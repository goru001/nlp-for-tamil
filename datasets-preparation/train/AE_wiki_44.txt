<doc id="435981" url="https://ta.wikipedia.org/wiki?curid=435981" title="பெபியாலோ ஜியானாட்டி">
பெபியாலோ ஜியானாட்டி

பெபியோலா கியானோட்டி (Fabiola Gianotti, இத்தாலியன்;அக்டோபர் 29, 1960) ஒரு இத்தாலிய துகள் இயற்பியலாளரும், ஐரோப்பிய அணு ஆராய்ச்சி நிறுவனத்தின் தலைமை இயக்குனரும் ஆவார்.மேலும் இந்தப் பதவியில் அமர்ந்த முதல் பெண் இவராவார். இந்த ஆணையம், 2016, ஜனவரி 1 ஆம் தேதி முதல் ஐந்தாண்டு காலத்திற்கு இவருடைய தலைமையில் இயங்கும். 

இளம் வயதிலிருந்தே, ஜியோனி தன்னைச் சுற்றியுள்ள உலகின் மீதும் இயற்கையின் மீது ஆர்வம் காட்டினார். அவரது தந்தை, புகழ்பெற்ற புவியியலாளர் ஆவார். அதனால் அவர் இயற்கையைக் கற்க ஊக்குவித்தார். " இயற்கையின் மீதான எனது அன்பும் பேரார்வவும் எனது தந்தையிடமிருந்து விதைக்கப்பட்டது தான் " என்று அவர் அறிவியல் ஒரு நேர்க்காணலில் கூறியுய்ள்ளார். 

ஜியோனிட்டி. முதலில் அவர் இசை, மனிதநேயம், தத்துவம் ஆகியவற்றின் மீது தனது கவனத்தைச் செலுத்தி ஆய்வு செய்தார். பின்னர் விஞ்ஞானி மேரி கியூரி பற்றிய ஒரு சுயசரிதைப் படித்த பிறகு, அறிவியல் ஆய்வின்மீது ஆர்வம் கொண்டார்.1989 இல் மிலன் பல்கலைக் கழகத்தில் துகள் இயற்பியலில் முனைவர் பட்டம் பெற்றார்.

ஐரோப்பிய அணு ஆராய்ச்சி நிறுவனம் உள்ளிட்ட பல்வேறு பிந்தைய முதுகலை முனைவர் பதவிகளுக்குப் பின்னர், ஆகஸ்ட் 2013 இல் அவர் ஐரோப்பிய அணு ஆராய்ச்சி நிறுவனத்தின் இயற்பியல் துறையில் ஆய்வியல் வல்லுநராக ஆனார்., அணு ஆராய்ச்சிக்கான ஐரோப்பிய அமைப்பு, மற்றும் ஆகஸ்ட் 2013 இல் எடின்பர்க் பல்கலைக்கழகத்தின் கௌரவ பேராசிரியராகவும் இருந்தார். இவர் யுனைட்டெட் தேசிய அறிவியல் அகாடமியின் வெளிநாட்டு இணை உறுப்பினராகவும், இத்தாலிய அறிவியல் அகாடமியின் உறுப்பினராகவும் பிரஞ்சு அறிவியல் அகாடமியின் வெளிநாட்டு இணை உறுப்பினராகவும் உள்ளார். 


</doc>
<doc id="435989" url="https://ta.wikipedia.org/wiki?curid=435989" title="என்லில்">
என்லில்

என்லில் (Enlil) பண்டைய சுமேரியாவின் நிப்பூர் போன்ற பண்டைய அண்மை கிழக்கு நகர மக்களால் வழிபட்ட காற்றின் கடவுள் ஆவார். என்லில் கடவுள் காற்று, பூமி மற்றும் சூறாவளிக்கு அதிபதி ஆவார். சுமேரியக் கடவுள்களில், என்லில் கடவுள் தலைமைக் கடவுளாக இருந்தவர். என்லில் கடவுளை அக்காதியர்கள், பாபிலோனியர்கள, அசிரியர்கள், ஹுரியத் மக்கள் வழிபட்டனர். 

என்லில் கடவுளின் முதன்மை வழிப்பாட்டுத் தலம் நிப்பூரில் இருந்தது. கிமு 24-வது நூற்றாண்டில் கடவுள் என்லில், அனைத்து சுமேரியக் கடவுள்களுக்கு தலைமைக் கடவுளாக வணங்கப்பட்டார். என்லில் கடவுள், வானத்திலிருந்து பூமியை பிரித்தன் மூலம் உலகம் தனியாக இயங்கத் துவங்கியதாக சுமேரியர்கள் கருதினர்

கிமு 1230-இல் ஈலாம் நாட்டினர் மெசொப்பொத்தேமியாவைக் கைப்பற்றிய போது, என்லில் கடவுளின் வழிபாடும், முக்கியத்துவமும் பின்னுக்குத் தள்ளப்பட்டது.

பணடைய சுமேரிய மொழியில் என் (EN) என்பதற்கு கடவுள் என்றும், லில் (LÍL) என்பதற்கு காற்று எனப் பொருளாகும். 




</doc>
<doc id="435993" url="https://ta.wikipedia.org/wiki?curid=435993" title="இசுரேலிய நகரங்களின் பட்டியல்">
இசுரேலிய நகரங்களின் பட்டியல்

இப்பட்டியல் இசுரேல் நாட்டின் உள்துறை அமைச்சு அங்கீகரித்த நகரங்களை உள்ளடக்கியுள்ளது. இசுரேல் மத்திய புள்ளிவிவரவியல் திணைக்களத்தினால் வெளியிடப்பட்ட தகவல்களை இப்பட்டியல் அடிப்படையாகக் கொண்டுள்ளது. சனத்தொகை 20000க்கு அதிகமாகவுள்ள பகுதிகளை இசுரேல் அரசு நகரங்களாகப் பிரகடனப்படுத்தியுள்ளது.

இசுரேல் டெல் அவிவ், ஜெருசலேம் உட்பட 100000க்கும் அதிகமான சனத்தொகைக் கொண்ட நகரங்கள் பதினைந்தைக் கொண்டுள்ளது. 

பின்வரும் பட்டியல் இசுரேலிய மத்திய புள்ளிவிவரவியல் திணைக்களத்திலிருந்து எடுக்கப்பட்டது. நகரங்களின் பெயர்கள் ஆங்கில அகரவரிசைப்படி பட்டியலிடப்பட்டுள்ளன.


</doc>
<doc id="435994" url="https://ta.wikipedia.org/wiki?curid=435994" title="மணிமேகலை (1959 திரைப்படம்)">
மணிமேகலை (1959 திரைப்படம்)

மணிமேகலை (Manimekalai) வி. எஸ். ராகவன் இயக்கத்தில் 1959 ஆம் ஆண்டு வெளிவந்த இந்தியத் தமிழ்த் திரைப்படமாகும். டி. ஆர். மகாலிங்கம், பானுமதி மற்றும் பலர் நடித்துள்ளனர். வி. எஸ். நாராயணன் தயாரிப்பில், ஜி. ராமநாதன் இசை அமைப்பில், 9 ஏப்ரல் 1959 ஆம் தேதி வெளியானது.

டி. ஆர். மகாலிங்கம், பி. பானுமதி, என். எஸ். கிருஷ்ணன், டி. ஏ. மதுரம், காக்கா ராதாகிருஷ்ணன், செருகளத்தூர் சாமா, தேவர், சி. எஸ். பாண்டியன், சந்தியா, டி. வி. குமுதினி

கோவலன், மாதவி தம்பதியினரின் மகள் மணிமேகலை (பி. பானுமதி) ஆவாள். மணிமேகலை இசையையும் ஆட்டத்தையும் கற்றவள். கோவலனின் மறைவிற்கு பின்னர், ஆன்மிகம் நிறைந்த சூழ்நிலையில் மணிமேகலையை வளர்த்தாள் மாதவி.

மணிமேகலையின் அழகில் மயங்கி, அவள் வசம் காதல் கொள்கிறான் இளவரன் உதய குமரன் (தெ. இரா. மகாலிங்கம்). ஆனால், காவேரிப்பூம்பட்டினத்திலிருந்து, நாக நாட்டின் தெந்தீவான மணிபல்லவத்திற்கு கடல் தேவதையால் அழைத்துச் செல்லப்படுகிறாள் மணிமேகலை. அந்தத் தீவில், முன் பிறப்பைப் பற்றி அறிந்து கொள்ளும் தர்ம அமர்வின் மூலமாக, தன் முன் பிறப்பைப் பற்றி அறிகிறாள் மணிமேகலை. அவள் புத்தரால் ஆசீர்வதிக்கப்பட்டவள் என்றும், உதய குமரன் தான் தன் கடந்த பிறவியின் கணவன் என்றும் அவளுக்கு தெரியவருகிறது. மேலும், உருமாறும் கலையையும் கற்கிறாள் மணிமேகலை.

புத்த மதத்தின் கோட்பாடுகளை தீவதிலகையின் மூலமாக கற்கிறாள் மணிமேகலை. பின்னர், அங்கே இருக்கும் ஒரு குளத்திரலிருந்து ஒரு கிண்ணம் அவளுக்கு கிடைக்கிறது. அது தான் அமுதசுரபி - உலகத்தின் பசியை போக்கும் வல்லமைக் கொண்டது. பின்னர், கடல் தேவதையின் உதவியுடன், மீண்டும் காவேரிப்பூம்பட்டினத்திற்கு திரும்பும் மணிமேகலை, தனக்கு நடந்த சம்பவங்களை தன் தாய் மாதிவிக்கு விளக்குகிறாள்.

அமுதசுரபியின் வரலாற்றையும் மகிமையையும் தெரிந்துகொண்ட மணிமேகலை, ஏழைகளின் பசையைப் போக்க அமுதசுரபி கிண்ணத்தை பயப்படுத்துகிறாள். இளவரசன் உதய குமரன் தொடர்ந்து மணிமேகலையை அடைய முயற்சி செய்கிறான். பின்னர் என்னவானது என்பது தான் மீதிக் கதையாகும்.

ஜி. ராமநாதன் இப்படத்திற்கு இசை அமைத்திருந்தார். தஞ்சை. என். ராமையா தாஸ், ஏ. மருதகாசி, கம்பதாசன், கண்ணதாசன் ஆகியோர் இப்படத்தின் பாடலாசிரியர்கள் ஆவர். 

ஐம்பெரும் காப்பியங்களில் ஒன்றான மணிமேகலை என்ற காப்பியத்தைத் தழுவி எடுக்கப்பட்ட படமாகும். 



</doc>
<doc id="436002" url="https://ta.wikipedia.org/wiki?curid=436002" title="கருங்கழுகு">
கருங்கழுகு

கருங்கழுகு என்பது ஒரு வகைக் கழுகு இனப் பறவை ஆகும். இப்பறவை இந்தியாவிலும் இலங்கையிலும் வாழ்கின்றது. பெரும்பாலும் மலைப்பாங்கான இடங்களில் குச்சியால் கூடு கட்டி ஓரிரு முட்டையிட்டு இனப்பெருக்கம் செய்கின்றன. இப்பறவையின் உடல் பார்க்க கறுப்பாகவும், அலகு மஞ்சளாகவும் இருக்கும்.


</doc>
<doc id="436003" url="https://ta.wikipedia.org/wiki?curid=436003" title="நவீன்">
நவீன்

நவீன் (Naveen) என்பவர் இந்திய திரை எழுத்தாளர், திரைப்பட இயக்குநர், தயாரிப்பாளர், நடிகர் ஆவார். இவர் தமிழ் திரைப்பட துறையில் இயங்கிவருகிறார். 2013 இல் விமர்சன ரீதியாக பாராட்டப்பட்ட மூடர் கூடம் திரைப்படத்தின் மூலம் இயக்குனராக இவர் அறிமுகமானார். இப்படத்தை இவரது தயாரிப்பு நிறுவனமான ஒயிட் ஷாடோஸ் புரொடக்சன்ஸ் நிறுவம் தயாரித்தது.

நவீன் ஈரோடு அருகே உள்ள கவுந்தப்பாடியில் பிறந்தவர். ஒரு பொறியாளராக தனது பணியைத் தொடங்கிய இவர், ஈ.ஐ.டி பாரி மற்றும் கிளாக்கோ ஸ்மித்க்லைன் நிறுவனத்தில் தில்லியில் பணிபுரிந்தார். திரைப்படத்தில் உள்ள ஆர்வத்தினால் இயக்குநர் சிம்புதேவனிடம் உதவி இயக்குநராகச் சேர்ந்து இம்சை அரசன் 23ம் புலிகேசி படத்தில் பணியாற்றினார். அந்த அனுபவத்தில் இயக்குநர் பாண்டிராஜிடம் தேசிய விருதுபெற்ற படமான பசங்க படத்தில் பணியாற்றினார்.

நவீன் தனது திரைப்பட வாழ்க்கையை எழுத்தாளர், இயக்குநர், தயாரிப்பாளராக தனது முதல் படமான மூடர் கூடம் மூலம் தொடங்கினார். இவர் தனது மூடர் கூடம் திரைக்கதையைப் பல தயாரிப்பாளர்களிடம் சொல்லி, நிறையப் பேர் ஏற்காத நிலையிலும் நிறைய மாற்றங்களைப் பரிந்துரைத்தனர். இதனால் தானே தயாரிக்க முடிவுசெய்து தனது ஒயிட் ஷாடோஸ் புரொடக்சன்ஸ் நிறுவனத்தால், படத்தைத் தயாரித்தார். இப்படமானது இயக்குனர் பண்டிராஜின் (பசங்க திரைப்பட புகழ்) நிறுவனத்தின் மூலமாக விநியோகிக்கப்பட்டது. மூடர் கூடமானது விமர்சன ரீதியாக நல்ல பாராட்டைப் பெற்றது. இந்தப்படத்தில் இவரது திரைக்கதை, இயக்கம், உரையாடல் போன்றவற்றிற்காக பாராட்டப்பட்டார். 8 வது ஆண்டு விஜய் டிவி விருதுகளில் சிறந்த உரையாடலுக்கான விருதை இப்படத்துக்காக நவீன் வென்றார். நவீன் தற்போது கொளஞ்சி என்ற படத்தை தயாரித்துவருகிறார். கொளஞ்சி படமானது பல நடிகர்கள் நடிக்கும் படமாக உள்ளது. இப்படத்தில் சமுத்திரக்கனி மற்றும் சங்கவி ஆகியோர் நடிக்கின்றனர்.




</doc>
<doc id="436021" url="https://ta.wikipedia.org/wiki?curid=436021" title="ஆஷா பரேக்">
ஆஷா பரேக்

ஆஷா பரேக் (Asha Parekh) 1942 அக்டோபர் 2 அன்று பிறந்த இந்தியத் திரைப்பட நடிகை ,இயக்குனர் மற்றும் தயாரிப்பாளர் ஆவார். 1960 களில் வணிகரீதியாக வெற்றிபெற்ற பல படங்களில் தோன்றியுள்ளார் 1959 முதல் 1973 வரை இந்தி சினிமாவில் சிறந்த நடிகைகளில் ஒருவராக இருந்தார். 1992 இல், இந்திய அரசின் பத்மஸ்ரீ விருது அளிக்கப்பட்டு கௌரவிக்கப்பட்டார். திரைப்படத் துறையில் அவரது வெற்றிகரமான வாழ்க்கை காரணமாக அவர் பாலிவுட்டின் ”ஹிட் கேர்ள்” எனக் கருதப்படுகிறார். எல்லா நேரத்திலும் மிகவும் வெற்றிகரமான மற்றும் செல்வாக்குமிக்க இந்தி திரைப்பட நடிகர்களில் ஒருவராக பரேக் கருதப்படுகிறார். 

ஆஷா பரேக் குஜராத்தி பகுதியைச் சார்ந்தவர் ஆவார். 1942 அக்டோபர் 2 அன்று பிரந்துள்ளார். போக்ரி முஸ்லீமான சுதா என்கிற சல்மா பரேக்கிற்கும், குஜராத்தியான பச்சுபாய் பரேக்கிற்கும் பிறந்தவர் ஆவார். இவரது தாயார் சிறு வயதிலேயே இந்திய பாரம்பரிய நடன வகுப்புகளில் சேர்த்தார், பண்டிட் பன்சிலால் பாரதி உட்பட பல ஆசிரியர்களிடமிருந்து நடனம் கற்றுக்கொண்டார்.

பேபி ஆஷா பரேக் என்ற பெயரில் குழந்தை நட்சத்திரமாக தனது திரை வாழ்க்கையைத் தொடங்கினார் பரேக் . பின்னர், இவரது 10வது வயதில் புகழ் பெற்ற இயக்குனர் பிமல் ராய் ஒரு நடன நிகழ்ச்சியில் இவரைக் கண்டு தனது "மா" (1952) திரைப்படத்திலும் அதன் பின்னர் "பாப் பேட்டி" (1954)படத்திலும் இவரை நடிக்க வைத்தார். பிந்தைய திரைப்படத்தின் தோல்வி அவருக்கு ஏமாற்றம் அளித்தது, மேலும் சில குழந்தைப் பாத்திரங்களை செய்திருந்தாலும், அவர் தனது படிப்பினை மீண்டும் தொடர்ந்தார். பதினாறு வயதில் மீண்டும் நடிக்க முயற்சி செய்து கதாநாயகியாக அறிமுகமானார், ஆனால் நடிகை அமீட்டாவிற்கு ஆதரவாக இயக்குனர் விஜய் பட் படமான "கோன்ஜ் உதி ஷெனாய்" என்பதிலிருந்து நிராகரிக்கப்பட்டார். 

திரைப்பட தயாரிப்பாளர் அவருக்கு நட்சத்திர அந்தஸ்து இல்லை என்ற கூறினார். எட்டு நாட்கள் கழித்து, திரைப்பட தயாரிப்பாளர் சுபோத் முகர்ஜி , எழுத்தாளர் மற்றும் இயக்குனரான நாசிர் ஹுசைன் ஆகிய இருவரது "தில் தேக்கே தேகோ" (1959) படத்தில் சம்மி கபூருக்கு கதாநாயகியாக நடித்தார். இது அவருக்கு மிகப்பெரிய நட்சத்திர அந்தஸ்தை அளித்தது. இந்த படம் ஹுசைனுடன் ஒரு நீண்ட மற்றும் பலமான உறவை ஏற்படுத்தியது. அவரது படங்களில் ஆறு கதாநாயகியாக பரேக் நடித்தார். மேலும் 21 படங்களின் விநியோகத்தில் ஹுசைன் ஈடுபட்டார். 

பரேக் ஆரம்பத்தில் அவரது பெரும்பாலான படங்களில் ஒரு கவர்ச்சி பெண்ணாக, சிறந்த நடன கலைஞராக மற்றும் முரட்டுத் தனமான நாயகியாகவே அறியப்பட்டார், இயக்குனர் ராஜ் கோஸ்லா " தோ பதான்"(1969) படத்தின் மூலம் அதை உடைத்தார். பின்னர் அவர் சிறந்த நடிகைக்கான பிலிம்பேர் விருது பெற்றார். பல முக்கிய இயக்குநர்களின் பல திரைப்படங்களில் தொடர்ந்து பலமுறை நடித்தார், அதில் விஜய் ஆனந்த் மற்றும் மோகன் செகல் ஆகியோர் அடங்குவர். இந்தி திரைப்படங்களில் அவரது புகழ் உச்சத்தில் இருந்தபோது அவர் மூன்று குஜராத்தி திரைப்படங்களில் நடித்தார். ஒரு சில பஞ்சாபி மற்றும் கன்னடத் திரைப்படங்களிலும் இவர் நடித்துள்ளார். 

சில் நாட்களில் இவரை பாபி (அண்ணி) மற்றும் அம்மா பாத்திரங்களில் நடிக்க அழைத்தனர், ஆனால் இது அவரது தொழில் வாழ்க்கையின் "மோசமான நிலை" என்று அவர் நினைத்தார். எனவே அவர் படங்களில் நடிப்பதை நிறுத்திவிட்டார், அவளுடைய நண்பர்கள் ஒரு தொலைக்காட்சி இயக்குனராவதற்கு பரிந்துரை செய்தனர். அவர்களின் ஆலோசனையை ஏற்றுகொண்ட இவர் "ஆக்ருதி" என்ற தயாரிப்பு நிறுவனத்தைத் தொடங்கி "பாலாஷ் கே பூல்" , "பாஜே பாயல்\", "கோரா ககாஸ்" போன்ற தொலைக்காட்சித் தொடர்களை தயாரித்துள்ளார். 

1994 முதல் 2000 ஆம் ஆண்டு வரை நடிகர் சங்கத்தின் தலைவராக இருந்தார். இந்தியத் திரைப்படத் தணிக்கை குழுவின் முதல் பெண் தலைவராகவும் இருந்தார்.. 1998 முதல் 2001 வரை அவர் அப்பதவி வகித்தார், அதில் எந்த ஊதியமும் கிடைக்கவில்லை, ஆனால் எலிசபெத் (1998) திரைப்படத்திற்கு தணிக்கைச் சான்று வழங்குவதில் அதிகமான சர்ச்சைகள் ஏற்பட்டதையடுத்து , அதிலிருந்து விலகி பின்னர், திரைப்பட மற்றும் தொலைக்காட்சி கலைஞர்களின் சங்கத்தின் பொருளாளராகப் பணியாற்றினார், பின்னர் அதன் அலுவலக பொறுப்பாளர்களில் ஒருவராக தேர்ந்தெடுக்கப்பட்டார். ஆஷா 1995 இல் நடிப்பதைத் தடுத்து நிறுத்தி தொலைக்காட்சித் தொடர்களைத் தயாரித்தார். 2002 இல் பிலிம்பேர் வாழ்நாள் சாதனையாளர் விருது பெற்றார். 

பரேக் திருமணம் செய்து கொள்ளவில்லை. அவர் ஏற்கனவே திருமணமான இயக்குனர் நாசீர் ஹுசைன் உடன் காதல் கொண்டிருந்தார், ஆனால் இருவரது குடுமபமும் இதை ஏற்காததால் அவர்கள் திருமணம் செய்துகொள்ள முடியவில்லை. முன்னதாக, பரேக் தான் ஒரு நீண்டகால காதலைக் கொண்டிருப்பதாக மட்டுமே கூறினார், ஆனால் உறவு பற்றி விரிவாகக் கூற மறுத்துவிட்டார், "அது நீடித்திருக்கும் போது நன்றாக இருந்தது" என்றார். நாசீர் ஹுசைனின் வாழ்நாளின் கடைசி வருடத்தில் அவரது மனைவியின் மரணத்தின் காரணமாக அவர் தனிமையில் இருந்ததனால் அவரை தான் சந்திக்கவில்லை என்று கூறினார். ஆனால் 2002 ல் அவர் இறக்கும் முன் அவர் அவரிடம் பேசினார்

இன்று, பரேக் தனது நடன அகாடமி "காரா பவன்" மற்றும் மும்பை , சாண்டா க்ரூஸ் ஆஷா பரேக் மருத்துவமனை ஆகியவற்றில் கவனம் செலுத்துகிறார்.



</doc>
<doc id="436030" url="https://ta.wikipedia.org/wiki?curid=436030" title="மனிதனின் மறுபக்கம்">
மனிதனின் மறுபக்கம்

மனிதனின் மறுபக்கம் (Manithanin Marupakkam) கே. ரங்கராஜ் இயக்கத்தில், 1986 ஆம் ஆண்டு வெளிவந்த இந்தியத் தமிழ்த் திரையப்படமாகும். சிவகுமார், ராதா, ஜெயஸ்ரீ, ஜெய் ஜெகதீஷ் மற்றும் பலர் நடித்துள்ளனர். ஜி. தியாகராஜன் மற்றும் ஜி. சரவணன் தயாரிப்பில், இளையராஜா இசை அமைப்பில், 25 ஜூலை 1986 ஆம் தேதி இப்படம் வெளிவந்தது.

சிவகுமார், ராதா, ஜெயஸ்ரீ, ஜெய் ஜெகதீஷ், ராஜ்ய லட்சுமி, வி. கே. ராமசாமி, வெண்ணிற ஆடை மூர்த்தி, டெல்லி கணேஷ், ஏ. ஆர். எஸ்., சேது விநாயகம்.

தினக்குரல் எனும் இதழில் நிருபராக சேருகிறாள் சுஜாதா (ஜெயஸ்ரீ). தன் தோழி மருத்துவர். சாரதாவுடன் தங்குகிறாள் சுஜாதா. சுஜாதாவின் சகோதரி கலா கொல்லப்படுகிறாள். ரவி வர்மா தன் மனைவி கலாவை (ராதா) கொன்ற குற்றத்திற்காக மரண தண்டனை அனுபவிக்கும் ஒரு கைதி ஆவான். அவனை சுஜாதா பேட்டி கண்டு, கட்டுரை வடிவில் தினக்குரல் இதழில் வெளியானது. அந்தக் கட்டுரை பெரிய அளவில் பிரபிலமாகி, அவளுக்கும் அவள் பணிபுரியும் தினக்குரலுக்கும் நற்பெயர் சம்பாதித்துத் தந்தது.

கடந்த காலத்தில், ரவி ஒரு விளம்பர நிறுவனத்தின் முதலாளி. தன்னுடன் பணிபுரியும் கலா என்ற பெண்ணை காதலித்து திருமணம் செய்கிறான். விளம்பரத்தின் பொழுது அரைகுறையாக துணி அணிய மறுத்த கலாவுடன் ரவிக்கு கருத்து வேறுபாடு ஏற்பட்டு கலாவின் கர்ப்பத்தை சந்தேகித்ததால், அவளை விவாகரத்து செய்ய முடிவுசெய்கிறான் ரவி. கலாவிற்கு சாதகமாக தீர்ப்பு வந்ததால் கோபம் கொண்ட ரவி, கலாவை கொன்றுவிடுகிறான். அதனால் அவனுக்கு தூக்கு தண்டனை வழங்கப்படுகிறது.

தண்டனைக்கு ஒரு நாள் முன்பு, சிறையிலிருந்து தப்பித்த ரவி, சுஜாதாவை சந்திக்க நேரிடுகிறது. தான் கலாவை கொல்லவில்லை என்றும், தனது நிறுவனத்தில் வேலை செய்யும் அர்ஜுன் தான் கொன்றான் என்றும், கொலை நடந்த இடத்தில் தான் இருந்ததால் குற்றம் சாற்றப்பட்டதாகவும் சுஜாதாவிடம் அனைத்து உண்மைகளையும் கூறுகிறான் ரவி வர்மா. அர்ஜுனை பழிவாங்கவே சிறையில் இருந்து தப்பித்தாக கூறும் ரவி, இறுதியில் அர்ஜுனை பழிவாங்கினானா என்பதே மீதிக் கதையாகும்.

இப்படத்தின் இசை அமைப்பாளர் இளையராஜா ஆவார். வைரமுத்து, புலமைப்பித்தன், என். காமராசன் ஆகியோர் பாடல் ஆசிரியர்கள் ஆவர். 5 பாடல்களை கொண்ட இசைத்தொகுப்பு 1986 ஆம் ஆண்டு வெளியானது.




</doc>
<doc id="436034" url="https://ta.wikipedia.org/wiki?curid=436034" title="இன்சுவான்">
இன்சுவான்

இந்நகரம் கிழக்குப் பகுதியில் மஞ்சள் ஆற்றை பார்த்தவாறு அமைந்துள்ளது. இது அழகான இயற்கைக் காட்சிகள் அமைந்த நகரம். இதன் சூழ்நிலை விவசாயத்திற்கு ஏற்றதாக உள்ளது. இது "வடமேற்கிலுள்ள ஆற்றங்கரை நகரம்" மற்றும் "மீன்கள் மற்றும் அரிசியின் வீடு" ஆகிய பெயர்களை பெற்றுள்ளது. சீனா மற்றும் அரபு நாடுகளுக்கு இடையிலான கலாச்சார மற்றும் பொருளாதார பரிமாற்றங்களுக்கான சர்வதேச தளமாக இந்நகரம் அமைந்துள்ளது.

முஸ்லிம் ஹுயி மக்களின் மையமாக இன்சுவான் உள்ளது. அவர்கள் இந்நகரத்தில் மூன்றில் ஒரு பங்கு மக்களாக உள்ளனர். நகர கட்டட அமைப்பு, அரபு-சீன சாலை அடையாளங்கள் மற்றும் உணவு ஆகியவற்றில் அவர்களது தாக்கத்தை இந்நகரத்தில் எளிதாக காணமுடியும். வேறுபட்ட அமைப்பு மற்றும் அளவுகளில் சுமார் 500 மசூதிகளை இன்சுவான் நகரத்தில் காணலாம்.

இன்சுவான் என்பது உண்மையில் கிமு 1 ஆம் நூற்றாண்டில் "ஃபுபிங்" என்ற பெயரில் ஒரு பகுதியாக இருந்தது; இதன் பெயர் கிபி 6 ஆம் நூற்றாண்டில் "ஹுவாயியுவான்" என்று மாற்றப்பட்டது. 907 இல் தாங் அரசமரபின் வீழ்ச்சிக்கு பிறகு இப்பகுதி தாங்குடுகள் அமைத்த மேற்கு சியா அரசால் ஆளப்பட்டது. அப்பேரரசுக்கு தலைநகராக ஆனது. பூர்விக சீன மக்கள் இந்நகருக்கு அதிக அளவில் குடிபெயர்ந்தனர். 1227 இல் மங்கோலியர்களால் சி-சியா அரசமரபு அழிக்கப்பட்டபோது இன்சுவான் இரக்கமற்ற முறையில் சூறையாடப்பட்டது. அனைத்து மக்களும் கொல்லப்பட்டனர். மங்கோலியர்கள் இந்த நகரத்தை இர்யாய் என்று அழைத்தனர்.

</doc>
<doc id="436035" url="https://ta.wikipedia.org/wiki?curid=436035" title="குஸ்தி (2006 திரைப்படம்)">
குஸ்தி (2006 திரைப்படம்)

குஸ்தி (Kusthi) ராஜ் கபூர் இயக்கத்தில், 2006 ஆம் ஆண்டு வெளிவந்த இந்தியத் தமிழ் நகைச்சுவைத் திரைப்படமாகும். பிரபு, கார்த்திக், வடிவேலு, புளோரா, விஜயகுமார், ராதாரவி மற்றும் பலர் நடித்துள்ளனர். எம். ஞானசுந்தரி தயாரிப்பில், டி. இமான் இசை அமைப்பில், 23 ஜூன் 2006 ஆம் தேதி இப்படம் வெளியானது. இப்படம் ஒரு சராசரி வெற்றிப் படமாக அமைந்தது.

பிரபு, கார்த்திக், வடிவேலு, புளோரா, விஜயகுமார், ராதாரவி, ஒய். ஜி. மகேந்திரன், இளவரசு, ராஜ் கபூர், சித்ரா லக்ஷ்மணன், மனோபாலா, டி. பி. கஜேந்திரன், மதன் பாப், சிட்டி பாபு, பாலு ஆனந்த், லதா, சபிதா ஆனந்த், ஆர்த்தி, விஜயன், பெசன்ட் ரவி, தளபதி தினேஷ், கிரேன் மனோகர்.

நாட்டாமையின் (ராதாரவி) மகளை திருமணம் செய்ய பயந்து, ஊரை விட்டு சென்னைக்கு ஓடும் ஜீவா (பிரபு), தன் நண்பன் வேலுவுடன் (வடிவேலு) இணைகிறான். அந்நிலையில், சில உள்ளூர் அடியாட்களிடமிருந்து ஒரு நபரை (மகாநதி ஷங்கர்) காப்பாற்றுகிறான் ஜீவா. அந்த காப்பாற்றப்பட்ட நபர், ரவுடி சிங்கத்திற்கு (கார்த்திக்) மிகவும் வேண்டப்பட்ட ஆள். பின்னர், சிங்கத்தை அபியும், ஜீவாவை திவ்யாவும் காதல் செய்கிறார்கள். சிங்கத்திற்கு மற்றொரு ரவுடிக்கும் (ராஜ் கபூர்) பணப் பிரச்சனை இருக்கிறது.

அதே சமயம், ஜீவாவை தேடி சென்னைக்கு ஆட்களுடன் வருகிறார் நாட்டாமை. மருத்துவமனையில், ஜீவாவை காணாமல்போன பேரன் என்று தவறாக அடையாளம் காணுகிறார் லட்சுமியின் (லதா) தந்தை (விஜயகுமார்). நாட்டாமையிடம் இருந்து தப்பிக்க, லதாவுடன் ஊட்டிக்குச் செல்கிறான் ஜீவா.

அபி மற்றும் திவ்யாவின் தாத்தா திவ்யா-ஜீவா அபி-சிங்கம் ஆகிய இரு ஜோடிகளுக்கும் திருமணம் செய்ய முடிவு செய்கிறார். ஆனால், அதை தடுத்து நிறுத்த ராஜ் கபூரும், நாட்டாமையும் வந்துவிடுகிறார்கள். அவர்களை சமாளித்து எவ்வாறு திருமணம் நடந்தது என்பதே மீதிக் கதையாகும்.

டி. இமான் இப்படத்தின் இசை அமைப்பாளர் ஆவார். பா. விஜய் , ஸ்நேஹன், பழனிபாரதி ஆகியோர் இப்படத்தின் பாடல் ஆசிரியர்கள் ஆவர்.

கதாபாத்திரங்கள் நீளமான வசனங்களை பேசியதாகவும், இசையும் இயக்கமும் பெரியதாக எடுபடவில்லை என்றும், முன்பாதி ஒரு மலையாள படம் போலவும், பின்பாதி ஒரு தெலுங்கு படம் போலவும் இருப்பதாகவும் விமர்சனம் செய்யப்பட்டது. 



</doc>
<doc id="436039" url="https://ta.wikipedia.org/wiki?curid=436039" title="மனதை திருடிவிட்டாய்">
மனதை திருடிவிட்டாய்

மனதை திருடிவிட்டாய் (Manadhai Thirudivittai) அறிமுக இயக்குனர் ஆர். டி. நாராயணமூர்த்தி எழுதி இயக்கி, 2001 ஆம் ஆண்டு வெளிவந்த இந்தியத் தமிழ்த் திரைப்படமாகும். பிரபுதேவா, கௌசல்யா, காயத்ரி ஜெயராம், விவேக், வடிவேலு, ஸ்ரீமன் மற்றும் பலர் நடித்துள்ளனர். கே. ஆர். ஜி தயாரிப்பில், யுவன் சங்கர் ராஜா இசையில், 14 நவம்பர் 2001 தேதி வெளியானது. பாக்ஸ் ஆபீசில் ஒரு சராசரி வெற்றியை அடைந்து இப்படம்.

பிரபுதேவா, கௌசல்யா, காயத்ரி ஜெயராம், விவேக், வடிவேலு, ஸ்ரீமன், ஷாந்தி வில்லியம்ஸ், ரஞ்சித், பாத்திமா பாபு, ராஜீவ், காக்கா ராதாகிருஷ்ணன், பாண்டு, பயில்வான் ரங்கநாதன், பி. சுஷீலா, சிவா.

தேவாவும் ஸ்ருதியும் ஒரே கல்லூரியில் படித்து வரும் காதலர்கள். அவ்வாறாக ஒரு நாள், தேவா தன் நண்பன் அசோக் வீட்டில் இந்துவை சந்திக்க நேரிடுகிறது. தன் குழுவில் பாட வாய்ப்பளிக்கும் தேவாவை போலீசில் தன்னை கேலி செய்ததாக கூறி புகார் தருகிறாள் இந்து. அதனால் கோபம் கொண்ட ஸ்ருதி, இந்துவை திட்டி கோபித்துக்கொள்கிறாள். சமாதானம் செய்ய வந்த அசோக், இந்துவின் கடந்த காலம் பற்றி விளக்குகிறான். 

இந்துவை ஊக்குவிக்கும் விதமாக அவளுக்கு மிகவும் பிடித்த பாடகி பி. சுஷீலாவை அறிமுக படுத்துகிறான் தேவா. அப்பொழுதிலிருந்து, தேவாவிற்கும், இந்துவுக்கும் நல்லிணக்கம் ஏற்படுகிறது.

தேவா-ஸ்ருதி திருமண விழாவில், கடந்த காலத்தில் இந்துவை பாலியல் வன்கொடுமை செய்தது தேவா என்று தெரிய வருகிறது. அதனால், திருமணம் தடைபடுகிறது. பின்னர், அந்த பிரச்சனையிலிருந்து சமாளித்து தேவா யாரை திருமணம் செய்தான் என்பது தான் மீதிக்கு கதையாகும். 

யுவன் ஷங்கர் ராஜா இப்படத்தின் இசை அமைப்பாளர் ஆவார். பா. விஜய் மற்றும் கலை குமார் பாடல் ஆசிரியர்கள் ஆவர். "மஞ்சக்காட்டு மைனா" என்ற பாடல் மிகவும் பிரபலமான பாடலாகும்.

இந்தத் திரைப்படம் கலந்த விமர்சனங்களைப் பெற்றது.



</doc>
<doc id="436043" url="https://ta.wikipedia.org/wiki?curid=436043" title="கடங்கநேரி">
கடங்கநேரி

கடங்கநேரி ("Kadanganeri") என்கிற கிராமம் திருநெல்வேலி மாவட்டம் ஆலங்குளம் வட்டாரத்தில் உள்ளது.

கிடங்கு எனும் சொல்லை அடிப்படையாகக் கொண்டு தொடக்கத்தில் கிடங்கனேரி என்றே இவ்வூர் அழைக்கப்பட்டு வந்ததாகவும், இதுவே காலப்போக்கில் மருவிக் கடங்கநேரி ஆனதாகவும் ஊர் மக்கள் வாய்மொழியாக வழங்கி வருகின்றனர். இதற்கேற்றாற் போல் இந்த ஊர் சற்றுத் தாழ்வான பூமியாக உள்ளது. அஞ்சல் அலுவலகத்தில் கூட இன்னும் ‘கிடங்கனேரி’ எனும் பெயரே காணப்படுகிறது.

"தென்புலத்தார் தெய்வம் விருந்தொக்கல் தானென்றாங்கு ஐம்புலத்தாறு ஓம்பல் தலை" என்ற வள்ளுவன் வாக்கிற்கேற்ப தமிழ்ப் பண்பாட்டுக்கே உரிய வழிபாட்டு முறைகள் இங்கு உள்ளது.

கடங்கனேரியில் ஐந்து சகோதரர்களும் சகோதரியும் குடியேறிய பின்னர், கோடையில் கிராமம் முழுவதும் பாதிப்பை ஏற்படுத்திய அம்மை நோய் அவர்களின் ஒரே தங்கையையும் காவு வாங்கியது. அம்மை நோயால் பாதிக்கப்பட்டு, அதுவும் திருமணமாகாத இளம்பெண்ணாக இறந்ததால், தங்கள் தங்கையைக் கன்னித் தெய்வமாக பாவித்து நடுகல் ஒன்றை இவர்கள் நிறுவி உள்ளனர். அதுவே பின்னாளில் இவர்களின் குலதெய்வமாக மாறியுள்ளது. இக்கன்னி குடி கொண்ட இடமே கன்னியம்மை மடம் என்றழைக்கப்படுகிறது. முதலில் ஊன்றிய நடுகல், பின்னாளில் சுதையால் (மண்ணால்) அமைக்கப்பட்டு, பின்னர் ‘மருந்துச் சாந்துப்’ பூச்சுக் கொண்ட சிலையாக மாறியுள்ளது. மண்ணில் தெய்வ உருவங்கள் செய்யும் வேளாளர்களே இக்கோயில் பூசாரிகளாக உள்ளனர்.

ஒரு பனையை மட்டுமே மூலப்பொருளாக கொண்டு உருவாக்கப்பட்ட இயக்கி அம்மன் மக்களின் பேராதரவைப் பெற்றவள். இசக்கி என்ற சொல்லானது இயக்கி என்ற சொல்லின் மருவிய வடிவமாகும். சென்னை உட்பட பல நகரங்களில் இருந்து மக்கள் வந்து செல்லும் முதன்மையான தலமாகும்.


</doc>
<doc id="436048" url="https://ta.wikipedia.org/wiki?curid=436048" title="டிரையும்பீன்">
டிரையும்பீன்

டிரையும்பீன் ("Triumphene") என்பது புளோரினேற்றமும் பீனைலேற்றமும் செய்யப்பட்ட புலரின் வழிப்பெறுதி சேர்மமாகும். அறை வெப்பநிலையில் பென்சீன்- பெரிக் குளோரைடு (FeCl3) கரைசலில் C60F18 சேர்மத்தை இரண்டு வாரங்களுக்கு வினைபுரியச் செய்து டிரையும்பீன் தயாரிக்கபடுகிறது. போல்டாலினா, சிடிரீட் மற்றும் டெய்லர் ஆகியோர் 1998 ஆம் ஆண்டு இதை மேற்கண்ட முறையில் தயாரித்தனர். இச்சேர்மமே முதலாவது மூவிதழ்தகடு வடிவ பீனைலேற்ற[60]புலரின் ஆகும். சாத்தியமான திறனுள்ள பயன்பாட்டிற்கு ஒரு தனித்தன்மையான சாரத்தை வழங்கி உதவும் மீநுண்ணளவு படமாக்கும் முகவராக டிரையும்பீன் கருதப்படுகிறது.


</doc>
<doc id="436060" url="https://ta.wikipedia.org/wiki?curid=436060" title="வேலய்யர்">
வேலய்யர்

வேலய்யர் (Velaiyar), "வேலய்ய சுவாமிகள்" எனவும் அழைக்கப்படுகிறார். இவர் 17ம் நூற்றாண்டைச் சேர்ந்த ஆன்மீக எழுத்தாளர். இவர் தமிழ்நாட்டிலுள்ள காஞ்சிபுரத்தில், தமிழ் பேசும் தேசிகர் குடும்பத்தில் பிறந்தார். இவர் ஏழு நூல்களுக்கு மேல் தொகுத்துள்ளார். 
வேலய்யர் தென்னிந்தியாவில் தமிழ்நாட்டில் உள்ள காஞ்சிபுரம் என்கிற தொண்டை மண்டலத்தில் 17 ஆம் நூற்றாண்டின் மத்தியில் ஒரு மரபுவழி சைவ தமிழ் தேசிகர் குடும்பத்தில் பிறந்துள்ளார் , வேலய்யரின் தந்தை குமாரசாமி தேசிகர், ஒரு அர்ச்சகர் மற்றும் தீக்‌ஷிதர் ஆவார். அவரது குடும்பம், இலக்கிய, இறையியல் மற்றும் இசை பங்களிப்புகளுக்காக அறியப்பட்டது. இளம் வயதில், அவரது தந்தை தனது குடும்பத்தை விட்டுவிட்டு திருவண்ணாமலைக்கு தனது சீடர்களுடன் சென்றார், அங்கு அவர் ஒரு துறவியாக எண்ணினார். எனினும், அவர் திருமணம் செய்துகொண்டு, மூன்று மகன்கள் மற்றும் ஒரு மகளைப் பெற்றார். வேலய்யர் தன் பெற்றோருக்கு மூன்றாவதாகப் பிறந்தார். அவருடன் பிறந்தவர்கள் முறையே சிவப்பிரகாசர், கருணை பிரகாசர் மற்றும் ஞானாம்பிகை அம்மாள் ஆவர். 

சிவப்பிரகாசர் அனைவராலும் நன்கு அறியப்பட்ட கவிஞர் ஆவார். அவருக்கு "சிவானுபூதிச்செல்வர்" என்கிற பெயரும் உண்டு. அவர் தமிழறிஞர்களால் "கற்பனைக் களஞ்சியம்" என அழைக்கப்பட்டார். அவர் "நீரோட்ட யமக அந்தாதி" என்னும் நூலை தொகுத்தார். அதிலுள்ள வரிகளை படிக்கும்போது படிப்பவரின் உதடுகள் ஒட்டாது. மேலும், அவர் "இயேசு மத நிராகரணம்" என்னும் நூலை எழுதினார். தனது 32வது வயதில் பாண்டிச்சேரி அருகிலுள்ள நல்லாத்தூரில் இறந்தார். 

இவருடைய சகோதரி ஞானாம்பிகை சாந்தலிங்க சுவாமிகளை மணந்தார். அவர்களுக்கு குழந்தைகள் இல்லை. அவரது கணவர் துறவியானதால் ஞானாம்பிகை அம்மாள் தனது சகோதரர் வேலய்யருடன் தங்கினார். அவருடைய வாழ்க்கை பொம்மாபுரம் மடத்தில் கடவுளுக்குத் தொண்டு செய்வதில் கழிந்தது. கருணா பிரகாசர் திருமணம் செய்து கொண்டு, தமிழ் மொழியில் சீகலாதி சருக்கம், இஷ்டலிங்க அகவல் போன்ற ஐந்து புத்தகங்களை எழுதினார். அவருக்கும் குழந்தைகளும் இல்லை. அவர் திருவெங்கையில் இறந்தார்.

வேலய்யர் மீனாட்சி அம்மாளை திருமணம் செய்துகொண்டு, பொம்மாபுர ஆதீன மடத்திற்கு அருகிலுள்ள மயிலம் முருகன் கோயிலில் தங்கினார். அவருக்கு சுந்தரேசனார் என்கிற மகன் இருந்தார். வேலய்யர் தனது 72வது வயதில் பெருமாத்தூரில் இறந்தார். வேலய்யரின் மகன் சுந்தரேசனார் கற்பகம்மாளை மணந்தார். அவர்கள் மயிலம் அருகே உள்ள வளவனூரில் வசித்தனர். அவர்களுடைய மகன் சுவாமிநாத தேசிகர் கிறிஸ்துவ மதத்திற்கு மாறி, தன்னுடைய பெயரை சூசை என்கிற சுவாமிநாத தேசிகர் என்று மாற்றிக்கொண்டார். மற்றும் ஞானசௌந்தரியை திருமணம் செய்தார்.

வேலைய்யர் தனது சகோதரர் சிவப்பிரகாச சுவாமிகளுடன் தமிழ்நாடு முழுவதும் பயணித்து, திருவண்ணாமலை, திருச்செந்தூர், மயிலம் முருகன் கோயில். போன்ற திருத்தலங்களுக்குச் சென்று வழிபட்டார். அவ்வாறு பயணம் செய்து, வேலய்யர், சிவப்பிரகாச சுவாமிகள் மற்றும் கருணைப்பிரகாசர் ஆகிய மூவரும் திருநெல்வேலியை அடைந்தனர். அங்குள்ள பண்டிதர் "வள்ளியூர் தம்பிரானிடம்" பாடம் கற்றுக்கொள்ள விரும்பினர். வள்ளியூர் தம்பிரான் தமிழ் இலக்கணத்தில் வல்லவர். அவர் இம்மூவரையும் மாணாக்கர்களாகச் சேர்த்துக் கொண்டார். வேலய்யரும் அவரது சகோதரர்களும் வள்ளியூர் தம்பிரானிடம் தமிழ் இலக்கணம் பயின்றனர். 



</doc>
<doc id="436076" url="https://ta.wikipedia.org/wiki?curid=436076" title="ஆஷா நேகி">
ஆஷா நேகி

ஆஷா நேகி (Asha Negi) ஒரு இந்திய தொலைக்காட்சி நடிகை ஆவார். "பவித்ர ரிஷ்த்தா" என்ற தொடரில் "பூர்வி" பாத்திரத்தில் நடித்ததற்காக அங்கீகரிக்கப்பட்டுள்ளார் மேலும் "ஏக் மத்தி ஆஸ்மான்" கல்பனா என்ற வேடம், "குச் தோ ஹை தேரே தர்மியான்" கோயல் என்ற வேடம் போன்ற தொலைக்காட்சித் தொடர்களில் நடித்துள்ளார். 2014 ஆம் ஆண்டில் இவரது துணைவரான ரித்விக் தஞ்சனியுடன் இணைந்து "நாக் பாலியே 6" என்ற இந்திய நடன நிகழ்ச்சி நிகழ்ச்சியில் வெற்றி பெற்றார்.

நேகி, உத்திராகான்ட் மாநிலத்தின் தேராதூனில் பிறந்து வளர்ந்தார். 2009 ஆம் ஆண்டில், அவர் "மிஸ் உத்தரகாண்ட்"டாக முடிசூட்டப்பட்டார். இறுதியில் நடிப்புத் தொழிலைத் தொடர மும்பைக்கு சென்றார். நேகி 2009இல் விளம்பர நடிகையாக தனது வாழ்க்கையைத் தொடங்கினார், பின்னர், தன்னுடைய கல்லூரி நாட்களிலேயே "மிஸ் உத்தரகாண்ட்" பட்டம் பெற்றார். 

அவர் பல்வேறு நிறுவனங்களின் விளம்பரங்களில் தோன்றினார், பின்னர் அவர் 2010 ஆம் ஆண்டில் ஸ்டார் பிளஸ் தொலைக்காட்சியில் பிரபலமான நிகழ்ச்சியான "சாப்பான் சே பஹார் நைனா" என்ற தொடரில் "மதுரா" என்ற வேடத்தில் தனது முதல் தொலைக்காட்சி நிகழ்ச்சியினை நடித்தார். 2011 இல் ஆஷா தனது அடுத்த தொடரான ஏக்தா கபூரின் பாலாஜி டெலிபிலிம்ஸாரின் பிரபல நிகழ்ச்சியான "படே அச்சே லாகே ஹெயின்" என்பதில் தனது உயிரியல் சகோதரியான அபேஷ்கா மல்ஹோத்ராவின் எதிர்மறை பாத்திரத்தில் நடித்தார், அந்த நிகழ்ச்சியை ஒரு பெரிய அனுபவமாக கொண்டதுடன், முன்னணி நடிகயான "சாக்‌ஷி தன்வர்" தனக்கு உத்வேகம் அறித்ததாக கூறுயிள்ளார்.

ஜீ தொலைக்காட்சியின் "பவித்ரா ரிஷ்தா" என்ற தொடரில் அர்ச்சனா தேஷ்முகின் மகளான "புருஷி தேஷ்முக்" பாத்திரத்தில் ஒரு அறிவார்ந்த, அழகான மற்றும் உறுதியான புதிய தலைமுறை கொண்டாடுபராக நடித்திருந்தார். அத்தொடரில் அவரது பாத்திரம் பரவலாக பாராட்டப்பட்டது, மற்றும் அர்ஜுன் (ரித்விக் தஞ்சனி) உடன் திரை நடிப்பிற்கான பெரும் ரசிகர்களை பெற்றார். 

அந்த ஆண்டின் நட்சத்திர நடிகருக்கான கோல்ட் விருது வென்றார், மேலும் ரித்விக்குடன் ஜீ ரிஷ்தே விருது பெற்றார். ஆஷா, புதுமுகத்திற்கான இந்திய டெலி விருதினயும் வென்றார். 2014 ஆம் ஆண்டில் இவரது துணைவரான ரித்விக் தஞ்சனியுடன் இணைந்து "நாக் பாலியே 6" என்ற இந்திய நடன நிகழ்ச்சி நிகழ்ச்சியில் வெற்றி பெற்றார்.
ஆகஸ்ட் 2014 இல், நேகி ஜீ தொலைக்காட்சியின் பிரபலமான நிகழ்ச்சியான "ஏக் முத்தி ஆஸ்மான்" தொடரில் நடித்துள்ளார். ஆஷிஷ் சௌத்ரியுடன் கல்பன ராகவ் சின்கானியா என்ற பாத்திரத்தில் நடித்தார். "கில்லர் கரோக்கி ஆட்கா தோ லட்காஹ்" என்ற நிகழ்ச்சியில் ஒரு சிறியத் தோற்றாத்தில் வந்தார்.

2011 இல், அவர் ரித்விக் தஞ்சனி "பவித்ரா ரிஷ்தா" நிகழ்ச்சியில், பின்னர் ஒருவருக்கொருவர் டேட்டிங் செய்துகொண்டனர். நேகி, தஞ்சனி ஆகிய இருவருமே தொடர்பில் இருக்கின்றனர்.


</doc>
<doc id="436077" url="https://ta.wikipedia.org/wiki?curid=436077" title="மேக்பை">
மேக்பை

மேக்பை ("Magpie") என்பது காகக் குடும்பத்தைச் சேர்ந்த சில இனங்களைக் குறிக்கும் பொதுப்பெயர் ஆகும். இதில் ஐரோவாசிய மேக்பை என்ற பறவை உலகின் அதிக நுண்ணறிவுள்ள விலங்குகளில் ஒன்றாகவும்கண்ணாடி முன்பு நிற்கும் போது தன்னை உணர்ந்து கொள்ளும் திறன் பெற்றுள்ள மிகச்சில விலங்குகளில் ஒன்றாகவும் உள்ளது. 

சீனா மற்றும் கொரியா ஆகிய நாடுகளில் மேக்பை பறவையானது நற்பேற்றின் அடையாளமாகக் கருதப்படுகின்றது. 

மேக்பைகள் பொதுவாக கருப்பு மற்றும் வெள்ளை நிறங்கள் கலந்த உடலும் கருமையான அலகும் நீளமான வாலும் கொண்டவை. எனினும் இனங்களைப் பொறுத்து இவற்றின் நிறங்கள் வேறுபடுகின்றன. இவற்றின் சராசரி ஆயுட்காலம் 8 முதல் 15 ஆண்டுகள் ஆகும். பெரிய இறகுகள் கொண்டிருப்பினும் இவற்றால் வெகுதூரம் பறக்க இயலாது. 

மேக்பைகள் வாழ்நாள் முழுவதும் இனப்பெருக்கம் செய்பவை ஆகும். இனப்பெருக்கம் செய்யும் இணைகள், தங்கள் வாழ்நாள் முழுவதும் ஒன்றாக சேர்ந்து வாழ்கின்றன. மேக்பைகள் வசந்த காலத்தில் இனப்பெருக்கம் செய்கின்றன. அவை மரத்தில் பெரிய கூடு கட்டி முட்டையிடுகின்றன. பெண் மேக்பைகள் சராசரியாக ஒரு முறைக்கு 5 முட்டைகள் வரை இடுகின்றன. 3 வார அடைகாக்கும் காலம் முடிந்த பிறகு முட்டைகள் பொரிந்து மேக்பை குஞ்சுகள் வெளிவருகின்றன. 

இளம் மேக்பை குஞ்சுகள் தங்ஙள் பெற்றோர் தேடிக் கொண்டு வரும் உணவை உண்டு வாழ்கின்றன. அவை பிறந்து 3 முதல் 4 வாரங்களான பிறகு பறக்கும் திறன் பெறுகின்றன. பிறகு தங்கள் பெற்றோர்களை விட்டு பிரிந்து சென்று தனியாக வாழத் தொடங்குகின்றன.

மேக்பைகள் அனைத்துண்ணி உணவுப் பழக்கத்தைக் கொண்டுள்ளன. இவை பழங்கள், பூச்சிகள், முட்டைகள் மற்றும் மற்றும் இறந்த விலங்குகளின் அழுகிய பிணங்கள் ஆகியவற்றை உண்டு வாழ்கின்றன.






</doc>
<doc id="436084" url="https://ta.wikipedia.org/wiki?curid=436084" title="பந்தயம் (2008 திரைப்படம்)">
பந்தயம் (2008 திரைப்படம்)

பந்தயம் என்பது 2008 இல் வெளிவந்த தமிழ்த் திரைப்படமாகும். எஸ். ஏ. சந்திரசேகர் இப்படத்தை இயக்கியுள்ளார்.இதில் நிதின் சத்யா மற்றும் சிந்து துலானி ஆகியோர் முக்கிய கதாபாத்திரங்களில் நடித்திருக்கின்றனர். பிரகாஷ் ராஜ், ராதிகா சரத்குமார் மற்றும் கணேஷ்கர் போன்றோர் நடித்துள்ளனர்.

நடிகர் விஜய் கௌரவத் தோற்றத்தில் நடித்துள்ளார். விஜய் ஆண்டனி இசை அமைத்துள்ளார். இப்படம் 19 செப்டம்பர் 2008 இல் வெளியானது.



</doc>
<doc id="436085" url="https://ta.wikipedia.org/wiki?curid=436085" title="இதயம் பேசுகிறது (திரைப்படம்)">
இதயம் பேசுகிறது (திரைப்படம்)

இதயம் பேசுகிறது என்பது 1981 இல் வெளிவந்த இந்திய தமிழ் திரைப்படம் ஆகும். இதனை எஸ். ஏ. சந்திரசேகர் இயக்கியுள்ளார். சியாம் இசையமைத்துள்ளார்.


</doc>
<doc id="436086" url="https://ta.wikipedia.org/wiki?curid=436086" title="சந்தனப்பள்ளி">
சந்தனப்பள்ளி

சந்தனப்பள்ளி (Santhanapalli) என்பது என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், கெலமங்கலம் ஊராட்சி ஒன்றியத்துக்கு உட்பட்ட ஒரு வருவாய் கிராமம் ஆகும். இந்த ஊரானது சந்தனப்பள்ளி ஊராட்சிக்கு உட்பட்டது.

இந்த ஊரானது மாவட்டத்தின் தலைநகரான கிருஷ்ணகிரியில் இருந்து 51 கிலோமீட்டர் தொலைவிலும், மாநிலத் தலைநகரான சென்னையில் இருந்து 317 கிலோமீட்டர் தொலைவிலும், கெலமங்கலத்தில் இருந்து 15கிலோமீட்டர் தொலைவில் உள்ளது. 2011 ஆண்டு மக்கள் கணக்கெடுப்பின்படி இக்கிராமத்தில் 1433 வீடுகள் உள்ளன. கிராமத்தின் மொத்த மக்கள் தொகையானது 6545 ஆகும். இதில் ஆண்கள் எண்ணிக்கை 3417, பெண்களின் எண்ணிக்கை 3128 என உள்ளது. மக்களின் கல்வியறிவு விகிதமானது 51.9 % என உள்ளது.இது தமிழ்நாட்டின் சராசரி எழுத்தறிவு விகிதமான 80.09 % ஐ விடக்குறைவு ஆகும்.


</doc>
<doc id="436095" url="https://ta.wikipedia.org/wiki?curid=436095" title="கனிகா கபூர்">
கனிகா கபூர்

கனிகா கபூர் (Kanika Kapoor) 1978 ஆகஸ்ட் 21 அன்று பிறந்துள்ள இந்தியப் பின்னணிப் பாடகர் ஆவார். அவரது வெற்றிகரமான பாடல் வாழ்க்கை மூலம் ஒரு முறை பிலிம்பேர் விருது பெற்றார். இலக்னோவில் கபூர் பிறந்து வளர்ந்தார், எப்போதும் பாடல்களைப் பாடுவதில் ஆர்வம் கொண்டவர், ஆனால் அவர் 1997 ஆம் ஆண்டு தொழிலதிபர் ராஜ் சந்தோக்கை திருமணம் செய்து கொண்டு [[இலண்டன்] சென்றார், அங்கு அவர் மூன்று குழந்தைகளை பெற்றெடுத்தார்.

2012 ல் ராஜுவுடன் விவாகரத்து பெற்ற பிறகு, அவர் மீண்டும் [[மும்பை]] வந்து பாடகியாக மாறினார். ஒரு பாடகியாக, கபூரின் முதல் பாடல் "ஜுக்னி ஜி" (2012) என்ற இசை காணொளி ஒரு பெரிய வணிக வெற்றியாக மாறியது . 2014 ஆம் ஆண்டில் "ராகினி எம்.எம்.எஸ் 2" படத்திற்காக பேபி டால் என்ற பாடல் இந்தி பாடலை பாடியுள்ளார். அதன் வெளியீட்டில், "பேபி டால்" ரசிகர்களிடையே மிகுந்த வரவேற்பைப் பெற்று முதலிடம் பிடித்தது, கபூர் பரபரப்பான ஒரு பாராட்டைப் பெற்றார் மற்றும் அவரது பாடும் பாணியில் புகழ்பெற்றார், இதற்காக சிறந்த பின்னணி பாடகிக்கான பிலிம்பேர் விருது பெற்றார்.

கபூர் தொடர்ந்து இந்தி சினிமாவின் சிறந்த பாடல்களைப் பாடுவதற்கான பரவலான அங்கீகாரத்தையும் வெற்றியையும் பெற்றார், "[[ஹாப்பி நியூ இயர்]]" (2014), படத்தின் "லவ்லி" மற்றும் "காம்லீ" என்ற பாடல்கள் , "ராய்" (2015) படத்தில் "சிட்டியான் காலையான்", "ஏக் பெஹ்லி லீலா" படத்தில் "தேசி லுக்" (2015) போன்ற புகழ் பெற்ற பாடல்களை இவர் பாடியுள்ளார்.

கபூர் [[உத்தரப் பிரதேசம்|உத்தரப் பிரதேச]] மாநிலத்தின் [[இலக்னோ]] நகரில் 1978 ஆகஸ்ட் 21 அன்று பிறந்துள்ளார். இவரது தந்தை ராஜீவ் கபூர் ஒரு ஒரு தொழிலதிபர் மற்றும் அவரது தாயார் சோனம் கபூர் ஒரு "பூட்டிக்" உரிமையாளர். இவர் உத்தரப் பிரதேசத்தின் இலக்னோவில் கத்ரி குடும்பத்தில் பிறந்துள்ளார். இலக்னோவில் அவர் இசை பயின்றார் தனது 12 வயதில், கபூர் , வாரனாசியைச் சேர்ந்த இசைக் கலைஞரான பண்டிட் கணேஷ் பிரசாத் மிஸ்ராவின் பாடலின் கீழ் பாரம்பரிய இசையைப் படிக்கத் தொடங்கினார், மேலும் அவர் இந்தியா முழுவதும் நடத்திய பாரம்பரிய இசை நிகழ்ச்சிகளில் அவருடன் சேர்ந்து பாடி வந்தார். கபூர் தனது குழந்தை பருவத்தில் பல இசை போட்டிகளில் பங்கு பெற்றார். 15 வயதில், அனைத்திந்திய வானொலியின் இசைத்தொகுப்பாளராகவும், பாடகர் அனூப் ஜலோட்டா [[பஜனைகள்]] நிகழ்ச்சியிலும் கலந்து கொண்டுள்ளார். லக்னோ, பாட்காண்டே மியூசிக் இன்ஸ்டிடியூட் மூலம் இவர் இளங்கலைப் பட்டம் மற்றும் இசையில் முதுகலைப் பட்டமும் பெற்றுள்ளார். பின்னர் அவர் தனது இசை வாழ்க்கையைத் தொடர [[மும்பை]] சென்றார்.

[[வெளிநாடு வாழ் இந்தியர்கள்|வெளிநாடு வாழ் தொழிலதிபரான]] ராஜ் சந்தோக்கை 1997இல் திருமணம் செய்து கொண்டு அவரது கணவருடன் [[இலண்டன்]] மாநகரம் சென்றார். அவருக்கு மூன்று குழந்தைகள் இருந்தனர். கபூர் 2012 ல் தனது கணவரைப் பிரிந்து, லக்னோ திரும்பி தனது பெற்றோருடன் இணைந்தார். இவர்கள் 2012இல் விவாகரத்துப் பெற்றனர்.

[[File:Kanika Kapoor at HT Most Stylish Awards 2016.jpg|left|thumb|165px| கபூர் [[ஹிந்துஸ்தான் டைம்ஸ்|ஹிந்துஸ்தான் டைம்ஸின்]] மிக நாகரீகமான பெண் விருது நிகழ்ச்சியில் (2016)]]
2012 இல் கபூர் டாக்டர் ஜீயஸைக் கொண்ட "ஜூகினி ஜி" இசை கானொளியை வெளியிட்டார் "ஜூகினி ஜி" 2012 ஆம் ஆண்டின் மிகப்பெரிய தனிப்பாடல்களில் ஒன்றாக ஆனது. மேலும், சிறந்த தனிப்பாடலுக்கான "கிளாசிக் பிரிட்" அமைப்பின் "ஆசியா டிவி மியூசிக் விருது" பெற்றது. 

[[File:Kanika_Kapoor_at_SLAM_The_Tour.jpg|right|thumb| "ஸ்லாம் த டூர்" நிகழ்ச்சியில் கபூர்]]
அதே ஆண்டில், "ஸ்லாம் த டூர்" என்ற தலைப்பில் [[சாருக் கான்]] மற்றும் [[தீபிகா படுகோண்]] ஆகியோருடன் வட அமெரிக்கா முழுவதும் சுற்றுப்பயணம் மேற்கொண்டார். 


[[பகுப்பு:வாழும் நபர்கள்]]
[[பகுப்பு:பஞ்சாப் நபர்கள்]]
[[பகுப்பு:1978 பிறப்புகள்]]

</doc>
<doc id="436098" url="https://ta.wikipedia.org/wiki?curid=436098" title="அனு">
அனு

அனு (Anu) சுமேரியக் கடவுள்களில் தலைமையானவர். இவர் வானம், சொர்க்கம் மற்றும் விண்மீன்களுக்கு அதிபதி ஆவார். அனு தெய்வம் பிற கடவுள்கள், தேவதைகள் மற்றும் அசுர தேவதைகளின் உற்பத்திக்கும் காரணமானவர். எனவே அனைத்து கடவுள்களுக்கும் இவரே தலைமைக் கடவுளர் ஆவார். இவருடன் என்லில் மற்றும் ஈஅ கடவுள்கள் சேர்த்து திருமூர்த்தி தெய்வங்கள் எனப்போற்றப்படுகின்றனர்.

மெசொப்பொத்தேமியாவின் உரூக் நகரத்தில், கிமு 2334 - கிமு 2154 வரையிலான அக்காடியப் பேரரசு ஆட்சியின் போது அனுக் கடவுளின் மனைவியான, சொர்க்கத்தின் இராணியான இஷ்தர் எனும் பெண் கடவுளின் வழிபாடு சிறப்புடன் விளங்கியது. 

கிமு மூவாயிரம் ஆண்டின் சுமேரியர்களின் சாத்திரக் குறிப்புகளின் படி, அனு கடவுள் அனைத்து சுமேரியக் கடவுள்களுக்கு தந்தை ஆவார். அனு கடவுளின் மனைவியாக "ஊராஸ்" தேவதை இருந்தது.
, பிந்தைய சுமேரியக் குறிப்புகளின் படி, அனு கடவுளின் துணைவியாக "கீ" தேவதையைக் குறிப்பிட்டுள்ளது. 




</doc>
<doc id="436109" url="https://ta.wikipedia.org/wiki?curid=436109" title="வீர சிவாஜி (திரைப்படம்)">
வீர சிவாஜி (திரைப்படம்)

வீர சிவாஜி (Veera Sivaji) 2016இல் வெளியான தமிழ் அதிரடி மற்றும் நகைச்சுவைத் திரைப்படம். இயக்கம் கணேஷ் வினாயக், இப்படத்தில் விக்ரம் பிரபு மற்றும் ஷாம்லி ஆகிய இருவரும் முன்னணி பாத்திரத்தில் நடித்திருந்தனர். இப்படத்தின் படப்பிடிப்பு ஜுலை 2015ல் தொடங்கியது. உலகளவில் 2016 டிசம்பரில் வெளிவந்தது. பெருமளவில் எதிர்மறையான விமர்சனத்தையே எதிர்கொண்டது. படம் தோல்வி கண்டது.

சிவாஜி வாடகை வண்டி ஓட்டி வருபவன். தனது மருமகளின் அறுவைச் சிகிச்சைக்காக பணம் சேர்த்து வருகிறான். அதற்கான முயற்சி கோணலாக போகி அவன் மிக மோசமான ஒரு வலையில் சிக்கிக் கொள்கிறான். அதிலிருந்து எவ்வாறு மீள்கிறான் என்பது மீதிக் கதை யாரும்.

விக்ரம் பிரபு]] - சிவாஜி</br>
ஷாம்லி - அஞ்சலி</br>
மனிஷா ஸ்ரீ - அஞ்சலியின் தோழி</br>
ஜி. மாரிமுத்து - அஞ்சலியின் தந்தை</br>
இராசேந்திரன் - சி.பி.ஐ அதிகாரி</br>
விடிவி கணேஷ் - பாதுகாவல் அலுவலர்</br>
யோகி பாபு - ரமேஷ்</br>
ரோபோ சங்கர் - சுரேஷ்</br>
ஆன்டிரன்னே நூரிகாட் - வெளிநாட்டுப் பெண்</br>
மகாநதி சங்கர் - சிறைக் கைதி</br>
ஜான் விஜய்</br>
மன்சூர் அலி கான்</br>
ரியோ ராஜ்</br>
காவ்யாஜா - சொப்பன சுந்தரி (பாடலுக்கு நடனம்)
தகராறு படத்தை இயக்கிய கணேஷ் வினாயக்கை வைத்து விக்ரம் பிரபு நடிக்க இத்திரைப்படத்தை தயாரிக்க இருப்பதாக 2015 ஜுலையில் தயாரிப்பாளர் நந்தகோபால் அறிவித்தார். 2009 ஆம் ஆண்டு திரைப்படங்களில் ஒரு சிறிய வெற்றிக்குப் பின்னர் ஓய்வு பெற்றிருந்த முன்னாள் குழந்தை நடிகை ஷாம்லி இதில் மீண்டும் நடித்தார்.. இராசேந்திரன், ஜான் விஜய் மற்றும் ரோபோ சங்கர் போன்ற நடிகர்கள் அடங்கிய இப்படக்ககுழு புதுச்சேரியில் 2015 செப்டம்பரில் தனது முதற்கட்டப் படப்பிடிப்பபை நடத்தியது. நடன இயக்குனர் தினேஷ் இயக்கிய ஒரு பாடல் அந்த மாதத்தின் பிற்பகுதியில், நகரின் கடற்கரையில் படம்பிடிக்கப்பட்டது. விக்ரம் பிரபுவின் பாத்திரம் மற்றும் குழந்தைக்கு இடையிலான உறவு குறித்து கவனம் செலுத்தும் என தயாரிப்பாளர்கள் வெளிப்படையாக தெரிவித்தனர். 2015 நவம்பர் இரண்டாவது வாரத்திலிருந்து சென்னையில் படத்தின் இரண்டாவது கட்டம் படமாக்கப்பட்டது.

இசையமைப்பாளர் டி. இமான் இப்ப்டதிற்கு இசையமைத்திருந்தார். இதில் தீம் இசை உட்பட இந்த படத்தில் மொத்தமாக 6 பாடல்கள் உள்ளன.


</doc>
<doc id="436116" url="https://ta.wikipedia.org/wiki?curid=436116" title="ஸ்ரீபெரும்புதூர் பூதபுரிசுவரர் கோயில்">
ஸ்ரீபெரும்புதூர் பூதபுரிசுவரர் கோயில்

பூதபுரிசுவரர் கோயில் (Bhutapureeswarar Temple) என்பது தமிழ்நாட்டில், காஞ்சிபுரம் மாவட்டம், ஸ்ரீபெரும்புதூரில் உள்ள சிவன் கோயிலாகும். இக்கோயில் காஞ்சீபுரம் மாவட்டத்தில் ஸ்ரீபெரும்புதூரில் பேருந்து நிலையத்துக்கு அருகில் அமைந்துள்ளது. இக்கோயிலுக்குச் செல்ல சென்னை தேசிய நெடுஞ்சாலையில் இருந்தும் பாதை உள்ளது. 
இக்கோயில் குறித்து நிலவும் தொன்மத்தின்படி, சிவனினது ஆனந்த தாண்டவத்தின்போது அவரது ஆடைகள் நெகிழ்ந்ததாக் கண்டு பூத கணங்கள் சிரித்தன. இதனால் சினம் கொண்ட உருத்ரன் கைலாயத்தை விட்டு அவற்றை அகலுமாறு ஆணைப் பிறப்பித்தார். தங்கள் தவறை உணர்ந்த பூதகணங்கள் பெருமாளை நோக்கி கடும் தவம் புரிந்தன. அவர்களின் முன் தோன்றிய பெருமாளிடம் தங்கள் தவறுக்கு பிராயச்சித்தத்தை வேண்டினர். அவரும் பூதகணங்கள் ஆதிஷேஷ தீர்த்தத்தில் நீராடி சிவபெருமானை வழிபடச் சொன்னார். இவ்வாறு பூசித்த பூதகணங்களுக்கு சிவன் காட்சி கொடுத்து அவர்களின் தவறை மன்னின்னித்தார். சிவபெருமானிடம் பூதகணங்கள் தங்களுக்கு உதவிய பெருமாளுக்கு கோவில் கட்ட விருப்பம் தெரிவித்தன. அதற்கு சிவனும் அனுமதியளித்தார். கட்டுமானம் தடைப்பட அதற்கு பரிகாரமாக ஜெயபூத விநாயகர் ஆலயம் கட்டினார்கள். மகிழமரத்தடியில் சிவபெருமானுக்கு கோவில் கட்டினர் (பூதபுரீச்வரர் கோவில்). அதன் பின்னர் பெருமாளுக்கு கோவில் கட்டினர். பூதங்களால் உருவாக்கப் பட்டதால் இது பூதபுரி என்றுபம், பஞ்ச பூதங்கள் வழிபடுவதால் பூதூர் என்றும், ஊர் பெரியதாகையால் பெரும்பூதூர் என்றும், மங்களமாக இருக்க ஸ்ரீ சேர்த்து ஸ்ரீபெரும்புதூர் என்று பெயர்பெற்றது எனப்படுகிறது.

இக்கோயிலானது ஊரின் கிழக்கில் மேற்கு நுழைவாயிலைக் கொண்டுள்ளது. இக்கோயிலின் மூலவராக பூதபுரிசுவரரர் உள்ளார். இங்குள்ள இறைவி சௌந்திர நாயகி தனிக் கோயிலில் உள்ளார். இக்கோயில் வளாகத்தில் இராச கணபதி, வள்ளி தெய்வானை முருகர, அனுமான் ஆகியோருக்கு சிற்றாலயங்கள் உள்ளன. கோட்ட தெய்வங்களாக துர்கை, பிரம்மன், விஷ்ணு, தட்சிணாமூர்த்தி சண்டிகேஸ்வரர் ஆகியோர் உள்ளனர். கோயில் தலமரம் மகிழமரம், தீர்த்தம் பூதபுஷ்கரணி. இக்கோயில் மிகப்பழமையான கோயிலாகும் கோயில் சுவற்களில் பல கல்வெட்டுகள் உள்ளன. 
இக்கோயிலில் ஆண்டுதோறும் பங்குனி உத்தரத்தின்போது திருக்கல்யாண உற்சவமும் தேர்த் திருவிழாவும் நடக்கிறது.



</doc>
<doc id="436125" url="https://ta.wikipedia.org/wiki?curid=436125" title="1-புரோப்பைல் அயோடைடு">
1-புரோப்பைல் அயோடைடு

1-புரோப்பைல் அயோடைடு ("1-propyl iodide") என்பது CHI என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இச்சேர்மத்தை என்-புரோப்பைல் அயோடைடு மற்றும் 1-அயோடோபுரோப்பேன் என்ற பெயர்களாலும் அழைக்கலாம். நிறமற்ற இச்சேர்மம் எளிதில் தீப்பிடித்து எரியக் கூடியதாகும். என்-புரோப்பைல் ஆல்ககாலுடன் அயோடின் மற்றும் பாசுபரசு சேர்த்து வினைபுரியச் செய்வதால் 1-புரோப்பைல் அயோடைடு உருவாகிறது. 


</doc>
<doc id="436129" url="https://ta.wikipedia.org/wiki?curid=436129" title="கட்டப்பாவ காணோம்">
கட்டப்பாவ காணோம்

கட்டப்பாவ காணோம் (Kattappava Kanom) 2017 ஆம் ஆண்டு வெளிவந்த இந்தியத் தமிழ் நகைச்சுவைத் திரைப்படமாகும். மணி செயோன் இப்படத்தை எழுதி இயக்கி இருந்தார். சிபிராஜ், ஐஸ்வர்யா ராஜேஷ், காளி வெங்கட், யோகி பாபு, மைம் கோபி, லிவிங்ஸ்டன் மற்றும் பலர் நடித்திருந்தனர். விண்டுசைம்ஸ் மீடியா என்டர்டைன்மெண்ஸ் தயாரிப்பில், சந்தோஷ் தயாநிதி இசையில் 17 மார்ச் 2017 ஆம் தேதி வெளியானது.

சிபி, ஐஸ்வர்யா ராஜேஷ், காளி வெங்கட், யோகி பாபு, மைம் கோபி, லிவிங்ஸ்டன், திருமுருகன், நலன் குமாரசாமி, சித்ரா லக்ஷ்மணன், தமிழ்ச்செல்வி, திண்டுக்கல் சரவணான், ஜெயக்குமார், டி. ரவி, மிமிகிரி சேது, சாந்தினி தமிழரசன்.

ரவுடி வஞ்சரம் (மைம் கோபி) கட்டப்பா என்ற பெயர் கொண்ட மீன் ஒன்றை வளர்த்து வருகிறான். அந்த மீன் அவனுக்கு அதிர்ஷ்டத்தை தருவதாக நம்பினான். ஓர் இரவில், அந்த மீன் திருடப்பட்டு, பல நிகழ்வுகளைத் தாண்டி பாண்டியனின் (சிபி) வீட்டை அடைந்தது. பல தொழில்களில் பாண்டியன் தோல்வி அடைந்திருந்ததால், அவன் ஒரு துரதிஷ்டம் என்று அவனது தந்தை கருதினார். இந்த நிலையில், மீனாவை (ஐஸ்வர்யா ராஜேஷ்) காதல் செய்து, திருமணமும் செய்கிறான் பாண்டியன். புது வீட்டில் குடி போகும் அந்த ஜோடிக்கு கயல் என்ற சிறுமியுடன் நட்பு ஏற்படுகிறது. தாயை இழந்த சிறுமி கயலின் ஆசைகளை நிறைவேற்ற பாண்டியன் விரும்புகிறான். கட்டப்பா மீன் உண்மையில் அதிர்ஷ்டத்தை தரும் மீன் என்று பாண்டியனும், மீனாவும் கண்டு பிடிக்கிறார்கள். கட்டப்பாவை தேடி அலைகிறான் வஞ்சரம். பின்னர், கட்டப்பாவை யார் வைத்துக் கொண்டனர்? என்பது தான் மீதிக் கதையாகும்.

உமா தேவி, முத்தமிழ் ஆகியோரின் பாடல் வரிகளுக்கு சந்தோஷ் தயாநிதி இசை அமைத்திருந்தார். 3 பாடல்களை கொண்ட ஒலித்தொகுப்பு 21 அக்டோபர் 2016 அன்று வெளியானது.

17 மார்ச் 2017 அன்று வெளியான இந்தத் திரைப்படம் பெரும்பாலும் எதிர்மறையான விமர்சனங்களைப் பெற்றது. 



</doc>
<doc id="436130" url="https://ta.wikipedia.org/wiki?curid=436130" title="மார்தா சேஸ்">
மார்தா சேஸ்

மார்தா கோவ்ஸ் சேஸ் (நவம்பர் 30, 1927 - ஆகஸ்ட் 8, 2003) மார்தா சி. எப்ஸ்டீன் எனவும் அறியப்படுகின்றார். இவர் அமெரிக்காவைச் சேர்ந்த மரபியலாளர். 1952 இல் ஆல்பிரட் ஹெர்சே உடன் இணைந்து உயிரணுக்களின் மரபணு பொருள் புரதமல்ல டி.என்.ஏ என்பதை நிரூபிக்க உதவினார்.

சேஸ் 1927 ஆம் ஆண்டு கிளீவ்லேண்ட் ஓஹியோவில் பிறந்தார். இவரது சகோதரர் ரூத் சாஸ் (தற்போது ரூத் டாஸியல்). 1950 ஆம் ஆண்டு சேஸ் வூஸ்டர் கல்லூரியில் இளங்கலை பட்டம் பெற்றார். பின்பு 1959 இல் ஆராய்ச்சி உதவியாளராக பணி புரிந்தார். 1964 ஆம் ஆண்டு தென் கலிபோர்னியா பல்கலைக்கழகத்தில் நுண்ணுயிரியலில் முனைவர் பட்டம் பெற்றார்.  

1950 ஆம் ஆண்டு நுண்ணுயிரியலாளரும் மரபியலாளருமான ஆல்பிரட் ஹெர்சேயின் கோல்ட் ஸ்பிரிங் ஹார்பர் ஆய்வுக்கூடத்தில் ஆராய்ச்சி உதவியாளராக பணி புரிந்தார். 1952 ஆம் ஆண்டு ஹெர்சே-சேஸ் பரிசோதனையில் மரபணு தகவல்கள் புரதத்தினால் அல்ல டி.என்.ஏ இனால் பரவுகின்றன என்பதை உறுதிப்படுத்தினார். கதிரியக்க பாஸ்பரசு மூலம் பெயரிடப்பட்ட நியுக்கிளிக் அமிலம் அல்லது புரதம்  ஏதாவது ஒன்று தயாரிக்கப்பட்டு பக்டிரியாபேஜ் டி2 (பக்டிரியாவை பாதிக்கும் வைரசு) எசுரிச்சியா கோலை பக்டிரியாவில் செலுத்தப்பட்டு கண்காணிக்கப்பட்டது. இப்பரிசோதனை முடிவில் நியுக்கிளிக் அமிலங்கள் பரவியதையடுத்து மரபணு தகவல்கள் டி.என்.ஏ வினால் பரவப்படுகின்றன என்பது உறுதிப்படுத்தப்பட்டது. ஹெர்சே-சேஸ் பரிசோதனையில் பாரம்பரிய தகவல்கள் குறித்த சர்ச்சைகள் முடிவுக்கு வந்தன. ஹெர்சே 1969 இல் மருத்துவம் அல்லது உடலியல் இற்கான நோபல் பரிசை வென்றார். சேஸ் இதில் சேர்க்கப்படவில்லை. 

1953 ஆம் ஆண்டு கோல்ட் ஸ்பிரிங் ஹார்பர் ஆய்வகத்தில் இருந்து விலகி டென்னசியில் ஓக் பிரிட்ஜ் தேசிய ஆய்வகத்தில் குஸ் டொரர்மேன் உடன் பணிபுரிந்தார். 1950 களில் அவர் பேஜ்குழு உயிரியியலாளர்களின் சந்திப்புக்களில் பங்கேற்க கொல்ட் ஸ்பிரிங் ஹார்பருக்கு ஆண்டுதோறும் திரும்பினார். 1959 இல் தெற்கு கலிபோர்னியா பல்கலைக்கழகத்தில் கியூசெப் பெர்டானின் ஆய்வுகூடத்தில் ஆய்வுகளில் ஈடுபட்டார்.  1964 இல் பெர்டானின் சுவீடனுக்கு குடிபெயர்ந்த பின் மார்கரட் லீப் உடன் தமது ஆய்வுகளை நிறைவு செய்தார். 

1950களின் பிற்பகுதியில் கலிபோர்னியாவில் சக விஞ்ஞானி ரிச்சர்ட் எப்ஸ்டின் என்பவரை மணமுடித்து மார்தா சி. எப்ஸ்டின் என்று பெயரை மாற்றினார். இத்தம்பதியினர் குறுகிய காலத்தில் விவாகரத்து பெற்றனர். 1960களில் தனிப்பட்ட காரணங்களால் தனது விஞ்ஞான பணிகளை முடித்துக் கொண்டார். பின்பு ஒஹியோ சென்று குடும்பத்தினருடன் வாழ்ந்தார். 2003 ஆம் ஆண்டு ஆகஸ்ட் 8 இல் நிமோனியாவால் பாதிக்கப்பட்டு இறந்தார்.



</doc>
<doc id="436131" url="https://ta.wikipedia.org/wiki?curid=436131" title="டுமாஸ் கடற்கரை">
டுமாஸ் கடற்கரை

டுமாஸ் கடற்கரை (Dumas Beach) என்பது அரபிக் கடலோரம் உள்ள ஒரு கடற்கரையாகும். இது குசராத் மாநிலத்தின் சூரத் நகரத்தின் தென்மேற்கில் 21 கிலோமீட்டர் (13 மைல்) தொலைவில் அமைந்துள்ளது. இது தென் குசராத்தின் ஒரு சுற்றுலா தலமாக உள்ளது. டூமாஸ் கடற்கரையானது இந்தியாவில் அமானுசிய இடங்களாக கருதப்படும் இடங்களில் இது 35வது இடத்தை வகிக்கிறது.
டுமாஸ் கடற்கரைக்கு அருகில் தர்யா கணேசர் கோவில் உள்ளது. இங்கு உள்ள கடைகளில் பஜ்சி, பாவ் பாச்சி, சுட்ட இனிப்புச் சோளம், போன்ற இந்திய தின்பண்டங்களுடன், சீன உணவுகள் விற்பனை செய்யப்படுகின்றன. சைவ உணவை விரும்புபவர்களுக்கும் சீன, இந்திய உணவுகள் இங்கு கிடைக்கின்றன. மொராஜி தேசாய் சாலை சந்திப்பில் கழிப்பறை வசதிகள் உள்ளன. அண்மையில் இந்தியப் பிரதமரான நரேந்திர மோடியால் "மொராரி தேசாய்" பெயரிலான சூரத் சர்வதேச விமான நிலையம் திறந்து வைக்கப்பட்டது. சூரத்தின் வரலாற்று சிறப்புமிக்க இடங்களை இங்கிருந்து விரைவில் கண்டுவர இயலும். 
இந்த கடற்கரை மணலில் இரும்புத் தாது அதிகமாக உள்ளதால் கடற்கரை மணலும், கரைக்கு அருகில் உள்ள கடல் நீரும் கருப்பு நிறம் கொண்டதாக காட்சியளிக்கின்றன. இந்த கடற்கரையில் இரவு நேரத்தில் பேய்கள் நடமாடுவதாகவும், விநோதமான குரல்கள் கேட்பதாகவும், இரவில் கடற்கரைக்குவரும் மனிதர்கள் மாயமாகிவிடுவதாகவும் பெரும்பாலான மக்கள் நம்புகின்றனர். இந்தக் கடற்கரையானது ஒரு காலத்தில் இடுகாடாக இருந்ததாக கருதப்படுகிறது.


</doc>
<doc id="436133" url="https://ta.wikipedia.org/wiki?curid=436133" title="1-புரோப்பைல் குளோரைடு">
1-புரோப்பைல் குளோரைடு

1-புரோப்பைல் குளோரைடு ("1-propyl chloride") என்பது CHCl என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இச்சேர்மத்தை என்-புரோப்பைல் குளோரைடு மற்றும் 1-குளோரோபுரோப்பேன் என்ற பெயர்களாலும் அழைக்கலாம். நிறமற்ற இச்சேர்மம் எளிதில் தீப்பிடித்து எரியக் கூடியதாகும். துத்தநாகக் குளோரைடு வினையூக்கி முன்னிலையில் என்-புரோப்பைல் ஆல்ககாலுடன் பாசுபரசு டிரை குளோரைடைச் சேர்த்து வினைபுரியச் செய்வதால் 1-புரோப்பைல் குளோரைடு உருவாகிறது .


</doc>
<doc id="436134" url="https://ta.wikipedia.org/wiki?curid=436134" title="பானாசூரன்">
பானாசூரன்

பானாசூரன் (Bana or Banasura), பாகவத புராணம் கூறும் ஒரு கதை மாந்தர் ஆவார்.
வாமன அவதாரத்தின் போது, வாமனரால் பாதளத்திற்கு தள்ளப்பட்ட அசுரரான மகாபலி சக்கரவர்த்தியின் மகன் பானாசூரன் ஆவான். பானாசூரன் ஆயிரம் கைகள் கொண்டவன். எவரால் கொல்லப்படாத சிரஞ்சீவி வரம் பெற்றவர். பானாசூரன், கிருஷ்ணாவதராத்தின் போது, கிருஷ்ணரால் வெல்லப்பட்டவர். பானாசூரன் பண்டைய பரத கண்டத்தின் தற்கால மத்திய அசாம் பகுதிகளை, சோனிதபுரத்தை தலைமையிடமாகக் கொண்டு ஆண்டவர். புராணங்களில் பானாசூரன் வேட்டுவ இன மன்னராக கூறுகிறது. 

பானாசூரன், அசுரரான மகாபலி சக்கரவர்த்தியின் மகன். பெரும் வல்லமையும், சிவபக்தரான பானாசூரன், தேவதச்சனான விஸ்வகர்மாவால் நிறுவப்பட்ட சிவபெருமானின் ரசலிங்கத்தை வழிபாடு செய்வர். தேவர்களையும் ஆட்டுவிக்கும் வலுமிக்க இந்த அசுர மன்னர் பெரும் இராச்சியத்தை ஆண்டவர். சிவ தாண்டவத்தின் போது, தனது ஆயிரம் கைகளால் மிருதங்கத்தை இசைத்து வரம் பெற்றவர். இவர் சிவ கணங்களில் ஒருவரானர்.

பானாசூரனின் மகள் உஷஸ் ஆவார். உஷஸ் தன் கனவில் தோன்றிய கிருஷ்ணரின் அழகிய பேரனான அனிருத்திரனை, மாயமந்திரத்தால், துவாரகையிலிருந்து, தன் ஊருக்கு வரவழைத்துக் கொள்கிறாள். தன் பேரனை காணாத கிருஷ்ணர், பின்னர் நடந்தவற்றை அறிந்து, பானாசூரனிடம் தன் பேரனை விடுவிக்கக் கோரினார். அதனை மறுத்த பானாசூரனிடம் போரிட்டு, அவனது ஆயிரம் கைகளில் இரண்டைத் தவிர மற்றவைகளை கிருஷ்ணர் வெட்டி விடுகிறார். சிவபெருமான் வேண்டுதலால், பானாசூரனை கிருஷ்ணர் மன்னித்து விடுகிறார். பின்னர் பானாசூரனின் மகள் உஷஸ் - அனிருத்தன் திருமணம் நடைபெறுகிறது. 



</doc>
<doc id="436141" url="https://ta.wikipedia.org/wiki?curid=436141" title="பென்டாகுளோரோயீத்தேன்">
பென்டாகுளோரோயீத்தேன்

பென்டாகுளோரோயீத்தேன் ("Pentachloroethane") என்பது CHCl என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். குளோரின், கார்பன், ஐதரசன் ஆகிய சேர்மங்கள் சேர்ந்து இச்சேர்மம் உருவாகிறது. இது எளிதில் தீப்பிடிக்காத ஆனால் நச்சுத்தன்மை மிகுந்த ஒரு வேதிப்பொருளாகும். எண்ணெய், கிரீசு எனப்படும் உயவு எண்ணெய் ஆகியனவற்றை கரைக்கவும் உலோகத் தூய்மையாக்கலில் கரைப்பானாகவும், மாசுக்களிலிருந்து நிலக்கரியைப் பிரித்தெடுக்கவும் பென்டாகுளோரோயீத்தேன் பயன்படுத்தப்படுகிறது. 



</doc>
<doc id="436147" url="https://ta.wikipedia.org/wiki?curid=436147" title="ஈட்டி (2015 திரைப்படம்)">
ஈட்டி (2015 திரைப்படம்)

ஈட்டி 2015 ஆம் ஆண்டு அதர்வா மற்றும் ஸ்ரீ திவ்யா நடிப்பில், ரவி அரசு இயக்கத்தில், ஜி. வி. பிரகாஷ்குமார் இசையில், எஸ். மைக்கேல் ராயப்பன் தயாரிப்பில் வெளியான தமிழ் திரைப்படம். இப்படம் அனைவரின் பாராட்டுக்களைப் பெற்றதுடன் வணிகரீதியில் வெற்றி பெற்றது.

புகழ் (அதர்வா) ஒரு தடகள வீரர். தடை தாண்டும் ஓட்டத்தில் பல வெற்றிகளையும், பதக்கங்களையும் பெற்றவர். உள்ளூரில் நடைபெற்ற தடை தாண்டும் ஓட்டப் போட்டியில் தேசிய அளவிலான சாதனையை முறியடித்தவர். அவரது பயிற்சியாளர் தேவராஜ் (ஆடுகளம் நரேன்) தேசிய அளவிலான போட்டியில் கலந்துகொள்ளச் செய்வதற்காக அவனுக்கு பயிற்சியளிக்கிறார். 

புகழ் தன் குடும்பத்துடன் தஞ்சாவூரில் வசிக்கிறார். அவரது தந்தை சுப்ரமணியன் (ஜெயப்ரகாஷ்) காவலராகப் பணிபுரிகிறார். தன் மகன் தடகளத்தில் பல சாதனைகள் செய்ய வேண்டும் என்று விரும்பி, அவனை ஊக்கப்படுத்துகிறார். புகழுக்கு உடலில் சிறு காயம்பட்டால் கூட இரத்தம் உறையாமல் தொடர்ந்து வெளியேறும் பாதிப்பு உள்ளது. இதனால் அவன் இறக்கவும் நேரலாம். 

சென்னையிலுள்ள கல்லூரி மாணவியான காயத்ரிக்கும் (ஸ்ரீ திவ்யா) புகழுக்கும் அலைபேசியில் பேசிக்கொள்வதன் மூலம் பழக்கம் ஏற்பட்டு பின் காதலிக்கத் தொடங்குகின்றனர். இருவரும் ஒருவரையொருவர் பார்த்தது இல்லை. சென்னையில் நடைபெறும் போட்டியில் கலந்துகொள்ள வரும் புகழ் அதைக் காரணமாக் கொண்டு காயத்ரியை சந்திக்கத் திட்டமிடுகின்றான். பயிற்சியாளருக்குத் தெரியாமல் காயத்ரியை சந்திக்கச் செல்லும் புகழ் அங்கு எதிர்பாராவிதமாக காயத்ரியின் அண்ணன் தினேஷால் (திருமுருகன்) ஏகா என்பவனுடன் மோதல் ஏற்படுகிறது. அப்போது நடக்கும் சண்டையில் தன் மீது காயம்படாமல் சாதுர்யமாக சண்டையிடுகிறான். ஆனால் அங்கு அவனை முதன்முதலாக நேரில் பார்க்கும் காயத்ரி அவனைப் பற்றி தவறாக எண்ணுகிறாள். 

காயத்ரியின் பிறந்தநாள் அன்று புகழை சந்திக்கும் தினேஷ் வீட்டுக்கு அழைத்துவருகிறான். வீட்டில் அனைவரிடமும் தன் உயிரைக் காப்பாற்றியவன் என்று புகழை அறிமுகப்படுத்துகிறான். இதனால் குழப்பம் நீங்கும் காயத்ரி, புகழைக் காதலிக்கத் தொடங்குகிறாள். சில நாட்களில் தினேஷ் அவனது எதிரி ஏகாவால் கொல்லப்படுகிறான். புகழின் பயிற்சியாளர் தேவராஜை தாக்குவதால் அவர் படுகாயம் அடைகிறார். இறுதியில் புகழைக் கொல்ல வரும் ஏகா மற்றும் அவனது ஆட்களை காவல் இணை ஆணையர் (செல்வா) புகழின் பாதுகாப்புக்காகக் கொடுத்த அவருடைய துப்பாக்கியினால் சுட்டுக் கொல்கிறான். மறுநாள் நடைபெறும் தடகளப் போட்டியில் கலந்துகொள்ளும் முன் புகழை ஒருவன் காயப்படுத்துகிறான். இரத்தம் தொடர்ந்து வெளியேறும் நிலையிலும் போட்டியில் கலந்துகொண்டு வெற்றிபெறுகிறான். அவனுக்கும் காயத்ரிக்கும் திருமணம் நடைபெறுகிறது. இறுதியில் காவல் துணை கண்காணிப்பாளராக தஞ்சாவூரில் பதவியேற்கிறான் புகழ். 


படத்தின் முதல்கட்ட படப்பிடிப்பு 29 நவம்பர் 2013 இல், அதர்வா தடகள வீரராக இருக்கும் சுவரொட்டி வடிவமைப்பு வெளியிடப்பட்டு துவங்கியது.

படத்தின் இசையமைப்பாளர் ஜி. வி. பிரகாஷ் குமார். பாடல் வெளியீடு சோனி மியூசிக் இந்தியா.

ஈட்டி படத்தின் திரை முன்னோட்டம் வெளியீடு. 

300 திரையரங்குகளில் ஈட்டி திரைப்படம் வெளியானது.

படத்தின் தொலைக்காட்சி ஒளிபரப்பு உரிமத்தை சன் தொலைக்காட்சி பெற்றது.

படத்தின் பாடல் வெளியீடு

தி இந்து தமிழ் திசை: விறுவிறுப்பான திரைக் கதையாலும் காட்சிப்படுத்திய விதத்தினாலும் ‘ஈட்டி’ தன் இலக்கை எட்டிவிடுகிறது.

இந்தியா க்ளிட்ஸ்: மொத்தத்தில் 'ஈட்டி' கூர்மையானதுதான்

நம்ம தமிழ் சினிமா: படத்தில் நிஜ தடை ஓட்ட வீரனின் உடல் மொழிகளை நூறு சதவீதம் கைக் கொண்டிருக்கிறார் அதர்வா .

மாலைமலர்: விளையாட்டை மையப்படுத்தி பல படங்கள் வெளியாகியிருந்தாலும், இந்த படத்தை சற்று வித்தியாசமான கோணத்தில் இயக்கி பாராட்டைப் பெற்றிருக்கிறார் இயக்குனர் ரவி அரசு.

தமிழ் வெப்டுனியா: ரவி அரசு தெளிவான திரைக்கதையால் படத்தை வெற்றி பாதைக்கு அழைத்துச் சென்றுள்ளார்.

தமிழ்.சமயம்.காம்: தஞ்சை கோபுர காட்சிகளில் சரவணன் அபிமன்யுவின் ஒளிப்பதிவு உள்ளிட்டவை 'ஈட்டி 'படத்தின் பெரும் பலங்கள்!


</doc>
<doc id="436149" url="https://ta.wikipedia.org/wiki?curid=436149" title="மிஹ்ராப்">
மிஹ்ராப்

மிஹ்ராப் ( '. ') என்பது கிப்லாவைக் குறிப்பதற்காக பள்ளிவாசல் சுவரில் கட்டப்பட்டிருக்கும் ஒரு அமைப்பாகும். இது முஸ்லிம்கள் தொழும் திசையான மக்காவிலுள்ள கஃபாவை நோக்கியதாக அமைந்திருக்கும்.

மிஹ்ராப் ஐ மிம்பர் உடன் குழப்பிக்கொள்ள வேண்டாம். மிம்பரானது இமாம் (தொழுகை நடத்துபவர்) பிரசங்கம் செய்வதற்காக கட்டப்பட்டிருக்கும். மிஹ்ராப் மிம்பருக்கு இடது பக்கத்தில் அமைந்திருக்கும்.


</doc>
<doc id="436150" url="https://ta.wikipedia.org/wiki?curid=436150" title="தா. கு. சுப்பிரமணியன்">
தா. கு. சுப்பிரமணியன்

தா. கு. சுப்பிரமணியன், சிறந்த நூலாசிரியருக்கான பிரிவில், 2013-ஆம் ஆண்டுக்கான கலைமாமணி விருது, 28 பிப்ரவரி 2019 அன்று தமிழ்நாடு அரசு வழங்கியுள்ளது. இவர் மதுரைக் கல்லூரியில் தமிழ்த் துறை பேரராசிரியராக பணியாற்றி ஓய்வு பெற்றவர். நடனகோபாலநாயகி சுவாமிகள் இயற்றிய சௌராட்டிர மொழி கீர்த்தனங்கள் குறித்து ஆய்வு செய்து, மதுரை காமராசர் பல்கலைக்கழகத்தில் முனைவர் பட்டம் பெற்றவர். இவர் பட்டிமன்ற பேச்சாளரும் ஆவார். 


</doc>
<doc id="436151" url="https://ta.wikipedia.org/wiki?curid=436151" title="புரோஜெஸ்டிரோன்">
புரோஜெஸ்டிரோன்

புரோஜெஸ்டிரோன் ஒரு பாலியல் ஹார்மோன், ஒரு ஸ்டீரோய்டு. மாதவிடாய் சுழற்சி, மார்பக வளர்ச்சி ஆகியவைக்கு புரோஜெஸ்டிரோன் காரணமாக இருக்கிறது. கார்பஸ் லியூட்டியத்தினால் புரொஜெஸ்டிரோன் ஹார்மோன் சுரக்கப்படுகி்றது.  இத்தயாரிப்பு பிட்யூட்டரின் FSH, LH கட்டுப்பாட்டில் உள்ளது. இது கர்ப்பபையில் கருவுற்ற முட்டையைப் பதிய வைத்தல், நஞ்சுக்கொடி (Placenta) உருவாதல் மற்றும் கர்ப்பத்தினைப்  பராமரித்தல் போன்ற வேலைகளை செய்கி்றது. 

இது கர்ப்பக்காலத்தில் கருப்பை சுருங்குவதை குறைத்து, பால் சுரப்பியின் வளர்ச்சி மற்றும் பால் உற்பத்தியைத் தூண்டுகிறது. கருப்பையில் உருவாகும் முன்மாதவிடாய் மாற்றங்களுக்கும், தாய் சேய் இணைப்பு திசு உருவாக்கத்திற்கும் காரணமாக உள்ளது.

அண்டகங்கள் பெண் இனப்பெருக்க சுரப்பிகள் ஆகும். இதிலிருந்து பெண் பாலின உயிரணு (கருமுட்டை அல்லது அண்டம் ) மற்றும் பெண் பாலின ஹார்மோன்கள் (ஈஸ்ட்ரோஜன் மற்றும் புரோஜெஸ்டிரோன்) உற்பத்தி செய்யப்படுகின்றன. ஒரு முதிர்ந்த அண்டகத்தில் பல்வேறு நிலைகளில் வளர்ச்சியடைந்துள்ள அதிகப்படியான அண்டங்கள் / கரு முட்டைகள் காணப்படுகின்றன. ஒவ்வொரு மாதமும் ஒரே ஒரு கருமுட்டையானது முதிரச்சியடைகி்றது. ஒரு முதிரந்த கருமுட்டை ஏதாவது ஒரு அண்டகத்திலிருந்து ஒவ்வொரு 28 நாட்கள் இடைவெளியில் (மாதவி்டாய் சுழற்சி) வெளியி்டப்படுகி்றது. இவ்வோறு கருமுட்டையானது அண்டகத்திலிருநது வெளியேறும் செயல் கருமுட்டை வெளிப்படு்தல் (Ovulation) என்று அழைக்கப்படுகி்றது. இதற்கு புரோஜெஸ்டிரோன் காரணம்.
பின்வரும் நோய்களின் நிலை மற்றும் அறிகுறிகளில், சிகிச்சை, கட்டுப்படுத்தல், தடுப்பு மற்றும் முன்னேற்றம் ஆகியவற்றுக்கு பயன்படுத்தப்படுகிறது:


கர்ப்ப காலத்தில் கருப்பையை உறுதியாக வைக்க உதவுகிறது. 

ஹார்மோன் பயன்பாட்டிற்கென மாத்திரைகளை, ஊசி மருந்துப் பொருட்கள், கருப்பை மருந்துகள் ஆகியவை உண்டு. சில மருந்துப் பொருட்கள் அண்ட அனு வெளியேற்றத்தைத் தடுக்கும். அண்டநாளத்தின் வழியே அண்ட அணு இறங்குதலும் நிறுத்தப்படும். இவை எண்டோமெட்ரியம் எனும் கருப்பை உட்சுவரைத் தடிக்கச் செய்கிறது.

கொழுப்பில் இருந்து உருவாக்கப்படுகிறது.




</doc>
<doc id="436156" url="https://ta.wikipedia.org/wiki?curid=436156" title="நம்மின பந்து (1960 தெலுங்கு திரைப்படம்)">
நம்மின பந்து (1960 தெலுங்கு திரைப்படம்)

நம்மின பந்து (Nammina Bantu) அதுர்த்தி சுப்பாராவ் இயக்கத்தில், 1960 ஆண்டு வெளிவந்த இந்தியத் தெலுங்குத் திரைப்படமாகும். அக்கினேனி நாகேஸ்வர ராவ், சாவித்ரி மற்றும் பலர் நடித்துள்ளனர். யர்லகட்ட வெங்கண்ணா சௌத்திரி தயாரிப்பில், எஸ். ராஜேஸ்வர ராவ் மற்றும் மாஸ்டர் வேணு இசை அமைப்பில், 7 ஜனவரி 1960 ஆம் தேதி வெளிவந்தது. இப்படம் தமிழில் "பாட்டாளியின் வெற்றி" என்ற பெயரில் மறுஆக்கம் செய்யப்பட்டது. சிறந்த தெலுங்கு படத்திற்கான தேசிய விருதை இப்படம் பெற்றது குறிப்பிடத்தக்கது.

அக்கினேனி நாகேஸ்வர ராவ், சாவித்ரி, எஸ். வி. ரங்கா ராவ், கும்மடி, ரேலங்கி, சடலவட, ஹேமலதா, கிரிஜா, இ. வி. சரோஜா.

எஜமானர் புஜங்கராவ் (கும்மடி), மாந்தோப்பில் நன்கு சாகுபடி செய்தால் விளைநிலம் தருவதாக வாக்களித்து சந்திரைய்யாவை (எஸ்.வி.ரங்காராவ்) வேலைக்கு அமர்த்துகிறார். வேலை முடிந்த உடன், விளைநிலத்திற்கு பதிலாக தரிசு நிலம் ஒன்றை தருகிறார் புஜங்கராவ். மாட்டுவண்டி போட்டியில், புஜங்கராவ்வின் மாடுகளை ஒட்டிய பிரசாத்தை (அக்கினேனி நாகேஸ்வர ராவ்) வெல்கிறாள் சந்திரைய்யாவின் மகள் லட்சுமி (சாவித்ரி). அந்த போட்டியில் வென்ற பணத்தை வைத்து கிணறு வெட்டுகிறார்கள். அது பிடிக்காத புஜங்கராவ், போட்டியில் வென்ற இரு மாடுகளுக்கும் (ராமுடு மற்றும் லட்சுமணடு) நஞ்சு வைக்க பிரசாத்தை ஏவுகிறார். நஞ்சு வைக்கும் வேலையை செய்ய மறுத்து, சந்திரைய்யாவுடன் இணைந்து, தரிசு நிலத்தில் உதவுகிறான் பிரசாத். புஜங்கராவ்வின் மகளும் உறவினர்களும் சந்திரைய்யாவிற்கு துணையாக நின்றனர். ஆனாலும் சந்திரைய்யாவை வீழ்த்த பல திட்டங்கள் வகுத்தார் புஜங்கராவ். இறுதியில், புஜங்கராவ்விற்கு வெற்றி கிட்டியதா என்பதே மீதிக் கதையாகும்.

எஸ். ராஜேஸ்வர ராவ் மற்றும் மாஸ்டர் வேணு இசை அமைத்தனர். கோசராஜு பாடல் வரிகளை எழுதினார்.




</doc>
<doc id="436167" url="https://ta.wikipedia.org/wiki?curid=436167" title="பொருளாதாரக் குமிழ்">
பொருளாதாரக் குமிழ்

ஒரு பொருளின் உண்மை விலையை விட அதிகமான விலையை ஏற்றி மதிப்பிடும் போது பொருளாதாரக் குமிழ் ("Economic bubble") தோன்றுகிறது.
பொருளாதாரக் குமிழ் என்னும் நிகழ்வு கி.பி 1600 -இலிருந்து இன்று வரை நடந்து கொண்டு இருக்கின்றது. வரலாற்றின் படி, கி.பி 1630-இல் ஆலந்து நாட்டில் ஏற்பட்ட குமிழில், துலிப் மலர்கள் மிக அதிக விலைக்கு விற்கப் பட்டன. ஒரு மலரின் விலை 3000 முதல் 4200 டச்சு கில்டர் வரை விற்றது. (ஒரு தொழிலாளியின் ஆண்டு வருமானம் 300 கில்டர்கள் மட்டுமே என்பது கவனிக்கத் தக்கது.) இதுவே ஐரோப்பாவில் ஏற்பட்ட முதல் குமிழ் என்று கருதப்படுகின்றது.

குமிழ் "வெடிக்கும்" போது, பொருள் வளம் பெருஞ் சேதமடையும். குமிழ் உருவாகப் போவதை முன் கூட்டியே அறிய இயலாது எனப் பெரும்பாலான வல்லுநர்கள் கருதுகின்றனர். குமிழை அழிக்க வைக்கும் முயற்சிகள் பெரும் பிரச்சினைகளில் கொண்டு விட்டு விடும்; அதனால், பொறுமையோடு காத்திருந்து, குமிழ் வெடித்த பிறகு, பொருளாதார சட்ட முறைகளைக் (policy) கொண்டு விளைவுகளைச் சரி செய்ய முடியுமா என்று பார்க்க வேண்டும் என்றும் கருதுகின்றனர். 

குமிழ் தோன்றும் போது, சொத்துக்கள் விலை அளவுக்கு மீறி அதிகமாகும். இதனால், அதன் உரிமையாளர்கள் அதிக செல்வம் தங்களிடம் இருப்பதாக எண்ணிக் கொண்டு அதிகமாக செலவும் செய்வார்கள். ஆனால், குமிழ் வெடித்த பிறகு, தங்கள் செல்வம் மிகக் குறைந்து விட்டது போலவும் வருந்துவார்கள். இது போன்ற நிகழ்வுகள் இங்கிலாந்து, ஆஸ்திரேலியா, நியூசிலாந்து, ஸ்பெயின், அமெரிக்கா போன்ற நாடுகளில் நடந்ததை வல்லுநர்கள் சுட்டிக் காட்டுகிறார்கள். 

அமெரிக்காவில், 1970- இல், பணப் பெருக்கம் மிகுதியான போது, பொருட்களின் விலையில் குமிழ்கள் தோன்ற தொடங்கி விட்டன. இதைக் கட்டுப் படுத்த, நடுவண் வங்கி (Central Bank - Federal Reserve) வட்டியை 14%-உக்கும் மேலாக உயர்த்தியது. குமிழ்கள் வெடித்தன, பொருட்கள் விலைகள் குறைந்தன. 

குமிழ் தோற்றத்திற்கான சரியான காரணங்கள் இன்னும் தெளிவாகத் தெரியவில்லை.சமுதாயத்தின் கலாச்சாரம், பண்பாடு ஆகியன இதற்கு அடிப்படை காரணங்களாக இருக்கலாம் எனக் கருதப் படுகின்றது. 


</doc>
<doc id="436168" url="https://ta.wikipedia.org/wiki?curid=436168" title="சாக்‌ஷி தன்வர்">
சாக்‌ஷி தன்வர்

சாக்‌ஷி தன்வர் (Sakshi Tanwar) 1973 ஜனவர் 12 அன்று பிறந்த ஒரு நடிகர், தொலைக்காட்சி நிகழ்ச்சி வழங்குநர் ஆவார். இவர் ""கஹானி கர் கர் கி"" மற்றும் "பேட் அச்சே லக்தே ஹெயின்" போன்ற (2016), தொலைக்காட்சி நெடுந்தொடர்களில் நடித்ததன் மூலம் அறியப்படுகிறார். அவர் ஆமீர் கானுடன் "தங்கல்" என்றத் திரைப்படத்தில் நடித்துள்ளார்.

இந்தியாவிலுள்ள ராஜஸ்தான் மாநிலம் அல்வாரைச் சேர்ந்த நடுத்தர குடும்பத்தில் தன்வர் 1793 ஜனவரி 12 அன்று பிறந்துள்ளார். இவரது தந்தை ராஜேன்ந்திர சிங் தன்வர் ஓய்வு பெற்ற சிபிஐ அலுவலர் ஆவார். புது தில்லியில் உள்ள லேடி ஸ்ரீராம் கல்லூரியில் பட்டம் பெறுவதற்கு முன்னர், பல கேந்திரிய வித்யாலயா பள்ளிகளில் பயின்றுள்ளார். பள்ளிப் படிப்பை முடித்த பின்னர் , அவர் ஒரு ஐந்து நட்சத்திர விடுதிகளில் விற்பனையாளராகப் பணியாற்றினார். கல்லூரியில், அவர் நாடகத் துறையின் செயலாளர் மற்றும் தலைவர் ஆவார். பட்டப்படிப்புக்குப் பிறகு, நிர்வாக சேவைகள் மற்றும் வெகுஜன தகவல்தொடர்புகளுக்கான நுழைவு தேர்வுகளுக்குத் தயாராக இருந்தபோது, அவர் 1998 ஆம் ஆண்டில் தேசிய ஒளிபரப்பாளரான தூர்தர்ஷனின் திரைப்பட பாடல்களை அடிப்படையாகக் கொண்ட "ஆல்பெலா சூர் மேலா" என்ற ஒரு நிகழ்ச்சிக்கான குரல் சோதனையில் தேர்ந்தடுக்கப் பட்டார். பின்னர் , அவர் நிகழ்ச்சி வழங்குபவராக தேர்ந்தெடுக்கப்பட்டார்.

1998இல் "ஆல்பெலா சூர் மேலா" என்ற தொலைக்காட்சி நிகழ்ச்சியில் அறிமுகமான பிறகு, "கஹானி கர் கர் கி" என்ற தொலைகாட்சித் தொடரில் பார்வதி அகர்வாலின் பாத்திரத்தில் நடித்ததற்காக தன்வர் புகழ் பெற்றார். 2011 மற்றும் 2014 ஆம் ஆண்டுகளுக்குப் பிறகு, அவர் ராஜ் கபூர் மற்றும் ப்ரியா கபூர் உடன் "படே அச்சே லாகே ஹெயின்" என்ற படத்தில் நடித்தார். 

டிசம்பர் 2012 ல், அவர் "கோன் பனேகா குரோர்பதி" என்ற நிகழ்ச்சியில் தோற்றமளித்தார். 2016இல் சமூக முரண்பாடுகளுக்கு எதிராக உலக தரம் வாய்ந்த மல்யுத்த வீரர்களாக்க தனது மகள்களைப் பயிற்றுவிக்கும் முன்னாள் மல்யுத்த வீரர் [மகாவீர் சிங் போகாட்]] (ஆமிர் கான் நடிக்க, தன்வர் அவரது மனைவி தயா கவுர் என்ற வேடத்தில் நடித்துள்ளார், சாக்‌ஷி தன்வர் "டையோகர் கி தாலி"யின் நிகழ்ச்சியில் வருகிறார். இது 2018 பிப்ரவரி 26 ஆம் தேதி அன்று "எபிக்" சேனலில் ஒளிபரப்பப்பட்டது .

2018இல், சாக்‌ஷி தித்யா தன்வர் என்ற ஒன்பது மாதக் குழந்தையை தத்து எடுத்துக் கொண்டுள்ளார்.

2013இல் அவர் இந்தியா டுடே தொலைக்காட்சியின் மிகவும் பிரபலமான திரைக்கதை ஜோடி விருது பெற்றார். 
ஏப்ரல் 2013இல் , ஆர்மேக்ஸ் மீடியா நடத்திய ஒரு கணக்கெடுப்பில், தன்வர் சிறந்த 5 நம்பகமான பிரபலங்களில் ஒருவராக இடம் பெற்றார்.


</doc>
<doc id="436172" url="https://ta.wikipedia.org/wiki?curid=436172" title="டைமெத்தில் குளோரென்டேட்டு">
டைமெத்தில் குளோரென்டேட்டு

டைமெத்தில் குளோரென்டேட்டு ("Dimethyl chlorendate") என்பது CHCO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இதுவொரு குளோரென்டிக் அமிலம் ஆகும். தீத்தடுப்பு கூட்டுசேர் பொருளாக டைமெத்தில் குளோரென்டேட்டு பயன்படுத்தப்படுகிறது. 


</doc>
<doc id="436175" url="https://ta.wikipedia.org/wiki?curid=436175" title="வினய் வித்தல் தியோடர்">
வினய் வித்தல் தியோடர்

வினய் வித்தல் தியோடர் ("Vinay Vithal Deodhar") என்பவர் இந்தியானா பல்கலைக்கழகத்தின் இயற்கணிதக் குழுக்கள் மற்றும் பிரதிநிதித்துவக் கோட்பாடு போன்ற கணிதப் பிரிவுகளில் பணிபுரிந்த ஓய்வுபெற்ற பேராசிரியர் ஆவார் . 1948 ஆம் ஆண்டு திசம்பர் மாதம் 3 ஆம் நாள் பிறந்த இவர் 2015 ஆம் ஆண்டு சனவரி 18 அன்று காலமானார். இந்தியாவின் மும்பை இவரது சொந்த ஊராகும் . 

1974 ஆம் ஆண்டு மும்பை பல்கலைக்கழகத்தில் தன்னுடைய முனைவர் பட்டத்தைப் பெற்றார். இந்தியக் கணிதவியலாளர் எம்.எசு. ரகுநாதன் மேற்பார்வையில் இயற்கணித குழுக்களின் பகுத்தறியும் புள்ளி விரிவாக்கங்கள் தொடர்பான ஆய்வு இவரது முனைவர் பட்டத்திற்கான தலைப்பாகும். 

1975-1977 மற்றும் 1992-1993 ஆம் ஆண்டுகளில் இப்பல்கலைக்கழகத்தின் மேம்பட்ட ஆய்வு நிறுவனத்தில் பார்வையிடும் அறிஞராகவும் பணியாற்றியுள்ளார் . 


</doc>
<doc id="436177" url="https://ta.wikipedia.org/wiki?curid=436177" title="சிவ ராமச்சந்திரன் ஆத்ரேயா">
சிவ ராமச்சந்திரன் ஆத்ரேயா

சிவ ராமச்சந்திரன் ஆத்ரேயா ("Siva Ramachandran Athreya") என்பவர் புள்ளிவிவர இயற்பியல் மற்றும் இனத்தொகை உயிரியல் பிரிவுகளில் நிபுணத்துவம் கொண்ட ஒரு இந்திய நிகழ்தகவு கோட்பாட்டாளர் ஆவார். இவர் 1971 ஆம் ஆண்டு பிறந்தார். 1998 ஆம் ஆண்டில் வாசிங்டன் பல்கலைக் கழகத்திலிருந்து கிருசைசுதோப் பர்ட்சியின் மேற்பார்வையில் தனது முனைவர் பட்டத்தைப் பெற்றார். இந்தியாவில் வழங்கப்படும் அறிவியல் மற்றும் தொழில்நுட்பத்திற்கான உயர்ந்த அறிவியல் விருதான சாந்தி சுவரூப் பட்நாகர் பரிசு 2012 ஆம் ஆண்டில் கணித விஞ்ஞான பிரிவில் இவருக்கு வழங்கப்பட்டது.


</doc>
<doc id="436197" url="https://ta.wikipedia.org/wiki?curid=436197" title="முற்கால மாங்குயில்">
முற்கால மாங்குயில்

முற்கால மாங்குயில் (Old World oriole) பழைய உலகத்தில் இருந்த பேசரின் குடும்பத்தச் சேர்ந்த பறவையினமாகும். 

ஓரியோலிடெ குடும்பத்தில், பயோபியஸ், ஃபிங்பேர்ட்ஸ், பிட்டோஹுயிஸ் மற்றும் முற்கால மாங்குயில்களும் அடங்கும். டர்னகீரிடா குடும்பத்தில் இருந்த பயோபியஸ், 2011இல் ஓரியோலிடே குடும்பத்தில் சேர்க்கப்பட்டன.பல வகை மரபணுக்கள் " ஒரியளோஸ் " பிரிவைப் பிரித்தெடுக்க முன்மொழியப்பட்டுள்ளன. உதாரணமாக, ஆப்பிரிக்க கறுப்பு தலைகள் கொண்ட பறவைகள் சில நேரங்களில் தனித்துவமான மரபணு கொண்ட " பார்பியுஸ் " குடும்பம் எனப்படும். ஓரியோலிடெ குடும்பம் நியூ வேர்ல்டு ஓரியோலுடன் தொடர்புடையதல்ல. மாறாக, அவற்றின் ஒத்த அளவு, உணவு, நடத்தை மற்றும் மாறுபட்ட தோற்ற வடிவங்கள் ஆகியவற்றைக் கொண்டிருந்தது. இந்த ஒற்றுமைகள் பரிணாம வளர்ச்சிக்கு ஒரு எடுத்துக்காட்டு ஆகும். 

"ஓரியோலிடெ" குடும்பத்தில் மூன்று இனங்கள் உள்ளன.</br>
மரபணு "ஃபிங்பேர்ட்ஸ்" ( 3 இனங்கள்) </br>
மரபணு "பிடோஹுயிஸ்" - (4 இனங்கள்) </br> 
மரபணு "ஓரியோலஸ்" - (29 இனங்கள்) 

"ஓரியோலிடெ" குடும்பத்தில் குறைந்தபட்சம் இரண்டு வகை இனங்கள் அழிந்துள்ளன. 

மாங்குயில் மற்றும் ஃபிக்பேர்ட்ஸ் பறவையினங்கள் சுமாரான உடலமைப்பைக் கொண்டவை. இவை 20-30 செ.மீ நீளத்தில் இருக்கும். ஆண் குயில்களை விட பெண் குயில்கள் சற்றே அளவில் சிறியதாக இருக்கும். இதன் அலகு சற்றே வளைந்து, இரையைப் பிடிப்பதற்கு ஏதுவாக உள்ளது. 
இதன் இறகுகள் பிரகாசமாகவும், பகட்டாகவும் இருக்கின்றது. ஆண் இனத்தைவிட பெண் இனத்தின் இறகுகள் மந்தமாகவே உள்ளது. ஆஸ்திரேலியன் மாங்குயில்களின் இறகுகள் பெரும்பாலும் தேன்சிட்டு மரபு வழியைச் சார்ந்த "ஃப்ரையாபேர்ட்ஸ்" ஐ ஒத்துள்ளன. 

இவ்வகை பறவையினங்கள் ஆப்பிரிக்கா, ஐரோப்பா, ஆசியா, மற்றும் ஆஸ்திரேலியாவில் பரவலாக காணப்படுகின்றன. மேலும், தட்ப வெப்ப நிலைக்கேற்றவாறு புலம் பெயர்கின்றன. 

மாங்குயில்கள் ஒருதுணை மணம் கொண்டது. பெரும்பாலும் தன் இணையுடன் சேர்ந்து இனப்பெருக்கம் செய்கின்றது. இவை தன் கூடுகளை பெரும்பாலும் 'டிராங்கோ', கீச்சான் மற்றும் "ஃப்ரையாபேர்ட்ஸ்" பறவைகளின் கூடுகளுக்கருகில் அமைக்கின்றன. இவ்வாறு அமைத்து தங்களை தற்காத்துக்கொள்கின்றன. இதன் கூடுகள் மரத்தின் கிளையில் ஆழமான கிண்ணம் போன்ற வடிவத்தில் தொங்கிக்கொண்டிருக்கும். இதில் இரண்டு அல்லது மூன்று முட்டைகள் இடும். ஆனால் அதிக எண்ணிக்கையாக ஆறு முட்டைகள் கணக்கிடப்பட்டிருக்கின்றது. 

மாங்குயில்கள் திறந்த வனப்பகுதிகளில் உயிர் வாழ்கின்றன. இவற்றின் முக்கிய உணவு பழங்கள், பெர்ரி மற்றும் தேன். 



</doc>
<doc id="436199" url="https://ta.wikipedia.org/wiki?curid=436199" title="கரிஷ்மா தன்னா">
கரிஷ்மா தன்னா

கரிஷ்மா தன்னா (Karishma Tanna) 1983 டிசம்பர் 21 அன்று பிறந்த ஒரு இந்திய திரைப்பட நடிகை, தொலைக்காட்சி நடிகை மற்றும் விளம்பர நடிகர் ஆவார். "குயின்கி சாஸ் பி கபி பாகு தி" , "நாகர்ஜுனா - ஏக் யோதா" மற்றும் "கயமத் கி ராத்" ஆகியவற்றில் நடித்ததற்காக நன்கு அறியப்பட்டவர், 2014 இல் "பிக் பாஸ்" நிகழ்ச்சியின் போட்டியாளராக கலந்து கொண்டு அதில் இரண்டாமிடத்திலும் வந்துள்ளார். மேலும், "சாரா நாச்கே டிக்கா" (2008), "நாக் பாலியே" (2015) மற்றும் "ஜாலக் டிக்லா ஜா" போன்ற நிகழ்ச்சிகளிலும் கலந்துகொண்டுள்ளார்.

இவரது பாலிவுட் அறிமுகமான "கிராண்ட் மஸ்தி"க்கு பிறகு, டினா & லோலோ படத்தில் நடித்துள்ளார். அத்துடன் சஞ்சய் தத்தின் வாழ்க்கைத் திரைப்படமான' "சஞ்சூ", என்பதில் ரன்பீர் கபூருக்கு இணையாக நடித்துள்ளார். கலர் தொலைக்காட்சியில் ஒளிபரப்பாகிய ஏக்தா கபூரின் நாகினி 3 தொடரில்"நாகின் ரூகி" என்ற வேடத்தில் நடித்துள்ளார். ஸ்டார் பிளஸ்ஸில் ஒளிபரப்பான "கயாமத் கி ராத்" என்ற தொடரில் கௌரி / வைதேகி என்ற முன்னணி வேடங்களில் நடித்துள்ளார்.
தன்னா குஜராத்திய குடும்பத்தில் பிறந்து வளர்ந்துள்ளார். இவரது தாயாருடன் வாழ்கிறார் இவரது தந்தை அக்டோபர் 2012 இல் இறந்தார் 2014 ஆம் ஆண்டில் நடிகர் உபேன் படேலை தன்னா "பிக் பாஸ்" வீட்டிற்குள் சந்தித்தார், பின்னர் அவர்களுக்குத் திருமணம் நிச்சயிக்கப்பட்டது. பிறகு, 2016 ல், அவர்கள் பிரிந்தனர்.

பாலாஜி டெலிபிலிம்ஸாரின் நெடுந்தொடரான "குயின்கி சாஸ் பி கபி பாகு தி" என்ற நிகழ்ச்சியின் மூலம் தனது நடிப்புத் தொழிலை துவங்கினார். அத்தொடரில் (ஜூலை 2000 முதல் 2008 நவம்பர் வரை), இவர் இந்து என்ற கதாபாத்திரத்தில் நடித்தார். பாலாஜி டெலிபிலிம்ஸ் நாடக தயாரிப்பான " கஹி டூ மிலேங்கே" (நவம்பர் 2002 -2003 என்றத் தொடரிலும் நடித்துள்ளார்.. "கோய் தில் மெயின் கே" (டிசம்பர் 2003 - பிப்ரவரி 2005) என்றத் தொலைக்காட்சித் தொடரில் கிருத்திகா என்ற வேடத்தில் நடித்தார்.
2010 ஆம் ஆண்டு ஜூலை மாதம் ஒளிபரப்பப்பட்ட ஒரு மாயாஜால தொலைக்காட்சி நிகழ்ச்சியான "இந்தியாவின் மேஜிக் ஸ்டார்" என்பதில் பங்கேற்றார். "பால் வீர்" என்ற குழந்தைகளுக்கான தொலைக்காட்சி நிகழ்ச்சியில் "ராணி பாரி" என்ற பாத்திரத்தில் தோன்றியுள்ளார்.செப்டம்பர் 2014 இல் "கலர்" தொலைக்காட்சி நடத்திய பிரபலமான சர்ச்சைக்குரிய "பிக்பாஸ் 8 " நிகழ்ச்சியில் பிரபலமான போட்டியாளராகத் திகழ்ந்த தன்னா, அந்த வீட்டில் 4 மாதங்கள் கழித்து ஒரு இறுதிப் போட்டியாளராகவும் , இரண்டாவது இடத்திலும் வந்தார். 

தன்னா "தோஸ்தி: பிரன்ட்ஸ் பாரெவெர்" என்ற பாலிவுட் படத்தில் "நந்தினி தப்பார் "என்ற பாத்திரத்தில் டிசம்பர் 2005இல் அறிமுகமானார். கன்னடத் திரையுலகில் "ஐ ஆம் சாரி மாத் பன்னி பிரீத்சோனா" என்ற படத்தின் மூலம் "சேத்தனா" பெயர் கொண்ட வேடத்தில் அறிமுகமானார். இப்படம் ஜூன் 2011இல் வெளிவந்தது. செப்டம்பர் 2013 இல், "கிராண்ட் மஸ்தி" என்ற ஒரு பாலிவுட் பாலியல் நகைச்சுவைத் திரைப்படத்தில் நடித்துள்ளார்.. இது 2004இல் வெளிவந்த "மஸ்தி" படத்தின் தொடர்ச்சியாகும். மேலும், "ஸ்டேபிரீ", "லைப்பாய்" (சோப்) மற்றும் "நிர்மா" உட்பட பல தொலைக்காட்சி விளம்பரங்களில் தன்னா நடித்துள்ளார்.



</doc>
<doc id="436205" url="https://ta.wikipedia.org/wiki?curid=436205" title="சரகப்பள்ளி">
சரகப்பள்ளி

சரகப்பள்ளி (Saragapalli) என்பது என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், தளி ஊராட்சி ஒன்றியத்துக்கு உட்பட்ட ஒரு வருவாய் கிராமம் ஆகும். இந்த ஊரானது சாரகப்பள்ளி ஊராட்சிக்கு உட்டபட்டது.
இந்த ஊரானது மாவட்டத்தின் தலைநகரான கிருஷ்ணகிரியில் இருந்து 66 கிலோமீட்டர் தொலைவிலும், மாநிலத் தலைநகரான சென்னையில் இருந்து 329 கிலோமீட்டர் தொலைவிலும் உள்ளது. 2011 ஆண்டு மக்கள் கணக்கெடுப்பின்படி இக்கிராமத்தில் 709 வீடுகள் உள்ளன. கிராமத்தின் மொத்த மக்கள் தொகையானது 2862 ஆகும். இதில் ஆண்கள் எண்ணிக்கை 1451, பெண்களின் எண்ணிக்கை 1411 என உள்ளது. மக்களின் கல்வியறிவு விகிதமானது 59.8 % என உள்ளது.இது தமிழ்நாட்டின் சராசரி எழுத்தறிவு விகிதமான 80.09 % ஐ விடக்குறைவு ஆகும்.


</doc>
<doc id="436210" url="https://ta.wikipedia.org/wiki?curid=436210" title="பிரீத்தி ஜங்யானி">
பிரீத்தி ஜங்யானி

பிரீத்தி ஜங்யானி (Preeti Jhangiani) 1980 ஆகஸ்ட் 18 இல் பிறந்த விளம்பர நடிகை மற்றும் திரைப்பட நடிகை ஆவார். அவர் "மொஹப்படின்" (2000) மற்றும் "ஆவரா பாகல் தீவானா" (2002) போன்ற படங்களில் தோன்றியதற்காக அறியப்படுகிறார்.

பிரீத்தி ஜங்யானி மும்பை சிந்தி குடும்பத்தைச் சார்ந்தவர் ஆவார்.. அவர் முதலில் ராஜ்ஸ்ரீ புரொடக்சன்ஸ் வெளியிட்ட "யே ஹே பிரேம்" என்ற இசைத் தொகுப்பில் நடிகர் அப்பாஸுடன் நடித்தார், இதில் கோலா கரடியின் உருவம் பயன்படுத்தப்பட்டது மிகப் பெரிய வரவேற்பைப் பெற்றது. அதன்பிறகு, அவர் நிர்மா சந்தன சோப் விளம்பரங்கள் மற்றும் பல்வேறு விளம்பரங்களிலும் தோன்றினார்.

இவரது முதல் மலையாளத் திரைப்படம் நடிகர் குஞ்சாக்கொ போபனுடன் "மழவில்லு" என்ற படத்தின் மூலம் அமைந்தது. மேலும் நடிகர் பவண் கல்யானுடன் "தம்முடு" மற்றும் நடிகர் பாலகிருஷ்ணாவுடன் "நரசிம்மநாயுடு" போன்ற இரு தெலுங்கு மொழிப் படங்களிலும் நடித்துள்ளார். "மொஹப்படின்" (2000) என்ற பாலிவுட் படத்தின் மூலம் இந்தித் திரையுலகில் அறிமுகமானார். இவரது அடுத்த இந்திப் படம் "ஆவரா பாகல் தீவானா" (2002) ஒரு நகைச்சுவைப் படமாகும். "சஜ்னா வே சஜ்னா" மற்றும் "பிக்கர் பாய் சென்டிமென்டல்" போன்ற பஞ்சாபித் திரைப்படங்களிலும் நடித்துள்ளார்.
அவரது சமீபத்திய வெளியீடான ராஜஸ்தானி திரைப்படம் "டவ்டோ தி சன்லைட்"டிற்காக ராஜஸ்தான் சர்வதேச திரைப்பட விழாவில் அவருக்கு சிறந்த நடிகை விருது கிடைத்தது. மற்றும் ராஜஸ்தான் திரைப்பட விழாவில் சிறந்த நடிகைக்கான சிறப்பு ஜூரி விருதை வென்றது, திரைப்படம் மிகப் பெரிய வெற்றி பெற்றது. சமீபத்தில் அவர் தி புஷ்கர் லாட்ஜில் தோன்றினார். அவர் தனது திருமணம் மற்றும் தாய்மைக்குப் பிறகு திரைப்படத் துறைக்கு மீண்டும் வருவதாக ப்ரீத்தி 2012 ல் குறிப்பிட்டார். 

இவர் கோபிந்த் ஜங்யானி மற்றும் மேன்கா ஜங்யானி இருவருக்கும் மகளாவார். 2008 மார்ச் மாதம் 23ந்தேதி நடிகர் பர்வீன் தபாஸை திருமணம் செய்து கொண்டார். இவருக்கு 2011 ஏப்ரல் 11 அன்று ஜெய்வீர் என்ற முதல் மகன் பிறந்துள்ளான், பின்னர் , 2016 செப்டம்பர் 27 அன்று தேவ் என்ற இரண்டாவது மகன் பிறந்தான். மும்பையில் உள்ள பாந்த்ராவில் அவரது குடும்பத்தினர் வசிக்கின்றனர்.


</doc>
<doc id="436215" url="https://ta.wikipedia.org/wiki?curid=436215" title="ப. சிங்காரம்">
ப. சிங்காரம்

ப. சிங்காரம் ("P. Singaram"), சிவகங்கை மாவட்டத்தைச் சேர்ந்த தமிழ் எழுத்தாளர் ஆவார். இவர் தனது வாழ்வின் பெரும் பகுதியை தென் கிழக்கு ஆசிய நாடுகளான இந்தோனேசியா மற்றும் மலேசியாவில் கழித்தவர். இவர், இரண்டு புதினங்களை மட்டுமே எழுதியிருந்தாலும், மிகச் சிறந்த புதின எழுத்தாளராக அறியப்படுகிறார். இவரின் "புயலிலே ஒரு தோணி" புதினம் எல்லா காலத்துக்கும் ஏற்றவாறு எழுதப்பட்ட புதினம் என்று தமிழ் இலக்கிய அறிஞர்களால் குறிப்பிடப்படுகின்றது. 

சிங்காரம், தமிழ்நாட்டின் சிவகங்கை மாவட்டத்தைச் சேர்ந்த சிங்கம்புனரியில் கு. பழனிவேல் நாடார் மற்றும் உண்ணாமலை அம்மாளுக்கு, ஆகஸ்டு 12, 1920இல் மூன்றாவது மகனாகப் பிறந்தார். சுப்பிரமணியன் மற்றும் பாஸ்கரன் இவருடைய சகோதரர்கள் ஆவர். இவரது பாட்டனார் குமாரசாமி நாடாருடன் இணைந்து இவரது குடும்பத்தினர் ஆடை வியாபாரம் செய்துள்ளனர். 

இவர் தனது ஆரம்பக் கல்வியை சிங்கம்புணரி ஆரம்பப் பள்ளியில் படித்தார். மேற்படிப்பிற்காக, மதுரையிலுள்ள செயிண்ட் மேரிஸ் உயர் நிலைப் பள்ளியில் சேர்ந்து படித்தார். இவர் தனது 18வது வயதில் எஸ். கே. சின்னமுத்து பிள்ளையுடன் பணி புரிய இந்தோனேசியாவிலுள்ள மேடானுக்குச் சென்றார். அங்கு திருமணம் செய்து கொண்டார். இவரது 25வது வயதில், இவரின் மனைவி மற்றும் குழந்தை பேறுகாலத்தின் போது இறந்துவிட்டனர். இரண்டாம் உலகப் போருக்குப் பின்னர், மீண்டும் இந்தியா வந்து மதுரையில் வசித்தார். 

ப. சிங்காரம் தனது 18வது வயதில் மேடானுக்குச் சென்றார். அப்போது உலகம் இரண்டாவது உலகப் போருக்கு ஆயத்தமாகிக் கொண்டிருந்தது. அதனால் கடல்வழி போக்குவரத்து சரியாக நடைபெறவில்லை. இதன் விளைவாக கப்பலில் இருந்து பெறக்கூடிய தமிழ் பத்திரிகைகள் சிங்காரத்திற்கு கிடைக்கவில்லை. பினாங்கு நூலகம் அவருக்கு ஆறுதலை அளித்து, ஹெமிங்வே, டால்ஸ்டாய், பால்க்னர், செக்கோவ் மற்றும் தஸ்தயெவ்ஸ்கியை அறிமுகம் செய்தது. 

ஹெமிங்வேயின் தாக்கம் அவரது இரு படைப்புகளிலும் வெளிப்பட்டது. அவர் ஹெமிங்வேயின் "எ ஃபேர்வெல் டு ஆர்ம்ஸ்" மிகச் சிறந்த படைப்பு என்றும், "அன்னா கரேனினா", "போரும் அமைதியும்" புதினங்களை விட முக்கியமான அமெரிக்க இலக்கியம் என்று தாம் நம்புவதாக குறிப்பிட்டுள்ளார். 

சிங்காரம் இரண்டு புதினங்கள் மட்டுமே எழுதியுள்ளார், ஏனெனில் இவற்றை வெளியிடுவதற்கு மிகவும் சிரமப்பட்டார். அதனால் அவரால் மேலும் எழுத இயலவில்லை. அவர் எழுத விரும்பியபோது அவரை ஊக்கப்படுத்தவில்லை என்றும், அவர் எழுதிய 2 நாவல்களை வெளியிட்ட பிறகு அவர் ஊக்கத்தை இழந்துவிட்டதாகவும் கூறியுள்ளார். ஏர்னெஸ்ட் ஹெமிங்வேயின் தாக்கம் அவரது நூலில் வெளிப்படுகிறது. மேலும் ஹெமிங்வே தனக்கு மிகவும் பிடித்த எழுத்தாளர் என தனது படைப்புகளில் குறிப்பிட்டிருக்கிறார். 
சிங்காரம், தமிழ் இலக்கியத்தில்புதுமைப்பித்தன் மற்றும் மௌனியின் சிறுகதைகளை இந்தோனேசியா செல்வதற்கு முன்னரே படித்திருந்தார். தற்கால எழுத்தாளர்களைப் பற்றி கேள்வி எழுப்பும்போது, அவர் கருத்துக்களில் ஆழமில்லை எனக் குறிப்பிட்டுள்ளார். 

சிங்காரம், 1950இல் இந்தியா திரும்பியவுடன் "கடலுக்கு அப்பால்" என்கிற புதினத்தை எழுதினார். இதை வெளியிடுவதற்கு இவர் மேற்கொண்ட முயற்சிகள் வீணாயின. இவருடைய நண்பர் மூலமாக இந்தப் புதினம், கலைமகள் பதிப்பகத்திற்கு போட்டிக்காக அனுப்பப்பட்டது. போட்டியில் இந்தப் புதினம் முதல் பரிசை வென்றது. இறுதியில் கலைமகள் பதிப்பகத்தின் வழியாக 1959இல் "கடலுக்கு அப்பால்" புதினத்தை வெளியிட்டார். 

புயலிலே ஒரு தோணி புதினத்தை 1962இல் எழுதினார். நண்பரின் கடும் முயற்சியினால் 1972இல் கலைஞன் பதிப்பகம் இதை வெளியிட்டது. நவீன தமிழ் எழுத்தாளர்கள் இந்த நூற்றாண்டின் மிகச் சிறந்த இலக்கியப் படைப்பு என்று இந்தப் புதினத்தை குறிப்பிடுகிறார்கள். இரண்டாம் உலகப் போரின் பின்னணியில், சுமத்திராவில் நடக்கும் கதையை இந்தப் புதினம் எடுத்துரைக்கிறது. 

பல திரைப்பட தயாரிப்பாளர்கள் "புயலிலே ஒரு தோணி" கதையை படமாக எடுக்க விரும்பியுள்ளனர். ஆனால் புத்தகத்தில் வருவது போன்று திரையில் காட்டுவது இயலாது என்கிற காரணத்தால் அதை தவிர்ப்பதாக கூறியுள்ளனர். 

சிங்காரம் 1946இல் இந்தியா திரும்பியவுடன், மீண்டும் இந்தோனேசியா செல்ல திட்டமிட்டார். அது இயலாத காரணத்தால், மதுரையிலுள்ள 'தினத்தந்தி' நாளேடு நிறுவனத்தில் பணி புரிந்து 1987இல் விருப்ப ஓய்வு பெற்றார். அவர் யாருடனும் அதிகமாக நெருங்கிப் பழகவில்லை. 50 வருடங்களாக மதுரையிலுள்ள ஒய். எம். சி. ஏ. விடுதியில் தனியாக வாழ்ந்தார். 

எழுத்தாளர்கள் எஸ். ராமகிருஷ்ணன், கோணங்கி மற்றும் பலர் அவரைச் சந்தித்து பேசியுள்ளனர். தமிழ் இலக்கியத்தில் அவரின் பங்களிப்பு குறித்து விரிவாக எடுத்துக்கூறி மீண்டும் அவரை எழுதுமாறு கேட்டுக்கொண்டனர். ஆனால் சிங்காரம் அவர்களின் வேண்டுகோளைத் தவிர்த்து தான் எழுதப்போவதில்லை என்று கூறியுள்ளார். 

1997இல், தனது வருமானங்களை சமூக நல அறக்கட்டளைக்கு வழங்கினார். அதே வருடத்தில் உடல்நிலை சரியில்லாத காரணத்தினால் திசம்பர் 30, 1997 இல் காலமானார். அவர் இறந்ததைப் பற்றி யாரிடமும் தெரிவிக்கக் கூடாது என்று அவர் கூறியுள்ளார்.


</doc>
<doc id="436218" url="https://ta.wikipedia.org/wiki?curid=436218" title="நெஞ்சிருக்கும் வரை (2006 திரைப்படம்)">
நெஞ்சிருக்கும் வரை (2006 திரைப்படம்)

நெஞ்சிருக்கும் வரை (English: As long as we have heart) என்பது 2006 இல் வெளிவந்த தமிழ் திரைப்படம் ஆகும். இதனை எஸ். ஏ. சந்திரசேகர் இயக்கியுள்ளார். இத்திரைப்படத்தில் நரேன் மற்றும் புதுமுகம் பூனம் கவுர் ஆகியோர் முக்கிய வேடங்களில் நடித்தனர். சிறீகாந்து தேவா இசையமைத்திருந்தார்.


</doc>
<doc id="436220" url="https://ta.wikipedia.org/wiki?curid=436220" title="ஷில்பா ஷிண்டே">
ஷில்பா ஷிண்டே

ஷில்பா ஷிண்டே (Shilpa Shinde) 1977 ஆகஸ்ட் 28இல் பிறந்த இவர் ஒரு இந்திய நடிகை ஆவார். ஸ்டார் பிளஸ் தொலைக்காட்சி நிகழ்ச்சியில் ஒளிபரப்பான "பாபி" (2002–08) நெடுந்தொடரில் நடித்ததற்காகவும் "ஆன்கூரி பாபி" மற்றும் "பாபி ஜி கர் பர் ஹை" போன்ற தொலைகாட்சித் தொடர்களில் நடித்ததற்காகவும் அறியப்படுகிறார். 2017இல், தொடங்கிய இந்திய ரியாலிட்டி தொலைக்காட்சி நிகழ்ச்சியான "பிக் பாஸ் 11" என்ற நிகழ்ச்சியில் வெற்றிப் பெற்றார். 2019 பிப்ரவரி 5 அன்று ஷிண்டே இந்திய தேசிய காங்கிரசில் சேர்ந்தார், வரவிருக்கும் மக்களவைத் தேர்தலில் மும்பையில் அவர் போட்டியிடுவார் எனத்தெரிகிறது

1999 இல் ஷிண்டே தொலைக்காட்சியில் அறிமுகமானார். "பாபி" (2002-08) என்றத் தொடரில் அவரது பாத்திரத்திற்காக அனைவரது கவனத்தையும் ஈர்த்தார். அடுத்தடுத்து நடித்த "கபி ஆயே நா ஜூடாய்" (2001-03) ,பின்னர் சஞ்சிவினி என்ற தொலைக்காட்சித் தொடரில் (2002) சித்தாரா என்ற கதாபாத்திரத்தில் நடித்தார். 2002 ஆம் ஆண்டில் "ஆம்ராபலி" தொடரில் முன்னணி பாத்திரத்தில் நடித்தார், பின்னர், "மிஸ் இந்தியா" (2004) நிகழ்ச்சியில் இன்னொரு பாத்திரத்தில் நடித்தார். ஜனவரி 2004 இல், ஷிண்டே தேசிய தொலைகாட்சியான தூர்தர்ஷனில் "மெஹர்" நிகழ்ச்சியில் "மெஹர்" என்ற பாத்திரத்திலும் , கஹானி ஹக் அர் ஹக்கிகேக் கி" என்ற தலைப்பில் 2006 ஆம் ஆண்டு ஜனவரி மாதம் முன்னணி பாத்திரத்தில் நடித்துள்ளார். ஜீ தொலைக்காட்சித் தொடரான "ரப்பா இஸ்க் ந ஹோவ்" என்பதில் 2006 இறுதி வரை நடித்து வந்தார். பின்னர்,ம் அவர் "பேட்டியான் அப்னி யா பராயா தன்" தொடரில் "வீரா" பாத்திரத்திலும் " ஹரி மிர்ச்சி லால் மிர்ச்சி" என்ற தொடரில் "காயத்திரி"யாகவும் தோன்றியுள்ளார். தாசரி நாராயண ராவின் "சின்னா" மற்றும் சுரேஷ் வர்மாவின் "சிவானி" ஆகிய இரண்டு தெலுங்கு படங்களில் ஷின்டே நடித்துள்ளார். 

சாப் தொலைகாட்சியில் கோயல் நாராயணனின் இயக்கத்தில் "சித்தியா கர்" என்ற தொடர் இவருக்கு மிகப் பெரிய வெற்றியை பெற்றுத் தந்தது. ஷிண்டே தனது தனிப்பட்ட வாழ்க்கையில் ஏற்பட்ட சிக்கல்களால் மார்ச் 2013 இல் இந்த நிகழ்ச்சியிலிருந்து விலகினார், அதற்கு மாற்றாக சுபாங்கி ஆத்ரே ஒரு வருடம் நடித்துள்ளார். ஷிண்டே "நான் நிறைய விஷயங்களில் உறுதியாக இருந்தேன், அந்த பாத்திரம் ஒரு சுவாரஸ்யமானது என்று எனக்குத் தெரியும், ஆனால் தயாரிப்பாளர் தனது வாக்குறுதிகளை நிறைவேற்றத் தவறிவிட்டார், நான் என் பாதையில் மிகவும் மகிழ்ச்சியாக இல்லை என்பதால் விலகுகிறேன் எனத் தெரிவித்தார். ஜனவரி 2015 இல், ஷிண்டே "சிட்காம்" என்ற ஒரு புதிய தொலைக்காட்சியில் பாபி ஜி கர் பர் ஹய்" என்ற தொடரில் முன்னணி கதாபாத்திரத்தில் நடித்திருப்பதாகக் கூறப்பட்டது.
அக்டோபர் 2017 ல், ஷிண்டே தொலைக்காட்சிக்குத் திரும்பி, ரியாலிட்டி நிகழ்ச்சியான "பிக் பாஸ் 11" போட்டியில் பங்கேற்றார். ஷிண்டே மற்ற மூன்று போட்டியாளர்களை வென்று 2018 ஜனவரி 14 இல் "பிக் பாஸ் 11" போட்டியில் வெற்றி பெற்றார்.

2018இல் பிக் பாஸ் நிகழ்ச்சிக்குப் பிறகு, லூலியா வன்டூருடன் "ராதா க்யான் கோரி மேயின் க்யான் காலா" என்ற இந்தித் திரைப்படத்தில் நடித்தார்.

பிப்ரவரி 2019 ல், ஷிண்டே இந்திய தேசிய காங்கிரஸில் சஞ்சய் நிரூபம் முன்னிலையில் சேர்ந்தார்.

ஷில்பா ஷிண்டே 1977 ஆகஸ்ட் 28 அன்று மகாராஷ்டிர மத்தியதர குடும்பத்தில் பிறந்தார். அவரது தந்தை, டாக்டர் சத்யாதோ ஷிண்டே, உயர் நீதிமன்ற நீதிபதியாக இருந்தார், அதே நேரத்தில் அவரது தாயார் கீதா சத்யாதோ ஷிண்டே இல்லத்தரசியாவார். அவருக்கு இரண்டு மூத்த சகோதரிகள் மற்றும் இளைய சகோதரர் உள்ளனர். மும்பை கே.சி, கல்லூரியில் ஷிண்டே ஒரு உளவியல் மாணவராக இருந்தார் , ஆனால் அவர் இளங்கலை பட்டம் பெற தவறிவிட்டார். ஷிண்டே சட்டம் படிக்க வேண்டுமென அவரது தந்தை விரும்பினார், ஆனால் அந்த விஷயத்தில் அவருக்கு ஆர்வம் இல்லை.

ஷிண்டே நடிகர் ரோமிட் ராஜுவை "மாயாக்" என்ற தொலைக்காட்சி நிகழ்ச்சி சந்தித்துக் கொண்டார். இருவரும் விரைவில் ஒருவருக்கொருவர் பொருத்தம் வலுப்படுத்துதலில் ஈடுபட்டனர். 2009 ஆம் ஆண்டில் திருமணம் செய்து கொள்ள திட்டமிட்டனர். ஆனால் ராஜ் மற்றும் அவரது குடும்பத்தின் கோரிக்கைகளை ஷிண்டேவால் ஏற்க இயலாததால் திருமணம் நடைபெறவில்லை.

2013 ஆம் ஆண்டில் ஆல்சைமர் நோய் காரணமாக அவரது தந்தை இறந்துவிட்டதால் ஷிண்டே மனச்சோர்வடைந்தார். அவருடைய தந்தை நடிப்பை ஒரு தொழிலாகக் கொண்டு இவர் செயல்படுவதை விரும்பவில்லை. ஷிண்டே, "அவர் என்னை நடிக்க வைக்க விரும்பவில்லை, ஆனால் என்னை வலியுறுத்திக் கொண்டிருந்தபோது அவர் எனக்கு ஒரு வருடம் கொடுத்தார், நான் ஒரு நடிகையாக இருந்தேன். கடந்த இரண்டு மாதங்களில் நான் அவருடன் இரவும் பகலும் இருந்தேன், இப்போது அவர் போய்விட்டார்.”. எனக் கூறினார்.


</doc>
<doc id="436231" url="https://ta.wikipedia.org/wiki?curid=436231" title="மனிதன் மாறவில்லை">
மனிதன் மாறவில்லை

மனிதன் மாறவில்லை (Manithan Maravillai) அலூரி சக்ரபாணி இயக்கத்தில், 1962 ஆம் ஆண்டு வெளியான இந்தியத் தமிழ் நகைச்சுவைத் திரைப்படமாகும். ஜெமினி கணேசன், சாவித்திரி, அக்கினேனி நாகேஸ்வர ராவ், ஜமுனா, எஸ். வி. ரங்கராவ் மற்றும் பலர் நடித்துள்ளனர். பி. நாகி ரெட்டி மற்றும் அலூரி சக்ரபாணி தயாரிப்பில், கண்டசாலா இசை அமைப்பில், 8 ஜூன் 1962 ஆம் தேதி வெளியான இந்தத் திரைப்படம் வியாபார ரீதியாக தோல்வி அடைந்தது.

ஜெமினி கணேசன், சாவித்திரி, அக்கினேனி நாகேஸ்வர ராவ், ஜமுனா, எஸ். வி. ரங்கா ராவ், சுந்தரி பாய், கே. சக்ரபாணி, எல். விஜயலட்சுமி, ராஜா, லட்சுமி பிரபா, ராஜகாந்தம், ராமச்சந்திரன், நாகேஷ், செருகளத்தூர் சாமா.

கணவரை இழந்த சுப்பம்மா (சுந்தரி பாய்), தன் மகள் சரோஜா (ஜமுனா), மகன் பிரபாகர் (ராஜா) மற்றும் மூத்த தாரத்து மகள் லட்சுமி (சாவித்ரி), ஆகியோருடன் வசதியாக வாழ்ந்து வருகிறார். லட்சுமியை வேலையாள் போலவே நடத்துகிறார் சுப்பம்மா. சிதம்பரனாரின் இரு மகன்களில் ஒருவரை சரோஜாவுக்கு மணமுடிக்க விரும்புகிறார் சுப்பம்மா. அவரின் தம்பி குப்புசாமி, சிறையில் இருக்கும் தன் மகன் பூபதியுடன் சரோஜாவை மணமுடிக்க விரும்பினார்.

சுப்பம்மாவிற்கு பாடம் புகட்ட முடிவுசெய்து, சிதம்பரனாரும் இருமகன்களும் சேர்ந்து நாடகமாடி, மூத்த மகன் பஞ்சாச்சரம் (ஜெமினி கணேசன்) லக்ஷ்மியை மணக்கிறான்.

சரோஜாவை பிரபாகருக்கு திருமணம் செய்ய ஆசை படுகிறார் சுப்பம்மா. ஆனால் பிரபாகரன் பத்மாவை விரும்புகிறான். பின்னர், பிரபாகர் குடிக்கு அடிமையானவன் என்பது தெரியவர பிரச்சனைகள் அதிகமாயின. இறுதியில், சரோஜாவை யார் திருமணம் செய்தார்? சுப்பம்மா மனம் திருந்தினாரா? போன்ற கேள்விகளுக்கு விடை காணுதலே மீதிக் கதையாகும்.

இப்படத்திற்கு கண்டசாலா இசை அமைத்தார். தஞ்சை என். ராமையா மற்றும் கண்ணதாசன் பாடல் ஆசிரியர்கள் ஆவர்.

தெலுகில் என். டி. ராமராவ் நடித்த வேடத்தில், ஜெமினி கணேசன் நடித்திருந்தார். மார்கஸ் பார்ட்லேய் ஒளிப்பதிவு செய்தார்.

திரைக்கதை, இயக்கம், முன்னணி நடிகர்களின் நடிப்பு ஆகியவை நன்கு பாரப்பட்டிருந்தாலும், வியாபார ரீதியாக தோல்வியை தழுவியது.



</doc>
<doc id="436235" url="https://ta.wikipedia.org/wiki?curid=436235" title="திருமணம் (2019 திரைப்படம்)">
திருமணம் (2019 திரைப்படம்)

திருமணம் சில திருந்தங்களுடன் (சுருக்கமாக திருமணம் எனவும் குறிக்கப்படுகிறது) (Thirumanam Sila Thiruthangaludan also simply known as Thirumanam) என்பது 2019 ஆண்டைய இந்திய தமிழ் குடும்ப காதல் நாடகத் திரைப்படமாகும். இப்படத்தை சேரன் எழுதி இயக்கி, முக்கிய பாத்திரத்தை ஏற்று நடித்துள்ளார். இப்படத்தின் முதன்மைப் பாத்திரங்களை உமாபதி ராமையா, காவியா சுரேஷ், சேரன் Thambi Ramaiah, M. S. Bhaskar, Sukanya , Manobala ஆகியோர் ஏற்று நடித்துள்ளனர். இப்படமானது பிரேம்நாத் சிதம்பரத்தின் தயாரிப்பு நிறுவனமான பிரனிஷ் இண்டர் நேசனல் மூலமாக தயாரித்துள்ளது. படத்துக்கு சித்தார்த் விபின் இசையமைத்துள்ளார். ஒளிப்பதிவை ராஜேஷ் யாதவ் மேற்கொண்டுள்ளார்.


இந்தப் படத்திற்கான அதிகாரப்பூர்வ அறிவிப்பானது இயக்குனர் சேரனால் 2018 ஆம் ஆண்டில் மணியார் குடும்பம் படத்தின் இசை வெளியீட்டு விழாவில் வெளியிடப்பட்டது. இயக்குனர், நடிகர் தம்பி ராமையாவின் மகனான உமாபதி ராமையாவை இப்படத்தில் நடிக்கவைப்பதாக தனது திட்டத்தையும் சேரன் வெளியிட்டார். "ஜேகே எனும் நண்பனின் வாழ்க்கை" (2015) படத்தை இயக்கியதற்குப் பின்னர் நான்கு ஆண்டுகள் இடைவெளிக்குப் பிறகு சேரனின் இயக்கத்தில் இப்படம் வெளிவந்துள்ளது. இப்படத்தின் பெயரான "திருமணம்" என்பதுடன் அடிச்சேர்க்கையாக "சில திருத்தங்களுடன்" என்ற சொல் இணைக்கப்பட்டுள்ளது. இது இளங் காதலர்களுக்கான திருமண ஏற்பாட்டில் திருமணத்திற்கு பணத்தை சிக்கனமாக செலவழிப்பது தொடர்பாக ஏற்படக்கூடிய மன வருத்தத்தால் திருமணத்தில் ஏற்படும் சிக்கலைக் குறிப்பதாக உள்ளது.

இப்படத்துக்கான இசையமைப்பை சித்தார்த் விபின் மேற்கொண்டுள்ளா்.


இந்த படத்தின் அதிகாரப்பூர்வ டீசர் 2018 திசம்பர் 12, அன்று வெளியானது. மேலும் அதாகாரப்பூர்வ முன்னோட்டமானது 2018 சனவரி 26 அன்று வெளியானது. படத்தின் தலைப்பையும், சுவரொட்டியையும் 2018 திசம்பர் 12 அன்று நடிகர் விஜய் சேதுபதி வெளியிட்டார்.

"திருமணம்" படத்துக்கு தணிக்கை வாரியத்தால் "U" சான்று வழங்கப்பட்டது.


</doc>
<doc id="436238" url="https://ta.wikipedia.org/wiki?curid=436238" title="பரதன் (1992 திரைப்படம்)">
பரதன் (1992 திரைப்படம்)

பரதன் 1992 ஆம் ஆண்டு விஜயகாந்த் மற்றும் பானுப்ரியா நடிப்பில், இளையராஜா இசையில், சபாபதி தட்சிணாமூர்த்தி இயக்கத்தில், ஏ. எஸ். இப்ராகிம் ராவுத்தர் தயாரிப்பில் வெளியான தமிழ் திரைப்படம். இப்படம் இந்தியில் "காயல்" என்ற பெயரில் சன்னி தியோல் மற்றும் மீனாட்சி சேஷாத்ரி நடிப்பில் மறுஆக்கம் செய்யப்பட்டது.

பரத் (விஜயகாந்த்) சிறையிலிருக்கும் மரணதண்டனைக் கைதி.

பரத்தின் கடந்த காலம்: பரத் இந்துவைக் (பானுப்ரியா) காதலிக்கிறான். அவனது அண்ணன் ராம்குமார் (எஸ். பி. பாலசுப்ரமணியன்) மற்றும் அண்ணி ஜானகி (சங்கீதா). பரத் ஒரு அரசுப்பணியில் சேரவேண்டுமென்று ராம்குமார் விரும்புகிறார். ஆனால் பரத் குத்துச்சண்டை வீரராக விரும்புகிறான்.

திடீரென்று ஒருநாள் ராம்குமார் காணாமல் போகிறார். பரத் அவரை எங்கு தேடியும் கிடைக்கவில்லை. ராம்குமாருக்கு என்னவானது என ராம்குமாரின் வேலைக்காரன் (சந்திரசேகர்) பரத்திடம் கூறுகிறான். தொழிலதிபர் கங்காதரன் (ஆனந்தராஜ்) ராம்குமாருக்கு தொழில்ரீதியாக உதவுகிறான். இதனால் ராம்குமார், கங்காதரனிடம் நன்றியோடு பழகுகிறான். இதை சாதகமாக எடுத்துக்கொள்ளும் கங்காதரன், ராம்குமாரின் நிறுவனத்தை தன் சட்ட விரோத செயல்களுக்கு பயன்படுத்துகிறான். இதைக் காவல்துறைக்குத் தெரிவிக்க முயலும் ராம்குமாரை கங்காதரன் கடத்துகிறான். தன் அண்ணன் இருக்கும் இடமறிந்து அவரை மீட்கச்செல்கிறான் பரத். ஆனால் ராம்குமாரைக் கொன்று அந்தப் பழியை பரத் மீது சுமத்தி அவனை சிறைக்கு அனுப்புகிறான் கங்காதரன். பரத்தின் வழக்கறிஞரான விஸ்வநாதனும் கங்காதரனுடன் இணைந்து அவனுக்கு மரண தண்டனை பெற்றுத்தருகிறார்கள். ஜானகி தற்கொலை செய்துகொள்கிறாள்.

நிகழ்காலம்: சிறையிலிருந்து தப்பிக்கும் பரத் தனக்கு துரோகம் செய்த வழக்கறிஞர் விஸ்வநாதனைக் கொல்கிறான். கங்காதரனைப் பாதுகாக்க காவல் அதிகாரி ஜான்சன் (நெப்போலியன்) நியமிக்கப்படுகிறார். பரத் நிரபராதி என்ற உண்மை தெரியவருகிறது. எனவே கங்காதரனைக் கொலைசெய்யவிடாமல் தடுத்து பரத்தை நீதிமன்றத்தில் நிரபராதி என்று நிரூபித்து விடுதலை பெற்றுத்தர எண்ணுகிறார். ஆனால் இந்துவைக் கடத்திய கங்காதரனிடமிருந்து அவளை மீட்கும் பரத், கங்காதரனைக் கொன்று பழிதீர்க்கிறான்.


படத்தின் இசையமைப்பாளர் இளையராஜா.


</doc>
<doc id="436240" url="https://ta.wikipedia.org/wiki?curid=436240" title="சிம்ம கர்ஜனை">
சிம்ம கர்ஜனை

சிம்ம கர்ஜனை (கன்னடம்: ಸಿಂಹ ಘರ್ಜನೆ; English: Roar of the lion) என்பது 1983 இல் வெளிவந்த இந்தியாn கன்னடம் திரைப்படம் ஆகும். இதனை எஸ். ஏ. சந்திரசேகர் இயக்கியுள்ளார். ஏ. ஆர். ராஜூ தயாரித்துள்ளார். 

விஷ்ணு வரதன், விஜயசாந்தி, கல்யாண் குமார் மற்றும் ஊர்வசி ஆகியோர் முக்கிய கதாபாத்திரங்களில் நடித்திருக்கின்றனர். செல்லபில்லா சத்யம் இசையமைத்துள்ளார். 


</doc>
<doc id="436241" url="https://ta.wikipedia.org/wiki?curid=436241" title="நீதியின் மறுபக்கம்">
நீதியின் மறுபக்கம்

நீதியின் மறுபக்கம் (English: "The other side of justice") என்பது 1985 தமிழ் அதிரடித் திரைப்படம் ஆகும். இதனை எஸ். ஏ. சந்திரசேகர் இயக்கியுள்ளார். ஷோபா சந்திரசேகர் தயாரித்துள்ளார். இத்திரைப்படத்தில் விஜயகாந்த், ராதிகா சரத்குமார், வடிவுக்கரசி மற்றும் வி. கே. ராமசாமி ஆகியோர் முக்கிய கதாபாத்திரங்களில் நடித்திருக்கின்றனர். இப்படத்திற்கு இளையராஜா இசையமைத்துள்ளார்.


</doc>
<doc id="436243" url="https://ta.wikipedia.org/wiki?curid=436243" title="எனக்கு நானே நீதிபதி">
எனக்கு நானே நீதிபதி

எனக்கு நானே நீதிபதி (English: I'm my own judge) என்பது 1986 தமிழ் அதிரடி திரைப்படம் ஆகும். இதனை எஸ். ஏ. சந்திரசேகர் இயக்கியுள்ளார். இதனை விஜயகாந்த், ஜீவிதா, ஜெய்சங்கர் மற்றும் லட்சுமி ஆகியோர் முக்கிய கதாபாத்திரங்களில் நடித்திருக்கின்றனர். இப்படத்திற்கு இளையராஜா இசையமைத்துள்ளார்.




</doc>
<doc id="436244" url="https://ta.wikipedia.org/wiki?curid=436244" title="ராஜதுரை (திரைப்படம்)">
ராஜதுரை (திரைப்படம்)

ராஜதுரை (Tamil: ராஜதுரை) என்பது 1993 தமிழ் அதிரடி திரைப்படம் ஆகும். எஸ். ஏ. சந்திரசேகர் இதனை இயக்கியுள்ளார்.

இத்திரைப்படத்தை விஜயகாந்த், ஜெயசுதா, சிவரஞ்சனி மற்றும் சுந்தர்ராஜன் ஆகியோர் முக்கிய கதாபாத்திரங்களில் நடித்திருக்கின்றனர். தேவா இப்படத்திற்கு இசையமைத்துள்ளார்.



</doc>
<doc id="436245" url="https://ta.wikipedia.org/wiki?curid=436245" title="சையிது முகமது அண்ணாவியார்">
சையிது முகமது அண்ணாவியார்

சையிது முகமது அண்ணாவியார் என்பவர் 18ஆம் நூற்றாண்டில் வாழ்ந்த தமிழ்ப் புலவராவார். அண்ணாவியார் மதுரையில் செய்கு மீரான் லெப்பை என்வருக்கு மகனாக பிறந்தவர்.
சையிது முகமது தன் இளம் வயதிலேயே பெற்றோரை இழந்தார். இதனால் மதுரையை விட்டு மதுக்கூர் என்னும் ஊருக்கு வந்து சேர்ந்தார். அ்வ்வூரில் இருந்த முசுலீம்களின் ஆதரவில் திருக்குர்ஆனையும், பல சமய நூல்களையும் கற்றார். தமிழை நன்கு கற்கவேண்டி மதுக்கூரையடுத்த மூத்தக் குறிச்சி என்னும் சிற்றூரில் திண்ணைப் பள்ளிக்கூடம் வைத்திருந்த வாணிய செட்டியார் ஒருவரிடம் கல்வி கற்றார். பின்னர் நாகூர் சென்ற சையிது முகமது, அங்கு இருந்த வழுத்தூர் ஷெய்க் வகாபுத்த்தீன் சாகிபு என்பவரின் நன்பரானார். அவர் சொல்லைக் கேட்டு தனது சடாமுடியை களைந்து அவரிடம் தீட்சைப் பெற்று அவரை ஆண்ம குருவாக ஏற்றுக் கொண்டார். பின்னர ஐயம்பேட்டை வந்த சையிது முகமது அங்கு பள்ளிக்கூடம் வைத்து பல மாணவர்களுக்கு கற்பித்து அதனால் அண்ணாவியார் எனப் பெயர் பெற்றார். அதாராம்பட்டினம் முசுலீம்களின் அழைப்பை ஏற்று அங்கு சென்று வாழ்ந்தார்.

சையிது முகமது அண்ணாவியார் கி.பி. 1717இல் "அலிநாமா" என்ற காவியத்தை இயற்றி, அரங்கேற்றம் செய்தார். மேலும் இவர் பத்து புராணங்களை பாடியுள்ளார். இவர் பாடிய நூல்களில் குறிப்பிடத்தக்கது "சாந்தாதியசவமகம்" என்பதாகும். இது மகாபாரதத்து அசுவமேத பர்வதத்தைப் பொருளாகக் கொண்டது. இத நாலாயிரம் செய்யுட்களைக் கொண்டது. இவரின் இந்த நூல் உள்ள 1370 செய்யுளைக் கொண்ட முழுமையற்ற பிரதி ஒன்று உ. வே. சாமிநாதையர் நூலகத்தில் உள்ளது. அது கிடைத்த அளவிலேயே பதிப்பிக்கப்பட்டுள்ளது. மேலும் இவர் "சுப்பிரமணியர் பிரசன்னப் பதிகம்" என்று பதினான்கு செய்யுள்களையும் இயற்றியுள்ளார். இவர் தம் 65ஆம் வயதில் இறந்தார். இவரது உடல் அதிராம்பட்டினத்துப் பள்ளிவாசலின் வடக்குப் பக்கத்தில் அடக்கம் செய்யப்பட்டது. 


</doc>
<doc id="436254" url="https://ta.wikipedia.org/wiki?curid=436254" title="பிட்காயின் வரலாறு">
பிட்காயின் வரலாறு

பிட்காயின் (bitcoin) என்பது ஒரு குறியாக்க நாணயம் (cryptocurrency). இது பொதுவில் வழங்கும் டாலர், ரூபாய், யூரோ போன்று காகிதத்தால் செய்யப் பட்டது அல்ல; மாறாக இது கணினியில் இயங்கும் ஒரு மென்பொருள்(software). ஆயினும், வாங்குவது, விற்பது, சேமிப்பது போன்ற அனைத்து செயல்களையும், டாலர், ரூபாய் போன்றவற்றால் செய்வது போலவே, பிட்காயினை வைத்துச் செய்ய இயலும். பொதுவில் வழங்கும் பணம் ஒரு நடுவண் வங்கியால் (central bank) கட்டுப்படுத்தப் பட்டு மேலாண்மை செய்யப் படுகிறது. பிட்காயினுக்கு அது போன்ற மைய அதிகாரி (central authority) என்று ஒன்றும் கிடையாது. பிட்காயின் ஒரு கணினி வலையத்தில் (computer network) செயலாக்கப் பட்டு, அந்த வலையத்தில் உள்ளவர்களே பிட்காயினை மேலாண்மை செய்து கொள்கிறார்கள். பிட்காயினைத் தோற்றுவித்ததாகக் கூறப் படும் சத்தோசி நகமோட்டோ (Satoshi Nakamoto), சைபர்பங்க் (Cypherpunk) சமூகத்தில் நிலவியிருந்த கருத்துக்களைப் பயன் படுத்தித் தான் இந்த நாணயத்தை உருவாக்கினார் என்று கூறப் படுகின்றது. நாளடைவில் பிட்காயின் விலை பல முறை ஏறியும் இறங்கியும், இப்போது (2019) குறியாக்க நாணயங்களில் மிக இன்றியமையாத ஒன்றாகி, ஒரு சில வணிகக் கடைகளில் இதை மற்ற நாணயங்களைப் போலவே பரிமாற்றத்திற்கு ஏற்றுக்கொள்கின்றனர். 
பிட்காயின் தோன்றுவதற்கு முன்பு பல மின்காசு தொழில் நுட்பங்கள் ஏற்கனவே இருந்தன: 

18 ஆகத்து 2008-இல் "bitcoin.org" என்ற இணையதளம் பதிவு செய்யப் பட்டது. பின் 31 அக்டோபர் 2008-இல் சத்தோசி நாகமோட்டோ எழுதிய பிட்காயின்:இணையர்-இணையர் மின்காசு அமைப்பு (Bitcoin: A Peer-to-Peer Electronic Cash System) என்ற கட்டுரைக்கான இணையத்தள இணைப்பு வெளியிடப் பட்டது. இந்த கட்டுரையில், ஒருவர் மீது எந்த நம்பிக்கையும் வைக்க வேண்டிய தேவை இல்லாமல், பணப் பரிமாற்றம் செய்வது எப்படி என்ற வழி முறை விளக்கப் பட்டிருந்தது. 3 சனவரி 2009-இல் சத்தோசி நாகமோட்டோ, பிட்காயின் கட்டச்சங்கிலியில் பிட்காயின் முதல் கட்டம் (genesis block of bitcoin) என்றழைக்கப்படும் பிட்காயின் முதல் கட்டத்தை இணைத்தார். அந்தக் கட்டத்திற்கு 50 பிட்காயின்கள் பரிசு அளிக்கப் பட்டது. இந்த பரிசு காசுதளம் (coinbase) என்ற பரிமாற்றத்தில் கீழ்க் கண்டவாறு குறிக்கப் பட்டுள்ளது:

""தி டைம்ஸ் 03/சனவரி/2009 வங்கிகளுக்கான இரண்டாவது பிணை விடுதலையை நிதி அமைச்சர் எந்நேரமும் வெளியிடலாம்," ("The Times 03/Jan/2009 Chancellor on brink of second bailout for banks.")" 

இந்தக் குறிப்பு தி டைம்ஸ் (The Times) என்ற நாளிதழில் 3 சனவரி 2009-இல் வந்த தலைப்புச் செய்தி ஆகும். இதற்கு இரண்டு அர்த்தங்கள் கற்பிக்கப் படுகின்றன: ஒன்று, "பிட்காயின் கட்டச்சங்கிலியில் முதல் கட்டம் தோன்றியதற்கான காலமுத்திரை (timestamp)" என்பது. மற்றொன்று, "இன்றைய வங்கி முறைகளின் தரம் குறைந்த நிலைமையைப் பற்றிய ஏளனமான விமர்சனம்" என்பது. 

பிட்காயினின் முதல் திறந்த மூல மென்பொருள் (open-source software) 9 சனவரி 2009-இல் சோர்சுஃபோர்கி (SourceForge) என்ற இணையதளத்தில் வெளியிடப் பட்டது. இதன் முதல் ஆதரவாளர்களில் ஆல் பின்னி (Hal Finney) என்ற பிட்காயின் ஆர்வலரும் ஒருவர். இந்த மென்பொருள் வெளியிடப்பட்ட அன்றே, செய்நிரலரான (programmer) அவர் அதைப் பதிவிறக்கம் செய்து, நாகமோட்டோவிடம் இருந்து 10 பிட்காயின்களை 12 சனவரி 2009 அன்று பரிசாகப் பெற்றார். இதுதான் உலகில் முதன்முதலில் நடந்த பிட்காயின் பணப் பரிமாற்றம். வெய் டாய் (Wei Dai), நிக் சாபோ (Nick Szabo) ஆகியோரும் பிட்காயினின் முதல் ஆதரவாளர்கள் ஆவர்.
தொடக்க காலத்தில், நகமோட்டோ ஏறத்தாழ 1 மில்லியன் பிட்காயின்களை அகழ்ந்து (mine) எடுத்தார் என்று கூறப்படுகின்றது. பின், நகமோட்டோ, கேவின் ஆண்டர்சன் (Gavin Andresen) என்பவரிடம் எல்லா பொறுப்புக்களையும் ஒப்படைத்துவிட்டு, பிட்காயினிலிருந்து விலகி (காணாமல் போய்) விட்டார். இதன் பிறகு, மென்பொருள் உருவாக்குனரான (developer) கேவின் ஆண்டர்சன் பிட்காயின் நிறுவனம் (Bitcoin Foundation) என்ற ஒன்றை உருவாக்கி அதன் மேம்பாட்டில் கவனம் செலுத்தினார். அதன் பின், 2010-இல், லாஸ்லோ அன்யீஸ் (Laszlo Hanyecz) என்னும் நிரலர் 10,000 பிட்காயின்கள் கொடுத்து பப்பா ஜான்ஸ் பிட்சா (Papa John's Pizza) என்ற உணவகத்திலிருந்து இரண்டு பிட்சா (pizza) வாங்கினார்; இதுவே பிட்காயினைப் பயன்படுத்திய முதல் வணிகப் பரிமாற்றம் ஆகும்.

6 ஆகத்து 2010-இல் பிட்காயின் கட்டச்சங்கிலியில் ஒரு பெரிய குறை கண்டுபிடிக்கப் பட்டது. அதாவது, பரிமாற்றங்களைச் சரி பார்க்கும் மென்பொருளில் தவறுகள் இருந்திருக்கின்றன. கட்டங்களைச் சரியாக சரிபார்க்காமலேயே அவை சங்கிலியில் இணைக்கப் பட்டிருந்தன. அதனால், "எல்லையில்லாமல்" என்று சொல்லுமளவுக்குச் சங்கிலியில் பிட்காயின்கள் சேர்ந்துவிட்டிருந்தன, 15 ஆகத்து 2010-இல் 184 மில்லியன் பிட்காயின்கள் உருவாக்கப் பட்டு, இரண்டு முகவரிகளுக்கு அனுப்பி வைக்கப் பட்டிருந்தன. உடனேயே (ஒரு சில மணி நேரங்களில்) இந்த குறைகள் நீக்கப்பட்டு, கட்டச்சங்கிலி பழைய நிலைக்குக் கொண்டுவரப் பட்டது. பிட்காயின் வரலாற்றிலேயே நிகழ்ந்த ஒரு மிகப் பெரிய குறைபாடு இது ஒன்றுதான் எனலாம்.

"சத்தோசி நகமோட்டோ" என்ற பெயர் உள்ள ஒருவர் பிட்காயின் என்ற ஒரு நாணயத்தைக் கண்டுபிடித்து, 2008-இல் அதற்கான உரைமுறைகள் (protocols) வகுத்து, 2009-இல் அதைக் கணினி வலையத்தில் செயல்படுத்தி வெளியிட்டார் என்று கூறப் படுகின்றது. அதற்குப் பிறகும் கூட, அவ்வப்போது மாற்றங்கள் செய்து பிட்காயினை மேம்படுத்தியும் வந்திருக்கின்றார். ஆனால், "சத்தோசி நகமோட்டோ" என்றால் யார் என்று யாரும் அறியாத புதிராகவே இன்று வரை இருந்து கொண்டு இருக்கின்றது. ஒருவேளை ஆல் பின்னி (Hal Finney), வெய் டாய் (Wei Dai), நிக் சாபோ (Nick Szabo) ஆகியோரில் யாரேனும் இருக்கக் கூடுமோ என்று ஊகங்கள் இருந்தபோது, அவற்றை இவர்கள் ஆணித்தரமாக மறுத்திருக்கின்றார்கள். "சத்தோசி நகமோட்டோ" என்பது ஒருவேளை ஐரோப்பிய நிதி நிறுவனங்களில் நடத்தப் படும் கணினிக் கூட்டு இயக்கமோ என்ற ஐயமும் உள்ளது. 

தி நியூயார்க்கர் என்ற இதழ் (The New Yorker - வார இதழ், 47 இதழ்கள் ஆண்டொன்றுக்கு), தன் ஆய்வின் முடிவில், மைக்கேல் க்ளீயர் (Michael Clear), விலி லேடன்விர்த்தா (Vili Lehdonvirta) என்ற இருவரையும் "சத்தோசி நகமோட்டோ" என்று முன் நிறுத்தியது. பாஸ்ட் கம்பெனி (Fast Company) என்ற மாத இதழ் 15 ஆகத்து 2008-இல் நீல் கிங் (Neal King), விளாடிமிர் ஒக்ஸ்மன் (Vladimir Oksman), சார்ல்ஸ் ப்ரை (Charles Bry) ஆகிய மூன்று பேர்களை "சத்தோசி நகமோட்டோ" என்று கூறியது. இதற்கு இந்த இதழ் கூறிய காரணமாவது, கணினி வலையம், குறியாக்க முறை இவற்றை வைத்துப் பார்க்கும் போது, இவர்கள் "நகமோட்டோ" போன்று இருக்கிறார்கள் என்பதாகும். மேலும், "... computationally impractical to reverse" என்று இவர்கள் பயன்படுத்திய சொல் வரிசை, "நகமோட்டோ" பயன்படுத்தியதைப் போல் இருக்கின்றது என்று இந்த இதழ் கூறியது. இது உண்மை இல்லையென இம் மூவரும் மறுத்து விட்டனர். 

2010-உக்குப் பிறகு நகமோட்டோ பிட்காயினில் எதுவும் செய்யவில்லை எனத் தெரிகிறது. ஒரு பிட்காயின் ஆர்வலரிடத்தில், "வேறு பணிகளுக்குப் போய்விட்டேன்" ("moved on to other things") என்று "நகமோட்டோ" கூறி இருக்கிறார். 

இதற்குப் பிறகு இன்னும் பலர் "நகமோட்டோ" -ஆக முன் நிறுத்தப் பட்டு, இறுதியில், இன்றுவரை அவர் யார் எனத் தெரியாமலேயே இருக்கின்றது. 









பிட்காயின் விலை ஏறியும் இறங்கியுமாக இருந்து கொண்டு இருக்கின்றது. பிட்காயின் விலை 4 சனவரி 2017-இல் US$1,139.9 -ஆக ஏறி இருந்தது. இந்த ஏற்றத்திற்குக் காரணம் சைப்ரஸ் நிதிப் பிரச்சினை (2012–2013 Cypriot financial crisis) நேரத்தில் பின்சென் (FinCEN - Financial Crimes Enforcement Network) பிட்காயினுக்கு ஆதரவாகக் கூறிய கூற்று, ஊடகங்களின் ஆர்வம், இணையத்தளம் எல்லா இடத்திலும் பரவியமை போன்றவை காரணங்களாக இருக்கலாம் என்று கருதப் படுகிறது.
!width=20%| நாள் 
!width=10%| 1 பிட்காயின் விலை (அமெரிக்க டாலரில்)
! class="unsortable"| குறிப்புகள் 
பிட்காயின் விலை மேலும் குறைந்தது.


</doc>
<doc id="436255" url="https://ta.wikipedia.org/wiki?curid=436255" title="சிறீ கிருஷ்ணா ஆதித்யா கலை அறிவியல் கல்லூரி">
சிறீ கிருஷ்ணா ஆதித்யா கலை அறிவியல் கல்லூரி

சிறீ கிருஷ்ணா ஆதித்யா கலை அறிவியல் கல்லூரி ("Sri Krishna Adithya College of Arts and Science") என்பது தமிழ்நாட்டில் கோயம்புத்தூர் மாவட்டத்தில் செயற்பட்டுவரும் தனியார் கலை அறிவியல் கல்லூரியாகும். இக்கல்லூரி பாரதியார் பல்கலைக்கழகத்தின் இணைவு பெற்றதாகும். இக்கல்லூரியானது 2015ஆம் ஆண்டில் சிறீ கிருஷ்ணா கல்வி அறக்கட்டளையால் தொடங்கப்பட்டது. இக்கல்லூரியில் 2019 ஆண்டு காலக்கட்டத்தில் 3,000க்கும் மேற்பட்ட மாணவர்கள் பயின்றுவருகின்றனர்.

இக்கல்லூரியில் 2019 ஆண்டு காலக்கட்டத்தில் பி. காம் உள்ளிட்ட வணிகவியல் சார்ந்த ஒன்பது பாடப்பிரவுகளும், கணினி அறிவியல் சார்ந்த நான்கு துறைகளும், இளநிலையில் உளவியல், ஆங்கில இலக்கியம், கணிதவியல் ஆகியப் பாடப்பிரிவுகள் இங்கு உள்ளன. 


கல்லூரியின் இணையப் பக்கம்


</doc>
<doc id="436256" url="https://ta.wikipedia.org/wiki?curid=436256" title="அம்பேத்கர் மணிமண்டபம், சென்னை">
அம்பேத்கர் மணிமண்டபம், சென்னை

அம்பேத்கர் மணிமண்டபம் (Ambedkar Manimandapam) என்பது இந்தியாவில், சென்னை நகரில் உள்ள, அடையாரில், இந்திய அரசியலமைப்பின் சிற்பி பீமாராவ் அம்பேத்கரின் நினைவாக எழுப்பப்பட்டுள்ள ஒரு நினைவகமாகும். இந்த நினைவகமானது மந்தைவெளி, கிரீன்வேஸ் சாலையில், அடையார் கயவாய் பகுதியில் அமைந்துள்ளது.

1993 ஆம் ஆண்டில் அனைத்திந்திய அண்ணா திராவிட முன்னேற்றக் கழகத்தின் ஆட்சியில், தமிழ்நாடு அரசாங்கம், அம்பேத்கருக்கு நினைவகம் கட்டுவதற்கு முடிவு செய்தது. இதற்காக சென்னை, அடையார் கயவாய் பகுதியில் 5 ஏக்கர் நிலம் அடையாளம் காணப்பட்டது. 1993 ஆம் ஆண்டில் நினைவகத்திற்கான அடிக்கல் அப்போதைய முதலமைச்சரான செல்வி ஜெ. ஜெயலலிதாவால் நடப்பட்டது. இருப்பினும், சென்னையிலுள்ள சுற்றுச்சூழல் ஆதரவு அமைப்புகள் இந்த முடிவை எதிர்த்து நீதிமன்றத்தை நாடின. 1994 ஆம் ஆண்டில், நீதியரசர் கனகராஜ் ஒரு முக்கியத்துவம் வாய்ந்த தீர்ப்பை வழங்கினார். அவரது தீர்ப்பில் கட்டுமானமானது அடையாளம் காணப்பட்ட இடத்தில் 1.5 ஏக்கர் நிலப்பகுதியை மட்டும் பயன்படுத்திக் கொள்ள வேண்டும் எனவும் கலையரங்கம் போன்ற எந்த ஒரு கட்டுமானமும் இன்றி கட்டப்பட வேண்டும் எனவும் கூறியிருந்தது. இது தொடர்பாக இன்னொரு முறை வேறு சில பிரச்சனைகளுக்காக நீதிமன்றம் சென்று வழக்கானது முடித்துவைக்கப்பட்டது. 1998 ஆம் ஆண்டு திசம்பரில் நினைவகத்திற்கு அடிக்கல் நாட்டப்பட்டது. நினைவகமானது 0.75 ஏக்கர் அளவில் கட்டப்பட்டு மீதமுள்ள இடங்கள் புல்வெளிகளுக்கும் இதர அலங்கார வேலைகளுக்கும் பயன்படுத்தப்பட்டன.

பல ஆண்டுகளாக நடந்த சட்டப் போராட்டங்களுக்கு பின்பு, நினைவு மண்டபத்தின் கட்டுமானப் பணிகள் சூன் 1999 ஆம் ஆண்டு பொதுப்பணித் துறையிடம் ஒப்படைக்கப்பட்டது. இதன் ஆக்கச் செலவிற்கு 45 மில்லியன் ஒதுக்கீடு செய்யப்பட்டது. இதன் ஆரம்பத்தளம் கட்டுவதற்கு தமிழ்நாடு ஆதிதிராவிடர் வீட்டமைப்பு மற்றும் மேம்பாட்டுக் கழகம் (THADCO) மேற்கொண்டது. 2000 ஆம் ஆண்டு சூன் மாதம் 10 ஆம் தேதி, அப்போதைய முதல்வரான கருணாநிதி இந்த மணிமண்டபத்தை திறந்து வைத்தார்.

இந்த நினைவகத்தின் கட்டிடப் பரப்பானது 8,285 சதுர அடி (769.7 சதுர மீட்டர்) ஆகும். இந்த நினைவகம் 55 அடி விட்டம் கொண்ட அரைக்கோள வடிவ குவி மாடத்தை தனது உச்சியில் கொண்டுள்ளது. 1930 ஆம் ஆண்டில் இலண்டனில் நடைபெற்ற முதல் வட்ட மேசை மாநாட்டில் கலந்துகொண்ட போது எடுக்கப்பட்ட ஒளிப்படம், பெரியார் ஈ. வே. ராமசாமி உடன் எடுத்துக் கொண்ட ஒளிப்படம் உள்ளிட்ட 12 ஒளிப்படங்கள் காட்சிக்கு வைக்கப்பட்டுள்ளன.


</doc>
<doc id="436257" url="https://ta.wikipedia.org/wiki?curid=436257" title="நகரம் மறுபக்கம்">
நகரம் மறுபக்கம்

நகரம் மறுபக்கம் (Nagaram Marupakkam) 2010 ஆம் ஆண்டு வெளிவந்த இந்தியத் தமிழ் அதிரடி திரைப்படம் ஆகும். சுந்தர்.சி., இயக்கி, தயாரித்து, கதாநாயகனாகவும் நடித்துள்ளார். அவரின் மனைவியும் (குஷ்பூ) சேர்ந்து இப்படத்தை தயாரித்தார். அனுயா, வடிவேலு, போஸ் வெங்கட், ஜார்ஜ் விஷ்ணு, பொன்னம்பலம், வி. எஸ் ராகவன் மற்றும் பலர் நடித்துள்ளனர். 150 நிமிடங்கள் நீளம் கொண்ட இந்தத் திரைப்படம், தமன் இசையில், 19 நவம்பர் 2010 ஆம் தேதி வெளியானது. வடிவேலு நடித்த ""ஸ்டைல் பாண்டி"" கதாபாத்திரம் மிகவும் பிரபிலமான ஒன்றாகும்.

சுந்தர்.சி., அனுயா பகவத், வடிவேலு, போஸ் வெங்கட், ஜார்ஜ் விஷ்ணு, சுளிலே குமார், பொன்னம்பலம், விச்சு விஸ்வநாத், பெசன்ட் ரவி, விட்டால் ராவ், சித்ரா ஷெனாய், நளினி, வி. எஸ். ராகவன், ஆர். எஸ். சிவாஜி, ஹல்வா வாசு, கிரேன் மனோகர், கவுதம் சுந்தர்ராஜன், என்னத்த கன்னையா, மனோ, ஜி. ஸ்ரீநிவாசன், கௌதமி வேம்புநாதன்,பாஸ்கி, விகாஸ், ஷோபனா, கிருஷ்ணமூர்த்தி, முத்துக்காளை, பாவா லக்ஷ்மணன், வேல்முருகன், சக்திவேல், வேன்கள் ராவ், மர்யம் ஜகாரியா.

குற்றவாளி செல்வம் (சுந்தர் சி.) தண்டனை காலம் முடிய வெளியே வருகிறான். தவறுகளை தவிர்த்து நல்ல வாழ்வு வாழ வேண்டும் என்று முடிவு செய்கிறான். அந்நிலையில், ஹைதெராபாத்தில் அவனுக்கு வேலை ஒன்றுக் கிடைக்கிறது. அங்கே, நாட்டிய மங்கை பாரதியை சந்திக்கிறான். பின்னர், அவள் வசம் காதலும் கொள்கிறான். நல்லவனாக வாழ முயற்சித்தாலும், அவன் செய்த கடந்த கால தப்புகள் அவனை விடாமல் துரத்த துவங்கின. அவைகளிலிருந்து தப்பித்து சமாளித்து எவ்வாறு நல்லவனாக செல்வம் வாழ்ந்தான் என்பதே மீதிக் கதையாகும்.

இந்தத் திரைப்படத்தின் இசை அமைப்பாளர் எஸ். தமன் ஆவார். ஒலித்தொகுப்பில் உள்ள ஆறு பாடல்களையும் எழுதியவர் வைரமுத்து ஆவார். பாடல்கள் யாவும் திங்க் மியூசிக் இந்தியா என்ற நிறுவனம் வாயிலாக வெளியாயின.

சுந்தர்.சி பாணியிலிருந்து வேறுபட்ட திரைப்படமாக அமைந்ததாகவும், பலத் திருப்பங்களை கொண்ட விறுவிறுப்பான காட்சிகளை கொண்டதாகவும், அங்கும் இங்கும் சில தவறுகள் இருந்தாலும் அருமையாக திரைப்படமாக இருந்ததாகவும் விமர்சனம் செய்யப்பட்டன.



</doc>
<doc id="436260" url="https://ta.wikipedia.org/wiki?curid=436260" title="வெ. இலட்சுமிபாய்">
வெ. இலட்சுமிபாய்

வெங்கட்ராமன் இலட்சுமிபாய் ("Venkatraman Lakshmibai") என்பவர் ஓர் இந்தியக் கணிதவியலாளர் ஆவார். போசுட்டனிலுள்ள வடகிழக்குப் பல்கலைக் கழகத்தில் இவர் கணிதவியல் பேராசிரியராகப் பணியாற்றினார். இயற்கணிதக் குழுக்கள் மற்றும் பிரதிநிதித்துவக் கோட்பாடு குறித்த இயற்கணித வடிவியல் பிரிவில் இவர் ஆய்வுகள் மேற்கொண்டார் . குறிப்பாக இவற்றில் சுகூபெர்ட் வகைகள் மற்றும் கொடி வகைகள் உள்ளிட்டவை அடங்கும். 

டாடா அடிப்படை ஆராய்ச்சி நிறுவனத்தில் இலட்சுமிபாய் 1976 ஆம் ஆண்டு சாரா பில்லேயுடன் சேர்ந்து தன்னுடைய முனைவர் பட்டத்தைப் பெற்றார் . அவர் சுகூபெர்ட் வகைகள் தனிக்கட்டுரையின் இணை ஆசிரியர் ஆவார் . மேலும், இவர் யசுட்டின் பிரௌனுடன் சேர்ந்து இரண்டு கொடி வகைகள் வகை தனிக் கட்டுரைகளுக்கு இணை ஆசிரியராக இருந்தார். வடிவியலிம் இரு திசைப்பயன் விளைவு , சேர்வியல் மற்றும் பிரதிநிதித்துவ கோட்பாடு, கிராசுமேனியன் வகை வடிவியல் மற்றும் பிரதிநிதித்துவம் –கோட்பாட்டு அம்சங்கள் என்பவை அவ்விரண்டு தனிக்கட்டுரைகளாகும் . 
2012 ஆம் ஆண்டில் அமெரிக்க கணிதவியல் சங்கத்தின் தொடக்க உறுப்பினர்களில் ஒருவராக இலட்சுமிபாய் தேர்ந்தெடுக்கப்பட்டார் . 



</doc>
<doc id="436268" url="https://ta.wikipedia.org/wiki?curid=436268" title="எக்ஸ்-மென்">
எக்ஸ்-மென்

எக்ஸ்-மென் ("X-Men") என்பது "மார்வெல் காமிக்ஸ்" என்ற அமெரிக்க வரைகதை நூலில் சூப்பர் ஹீரோ வகையான ஒரு கற்பனை பாத்திரக் குழுவைக் குறிக்கும். எழுத்தாளர் ஸ்டான் லீ மற்றும் கலைஞர்/ இணை எழுத்தாளர் ஜாக் கிர்பி ஆகிய இருவரும் இதை படைத்தனர் , செப்டம்பர் 1963 வாக்கில் "தி எக்ஸ்-மென்" #1 கதாபாத்திரங்களை வரைய ஆரம்பித்தனர். அவர்கள் மார்வெல் காமிக்ஸின் மிகவும் அங்கீகரிக்கப்பட்ட மற்றும் வெற்றிகரமான அறிவார்ந்த பண்புகளில் ஒன்றாக உள்ளனர், பின்னர் எக்ஸ் மென் தொலைக்காட்சி நிகழ்ச்சிகள், திரைப்படம், மற்றும் எக்ஸ்-மென் வீடியோ விளையாட்டுகள் ஆகியவை வெளி வந்தன.

பெரும்பாலான எக்ஸ் மென் பாத்திரங்கள் மரபு பிறழ்ந்தவர்களாகவே படைக்கப்பட்டனர். எக்ஸ் ஜீன் மூலம் செயல்படுத்தப்படும் மனிதநேய திறன்களைக் கொண்டு பிறந்த மனிதர்களின் ஒரு பாத்திரவம். மனிதர்கள் மற்றும் மரபு பிறழ்ந்தவர்களுக்கிடையிலான சமாதானத்திற்கும் சமத்துவத்துக்கும் எக்ஸ் மென் தொடுக்கும் போராட்டமே இதில் பரவலாக உள்ளது. அவர்கள் பேராசிரியர் எக்ஸ் என்றும் அறியப்படும் சார்லஸ் சேவியர் மூலம் கட்டுப்படுத்தப் படுகின்றனர். சக்தி வாய்ந்த டெலிபதியின் மூலம் அவரால் அவர்களை மனதில் கட்டுப்படுத்தவும் அவர்களின் மனதை படிக்கவும் முடியும், அவர் காந்தப்புலங்களை கையாளவும் கட்டுப்படுத்தவும் திறன் கொண்ட ஒரு சக்திவாய்ந்த கழகம் மற்றும் மரபுபிறழ்ந்த சகோதரர்களின் தலைவர் ஆவார். மரபுபிறழ்ந்தவர்களுக்கும் மனிதர்களுக்கும் இடையிலான உறவைப் பற்றிய இருவேறு கருத்துக்களையும் தத்துவங்களையும் இருவரும் எதிர்க்கின்றனர். முன்னவர்களான மரபு பிறழ்ந்தவர்களுக்கும் மனிதர்களுக்கும் இடையே சமாதானத்திற்கும் புரிந்துணர்விற்கும் எதிராக செயல்படுபவர், பிந்தையவர்கள் மனிதர்களுக்கு அச்சுறுத்தலாகக் கருதுகின்றனர் மற்றும் அவர்களுக்கு எதிராக ஒரு ஆக்ரோஷ அணுகுமுறையை எடுத்துக்கொள்வதாக நம்புகின்றனர், எக்ஸ்-மெனுடன் அவ்வப்போது பணிபுரியும் வேலையை அவர் கண்டுபிடித்தார்கள்.

பேராசிரியர் எக்ஸ் என்பவர் சேவியர் பள்ளிக்கூடத்தை நிறுவியவர் என்பது குறிப்பிடத்தக்கது இது நியூயார்கிலுள்ள சேலம் வடக்கு வெஸ்ட்ஸெஸ்டர் கவுண்டி மையத்திற்கு உலகெங்கிலும் இருந்து மரபு பிறழ்ந்தவர்களைத் திரட்டுகிறது, எக்ஸ் - மேன்சன் என்பது எக்ஸ் மென் பயிற்சி எடுக்கும் தளமாக உள்ளது. செப்டம்பர் 1963 இல் தோன்றிய எக்ஸ்-மேன் நிறுவனங்களில் அப்போதிருந்து, பல நாடுகளிலிருந்து பல மாறுபட்ட மரபு பிறழ்ந்தவர்களும், மாறுபட்ட பின்னணிகள் கொண்டவர்களும் எக்ஸ்-மென் உறுப்பினர்களாக இருந்தனர்.

I1963 ஆம் ஆண்டில், "அமேசிங் பேண்டஸி" மற்றும் சிலந்தி மனிதன் ஆகியவற்றின் வெற்றியைத் தொடர்ந்து , மேலும் த ஹல்க், தோர், அயன் மேன், மற்றும் பென்ட்டாஸ்டிக் போர் , ஸ்டான் லீ போன்ற மற்றொரு சூப்பர் ஹீரோக்களை உருவாகினாலும், அவர்கள் எப்படி தங்கள் சக்திகளை பெற்றார்கள் என்பதை விளக்கவில்லை. 2004 ஆம் ஆண்டில் லீ நினைவு கூர்ந்தார்: "எல்லோரும் ஒரு கதிரியக்கத்தை, சிலந்தியை கவசமாக அல்லது ஒரு காமா கதிர் கொண்டு இருக்க முடியாது, நான் கோழைத்தனமான மரபு பிறழ்ந்தவர்களின் வழியை எடுத்துக் கொண்டேன். (மார்வெல் காமிக்ஸ்) 



</doc>
<doc id="436272" url="https://ta.wikipedia.org/wiki?curid=436272" title="புளியம்பட்டி, காமநாயக்கன் பாளையம்">
புளியம்பட்டி, காமநாயக்கன் பாளையம்

புளியம்பட்டி ஊராட்சி தமிழ்நாட்டில் திருப்பூர் மாவட்டத்தில் காமநாயக்கன் பாளையம் தாலுகாவில் காமநாயக்கன் பாளையம் ஒன்றியத்தில் அமைந்துள்ள ஓர் ஊராட்சி ஆகும். இது கோயம்புத்தூர் பாராளுமன்ற தொகுதிக்கும் பல்லடம் சட்டமன்ற தொகுதிக்கும் உட்பட்டதாகும்.

2011ம் ஆண்டு மக்கள் தொகை கணக்கெடுப்பு படி இங்கு 1.056 பேர் வசிக்கின்றனர். இவற்றில் 53.03%பேர் ஆண்களும் 46.93% பேர் இருக்கிறார்கள்.6% பேர் 18 வயதினருக்கும் கீழ் உள்ளவர்கள் ஆவர்.


பெரும்பாலும் போக்குவரத்து காமநாயக்கன் பாளையம் நகரை அணுக வேண்டும். இருப்பினும் புளியம்பட்டியில் இருந்து காமநாயக்கன் பாளையம்,திருப்பூர்,பல்லடம்,மல்லேகவுண்டன் பாளையம்,கரடிவாவி,காரணம் பேட்டை ஆகிய பகுதிகளுக்கு காமநாயக்கன் பாளையம் நகரில் இருந்து பேருந்து வசதி செய்யப்பட்டுள்ளது. இந்த புளியம்பட்டி காமநாயக்கன் பாளையம் காவல் நிலைய எல்லைக்குள் இருக்கிறது.


இந்த ஊராட்சியின் தலைமையகமாக உள்ளதால் தொடக்க வேளாண்மை கூட்டுறவு வங்கி உள்ளது. இதில் சிறு குறு விவசாயிகள் பயனடைந்து வருகின்றனர். இந்த வங்கி முதலமைச்சர் செல்வி ஜெயலலிதா ஆட்சியில் கொண்டுவரப்பட்டது.


</doc>
<doc id="436274" url="https://ta.wikipedia.org/wiki?curid=436274" title="என் பொண்டாட்டி நல்லவ">
என் பொண்டாட்டி நல்லவ

என் பொண்டாட்டி நல்லவ (En Pondatti Nallava) செந்தில்நாதன் இயக்கத்தில், 1995 ஆம் ஆண்டு வெளிவந்த இந்தியத் தமிழ்த் திரைப்படமாகும். நெப்போலியன், குஷ்பூ, செந்தில், வடிவேலு (நடிகர்), சனகராஜ், மஹிந்திரா, கோவை சரளா மற்றும் பலர் நடித்துள்ளனர். எஸ். கிரி தயாரிப்பில், தேவா இசை அமைப்பில் 14 ஏப்ரல் 1995 ஆம் தேதி வெளியானது.

நெப்போலியன், குஷ்பூ, செந்தில், வடிவேலு, ஜனகராஜ், மஹிந்திரா, கோவை சரளா, சத்யப்ரியா, ஆர்த்தி, அஜய் ரத்னம், கே. எஸ். ஜெயலட்சுமி, ரவிராஜ், மகாநதி ஷங்கர், அசோகன், ஷண்முகசுந்தரம், கிங் காங், டைபிஸ்ட் கோபு, வெள்ளை சுப்பையா, குள்ளமணி, கருப்பு சுப்பையா, திடீர் கன்னையா, மஹேந்திரன்.

ராதிகா (குஷ்பூ), ரேஷன் கடை ஒன்றை மிகவும் நேர்மையாக நடத்தி வருகிறார். பின்னர் ஒரு கிராமத்திற்கு பணி மாற்றம் செய்யப்படுகிறார். 5 ஆண்டுகள் சிறை தண்டனையை நிறைவு செய்து ஊரினுள் ராஜப்பா (நெப்போலியன்) வரும்வரை அனைத்தும் நன்றாக நடந்தது. கள்ள சாராயம் விற்பதில் பெயர்போன ராஜாப்பாவை மீண்டும் சிறைக்கு அனுப்ப நினைத்தார் கிராம போலீஸ் அதிகாரி (அஜய் ரத்னம்).

அவ்வாறாக ஒரு நாள், ராதிகாவுடன் பாலியல் வன்புணர்வு கொள்கிறான் ராஜப்பா. ஆனால், ராஜப்பவை நல்லவனாக மாற்றி காட்டுவதாக சவால் விடுகிறாள் ராதிகா. பின்னர், ராதிகா கர்ப்பமாகி, அவளுக்கு ஒரு பெண் குழந்தை பிறக்கிறது. ராஜப்பாவின் தாயின் பெயர் சிவகாமி. அந்த பெயரை அக்குழந்தைக்கு வைக்கிறாள் ராதிகா. அதை கண்டு அதிர்ந்து போன ராஜப்பாவிற்கு கடந்த காலத்தை கூறுகிறாள் ராதிகா.

ராஜப்பாவை நல்லவனாக மாற்ற முடிந்ததா என்பதே மீதிக் கதையாகும்.

ஆறு பாடல்களை கொண்ட ஒலித்தொகுப்பு 1995 ஆம் ஆண்டு வெளியானது. இப்படத்தின் இசை அமைப்பாளர் தேவா ஆவார். புலமைப்பித்தன் மற்றும் முத்துலிங்கம் பாடல் ஆசிரியர்கள் ஆவர்.


</doc>
<doc id="436282" url="https://ta.wikipedia.org/wiki?curid=436282" title="உயிரே உனக்காக (திரைப்படம்)">
உயிரே உனக்காக (திரைப்படம்)

உயிரே உனக்காக 1986 ஆம் ஆண்டு மோகன் மற்றும் நதியா நடிப்பில், கே. ரங்கராஜன் இயக்கத்தில், லக்ஷ்மிகாந்த் - ப்யாரிலால் இசையில் வெளியான தமிழ் திரைப்படம்.

ஜெய்நகர் அரசகுடும்பத்தின் வழிவந்த ராஜா விஜயரகுநாத பூபதியின் (விஜயகுமார்) ஒரே மகள் விஜயநிர்மலாதேவி (நதியா). பூபதி இரண்டாவதாக ஆஷா தேவியைத் (சங்கீதா) திருமணம் செய்துகொள்கிறார். கல்லூரிப் படிப்பை முடித்துத் தன் மாளிகைக்குத் திரும்பும் விஜயநிர்மலாதேவி தன் தந்தை மற்றொரு திருமணம் செய்துகொண்டதைக் கண்டு அதிர்ச்சியடைகிறாள். தந்தை மற்றும் சித்தியிடமிருந்து அவள் அந்நியமாக உணர்கிறாள். அன்பில்லாத அந்த மாளிகையிலிருந்து யாரிடமும் சொல்லாமல் வெளியேறுகிறாள். நேராக கன்னியாகுமரிக்கு செல்கிறாள். தன் மகள் வீட்டைவிட்டு சென்றதை அறியும் பூபதி ஆத்திரப்படுகிறார். ஊரார் இதை அறிந்தால் தனக்கு அவமானம் என்றெண்ணி செய்தித்தாளில் அறிவிப்பு தருவதையும், காவல்துறையில் புகாரளிப்பதையும் தவிர்க்கிறார். தன் மகளைத் தேடி அனைத்து இடங்களுக்கும் ஆட்களை அனுப்புகிறார். 

கன்னியாகுமரியில் சுற்றுலா வழிகாட்டியாக பணிபுரிபவன் பாலமுரளி (பாலு) (மோகன்). அவன் தன் தாய் அபிராமி (சுஜாதா), அபிராமியின் அண்ணன் முருகேசன் (மீசை முருகேசன்) மற்றும் இரு சகோதரிகளோடு வசிக்கிறான். டெல்லியில் வசிக்கும் அபிராமியின் மற்றொரு அண்ணனும், முருகேசனின் தம்பியுமான கதிரேசன் (வி. கோபாலகிருஷ்ணன்) அவர் மகள் உமாவை கன்னியாகுமரிக்கு அனுப்புவதாக கடிதம் எழுதியிருந்தால் உமாவை அழைத்துச் செல்வதற்காக பேருந்து நிலையத்தில் காத்திருக்கிறான் பாலு. அவன் உமாவை பார்த்ததில்லை. அப்போது அங்குவரும் விஜயநிர்மலாதேவியை உமா என்று நினைத்து பேசுகிறான். பாதுகாப்பாக எங்கு தங்குவது என்ற குழப்பத்தில் இருக்கும் விஜயநிர்மலாதேவியும் தான் யார் என்பதை மறைத்து, தன்னை உமா என்றே பாலு முதலில் அழைத்ததால், தான்தான் அவன்தேடி வந்த உமா என்று சொல்லி அவனுடன் வீட்டுக்குச் செல்கிறாள். வீட்டில் உள்ள அனைவரும் அவள்தான் உமா என்று நம்புகின்றனர். அவர்களுடைய குடும்பத்தில் ஒருத்தியாக மாறுகிறாள். கதிரேசன் தன் மகள் உமாவிற்கு கன்னியாகுமரி வர விருப்பமில்லை என்று எழுதும் கடிதம் விஜயநிர்மலாதேவியிடம் கிடைக்கிறது. அதை அவள் மற்றவர்களிடம் மறைத்துவிடுகிறாள். பாலு அவளைத் தன் மாமன் மகள் என்று நினைத்துக் காதலிக்கிறான். அவளும் பாலுவை உண்மையாகக் காதலிக்கத் தொடங்குகிறாள். இருவருக்கும் திருமணம் செய்ய அபிராமி மற்றும் முருகேசன் விரும்புகின்றனர்.

அப்போது டெல்லியிலிருந்து கதிரேசன் தன் மகள் உமாவின் திருமணத்தைப் பற்றி தெரிவிப்பதற்காக வருகிறார். அதன்பிறகே இங்கு இருப்பது உமா இல்லை என்ற உண்மை அனைவருக்கும் தெரிகிறது. அப்போது தான் யார் என்ற உண்மையைத் தெரிவிக்கிறாள். அனைவரிடமும் மன்னிப்புக் கேட்டு வீட்டைவிட்டுச் செல்ல எத்தனிக்கும் விஜயநிர்மலாதேவியைத் தடுத்து அவள் விரும்பும்வரை அங்கேயே தங்கிக்கொள்ள அபிராமி அனுமதிக்கிறாள். அவள் மீது முதலில் கோபப்படும் பாலு பின் சமாதானமாக, அவர்கள் காதல் தொடர்கிறது. அவளை எங்கு தேடியும் கிடைக்காததால் காவல்துறையில் புகாரளிக்கிறார் பூபதி. செய்தித்தாளில் அறிவிப்பும் கொடுக்கிறார். திடீரென்று மாரடைப்பு ஏற்பட்டு மருத்துவமனையில் அனுமதிக்கப்படும் அபிராமிக்கு இதய அறுவை சிகிச்சை செய்ய பணம் தேவைப்படுகிறது. பணம் திரட்ட அவர்கள் படும் சிரமத்தைக் காணும் விஜயநிர்மலாதேவி தன் தந்தைக்கு தொலைபேசி மூலம் தான் இருக்கும் இடத்தைத் தெரிவிக்கிறாள். அவளை அழைத்துச்செல்ல வரும் தந்தையிடம் அபிராமியின் மருத்துவத்திற்கு உதவவேண்டும் என்ற நிபந்தனை விதிக்கிறாள். அவரும் தன் மகளுக்காக உதவுகிறார். இறுதியில் தன் மகளைப் புரிந்துகொள்ளும் பூபதி, பாலு - விஜயநிர்மலாதேவி காதலுக்கு சம்மதம் தெரிவித்து அவளை அங்கேயே விட்டுச்செல்கிறார். 


படத்தின் இசையமைப்பாளர் லக்ஷ்மிகாந்த் - ப்யாரிலால்.



</doc>
<doc id="436283" url="https://ta.wikipedia.org/wiki?curid=436283" title="உயிரே உனக்காக">
உயிரே உனக்காக



</doc>
<doc id="436286" url="https://ta.wikipedia.org/wiki?curid=436286" title="சலீம் (2014 திரைப்படம்)">
சலீம் (2014 திரைப்படம்)

சலீம் ("Salim") என். வி. நிர்மல் குமார் இயக்கத்தில், 2014 ஆம் ஆண்டு வெளிவந்த இந்தியத் தமிழ் அதிரடித் திரைப்படமாகும். விஜய் ஆண்டனி, அக்ஷா, பேரம்ஜி அமரன் மற்றும் பலர் நடித்துள்ளனர். ஆர். கே. சுரேஷ், எம். எஸ். சரவணன், பாத்திமா விஜய் ஆண்டனி தயாரிப்பில், விஜய் ஆண்டனி இசை அமைப்பில், 29 ஆகஸ்ட் 2014 ஆம் தேதி வெளியானது. 2012 ஆம் ஆண்டு வெளியான "நான்" என்ற படத்தின் இரண்டாம் பாகமாகும்.

விஜய் ஆண்டனி, அக்ஷா, ஆர். என். ஆர். மனோகர், ஸ்வாமிநாதன், அருளதாஸ், சந்திரமௌலி, சுஷ்மிதா, பிரேம்ஜி அமரன், ப்ரியா அஸ்மிதா.

சலீம் ஒரு நியாமான கருணை குணம் கொண்ட மருத்துவர். ஏழ்மையானவர்களிடம் பணம் வாங்க மாட்டார். அவரின் திறைமையைக் கண்டு உடன் பணிபுரிவோர் பொறாமை கொள்கின்றனர். சலீமிற்கும் நிஷாவிற்கும் பழக்கம் ஏற்பட்டு, இருவரும் காதல் செய்கின்றனர். சலீம் மிகவும் வேலையில் கவனம் செலுத்துவதால், நிஷாவுடன் அவ்வளவாக நேரம் செலுத்த முடியாததால் கோபம் கொள்கிறாள் நிஷா. 

பணம் வாங்காமல் சிகிச்சை செய்வதை கண்டிக்கார் மருத்துவமனை மேலாளர். அவர் ஏற்பாடு செய்யும் விருந்தில் கலந்துகொண்டு, அது பிடிக்காமல் போக அங்கே சண்டையிட்டு வெளியே வரும் சலீமிற்கு ஒரு காவல் அதிகாரியுடன் மோதல் ஏற்படுகிறது. அங்கிருந்து தப்பித்து, ஒரு விடுதிக்கு செல்லும் சலீம், 4 தீயவர்களிடமிருந்து ஒரு பெண்ணை காப்பாற்றுகிறார். அந்த நான்கு பேர்களில் ஒருவன் மந்திரியின் மகன் என்பதால் பிரச்சனை பெரியதாகிறது. பின்னர், அந்த சூழிநிலைகளை சமாளித்து எவ்வாறு சலீம் தப்பித்தார் என்பதே மீதிக் கதையாகும்.

இந்தத் திரைப்படத்தின் இசையை அமைத்தவர் விஜய் ஆண்டனி ஆவார். அண்ணாமலை, கானா பாலா ஆகியோர் பாடல்களை எழுதினர். ஐந்து பாடல்களை கொண்ட ஒலித்தொகுப்பு, 5 ஜூன் 2014 ஆம் தேதி வெளியானது. பாடல்தொகுப்பிற்கு ஐந்திற்கு இரண்டு மதிப்பெண்கள் வழங்கப்பட்டது.


29 ஆகஸ்ட் 2014 ஆம் தேதி, இந்திய அளவில் சுமாராக 400 திரைகளில் வெளியிடப்பட்டது. கோபுரம் பிலிம்ஸ் மற்றும் ஸ்ரீ ப்ரொடக்க்ஷன்ஸ் இப்படத்தை இந்தியாவில் விநியோகம் செய்தன. சுவரா நெட்ஒர்க்ஸ் வாயிலாக வெளிநாடுகளில் 50 திரைகளில் இப்படம் வெளியிடப்பட்டது. 

சிறந்த கதையாக இல்லாவிட்டாலும், விறுவிறுப்பான திரைக்கதையையும், பலத் திருப்பங்களும் நிறைந்த கதை களமும் கொண்ட திரைப்படம் என்ற விமர்சனத்தைப் பெற்றது.



</doc>
<doc id="436298" url="https://ta.wikipedia.org/wiki?curid=436298" title="சத்ய சரண் லா">
சத்ய சரண் லா

சத்ய சரண் லா ("Satya Churn Law") நன்கறியப்பட்ட ஓர் இயற்கை ஆர்வலர் ஆவார். சத்ய சூர்ண் லா என்ற பெயராலும் இவர் அறியப்படுகிறார். கல்கத்தாவில் வாழ்ந்த அறிவார்ந்த தன்னார்வ இயற்பியல் அறிஞர் மற்றும் கல்விமான் என்று பல பெருமைகள் இவருக்கு உண்டு .1984 ஆம் ஆண்டு டிசம்பர் 11 அன்று சத்ய சரண் லா காலமானார். இந்தியப் புள்ளியல் கழகத்தின் பொருளாளராக சிறிது காலம் பணியாற்றினார். இலண்டன் விலங்கியல் கழகத்தின் கௌரவ உறுப்பினர் மற்றும் பிரித்தானிய பறவையியலாளர்கள் சங்கத்தின் ஓர் உறுப்பினர் என்ற பெருமைகளும் இவருக்கு உண்டு. 1937 ஆம் ஆண்டில் நீரத் சந்திர சவுத்ரி இவரிடம் இலக்கிய உதவியாளராக இருந்தார் . தன்னுடைய பறவையியல் அனுபவங்களைக் கொண்டு 1923 ஆம் ஆண்டில் இவர் எழுதிய வங்காளத்தின் வீட்டு பறவைகள் என்ற நூல் உட்பட பல்வேறு தலைப்புகளில் சவுத்ரி புத்தகங்களை எழுதினார். சிறிது காலம் கொல்கத்தா விலங்கியல் பூங்காவின் துணைத் தலைவராக இருந்தார். விஞ்ஞானத்தை பிரபலப்படுத்துவதற்காக பெங்காலி மொழியில் பிரகிருதி என்ற பத்திரிகை ஒன்றை தொடங்கினார் .



</doc>
<doc id="436301" url="https://ta.wikipedia.org/wiki?curid=436301" title="ஐசக் டேவிட் கெகிம்கர்">
ஐசக் டேவிட் கெகிம்கர்

ஐசக் டேவிட் கெகிம்கர் ("Isaac David Kehimkar") நன்கறியப்பட்ட ஓர் இயற்கை ஆர்வலர் ஆவார். ஒரு புகைப்படக் கலைஞர், பத்திரிகையாளர் மற்றும் ஆசிரியர் என்று பலவாறாக இவர் அறியப்படுகிறார் . இந்தியாவின் வண்ணத்துப்பூச்சி மனிதர் என்ற அடைப்பெயரும் இவருக்கு உண்டு . இந்திய வண்ணத்துப் பூச்சிகள் என்ற புத்தகம் உள்ளிட்ட பல புத்தகங்களை இவர் எழுதியிருக்கிறார். மும்பை இயற்கை வரலாற்றுச் சங்கம் இந்நூலை வெளியிட்டது. 


</doc>
<doc id="436303" url="https://ta.wikipedia.org/wiki?curid=436303" title="எக்சாபுளோரோபுரோப்பைலீன்">
எக்சாபுளோரோபுரோப்பைலீன்

எக்சாபுளோரோபுரோப்பைலீன் ("Hexafluoropropylene") என்பது CF. என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். புளோரோகார்பன் ஆல்க்கீனாக வகைப்படுத்தப்படும் இச்சேர்மத்தில் புரோப்பைலீனில் உள்ள அனைத்து ஐதரசன் அணுக்களும் புளோரின் அணுக்களால் இடப்பெயர்ச்சி செய்யப்பட்டிருக்கும். வேதியியல் இடைநிலையாக இச்சேர்மம் பயன்படுத்தப்படுகிறது 


</doc>
<doc id="436305" url="https://ta.wikipedia.org/wiki?curid=436305" title="தமிழ் மாநில முஸ்லிம் லீக்">
தமிழ் மாநில முஸ்லிம் லீக்

தமிழ் மாநில முஸ்லிம் லீக் ("Tamil Maanila Muslim League") தமிழகத்திலுள்ள ஒரு இஸ்லாமிய அரசியல் கட்சியாகும்.

இக்கட்சியின் தலைவர் ஷேக் தாவூத் ஆவார். இவர் 2016 சட்டப்பேரவைத் தேர்தலில் கடையநல்லூர் தொகுதியில் அதிமுக கூட்டணியில் போட்டியிட்டு இந்திய யூனியன் முஸ்லிம் லீக் கட்சி வேட்பாளிடம் தோல்வி அடைந்தார்.

இக்கட்சி தொடங்கப்பட்ட காலம் முதல் அதிமுக ஆதரவு நிலைப்பாட்டில் இருந்துள்ளது. சில காலம் அமமுக கட்சியை ஆதரித்து வந்தாலும் 2019 ஆண்டு நாடாளுமன்றத் தேர்தலில் அதிமுகவை ஆதரிக்கிறது.


</doc>
<doc id="436327" url="https://ta.wikipedia.org/wiki?curid=436327" title="சாரண்டப்பள்ளி">
சாரண்டப்பள்ளி

சாரண்டப்பள்ளி ( Sarandapalli) என்பது என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், தளி ஊராட்சி ஒன்றியத்துக்கு உட்பட்ட ஒரு வருவாய் கிராமம் ஆகும்.
இந்த ஊரானது மாவட்டத்தின் தலைநகரான கிருஷ்ணகிரியில் இருந்து 67 கிலோமீட்டர் தொலைவிலும், தளியில் இருந்து 2 கிலோமீட்டர் தொலைவும், மாநிலத் தலைநகரான சென்னையில் இருந்து 331 கிலோமீட்டர் தொலைவிலும் உள்ளது.


</doc>
<doc id="436329" url="https://ta.wikipedia.org/wiki?curid=436329" title="களக்குடி ஓமாட்சி காளியம்மன்">
களக்குடி ஓமாட்சி காளியம்மன்

களக்குடி ஓமாட்சி காளியம்மன் என்பது இராமநாதபுரம் மாவட்டத்தில் உள்ள திரு உத்திரகோசமங்கைக்கு அருகில் உள்ள களக்குடி என்ற கிராமத்தில் அமைந்திருக்கும் காவல் தெய்வம் ஆகும்.


காளியம்மாள் என்பவள் தனது தோழிகளுடன் சுற்று பயணமாக திரு உத்திரகோசமங்கை கோவிலான மங்களநாதர் ஆலயத்திற்கு வந்து இருந்தனர் அப்பொழுது காளியம்மாள் களக்குடி என்ற கிராமத்தின் விவசாய நிலங்களை கண்டு பிரமித்து போனால், இதை கண்டதும் இயற்கை சூழ்நிலையை விட்டு போக மனம் இல்லை. இந்த இடத்திலே இருந்துவிட வேண்டும் என்று எண்ணினால் ஆனாலும் கூட வந்த தோழிகளோ இதற்க்கு மறுப்பு தெரிவிக்க, சரி என்று காளியம்மாளும் மனம் மாரிகொண்டால், அங்கு இருந்து தோழிகளோடு செல்ல நினைக்கும்போது ஒரு அரக்கன் தனது சக தோழிகளை கொன்றுவிட பின்பு காளியம்மாள் கோவம் கொண்டு சக பூமியையும் ஒரு குளிக்கி அழியுமாறு சாபம் விட போனால் அப்பொழுது மாணிக்கவாசகர் காளியம்மனின் சாபம் நாயமானதுதான், ஆனால் அதற்காக அந்த அரக்கனை மட்டும் தும்சம் செய், இங்கு வாழும் குழந்தைகளையும் சேர்த்து பழி வங்கதே என்று கூறி 16 குழந்தைகளையும் காண்பித்தார், இக்குழந்தைகளை கண்டவுடன் காளியம்மாள் மனம் சாந்தியடைந்து அரக்கனை தனது கால் அடியில் நசுக்கு அந்த 16 குழந்தைகளையும் தன் குழந்தைகளாக எண்ணி அங்கயே சிலையாக உருவெடுத்தால். இன்று அளவும் ஆற்று படிகையின் மேல் வளம் வருகிறாள் காளியம்மன். அதுமற்றும் இன்றி விவசாயங்கள் செழித்து ஓங்க இக்காளியம்மனை வணங்கி முடித்த பிறகே விதை விதைப்பார்கள் இப்பகுதி கிராம மக்கள்.



இராமநாதபுரத்தில் இருந்து முதுகலதூர் உத்திரகோமங்கை செல்லும் பேருந்தில் ஏறி களக்குடி என்று பயண சீட்டு வாங்கினால் கோவிலின் சன்னதி போகும் வழியிலே பேருந்து இறக்கி விடும்.



</doc>
<doc id="436330" url="https://ta.wikipedia.org/wiki?curid=436330" title="மிகிர் பேரான் பேனர்சி">
மிகிர் பேரான் பேனர்சி

மிகிர் பேரான் பேனர்சி ("Mihir Baran Banerjee") என்பவர் ஓர் இந்தியக் கணிதவியலாளர் ஆவார். இவர் 1943 ஆம் ஆண்டு மார்ச் மாதம் 29 அன்று பிறந்தார். நீரியக்கவியல் மற்றும் நீர்காந்த நிலைப்புத்தன்மை ஆகிய பிரிவுகளில் நிபுணத்தன்மை பெற்றவராக இருந்தார். 
1988 ஆம் ஆண்டு அறிவியல் மற்றும் தொழில்நுட்பத்திற்காக வழங்கப்படும் மிக உயர்ந்த விருதான சாந்தி சுவரூப் பட்நாகர் பரிசு இவருக்கு வழங்கப்பட்டது .


</doc>
<doc id="436334" url="https://ta.wikipedia.org/wiki?curid=436334" title="முதுமை">
முதுமை

முதுமை (Old age) என்பது மனிதர்களின் ஆயுட்காலம் நெருங்கி வருவதை அல்லது அடையக்கூடிய காலத்தைக் குறிக்கிறது இதனால் மனிதனின் முடிவு என்பது வாழ்க்கை வட்டம் என் அறிய முடிகிறது. பொதுவாக "வயதானவர்கள்" , "முதியவர்கள்" (உலகளாவிய பயன்பாடு), "மூத்தவர்கள்" (அமெரிக்க பயன்பாடு) , "மூத்த குடிமக்கள்" , (பிரிட்டிஷ் மற்றும் அமெரிக்கன் பயன்பாடு) , "வயது வந்தவர்கள்" (சமூகம்)), மற்றும் "மூப்பர்கள்" (பல கலாச்சாரங்களில் - பழங்குடி மக்களின் கலாச்சாரங்கள் உட்பட) என்றெல்லாம் இவர்களை அழைப்பதுண்டு

"முதியவர்கள்" பெரும்பாலும் குறைவான மீளுருவாக்கம் திறன்களை கொண்டிருக்கிறார்கள் , இளையவர்களை விட காயங்கள் மற்றும் நோய்களால் மிகவும் பாதிக்கப்படுகின்றனர், கரிம செயல்முறைகள் முதுமையடைதல் என்பது உயிரியல் முதிர்ச்சி என்று அழைக்கப்படுகிறது, முதுமையடைதல் மருத்துவ ஆய்வுகளின்படி மரபியல் ஆகும், வயதானவர்களைத் தொந்தரவு செய்யும் நோய்களின் ஆய்வு, "மூப்பியல் மருத்துவம்" என அழைக்கப்படுகிறது அவர்கள் பணி ஓய்வு, தனிமையுணர்வு, மற்றும் தலைமுறைப் பாகுபாடு போன்ற பல சமூகப் பிரச்சனைகளைச் சந்திக்கின்றனர்.
வயதானவர்கள் நிறைய நோய் அறிகுறிகளுடன் உள்ளனர். உதாரணமாக, சுகாதாரத்திற்கு ஆரோக்கியமான எலும்புகள் முக்கியமானவை. வயதான காலத்தில், நமது உடல் பழைய எலும்பு திசுக்களை உறிஞ்சத் தொடங்கி புதிய எலும்பு திசுக்களை உருவாக்கும் , அதே சமயம், எலும்புகள் மெல்லிய மற்றும் பலவீனமாக இருக்கும் , இது எலும்புப்புரை எனப்படும் ஒரு நிலைக்கு வழிவகுக்கிறது, எலும்புகள் மிகவும் பலவீனமாகின்றன, கீழே விழும்போது எளிதில் உடையலாம் அல்லது அன்றாட இயக்கங்களின் போது கூட எளிதில் உடையலாம். எலும்புப்புரை காரணமாக ஒவ்வொரு ஆண்டும் 1.5 மில்லியனுக்கும் அதிகமான எலும்பு முறிவுகள் ஏற்படுகின்றன.

வயது முதிர்வு என்பது ஒரு திட்டவட்டமான உயிரியல் நிலை அல்ல, ஏனெனில் "வயதானவர்கள்" எனக் குறிப்பிடப்படுவது காலவரிசை வயது பண்பாடு மற்றும் வரலாற்று ரீதியாக மாறுபடுகிறது. 2011 ல், ஐக்கிய நாடுகள் அவை மனித உரிமைகள் மாநாட்டில் குறிப்பாக முதியவர்களைப் பாதுகாக்கும் முறையை முன்வைத்தது. 

வயதானவது என்ற வரையறைகள் அதிகாரப்பூர்வ வரையறைகள், துணை குழு வரையறைகள் மற்றும் நான்கு பரிமாணங்களை பின்வருமாறு உள்ளடக்கியது.

வயதாவது என்பது "வாழ்க்கையின் பிற்பகுதி, இளைஞர்களுக்கும் நடுத்தர வயதிற்கும் இடையிலான காலம், வழக்கமான சரிவுடன் வாழ்வது" என்பதாகும். வயது முதிர்வு என்பதை உலகளவில் வரையறுக்க முடியாது, ஏனென்றால் இது சூழலுக்கு ஏற்ப வேறுபடுகிறது. ஐக்கிய நாடுகள் சபையில் 65+ ஆண்டுகள் பொதுவாக வயது முதிர்ந்தவராக குறிப்பிடப்படலாம் என்று ஒப்புக் கொண்டுள்ளது. இது வயது முதிர்விற்கான ஒரு சர்வதேச வரையறையின் முதல் முயற்சியாகும். இருப்பினும், ஆப்பிரிக்காவில் வயதான ஆய்வுக்கு, உலக சுகாதார அமைப்பு (WHO) 55 வயதை வயது முதிர்வு என்கிறது. 

மிகவும் வளர்ந்த மேற்கு நாடுகள் 60 வயதில் 65 வயதை வயது மூத்தவர்கள் என்ற கருத்தைத் தக்கவைக்கின்றன. 60-65 வயதுடையவர்கள் பொதுவாக மூத்த சமூக வேலைத்திட்டத்திற்கு தகுதிபெறுகிறார்கள் இருப்பினும், பல்வேறு நாடுகளும் சமூகங்களும் வயது முதிர்வை 40 ஆம் ஆண்டுகள் முதல் 70 ஆம் ஆண்டுகள் வரை எனக் கருதுகின்றன. வளர்ந்த நாடுகளில் ஆயுட்காலம் 80 வயதிற்கு மேலாக உயர்ந்துள்ளது என்பதால் வயது முதிர்ச்சி பற்றிய வரையறைகள் மாறின. அக்டோபர் 2016 ல், அறிவியல் இதழான நேச்சர் (பத்திரிகை) வெளியிட்ட ஒரு அறிக்கையில், [115] சராசரி ஆயுட்காலம் 115 முதல், அதிகபட்சம் 125 ஆண்டுகள் வரம்பு என எழுதியது. இருப்பினும், இந்த இதழின் ஆசிரியர்கள் முறைகள் மற்றும் முடிவுகளை அறிவியல் சமூகம் குறைகூறியது, என்று முடித்தனர். அதிகாரபூர்வமான சூழலில் வரையறுக்கப்படும் போது, "மூத்த குடிமகன்" என்பது பெரும்பாலும் வயது வந்தோருக்கு கிடைக்கும் சில நன்மைகளுக்கு தகுதியுடையவர் யார் என்பதை தீர்மானிக்க சட்ட அல்லது கொள்கை சார்ந்த காரணங்களுக்காக பயன்படுத்தப்படுகிறது.

மருத்துவ முன்னேற்றங்கள் பல ஆண்டுகளாக "மரணத்தை தள்ளிவைக்க" சாத்தியமாக்கியிருக்கின்றன.


</doc>
<doc id="436343" url="https://ta.wikipedia.org/wiki?curid=436343" title="வைகை எக்ஸ்பிரஸ்">
வைகை எக்ஸ்பிரஸ்

வைகை எக்ஸ்பிரஸ் (Vaigai Express) 2017இல் ஷாஜி கைலாஷ் இயக்கத்திலும், ஆர். கே. தயாரிப்பிலும் வெளிவந்த தமிழ் திரைப்படம். இதில் ஆர். கே மற்றும் நீத்து சந்திரா முக்கிய கதாபாத்திரத்திலும் இனியா (நடிகை) துணை கதாபாத்திரத்திலும் நடித்துள்ளனர். இப்படம் "நதியா கொல்லப்பட்ட ராத்திரி" என்கிற மலையாள மொழிப் படத்தின் மறு ஆக்கமாகும். இது தமிழ்நாட்டில் மார்ச்சு 24, 2017இல் வெளியிடப்பட்டது.

ஆர்.கே. - ஷராபுதீன் ரஹ்மான்</br> 
நீத்து சந்திரா - ராதிகா மற்றும் ஜோதிகா</br> 
இனியா (நடிகை) - சுவப்னபிரியா </br>
எம். எசு. பாசுகர் - கிங் கேசவன்</br> 
நாசர் - மயில்வாகனன் </br>
மனோபாலா - கன்னித்தீவு கார்மேகம்</br> 
சுமன் - கரிகாலன்</br> 
ஆர். கே. செல்வமணி </br>
ரமேஷ் கண்ணா - ரமேஷ் </br>
சித்திக் - குமாரசாமி </br>
ஜான் விஜய் - எஸ்.பி. அலெக்ஸ்சாண்டர் </br>
பவன் - அஜய் </br>
சிங்கமுத்து - வீரப்பன்</br> 
கோமல் சர்மா - யாமினி </br>
மதன் பாப் - பாவாடைசாமி</br> 
ஸ்ரீரஞ்சனி </br>
அர்ச்சனா - அனுராதா</br> 
சுஜா வருணே - மாதவி 
2014இல் நடிகரும் தயாரிப்பாளருமான ஆர். கே. இயக்குநர் ஷாஜி கைலாஷிடம் தன் மூன்றாவது படத்திற்காக விருப்பம் தெரிவித்தார். இவர்கள் இருவரும் ஏற்கனவே "எல்லாம் அவன் செயல்" (2008) மற்றும் "என் வழி தனி வழி" (2015) போன்ற படங்களில் இணைந்து பணியாற்றியவர்கள். சென்னையிலுள்ள ஏவிஎம்மில், இதற்கான அறிவிப்புகள் வெளியிடப்பட்டன. அறிவிப்பில், படத்தின் பெயர் "வைகை எக்ஸ்பிரஸ்" எனவும், தான் நடித்து, தயாரிக்கப் போவதாகவும் ஆர். கே. தெரிவித்தார். இப் படத்தில் நடிக்கும் நடிகர்களின் பெயர்கள் இவ் விழாவில் அறிவிக்கப்பட்டன. தமன் இப் படத்திற்கு இசை அமைப்பாளராக ஒப்பந்தம் செய்யப்பட்டார். 2015 பிப்ரவரியில், இத் திரைப்படத்தில் இரு வேடங்களில் நடித்த நீத்து சந்திராவிற்கு படப்பிடிப்பின் போது காயம் ஏற்பட்டது.இயக்குநர் ஆர். கே. செல்வமணி பிரதான எதிரியாக நடிப்பதற்கு தேர்ந்தெடுக்கப்பட்டார்.இப் படத்தின் வேலைகள் 2015ன் மத்தியில் முடிக்கப்பட்டு, 2017இல் வெளியிடுவதற்காக நிறுத்தி வைக்கப்பட்டது. 
"வைகை எக்ஸ்பிரஸ்" மார்ச்சு 24, 2017இல் தமிழ்நாடு முழுவதும் வெளியிடப்பட்டது. தி டைம்ஸ் ஆஃப் இந்தியா இப் படத்திற்கு எதிர்மறையான விமர்சனத்தை வழங்கியது. 


</doc>
<doc id="436347" url="https://ta.wikipedia.org/wiki?curid=436347" title="சாதுக்கள்">
சாதுக்கள்

சாதுக்கள் (sadhus) சர்வதேச சமசுகிருத ரோமனாக்க அரிச்சுவடியின் படிசாது என்பவர் மதத்துறவி, பக்கிரி (துறவி), அல்லது இந்து சமயம் மற்றும் சைன சமயத்தில் உலக வாழ்க்கையை நிராகரித்த ஒரு புனிதர் ஆவார். அவர்கள் சில நேரங்களில் யோகி, சன்யாசி அல்லது சன்னியாசம் பெற்றவர் என்று அழைக்கப்படுவதுண்டு. 

இலக்கியங்கள் அவர்களுக்கு இது ஒரு சாதகம் அல்லது ஒரு ஆன்மீக ஒழுக்கம் என்கிறது. பெரும்பாலான சாதுக்கள் யோகிகளாக இருந்தாலும், அனைத்து யோகிகளும் சாதுக்கள் அல்ல, சாது என்பவர் மெல்ல மெல்ல மோட்சம் (விடுதலை) அடைபவர்களேயாகும், நான்காம் மற்றும் இறுதி ஆஸ்ரம் என்பது வாழ்க்கை நிலை, தியானம் மற்றும் சிந்தனை மூலம் பிரம்மத்தை அடைதலாகும். சாதுக்கள் பெரும்பாலும் எளிய ஆடைகளை அணிந்துகொள்கிறார்கள், இந்து மதத்தில் குங்குமப்பூ நிற ஆடைகளை அணிகிறார்கள், ஜைன மதத்தில் வெண்மையைத் தவிர எதுவும் இல்லை, அவற்றின் சன்யாசம் என்பது உலக உடைமைகளைத் துறத்தலைக் குறிக்கும். இந்து மதம் மற்றும் ஜைன மதத்தில் உள்ள பெண் சாதுக்கள் "சாத்வி" அல்லது "ஆர்யிகா" என சில நூல்களில் அழைக்கப்படுகிறார்கள். 

மானியர் வில்லியம்ஸ் என்பவரின் கூற்றுபடி சாது என்ற சொல் இருக்கு வேதம் மற்றும் அதர்வண வேதங்களில் "நேராக, வலது, நேராக இலக்கை நோக்கி வழிநடத்தும்" என்ற அர்த்தத்தில் தோன்றியுள்ளது. வேத இலக்கியத்தின் பிரம்மனின் அடுக்குகளில், இந்த வார்த்தை நன்கு ஒத்துப்போகிற வகையான, விருப்பமுள்ள, திறமையான அல்லது அமைதியான, பாதுகாப்பான, நன்மை, நல்லொழுக்கம், கௌரவமான, நீதியுள்ள, உன்னதமானது எனக் குறிக்கிறது. இந்து மதம் புராணங்களில், இந்த வார்த்தை புனிதமான, புனிதமான மனிதர், நல்லொழுக்கம், நேர்மையானது அல்லது சரியானது என்று குறிப்பிடுகின்றது. சமஸ்கிருதத்தில் "சாது" (நல்ல மனிதர்) மற்றும் "சாத்வி" (நல்ல பெண்), என்பவர்கள் தங்கள் சொந்த ஆன்மீக நடைமுறைகளை கவனத்தில் கொள்ளாமல் சமுதாயத்தின் முனைகளில் இருந்து தவிர வேறு உயிர்களை வாழ்வதற்குத் தேர்வு செய்த மறுமலர்ச்சியாளர்களைக் குறிக்கிறது.

"சாத்" என்ற வார்த்தையின் மூலத்திலிருந்து "சாது என்ற வந்துள்ளாது. அதாவது "ஒருவரின் இலக்கை அடைய", "நேராக" அல்லது "சக்தியை அதிகரிக்க" என்பதாகும். அதே வார்த்தையான சாதனா என்பது ஆன்மீக நடைமுறை என்ற பொருள்படும். இது ஆன்மீக ஒழுக்கத்தை கடைப்பிடிக்கும் என்பது பொருளாகும்.

இன்று இந்தியாவில் 4 முதல் 5 லட்சம் சாதுக்கள் உள்ளனர், அவர்கள் தங்கள் புனிதத்தன்மைக்காக பரவலாக மதிக்கப்படுகின்றனர். சாதுக்களின் கடுமையான பழக்கங்களினால் தங்கள் கர்மா மற்றும் சமூகத்தின் பெரும்பகுதியை எரிக்க உதவுவதாகவும் கருதப்படுகிறது. இதனால் சமூகத்திற்கு நன்மை பயக்கும் என நினைக்கிறார்கள். இதனால் சமுதாயத்திற்கு நன்மையளிப்பதாகக் கருதுவதால், அநேக மக்களிடமிருந்து நன்கொடைகள் பெறப்படுகின்றன. எனினும் சாதுக்களுக்கான மரியாதை என்பது இந்திய அளவில் ஒன்றல்ல. எடுத்துக்காட்டாக, நாத் யோகி சாதுக்கள், குறிப்பாக இந்தியாவின் நகர்ப்புற மக்களிடையே சந்தேகத்திற்குரியவர்களாகக் கருதப்படுகிறார்கள், ஆனால் அவர்கள் கிராமப்புற இந்தியாவில் வணக்கதிற்குறியவர்களாக உள்ளனர். 

நிர்வாண நிலையில் உள்ள ஒரு சில சாதுகளை திகம்பரர் என்று அழைக்கப்படுவதுண்டு, இவர்கள் தங்கள் "ஜடா" என்றழைக்கப்படும் தலைமுடியையே தங்களது உடலை மறத்துக் கொள்கின்றனர். சாதுக்கள் பல்வேறு மத வழிபாட்டு முறைகளில் ஈடுபடுகிறார். சிலர் தனித்த தியானம், மற்ற சிலர் மந்திரம் அல்லது தியானம் போன்றவற்றிலும், ஒருசிலர் குழு பிரார்த்தனையிலும் ஈடுபட விரும்புகிறார்கள், அவர்கள் பொதுவாக ஒரு எளிய வாழ்க்கை வாழ்கிறார்கள், மிகக் குறைவான உடைமைகளிலோ அல்லது உணவு மற்றும் பானங்கள் ஆகியவற்றைக் கொண்டு வாழ்தல் மற்றும் மற்றவர்கள் அளிக்கும் நன்கொடைகளைக் கொண்டு வாழ்தல் ஆகியவற்றிலின் மூலம் வாழ்ந்து வருகின்றனர். பல சாதுக்கள் பொருள்கள் சேகரிப்பதற்கான விதிமுறைகளைக் கொண்டிருக்கிறார்கள், குடியிருப்பாளர்களைத் தொந்தரவு செய்யாமல் ஒரே இடத்திற்கு மீண்டும் வருவதில்லை. அவர்கள் பொதுவாக தொலைதூர இடங்களுக்கும் நடந்தே செல்கிறார்கள், அவர்கள் வீடற்றவர்கள், தங்களது ஆன்மீக நடைமுறையின் ஒரு பகுதியாக கோயில்கள் மற்றும் யாத்திரை மையங்களுக்கு பயணிப்பார்கள். 

சைவ சாதுக்கள் சிவன் மீது பக்தி கொண்டும், வைஷ்ணவ சாதுக்கள் விஷ்ணு மீது அல்லது அவரது அவதாரமான ராமன் மீதோ அல்லது கிருஷ்ணன் மீதோ பக்தியுடன் இருப்பார்கள். வைணவ சாதுக்கள் சில நேரங்களில் வைராகிகள் என அழைக்கப்படுவதுண்டு. சாக்த சாதுக்கள் குறைவான எண்ணிக்கையில் உள்ளனர். இந்த பொதுப் பிரிவினர்களில் பல்வேறு பிரிவுகளும், பல்வேறு தத்துவங்களும், தத்துவ பாடசாலைகள் மற்றும் பாரம்பரியங்களும் பிரதிபலிக்கின்றன, இவைகள் பெரும்பாலும் செம்பெருந்தாயம்" எனக் குறிப்பிடப்படுகிறது.

இந்தியாவின் அனைத்துப் பகுதிகளிலிருந்தும் சாதுக்கள் கூட்டம், புனித நதியான கங்கை ஆறு உட்பட இந்தியாவின் புனித ஆறுகளோடு நான்கு புள்ளிகளிலும் இணையும் கும்பமேளவில் இணைகிறார்கள், இது ஒவ்வொரு மூன்று வருடங்களிலும் நடைபெறுகிறது. 




</doc>
<doc id="436367" url="https://ta.wikipedia.org/wiki?curid=436367" title="மன்மதன் (2004 திரைப்படம்)">
மன்மதன் (2004 திரைப்படம்)

மன்மதன் (Manmadhan) ஏ. ஜே. முருகன் இயக்கத்தில், 2004 ஆம் ஆண்டு வெளிவந்த இந்தியத் தமிழ்த் திரைப்படமாகும். சிலம்பரசன் (முதல் முறை இரட்டை வேடம்), ஜோதிகா, கவுண்டமணி, சந்தானம் (நடிகர்), சிந்து துலானி மற்றும் பலர் நடித்துள்ளனர். எஸ். கே. கிருஷ்ணகாந்த் தயாரிப்பில், யுவன் சங்கர் ராஜா இசை அமைப்பில், 12 நவம்பர் 2004 ஆம் தேதி வெளியானது.

365 நாட்களுக்கு மேல் திரையிடப்பட்டு ஒரு வெற்றிப் படமாக அமைந்தது. தெலுங்கு மொழியில் ""மன்மதா"" என்ற பெயரில் டப்பிங் செய்யப்பட்டும், கன்னட மொழியில் ""மதனா"" என்ற பெயரில் மறு ஆக்கம் செய்யப்பட்டும் வெளியானது.

சிலம்பரசன், ஜோதிகா, சிந்து துலானி, கவுண்டமணி, சந்தானம், குகன் ஷண்முகம், பிருந்தா பரேக், சத்யன், மயூரி, மந்திரா பேடி, யானா குப்தா, வி. பாலகிருஷ்ணன்

மதன் குமார், நன்கு படித்து பட்டய கணக்காளராக பணி புரிந்து வருகிறான். சென்னையில் வசிக்கும் அவன், பகுதி நேரமாக இசை பயின்று வருகிறான். மைதிலியும் அதே கல்லூரியில் இசை பயில்கிறாள். துவக்கத்தில் இருவருக்கும் மோதல் இருந்தாலும், நாளடைவில் நட்பு மலர்ந்தது.

மறுபுறம், மதன் "மன்மதன்"' என்ற புனைப்பெயருடன், தவறாக நடக்கும் இளம் பெண்களை தேடிக் கொன்று எரித்து, சாம்பலை சேகரித்து வைக்கும் பழக்கம் கொண்டவன். அதில் காணாமல் போகும் பெண்களை கண்டுபிடிக்கும் பொறுப்பை சென்னை போலீஸ் அதிகாரி தேவா (அதுல் குல்கர்னி) எடுத்துக்கொண்டார்.

அவ்வாறாக ஒரு நாள், மைதிலி மதன் ஒரு பெண்ணுடன் பார்க்க, மறுநாள் செய்தியில் அப்பெண் காணவில்லை என்று தெரியவர, அந்த பெண்ணின் மறைவிற்கு மதன் குமார் தான் காரணம் என்று நினைத்து, தேவாவிற்கு தகவல் சொல்கிறாள் மைதிலி. மதன் குமார் போலீசில் பிடிபட, அவனுக்கு ஒரு தம்பி இருப்பது தெரியவருகிறது. பின்னர், அந்தக் கொலையாளியை கண்டுபிடிப்பதே மீதிக் கதையாகும்.

6 பாடல்களை கொண்ட ஒலித்தொகுப்பு 1 ஜூலை 2004 அன்று வெளியானது. யுவன் ஷங்கர் ராஜா இசை அமைத்திருந்தார். பா. விஜய், வாலி, ஸ்நேஹன் மற்றும் நா. முத்துக்குமார் ஆகியோர் பாடல் ஆசிரியர்கள் ஆவர்.


ரூபாய் ஐந்து கோடி செலவில் தயாரிக்கப்பட்ட இந்தப் படம், 140 ஒளிப்பதுவுகளுடன் வெளியானது. இந்திய தனிக்கைக் குழு இப்படத்திற்கு "ஏ" சான்றிதழ் வழங்கியது.



</doc>
<doc id="436371" url="https://ta.wikipedia.org/wiki?curid=436371" title="நூதன்">
நூதன்

நூதன் பால் (Nutan Bahl) (நாதன் சமாரத், 4 சூன் 1936 - 21 பெப்ரவரி 1991) என்பவர் ஓர் இந்திய திரைப்பட நடிகையாவார். இவரது திரை வாழ்க்கை கிட்டத்தட்ட நாற்பது ஆண்டுகள் ஆகும். 70 க்கும் மேற்பட்ட பாலிவுட் படங்களில் நட்சத்திர நடிகையாகவே தோன்றியுள்ளார். இந்தியத் திரைப்படத்துறை வரலாற்றில் போற்றப்படக் கூடிய ஒரு நடிகையாகவே கருதப்படுகிறார். பிலிம்பேர் வழங்கிய சிறந்த நடிகைக்கான விருது உட்பட ஐந்து விருதுகளை கொண்டுள்ளார், 30 ஆண்டுகள் திரை வாழ்க்கையில் இவர் பெற்ற விருதுகளை, 2011 இல் இவரது உறவினரான நடிகை கஜோல் சமன் செய்தார். 1974 ஆம் ஆண்டு, இந்திய அரசு இவருக்கு
பத்மஸ்ரீ விருது வழங்கியது. 

குமார் சென் சமாரத் மற்றும் சோபனா சமாரத் ஆகியோரின் மகளும், திரைப்பட நடிகையுமான நூதன் தன்னுடைய 14 வது வயதில் நடிக்க ஆரம்பித்தார். அவரது தாயார் இயக்கிய "ஹமாரி பேட்டி" (1950) என்ற படத்தின் மூலம் அறிமுகமாகிய இவர், அதைத் தொடர்ந்து, 1950 இல் "நாகினா" மற்றும் "ஹம் லோக்" போன்ற படங்களில் தோன்ற ஆரம்பித்தார். 1955 ஆம் ஆண்டு வெளிவந்த "சீமா" என்ற படத்தில் இவரது பாத்திரம் மிகப் பெரிய வரவேற்பைப் பெற்றது. அது அவருக்கு சிறந்த நடிகைக்கான பிலிம்பேர் விருதினையும் பெற்றுத் தந்தது. 1960 முதல் 1970களின் பிற்பகுதி வரை தொடர்ந்து நடித்து வந்த "சுஜாதா" (1959), "பாந்தினி" (1963), "மிலன்" (1967) மற்றும் "மேய்ன் துள்சி தேரே ஆங்கன் கி" (1978) போன்ற படங்களில் நடித்ததனால் தொடர்ந்து நான்கு விருதுகளைப் பெற்றுள்ளார். 1980களில் இவர் குணசித்திர வேடங்களில் நடிக்க ஆரம்பித்து அவர் இறக்கும் வரை நடித்து வந்தார். "சாஜன் தி சகேலி" (1981), "மேரி ஜங்" (1985) மற்றும் "நாம்" (1986) போன்ற படங்கள் உட்பட இவர் பெரும்பாலும் தாயார் வேடத்திலேயே நடித்துள்ளார். "மேரி ஜங்" படத்தில் நடித்ததற்காக சிறந்த துணை நடிகைக்கான ஆறாவது மற்றும் கடைசி பிலிம்பேர் விருது இவருக்கு கிடைத்தது.

நூதன் மார்பகப் புற்றுநோய் காரணமாக 1991 ஆம் ஆண்டு இறந்தார். நூதன் கடற்படை அதிகாரி லெட்டினன்ட் கமாண்டர் ரஜனிஷ் பால் என்பவரை 1959 ஆம் ஆண்டு திருமணம் செய்துக் கொண்டார். இவர்களுக்கு மோக்னீஷ் பால் என்ற ஒரு மகனும் உள்ளார். இவர் பின்னர் தொலைக்காட்சியிலும், திரைப்படங்களிலும் நடிகரானார். நூதனின் இறப்பினால் இவர்களது 30 வருட திருமண வாழ்க்கை முடிவுற்றது.

மராத்திய சந்திரசேனிய கயாஸ்த பிரபு என்ற குடும்பத்தில் இயக்குநரும் கவிஞருமான குமார் சென் சமார்த் மற்றும் அவரது மனைவியும் நடிகையுமான சோபனா என்பவர்களுக்கு பிறந்த நான்கு குழந்தைகளில் மூத்தவராக 1936 சூன் 4 அன்று நூதன் பிறந்தார். அவரது சிறு வயதில் தன்னுடைய நிறத்தைப் பற்றியும், அழகைப் பற்றியும் ஒரு தாழ்வு மனப்பான்மையுடன் வளர்ந்து வந்தார். நடிகை தனுஜா மற்றும் சதுரா என்ற இரு சகோதரிகளும், ஜெய்தீப் என்ற சகோதரனும் உண்டு. ஜெய்தீப் பிறப்பிற்கு முன்னரே இவரது பெற்றோர்கள் பிரிந்து விட்டனர். நூதன் பஞ்சாங்கி புனித சூசையப்பர் கான்வென்டில் படித்துள்ளார். 1953 இல் மேல் படிப்பிற்காக ஸ்விட்சர்லாந்து சென்றார். இவர் நடித்த திரைப்படம் தோல்வி கண்டவுடன் இவரது தாயாரின் கட்டளைப்படி இவர் சென்றதாகவும், அங்கு தான் இருந்த ஒரு வருடம் தன்னுடைய வாழ்க்கையின் மிக மகிழ்ச்சியான தருணமிது என நூதன் தெரிவித்தார்.

நூதன் கடற்படை அதிகாரி லெட்டினன்ட் கமாண்டர் ரஜனிஷ் பால் என்பவரை 1959 இல் திருமணம் செய்து கொண்டார். இவர்களுக்கு மோக்னீஷ் பால் என்ற ஒரு மகன் பிறந்தார். பின்னர் இவர் தொலைக் காட்சியிலும், திரைப்படங்களிலும் நடிகரானார்.வேட்டையாடுவது இவருக்கு மிகவும் பிடிக்கும்.

1990 இல் நூதனுக்கு மார்பகப் புற்றுநோய் இருப்பதை அறிந்து அதற்கான சிகிச்சைகளை மேற்கொண்டார். அவரது உடல் நிலை மோசமானதால் 1991 பிப்ரவரியில், மும்பையில் உள்ள ஒரு தனியார் மருத்துவமனையில் அனுமதிக்கக் பட்டார். அந்த சமயத்தில் "கர்ஜனா" மற்றும் "இன்சானியாத்" போன்ற படங்களில் நடித்து வந்தார். இவர் (இந்திய நேரப்படி) பிப்ரவரி 21, 1991 ஆம் ஆண்டு பிற்பகல் 12.07 மணிக்கு இறந்தார். அவரது கணவர் தன்னுடைய வீட்டில் ஏற்பட்ட ஒரு தீ விபத்தில் 2004 ஆம் ஆண்டு இறந்தார்.



</doc>
<doc id="436378" url="https://ta.wikipedia.org/wiki?curid=436378" title="நாரதன் (திரைப்படம்)">
நாரதன் (திரைப்படம்)

நாரதன் 2016 ஆம் ஆண்டு நகுல், நிகிஷா படேல் மற்றும் பிரேம்ஜி அமரன் நடிப்பில், நாகா வெங்கடேஷ் இயக்கத்தில், மணிசர்மா இசையில், சஞ்சித் வி. நம்பியார் தயாரிப்பில் வெளியான தமிழ் திரைப்படம். இப்படம் 2016 ஏப்ரல் 1 இல் வெளியானது.


2013 ஏப்ரலில் தமிழக கவர்னர் ரோசய்யா முன்னிலையில் இப்படத்தின் படப்பிடிப்பு பூஜையுடன் துவங்கியது. 

முதலில் நாரதன் என்ற முக்கிய கதாபாத்திரத்திற்கு நடிகர் சந்தானம் ஒப்பந்தம் செய்யப்பட்டார். பின் அவருக்குப் பதில் பிரேம்ஜி அமரன் நடிக்கப் படமாக்கப்பட்டது. 

நாரதன் திரைப்படத்தின் தொலைக்காட்சி ஒளிபரப்பு உரிமையை ஜெயா தொலைக்காட்சி பெற்றுள்ளது.

“எப்படி மனுசுக்குள் வந்தாய்” பட நாயகன் விஷ்வா முக்கிய வேடத்தில் நடித்துள்ளார். சலீம் படத்தில் “மஸ்காரா” பாட்டுக்கு நடனமாடிய அஷ்மிதா ஒரு பாடலுக்கு நடனமாடியுள்ளார். படத்தின் இறுதியில், நகுல் ரவுடிகளுடன் மோதும் ஒரு ஆக்ரோஷமான சண்டைக்காட்சி, பின்னி மில்லில் 10 நாட்கள் படமாக்கப்பட்டது. நகுல் மற்றும் ஸ்ருதி பாடும் ஒரு டூயட் பாடல் அந்தமானில் படமாக்கப்பட்டுள்ளது.

நாரதன் படப்பிடிப்புப் படங்கள்

படத்தின் இசை வெளியீட்டு விழா 2015 மே 15 இல் நடந்தது. விழாவில் படத்தின் நாயகன் நகுல் கலந்துகொள்ளவில்லை.

படத்தின் இசையமைப்பாளர் மணிசர்மா.

சினிரைட்டர்ஸ். காம் : மொத்தத்தில் நாரதன் முழுமைப்படாத கலகக்காரன்.

தினமலர்: நாரதர் கலகம் நன்மையில் முடியவில்லை.

விகடன்: நல்ல படமாவோ, குறைந்தபட்சம் நல்ல நாடகமாகவோ ஆகியிருக்க வேண்டிய கதை.

தமிழ்.சமயம்.காம் : தனக்காக காத்திருக்கும் பெண்ணை விட்டு தான் கண்ட பெண்ணின் பின் சுற்றும் நாயகனின் கதையே கரு! 

மாலைமலர்: திறமை வாய்ந்த நடிகர்களை வைத்துக் கொண்டு அவர்களை கையாளத் தெரியாமல் விட்டிருக்கிறார்.

சூடான சினிமா செய்திகள்: இந்த நாரதன் செயல் கொஞ்சம் கஷ்டத்திற்கே.

தமிழ் சினி டாக்: அருமையான இரண்டுவித திரைக்கதை சுவாரஸ்யங்கள் படத்தில் இருந்தும் எதை முன் வைத்து படத்தை கொண்டு போவது என்கிற குழப்பத்தில் இரண்டுக்கும் சரிசமமான அளவுக்கு பங்கு கொடுத்ததினால் படம் முழுமையாகவில்லை. 


</doc>
<doc id="436381" url="https://ta.wikipedia.org/wiki?curid=436381" title="1-குளோரோபென்டேன்">
1-குளோரோபென்டேன்

1-குளோரோபென்டேன் ("1-Chloropentane") என்பது C5H11Cl என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இதுவோர் ஆல்க்கைல் ஆலைடு என்று வகைப்படுத்தப்படுகிறது. தீப்பிடித்து எரியக்கூடிய இச்சேர்மம் அதிக வினைத்திறம் மிக்கது ஆகும். 


</doc>
<doc id="436383" url="https://ta.wikipedia.org/wiki?curid=436383" title="பிரதாப் ராய்சவுத்துரி">
பிரதாப் ராய்சவுத்துரி

பிரதாப் ராய்சவுத்துரி ("Pratap Raychaudhuri") என்பவர் ஓர் இந்திய இயற்பியலாளர் ஆவார். இவர் 1971 ஆம் ஆண்டு திசம்பர் 13 ஆம் நாள் பிறந்தார். மும்பையிலுள்ள டாடா அடிப்படை ஆராய்ச்சி நிறுவனத்தில் இவர் பணிபுரிந்தார். மீக்கடத்து திறனும் காந்தமும், மென் படலங்கள், போக்குவரத்து தொடர்பான நிறமாலையியல் முதலிய இயற்பியல் பிரிவுகளில் இவர் நிபுணத்துவம் பெற்றிருந்தார். இந்தியாவில் வழங்கப்படும் அறிவியல் மற்றும் தொழில்நுட்பத்திற்கான உயர்ந்த அறிவியல் விருதான சாந்தி சுவரூப் பட்நாகர் விருது 2014 ஆம் ஆண்டில் இவருக்கு வழங்கப்பட்டது. 



</doc>
<doc id="436390" url="https://ta.wikipedia.org/wiki?curid=436390" title="சாதிக்கலி அப்பாசு ரங்வாலா">
சாதிக்கலி அப்பாசு ரங்வாலா

சாதிக்கலி அப்பாசு ரங்வாலா ("Sadiqali Abbas Rangwala") என்பவர் ஓர் இந்திய இயற்பியலாளர் ஆவார். இவர் 1971 ஆம் ஆண்டு சூலை மாதம் 13 ஆம் நாள் பிறந்தார். சோதனைமுறை அணுவியல், மூலக்கூறு மற்றும் ஒளி இயற்பியல் பிரிவுகளில் இவர் பணிபுரிந்தார் . இந்தியாவில் வழங்கப்படும் அறிவியல் மற்றும் தொழில்நுட்பத்திற்கான உயர்ந்த அறிவியல் விருதான சாந்தி சுவரூப் பட்நாகர் விருது 2014 ஆம் ஆண்டில் இவருக்கு வழங்கப்பட்டது 



</doc>
<doc id="436394" url="https://ta.wikipedia.org/wiki?curid=436394" title="விஜய மோகன முக்தாம்பா பாயி">
விஜய மோகன முக்தாம்பா பாயி

விஜய மோகன முக்தாம்பா பாயி அம்மணி ராஜே சாகிப் சத்ரபதி அல்லது விஜய மோகன முக்தாம்பா பாயி (1846 – 31 சனவரி 1885) (Vijaya Mohana Muktamba Bai Ammani Raje Sahib Chhatrapati அல்லது Vijaya Mohana Mutumbar Bai) என்பவர் பிரித்தானிய ஆவணங்களின்படி தஞ்சாவூர் மராத்திய போன்சலே அரச குடும்பத்தைச் சேர்ந்தவர் ஆவார். இவர் சிவாஜிக்குப் பிறகு தஞ்சாவூர் மராத்திய சமஸ்தானத்தை ஆண்டவர். இருப்பினும், இவரது பதவியானது முற்றிலும் பெயரளவில் இருந்தது. இவர் குறைந்த அதிகாரம் கொண்டவராகவே இருந்தார்.

இவர் 1846 இல் தஞ்சாவரின் கடைசி மராத்திய மன்னரான சிவாஜி மற்றும் இராணி காமாட்சி பாயி ஆகியோருக்கு இரண்டாவது மகளாக பிறந்தார்.   இவரது அக்காளான ராஜசோ போஜு அம்மாணி ராஜுர் பாயி மரணமடைந்த காரணத்தால் இவர் மன்னரின் வாரிசாக ஆனார்.

1855 ஆம் ஆண்டு தஞ்சாவூர் மராத்திய மன்னர் சிவாஜி ஆண் வாரிசு இல்லாமல் இறந்தார். அப்போது பிரித்தானிய கிழக்கிந்திய கம்பெனியால், கொண்டுவரப்பட்ட அவகாசியிலிக் கொள்கைப்படி, தஞ்சாவூர் சமஸ்தானமானது கம்பெனி ஆட்சியுடன் இணைக்கப்பட்டது.

1855 அக்டோபர் 31 ஆம் நாள் ஒன்பது வயதான விஜயா பாயி தஞ்சாவூர் ராணி என்ற பட்டத்தை ஏற்று, அவருக்கு சில அதிகாரப்பூர்வ சலுகைகளை வழங்கினர். ஆனால் தஞ்சாவூர் சிவாஜியின் தத்து மகனான மூன்றாம் சரபோஜியை அங்கீகரிக்க பிரித்தானியர் மறுத்து விட்டனர்.

சென்னை அரசாங்கத்தின் அனுமதியுடன், விஜயா பாய் கோலபூரின் இளவரசனான சாகரம் சாஹிப்பை 1859இல் மணந்தார்.

8 டிசம்பர் 1874 அன்று முக்தம்பா பாயிக்கு 13 துப்பாக்கி குண்டு மரியாதை வணக்கம் வழங்கப்பட்டது. 1876 ஆம் ஆண்டு இவருக்கு வேல்ஸ் இளவரசர் தங்கப் பதக்கம் வழங்கப்பட்டது. மேலும் 1877இல் இந்தியப் பேரரசர் பதக்கமும் வழங்கப்பட்டது.   1878 ஆம் ஆண்டின் புத்தாண்டு கௌரவப் பட்டியலில் முத்துப்பா பாய் இடம்பெற்றார்.



</doc>
<doc id="436400" url="https://ta.wikipedia.org/wiki?curid=436400" title="சிவாஜி கணேசன் நினைவகம்">
சிவாஜி கணேசன் நினைவகம்

சிவாஜி கணேசன் நினைவகம் ("Sivaji Ganesan memorial") என்பது இந்தியாவில், தமிழகத்தில் சென்னையில் அமரர், திரைத்துறையில் சாதனையாளர், நடிகர் சிவாஜி கணேசனுக்காக அமைக்கப்பட்ட நினைவிடம் ஆகும். இந்த நினைவிடம் சென்னை, அடையாறில், நகரின் தெற்குப்புறத்தில், துர்காபாய் தேஷ்முக் சாலையில் அமைந்துள்ளது.
நடிகர் சிவாஜி கணேசனிற்கான இந்த நினைவிடம் தமிழக அரசின் பொதுப்பணித்துறையால் 2017 ஆம் ஆண்டில் 2 கோடியே 80 இலட்சம் செலவில் கட்டப்பட்டதாகும். இந்த நினைவிடமானது 28,300 சதுர அடி அளவில் பரந்து கிடக்கிறது. இந்தக் கட்டிடமானது திராவிட பாணி கட்டிடக் கலையில் கட்டப்பட்டு குவிமாடங்களால் அழகு சேர்க்கப்பட்டதாகும். இந்த நினைவிடமானது நடிகர் சிவாஜி கணேசனின் சிலைக்கான இருப்பிடமாகவும் அமைந்து விட்டது.

இந்த நினைவிடமானது தனது குடிநீர்த் தேவைக்கான ஒரு எதிர் சவ்வூடு பரவல் கலனையும் கொண்டுள்ளது. முன்னதாக, மெரினா கடற்கரையின், காமராஜர் சாலையில் நிறுவப்பட்டிருந்த சிவாஜி கணேசனின் 2.35 மீட்டர் உயரமுள்ள வெண்கல சிலை அங்கிருந்து 2006 ஆம் ஆண்டில் அகற்றப்பட்டதற்குப் பின்னர் 2017 ஆகத்து மாதத்தில் இங்கு கொணர்ந்து நிறுவப்பட்டது.


</doc>
<doc id="436402" url="https://ta.wikipedia.org/wiki?curid=436402" title="சு. அனந்த ராமகிருட்டிணா">
சு. அனந்த ராமகிருட்டிணா

சுப்பிரமணியன் அனந்த ராமகிருட்டிணா ("Subramanian Anantha Ramakrishna") என்பவர் கான்பூர், இந்திய தொழிநுட்ப கல்வி நிறுவனத்தில் இயற்பியல் பேராசிரியராகப் பணிபுரிந்தார். இவர் 1972 ஆம் ஆண்டு நவம்பர் மாதம் 30 ஆம் நாள் பிறந்தார். ஒளியியலும் சுருங்கிய பொருள் இயற்பியலும் இவருடைய நிபுணத்துவ இயற்பியல் பிரிவுகளாகும். இந்தியாவில் வழங்கப்படும் அறிவியல் மற்றும் தொழில்நுட்பத்திற்கான உயர்ந்த அறிவியல் விருதான சாந்தி சுவரூப் பட்நாகர் விருது 2016 ஆம் ஆண்டு அறிவியல், கணிதம், தொழில்நுட்பம் ஆகிய பிரிவுகளில் சிறந்த பங்களிப்பிற்காக இவருக்கு வழங்கப்பட்டது . இவர் தன்னுடைய முதுநிலை அறிவியல் பட்டத்தை 1995 ஆம் ஆண்டு இந்திய தொழிநுட்ப கல்வி நிறுவனம் கான்பூரில் ஐந்தாண்டு ஒருங்கிணைந்த பட்டப்படிப்பின் மூலம் பெற்றார். தன்னுடைய முனைவர் பட்டத்தை பெங்களூரிலுள்ள இராமன் ஆராய்ச்சி நிறுவனத்தில், பேராசிரியர் குமார் அவர்களின் மேற்பார்வையில் ஒளிக் கடத்தலும் செயல் மற்றும் செயலற்ற ஊடகத்தில் ஒளி பரவலும் என்பதான தலைப்புடன் தொடர்புடைய ஆய்வுகள் மேற்கொண்டு நிறைவு செய்தார். இலண்டன் இம்பீரியல் கல்லுரியில் இரண்டு ஆண்டுகள் பணிபுரிந்த இவர் 2003 ஆம் ஆண்டு முதல் கான்பூரிலுள்ள இந்திய தொழில்நுட்ப நிறுவனத்தில் உதவிபேராசியராகப் பணிபுரிந்து தற்போது பேராசிரியராக பணிபுரிகிறார் . 


</doc>
<doc id="436407" url="https://ta.wikipedia.org/wiki?curid=436407" title="கத்தி சண்டை">
கத்தி சண்டை

23 டிசம்பர் 2016ல் மெட்ராஸ் எண்டர்பிரைசஸ் எஸ்.நந்தகோபால் தயாரிப்பில் வெளிவந்த கத்தி சண்டை என்கிற திரைப்படத்தை சுராஜ் இயக்கியுள்ளார். இப்படத்தில் நடிகர் விஷால் மற்றும் நடிகை தமன்னா முக்கிய கதாபாத்திரத்தில் நடித்துள்ளனர். நடிகர்கள் வடிவேலு, சூரி, ஜெகபதி பாபு ஆகியோர் துணை கதாபாத்திரத்தில் நடித்துள்ளனர். இப்படத்தில் ஹிப் ஹாப் தமிழா இசையமைத்துள்ளார். இப்படத்தை தெலுங்கில் ஒக்கடோசடு என்று பெயரிட்டு வெளியிடப்பட்டது. இப்படத்தை இந்தியில் ரவுடி ராஜ்குமார் என்று பெயரிட்டு வெளியிடப்பட்டது. 


அர்ஜுன் ராமகிருஷ்ணன்(விஷால்) பூர்வ ஜென்ம காதல் என்று கூறி திவ்யாவை(தமன்னா) பின் தொடர்கிறார். பெருங் கொள்ளையர்களான எம்.எல்.ஏவும், சென்ட்ரல் மினிஸ்டரும், கூட்டு சேர்ந்து தங்கள் ஊருக்கு வரவேண்டிய அரசு வசதிகள் அனைத்தையும் செய்யாமல் செய்ததாக அரசாங்கத்திடம் கணக்கு காட்டி பணத்தை பதுக்கிவைக்கிறார்கள். 250 கோடி ரூபாய் நோட்டுக்களுடன் செக்போஸ்ட்கள், போலீஸ் வாகனங்களையெல்லாம் அடித்து நொறுக்கிவிட்டு வரும் ஒரு கண்டெய்னரை மடக்கிப் பிடிக்கிறார் டெபுடி கமிஷ்னர் தமிழ் செல்வன்(ஜெகபதிபாபு). இந்தப் பணத்தை அரசாங்கத்திடம் ஒப்படைக்கிறார். அவரது தங்கை திவ்யா. ரவுடி தேவா(சூரி) துணையுடன் திவ்யாவை காதலிக்கிறார் அர்ஜுன். அவர்கள் காதலை ஏற்கிறார் தமிழ் செல்வம். திருமணம் நிச்சயமாகிறது. தமிழ் செல்வனை சில பேர் கடத்தி விடுகின்றனர், அவரை அர்ஜுன் காப்பாற்றுகிறார். பணத்தை பற்றி அவரிடம் சி.பி.ஐ. என்று கூறி விசாரிக்கிறார். பணத்தை கண்டு பிடித்து தமிழ் செல்வனை சரணடைய கூறுகிறார் அர்ஜுன். ஒரு ரவுடி மூலம் அர்ஜுன் ஏமாற்றியதை அரிந்த தமிழ் செல்வன், அர்ஜுனை சுட்டு விடுகிறார். பணத்தை கொள்ளை அடித்து பதுக்கி நினைவு இழந்தது போல் நடிக்கிறார் அர்ஜுன். ஸ்பெஷல் டாக்டர பூத்திரியாக வடிவேலு வருகிறார், மதன் பாபு, ஆர்த்தி ஆகியோர் அவருக்கு உதவியாக வருகின்றனர். கொள்ளை அடித்து தடைபட்ட வசதிகளை தன் ஊருக்கு நண்பர்களுடன் சேர்ந்து செய்து தருகிறார் அர்ஜுன். 

இப்படத்திற்க்கு பிண்ணணி இசையும் பாடல்களும் ஹிப் ஹாப் தமிழா இசையமைத்துள்ளார். பாடலாசிரியர் நா. முத்துக்குமார் பாடல்களை இயற்றியுள்ளார். அக்டோபர் 26, 2016ல் பாடல்களை வெளியிடப்பட்டது.


</doc>
<doc id="436408" url="https://ta.wikipedia.org/wiki?curid=436408" title="ஆறுமனமே">
ஆறுமனமே

ஆறுமனமே (Aarumaname) 2009இல் வெளிவந்த தமிழ் அதிரடித் திரைப்படம். இதை இயக்கியவர் சுதீஷ் சங்கர். இதில் தீபக், நிகோலெ மற்றும் கார்த்திகா மேத்யூ முக்கிய கதாபாத்திரத்திலும், கஞ்சா கறுப்பு, சுதீர் சுகுமாரன், ராஜேஷ், பொன்வண்ணன், சிறீமன் மற்றும் ஆனந்த் துணை கதாபாத்திரத்திலும் நடித்துள்ளனர். இப் படத்தை, கே. எஸ். ராஜன், ஆர். எஸ். வல்சலா ராஜன் தயாரித்துள்ளனர். சிறீகாந்து தேவா இசை அமைப்பில் இத் திரைப்படம் சூலை 31, 2009இல் வெளியிடப்பட்டது.

இத் திரைப்படத்தின் கதை அதிரடி காட்சியில் தொடங்குகிறது. வைத்தி (தீபக்) தனது சகோதரன் மூர்த்தியை சிறீமன் குண்டர்களிடமிருந்து காப்பாற்றுவதற்காக ஓடி வருகிறான். அவன் வருவதற்குள் மூர்த்தி பலத்த காயங்களுடன் இரத்த வெள்ளத்தில் கிடக்கிறான். 

வைத்தி, ஓய்வு பெற்ற தன் தந்தை அருணாச்சலம் (ராஜேஷ்), தாய், மற்றும் சகோதரன் மூர்த்தியுடன் வாழ்ந்து வருகிறான். மூர்த்தி, மத்திய பொதுப்பணித் துறையில் பொறியாளராக பணிபுரிகிறான். மேலும், அருணாச்சலத்திற்கு மூர்த்தியை மிகவும் பிடிக்கும். வைத்தி, இளகிய மனதுடைய ஆட்டோ ஓட்டுநராக இருக்கிறான். அருணாச்சலத்திற்கு வைத்தியைப் பிடிப்பதில்லை. மூர்த்தி தன் பணியில் நேர்மையாக இருந்ததினால், 
ரத்தினவேல் (சுதீர் சுகுமாரன்) மற்றும் ராஜதுரையின் (பொன்வண்ணன்) கோபத்திற்கு ஆளாகிறான். இவர்கள் இருவரும் தங்களின் பணிக்காக மூர்த்தியின் ஒப்புதல் வேண்டி தொந்தரவு செய்தனர். இதற்கிடையில், வைத்தியும், ரத்தினவேல் மற்றும் ராஜதுரையின் சகோதரி ஆனந்தியும் காதலிக்கின்றனர். தேன்மொழியை (மைதிலி) திருமணம் செய்து கொள்ளுமாறு சூழ்நிலைகள் மூர்த்தியை கட்டாயப்படுத்துகின்றன. ஆனால் மூர்த்திக்கு, தேன்மொழியைப் பிடிக்கவில்லை. 

தற்போது, திரைக்கதை முதல் காட்சிக்கு வருகிறது. மூர்த்தி வைத்தியின் கைகளில் இருக்கிறான். அவன் இறக்கும் போது காதம்பரி என்கிற பெயரை உச்சரிக்கிறான். வைத்தி, ரத்தினவேல் மற்றும் ராஜதுரைதான் தனது சகோதரனை கொன்று விட்டார்கள் என சந்தேகிக்கிறான். சில தினங்கள் கழித்து, ஒரு பெண் தன் குழந்தையுடன் வைத்தியை சந்தித்து, தன் பெயர் காதம்பரி (கார்த்திகா மேத்யூ),என்றும், மூர்த்தியின் மனைவி என்றும் கூறுகிறாள். வைத்தி அவள் மேல் இரக்கப்பட்டு மூர்த்தியின் வீட்டில் தங்கவைக்கிறான். கிராமத்தில் உள்ள அனைவரும் வைத்தி, மற்றும் காதம்பரியை இணைத்து அவதூறாக பேசுகின்றனர். இதனால் வைத்தி தன் தந்தை மற்றும் காதலி ஆனந்தியின் அன்பையும் இழக்கிறான். ஒரு நாள் பெரியசாமி (கஞ்சா கறுப்பு) வைத்தியிடம், காதம்பரியின் சகோதரன் பூபதிதான் மூர்த்தியை கொன்றதாக தெரிவிக்கிறான். பிறகு நடக்கும் சம்பவங்கள் கதையின் முடிவாக உள்ளது. 


இப் படத்திற்கு இசை அமைத்தவர் சிறீகாந்து தேவா. பாடல்களை சினேகன், கபிலன் மற்றும் கிருதியா எழுதியுள்ளனர்.

இத் திரைப்படம் பொதுவாக எதிர்மறையான வரவேற்பை பெற்றுள்ளது. 


</doc>
<doc id="436410" url="https://ta.wikipedia.org/wiki?curid=436410" title="இத்தாலி நகரங்களின் பட்டியல்">
இத்தாலி நகரங்களின் பட்டியல்

50,000 இற்கும் அதிகமான மக்கள்தொகை கொண்ட இத்தாலியன் நகராட்சிகள் பட்டியல் பின்வருமாறு. கீழே உள்ள அட்டவணையில் மக்கள்தொகை டிசம்பர் 31, 2017, நிலவரப்படியும், இத்தாலிய தேசிய புள்ளியியல் நிறுவனம் , மற்றும் 2011 இத்தாலிய மக்கள்தொகை அடிப்படையிலும் குறிப்பிடப்பட்டுள்ளது. 


</doc>
<doc id="436412" url="https://ta.wikipedia.org/wiki?curid=436412" title="காரைக்கால் அம்மையார் (1973 திரைப்படம்)">
காரைக்கால் அம்மையார் (1973 திரைப்படம்)

காரைக்கால் அம்மையார் 1973 ஆம் ஆண்டு ஏ. பி. நாகராஜன் இயக்கத்தில், காரைக்கால் அம்மையாராக கே. பி. சுந்தராம்பாள் (முதிர் வயது) மற்றும் புனிதவதியாக லட்சுமி (இளவயது) நடிப்பில், குன்னக்குடி வைத்தியநாதன் இசையில், ஈ. வி. ஆர். பிலிம்ஸ் தயாரிப்பில் உருவான தமிழ் திரைப்படம். 63 நாயன்மார்களில் இடம்பெற்றுள்ள 3 பெண் துறவிகளில் ஒருவரான காரைக்கால் அம்மையார் தமிழ் இலக்கியத்தில் தான் ஆற்றிய அரும்பணிக்காக போற்றப்படுபவர். இது அவருடைய வாழ்க்கை வரலாற்றைச் சொல்லும் திரைப்படம் ஆகும். சோழர்கள் காலத்தில், காரைக்கால் ஊரில் பிறந்தவர். இவர் இறைவன் சிவன் மீது மிகுந்த பக்தி உடையவர். இவர் புனிதவதி என்ற பெயரில் ஆறாம் நூற்றாண்டில் வாழ்ந்தவர் என்று நம்பப்படுகிறது.

புனிதவதி (லட்சுமி) சிறுவயதிலிருந்தே இறைவன் சிவனின் மீது மிகுந்த பக்தியோடு இருக்கிறாள். சிறு வயதிலேயே மணலில் சிவலிங்கத்தை உருவாக்கி அனைவரையும் ஆச்சர்யத்தில் ஆழ்த்துகிறாள். அவளது தந்தை தனதத்தன் (வி. எஸ். ராகவன்) ஒரு வியாபாரி. புனிதவதி சிறு வயதிலேயே "நமசிவாய" எனும் இறைவனின் திருமந்திரத்தை தினமும் பக்தியுடன் உச்சரிக்கிறாள். அந்த ஊருக்கு வரும் சிவபக்தர்களை அன்புடன் உபசரிக்கிறாள். 

சில ஆண்டுகள் கழித்து அவளுக்கும் நாகப்பட்டினத்தைச் சேர்ந்த வியாபாரியின் மகன் பரமநாதன் (முத்துராமன்) என்பவருக்கும் திருமணம் நடக்கிறது. பரந்தாமன் ஒருநாள் தனக்குக் கிடைத்த இரண்டு மாங்கனிகளை வீட்டுக்குக் கொடுத்துவிடுகிறான். அப்போது தன் வீட்டுக்கு வரும் சிவனடியாருக்கு மதிய உணவளிக்கும் புனிதவதி பரந்தாமன் கொடுத்தனுப்பிய ஒரு மாம்பழத்தையும் அவருக்குத் தருகிறாள். சிவனடியார் சென்றபின் மதிய உணவருந்த வீட்டுக்கு வரும் பரந்தாமனுக்கு மற்றொரு மாங்கனியை உண்ணத் தருகிறாள். மாங்கனி சுவையாக இருக்கவே இன்னொரு மாங்கனியையும் கொண்டுவரும்படி கூறுகிறான். இன்னொரு மாங்கனி இல்லாததால் செய்வதறியாது திகைக்கும் புனிதவதி, இறைவன் சிவனிடம் இன்னொரு மாங்கனி வேண்டிய உடனே இறைவன் அருளால் அவள் கைகளில் மாங்கனி கிடைக்கிறது. அதை தன் கணவனுக்குக் கொடுக்கிறாள். முதலில் உண்ட மாங்கனியை விட சிறந்த சுவையுடன் இருக்கவே இந்த மாங்கனி அவளுக்கு எப்படி கிடைத்தது என்று கேட்கிறான். நடந்தவற்றைக் கூறுகிறாள் புனிதவதி. அதை நம்ப மறுக்கும் பரந்தாமன் மீண்டும் இன்னொரு மாங்கனியை அவள் இறைவனிடம் கேட்டுப் பெற்றுக்காட்டுமாறு கூறுகிறான். அவள் இறைவனிடம் வேண்ட இன்னொரு மாங்கனி கிடைக்கிறது. அதை அவனிடம் கொடுக்க அவன் தொட்டதும் அம்மாங்கனி மறைந்துவிடுகிறது. புனிதவதியின் தெய்வீக சக்தியை உணர்ந்து, தான் அவளுக்கு ஏற்றவனல்லன் என்றெண்ணி அவளை நீங்கி மதுரைக்குச் சென்று பாக்கியவதி (குமாரி பத்மினி) என்ற பெண்ணை மணந்து வாழ்கிறான். அவனுக்குப் பிறக்கும் பெண் குழந்தைக்கு புனிதவதி (பேபி சுமதி) என்று பெயர் சூட்டுகிறான்.

பரந்தாமனைத் தேடி மதுரை வரும் புனிதவதியைத் தெய்வப்பிறவியாக எண்ணி அவள் காலில்விழுந்து வணங்குகிறான். கணவன் தன்னை தெய்வப்பிறவியாக எண்ணி வணங்குவதால் இல்லற வாழ்வை விடுத்து சிவ பக்தையாக மாற எண்ணும் புனிதவதி, இறைவனிடம் தன் அழகிய உருவம் நீங்கி சிவபூதகண வடிவம் வேண்டுகிறாள். இறைவன் அவள் கேட்டவாறே அருள் செய்கிறான். அதன்பின் புனிதவதியை அனைவரும் "அம்மையார்" (கே. பி. சுந்தராம்பாள்) என்றே அழைக்கிறார்கள். 

இறைவன் சிவனைக் காணக் கைலாயம் செல்லும் அம்மையார் இறைவன் வீற்றிருக்கும் இடத்தில் தான் கால்களால் நடப்பது தகாது என்றெண்ணி தலையால் நடந்து ஏறுகிறாள். அதைக் காணும் இறைவி பார்வதி (ஸ்ரீவித்யா) அம்மையாரைப் பற்றி சிவனிடம் (சிவகுமார்) கேட்கிறாள். சிவன் நம் அனைவரையும் காக்கும் 'அம்மை' இவள் என்று கூறுகிறார். சிவனைத் தரிசிக்கும் அம்மையாரிடம் அவரது விருப்பம் யாதெனக் கேட்கிறார் சிவன். அம்மையார் "எப்போதும் இறைவனை நினைத்து வாழும் வாழ்க்கை வேண்டும். எனக்கு மறுபிறப்பு வேண்டாம். ஒருவேளை மறுபிறப்பு உண்டென்றால் அப்பிறவியிலும் சிவபக்தையாக சிவனின் காலடியில் இருக்கும் வரம் வேண்டும்" என்று வேண்டுகிறாள். அவருக்குத் தன் ருத்ர தாண்டவத்தைக் காட்டி அருளும் இறைவன் சிவன் திருவாலங்காடு சென்று தன்னைச் சரணடையுமாறு கூறுகிறார். திருவாலங்காடு வந்தடையும் அம்மையார் அங்கு தங்கி "திருவாலங்காட்டு மூத்த திருப்பதிகம்" என்னும் பதிகத்தை இயற்றி அருள்கிறார். 


படத்தின் இசையமைப்பாளர் குன்னக்குடி வைத்தியநாதன். பாடலாசிரியர்கள் கண்ணதாசன் மற்றும் கே. டி. சந்தானம். 



</doc>
<doc id="436418" url="https://ta.wikipedia.org/wiki?curid=436418" title="நேபாளி (திரைப்படம்)">
நேபாளி (திரைப்படம்)

நேபாளி (Nepali) வி. துரை இயக்கத்தில், 2008 ஆம் ஆண்டு வெளியான இந்தியத் தமிழ்த் திரைப்படமாகும். பரத் (மூன்று வேடங்களில்), மீரா ஜாஸ்மின், கோவிந்த், சங்கீதா, பிரேம் மற்றும் பலர் நடித்துள்ளனர். ராம சரவணன் தயாரிப்பில், சிறீகாந்து தேவா இசை அமைப்பில், 11 ஏப்ரல் 2008 ஆம் தேதி வெளியானது. இந்தப் படத்தின் வசன கர்த்தா பட்டுக்கோட்டை பிரபாகர் ஆவார். பாக்ஸ் ஆபீசில் தோல்வியை தழுவியது.

பரத் (மூன்று வேடங்களில்), மீரா ஜாஸ்மின், கோவிந்த், சங்கீதா, பிரேம், ராஜா ரவீந்திரா, கணேஷ்கர், மயில்சாமி (நடிகர்), ஆர்யன், ஆர். செல்வகுமார்.

ஒரு பலசரக்கு கடையில் நேபாளி (பரத்) வேலை பார்த்து வருகிறான். அவன் திடீரென்று சில நபர்களை கொன்று, சடலத்தில் துப்புகளை விட்டுச்செல்கிறான். போலீஸ் அதிகாரி கவுதம் (பிரேம்) இந்த வழக்கை விசாரித்து, கொலையாளியை கண்டுபிடிக்க பொறுப்பேற்கிறார்.

அதே நேரம், ஒரு தண்டனை கைதி (அதுவும் பரத்) விரக்தியின் காரணமாக அடிக்கடி தற்கொலை முயற்சியில் ஈடுபடுகிறான். சிறை காவலர் அவனை காப்பாற்றுகிறார்.

துப்புகளை ஆராய்ந்து குற்றவாளியை பிடிக்க நேரிடும் பொழுது, அடுத்த கொலையை செய்து விட்டு கொலையாளி சாதூர்யமாக தப்பிவிடுகிறான்.

கார்த்திக்கும் (அதுவும் பரத்) ப்ரியாவும் காதல் செய்து திருமணம் செய்கிறார்கள். ஒரு காவல் அதிகாரியிடம் தன்னை காப்பாற்றிக்கொள்ள தற்கொலை செய்துகொள்கிறாள் ப்ரியா. மூன்று வெவ்வேறு களங்கள் காட்சிப்படுத்தப்பட்டாலும், அவை மூன்றையும் செய்வது ஒரே நபர்தான் என்று தெரியவருகிறது. நேபாளி காவல்த்துறையிடம் பிடிபட்டானா என்பதே மீதிக் கதையாகும்.

சிறீகாந்து தேவா இப்படத்தின் இசை அமைப்பாளர் ஆவார். 5 பாடல்களை கொண்ட ஒலித்தொகுப்பு 2008 ஆம் ஆண்டு வெளியானது.

இந்தத் திரைப்படத்தின் சாட்டிலைட் உரிமத்தை சன் தொலைக்காட்சி வாங்கியது.

குழப்பமான திரைக்கதையை கொண்ட படம் என்றும், கதை கரு நன்றாக இருந்தாலும் சரியான முறையில் படமாக்க தவறியதாகவும், கதையாகத்தில் புதுமை இருந்தாலும் கதை முன்பு கேட்டதுபோல் இருந்ததாகவும், விமர்சனம் செய்யப்பட்டது.



</doc>
<doc id="436421" url="https://ta.wikipedia.org/wiki?curid=436421" title="வந்தே மாதரம் (திரைப்படம்)">
வந்தே மாதரம் (திரைப்படம்)

வந்தே மாதரம் (Vandae Maatharam) டி. அரவிந்த் இயக்கத்தில் 2010 ஆம் ஆண்டு வெளியான திரைப்படமாகும். மலையாளத்திலும், தமிழிலும் ஒரே நேரத்தில் படமாக்கப்பட்டு வெளியானது. பின்னர், தெலுங்கு மொழியில் டப்பிங் செய்யப்பட்டு வெளியானது. மம்மூட்டி, அர்ஜுன், ஷ்ரதா ஆர்யா, ராஜ்கபூர், நாசர், ஜெய் ஆகாஷ், ஜெகதீஷ் தீபக் ஜேத்தி மற்றும் பலர் நடித்துள்ளனர். ஹென்றி தயாரிப்பில், டி, இமான் இசையில், 10 செப்டம்பர் 2010 அன்று வெளிநாடுகளிலும், 17 செப்டம்பர் 2010 அன்று இந்தியாவிலும் வெளியானது.

மம்மூட்டி, அர்ஜுன், ஷ்ரதா ஆர்யா, ராஜ்கபூர், நாசர், ஜெய் ஆகாஷ், ஜெகதீஷ் தீபக் ஜேத்தி, ரியாஸ் கான், ஜெயப்ரகாஷ், மோகன் ஷர்மா, ரச்சனா மௌர்யா, டெய்சி ஷா.

கோபி கிருஷ்ணனும் (மம்மூட்டி) அன்வர் ஹுசைனும் மிகவும் கண்டிப்பான காவல் அதிகாரிகள். உழவர்களின் பிரச்சனைகளையும், அது தொடர்புடைய சமூக வன்முறைகளையும் ஆராய்ந்து, அதை சரிசெய்ய இருவரும் முயற்சி செய்கிறார்கள். பயங்கரவாத அமைப்புகள் அவர்களுக்கு பல இடையூறுகளை செய்கின்றன. விமானத்துறையில் பணிபுரிகிறார் கோபாலகிருஷ்ணனின் மனைவி நந்தினி (சிநேகா). அந்த தம்பதிக்கு குழந்தை இல்லை என்பது பெரிய துயரமாக இருந்து வந்தது.

அந்த இரு காவல் அதிகாரிகளும் எவ்வாறு பயகரவாதிகளை முறியடித்து நாட்டை காத்தனர் என்பதே மீதிக் கதையாகும்.

டி. இமான் இந்தப்படத்தின் இசை அமைப்பாளர் ஆவார். வைரமுத்து, ஸ்நேஹன், நந்தலாலா மற்றும் விவேகா ஆகியோர் தமிழில் பாடல்களை எழுதினர். வைரமுத்து எழுதிய தேசபக்தி நிறைந்த பாடலை பத்து பாடகர்கள் பாடினர் என்பது குறிப்பிடத்தக்கது.

2007 ஆம் ஆண்டு நடுவில் படப்பிடிப்பு துவங்கியது. கார்த்தி என்ற இயக்குனரை வைத்து படம் துவங்கப்பட்டாலும், பின்னர் டி. அரவிந்த் என்ற புதுமுக இயக்குனரை வைத்து தயாரித்தார் ஹென்றி.

இந்தப் படத்தின் தமிழ் சாட்டிலைட் உரிமத்தை சன் தொலைக்காட்சி வாங்கியது. இந்திய தணிக்கை குழு இப்படத்திற்கு "யு" சான்றிதழ் வழங்கியது.

ஐந்திற்கு இரண்டு மதிப்பெண்கள் பெற்று, திரைக்கதையில் கவனம் செலுத்தி இருந்தால் இன்னமும் படம் நன்றாக இருந்திருக்கும் என்ற விமர்சனத்தைப் பெற்றது.



</doc>
<doc id="436423" url="https://ta.wikipedia.org/wiki?curid=436423" title="பெண் சிங்கம்">
பெண் சிங்கம்

பெண் சிங்கம் (Pen Singam) பாலி ஸ்ரீரங்கம் இயக்கத்தில், 2010 ஆம் ஆண்டு வெளியான இந்தியத் தமிழ்த் திரைப்படமாகும். மீரா ஜாஸ்மின், உதை கிரண், ரிச்சர்ட், விவேக், ராதாரவி நடித்துள்ளனர். கருணாநிதியின் "சுருளிமலை" புதினத்தை தழுவி எடுக்கப்பட்ட படமாகும். எஸ். பி முருகேசன் தயாரிப்பில், தேவா இசையில், விஜய் ராகவ் ஒளிப்பதிவு செய்தார். கருணாநிதியின் 87 ஆவது பிறந்தநாளன்று (3 ஜூன் 2010) இப்படம் வெளியானது.

மீரா ஜாஸ்மின், உதை கிரண், ரிச்சர்ட், விவேக், ராதாரவி, சுதர்ஷனா சென், சுந்தர், ரோகினி, தலைவாசல் விஜய், மதன் பாப், மகேந்திரா, பெசன்ட் ரவி, வாகை சந்திரசேகர், ரிதேஷ், லாரன்ஸ், லட்சுமி ராய்.

சூர்யாவும் நாகேந்திரனும் நண்பர்கள். சிம்ம பெருமாளிடம் சூர்யாவிற்கு மோதல் ஏற்படுகிறது. வர தட்சணை பெறாமல் திருமணம் செய்யவேண்டும் என்ற எண்ணம் கொண்ட நாகேந்திரனை, செல்வ செழிப்புள்ள மைதிலி விரும்புகிறாள். சூர்யாவும் அவனது தாயும் உதவி செய்ய, மைதிலியை மணக்கிறான் நாகேந்திரன். திருமணமான முதலிரவன்று, மைதிலியிடம் பணம் கேட்கும் நாகேந்திரனைக் கண்டு அதிர்ந்து போகிறாள் மைதிலி. பணம் தர மறுக்கும் மைதிலியை அச்சுறுத்துகிறான் நாகேந்திரன். தன் நண்பன் கொடியவன் என்று தெரியவர மனமுடைந்து போகிறான் சூர்யா. நாகேந்திரன் கொடுக்கும் விருந்திற்கு சிம்ம பெருமாள் வருகிறான். அதை தடுக்க முயலும் மைதிலி துப்பாக்கியால் கொல்லப்படுகிறாள். அப்பழி சூர்யா மீது விழுகிறது. சூர்யா எவ்வாறு அதிலிருந்து தப்பித்தான் என்பது தான் மீதிக் கதையாகும்.

வைரமுத்து, கலைஞர், பாரதிதாசன், பா. விஜய், வாலி ஆகியோர் எழுதிய பாடல்களுக்கு தேவா இசை அமைத்தார். 6 பாடல்களை கொண்ட ஒலித்தொகுப்பை சோனி மியூசிக் இந்தியா நிறுவனம் வெளியிட்டது.


இளவேனில் என்ற இயக்குனருடன் படம் துவணப்பட்டாலும், பின்னர் அறிமுக இயக்குனர் பாலி ஸ்ரீரங்கத்தின் இயக்கத்தில் படம் தயாரிக்கப்பட்டது. மீரா ஜாஸ்மின் முதல் முறையாக காவல் அதிகாரி கதாபாத்திரத்தில் நடித்துள்ளார். நீதிக்கு போராடும் பெண்ணை பற்றியக் கதையாகும்.



</doc>
<doc id="436433" url="https://ta.wikipedia.org/wiki?curid=436433" title="ப. உ. சண்முகம்">
ப. உ. சண்முகம்

ப. உ. சண்முகம் (P. U. Shanmugam) (15 ஆகத்து 1924 - 11 ஏப்ரல் 2007) ஒரு இந்திய அரசியல்வாதியும், தமிழ்நாட்டின் சட்டமன்றத்தின் முன்னாள் உறுப்பினரும் ஆவார். இவர் திருவண்ணாமலையில் உள்ள நகரவை உயர்நிலைப் பள்ளியில் தனது இடைநிலைக் கல்வியை முடித்தார். 1957 ஆம் ஆண்டு தமிழ்நாடு சட்டமன்றத் தேர்தலில் திருவண்ணாமலை சட்டமன்றத் தொகுதியில் சுயேச்சையாகப் போட்டியிட்டு வெற்றி பெற்றார். தமிழ்நாடு சட்டமன்றத் தேர்தல் 1971 மற்றும் தமிழ்நாடு சட்டமன்றத் தேர்தல் 1977 களில் திராவிட முன்னேற்றக் கழகத்தின் வேட்பாளராகப் போட்டியிட்டு சட்டமன்றத்திற்குத் தேர்ந்தெடுக்கப்பட்டார்.1980 ஆம் ஆண்டு சட்டமன்றத் தேர்தலில் மேல்மலையனூர் சட்டமன்றத் தொகுதியில் அனைத்திந்திய அண்ணா திராவிட முன்னேற்றக் கழகத்தின் வேட்பாளராகப் போட்டியிட்டு வெற்றி பெற்றார். 


</doc>
<doc id="436434" url="https://ta.wikipedia.org/wiki?curid=436434" title="லாவோ சீ முத்து">
லாவோ சீ முத்து

லாவோ சீ முத்து அல்லது அல்லாவின் முத்து ( Pearl of Lao Tzu (also referred to as Pearl of Lao Tze and previously as Pearl of Allah) என்பது ஒரு மிகப்பெரிய முத்து ஆகும்.

இந்த முத்தானது பிலிப்பைன்சின் பலாவான் தீவைச் சுற்றியுள்ள பலவான் கடல் பகுதியில், ஒரு பிலிப்பீன் முத்துக்குளிப்பவரால் கண்டுபிடிக்கப்பட்டது. இது ஒரு இரத்தின முத்தாக கருதப்படுவதில்லை. ஆனால் அதற்கு பதிலாக இது இராட்சத சிப்பியிலிருந்து கிடைக்கும் "கம்மி முத்து" அல்லது "டிரிடாக்னா முத்து" என்று அழைக்கப்படுகிறது. இது 24 சென்டிமீட்டர் விட்டம் (9.45 அங்குலம்) அளவுடன், 6.4 கிலோகிராம் (14.2 பவுண்டு) எடையைக் கொண்டதாக உள்ளது.

இந்த முத்தானது பிலிப்பைன்சின் பலாவான் தீவிலிருக்கும் ப்ரூக்’ஸ் பாயிண்ட் கடல் பகுதியில் கிடைத்தது. 1939 இல் அமெரிக்கரான வில்பர்ன் கோப் என்வர் இந்த முத்தை பிலிப்பீன்சிலிருந்து அமெரிக்கா கொண்டுவந்தார். அவர் இறந்த 1979வரை அதை அவர்வசமே இதை வைத்திருந்தார். இந்த முத்து தனக்கு கிடைத்த வரலாறை 1939இல் நேச்சுரல் ஹிஸ்ட்ரி என்ற இதழில் இவர் எழுதிய ஒரு கட்டுரையில் குறிப்பிட்டிருக்கிறார். பிலிப்பைன்ஸின் பலாவான் தீவிலிருக்கும் ப்ரூக்’ஸ் பாயிண்ட் கடல் பகுதியில் கிடைத்த இந்த முத்தை அந்தத் தீவின் பழங்குடி மக்கள் தலைவர் வைத்திருந்தார்.

அந்த பழங்குடி மக்கள் இஸ்லாம் மதத்தைப் பின்பற்றியவர்கள். அந்த முத்தின் வளைவிலும் நெளிவிலும் இறைத்தூதரான முகம்மது நபியின் முகம் தெரிவதுபோலப் பழங்குடித் தலைவருக்குத் தோன்றியது. எனவே, அந்த முத்தைப் புனிதமானதாக கருதி பத்திரமாகப் பாதுகாக்கத்து வைத்திருந்தார். இந்த முத்தைப் பற்றி கேள்விப்பட்ட, அமெரிக்கரான வில்பர்ன் கோப் 1934இல் இந்தப் பழங்குடித் தலைவரிடன் இந்த முத்தை விலைக்குக் கேட்டார். ஆனால் இந்தப் புனிதமான முத்தை விற்கமாட்டேன் என மறுத்துவிட்டார். 1936இல் பழங்குடித் தலைவரது மகன் மலேரியாவால் பாதிக்கப்பட்டான். வில்பர்ன் கோப், அந்தச் சிறுவனுக்கு மருந்து அளித்து மலேரியாவிலிருந்து மீட்டார். நன்றிக்கடனாக பழங்குடித் தலைவர், வில்பர்ன் கோப்புக்கு இந்த முத்தைப் பரிசாகக் கொடுத்தார். இந்த முத்தின் தோற்றத்தின் காரணமாக அந்தப் பழங்குடிகள் இதை அல்லாவின் முத்து என அழைத்தனர்.

1969இல் மென்சா என்ற அமைப்புக்குரிய இதழில் வில்பர்ன் கோப் இன்னொரு கட்டுரை எழுதினார். அதில் அல்லாவின் முத்து குறித்த கூடுதல் தகவல்களுடன், சீன நாட்டுக் கதை ஒன்றையும் புதிதாகச் சேர்ந்திருந்தார். அதில் சீன நாட்டுச் செல்வந்தரான லீ, என்பவர் நியூயார்க்கில் நடந்த ஒரு கண்காட்சியில் அல்லாவின் முத்தைக் கண்டு, இது தொலைந்துபோன லாவோவின் முத்து!’ என்றார். 2500 ஆண்டுகளுக்கு முன் சீனாவில் பிறந்தவரான லாவோ சீ முக்கியமான ஒரு தாவோயிய மெய்யியலாளராவார். இவர் வாழ்ந்த காலத்தில் சிறிய வெள்ளை முத்து ஒன்றைக் கண்டெடுத்தார். அதில் புத்தர், கன்பூசியஸ் முகங்களுடன் தனது முகத்தையும் செதுக்கினார். அந்த முத்து மேலும் வளர வேண்டும் என்பதற்காக அதைச் சிப்பி ஒன்றில் வைத்து மூடினார். அந்த முத்து வளர வளர வேறு பெரிய சிப்பிகளுக்கு மாற்றிக்கொண்டே இருந்தார்கள். பல நூற்றாண்டுகளுக்குப் பிறகு மிகப் பெரியதாக வளர்ந்திருந்த அந்த முத்தை, இராட்சதச் சிப்பிக்குள் மாற்றி வைத்துப் பாதுகாத்தார்கள். பிற்காலத்தில் எதிரிகள் அந்த முத்தை அபகரிக்கத் திட்டமிட்டபோது, லாவோ சீ முத்தை, சீனாவிலிருந்து கப்பலில் ஏற்றி, பிலிப்பைன்சுக்கு அனுப்பி வைத்தனர். அந்தக் கப்பல் புயலில் சிக்கிக் கடலில் கவிழ்ந்தது.

1979இல் வில்பர்ன் கோப் இறந்த பிறகு லாவோ சீ முத்தை 2 லட்சம் டாலர்கள் கொடுத்து பீட்டர் ஹாஃப்மேன், விக்டர் பார்பிஷ் என்ற இருவர் வாங்கினர். பின்னர் லி குடும்பத்தினர் முத்தை வாங்க தொடர்பு கொண்டதாக பார்பிஷ் கூறியுள்ளார். 

இந்த முத்தை வாங்குவதற்காக விக்டர் பார்பிஷ், ஜோசப் போனிசெல்லி என்பவரிடம் கடன் வாங்கியிருந்தார். இந்தக் கடனை ஒழுங்காகத் திருப்பிச் செலுத்தாததால் ஜோசப், விக்டர் மீது வழக்கு பதிவுசெய்தார். பல்வேறு இழுபறிகளுக்குப் பிறகு ஒரு முடிவு எட்டப்பட்டது. அதன்படி லாவோவின் முத்தில் பீட்டர் ஹாஃப்மேன், விக்டர் பார்பிஷ்,  போனிசெல்லி ஆகிய மூவருக்கும் சம உரிமை உண்டு என்று அறிவிக்கப்பட்டிருக்கிறது.




</doc>
<doc id="436436" url="https://ta.wikipedia.org/wiki?curid=436436" title="குளோர்டைமெபார்ம்">
குளோர்டைமெபார்ம்

குளோர்டைமெபார்ம் ("Chlordimeform") என்பது CHClN என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இதுவொரு ஒட்டுண்ணி அல்லது சிற்றுண்ணிகளைக் கொல்லும் மென்னுண்ணிக் கொல்லியாகும். குறிப்பாக சிலந்திப்பேன் வகைப் பூச்சிகள், உண்ணிகளுக்கு எதிராகவும் சில செதிலிறக்கையின பூச்சிகளின் முட்டை மற்றும் தோலுரிப்பு இடை பருவத்தை எதிர்த்தும் செயல்படுகிறது. புற்றுநோய் ஆராய்ச்சிக்கான அனைத்துலக நிறுவனம் இதன் முக்கிய வளர்சிதை பொருளான 4-குளோரோ-ஆர்த்தோ-தொலுயிடின் சேர்மம் ஒரு புற்றுநோய் ஊக்கி என அறிவித்துள்ளது. எனவே இச்சேர்மத்தின் பயன்பாடு நிறுத்தப்பட்டு, பெரும்பாலான நாடுகளில் இதனை உற்பத்தி செய்வதற்கான பதிவு திரும்பப் பெறப்பட்டது. 


</doc>
<doc id="436438" url="https://ta.wikipedia.org/wiki?curid=436438" title="சாம்ராட் (1997 திரைப்படம்)">
சாம்ராட் (1997 திரைப்படம்)

சாம்ராட் 1997 ஆம் ஆண்டு ராம்கி மற்றும் வினிதா நடிப்பில், சி. தினகரன் இயக்கத்தில்,லட்சுமிகுமார் தயாரிப்பில், மனோஜ் சரண் இசையில் வெளியான தமிழ் திரைப்படம். "இரா லெவின்" எழுதிய "எ கிஸ் பிஃபோர் டையிங்" என்ற நாவலைத் தழுவி இப்படம் எடுக்கப்பட்டது. 

அருக்காணியின் (வாசுகி) கணவர் (ஆர். சுந்தர்ராஜன்). அருக்காணியின் தொலைந்துபோன சிறுவயது தம்பியாக அறிமுகமாகி கிராமத்திலுள்ள அவள் வீட்டிற்கு வருகிறான் அசோக் (ராம்கி). அந்த ஊரின் பணக்கார மனிதரான சுந்தரின் (மோகன் நடராஜன்) மகள் தமயந்தி (ருக்மா). அசோக்கும் தமயந்தியும் காதலிக்கிறார்கள். தமயந்திக்கு பணக்கார மாப்பிளையோடு திருமண ஏற்பாடு செய்கிறார். அசோக்கைத் திருமணம் செய்துகொள்ள முடிவுசெய்யும் தமயந்தியின் கழுத்தில் அக்கிராமத்துக் கோயிலில் வைத்துத் தாலி கட்டுகிறான். அதன்பின் அவனே கட்டாயப்படுத்தி அந்தத் தாலியைக் கழட்டுகிறான். இதை ஒளிப்பதிவு செய்து அதை சுந்தருக்கு அனுப்புகிறான் அசோக். சுந்தரைத் தொலைபேசியில் தொடர்புகொள்ளும் அசோக் "இது தொடரும்" என்று எச்சரிக்கிறான். மனநிலை பாதிக்கப்படும் தமயந்தி மருத்துவமனையில் சேர்க்கப்படுகிறாள்.

நகரத்திற்குத் திரும்பும் அசோக் தன் பெயரை சாம்ராட் என்று மாற்றிக்கொள்கிறான். காவலர் பயிற்சிப்பள்ளியில் பயிலும் சுந்தரின் இரண்டாவது மகள் சந்திரமுகியைச் (வினிதா) சந்திக்கிறான். இருவரும் காதலிக்கிறார்கள். பயிற்சி முடித்துக் காவலராக பணியேற்கும் சந்திரமுகி தன் அக்கா மனநிலை பாதிக்கப்படக் காரணமான அசோக்கைத் தேடிக்கண்டுபிடிக்கும் பொறுப்பை ஏற்கிறாள். அவளுடன் கூடவே இருக்கும் அசோக் அவளுக்குத் தேவையான சாட்சிகள் ஒவ்வொருவரையும் கொல்கிறான். மனநிலை பாதிப்பிலிருந்து குணமடையும் தமயந்தியையும் கொல்கிறான்.

சாம்ராட்தான் அசோக் என்று சந்திரமுகி சந்தேகம் கொள்கிறாள். அவனைப் பிடிக்கத் திட்டமிடுகிறான். அவளின் திட்டத்தை அறியும் அசோக் அவளையும் சுந்தரையும் கடத்துகிறான். தான் சுந்தரையும் அவன் குடும்பத்தையும் பழிவாங்குவதற்கான காரணத்தைக் கூறுகிறான். சாம்ராட்டின் தாய், தந்தையரைக் கொன்று அவனை அனாதையாக்கியவன் சுந்தர். அதற்குப் பழிதீர்க்க இப்போது இருவரையும் கொல்லப் போவதாக சொல்கிறான். காவல்துறை அங்கு வர அப்போது ஏற்படும் சண்டையில் சுந்தரைக் கொன்று இறக்கிறான் சாம்ராட். 


படத்தின் இசையமைப்பாளர் மனோஜ் சரண். பாடலாசிரியர்கள் முத்துலிங்கம், பிறைசூடன் மற்றும் சி. தினகரன்.


</doc>
<doc id="436448" url="https://ta.wikipedia.org/wiki?curid=436448" title="மகரிஷி (எழுத்தாளர்)">
மகரிஷி (எழுத்தாளர்)

மகரிஷி என்ற புனைபெயரைக் கொண்ட பாலசுப்பிரமணி ஐயர் தமிழக எழுத்தாளர் ஆவர். 

மகரிஷியின் பிறந்த ஊர் தஞ்சாவூர். சேலத்தில் வசித்தவர். இவர் தமிழ்நாடு மின்சார வாரியம் நிறுவனத்தில் பணியாற்றினார். 

மகரிஷி என்ற பெயரில் இவர் கிட்டத்தட்ட 130 புதினங்கள், 5 சிறுக்கதைத் தொகுப்புகள், 60 கட்டுரை நூல்கள் ஆகியவற்றை எழுதியுள்ளார். இவரின் முதலாவது புதினம் "பனிமலை" ஆகும். இதன் கதை 1965 இல் "என்னதான் முடிவு" என்ற பெயரில் திரைப்படமாக வெளிவந்தது. இவரது ஏனைய கதைகள் "பத்ரகாளி" (1977), "சாய்ந்தாடம்மா சாய்ந்தாடு" (1977), "புவனா ஒரு கேள்விக்குறி" (1977), "வட்டத்துக்குள் சதுரம் (1978)," மற்றும் "நதியை தேடி வந்த கடல்" (1980) ஆகிய திரைப்படங்களாக வெளிவந்தன.


</doc>
<doc id="436454" url="https://ta.wikipedia.org/wiki?curid=436454" title="அலிஷா சினாய்">
அலிஷா சினாய்

அலிஷா சினாய் (Alisha Chinai), அலிஷா சினாய் அல்லது அலிஷா என்று பிரபலமாக அறியப்பட்ட ஒரு இந்திய பாப் பாடகர், இவர் இந்திய பாப் ஆல்பங்களுடனும், பாலிவுட் பின்னணி பாடலையும் பாடி வருபவர் ஆவார்.

1985 ஆம் ஆண்டில் அவர் "ஜாதூ" என்ற பாடல் தொகுப்புடன் தனது பாட்டுத் தொழிலைத் தொடங்கினார், மேலும் 1990 களில் "இந்திய பாப் ராணி" எனவும் அழைக்கப்பட்டார். 1990 களில் அவர் சிறந்த பாடல்கள் தயாரிப்பாளர்களான அனு மாலிக் மற்றும் பிட்டு போன்றவர்களுடன் இணைந்து. அவரது மிக வெற்றிகரமான மற்றும் பிரபலமான ஆல்பம் "மேட் இன் இந்தியா", 1995 இல் வெளியிடப்பட்டது.

அமிஷாவின் ஆரம்ப ஆல்பங்கள் "ஜாதூ", "பாபி டால்", "ஆஹ ... அலிஷா" மற்றும் "மேட் இன் இந்தியா" என்பதாகும். லிஷா ஹிந்தி திரைப்பட இசைக்கு அறிமுகமான இசை இயக்குனர் மற்றும் இசையமைப்பாளர் பப்பி லஹரியால் அறிமுகப்படுத்தப்பட்டார். இவர்கள் இணைந்து 1980 களில் "டார்சன்", "டான்ஸ் டான்ஸ்" , "கமாண்டோ", "குரு", "லவ் லவ் லவ்" போன்ற பல படங்களில் அவர்கள் பல டிஸ்கோ பாடல்களை பாடி வெற்றி பெற்றனர். அவருடன் இணைந்து கரிஷ்மா கபூர், சுமிதா பட்டீல், மந்தாகினி, ஸ்ரீதேவி, ஜூஹி சாவ்லா, மாதுரி தீட்சித், திவ்யா பாரதி போன்றவர்களுக்கு பின்னணிப் பாடகராக இருந்தார். 1985 ஆம் ஆண்டில், ஓல்ட் கான் கோல்ட்" ஆல்பத்தில் ரெமோ பெர்னாண்டஸ் உடன் இணைந்து கொங்கணி மொழி ஆல்பத்தில் ஆலிஷா 2 பாடல்கள் பாடினார். அவர் ஆனந்த்-மிலிந்த் என்ற இரட்டையர்களால் இயற்றப்பட்ட பங்கஜ் பராசரின் திரைப்படமான "ஜ"ல்வா" (1987) படத்திற்காக ஒரு பாடல் பதிவு செய்தார். 1987 இல் கிஷோர் குமார் ஒலிப்பதிவில் லக்ஷ்மிகாந்த்-பியரிலால் இசையில் வெளிவந்த "மிஸ்டர் இந்தியா" படத்தில் இடம் பெற்ற "கதே நஹின் கத்தா" என்ற பாடல் மிகப்பெரிய வெற்றிகளுள் ஒன்று, 1989 இல் கல்யான்ஜி-ஆனந்த்ஜி மற்றும் விஜு ஷா ஆகியோரின் இசையிலிருந்து வந்த "திரிதேவ் படத்தில் இடம் பெற்ற "ராட் பார் ஜாம் சீ", என்ற பாட்லும் மிகப்பெரிய வெற்றி பெற்றது.

அலிஷா சினாய் ஒரு குஜராத்தி குடும்பத்தைச் சார்ந்தவர். அவள் மேலாளரான ராஜேஷ் ஜாவேரை திருமணம் செய்து கொண்டார், இப்பொழுது பிரிந்துவிட்டார்.



</doc>
<doc id="436462" url="https://ta.wikipedia.org/wiki?curid=436462" title="நேமம் ஊராட்சி (தஞ்சாவூர்)">
நேமம் ஊராட்சி (தஞ்சாவூர்)

நேமம் ஊராட்சி (Nemam Gram Panchayat), தமிழ்நாட்டின், தஞ்சாவூர் மாவட்டத்தில், உள்ள பூதலூர் வட்டாரத்தில் அமைந்துள்ளது. இந்த ஊராட்சி, திருவையாறு சட்டமன்றத் தொகுதிக்கும் தஞ்சாவூர் மக்களவைத் தொகுதிக்கும் உட்பட்டதாகும். இந்த ஊராட்சி, மொத்தம் 7 ஊராட்சி மன்றத் தொகுதிகளைக் கொண்டுள்ளது. இவற்றில் இருந்து 7 ஊராட்சி மன்ற உறுப்பினர்களைத் தேர்ந்தெடுக்கின்றனர். 2011ஆம் ஆண்டு இந்திய மக்கள் தொகை கணக்கெடுப்பின்படி, மொத்த மக்கள் தொகை 1735 ஆகும்.

2011 ஆம் ஆண்டு எடுக்கப்பட்ட மக்கட்தொகை கணக்கெடுப்பின் படி, இந்த ஊராட்சியில் மொத்தம் 1735 பேர் வசிக்கின்றனர். இந்த ஊராட்சியில் மொத்தம் 466 வீடுகள் உள்ளன. இக்கிராம மக்களின் சராசரி எழுத்தறிவு விகிதம் 77.8% மற்றும் பெண்களின் எழுத்தறிவு விகிதம் 37.6% ஆகும்.


</doc>
<doc id="436466" url="https://ta.wikipedia.org/wiki?curid=436466" title="சாத்தனூர் ( கிருஷ்ணகிரி மாவட்டம்)">
சாத்தனூர் ( கிருஷ்ணகிரி மாவட்டம்)

சாத்தனூர் ( Sathanoor) என்பது என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், தளி ஊராட்சி ஒன்றியத்துக்கு உட்பட்ட ஒரு வருவாய் கிராமம் ஆகும். இந்த ஊரானது சாத்தனூர் ஊராட்சிக்கு உட்பட்டது.
இந்த ஊரானது மாவட்டத்தின் தலைநகரான கிருஷ்ணகிரியில் இருந்து 68 கிலோமீட்டர் தொலைவிலும், தளியில் இருந்து 12 கிலோமீட்டர் தொலைவிலும், மாநிலத் தலைநகரான சென்னையில் இருந்து 328 கிலோமீட்டர் தொலைவிலும் உள்ளது. 2011 ஆண்டு மக்கள் கணக்கெடுப்பின்படி இக்கிராமத்தில் 508 வீடுகள் உள்ளன. கிராமத்தின் மொத்த மக்கள் தொகையானது 2330 ஆகும். இதில் ஆண்கள் எண்ணிக்கை 1221, பெண்களின் எண்ணிக்கை 1109 என உள்ளது. மக்களின் கல்வியறிவு விகிதமானது 60.7% என உள்ளது.இது தமிழ்நாட்டின் சராசரி எழுத்தறிவு விகிதமான 80.09 % ஐ விடக்குறைவு ஆகும்.


</doc>
<doc id="436470" url="https://ta.wikipedia.org/wiki?curid=436470" title="பாளையப்பட்டி (தெற்கு) ஊராட்சி">
பாளையப்பட்டி (தெற்கு) ஊராட்சி

பாளையப்பட்டி (தெற்கு) ஊராட்சி (palayappatti Gram Panchayat), தமிழ்நாட்டின், தஞ்சாவூர் மாவட்டத்தில், உள்ள பூதலூர் வட்டாரத்தில் அமைந்துள்ளது. இந்த ஊராட்சி, திருவையாறு சட்டமன்றத் தொகுதிக்கும் தஞ்சாவூர் மக்களவைத் தொகுதிக்கும் உட்பட்டதாகும். இந்த ஊராட்சி, மொத்தம் 7 ஊராட்சி மன்றத் தொகுதிகளைக் கொண்டுள்ளது. இவற்றில் இருந்து 7 ஊராட்சி மன்ற உறுப்பினர்களைத் தேர்ந்தெடுக்கின்றனர்.

இவ்வூராட்சியானது மாவட்ட தலைநகரமான தஞ்சாவூரிலிருந்து 25 கி.மீ தொலைவிலும், மாநில தலைநகரான சென்னையிலிருந்து 336 கி.மீ தொலைவிலும் உள்ளது. இக்கிராமமானது தஞ்சாவூர் மாவட்டம் மற்றும் திருச்சி மாவட்டத்திற்கு எல்லையாக திகழ்கிறது. 


</doc>
<doc id="436493" url="https://ta.wikipedia.org/wiki?curid=436493" title="மோனலி தாக்கூர்">
மோனலி தாக்கூர்

மோனலி தாக்கூர் (Monali Thakur) நவம்பர் 3, 1985இல் பிறந்த ஒரு இந்திய பாடகர் மற்றும் நடிகை ஆவார். தேசிய திரைப்பட விருது மற்றும் பிலிம்பேர் விருதுகள் ஆகியவற்றை பெற்றுள்ளார் , 2013இல் "லூட்டெரா" என்றத் திரைப்படத்தில் இடம் பெற்ற "சாவார்" என்ற பாடலுக்கு சிறந்த பெண் பின்னணிப் பாடகருக்கான பிலிம்பேர் விருது பெற்றார். மேலும் ,2015இல் "தம் லகா கே ஹைசா" என்றத் திரைப்படத்தில் இடம் பெற்ற "மோ மோகே தாஹே" என்ற பாடலுக்கு சிறந்த பெண் பின்னணிப் பாடகருக்கான தேசியத் திரைப்பட விருதினையும் வென்றுள்ளார். அவர் ஜீ தொலைக்காட்சியின் "ச ரி க கா மா பா சாம்பியன்ஸ்" (2014) என்ற இசை நிகழ்ச்சியின் ஒரு நீதிபதியாக இருந்தார். மேலும் கலர் தொலைக்காட்சியின் ஒளிப்பரப்பான "ரைசிங் ஸ்டார்" என்ற இரு நிகழ்ச்சிகளுக்கு நிபுணராக இருந்தார்.

தாக்கூர் கொல்கத்தாவில் உள்ள பெங்காலி இசைக் குடும்பத்தைச் சார்ந்தவர், இவரது தந்தை சக்தி தாக்கூர் ஒரு பெங்காலி பாடகர், மற்றும் இவரது ச்கோதரி மெஹூலி தாக்கூரும் ஒரு பின்னணி பாடகர் ஆவார். இவர் பண்டிட் ஜகதீஸ் பிரசாத் மற்றும் பண்டிட் அஜய் சக்ரபோர்தி ஆகிய இருவரிடமும் இந்துஸ்தானி இசையை. அவர் "ஹிப்-ஹாப்" மற்றும் "பரதநாட்டியம்" கற்றுக் கொண்டார், மேலும் "சல்சா" நடனம் பயிற்சி பெற்ற நடன கலைஞராகவும் இருக்கிறார்.

தக்கூர் பள்ளி மற்றும் கல்லூரிகளில் போட்டிகளில் பாடுவதைத் தொடங்கி, உள்ளூர் திருவிழாக்களிலும் பங்கேற்றார், மற்றும் "ராம் கிருஷ்ணா" என்ற தொடரில் பாடியமைக்காக சிறந்த பின்னணி பாடகருக்கான "ஆனந்தலோக் விருது" பெற்றார் அப்போது அவருக்கு வயது 14 மட்டுமே. "இந்திய ஐடால்" போட்டிகளில் ஒன்பதாவது இடத்தை அடைந்தபின் அவர் புகழ் பெற்றார்.

இசைத் துறையில் ஒரு வலுவான பாதையைப் பெற அவள் "இந்திய ஐடாலுக்கு" பிறகு கூட போராட வேண்டியிருந்தது. 2008 இல் பாலிவுட் திரைப்படமான "ரேஸ்" படத்தில் இரண்டு பாடல்களை பாடுவதற்கு இசை இயக்குனரான பிரீத்தம் சக்ர்போர்த்தி ஒரு வாய்ப்பை வழங்கினார். முதலில் ஒரு பாடல் பாடலை பாட திட்டமிடப்பட்டது, ஆனால் அவரின் முதல் பதிவு கண்டு, படத்தின் இயக்குனர்கள் அப்பாஸ்-முஸ்டன் ஆகிய இருவரும் இரண்டாவது பாடலை இவருக்கு வழங்கினர். 



</doc>
<doc id="436495" url="https://ta.wikipedia.org/wiki?curid=436495" title="பண்டைய இந்தியக் கல்வெட்டுக்கள்">
பண்டைய இந்தியக் கல்வெட்டுக்கள்

பண்டைய இந்தியக் கல்வெட்டுக்கள், இந்தியத் துணைக்கண்டத்தில் முதன் முதலாக கிடைத்த கலவெட்டுக்கள், கிமு மூவாயிரம் ஆண்டுகளுக்கு முந்தைய சிந்து வெளியில் கிடைத்த கல்வெட்டுக் குறிப்புகள் ஆகும். ஆனால் இக்கல்வெட்டுக் குறிப்புகள் இதுவரை யாராலும் முழுமையாக படித்து அறியப்படவில்லை. 

வட இந்தியாவில், கிமு மூன்றாம் நூற்றாண்டில் பிராமி எழுத்தில் பிராகிருத மொழியில் எழுதப்பட்ட அசோகரின் கல்வெட்டுகளும், தமிழ்நாட்டில் தமிழி எழுத்தில், தமிழ் மொழியில் எழுதப்பட்ட மாங்குளம் கல்வெட்டுகள் முதலில் அறியப்பட்டதாகும். 

தென்னிந்தியாவில் சமணர்களின் தமிழ் பிராமி, பட்டிபிரோலு எழுத்து முறை மற்றும் கடம்ப எழுத்துமுறையில் பொறித்த கல்வெட்டுக்கள் கண்டறியப்பட்டுள்ளது.

மேலும் பழனி கொடுமணல் மற்றும் ஆதிச்சநல்லூரில் கிமு 500 ஆண்டுகளுக்கு முந்தைய பண்டைய தமிழ் பிராமி கல்வெட்டுக்கள் கண்டறியப்பட்டுள்ளது.

அசோகர் காலத்திற்கு முந்தைய கல்வெட்டுகள் இலங்கையின் அனுராதபுரத்தில் கண்டெடுக்கப்பட்டுள்ளது. 

கிபி நான்காம் நூற்றாண்டு காலத்திய சமசுகிருத மொழி கல்வெட்டுக் குறிப்புகள் முதன்முதலில் அடையாளம் காட்டப்பட்டுள்ளது.

கிபி முதல் ஆயிரமாண்டிற்குப் பின்னர் பாறை, தூண், சமணர் படுகைகள் மற்றும் குடைவரை சுவர்களில் கல்வெட்டுகள் மற்றும் செப்புப் பட்டயங்கள் அதிகம் கண்டறியப்பட்டது.

இந்தியத் தொல்லியல் ஆய்வகம் கண்டெடுத்த ஒரு இலட்சத்திற்கும் மேற்பட்ட கல்வெட்டுகளில், 60,000 கல்வெட்டுக்கள் தமிழ் மொழி கல்வெட்டுகளாகும். ஒரு இலட்சம் கல்வெட்டுகளில், 5% கல்வெட்டுக்கள் மட்டுமே தெலுங்கு, கன்னடம், சமசுகிருதம், மராத்தி மொழி கல்வெட்டுகளாகும். 
வெண்கலக் காலத்திய சிந்து வெளி எழுத்துக்களுக்குப் பின்னர் இந்தியத் துணைக்கண்டத்தில் முதன்முதலாக அறிமுகமான எழுத்துமுறைகளில், கிமு 250-களில் அசோகரின் கல்வெட்டுக்களில் எழுதப்பட்ட பிராமி எழுத்துமுறை ஆகும். 
அசோகர் காலத்திற்கு முந்தைய, கிமு 5-ஆம் நூற்றாண்டின் தமிழ் பிராமி எழுத்துக் கல்வெட்டுக்கள், தமிழ்நாட்டின் பழனி ஈரோடு, (கொடுமணல்) and ஆதிச்சநல்லூர், மற்றும் இலங்கையின் அனுராதபுரம் போன்ற இடங்களில் கண்டுபிடிக்கப்பட்டுள்ளது.

இந்தியத் துணைக்கண்டத்தில் கிடைத்த கல்வெட்டுகளையும், மற்றும் செப்புப் பட்டயங்களையும், 1886 முதல் தொல்லியல் அறிஞர்கள் ஆய்வு செய்து, அவைகளை தமிழ் பிராமி மற்றும் பிராமி என வகைப்படுத்தி, ஆங்கிலத்தில் மொழிபெயர்ப்பு செய்தனர். 

வட இந்தியவில் அசோகரின் கல்வெட்டுக்கள் பிராமி எழுத்துமுறையிலும்; தென்னிந்தியாவின் தமிழ் கல்வெட்டுக்கள் தமிழ் பிராமி எழுத்துமுறையிலும் இருந்தது. பின்னர் தமிழ் பிராமி எழுத்துமுறைகள், வட்டெழுத்து முறையில் மாறி, கோயில் கருங்கல் சுவர்களில் செதுக்கப்பட்டிருந்தது. 

கிபி 1-ஆம் நூற்றாண்டு முதல் பட்டிபிரோலு மற்றும் கடம்பர் எழுத்துமுறைகளிலிருந்து கன்னடம் மற்றும் தெலுங்கு எழுத்துமுறைகள் உருவானது.

கிமு 250 காலத்திய 33 அசோகர் கல்வெட்டுக்கள் மற்றும் அசோகரின் தூண்களில் எழுதப்பட்ட கல்வெட்டுக் குறிப்புகள், கிமு 2-ஆம் நூற்றாண்டின் மாங்குளம் கல்வெட்டுகள், கலிங்க மன்னர் காரவேலன் காலத்திய ஹத்திகும்பா கல்வெட்டு, ஹேலியோடோரஸ் தூண், கிபி 150-இல் ருத்திரதாமனின் ஜுனாகத் பாறைக் கல்வெட்டு, சமுத்திரகுப்தரின் அலகாபாத் தூண் கல்வெட்டு, இரண்டாம் புலிகேசியின் அய்கொளெ கல்வெட்டு, (கிபி 634), தமிழ்நாட்டின் செப்புப் பட்டயங்கள் முக்கியமானவைகள். 

 

கிமு 2-ஆம் நூற்றாண்டு காலத்திய, உதயகிரி மற்றும் கந்தகிரி குகைகளில், கலிங்க மன்னர் காராவேலனால் நிறுவப்பட்ட ஹத்திகும்பா கல்வெட்டுகள், பிராமி எழுத்தில் 17 வரிகள் கொண்டது.

கிரேக்க எழுத்தில், பாக்திரியா மொழி கல்வெட்டு ஒன்று 1993-இல் ஆப்கானித்தான் நாட்டின் சுர்க் கோட்டல் எனுமிடத்தில் கண்டெடுக்கப்பட்டது.

இக்கல்வெட்டில் குசான் பேரரசர் கனிஷ்கரின் ஆட்சிக் குறித்தும், குசான் வம்சம் குறித்தும் குறிப்புகள் உள்ளது. 

தென்னிந்திய மன்னர்கள் குறிப்பாக சோழர், விஜயநகரப் பேரரசுகள், கிபி 10-ஆம் நூற்றாண்டு முதல் 19-ஆம் நூற்றாண்டு வரை, வேளாண் நிலங்கள் மற்றும் வேளாண் நிலத்துடன் கூடிய கிராமங்கள், கோயில்கள், சைவ மடங்கள், அன்னசாலைகள் போன்ற பொதுநிறுவனக் காரியங்களை நிர்வாகிக்க, தனிநபர்களுக்கும், பொதுநிறுவனங்களுக்கும், செப்பேடுகள் மூலம் தானமாக வழங்கியதை வேள்விக்குடி செப்பேடுகள் போன்றவைகள் மூலம் அறியப்படுகிறது.

தென்னிந்தியாவில் தமிழ்நாட்டிற்கு வெளியே உள்ள பகுதிகளில் கல்வெட்டுகள் பிராகிருதம் மற்றும் சமசுகிருத மொழியில் அதிகம் கொண்டிருந்த போதும், தமிழ்நாட்டில் மட்டும் தமிழி எழுத்தில் கொண்டிருந்தது. 

சங்க இலக்கியங்கள் அனைத்தும் தமிழ் மொழியில், பனை ஓலைகளில் எழுதப்பட்டிருந்தது.

இச்சங்க இலக்கியங்கள் கிமு 4 - கிமு 3-ஆம் நூற்றாண்டிற்குள் எழுதப்பட்டிருக்கலாம் அறிஞர்கள் கருதுகிறார்கள். கிமு 3-ஆம் நூற்றாண்டு காலத்திய தமிழ் கல்வெட்டுகள் தமிழ் பிராமி எழுத்துமுறையில் இருந்தது. 

தமிழ் மொழியின் முதல் இலக்கண நூலான தொல்காப்பியம் எழுதப்பட்ட காலம் கிமு 5 - 2-ஆம் நூற்றாண்டு காலமாக இருக்கலாம் அறிஞர்கள் கணித்துள்ளனர்.





</doc>
<doc id="436500" url="https://ta.wikipedia.org/wiki?curid=436500" title="சிபில் வத்தசிங்க">
சிபில் வத்தசிங்க

கலா கீர்த்தி சிபில் வத்தசிங்க இலங்கையின் மூத்த சிறுவர் கதை எழுத்தாளரும், விளக்கமளிப்பரும் ஆவார். இவரது பல புத்தகங்கள் பல்வேறு மொழிகளில் மொழி பெயர்க்கப்பட்டுள்ளன.

வத்தசிங்க 1927 ஆம் ஆண்டு இலங்கையில் காலி மாவட்டத்தில் ஜின்தோட்டையில் பிறந்தார். ஆறு வயது வரை ஜின்தோட்டையில் வளர்ந்தார். பின்பு குடும்பத்துடன் கொழும்புக்கு குடிபெயர்ந்து ஹோலி பெமிலி கான்வன்டில் கல்வி கற்றார். பதினேழாவது வயதில் லங்காதீப பத்திரிகையில் இணைந்தார். 1952 ஆம் ஆண்டு லேக் ஹவுஸ் பதிப்பகத்தில் ஜனதா பத்திரிகையின் பிரதான விளக்கமளிப்பவராக பணியாற்றினார். வத்தசிங்க லேக் ஹவுஸ் பதிப்பகத்தில் பணியாற்றியமையால் அவருக்கு சண்டே ஒப்சவர், சிலுமின, டெய்லி நியூஸ் மற்றும் சரசவிய ஆகிய பிரபல பத்திரிகைகளில் எழுத மற்றும் விளக்கமளிக்க வாய்ப்பு கிடைத்தது. 1955 ஆம் ஆண்டு அனைத்து லேக் ஹவுஸ் பத்திரிகைகளினதும் தலைமை பதிப்பாசிரியரான தொன் தர்மபால வத்தசிங்க என்பவரை திருமணம் முடித்தார்.

1952 ஆம் ஆண்டு வத்தசிங்க ஜனதா பத்திரிகையில் பணியாற்றும் போதே கதைகள் எழுத தொடங்கினார். பத்திரிகையின் சிறுவர் பகுதியில் "குடா ஹொரா" என்ற கதையை எழுதினார். இக் கதையை புத்தகமாக எழுதி வெளியிட்ட போது தேசிய மற்றும் சர்வதேசிய அளவில் விமர்சன ரீதியாக வெற்றிப் பெற்றது. "குடா ஹொரா"வின் வெற்றியை தொடர்ந்து 200 இற்கும் மேற்பட்ட சிறுவர் கதை புத்தகங்களை எழுதினார். இவரது பல புத்தகங்கள் தமிழ், ஆங்கிலம் உட்பட பல்வேறு மொழிகளில் மொழிபெயர்க்கபட்டுள்ளன. 
வத்தசிங்க பல சர்வதேச பாராட்டுக்களை அவரது சிறுவர் கதைகளுக்காக பெற்றுள்ளார். ஐரோப்பிய மற்றும் ஆசியாவில் விருதுகளை பெற்றுள்ளார். 1965 ஆம் ஆண்டு இவர் எழுதிய "வெசக் லன்டர்ன்" கதைக்காக சிறுவர் கதைகளுக்கான ஆசிய பெண் எழுத்தாளருக்கான இசபெல் ஹட்டன் பரிசை வென்றார். 1986 இல் இவரது முதல் புத்தகமான "குடா" "ஹொரா" சிறந்த வெளிநாட்டு புத்தகம் என்ற விருதை ஜப்பானில் வென்றது. மேலும் இந்த புத்தகத்திற்கு 1987 ஆம் ஆண்டு மிக பிரபலமான சிறுவர் புத்தகம் என்ற விருது ஜப்பானிய நூலக சங்கத்தால் கிடைக்கப் பெற்றது. "குடா" "ஹொரா" புத்தகம் ஏழு மொழிகளில் மொழிபெயர்க்கப்பட்டது. 2003 ஆம் ஆண்டு ஜப்பான் மற்றும் செக்கோசெலோவாக்கியாவில் வத்தசிங்கவின் புத்தக கண்காட்சி நடைப்பெற்றது. அவருக்கு நோர்வே புத்தக விழாவிற்காக நன்கறியப்பட்ட எழுத்தாளர்களால் அழைப்பு விடுவிக்கப்பட்டது.  





</doc>
<doc id="436504" url="https://ta.wikipedia.org/wiki?curid=436504" title="அமர காவியம் (2014 திரைப்படம்)">
அமர காவியம் (2014 திரைப்படம்)

அமர காவியம் (Amara Kaaviyam) ஜீவா ஷங்கர் இயக்கத்தில், 2014 ஆம் ஆண்டு வெளிவந்த இந்தியத் தமிழ்த் திரைப்படமாகும். சத்யா, மியா மற்றும் பலர் நடுத்துள்ளனர். நடிகர் ஆர்யா தயாரிப்பில், ஜிப்ரானின் வெற்றிக்கரமான இசை அமைப்பில், 5 செப்டம்பர் 2014 ஆம் தேதி வெளியானது. 

சத்யா, மியா (தமிழில் அறிமுகம்), ஆனந்த் நாக், தம்பி ராமையா, சுதீபா பிங்கி, ரிந்து ரவி, அரௌல் ஜோடி, வைத்தியநாதன், எலிசபெத், சூப்பர்குட் சுப்பிரமணி.

ஜீவா (சத்யா) நீதிமன்றத்திற்கு அழைத்துச் செல்லப்படும் பொழுது தனது கடந்த காலத்தை நினைத்துப்பார்ப்பதிலிருந்து படம் துவங்குகிறது. 1989 யில், 12ஆம் வகுப்பில், ஜீவாவின் நண்பன் பாலாஜி (ஆனந்த் நாக்) சக மாணவி கார்த்திகாவை (மியா (நடிகை)) காதல் செய்கிறான். ஆனால், கார்த்திகா ஜீவாவை காதல் செய்கிறாள். அந்நிலையில், ஜீவாவின் தந்தை இறந்து போக, ஜீவாவின் தாய் மறுமணம் செய்துகொள்கிறார். போலீசில் அகப்பட்டுக்கொள்ளும் ஜீவா-கார்த்திகா ஜோடியை பற்றி அவரவர் குடும்பங்களுக்கு தெரியவருகிறது. மன்னிப்பு கேட்க வரும் ஜீவாவை கார்த்திகாவின் தந்தை அடித்து விட, ஜோடி பிரிய நேரிடுகிறது. பள்ளிப்படிப்பு முடிந்த பிறகு, தன்னை காதலில் ஏமாற்றிய காரணத்திற்காக கார்த்திகாவை கொலை செய்ய முடிவு செய்கிறான் ஜீவா. இறுதியில், ஜீவா-கார்த்திகா ஜோடிக்கு என்னவானது என்பதே மீதிக் கதையாகும்.

6 பாடல்களை கொண்ட இசைத்தொகுப்பு 28 ஜூன் 2014 ஆம் தேதி சத்யம் சினிமாஸில் வெளியானது. இந்தப் படத்தின் இசை அமைப்பாளர் ஜிப்ரான் ஆவார். மதன் கார்க்கி, பார்வதி, அஸ்மின், வெற்றிச்செல்வன் ஆகியோர் பாடல் ஆசிரியர்கள் ஆவர். பாடல்களும், பின்னணி இசையும் நல்ல பாராட்டுகளை பெற்றன.

ஜீவா ஷங்கர், தனது முந்தைய படம் நான் (2012) வெற்றி பெற்றதை தொடர்ந்து, 1980 - களில் நடக்கும் காதல் கதையை எழுதினார். துவக்கத்தில் மதன் தயாரிப்பில், யுவன் ஷங்கர் ராஜா இசை அமைப்பில், அதர்வா நடிப்பதாக இருந்தது. பின்னர், ஆர்யா தயாரிப்பில், சத்யா நடிப்பதாக செப்டம்பர் 2013-யில் முடிவானது.

இந்தத் திரைப்படத்தின் சாட்டிலைட் உரிமத்தை விஜய் தொலைக்காட்சி நிறுவனம் வாங்கியது.

இந்தப்படம் கலந்த விமர்சனத்தைப் பெற்றது.



</doc>
<doc id="436505" url="https://ta.wikipedia.org/wiki?curid=436505" title="முத்திரை (திரைப்படம்)">
முத்திரை (திரைப்படம்)

முத்திரை 2009 ஆம் ஆண்டு டேனியல் பாலாஜி, நிதின் சத்யா மற்றும் லட்சுமி ராய் நடிப்பில், அனீஸ் தன்வீர் ஜீவாவின் எழுத்தில், ஸ்ரீநாத் இயக்கத்தில், யுவன் சங்கர் ராஜா இசையில் வெளியான தமிழ் திரைப்படம். அனீஸ் தன்வீர் இயக்குனர் மற்றும் ஒளிப்பதிவாளர் ஜீவாவின் மனைவி ஆவார். பாலிவுட் நடிகை ராக்கி சாவந்த் சிறப்புத் தோற்றத்தில் நடித்துள்ளார். 

தமிழக சட்டமன்றத் தேர்தலில் அழகர் அதியமானின் (சரவணன்) கட்சி வெற்றி பெறுகிறது. அவரது சகோதரன் அழகர் தொண்டைமான் (ஆனந்த்) மற்றும் மூத்த தலைவர் ஆதிகேசவன் (பொன்வண்ணன்) ஆகியோருக்கு பதவிக்காக நடைபெறும் வாக்குவாதம் பெரிதாகி துப்பாக்கிச்சூடு நடக்கிறது. அதில் அழகர் அதியமான் இறக்கிறார். அழகர் தொண்டைமான் கோமா நிலைக்குச் செல்கிறார். ஆதிகேசவன் படுகாயமடைகிறார். இதனால் முதல்வரைத் தேர்வு செய்யும் வரை மாநிலத்தில் ஆளுநர் ஆட்சி அமல்படுத்தப்படுகிறது.

சத்யா (நிதின் சத்யா) மற்றும் அழகு (டேனியல் பாலாஜி) இருவரும் திருடர்கள். அழகு பணத்திற்காக காவியஞ்சலியை (லட்சுமி ராய்) திருமணம் செய்கிறான். அதன்பிறகு தன் தவறை உணர்ந்து காவ்யாவை உண்மையாக நேசிக்கிறான். சத்யா தான் ஒரு சி.பி.ஐ. அதிகாரி என்று பொய்சொல்லி ஆர்த்தியைக் (மஞ்சரி பாட்னிஸ்) காதலிக்கிறான். சத்யா மற்றும் அழகு தங்கியிருக்கும் அடுக்குமாடிக்குடியிருப்பில் உள்ள வீட்டின் எதிரே உள்ள வீட்டில் கிருஷ்ணா (சேத்தன்) தங்கியுள்ளான்.

அழகர் அதியமான் கொலை வழக்கை விசாரிக்கும் காவல் ஆணையர் (கிஷோர்) அந்த துப்பாக்கிச்சூடு பற்றிய ரகசியங்கள் அறிந்த நபரான கிருஷ்ணாவைத் தேடுகிறார். அவனுடைய வீட்டைக் கண்டுபிடித்து அங்கே வருவதை அறியும் கிருஷ்ணா அங்கிருந்து தப்பித்து, எதிரில் உள்ள சத்யாவின் வீட்டிற்குள் நுழைந்து உதவுமாறு கேட்கிறான். அப்போது வீட்டில் சத்யாவுடன் அழகு, காவ்யா மற்றும் ஆர்த்தி ஆகியோர் உள்ளனர். அவர்கள் ஐந்து பேரும் அங்கிருந்து தப்பிக்கின்றனர். மகிழுந்தில் கிருஷ்ணாவைத் தவிர மற்ற நால்வரும் ஏறி தப்பிக்கின்றனர். வாகனத்தில் எற முயலும் கிருஷ்ணா தன் மடிக்கணினியை அந்த மகிழுந்தில் தவறவிடுகிறான்.

அந்த மடிக்கணினியில் உள்ள காணொளியைக் காணும் நால்வரும் அந்த துப்பாக்கிச்சூடு நடந்த அன்று ஆதிகேசவன் தான், அழகர் அதியமான் மற்றும் அழகர் தொண்டைமான் இருவரையும் துப்பாக்கியால் சுட்டு தன்னைத்தானே சுட்டுக்கொண்டதையும் அறிகின்றனர். அழகு இதைக் காவல் ஆணையரிடம் தெரிவிக்கிறான். சிறிது நேரத்தில் ஆதிகேசவனின் ஆட்கள் அவர்களைத் தேடிவருகிறார்கள். அழகு காவல் ஆணையர்தான் அந்த ஆட்களை அனுப்பியதாக எண்ணுகிறான். எனவே ஆதிகேசவனிடம் அந்த மடிக்கணினியைக் கொடுக்க பணம் வேண்டுமென பேரம் பேசுகின்றனர். குற்றவாளி தண்டிக்கப்பட்டானா? சத்யா மற்றும் அழகு தப்பினார்களா? என்பது மீதிக்கதை. 


படத்தின் இசையமைப்பாளர் யுவன் சங்கர் ராஜா. 2009 மே 7 அன்று சத்யம் சினிமாஸ்- இல் நடைபெற்ற படத்தின் பாடல் வெளியீட்டு விழாவில் இயக்குனர் கெளதம் மேனன் பாடல்களை வெளியிட்டார். படத்தின் நாயகிகளில் ஒருவரான மஞ்சரி பாட்னிஸ் ஒரு பாடலைப் பாடியுள்ளார். பாடலாசிரியர்கள் சினேகன், நா. முத்துக்குமார் மற்றும் பா. விஜய்.

விகடன்: இப்படத்திற்கு விகடன் விமர்சனம் 100க்கு 38 மதிப்பெண் வழங்கியது.

ஈகரை.நெட் : இயக்குநர் மக்களிடமிருந்து வெற்றி முத்திரையை வாங்கத் தவறிவிட்டார். 



</doc>
<doc id="436512" url="https://ta.wikipedia.org/wiki?curid=436512" title="ராமச்சந்திரா (திரைப்படம்)">
ராமச்சந்திரா (திரைப்படம்)

ராமச்சந்திரா (Ramachandra) ராஜ் கபூர் இயக்கத்தில் 2003 ஆம் ஆண்டு வெளிவந்த இந்தியத் தமிழ்த் திரைப்படம் ஆகும். எஸ். ரமேஷ் பாபு தயாரிப்பில், தேவா இசையில், 15 ஜனவரி 2003 ஆம் தேதி வெளியானது. சத்யராஜ், பாண்டியராஜன், விஜயலக்ஷ்மி, ஆஷிஷ் வித்யார்த்தி மற்றும் பலர் நடித்துள்ள இப்படத்தை பி. பாலமுருகன் ஒளிப்பதிவு செய்தார். 1995 ஆம் ஆண்டு வெளியான "கில்லாடி இன்ஸ்பெக்டர்" என்ற தெலுங்கு படத்தின் மறுஆக்கமாகும்.

சத்யராஜ், பாண்டியராஜன், விஜயலக்ஷ்மி, ஆஷிஷ் வித்யார்த்தி, ஸ்ரீகாந்த், வெண்ணிற ஆடை மூர்த்தி, சந்திரசேகர், டெல்லி கணேஷ், லிவிங்ஸ்டன், ராஜ் கபூர், ஸ்ரீமன், பொன்னம்பலம் (நடிகர்), பாண்டு, ஜி. எம். குமார், மகாநதி ஷங்கர், தலைவாசல் விஜய், விநாயக், கோவை செந்தில், சிவா நாராயணமூர்த்தி, தீபா வெங்கட், அபிநயஸ்ரீ, மும்தாஜ், பகோடா காதர், நரசிம்மன், லெகாஸ்ரீ, ராதிகா சவுத்ரி, நாகேந்திர பிரசாத்.

ராமச்சந்திரன் (சத்யராஜ்) ஒரு நேர்மையான காவல் அதிகாரி. ஆனால், அவருக்கு மரண தண்டனை வழங்கப்பட்டு சிறையில் இருக்கிறார். இந்நிலையில், சமூகத்தில் நடமாடும் குற்றவாளிகளை கொலைசெய்ய, ராமச்சந்திரனின் நண்பர்கள் ரகசியமாக அவரை விடுவித்தனர். வெளியே செல்லும் அவர், குற்றவாளிகளை ஒருவர் பின் ஒருவராக கொலை செய்கிறார். இறுதியில், ராமச்சந்திரனுக்கு என்னவானது என்பதே மீதிக் கதையாகும்.

இந்தத் திரைப்படத்தின் பின்னணி மற்றும் பாடல்களுக்கு இசை அமைத்தார் தேவா (இசையமைப்பாளர்) ஆவார். பா. விஜய் மற்றும் பொன்னியின் செல்வன் ஆகியோர் பாடல் ஆசிரியர்கள் ஆவர். நான்கு பாடல்களை கொண்ட ஒலித்தொகுப்பு 2003 ஆம் ஆண்டு வெளியானது.

இந்தத் திரைப்படம் எதிர்மறையான விமர்சனங்களை பெற்றது. 

2003 தமிழ் நாடு மாநில திரைப்பட விருதுகள்



</doc>
<doc id="436522" url="https://ta.wikipedia.org/wiki?curid=436522" title="லீலை (2012 திரைப்படம்)">
லீலை (2012 திரைப்படம்)

லீலை (Leelai) ஆன்ரூ லூயிஸ் இயக்கத்தில், 2012 ஆம் ஆண்டு வெளியான இந்தியத் தமிழ்த் திரைப்படமாகும். ரமேஷ் பாபு தயாரிப்பில், சதிஷ் சக்ரவர்த்தி இசை அமைப்பில், 27 ஏப்ரல் 2012 ஆம் தேதி வெளியானது. ஷிவ் பண்டிட், மானசி பரேக், சந்தானம் (நடிகர்) மற்றும் பலர் நடித்துள்ளனர்.

ஷிவ் பண்டிட், மானசி பரேக், சந்தானம், சுஹாசினி ராஜு, மாயா, விபா நடராசன், லட்சுமி ராமகிருஷ்ணன்.

மலர், மோனா, காயத்ரி ஆகிய மூன்று தோழிகளும் ஒரே கல்லூரியில் பயின்று வருகின்றனர். மலர் (மானசி) வேண்டாம் என்று கண்டித்தும், மோனா கார்த்திக்கை (ஷிவ் பண்டிட்) காதல் செய்தாள். அதனால், மலருக்கும் கார்த்திக்கிற்கும் மோதல் ஏற்படுகிறது. பின்னர், மோனாவும் காரத்திக்கும் பிரிய நேரிடுகிறது. பின்னர், காயத்திரியும் கார்த்திக்கும் காதல் செய்தனர். அதையும் மலர் கண்டித்தாள். பின்னர், காயத்திரி-கார்த்திக் காதல் முறிந்தது.

பல ஆண்டுகள் கழித்து, கார்த்திக்கும் மலரும் ஒரே நிறுவனத்தில் பணி புரிந்தனர். கார்த்திக்கின் லீலைகளை மன்னிக்காத மலரிடம், தன் பெயர் சுந்தர் என்று பொய் சொல்லி ஆள் மாறாட்டம் செய்கிறான் கார்த்திக். மலர் சுந்தரை விரும்புகிறாள். மலரின் தோழி சுஜாவிற்கு இந்த ஆள் மாறாட்டம் குறித்து தெரிய வருகிறது. இறுதியில், கார்த்திக் - மலர் காதலுக்கு என்னவானது என்பதே மீதிக் கதையாகும்.

இந்த் திரைப்படத்தின் பின்னணி மற்றும் பாடல்களின் இசையை அமைத்தவர் சதிஷ் சக்ரவர்த்தி ஆவார். மேலும், இரண்டு பாடல்களுக்கு அவர் ஆசிரியராகவும் இருந்தார்.

2008 மே மாதம் துவங்கிய படப்பிடிப்பு, தயாரிப்பு தாமதங்களை தாண்டி, 27 ஏப்ரல் 2012 அன்று வெளியான இப்படம் நல்ல விமர்சனங்களைப் பெற்றது. ஆன்ரூ லூயிஸ் லீலையின் கதையை சொல்லி இரண்டு மாதத்திற்கு பிறகு, ரவிச்சந்திரன் தயாரிக்க ஒப்புக்கொண்டார்.

இந்தப் படம் பெரும்பாலும் நல்ல விமர்சனத்தைப் பெற்றது. "விடுமுறை நாட்களில், குடும்பத்துடன் பார்க்கத் தக்க நகைச்சுவை நிறைந்த படம்" என்று விமர்சனம் செய்யப்பட்டது. 


</doc>
<doc id="436529" url="https://ta.wikipedia.org/wiki?curid=436529" title="ரகசிய போலீஸ் (1995 திரைப்படம்)">
ரகசிய போலீஸ் (1995 திரைப்படம்)

ரகசிய போலீஸ் 1995 ஆம் ஆண்டு சரத்குமார் மற்றும் நக்மா நடிப்பில், ஆர். எஸ். இளவரசன் இயக்கத்தில், ஏ. என். சுந்தரேசன் தயாரிப்பில், லட்சுமிகாந்த்-பியாரிலால் இசையில் வெளியான தமிழ் திரைப்படம்.

முதலமைச்சராக ஆசைப்படும் உள்துறை அமைச்சர் பொன்னுரங்கம் (கவுண்டமணி) அதற்காக மாநிலத்தில் ஒரு பிரச்சனையை உருவாக்கத் திட்டமிடுகிறார். அழகம்பெருமாளின் (ஆனந்த்ராஜ்) மூலம் எதிர்க்கட்சி அலுவலகத்தில் வெடிகுண்டு வைத்து வெடிக்கச்செய்ததில் 22 பேர் இறக்கின்றனர். முதலமைச்சர், (ராதிகா) காவல்துறை இணை ஆணையர் சூரியாவை (சரத்குமார்) இந்த வழக்கை விசாரிக்க நியமிக்கிறார். 

சூரியாவும் ராஜியும் (நக்மா) காதலர்கள். முதல்வரைக் கொல்வதற்காக பெருமாள் செய்யும் முயற்சிகளை முறியடிக்கும் சூரியா அதில் படுகாயமடைகிறான். பெருமாளின் ஆலோசனைப்படி பொன்னுரங்கம் இந்த வாய்ப்பைப் பயன்படுத்தி சூரியாவை வேறு துறைக்கு மாற்றுகிறான். அந்த வழக்கு ராஜியின் சகோதரன் தினேஷ் வசம் ஒப்படைக்கப்படுகிறது. தினேஷ் அவ்வழக்கை விசாரணையின் போதே கொல்லப்படுகிறான். சூர்யாவின் தாயும் (சங்கீதா) கொல்லப்படுகிறாள். இந்த இரு கொலைகளுக்கும் அமைச்சர் பொன்னுரங்கம்தான் காரணம் என்று முதல்வரிடம் சூர்யாவும் ராஜியும் புகாரளிக்கின்றனர். மேலும் முதல்வரைக் கொல்லவும் திட்டம் தீட்டியுள்ளதாக தெரிவிக்கின்றனர். அரசுமுறைப் பயணமாக சீசெல்சு நாட்டுக்கு செல்வதால் உடனடியாக பொன்னுரங்கத்தின் மீது நடவடிக்கை எடுக்க இயலாது என்று கூறும் முதல்வர் சூர்யாவைத் தன் மெய்காப்பாளராக நியமித்துத் தன்னுடன் அழைத்துச் செல்கிறார்.

சீசெல்சு நாட்டில் முதல்வரைக் கொல்லும் திட்டத்துடன் வரும் பெருமாளைக் கைது செய்கிறார் சூர்யா. பெருமாள் கைது செய்யப்பட்டதை அறிந்த பொன்னுரங்கம் தற்கொலை செய்துகொள்கிறார்.


படத்தின் இசையமைப்பாளர் லட்சுமிகாந்த் - பியாரிலால். பாடலாசிரியர் வாலி.


</doc>
<doc id="436531" url="https://ta.wikipedia.org/wiki?curid=436531" title="மூன்றாம் சரபோஜி">
மூன்றாம் சரபோஜி

மூன்றாம் சரபோஜி ராஜா போன்ஸ்லே (Serfoji III) ) என்பவர் தஞ்சாவூரின் கடைசி மராத்திய மன்னரான சிவாஜியின் வளர்ப்பு மகனும், தஞ்சாவூர் அரசின் மன்னராக தன்னை பாவித்து வந்தவரும் ஆவார். 

1855 ஆம் ஆண்டு தஞ்சாவூர் மராத்திய மன்னர் சிவாஜி ஆண் வாரிசு இல்லாமல் இறந்தார். அப்போது பிரித்தானிய கிழக்கிந்திய கம்பெனியால், கொண்டுவரப்பட்ட அவகாசியிலிக் கொள்கைப்படி, தஞ்சாவூர் சமஸ்தானமானது கம்பெனி ஆட்சியுடன் இணைக்கப்பட்டது. 1855 அக்டோபர் 31 ஆம் நாள் ஒன்பது வயதான விஜய மோகன முக்தாம்பா பாயிக்கு தஞ்சாவூர் ராணி என்ற பட்டத்தை அளித்த ஆங்கிலேயர்கள், அவருக்கு சில அதிகாரப்பூர்வ சலுகைகளையும் வழங்கினர். ஆனால் தஞ்சாவூர் சிவாஜியின் தத்து மகனான மூன்றாம் சரபோஜியை அங்கீகரிக்க பிரித்தானியர் மறுத்து விட்டனர்.


</doc>
<doc id="436532" url="https://ta.wikipedia.org/wiki?curid=436532" title="கொரியன் பரப்பிசை (கே பாப்)">
கொரியன் பரப்பிசை (கே பாப்)

கொரியன் பரப்பிசை அல்லது கே பாப் தென் கொரியாவில் உருவான பிரபலமான இசை வகை ஆகும். கே பாப் என்ற வார்த்தை 1990ஆம் ஆண்டு காலங்களில் உருவாக்கினாலும் 2000ஆம் ஆண்டு காலப்பகுதியில் இந்த வார்த்தை பிரபலமானது. கே பாப் என்பது தென் கொரியாவில் உள்ள உள்நாட்டு பரப்பிசை இசையை குறிக்கிறது. இந்த இசையானது நவீன காலத்திற்கு ஏட்பவாறு பாடுதல், டிரம் இயந்திரம், மின்னணு டிரம், கிரவ கிதார், ஒலி கிதார், சின்தசைஸர், கிளபம், எண்ணிம ஒலி நிலையம், தாள இசைக்கருவி, க்ரோவ் பாக்ஸ் போன்ற கருவிகளின் மூலம் இசை தட்டுகள் உருவாக்கப்படுகின்றது. நவீன கே-பாப் கலாச்சாரம் ஹாட் (H.O.T) என்ற ஆண்கள் இசைக்குழுவிருந்து 1996 ஆம் ஆண்டில் இருந்து இளைஞர்களிடமிருந்தும் மிகப்பெரிய வரவேட்பை பெற்றது. தற்பொழுது இந்த கலாச்சாரம் கிழக்கு ஆசியா, தென்கிழக்கு ஆசியா, இந்தியா, இலத்தீன் அமெரிக்கா, வடக்கு ஆப்பிரிக்கா, மத்திய கிழக்கு போன்ற நாடுகளில் மிகவும் பிரபலமானது.


</doc>
<doc id="436536" url="https://ta.wikipedia.org/wiki?curid=436536" title="நீத்தி மோகன்">
நீத்தி மோகன்

நீத்தி மோகன்( Neeti Mohan) 1979 நவம்பர் 18 அன்று தில்லியில் பிறந்த இந்திய பின்னணி பாடகியாவார். அவர் "சேனல் வி" என்ற தொலைக்காட்சியின் ஒரு ரியாலிட்டி தொடரான "பாப் ஸ்டார்ஸ்"இன் வெற்றியாளர்களில் ஒருவராக இருந்தார், பின்னர் நிகழ்ச்சியின் மற்ற வெற்றியாளர்களுடன் இணைந்து "ஆஸ்மா"வுக்கு தேர்ந்தெடுக்கப்பட்டார், அமித் திரிவேதியின் "பாம்பே வெல்வெட்" (2008) என்ற இசைத்தொகுப்பு ஆல்பத்தில் இவர் பாடிய ஆறு "ஜாஸ்" பாடல்களின் தொகுப்பிற்கு இசை விமர்சகர்களிடமிருந்து நேர்மறையான விமர்சனத்தைப் பெற்றார். அடுத்த ஆண்டு, அவர் "சாவ் ஆஸ்மன்" படத்தில் இடம் பெற்ற "பார் பார் தேக்கோ" (2016) பாடலை பாடியதற்காக இரண்டாவது பிலிம்பேர் விருதிற்கு வேட்பாளாராக தேர்ந்தெடுக்கப்பட்டார். 
மோகன் "தி வாய்ஸ் இந்தியா கிட்ஸ்" ஒன்றாவது பருவத்தில் மற்றும் இரண்டாவது பருவத்தில் பயிற்சியாளராக தோன்றினார். இவரது தொழில் வாழ்க்கையைத் தவிர, அவர் பல்வேறு தொண்டு மற்றும் சமூகச் செயல்பாட்டில் ஈடுபட்டுள்ளார்

நீத்தி மோகன் தில்லியில் பிறந்தார் அவரது தந்தை, பிரிஜ் மோகன் ஷர்மா, ஒரு அரசாங்க அதிகாரி மற்றும் அவரது தாயார், குசும், ஒரு இல்லத்தரசி ஆவார். நீத்தி மோகன் நான்கு சகோதரிகளில் மூத்தவர்; சக்தி மோகன், முக்தி மோகன் மற்றும் கிருதி மோகன். நீத்து மோகன் கந்தர்வா மஹாவித்யாலயாவில் பாடலைக் கற்றுக் கொள்ளத் துவங்கினார். அந்த நேரத்தில், அவர் நாடக மற்றும் நடனம் ஈடுபட்டு வந்தார்; ஆனால் பாடல் என்பது ஒரு "தீவிர பொழுதுபோக்கு"ஆகும் பின்னர் பிலானியிலுள்ள பிர்லா மாலிகா வித்யாபீடத்திற்கு சென்றார்

பள்ளி நாட்களில், மோகன் பள்ளி இசைக்குழுவின் ஒரு பகுதியாக இருந்தார், மேலும் ஐந்து ஆண்டுகளாக டெல்லி குடியரசு தின அணிவகுப்பில் பங்கேற்றார். நீத்து மோகன் தனது பள்ளியில் பாடல், நடனம், இசைக்குழு மற்றும் நாடக அரங்கில் நிகழும் நிகழ்ச்சிகள் போன்ற பல கூடுதல் பாடத்திட்டங்களில் பங்கேற்றார். அவர் இந்திய தேசிய கேடட் கார்ப்ஸில் சேர்ந்து பட்டம் பெற்றார். 


</doc>
<doc id="436544" url="https://ta.wikipedia.org/wiki?curid=436544" title="மீனாக்‌ஷி சேஷாத்ரி">
மீனாக்‌ஷி சேஷாத்ரி

மீனாக்‌ஷி சேஷாத்ரி (Meenakshi Seshadri) (பிறப்பு 1963) இந்திய நடிகை, விளம்பர மாதிரி மற்றும் நடனக் கலைஞர் ஆவார். இவர் இந்தி, தமிழ் மற்றும் தெலுங்கு மொழிப் படங்களில் நடித்துள்ளார். இவரது காலத்தில் அதிக வருவாயை பெற்ற நடிகை எனக் குறிப்பிடப்படுகிறார். இவர் அதிகமாக நகைச்சுவை, நாடகம், அதிரடி மற்றும் காதல் வகைப் படங்களில் நடித்துள்ளார். இவர் தனது 17வது வயதில், 1981ம் வருடம் "ஈவ்ஸ் வீக்லி மிஸ் இந்தியா" போட்டியில் பங்குபெற்று வெற்றி பெற்றார்.

மீனாக்‌ஷி சேஷாத்ரி முதன் முறையாக "பெயிண்டர் பாபு" (1983) திரைப்படத்தில் அறிமுகமானார். இதை அடுத்து நடித்த "ஹீரோ" (1983) திரைப்படம், மக்களிடையே அங்கீகாரத்தைப் பெற்றுத் தந்தது. குறிப்பாக, 'ஹோசியர்' (1985), 'பேவாஃபை' (1985), 'மேரி ஜங்' (1985), 'சுவாதி' (1986), 'டாகேட்' (1987), 'இனாம் தஸ் ஹசார்' (1987), ஷாகென்ஷா' (1988), 'மஹாதேவ்' (1989), 'ஜர்ம்' (1990), 'காயல்', 'கர் ஹொ டு ஆசியா' 'டாமினி' (1993) போன்ற படங்களில் இவரது கதாபாத்திரம் மக்களிடையே நல்ல வரவேற்பை பெற்றது.இவர் நடித்துள்ள 'சுவாதி' (1986), 'டாஹ்லீஸ்' (1986), 'சத்யமேவ ஜயதே' (1987), 'அவார்கி' (1990) மற்றும் 'டாமினி' (1993) படங்களுக்கு மகத்தான விமர்சன பாராட்டுக்களைப் பெற்றார். இவர் 1980 மற்றும் 90களில் இந்திப் படவுலகில் முன்னணி கதாநாயகியாக இருந்தார். இவரது நடிப்புத்திறன், அழகு மற்றும் இவரது நடனம் அனைவராலும் பேசப்பட்டது. இவர் 90களில் நடந்த "கஜீராஹோ" நாட்டிய விழாவில் நடனம் ஆடியுள்ளார். 

இவரது சொந்தப் படமான "கதக்" திரைப்படத்தை வெளியிட்ட பிறகு படவுலகை விட்டு வெளியேறினார். தன் குழந்தைகளை வளர்ப்பதற்காக அமெரிக்காவில் தன் கணவருடன் வசிக்கிறார். அமெரிக்காவில், "செரிஷ் டான்ஸ் ஸ்கூல்" என்னும் நடனப் பள்ளியை நடத்தி வருகிறார். இவரது வாழ்க்கை குற்த்து "மீனாக்‌ஷி அக்சப்ட் ஹர் விங்ஸ்" என்கிற பெயரில் ஆவணப்படம் எடுக்கப்பட்டது.

மீனாக்‌ஷி சேஷாத்ரி, சார்க்கண்டிலுள்ள சிந்திரியில் தமிழ்க் குடும்பத்தில் பிறந்தார். இவர் இந்திய பாரம்பரிய நடனங்களான பரதநாட்டியம், குச்சிப்புடி, கதக் மற்றும் ஒடிசி வகை நடனத்தில் தேர்ச்சி பெற்றவர். இவர் வேம்படி சின்ன சத்யம் மற்றும் ஜெய ராமா ராவ் போன்றோரிடம் நடனம் பயின்றார்; தனது 17வது வயதில், 1981ம் வருடம் "ஈவ்ஸ் வீக்லி மிஸ் இந்தியா" போட்டியில் பங்குபெற்று வெற்றி பெற்றார். மேலும் இவர், 1981ம் வருடம், தோக்கியோ, ஜப்பானில் நடந்த சர்வதேச அழகிப் போட்டியில் இந்தியா சார்பாக பங்கு பெற்றார். 



</doc>
<doc id="436547" url="https://ta.wikipedia.org/wiki?curid=436547" title="முஸ்தபா (திரைப்படம்)">
முஸ்தபா (திரைப்படம்)

முஸ்தபா (Musthaffaa) ஆர். அரவிந்த்ராஜ் இயக்கத்தில், 1996 ஆம் ஆண்டு வெளிவந்த இந்தியத் தமிழ்த் திரைப்படமாகும். பி. ஜி. ஸ்ரீகாந்த் தயாரிப்பில், வித்தியாசாகர் இசையில், 16 பிப்ரவரி 1996 ஆம் தேதி வெளியானது. துரைசாமி நெப்போலியன், ரஞ்சிதா, கவுண்டமணி, கே. பிரசன்னா, லட்சுமி, காஸான் கான், அலெக்ஸ், சூர்யா, ராஜேஷ்குமார் மற்றும் பலர் நடுத்துள்ளனர். பின்னர், 1997 ஆம் ஆண்டு இந்தி மொழியில் "குலாம்-ஈ-முஸ்தபா" என்ற பெயரில் மறுஆக்கம் செய்யப்பட்டது. 2010 ஆம் ஆண்டு பெங்காலி மொழியில் "ரெஹ்மத் அலி" என்ற பெயரில் மறுஆக்கம் செய்யப்பட்டது.

நெப்போலியன், ரஞ்சிதா, கவுண்டமணி, கே. பிரசன்னா, லட்சுமி, காஸான் கான், அலெக்ஸ், சூர்யா, ராஜேஷ்குமார், பப்லூ ப்ரித்விராஜ், கணேஷ்கர், சர்மிளா, சூரியகாந்த், பிரதாப் சந்திரன், குமரிமுத்து, டி. எஸ். ராகவேந்திரா, வைத்தி, சாமிநாதன், முரளி குமார், ஜானகி, பி. ஆர். வரலக்ஷ்மி, மைதிலி, ஜெயமணி.

முஸ்தபா (துரைசாமி நெப்போலியன்), பெரியவரின் (சூர்யா) நம்பிக்கைக்கு பாத்திரமான கையாள் ஆவான். பெரியவருக்கு வரும் பிரச்சனைகளை அனைத்தையும், செல்லப்பாவின் (கவுண்டமணி) உதவியுடன் தீர்த்து வைப்பான் முஸ்தபா.

அந்நிலையில், சுதர்சனம் ஒரு நடுத்தர வர்க்கத்தை சேர்ந்த, நேர்மை தவறாத, லஞ்சம் வாங்காத பிராமண வகுப்பை சேர்ந்தவர். தனது நேர்மையான வாழ்க்கை முறையால், பணத்தட்டுப்பாடு ஏற்படுகிறது. அதை கருத்தில் கொண்டு, ஆய்வுகள் செய்யாமல் சில ஒப்பந்தங்களில் சுதர்சனை கையொப்பம் போட வற்புறுத்துகிறான் முஸ்தபா.

நாட்டிய மங்கை கவிதாவுடன் (ரஞ்சிதா) பழக்கம் ஏற்பட்டு, முஸ்தபாவும் கவிதாவும் திருமணம் செய்ய முடிவு செய்கிறார்கள். சுதர்சனனுக்கு பணத்தேவை அதிகமானால், லஞ்சம் வாங்கும் பொழுது லஞ்சஒழிப்பு அதிகாரியிடம் அகப்படுகிறார்.

அரசியல் சார்ந்த பிரச்சனைகளால் பெரியவரை கொல்ல வகுக்கப்படும் திட்டத்தில், பரிதாபமாக கவிதா உயிரிழக்க நேரிடுகிறது. பின்னர், பெரியவருக்கும் முஸ்தபாவிற்கும் மோதல் ஏற்பட்டு, முஸ்தபாவை கொல்ல முடிவு செய்கிறார் பெரியவர். இறுதியில், முஸ்தபாவிற்க்கு என்னவானது என்பதே மீதிக் கதையாகும்.

இந்தப் படத்தின் பின்னணி மற்றும் பாடல்களின் இசையை அமைத்தவர் வித்தியாசாகர் ஆவார். வைரமுத்து எழுதிய 5 பாடல்களும் 1996 ஆம் ஆண்டு வெளியானது.

வார இதழான ஆனந்த விகடனில் கே. பிரசன்னா எழுதிய நாடகம் மிகவும் பிடித்தால் பி. ஜி. ஸ்ரீகாந்த் இந்தப்படத்தை தயாரிக்க முடிவுசெய்தார். ஊமை விழிகள் (1986 திரைப்படம்), உழவன் மகன் (திரைப்படம்) போன்ற படங்களை இயக்கிய அனுபவமுள்ள ஆர். அரவிந்தராஜ், நெப்போலியனை வைத்து இப்படத்தை இயக்கினார்.

நெப்போலியனின் நடிப்பு நன்றாக இருந்ததாவும், படத்தின் முதற்பாதியின் குறைகளை இரண்டாம் பாதி சரிசெய்யும் வகையில் அமைந்ததாகவும் விமர்சனம் செய்யப்பட்டது.


</doc>
<doc id="436549" url="https://ta.wikipedia.org/wiki?curid=436549" title="பயணம் (2011 திரைப்படம்)">
பயணம் (2011 திரைப்படம்)

பயணம் 2011 ஆம் ஆண்டு தமிழ் மொழியிலும், ககணம் என்ற பெயரில் தெலுங்கிலும் ஒரே சமயத்தில் தயாரிக்கப்பட்ட திரைப்படம். இப்படத்தின் கதை இந்திய விமானம் கடத்தப்பட்ட உண்மை சம்பவத்தைத் தழுவி உருவாக்கப்பட்டது. ராதாமோகன் இயக்கத்தில் நாகர்ஜுனா மற்றும் பிரகாஷ் ராஜ் நடிப்பில் உருவாக்கப்பட்டது. பிரகாஷ் ராஜ் இப்படத்தைத் தயாரித்தார். இப்படத்தை இந்தியில் கோல்ட்மைன்ஸ் டெலிபிலிம்ஸ் நிறுவனத்தார் "மேரே ஹிந்துஸ்தான் கி கசம்" என்ற பெயரில் 2012 ஆம் ஆண்டு மொழிமாற்றம் செய்து வெளியிட்டனர்.

சென்னையிலிருந்து டெல்லி செல்லும் விமானம் நடுவானில் தீவிரவாதிகளால் கடத்தப்படுகிறது. எதிர்பாராவிதமாக விமானம் பழுதடையவே திருப்பதி விமான நிலையத்தில் தரையிறக்கப்படுகிறது. தீவிரவாதிகள் 100 கோடி ரூபாய் பணம், இந்திய சிறையிலிருக்கும் அவர்கள் தலைவன் யூசுப்கானின் விடுதலை மற்றும் அவர்கள் அனைவரும் தப்பிச்செல்ல ஒரு விமானம் ஆகியன வேண்டும் என்ற நிபந்தனைகளை விதிக்கின்றனர். 

தேசிய பாதுகாப்புப் படை வீரர் மேஜர் ரவீந்திரா (நாகர்ஜுனா) தலைமையில் வீரர்கள் சம்பவ இடத்திற்கு விரைகின்றனர். ரவி தீவிரவாதிகளின் கோரிக்கைகளை நிறைவேற்ற வேண்டாம் என்றும் அதிரடி தாக்குதல் நடத்தி விமானத்திலுள்ள தீவிரவாதிகளைக் கொன்று பயணிகளை மீட்கலாம் என்றும் ஆலோசனை தருகிறார். அதை ஏற்க மறுக்கும் அரசுத்துறைகளின் மேலதிகாரிகள் பயணிகளை பாதுகாப்பாக மீட்கும்பொருட்டு தீவிரவாதிகளின் நிபந்தனைகளை நிறைவேற்ற ஒத்துக்கொள்கின்றனர். 

விமானத்தில் இருக்கும் பயணிகள் நிலை: பிரபலமான நடிகர் சைனிங் ஸ்டார் சந்திரகாந்த் (பிருத்விராஜ்) அவருக்கு அருகில் அமர்ந்திருக்கும் அவருடைய தீவிர ரசிகன் பாலாஜி (சாம்ஸ்), கணவனிடம் சண்டையிட்டுப் பிரிந்த மனைவி, அவளுக்கு ஆறுதல் சொல்லும் தம்பதி, பாதிரியார் (எம். எஸ். பாஸ்கர்) , புரட்சிகரமான கருத்துக்களைப் பேசும் சுபாஷ் (இளங்கோ குமரவேல்) , முன்னாள் ராணுவ வீரர் (தலைவாசல் விஜய்), கல்லூரி மாணவி சந்தியா (சனாகான்), மருத்துவர் வினோத் (ரிஷி), சோதிடர் நாராயண சாஸ்திரி, (மனோபாலா) விமானிகள் மற்றும் பணிப்பெண்கள் இவர்களுக்கு இடையே நடைபெறும் உரையாடல்கள் என்று விமானத்தினுள் நடப்பவை கோர்வையான காட்சிகளாக்கப்படுகின்றன.

யூசுப்கானை அழைத்துவரும் வாகனம் விபத்தில் சிக்கி அவன் இறந்துபோகிறான். இந்த தகவலைத் தீவிரவாதிகளிடமிருந்து மறைத்து யூசுப்கான் உயிரோடு இருப்பதாக நம்பவைக்க, யூசுப்கான் போன்ற உருவ ஒற்றுமை கொண்ட ஒருவனை நடிக்கச்செய்து போலியான காணொளி ஒன்றை ஒளிப்பதிவு செய்து அவர்களை நம்பவைக்கின்றனர். அதன்பின் விமானத்தில் இருந்த பயணிகளை எப்படி பாதுகாப்பாக மீட்டனர் என்பது மீதிக்கதை.


பாடல்கள் இல்லாத திரைப்படம். படத்தின் பின்னணி இசையை அமைத்தவர் பிரவின் மணி. படத்தின் முன் விளம்பரத்திற்காக மதன் கார்க்கியின் வரிகளில் ஒரு பாடல் மட்டும் உருவாக்கப்பட்டது. 

சென்னையில் முதல் வார வசூல் ரூபாய் 99 லட்சம் ஆகும் 



</doc>
<doc id="436559" url="https://ta.wikipedia.org/wiki?curid=436559" title="ஹலோ (திரைப்படம்)">
ஹலோ (திரைப்படம்)

ஹலோ (Hello) கே. செல்வ பாரதி இயக்கத்தில், 1999 ஆம் ஆண்டு வெளிவந்த இந்தியத் தமிழ்த் திரைப்படமாகும். பிரசாந்த், ப்ரீத்தி, சுஜிதா, ரஞ்சித் மற்றும் பலர் நடித்துள்ளனர். திருவேங்கடம் தயாரிப்பில், தேவா இசை அமைப்பில், 7 நவம்பர் 1999 ஆம் தேதி வெளியான இப்படம், பாக்ஸ் ஆபீசில் சராசரி வெற்றியைப் பெற்றது.

பிரசாந்த், ப்ரீத்தி, சுஜிதா, ரஞ்சித், மணிவண்ணன், சார்லீ, வையாபுரி, சுரேஷ், செந்தில், இளவரசி, ஆர். சுந்தர்ராஜன், காக்கா ராதாகிருஷ்ணன், கனல் கண்ணன்.

சந்துரு (பிரசாந்த்) பூக்கடை ஒன்றில் வேலை பார்த்து வருகிறான். பெண்களை தன் வசப்படுத்த அவன் பல முறை முயன்றிருந்தாலும் அவனுக்கு அதில் வெற்றி கிடைக்கவில்லை. அதனால், அவனது நண்பர்கள் (சார்லீ, வையாபுரி (நடிகர்)) மிகவும் கேலி செய்தனர். அதிலிருந்து தப்பிக்க, கோவிலில் அறிமுகம் இல்லாத ஒரு பெண்ணை (ப்ரீத்தி) காட்டி அவள் தான் தன் காதலி என்று கூறிவிடுகிறேன் சந்துரு. அடிக்கடி அந்த பெண்ணிடம் தொலைபேசியில் பேசுவது போல் சந்துரு நாடகமாட, அவனது நண்பர்களும் அதை நம்பிவிடுகின்றனர்.

இந்நிலையில், சார்லியின் நண்பன் சுரேஷ் பெண் பார்க்க சென்னை வருகிறான். அந்த பெண் - ஸ்வேதா, சந்துரு விரும்பும் பெண் என்று தெரியவர, திருமணத்தை நிராகரிக்கிறேன் சுரேஷ். அதனால், ஸ்வேதாவின் அண்ணன் சேகர் (ரஞ்சித்) அவளை நம்பாமல் மிகவும் திட்டிவிட, அதை தாங்கிக் கொள்ள இயலாமல், தற்கொலை செய்ய முயற்சிக்கிறாள் ஸ்வேதா.

பின்னர், ஸ்வேதாவிடம் தான் யார் என்று உண்மையை மறைத்து அறிமுகமாகி, நன்மதிப்பைப் பெற்று, சந்துருவும் ஸ்வேதாவும் விரும்பினர். பின்னர், சந்துரு யார் என்று தெரியவர, சந்துரு-ஸ்வேதா திருமணம் தடைபடுகிறது. இறுதியில், அந்த காதல் ஜோடிக்கு திருமணம் நடந்ததா என்பதே மீதிக் கதையாகும்.

இந்தப் படத்தின் பின்னணி மற்றும் பாடல்களின் இசையை அமைத்தவர் தேவா ஆவார். வைரமுத்து எழுதிய ஆறு பாடல்களும் 1999 ஆம் ஆண்டு வெளியானது.


ஹலோ, கே. செல்வ பாரதியின் இயக்கத்தில் வெளிவந்த இரண்டாவது படமாகும். இது, ப்ரீத்தியின் முதல் தமிழ் படமாகும். அவருக்கு தமிழ் தெரியாத காரணத்தால், படப்பிடிப்பின் பொழுது அவர் வசங்களை ஹிந்தி மொழியில் பேச, பின்னர் தமிழ் மொழியில் டப்பிங் செய்யப்பட்டது. ஹலோ படத்தின் தயாரிப்பு மிகவும் விரைவாக நடந்து முடிந்ததாக நடிகை ப்ரீத்தி குறிப்பிட்டிருந்தார்.


</doc>
<doc id="436569" url="https://ta.wikipedia.org/wiki?curid=436569" title="வேம்புக்குடி ஊராட்சி">
வேம்புக்குடி ஊராட்சி

வேம்புக்குடி ஊராட்சி ("Vembukudi Gram Panchayat"), தமிழ்நாட்டின் தஞ்சாவூர் மாவட்டத்தில் உள்ள அம்மாபேட்டை வட்டாரத்தில் அமைந்துள்ளது. இந்த ஊராட்சி, பாபநாசம் சட்டமன்றத் தொகுதிக்கும் மயிலாடுதுறை மக்களவைத் தொகுதிக்கும் உட்பட்டதாகும். இந்த ஊராட்சி, மொத்தம் 7 ஊராட்சி மன்றத் தொகுதிகளைக் கொண்டுள்ளது. இவற்றில் இருந்து 7 ஊராட்சி மன்ற உறுப்பினர்களைத் தேர்ந்தெடுக்கின்றனர். 2011ஆம் ஆண்டு இந்திய மக்கள் தொகை கணக்கெடுப்பின்படி, மொத்த மக்கள் தொகை 1195 ஆகும். இவர்களில் பெண்கள் 572 பேரும் ஆண்கள் 623 பேரும் உள்ளனர்.


</doc>
<doc id="436578" url="https://ta.wikipedia.org/wiki?curid=436578" title="பூண்டி ஊராட்சி (தஞ்சாவூர்)">
பூண்டி ஊராட்சி (தஞ்சாவூர்)

பூண்டி ஊராட்சி ("Poondi Gram Panchayat"), தமிழ்நாட்டின் தஞ்சாவூர் மாவட்டத்தில் உள்ள அம்மாபேட்டை வட்டாரத்தில் அமைந்துள்ளது. இந்த ஊராட்சி, பாபநாசம் சட்டமன்றத் தொகுதிக்கும் மயிலாடுதுறை மக்களவைத் தொகுதிக்கும் உட்பட்டதாகும். இந்த ஊராட்சி, மொத்தம் 7 ஊராட்சி மன்றத் தொகுதிகளைக் கொண்டுள்ளது. இவற்றில் இருந்து 7 ஊராட்சி மன்ற உறுப்பினர்களைத் தேர்ந்தெடுக்கின்றனர்.

2011 ஆம் ஆண்டு எடுக்கப்பட்ட மக்கட்தொகை கணக்கெடுப்பின் படி, இந்த ஊராட்சியில் மொத்தம் 1272 பேர் வசிக்கின்றனர். இவர்களில் பெண்கள் 611 பேரும், ஆண்கள் 661 பேரும் உள்ளனர். இந்த ஊராட்சியில் மொத்தம் 312 வீடுகள் உள்ளன.



</doc>
<doc id="436582" url="https://ta.wikipedia.org/wiki?curid=436582" title="இந்தியன் 2">
இந்தியன் 2

இந்தியன் 2 (Indian 2) வரவிருக்கிற இந்தியத் தமிழ்த் திரைப்படம் ஆகும். இப்படம் இயக்குநர் ஷங்கரின் இயக்கத்தில், சுபாஷ்கரன் அல்லிராஜாவின் லைக்கா தயாரிப்பகம் இத்திரைப்படத்தை தயாரிக்கிறது. இத்திரைப்படம் 1996 ஆம் ஆண்டில் வெளியான இந்தியன் திரைப்படத்தின் தொடர்ச்சியாக வெளிவருகிறது. கமல்ஹாசன் மற்றும் காஜல் அகர்வால் முன்னணி கதாபாத்திரங்களில் நடிக்கின்றனர். சேனாதிபதியாக கமல்ஹாசன் தொடர்கிறார். சஞ்சய் தத், நெடுமுடி வேணு கிருஷ்ணசாமியாக தொடர்கிறார். அனிருத் பாடல்களுக்கும், டிஜே ரேஷ் பின்னணிக்கும் இசையமைக்க உள்ளனர். ரவி வர்மன் ஒளிப்பதிவு செய்ய இருக்கிறார். ஸ்ரீகர் பிரசாத் படத்தொகுப்பினைச் செய்கிறார்.


இத்திரைப்படத்தின் தயாரிப்பு பற்றி 2017 ஆம் ஆண்டில் பிக் பாஸ் தமிழ் முதல் நிகழ்வின் போது தகவல் வெளிவந்தது. 2018 ஆம் ஆண்டு கமல்ஹாசனின் பிறந்த தினமான நவம்பர் 7 அன்று இத்திரைப்படம் லைக்கா தயாரிப்பகத்தால் தயாரிக்கப்பட இருப்பதாக அதிகாரபூர்வ செய்தி வெளிவந்தது. இத்திரைப்படத்திற்கான வசனம் ஜெயமோகன், கபிலன் வைரமுத்து, லெட்சுமி சரவணக்குமார் ஆகியோரால் எழுதப்படுகிறது.
இயக்குநர் ஷங்கர் இப்படத்தின் படப்பிடிப்பு டிசம்பர் 2018 இல் தொடங்கும் எனவும் 2019 ஆம் ஆண்டில் படம் வெளியாகும் எனவும் தெரிவித்தார். கமல்ஹாசன் இத்திரைப்படத்துடன் தனது 58 ஆண்டு நடிப்புத் தொழில் நிறைவடையும் என டிசம்பர் 2018 இல் தெரிவித்தார். படப்பிடிப்பு டிசம்பர் 14 இல் தொடங்குவதாக இருந்தது.ஆனால், இறுதியாக 18 ஜனவரி 2019 இல் தொடங்கியது. இரண்டாம் கட்ட படப்பிடிப்பு 11 பெப்ரவரி 2019 இல் தொடங்கியது.


</doc>
<doc id="436586" url="https://ta.wikipedia.org/wiki?curid=436586" title="எல் .ஏ. கிருட்டிண அய்யர்">
எல் .ஏ. கிருட்டிண அய்யர்

லட்சுமிநாராயணபுரம் அனந்தகிருட்டிண கிருட்டிண அய்யர் ("Lakshminarayanapuram Ananthakrishna Krishna Iyer") ஓர் இந்திய மானுடவியலாளர் ஆவார். மானுடவியல் குறித்த தலைப்புகளில் பல நூல்களை இவர் எழுதியுள்ளார். இவர் சென்னை பல்கலைக்கழகத்தின் மானுடவியல் துறையின் தலைவராக இருந்தார், கேரளாவின் பழங்குடி மற்றும் அட்டவணை சாதி மக்கள் தொடர்பான ஆய்வுகளில் ஈடுபட்டார். குறிப்பிடத்தக்க மானுடவியலாளரும் இவரது தந்தையுமான எல்.கே. அனந்தகிருட்டிண அய்யர் முன்னெடுத்த ஆய்வுகளின் தொடர்ச்சியே இவரது ஆய்வுகளாகும். இந்திய மானுடவியல், இரண்டு தொகுதிகளாக எழுதப்பட்ட கேரளாவின் சமூக வரலாறு என்ற வரலாற்று ஆய்வு நூல்கள், மூன்று தொகுதிகளாக எழுதப்பட்ட தென் கேரள பழங்குடிகள் தொடர்பான திருவாங்கூர் பழங்குடிகள் மற்றும் சாதிகள் என்ற நூல் போன்றவை இவர் ஆங்கிலமொழியில் எழுதிய குறிப்பிடத்தக்க சில நூல்களாகும். அறிவியல் பங்களிப்பிற்காக இந்தியாவில் வழங்கப்படும் மூன்றாவது மிகவுயர்ந்த விருதான பத்ம பூசண் விருதை இந்திய அரசாங்கம் 1972 ஆம் ஆண்டு இவருக்கு வழங்கியது. இவரது மகன் எல்.கே.பாலரத்னமும் ஓர் அறியப்பட்ட மானுடவியலாளர் ஆவார். இவரது மகள் எல்.கே.கங்கா பாகிரதி தமிழ்நாடு மின்சார வாரியத்தின் தலைமைப்பொறியாளர் கே.ஏ.சீத்தாராமனின் மனைவியாவார். சென்னை உள்ளுர் வலையமைப்பின் பொறியியல் மற்றும் தொழில்நுட்பத்துறை பிரிவு வழங்கும், பொறியியல் மற்றும் தொழில்நுட்பத்துறையில் சிறந்த பங்களிப்புகளுக்கான 2016-2017 ஆம் ஆண்டுக்கான இளம் வாழ்நாள் சாதனையாளர் விருது பெற்றவர் சீத்தாராமன் என்பது குறிப்பிடத்தக்கது ஆகும். 


</doc>
<doc id="436587" url="https://ta.wikipedia.org/wiki?curid=436587" title="ஐசோபுளோரோதைல்">
ஐசோபுளோரோதைல்

ஐசோபுளோரோதைல் (Isoflurothyl) என்பது CHFO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். புளோரினேற்றம் பெற்ற ஈதராக வகைப்படுத்தப்படும் இச்சேர்மம் மூச்சிழுக்கும் வலிப்பூக்கி புளோரோதைல் மருந்தாகும். இது புளோரோதைலின் கட்டமைப்பு மாற்றியம் ஆகும். புளோரோதைல் போல அல்லாமல் ஐசோபுளோரோதைல் ஒரு பொது மயக்க மருந்தாகும் .


</doc>
<doc id="436605" url="https://ta.wikipedia.org/wiki?curid=436605" title="கிரன் ராவ்">
கிரன் ராவ்

கிரன் ராவ் (Kiran Rao) 1973 நவம்பர் 7 அன்று பிறந்த இந்திய திரைப்படத் தயாரிப்பாளர், இயக்குனர் மற்றும் திரைக்கதை எழுத்தாளார் ஆவார். இவர் பாலிவுட் நடிகரான ஆமிர் கானின் மனைவி மற்றும் நடிகை அதிதி ராவின் உறவினர் ஆவார்.

1973 நவம்பர் 7 அன்று தெலங்காணாவில் கிரன் ராவ் பிறந்துள்ளார். இவரது தாத்தா ஜனும்பல்லி ஜே. ராமேஸ்வர் ராவ் தெலங்காணா மாவட்டம் வனபர்த்தி மாவட்டத்தைச் சார்ந்தவர். அவர் ஒரு இந்திய வழக்கறிஞர், தூதர், நாடாளுமன்ற உறுப்பினரும் புத்தக வெளியீட்டாளரும் ஆவார். மஹபூப் நகர் தொகுதியில் இரு முறை நாடளுமன்றத்திற்குத் தேர்ந்தெடுக்கப்பட்டுள்ளார். 1992 ல், அவரது பெற்றோர் மும்பைக்கு குடிபெயர்ந்ததால் இவரும் கொல்கத்தாவை விட்டு வெளியேற முடிவு செய்தார் கிரன் ராவ் முதுகலை உணவு அறிவியல் பட்டம் பெற்றார். இரண்டு மாதங்களுக்கு சோபியா பாலிடெக்னிக்கில் சமூக கம்யூனிகேஷன்ஸ் மீடியா பாடநெறிக்கையில் கலந்து கொண்டார், ஆனால் பின்னர் அங்கிருந்து வெளியேறி தில்லி சென்றார், பின்னர், புது தில்லி, ஜாமியா மில்லியா இஸ்லாமியா கல்லூரியில் முதுகலைப் பாடம் பெற்றார் நடிகை அதிதி ராவ் ஹைதாரி ராவின் முதல் உறவினர் ஆவார்.

அஷுதோஷ் கோவர்கர் இயக்கிய "'லகான்" படத்தில் ஒரு இயக்குனராக ராவ் தனது வாழ்க்கையைத் தொடங்கினார், பின்னர் "ஸ்வதேஷ்: வீ த பீப்பிள்" படத்திற்கு உதவினார். "லகான்" வெளிநாட்டு மொழி திரைப்பட பிரிவில் 74 வது அகாதமி விருதுக்கு பரிந்துரைக்கப்பட்டது. ஆமிர் கான் தயாரித்த அந்தப் படத்தில் இவரும் நடித்திருந்தார். "லகான்" படத்திற்கு முன்னர், "தில் சாத்தா ஹை" படத்தில் நடிகைக்கு ஒரு நிமிடமே வந்து போகும் பாத்திரத்தில் நடித்துள்ளார். இவர் "மான்சூன் வெட்டிங்" படத்திற்காக அகாதமி விருதிற்காக பரிந்துரைக்கப்பட்ட மீரா நாயருக்கு இரண்டாவது உதவியாளராக பணிபுரிந்தார்.

அமிர் கான் புரொடக்சன்ஸின் கீழ் ஜனவரி 2011 இல் வெளியிடப்பட்ட "டோபி காட்" என்றப் படத்தின் திரைக்கதையை எழுதி இயக்கியுள்ளார். கொல்கத்தாவில் தனது அடுத்த படத்திற்கான கதையை எழுதி வருகிறார்

2015 ஆம் ஆண்டில் மும்பை திரைப்பட விழாவின் தலைவராக கிரன் ராவ் நியமிக்கப்பட்டார். இவர் மராத்தி மொழியில் இசைக்கப்பட்ட "டூபான் ஆலா" சத்யமேவ ஜெயதே தண்ணீர் கோப்பை கீதம் என்ற பாடலை பாடியுள்ளர்.

ராவ் நடிகர் ஆமிர் கானை2005 டிசம்பரில் திருமணம் செய்து கொண்டார். அதற்கு முன்னர் , 2002இல் ஆமிர் கான் தனது முதல் மனைவி ரீனா தத்தாவை விவாகரத்து செய்தார். லகான் படப்பிடிப்பின்போது அவர்கள் சந்தித்தனர். படத்தின் துணை இயக்குனர்களில் ஒருவராக ராவ் இருந்தார். மும்பை புறநகர் பகுதியான பாந்த்ராவில் இப்போது அவர்கள் வாழ்கின்றனர். இந்த தம்பதியருக்கு ஆசாத் ராவ் கான் என்ற மகன் டிசம்பர் 5, 2011 அன்று பிறந்தார், அப்துல் கலாம் ஆசாத்தின் பெயரை அவருக்குச் சூட்டியுள்ளனர். அவர் ஒரு நாத்திகர் ஆவார்.


</doc>
<doc id="436616" url="https://ta.wikipedia.org/wiki?curid=436616" title="அசுவதி பிள்ளை">
அசுவதி பிள்ளை

அஸ்வதி வினோத் பிள்ளை (பிறப்பு: ஜூலை 14, 2000) இந்தி இந்தியாவின் கன்னியாகுமரியியைப் பிறப்பிடமாகக் கொண்ட ஒரு சுவீடிசியத் தொழில்முறை இறகுப்பந்தாட்ட வீரர் ஆவார். அவர் ஐரோப்பா முழுவதும் பல தேசிய மற்றும் சர்வதேச போட்டிகளில் பங்கேற்றுள்ளார். மேலும் இளைஞர் ஒலிம்பிக்கில் சுவீடனுக்காக விளையடிய முதல் இந்தியராகவும் உள்ளார். 2018 கோடைகால இளைஞர் ஒலிம்பிக்கில் தங்கப் பதக்கம் வென்ற ஆல்பா அணியின் ஒரு குழுவில் இடம்பெற்றவர். 

அசுவதியின் பெற்றோர் காயத்ரி மற்றும் வினோத் பிள்ளை ஆவர். தமிழ்நாட்டிலுள்ள தக்கலை என்ற ஊருக்கு அருகில் உள்ள ஒரு கிராமத்தில் வசித்துவருகிறார். அவள் ஒரு சகோதரன், ஒரு சகோதரன். அவர் பெங்களூருவின் தேசிய பொதுப் பள்ளியில் 4ஆம் வகுப்பு வரை படித்து வந்தார். 

சிறுவயதில் தனது தந்தை தன் நண்பர்களோடு விளையாடுவதைப் பார்த்த அசுவதி இறகுப்பந்தாட்டத்தில் ஆர்வம் கொண்டார். 2009 ஆம் ஆண்டில், இவரது குடும்பம் தந்தையின் தொழில்முறை தேவைகள் காரணமாக சுவீடனுக்கு இடம்பெயர்ந்தது. சுவீடனில் இருந்த சமயத்தில், அவர் இங்கிலீஷ்கா சுகோலன் தேசியப்பள்ளியில் கல்வியைத் தொடர்ந்தார். 12 வது வகுப்பில், அவர் கணிதம்மற்றும் உயிரியல் கல்வி கற்றார். அவர் கரோலினா மரின் என்பவரைத் தனது விளையாட்டு மதிரியாகக் கொண்டவர். 

அசுவதி ஏழு வயதில் இறகுப்பந்தாட்டம் விளையாடத் தொடங்கினார் சுவீடன் சென்ற பிறகும் பயிற்சியை நிறுத்த விரும்பாமல் தொடர்ந்து பயிற்சி பெற்றார். பயிற்சியாளர் ரியோ வில்லியோட்டோவின் கீழ் டேபீ இறகுப்பந்தாட்டக் கழகத்தில் இணைந்துகொண்டார் மேலும் உப்ஸ்பாலாவில் பயிற்சியாளரான ஆண்டர்ஸ் கிறிஸ்டியன்சன் என்பவரின் தேசியப் பயிற்சி மையத்தில் சேர்ந்தார். இந்தியாவில் பெங்களூருவில் அகாடமியில் பிரகாஷ் பாதுகோன் என்பவரிடம் பயிற்சி பெற்றார். ஒவ்வொரு ஆண்டும் மூன்று வாரங்களுக்கு, விமல் குமார் மற்றும் யூசுப் ஜோஹரி ஆகியோரால் அசுவதிக்குப் பயிற்சியளிக்கப்பட்டது. சுவீடிசிய தேசிய விளையாட்டு கூட்டமைப்பிலிருந்து உடல் பயிற்சியாளர்களால் பயிற்றுவிக்கப்பட்டார். ஒரு நாளைக்குக் குறைந்தபட்சம் மூன்றரை மணி நேரம் பயிற்சி அளிக்கப்படுகிறது. 

அசுவதி பல்வேறு ஐரோப்பிய எட்டு நாடுகள் முதலான தேசிய விளையாட்டுப் போட்டிகளிலும் டேனிஷ் ஜூனியர் இண்டர்நேஷனல், கிளாஸ்கோ இளையோர் தேசியப் போட்டிகள் மற்றும் ஹெல்சிங்கியில் ஃபின்ம்கம்பேன் போன்ற பல தேசிய மற்றும் சர்வதேச போட்டிகளில் பில்லில் கலந்து கொண்டார். பின்னர், தேசிய ஜிம்னாசிய இறகுப்பந்தாட்டக் கழகத்தின் இணைத்துக்கொள்ளப்பட்டார். 

தேசிய மற்றும் சர்வதேச போட்டிகளில் அசுவதியின் சாதனைகள் பின்வருமாறு: 


2012-2013 ஆம் ஆண்டு ஸ்டாக்ஹோமில் நடைபெற்ற மகளிர் இளையோருக்கான பிரிவில் பெருமைபெற்ற வீரர் விருதினைப் பெற்றார். மேலும் இவருக்கு இதற்கானப் பணப்பரிசும் வழங்கப்பட்டது. 2013 ஆம் ஆன்டில் பென்க் எரிக் ஹோஜர்ஸ் உதவித் தொகையும் பரிசளிப்பு பணத்தையும் பெற்றார். 


</doc>
<doc id="436623" url="https://ta.wikipedia.org/wiki?curid=436623" title="சுனேத்திரா குப்தா">
சுனேத்திரா குப்தா

சுனேத்திரா குப்தா (Sunetra Gupta) (பிறப்பு மார்ச்சு 15, 1965) ஒரு எழுத்தாளர் மற்றும் நோய்ப்பரவலியல் கோட்பாடு குறித்து விளக்கும் பேராசிரியராக ஆக்சுபோர்டு பல்கலைக்கழகத்தில் பணியாற்றுகிறார். இவருடைய விருப்பம், மலேரியா, எச்.ஐ.வி, இன்ஃபுளுவென்சா மற்றும் மூளையுறை அழற்சி போன்ற நோய்களை உண்டாக்கக்கூடிய கிருமிகளைப் பற்றி ஆய்வு செய்வதாகும். இவர் சாகித்திய அகாதமி விருது பெற்றவர்.

சுனேத்திரா குப்தா, இந்தியாவிலுள்ள கொல்கத்தாவில், துருபா மற்றும் மினாடி குப்தாவிற்கு மகளாகப் பிறந்தார். இவர் உயிரியல் படிப்பில் தேர்ச்சி பெற்று, இளங்கலைப் பட்டத்தை பிரின்ஸ்டன் பல்கலைக்கழகத்தில் பெற்றார். மற்றும் முனைவர் பட்டத்தை லண்டன் இம்பீரியல் கல்லூரியில் பெற்றார். 

குப்தா தற்போது, ஆக்சுபோர்டு பல்கலைக்கழகம், விலங்கியல் துறையில் நோய்த் தொற்று அறிவியல் பேராசிரியர். இவர் 'பிரின்ஸ்டன் யுனிவர்சிட்டி பிரஸ்' ஐரோப்பிய ஆலோசனை வாரியத்தில் அமர்ந்துள்ளார்.

இவர் தனது அறிவியல் ஆய்விற்காக, 'ஜியாலஜிகல் சொசைட்டி ஆஃப் லண்டன்' வழங்கிய அறிவியல் பதக்கம், மற்றும் 
அரச கழகம் ரோசலின்ட் ஃப்ரான்க்ளின் விருது பெற்றுள்ளார். 

ஜூலை 2013 இல் மேரி கியூரி போன்ற முன்னணி பெண் விஞ்ஞானியுடனான புகழ்பெற்ற அரச கழகத்தின் கோடைக்கால அறிவியல் கண்காட்சியின் போது குப்தாவின் ஓவியம் காட்சிக்கு வைக்கப்பட்டது.
குப்தா பெங்காலியில் தனது முதல் படைப்புகளை எழுதினார். இரவீந்திரநாத் தாகூர் கவிதையின் மொழிபெயர்ப்பாளராக இருந்தார். ஆங்கிலத்தில் பல புதினங்களை எழுதி வெளியிட்டுள்ளார். அக்டோபர் 2012இல், இவரது ஐந்தாவது புதினமான " சோ குட் இன் பிளாக் " தெற்காசிய இலக்கியத்திற்கான டி.எஸ்.சி. பரிசுக்காக நீண்ட காலமாக பட்டியலிடப்பட்டது.

இவரது புதினங்கள், சாகித்திய அகாதமி விருது, இலக்கிய விருது, போன்ற விருதுகளைப் பெற்றுள்ளன. இவரது புதினங்களில்,
"மெமொரிஸ் ஆஃப் ரெயின்", பெங்குயின் புக்ஸ் இந்தியா, புது தில்லி 1992, .</br>
"த கிளாஸ்ப்ளோயர்ஸ் பிரீத்" (1993)</br>
"மூன்னைட் இன்டு மார்ஸிபன்" (1995)</br>
"எ சின் ஆஃப் கலர்" (1999)</br>
"சோ குட் இன் பிளாக்" (2009) போன்றவை அடங்கும். 


</doc>
<doc id="436627" url="https://ta.wikipedia.org/wiki?curid=436627" title="கியாரா அத்வானி">
கியாரா அத்வானி

கியாரா அத்வானி (Kiara Alia Advani) 1992 ஜூலை 31 அன்று பிறந்த இந்தி மற்றும் தெலுங்குத் திரைப்படங்களில் முன்னணியில் உள்ள ஒரு இந்திய நடிகை ஆவார். 2014இல் வெளிவந்த நகைச்சுவைத் திரைப்படமான "ஃபுக்லி" படத்தில் நடித்து அறிமுகமான பிறகு, அத்வானி "எம். எஸ். தோனி" , நெற்ஃபிளிக்சில் வெளிவந்த மெய்ப்பொருள் மூல ஆராய்சி படமான "லஸ்ட் ஸ்டோரிஸ்" (2018), மற்றும் தெலுங்கு அரசியல் படமான "பரத் அனே நேனு" (2018) போன்ற பல்வேறு வணிக ரீதியாகவும், விமர்சன ரீதியாகவும் வெற்றிபெற்ற திரைப்படங்களில் நடிக்கத் தொடங்கினார்.

சிந்தி குடும்பத்தைச் சார்ந்த ஜகதீப் அத்வானி மற்றும் ஜெனீவ் ஜாப்ரிக்கு கியாரா அத்வானி மகளாகப் பிறந்தார். ஜகதீப் அத்வானி ஒரு தொழிலதிபர், மேலும் பஞ்சாபி, ஸ்காட்லாந்து , ஐரிஷ், போத்துக்கீஸ், மற்றும் ஸ்பானிஷ் வம்சாவளியைச் சார்ந்தவர். தனது முதல் பெயரான அலியா அத்வானியாக பிறந்த இவர் "ஃபுகலி" படத்தில் தனது பெயரை கியாரா அத்வானி என மாற்றினார். இவருக்கு மைஷாலைப் எனும் இளைய சகோதரர் உள்ளார். அவளுடைய தாய்வழி குடும்பத்தின் மூலம் பல பிரபலங்கள் அவருக்கு உறவினர் ஆவார்கள். நடிகர்கள் அசோக் குமார் மற்றும் சயீத் ஜாஃப்ரி ஆகியோர் முறையே, அவரது தாத்தா பாட்டியும் பெரிய மாமாவும் ஆவார், அதே போன்று ஷாஹீன் ஜாஃப்ரி மற்றும் நடிகை ஜூஹி சாவ்லா அவருடைய அத்தையாவார்கள்.

அத்வானி 2014இல் வெளிவந்த கபீர் சதானந்த் இயக்கிய ஃபுக்லி என்ற நகைச்சுவைத் திரைப்படத்தில் அறிமுகமானார். இத்திரைப்படத்தில் புதியவர்களான மோகித் மார்வா , விஜேந்தர் சிங் பெனிவால் , அர்பி லம்பா மற்றும் ஜிம்மி ஷெர்கில் ஆகியோருடன் நடித்திருந்தார், இத்திரப்படம் கலவையான விமர்சனத்தையே பெற்றது. அதேசமயம், இவரது நடிப்புக்காக, அத்வானி அவரது நடிப்பிற்காக பொதுவாக நேர்மறையான விமர்சனங்களைப் பெற்றார்.அத்வானி நடிகர் ராம் சரண் உடன் "வினயா வித்யா ராமா" என்ற ஒரு தெலுங்கு படத்தில் நடித்தார். 



</doc>
<doc id="436630" url="https://ta.wikipedia.org/wiki?curid=436630" title="சுபா முட்கல்">
சுபா முட்கல்

சுபா முட்கல் (Shubha Mudgal) 1959இல் பிறந்த இந்துஸ்தானி இசையைப் பாடும் ஒரு பாடகர் ஆவார். காயல், தும்ரி மற்றும் தத்ரா மற்றும் பிரபலமான அவரது பிரபலமான இந்திய பாப் இசையும் இதில் அடங்கும் . 2000இல் பெற்ற பத்மஸ்ரீ விருது உட்பட அவரது கலைசார்ந்த சாதனைகளுக்காக பல விருதுகளும் பாராட்டுகளும் பெற்றுள்ளார், இசையமைப்பாளராக இருந்த முட்கல், இடதுசாரி இயக்கங்கள் மற்றும், ஷப்னம் ஹாஷ்மியின் "அன்காத்" மற்றும் "சாமத்" என்ற நிறுவனத்திற்கும் ஆதரவளித்தார். 

சுபா அலகாபாத்தில் உள்ள ஒரு கல்வியாளர் குடும்பத்தில் பிறந்தவர் ஆவார், இவர் பேராசிரியர் ஸ்கந்த் குப்தா மற்றும் அவரது மனைவி பேராசிரியர் ஜெயா குப்தா ஆகியோரின் மகள் ஆவார். அவரது பெற்றோர்கள் இருவரும் அலகாபாத் பல்கலைக்கழகத்தில் ஆங்கில இலக்கியப் பேராசிரியர்களாக இருந்தனர், மேலும் இருவரும் கதக் போன்ற பாரம்பரிய நடனம், பாரம்பரிய இந்துஸ்தானி இசை ஆகியவற்றில் ஆர்வம் கொண்டிருந்தனர்.

சுபா அலாகாபாத்தில் வளர்ந்தார், பள்ளிப் படிப்பு முடிந்த பிறகு, செயின்ட். மேரி'ஸ் கான்வென்ட் இண்டர் கல்லூரியில் பயின்றார். கலை சிந்தனைகளை இவரது பெற்றோர்கள் ஒரு குழந்தைகளாக இவரையும் , இவரது சகோதரியும் இணைந்து கலை வகுப்புகளில் சேர்ந்து, கதக் நடனம் கற்றுக்கொள்ள அனுப்பினார்கள். பின்னர் அவர் அதே விருப்பமான மனோபாவத்தை தக்கவைத்துக் கொள்ளும் விதமாக தனது விருப்பப்படி இந்துஸ்தானி இசையை தேர்வு செய்தார். அவரது முதல் பாரம்பரிய ஆசிரியர் (குரு) அலகாபாத்தில் இருந்த பண்டிட் ராமாஷ்ரேயா ஜா ஆவார்.
தில்லி பல்கலைக்கழகத்தில் பட்டம் பெற்ற பிறகு, சுபா தில்லியில் பண்டிட் வசந்த் தக்கரிடம் தனது பயிற்சியைத் தொடர்ந்தார். மேலும் மற்ற பாடகர்களான பண்டிட் ஜிதேந்திர அபிஷேகி, நைனா தேவி மற்றும் பண்டிட் குமார் கந்தர்வா ஆகியோருடனும் பயிற்சி மேற்கொண்டார்.

1980 களில் சுபா முட்கால் ஒரு இந்துஸ்தானி இசை பாடகராக ஆனார், மேலும் திறமையான பாடகியாக ஒரு புகழ் பெற்றார். ' 

முட்கலுக்கு "அம்ரிட் பீஜ்" என்ற திரைப்படத்திற்காக 1996 ஆம் ஆண்டின் சிறந்த திரைப்படத்திற்கான தேசிய திரைப்பட விருது வழங்கப்பட்டது. 2000 மாவது ஆண்டில் விருது பத்மஸ்ரீ பெற்றார்.




</doc>
<doc id="436637" url="https://ta.wikipedia.org/wiki?curid=436637" title="ஜி. சி. அனுபமா">
ஜி. சி. அனுபமா

ஜி.சி. அனுபமா இந்திய வானவியலாளர் ஆவர். பெங்களூரில் உள்ள இந்திய வானியல் மையத்தின் (IIA) தலைமை மற்றும் மூத்த பேராசிரியர் ஆவார். தற்போது இவர் (2019-2022 ) இந்தியாவின் வானியல் சங்கத்தின் தலைவராக பணியாற்றி வருகிறார். இவர் இந்தியாவில் தொழில்முறை வானியலாளர்கள் சங்த்தின் தலைமைப் பொறுப்பில் இருக்கும் முதல் பெண்மணியாவார் ஐக்கிய அமெரிக்காவின் ஹவாலியில், பன்னாட்டு அளவிலான முப்பது மீட்டர் தொலைநோக்கி (TMT) அமைக்கும் முயற்சிக்கான திட்டத்தின் உறுப்பினராகவும் உள்ளார். உலகின் ஒன்பதாவது மிக உயர்ந்த தளமான லடாக் பகுதியில் லெஹ் அருகிலுள்ள ஹேனலில் அமைந்துள்ள உலகின் ஒளியியல், அகச்சிவப்பு மற்றும் காமா கதிர் தொலைநோக்கியான ஹிமாலயன் தொலைநோக்கியின் வடிவமைப்பு மற்றும் நிறுவனப் பொறுப்பாளராகவும் அனுபமா இருந்துள்ளார். 

அனுபமா வானியல் துறை குறித்த பல்வேறுஆய்வுக் கட்டுரைகளை வெளியிட்டுள்ளார், ஒரு மீயொளிர் விண்மீன் வெடிப்புக்குப் பிறகான இயற்பியல் நிலைகள் குறித்து இவரது ஆய்வுகள் அமைந்த்ள்ளன. மேலும் இவர் ஏ.எஸ்.ஐ. இதழின் ஆசிரியரும் ஆவார். அவர் 'டிரான்சிஸ்டர்கள்' படிக்கிறார் - விண்வெளியில் இருண்டு போவதற்கு முன்னர் சிறிது காலத்திற்கு பிரகாசமாக இருக்கும் பொருட்கள் குறித்தும் ஆய்வு செய்து வருகிறார்.

2001 இல் தேசிய அறிவியல் அகாடமி வழங்கும் சர் சி.வி.ராமன் இளம் விஞ்ஞானி விருது பெற்றுள்ளார் . 1991 ஆம் ஆண்டில் ஐ.ஏ.இ.இலிருந்து தனது இளநிலை முனைவர் பட்டத்தை முடித்து 1994 வரை அதன் ஆசிரிய உறுப்பினராக இருந்துள்ளார். 


</doc>
<doc id="436639" url="https://ta.wikipedia.org/wiki?curid=436639" title="பூஜா சூத்">
பூஜா சூத்

பூஜா சூத் ஒரு இந்திய களப்பணியாளர் மற்றும் கலை மேலாண்மை ஆலோசகர். அவர் KHOJ இன் சர்வதேச கலைஞர் சங்கத்தின் நிறுவனர் உறுப்பினர் மற்றும் இயக்குனர் ஆவார். 

பூஜா ஒரு கணித பட்டதாரி ஆவார். புனேயில் சிம்பியாசிஸ் வனிக மேலாண்மை தொழில்நுட்ப நிறுவனத்தில் சந்தைப்படுத்ததுலுக்கான வணிக மேலாண்மையில் முதுகலைப் பட்டம்(1984-86) பெற்றார். 1990- 92 இல் பஞ்சாப் பல்கலைக்கழகம், சண்டிகரில் இருந்து கலை வரலாற்றில் முதுகலைப் பட்டமும், 2007 ஆம் ஆன்டில் CEU, புடாபெஸ்ட் இலிருந்து கலாச்சாரக் கொள்கைக்கான சான்றிதழ் பட்டமும் 2000 இல் ICCM இன் ஐரோப்பிய கோடைக்கால அகாடமி, சால்ஸ்பர்க்கிலிருந்து கலை மேலாண்மைக்கான சான்றிதழும் பெற்றார். (2000) 


</doc>
<doc id="436641" url="https://ta.wikipedia.org/wiki?curid=436641" title="ஒலீவியா">
ஒலீவியா

ஒலீவியா (Olivia Theresa Longott) 1981 பிப்ரவரி 15 அன்று பிறந்த ஒரு அமெரிக்க பாடகர். ஒலிவியா 50 சென்டின் "கேண்டி ஷாப்" மற்றும் அவரது முதல் ஆல்பம் "ஒலீவியா" பாடல்களுக்கு பங்களித்ததற்காக அவர் அறியப்படுகிறார். விஎச்1 என்ற ரியாலிட்டி தொலைக்காட்சி தொடரின் "லவ் அண்ட் ஹிப் ஹாப்: நியூ யார்க்" என்ற முதல் மூன்று பருவங்களில் (2011-2013) ஒரு வழக்கமான நடிகர் உறுப்பினராகவும் அறியப்பட்டார்.

ஜமேக்காவின் கிங்ஸ்டன்|கிங்ஸ்டனில் பிறந்த இவர் நியூயார்க் நகரில் பிரபலமானார், லாங்கோட் என்பது இந்தியன், கியூபன், ஐக்கிய அமெரிக்காவிலுள்ள தொல்குடி அமெரிக்கர் மற்றும் ஜமைக்காவின் வம்சாவளி ஆகும். 
நியூ யார்க் சிட்டியிலுள்ள டிக்ஸ் ஹில்ஸில் குயின்ஸ் மற்றும் பாய்சைட் உயர்நிலைப் பள்ளியில் இசையைப் படித்தார். இளமைப் பருவத்திலேயே ஒலீவியா தனது இசை வாழ்க்கையைத் தொடங்கினார்.

2000 ஆம் ஆண்டில், கிளைவ் டேவிஸின் "ஜே ரெக்கார்ட்"ஸில் கையெழுத்திட்ட முதல் கலைஞர் ஆவார். 2001 ஆம் ஆண்டில் அவரது சுய-பெயரான "ஒலீவியா" என்ற முதல் ஆல்பம் வெளியிடப்பட்டது
மேலும் "பிஸௌன்ஸ்" என்ற பாடல் 15வது இடம் பெற்றது, மற்றும் ஆர் யூ கேப்பபுள்" என்ற ஆல்பம் "பில்போர்டு 200" 55 வது இடம் பெற்றது

2007 ஆம் ஆண்டில், ஒலீவியா மற்றும் ஜி-யூனிட் ரெக்கார்ட்ஸ் பிரிந்ததாக அறிவித்தது, எனவே அவரது இரண்டாவது ஸ்டுடியோ ஆல்பமான "பிஹிண்ட் குலோஸ்டு டோர்ஸ்" கைவிடப்பட்டது. இருப்பினும், இந்த ஆல்பம் பல வலைத்தளங்களில் தரவிறக்கம் செய்ய ஒரு கலவையாக வெளியிடப்பட்டது. 2009 இல், காங்கோ மற்றும் ஆப்பிரிக்க பாடல்களைப் போல இருந்த "சயீஸ் எலக்ட்ரிக்" என்ற பாடலில் காங்கோலிய பாடகர் [[ஃபால்லி இபூபா] பாடியதை போலவே ஒரு அம்சத்தை ஒலிவியாவும் பாடினார். 2011 ஏப்ரல் 12, அன்று அவர் தனது முதல் மியூசிக் இசைத் தொகுப்பான "டிசம்பர்" என்பதை வெளியிட்டார், இது அவரது முதல் ஆல்பமான 2012 ஆல்பத்தில், "ஷோ த வேர்ல்ட்" என்பதற்கு முன்னர் வெளி வந்தது. பில்போர்டு ஹாட் ஹிப்-ஹாப் பாடலானது 76 வது இடத்தை பிடித்தது, இது அவரது ஜி யூனிட் அறிமுக ஒற்றைப்பாடலான "ட்விஸ்ட் இட்" விட அதிகமாக உள்ளது. டிசம்பர் 2011, அவர் தனது இரண்டாவது ஒற்றைப்பாடலான "வால் அவே" வெளியீடு மற்றும் ஒளிக் காட்சிகளின் படப்பிடிப்பினை வெளிய்ட்டார். 2013 இல், ஒலீவியாவின் பாடலான "வேர் டு ஐ கோ ஃப்ரம் கியர்" ஐ டியூன்ஸ் தரவரிசைகளில் 10 வது இடத்தில் இடம் பெற்று வெற்றி பெற்றது.

[[பகுப்பு:1981 பிறப்புகள்]]
[[பகுப்பு:வாழும் நபர்கள்]]

</doc>
<doc id="436646" url="https://ta.wikipedia.org/wiki?curid=436646" title="வடசேரி ஊராட்சி (தஞ்சாவூர்)">
வடசேரி ஊராட்சி (தஞ்சாவூர்)

வடசேரி ஊராட்சி ("Vadaseri Gram Panchayat"), தமிழ்நாட்டின் தஞ்சாவூர் மாவட்டத்தில் உள்ள ஒரத்தநாடு வட்டாரத்தில் அமைந்துள்ளது. இந்த ஊராட்சி, ஒரத்தநாடு சட்டமன்றத் தொகுதிக்கும் தஞ்சாவூர் மக்களவைத் தொகுதிக்கும் உட்பட்டதாகும். இந்த ஊராட்சி, மொத்தம் 7 ஊராட்சி மன்றத் தொகுதிகளைக் கொண்டுள்ளது. இவற்றில் இருந்து 7 ஊராட்சி மன்ற உறுப்பினர்களைத் தேர்ந்தெடுக்கின்றனர். 

2011 ஆம் ஆண்டு எடுக்கப்பட்ட மக்கட்தொகை கணக்கெடுப்பின் படி, இந்த ஊராட்சியில் மொத்தம் 4810 பேர் வசிக்கின்றனர். இதில் பெண்கள் 2353 பேரும், ஆண்கள் 2457 பேரும் வசிக்கின்றனர். இந்த ஊராட்சியில் மொத்தம் 1345 வீடுகள் உள்ளன.



</doc>
<doc id="436650" url="https://ta.wikipedia.org/wiki?curid=436650" title="டேவிட் லீ">
டேவிட் லீ

டேவிட் மொரிஸ் லீ ("David Lee") (1931 சனவரி 20) அமெரிக்க இயற்பியலாளர் ஆவார். 1996 ஆம் ஆண்டு ராபர்ட் சி ரிச்சர்ட்சன் மற்றும் டக்ளஸ் ஒசிரொப் ஆகியோருடன் இணைந்து சூப்பர் திரவ ஈலியம் கண்டுபிடித்தமைகாக நோபல் பரிசை பகிர்ந்து கொண்டார். 

லீ ரெய், நியூயார்க்கில் பிறந்து வளர்ந்தார். இவரது தந்தை மார்வின் லீ மின்சார பொறியியலாளரும், தாய் அனெட் பிராங்ஸ் ஆசிரியரும் ஆவார். இவர்கள் இங்கிலாந்து மற்றும் லித்துவேனியாவில் இருந்து குடியேறிய யூதர்கள். 1952 ஆம் ஆண்டு லீ ஹார்வர்ட் பல்கலைக்கழகத்தில் பட்டம் பெற்றார். பின்பு ஐக்கிய அமெரிக்க இராணுவத்தில் இணைந்து 22 மாதங்கள் பணி புரிந்தார். இராணுவத்தில் இருந்து வெளியேறிய பின் கனெக்டிகட் பல்கலைக்கழகத்தில் முதுகலை பட்டம் பெற்றார். 1955 இல் யேல் பல்கலைக்கழகத்தில் முனைவர் பட்டம் பெற கற்கும் போதே ஹென்றி ஏ. பேர்டன்பாங் இன் கீழ் திரவ ஈலியம் தொடர்பான ஆய்வுகளை மேற்கொண்டார்.

1959 இல் முனைவர் பட்டம் பெற்றபின் கார்னெல் பல்கலைக்கழகத்தில் இயற்பியல் ஆய்வகத்தை அமைப்பதற்கான பணியில் அமர்த்தப்பட்டார். கார்னெல் பல்கலைக்கழகத்தில் அவரது வருங்கால் மனைவி டானாவை சந்தித்தார். அச்சமயம் டானா வேறொரு துறையில் முனைவர் பட்டத்திற்காக படித்துக் கொண்டு இருந்தார். இத்தம்பதியினருக்கு இரு புதல்வர்கள் உண்டு. 

2009 நவம்பரில் லீ கார்னெலில் இருந்து டெக்ஸாஸ் ஏ என்ட் எம் பல்கலைக்கழகத்தில் இணைந்தார்.

2016 ஆம் ஆண்டு அவரது மனைவி டானா உடல் நிலை பாதிக்கப்பட்டு மரணமானார்.

லீ, ராபர்ட் சி ரிச்சர்ட்சன் மற்றும் பட்டதாரி மாணவரான டக் ஒசிரோப் ஆகியோருடன் இணைந்து பொமரன்சு செல்லை பயன்படுத்தி குறைந்த வெப்பநிலையில் 3He இனை ஆராய்ந்தனர். இதன் விளைவாக சூப்பர் ப்ளூயிட் ஈலியத்தை கண்டறிந்தனர். இக் கண்டுபிடிப்புக்கான நோபல் பரிசை 1996 ஆம் ஆண்டு மூவரும் பகிர்ந்து கொண்டனர். 

மேலும் லீ குறைந்த வெப்பநிலை பௌதீகம், திரவ, திண்ம, சூப்பர் ப்ளூயிட் ஈலியம் (4He, 3He மற்றும் அவற்றின் கலவைகள் தொடர்பான ஆராய்ச்சிகளில் ஈடுபட்டார். 

1976 ஆம் ஆண்டு பிரித்தானிய இயற்பியல் நிறுவனத்தினால் சார் பிரன்சிஸ் சிம்மொன் ஞாபகார்த்த பரிசினை பெற்றுக் கொண்டார். 1981 ஆம் ஆண்டு அமெரிக்க இயற்பியல் சங்கத்தினால் ஒலிவர் பக்லி பரிசு லீ, டக் ஒசிரோப் , ரொபர்ட் ரிச்சரட்சன் ஆகிய மூவருக்கும் வழங்கப்பட்டது. 

லீ தேசிய விஞ்ஞான அகாதமி மற்றும் அமெரிக்க சயன்ஸ் அன்ட் ஆர்ட்ஸ் அகாதமியின் உறுப்பினர் ஆவார். 

தற்சமயம் டெக்ஸாஸ் ஏ அன்ட் எம் பல்கலைக்கழகத்தில் கற்பித்தல் பணிகளை மேற்கொள்வதோடு ஆராய்ச்சிகளிலும் ஈடுபடுகின்றார்.



</doc>
<doc id="436652" url="https://ta.wikipedia.org/wiki?curid=436652" title="வாணி கபூர்">
வாணி கபூர்

வாணி கபூர் (Vaani Kapoor) 1988 ஆகஸ்ட் 23இல் பிறந்த is an இந்திய நடிகை மற்றும் விளம்பர நடிகை ஆவார்.
கபூர் 2013 ஆம் ஆண்டில் "பரிணீதி சோப்ரா" மற்றும் "சுசாந்த் சிங் ராஜ்புட்" ஆகியோர் நடித்த காதல் மற்றும் நகைச்சுவை "சுத் தேசி ரொமான்ஸ்" என்றத் திரைப்படத்தில் அறிமுகமானார். அவரது நடிப்புத்திறன் 59 வது ஃபிலிம்ஃபேர் விருதுகளில் சிறந்த அறிமுக பெண் நடிகருக்கான விருதுகள் உட்பட பல விருதுகளையும் பரிந்துரைகளையும் இவருக்கு பெற்றுத் தந்தது, 2014 இல், தமிழ் மற்றும் தெலுங்கு மொழித் திரப்படங்களில் நடித்துள்ளார். தமிழில் வெளிவந்த காதல் மற்றும் நகைச்சுவைத் திரைப்படமான ஆஹா கல்யாணம்", என்ற படத்தில் நடித்தார். இது மிதமான வெற்றியாக நிரூபிக்கப்பட்டது. 

கபூரின் தந்தை ஒரு தளவாடங்கள் ஏற்றுமதி செய்யும் ஒரு தொழிலதிபர் ஆவார், மற்றும் அவரது தாயார் ஆசிரியராகைருந்து பின்னர், விற்பனை நிறுவனத்தின் செயற்குழு உறுப்பினர் ஆனார். அவர் தில்லியில் அசோக் விஹார் மாதா ஜெய் கவுர் பப்ளிக் பள்ளியில் கல்வி கற்றார். பின்னர் அவர் இந்திரா காந்தி தேசிய திறந்தநிலைப் பல்கலைக்கழகத்தில், பட்டப்படிப்பில் சேர்ந்தார், பின்னர் அவர் சுற்றுலாத் துறையில் ஒரு இளங்கலை பட்டம் முடித்தார், அதன் பின்னர் அவர் ஜெய்ப்பூரில் ஓபராய் ஹோட்டல் மற்றும் ரிசார்ட்ஸில் பணியாற்றினார், பின்னர் "ஐடிசி" (ITC) ஹோட்டலுக்காக பணியாற்றினார். விளம்பரங்களுக்கான திட்டங்களில் ஒப்பந்தமானார்.

பின்னர் யாஷ் ராஜ் பிலிம்ஸ் உடன் மூன்று திரைப்பட ஒப்பந்தத்தில் கையெழுத்திட்டார். கபூர், "சுஷந்த் சிங் ராஜ்புட்" மற்றும் "பரிணீதி சோப்ரா" ஆகியோருடன் இணைந்து நடித்த காதல் நகைச்சுவைத் திரைப்படமான "சுத் தேசி ரொமான்ஸ்" படத்தில் ஒரு துணைப் பாத்திரத்தில் நடித்தார். இந்த திரைப்படம் நேரடி உறவு விஷயத்தை கையாளுகிறது, இது விமர்சகர்களிடமிருந்து நேர்மறையான கருத்துக்களைப் பெற்றது, 

2010 ஆம் ஆண்டில் தமிழில் வெளிவந்த திரைப்படமான ஆஹா கல்யாணம்" என்பதில் நடித்தார். இது "பேன்ட் பாஜா பாராட்" என்ற இந்தி திரைப்படத்தின் மறு ஆக்கமாகும். 


</doc>
<doc id="436655" url="https://ta.wikipedia.org/wiki?curid=436655" title="சோழபுரம் ஊராட்சி (தஞ்சாவூர்)">
சோழபுரம் ஊராட்சி (தஞ்சாவூர்)

சோழபுரம் ஊராட்சி ("Cholapuram Gram Panchayat"), தமிழ்நாட்டின் தஞ்சாவூர் மாவட்டத்தில் உள்ள ஒரத்தநாடு வட்டாரத்தில் அமைந்துள்ளது. இந்த ஊராட்சி, ஒரத்தநாடு சட்டமன்றத் தொகுதிக்கும் தஞ்சாவூர் மக்களவைத் தொகுதிக்கும் உட்பட்டதாகும். இந்த ஊராட்சி, மொத்தம் 7 ஊராட்சி மன்றத் தொகுதிகளைக் கொண்டுள்ளது. இவற்றில் இருந்து 7 ஊராட்சி மன்ற உறுப்பினர்களைத் தேர்ந்தெடுக்கின்றனர். 

2011 ஆம் ஆண்டு எடுக்கப்பட்ட மக்கட்தொகை கணக்கெடுப்பின் படி, இந்த ஊராட்சியில் மொத்தம் 2285 பேர் வசிக்கின்றனர். இந்த ஊராட்சியில் மொத்தம் 583 வீடுகள் உள்ளன. இக்கிராம மக்களின் சராசரி எழுத்தறிவு விகிதம் 64.4% மற்றும் பெண்களின் எழுத்தறிவு விகிதம் 28.7% ஆகும்.


</doc>
<doc id="436661" url="https://ta.wikipedia.org/wiki?curid=436661" title="ஒரு நாள் இரவில்">
ஒரு நாள் இரவில்

ஒரு நாள் இரவில் 2015 ஆம் ஆண்டு ஆண்டோனியின் படத்தொகுப்பு மற்றும் இயக்கத்தில், சத்யராஜ் மற்றும் அனுமோள் நடிப்பில், ஏ. எல். அழகப்பன் மற்றும் சாம் பவுல் தயாரிப்பில் வெளியான தமிழ் திரைப்படம். இப்படம் ஜாய் மேத்யூ இயக்கிய மலையாளத் திரைப்படமான "ஷட்டர் (2012)" என்பதன் மறுஆக்கம் ஆகும். 

சிங்கப்பூரிலிருந்து தன் சொந்த ஊரான சென்னைக்கு வருகிறார் சேகர் (சத்யராஜ்). தன் மகளின் கல்லூரிப்படிப்பை இடையில் நிறுத்தி அவளுக்குத் திருமணம் ஏற்பாடு செய்கிறார். தன் வீட்டின் அருகிலுள்ள கடைகளை வாடகைக்கு விட்டுள்ளார். அவற்றில் ஒரு கடையை மட்டும் தன் சொந்தப் பயன்பாட்டுக்கு வைத்துள்ளார். சூரி (வருண்) என்ற ஆட்டோ ஓட்டுநர் அவருக்குப் பழக்கமாகிறான். சேது (யூகி சேது) என்ற இயக்குனர் தன் பையை சூரியின் ஆட்டோவில் தவறவிடுகிறார். அந்தப்பையில் அவர் எழுதிய கதை உள்ளது. எனவே சூரியைத் தேடுகிறார். 

தன் பெண்ணின் திருமணம் தொடர்பாக வீட்டில் ஏற்படும் வாக்குவாதத்தால் கோபமாக வீட்டைவிட்டு வெளியேறும் சேகர், சூரியுடன் ஆட்டோவில் செல்லும்போது பேருந்து நிறுத்தத்தில் ஒரு பால்வினைத் தொழில் செய்யும் பெண் தங்கத்தைப் (அனுமோள்) பார்க்கின்றனர். அந்தப் பெண்ணின் மீது சபலம் கொள்ளும் சேகர், சூரியின் உதவியுடன் தன் சொந்த உபயோகத்திற்காக வைத்துள்ள கடைக்கு அழைத்துவருகிறான். அவர்கள் இருவரையும் கடைக்குள் வைத்து வெளியே கதவைத் தாழிட்டுப் பூட்டுகிறான் சூரி. 

பூட்டிய பின் சாவியை எடுத்துக்கொண்டு அவர்கள் இருவருக்கும் உணவு வாங்க செல்லும்போது சூரியைக் காணும் சேது தன் பையைக் கேட்கிறான். அந்தப் பையை சேகரின் கடைக்குள் வைத்திருப்பதாகக் கூறும் சூரி அதை எடுத்துவருவதாகக் கூறி செல்லும்வழியில் அவனைக் காவல்துறை கைது செய்து காவல் நிலையத்தில் அன்று இரவு முழுதும் அடைக்கப்படுகிறான். சூரி திரும்பிவராததால் சேகரும் தங்கமும் வெளியேவர முடியாமல் கடைக்குள் சிக்கிக்கொள்கின்றனர். அப்போது சூரி வைத்துவிட்டுப் போன பையைக் காணும் தங்கம் அதனுள்ளே இருக்கும் சேதுவின் கதையைப் படித்ததும், அதைத் தன் பைக்குள் மறைத்து வைக்கிறாள். 

சூரி திரும்பிவந்தனா? சேகரும் தங்கமும் எவ்வாறு வெளியே வந்தனர்? சேதுவுக்கு கதை கிடைத்ததா? சேகரின் மகள் திருமணம் நடந்ததா? என்பதே மீதிக்கதை. 


பிலிம்பீட்: ஒரு முறை பார்த்து ரசிக்கக் கூடிய படம்.

தி இந்து தமிழ்: நட்சத்திரத் தேர்வில் இயக்குநரின் ஆளுமை பளிச்சிடுகிறது

விகடன்: படத்தொகுப்பாளராக அதிர்வை ஏற்படுத்திய ஆண்டனி, முதல்படத்திலேயே இயக்குநராகவும் வரவேற்புப் பெறுகிறார்.

தமிழ்.சமயம்.காம்: தரமான படம்.

தமிழ் சினிடாக்: 'ஒரு நாள் இரவில்' நிச்சயம் கொண்டாடப்பட வேண்டிய படம். 

மாலைமலர்: பெண்களுக்கு கல்வி முக்கியம் என்ற சமூக கருத்தையும் பதிவு செய்திருப்பதை பாராட்டலாம்

வண்ணத்திரை: அடுத்தடுத்த காட்சிகளை யூகிக்க முடியாத அற்புதமான அனுபவத்தை வழங்குகிறது ‘ஒரு நாள் இரவில்’.


</doc>
<doc id="436667" url="https://ta.wikipedia.org/wiki?curid=436667" title="அபிசேக் தார்">
அபிசேக் தார்

அபிசேக் தார் ("Abhishek Dhar") என்பவர் புள்ளியியல் இயற்பியல் மற்றம் சுருக்க பருப்பொருள் இயற்பியல் துறைகளில் நிபுணத்துவம் பெற்ற ஓர் இந்திய இயற்பியலாளர் ஆவார். இவர் 1970 ஆம் ஆண்டு ஆகத்து மாதம் 31 ஆம் நாள் பிறந்தார். இந்தியாவில் வழங்கப்படும் அறிவியல் மற்றும் தொழில்நுட்பத்திற்கான உயர்ந்த அறிவியல் விருதான சாந்தி சுவரூப் பட்நாகர் விருது 2009 ஆம் ஆண்டு இயற்பிய அறிவியல் பிரிவில் புள்ளியல் இயற்பியல் பிரிவில் இவரது சிறந்த பங்களிப்பிற்காக வழங்கப்பட்டது . பெங்களுரில் உள்ள கோட்பாட்டு அறிவியல் அனைத்துலக மையத்தில் அபிசேக் பேராசிரியராகப் பணிபுரிந்தார் . 


</doc>
<doc id="436671" url="https://ta.wikipedia.org/wiki?curid=436671" title="புதுப்பட்டிணம் ஊராட்சி (தஞ்சாவூர்)">
புதுப்பட்டிணம் ஊராட்சி (தஞ்சாவூர்)

புதுப்பட்டிணம் ஊராட்சி ("Pudhupattinam Gram Panchayat"), தமிழ்நாட்டின் தஞ்சாவூர் மாவட்டத்தில் உள்ள சேதுபாவாசத்திரம் வட்டாரத்தில் அமைந்துள்ளது. இந்த ஊராட்சி, பேராவூரணி சட்டமன்றத் தொகுதிக்கும் தஞ்சாவூர் மக்களவைத் தொகுதிக்கும் உட்பட்டதாகும்.


</doc>
<doc id="436673" url="https://ta.wikipedia.org/wiki?curid=436673" title="2- புரோமோயெக்சேன்">
2- புரோமோயெக்சேன்

2- புரோமோயெக்சேன் ("2-Bromohexane") என்பது CHBr என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். நிறமற்ற நீர்மமான இச்சேர்மத்தின் கொதிநிலை 143 ° செல்சியசு வெப்பநிலை ஆகும். இரண்டாம்நிலை ஆலோ ஆல்க்கேன் என்று இச்சேர்மம் வகைப்படுத்தப்படுகிறது. 


</doc>
<doc id="436675" url="https://ta.wikipedia.org/wiki?curid=436675" title="சொக்கநாதபுரம் ஊராட்சி (தஞ்சாவூர்)">
சொக்கநாதபுரம் ஊராட்சி (தஞ்சாவூர்)

சொக்கநாதபுரம் ஊராட்சி ("Chokkanathapuram Gram Panchayat"), தமிழ்நாட்டின் தஞ்சாவூர் மாவட்டத்தில் உள்ள சேதுபாவாசத்திரம் வட்டாரத்தில் அமைந்துள்ளது. இந்த ஊராட்சி, பேராவூரணி சட்டமன்றத் தொகுதிக்கும் தஞ்சாவூர் மக்களவைத் தொகுதிக்கும் உட்பட்டதாகும். இந்த ஊராட்சி, மொத்தம் 7 ஊராட்சி மன்றத் தொகுதிகளைக் கொண்டுள்ளது. இவற்றில் இருந்து 7 ஊராட்சி மன்ற உறுப்பினர்களைத் தேர்ந்தெடுக்கின்றனர். 

2011 ஆம் ஆண்டு எடுக்கப்பட்ட மக்கட்தொகை கணக்கெடுப்பின் படி, இந்த ஊராட்சியில் மொத்தம் 2242 பேர் வசிக்கின்றனர். இந்த ஊராட்சியில் மொத்தம் 590 வீடுகள் உள்ளன. இக்கிராம மக்களின் சராசரி எழுத்தறிவு விகிதம் 71.5% மற்றும் பெண்களின் எழுத்தறிவு விகிதம் 35.0% ஆகும்.


</doc>
<doc id="436676" url="https://ta.wikipedia.org/wiki?curid=436676" title="பாப்பாரப்பட்டி ஊராட்சி (சேலம்)">
பாப்பாரப்பட்டி ஊராட்சி (சேலம்)

பாப்பாரப்பட்டி ஊராட்சி ("Papparapatti Gram Panchayat"), தமிழ்நாட்டின் சேலம் மாவட்டத்தில் உள்ள வீரபாண்டி வட்டாரத்தில் அமைந்துள்ளது. இந்த ஊராட்சி, வீரபாண்டி சட்டமன்றத் தொகுதிக்கும் சேலம் மக்களவைத் தொகுதிக்கும் உட்பட்டதாகும். இந்த ஊராட்சி, மொத்தம் 7 ஊராட்சி மன்றத் தொகுதிகளைக் கொண்டுள்ளது. இவற்றில் இருந்து 7 ஊராட்சி மன்ற உறுப்பினர்களைத் தேர்ந்தெடுக்கின்றனர். இது சேலம்-நாமக்கல் மாவட்ட எல்லையில் அமைந்துள்ளது.

2011 ஆம் ஆண்டு எடுக்கப்பட்ட மக்கட்தொகை கணக்கெடுப்பின் படி, இந்த ஊராட்சியில் மொத்தம் மக்கள் தொகை 9,592 ஆகும். இதில் 4,940 பேர் ஆண்களும் , 4,652 பேர் பெண்களும் ஆகும்.

சேலம் - 20 கி.மீ

ராசிபுரம் - 16 கி.மீ

திருச்செங்கோடு - 25 கி.மீ

நாமக்கல் - 40 கி.மீ

ஈரோடு - 45 கி.மீ

வீரபாண்டி ரோடு ரயில் நிலையம் - 8 கி.மீ

சேலம் சந்திப்பு - 20 கி.மீ

ராசிபுரம் ரயில் நிலையம் - 16 கி.மீ


</doc>
<doc id="436680" url="https://ta.wikipedia.org/wiki?curid=436680" title="தியாகராஜன் குமாரராஜா">
தியாகராஜன் குமாரராஜா

தியாகராஜன் குமாரராஜா என்பவர் இந்திய திரைப்பட இயக்குனர் மற்றும் திரைகதை ஆசிரியர் ஆவார். இவர் முதலில் "ஆரண்ய காண்டம் (திரைப்படம்)" (2011) என்ற திரைப்படத்தினை இயக்கினார். இத்திரைப்படம் மூலம் புகழ் பெற்றார். சிறந்த அறிமுக இயக்குனருக்கான இந்திரா காந்தி விருது பெற்றார்.


</doc>
<doc id="436691" url="https://ta.wikipedia.org/wiki?curid=436691" title="ஒரு கல்லூரியின் கதை">
ஒரு கல்லூரியின் கதை

ஒரு கல்லூரியின் கதை 2005 ஆம் ஆண்டு ஆர்யா மற்றும் சோனியா அகர்வால் நடிப்பில், நந்தா பெரியசாமி இயக்கத்தில், யுவன் சங்கர் ராஜா இசையில் வெளியான தமிழ் திரைப்படம். இப்படம் தெலுங்கில் "காலேஜ் டேஸ்" என்று மொழிமாற்றப்பட்டு 2008 இல் வெளியானது. 

கல்லூரி நண்பர்கள் ஐந்து வருடங்களுக்குப் பிறகு சந்திக்க விரும்புகிறார்கள். துரதிர்ஷ்டவசமாக அவர்களின் நண்பன் சத்யா (ஆர்யா) கோமா நிலையில் இருப்பதாக அவன் தந்தை வந்து தெரிவிக்கிறார். மனநிலை சோதனையில் சத்யா தன் கல்லூரி காலத்தில் நடந்த சம்பவங்களை நினைவுகூர்வதாக அவனைப் பரிசோதிக்கும் மருத்துவர் (சாருஹாசன்) தெரிவிக்கிறார். கல்லூரியில் தன்னுடன் படித்த ஜோதியை (சோனியா அகர்வால்) சத்யா காதலித்துள்ளான். ஆனால் படிப்பை முடிக்கும்வரை அவன் தன் காதலை ஜோதியிடம் தெரிவிக்கவில்லை. இது அவன் மனநிலையை வெகுவாக பாதித்துள்ளதாக கூறும் மருத்துவர், மீண்டும் அவனுடைய கல்லூரி காலத்திற்கு சென்றால் மட்டுமே அவன் நினைவுகளை மீட்கமுடியும் என்று கூறுகிறார். 

சத்யாவைக் குணப்படுத்த விரும்பும் நண்பர்கள் அதற்காக ஒரு வழியைத் திட்டமிடுகின்றனர். அவனுடைய காதலி ஜோதியைத் தேடிச் செல்கின்றனர். ஆனால் ஜோதிக்குத் திருமணம் நிச்சயிக்கப்பட்ட செய்தியை அறிகின்றனர். தாங்கள் படித்த கல்லூரிக்குத் திரும்பும் அவர்கள், தங்களுடன் படித்த அனைத்து நண்பர்களையும் வரச்செய்து, அவர்கள் படித்த 2000 ஆவது ஆண்டு கல்லூரி இருந்தது போன்ற பழைய வடிவத்திற்கு மாற்றுகின்றனர். இப்போது சத்யாவைக் கல்லூரிக்கு அழைத்து வருகின்றனர். கல்லூரிக்கு வரும் சத்யாவுக்கு பழைய நினைவுகள் மீள்கிறது. அவன் கல்லூரியில் படித்த காலங்களும், அவன் ஜோதியை விரும்பியதும் நினைவில் வருகிறது. 

ஒருநாள் இப்போது இருக்கும் சூழல் போலியானது என்று சத்யாவிற்குத் தெரியவருகிறது. கல்லூரியில் கடைசி நாளன்று நடந்தவை அவனுக்கு ஞாபகம் வருகிறது. சத்யா தன் காதலை ஜோதியிடம் தெரிவிக்க கோயில் வாசலில் நின்றுகொண்டிருக்கும் போது அவன் தலையில் எதிர்பாராவிதமாக அடிபடுகிறது. கண் விழிக்கும் சத்யா நிகழ்காலத்திற்குத் திரும்புகிறான். சத்யா குணமடைந்ததும் நண்பர்கள் அனைவரும் பிரிந்துசெல்ல முடிவு செய்கின்றனர். பிரிவதற்கு முன் ஜோதியிடம் காதலை சொல்லும் சத்யாவின் காதலை ஏற்றுக்கொள்கிறாள் ஜோதி. 


படத்தின் பாடலாசிரியர் யுவன் சங்கர் ராஜா. பாடலாசிரியர் நா. முத்துக்குமார்.

விகடன்: இப்படத்தில் இடம்பெற்ற 'கண்கள் கலங்கிட' என்ற பாடல் கல்லூரி இறுதி ஆண்டு மாணவர்களின் பிரிவு உபச்சார விழாக்களில் இடம்பெறும் பாடலாகும்.

தமிழோவியம்.காம் : இயக்குனர் நந்தா பெரியசாமி வித்தியாசமான கதையை யோசித்த அளவிற்கு பாத்திரப்படைப்புகளைப் பற்றியும் யோசித்திருந்தால் இந்தப் படம் மகத்தான வெற்றி பெற்றிருக்கும்



</doc>
<doc id="436694" url="https://ta.wikipedia.org/wiki?curid=436694" title="எங்கிருந்தோ வந்தான்">
எங்கிருந்தோ வந்தான்

எங்கிருந்தோ வந்தான் (Engirundho Vandhan) சந்தான பாரதி இயக்கத்தில், 1995 ஆம் ஆண்டு வெளியான இந்தியத் தமிழ் நகைச்சுவைத் திரைப்படமாகும். சத்யராஜ், ரோஜா, ஆம்னி, விஜயகுமார், ஜனகராஜ் மற்றும் பலர் நடித்துள்ளனர். வி. சுந்தரன் தயாரிப்பில், விஸ்வநாதன் - ராமமூர்த்தி இசை அமைப்பில், 15 ஜனவரி 1995 ஆம் தேதி வெளியானது. இந்தத் திரைப்படம், 1988 ஆண்டு வெளியான ""சித்திரம்"" என்ற மலையாளப் படத்தின் மறுஆக்கமாகும்.

சத்யராஜ், ரோஜா செல்வமணி, ஆம்னி, விஜயகுமார், சனகராஜ், கல்யாண் குமார், வினு சக்ரவர்த்தி, பானு சந்தர், தியாகு, ஆர். எஸ். சிவாஜி, கம்பர் ஜெயராமன், கவிதாலயா கிருஷ்ணன், எஸ். வி. ஷண்முகம், மோகன் ராமன், பரணி, சி. ஆர். சரஸ்வதி, பொன்வண்ணன்.

அமெரிக்காவில் வாழும் செல்வந்தர் விஸ்வநாதனின் (கல்யாண் குமார்) மகள் ராதா (ரோஜா செல்வமணி). விஸ்வநாதனின் நண்பன் மணிகண்டன் (ஜனகராஜ்) ராதாவை சென்னையில் வளர்த்து வந்தார். கௌதம் (பானு சந்தர்) என்ற வாலிபனை ராதா விரும்பினாள். அமெரிக்காவில் தன் தந்தை சொன்ன ஆண்மகனை திருமணம் செய்ய மறுத்து, மணிகண்டனின் உதவியுடன் கௌதமனுடன் திருமணம் செய்ய முடிவு செய்கிறாள் ராதா. ராதாவின் தந்தை மறுத்ததால், ராதாவிற்கு சொத்து எதுவும் இல்லை என்று தெரியவர, கெளதம் திருமணத்தை தடை செய்தான்.

சில நாட்களுக்கு பிறகு, தன் மகள் மற்றும் மருமகனை சந்திக்க வருகிறார் விஸ்வநாதன். அவரின் உடல்நிலை மிகவும் மோசமாக இருந்ததால், திருமணம் நின்றுபோனதை அவரிடமிருந்து மணிகண்டனும், ராதாவும் மறைத்துவிடுகிறார்கள்.

அந்த சூழ்நிலையை சமாளிக்க, கண்ணனை (சத்யராஜ்) ராதாவின் கணவராக நடிக்க ஏற்பாடு செய்கிறார் மணிகண்டன். இறுதியில், விஸ்வநாதனுக்கு உண்மை தெரியவந்ததா என்பதே மீதிக் கதையாகும்.

விஸ்வநாதனும் - ராமமூர்த்தியும் 30 ஆண்டுகளுக்கு பின்னர் இணைத்து இப்படத்திற்கான பின்னணி இசையை அமைத்தனர். வாலி எழுதிய ஆறு பாடல்களும் ஒலித்தொகுப்பாக 1995 ஆம் ஆண்டு வெளியானது.


பாக்ஸ் ஆபீசில் இந்தப் படம் தோல்வியை தழுவியது.


</doc>
<doc id="436696" url="https://ta.wikipedia.org/wiki?curid=436696" title="சுஷ்மா சேத்">
சுஷ்மா சேத்

சுஷ்மா சேத் (Sushma Seth) 1936 ஜூன் 20 அன்று பிறந்துள்ள ஒரு இந்திய நாடகம், திரைப்படம் மற்றும் தொலைக்காட்சி நடிகை ஆவார். 1950 களில் அவர் தனது வாழ்க்கையைத் தொடங்கினார், மற்றும் தில்லி சார்ந்த நாடக குழு "யாத்ரிக்" என்ற நிறுவனத்தின் நிறுவனர் உறுப்பினராக இருந்தார். 1978 ஆம் ஆண்டில் அவரது "ஜூனூன்" திரைப்படத்தில் முதன் முதலாக நடித்தார். திரைப்படம் மற்றும் தொலைக்காட்சியில் ஒரு தாய் மற்றும் பாட்டி பாத்திரத்தில் நடிப்பதற்கு அறியப்பட்டவர், முன்னோடி தொலைக்காட்சித் தொடரான "ஹம் லோக்" என்ற தொடர் மிகவும் புகழ் பெற்ற ஒரு தொடராகும். ராவ் கோபால் பஜாஜ், மனிஷ் ஜோஷி பிஸ்மில் மற்றும் சந்தர் சேகர் ஷர்மா போன்ற பிரபல இயக்குநர்களுடன் பணிபுரிந்தார்.

தில்லியில் வளர்ந்த இவர், பத்மஸ்ரீ விருது பெற்ற ராஜ்குமார் சிங்கஜித் சிங் என்பவரின் மனைவியும் மணிபுரி நடன கலைஞருமான சாரு சிஜா மாத்துரின் மூத்த சகோதரி ஆவார். இவர் தனது பள்ளிப்படிப்பை திலியில் உள்ளா "கான்வென்ட் ஆப் ஜீசஸ் அன்ட் மேரி" என்ற கள்ளியில் முடித்தார், அட்ன பிறகு, மனையியலில் ஆசிரியர் பட்டயச் சான்றினை தில்லி லேடி இர்வின் கல்லூரியில் முடித்தார். அமெரிக்காவின் பிட்ஸ்பக்கிலுள்ளா கார்னியேஜ் மெலானில் நுண்கலையில் இளங்கலை பட்டம் பெற்றுள்ளார். மேலும் நியூ யார்க்கில் பைரகிராப்ட்ஸ் கல்லூரியில் அறிவியலில் பட்டயச் சான்றும் பெற்றுள்ளார்.

சுஷ்மா சேத் மற்றும் அவரது கணவர், தொழிலதிபர் துருவ் சேத் ஆகியோருக்கு மூன்று குழந்தைகள் உள்ளனர். நடிகை திவ்யா சேத், அவரது தாயுடன் "ஹம் லோக்" மற்றும் "தேக் பாய் தேக்" போன்ற படங்களில் நடித்தார்

1950 களில் நாடக அரங்கங்களில் சேத் தனது தொழிலை தொடங்கினார். ஜாய் மைக்கேல், ரதி பார்த்தலோமிவ், ரோஷன் சேத் மற்றும் பலருடன் இணைந்து நடித்துள்ளார், 1964 ஆம் ஆண்டில் தில்லியைச் சார்ந்த நாடக குழு "யாத்திரி"யின் நிறுவனர்களில் ஒருவராக இருந்தார். நடிப்புடன் கூடுதலாக, அவர் பல நாடகங்களை இயக்கியுள்ளார். 1970 களில், குழந்தைகளுக்கான "கிரியேட்டிவ் தியேட்டர்" என்பதை நிறுவி, இயங்கினார்.



</doc>
<doc id="436699" url="https://ta.wikipedia.org/wiki?curid=436699" title="உறுமீன்">
உறுமீன்

உறுமீன் (Urumeen) அறிமுக இயக்குனர் சக்திவேல் பெருமாள்சாமி இயக்கத்தில், 2015 ஆம் ஆண்டு வெளிவந்த இந்தியத் தமிழ் அதிரடித் திரைப்படமாகும். பாபி சிம்ஹா, கலையரசன், ரேஷ்மி மேனன் மற்றும் பலர் நடித்துள்ளனர். ஜி. டில்லிபாபு தயாரிப்பில், அச்சு ராஜாமணி இசை அமைப்பில், 142 நிமிட நீளத்தை கொண்ட இப்படம், 4 டிசம்பர் 2015 ஆம் தேதி வெளியானது. 

பாபி சிம்ஹா, கலையரசன், ரேஷ்மி மேனன், சார்லீ, மனோபாலா, அப்புக்குட்டி, காளி வெங்கட், ஆர். எஸ். சிவாஜி, சாண்ட்ரா ஏமி, அந்தோணி தாசன், குரு, கஜராஜ், வீர சந்தானம், தருண் குமார்.

ராஜ சிம்ஹா, பிரிட்டிஷ்காரர்களை எதிர்த்து இந்தியாவின் விடுதலைக்காக போராடும் வீரரின் அறிமுகத்துடன் படம் துவங்குகிறது. ராஜ சிம்ஹா, தன் தோழன் கருணாவால் (கலையரசன்) துரோகம் செய்யப்பட்டு, பிரிட்டிஷ்காரர்களிடம் அகப்படும் சூழல் ஏற்படுகிறது. பின்னர், அவர் இறக்க, அவரது கடைசி ஆசைப்படி ஒரு புத்தகத்துடன் புதைக்கப்படுகிறார்.

1939-யில் செழியனாக மறுபிறவி எடுக்கும் ராஜ சிம்ஹா, கிருஷ்ணா எனும் தன் நண்பனால் துரோகம் செய்யப்படுகிறான். கிருஷ்ணா, கருணாவின் மறுபிறவி. துரோகத்தின் முடிவாக, செழியன் கொல்லப்படுகிறான். 

நிகழ் காலத்தில், செல்வாவாக மறுபிறவி எடுக்கும் ராஜ சிம்ஹா, ஜான் என்ற நபருடன் மோத நேரிடுகிறது. தன் முந்தைய பிறவிகளில் தன்னிடம் துரோகம் செய்தது ஜான் தான் என்று ஒரு புத்தகம் வாயிலாக செல்வாவிற்கு தெரிய வருகிறது. இறுதியில், செல்வாவின் பழி வாங்கும் எண்ணம் நிறைவேறியதா என்பதே மீதிக் கதையாகும்.

இந்தப் படத்தின் பின்னணி மற்றும் பாடல்களின் இசையை அமைத்தவர் அச்சு ராஜாமணி ஆவார். மணி அமுதவாணன், கவின், கணியன் பூங்குன்றனார் ஆகியோர் பாடலாசிரியர்கள் ஆவர். ஆறு பாடல்களை கொண்ட ஒலித்தொகுப்பு 2015 ஆண்டு சோனி மியூசிக் நிறுவனத்தால் வெளியிடப்பட்டது. அச்சு ராஜாமணியின் இசை நல்ல விமர்சனங்களை பெற்றது. 

4 டிசம்பர் 2015 வெளியான இப்படத்திற்கு இந்திய தணிக்கை குழு "யு/ஏ" சான்றிதழ் வழங்கியது. சிங்கப்பூர் தணிக்கை குழு "பிஜி13" சான்றிதழ் வழங்கியது. கலைஞர் தொலைக்காட்சி இப்படத்தின் செயற்கைக்கோள் உரிமத்தை வாங்கியது.

சென்னையில் முதல் இரண்டாம் வார இறுதியில், இப்படம் ரூ. 39,01,707 ரூபாயை வசூல் செய்தது. மூன்றாவது வாரம், சென்னையில் வசூல் குறைந்திருந்தாலும், மொத்தமாக ரூ.47,42,843 ரூபாயை இப்படம் வசூல் செய்தது.



</doc>
<doc id="436706" url="https://ta.wikipedia.org/wiki?curid=436706" title="சுந்தர பாண்டியன் (1998 திரைப்படம்)">
சுந்தர பாண்டியன் (1998 திரைப்படம்)

சுந்தர பாண்டியன் 1998 ஆம் ஆண்டு கார்த்திக், சுவாதி மற்றும் ஹீரா ராஜகோபால் நடிப்பில், ஆர். ரகு இயக்கத்தில், தேவா இசையமைப்பில் வெளியான தமிழ் திரைப்படம்.

கிராமத்தில் வாழும் பாண்டி (கார்த்திக்) படிக்காதவன். அவனது முறைப்பெண்ணான கார்த்திகாவைக் (சுவாதி) காதலிக்கிறான். ஆனால் கார்த்திகா அவனைக் காதலிக்கவில்லை. நகரத்தில் வாழ்ந்துவரும் சுந்தர் (கார்த்திக் 2) பணக்கார தொழிலதிபர் அசோக்ராஜின் மகன். தாயில்லாத அவனுக்கு தந்தையின் அன்பும் கிடைக்காமல் வளர்கிறான்.

ஒரு நாள் அதிக பணம் சம்பாதித்து பணக்காரனாகி திருமணம் செய்துகொண்டு வாழவேண்டும் என்று முடிவுசெய்யும் பாண்டி தன் கிராமத்தை விட்டு வெளியேறுகிறான். அதே சமயம் பாண்டியின் கிராமத்திற்கு எதிர்பாராமல் வரும் சுந்தரைப் பாண்டி என்று நினைக்கும் ஊர் மக்கள் அவனைப் பிடித்துச்சென்று பாண்டியின் தாயிடம் ஒப்படைக்கின்றனர். தாயின் அன்புக்கு ஏங்கும் சுந்தர் அங்கேயே பாண்டி என்ற பெயருடன் தங்குகிறான்.

பாண்டி நகரத்தில் வேலை தேடிக் கொண்டிருக்கிறான். அவனை சாலையில் காணும் சுந்தரின் தந்தை அசோக்ராஜ் தன் மகனுக்கு மனநிலை பாதிக்கப்பட்டுள்ளதாக எண்ணி வீட்டுக்கு அழைத்துச்செல்கிறார். பாண்டியின் மீது காதல் கொள்கிறாள் காவல்துறை அதிகாரி ரம்யா (ஹீரா ராஜகோபால்). அசோக்ராஜால் பாதிக்கப்பட்டு மனநல மருத்துவமனையில் சிகிச்சை பெற்றுவரும் கொத்தவால் (மணிவண்ணன்) அசோக்ராஜ் மற்றும் அவனது மகன் சுந்தரைக் கொள்ளும் நோக்கத்துடன் அங்கிருந்து தப்பிக்கிறான்.

கார்த்திகா கிராமத்தில் இருக்கும் சுந்தரைக் காதலிக்கிறாள். கார்த்திகாவின் தந்தை (அலெக்ஸ்) அவர்கள் காதலை ஏற்க மறுக்கிறார். கார்த்திகாவின் தந்தையைக் கொல்லவருபவர்களிடமிருந்து அவரைக் காப்பாற்றுகிறான் சுந்தர். அதனால் மனம்மாறும் கார்த்திகாவின் தந்தை சுந்தரை மருமகனாக ஏற்கிறார். திருமணத்திற்கு முன் கார்த்திகாவிடம் தான் யார் என்ற உண்மையை சொல்கிறான் சுந்தர். 

பாண்டியைத் தேடிக் கண்டுபிடிக்கும் பொறுப்பை ஏற்று கிராமத்தைவிட்டு வெளியேறும் சுந்தர் நகரத்திற்கு வருகிறான். கொத்தவால், அசோக்ராஜ் மற்றும் பாண்டியைக் கடத்துகிறான். சுந்தர் அவர்களைக் காப்பாற்றி கொத்தவாலை சிறைக்கு அனுப்புகிறான். 


படத்தின் இசையமைப்பாளர் தேவா. பாடலாசிரியர்கள் காளிதாசன், பொன்னியின் செல்வன் மற்றும் வாசன்.


</doc>
<doc id="436709" url="https://ta.wikipedia.org/wiki?curid=436709" title="2-குளோரோ-1,1,1-டிரைபுளோரோயீத்தேன்">
2-குளோரோ-1,1,1-டிரைபுளோரோயீத்தேன்

2-குளோரோ-1,1,1-டிரைபுளோரோயீத்தேன் ("2-Chloro-1,1,1-trifluoroethane", அல்லது 1,1,1-டிரைபுளோ-2-குளோரோரோயீத்தேன் ("1,1,1-trifluoro-2-chloroethane") அல்லது பிரியான் 133ஏ ("Freon 133a") என்னும் ஆல்கைடு ஆலைடு சேர்மம் குளோரோபுளோரோகார்பன் என்ற பிரிவில் வகைப்படுத்தப்படுகிறது. இதன் மூலக்கூற்று வாய்ப்பாடு FC-CH-Cl ஆகும். சாதாரண திட்ட நிபந்தனைகளில் இச்சேர்மம் நிறமற்ற வாயுவாகவும், நீரில் சிறிதளவு கரையக்கூடியதாகவும் உள்ளது. இது குளிர் பதனூட்டியாகவும், கரைப்பானாகவும், கரிமத் தொகுப்பு வினைகளில் வினைப்பொருளாகவும் பயன்படுத்தப்படுகிறது.


</doc>
<doc id="436712" url="https://ta.wikipedia.org/wiki?curid=436712" title="திரு ரங்கா">
திரு ரங்கா

திரு ரங்கா 2007 ஆம் ஆண்டு ரவி பார்கவன் இயக்கத்தில், சந்தோஷ் மற்றும் அங்கிதா நடிப்பில், சிறீகாந்த் தேவா இசையில், ஏ. செல்வி மற்றும் சத்யநாராயணா தயாரிப்பில் வெளியான தமிழ் திரைப்படம். இப்படம் தமிழில் 2007 மே 11 அன்றும், தெலுங்கு மொழியில் "ஜூலாயி" என்ற பெயரில் 2007 ஆகஸ்ட் 31 அன்றும் வெளியானது. 

ரங்கா (சந்தோஷ்), பீடா (ரமேஷ் கண்ணா), சுனில் (சுனில் ) மற்றும் சுந்தரம் (சுந்தர்) ஆகியோர் ஒன்றாக வசிக்கின்றனர். ரங்கா கணினி மென்பொருள் பொறியாளராக பணியாற்றுவதாக அவனது நண்பர்கள் நினைக்கின்றனர். ஆனால் ரங்கா, ராயப்பன் (நாசர்) என்பவனிடம் அடியாளாக இருக்கிறான். மங்கா (தேஜாஸ்ரீ) சந்தோஷை விரும்புகிறாள். ஒருநாள் ரங்காவின் பணி பற்றி அவனது நண்பர்களுக்குத் தெரியவர தன் கடந்தகாலத்தை சொல்கிறான். 

பட்டதாரியான ரங்கா வேலை தேடிக் கொண்டிருக்கிறான். அவனது பெற்றோர்கள் (நிழல்கள் ரவி மற்றும் குயிலி) மற்றும் இரண்டு சகோதரிகள் தீபா (நந்திதா ஜெனிபர்) மற்றும் லட்சுமி (சீமா) ஆகியோருடன் மகிழ்ச்சியாக வசிக்கிறான். வரதட்சணை காரணமாக லட்சுமியின் திருமணம் தடைபடுகிறது. இதனால் ரங்காவைத் தவிர அனைவரும் தற்கொலை செய்துகொள்கின்றனர். தன் குடும்பத்தைப் போல் வேறு எந்த குடும்பமும் பாதிக்கப்படக்கூடாது என்று முடிவு செய்யும் ரங்கா தன் படிபேக்கேற்ற வேலை கிடைக்காததால் ரவுடியாக மாறுகிறான். 

ராயப்பன் மற்றும் அரசியல்வாதியான ரெட்டி (ஜெய பிரகாஷ் ரெட்டி) இருவரும் நடிகை ஸ்ரீயை (அங்கிதா) அடைய விரும்புகின்றனர். அதற்கு இணங்க மறுக்கும் ஸ்ரீ அவர்களை அவமானப்படுத்துகிறாள். எனவே அவளைக் கடத்த முடிவுசெய்து அந்த வேலையை ரங்காவிடம் ஒப்படைக்கின்றனர். அவர்களிடமிருந்து ஸ்ரீயைக் காப்பாற்ற முடிவு செய்கிறான் ரங்கா. அவர்களிடமிருந்து தன்னைக் காப்பாற்றும் ரங்காவைக் காதலித்துத் திருமணம் செய்கிறாள் ஸ்ரீ. இருவரும் திரைப்படக் கதாநாயகனாக மாறும் ரங்கா தன் மனைவி ஸ்ரீயுடன் திரைப்படத்தில் நடிக்கிறான். 


படத்தின் இசையமைப்பாளர் ஸ்ரீகாந்த் தேவா. பாடலாசிரியர்கள் பா. விஜய் மற்றும் நா. முத்துக்குமார். இப்படத்தின் தெலுங்குப் பதிப்பான "ஜூலாயி" படத்தின் பாடல்கள் 2007 ஏப்ரல் 1 அன்று ஹைதராபாத்தில் உள்ள பிரசாத் ரெக்கார்ட் தியேட்டரில் வெளியானது. 


</doc>
<doc id="436716" url="https://ta.wikipedia.org/wiki?curid=436716" title="1-குளோரோ-1,2,2,2-டெட்ராபுளோரோயீத்தேன்">
1-குளோரோ-1,2,2,2-டெட்ராபுளோரோயீத்தேன்

1-குளோரோ-1,2,2,2-டெட்ராபுளோரோயீத்தேன் ("1-Chloro-1,2,2,2-tetrafluoroethane") என்பது CHClF என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும்.2-குளோரோ-1,1,1,2-டெட்ராபுளோரோயீத்தேன் என்ற பெயராலும் இச்சேர்மம் அழைக்கப்படுகிறது. கரிம ஆலைடாகக் கருதப்படும் இச்சேர்மம் ஐதரோகுளோரோபுளோரோகார்பன் வகை சேர்மம் என்ற பிரிவாக வகைப்படுத்தப்படுகிறது. குளிர்பதனூட்டிகளில் பகுதிப் பொருளாகவும் குளோரோபுளோரோகார்பன்களுக்கு ஒரு மாற்றாகவும் இது பயன்படுகிறது. புரோமோகுளோரோகார்பன்களுக்கு மாற்றாக வாயுநிலை தீயடக்கியாக இச்சேர்மம் பயன்படுகிறது. 


</doc>
<doc id="436717" url="https://ta.wikipedia.org/wiki?curid=436717" title="அர்ச்சனா ஐ. ஏ. எஸ்.">
அர்ச்சனா ஐ. ஏ. எஸ்.

அர்ச்சனா ஐ.ஏ. எஸ். 1991 ஆம் ஆண்டு சித்தாரா மற்றும் சரத்குமார் நடிப்பில், ஏ. ஜெகந்நாதன் இயக்கத்தில், எஸ். ஏ. ராஜ்குமார் இசையில் வெளியான தமிழ் திரைப்படம். 

அர்ச்சனாவின் (சித்தாரா) தந்தை இறந்துவிட்டதால் தாய் பவானி (ஸ்ரீவித்யா) அவளை வளர்க்கும் பொறுப்பை ஏற்றுக்கொண்டு, அர்ச்சனாவை இந்திய ஆட்சிப் பணித்தேர்வில் வெற்றி பெறச் செய்வதைக் குறிக்கோளாகக் கொண்டு இயங்குகிறாள். தன் தாய் படும் சிரமத்தை உணர்ந்து அக்கறையோடு படிக்கும் அர்ச்சனா கல்லூரியில் புத்திசாலி மாணவியாகத் திகழ்கிறாள். பல பரிசுகளைப் பெறுகிறாள். தன்னுடன் படிக்கும் அனாதையான குமார் (சிவா) மற்றும் மாலா (யாமினி) ஆகியோரோடு நட்புடன் பழகுகிறாள். மாலா கல்லூரிப் பேராசிரியர் சந்தோஷ் குமாரின் (சரத்குமார்) தங்கை. ஒருநாள் சந்தோஷ்குமாரின் கண்ணெதிரே மாலாவைக் கொல்கிறான் தினேஷ் (தளபதி தினேஷ்). அங்குவரும் காவலர்கள் தினேஷையும் அப்பாவியான சந்தோஷ்குமாரையும் கைது செய்கிறார்கள். தன் தந்தையின் செல்வாக்கைப் பயன்படுத்தி சிறையிலிருந்து வெளியேறி தண்டனையிலிருந்து தப்புகிறான் தினேஷ். 

அர்ச்சனா இந்திய ஆட்சிப் பணித்தேர்வில் தேர்ச்சி பெற்று மாவட்ட ஆட்சியராகிறாள். சிவா காவல் துறையில் பணியேற்கிறான். தான் விரும்பியபடி தன் மகளை மாவட்ட ஆட்சியராக பணியேற்க வைத்த பவானி அதற்கான காரணத்தைக் கூறுகிறாள். பவானியைக் காதலிப்பது போல் நடித்து ஏமாற்றும் ஆனந்தமூர்த்தி தன்னால் கர்ப்பமான பவானியை கருக்கலைப்பு செய்யக் கட்டாயப்படுத்துகிறான். அவனிடமிருந்து தப்பிக்கும் பவானி அர்ச்சனாவைப் பெற்றெடுத்து வளர்க்கிறாள். அர்ச்சனாவின் தந்தை இறந்துவிட்டதாக பொய்ச்சொல்லி வளர்க்கிறாள். இதைக் கேட்டதும் அர்ச்சனா தன் தாயை ஏமாற்றி தற்போது அமைச்சராக இருக்கும் ஆனந்தமூர்த்தியை தண்டிக்க முடிவுசெய்கிறாள். அதன்பின் நடப்பது மீதிக்கதை.


படத்தின் இசையமைப்பாளர் எஸ். ஏ. ராஜ்குமார். பாடலாசிரியர்கள் வாலி, முத்துலிங்கம், நா. காமராசன் மற்றும் எஸ். ஏ. ராஜ்குமார்.


</doc>
<doc id="436719" url="https://ta.wikipedia.org/wiki?curid=436719" title="மலைக்கா அரோரா">
மலைக்கா அரோரா

மலைக்கா அரோரா (Malaika Arora) ஒரு இந்திய நடிகை, நடனமாடுபவர்,விளம்பர நடிகை மற்றும் தொலைக்காட்சி நிகழ்ச்சியாளர் ஆவார். "சைய்யா சைய்யி" (1998), "குர் நாலோ இஸ்க் மித்தா" (1998), மாகி வே" (2002), "கல் தமால்" (2005) மற்றும் "முன்னி பத்னாம் ஹூ" (2010) போன்ற பல படங்களில் இவரது நடனத்திற்காக மிகவும் புகழ் பெற்றது. மேலும் தனது முன்னால் கணவர் அர்பாஸ் கானுடன் இணைந்து பல படங்களைத் தயாரித்துள்ளார். அவர்களது நிறுவனம் "அர்பாஸ் கான் புரொடக்சன்ஸ்", "டபாங்க்" (2010) மற்றும் "டபாங் 2" (2012) போன்ற திரைப்படங்களை வெளியிட்டது.

மலைக்கா அரோரா என்பது சுவாகிலி மொழியில் அழைக்கப்படும் ஒரு பெயராகும் ,"மலைக்கா" என்பது "தேவதை" எனப் பொருள்படும். மகாராட்டிர மாநிலம் தானேவில் பிறந்துள்ளார். அவளுடைய பெற்றோர் இவருக்கு 11 வயதாக இருந்தபோது விவாகரத்து செய்தனர். எனவே அவரது தாய் மற்றும் சகோதரி அமிர்தாவுடன் செம்பூர் சென்றார். இவரது தாய் ஜாய்ஸ் பாலிகார்ப் ஒரு மலையாளக் கத்தோலிக்க மதத்தைச் சார்ந்தவர், இவரது தந்தை அனில் அரோரா பஞ்சாபி, இவர் இந்திய எல்லையில் உள்ள ஃபாஸில்கா, மெர்ச்சன்ட் கடற்படையில் பணியாற்றியவர்.

இவர் தனது உயர் நிலைப்பள்ளியை செம்பூரிலுள்ள சுவாமி விவேகனந்தா பள்ளியில் முடித்துள்ளார். இவரது அத்தை கிரேஸ் பாலிகிராப் அப்பள்ளியின் முதல்வராக இருந்தார். அவர் ஹோலி கிராஸ் உயர்நிலை பள்ளியின் முன்னாள் மாணவர் ஆவார், அங்கு அவர் ஒன்பதாவது வகுப்பு வரை படித்தார். சர்ச்கேட்டிலுள்ள ஜெய் ஹிந்த் கல்லூரியில் இருந்து கல்லூரிப் படிப்பைத் தொடர்ந்தார், ஆனால் தொழிலில் இருந்த ஈடுபாடு காரணமாக அதை முடிக்கவில்லை.

எம்.டி.வி இந்தியா தனது செயற்பாடுகளை தொடங்கும்போது அதில் அரோரா ஊடக நபர்களில் (வீஜே) ஒருவராக தேர்ந்தெடுக்கப்பட்டார், "கிளப் எம்.டி.வி" என்ற நிகழ்ச்சியில் அவர் ஒரு பேட்டியாளராக பணிபுரிந்தார், பின்னர் "சைரஸ் பரச்சா" உடன் இணைந்து "லவ் லைன்" மற்றும் "ஸ்டைல் செக்" போன்ற நிகழ்ச்சிகளில் பங்கேற்றுள்ளார், மாலிகா பின்னர் விளம்பர உலகத்தில் நுழைந்து பல விளம்பரங்களில் தோன்றினார், 2000 ஆம் ஆண்டுகளில், பல்வேறு படங்களில் குத்தாட்ட பாடல்கள் தவிர ஒரு சில படங்களில் சிறப்புத் தோற்றத்திலும் தோன்றினார். 2008 ஆம் ஆண்டில், "எமி" திரைப்படத்தில் ஒரு முன்னணிப் பாத்திரத்தில் நடித்தார், ஆனால் இப்படம் வெற்றி பெறவில்லை.

மல்லிகா 1998 ஆம் ஆண்டில் பாலிவுட் நடிகர்-இயக்குனர்-தயாரிப்பாளர் "அர்பாஸ் கான்" என்பவரைத் திருமணம் செய்துகொண்டார். 2016 ஆம் ஆண்டு மார்ச் 28 ஆம் தேதி, தனித்தனி பிரச்சனைகளை மேற்கோள் காட்டி மே 11, 2017 அன்று அவர் இருவரும் அதிகாரப்பூர்வமாக விவாகரத்து பெற்றனர். அவர்கள் ஒரு மகனான அர்ஹான் 2002 நவம்பர் 9 அன்று பிறந்தார். 


</doc>
<doc id="436721" url="https://ta.wikipedia.org/wiki?curid=436721" title="தமிழ்நாட்டில் இந்திய நாடாளுமன்றத் தேர்தல், 2019">
தமிழ்நாட்டில் இந்திய நாடாளுமன்றத் தேர்தல், 2019

இந்தியாவின் 17 ஆவது மக்களவைக்கான தேர்தல் 2019 ஆம் ஆண்டின் ஏப்ரல், மே மாதங்களில் நடைபெறுகிறது. தமிழ்நாட்டில் வாக்குப்பதிவு ஏப்ரல் 18 அன்று நடக்கிறது.

அதிமுக, திமுக கூட்டணியில் தமிழ்நாடல்லாத புதுச்சேரி ஒன்றியப்பகுதி தொகுதியும் அடக்கம்.



</doc>
<doc id="436728" url="https://ta.wikipedia.org/wiki?curid=436728" title="தினா தத்தா">
தினா தத்தா

டினா தத்தா (Tina Datta) ஓர் இந்திய திரைப்பட மற்றும் தொலைக்காட்சி நடிகை ஆவார். "உத்தரின்" படத்தில் இச்சா பார்த்தி என்ற முன்னணி பாத்திரத்தில் நடித்தார் மற்றும் ரியாலிட்டி நிகழ்ச்சியான "ஃபியர் பேக்டர்: கத்ரோன் கே கிலாடி 7" ல் பங்குபெற்றார். தற்போது "சங்கடம் தீர்க்கும் சனீஸ்வரன்" என்ற தொடரில் தாமினி என்ற பாத்திரத்தில் நடித்தார். , இவர் "தயான்" தொடரில் "ஜான்வி மோர்யா" என்ற பாத்திரத்தை சித்தரிக்கிறார்.

5 வயதில், தத்தா "சிஸ்டர் நிவேதிதா" என்ற ஒரு தொலைக்காட்சித் தொடரில் நடித்தார்; பிறகு, இவர் பல படங்களில் நடிக்கத் தொடங்கினார், இவர் கதாநாயகியின் மகள் பாத்திரத்தில் நடிக்க ஆரம்பித்தார். "பிடா மேட்டர் சாந்தன்", "டஸ் நம்பர் பாரி", "சாகர்கன்யா" மற்றும் பல பாத்திரங்களில் நடித்தார். "கெஹலா" போன்ற பெங்காலி தொலைக்காட்சித் தொடர் நாடகங்களில் இவர் நடித்துக் கொண்டிருந்தார், அதி "தீபாங்கர் டி" தனது மருமகளான சுதிப்தா மற்றும் துர்கா மீது உளவு பார்க்கும் பாத்திரத்தில் நடித்திருப்பார். 2003இல் தத்தா இயக்குனர் "ரிதுபர்னோ கோஷ்" படமான "சோகெர் பாலி"யில் நடிகை ஐஸ்வர்யா ராய் உடன் இணைந்து. 2005 ஆம் ஆண்டில் "பரினீத்தா" திரைப்படத்தில் இளம் லலிதாவின் பாத்திரத்தில் நடித்தார்.

"கலர் தொலைக்காட்சியில்" ஒளிபரப்பான தொடரான "கோய் ஆனே கோ ஹாய்" யின் கதையில் ஒரு தந்திரமான சூனியக்காரி பாத்திரத்தில் நடித்தார். பின்னர் தத்தா கலர்ஸ் தொலைக்காட்சியின் இந்தி நிகழ்ச்சியான "உத்திரன் என்றத் தொடரில் ஒரு முன்னணி பாத்திரத்தில் நடித்தார்..



</doc>
<doc id="436730" url="https://ta.wikipedia.org/wiki?curid=436730" title="நேகா கக்கர்">
நேகா கக்கர்

நேகா கக்கர் (Neha Kakkar) (பிறப்பு ஜீன் 6, 1988) ஒரு இந்தியப் பாடகி ஆவார்.2006 ஆம் ஆண்டில் தொலைக்காட்சி நேரடி நிகழ்ச்சியான " (இந்திய ஐடல்) " பருவம் 2 இல் போட்டியிட்டு வென்றவர். மேலும் அதே நிகழ்ச்சியின் பத்தாம் பருவத்தில் ஒரு நீதிபதியாக இருந்தவர் "( இந்திய ஐடல் 10 )".சோனி தொலைக்காட்சியில் ஒளிபரப்பான "காமெடி சர்க்கஸ் கே தான்சேன்" தொடரில் தோன்றியுள்ளார். ஜீ தொலைக்காட்சியில் ஒளிபரப்பான "ச ரி க ம ப லிட்டில் சாம்ப்ஸ்" பாடலுக்கான நேரடி நிகழ்ச்சியில் நீதிபதியாக இருந்தார்.

இவர் 2008இல் தனது முதல் இசைத்தொகுப்பான "நேகா தி ராக் ஸ்டார்" ஐ வெளியிட்டார். இதற்கு இசை அமைத்தவர்கள் மீட் சகோதரர்கள் ஆவர். இவர், 'யாரியன்' படத்தில் வரும் "சன்னி சன்னி", 'தி ஷௌகீன்ஸ்' படத்தில் வரும் "மனாலி டிரான்ஸ்" பாடல்களையும், 'காபர் இஸ் பேக்' படத்தில் வரும் "ஆவ் ராஜா" எனத் தொடங்கும் பாடலை ஹனி சிங்குடன் இணைந்து பாடியுள்ளார். 'பாட்டா போஸ்டர் நிகாலா ஹீரோ' படத்தில் வரும் "தட்டிங் நாச்", 'குயின்' படத்தில் வரும் "லண்டன் துமக்டா", 'சத்யமேவ ஜயதே' படத்தில் வரும் "தில்பார்" பாடல்களைப் பாடியுள்ளார். மேலும், பாடகர் 'மெயங் சங்' குடன் இணைந்து "ஹஞ்சு" மற்றும் பாடகர் 'கிப்பி கிரெவால்' லுடன் இணைந்து "பாட் லைங்கெ" போன்ற இசைத் தொகுப்புகளிலும் பாடியுள்ளார்.

கக்கர் உத்தராகண்டத்திலுள்ள ரிசிகேசுவில் பிறந்தார். இவர் பின்னணிப் பாடகர்
சோனு கக்கரின் இளைய சகோதரியாவார்.இவருடைய மற்றொரு சகோதரை டோனி கக்கரும் பாடகராவார். கக்கர், புது தில்லி, உத்தம் நகரிலுள்ள 'நியூ ஹோலி பப்ளிக் பள்ளியில்' படித்தார். கக்கர் " (இந்திய ஐடல்) " பருவம் 2 இல் பங்கு பெற்ற போது பதினோராம் வகுப்பு படித்துக்கொண்டிருந்தார். கக்கர் சிறு வயதிலேயே இசையில் ஆர்வம் கொண்டிருந்தார். தன் நான்காவது வயதிலேயே பாட ஆரம்பித்தார். 


</doc>
<doc id="436732" url="https://ta.wikipedia.org/wiki?curid=436732" title="கல்யாண வைபோகம்">
கல்யாண வைபோகம்

கல்யாண வைபோகம் 1997 ஆம் ஆண்டு ராம்கி, குஷ்பூ மற்றும் சங்கீதா நடிப்பில், என். ரத்னம் இயக்கத்தில், தேவா இசையில் வெளியான தமிழ் திரைப்படம். இப்படம் தெலுங்குப் படமான "ஆயனாகி இட்டாரு" மற்றும் இந்திப்படமான "ஆய்நா"வைத் தழுவி உருவாக்கப்பட்டது. 

ரம்யா (குஷ்பூ) மற்றும் சாந்தி (சங்கீதா) இருவரும் சகோதரிகள். ரம்யா முரட்டு சுபாவமுள்ளவள். ஆனால் சாந்தி சாந்தமான குணமுடையவள். சக்தி (ராம்கி) சிறுகதை எழுத்தாளர். அநேக தமிழ் வார இதழ்களில் அவர் எழுதிய சிறுகதைகள் பிரசுரமாகி பிரபலமானவர். சாந்தி, சக்தியின் தீவிர ரசிகை. சக்தியின் சிறுகதைகளைப் பாராட்டி தன் பெயரைக் குறிப்பிடாமல் பல கடிதங்களை அவருக்கு எழுதுகிறாள். சக்தியைக் காதலிக்கிறாள். சக்தி, சாந்தியை சந்தித்துத் தன் காதலைச் சொல்ல விரும்புகிறான்.

எதிர்பாரா திருப்பமாக ரம்யாவை சாந்தி என்று நினைத்து அவளுடன் பழகுகிறான். சக்தியும் ரம்யாவும் காதலிக்கின்றனர். ரம்யா விளம்பரப் பட நடிகையாக பிரபலமடைகிறாள். மனமுடைந்த சாந்தி உண்மையை வெளிப்படுத்தாமல் அமைதி காக்கிறாள். சக்தி மற்றும் ரம்யா திருமணம் செய்ய முடிவெடுக்கின்றனர். திருமண நாளன்று, திரைப்படங்களில் கதாநாயகியாக நடிப்பதே தன் லட்சியம் என்றும், திருமணம் செய்துகொண்டால் தன் லட்சியம் நிறைவேறாது என்றும் கூறி, தான் திரைப்படத்துறையில் சாதிக்கும்வரை காத்திருக்குமாறு சக்தியைக் கேட்டுக்கொள்கிறாள். விரக்தியடையும் சக்தி, ரம்யாவின் சகோதரியான சாந்தியைத் திருமணம் செய்கிறான். இருவரும் மகிழ்ச்சியுடன் வாழ்கின்றனர். ரம்யா அவர்கள் குடும்பத்தில் மீண்டும் தலையிடுகிறாள். அதன்பின் நடப்பது மீதிக்கதை.


படத்தின் இசையமைப்பாளர் தேவா. பாடலாசிரியர்கள் புலமைப்பித்தன், பழனிபாரதி. நெல்லை அருள்மணி, ரவிபாரதி மற்றும் நாவேந்தன். 


</doc>
<doc id="436743" url="https://ta.wikipedia.org/wiki?curid=436743" title="சென்னம்பட்டி ஊராட்சி (தஞ்சாவூர்)">
சென்னம்பட்டி ஊராட்சி (தஞ்சாவூர்)

சென்னம்பட்டி ஊராட்சி ("Sennampatti Gram Panchayat"), தமிழ்நாட்டின் தஞ்சாவூர் மாவட்டத்தில் உள்ள தஞ்சாவூர் வட்டாரத்தில் அமைந்துள்ளது. இந்த ஊராட்சி, ஒரத்தநாடு சட்டமன்றத் தொகுதிக்கும் தஞ்சாவூர் மக்களவைத் தொகுதிக்கும் உட்பட்டதாகும். இந்த ஊராட்சி, மொத்தம் 7 ஊராட்சி மன்றத் தொகுதிகளைக் கொண்டுள்ளது. இவற்றில் இருந்து 7 ஊராட்சி மன்ற உறுப்பினர்களைத் தேர்ந்தெடுக்கின்றனர். 

2011 ஆம் ஆண்டு எடுக்கப்பட்ட மக்கட்தொகை கணக்கெடுப்பின் படி, இந்த ஊராட்சியில் மொத்தம் 1393 பேர் வசிக்கின்றனர். இந்த ஊராட்சியில் மொத்தம் 295 வீடுகள் உள்ளன. இக்கிராம மக்களின் சராசரி எழுத்தறிவு விகிதம் 71.1% மற்றும் பெண்களின் எழுத்தறிவு விகிதம் 32.3% ஆகும்.


</doc>
<doc id="436745" url="https://ta.wikipedia.org/wiki?curid=436745" title="சிரித்தால் ரசிப்பேன்">
சிரித்தால் ரசிப்பேன்

சிரித்தால் ரசிப்பேன் 2009 ஆம் ஆண்டு சத்யா மற்றும் சுனு லட்சுமி நடிப்பில், இனியவன் இசையில், வி. சந்திரசேகரன் எழுதி, இயக்கி, தயாரித்து வெளியான தமிழ் திரைப்படம். 

பணக்காரரான பூபதி பாண்டியன் (எம். எஸ். பாஸ்கர்) மிகவும் கண்டிப்பான குடும்பத்தலைவர். அவரது மனைவி லட்சுமி (லட்சுமி ராமகிருஷ்ணன்) நோய்வாய்ப்பட்டு இருக்கிறாள். அவரது வீட்டில் இரண்டு மகன்கள் ராமா (மயில்சாமி) மற்றும் கிருஷ்ணா (லொள்ளு சபா பாலாஜி), இரண்டு மகள்கள் மற்றும் இரண்டு மருமகள்கள் உள்ளனர். அவரது சகோதரி ஈஸ்வரி (கல்பனா), விக்ரமாதித்தனைக் (தியாகு) காதல் திருமணம் செய்து வீட்டைவிட்டு வெளியேறியதிலிருந்து காதல் திருமணங்களை வெறுப்பவர். அவருடைய இளைய மகள் திவ்யா (சுனு லட்சுமி) அந்த வீட்டில் மேலாளராக பணிபுரிபவரின் (மனோபாலா) மகன் சித்துவைக் (சத்யா) காதலிக்கிறாள். தினமும் இரவு யாருக்கும் தெரியாமல் காதலர்கள் சந்தித்துக் கொள்கின்றனர். விக்ரமாதித்யனின் மகன் புருசோத்தமன் (சத்யன்) தன் மகளுக்கு இடையூறு அளிப்பதைக் கண்டிக்கும் பூபதி பாண்டியன் இதுகுறித்து விக்ரமாதித்யனையும் எச்சரிக்கிறார். இதனால் ஆத்திரம் கொள்ளும் விக்ரமாதித்யன் தன் மகனுக்கே திவ்யாவை மணம் முடிப்பதாக சபதம் செய்கிறார். 

ஒரு நாள் திவ்யாவிற்கு சித்து எழுதிய காதல் கடிதம் பூபதி பாண்டியன் கையில் கிடைக்கிறது. அந்தக் கடிதத்தில் பெயர் இல்லாததால் அது புருசோத்தமன் எழுதியது என்று நினைக்கிறார். தன் மகளுக்கு பாதுகாவலர்களை நியமிக்கிறார். திவ்யாவும் சித்துவும் காதலிக்கும் விடயம் அவருக்குத் தெரியவருகிறது. எனவே தன் நண்பன் தங்கராஜின் (சண்முகராஜன்) மகனான ராஜேந்திரனுக்கு (கோவை பாபு) திவ்யாவைத் திருமணம் செய்ய முடிவுசெய்கிறார்கள். வெளிநாட்டிலிருந்து தான் திருமணம் செய்துகொண்ட மனைவியோடு திரும்பும் ராஜேந்திரனைக் கண்டு அதிர்ச்சி அடையும் தங்கராஜ் அந்தப்பெண்ணை வீட்டை விட்டு வெளியேற்றுகிறார். திவ்யாவைத் திருமணம் செய்தால் பூபதிபாண்டியனின் சொத்துக்கள் கிடைக்கும் என்று ஆசை வார்த்தை கூறி ராஜேந்திரன் மனதை மாற்றுகிறார். பூபதி பாண்டியனின் மூத்த மகள் விஜி (அன்சிபா ஹாஸன்) திவ்யாவின் பாதுகாவலர்களில் ஒருவனான ரவுடி மாஜாவைத் திருமணம் செய்து வீட்டைவிட்டு வெளியேறுகிறாள். 

திவ்யாவுக்கும் ராஜேந்திரனுக்கும் நடக்கும் திருமணத்தை நிறுத்த புருசோத்தமன் ஒருபுறமும், சித்து ஒருபுறமும் முயற்சிக்கின்றனர். சித்து-திவ்யா காதலைப் புரிந்துகொள்ளும் புருசோத்தமன் அவர்கள் திருமணம் செய்ய உதவுகிறான். தங்கராஜ் மற்றும் ராஜேந்திரன் இருவரும் தன் சொத்துக்களை அடைவதற்காக திட்டமிடுவதை அறிந்துகொள்கிறார் பூபதிபாண்டியன். தன் தவறுகளை உணர்ந்து திருந்தும் பூபதிபாண்டியன் சித்து-திவ்யா திருமணத்தை நடத்திவைக்கிறார்.


படத்தின் இசையமைப்பாளர் இனியவன். பாடலாசிரியர்கள் பா. விஜய், சினேகன், யுகபாரதி மற்றும் அண்ணாமலை. 


</doc>
<doc id="436748" url="https://ta.wikipedia.org/wiki?curid=436748" title="சோஹா அலி கான்">
சோஹா அலி கான்

சோஹா அலி கான் பட்டோடி (Soha Ali Khan Pataudi பிறப்பு அக்டோபர் 4, 1978) ஒரு இந்திய திரைப்பட நடிகை ஆவார். இவர் முதன்மையாக ஹிந்தி திரைப்படத் துறையில் தனது பணிக்காக அறியப்பட்டாலும், பெங்காலி மற்றும் ஆங்கில மொழி திரைப்படங்களிலும் நடித்திருக்கிறார்.

சோஹா அலி கான் 4 அக்டோபர் 1978 இல் பிறந்தார். நடிகை ஷர்மிளா தாகூர் மற்றும் பட்டோடியின் 9 வது நவாபின் மன்சூர் அலிகான் பட்டோடியின் இளைய மகள் இவர் . இவரது தந்தை மற்றும் தாத்தா, இப்திகார் அலி கான் பட்டோடி இருவரும் இந்திய துடுப்பாட்ட அணியின் முன்னாள் அணித் தலைவர்கள். அவரது மூத்த சகோதரர் சைஃப் அலி கான் ஒரு பாலிவுட் நடிகர் மற்றும் அவரது மூத்த சகோதரி சபா அலி கான் , நகை வடிவமைப்பாளர் ஆவார். பாலிவுட் திரைப்படமான "தில் மாங்கே மோரில்" (2004) இவர் அறிமுகமானார். இவர் பெங்காலி திரைப்படமான "அன்டர் மஹால்" (2005) மற்றும் "ரங் தே பசந்தி" (2006) ஆகிய படங்களில் நடித்தார். அவர் "கோயா கோயாக் சந்த்" மற்றும் 99 என்னும் 2009 ஆம் ஆண்டு திரைப்படத்தில் தோன்றினார். எம்ரான் ஹஷ்மிக்கு துணையாக "தும் மிலே" திரைப்படத்தில் நடித்துள்ளார். 
சோஹா அலி கானுக்கு நடிகர் குணால் கெமுவுடன் பாரிசில் ஜூலை 2014 இல் திருமணம் நிச்சயமானது . திருமணம் மும்பை 25 ஜனவரி 2015 அன்று நடந்தது. 29 செப்டம்பர் 2017 அன்று இவர்களுக்கு ஒரு மகள் பிறந்தாள். 



</doc>
<doc id="436750" url="https://ta.wikipedia.org/wiki?curid=436750" title="துறையூர் ஊராட்சி (தஞ்சாவூர்)">
துறையூர் ஊராட்சி (தஞ்சாவூர்)

துறையூர் ஊராட்சி ("Thuraiyur Gram Panchayat") தமிழ்நாட்டின், தஞ்சாவூர் மாவட்டத்தில் உள்ள தஞ்சாவூர் வட்டாரத்தில் அமைந்துள்ளது. இந்த ஊராட்சி, தஞ்சாவூர் சட்டமன்றத் தொகுதிக்கும் தஞ்சாவூர் மக்களவைத் தொகுதிக்கும் உட்பட்டதாகும். இந்த ஊராட்சி, மொத்தம் 7 ஊராட்சி மன்றத் தொகுதிகளைக் கொண்டுள்ளது. இவற்றில் இருந்து 7 ஊராட்சி மன்ற உறுப்பினர்களைத் தேர்ந்தெடுக்கின்றனர். 


</doc>
<doc id="436751" url="https://ta.wikipedia.org/wiki?curid=436751" title="புதுப்பட்டினம் ஊராட்சி (தஞ்சாவூர்)">
புதுப்பட்டினம் ஊராட்சி (தஞ்சாவூர்)

புதுப்பட்டினம் ஊராட்சி ("Pudupattina Gram Panchayat"), தமிழ்நாட்டின் தஞ்சாவூர் மாவட்டத்தில் உள்ள தஞ்சாவூர் வட்டாரத்தில் அமைந்துள்ளது. இந்த ஊராட்சி, ஒரத்தநாடு சட்டமன்றத் தொகுதிக்கும் தஞ்சாவூர் மக்களவைத் தொகுதிக்கும் உட்பட்டதாகும். இந்த ஊராட்சி, மொத்தம் 7 ஊராட்சி மன்றத் தொகுதிகளைக் கொண்டுள்ளது. இவற்றில் இருந்து 7 ஊராட்சி மன்ற உறுப்பினர்களைத் தேர்ந்தெடுக்கின்றனர். 


</doc>
<doc id="436754" url="https://ta.wikipedia.org/wiki?curid=436754" title="பிள்ளையார்பட்டி ஊராட்சி (தஞ்சாவூர்)">
பிள்ளையார்பட்டி ஊராட்சி (தஞ்சாவூர்)

பிள்ளையார்பட்டி ஊராட்சி ("Pillaiyarpatti Gram Panchayat") தமிழ்நாட்டின், தஞ்சாவூர் மாவட்டத்தில் உள்ள தஞ்சாவூர் வட்டாரத்தில் அமைந்துள்ளது. இந்த ஊராட்சி, தஞ்சாவூர் சட்டமன்றத் தொகுதிக்கும் தஞ்சாவூர் மக்களவைத் தொகுதிக்கும் உட்பட்டதாகும். இந்த ஊராட்சி, மொத்தம் 7 ஊராட்சி மன்றத் தொகுதிகளைக் கொண்டுள்ளது. இவற்றில் இருந்து 7 ஊராட்சி மன்ற உறுப்பினர்களைத் தேர்ந்தெடுக்கின்றனர். 

2011 ஆம் ஆண்டு எடுக்கப்பட்ட மக்கட்தொகை கணக்கெடுப்பின் படி, இந்த ஊராட்சியில் மொத்தம் 7966 பேர் வசிக்கின்றனர். இந்த ஊராட்சியில் மொத்தம் 1990 வீடுகள் உள்ளன. இக்கிராம மக்களின் சராசரி எழுத்தறிவு விகிதம் 82.0% மற்றும் பெண்களின் எழுத்தறிவு விகிதம் 39.6% ஆகும்.


</doc>
<doc id="436757" url="https://ta.wikipedia.org/wiki?curid=436757" title="தீப்தி நவால்">
தீப்தி நவால்

தீப்தி நவால் (Deepti Naval) 1952 பிப்ரவரி3இல் பிறந்துள்ள இந்திய நடிகை, இவர் பெரும்பாலும் பாலிவுட் திரைத்துரையில் தீவிரப் பணியாற்றியுள்ளார். இவ் நடிகை , இயக்குனர், மற்றும் எழுத்தாளரும் ஆவார்.
கலை சினிமாவின் முக்கிய பங்களிப்பாளராக இருந்தார். இந்தியாவில் உள்ள பெண்களின் மாறிவரும் பாத்திரங்களை வலியுறுத்தினார், அவரின் முக்கிய மற்றும் நெருங்கிய வாழ்க்கை கதாப்பாத்திரங்களில் நடித்ததற்காக விமர்சன ரீதியான பாராட்டைப் பெற்றார். அவருக்கு ஓவியம் மற்றும் புகைப்படம் எடுத்தல் ஆகியவற்றிலும் விருப்பம் உள்ளது.

பஞ்சாப் மாநிலத்திலுள்ள அமிருதசரசு என்ற ஊரில் நவால் பிறந்துள்ளார் , நியூயார்க்கின் சிட்டி பல்கலை கழகத்தில் அவரது தந்தைக்கு ஆசிரியர் வேலை கிடைத்தது, எனவே இவரது குடும்பம் நியூயார்க் நகரம் நகருக்கு நகர்ந்தது. அங்கு அவர் ஹன்டர் கல்லூரியில் நுண்கலை பயின்றார்.

நவால் 1978இல் இயக்குனர் சியாம் பெனகல் இயக்கிய "ஜுனூன்" திரைப்படத்தில் அறிமுகமானார். இரண்டு வருடத்திற்கு பிறகு, "ஏக் பார் பீர்" என்ற படத்தில் முக்கிய வேடத்தில் நடித்தார்..1980களில் சுமிதா பட்டீல் மற்றும் சபனா ஆசுமி ஆகியோரது காலத்தில் இவரும் திரைத்துறையில் நடித்துள்ளார். மேலும், "கம்லா"(1984) மற்றும் "அன்காகே" (1985) போன்ற படங்களில் தோன்றியுள்ளார்.

மனிஷா கொய்ராலா மற்றும் ரஜித் கபூர் இணைந்து நடித்த "தோ பைசே தூப்" மற்றும் சார் அனே கி பாரிஷ்" என்ற படங்களை இவர் இயக்கியுள்ளார். நியூ யார்க் இந்திய திரைப்படத் திருவிழாவில் சிறந்த திரைக்கதைக்கான விருது பெற்றது. ஆனால் இன்னும் வெளியாகவில்லை. அவர் வலுவான பெண் கதாபாத்திரங்களை மையமாகக் கொண்ட ஒரு தொலைக்காட்சி தொடரான "தோடா எஸ் ஆஸ்மான்" எழுதி மற்றும் இயக்கியுள்ளார், மற்றும் " த பாத் லெஸ் டிராவெல்டு" என்ற ஒரு பயண நிகழ்ச்சியை தயாரித்தார். 

நவால் திரைப்படத் தயாரிப்பாளரான பிரகாஷ் ஜாவைத் திருமணம் செய்து கொண்டார். இருவரும் திஷா என்ற ஒரு தத்தெடுத்தனர்.



</doc>
<doc id="436764" url="https://ta.wikipedia.org/wiki?curid=436764" title="சுந்தரி நீயும் சுந்தரன் நானும்">
சுந்தரி நீயும் சுந்தரன் நானும்

சுந்தரி நீயும் சுந்தரன் நானும் 1999 ஆம் ஆண்டு பாண்டியராஜன் மற்றும் ஈஸ்வரி ராவ் நடிப்பில், தேவா இசையில், ஏ. என். ராஜகோபால் இயக்கத்தில், வி. தியாகராஜன் தயாரிப்பில் வெளியான தமிழ் திரைப்படம். 

சுப்பிரமணி (பாண்டியராஜன்) புகைப்படக் கலைஞராக தொழில் செய்கிறான். தன் தாயுடன் (மனோரமா) வசித்துவருகிறான். அவன் நல்லதை நினைத்து செய்யும் செயல்களால் அவனுக்குப் பிரச்சனை வருகிறது.

பன்னீர்செல்வம் (அனு மோகன்) மற்றும் மங்கம்மாவிற்கு (சத்யப்ரியா) மூன்று மகள்கள். மூத்தவள் அனுஜாவின் (அனுஜா) கணவன் (செந்தில்) வேலைக்கு செல்லாமல் வீட்டில் இருக்கிறான். இரண்டாவது மகள் அம்சவேணி (அனிதா). மூன்றாவது மகள் கிருஷ்ணவேணியும் (ஈஸ்வரி ராவ்) சுப்பிரமணியும் காதலிக்கிறார்கள். இவர்கள் காதலை அறியும் மங்கம்மா, சுப்ரமணியை அடிக்க ஆட்களை அனுப்புகிறாள். சுப்பிரமணி அவர்களை அடித்துவிரட்டுகிறான். இதனால் திகைக்கும் மங்கம்மா கிருஷ்ணவேணியை வீட்டில் அடைத்து வைக்கிறாள். அவளுக்கு வீட்டிலேயே பாடம் சொல்லிக்கொடுக்க ஆசிரியரை ஏற்பாடு செய்கிறாள். அவள் வீட்டிற்கு வரும் ஆசிரியர் (சார்லி) அம்சவேணியைக் காதலிக்கிறார். 

பன்னீர்செல்வம் தான்தான் சுப்ரமணியன் தாய்மாமன் என்ற உண்மையை அவனிடம் சொல்கிறார். சுப்ரமணியின் தந்தை இறந்தபிறகு தன் வீட்டுக்கு சுப்ரமணியை அவன் தாயுடன் அழைத்து வந்து தங்கவைக்க விரும்பினார் பன்னீர்செல்வம். மங்கம்மா அவர்களை வீட்டைவிட்டு விரட்ட சுப்பிரமணிக்கு உணவில் நஞ்சு கலந்துகொடுக்கிறாள். பன்னீர்செல்வம் அவனைக் காப்பாற்றி இருவரையும் வேறு இடத்திற்கு அழைத்துச்சென்று தங்கவைக்கிறார். 

பன்னீர்செல்வத்திற்கு வேறு ஒரு பெண்ணுடன் தொடர்பு இருக்கிறது. அந்த பெண்ணின் சகோதரனான சிவராமகிருஷ்ணன் (ரஞ்சித்), மங்கம்மாவிடம் இந்த விடயத்தைச் சொல்வதாக பன்னீர்செல்வத்தை மிரட்டுகிறான். பன்னீர்செல்வத்தின் வீட்டுக்குள் பணக்காரனைப் போல் நடித்து மங்கம்மாவை நம்பவைத்து அதன்மூலம் கிருஷ்ணவேணியைத் திருமணம் செய்ய திட்டமிடுகிறான். அவனுடைய திட்டத்தை சுப்பிரமணி மற்றும் பன்னீர்செல்வம் எப்படி முறியடிக்கின்றனர் என்பதே மீதிக்கதை. 


படத்தின் இசையமைப்பாளர் தேவா. பாடலாசிரியர்கள் காமகோடியன், கலைக்குமார் மற்றும் ரவிசங்கர்.


</doc>
<doc id="436766" url="https://ta.wikipedia.org/wiki?curid=436766" title="வேலூர் ஊராட்சி (தஞ்சாவூர்)">
வேலூர் ஊராட்சி (தஞ்சாவூர்)

வேலூர் ஊராட்சி ("Velur Gram Panchayat"), தமிழ்நாட்டின், தஞ்சாவூர் மாவட்டத்தில் உள்ள திருப்பனந்தாள் வட்டாரத்தில் அமைந்துள்ளது. இந்த ஊராட்சி, திருவிடைமருதூர் சட்டமன்றத் தொகுதிக்கும் மயிலாடுதுறை மக்களவைத் தொகுதிக்கும் உட்பட்டதாகும். இந்த ஊராட்சி, மொத்தம் 7 ஊராட்சி மன்றத் தொகுதிகளைக் கொண்டுள்ளது. இவற்றில் இருந்து 7 ஊராட்சி மன்ற உறுப்பினர்களைத் தேர்ந்தெடுக்கின்றனர்.

2011 ஆம் ஆண்டு எடுக்கப்பட்ட மக்கட்தொகை கணக்கெடுப்பின் படி, இந்த ஊராட்சியில் மொத்தம் 1845 பேர் வசிக்கின்றனர். இந்த ஊராட்சியில் மொத்தம் 411 வீடுகள் உள்ளன. இக்கிராம மக்களின் சராசரி எழுத்தறிவு விகிதம் 64.3% மற்றும் பெண்களின் எழுத்தறிவு விகிதம் 28.9% ஆகும்.


</doc>
<doc id="436767" url="https://ta.wikipedia.org/wiki?curid=436767" title="ராசி கன்னா">
ராசி கன்னா

ராஷி கன்னா ஒரு இந்திய நடிகை. தெலுங்கு மற்றும் தமிழ் திரைப்படத் தொழில்களில் பிரதானமாக வேலை செய்பவர். இந்தி திரைப்படமான "மெட்ராஸ் கபேயில்" துணை நடிகையாக அறிமுகமான இவர், தெலுங்கில் "ஓஹலுஸ் குசாகுலாடேட்" (2014) திரைப்படத்தல் அறிமுகமானார். தமிழில் "இமிகாக்கா நோடிகல்" (2018) படத்தில் நடித்திருந்தார். 

"மானத்தில்" (2014) கௌரவ தோற்றத்தில் வந்தார். பின்னர் அவர் "பெங்கால் டைகர்" (2015), சுப்ரீம் (2016), "ஜெய் லாவா குசா" (2017) மற்றும் "தோலி ப்ரேமா" (2018) போன்ற வெற்றிகரமான படங்களில் தோன்றினார். 

2013 ஆம் ஆண்டு இந்திய அரசியல் உளவுத் திகில் திரைப்படமான "மெட்ராஸ் கபேயில்" கன்னா அறிமுகமானர். அப்படத்தில் அவர் ஒரு இந்திய உளவுத்துறை அதிகாரி விக்ரம் சிங்கின் மனைவியான ரூபி சிங்கின் பாத்திரத்தில் தோன்றினார். அந்த பாத்திரத்தில் நடிப்படதற்காக அவர் நடிப்பு பயிற்சி பட்டறையில் கலந்துகொண்டார். இந்த திரைப்படம்-குறிப்பாக கதை மற்றும் இயக்கத்தில்-நற்மதிப்பை பெற்றது. இந்த திரைப்படத்தை விமர்சனம் செய்த, என்டிடிவி இன் சாய்பால் சாட்டர்ஜி, கன்னா "ஒரு சுருக்கமான ஆனால் குறிப்பிடத்தக்க தோற்றத்தில் ஒரு பாதிப்பை ஏற்படுத்தினார்" என்றார். 

2014 டிசம்பரின் பிற்பகுதியில், அவர் சம்பத் நந்தி இயக்கிய "'பெங்கால் டைகர்" ' திரைப்படத்திற்காக ரவி தேஜாவுடன் நடிக்க ஒப்புக்கொண்டார். இப்படம் வணிகரீதியாக வெற்றி பெற்றது. 

2018 ஆம் ஆண்டில் கன்னாவின் முதல் வெளியீடான "டச் செஸ்ஸி சுடு" படத்தில் ரவி "தேஜாவுடன்" நடித்தார், இதில் நடன பயிற்சியாளராக நடித்தார். இப்படத்திற்கு மிகுந்த வரவேற்பு இருந்தபோதிலும் வணிக ரீதியாக தோல்வியுற்றது. தமிழில் "இமைக்கா நொடிகள்" படத்தில் நடித்தார். இப்படம் வணிக ரீதியாக வெற்றி பெற்றது. தமிழில் மூன்றாவது படமாக 2018இல் "ஜெயம் ரவியுடன்" அடங்க மறு திரைப்படத்தில் நடித்தார். 



</doc>
<doc id="436769" url="https://ta.wikipedia.org/wiki?curid=436769" title="திட்டச்சேரி ஊராட்சி (தஞ்சாவூர்)">
திட்டச்சேரி ஊராட்சி (தஞ்சாவூர்)

திட்டச்சேரி ஊராட்சி ("Thittacheri Gram Panchayat"), தமிழ்நாட்டின், தஞ்சாவூர் மாவட்டத்தில் உள்ள திருப்பனந்தாள் வட்டாரத்தில் அமைந்துள்ளது. இந்த ஊராட்சி, திருவிடைமருதூர் சட்டமன்றத் தொகுதிக்கும் மயிலாடுதுறை மக்களவைத் தொகுதிக்கும் உட்பட்டதாகும். இந்த ஊராட்சி, மொத்தம் 7 ஊராட்சி மன்றத் தொகுதிகளைக் கொண்டுள்ளது. இவற்றில் இருந்து 7 ஊராட்சி மன்ற உறுப்பினர்களைத் தேர்ந்தெடுக்கின்றனர். 

2011 ஆம் ஆண்டு எடுக்கப்பட்ட மக்கட்தொகை கணக்கெடுப்பின் படி, இந்த ஊராட்சியில் மொத்தம் 1812 பேர் வசிக்கின்றனர். இந்த ஊராட்சியில் மொத்தம் 432 வீடுகள் உள்ளன. இக்கிராம மக்களின் சராசரி எழுத்தறிவு விகிதம் 67.3% மற்றும் பெண்களின் எழுத்தறிவு விகிதம் 29.4% ஆகும்.


</doc>
<doc id="436772" url="https://ta.wikipedia.org/wiki?curid=436772" title="ராய்மா சென்">
ராய்மா சென்

ராய்மா சென் (Raima Sen) "ராய்மா தேவ் வர்மா" என்கிற பெயருடன் 1979, நவம்பர் 11 அன்று பிறந்த இவர் ஒரு இந்திய நடிகை ஆவார். இவர் பெங்காலி மற்றும் இந்தி திரைப்படங்களில் பணியாற்றியதற்காக அறியப்படுகிறார். 
ராய்மா சென், மகாராஷ்டிராவிலுள்ள மும்பையில், நவம்பர் 11, 1979இல் பிறந்தார். இவரது பெற்றோர் மூன் மூன் சென் மற்றும் பாரத் தேவ் வர்மா. மேலும் இவர் பெங்காலி திரையுலகில் "மகாநாயகி" என போற்றப்பட்ட சுசித்ரா சென்னின் பேத்தி ஆவார். இவரது சகோதரி ரியா சென் பாலிவுட் நடிகை ஆவார். இவரின் தந்தை பாரத் தேவ் வர்மா திரிபுரா அரச குடும்பத்தில் உறுப்பினராக உள்ளார். இவரது தந்தை வழி பாட்டி, இலா தேவி "கூச் பெஹரின்" ராணியாக இருந்தார். இவரின் இளைய சகோதரி காயத்திரி தேவி செய்ப்பூர் மகாராணியாக இருந்தார். இவரது தந்தைவழி பாட்டியின் தாய் இந்திரா வடோதரா மகாராஜா சாயாஜிராவ் கெய்க்வாட் III என்பவரின் ஒரே மகளாவார். 

சென் "காட்மதர்" திரைப்படத்தில் அறிமுகமானார். இது விமர்சன ரீதியாக பாராட்டப்பட்டு வெற்றி பெற்றது, ஆனால் சபனா ஆசுமி இத் திரைப்படத்தில் முக்கிய கதாபாத்திரத்தில் இருந்ததால் இவர் நடித்த சிறு கதாபாத்திரம் மக்களிடம் சென்றடையவில்லை. . பின்னர் அவர் "டாமன்" திரைப்படத்தில் நடித்தார் ரவீணா டாண்டனின் மகளாக, அவரது சிறிய நடிப்பு பாராட்டப்பட்டது. ரிதுபர்னோ கோஷ் இயக்கிய "சோக்கர் பாலி" திரைப்படத்தில் நடித்தபோது இவருக்கு திருப்புமுனை பாத்திரம் வந்தது.

ராய்மா சென் தனது தாயார், மற்றும் சகோதரி ரீமா சென் ஆகியோரை விட, தனது பாட்டி சுசித்ரா சென்னைப் போல தோற்றத்தில் ஒத்திருந்தார்.


</doc>
<doc id="436774" url="https://ta.wikipedia.org/wiki?curid=436774" title="எங்கள் சாமி ஐயப்பன்">
எங்கள் சாமி ஐயப்பன்

எங்கள் சாமி ஐயப்பன் 1990 ஆம் ஆண்டு தசரதனின் இசை மற்றும் இயக்கத்தில், ரமணியின் தயாரிப்பில் வெளியான தமிழ் திரைப்படம். 

அய்யப்ப பக்தர் (தசரதன்) சொல்லும் ஐயப்பனைப் பற்றிய ஐந்து கதைகளின் தொகுப்பே திரைப்படம். 

முதல் கதை: ஐயப்ப பக்தரான ராஜசுவாமி (ஹரிராஜ்) தனக்கு வேலை கிடைத்தால் சபரிமலைக்கு வருவதாக ஐய்யப்பனிடம் வேண்டுகிறார். அவருக்கு வாகன ஓட்டுநராக வேலை கிடைக்கிறது. அவரது முதலாளி (மலேசியா வாசுதேவன்) ராஜசுவாமி ஏழை என்பதால் அவரை அடிக்கடி அவமானப்படுத்துகிறார். ராஜசுவாமியும் அவரது முதலாளியும் ஒரே நாளில் பூஜைக்கு ஏற்பாடு செய்கின்றனர். முதலாளி வீட்டுக்கு மாறுவேடத்தில் சிறுவனாக வரும் ஐயப்பனை விரட்டிவிடுகிறார். அங்கிருந்து ராஜசுவாமி வீட்டுக்குவரும் சிறுவனை வரவேற்று உபசரிகிறார் ராஜசுவாமி. ஐயப்பனின் மனம் மகிழ்ந்து ராஜசுவாமிக்கு அருள்புரிகிறார். அவரது முதலாளியை மன்னிக்கிறார்.

இரண்டாவது கதை: சுவாமி (ஆனந்த் பாபு) சபரிமலைக்கு செல்லும்வழியில் அவருடைய உடைமைகள் திருடுபோகிறது. ஐயப்பனை மனமுருகி வேண்ட அவரின் உடைமைகள் ஒரு யானையின் மூலம் திரும்பக் கிடைக்கிறது. 

மூன்றாவது கதை: பாஸ்கரசுவாமி (திலீப்) ஐயப்பனுக்கு விரதமிருந்து மாலை அணிவதால் சைவ உணவுமுறையைப் பின்பற்றுகிறார். அவரது வீட்டுக்கு அருகில் இருக்கும் சரசு அசைவ உணவை சமைத்து பாஸ்கருக்கு இடையூறு தருகிறார். ஐயப்பன் சரசுக்கு தகுந்த பாடம் கற்பிக்கிறார். சரசு பாசகரிடம் மன்னிப்பு கேட்கிறாள். 

நான்காவது கதை: பிரசாந்த்சுவாமியின் மனைவி கௌரி (கோகிலா) மற்றும் மகள் சவும்யா. அவர் ஒரு கொலை வழக்கில் சாட்சி கூறி குற்றவாளியை சிறைக்கு அனுப்புகிறார். அவனால் பாதிக்கப்படும் குற்றவாளியின் நண்பர்கள் அவனது மகளைக் கடத்த திட்டமிடுகின்றனர். பிரசாந்த்சாமியின் கனவில்வந்து எச்சரிக்கும் ஐயப்பன் அவரையும் அவர் மகளையும் சபரிமலைக்கு வரச்சொல்கிறார். சபரிமலையில் தொலைந்துபோகும் சவும்யாவை சலீம் பாய் (நாகேஷ்) பத்திரமாக தன் வீட்டுக்கு அழைத்துச் செல்கிறார். சவும்யாவைத் தேடிவரும் எதிரிகள் அங்குவந்து சவும்யாவையும் சலீம்பாயின் பேரனையும் அடித்துவிடுகின்றனர். படுகாயமுற்ற இருவரையும் மருத்துவமனையில் சேர்க்கிறார்கள். அங்குவரும் ஒரு கிறித்தவர் குருதிக்கொடையளித்து அவர்களைக் காப்பாற்றுகிறார். 

ஐந்தாவது கதை: வாசுசுவாமி (பார்த்திபன்) சபரிமலைக்கு சென்று வீட்டுக்கு வருகிறார். அவருடைய தந்தை இரண்டாவதாக ஒரு பெண்ணைத் திருமணம் செய்துகொண்டு வாசுவையும் அவன் தாயையும் வீட்டைவிட்டு விரட்டுகிறார். வீட்டை விட்டு வெளியேறிய வாசுவை ஒருநாள் காவல்துறை கைது செய்கிறது. அவனது அப்பாவைக் கொன்றதாக குற்றம் சாட்டப்பட்டு மரண தண்டனை விதிக்கப்படுகிறது. ஐயப்பன் அருளால் உண்மையான குற்றவாளி கண்டுபிடிக்கப்பட வாசு விடுதலையாகிறான்.


படத்தின் பாடல்களை எழுதி இசையமைத்தவர் தசரதன்.


</doc>
<doc id="436787" url="https://ta.wikipedia.org/wiki?curid=436787" title="சாயிஷா">
சாயிஷா

சாயிஷா ஒரு இந்திய திரைப்பட நடிகையாவார். இவர் பெரும்பாலும் தமிழ் படங்களில் தோன்றி, இந்தி மற்றும் தெலுங்கு படங்களிலும் நடித்துள்ளார். தெலுங்கு படமான "அகில்" (2015) படத்தில் நடித்த பிறகு, அஜய் தேவ்கானின் "சிவாய்" (2016) படத்தில் பாலிவுட்டில் அறிமுகமானார். பிறகு "வனமகன்" (2017) படத்தில் படத்தின் மூலம் தமிழ் திரையுலகில் அறிமுகமானார். 

நடிகர்களான சுமேத் சைகால் மற்றும் ஷாஹீன் பானு ஆகியோரின் மகள் இவர். இவர் நடிகர்களான சைரா பானு மற்றும் திலிப் குமார் ஆகியோரின் பேத்தி முறை அதாவது இவரது அம்மாவின் (ஷாஹீன் பானு) அப்பா சைரா பானுவின் சகோதரர் . 13 பிப்ரவரி 2019 அன்று சாயிஷா தனது டுவிட்டர் பக்கத்தில் தனக்கும் ஆர்யாவிற்கும் மார்ச் மாதத்தில் திருமணம் என்று அறிவித்தார். இவர்களது திருமண விழா ஐதராபாத்தில் 8 மார்ச்சு 2019 இல் தொடங்கியது. இந்தி மற்றும் தமிழ் திரைப்படத்தை சேர்ந்த பலர் இந்நிகழ்வில் கலந்துகொண்டனர்.

தெலுங்கு திரைப்படமான "அகில்" (2015) திரைப்படத்தின் மூலம் திரைப்படத் துறையில் அறிமுகமானார் சாயிஷா. இரண்டாவது படமாக அஜய் தேவ்கானின் "சிவாய்" படத்தின் மூலம் பாலிவுட்டில் அறிமுகமானார். அவரது திரைப்படமான "வனமகன்" ஜூன் மாதம் 2017 இல் வெளியாகி வணிக ரீதியாக வெற்றி பெற்றது. இப்படத்தின் மூலம் தமிழ் திரையுலகில்இவர் அறிமுகமானார். 2018 இல், கார்த்தியுடன் "கடைக்குட்டி சிங்கம் திரைப்படம், விஜய் சேதுபதியுடன்" "ஜுங்கா", மற்றும் ஆர்யாவுடன் "கஜினிகாந்த் ஆகிய படங்களில் நடித்தார்." தற்போது "காப்பான்" என்ற படத்தில் சூர்யாவுடன் நடித்துக்கொண்டிருக்கிறார். . 



</doc>
<doc id="436794" url="https://ta.wikipedia.org/wiki?curid=436794" title="சிறீராம் பஞ்சு">
சிறீராம் பஞ்சு

சிறீராம் பஞ்சு, சென்னை உயர் நீதிமன்ற மூத்த வழக்கறிஞரும், சிக்கலான பல பெருநிறுவனங்களின் வழக்குகளை, நீதிமன்றத்திற்கு வெளியில் வைத்து சமரசம் செய்து தீர்த்து வைக்கும் ஆற்றல் படைத்தவர் ஆவார். மூத்த வழக்கறிஞரான இவர், நீதி மற்றும் சட்ட விஷயங்களுடன் மத்தியஸ்த பேச்சுவார்த்தையை அணுகுவதில் திறமையானவர் என பெயர் பெற்றவர். மத்தியஸ்தம் தொடர்பான 2 நூல்களை எழுதியுள்ளார். பல ஆண்டுளாக மத்தியஸ்தம் மூலம் வழக்குகளுக்கு தீர்வு காண்பதில் உச்ச நீதிமன்றத்துக்கு உதவி வருகிறார். 

முன்னாள் உச்சநீதிமன்ற நீதியரசர் பக்கீர் முகமது இப்ராகிம் கலிபுல்லா தலைமையிலான சர்ச்சைக்குரிய ராம ஜென்ம பூமி (அயோத்தி) சமரசக் குழுவின் உறுப்பினர்களாக சிறீராம் பஞ்சு மற்றும் ஸ்ரீ ஸ்ரீ ரவிசங்கர்வை, இந்திய உச்சநீதிமன்றம் நியமித்துள்ளது. இந்த சமரசக்குழு இராம ஜென்ம பூமி பிணக்குகள் குறித்த பேச்சுவார்த்தைகள் இரகசியமாக அறைக்குள் வைத்து விசாரித்து, எட்டு வாரங்களுக்குள் அறிக்கையை உச்சநீதிமன்றத்திற்கு சமப்ப்பிக்க வேண்டும். இச்சமரசப் பேச்சு வார்த்தைகள் தொடர்பான செய்திகள் ஊடகங்கள் வெளியிட உச்சநீதிமன்றம் தடை செய்துள்ளது.




</doc>
<doc id="436814" url="https://ta.wikipedia.org/wiki?curid=436814" title="தமிழச்சி (திரைப்படம்)">
தமிழச்சி (திரைப்படம்)

தமிழச்சி 1995 ஆம் ஆண்டு நெப்போலியன் மற்றும் ரஞ்சிதா நடிப்பில், தேவா இசையில், எஸ். அசோகன் இயக்கத்தில், கே. பி. சண்முகசுந்தரம் தயாரிப்பில் வெளியான தமிழ் திரைப்படம். 

கிராமத்துக் கதைகளை சேகரித்து தொகுப்பதற்காக ஒரு கிராமத்திற்கு வருகிறார் பத்திரிகையாளர் ரேவதி (ரேவதி). அந்தக் கிராமத்தில் உள்ள பெண்ணான தமிழ்செல்வி ஏழு வருடங்களாக வீட்டைவிட்டு வெளியே வராமல் வீட்டுக்குள் இருப்பதாக சொல்வதைக் கேட்டு, ஆச்சர்யமடைந்து அதன் காரணம் குறித்துத் தெரிந்துகொள்ளும் ஆர்வத்துடன் தமிழ்செல்வி வீட்டுக்குச் செல்கிறாள். தமிழ்செல்வி தன் சோகக்கதையை ரேவதியிடம் கூறுகிறாள். 

பெரியசாமி கவுண்டரின் (விஜயகுமார்) மகனான ராசய்யா (நெப்போலியன்) முன்கோபக்காரன். அதே கிராமத்தைச் சேர்ந்த உந்தராயர் கவுண்டர் (மோகன் நடராஜன்) பணக்காரராக இருந்தாலும் இரக்கமற்றவர். இருவருக்கும் அடிக்கடி சண்டை ஏற்படும். சில விரும்பத்தகாத நிகழ்வுகளால் ராசய்யாவை அந்தக் கிராமத்தினர் தவறாக நினைக்கின்றனர். ராசய்யா அருகிலுள்ள கிராமத்தைச் சேர்ந்த தமிழ்செல்வியைக் காதலிக்கிறான். மற்றவர்களைப் போல் தமிழ்செல்வியும் ராசய்யாவைத் தவறாக எண்ணுகிறாள். தன் மீது மற்றவர் கூறும் குறைகள் அனைத்தும் பொய் என்று நிரூபிக்கும் ராசய்யா தான் ஒழுக்கமானவன் என்று தமிழ்செல்விக்குப் புரியவைக்கிறான். ராசய்யா மீதான சந்தேகம் தீர்ந்ததால் அவனை மனமார நேசிக்கிறாள் தமிழ்செல்வி. இருவருக்கும் திருமண ஏற்பாடு நடக்கிறது. ராசய்யாவின் எதிரி உந்த்ராய கவுண்டர் தமிழ்செல்வியிடம் தவறாக நடக்க முயல்கிறான். தமிழ்செல்வி அவனைக் கொன்றுவிடுகிறாள். கொலைப்பழியை ஏற்று சிறைக்குச் சென்று தமிழ்செல்வியின் மானம் காக்கிறான் ராசய்யா. ஆனால் அவனுக்கு மரண தண்டனை விதிக்கப்படுகிறது. தனக்கு கிடைக்க வேண்டிய தண்டனையை ஏற்று ராசய்யா சிறையில் வாடுவதுபோல், தன் வீட்டையே சிறையாக எண்ணி அடைபட்டுக் கிடைப்பதாகக் கூறிமுடிக்கிறாள்.

அனைத்தையும் கேட்டுத் தெரிந்துகொள்ளும் ரேவதி, மரண தண்டனையிலிருந்து ராசய்யாவை சட்டப்படிக் காப்பாற்றுவதாக தமிழ்செல்வியிடம் சத்தியம் செய்கிறார். அவர் கொடுத்த வாக்கின்படி ராசய்யாவைக் காப்பாற்றினாரா என்பது மீதிக்கதை 


படத்தின் இசையமைப்பாளர் தேவா. பாடலாசிரியர்கள் வைரமுத்து மற்றும் சுப்பிரமணி. 


</doc>
<doc id="436818" url="https://ta.wikipedia.org/wiki?curid=436818" title="இராம ஜென்ம பூமி சமசரக் குழு">
இராம ஜென்ம பூமி சமசரக் குழு

இராம ஜென்ம பூமி சமசரக் குழு, இந்திய உச்சநீதிமன்றம் 8 மார்ச் 2019 அன்று ராம ஜென்ம பூமி குறித்த பிணக்குகளை நீதிமன்றத்திற்கு வெளியே வைத்து சமரசம் செய்வதற்கு வசதியாக, மூன்று பேர் கொண்ட சமரசக் குழுவை 8 மார்ச் 2019 அன்று நியமித்துள்ளது. இச்சமரசக் குழுவின் தலைவராக முன்னாள் உச்சநீதிமன்ற நீதியரசர் பக்கீர் முகமது இப்ராகிம் கலிபுல்லா இருப்பர். இக்குழுவின் உறுப்பினர்களாக வாழும் கலை அமைப்பின் நிறுவனர் ஸ்ரீ ஸ்ரீ ரவிசங்கர் மற்றும் சென்னை உயர்நீதிமன்ற மூத்த வழக்கறிஞர் சிறீராம் பஞ்சு ஆகியோர் இருப்பர். 

இச்சமரசக் குழு தனது சமரச நடவடிக்கைகளை பைசாபாத் மாவட்டத் தலைமையிடமான பைசாபாத் நகரத்தின் ஒரு இடத்தில் மேற்கொள்ள வேண்டும். சமரசம் தொடர்பான விடயங்களை எவ்வித ஊடகங்களும் வெளியிட நீதிமன்றம் தடைவித்துள்ளது. ராம ஜென்ம பூமி குறித்தான சமரசப் பேச்சு வார்த்தைகள் அறைக்குள் வைத்து பேசித் தீர்க்க வேண்டும். சமரசக் குழு எட்டு வாரங்களுக்குள் தங்கள் பரிந்துரைகளை அறிக்கையாக உச்சநீதிமன்றத்திற்கு சமப்ப்பிக்க வேண்டும். 

ராம ஜென்ம பூமி – பாபர் மசூதி இடம் தொடர்பான பிணக்குகள் குறித்து 30 செப்டம்பர் 2010 இல் அலகாபாத் உயர் நீதிமன்றம் தீர்ப்பு வழங்கியது. சர்ச்சைக்குரிய 2.77 ஏக்கர் நிலத்தை மூன்று பகுதிகளாக பிரித்து, தற்போது குழந்தை பால ராமர் சிலை நிறுவப்பட்ட இடம் ஒரு பகுதியாகவும், சன்னி வக்ஃப்போர்டு அமைப்புக்கு மூன்றில் ஒரு பகுதி நிலத்தையும், நிர்மோகி அக்காரா அமைப்புக்கு மீதி உள்ள நிலத்தையும் வழங்கி அலகாபாத் உயர் நீதிமன்றம் தீர்ப்பளித்தது.

27 ஜனவரி 2013-இல் இந்திய உச்ச நீதிமன்றம், சர்ச்சைக்குரிய பகுதிகளை ஏற்கனவே உள்ளது உள்ளபடி (status quo) மாநில அரசு நிர்வாகிக்க வேண்டும் என தீர்ப்பளித்தது. சர்ச்சைக்குரிய ராம ஜென்ம பூமி மற்றும் பாபர் மசூதி குறித்த அலகாபாத் உயர் நீதிமன்ற தீர்ப்பை எதிர்த்து பல வழக்குகள் நிலுவை உள்ளதால், உச்ச நீதிமன்றம் தனது இறுதித் தீர்ப்பைத் தள்ளி வைத்துள்ளது.. இந்நிலையில் 8 மார்ச் 2019 அன்று ராம ஜென்ம பூமி பிணக்குகள் குறித்து சமரசம் செய்து வைக்கும் முயற்சியில், உச்சநீதிமன்றம் முன்னாள் நீதியரசர் பக்கீர் முகமது இப்ராகிம் கலிபுல்லா தலைமையில் ஸ்ரீ ஸ்ரீ ரவிசங்கர் மற்றும் சிறீராம் பஞ்சு ஆகிய உறுப்பினர்கள் கொண்ட சமரசக் குழுவை நியமித்துள்ளது.



</doc>
<doc id="436830" url="https://ta.wikipedia.org/wiki?curid=436830" title="மலை நாகணவாய்">
மலை நாகணவாய்

மலை நாகணவாய் (Southern Hill Myna) இது மைனா வகையைச்சார்ந்த நடுத்தர அளவிலான உடலைக்கொண்ட பறவையாகும். இவை பொதுவாக தென்மேற்க்கு இந்தியா மற்றும் இலங்கை ஆகிய நாடுகளில் காணப்படுகிறது.



</doc>
<doc id="436833" url="https://ta.wikipedia.org/wiki?curid=436833" title="பிரம்மா.காம்">
பிரம்மா.காம்

பிரம்மா.காம் 2017 ஆம் ஆண்டு நகுல் மற்றும் ஆஷ்னா சவேரி நடிப்பில், விஜயகுமார் இயக்கத்தில், சித்தார்த் விபின் இசையில் வெளியான தமிழ் திரைப்படம். 

காமேஸ்வரன் (நகுல்) திறமையான விளம்பரப் பட இயக்குனர். வணங்காமுடியின் (ராஜேந்திரன்) நிறுவனத்தில், முதன்மைப் பொறுப்பில் உள்ள ராமேஸ்வரனின் (சித்தார்த் விபின்) கீழ் வேலை பார்க்கிறான் காமேஷ். காமேஷின் உறவினர்தான் ராமேஸ்வரன். ராமுவை விட திறமையானவனாக இருந்தாலும் காமேஷ் செய்த சிறு தவறால் அவனுக்கு கிடைக்க வேண்டிய பதவி உயர்வு ராமேஸ்வரனுக்குக் கிடைத்திருக்கிறது. தன்னுடைய வாழ்க்கை தான் நினைத்தது போல இல்லையென்று இறைவன் பிரம்மனைத் திட்டிக் கொண்டே இருக்கிறான் காமேஷ். காமேஷும் விளம்பரப் பட நடிகை மனிஷாவும் (ஆஷ்னா சவேரி) காதலர்கள். 

காமேஷ் தன் பிறந்த நாளன்று கோயிலுக்கு செல்கிறான். கோயில் மூடவேண்டிய நேரமாகிவிட்டதால் அங்குள்ள பிரம்மனின் சன்னதியில் வழிபட்டுச்செல்லுமாறு கூறுகிறார் அர்ச்சகர். பிரம்மனிடம் சென்று தன்னுடைய குறைகளை எல்லாம் சொல்லி, அவற்றை நீக்கி தனக்கு ஒரு நல்ல வாழ்க்கை அமைய அருள்புரியுமாறு கேட்கிறான். அடுத்த நாள் அவனது முகநூல் கணக்கிற்கு "பிரம்மா" என்ற பெயரில் ஒரு நட்பழைப்பு வருகிறது. யாரோ தன்னிடம் கேலி செய்து விளையாடுகிறார்கள் என்றெண்ணி அந்த நட்பாலைப்பை ஏற்றுக்கொண்டு பிரம்மாவுடன் உள்பெட்டியில் உரையாடுகிறான். தான் உண்மையிலேயே கடவுள் பிரம்மா என்பதை நிரூபிக்க காமேஷ் கேட்டவாறு அவனது குழந்தைப்பருவ வாழ்க்கையில் நிகழ்ந்த நிகழ்வுகள் முதல் இப்போதுவரையிலான பல்வேறு புகைப்படங்களை அனுப்பி தன்னை கடவுள் என்று நிரூபிக்கிறார். அதிர்ச்சியடையும் காமேஷ் இதுபற்றி தன் நண்பர்கள் ஜெகன் மற்றும் மாயாவிடம் தெரிவிக்கிறான். அவர்களும் பிரம்மாவிடம் தங்கள் குழந்தைப் பருவ புகைப்படங்களைக் கேட்க அவர்களுடைய புகைப்படங்களையும் அனுப்புகிறார். அனைவரும் ஆச்சர்யமடைகின்றனர்.

மாயா எதிர்பாராவிதமாக மடிக்கணினியில் ஒரு பொத்தானை அழுத்திவிட காலம் ஒரு வருடம் பின்னோக்கிச் செல்கிறது. அதாவது சரியாக காமேஷ் செய்த தவறால் அவனது பதவி உயர்வு பாதிக்கப்பட்ட தினத்திற்குச் செல்கிறது. காமேஷ் இந்த வாய்ப்பை சரியாக பயன்படுத்தி அவன் நினைத்ததுபோல் நிறுவனத்தில் பதவி உயர்வு பெறுகிறான். ஆனால் அதன்பின் ஏற்படும் பிரச்சனைகளை எவ்வாறு சமாளித்தான் என்பது மீதிக்கதை. 


விகடன்: பக்தனுக்கு முகநூல் வழியே வரம் தரும் கடவுள் என்ற கரு நன்றாகத்தான் இருக்கிறது.

தினமலர்: பிரம்மா.காம் - பிரமிப்பில்லை.


</doc>
<doc id="436835" url="https://ta.wikipedia.org/wiki?curid=436835" title="சுபைதா பேகம்">
சுபைதா பேகம்

சுபைதா பேகம் தன்ராஜ்கிர் (Zubeida) (1911–1988) ஒரு இந்திய திரைப்பட நடிகை ஆவார். இவர் இந்தியாவின் முதல் பேசும் படமான "ஆலம் ஆரா" (1931) வில் நடித்துள்ளார். மேலும், "தேவதாஸ்" (1937), மற்றும் சாகர் மூவிடோனின் "மேரி ஜான்" போன்ற வெற்றிப் படங்களில் நடித்துள்ளார். 

சுபைதா, மேற்கு இந்தியா குசராத்து மாநிலத்திலுள்ள சூரத்தில் பிறந்தார். சுபைதா ஒரு முஸ்லீம் இளவரசி, நவாப் சித்தி இப்ராஹிம் முஹம்மது யாகூத் கான் III (சச்சின் மாநிலம்) மற்றும் பாத்திமா பேகத்திற்கு மகளாகப் பிறந்தார்.. அவளுக்கு இரண்டு சகோதரிகள் இருந்தனர், சுல்தானா மற்றும் ஷேலாடி இருவரும் நடிகைகள். மரியாதைக்குரிய குடும்பங்களில் இருந்து வரும் பெண்களுக்கு பொருத்தமான தொழிலாக திரைப்படத்தைக் கருதாத சமயத்தில் ராயல்டியை மட்டும் அனுமதித்த நேரத்தில் ஒரு இளம் வயதில் திரைப்படங்களில் நுழைந்த சில பெண்களில் ஒருவராக இருந்தார்.

"கோகினூர்" படத்தில் அறிமுக நடிகையாக நடிக்கும்போது சுபைதாவிற்கு வயது 12 மட்டுமே. 1920 களில் அவர் சுல்தானா (நடிகை)வுடன் சிறு கதாபாத்திரத்தில் நடித்துள்ளார். சுல்தானா இந்திய சினிமாவின் அழகான நடிகைகளில் ஒன்றாகவும் இருந்தார். 1924 இல் வெளிவந்த "கல்யாண் கஜினா" இரண்டு பேரும் நடித்த படங்களில் ஒன்றாகும். இதற்கு இரண்டு ஆண்டுகளுக்கு முன்னர் வெளியான சுபைதாவின் முதல் வெற்றிப் படமான 'வீர் அபிமன்யு' படத்தில், இவரது தாயார் பாத்திமா பேகமும் முக்கிய கதாபாத்திரத்தில் நடித்துள்ளார். 
சுபைதா ஐதராபாத்து "மகாராஜா நர்சிங்கிர் தன்ராஜ்கிர் கியான் பஹதூர்" அவர்களை மணந்து கொண்டார். இவர் ஹுமாயூன் தன்ராஜ்கிர், மற்றும் துர்ரேஷ்வர் தன்ராஜ்கிர் ஆகியோரின் தாய். துர்ரேஷ்வர் விளம்பர மாதிரியான ரியா பிள்ளையின் தாய் ஆவார். 

சுபைதா தன் இறுதிக் காலத்தை குடும்ப அரண்மனையான "தன்ராஜ் மஹாலில்" கழித்தார். இவர் 1988இல் இறந்தார். 



</doc>
<doc id="436842" url="https://ta.wikipedia.org/wiki?curid=436842" title="கொளத்தூர் கோபாலன்">
கொளத்தூர் கோபாலன்

கொளத்தூர் கோபாலன் ("Coluthur Gopalan") ஓர் இந்திய ஊட்டச்சத்து நிபுணர் ஆவார். இவர் 1918 ஆம் ஆண்டு நவம்பர் 29 அன்று தமிழ்நாட்டிலுள்ள சேலத்தில் பிறந்தார். எப்.ஆர்.சி.பி. எனப்படும் மருத்துவர்களுக்கான இராயல் கல்லூரியில் உறுப்பினர், எப்.ஆர்.எசு. எனப்படும் இராயல் கழக உறுப்பினர், எப்.ஏ.எம்.எசு. எனப்படும் இலண்டன் மருத்துவ அறிவியல் அகாடமியின் உறுப்பினர், எப்.ஏ.எசு.சி எனப்படும் அறிவியல் கழகத்தின் உறுப்பினர் போன்ற பல பெருமைகள் இவருக்கு உண்டு. கோபாலன் சென்னைப் பல்கலைக்கழகத்தில் முதுநிலை மருந்தியல் பட்டமும், இலண்டன் பல்கலைக்கழகத்தில் அறிவியல் மற்றும் தத்துவப் பாடங்களில் முனைவர் பட்டமும் பெற்றார் . உயரிய விருதுகளான பத்மசிறீ மற்றும் பத்ம பூசண் விருதுகளை இந்திய அரசு இவருக்கு வழங்கி சிறப்பித்தது . 


</doc>
<doc id="436843" url="https://ta.wikipedia.org/wiki?curid=436843" title="புள்ளி மரங்கொத்தி">
புள்ளி மரங்கொத்தி

புள்ளி மரங்கொத்தி (Speckled Piculet) இது ஒரு மரங்கொத்தி வகையைச் சார்ந்த சிறிய உடலைக்கொண்ட பறவையாகும். பொதுவாக ஆசியாவின் வெப்பமண்டல மற்றும் துணை வெப்பமண்டலப் பகுதிகளில் காணப்படுகிறது. மேலும் மியான்மார் ,தென் சீனா, தாய்லாந்து, கம்போடியா,சிங்கப்பூர், வியட்நாம், இந்தோனேசியா, புரூணை, இந்தியா, இலங்கை, நேபாளம்,மற்றும் பூட்டான், போன்ற நாடுகளில் காணப்படுகிறது. இவை காய்ந்த மரத்தில் துளையிட்டு அதிலிருக்கும் பூச்சிக்சள் உணவாக உட்கொள்கிறது. 


</doc>
<doc id="436845" url="https://ta.wikipedia.org/wiki?curid=436845" title="பபிதா">
பபிதா

பபிதா (Babita) முன்னாள் நடிகையான இவர் பபிதா ஹரி சிவ்தாசானி என்ற பெயரில் பிறந்தவர், அவரது திருமணப் பெயர் "பபிதா கபூர்", சிந்தி இனத்தை சார்ந்தவர் ஆவார், மற்றும் பிரிட்டீஷ் வம்சாவளியைச் சேர்ந்தவர், இந்தி மொழி திரைப்படங்களில் தோன்றியுள்ளார். நடிகர் ஹரி சிவ்தாசினியின் மகள், அவரது சமகால நடிகை சாதனா சிவ்தாசனியின் முதல் உறவினர் ஆவார் அவரது முதல் வெற்றிகரமான படம் படமான "தஸ் லாக்" (1966), ஆனால் அது "ராஸ்" (1967), ராஜேஷ் கன்னா க்கு எதிரான காதல் திரைப்படம், அது அவருக்கு அங்கீகாரம் பெற்றுத் தந்தது. 

1966 ஆம் ஆண்டு முதல் 1973 வரை, அவர், "தஸ் லாக்" (1966), "ஃபர்ஸ்" (1967), "ஹசீனா மான் ஜாயேகி" , "கிஸ்மத்" (1968), "ஏக் ஸ்ரீமான் ஏக் ஸ்ரீமதி" (1969), "டோலி" (1969), "கல் ஆஜ் அவுர் கல்" (1971) மற்றும் "பன்பூல்" (1971) போன்ற பல படங்களில் முன்னணி கதாநாயகியாக பதினைந்து திரைப்படங்களில் நடித்தார். 1971இல் நடிகர் ரண்தீர் கபூருடனான தனது திருமணத்தைத் தொடர்ந்து 1972இல் வெளி வந்த " ஜீத்" மற்றும் "ஏக் ஹசினா தோ தீவானா" ஆகிய இரண்டுத் திரைப்ப்படங்களில் தோன்றியுள்ளார். அதைத் தொடர்ந்து வெளியான "சோனே கே ஹத்" (1973) தோல்வி அடைந்ததும்,அவர் திரைப்பட வாழ்க்கையை விட்டு வெளியேற முடிவு செய்தார். இந்த தம்பதியருக்கு திரைப்பட நடிகைகளான கரிஷ்மா மற்றும் கரீனா என்ற இரண்டு மகள்கள் உள்ளனர்.

பபிதா பாக்கித்தானில் இருந்து பகிர்வுக்கு பிறகு இந்தியாவுக்கு வந்த இந்து மதத்தைச் சார்ந்த நடிகர் ஹரி சிவதாசனிக்கும்,பிரித்தானிய கிறிஸ்தவ தாயான, பார்பரா சிவ்தசானிக்கும் மகளாக மும்பையில் பிறந்தார். அவரது சகோதரி மீனா அத்வானி, "பவர்மாஸ்டர் இன்ஜினியர்ஸ் பிரைவேட் லிமிடெட் மற்றும் பவர் மாஸ்டர் டூல்ஸ் பிரைவேட் லிமிடெட் என்ற நிறுவனத்தின் உரிமையாளர் ஆவார்.

1971 ஆம் ஆண்டு நவம்பர் 6 ஆம் தேதி ரண்தீர் கபூரை மணந்தார். இந்த தம்பதியருக்கு திரைப்பட நடிகைகளான கரிஷ்மா மற்றும் கரீனா என்ற இரண்டு மகள்கள் உள்ளனர்.


</doc>
<doc id="436846" url="https://ta.wikipedia.org/wiki?curid=436846" title="சனா சயீத்">
சனா சயீத்

சனா சயீத் (Sana Saeed) 1988 செப்டம்பர் 22 அன்று பிறந்த பாலிவுட் படங்களில் தோன்றும் ஒரு இந்திய நடிகை மற்றும் விளம்பர நடிகை ஆவார். 'குச் குச் ஹோத்தா ஹை' (1998) திரைப்படம் ""ஹார் தில் ஜோ பியார் கரேகா]]"" (2000) மற்றும் ""பாதல்""(2000) ஆகிய படங்களில் நடித்துள்ளார். மேலும் ""பாபுல் கா ஆங்கன் சோட்டே நா"" (2008) மற்றும் ""லோ ஹோ கய் பூஜா இஸ் கர் கி"" (2008) போன்ற தொலைக்காட்சி நிகழ்ச்சிகளிலும் அவர் தோன்றினார். 2012 ஆம் ஆண்டில், கரண் ஜோஹரின் ""ஸ்டூடன்ட் ஆப் தி இயர்"" திரைப்படத்தில் துணை நடிகையாக சனா நடித்தார், இது வணிக ரீதியான வெற்றி பெற்றது. 2013இல் ""நாச் பாலியே"" மற்றும் 2015இல் ""ஃபியர் ஃபேக்டர்: கத்ரோன் கே கிலாடி"" உட்பட பல ரியாலிட்டி நிகழ்ச்சிகளில் அவர் தோன்றினார்.

விமர்சன ரீதியாகவும் வணிக ரீதியாகவும் வெற்றி பெற்றத் திரைப்படங்களான "குச் குச் ஹோத்தா ஹை" (1998) திரைப்படம் ""ஹார் தில் ஜோ பியார் கரேகா"" (2000) மற்றும் ""பாதல்""(2000) ஆகிய படங்களில் நடித்துள்ளார். "ஸ்டார் பிளஸ்ஸில்" பிரபலமான குழந்தைகள் நிகழ்ச்சியான ""ஃபாக்ஸ் கிட்ஸ்"" என்ற நிகழ்ச்சியை இவர் நடத்தினார், அதில் சாதுர் சாச்சியின் பாத்திரத்தில் நடித்தார். ""சோனி" தொலைக்காட்சி"யின் ""பாபுல் கா ஆங்கன் சோட்டே நா"" என்ற நிகழ்ச்சி மற்றும் ""சாப்" தொலைக்காட்சி"யின் ""லோ ஹோ கய் பூஜா இஸ் கர் கி"" போன்ற தொலைக்காட்சி நிகழ்ச்சிகளில் அவர் தோன்றினார். சனா ""ஜலக் திக்லா ஜா"" என்ற நடன நிகழ்ச்சி நிகழ்ச்சியில் ஆறாவது இடம் பிடித்தார், நடனமாடும் தன் ஆற்றலுக்காக வெகுவாக புகழப்பட்டார்.


</doc>
<doc id="436848" url="https://ta.wikipedia.org/wiki?curid=436848" title="உச்சத்துல சிவா">
உச்சத்துல சிவா

உச்சத்துல சிவா 2016 ஆம் ஆண்டு கரண் மற்றும் நேகா ரத்னாகரன் நடிப்பில், வித்தியாசாகர் இசையில், ஜேபி இயக்கத்தில், கரணின் மனைவி தேவி கரண் தயாரிப்பில் வெளியான தமிழ் திரைப்படம். 

வாடகை மகிழுந்து ஓட்டுநரான சிவா (கரண்) முதல் காட்சியில் தெருவோரம் இட்லிக்கடை நடத்திவருபவரிடம் சுத்தமாக சமைத்துப் பரிமாறு அறிவுரை சொல்வதாக அமைவது அவருடைய கதாப்பாத்திரத்தின் தன்மையை விளக்குவதாக அமைகிறது. அவனது மகிழுந்தில் பயணிக்கிறார் ஞானசம்பந்தம் (ஞானசம்பந்தம்). இருவரும் பேசிக்கொண்டு செல்கிறார்கள். கதையில் ஏற்படும் முக்கியமான திருப்பத்திற்குப் பிறகு திரைக்கதை வேகமெடுக்கிறது. 

நிலா (நேகா) அந்த நகரத்தில் போதை மருந்து கடத்தும் கும்பலால் துரத்தப்படுகிறாள். அப்போது அங்குவரும் சிவா அவளைத் தன் வாகனத்தில் ஏற்றிக்கொள்கிறான். அவள் அந்த வாகனத்தில் தன்னை விரட்டி வருபவர்களிடமிருந்து ஏறி தப்பிக்கிறாள். நிலாவின் நண்பர்கள் அல்லது உறவினர்கள் வீடு இருக்கும் இடத்தைக் கூறினால் அங்கு சென்றுவிட்டுவிடுவதாக சொல்கிறான். சிறிது நேரத்தில் அவன் நிலவுக்கு செய்த உதவியின் காரணமாக அடுத்தடுத்து பிரச்சனைகள் வரத் தொடங்குகின்றன. அவனது கட்டுப்பாட்டை மீறி சென்று கொண்டிருக்கும் பிரச்சனைகளை சமாளித்து, எதிரிகளை வீழ்த்தி, நிலாவை எப்படிக் காப்பாற்றினான் என்பதே கதை.


இது கரணின் முதல் தயாரிப்பு ஆகும். நேகா ரத்னாகரன் இப்படத்தின் கதாநாயகியாக 2016 ஆம் ஆண்டு துவக்கத்தில் ஒப்பந்தம் செய்யப்பட்டார். தமிழ்ப்படங்களுக்கு நீண்ட காலமாக இசையமைக்காமல் இருந்த வித்தியாசாகர் இப்படத்தின் மூலம் மீண்டும் தமிழ்த் திரையுலகில் காலடி பதித்தார். 

படத்தின் இசையமைப்பாளர் வித்தியாசாகர். இயக்குனர் தரணி இப்படத்தில் முதன் முதலாக ஒரு பாடலைப் பாடி பாடகராக அறிமுகமானார்.

டாப்10சினிமா: கரண், நேகா, ‘ஆடுகளம்’ நரேன் ஆகியோரின் சிறந்த பங்களிப்பு


</doc>
<doc id="436850" url="https://ta.wikipedia.org/wiki?curid=436850" title="கடற்புல்">
கடற்புல்

கடற்புல் என்பது கடலுக்கடியில் வாழும் ஒரு பூக்குந்தாவரம் ஆகும். இதில் 4 குடும்பங்களாக மொத்தம் 60 இனங்கள் உள்ளன. இவை தங்கள் சுற்றுச்சூழலை மாற்றவல்லவை. 


</doc>
<doc id="436851" url="https://ta.wikipedia.org/wiki?curid=436851" title="புரோமோ அயோடோமெத்தேன்">
புரோமோ அயோடோமெத்தேன்

புரோமோ அயோடோமெத்தேன் ("Bromoiodomethane") என்பது CHBrI என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இச்சேர்மம் ஒரு நீர்மக் கலப்பு ஆலோமீத்தேன் என்று வரையறுக்கப்படுகிறது. மேலும் இது குளோரோஃபார்மில் நன்கு கரையும். புரோமோ அயோடோமெத்தேனின் மாறுநிலை வெப்பம் 367.85 °செல்சியசு வெப்பநிலையும் 6.3 மெகா பாசுக்கல் அழுத்தமும் ஆகும். 20 பாகை செல்சியசு வெப்பநிலையில் இதன் ஒளிவிலகல் எண் 1.6382 ஆகும். 
UV Spectra data


</doc>
<doc id="436853" url="https://ta.wikipedia.org/wiki?curid=436853" title="கொன்கனா சென் ஷர்மா">
கொன்கனா சென் ஷர்மா

கொன்கனா சென் சர்மா (பிறப்பு டிசம்பர் 3, 1979) ஒரு இந்திய நடிகை, எழுத்தாளர் மற்றும் இயக்குனர் ஆவார். அவர் இரண்டு தேசிய திரைப்பட விருதுகளையும் நான்கு பிலிம்பேர் விருதுகளையும் பெற்றுள்ளார். திரைப்பட உருவாக்குநர் அபர்ணா சென் அவர்களின் மகளான கொன்கனா முதன்மையாக இந்திய கலை மற்றும் சுதந்திர திரைப்படங்களில் தோன்றுகிறார். 

"இந்திரா" (1983) படத்தில் குழந்தை கலைஞராக அறிமுகமானார். வங்காள மொழி திரைப்படமான "ஏக் ஜீ ஆச்சே கன்யா" (2000) திரைப்படத்தில் ஷர்மா வளர்ந்த பிறகு அறிமுகமானார். இவரின் முதல் ஆங்கில மொழி திரைப்படம் "மிஸ்டர் அண்ட் மிஸ்ஸிஸ் ஐயர்" (2002), இது அவரது தாயார் இயக்கியது, இத்திரைப்படத்தில் அவரது நடிப்பிற்காக சிறந்த நடிகைக்கான தேசிய திரைப்பட விருதைப் பெற்றார்.. "பக்கம் 3" (2005) என்ற நாடக திரைப்படத்தின் மூலம் பார்வையாளர்களிடம் அவருக்கு பரவலான அங்கீகாரம் கிடைத்தது. அதன் பிறகு பல படங்களில் நடித்தார். அப்படங்கள் வியாபார ரீதியில் பெரிய வெற்றி பெறாவிட்டாலும் தனது நடிப்புக்காக பாராட்டுகளை பெற்றார். அவள் முதல் வணிக வெற்றி விட அவருக்கு விமர்சன புகழாரத்தை பெற்றிருக்கிறது அவற்றில் பெரும்பாலானவை படங்களில், பல நடித்துள்ளார். "ஒம்காரா" (2006) மற்றும் "லைஃப் இன்" "எ.." "மெட்ரோ (2007) ஆகியவற்றில்" நடித்ததற்காக தொடர்ச்சியாக இரண்டு வருடங்கள் பிலிம்பேர் சிறந்த துணை நடிகை விருதுகளை வென்றார். ஓம்காரா திரைப்படத்திற்காக அவர் சிறந்த துணை நடிகை பிரிவின் கீழ் இரண்டாம் தேசிய விருதை வென்றார். 2017 ஆம் ஆண்டில் அவர் இயக்குனராக அறிமுகமான ' "எ டெத் இன் தி குஞ்ச்" ' வெளியானது. அத்திரைப்படத்திற்காக சிறந்த அறிமுக இயக்குனருக்கான ஃபிலிம்ஃபேர் விருதை வென்றார். அதே ஆண்டில் அவரது "எனது புர்க்காவின் கீழ்" உதட்டுச்சாயம் படத்தில் நடித்தார். இப்படம் விமர்சன ரீதியாக பாராட்டுகளையும் பல சர்வ தேச விருதுகளையும் பெற்றது. 

சென் ஷர்மா டிசம்பர் 3, 1979 அன்று முகுல் சர்மா (ஒரு அறிவியல் எழுத்தாளர் மற்றும் பத்திரிகையாளர்) மற்றும் அபர்ணா சென் (ஒரு நடிகை மற்றும் திரைப்பட இயக்குனர்) ஆகியோருக்கு பிறந்தார். அவருக்கு ஒரு மூத்த சகோதரி, கமலினி சாட்டர்ஜி உள்ளார். சென் சர்மாவின் தாய்வழி தாத்தா சிதனந்தா தாஸ்குப்தா ஒரு திரைப்பட விமர்சகர், அறிஞர், பேராசிரியர், எழுத்தாளர் மற்றும் கல்கத்தா திரைப்பட சங்கத்தின் இணை நிறுவனர்களில் ஒருவராக இருந்தார். அவரது பாட்டி சுப்பிரியா தாஸ்குப்தா புகழ்பெற்ற நவீன வங்காள கவிஞர் ஜிபனானந்தா தாஸின் உறவினர் ஆவார். 

சென் ஷர்மா ஸ்டீபன்ஸ் கல்லூரியில் ஆங்கிலத்தில் 2011 இல் பட்டம் பெற்றார். 

சென் ஷர்மா 2007 ஆம் ஆண்டில் நடிகர் மற்றும் இணை நட்சத்திரமான ரன்வீர் ஷௌரீ உடன் நெருங்கி பழகத் தொடங்கினார். 3 செப்டம்பர் 2010 அன்று தனிப்பட்ட விழாவில் திருமணம் செய்து கொண்டனர். மார்ச் 15, 2011 அன்று தெற்கு மும்பை மருத்துவமனையில் சென் ஷர்மா தனது முதல் குழந்தை ஹரூனை பெற்றெடுத்ததாக "டைம்ஸ் ஆப் இந்தியா" அறிவித்தது. ரன்வீர் மற்றும் கொங்கோனா ஆகியோர் செப்டம்பர் 2015 ல் தங்கள் பிரிவினை அறிவித்தனர். அவர்கள் இன்னும் நண்பர்களாக இருக்கிறார்கள், தங்கள் மகனின் காவலை பகிர்ந்து கொள்கிறார்கள். 



</doc>
<doc id="436855" url="https://ta.wikipedia.org/wiki?curid=436855" title="பைசாபாத்">
பைசாபாத்

பைசாபாத் (Faizabad) இந்தியாவின் உத்தரப் பிரதேசம் மாநிலத்தில் அமைந்த பைசாபாத் மாவட்டத்தின் நிர்வாகத் தலைமையிட நகரம் ஆகும். இந்நகரத்தில் பைசாபாத் மாநகராட்சி உள்ளது. சரயு ஆற்றின் கரையில் அமைந்த பைசாபாத் நகரம், மாநிலத் தலைநகரான லக்னோவிற்கு கிழக்கே 130 கிமீ தொலைவிலும், வாரணாசிக்கு வடமேற்கே 194 கிமீ தொலைவிலும், அயோத்தியிலிருந்து 6 கிமீ தொலைவிலும் உள்ளது. முகலாயப் பேரரசின் போது, பைசாபாத் நகரம் அயோத்தி நவாபுகளின் தலைநகரமாக இருந்தது.

13 நவம்பர் 2018 அன்று, பைசாபாத் நகரத்தின் பெயரை அயோத்தி என பெயர் மாற்றுவதற்கு உத்தர பிரதேச அமைச்சரவை ஒப்புதல் வழங்கியுள்ளது.

இராமாயணம் காவியம் கூறும் சகேதம் என்பது அயோத்தி நகரத்தின் மற்றொரு பெயராகும். 
முகலாயப் பேரரசின் ஆட்சிக்காலத்தில், 1722-இல் அவத் பகுதியின் ஆளுநர் நவாப் சதாத் அலி கான், அயோத்தி நகரத்திற்கு அருகில், சரயு ஆற்றின் கரையில் கோட்டையுடன் கூடிய பைசாபாத் நகரத்தை நிறுவினார். பிரித்தானிய இந்தியா ஆட்சியின் போது, 1801 முதல் 1859 முடிய அயோத்தி இராச்சியம், துணைப்படைத் திட்டத்தின் கீழ் சுதேச சமஸ்தானமாக விளங்கியது. பின்னர் 1859-இல் அவகாசியிலிக் கொள்கையின் படி, அயோத்தி இராச்சியம், பிரித்தானிய இந்தியாவின் நேரடி ஆட்சியில் இணைக்கப்பட்டது. இந்தியப் பிரிவினைக்குப் பின்னர், 1947-இல் பைசாபாத், உத்தரப் பிரதேசத்தின் பைசாபாத் மாவட்டத்தின் நிர்வாகத் தலைமையிடமானது.

2011ம் ஆண்டின் மக்கள்தொகை கணக்கெடுப்பின் படி பைசாபாத் நகரத்தின் மொத்த மக்கள்தொகை 1,65,228 ஆகும். அதில் ஆண்கள் 85,620 ஆகவும்; பெண்கள் 79,608 ஆகவும் உள்ளனர். பாலின விகிதம் 1000 ஆண்களுக்கு, 930 பெண்கள் வீதம் உள்ளனர். சராசரி எழுத்தறிவு 84.03% ஆகவுள்ளது. ஆறு வயதிற்குட்பட்ட குழந்தைகள் 17,781 ஆகவுள்ளனர். மக்கள்தொகையில் இந்துக்கள் 1,15,459 (69.88 %) ஆகவும், இசுலாமியர்கள் 46,789 (28.32 %) சீக்கியர்கள் 1,373 (0.83 %) ஆகவும், மற்றவர்கள் 1607 (0.95%) ஆகவும் உள்ளனர். இந்நகரத்தில் இந்தி, உருது மற்றும் அவதி மொழிகள் பேசப்படுகிறது.

6 நடைமேடைகளுடன் கூடிய பைசாபாத் தொடருந்து நிலையம் கான்பூர், லக்னோ, வாரணாசி, அலகாபாத், மும்பை, தில்லி, கொல்கத்தா நகரங்களுடன் இணைக்கிறது. 

மூன்று நடைமேடைகளுடன், பைசாபாத் தெற்கில் அமைந்த அயோத்தி தொடருந்து சந்திப்பு நிலயம், கோரக்பூர், கான்பூர், லக்னோ, அலகாபாத், வாரணாசி, பாட்னா, ஆசான்சோல், கொல்கத்தா, கவுகாத்தி, அமிர்தசரஸ், மும்பை, தில்லி, சென்னை, அகமதாபாத் போன்ற நகரங்களுடன் இணைக்கிறது. 



</doc>
<doc id="436858" url="https://ta.wikipedia.org/wiki?curid=436858" title="அன்னபூர்ணா தேவி">
அன்னபூர்ணா தேவி

அன்னபூர்ணா தேவி (Annapurna Devi) 1927 2018 அக்டோபர் 13 பிறந்த இந்துஸ்தானி இசைக் கருவியான சித்தார் இசைக் கலைஞர், மாஇஹார் எஸ்டேட்டின் முன்னாள் மகாராஜா "பிரிஜ்நாத் சிங் என்பவரால் இவருக்கு "அன்னபூரணி எனப் பெயரிடப்பட்டது. பின்னர் இப்பெயர் பிரபலமாக அறியப்பட்டார். இவர் மைஹார் கரானாவின் நிறுவனர் அலாவுதீன் கானின் மகள் மற்றும் சீடர் ஆவார், மற்றும் சித்தார் இசைக் கலைஞர் ரவி சங்கரின் முதல் மனைவியாவார். ரவி சங்கரிடமிருந்து பிரிந்த பிறகு, அவர் மும்பைக்கு குடிபெயர்ந்தார், அதன் பின்னர் பொதுவெளியில் ஒருபோதும் நிகழ்ச்சிகள் நிகழ்த்தவில்லை. அவர் ஒரு தனிப்பட்ட நபராக வாழ்ந்து வந்தார், மேலும், இலவசமாக இசையைக் கற்பிக்க ஆரம்பித்தார். அவரது மாணவர்களில் ஹரிபிரசாத் சௌரசியா, நித்தியானந்த ஹால்டிபூர் மற்றும் நிகில் பானர்ஜி உட்பட பல குறிப்பிடத்தக்க சீடர்கள் அடங்குவர்.

பிரித்தானிய இந்தியாவின் ஆட்சிப்பகுதிகளில் இருந்த (இப்போது இந்தியாவின் மத்தியப்பிரதேசம்) ஒரு சிறிய சுதேச அரசான மைஹாரில் 1927இல் அன்னபூர்ணா தேவி பிறந்தார். இவருடைய அலாவுதீன் கான் மகாராஜா பிரிஜ்னாத் சிங்கின் அரசவையில் ஒரு இசைக் கலைஞராக இருந்தார், 
அன்னபூர்ணா தேவி புகழ் பெற்ற சித்தார் இசைக் கலைஞரான ரவி சங்கரை 1941 மே15 அன்று அல்மோராவில் திருமணம் செய்து கொண்டார். பிறகு, அக்டோபர் 1982 இல் அவரை விவாகரத்து செய்தார்.
பின்னர், அன்னபூர்ணா ரோஷிகுமார் பாண்டியாவை டிசம்பர் 9, 1982 இல் திருமணம் செய்து கொண்டார். அவர்களது திருமணத்தின் போது 42 வயதாக இருந்த ரோஷிகுமார் பாண்டியா, நன்கு அறியப்பட்ட தொடர்பு நிபுணர் மற்றும் அமெரிக்காவில் ஒரு வெற்றிகரமான சித்தார் கலைஞர் ஆவார். அன்னபூர்ணா தேவி மும்பையில் 2018, அக்டோபர் மாதம் 13 ஆம் தேதி வயது முதிவினால் இறந்தார்.




</doc>
<doc id="436860" url="https://ta.wikipedia.org/wiki?curid=436860" title="பாலைவன நரி">
பாலைவன நரி

பாலைவன நரி ("Fennec fox") என்பது பாலைவனத்தில் வாழும் நரி இனம் ஆகும். இது சகாரா, சினாய் தீபகற்பம், அரவா பாலைவனம் மற்றும் அரேபியப் பாலைவனம் ஆகிய பகுதிகளில் காணப்படுகின்றது. இது நாய்க்குடும்பத்தில் உள்ள இனங்கள் அனைத்திலும் மிகச்சிறிய உருவுடையதாகும். 


</doc>
<doc id="436861" url="https://ta.wikipedia.org/wiki?curid=436861" title="பல்லதாட்கா பிரமோத குமாரி">
பல்லதாட்கா பிரமோத குமாரி

பல்லதாட்கா பிரமோத குமாரி ("Pallathadka Pramoda Kumari") சிங்கப்பூரிலுள்ள பொருளறிவியல் ஆராய்ச்சி மற்றும் பொறியியல் நிறுவனத்தில் முதுநிலை அறிவியலறிஞர் ஆவார் 

பல்வேறு ஆராய்ச்சி நூல் வெளியீடுகளுக்கும் எண்ணற்ற காப்புரிமைகளும் இவருக்கு சொந்தமானதாக உள்ளன 


</doc>
<doc id="436867" url="https://ta.wikipedia.org/wiki?curid=436867" title="கோதாவரி மாவட்டம்">
கோதாவரி மாவட்டம்

கோதாவரி மாவட்டம் (Godavari District) என்பது பிரித்தானிய இந்தியாவின், சென்னை மாகாணத்தில் 1859 இல் உருவாக்கப்பட்ட ஒரு மாவட்டம் ஆகும். இது அதற்கு முன் 1823இல் உருவாக்கப்பட்ட மாவட்டமான ராஜமன்றி (இராஜமகேந்திரவரம்) மாவட்டத்தின் ஒரு பகுதியாக இருந்தது.

கோதாவரி மாவட்டமானது 1925 ஆம் ஆண்டில் மேற்கு கோதாவரி மாவட்டம் மற்றும் கிழக்கு கோதாவரி மாவட்டம் என இரண்டாக பிரிக்கப்பட்டு, தற்போதைய ஆந்திரப் பிரதேசத்தின் ஒரு பகுதியாக உள்ளது.


</doc>
<doc id="436878" url="https://ta.wikipedia.org/wiki?curid=436878" title="ரோகினி ஹட்டங்காடி">
ரோகினி ஹட்டங்காடி

ரோகினி ஹட்டங்காடி (Rohini Hattangadi) 1955 ஏப்ரல் 11 அன்று பிறந்த ஒரு இந்திய நடிகை ஆவார். இவர் இரண்டு பிலிம்பேர் விருதுகள் வென்றுள்ளார், ஒரு தேசிய திரைப்பட விருது, மற்றும் 1982இல் வெளிவந்த காந்தி திரைப்படத்தில் கஸ்தூரிபாய் காந்தி வேடத்தில் நடித்ததற்காக "பாஃப்டா" (BAFTA) விருதை வென்ற ஒரே இந்திய நடிகை ஆவார். 1978 ஆம் ஆண்டில் '"அரவிந்த் தேசாய் கி அஜீப் தஸ்தான்" படத்தில் அறிமுகமானபோது, ஹட்டங்காடி புது தில்லியின் தேசிய நாடக பாடசாலையின் ஒரு முன்னாள் மாணவி ஆவார், 1978 இல் படத்தில் அறிமுகமானபோது ஹட்டங்காடி முக்கியமாக நாடக அரங்குகளில் பணிபுரிந்தார். "அர்த்" (1982), "பார்ட்டி" (1984) மற்றும் "சாரான்ஷ்" (1984) போன்ற அவரது திரைப்படங்களில் சில குறிப்பிடத்தக்க சினிமா பாத்திரங்கள் இருந்தன. 
"காந்தி" படத்தில் நடித்ததன் பின்னர் ஹட்டங்காடி முக்கிய இந்தி திரைப்படங்களில் முக்கிய கதாபாத்திரங்களில் நடித்தார், பெரும்பாலும் வயதான தாயின் பாத்திரங்களில் நடிக்கிறார். அவர், 80 க்கும் மேற்பட்ட திரைப்படங்களில் நடித்தார், மேலும் நாடக மற்றும் தொலைக்காட்சியில் செயல் பாட்டில் உள்ளார்.

ஹட்டங்காடி புனே "ரோஹினி ஓக்" என்ற இடத்தில் பிறந்தார். 1966 ஆம் ஆண்டில் புனே, ரேணுகா ஸ்வரூப் நினைவு மகளிர் உயர் நிலைப்பள்ளியில் படித்தார். ரோகினி மற்றும் ஜெயதேவ் ஆகியோருக்கு ஒரு நாடக நடிகரான, அசிம் ஹட்டங்காடி, என்ற மகன் இருக்கிறார். இவர் "பாடல் சிர்காரின்" நாடகமான "இவாம் இந்த்ரஜித்" என்ற நாடகத்தில் நடித்துள்ளார். இதை இயக்கியவர் இவரது தந்தை ஜெயதேவ் ஆவார். ஜெய்தேவ் ஹட்டங்கடி, டிசம்பர் 5, 2008 இல், புற்றுநோயுடன் போராடி 60 வயதில் இறந்தார்.

ரோகினி தனது நாடகத் தொழிலை மராத்திய மொழியில் தொடங்கினார், பம்பாயில் என்.எஸ்.டியில் இருந்தபோதும், ஜெயதேவ் மற்றும் ரோகினி ஆகியோர் பம்பாயில் மராத்தி நாடக குழுவான "அவிஷ்கர்" என்று அழைக்கப்பட்ட நாடக நிறுவனத்தை நடதி வந்தனர், இது 150 க்கும் மேற்பட்ட நாடகங்களை உருவாக்கியது. 
ஹட்டங்காடி 1978 ஆம் ஆண்டில் சயீத் அக்தர் மிர்ஸாவின் "அரவிந்த் தேசாய் கி அஜீப் தஸ்தான்" என்ற திரைப்படத்துடன் தனது திரை வாழ்க்கையைத் தொடங்கினார்.

இவரது அடுத்தத் திரைப்படம் ரிச்சர்ட் ஆட்டன்பரோ இயக்கிய மகாத்மா காந்தியின் சுயசரிதைப் படமான "காந்தி" (1982), ஆகும், இதில்காந்தியின் மனைவி கஸ்தூரிபாய் காந்தி வேடத்தில் நடித்திருந்தார். , இந்த திரைப்படம் ஒரு பெரிய வெற்றி பெற்றது, மேலும் பிற விருதுகளுக்கு மத்தியில் சிறந்த திரைப்படத்திற்கான அகாதமி விருது வென்றது. இதில் நடித்ததற்காக "பாஃப்டா" (BAFTA) விருதை வென்ற ஒரே இந்திய நடிகை ஆவார்.


</doc>
<doc id="436880" url="https://ta.wikipedia.org/wiki?curid=436880" title="ஜூலை காற்றில்">
ஜூலை காற்றில்

ஜூலை காற்றில் (July Kaatril) என்பது 2019 ஆம் ஆண்டில் வெளிவரவிருக்கும் ஓர் இந்தியத் தமிழ்த் திரைப்படம் ஆகும். 



</doc>
<doc id="436888" url="https://ta.wikipedia.org/wiki?curid=436888" title="பிமல் குமார் ராய்">
பிமல் குமார் ராய்

பிமல் குமார் ராய் ("Bimal Kumar Roy") இந்திய புள்ளியியல் நிறுவனத்தின் முன்னாள் இயக்குநர் ஆவார். கொல்கத்தாவிலுள்ள இந்திய புள்ளியியல் நிறுவனத்தின் பயன்பாட்டு புள்ளியியல் அலகின் மறைகுறியீட்டு தகவல் குழுமத்திலிருந்து வந்த ஒரு மறைகுறியீட்டாளர் பிமல் குமார் ராய் ஆவார் . ரொனால்ட் சி. முல்லின் மற்றும் பால் யாக்கோப்பு செல்லன்பெர்க் ஆகியோரின் கூட்டு மேற்பார்வையின் கீழ், 1982 ஆம் ஆண்டில் ஒருங்கிணைப்பு மற்றும் தேர்வுமுறை என்ற தலைப்பில் வாட்டர்லூ பல்கலைக்கழகத்தில் ஆய்வு மேற்கொண்டு இவர் தன்னுடைய முனைவர் பட்டத்தைப் பெற்றார் under the joint supervision of Ronald C. Mullin and Paul Jacob Schellenberg..

2015 ஆம் ஆண்டு சூன் மாதம் பேராசிரியர் ராய் இவருடைய நியமனம் முடிவதற்கு ஒரு மாதத்திற்கு முன்பே இந்திய புள்ளியியல் நிறுவனத்தின் இயக்குனர் பதவியிலிருந்து பதவி நீக்கம் செய்யப்பட்டார் . இந்த நடவடிக்கையை அனைத்துலக கல்வி சமூகம் கடுமையாக விமர்சித்தது . 

தற்போது இவர் ஒருங்கிணைப்பு மற்றும் மறைகுறியீட்டாளர் மற்றும் பரிசோதனை வடிவமைப்புகளில் புள்ளியியல் பயன்பாடு ஆகியவற்றைப் பயன்படுத்துவது தொடர்பான பணிகளில் ஈடுபட்டு வருகிறார் . 2015 ஆம் ஆண்டில் பேராசிரியர் ராய்க்கு இந்தியாவின் நான்காவது உயர்ந்த குடிமகன் விருதான பத்மசிறீ விருது வழங்கி சிறப்பிக்கப்பட்டது. 


</doc>
<doc id="436896" url="https://ta.wikipedia.org/wiki?curid=436896" title="ஷபானா ஷாஜஹான்">
ஷபானா ஷாஜஹான்

ஷபானா ஷாஜகான் தமிழகத்தில் பிரபலமான சீரியல் நடிகை. இவர் மும்பையில் 30 ஆகஸ்ட் 1993 ல் பிறந்தவர். இவர் மலையாள தொடரான 'விஜய தசமி' தொடரில் துணைப் பாத்திரம் ஒன்றில் நடித்தவர். சில விளம்பர படங்களிலும் நடித்துள்ளார். பின்னர் இவருக்கு ஜீ தமிழில் செம்பருத்தி என்னும் தொடரில் நடிக்க வாய்ப்பு கிடைத்தது. தன் முதல் தொடரிலேயே தமிழக மக்களின் மனதில் நீங்கா இடம் பிடித்து உள்ளார். இவரின் சிறந்த நடிப்பாலும் அழகிய முக பாவனைகளாலும் தமிழக இளைஞர்களின் ஆசை தொடர் நாயகிகளில் ஒருவராக உயர்ந்து உள்ளார் ஷபானா. இவரின் செம்பருத்தி தொடர் முந்தய சீரியல்களின் டிஆர் பி ரேட்டிங்குகளை முறியடித்து புதிய சாதனை படைத்து உள்ளது. இதில் ஷபானாவின் பங்கு இன்றி அமையாதது. மேலும் இவர் ஒரு விஜய் ரசிகை. இதை அவரே ஒரு மேடையில் சொன்னார். இவருக்கு பெண் ரசிகைகளும் பலர் உள்ளனர். இவரை ஷபானா என்று அழைப்பதை விட பார்வதி என்று அவரின் பாத்திர பெயர் கொண்டே அழைக்கிறார்கள்.

</doc>
<doc id="436897" url="https://ta.wikipedia.org/wiki?curid=436897" title="லால்">
லால்

லால் என்கிற எம்.பி. மைக்கில் இந்திய திரைப்பட துறையில் நடிகர், இயக்குனர், தயாரிப்பாளர் என பன்முகத் தன்மை கொண்டவர். பெரும்பாலும் மலையாள திரைப்படங்களில் பணியாற்றியுள்ளார்.

கலாபவன் என்பவருடன் இணைந்து பல்குழல் வல்லுநராக தனது தொழிலைத் தொடங்கினார். சிறுவயது நண்பரான சித்திக் அவர்களுடன் இணைந்து திரைப்படங்களை இயக்கியுள்ளார்.

இருவரும் பாசிலிடம் 1984 இல் துணை இயக்குநராக பணியாற்றினர்



</doc>
<doc id="436898" url="https://ta.wikipedia.org/wiki?curid=436898" title="வி.எஸ்.டி.ஷம்சுல் ஆலம்">
வி.எஸ்.டி.ஷம்சுல் ஆலம்

வி.எஸ்.டி.ஷம்சுல் ஆலம் (V. S. T. Shamsulalam,) என்பவர் தமிழகத்தின் முன்னாள் சட்டமன்ற உறுப்பினர் ஆவார். இவர் பாளையங்கோட்டை சட்டமன்றத் தொகுதியில், முஸ்லீம் லீக் கட்சியை சேர்ந்தவர், தி.மு.க சின்னத்தில் போட்டியிட்டு, 1984 ஆம் ஆண்டு தமிழக சட்டமன்றத்திற்குத் தேர்ந்தெடுக்கப்பட்டார். 


</doc>
<doc id="436899" url="https://ta.wikipedia.org/wiki?curid=436899" title="முகமது கோதர் மைதீன்">
முகமது கோதர் மைதீன்

முகமது கோதர் மைதீன் (Mohamed Kodar Maideen) என்பவர் தமிழகத்தின் முன்னாள் சட்டமன்ற உறுப்பினர் ஆவார். இவர் பாளையங்கோட்டை சட்டமன்றத் தொகுதியில், முஸ்லீம் லீக் கட்சியை சேர்ந்தவர், தி.மு.க சின்னத்தில் போட்டியிட்டு, 1996 ஆம் ஆண்டு தமிழக சட்டமன்றத்திற்குத் தேர்ந்தெடுக்கப்பட்டார்.


</doc>
<doc id="436900" url="https://ta.wikipedia.org/wiki?curid=436900" title="மிட்டா மிராசு">
மிட்டா மிராசு

மிட்டா மிராசு 2001 ஆம் ஆண்டு பிரபு, நெப்போலியன், ரோஜா மற்றும் மும்தாஜ் நடிப்பில், களஞ்சியம் இயக்கத்தில், அஸ்லம் முஸ்தபா இசையில் வெளியான தமிழ் திரைப்படம். 

செல்லையா (பிரபு) தன் வாழ்க்கையில் இரண்டு நோக்கங்களைக் கொண்டுள்ளார். முதல் நோக்கம் தன் குடும்பத்தின் மீது கூறப்படும் அவப்பெயரைக் களைவது, இரண்டாவது நோக்கம் தன் தம்பியை (ரவி ராகுல்) வழக்கறிஞராக படிக்க வைப்பது. அவன் வழக்கறிஞராக ஆனால் மட்டுமே தன் வீட்டு அவப்பெயரைக் களைய இயலும் என்பது செல்லையாவின் எண்ணம். செல்லையாவின் மனைவி மீனாட்சி (ரோஜா). அவரது சகோதரி பாக்கியம் (கோவை சரளா). பாக்கியத்தின் கணவன் ரங்கசாமி (வடிவேலு). 

செல்லையாவின் தந்தை சிங்க பெருமாள் (நெப்போலியன்) அந்த கிராமத்தின் பெரிய மனிதர். அந்த கிராமத்து மக்களால் பெரிதும் மதிக்கப்படுபவர். அவரது எதிரி செல்லையாவின் மாமா மாசிலாமணி (அலெக்ஸ்). ஒரு எதிர்பாராசம்பவத்தில் சிங்கப்பெருமாள் கிராமத்திற்கு எதிராக செயல்பட்டதாக மாசிலாமணியால் குற்றம் சாட்டப்படுகிறார். அதை உண்மை என்று நம்பும் ஊர்மக்கள் அவரைத் தூற்றுகின்றனர். தன்னைப் போற்றிய மக்கள் தூற்றுவதைத் தாங்கிக்கொள்ள இயலாமல் இறக்கிறார் சிங்கப்பெருமாள். இந்நிகழ்வு நடந்து பல வருடங்கள் கழித்தும் தன் குடும்பத்தின் மீதான அவப்பெயரை போக்கமுடியாததால் செல்லையா அந்தக் கவலையோடே வசிக்கிறார். 

மாசிலாமணி அந்த ஊர் மக்களால் மதிக்கப்படும் மனிதனாக இருக்கிறான். அவனது இரண்டு மகன்களும் அவனுக்கு துணையாக இருக்கின்றனர். செல்லையாவின் தம்பி படிப்பு முடித்து வழக்கறிஞர் பணி ஏற்கிறான். அவனுக்கு விஜயாவுடன் (மும்தாஜ்) திருமணம் நடைபெறுகிறது. விஜயாவிற்கு கணவனுடன் தனிக்குடித்தனம் செல்ல விருப்பம். அவளால் வீட்டில் மேலும் பல சிக்கல்கள் உருவாகிறது. இறுதியில் செல்லையா தன் குடும்பத்தின் மீதான அவப்பெயரைக் களைந்தாரா என்பது மீதிக்கதை. 


படத்தின் இசையமைப்பாளர் அஸ்லம் முஸ்தபா.



</doc>
<doc id="436907" url="https://ta.wikipedia.org/wiki?curid=436907" title="சித்ராங்கதா சிங்">
சித்ராங்கதா சிங்

சித்ராங்கதா சிங் (பிறப்பு 30 ஆகஸ்ட் 1976) ஒரு இந்திய நடிகர். பிரதானமாக இந்தி திரைப்படங்களில் நடிப்பவர். "யே சாலி ஜிந்தகி" , "ஹஜாரான் குவாஷிஹீன் ஐசி" , "தேசீ பாய்ஸ்" , "இன்கார்" , "ஐ, மீ அர் மெயின்" மற்றும் "பஜார்" போன்ற படங்களில் அவர் நடித்துள்ளார். 

சித்ரங்காதா சிங் ஜோத்பூர் , ராஜஸ்தானில் பிறந்தார். கோட்டா, ராஜஸ்தான் மற்றும் உத்திரபிரதேசத்தில் பரேலி மற்றும் மீரட் ஆகிய இடங்களிலும் வளர்ந்தார். இவரது தந்தை முன்னாள் இந்திய இராணுவ அதிகாரி நிரஞ்சன் சிங், பணி காரணமாக பல இடங்களில் மாறுதல் பெற்று ஓய்வு பெறும் பொழுது கடைசியாக பணியாற்றியது மீரடில். அவரது சகோதரர் திக்விஜய் சிங் சாஹால் ஒரு குழிப்பந்தாட்டக்காரர். சோபியா பெண்கள் பள்ளி, மீரட்டில் கல்வி பயின்ற பிறகு, அவர் புது தில்லி லேடி இர்வின் கல்லூரியில் இருந்து மனையியல் (உணவு மற்றும் ஊட்டச்சத்து) துறையில் பட்டம் பெற்றார். 

திரைப்பட துறையில் நுழைவதற்கு முன்பாக மாதிரியாக தனது தொழில் வாழ்க்கையைத் தொடங்கினார். அவரது கல்லூரிக் கல்வி முடிந்தபின், ஐசிஐசிஐ வங்கி மற்றும் அலுக்காஸ் நகைக்கடை போன்ற நிறுவனங்களுக்கு மாதிரியாக பணி செய்யத் தொடங்கினார். 

குல்ஸர் மூலம் "சன்செட் பாயின்ட்" என்ற இசை காணொளியில் "நடித்த" பிறகு அவர் மக்களின் கவனத்தை ஈர்த்தார். 

பாடகர் அபிஜித் பட்டாச்சார்யாவின் இசை காணொளியில் தொடர்ந்து தோன்றினார். அதன்பிறகு, 2003 ஆம் ஆண்டில் சுதாகர் மிஸ்ராவின், "ஹஜாரான் குவாஷிஹேன் ஐஸி" படத்தின் மூலம் திரையுலக்கு அறிமுகமானார். அவரின் நடிப்பு மற்றும் கதாபாத்திரம் மிகவும் பாராட்டப்பட்டது. "வாஷிங்டன் போஸ்ட்டின்" விமர்சனத்தில் அவருடைய ஆழமான கண்ணியத்தை பாராட்டினர். பிறகு சித்ரங்காதா 2005 திரைப்படமான "கல்: நேற்று மற்றும் நாளை" என்ற படத்தில் தோன்றினார். 

2005 முதல் 2008 வரை அவர் நடிப்பதில் இருந்து ஓய்வு எடுத்துக்கொண்டார். 2008 இல் இயக்குனர் ஓனரின் காதல்-நகைச்சுவை திரைப்படமான, சாரி "பாய்!" படத்தில் சஞ்சய் சூரியுடன் நடித்தார். மும்பை பயங்கரவாத தாக்குதல்களின் வார இறுதியில் அதன் வெளியீடு வர்தக ரீதியாக தோல்வியை ஏற்படுத்தியது. 

இவர் ரோஹித் தவானின் "தேசி பாய்ஸில்" நடித்தார், அங்கு அவர் அக்ஷய் குமாருடன் ஒரு பொருளியல் ஆசிரியராக நடித்தார். "தேசீ பாய்ஸ் திரைப்படத்தில்" ஜோன் ஆபிரகாமும் தீபிகா படுகோனும் நடித்தார். 

சுதிர் மிஸ்ராவின் "யே சாலி ஜிந்தகி" (2011) படத்தில், பணம் மற்றும் புகழ் பெற்ற பாடகராக வருவதற்கு தில்லியிலுந்து மும்பை செல்லும் பெண்ணாக நடித்திருந்தார். 

சித்ரங்காதா சிங் குழிப்பந்தாட்டக்காரர் ஜோதி ராந்தாவை திருமணம் செய்து கொண்டார். சித்ரங்காதாவும் அவரது கணவரும் 2013 ஆம் ஆண்டில் பிரிந்து பின்னர் ஏப்ரல் 2014 இல் முறையாக விவாகரத்து பெற்றனர். தம்பதியருக்கு ஜோராவார் என்ற மகன் உண்டு. அவர்களது மகன் சித்ரங்காதாவுடன் வளர்கிறார். 


</doc>
<doc id="436910" url="https://ta.wikipedia.org/wiki?curid=436910" title="பிராத்தமேசு மோகல்">
பிராத்தமேசு மோகல்

பிராத்தமேசு மோகல் ("Prathamesh Mokal") ஓர் இந்திய சதுரங்க விளையாட்டு வீர்ர் ஆவார். இவர் 1983 ஆம் ஆண்டு அக்டோபர் ஒன்றாம் நாள் பிறந்தார். சதுரங்க அனைத்துலக மாசுட்டர், பிடே அமைப்பின் பயிற்சியாளர், கராத்தே விளையாட்டில் கருப்பு பட்டை வாங்கியவர் என்ற பல பெருமைகள் இவருக்கு உண்டு. சதுரங்கத்தில் இவரது சாதனைகளைப் பாராட்டி மகாராட்டிர அரசு இவருக்கு சிவ சத்ரபதி பதக்கம் வழங்கி சிறப்பித்தது. புனேயில் உலக இளையோர் சதுரங்க சாம்பியன் பட்டப்போட்டி 2014 இல் நடந்தபோது நேரலை இணைய காணொளி வர்ணனையின் ஒரு பகுதியாக இவர் இருந்தார். 
மிக பிரபலமான தொழில்முறை சதுரங்க விளையாட்டு மென்பொருள் செசு பேசு 13 எனப்படும் சதுரங்க அடிப்படை 13 இன் சமீபத்திய பதிப்பை பிரதாமேசு விமர்சனம் செய்தார். இம்மென்பொருளின் சில அடிப்படை செயல்பாடுகள் சிலவற்றை விவரிக்கும் போது ஒரு பயிற்சியாளரின் பார்வையுடன் விமர்சனத்தை அளிப்பது இவருடைய சிறப்பு ஆகும். மேலும் இவர் அல் ஐன் சதுரங்கப் போட்டி குறித்து சாகர் சா எழுதிய கட்டுரைகளை சுட்டிக்காட்டியும் விமர்சித்தார் என்பது குறிப்பிடத்தக்கதாகும்.


2014 ஆம் ஆண்டு பூனேயில் நடைபெற்ற மகாராட்டிர சதுரங்க லீக் போட்டியில் மும்பை மூவர்சு அணிக்கு இவர் பயிற்சியாளராக இருந்தார் . 
2014 ஏப்ரல், மே மாதங்களில் சிங்கப்பூரில் நடைபெற்ற உலக தொழிற்முறை சாம்பியன் பட்டப் போட்டியில் இவருடைய மாணவி சலோனி சபேல் என்ற என்ற பெண் வெள்ளிப் பதக்கம் வென்றார் . 


</doc>
<doc id="436916" url="https://ta.wikipedia.org/wiki?curid=436916" title="ரகுல் பிரீத் சிங்">
ரகுல் பிரீத் சிங்

தற்போது தெலுங்கானா மாநில அரசாங்கத்தின் 'பெண் குழந்தைகளை காப்பாற்றுங்கள், பெண் குழந்தைகளை படிக்கவையுங்கள்' திட்டத்திற்கான தூதராக நியமிக்கப்பட்டுள்ளார். 

கன்னட திரைப்படமான "கில்லி" (2009) படத்தில் நடித்து அறிமுகமான போது, கல்லூரியில் ஒரு மாடலாக வேலை செய்தார். 2011 இல் அவர் பெமினா மிஸ் இந்தியா அலங்கார அணிவகுப்பில் கலந்து கொண்டு ஐந்தாவது இடத்தில் வந்தார். 

"தடையறத் தாக்க" என்ற படத்தின் மூலம் தமிழ் திரைப்பட உலகத்தில் அறிமுகமானார். 

"வெங்கடாத்ரி எக்ஸ்பிரஸ்" (2013), "தற்போதைய தெகா" (2014), "ரஃப்" (2014), "ரஃப்" (2014), "லூகிம்" (2014), "கிக் 2" (2015), "புரூஸ் லீ - தி ஃபைட்டர்" (2015), "நன்னகு பிரேமதா" (2016), "த்ருவா" (2016), "ஸ்பைடர்" (2017) மற்றும் "தீரன் திகாரம் ஒன்று" (2017) முதலிய படங்களில் நடித்தார். செல்வராகவன் இயக்கத்தில் தயாராகி வரும் "என். ஜி. கே" திரைப்படத்தில் சூர்யாவுடன் நடித்து வருகிறார். 

புது தில்லியில் ஒரு பஞ்சாபி குடும்பத்தில் பிறந்தார். ரகுல் தவுலா கவுன் இராணுவ பள்ளியில் பயின்றார். பின்னர் தில்லி பல்கலைக்கழகத்தின் இயேசு மற்றும் மேரி கல்லூரியில் கணித பாடங்களைப் படித்தார். 

ராகுல் ப்ரீட் சிங் எப்போதுமே ஒரு நடிகையாக கனவு கண்டதாகக் கூறினார். 18 வயதிலேயே மாடலிங்கில் தனது தொழிலை தொடங்கினார். 2009 இல், கன்னட திரைப்படமான "கில்லி" , செல்வராஜனின் "7 ஜி ரெயின்போ காலனி" ரீமேக்கில் ரீமேக் திரைப்படத்தில் நடித்துள்ளார். "சிறிய பணத் தொகையை சம்பாதிக்கலாம்" என்று படத்தில் அவர் கையெழுத்திட்டார் என்றும், "தென்னிந்திய திரைப்படங்கள் எவ்வளவு பெரியவை என்று தெரியவில்லை" என்றும் கூறினார். தனது பட்டப்படிப்பை முடித்து, 2011 ஃபெமினா மிஸ் இந்தியா போட்டியில் போட்டியிடும் முன் நடித்த பாத்திரத்திற்காக விமர்சன ரீதியான பாராட்டைப் பெற்றார். 


</doc>
<doc id="436923" url="https://ta.wikipedia.org/wiki?curid=436923" title="மஹிமா சௌத்ரி">
மஹிமா சௌத்ரி

மஹிமா சௌத்ரி (Mahima Chaudhry) 1973 செப்டம்பர் 13 அன்று பிறந்த ஒரு பாலிவுட் படங்களில் தோன்றும் ஒரு நடிகை மற்றும் முன்னாள் விளம்பர நடிகை ஆவார். 1990 இல் ஃபெமினா மிஸ் இந்தியா பட்டம் வென்ற பிறகு, செளத்ரி பல தொலைக்காட்சி விளம்பரங்களில் திரைப்படங்களில் நுழைவதற்கு முன் தோன்றினார். அவர் பிலிம்பேர் விருதுகள் மற்றும் பிற விருதுகளைப் பெற்றார். 
அவர் "பர்தேஸ்" திரைப்படத்தில் படத்தில் அறிமுகமானார், அதற்காக அவர் சிறந்த பெண் அறிமுகத்திற்காக பிலிம்பேர் விருது]] வென்றார். திரைப்படங்களில் நடிப்பதல்லாமல் கூடுதலாக, சுற்றுப்பயணங்களிலும் மேடை நிகழ்ச்சிகளிலும் கலந்து கொண்டார், மேலும் 2014 ரியாலிட்டி ஷோ "டிக்கட் டூ பாலிவுட் " க்கான திறமைசார் நீதிபதியாக இடம்பெற்றார். முகர்ஜிக்கு ஒரு மகள் இருக்கிறார்.

சௌத்ரி டார்ஜீலிங்கில் பிறந்தார். அவர் குர்ஸொங்கில் உள்ள டூ ஹில்லில் பத்தாம் வகுப்பு படித்தார், பின்னர் டார்ஜீலிங்கில் உள்ள லோரோட்டோ கல்லூரிக்குச் சென்றார்.1990 களின் ஆரம்பத்தில் மிஸ் இந்தியாவை வென்ற பிறகு தொலைக்காட்சி விளம்பரங்களில் அவர் தோன்றினார், பெப்சி விளம்பரத்தில் ஆமிர் கான் மற்றும் ஐஸ்வர்யா ராய் உடன் தோன்றியது மிகவும் புகழ்பெற்றது.

1990 இல் மிஸ் இந்தியா பட்டம் வென்றார், அதன் பிறகு அவர் தனது நடிப்புத் தொழிலை தொடங்கினார். சௌத்ரி பல்வேறு பாத்திரங்களில் நடித்தார், "பர்தேஸ்" (1997) படத்தில் இல் ஒரு கிராமத்துப் பெண்ணாக நடித்திருந்தார்.

அநேக திரைப்படங்களைச் செய்ததை அடுத்து, கஜோல், ஷில்பா ஷெட்டி, அமீஷா பட்டேல், ஊர்மிளா மடோண்த்கர், மனிஷா கொய்ராலா, ரவீணா டாண்டன், ரேகா, பிரீத்தி சிந்தா, தபூ, பத்மினி கோலாபுரே, மற்றும் ஹேம மாலினி போன்ற திறமையான நடிகைகளுடன் அவர் பணிபுரிந்தார் . இதைப் பற்றி அவர் கேட்டபோது, அவர் மற்ற நடிகர்களுடன் பணிபுரிவதில் தான்மகிழ்ச்சியடைந்ததாகக் கூறி அவர் பதிலளித்தார், மேலும், ஜூஹி சாவ்லா, அவரது விருப்பமான நடிகைகளில் ஒருவர் என்றும் கூறினார்.

2010 இல் "புஷர்" படத்தில் நடித்ததின் மூலம் நட்சத்திர நடிகையானார், ஆசாத் ராஜா இயக்கிய அப்படத்தில் நகைச்சுவை நடிகர் மணி லியாகத் நாயகனாக நடித்திருந்தார். மேலும் இவர் ஓம் பூரி மற்றும் சஞ்சய் கபூர் ஆகியோர் உடன் நடிக்க "மும்பை - த கேங்ஸ்டர்" என்ற திகில்ப் படத்தில் பணியாற்றியுள்ளார்.


</doc>
<doc id="436924" url="https://ta.wikipedia.org/wiki?curid=436924" title="சந்திரபிரபா ஐட்வால்">
சந்திரபிரபா ஐட்வால்

சந்திரபிரபா ஐட்வால் ("Chandraprabha Aitwal") என்பவர் ஓர் இந்திய மலையேறும் வீராங்கனையாவார். மலையேறும் வீராங்கனைகளின் முன்னோடியாக இவர் கருதப்படுகிறார். 1941 ஆம் ஆண்டு திசம்பர் மாதம் 24 அன்று இவர் பிறந்தார். வாழ்நாள் சாதனைகளைப் பாராட்டி 2009 ஆம் ஆண்டு சந்திரபிரபாவுக்கு டென்சிங் நார்கே தேசிய வீரச்செயல் விருது வழங்கப்பட்டது. இந்திய இளைஞர் நலம் மற்றும் விளையாட்டுத்துறை அமைச்சகம் இவ்விருதை அவருக்கு வழங்கியது. நந்தா தேவி, கஞ்சன்சங்கா, திரிசூலி, யாவோன்லி மலைச்சிகரங்களை சந்திரபிரபா வெற்றிகரமாக ஏறி முடித்தார். 
உத்தராகண்டம் மாநிலத்தின் பிதௌரகட் மாவட்டம், தார்சூலாவில் ஐட்வால் பிறந்து வளர்ந்தார். 
1981 ஆம் ஆண்டில் நந்தா தேவி உள்ளிட்ட பல மலைச் சிகரங்களை அவர் அடைந்துள்ளார். 1984 ஆம் ஆண்டில் நிகழ்ந்த இந்திய மலையேறும் கூட்டமைப்பின் எவரெசுட்டு சிகரம் அடைதல் என்ற திட்டத்தின் ஓர் அங்கமாகவும் இவர் இருந்தார். 
ஆகத்து 2009 இல் இவர் 68 வயதை எட்டியபோது இந்திய மலையேறுதல் சம்மேளனத்தின் அனைத்து பெண்கள் மலையேறும் பயணத் திட்டத்தின் ஒரு பகுதியாக, இரண்டாவது முறையாக 6,133 மீட்டர் உயர கர்வால் இமயத்திலுள்ள சிறீகாந்தா மலை உச்சியை சந்திரபிரபா அடைந்தார். 



</doc>
<doc id="436927" url="https://ta.wikipedia.org/wiki?curid=436927" title="ரதி பாண்டே">
ரதி பாண்டே

ரதி பாண்டே (Rati Pandey) ஒரு இந்திய நடிகை மற்றும் தொலைக்காட்சி நிகழ்ச்சித் தொகுப்பாளர் ஆவார். இவர் போரஸ், ஹிட்லர் தீதி, மிலே ஜப் ஹம் டம், பெகுசராய், ஹர் கர் குச் கெஹ்டா ஹை மற்றும் ஷாதி ஸ்டிரீட் போன்ற தொலைக்காட்சி தொடர்களில் நடித்ததின் மூலமாக அறியப்படுகிறார். 

ரதி பாண்டே, அசாம் மாநிலத்தில் பிறந்தார். அசாமில் ஏழு வருடங்கள் வாழ்ந்து தன் ஆரம்பக் கல்வியை முடித்தார். பிறகு பட்னாவில் படித்தார். தனது உயர் கல்வியை புது தில்லி, சாதிக் நகரிலுள்ள கேந்திரிய வித்யாலயா பள்ளியில் படித்தார். ரதி பாண்டே, மிராண்டா ஹவுஸ், தில்லி பல்கலைக்கழகத்தில் வணிகவியல் படித்து பொருளாதாரத்தில் நிபுணத்துவம் பெற்றார்.

ரதி 2006இல், "ஐடியா ஜீ சினிஸ்டார்ஸ் கி கோஜ்" தொலைக்காட்சி நிகழ்ச்சியில் பங்கேற்பாளராக தனது தொழில் வாழ்க்கையைத் தொடங்கினார். மேலும், இவர் சோனி தொலைக்காட்சித் தொடரான "சி. ஐ. டி." மற்றும் சகாரா ஒன்னின் திகில் நிகழ்ச்சியான "ராத் ஹோன் கோ ஹை"யில் நடித்துள்ளார்.சாம்பியன்ஸ் அப்ளையன்சஸ் தொலைக்காட்சியில் தொலைக்காட்சி விளம்பரங்களில் இவர் தோன்றியுள்ளார். அதைத் தொடர்ந்து, ஸ்டார் ஒன் தொலைக்காட்சியில் தீப்தி பட்னாகரின் "ஷாதி ஸ்டிரீட்" தொடரில் நந்தினி என்கிற முக்கிய கதாபாத்திரத்தில் நடித்துள்ளார். பின்னர், ஜீ தொலைக்காட்சியில், பிரார்த்னா தக்ராலின் தொடரான "ஹர் கர் குச் கெஹ்டா ஹை"யில் முக்கிய கதாபாத்திரத்தில் நடித்துள்ளார். இந்தத் தொடரை "ஷ்ரெயா கிரியேஷன்ஸ்" தயாரித்துள்ளது. 

2008 இல், " மிலே ஜப் ஹம் டம் " நிகழ்ச்சியில் நுபுர் பூஷனின் பாத்திரத்தில் நடித்தார். நுபுர் ரசிகர்களுடன் பிரபலமாக இருந்த ஒரு இளம்பெண். தயாரிப்பாளர்கள் நிகழ்ச்சியின் பாத்திரத்தை வெளியிட்டபோது, நிகழ்ச்சியின் ரசிகர்கள் அவர்கள் நிகழ்ச்சியில் நுபுர் திரும்புவதற்கு அனுமதித்தனர்


</doc>
<doc id="436930" url="https://ta.wikipedia.org/wiki?curid=436930" title="சுவரா பாஸ்கர்">
சுவரா பாஸ்கர்

சுவாரா பாஸ்கர் (பிறப்பு ஏப்ரல் 9, 1988) இந்திய நடிகை ஆவார் இரண்டு திரை விருதுகளை வென்றுள்ளார் மற்றும் மூன்று முறை ஃபிலிம்பேர் விருதுக்கு பரிந்துரைக்கப்பட்டார். 

கடற்படை அதிகாரி உதய் பாஸ்கரின் மகளான சுவரா பாஸ்கர், டெல்லியில் பிறந்து வளர்ந்தார். தில்லி பல்கலைக் கழகத்திலிருந்து ஆங்கில இலக்கியத்தில் தனது இளங்கலை பட்டப்படிப்பைப் பெற்றபிறகு, ஜவகர்லால் நேரு பல்கலைக்கழகத்தில் சமூகவியலில் முதுகலைப் பட்டம் பெற்றார். 2009 ஆம் ஆண்டு நாடகத் திரைப்படமான"மேட்ஹோல்ல் கீப் வாக்கிங்கில் ஓரு துணைப் பாத்திரத்தில் அறிமுகமானார். ஆனால் அப்படம்" வணிக ரீதியாக தோல்வி அடைந்தது. "தனு வெட்ஸ் மனு" (2011) இல் மணமகள் என்ற தனது துணைப் பாத்திரத்திற்காக பரவலான அங்கீகாரம் பெற்றார். இந்தத் திரைப்படத்தில் அவரது நடிப்பு விமர்சகர்களால் பாராட்டப்பெற்றார். அப்படத்திற்காக சிறந்த துணை நடிகைக்கான பிலிம்பேர் விருது பெற்றார். 

1988 ஆம் ஆண்டு ஏப்ரல் 9 ஆம் தேதி சுவரா பாஸ்கர் பிறந்தார். இவரது தந்தை உதய பாஸ்கர், ஒரு தெலுங்கு இந்திய கடற்படை அதிகாரி. இவரது தாய் பிகாரி இரா பாஸ்கர், சினிமா ஆய்வுகள் பேராசிரியராக தில்லி ஜவஹர்லால் நேரு பல்கலைக்கழகத்தில் பணியாற்றினார். இவரது தாய்வழி பாட்டி வாரணாசியில் இருந்தார். 

சுவரா பாஸ்கர் தில்லியில் வளர்ந்தார். அங்கு சர்தார் படேல் வித்யாலயாவில் தனது பள்ளிப்படிப்பை முடித்தார். பின்னர் தில்லி பல்கலைக்கழகத்தின் மிராண்டா ஹவுஸில் இளங்கலை ஆங்கிலம் படித்தார். அங்கே படிக்கும் பொழுது மினிஷா லம்பா என்ற மற்றொரு நடிகர் அவருடன் படித்து வந்தார். தில்லி ஜவஹர்லால் நேரு பல்கலைக்கழகத்தில் இருந்து சமூகவியலில் தனது முதுகலைப் படிப்பை படித்தார். 
2019 ஆம் ஆண்டு ஜனவரி மாதம் 25 ஆம் தேதி தனது சகோதரர் இஷான் பாஸ்கருடன் அவர் தனது திரைப்படத் தயாரிப்பு நிறுவனம் கஹானிவாலேவைத் தொடங்கினார். 



</doc>
<doc id="436933" url="https://ta.wikipedia.org/wiki?curid=436933" title="டிரைதயோனேட்டு">
டிரைதயோனேட்டு

டிரைதயோனேட்டு ("Trithionate") என்பது [S3O6]2− என்ற மூலக்கூற்று வாய்ப்பாட்டால் விவரிக்கப்படும் ஒரு கனிம வேதியியல் சேர்மமாகும். கந்தகத்தின் ஆக்சி எதிர்மின் அயனி என்று இச்சேர்மம் வகைப்படுத்தப்படுகிறது. இச்சேர்மம் டிரைதயோனிக் அமிலத்தினுடைய இணை காரமாகக் கருதப்படுகிறது. சில சல்பேட்டு ஒடுக்கும் பாக்டீரியாக்கள் சுவாசத்திற்காக இதைப் பயன்படுத்துகின்றன . 


</doc>
<doc id="436950" url="https://ta.wikipedia.org/wiki?curid=436950" title="அமானின்">
அமானின்

அமானின் ("Amanin") என்பது CHNOS என்ற மூலக்கூற்று வாய்ப்பாட்டால் விவரிக்கப்படும் ஒரு வளைய பெப்டைடு ஆகும். அமாடாக்சின் வகை நச்சுகளில் இதுவும் ஒரு வகையாகும். இவையாவும் அமானிட்டா என்ற காளான் போன்ற பல தாவர இனங்களில் காணப்படுகின்றன.
பிற அமாடாக்சின்கள் போல அமானின் பெப்டைடும் ஆர்.என்.ஏ. பாலிமரேசு II நொதியை தடுக்கிறது. இதனை உட்கொள்வதன் மூலம் ஆர்.என்.ஏ. பாலிமரேசு II நொதியுடன் பிணைக்கலாம். இதனால் கடத்தி ஆர்.என்.ஏ. வின் தொகுப்பு தடுக்கப்படுகிறது. சிறுநீரக செல்களும் கல்லீரல் செல்களும் குழியப்பகுப்புக்கு உட்பட காரணமாகிறது. 


</doc>
<doc id="436954" url="https://ta.wikipedia.org/wiki?curid=436954" title="வி. வி. சி. ஆர். முருகேசனார் செங்குந்தர் மகளிர் மேல்நிலைப் பள்ளி">
வி. வி. சி. ஆர். முருகேசனார் செங்குந்தர் மகளிர் மேல்நிலைப் பள்ளி

வி. வி. சி. ஆர். முருகேசனார் செங்குந்தர் மகளிர் மேல்நிலைப் பள்ளி (V V C R SENGUNTHAR GIRLS HR.SEC.SCHOOL,ERODE ) என்பது தமிழ்நாட்டின் ஈரோடு மாவட்டம் ஈரோட்டிலுள்ள ஒரு பெண்கள் பள்ளியாகும். இப்பள்ளியானது 1998 ஆம் ஆண்டு மகளிர் உயர்நிலைப் பள்ளியாக தோற்றுவிக்கப்படு, 2002 ஆம் ஆண்டு மேல்நிலைப்பள்ளியாக தரம் உயர்த்தப்பட்டது. இங்கு 2019 ஆண்டு காலக்கட்டத்தில் தமிழ், ஆங்கிலவழியில் 844 மாணவிகள் பயின்றுவருகின்றனர். இப்பள்ளி மாணவிகளின் தனித்திறன்களை வளர்ப்பதற்காக நாட்டு நலப்பணித்திட்டம், நூகர்வோர் மன்றம், இன்ட்ராக்ட் கிளப், பசுமைப்படை திட்டம், சாரணியர் இயக்கம், இளையோர் செஞ்சிலுவைச் சங்கம் போன்றவை செயல்படுகின்றன.


</doc>
<doc id="436956" url="https://ta.wikipedia.org/wiki?curid=436956" title="புரோமானுல்லின்">
புரோமானுல்லின்

புரோமானுல்லின் ("Promanullin") என்பது CHNOS என்ற மூலக்கூற்று வாய்ப்பாட்டால் விவரிக்கப்படும் ஒரு ரைபோசோமல்லா வளைய பெப்டைடு ஆகும். அமாடாக்சின் வகை நச்சுகளில் இதுவும் ஒரு வகையாகும். இவையாவும் அமானிட்டா என்ற காளான் போன்ற பல தாவர இனங்களில் காணப்படுகின்றன.

பிற அமாடாக்சின்கள் போல புரோமானுல்லின் பெப்டைடும் ஆர்.என்.ஏ. பாலிமரேசு II நொதியை தடுக்கிறது. ஆர்.என்.ஏ. பாலிமரேசு II நொதியின் மீது புரோமானுல்லின் பெப்டைடிற்கு தனிச்சிறப்பு கவர்ச்சி உண்டு. இதனை உட்கொள்வதன் மூலம் ஆர்.என்.ஏ. பாலிமரேசு II நொதியுடன் பிணைக்கலாம். இதனால் கடத்தி ஆர்.என்.ஏ. வின் தொகுப்பு தடுக்கப்படுகிறது. சிறுநீரக செல்களும் கல்லீரல் செல்களும் குழியப்பகுப்புக்கு உட்பட காரணமாகிறது. 


</doc>
<doc id="436958" url="https://ta.wikipedia.org/wiki?curid=436958" title="அமானுல்லின்னிக் அமிலம்">
அமானுல்லின்னிக் அமிலம்

அமானுல்லின்னிக் அமிலம் ("Amanullinic acid") என்பது CHNOS என்ற மூலக்கூற்று வாய்ப்பாட்டால் விவரிக்கப்படும் ஒரு ரைபோசோமல்லா வளைய பெப்டைடு ஆகும். அமாடாக்சின் வகை நச்சுகளில் இதுவும் ஒரு வகையாகும். இவையாவும் அமானிட்டா என்ற காளான் போன்ற பல தாவர இனங்களில் காணப்படுகின்றன. அமானுல்லின்னிக் அமிலம் நச்சுத்தன்மை இல்லாத ஓர் அமிலம் என்று வகைப்படுத்தப்படுகிறது. ஏனெனில், அமானுல்லின்னிக் அமிலத்தின் சுண்டெலிகளுக்கான உயிர் கொல்லும் அளவு 20மி.கி/கி.கி அளவே உள்ளது .

பிற அமாடாக்சின்கள் போல புரோமானுல்லின் பெப்டைடும் ஆர்.என்.ஏ. பாலிமரேசு II நொதியை தடுக்கிறது. 



</doc>
<doc id="436962" url="https://ta.wikipedia.org/wiki?curid=436962" title="அமானுல்லின்">
அமானுல்லின்

அமானுல்லின் ("Amanullin") என்பது CHNOS என்ற மூலக்கூற்று வாய்ப்பாட்டால் விவரிக்கப்படும் ஒரு வளைய பெப்டைடு ஆகும். அமாடாக்சின் வகை நச்சுகளில் இதுவும் ஒரு வகையாகும். இவையாவும் அமானிட்டா என்ற காளான் போன்ற பல தாவர இனங்களில் காணப்படுகின்றன.. அமானுல்லின் பெப்டைடின் சுண்டெலிகளுக்கான உயிர் கொல்லும் அளவு 20மி.கி/கி.கி அளவே உள்ளது. எனவே மனிதர்களில் அமானுல்லின் நச்சுத்தன்மை இல்லாத ஒரு பெப்டைடு என்று வகைப்படுத்தப்படுகிறது

பிற அமாடாக்சின்கள் போல அமானுல்லின் பெப்டைடும் ஆர்.என்.ஏ. பாலிமரேசு II நொதியை தடுக்கிறது. ஆர்.என்.ஏ. பாலிமரேசு II நொதியின் மீது அமானுல்லின் பெப்டைடிற்கு தனிச்சிறப்பு கவர்ச்சி உண்டு. இதனை உட்கொள்வதன் மூலம் ஆர்.என்.ஏ. பாலிமரேசு II நொதியுடன் இதைப் பிணைக்கலாம். இதனால் கடத்தி ஆர்.என்.ஏ. வின் தொகுப்பு தடுக்கப்படுகிறது. சிறுநீரக செல்களும் கல்லீரல் செல்களும் குழியப்பகுப்புக்கு உட்பட காரணமாகிறது.



</doc>
<doc id="436963" url="https://ta.wikipedia.org/wiki?curid=436963" title="காமா-அமானிட்டின்">
காமா-அமானிட்டின்

காமா-அமானிட்டின் ("gamma-Amanitin") என்பது CHNOS என்ற மூலக்கூற்று வாய்ப்பாட்டால் விவரிக்கப்படும் ஒரு வளைய பெப்டைடு ஆகும். γ-அமானிட்டின் என்ற பெயராலும் இதை அழைக்கலாம். எட்டு அமினோ அமிலங்கள் சேர்ந்து இச்சேர்மத்தை உருவாக்குகின்றன. அமாடாக்சின் வகை நச்சுகளில் இதுவும் ஒரு வகையாகும். இவையாவும் அமானிட்டா என்ற காளான் போன்ற பல தாவர இனங்களில் காணப்படுகின்றன. மரணத் தொப்பி என்று அழைக்கப்படும் அமானிடா பேலோயிடசு காளான் வகையும், அழிக்கும் தேவதை என்று அழைக்கப்படும் அமானிடா விரோசா மற்றும் அமானிடாபிசுபோரிகெராவும் குறிப்பிடத்தக்கவை ஆகும். பிற அமாடாக்சின்கள் போல காமா-அமானிட்டினும் ஆர்.என்.ஏ. பாலிமரேசு II நொதியை தடுக்கிறது. இதனால் கடத்தி ஆர்.என்.ஏ. வின் தொகுப்பு தடுக்கப்படுகிறது. சிறுநீரக செல்களும் கல்லீரல் செல்களும் குழியப்பகுப்புக்கு உட்படுகின்றன. 


</doc>
<doc id="436967" url="https://ta.wikipedia.org/wiki?curid=436967" title="அன்னா பலிட்கோவ்ஸ்கயா">
அன்னா பலிட்கோவ்ஸ்கயா

அன்னா ஸ்தெபானோவா பலிட்கோவ்ஸ்கயா (; 30 ஆகஸ்ட் 1958 – 7 அக்டோபர் 2006) உருசிய நாட்டைச் சேர்ந்த பெண் பத்திரிகை ஊடகவியலாளர், எழுத்தாளர் மற்றும் மனித உரிமை ஆர்வலர் ஆவார். இரண்டாம் செச்னிய போர் பற்றி எழுதிய அறிக்கைகள் மூலம் இவர் உலகப் புகழ் பெற்றார்.

செச்னியாவிலிருந்து அன்னா வெளியிட்ட அறிக்கைகள் அவருக்கு உலகலாவிய நன்மதிப்பைப் பெற்றுத் தந்தது. பலவித அச்சுறுத்தல்கள், வன்முறைகள் இவர் மீது பிரயோகிக்கப்பட்டாலும் செச்னிய போர் பற்றி அறிக்கைகளை கைவிடாமல் ஏழு வருடங்களாக தொடர்ந்து எழுதி வந்தார். உருசிய இராணுவத்தால் செச்னியாவில் வைத்து கைது செய்யப்பட்ட அன்னா போலி மரண தண்டனைக்கு ஆளானார். 2004 பெஸ்லான் பாடசாலை பணயகைதிகள் தொடர்பான நெருக்கடியைத் தீர்க்க உதவும் நோக்கில் உருசிய தலைநகர் மாஸ்கோவிலிருந்து ரொஸ்தோவ் நா தோனு எனும் நகரத்தினூடாக பெஸ்லானுக்கு செல்லும் வழியில் விமானத்தில் அன்னாவுக்கு நஞ்சூட்டப்பட்டது. இதனால் மருத்துவ சிகிச்சைக்காக மீண்டும் மாஸ்கோ செல்ல வேண்டிய நிலை ஏற்பட்டது.

அன்னா 1999க்கு பின் எழுதிய செச்னியா தொடர்பான கட்டுரைகள் பல தடவை நூலாக வெளிவந்துள்ளது. உருசியாவிலிருந்து வெளிவரும் அரசியல் தொடர்பான பிரசித்தி பெற்ற பத்திரிகையான நொவாயா கசெட்டாவின் மூலமே  அன்னா எழுதிய கட்டுரைகள், ஆய்வுகளை வாசகர்கள் அணுகினர். 2000ம் ஆண்டு முதல் தனது ஆக்கங்களுக்காக பல சர்வதேச விருதுகளை வென்றுள்ள அன்னா  2004 ல்  "புட்டின்ஸ் ரஷ்யா" (Putin's Russia: புட்டினின் உருசியா) எனும் நூலை வெளியிட்டார்.

அக்டோபர் 7, 2006 அன்று அன்னா தனது அடுக்குமாடித் தொடர் குடியிருப்பிலிருந்த மின்னுயர்த்தியில் வைத்துக் கொல்லப்பட்டார். இச்சம்பவம் உலக நாடுகளிடையே பெரும் அதிர்ச்சியை ஏற்படுத்தியது. 2014 ஜூன் மாதத்தில் ஐவர் இக்கொலைக்காக சிறை தண்டனை விதிக்கப்பட்டார்கள். எனினும் யார் இக்கொலையை திட்டமிட்டார்கள் அல்லது பணம் வழங்கி கொல்ல செய்தார்கள் என்று இன்று வரை தெளிவாகத் தெரியவில்லை.

அன்னா பலிட்கோவ்ஸ்கயா 1958ம் ஆண்டு நியூயோர்க் நகரத்தில், உக்ரேனியரான ஸ்டீபன் மசேபாவிற்கு பிறந்தார். சில தகவல் மூலங்கள் இவர் உக்ரேனிலுள்ள செர்னிகோவில் பிறந்ததாக தெரிவிக்கின்றன. உக்ரேனியர்களான இவரது பெற்றோர் ஐக்கிய நாடுகள் சபையின் சோவியத் தூதர்களாக செயற்பட்டிருந்தனர். சிறுபராயத்தின் அதிக நாட்களை மாஸ்கோவில் கழித்த அன்னா 1980ல் மாஸ்கோ அரசுப் பல்கலைகழகத்தில் ஊடகத்துறைக்கான பட்டம் பெற்றார். அங்கு அவருடன் ஒன்றாகக் கல்வி கற்ற அலெக்சாண்டர் பலிட்கோவ்ஸ்கியைத் திருமணம் முடித்தார். இவர்களுக்கு வேரா, இல்யா என இரு பிள்ளைகள் பிறந்தனர். அலெக்சாண்டர் "விஜிட்டல்" எனும் தொலைக்காட்சி நிகழ்ச்சியை பிரபல தொலைக்காட்சி அறிவிப்பாளர் விளாடிஸ்லாவ் லிஸ்த்யேவுடன் தொகுத்து வழங்கியதன் மூலம் பரவலாக அறியப்பட்டார். குழந்தை பருவ நாட்கள் தவிர வேறெப்போதும், உயிருக்கு அச்சுறுத்தல் ஏற்பட்ட போதும் அன்னா உருசியாவுக்கு வெளியே ஒரு சில வாரங்களுக்கு மேல் தங்கியிருக்கவிலை. அன்னா அமெரிக்க குடியுரிமை கொண்டிருந்தாலும் தன்னுடைய உருசிய குடியுரிமையினைக் கைவிடவில்லை.

அன்னா 1982 முதல் 1993 வரை "இஸ்வெஸ்தியா" இதழின் விபத்து பிரிவின் ஆசிரியராகவும் நிருபராகவும் செயற்பட்டார். 1994 முதல் 1999ம் ஆண்டு வரை ஊடகவியலாளர் யகோர் யகோவ்லெவ் தலைமை தாங்கிய ஒப்ஸ்கயா கசெட்டா பத்திரிகையின் உதவி ஆசிரியராக அன்னா பணி புரிந்தார். இப்பத்திரிகையில் சமூக பிரச்சினைகள் குறிப்பாக அகதிகளின் அவலநிலை தொடர்பான கட்டுரைகளை அடிக்கடி அன்னா எழுதி வந்தார். அதன் பின் 1999 முதல் 2006 வரை கடுமையான ஆய்வறிக்கைக்கு பெயர் பெற்ற நொவாயா கசெட்டாவில் பத்தி எழுத்தாளராக கடமையில் இணைந்தார். செச்னியா, உருசிய வாழ்க்கை, விளாதிமிர் புட்டினின் ஆட்சியின் கீழ் உருசியா போன்ற விடயங்களில் நூல்கள் எழுதியுள்ளார். புட்டின்ஸ் ருஷ்யா உள்ளிட்ட இந்நூல்கள் பல விருதுகளை வென்றுள்ளன.

அன்னா தனது பணிகளுக்காக குறிப்பிடத்தகுந்த அளவு விருதுகளைப் பெற்றிருந்தார். விருது பெற்ற ஒவ்வொரு தருணங்களிலும் அவர் மேற்குலக நாட்டு அரசாங்கங்களை அமெரிக்கா முன்னெடுத்த பயங்கரவாதத்திற்கெதிரான போரில் பொறுப்புணர்வோடு செயல்படுமாறு வற்புறுத்தினார். மேலும் செச்னிய போரில் பாதிக்கப்ட்டவர்களை அவர்கள் தங்கியிருந்த முகாம்களுக்க் சென்று பார்வையிட்டதோடு இராணுவ அதிகாரிகள், காவல்துறை அதிகாரிகளோடும் கலந்துரையாடியுள்ளார்.

அன்னா எழுதிய செச்னிய போர் மற்றும் அங்கு நிலை கொண்டிருந்த உருசிய இராணுவம் தொடர்பான பல கட்டுரைகளில் உருசிய இராணுவம், செச்னிய கலகக்காரர்கள் மற்றும் உருசியா ஆதரவளித்த அகமது கடிரோவ் மற்றும் அவரின் மகன் ரம்சான் கடிரோவ் நிருவாகம் ஆகியன பல்வேறு குற்றச் செயல்களில் ஈடுபட்டதாகக் தெரிவித்திருந்தார். மேலும் வட காப்கஸ் பகுதியில் மனித உரிமைகள் மீறப்படுவதாகவும் எழுதியிருந்தார். 1999ல் ஒருமுறை குரொசுனி நகரிலிருந்த முதியோர் இல்லமொன்றின் மீது நடத்தப்பட்ட குண்டுத்தாக்குதலைப் ப்ற்றி எழுதியதோடு நிற்காமல் தனது பத்திரிகை மற்றும் பொதுமக்கள் உதவியுடன் அவ்வில்லத்திலிருந்த முதியோர்களை பத்திரமாக வெளியேற்ற அன்னா உதவி புரிந்தார்.செச்னிய பாடசாலை சிறுவர்களுக்கு நஞ்சூட்டப்பட்டமை தொடர்பான ஆய்வு அன்னாவின் இறுதி ஆராய்ச்சிகளில் குறிப்பிடத்தகுந்த ஒன்றாகும்.

அன்னா மேற்குலக நாடுகளில் பிரபலமடைந்த பின் அவருக்கு "புட்டின்ஸ் ரஷ்யா" எனும் நூலை எழுத வேண்டுகோள் விடுக்கப்பட்டது. இந்நூல் கேஜிபி அதிகாரியாகவிருந்த விளாதிமிர் புட்டின் உருசியாவின் அதிபரான பிறகு ஏற்பட்ட நிகழ்வுகளை அன்னாவின் பார்வையில் விவரிக்கிறது. அத்தோடு இரண்டாம் செச்னிய போரில் விளாதிமிர் புட்டினின் பங்கு தொடர்பான தகவல்களையும் இந்நூல் உள்ளடக்கியுள்ளது.

அன்னா இறந்த பின் 2007 மே மாதத்தில் ரென்டம் ஹவுஸ் வெளியீட்டாளர்கள் அவர் எழுதிய கட்டுரைகள் மற்றும் குறிப்புகளிலிருந்து எடுக்கப்பட்ட விடயங்களைக் கொண்டு எ ருஷ்யன் டைரி எனும் நூலை வெளியிட்டது. மொழிபெயர்ப்பு பணி நடைபெற்றுக் கொண்டிருக்கும் போதே அன்னா கொல்லப்பட்டதால் நூலின் இறுதி கட்ட வேலைகளை அவர் இல்லாமல் முடிக்க வேண்டியிருந்தது என மொழிபெயர்ப்பாளர் ஆர்ச் டெய்ட் நூலின் குறிப்பு பகுதியில் குறிப்பிட்டிருந்தார். 

<nowiki>"அன்னாவைக் கொன்றது யார் அவரின் கொலையின் பின்னால் இருந்தவர்கள் யார் என இன்னும் தெரியவில்லை"</nowiki> என ஐக்கிய இராச்சிய தொலைக்காட்சி அலைவரிசை செனல்4 செய்தி வாசிப்பாளர் ஜொன் ஸ்னோ இந்நூலுக்கான அணிந்துரையில் தெரிவித்தார். 

2002ம் ஆண்டில் மாஸ்கோ திரையரங்கத்தை பயங்கரவாதிகள் சிலர் தாக்கி பலரைப் பணயக்கைதிகளாகப் பிடித்து வைத்திருந்தனர். அப்பணயக்கைதிகளை விடுவிக்கும் நோக்கில் மேற்கொள்ளப்பட்ட முயற்சிகளில் அன்னா பெரிதும் பங்கெடுத்திருந்தார். 2004 செப்டம்பரில் பெஸ்லான் பாடசாலை பணயக்கைதிகள் தொடர்பான பேச்சுவார்த்தைக்கு உதவச் செல்லும் வழியில் நஞ்சூட்டப்பட்டு மீண்டும் மாஸ்கோ திரும்பினார்.

அன்னா இறப்பின் பின் அவரது சக ஊழியர் வியாச்செஸ்லாவ் இஸ்மாயிலோவ் அவரைப் பற்றிக் குறிப்பிடும் பொழுது அன்னாவுக்கு குறைந்த பட்சம் ஒன்பது தடவைகளாவது உயிர் அச்சுறுத்தல் விடுக்கப்பட்டது எனத் தெரிவித்தார்.

2001ம் ஆண்டின் ஆரம்பத்தில் அன்னா தென்மலைப்பகுதி கிராமமான காத்துனியில் கூட்டாட்சி படைகள் நடத்திய திடீர் சோதனையினால் பாதிக்கப்பட்டவர்களை செவ்வி கண்டுவிட்டு அங்கிருந்து வெளியேறும் போது உருசிய இராணுவத்தால் தடுத்து வைக்கப்பட்டார். தடுப்பு முகாமுக்கு அழைத்து செல்லப்பட்ட அன்னா அங்கு வசை, தாக்குதல், பாலியல் சீண்டல் போன்ற பலவித வன்முறைகளுக்கு ஆளானார். மூன்று மணி நேரம் தொடர்ந்த இவ்வன்முறையின் பின் துணைப்படை தலைமையதிகாரி அன்னாவிடம் வந்து அவருக்கு மரண தண்டனை தீர்ப்பளிப்பதாகவும் துப்பாக்கியால் சுடப்பட்டு அத்தண்டனை நிறைவேற்றப்படுமென்றும் குறிப்பிட்டார். அதன் பின் முகாமுக்கு வெளியே கும்மிருட்டினுள் அழைத்து செல்லப்பட்ட அன்னா இருட்டான ஓரிடத்தில் நிறுத்திவைக்கப்பட்டார். திடீரென்று கண்ணைப் பிளக்கும் ஒளியுடன் பெருத்த அதிர்வுடன் ஏவுகணை ஒன்று அவ்விடத்திலிருந்து புறப்பட்டு சென்றது. பயத்தில் தரையில் படுத்துக் கொண்ட அன்னாவைப் பார்த்து அத்தலைமையதிகாரி இது ஒரு போலி மரண தண்டனை என சிரித்தார்.

2001ம் ஆண்டில் மின்னஞ்சலில் வந்த உயிர் அச்சுறுத்தலையடுத்து அன்னா வியன்னாவுக்கு சென்றார். அன்னா தனது 'காணாமல் போனவர்கள்' எனும் கட்டுரையில் காவல்துறை அலுவலர் செர்ஜி லபின் என்பவர் செச்னிய மக்கள் மீது மேற்கொண்ட வன்முறைகளை வெளிப்படுத்தியதால் அவ்வலுவலர் அன்னாவை பழிதீர்க்கும் நோக்குடன் இம்மின்னஞ்சலை அனுப்பியிருக்கலாமென கருதிய அன்னா உருசியாவை விட்டு வெளியேறினார். 2002ல் அவ்வலுவலர் இக்குற்றசாட்டிற்காகக் கைது செய்யப்பட்டு அதற்கடுத்த வருடம் விடுவிக்கப்பட்டார். எனினும் செச்னிய மக்கள் மீது நிகழ்த்திய வன்முறைக்காக குற்றவாளியாகத் தீர்ப்பளிக்கப்பட்டு 2005ல் அவ்வலுவலர் சிறை சென்றார். இவ் அலுவலரின் நண்பர் ஒருவர் அன்னாவின் மரணத்தோடு தொடர்புபட்டிருக்கலாமென சந்தேகிக்கப்படுகிற்து.

2004ம் ஆண்டில் அப்போதைய செச்னிய பிரதமரான ரம்சான் கடிரோவுடன் நிகழ்ந்த கலந்துரையாடலின் போது ரம்சான் மற்றும் அவரின் உதவியாளரால் அன்னா ஒரு எதிரி என்றும் வீதியில் வைத்து சுட்டுக் கொல்லப்பட வேண்டியவர் என்றும் மிரட்டல் விடுக்கப்பட்டார். அன்னா கொல்லப்பட்ட அன்று நொவாயா கசெட்டா இதழின் பிரதம ஆசிரியர் திமித்ரி முரட்டோவ் அன்னா கடிரோவின் இராணுவம் செய்யும் அட்டூழியங்களைப் பற்றி மிக நீண்ட ஆக்கம் ஒன்றை எழுத திட்டமிட்டுக் கொண்டிருந்ததாகத் தெரிவித்தார். அன்னாவின் இறுதி நேர்காணலில் 'கடிரோவ் சமகாலத்தைய செச்னிய ஸ்டாலின்' என குறிப்பிட்டிருந்தார். 

அக்டோபர் 7 2006ல் அன்னா மாஸ்கோவிலிருக்கும் தன்னுடைய அடுக்குமாடித் தொடர்குடியிருப்பின் மின்னுயர்த்தியில் இறந்து கிடந்தார். அவரின் தோள்பகுதியில் ஒரு தடவையும் மார்புப் பகுதி மற்றும் தலைப்பகுதியில் இரு தடவையும் குண்டடிப்பட்டிருந்தது. அன்றைய தினம் விளாதிமிர் புட்டினின் பிறந்த தினம் என்பதோடு ரம்சான் கடிரோவின் 30வது பிறந்த தினம் முடிந்து மூன்றாவது நாள் என்பதும் குறிப்பிடத்தக்கது. இதனால் இருவரில் ஒருவர் அல்லது இருவரும் அன்னாவின் கொலையில் தொடர்புபட்டிருக்கலாம் என சந்தேகம் ஏற்பட்டது.

அன்னாவின் இறுதிச் சடங்கு மாஸ்கோவின் புறநகர் பகுதியிலிருந்த துரொயெகுரோவ்ஸ்கோயே மயானத்தில் அக்டோபர் 10 2006 அன்று நடந்தது. அவரின் உடல் புதைக்கப்படுவதற்கு முன் 1000 பேர் அவரின் சவப்பெட்டி முன்னால் அஞ்சலி செலுத்தினார்கள். அங்கு அன்னாவின் தோழர்கள், சக ஊழியர்கள், பிரபலங்கள், மற்றும் அன்னாவின் வாசகர்கள் ஆகியோர் வருகை தந்திருந்தனர். உருசியாவின் உயரதிகாரிகள் எவரும் அவ் இறுதிச் சடங்கில் பங்கேற்றதாகத் தெரியவில்லை. அன்னா அவரின் தந்தையின் கல்லறைக்கருகில் புதைக்கப்பட்டார்.




</doc>
<doc id="436968" url="https://ta.wikipedia.org/wiki?curid=436968" title="அமானினமைடு">
அமானினமைடு

அமானினமைடு ("Amaninamide") என்பது CHNOS என்ற மூலக்கூற்று வாய்ப்பாட்டால் விவரிக்கப்படும் ஒரு வளைய பெப்டைடு ஆகும். அமாடாக்சின் வகை நச்சுகளில் இதுவும் ஒரு வகையாகும். இவையாவும் அமானிட்டா என்ற காளான் போன்ற பல தாவர இனங்களில் காணப்படுகின்றன. லெப்பியோட்டா, கலேரினா எனப்படும் காளான் வகைகள் குறிப்பிடத்தக்கவை ஆகும். ஆல்பா-அமானிட்டின் பெப்டைடிலிருந்து அமானினமைடு சற்று வேறுபட்டதாகும். அமானினமைடின் டிரிப்டோபேனில் ஓர் ஐதராக்சில் குழு குறைவாக இருக்கும். இதனால் புற ஊதா கதிர் ஈர்ப்பு மாறுபடுகிறது. ஆனால் நச்சுத்தன்மையில் எந்த வேறுபாடும் இல்லை.

பிற அமாடாக்சின்கள் போல அமானினமைடும் ஆர்.என்.ஏ. பாலிமரேசு II நொதியை தடுக்கிறது. இதனால் கடத்தி ஆர்.என்.ஏ. வின் தொகுப்பு தடுக்கப்படுகிறது. சிறுநீரக செல்களும் கல்லீரல் செல்களும் குழியப்பகுப்புக்கு உட்படுகின்றன. 



</doc>
<doc id="436972" url="https://ta.wikipedia.org/wiki?curid=436972" title="களக்குடி ஸ்ரீ முனியப்பா சாமி ஆலயம்">
களக்குடி ஸ்ரீ முனியப்பா சாமி ஆலயம்

களக்குடி  முனியப்பசாமி ஆலயம் என்பது இராமநாதபுரம் மாவட்டம் கீழக்கரை வட்டத்திற்கு உட்பட்ட திரு உத்திரகோசமங்கைக்கு அருகில் உள்ள களக்குடி கிராமத்தில்  அமைந்துள்ள காவல் தெய்வம் ஆகும்.

        இக்கோவிலின் வரலாறு என்பது வியக்க வைக்க கூடிய ஒன்றாக தெரிகின்றது, இக்கோவிலில் இரவில் மட்டுமே தெய்வ வழிபாடு என்ற ஒரு கொள்கையை பின்பற்றி வருகிறார்கள், இந்த முனியப்பா சாமியை வழிபடுபவர்கள் மாட்டுக்கறி தின்பது கூடாது என்றும் மீறி மாட்டு கரி திண்டு வழிபட்டால் வம்சமே இல்லாமல் போய்விடும் என்றும் ஒரு நம்பிக்கையை கடைப்பிடித்து வருகிறார்கள், அது மற்றும் இன்றி இக்கோவிலில் மாட்டு தோளால் செய்யப்பட்ட மேளங்களும் பயன்படுத்தபட மாட்டாது.

           எதற்காக என்று நாம் கேட்டால் அதற்கு நாயமான ஒரு பதிலை இந்த கிராமத்தை சார்ந்தவர்கள் கூறுகிறார்கள், அது என்னவென்றால் காலம் காலமாக தாங்கள் விவசாய தொழிலை செய்து வரும் பாண்டியர் வாரிசு என்றும் நாங்கள் உழவுக்கு காளை மாடுகளை பயன்படுத்தி வருவதால் அதை தெய்வமாகவும் வழிபடுகிறோம் ஆதலால் நாங்கள் சாபிடுவதில்லை என்றும் மீறி சாப்பிட்டால் முனியப்பன் எங்களை தண்டித்து விடுவார் என்றும் கூறிகின்றனர்.

             இக்கோவில் சரியாக ஆவணி மாதம், முதல் வெள்ளிக்கிழமை அன்று  5மணி அளவில் ஆரம்பிக்கப்படும், இக்கோவிலில் சாமியாக ஆடுபவர் சரியாக ஒருமாத காலம் விரதம் இருந்து சுத்தபத்தமாக இருக்கவேண்டும். இக்கோவிலின் திருவிழா அன்று, 5 மணியளவில்  விரதம் இருந்த, அந்த நபருக்கு பம்பை உடுக்கை முழங்க  அருள் ஏற்றப்படும், சாமி அருள் ஏற்றிய பிறகு சரியாக ஒரு மணி நேரம் ஆணி பொருத்திய காலணியை அணிந்துகொண்டு மக்களுக்கு குறி செல்லவேண்டும், மக்களுக்கு தங்களின் குறிகளை சொல்லிய பிறகு விளைச்சல் நிலங்களை சுற்றி முனியப்பன் வளம் வருவார் ஒவ்வொரு வயல்களிலும் எலுமிச்சை கனிகளை வீசி விட்டு இறுதியாக ஆலயத்தை வந்தடைவார். முனியப்பன் வேட்டை ஆடி வருவதற்குள் பொங்கல் இட்டு சிலைக்கு பூஜைகளை செய்து மக்கள் அனைவரும் முனியப்பன் வருகையை எதிர்பார்த்து இருப்பார்கள். முனியப்பன் வந்தவுடன் குலவை இட்டு மீண்டும் பம்பை உடுக்கை முழங்க முனியப்பனை உற்சாகபடுத்தி  பேய் பிடித்தவர்களுக்கு பேய் ஓட்டபடும் அது மற்றும் இன்றி பில்லி சூனியம் போன்ற வற்றையும் நீக்கப்படும். அதன் பிறகு முனியப்பன் தனது ஓங்கிய அருவளால் 7 ஆடுகளையும் ஒரே வெட்டில் வெட்டி முனியப்பன் அந்த இரத்தத்தை பருகுவார். இதன் பிறகு பக்தர்கள் அனைவருக்கும் பஞ்சாமிர்தம் வழங்கி தேங்காய் பலம் உடைத்தும் முனியப்பன் அருள் புரிவார்.   மறுநாள் காலையில், வீடு வாரியாக ஒருவீடிற்கு தாலா ஒருகிலோ ஆட்டு கரி வழங்கி பொங்கல் கடலை பொறி தேங்காய் பலம் வழங்கப்படும்.


</doc>
<doc id="436975" url="https://ta.wikipedia.org/wiki?curid=436975" title="அல்மோகலண்ட்டு">
அல்மோகலண்ட்டு

அல்மோகலண்ட்டு ("Almokalant") என்பது CHNOS என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இலயமற்ற இதயத் துடிப்புக்கான சிகிச்சையில் ஒரு மருந்தாக இச்சேர்மம் பயன்படுத்தப்படுகிறது . மேலும் இதுவொரு பொட்டாசியம் அயனிக் குழாய் தடுப்பியாகும். எலிகளில் அசாதாரண கருவளர்ச்சி குறைபாடுகளை இச்சேர்மம் ஏற்படுத்துகிறது . 


</doc>
<doc id="436977" url="https://ta.wikipedia.org/wiki?curid=436977" title="மூ. சி. சீனித்தம்பி">
மூ. சி. சீனித்தம்பி

எம். எஸ்.எஸ் என அழைக்கப்படும் மூ.சி. சீனித்தம்பி ஓய்வுபெற்ற அதிபர் ஆவார். வதிரியில் 18 பெப்ரவரி 1920 இல் பிறந்தவர். ஆசிரியராக அதிபராக சமாதான நீதவானாக கூட்டுறவாளராக சமூகசேவையாளராக அறியப்பட்டவர். ஆங்கிலம் இலத்தீன் மற்றும் சிங்களம் ஆகிய மொழிகளில் புலமையுடையவர். தேவரையாளி இந்துக் கல்லூரியில் அதிபராகப் பணியாற்றியவர்.
தேவரையாளி சைவ வித்தியாசாலை, காலி சென்ற் அலோசியஸ் கல்லூரி, கொழும்பு ஆனந்தாக் கல்லூரி மற்றும் 1953 இல் இந்தியாவில் இராசதானிக் கல்லூரியிலும் (Presidency College) கற்றார். 

இலண்டன் மெட்றிக்குலேசன் பரீட்சையில் 1942 இல் சித்தியடைந்தார்

ஆசிரியப்பணி : 1949-1953 வரை மாத்தளை சென் தோமஸ்கல்லூரி.

அதிபர்பணி : 1954 - 1979இல் வரை அதிபர் பணி தேவரையாளி இந்துக் கல்லூரி.

07.05.1957 இல் தேவரையாளி இந்துக் கல்லூரியை உயர்தர ஆங்கிலப் பாடசாலையாக தரமுயர்த்தப் பாடுபட்டார். 

1981 இல் வதிரி அபிவிருத்தி நிலையத்தின் தாபகத் தலைவர். 

சுற்று வாசிப்பு, இலக்கிய மன்றம், வீதியோட்டம் ஆகியவற்றை மாணவர்களிடையே ஊக்குவித்து வளர்த்தெடுத்தார். 

1966 இல் வல்லை கூட்டுறவு வைத்தியசங்கத்தின் அங்கத்தவர். 

1969-1975 வரை இந்து கலாசார அமைச்சின் ஆலோசகர். 

1975 இல் கட்டைவேலி  நெல்லியடி ப.நோ.கூ.சங்கத்தின் தலைவர். 

1.   ஆய்வுக்கட்டுரை : “Regional and Cultural Traditions in the Development of Human Rights in Sri Lanka.”1980, Human Rights Centre, Sri Lanka Foundation Institute.

2.   ஆய்வுக்கட்டுரை : “National Local and Regional Arrengements for the Promotion and Protection of Human Rights in the Asion Region”  united Nations Regional Seminar, 1982.

கல்விச் சேவைக்காகவும் சமூகசேவைக்காகவும் MAN OF ACHIEVEMENT AWARD 1988 ஆம் ஆண்டு CAMBRIDGE INTERNATIONAL BIOGRAPHICAL INSTITUTE வழங்கிக் கௌரவித்தது.

 நினைவுப் பேருரை

http://www.sundaytimes.lk/031019/plus/appreciation.htmHis selfless service will be remembered


</doc>
<doc id="436980" url="https://ta.wikipedia.org/wiki?curid=436980" title="ஹோஸ்கோட்">
ஹோஸ்கோட்

ஹோஸ்கோட் (Hoskote) இந்தியாவின் கர்நாடகா மாநிலத்தில் உள்ள பெங்களூரு ஊரக மாவட்டத்தின் நிர்வாகத் தலைமையிடம் ஆகும். இங்கு 23 வார்டுகள் கொண்ட ஹோஸ்கோட் நகராட்சி உள்ளது. ஹோஸ்கோட் நகரம், பெங்களூருக்கு வடகிழக்கே 27 கிமீ தொலைவில், தேசிய நெடுஞ்சாலையில் உள்ளது.

மராத்தியப் பேரரசின் படைகளுக்கும், பிரித்தானியக் கிழக்கிந்தியக் கம்பனி படைகளுக்கும், முதலாம் ஆங்கிலேய மைசூர் போரின் தொடர்ச்சியாக ஹோஸ்கோட் நகரத்தில் 22-23 ஆகஸ்டு 1768 அன்று போர் நடைபெற்றது. 

23 வார்டுகள் கொண்ட ஹோஸ்கோட் நகராட்சியின், 2011ம் ஆண்டின் மக்கள்தொகை கணக்கெடுப்பின் படி, மொத்த மக்கள்தொகை 56,980 ஆகும். அதில் ஆண்கள் 29,261 ஆகவும்; பெண்கள் 27,719 ஆகவும் உள்ளனர். பாலின விகிதம் 1000 ஆண்களுக்கு, 956 பெண்கள் வீதம் உள்ளனர். சராசரி எழுத்தறிவு 86.22%% ஆகவுள்ளது. ஆறு வயதிற்குட்பட்ட குழந்தைகள் 6825 ஆகவுள்ளனர். ஹோஸ்கோட் மக்கள்தொகையில் இந்துக்கள் 74.86% ஆகவும், இசுலாமியர்கள் 22.24% ஆகவும், கிறித்தவர்கள் 2.30% ஆகவும், மற்றவர்கள் 0.60% ஆகவும் உள்ளனர். இங்கு கன்னடம் மற்றும் தமிழ் மொழிகள் பேசப்படுகிறது.



</doc>
<doc id="436981" url="https://ta.wikipedia.org/wiki?curid=436981" title="நெல்லி அகினியன்">
நெல்லி அகினியன்

நெல்லி அகினியன் ("Nelly Aginian") என்பவர் ஆர்மீனியா நாட்டு பெண் சதுரங்க கிராண்டு மாசுட்டர் ஆவார். இவர் 1981 ஆம் ஆண்டு ஆகத்து 4 அன்று பிறந்தார். 

2001 ஆம் ஆண்டு இவர் ஒரு பெண் அணைத்துலக சதுரங்க மாசுட்டர் என்ற தலைப்பையும் 2005 ஆம் ஆண்டில் பெண் சதுரங்க கிராண்டு மாசுட்டர் என்ற பட்டத்தையும் பெற்றார். 2005 ஆம் ஆண்டு அலுசுட்டா நகரில் நடைபெற்ற அனைத்துலக சதுரங்கப் போட்டியில் அகினியன் முதலாவது இடத்தைப் பிடித்தார். இவர் மைக்கா ஏரவான் சதுரங்க கழகத்தின் உறுப்பினர் ஆவார். 2006 ஆம் ஆண்டு கழகங்களுக்கு இடையில் நடைபெற்ற ஐரோப்பிய கோப்பை சதுரங்கப் போட்டியில் இவர் அங்கம் வகித்த கழகம் போட்டியில் வென்றது. 
2003 ஆம் ஆண்டு பல்கேரியாவின் பிளோவிடிவ் நகரில் நடைபெற்ற 5 ஆவது ஐரோப்பிய அணி சதுரங்க சாம்பியன்பட்டப் போட்டியில் தங்கப் பதக்கம் வென்ற ஆர்மீனிய மகளிர் குழுவில் அகினியன் இடம்பெற்றிருந்தார்..

இந்த அணியே இப்பட்டத்தை வென்ற முதலாவது ஆர்மீனிய மகளிர் அணியாகும் 2007 ஆம் ஆண்டு நடைபெற்ற ஐரோப்பிய அணி சதுரங்க சாம்பியன்பட்டப் போட்டியில் வெண்கலப் பதக்கம் வென்றபோதும் இவர் அந்த அணியில் இடம்பெற்றிருந்தார் . 2005, 2009, 2011 ஆம் ஆண்டுகளிலும் இவர் அங்கம் வகித்த ஆர்மீனியாவின் மகளிர் அணி பங்கு பெற்று விளையாடியது. இவ்வாண்டுகளில் இவர்கள் பதக்கம் ஏதும் வெல்லவில்லை. 

2007, 2009, 2011 ஆம் ஆண்டுகளில் நடைபெற்ற பெண்கள் அணிகளுக்கு இடையிலான உலக சதுரங்க போட்டிகளில் அகினியன் மூன்று முறையும் பங்கேற்று விளையாடினார் </ref>

பெண்கள் சதுரங்க ஒலிம்பியாடு போட்டிகளில் ஆர்மீனியாவின் சார்பாக அகினியன் இதுவரை ஏழுமுறை பங்கேற்று விளையாடியுள்ளார். (1996, 1998, 2000, 2004, 2006, 2008 மற்றும் 2010) 33 ஆவது சதுரங்க ஒலிம்பியாடு, 34 ஆவது சதுரங்க ஒலிம்பியாடு, 36 ஆவது சதுரங்க ஒலிம்பியாடு, 37 ஆவது சதுரங்க ஒலிம்பியாடு, 38 ஆவது சதுரங்க ஒலிம்பியாடு, 39 ஆவது சதுரங்க ஒலிம்பியாடு போட்டிகளில் அகினியன் பங்கேற்ற ஆட்டங்கள் இடம்பெற்றுள்ளன .


</doc>
<doc id="436989" url="https://ta.wikipedia.org/wiki?curid=436989" title="மறிமான் எலி">
மறிமான் எலி

மறிமான் எலி ("Tatera indica") என்பது பாலைவன எலி வகையைச் சேர்ந்த கொறிணி ஆகும். இது தென்னாசியாவில் உள்ள சிரியாவில் இருந்து வங்காளதேசம் வரை உள்ள பகுதிகளில் காணப்படுகிறது.


</doc>
<doc id="436990" url="https://ta.wikipedia.org/wiki?curid=436990" title="ரீனா ராய்">
ரீனா ராய்

ரீனா ராய் (Reena Roy) 1957 ஜனவரி 7 அன்று பிறந்த ஒரு இந்தித் திரைப்பட நடிகையாவார். 1972 இலிருந்து 1985 வரை பல படங்களில் முன்னணி பாத்திரங்களில் நடித்துள்ளார் மற்றும் அந்த சகாப்தத்தின் முன்னணி நடிகை ஆவார். அவருடைய காலத்தின் மிக உயர்ந்த ஊதியம் வாங்கும் நடிகையாக அவர் இருந்தார். இவருக்கு, சினிமாவில் பங்களிப்புக்காக ஷர்மிளா தாகூருடன் இணைந்து 1998 இல் பிலிம்ஃபேர் வாழ்நாள் சாதனையாளர் விருது வழங்கப்பட்டது. அவர் பெண்களுக்கு முக்கியத்துவம் சார்ந்த பாத்திரங்களில் நடித்து வந்தார். அவருடைய படமான "அப்னாபன்" (1977) திரைப்படத்தில் நடித்ததற்காக சிறந்த துணை நடிகைக்கான ஃபிலிம்ஃபேர் விருதினைப் பெற்றார், மேலும் "நாகின்" (1976) மற்றும் ஆஷா (1980). ஆகிய படங்களில் நடித்ததனால் சிறந்தத் துணை நடிகைக்கான ஃபிலிம்ஃபேர் விருதுக்கு பரிந்துரைக்கப்பட்டார்.

ரீனா ராய் "சாய்ரா அலி" என்ற பெயருடன் நடிகர் சாதிக் அலிக்கும் , சர்தா அலிக்கும் மூன்றாவது மகளாகப் பிறந்தார். பெற்றோர் விவாகரத்து பெற்றுக் கொண்டனர், இவருக்கு மூன்று உடன்பிறப்புகள் அவளுக்கு உண்டு. அவரது தாயார் விவாகரத்திற்குப் பிறகு நான்காவது குழந்தைக்கு ரூபா ராய் என மறுபெயரிட்டார். அவரது முதல் படத்தின் தயாரிப்பாளரால் ரீனா ராய் என மாற்றப்பட்டது மற்றும் அவரது தாய் மற்றும் உடன்பிறந்தவர்களின் பொருளாதாரதிற்கு உதவியாக இருக்க முடிவெடுத்து தனது இளம் வயதிலேயே திரைப்படங்களில் நடிக்கத் முடிவெடுத்து திரைப்படங்களில் நுழைந்தார்.

அவருக்கு பார்கா மற்றும் அஞ்சு என இரு சகோதரிகள் இருக்கிறார்கள். மேலும் ராஜா என்ற ஒரு சகோதரன் உண்டு. 1983 இல், அவர் புகழின் உச்ச நிலையில் இருந்தபோது, திரைப்படத் தொழிலில் இருந்து வெளியேறி பாக்கித்தான் மட்டை பந்து வீரர் முகுசின் கானை திருமணம் செய்து கொண்டார். பிற்கு இவர்கள் விவாகரத்து பெற்றனர். ஆரம்பத்தில் ரீனா இவரது தனது மகள் சனம் உடன் இருந்தார்.



</doc>
<doc id="436994" url="https://ta.wikipedia.org/wiki?curid=436994" title="அன்னா அக்சாருமோவா">
அன்னா அக்சாருமோவா

அன்னா அக்சாருமோவா ("Anna Akhsharumova", பிறப்பு: சனவரி 9, 1957) என்பவர் உருசியா நாட்டைச் சேர்ந்த பெண் சதுரங்க கிராண்டு மாசுட்டர் ஆவார். இவர் சதுரங்க கிராண்டு மாசுட்டர் போரிசு குல்கோவின் மனைவியுமாவார். 

இவ்விருவரும் 1970 களில் சோவியத் நாட்டில் அகதிகளாக மிகவும் பிரபலமாக இருந்தனர். இறுதியாக இவர்கள் 1986 ஆம் ஆண்டில் அமெரிக்காவில் குடியேற அனுமதிக்கப்பட்டனர். 1976 ஆம் ஆண்டு உருசிய பெண்கள் சாம்பியன் பட்டப் போட்டியில் அக்சாருமோவா வெற்றி பெற்றார். 1987 இல் அமெரிக்காவில் நடைபெற்ற அமெரிக்கப் பெண்கள் சதுரங்க சாம்பியன் பட்டப் போட்டியிலும் இவர் வெற்றி பெற்றார். 

1988, 1990, 1996 ஆம் ஆண்டுகளில் நடைபெற்ற சதுரங்க ஒலிம்பியாடு போட்டிகளில் இவர் அமெரிக்காவின் சார்பாக பங்கு பெற்று விளையாடினார் . 

1989 ஆம் ஆண்டில் அன்னா அக்சாருமோவாவின் எலோ தரப்புள்ளிகள் 2400 ஆக இருந்தது. இதுவே இவரது அதிகபட்ச புள்ளிகளும் ஆகும். 



</doc>
<doc id="436996" url="https://ta.wikipedia.org/wiki?curid=436996" title="வெற்றித் தூண்">
வெற்றித் தூண்

துவஜம் அல்லது வெற்றித் தூண் ("Dhvaja") இந்து சமயம், பௌத்தம் மற்றும் சமண சமயங்களின் வழிபாட்டுத் தலங்களில் காணப்படும் எட்டு மங்கலச் சின்னங்களைக் குறிக்க பயன்படுத்தும் "பதாகை" அல்லது "கம்பம்" அல்லது "தூண்" ஆகும்.

இந்து சமயக் கோயில்களில் கருவறைக்கு முன்னர் நிறுவப்படும் வெற்றிக் கம்பங்களில், விஷ்ணு கோயில்களில் கருடக் கொடியும், சிவன் கோயில்களில் நந்திக் கொடியும், முருகன் கோயில்களில் சேவற் கொடியும், அம்பாள் கோயில்களில் திரிசூலக் கொடியும் காணப்படும்.



</doc>
<doc id="437001" url="https://ta.wikipedia.org/wiki?curid=437001" title="அஸ்வினி கல்சேகர்">
அஸ்வினி கல்சேகர்

அஸ்வினி கல்சேகர் (Ashwini Kalsekar) ஒரு இந்திய நடிகை ஆவார், இவர் ஏக்தா கபூரின் தொலைக்காட்சித் நாடகத் தொடரான "கசாம் சே" என்ற நிகழ்ச்சியில் "ஜிக்யாசா வாலியா" என்ற பாத்திரத்திலும் மற்றும் "ஜானி காதர்" என்றத் தொடரில் பிரகாஷின் மனைவி வர்ஷா பாத்திரத்திலும் நடித்ததற்காக பெரிதும் அறியப்படுகிறார்.

அஸ்வினி கல்சேகர் கொங்கனி தேசஸ்த் பிராமணர் குடும்பத்தின் கோயன் பரம்பரையில் 1970 ஜனவரி 22 அன்று மகாராஷ்டிர மாநிலம் மும்பையில் பிறந்துள்ளார். இவரதுஇ த்ந்தை அனில் கல்சேகர் ஒரு வங்கியில் பணி புரிந்தவர். 1991இல் அஸ்வினி தனது இளங்கலைப் பட்டப்படிப்பை மும்பையில் முடித்தார். அவர் 1991 ல் இருந்து 1994 வரை படிப்பை முடித்த பிறகு நாடகத்த்தில் நுழைந்தார். 1992 ல் இருந்து 1993 வரை நடிகை நீனா குப்தா விடம் நடிப்பு பயிற்சி மேற்கொண்டு, தனது கனவை நினைவாக்க முயன்றார். 1992 முதல் 1995 வரை "முசாமீல் வாகில்" என்ற நாடக பயிற்சியாளரிடம் இவர் பயிற்சி பெற்றார். அஸ்வினி நன்கு பயிற்சியளிக்கப்பட்ட கதக் நடனக் கலைஞர் ஆவார்.
அஷ்வினி 1998 ல் நிதிஷ் பாண்டே என்பவரைத் திருமணம் செய்து கொண்டார். 2002 ஆம் ஆண்டில் பல்வேறு அறியப்படாத காரணங்களால் இவர்கள் பிரிந்தனர். பின்னர் அவர் திரைப்படம் மற்றும் தொலைக்காட்சி நடிகரான முரளி ஷர்மாவை திருமணம் செய்துகொண்டார். 

1996 இல், அஸ்வினி மராத்தி திரைப்படமான "துலா ஜபார் லா" படத்தில் நடித்தார். தொடர்ந்து மராத்தியில் பல படங்களில் நடித்தார், அங்கு அவர் துணை கதாபாத்திரங்களில் நடித்தார்.

1990 களின் நடுப்பகுதியில் அவர் "சாந்தி" போன்ற தொடர் நிகழ்ச்சிகளுடன் தனது தொலைக்காட்சி வாழ்க்கையைத் தொடங்கினார், 


</doc>
<doc id="437002" url="https://ta.wikipedia.org/wiki?curid=437002" title="சாய்ரா பானு">
சாய்ரா பானு

சாய்ரா பானு (பிறப்பு 23 ஆகஸ்ட் 1944), சாய்ரா பானோ என்றும் அழைக்கப்படுகிறார். இந்திய திரைப்பட நடிகை மற்றும் திரைப்பட நடிகர் திலிப் குமாரின் மனைவி. 1961 முதல் 1988 வரை பல பாலிவுட் படங்களில் நடித்துள்ளார். 1982ஆம் ஆண்டு கலாநிதி இயக்கத்தில் வெளிவந்த தமிழ் படமான "கடவுளுக்கு ஒரு கடிதம்" திரைப்படத்தில் நடிகர் ராஜிவுக்கு இணையாக கதாநாயகியாக நடித்தார்.

சாயிரா பானு நடிகை நசீம் பானு அவர்களின் மகளாவார். 

சாய்ரா தனது குழந்தை பருவத்தில் பெரும் பகுதியை லண்டனில் கழித்தார். 

1960 ஆம் ஆண்டில் சைரா பானு, தனது 16வது வயதில் இந்தித் திரைப்படங்களில் அவர் அறிமுகமானார். 1961 ஆம் ஆண்டில் "ஜங்கிளீ" என்ற படத்தில் ஷாமி கபூருடன் கதாநாயகியாக அறிமுகமானார், அதில் அவர் சிறந்த நடிகைக்கான முதல் பிலிம்பேர் பரிந்துரைப் பெற்றார். இந்த படத்தின் பிரபலமான பாடல் "யாஹூ! ! சஹாய் கோய் முஜே ஜங்கிள் கே " முகம்மது ரஃபி பாடினார். 

சாய்ரா பானு 1966 இல் நடிகர் திலீப் குமாரை மணந்தார். 1963 முதல் 1969 வரை இந்தி திரைப்படத்தில் மூன்றாவது அதிக ஊதியம் கொண்ட நடிகை சாய்ரா பானு. 1971 முதல் 1976 வரை நான்காவது அதிக ஊதியம் பெற்ற நடிகை. 2017ஆம் ஆண்டு நில அபகரிப்பு கும்பல் தங்கள் வீட்டை அபகரிக்க முயல்வதாக டுவிட்டரில் புகார் தெரிவித்தார். "பிரதமர் மோடி அவர்களை சந்திக்க விரும்புகிறேன். இதற்காக எனக்கு நேரம் ஒதுக்க வேண்டும். முதல்வர் தேவேந்திர பட்னாவிஸின் தொடர் வாக்குறுதிகளை நம்பி களைப்படைந்துவிட்டேன். எனது கணவர் திலீப் குமாருக்கு சொந்தமாக உள்ள ஒரே ஒரு வீட்டை, நில மோசடியாளரான சமீர் போஜ்வானியிடமிருந்து பாதுகாக்க நீங்கள்தான் உதவ வேண்டும். நீங்கள்தான் எனக்கு கடைசி நம்பிக்கை" என்று கூறினார்.


</doc>
<doc id="437003" url="https://ta.wikipedia.org/wiki?curid=437003" title="பாலக் முச்சால்">
பாலக் முச்சால்

பாலக் முச்சால் (Palak Muchhal) 1992 மார்ச் 30 அன்று பிறந்த இவர் ஒரு இந்தியப் பின்னணிப் பாடகர் ஆவார். 
இதயக் கோளாறினால் பாதிக்கப்படும் ஏழை குழந்தைகளுக்கு நிதியுதவி வழங்கும் பொருட்டு அவர் மற்றும் அவரது இளைய சகோதரர் பாலாஷ் முச்சால் ஆகிய இருவரும் இணைந்து இந்தியாவிலும் வெளிநாடுகளிலும் மேடை நிகழ்ச்சிகளை நடத்துகின்றனர். 16 ஆம் ஆண்டு டிசம்பர் 8 ஆம் தேதி வரை, அவர் தொண்டு நிகழ்ச்சிகள் மூலம் நிதி திரட்டினார், இது 1333 இதய நோய்களால் பாதிக்கப்பட்ட குழந்தைகளை காப்பாற்ற உதவியது. சமூக செயல்பாடுகளில் ஈடுபடுவதற்காக கின்னஸ் உலக சாதனைகள் மற்றும் லிம்கா சாதனைகள் புத்தகம் ஆகியவற்றில் முச்சால் இடம் பெற்றார். அவரது பணியானது, இந்திய அரசு மற்றும் பிற பொது நிறுவனங்கள் பல்வேறு விருதுகள் மூலம் அங்கீகரிக்கப்பட்டுள்ளது .
இந்தி திரைப் படங்களுக்கு பின்னணி பாடகராக முச்சால் இருக்கிறார். "ஏக் தா டைகர்" (2012), "ஆஷிக் 2" (2013)," கிக் (2014), "ஆக்சன் ஜாக்சன்" (2014) "மெய்மறந்தேன் பாராயோ" (2015) "எம். எஸ். தோனி" (2016) மற்றும் காபில் (2017) போன்ற படங்களில் இவர் பணியாற்றியுள்ளார்.

பாலக் முச்சால் இந்தூரிலுள்ள ஒரு மார்வாரி குடும்பத்தில் 1992 மார்ச் 30 அன்று பிறந்தார். இவர் தூய சைவம்.
அவரது தாயார், அமிதா முச்சால், ஒரு இல்லத்தரசி, மற்றும் அவரது தந்தை, ராஜ்குமார் முச்சால், ஒரு தனியார் நிறுவனத்தில் பணியாற்றுகிறார். அவருக்கு பாலாஷ் முச்சால் என்ற ஒரு இளைய சகோதரர் இருக்கிறார். அவர் இந்தூர், சினே நகர் ஸ்ரீ ஆக்ரேசன் வித்யாலயா பள்ளியில் படித்தார். மே மாதம் 2013 ஆம் ஆண்டில், முச்சால் தனது இறுதி வருடத்தில், இளங்கலை வணிகவியல் பட்டம் பெற்றார்.
ராஜஸ்தானின் பிரதாப்கர் மாவட்டத்தில் சோட்டாசத்ரி நகரில் முச்சாலின் தாத்தாவின் வீடு உள்ளது. அவர் நான்கு வயதிலேயே பாடுவதற்குத் தொடங்கினார். அவர் இந்திய பாரம்பரிய இசை இல் பயிற்சி பெற்றார். இந்தி, சமசுகிருதம், குஜராத்தி, ஒரியா, அசாமி, இராச்சசுத்தானி, பெங்காலி, போச்புரி, பஞ்சாபி, மராத்தி, கன்னடா, தெலுகு, தமிழ், சிந்தி மற்றும் மலையாளம் போன்ற 17 வெவ்வேறு மொழிகளில் முச்சால் பாடுகிறார்.

2011 ஆம் ஆண்டில், முச்சால் தொழில்முறை பின்னணி பாடகியாக பாலிவுட்டில் நுழைந்தார், ஆனால் குழந்தை இதய நோயாளிகளுக்கு உதவ அவரது முயற்சிகள் தொடர்ந்தது. ஆகஸ்ட் 2015 வரை, அவரால் எழுப்பப்பட்ட நிதி 800 குழந்தைகளின் உயிர்களை காப்பாற்ற உதவியது.



</doc>
<doc id="437006" url="https://ta.wikipedia.org/wiki?curid=437006" title="ஒல்கா அலெக்சாண்ட்ரோவா">
ஒல்கா அலெக்சாண்ட்ரோவா

ஒல்கா அலெக்சாண்ட்ரோவா ("Olga Alexandrova") என்பவர் உக்ரைனில் பிறந்த எசுப்பானியா நாட்டு பெண் சதுரங்க கிராண்டு மாசுட்டர் ஆவார். இவர் 1978 ஆம் ஆண்டு சனவரி மாதம் 28 ஆம் நாள் பிறந்தார். பெண் கிராண்டு மாசுட்டர், அனைத்துலக பெண் சதுரங்க மாசுட்டர் என்ற பட்டங்களை ஒல்கா பெற்றுள்ளார்.
எசுப்பானியா நாட்டு கிராண்டு மாசுட்டர் மிகுவெல் இல்லெசுகாசு என்பவரை இவர் திருமணம் செய்து கொண்டுள்ளார். 2011 ஆம் ஆண்டு நடைபெற்ற எசுப்பானிய தேசிய சதுரங்க சாம்பியன் பட்டப் போட்டியின் இறுதிச்சுற்றில் இவ்விருவரும் ஒருவரையொருவர் எதிர்த்துப் போட்டியிட வேண்டிய இக்கட்டான சூழல் ஏற்பட்டது. அந்த ஆட்டத்தை சமநிலையில் முடித்துக் கொள்ள இருவரும் ஒப்புக் கொண்டனர். இதனால் ஆள்வார் அலோன்சோ ரோசெல் சமநிலை முறிவு போட்டியின் மூலம் அப்போட்டியில் பட்டம் வென்றார் 
2004 ஆம் ஆண்டு நடைபெற்ற உக்ரைனிய பெண்கள் சதுரங்க சாம்பியன் பட்டப் போட்டியிலும், 2013 ஆம் ஆண்டு நடைபெற்ற எசுப்பானியா பெண்கள் சதுரங்க சாம்பியன் பட்டப் போட்டியிலும் ஒல்கா வெற்றி பெற்றார். 
உலகப் பெண்கள் சதுரங்க சாம்பியன் பட்டப் போட்டியில் ஒல்கா இரண்டு முறை போட்டியிட்டுள்ளார். 


</doc>
<doc id="437008" url="https://ta.wikipedia.org/wiki?curid=437008" title="நேஹா துபியா">
நேஹா துபியா

நேஹா துபியா (Neha Dhupia) 27 August 1980 ஆகஸ்ட் 27 அன்று பிறந்த இந்திய நடிகை மற்றும் அழகு நிகழ்ச்சிகளில் வென்றவர் ஆவார். இவர் இந்தி, பஞ்சாபி, தெலுகு மற்றும் மலையாளம் போன்ற மொழிகளில் நடித்துள்ளார். மேலும் இவர் 2002 ஃபெமினா மிஸ் இந்தியா அழகு நிகழ்ச்சியில் வென்றவர். இவரது பாலிவுட் அறிமுகம் "கயாமத்: சிட்டி அன்டர் த்ரட்" என்றத் திரைப்படமாகும்.

துபியா இந்தியவின் கொச்சியில் ஒரு சீக்கிய குடும்பத்தில் பிறந்துள்ளார். இவரது தந்தை கமாண்டர் பிரதீப் சிங் துபியா இந்தியக் கடற்படையில் பணி புரிந்தவர், மற்றும் இவரது தாயார், மன்பிந்தர் (பப்லி துபியா) ஒரு இல்லத்தரசி ஆவார். அவர் கடற்படையினருக்கான குழந்தைகள் பள்ளியில் பயின்றார், பின்னர் புது தில்லி ,தவுலா குவானில் இருக்கும் இராணுவ பொது பள்ளிக்கு மாற்றப்பட்டார்..புதுதில்லியில் உள்ள தில்லி பல்கலைக்கழகத்துடன் இணைந்த இயேசு மற்றும் மேரி கல்லூரியில் வரலாறு பட்டம் பெற்றார். 

துபியா புது தில்லியில் சுவரெழுத்து என்ற ஒரு நாடகத்தில் அறிமுகமானார். பின்னர் அவர் இன்டிபாப் இசைக்குழுவான யுபோரியாவிற்கான ஒரு இசை வீடியோவில் தோன்றினார் மற்றும் நிறுவனங்களின் விளம்பரங்களுக்கும் தோன்றினார். 
பின்னர் அவர் தொலைக்காட்சி தொடரான "ராஜ்தானி"யில் தோன்றினார். 2002 ஆம் ஆண்டில் அவர் ஃபெமினா மிஸ் இந்தியா யுனிவர்ஸ் பட்டத்தை வென்றார், மேலும் பின்னர் போர்டோ ரீக்கோவில் நடந்த மிஸ் யுனிவர்ஸ் 2002 பட்டத்திற்கான போட்டியில் 10 இறுதிப் போட்டியாளர்களில் ஒருவரானார்.
துபியா 1994 ஆம் ஆண்டில் குழந்தை நட்சத்திரமாக மலையாள திரைப்படமான "மின்னராம்" திரைப்படத்தில் மோகன்லால் உடன் நடித்தார். 2003 ஆம் ஆண்டு வெளியான "கயாமத்: சிட்டி அன்ட் த்ரட்" என்ற பாலிவுட் படத்தில் அறிமுகமானார், இது சுமாரான வசூலையே பெற்றுத் தந்தது.

துபியா மும்பை மராத்தானுக்கு ஆதரவளித்தார், அது இந்தியாவின் அறக்கட்டளைக்கு 5 லட்சத்திற்கும் மேலாக உயர்த்த உதவியது அவர் 2011 சிக்கிம் நிலநடுக்கத்தில் பாதிக்கப்பட்டவர்களுக்கு பணம் திரட்ட உதவினார். நடிகர்கள் சுனில் ஷெட்டி, விவேக் ஒபரோய், அனில் கபூர் மற்றும் நடிகை பிபாசா பாசு போன்ற பாலிவுட் நடிகர்களுடன் சிறப்பு விருந்தினராக ஹீரு கோல்டன் திரைப்பட விருதுகள் 2014 நிகழ்ச்சியில் பங்கேற்றார் .
மே 10, 2018 ஆம் ஆண்டு குருத்வாராவில் நடந்த ஒரு தனி விழாவில் நடிகர் ஆங்கட் பேடியை மணந்தார். 2008 நவம்பர் 18, அன்று, அவர் தனது முதல் குழந்தையான மெஹர் துபியா பேடிக்கு தாயானார். 


</doc>
<doc id="437010" url="https://ta.wikipedia.org/wiki?curid=437010" title="கிளைக்கோசைலமீன்கள்">
கிளைக்கோசைலமீன்கள்

கிளைக்கோசைலமீன்கள் (Glycosylamines) என்பவை ஒரு கிளைக்கோசைல் தொகுதியானது ஒருஅமினோ தொகுதியுடன், -NR இணைந்த அமைப்பைக் கொண்ட உயிர்வேதியியல் சேர்மம் ஆகும். இவை ஒரு வகையான கிளைக்கோசைடுகளாகவும் இருப்பதால், N-கிளைக்கோசைடுகள் எனவும் அழைக்கப்படுகின்றன. கிளைக்கோசைல் தொகுதிகளை கார்போவதரைட்டுகளில் இருந்து வருவிக்கப்பட முடியும். கிளைக்கோசைல் தொகுதியும், அமினோ தொகுதியும் ஒரு கிளைக்கோசைடு பிணைப்பின் வாயிலாக இணைக்கப்பட்டு ஒரு வளைய அரைஅமினல்ஈதரை(α-அமினோஈதர்) உருவாக்குகின்றன.

உதாரணங்கள் அடினோசின் போன்ற நியூக்ளியோசைடுகளை உள்ளடக்கியுள்ளன.


</doc>
<doc id="437011" url="https://ta.wikipedia.org/wiki?curid=437011" title="மெதினா வார்தா ஆலியா">
மெதினா வார்தா ஆலியா

மெதினா வார்தா ஆலியா ("Medina Warda Aulia") என்பவர் இந்தோனேசியாவைச் சேர்ந்த பெண் சதுரங்க கிராண்டு மாசுட்டர் ஆவார் . இவர் 1997 ஆம் ஆண்டு சூலை மாதம் ஏழாம் ஆம் நாள் யகார்த்தாவில் பிறந்தார்.2013 ஆம் ஆண்டு முதல் பெண் கிராண்டு மாசுட்டர் என்ற பட்டத்துடன் சதுரங்கம் ஆடி வருகின்றார். 


</doc>
<doc id="437016" url="https://ta.wikipedia.org/wiki?curid=437016" title="ஒல்கா பேப்யி">
ஒல்கா பேப்யி

ஒல்கா பேப்யி ("Olga Babiy") என்பவர் உக்ரைன் நாட்டைச் சேர்ந்த பெண் சதுரங்க கிராண்டு மாசுட்டர் ஆவார். இவர் 1989 ஆம் ஆண்டு சூன் மாதம் இருபதாம் ஆம் நாள் பிறந்தார். 2013 ஆம் ஆண்டு முதல் பெண் கிராண்டு மாசுட்டர் என்ற பட்டத்துடன் சதுரங்கம் ஆடி வருகின்றார். 

2009 ஆம் ஆண்டு நடைபெற்ற உக்ரைனிய பெண்கள் சதுரங்க சாம்பியன் பட்டப் போட்டியில் 20 வயதுக்கு உட்பட்டோர் பிரிவில் பேப்யி வெற்றி பெற்றார் . இதே ஆண்டு எவ்பேட்டோரியாவில் நடைபெற்ற உக்ரைனிய பெண்கள் தேசிய சதுரங்க சாம்பியன் பட்டப் போட்டியில் இவர் வெண்கலப் பதக்கம் வென்றார் .சீனாவின் சென்சென் நகரில் 2011 ஆம் ஆண்டு நடைபெற்ற கோடைகால அனைத்துலக பல்கலைக்கழக அணிப் போட்டியில் உக்ரைனிய மாணவர் அணியில் பங்கேற்று விளையாடி வெள்ளி பதக்கம் பெற காரணமாக இருந்தார். 2015 ஆம் ஆண்டு உக்ரைனின் லிவிவ் நகரில் நடைபெற்ற உக்ரைனிய பெண்கள் சதுரங்க சாம்பியன் பட்டப் போட்டியில் இவர் வெள்ளிப் பதக்கம் வென்றார். 
2008 ஆம் ஆண்டில் பிடே அமைப்பின் அனைத்துலக பெண்கள் சதுரங்க மாசுட்டர் பட்டமும், தொடர்ந்து ஐந்து ஆண்டுகளுக்குப் ப் இன்னர் பெண்கள் கிராண்டு மாசுட்டர் பட்டமும் இவருக்கு வழங்கப்பட்டது . 



</doc>
<doc id="437026" url="https://ta.wikipedia.org/wiki?curid=437026" title="அனிதா காரா">
அனிதா காரா

அனிதா காரா ("Anita Gara") என்பவர் அங்கேரி நாட்டைச் சேர்ந்த பெண் சதுரங்க கிராண்டு மாசுட்டர் ஆவார். இவர் 1983 ஆம் ஆண்டு மார்ச்சு மாதம் நான்காம் நாள் பிறந்தார். பிடே அமைப்பு வழங்கும் பெண் கிராண்டு மாசுட்டர், அனைத்துலக பெண் சதுரங்க மாசுட்டர் போன்ற பட்டங்களுடன் சதுரங்கம் ஆடி வருகின்றார். 2000, 2001, 2009, 2013, 2016, 2017 ஆண்டுகளில் அங்கேரிய பெண்கள் சதுரங்க சாம்பியன் பட்ட்த்தை அனிதா வென்றிருக்கிறார். 
பெண்களுக்கான சதுரங்க ஒலிம்பியாடு, பெண்கள் ஐரோப்பிய சதுரங்க அணி சாம்பியன் பட்டப் போட்டி, 18 வயதுக்கு உட்பட்டோர் பெண்கள் சதுரங்கப் போட்டி போன்ற அணிகள் கலந்து கொள்ளும் சதுரங்கப் போட்டிகளில் அங்கேரி நாடு சார்பாக கலந்து கொள்ளும் பெண்கள் அணியில் அனித காரா பங்கு கொண்டு விளையாடியிருக்கிறார். அசர்பைசானின் பக்கூ நகரில் 2016 ஆம் ஆண்டு நடைபெற்ற சதுரங்க ஒலிம்பியாடு போட்டியில் விளையாடிய அனிதா 5 வது சதுரங்கப் பலகையில் விளையாடி தனிநபர் வெண்கலப் பதக்கத்தை வென்றார். 
அனிதாவின் சகோதரி டிசியா காராவும் ஒரு பெண்கள் கிராண்டு மாசுட்டர் ஆவார்.


</doc>
<doc id="437034" url="https://ta.wikipedia.org/wiki?curid=437034" title="அலுமினோவெப்ப வினை">
அலுமினோவெப்ப வினை

அலுமினோவெப்ப வினைகள் (Aluminothermic reactions) என்பவை உயர் வெப்ப நிலைகளில் அலுமினியத்தைப் பயன்படுத்தும் வெப்பஉமிழ் வேதிவினைகள் ஆகும். இந்த செயல்முறையானது தொழிற்துறையில் இரும்பின் உலோகக் கலவைகளை தயாரிப்பதற்கு பயனுள்ள முறையாகும். மிகவும் முன்னோடியான உதாரணமானது, இரும்பு ஆக்சைடுகள் அலுமினியத்துடன் வினைபுரிந்து இரும்பினை உருவாக்கும் வெப்ப வினையாகும்:

இருப்பினும், இந்த குறிப்பிட்ட வினையானது அலுமினோவெப்ப வினைகளின் மிக முக்கியமான பயன்பாடான இரும்புஉலோகக்கலவைகள் தயாரிப்பு என்பதோடு தொடர்பில்லாததாகும். இதற்குப் பதிலாக, இன்னும் விலைமலிவான ஒடுக்க வினைபொருளான கற்கறியைப் பயன்படுத்திக் கொள்ளும் கார்போவெப்ப வினைகள் இரும்பின் தயாரிப்பில் பயன்படுகின்றன.

அலுமினோவெப்பமுறையானது உருஷ்ய அறிவியலாளர் நிகோலே பெகேடோவ் உக்ரைனில் உள்ள கார்கிவ் பல்கலைக்கழகத்தில் நிகழ்த்திய ஆய்வுகளிலிருந்து தொடங்குகின்றது. இவரது சோதனையானது, உயர் வெப்பநிலையில் அலுமினியமானது உலோகங்களை அவற்றின் ஆக்சைடுகளிலிருந்து மீட்கும் வல்லமை உடையது என்பதை நிரூபித்தார். இந்த வினையானது உலோக ஆக்சைடுகளின் கார்பனற்ற ஒடுக்கத்திற்க முதலில் பயன்படுத்தப்பட்டது. இந்த வினையானது மிகவும் வெப்ப உமிழ் தன்மையைக் கொண்டதாகும். ஆனால், இந்த வினையில் திண்ம நிலையில் உள்ள அணுக்களுக்கிடையேயான பிணைப்புகள் உடைக்கப்பட வேண்டியுள்ளதால், இந்த வினையானது மிக அதிக கிளர்வுறு ஆற்றலைக் கொண்டுள்ளது. ஆக்சைடானது அலுமினியத்துடன் புடக்குகையுலையில் வைத்து வெப்பப்படுத்தப்படுகிறது. தப்பியோடும் எதிர்வினையானது, மிகக் குறைவான அளவிலான பொருட்களையே உருவாக்கும் வகையிலாக இருந்தது. ஆன்ஸ் கோல்டுஸ்மிட் என்வர் 1893 முதல் 1898 வரை உள்ள காலத்தில் அலுமினோவெப்பமுறையினை பின்வரும் முறையில் மேம்படுத்தினார். இவரது முறைப்படி, வெளியிலிருந்து வெப்பப்படுத்தும் முறைக்கு பதிலாக, உலோக ஆக்சைடு தூள் மற்றும் அலுமினியத் தூள் அடங்கிய கலவையை ஒரு தொடக்க வினையைப் பயன்படுத்தி எரியூட்டினார். இந்த முறையானது 1898 ஆம் ஆண்டில் காப்புரிமை பெறப்பட்டது. பிற்காலத்தில் தொடருந்து இருப்புப்பாதை பற்றவைப்பிற்கு இந்த முறையானது அதிக அளவில் பயன்படுத்தப்பட்டது.

அலுமினோவெப்ப வினையானது பல இரும்பு கலப்புலோகங்களின் தயாிப்பிற்குப் பயன்படுத்தப்பட்டது, உதாரணமாக, நியோபியம் பென்டாக்சைடிலிருந்து இரும்புநியோபியம், வனேடியம(V) ஆக்சைடு மற்றும் இரும்பிலிருநு்து வனேடியம் இரும்பு போன்றவற்றை தயாரிக்கும் வினைகளைக் குறிப்பிடலாம்.இந்த செயல்முறையானது ஆக்சைடானது அலுமினியத்தால் ஒடுக்கப்படும் வினையிலிருந்து தொடங்குகிறது:

இதர உலோகங்களும் இதே முறையில் தயாரிக்கப்படலாம்.

அலுமினோவெப்ப வினையானது, தொடருந்து இருப்புப்பாதைகளில் பற்றவைப்பு செய்ய பயன்படுகிறது. தொடர்ச்சியாக பற்றவைப்பு செய்யப்பட்ட இருப்புப்பாதைகளில் செய்வதற்கு கடினமான சிறுசிறு பழுதுகளை சரிசெய்வதற்கும் சிக்கலான நிறுவுதல் பணிகளை அந்தந்த இடங்களிலேயே சென்று செய்வதற்கும் மிகவும் பயனுள்ள முறையாக இருக்கிறது. இந்த செயல்முறையின் மற்றுமொரு பொதுவான பயன்பாடானது, புவியிணைப்பு கொடுக்கப் பயன்படும் தாமிரக்கம்பிகளை பற்றவைப்பதாகும்.


</doc>
<doc id="437038" url="https://ta.wikipedia.org/wiki?curid=437038" title="சுர்பி ஜியோதி">
சுர்பி ஜியோதி

சுர்பி ஜியோதி (Surbhi Jyoti) 1988 மே 29 அன்று பிறந்த ஒரு இந்திய தொலைக்காட்சி நடிகையாவார். காதலுக்கு சலாம் என்ற தொடரில் நடித்ததற்காக நன்கு அறியப்படுகிறார். தற்போது கலர்ஸ் தொலைகாட்சியில் ஒளிப்பரப்பாகும் தொடரான நாகினி 3 என்ற தொடரில் "பேலா" என்ற பாத்திரத்தில் தோன்றுகிறார்.

ஜியோதி இந்தியாவின் பஞ்சாப் பகுதியிலுள்ள ஜலந்தர் என்ற இடத்தில் பிறந்தார். ஜியோதி தனது ஆரம்பகால கல்வியை "சிவ் ஜோதி பப்ளிக் பள்ளி"யில் பயின்று, பின்னர் "ஹன்ஸ் ராஜ் மஹிலா மகா வித்தியாலயா"வில் பட்டம் பெற்றார். இவர் "அபீஜி நுண்கலைக் கல்லூரி"யில் ஆங்கிலத்தில் முதுகலைப் பட்டம் பெற்றுள்ளார்.

ஜியோதி தனது வாழ்க்கையை பிராந்திய நாடக மற்றும் திரைப்படங்களுடன் தொடங்கினார். அவர் ஒரு ரேடியோ ஜாக்கியும் கூட. அவர் பஞ்சாபி மொழித் திரைப்படங்களான "இக் குடி பஞ்சாப் டி]" , "ராவுலா பாய் கயா" , "முண்டே பாட்டியாலா டி" மற்றும் பஞ்சாபி தொலைக்காட்சி தொடர்களான "அக்கிய்யான் டூ டோர் ஜெயன் நா" மற்றும் "கச் தியான் வங்கா" போன்றற்றிலும் பணியாற்றியுள்ளார். 2012 ஆம் ஆண்டின் முடிவில், 4 லயன்ஸ் பிலிம்ஸ் தயாரிப்பில் "ஜீ தொலைக்காட்சி"யில் ஒளிபரப்பப்பட்ட காதலுக்கு சலாம் என்ற தொடர் இவருக்கு கிடைத்தது. அதில் ஜோயா ஃபாரூகி என்ற பாத்திரத்தில் நடித்தார். அந்த பாத்திரத்தின் சித்தரிப்புக்கு, அவர் GR8 இன் விருதை வென்றார். 2013இல் இந்திய தொலைக்காட்சி நிகழ்ச்சிக்கான அகாடமி விருது மற்றும் சிறந்த நடிகருக்கான ஜீ கோல்ட் விருது ஆகியவற்றை பெற்றார். கரண் சிங் குரோவருடன் சிறந்த ஜோடி விருதை வென்றார். 2014இல், காதலுக்கு சலாம் என்ற தொடரை மீண்டும் துவங்கினார், இதில் சனம் செஹர் என்ற இரட்டைப் பாத்திரத்தில் நடித்தார் 

ஜூன் 2018 வரை கலர்ஸ் தொலைகாட்சியில் ஒளிப்பரப்பாகும் தொடரான நாகினி 3 என்ற தொடரில் "பேலா" என்ற பாத்திரத்தில் நடித்து வந்தார்.



</doc>
<doc id="437040" url="https://ta.wikipedia.org/wiki?curid=437040" title="விஜயகாந்த் திரைவாழ்க்கை">
விஜயகாந்த் திரைவாழ்க்கை

விஜயகாந்த் என்பவர் தமிழ் நடிகர் மற்றும் அரசியல்வாதி ஆவார். இவரது திரை வாழ்க்கை இங்கு பட்டியலிடப்படுகின்றன.

விஜயகாந்த் மற்றும் அவரது மச்சினன் எல்.கே. சுதீஷ் ஆகியோர் இணைந்து கேப்டன் சினி கிரியேஷன்ஸ் என்ற தயாரிப்பு நிறுவனத்தை நடத்தினர்.



</doc>
<doc id="437045" url="https://ta.wikipedia.org/wiki?curid=437045" title="பிந்து">
பிந்து

பிந்து (Bindu) 1951 ஏப்ரல் 17 அன்று பிறந்த இவர் ஒரு இந்திய நடிகையாவார். 1970 களில் பிரபலமானவர், பல விருதுகளுக்கான பரிந்துரைகளை பெற்றார். நான்கு தசாப்தங்களுக்கு மேலாக வாழ்ந்த ஒரு வாழ்க்கையில் 160 க்கும் மேற்பட்ட திரைப்படங்களில் நடித்துள்ளார், மேலும், "காடி படாங்"(1970) படத்தில் "சப்னம்" என்ற அவரது பாத்திரத்திற்காக மிகவும் நினைவுபடுத்தப்பட்டவர் 

குசராத்துமாநிலம் வல்சாடு மாவட்டம், ஹனுமான் பக்தா என்ற சிறு கிராமத்தில் திரைப்பட தயாரிப்பாளர் நானுபாய் தேசாய் மற்றும் அவரது மனைவி ஜோத்ஸனா ஆகியோருக்கு பிந்து பிறந்தார். பிந்துவின் வெற்றிக்கான பாதை எளிதான ஒன்று அல்ல. 13 வயதிலேயே அவரது தந்தை இறந்துவிட்டார். மூத்த மகளாக இருந்ததால், பணத்தை சம்பாதிப்பது இவர் மேல் சுமத்தப்பட்டது, குடும்ப பாரம் இவரது தோள்களில் விழுந்தது. பிந்து கல்லூரி பட்டதாரி மானவியாக "அன்பத்" (1962) என்ற திரைப்படத்தில் அறிமுகமானார். அப்போது அவர் 11 வயதில் இருந்தார்.
1969 இல் பிந்து நடித்த "இட்டஃபக்" மற்றும் "தொ ரஸ்த்" ஆகிய இரண்டு படங்களும் வெற்றி பெற்றது. இங்கிருந்து அவர் சக்தி சாமந்தாவின் "காடி பத்தாங்" (1970) படத்தில் தனது வெற்றி கதையை எழுதினார், அதில் "மேரா நாம் சப்னம்" என்ற பாடலுக்கு இவர் நடனமாடியது இன்றும் கூட இது ஒரு சிறப்பம்சமாகும்
பிந்து அவரது குழந்தை பருவ அன்பானதாகும், இவர் தனது அடுத்த அண்டைவீட்டுக்காரரான் சம்பக்லால் ஜவேரியை மணந்தார். அவர்களுக்கு குழந்தைகள் இல்லை. தற்போது அவர் புனே கோர்காவன் பார்க் என்ற இடத்தில் வசிக்கிறார். அவர் டெர்பியில் உறுப்பினராக உள்ளார், மேலும் புனேயில் ரேஸ் கோட்டத்தில் அடிக்கடி காணப்பட்டார்.


</doc>
<doc id="437056" url="https://ta.wikipedia.org/wiki?curid=437056" title="மரியா மனாகோவா">
மரியா மனாகோவா

மரியா மனாகோவா ("Maria Manakova") என்பவர் உருசியாவின் கசான் நகரில் பிறந்த செர்பிய நாட்டைச் சேர்ந்த பெண் சதுரங்க கிராண்டு மாசுட்டர் ஆவார். இவர் 1974 ஆம் ஆண்டு மார்ச்சு மாதம் முதல் நாள் பிறந்தார். பிடே அமைப்பு வழங்கும் பெண் கிராண்டு மாசுட்டர் பட்டத்துடன் சதுரங்கம் ஆடி வருகின்றார். செர்பிய நாட்டில் பல ஆண்டுகளாக வசித்து வரும் மரியா யுகோசுலேவியா பெண்கள் சதுரங்க அணிக்காக விளையாடி வருகிறார். 
1999 ஆம் ஆண்டு பத்தூமி நகரில் நடைபெற்ற பெண்கள் ஐரோப்பிய அணி சதுரங்க சாம்பியன் பட்டப் போட்டியில் யுகோசுலேவிய அணி வெள்ளிப் பதக்கம் வென்றது. மரியா எந்த ஆட்டத்திலும் விளையாடாமல் அணியில் மாற்று ஆட்டக்காரராகவே இருந்தார். அடுத்த ஆண்டு நடைபெற்ற பெண்கள் உலக சதுரங்க சாம்பியன் பட்டப் போட்டியில் போட்டியிட்ட மரியா இரண்டாவது சுற்று வரை முன்னேறினார். 2013 ஆம் ஆண்டு செர்பிய பெண்கள் சாம்பியன் பட்டத்தை மரியா வென்றார். 

இவருடைய அதிகபட்ச எலோ தரப்புள்ளிகள் 2395 ஆகும். ஏப்ரல் 2001 இல் இந்த புள்ளிகளை அவர் எடுத்திருந்தார். 



</doc>
<doc id="437063" url="https://ta.wikipedia.org/wiki?curid=437063" title="செங்கல்பட்டு மாவட்டம் (சென்னை மாகாணம்)">
செங்கல்பட்டு மாவட்டம் (சென்னை மாகாணம்)

செங்கல்பட்டு மாவட்டம் (Chingleput district) என்பது பிரித்தானிய இந்தியாவின், சென்னை மாகாணத்தின் ஒரு மாவட்டம் ஆகும். இம்மாவட்டமானது தற்போதைய காஞ்சிபுரம் மாவட்டம், திருவள்ளூர் மற்றும் சென்னை நகரின் சிலபகுதிகளைக் கொண்டதாக இருந்தது. 7,970 சதுர கிலோமீட்டர் (3,079 சதுர மைல்) பரப்பளவு கொண்ட மாவட்டமான இது ஆறு வட்டங்களாக பிரிக்கப்பட்டிருந்தது. மாவட்டத்தின் முதல் தலைநகராக கருங்குழி 1825 முதுல் 1835வரை இயங்கிவந்த நிலையில் பின்னர் காஞ்சிபுரத்துக்கு மாற்றப்பட்டது. என்றாலும் இடையில் 1859 இல் சென்னை மாநகரத்தின் ஒரு பகுதியாக தற்போது உள்ள சைதாபேட்டையானது செங்கல்பட்டு மாவட்டத்தின் நிர்வாக தலைநகராக இருந்தது.

இப்பகுதியில் இராபர்ட் புருசு ஃபூட் மேற்கொண்ட அகழ்வாய்வில், இப்பகுதியில் கற்காலத்திலிருந்தே மனிதர்கள் வாழ்ந்துவந்தது தெரியவருகிறது. கி,மு. முதல் நூற்றாண்டின் முடிவில் இப்பகுதியானது தொண்டைமான் மரபினரின் ஆட்சியின்கீழ் வந்தது. கி.பி. 500இல் இப்பகுதியை பல்லவர் காஞ்சிபுரத்தை தலைநகராக கொண்டு ஆண்டனர். பல்லவர்கள் வீழ்ச்சியடைந்தபோது கி.பி. 760இல் சாளுக்கியர்களின் ஆதரவுடன், மேலைக் கங்கர்களால் இப்பகுதி கைப்பற்றப்பட்டது. அதன்பிறகு செங்கல்பட்டை இராஷ்டிரகூடர், சோழர், வாரங்கல்லின் காக்கத்தியர் ஆகியோர் 13ஆம் நூற்றாண்டில் இப்பகுதியை தில்லி சுல்தானகத்தால் வெற்றிகொள்ளப்படும்வரை ஆண்டனர். பின்னர் இப்பகுதியை வெற்றிகொண்ட விஜயநகர பேரரசர்கள்   1393 முதல் 1565 வரை ஆட்சி செய்தனர். பின்னர் 1565 முதல் 1640 வரை செங்கல்பட்டை சந்திரகிரி இராச்சியமானது கைப்பற்றி ஆண்டது. 

1687 ஆம் ஆண்டில் முகலாயர்கள் ஆட்சியின்கீழ் இந்தப் பகுதியை இணைக்கப்பட்டது. பின்னர் இப்பகுதியின் ஆட்சியாளராக 1763 முதல் ஆற்காடு நவாப் மாறினார்.1763 ஆம் ஆண்டில், செங்கல்பட்டானது பிரித்தானிய கிழக்கிந்திய கம்பெனிக்கு ஆற்காடு நவாபான முகம்மது அலியால் வழங்கப்பட்டது. இப்பகுதியானது கர்நாடகப் போர்களின் களமாக இருந்தது. மேலும் அடிக்கடி திப்பு சுல்தானால் கைப்பற்றப்பட்டும் வந்தது. 1801 ஆம் ஆண்டில், இறுதியாக ஆற்காடு நவாப் இப்பகுதியின் முழு இறையாண்மையும் பிரித்தானிய கிழக்கிந்திய நிறுவனத்திடம் இழந்தார்.

இந்திய விடுதலைக்குப் பிறகு இந்த மாவட்டமானது 1950இல் புதிய பெயரைப் பெற்ற சென்னை மாநிலத்தின் ஒரு பகுதியாக ஆனது. 1956 ஆம் ஆண்டு இந்திய ஒன்றியத்தால் இயற்றப்பட்ட மாநில மறுசீரமைப்பு சட்டத்தின் விளைவாக, மொழிவாரியாக மாநில எல்லைகள் மறு வரையறை செய்யப்பட்டது. சென்னை மாநிலமானது இறுதியாக 1969 சனவரி 14 அன்று தமிழ்நாடு என பெயர் மாற்றப்பட்டது.

செங்கல்பட்டு மாவட்டமானது எட்டு வட்டங்களாக பிரிக்கப்பட்டு இருந்தது:


இந்த மாவட்டமானது மூன்று துணைக் கோட்டங்களாக பிரிக்கப்பட்டிருந்தது. ஒவொரு கோட்டமும் மூன்று சாராட்சியர்களின் நிர்வாகத்தில் இருந்தது:


1901 ஆம் ஆண்டில், இந்த மாவட்டத்தில் கஞ்சிவரம், செங்கல்பட்டு ஆகிய இரு நகராட்சிகள் இருந்தன.

1901 ஆம் ஆண்டில், செங்கல்பட்டு மாவட்டத்தின் மொத்த மக்கள் தொகையானது 1,312,222 ஆக இருந்தது. இதில் 96 விழுக்காட்டு மக்கள் இந்துக்கள், மீதமுள்ளவர்கள் கிறிஸ்தவ மற்றும் முஸ்லிம் மக்களாவர். நான்கில் மூன்று பங்கினரின் தாய்மொழியாக தமிழ் இருந்தது. மீதமுள்ளவர்கள் தெலுங்கர்களாவர். இந்த மாவட்டமானது சென்னைக்கு அருகில் இருந்த காரணத்தால் ஏராளமான ஐரோப்பியரும் இருந்தனர். 



</doc>
<doc id="437065" url="https://ta.wikipedia.org/wiki?curid=437065" title="நியூக்ளோசிடின்">
நியூக்ளோசிடின்

நியூக்ளோசிடின் ("Nucleocidin") என்பது CHFNOS என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். புளோரினைக் கொண்டுள்ள நியூக்ளியோசைடான இதை சிடெரெப்டோமைசெசு கால்வசு வகை பாக்டீரியா இனம் உற்பத்தி செய்கிறது. 


</doc>
<doc id="437066" url="https://ta.wikipedia.org/wiki?curid=437066" title="சாவித்ரி தேவி">
சாவித்ரி தேவி

சாவித்ரி தேவி முகர்ஜி (Savitri Devi)என்கிற சாவித்ரி தேவி "மாக்ஸிமியானி போர்டாஸ்" என்பவரின் புனைபெயராகும். இவரது காலம் செப்டம்பர் 30, 1905 முதல் அக்டோபர் 22, 1982 வரை ஆகும். இவர் கிரீக், பிரெஞ்சு, இத்தாலியன் மொழி எழுத்தாளர் ஆவார். இவர் ஒரு ஆழ்ந்த சூழலியலின் முக்கிய ஆதரவாளர் ஆவார், மற்றும் நாசிசம், அச்சு நாடுகளுக்கு எதிராக இரண்டாம் உலகப் போரின் போது நேச நாடுகளின் சார்பில் இந்தியாவிற்கான உளவாளியாக இருந்தார் விலங்கு உரிமைகள் இயக்கங்கள் பற்றி அவர் எழுதினார், 1960 களில் நாஜி இயக்கத்தில் ஒரு முக்கிய உறுப்பினராக இருந்தார்

1959 இல், விலங்கு உரிமைகள் விவாதத்தை "தி இம்பீச்மெண்ட் ஆஃப் மேன்" என்ற புத்தகத்தில் எழுதியுள்ளார் மேலும், இந்து சமயத்தின் ஆதரவாளராக இருந்தார். 

"மாக்ஸிமியானி ஜூலியா போர்டாஸ்" என்ற இயற்பெயருடன் 1905இல் பிறந்த சாவித்ரி தேவி மாக்சிம் போர்ட்டஸ் என்பவருக்கு மகளாவார். கிரேக்க மற்றும் இத்தாலிய வம்சாவளியைச் சேர்ந்த ஒரு பிரெஞ்சு குடிமகனுக்கும், ஒரு ஆங்கில பெண்மணிக்கும் மகளாகவார். ஜூலியா போர்டாஸ் எடைக்குறைவாக குறைப்பிரசவத்தில் பிறந்தவர். குழந்தை பருவத்திலிருந்து அவர் தனது அரசியல் கருத்துக்களை வலியுறுத்தினார். மேலும், அவரது வாழ்நாள் முழுவதும், அவர் விலங்குகள் உரிமைகளுக்காக ஆர்வமுள்ள ஒரு வழக்கறிஞராக இருந்தார். அவரது முந்தைய அரசியல் தொடர்புகள் கிரேக்க தேசியவாதத்துடன் இருந்தன.

இவர், தத்துவம் மற்றும் வேதியியல் படித்தார், இரண்டு முதுகலை பட்டங்கள் மற்றும் ஒரு முனைவர் பட்டத்தை தத்துவத்தில் லியோன் பல்கலைக்கழகத்தில் பெற்றார். அடுத்து இவர் கிரேக்கத்திற்குப் பயணம் செய்தார், அங்குள்ள புகழ்பெற்ற இடிபாடுகளை ஆய்வு செய்தார். இங்கே ஹெயின்ரிச் ஷிலீமேனின் சுவசுத்திக்காவின் அனத்தோலியா கண்டுபிடிப்பை அறிந்திருந்தார். பண்டைக் கிரேக்கம், ஆரியர்களின் மூலமாக இருந்ததாக அவரது முடிவு இருந்தது.



</doc>
<doc id="437070" url="https://ta.wikipedia.org/wiki?curid=437070" title="எத்தியோப்பியன் ஏர்லைன்சு வானூர்தி 302">
எத்தியோப்பியன் ஏர்லைன்சு வானூர்தி 302

எத்தியோப்பியன் ஏர்லைன்சு வானூர்தி 302 ("Ethiopian Airlines Flight 302") என்பது 2019 ஆம் ஆண்டு மார்ச் 10 ஆம் நாள் நடந்த வான் விபத்து ஆகும். எத்தியோப்பியன் ஏர்லைன்ஸ் விமானம் 302 (போயிங் - 737 இரக விமானம்) எத்தியோப்பியா நாட்டின் தலைநகரான அடிஸ் அபாபாவில் இருந்து கென்யா நாட்டின் தலைநகரான நைரோபி நோக்கி சென்ற போது விபத்துக்குள்ளானது. இந்த விபத்தில் 149 பயணிகளும், 8 விமானப் பணியாளர்களுமாக 157 பேர் உயிரிழந்துள்ளனர். இந்த விமானம் காலை 8.38 மணிக்கு விமான நிலையத்தில் இருந்து புறப்பட்டது. புறப்பட்ட 6 நிமிடங்களில் கட்டுப்பாட்டு அறையுடன் இருந்த தொடர்பை இழந்தது. பிசாப்டூ என்ற நகருக்கு மேலே பறந்து கொண்டிருந்த போது விபத்துக்குள்ளானதாக எத்தியோப்பியா விமான நிலைய அதிகாரிகள் தெரிவித்துள்ளனர். இந்த விபத்தில் கென்ய நாட்டைச் சேர்ந்த 32 பேர், எத்தியோப்பியாவைச் சேர்ந்த 9 பேர், சீனா, இத்தாலி, அமெரிக்காவைச் சேர்ந்த தலா 9 பேர், பிரான்சு, இங்கிலாந்தைச் சேர்ந்த தலா 7 பேர், எகிப்து நாட்டைச் சேர்ந்த 6 பேர், நெதர்லாந்தைச் சேர்ந்த 5 பேர், இந்தியாவைச் சேர்ந்த 4 பேர் உயிரிழந்தனர். 


</doc>
<doc id="437077" url="https://ta.wikipedia.org/wiki?curid=437077" title="இயற்பியலறிஞர்">
இயற்பியலறிஞர்

இயற்பியலறிஞர் என்பவர் இயற்பியல் என்ற துறையில் நிபுணர் ஆவர். இயற்பியல் என்பது பொருளியல் அண்டத்தின் அனைத்து நீட்டல் அளவுறை கால அளவுறைகளிலும் பொருளுக்கும் ஆற்றலுக்கும் இடையே ஏற்படும் ஊடாட்டங்களையும் அடக்கிய அறிவியற்றுறை ஆகும். எனவே இயற்பியலறிஞர்கள் பொதுவாகவே நிகழ்பாடுகளின் அடிமூலமான இறுதிக் காரணத்தைக் கண்டறிவதில் ஈடுபாடுள்ள்வர்கள்; மேலும் தங்கள் புரிதலைக் கணிதவழியாகக் கட்டமைப்பர். இயற்பியலறிஞர்கள் அனைத்து நீட்டல் அளவுறைகளையும் எட்டியபடியான அகன்ற ஆய்வுப்புலங்களில் ஆய்வுப்பணி புரிவர்: அணுவக இயற்பியல், அணுத்துகளியற்பியல் என்று தொடங்கி உயிரியலியற்பியல் என்றெல்லாந் தாண்டி அண்டம் முழுதையும் உள்ளடக்கிய அண்டவியல் அளவுறை வரைக்கும் என்று அந்த ஆய்வுப்புலங்களின் அகவை எட்டும். இயற்பியலறிஞர்கள் இருவகைப் படுவர்: பொருளியல் நிகழ்பாட்டுக் கவனிப்பிலும் சோதனைப் பகுப்பாய்விலும் ஈடுபடும் சோதனை இயற்பியலறிஞர்கள் என்றும் இயற்கை நிகழ்பாடுகளின் காரணங்காணல், விளக்கம், கணிப்பு ஆகிய நோக்கங்களோடு பொருளியல் அமையங்களுக்குக் கணித அந்தாயங்களை அமைப்பதில் ஈடுபடும் கோட்பாட்டியல் இயற்பியலறிஞர்கள் என்றும் இருவகையினர்.

</doc>
<doc id="437079" url="https://ta.wikipedia.org/wiki?curid=437079" title="துர்கா கோட்">
துர்கா கோட்

துர்கா கோட் (Durga Khote) (14 ஜனவரி 1905 முதல் 22 செப்டம்பர் 1991 வரை) ஒரு இந்திய நடிகை ஆவார், அவரது காலத்தின் முன்னணி நடிகர்களில் ஒருவராக தொடங்கி, இந்தி மற்றும் மராத்தி திரையுலகம், நாடககங்கள் பொன்றவற்றில் இவர் 50 க்கும் மேற்பட்ட ஆண்டுகளில் பணியாற்றியுள்ளார், சுமார் 200 படங்கள் மற்றும் பல திரையரங்கு தயாரிப்புகளில் பங்காற்றியுள்ளார்.

2000இல் "இந்தியா டுடே" வெளியிட்ட சிறப்பிதழ் ஒன்றில் இந்தியாவை கட்டமைத்த நூறு நபர்களில் இந்தியத் திரைப்படத்துறை சார்பில் துர்கா கோட் பெயரும் இடம் பெற்றது. திரைப்பட தொழிலில் நுழைந்த மரியாதைக்குரிய குடும்பங்களின் முதல் பெண்மணியாக அவர் இருந்தார், இது சமூக கட்டுப்பாட்டை உடைதெறிந்தது.

பாலிவுட் படங்களில் தாய் பாத்திரங்களில் நடித்துள்ள நடிகைகளில் முதல் பத்து நடிகைகளில் ஒருவராக இருந்துள்ளார். அவைகளில் குறிப்பிடத்தக்க படங்களான "ஜோதாபாய்", "முகல்-இ-அசாம்" (1960); படத்தில் கைகேயி வேடம் விஜய் பட்டின் "பாரத் மிலாப்: போன்ற படங்களில் தாய் வேடங்களை ஏற்று நடித்துள்ளார். 1983இல் இந்திய சினிமாவுக்கு வாழ்நாள் முழுவதும் பங்களிப்பு வழங்கியதற்காக இந்தியத் திரைப்படத்துறை வழங்கும் மிக உயர்ந்த விருதான தாதாசாகெப் பால்கே விருது பெற்றார்.

கோவாவில் இருந்து வந்த கொங்கனி மொழி பேசும் ஒரு குடும்பத்தில் கோட் விட்டா லாட் என்ற பெயரில் பிறந்துள்ளார். அவரது தந்தையின் பெயர் பாண்டர்காங் சாம்ராவ் லாட் மற்றும் அவரது தாயின் பெயர் மஞ்சுளாபாய் என்பதாகும். கந்தேவாடியிலுள்ள ஒரு பெரிய விரிந்த குடும்பம் வளர்ந்தார். அவர் கதீட்ரல் உயர்நிலை பள்ளி மற்றும் செயின்ட் சேவியர் கல்லூரியில் இளங்கலை படித்தார், கல்லூரிக்குச் செல்லும் போதே, அவர் கோட் குடும்பத்தில் திருமணம் செய்துகொண்டு தனது கணவருடன் குடியேறினார்.

26 வயதிலேயே, துர்கா கோட் கணவரை இழந்தார். பகுல் மற்றும் ஹரின் என்ற தனது குழந்தைகளுக்கு ஆதரவாக திரைப்படத்தில் பணிபுரிய ஆரம்பித்தார். அவ்வாறு செய்யும்போது, அனவருக்கும் அவர் ஒரு முன்னோடியாக ஆனார்: ஒரு பாரம்பரிய குடும்பத்தில் இருந்து வந்து புகழ் பெற்றார், மேலும் துணிச்சலானவராக கருதப்பட்ட இவர் திரைப்படத் தொழிலாளிகளின் பாதுகாவலராகவும், இருந்தார். மேலும், பெரும்பாலான பெண் கதாபாத்திரங்களில் அந்த நேரத்தில் ஆண்கள் நடித்து வந்தனர்.

துர்கா கோட்டே பிரபாத் பிலிம் கம்பெனி மூலம் 1931 ஆம் ஆண்டின் பேசாப் படமான "ஃபாரேபி ஜால்"லில் ஒரு சிறிய பாத்திரத்தில் அறிமுகமானார், அதன் பின்' 'மாயா மச்சீந்திரா (1932) படத்தில் நடித்தார். 1932இல் இந்தி மற்றும் மராத்தி மொழிகளில் எடுக்கப்பட்ட பதிப்பான "அயோத்யாச்சா ராஜா" என்ற பிரபாத்தின் மற்றொரு படத்தில் கதாநாயகியாக நடித்துள்ளார், மராத்தி மொழி பேசும் முதல் பேசும் பட்மாகும், இது நல்லதொரு வெற்றியைப் பெற்றது, அதில் அவர் "ராணி தாராமதி"யாக நடித்தார். 
துர்கா கோட்டே இளமைக் காலத்தில் தனது சொந்த சாதி மற்றும் சமூக பின்னணியைப் கொண்ட ஒரு இளைஞரான "விஸ்வநாத் கோட்" என்பவரை திருமணம் செய்துகொண்டார்.
இது ஒரு மரபு சார்ந்த குடும்பத்தின் பாரம்பரிய திருமணமாக இருந்தது, இந்த இணை ஒரு இசைவான மற்றும் மகிழ்ச்சியான வாழ்க்கை வாழ்ந்து, இவர்களுக்கு இரண்டு மகன்கள் ஆவர். பனாரசு இந்து பல்கலைக்கழகத்தில் விஸ்வநாத் ஒரு இயந்திர பொறியியலாளராக இருந்தார். அவரது குடும்பம் உயர் நடுத்தர மற்றும் தொழில்முறை, நவீன ஆங்கில கல்வி மற்றும் உயர் சமூக நிலைப்பாட்டில் இருந்தது; அவருடைய மூதாதையர்கள் முக்கிய வங்கியாளர்களாக இருந்தனர். துர்காவின் 26 வயதில் விஸ்வநாத் கோட் இளம் வயதில் இறந்தார். 
2013 மே 3 அன்று இந்திய அஞ்சல் துறை மரியாதைக்குரிய துர்காவின் முகத்தைத் தாங்கி நிற்கும் ஒரு தபால் முத்திரையை, வெளியிட்டது.



</doc>
<doc id="437084" url="https://ta.wikipedia.org/wiki?curid=437084" title="ரூபாய் (திரைப்படம்)">
ரூபாய் (திரைப்படம்)

ரூபாய் (Rubaai) எம். அன்பழகன் இயக்கத்தில், 2017 ஆம் ஆண்டு வெளிவந்த இந்தியத் தமிழ்த் திரைப்படமாகும். பிரபு சாலமன் தயாரிப்பில், டி. இமான் இசையில், 14 ஜூலை 2017 ஆம் ஆண்டு வெளிவந்தது. இதில், சந்திரன், ஆனந்தி, சின்னி ஜெயந்த் மற்றும் பலர் நடித்துள்ளனர்.

சந்திரன், ஆனந்தி, கிஷோர் ரவிச்சந்திரன், சின்னி ஜெயந்த், மனோகர், ஜி. மாரிமுத்து, வெற்றிவேல் ராஜா, ஹலோ கந்தசாமி, பரோட்டா முருகேஷ், தாஸ், மூணார் சுப்பிரமணி, ஞானவேல், மைனா பாலா.

இரு நண்பர்களான பரணியும் (சந்திரன்) பாபுவும் (கிஷோர் ரவிச்சந்திரன்) சின்ன டிரக் ஓட்டும் தொழில் செய்பவர்கள். தேனியில் இருக்கும் அவர்கள், வண்டி கடனை கட்ட இயலாமல் போகிறது. அந்நிலையில், குங்குமராஜன் (சின்னி ஜெயந்த்) என்பவருக்கு வீடு மாற்றி கொடுக்கும் வேலையை செய்யும் பொழுது, அவரின் மகள், பொன்னியை (ஆனந்தி) காதல் செய்கிறான் பரணி. குங்குமராஜன் குடிபுகும் புது வீடு அவருக்கு கிடைக்காமல் போவதால், அந்த சின்ன டிரகிலேயே இரவு முழுவதும் பொருட்களுடன் சென்னையில் அலைய நேரிடுகிறது.

அதே சமயம், மணி ஷர்மா (ஹரிஷ்) பொலிஸிடமிருந்து தப்பிப்பதற்காக திருடிய பணத்தை அந்த சின்ன டிரக்கில் மறைத்து வைக்க நேரிடுகிறது.

வெகு நேரம் தேடியும் வீடு கிடைக்காமல் போன கோபத்தில், பொருட்களை நடுவீதியில் இறக்கி வைக்கும் பொழுது நிறைய பணத்தை பார்க்கும் குங்குமராஜனுக்கு மாரடைப்பு ஏற்பட்டு மருத்துவமனையில் அனுமதிக்கப்படுகிறார். அவர் குணமடைவதற்குள் கிடைத்த முக்கால்வாசி பணத்தை மூவரும் செலவு செய்துவிடுகிறார்கள். மணி ஷர்மாவும் போலீசும் பணத்தை தீவிரமாக தேட, பரணியும் பாபுவும் மாட்டிக்கொண்டார்களா என்பதே மீதிக் கதையாகும்.

இப்படத்தின் பின்னணி மற்றும் பாடல்களின் இசையை டி.டி. இமான் அமைத்தார். யுகபாரதி எழுதிய நான்கு பாடல்களை கொண்ட தொகுப்பு, சோனி மியூசிக் இந்தியா நிறுவனத்தால் 26 அக்டோபர் 2016 அன்று வெளியிடப்பட்டது.

பிரபு சாலமனின் கயல் என்ற திரைப்படத்தில் நடித்த சந்திரனும் ஆனந்தியும் இந்த படத்தில் நடித்துள்ளனர். "பைசா" என்ற பெயருடன், 2015 ஆம் ஆண்டு துவக்கத்தில் தயாரிப்பு பணிகள் துவங்கின. அப்போது, படத்தின் பெயர் "பைசல்" என்று ஊடகங்களில் தவறாக வெளியானது. 2016 மத்தியில் படம் "ரூபாய்" என்று பெயரிடப்பட்டது.

"பண்டிகை", "ஜெமினி கணேசனும் சுருளிராஜனும், திரி" போன்ற படங்களுடன் 14 ஜூலை 2017 அன்று "ருபாய்" படமும் வெளியானது.

காதல் மற்றும் அதிரடி காட்சிகளின் கலவை ரசிக்கும்படி அமையவில்லை என்றும், நல்ல முயற்சி என்றாலும், தவறுகள் பல இருப்பதாகவும், படம் சரியான வசூலை பெறவில்லை என்றும் விமர்சனம் செய்யப்பட்டது.


</doc>
<doc id="437095" url="https://ta.wikipedia.org/wiki?curid=437095" title="சென்னை 600028 II">
சென்னை 600028 II

சென்னை 600028 II: செகண்ட் இன்னிங்ஸ் 2016 ஆம் ஆண்டு வெங்கட் பிரபு இயக்கத்தில், யுவன் சங்கர் ராஜா இசையில் வெளியான தமிழ் திரைப்படம். இப்படம் 2007 ஆம் ஆண்டு வெளியான சென்னை 600028 என்ற தமிழ் திரைப்படத்தின் தொடர்ச்சியாக எடுக்கப்பட்ட இரண்டாம் பாகம். முதல் பாகத்தில் நடித்த நடிகர்கள் அவரவர் கதாபாத்திரங்களில் மீண்டும் நடித்தனர். இரண்டாம் பாகத்தின் கதைக்கேற்ப மேலும் புதிய கதாபாத்திரங்கள் உருவாக்கப்பட்டு அவற்றில் புதிய நடிகர்கள் நடித்தனர். இப்படத்தை எஸ். பி. பி. சரண், வெங்கட் பிரபு மற்றும் வி. ராஜலக்ஷ்மி தயாரித்தனர். முதல் பாகத்தைப் போல 2016 திசம்பர் 9 ஆம் நாள் வெளியான இரண்டாம் பாகமும் வணிகரீதியில் மிகப்பெரும் வரவேற்பையும் வெற்றியையும் பெற்றது. 

முதல் பாகமான சென்னை 600028 படத்தையும் கதாப்பாத்திரங்களையும் படத்தின் தொடக்கத்தில் நினைவூட்டி, பின் காலமாற்றத்திற்கேற்ப கதாபாத்திரங்களின் வாழ்வில் ஏற்பட்டுள்ள மாற்றங்கள் ஒவ்வொன்றாக விவரிக்கப்படுகிறது. அவர்களின் திருமண வாழ்க்கை, தொழில், குடும்பம் மற்றும் தற்போதைய அவர்களின் நிலை ஆகியவற்றை இயக்குனர் வெங்கட் பிரபு பின்னணிக் குரலில் சொல்கிறார். அதன்பின் இப்படத்தின் கதை துவங்குகிறது. 

ரகுவிற்கு (ஜெய்) அவன் காதலித்த அனுராதாவுடன் (சானா அல்தாப்) திருமணம் முடிவாகிறது. திருமணம் தேனி மாவட்டத்திலுள்ள அனுராதாவின் சொந்த கிராமத்தில் நடைபெறுகிறது. அத்திருமணத்திற்கு அவன் நண்பர்கள் அனைவரும் தங்கள் மனைவி மற்றும் குழந்தைகளோடு வருகின்றனர். கார்த்திக் (சிவா) - செல்வி (விஜயலட்சுமி), கோபி (விஜய் வசந்த்) - பூனம் ( அஞ்சேனா கீர்த்தி), பழனி (நிதின் சத்யா) - உமா (கீர்த்திகா), ஏழுமலை (அஜய் ராஜ்) - ஸ்டெல்லா (மகேஸ்வரி சாணக்கியன்) ஆகியோர் தம்பதிகளாகவும், பிரம்மச்சாரியான சீனுவும் (பிரேம்ஜி அமரன்) வருகிறார்கள். அங்கு அவர்களுடைய பழைய நண்பனான அரவிந்தை (அரவிந்த் ஆகாஷ்) சந்திக்கிறார்கள். அரவிந்திற்கு உதவியாக இருப்பவன் ஊர்க்காவலன் (மஹத் ராகவேந்திரா). 

அரவிந்திற்கும் அதே கிராமத்தைச் சேர்ந்த மருதுபாண்டி என்கிற மருதுவுக்கும் (வைபவ்) துடுப்பாட்ட விளையாட்டுப் போட்டிகளில் மோதல் ஏற்படுகிறது. மருதுவின் அணியை எதிர்த்து யாரும் வெற்றி பெற்றதில்லை. மருதுவை வீழ்த்துவதற்கான அரவிந்தின் முயற்சிகள் தோல்வியில் முடிகின்றன. எனவே இந்த முறை நடைபெறும் போட்டியில் வெற்றிபெற்றே ஆகவேண்டிய கட்டாயத்தில் இருக்கும் அரவிந்திற்கு அவனது பழைய நண்பர்களைப் பார்த்ததும் ஒரு திட்டம் தோன்றுகிறது. மருது அணியை வீழ்த்தி கோப்பையை வெல்ல தன் அணியில் இணைந்து விளையாடுமாறு நண்பர்களிடம் கோருகிறான். முதலில் அதற்கு மறுப்பு தெரிவிக்கும் நண்பர்கள் பின் போட்டியில் விளையாட சம்மதிக்கிறார்கள். தொடர்ந்து வெற்றி பெற்று அரையிறுதி வரை முன்னேறுகிறார்கள். 

தங்கள் வெற்றியைக் கொண்டாட இரவு விருந்து ஏற்பாடு செய்கிறார்கள். அப்போது மது அருந்திவிட்டு சொப்பனசுந்தரியுடன் (மனிஷா யாதவ்) ஆடிப்பாடி மகிழ்கிறார்கள். மறுநாள் காலை விழித்துப் பார்க்கையில் சொப்பனசுந்தரியின் கழுத்தில் தாலி இருப்பதைக் கண்டு அதிர்ச்சியடைகிறார்கள். இரவு மது போதையிலிருந்த ரகு தாலி அணிவித்து அவளை மனைவியாக்கிக் கொண்டதாகவும் அதற்கு சாட்சியாக தன்னிடம் புகைப்படங்கள் இருப்பதாகவும் மிரட்டும் மருது, அந்தப் புகைப்படங்களை அவர்களிடம் காட்டுகிறான். அந்த புகைப்படங்களை அனுவின் வீட்டினர் பார்த்தால் ரகுவின் திருமணம் நின்றுவிடும் என்று மிரட்டும் மருது, அவர்களை தான் சொல்வதுபடி அடுத்த போட்டியில் விளையாட நிர்பந்திக்கிறான். ரகுவின் திருமணத்திற்காக மருது சொன்னபடி விளையாடி அவர்கள் தோல்வியை சந்திக்கிறார்கள். ஆனால் மருதுவிற்குத் தெரியாமல் அவனது நண்பன் கணேசன் (அபிநய் வத்தி) தான் திருமணம் செய்துகொள்ள விரும்பிய அனுவிற்கு ரகுவுடன் திருமணம் நடப்பதை பொறுத்துக்கொள்ள இயலாமல், திருமணத்தை நிறுத்தும் எண்ணத்தோடு அந்தப் புகைப்படங்களை அந்த கிராமத்திலுள்ள அனைவருக்கும் அனுப்புகிறான். ரகு - அனு திருமணம் நின்றுபோகிறது. 

நின்று போன ரகுவின் திருமணத்தை மீண்டும் நடத்திவைக்க ரகுவை அழைத்துக் கொண்டு அவனது நண்பர்கள் தேனிக்கு வருகிறார்கள். அவர்களை மருது தடுக்கிறான். அப்போது அங்குவரும் அரவிந்த் அவர்கள் மீண்டும் விளையாட்டுப் போட்டியில் கலந்துகொள்ள வந்திருப்பதால் தன்னுடன்தான் தங்குவார்கள் என்று கூறுகிறான். போட்டியில் கலந்துகொண்டு மருதுவின் அணியை வீழ்த்தி வெற்றிபெற்றார்களா? ரகு - அனு திருமணம் நடந்ததா? என்பது மீதிக்கதை. 


விகடன்: நிஜமாகவே "தி பாய்ஸ் ஆர் பேக்".

தமிழ் வெப்துனியா: மொத்தத்தில் ‘சென்னை 600028 இரண்டாம் இன்னிங்ஸ்’ கோப்பையைக் கைப்பற்றும் என்பதில் ஐயமில்லை.

ரவிச்சந்திரன் அசுவின் பாராட்டு: அற்புதமான படம். சென்னை 28 என் வாழ்க்கையை முழுவதுமாக திரும்பிப்பார்க்க வைத்துவிட்டது. நானும் இப்படத்தில் பங்கெடுத்திருக்கலாம்.

தினமலர்: முதல் பாகம் நகரத்தில் கிரிக்கெட் விளையாடும் இளைஞர்களைப் பதிவு செய்ததைப் போல கிராமங்களில் கிரிக்கெட் விளையாடும் இளைஞர்களைப் பற்றி பதிவு செய்துள்ளது.

தினகரன்: யுவன் சங்கர் ராஜாவின் பின்னணி இசை, கதையோடு பயணிக்க உதவியிருக்கிறது.

மாலைமலர்: ராஜேஷ் யாதவ்வின் ஒளிப்பதிவு சென்னையையும் பசுமை நிறைந்த தேனியையும் சிறப்பாக படம்பிடித்துள்ளது. 

குங்குமம்: நகைச்சுவை கலகலக்கும் ஆட்டம்!

தமிழ் சமயம். காம்: "சென்னை 600028 பாகம் இரண்டு' ரசிகனின் ரசனைக்கு ஏற்றது. 

சினி உலகம்: வெங்கட் பிரபு சிறப்பாக திரைக்கதை அமைத்துள்ளார்.

படத்தின் தொலைக்காட்சி ஒளிபரப்பு உரிமம் விஜய் தொலைக்காட்சி பெற்றுள்ளது.

படத்தின் இசையமைப்பாளர் யுவன் சங்கர் ராஜா.


</doc>
<doc id="437110" url="https://ta.wikipedia.org/wiki?curid=437110" title="பென்சல்போதயோன்">
பென்சல்போதயோன்

பென்சல்போதயோன் ("Fensulfothion") என்பது CHOPS என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். பூச்சிக்கொல்லியாகவும் உருளைப்புழு கொல்லியாகவும் இச்சேர்மம் பயன்படுத்தப்படுகிறது. உயர் நச்சுத்தன்மை கொண்ட சேர்மமாக இருப்பதால் மிகவும் ஆபத்தான வேதிப் பொருள்களின் பட்டியலில் இது பட்டியலிடப்பட்டுள்ளது. சோளம், வெங்காயம், வேர்வகை காய்கறிகள், அன்னாசி, வாழைப்பழங்கள், கரும்பு, சர்க்கரைவள்ளிகள், பட்டாணி, முதலியவற்றில் பென்சல்போதயோன் பரவலாக பயன்படுத்தப்படுகிறது 


</doc>
<doc id="437111" url="https://ta.wikipedia.org/wiki?curid=437111" title="ஆக்சிடைசல்போடோன்">
ஆக்சிடைசல்போடோன்

ஆக்சிடைசல்போடோன் ("Oxydisulfoton") என்பது CHOPS என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். பூச்சிக்கொல்லியாகவும் மென்னுண்ணிக் கொல்லியாகவும் இச்சேர்மம் பயன்படுத்தப்படுகிறது. உயர் நச்சுத்தன்மை கொண்ட சேர்மமாக இருப்பதால் மிகவும் ஆபத்தான வேதிப் பொருள்களின் பட்டியலில் இது பட்டியலிடப்பட்டுள்ளது. அமெரிக்காவின் அவசரக்கால திட்டமிடல் மற்றும் சமூக தகவல் அறியும் சட்டம் 42 யு.எசு.சி.11002 இன் படி இச்சேர்மத்தை குறிப்பிட்ட அளவுக்கு மேல் தயாரிப்பதும் சேமித்து வைப்பதும் குற்றமாகும். எனவே ஆக்சிடைசல்போடோன் தயாரிப்பது அங்கு கட்டுபடுத்தப்படுகிறது . 


</doc>
<doc id="437114" url="https://ta.wikipedia.org/wiki?curid=437114" title="எலினா டேனியலியன்">
எலினா டேனியலியன்

எலினா டேனியலியன் ("Elina Danielian") என்பவர் அர்மீனியாவின் பெண் சதுரங்க கிராண்டு மாசுட்டர் ஆவார். இவர் 1978 ஆம் ஆண்டு ஆகத்து மாதம் 16 ஆம் நாள் பக்கூ நகரில் பிறந்தார். 1993, 1994. 1999, 2002, 2003, 2004 ஆகிய ஆறு ஆண்டுகளிலும் நடைபெற்ற அர்மீனிய பெண்கள் சதுரங்க சாம்பியன் பட்டத்தை இவர் வென்றார். 1992 முதல் 2014 வரை நடைபெற்ற பெண்கள் சதுரங்க ஒலிம்பியாடு போட்டிகளில் அர்மீனியாவின் சார்பாக இவர் 12 முறை பங்கேற்றுள்ளார். 2003 ஆம் ஆண்டு புளோவ்டிவ் நகரில் நடைபெற்ற ஐரோப்பிய பெண்கள் அணி சதுரங்கச் சாம்பியன் பட்டப் போட்டியில் தங்கப் பதக்கம் வென்ற அர்மீனிய அனியில் இவர் ஓர் அங்கமாக இருந்தார். 

1992 ஆம் ஆண்டு துயிசுபர்க் நகரில் நடைபெற்ற 14 வயதுக்கு உட்பட்டோர் பெண்கள் உலக சதுரங்கப் போட்டியில் முதலிடம் பிடித்தார். இதேபோல 1993 ஆம் ஆண்டு பிராடிசுலாவாவில் நடைபெற்ற 14 வயதுக்கு உட்பட்டோர் பெண்கள் உலக சதுரங்கப் போட்டியிலும் வெற்றி பெற்றார். 2001 இல் மின்சுக் நகரில் நடைபெற்ற பெண்கள் ஐரோப்பிய விரைவு சதுரங்கப் போட்டியிலும் வெற்றியைப் பெற்றார். 

2011 மார்ச்சு மாத்த்தில் தோகாவில் நடைபெற்ற பிடே பெண்கள் கிராண்டு பிரிக்சு 2009-2011 போட்டியில் முதலிடத்திற்கான நிலையில் சமநிலை பெற்றார். 2011 பெண்கள் ஐரோப்பிய சதுரங்க சாம்பியன் போட்டியில் 8/11 புள்ளிகள் எடுத்து வெண்கலப் பதக்கம் வென்றார். 



</doc>
<doc id="437115" url="https://ta.wikipedia.org/wiki?curid=437115" title="கிரோன் கெர்">
கிரோன் கெர்

கிரோன் அனுபம் கெர் (Kirron Anupam Kher) "கிரன்" என்ற பெயருடன் 1955 ஜூன் 14 அன்று பிறந்த ஒரு இந்திய நாடக, திரைப்படம் மற்றும் தொலைக்காட்சி நடிகை, தொலைக்காட்சி நிகழ்ச்சி நடத்துபவர் மற்றும் பாரதிய ஜனதா கட்சியின் உறுப்பினர் ஆவார். மே 2014 இல், இந்திய நாடாளுமன்றத்தின் மக்களவைக்கு, சண்டிகர் தொகுதியிலிருந்து தேர்ந்தெடுக்கப்பட்டார்.

கிரன் கெர் 14 ஜூன் 1955 இல் ஒரு ஜாட் சீக்கிய குடும்பத்தில் பிறந்தார், சண்டிகரில் வளர்ந்தார். அவரது பெற்றோர்களால் "கிரன்" என்ற பெயரிடப்பட்டது, அவருடைய முழுப்பெயர் "கிரன் தாக்கர் சிங்" என்பதாகும். கவுதம் பெர்ரிக்கு தனது முதல் திருமணத்தின் போது, அவர் "கிரன் பெர்ரி" என்று அழைக்கப்பட்டார். அனுபம் கெருடன் திருமணம் செய்தபோது, அவர் தனது முதல் பெயரை மறுபடியும் தனது கணவரின் குடும்பத்தோடு சேர்த்து, "கிரண் தாக்கர் சிங் கெர்" என்று மற்றிக்கொண்டார். பின்னர் எண் சோதிடத்தை நம்பினார் ,மற்றும் 2003இல் தனது 48 வய்தில் எண் கணித அடிப்படையில் தனது பெயரை "கிரன் என்பதிலிருந்து " கிரோன்" என் மாற்றிகொ கொண்டார். அவர் தனது ஆரம்பப் பெயர்களை கைவிட்டு, "கிர்ரோன் கெர்" என்று அறியப்பட்டார். அவர் சில நேரங்களில் "இந்தியாவின் பாட்டி" என்று அழைக்கப்படுகிறார்.
கிரோன் மத்தியப் பிரதேச மாநிலத்தில் உள்ள ஜபல்பூரில் தனது பள்ளி படிப்பை மேற்கொண்டார். ம்ற்றும் சண்டிகரில் படிப்பைத் தொடர்ந்தார், மேலும் சண்டிகர், பஞ்சாப் பல்கலைக்கழகத்தில் இந்திய நாடகத்துறையில் பட்டம் பெற்றார். பின்னர் அவர் மும்பை சார்ந்த தொழிலதிபராக கௌதம் பெர்ரியை மணந்தார்,அவருக்கு சிக்கந்தர் கெர் என்ற ஒரு மகன் இருக்கிறார்.

பாரதிய ஜனதா கட்சியின் உறுப்பினராக இருந்து மே 2014 இல்,இந்திய நாடாளுமன்றத்தின் மக்களவைக்கு, சண்டிகர் தொகுதியிலிருந்து தேர்ந்தெடுக்கப்பட்டார். 
சண்டிகரில் ஒரு ஆட்டோ ரிக்சா ஓட்டுனர் மற்றும் அவரது கூட்டாளிகளால் ஒரு பெண் கும்பல் பாலியல் வல்லுறவுக்கு உட்படுத்தப்பட்ட பின்னர், பெண்கள் அந்நியர்களோடு பயணம் செய்வதை தவிர்க்க வேண்டும் என்று இவர் கூறுயது எதிர்க்கட்சிகள் மற்றும் சமூக ஊடகங்களின் விமர்சனங்களை பெற்றது.


</doc>
<doc id="437123" url="https://ta.wikipedia.org/wiki?curid=437123" title="மொட்ட சிவா கெட்ட சிவா">
மொட்ட சிவா கெட்ட சிவா

மொட்ட சிவா கெட்ட சிவா 2017 ஆம் ஆண்டு ராகவா லாரன்ஸ், சத்யராஜ் மற்றும் நிக்கி கல்ராணி நடிப்பில், சாய் ரமணி இயக்கத்தில், ஆர். பி. செளத்ரி தயாரிப்பில் வெளியான தமிழ் திரைப்படம். 2015 ஆம் ஆண்டு வெளியான தெலுங்குப் படமான "பட்டாஸ்" என்பதை மறுஆக்கம் செய்து தமிழில் உருவாக்கப்பட்டது. இப்படம் இந்தியில் "ஏ.சி.பி. சிவா" என்ற பெயரில் மொழிமாற்றப்பட்டு வெளியானது. 

காவல் துணை ஆணையராக பணியாற்றும் சிவக்குமார் இ.கா.ப என்கிற சிவா (ராகவா லாரன்ஸ்) சென்னைக்கு பணிமாற்றம் செய்யப்பட்டு பணியேற்கிறார். அவருடைய அதிகாரத்தைப் பயன்படுத்தி லஞ்சம் பெற்று தான் நினைத்தபடி வாழ்கிறார். சென்னை காவல் ஆணையரான கிருபாகரனுக்கு (சத்யராஜ்) சிவாவின் செயல்கள் பெரும் இடையூறை ஏற்படுத்துகின்றன. உண்மையில் சிவா, கிருபாகரனின் மகன் ஆவார். கிருபாகரனின் அலட்சியத்தால் அவனது தாய் (சுகன்யா) மற்றும் சகோதரி இறந்துபோகின்றனர். ஆனால் காவல்துறைப் பணியில் இருக்கும் கிருபாகரன் தெரிந்தே அந்தத் தவறை செய்யவில்லை. அவரது பணியின் காரணமாக ஒரு கலவரத்தைக் கட்டுப்படுத்த சென்றதால் அவருடைய மனைவி மற்றும் குழந்தையைக் கவனிக்க இயலாமல் போகிறது. இதை அறியாத அவரது மகன் சிவா வீட்டை விட்டு வெளியேறி அநாதை இல்லத்தில் சேர்கிறான். படித்து இந்தியக் காவல் பணித்தேர்வில் தேர்ச்சி பெற்று காவல்துறையில் பணியேற்றவன் தன் தாயின் இறப்புக்குக் காரணமான தன் தந்தை கிருபாகரனுக்கு தொடர்ந்து இடையூறு ஏற்படுத்தி அவர் நிம்மதியைக் கெடுக்க வேண்டும் என்பது அவனது நோக்கம். 

சிவா, நிருபரான ஜானுவின் (நிக்கி கல்ராணி) மீது காதல் கொள்கிறான். சிவா தங்கையாக நேசிக்கும் பேச இயலாத மாற்றுத்திறனாளிப் பெண்ணான நித்யா, நாடாளுமன்ற உறுப்பினரான ஜி.கே.யின் (அசுதோஷ் ராணா) மகன் சஞ்சயால் (வம்சி கிருஷ்ணா) கொல்லப்படுகிறாள். ஜி.கே.யின் சட்ட விரோத செயல்களுக்கு ஆதரவளித்து வந்த இதனால் ஆத்திரம் கொள்ளும் சிவா இந்தக் கொலைக்குப் பிறகு அவர்களை எதிர்க்கிறான். சஞ்சயை கைது செய்கிறான். 

அந்தக் கொலையின் சாட்சியான ஒரு திருநங்கை மற்றும் ஜானு இருவரையும் கடத்தும் ஜி.கே., சஞ்சயை விடுவிக்காவிட்டால் அவர்களைக் கொன்றுவிடுவதாக சிவாவை மிரட்டுகிறான். அவர்களைக் காப்பாற்ற சிவாவும் கிருபாகரனும் இணைந்து முயற்சிக்கின்றனர். அதில் கிருபாகரன் படுகாயமடைகிறார். திருநங்கையை அவர்கள் கொன்றுவிட ஜானுவைக் காப்பாற்றும் சிவா, ஜி.கே.யைக் கொல்கிறான். தன் தந்தை கிருபாகரனைப் புரிந்துகொண்டு அவரைத் தந்தையாக ஏற்றுக்கொள்கிறான். 


ரஜினிகாந்த் பாராட்டு: மொட்ட சிவா படக்குழுவை அழைத்துப் பாராட்டினார் ரஜினி.

விகடன்: தெலுங்குப்படத்தின் மறுஆக்கம் என்பதால் தெலுங்குப்படங்களைப் போலவே உள்ளது. 

தினத்தந்தி: விறுவிறுப்பாக கதை சொல்லியிருக்கிறார் இயக்குனர் சாய்ரமணி.

தினமலர்: அம்ரீஷ் கணேசின் இசையில் பாடல்கள் அருமை.

நியூ தமிழ் சினிமா: ஒவ்வொரு பாடலும், அதற்கு நடனம் அமைக்கப்பட்ட விதமும் இசை ரசிகர்களுக்கு பெரும் விருந்து!

தி இந்து தமிழ்: எதிர்மறையான விமர்சனத்தை வழங்கியுள்ளது. 

இந்தியாக்ளிட்ஸ்: ராகவா லாரன்ஸ் ரசிகர்களுக்கு இப்படம் பிடிக்கும்.

சினிப்பில்லா: ஒளிப்பதிவு படத்தின் பலம்.

டெய்லிஹன்ட்: மொட்ட சிவா கெட்ட சிவா - கோட்டை விட்ட சிவா.

படத்தின் இசையமைப்பாளர் அம்ரீஷ் கணேஷ்.


</doc>
<doc id="437138" url="https://ta.wikipedia.org/wiki?curid=437138" title="வாமனன் (திரைப்படம்)">
வாமனன் (திரைப்படம்)

வாமனன் 2009 ஆம் ஆண்டு ஜெய், ரகுமான், சந்தானம், லட்சுமி ராய் மற்றும் அறிமுக நாயகி பிரியா ஆனந்த் நடிப்பில், ஐ. அஹமது இயக்கத்தில், யுவன் சங்கர் ராஜா இசையில், பி. கபிலன் தயாரிப்பில், அரவிந்த் கிருஷ்ணா ஒளிப்பதிவில் வெளியான தமிழ் திரைப்படம். இப்படம் "டேஞ்சரஸ் லவ்வர்" என்ற பெயரில் இந்தியில் மொழிமாற்றம் செய்யப்பட்டது. 

ஆனந்த் (ஜெய்) சேலத்திலிருந்து வேலைதேடி சென்னை வருகிறான். தன் நண்பன் சந்துரு (சந்தானம்) அறையில் தங்கி திரைப்பட நடிகராக முயற்சிக்கிறான். சந்துரு தொலைக்காட்சி நிறுவனத்தில் ஒளிப்பதிவாளராக பணிசெய்கிறான். ஆனந்த், திவ்யாவைக் (பிரியா ஆனந்த்) காதலிக்கிறான். 

முதலமைச்சராக விரும்பும் அமைச்சர் அன்பு செழியன் (சம்பத் ராஜ்) தன் விருப்பத்திற்குத் தடையாக இருக்கும் அடுத்த முதலமைச்சராக வர வாய்ப்புள்ள மூத்த அமைச்சர் விடுதலையைக் (டெல்லி கணேஷ்) கொல்கிறான். அன்பு செழியன் கொலை செய்வதை அவனுக்குத் தெரியாமல் விளம்பரப்பட இயக்குனர் வினோத் படம் பிடித்துவிடுகிறான். ஆனந்த் விளம்பரப் பட நாயகியான பூஜாவுடன் (லட்சுமி ராய்) நட்பு கொள்கிறான். வினோத் பதிவுசெய்த காணொளியைப் பார்க்கிறாள் பூஜா . அதைக் காணும் அவர்கள் அத்தகவலை காவல் ஆய்வாளர் கைலாசத்திடம் (தலைவாசல் விஜய்) தகவல் தெரிவிக்கிறார்கள். அதைக் கைப்பற்றிவர கைலாசம் அனுப்பும் ஆட்கள் வினோத்தைக் கொல்கின்றனர். அந்த காணொளிப் பதிவு தொடர்வண்டியில் பயணம் செய்துகொண்டிருக்கும் ஆனந்த் கையில் கிடைக்கிறது. அதை அவன் திவ்யாவின் பையில் மறைக்கிறான். 

நடிகராக முயற்சி செய்யும் ஆனந்த் தான் பார்க்கும் நபர்களின் நடவடிக்கைகளை உற்றுநோக்கி அதைத் தன் நடிப்பில் வெளிப்படுத்தினால் சிறப்பாக இருக்கும் என்றெண்ணி ஜான் விஜய்யுடன் (ரகுமான்) பழகுகிறான். ஆனந்தை நடிகனாக்குவதாக வாக்குறுதி தரும் ஜான், அவனை ஒரு வீட்டுக்கு அழைத்துச்சென்று திருடனைப் போல் அந்த வீட்டிற்குள் நுழைந்து ஒரு பொருளைத் திருடிவருமாறு கூறுகிறான். அதை நடிப்பு என்றெண்ணி அந்த வீட்டினுள் செல்லும் ஆனந்த் அங்கு பூஜா இறந்து கிடப்பதைக் காண்கிறான். கொலைப்பழி ஆனந்தின் மீது விழுகிறது. இது தன்னைக் கொலைப்பழியில் சிக்கவைக்க ஜான் நடத்திய நாடகம் என்று புரிகிறது. தன்னை நிரபராதி என்று நிரூபித்துத் தண்டனையிலிருந்து தப்பினானா? என்பது மீதிக்கதை.


படத்தின் இசையமைப்பாளர் யுவன் சங்கர் ராஜா. பாடலாசிரியர் நா.முத்துக்குமார். 

படத்தின் தொலைக்காட்சி ஒளிபரப்பு உரிமம் சன் தொலைக்காட்சி பெற்றது.

தினமலர்: வாமனன் - வசீகரன்.

விகடன்: 100க்கு 40 மதிப்பெண் வழங்கியுள்ளது.



</doc>
<doc id="437140" url="https://ta.wikipedia.org/wiki?curid=437140" title="ஓஹானா சிவானந்த்">
ஓஹானா சிவானந்த்

ஓஹானா சிவானந்த் (Ohanna Shivanand) "ஷில்பா ஆனந்த்" என்ற பெயருடன் இவர் ஒரு ஒரு இந்திய விளம்பர நடிகை, தொலைக்காட்சி மற்றும் திரைப்பட நடிகை ஆவார். ""தில் மில் காயே"" என்றத் தொலைக்காட்சித் தொடரில் இவரது இரு வேறுபட்ட பாத்திரங்களான ""டாக்டர்ரித்திமா குப்தா"" மற்றும் ""டாக்டர் ஷில்பா மல்ஹோத்ரா"" என்ற பெயரில் நடித்தற்காக நன்கு அறியப்பட்டார். அவர் திரைப்படம் மற்றும் இசை வெளியீடுகளில் நடித்தார்

தென்னாப்பிரிக்காவில் 1982 ஆம் ஆண்டு டிசம்பர் மாதம் 10 ஆம் தேதி ஆனந்த் பிறந்தார். அவரது பெற்றோர் இந்தியாவிற்கு வந்தனர், பின்னர் அவர் இந்தியா சென்றார். 2015 ஆம் ஆண்டில் அவர் தனது பெயரை "ஓஹானா சிவானந்த்" என மாற்றினார்
. கர்நாடக மாநிலத்தில் பிரபலமான நடிகை சாக்‌ஷி சிவானந்த், இவரது இளைய சகோதரி ஆவார். 2000 முதல் 2003 வரை பஞ்சாப் பல்கலைக்கழகம், சண்டிகரில், பயன்பாட்டு மென்பொருளில் முதுகலைப் பட்டம் '(எம்.சி.ஏ)' பெற்றார். ஐந்து வருடங்களுக்கு ""ஜாவா" "J2EE"" மற்றும் மின்-கற்றல் பயன்பாட்டு அபிவிருத்தியாளராக பணியாற்றினார்.

ஆனந்த் தனது தொழில் வாழ்க்கையை ஒரு விளம்பர நடிகையாக ஆரம்பித்தார். ""கோகோ-கோலா"" விளம்பரத்தை ஆமிர் கானுடன், ""லக்ஸ் சோப்"" விளம்பரத்தை ஐஸ்வர்யா ராயுடன், ""டாபர் புடின் ஹரா"" மற்றும் ""நெரோலாக் பெயிண்ட்"" விளம்பரத்தை அமிதாப் பச்சன் ஆகியோருடன் 40க்கும் மேற்பட்ட விளம்பரங்களை அவர் செய்துள்ளார். பல்வேறு வகை தயாரிப்புகளுக்கு விளம்பரமாகவும் அவர் பணிபுரிந்தார்.

ஆனந்த் தென்னிந்திய திரைப்படமான ""பெசவாடா போலிஸ் ஸ்டேஷன்"" (2002) என்றப் படத்தின் மூலம் திரையுலகில் அறிமுகமானார். ரவி சங்கரின் படமான ""இக்ரார் பை சான்ஸ்"" (2006) படத்தில் ""ராஷ்மி மெஹ்ரா"" என்ற பாத்திரத்தில் "பாலிவுட்" படங்களில் அறிமுகமானார்.

ஆனந்த் ஒரு தொலைக்காட்சி நடிகையும் ஆவார். ""ஸ்டார் ஒன்"" தொலைக்காட்சியில் ஒளிப்பரப்பான மருத்துவ நிகழ்ச்சியான "தில் மில் கயே" என்ற ஒரு நிகழ்ச்சியில் ""டாக்டர் ரித்திமா குப்தா"" என்ற வேடத்தில் தோன்றினார்.
அவர் மே 2008 இல் அவர் நிகழ்ச்சியை விட்டு வெளியேரி, மீண்டும் 2010 இல் திரும்பினார், அதே நிகழ்ச்சியின் இரண்டாம் பருவத்தில் ""டாக்டர் ஷில்பா மல்ஹோத்ரா"" என்ற ஒரு பாத்திரத்தில் நடித்தார். 2012 ""பிக்"" தொலைக்காட்சியான ""மஹிசாகர்"" என்ற ஒரு ""மேஜிக்"" நிகழ்ச்சியில் இவர் ""கேமியோ"" பாத்திரத்தை செய்தார்.

2007 ஆம் ஆண்டில் ""கோல் கோல் அக்"" (2002) மற்றும் ""குச் டெர் தக்"" (2007) ஆகிய இசை நிகழ்ச்சிகளில் தோன்றினார். மேலும் ""பராஸ் அரோரா"" மற்றும் ""ஜுபெர்"" ஆகியோருடன் ""கச்சிச்சியன்"" (2014) , ""சகேல் ஓஸ்வால்"" உடன் ""குவாஷேய்ன்"" (2014), ""தர்சீம் ஜாசர்"" உடன் மற்றும் ""ஓவர் அண்டர்"" (2016) ஆகியவற்றில் தோன்றியுள்ளார்.


</doc>
<doc id="437142" url="https://ta.wikipedia.org/wiki?curid=437142" title="செட்டிப்பள்ளி">
செட்டிப்பள்ளி

செட்டிப்பள்ளி ( Settipalli) என்பது என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், தேன்கனிக்கோட்டை வட்டத்துக்கு உட்பட்ட ஒரு வருவாய் கிராமம் ஆகும்.
2011 ஆண்டு மக்கள் கணக்கெடுப்பின்படி இக்கிராமத்தில் 401 குடும்பங்கள் உள்ளன. கிராமத்தின் மொத்த மக்கள் தொகையானது 1696 ஆகும். இதில் ஆண்கள் எண்ணிக்கை 879, பெண்களின் எண்ணிக்கை 817 என உள்ளது. மக்களின் கல்வியறிவு விகிதமானது 65.01 % என உள்ளது.இது தமிழ்நாட்டின் சராசரி எழுத்தறிவு விகிதமான 80.09 % ஐ விடக்குறைவு ஆகும்.


</doc>
<doc id="437144" url="https://ta.wikipedia.org/wiki?curid=437144" title="செரினா வகாப்">
செரினா வகாப்

செரினா வகாப் (Zarina Wahab), ஜூலை 17, 1956இல் பிறந்த ஒரு இந்திய நடிகை ஆவார். இவர், "சித்சோர்", "கோபால் கிருஷ்ணா"(1979), போன்ற படங்களில் ஏற்று நடித்த கதாபாத்திரங்களின் மூலம் அறியப்படுகிறார். மேலும் இவர், மலையாளத் திரைப்படங்களான "பருவ மழை (திரைப்படம்)", "சாமரம்", "பாலங்கள்" மற்றும் "ஆதாமிண்டெ மகன் அபூ" போன்றவற்றில் நடித்துள்ளார். 

வகாப், ஆந்திரப் பிரதேசம், விசாகப்பட்டினத்தில் ஒரு முஸ்லிம் குடும்பத்தில் பிறந்தார். இவர் சரளமாக தெலுங்கு, உருது (இவரின் தாய்மொழி), இந்தி மற்றும் ஆங்கிலத்தில் பேசும் திறன் பெற்றவர். இவர் புனேயில் உள்ள பிலிம் மற்றும் டெலிவிஷன் இன்ஸ்டிடியூட் ஆப் இந்தியாவில் பயிற்சி பெற்றவர். வகாபிற்கு மூன்று சகோதரிகளும், ஒரு சகோதரரும் உள்ளனர். 

திரைப்பட தயாரிப்பாளரான (இந்தி நடிகர்) ராஜ் கபூரிடமிருந்து இவரது தோற்றத்தைப் பற்றி எதிர்மறையான கருத்துக்களைப் பெற்றபின், வகாப் அவரது தோற்றத்தில் கவனம் செலுத்தினார். மேலும் திரைப்பட விழாக்கள் மற்றும் நிகழ்ச்சிகளில் கலந்து கொண்டார். அவர் இறுதியில் கவனிக்கப்பட்டு படங்களில் நடிக்கத்தொடங்கினார். இவர், பெரும்பாலான படங்களில், இயற்கை அழகுடன் கூடிய நடுத்தர குடும்பத்து பெண் கதாபாத்திரத்தில் நடித்துள்ளார். இவர், பாசு சட்டர்ஜியின் "சித் சோர்" (1976), அதைத்தொடர்ந்து, அமோல் பலேக்கர்-விஜயேந்திரா நடித்த "அகர்", ராஜ் பாபர் நடித்த "சஜ்பாட்", அருண் கோவில் நடித்த "சவான் கோ ஆனெ டோ" மற்றும் விக்ரம் நடித்த "ரயீஸ் சாடா" போன்ற பல படங்களில் நடித்துள்ளார். இவர் 1977இல் வெளிவந்த "கரோன்டா" திரைப்படத்தில் நடித்ததற்காக, சிறந்த நடிகைக்கான பிலிம்பேர் விருதுக்கு பரிந்துரை செய்யப்பட்டார். இவர், மலையாளம், தெலுங்கு, தமிழ் மொழித் திரைப்படங்களில் நடித்துள்ளார். 

2009இல் வெளியான "காலெண்டர்" திரைப்படம் மூலம் மலையாள படவுலகிற்கு மீண்டும் வந்தார். இவர் தொடர்ச்சியாக பல மலையாளப் படங்களில் நடித்துள்ளார். குறிப்பாக, இவர் நடித்த "ஆதாமிண்டெ மகன் அபூ" திரைப்படம் மக்களிடையே நல்ல வரவேற்பை பெற்றது. "மை நேம் இஸ் கான்" இந்திப் படத்தில் ரிஸ்வான் கானுக்கு (சாருக் கான் கதாபாத்திரம்) தாயாக நடித்துள்ளார்.

வகாப் தற்போது தொலைக்காட்சித் தொடர்களில், வயதான கதாபாத்திரங்களில் நடித்து வருகிறார். 


</doc>
<doc id="437147" url="https://ta.wikipedia.org/wiki?curid=437147" title="ஓடைப்பட்டி பேரூராட்சி">
ஓடைப்பட்டி பேரூராட்சி

ஓடைப்பட்டி பேரூராட்சி, தமிழ்நாட்டின் தேனி மாவட்டம், உத்தமபாளையம் வட்டத்தில் அமைந்துள்ளது. இது தேனியிலிருந்து 25 கிமீ தொலைவில் உள்ளது. இப்பேரூராட்சியில் விதையில்லா திராட்சை உற்பத்தி செய்து ஏற்றுமதி செய்யப்படுகிறது. 

2011-ஆம் ஆண்டு மக்கள்தொகை கணக்கெடுப்பின் படி, இப்பேரூராட்சி 13,892 மக்கள்தொகையும், 5.12 சகிமீ பரப்பும், 15 வார்டுகளும், 88 தெருக்களும் கொண்டது. இப்பேரூராட்சியானது கம்பம் (சட்டமன்றத் தொகுதி)க்கும், தேனி மக்களவைத் தொகுதிக்கும் உட்பட்டது. 

 

</doc>
<doc id="437150" url="https://ta.wikipedia.org/wiki?curid=437150" title="ராஜாதி ராஜா (2009 திரைப்படம்)">
ராஜாதி ராஜா (2009 திரைப்படம்)

ராஜாதி ராஜா 2009 ஆம் ஆண்டு ராகவா லாரன்ஸ், மீனாட்சி மற்றும் மும்தாஜ் நடிப்பில், சக்தி சிதம்பரம் இயக்கத்தில், பாடல்களுக்கான இசையைக் கருணாஸும் பின்னணி இசைக்கோர்ப்பை பவுல் ஜேக்கப்பும் அமைத்து வெளியான தமிழ் திரைப்படம். 

குற்றாலத்தில் வசிக்கும் ராஜா (ராகவா லாரன்ஸ்) மூன்று லட்சியங்களைக் கொண்டவன். அவனது தந்தைக்குத் தவறான சிகிச்சையளிக்கும் மருத்துவரால் அவர் உடல்நிலை மேலும் பாதிக்கப்படுகிறது. தனக்கு நீதி வேண்டி நீதிமன்றத்தில் வழக்கு தொடுக்கிறார். காவலர்கள் மற்றும் வழக்கறிஞர்கள் சூழ்ச்சியால் அவருடைய வழக்கு தோல்வியடைகிறது. அவர் மரணத்திற்கு முன் ராஜாவிடம் அவனது மூன்று சகோதரர்களையும் முறையே காவலர், மருத்துவர் மற்றும் வழக்கறிஞராக உருவாக்க வேண்டும் என்றும், அதற்காக ராஜா படிக்காமல் வேலைக்குச்சென்று அவர்களை நன்றாக படிக்க வைக்க வேண்டுமென்றும் சத்தியம் பெற்று இறக்கிறார். தன் தந்தைக்கு செய்துகொடுத்த சத்தியத்தைக் காப்பாற்றவும், தன் சகோதரர்கள் படிப்புக்காகவும் தன் வாழ்கையைத் தியாகம் செய்கிறான் ராஜா. அவர்களும் படித்து மருத்துவர், காவலர் மற்றும் வழக்கறிஞராக உயர்கின்றனர். 

ரவுடியான சைலு (மும்தாஜ்) அமைச்சராகிறாள். அவளுக்கு ராஜாவின் சகோதர்கள் உறுதுணையாக இருக்கின்றனர். இதையறிந்து ஆத்திரப்படும் ராஜா, அவர்களைத் திருந்திவாழக் கோருகிறான். நன்றியற்ற அவனது சகோதரர்கள் மூவரும் அவனை உதாசீனப்படுத்துகிறார்கள். அவர்களுக்கும் சைலுவுக்கும் தகுந்த பாடம் கற்பிக்க முடிவுசெய்கிறான் ராஜா. இறுதியில் ராஜா தன் நோக்கத்தை நிறைவேற்றினானா? என்பது மீதிக்கதை. 


இப்படத்தில் நமிதா நடிப்பதாக இருந்த கதாபாத்திரத்தில் காம்னா ஜெத்மலானி நடித்தார். 

படத்தின் பாடல்களுக்கு இசையமைத்தவர் கருணாஸ். படத்தின் பின்னணி இசைக்கோர்ப்பை செய்தவர் இலங்கையைச் சேர்ந்த இசையமைப்பாளரான பவுல் ஜேக்கப். 


சுஹாசினி - சக்தி சிதம்பரம் சர்ச்சை: ஜெயா தொலைக்காட்சியில் ஒளிபரப்பான திரை விமர்சனம் நிகழ்ச்சியில் சுஹாசினி "ராஜாதி ராஜா" திரைப்படத்திற்கு செய்த விமர்சனத்திற்காக அவர் மீது வழக்கு தொடுப்பதாகக் இயக்குனர் சக்தி சிதம்பரம் கூறியுள்ளார். 



</doc>
<doc id="437155" url="https://ta.wikipedia.org/wiki?curid=437155" title="அந்தமான் கிராமம்">
அந்தமான் கிராமம்

அந்தமான் கிராமம், இந்தியாவில் தமிழ்நாட்டின் மதுரை மாவட்டம், மதுரை கிழக்கு வட்டம், மதுரை கிழக்கு ஊராட்சி ஒன்றியம், வெள்ளியங்குன்றம் ஊராட்சியில் அமைந்துள்ளது. இதன் அஞ்சல் சுட்டு எண் 640583 ஆகும். இக்கிராமம் மதுரை - அழகர்கோவில் செல்லும் சாலையில் அப்பன்திருப்பதி அருகே உள்ளது.

இக்கிராமத்திற்குள் மட்டும் மக்கள் செருப்பு அணிந்து நடமாடுவதில்லை எனும் பழக்கம் பல தலைமுறைகளாக கடைப்பிடித்து வருகின்றனர். 

241.57 ஹெக்டேர் பரப்பளவும், 134 குடியிருப்புகளும் கொண்ட அந்தமான் கிராமத்தின், 2011ம் ஆண்டின் மக்கள்தொகை கணக்கெடுப்பின் படி மொத்த மக்கள்தொகை 542 ஆகும். அதில் ஆண்கள் 277 ஆகவும்; பெண்கள் 265 ஆகவும் உள்ளனர். பாலின விகிதம் 1000 ஆண்களுக்கு, 996 பெண்கள் வீதம் உள்ளனர். சராசரி எழுத்தறிவு 79.67% ஆகவுள்ளது. ஆறு வயதிற்குட்பட்ட குழந்தைகள் 60 ஆகவுள்ளனர். அந்தமான் கிராமத்தின் மொத்த மக்கள்தொகையில் பட்டியல் இன மக்களின் விழுக்காடு 42.44 % ஆகவுள்ளது. 


</doc>
<doc id="437158" url="https://ta.wikipedia.org/wiki?curid=437158" title="புதிய நீதிக் கட்சி">
புதிய நீதிக் கட்சி

புதிய நீதிக் கட்சி (ஆங்கிலம்: New Justice Party) என்பது தமிழ்நாட்டில் உள்ள ஒரு அரசியல் கட்சி ஆகும். அனைத்திந்திய அண்ணா திராவிட முன்னேற்றக் கழக முன்னாள் உறுப்பினரான ஏ.சி. சண்முகம் என்பவரால் இக்கட்சி தொடங்கப்பட்டது.

ஏ.சி. சண்முகம் என்பவர் நீதிக் கட்சி என்ற அரசியல் கட்சியை தமிழ்நாடு சட்டமன்றத் தேர்தல், 2001க்கு முன் தொடங்கினார். பின்னர் செப்டம்பர் மாதம் 7 ஆம் தேதி 2009 ஆம் ஆண்டு இவர் நீதிக் கட்சி என்பதை புதிய நீதிக் கட்சி என பெயர்மாற்றம் செய்து இதன் தலைவராக பணியாற்றிவருகிறார். தமிழகத்தில் முதலியார் சமூக மக்களின் பிரதிநிதித்துவம் பெறவும், இட ஒதுக்கீடு பெறவும், இம்மக்களின் வாழ்வாதாரம் மேம்படவும் புதிய நீதிக் கட்சி தொடங்கப்பட்டது.

இக்கட்சி அனைத்து முதலியார், செங்குந்தர், அகமுடையர், பிள்ளைமார், சேனைத்தலைவர் ஆகிய பிரிவுகளைத் சேர்ந்த பல்வேறு பட்டபெயர்களில் அழைக்கப்படும் வெள்ளாளப் பெருமக்களுக்கு குறைந்தபட்சம் வறுமை கோட்டிற்கு கீழேயுள்ளவர்களுக்கு, கல்வி, வேலைவாய்ப்புகளில் உரிய இட ஒதுக்கீடு பட்டியலில் அல்லது தனி இட ஒதுக்கீடோ வழங்குவோம் என்று தங்கள் தேர்தல் வாக்குறுதியாக, பகிரங்கமாக அறிவிக்கும் கூட்டணிக்கு, புதிய நீதிக்கட்சி கடந்த 18 ஆண்டுகளாக கட்சியின் நிர்வாகிகளும், தொண்டர்களும் ஆற்றிய உழைப்பை தியாகம் செய்து, தனது நிபந்தனையற்ற முழுமையான ஆதரவினை தெரிவித்து வருகிறது.



</doc>
<doc id="437162" url="https://ta.wikipedia.org/wiki?curid=437162" title="மோனா சிங்">
மோனா சிங்

மோனா சிங் (Mona Singh) அக்டோபர் 8, 1981இல் பிறந்த இந்திய நடிகை மற்றும் தொலைக்காட்சி தொகுப்பாளர் ஆவார். இவர், "ஜாசி ஜெய்சி கொய் நகின்" தொலைக்காட்சித் தொடரில், ஜாசி (ஜஸ்மீட் வாலியா) கதாபாத்திரத்திலும், "க்யா ஹூஆ தேரா வாடா", "ஜலக் திக்லா ஜா" போன்ற தொடர்களிலும், "3 இடியட்சு". திரைப்படத்தில் நடித்ததின் மூலமாகவும் அறியப்படுகிறார். இவர், பாலாஜி டெலிபிலிம்ஸ் நிகழ்ச்சிகளான "க்யா ஹூஆ தேரா வாடா" மற்றும் "ப்யார் கோ ஹொ ஜானே டோ" தொலக்காட்சித் தொடர்களில் முக்கிய கதாபாத்திரத்தில் நடித்துள்ளார். இவர் ஜூன் 2016இல், "கவச்...காளி சக்தியோன் சே" தொடரில் பரிதியாக தோன்றியுள்ளார். 

சிங் "ஜாசி ஜெய்சி கொய் நகின்" தொலைக்காட்சித் தொடரில் முக்கிய கதாபாத்திரத்தில் நடித்து தன் தொழில் வாழ்க்கையை ஆரம்பித்தார். இவர் 2006இல் சோனி தொலைக்காட்சியின் நிகழ்ச்சியான "ஜலக் திக்லா ஜா" வில் கலந்துகொண்டு வெற்றி பெற்றார்.மேலும், இவர் தன் எதிர்காலத்தில் திரைப்படங்களை எடுப்பதாக திட்டம் இருக்கிறது எனவும், அதில் ஒன்று பாபி புஷ்கர்ணாவுடன் இருக்கும் எனவும் அறிவித்தார். 2006 ஆம் ஆண்டு ஜூன் மாதம், அவர் இசை நிகழ்ச்சிகளை நடத்துவதற்காக பல நடிகர்களுடன் ஒரு உலக சுற்றுப்பயணத்தை மேற்கொள்வார் என எதிர்பார்க்கப்பட்டார்.

2007 ஆம் ஆண்டு மார்ச் மாதத்தில், சோனி பொழுதுபோக்கு தொலைக்காட்சி அலைவரிசையுடன் 13 மாதங்களுக்கு, அத் தொலைக்காட்சியின் பிராண்ட் தூதராக ஒரு பிரத்யேக ஒப்பந்தத்தில் கையெழுத்திட்டார். இவரது அடுத்த தொலைக்காட்சி நிகழ்ச்சி "எக்ஸ்ட்ரீம் மேக்கோவர்" ஆகும். இவர் சோனி தொலைக்காட்சியில் "ஜலக் திக்லா ஜா" - பருவம் 4 ஐ தொகுத்து வழங்கினார். மற்றும் "எக்ஸ்ட்ரா ஷாட்ஸ்" நிகழ்ச்சியை செட் மேக்ஸ் தொலைக்காட்சியில் நடத்தினார். மேலும் பல நிறுவனங்களுக்கு பிராண்ட் தூதராக இருந்தார்.

இவர் 2011இல் சோனி தொலைக்காட்சியில் "கே லியே குச் பி கரேகா" என்கிற பொழுதுபோக்கு நிகழ்ச்சியை தொகுத்து வழங்கினார். இவர், பாலாஜி டெலிபிலிம்ஸ் நிகழ்ச்சிகளான "க்யா ஹூஆ தேரா வாடா" மற்றும் "ப்யார் கோ ஹொ ஜானே டோ" தொலக்காட்சித் தொடர்களில் முக்கிய கதாபாத்திரத்தில் நடித்துள்ளார். மற்றும் "கவச்..காளி சக்தியோன் சே" தொடரிலும் நடித்துள்ளார். இவர் தற்போது ஏ.எல்.டி.பாலாஜியின் "கெஹ்னே கோ ஹம்சபர் ஹைன்" தொடரில் ரோனித் ராய் மற்றும் குர்தீப் கோலியுடன் நடித்து வருகிறார். 
 


</doc>
<doc id="437169" url="https://ta.wikipedia.org/wiki?curid=437169" title="கமலா சொஹோனே">
கமலா சொஹோனே

கமலா சொஹோனே (Kamala Sohonie) (1912 செப்டம்பர் 14 முதல் 1998 ஜூன் 28 வரை) 1939 ஆம் ஆண்டில் அறிவியல் துறையில் ஒரு முனைவர் பட்டம் பெற்ற முதல் பெண் இந்தியரான இவர் ஒரு முன்னோடி இந்திய உயிர்வாழியலாளர் ஆவார். பெங்களூருஇந்திய அறிவியல் கழகத்தில் பணியில் சேர்ந்ததன் மூலம் பெண்கள் முதல் தடவையாக அதன் வரலாற்றில் அனுமதிக்கப்படுவதற்கு வழிவகுத்தார்.

அவரது ஆய்வு பருப்பு வகைகள், நெல் போன்றவற்றிலிருந்து கிடைக்க வேண்டிய வைட்டமின்கள், ஊட்டச்சத்துக்கள் ஆகியவை கிடைக்காத மக்களுக்கு அதை எவ்வாறு ஈடுகட்டுவது என்பதாக இவரது ஆய்வு இருந்தது.பனை மரத்திலிருந்து பிரிக்கப்படும் "நீரா"என்று பானத்தின் நன்மைகள் பற்றிய அவரது ஆராய்ச்சிப் பணியானது, குடியரசுத் தலைவர் இராசேந்திர பிரசாத் அவர்களின் ஆலோசனையினால் ஊக்கம் பெற்றது. பின்னர் இப்பணிக்காக அவரிடமே குடியரசுத் தலைவர் விருது பெற்றார் 

கமலா சொஹோனே 1912 ஆம் ஆண்டில் இந்தியாவின் மத்தியப்பிரதேசத்தில் உள்ள இந்தோரில் பிறந்தார். அவரது தந்தை நாராயணராவ் பகவத் மற்றும் அவரது மாமா, மாதவராவ் பகவத் ஆகியோர் பெங்களூரில் உள்ள இந்திய அறிவியல் கழகத்தின் வேதியியலாளர்கள் மற்றும் முன்னாள் மாணவர்கள் ஆவர். கமலா குடும்ப பாரம்பரியத்தை கடைபிடித்து வந்தார். பின்னர், மும்பை பல்கலைக்கழகத்தில் 1933 வேதியியல் (முதன்மை) மற்றும் இயற்பியலில் (துணை) பட்டம் பெற்றார்.

கமலா இந்தியாவின் நுகர்வோர் வழிகாட்டல் சமுதாயத்தின் செயல் உறுப்பினராக இருந்தார் "(CGSI)". பின்னர்,அவர் 1982-83 ஆம் ஆண்டில் அதன் தலைவராக தேர்ந்தெடுக்கப்பட்டார், மேலும் அவர் "கீமட்" என்ற பத்திரிகையில் நுகர்வோர் பாதுகாப்பு பற்றிய கட்டுரைகளை எழுதியுள்ளார்.

1998 ஆம் ஆண்டில் புது தில்லியில் இந்திய மருத்துவ ஆராய்ச்சி சபை "(ICMR)" ஏற்பாடு செய்யப்பட்ட ஒரு விழாவின்போது கமலா சோஹோனே காலமானார்


</doc>
<doc id="437172" url="https://ta.wikipedia.org/wiki?curid=437172" title="ஆடாம ஜெயிச்சோமடா">
ஆடாம ஜெயிச்சோமடா

ஆடாம ஜெயிச்சோமடா 2014 ஆம் ஆண்டு கருணாகரன், பாபி சிம்ஹா மற்றும் விஜயலட்சுமி நடிப்பில், பத்ரி இயக்கத்தில் வெளியான தமிழ் திரைப்படம். அஜித்குமார் நடித்த மங்காத்தா திரைப்படத்தில் இடம்பெற்ற பாடல் வரியான "ஆடாம ஜெயிச்சோமடா" என்பது இப்படத்தின் தலைப்பாக வைக்கப்பட்டது. இப்படம் துடுப்பாட்ட விளையாட்டுப் போட்டிகளில் நடக்கும் ஊழல் பற்றிக் கூறுகிறது. நடிகர் சிவா இப்படத்தின் மூலம் வசனகர்த்தாவாக அறிமுகமாகிறார். படம் வணிகரீதியில் வெற்றி பெற்றது. 


படத்தின் இசையமைப்பாளர் சான் ரோல்டன். இப்படத்தின் பாடல் வெளியீட்டு விழா சென்னையில் நடைபெற்றது. சுந்தர் சி. வெளியிட கே. பாக்யராஜ் மற்றும் டி. ராஜேந்தர் பெற்றுக்கொண்டனர். பாடலாசிரியர்கள் பா.விஜய், ரமேஷ் வைத்யா, ஜி.கே.பி. மற்றும் சான் ரோல்டன். 

தி இந்து தமிழ்: விளையாட்டில் நடக்கும் ஊழல்களை பேசிய படங்களான லீ, வல்லினம், எதிர்நீச்சல் ஆகிய படங் களின் வரிசையில் தன்னையும் இணைத்துக் கொண்டிருக்கிறது ‘ஆடாம ஜெயிச்சோமடா’.

தினமலர்: எல்லோரும் பார்த்து, ரசித்து, சிரிக்க வேண்டிய படம்.

தமிழ் வெப்துனியா: திரைப்படத்தில் ஒரு காட்சியில் தனிக் கழிவறை வேண்டும் எனக் கேட்பது, அவரது ஒற்றைக் குரல் இல்லை. இந்தியாவில் உள்ள அனைத்துப் பெண்களின் கோரிக்கை. அதை வெட்கப்படாமல் திரையில் நடித்ததன் மூலம், அவர் இந்தத் தேவையை உலகறியச் செய்திருக்கிறார். அதற்காக அவரையும் இயக்குநர் பத்ரியையும் பாராட்டலாம்.

பிகைண்ட் பிரேம்ஸ்: பொருத்தமான ஆட்டக்காரர்களை தேர்வு செய்ததிலேயே வெற்றியை உறுதி செய்துவிட்டார் இயக்குனர் பத்ரி.

தமிழ்ச்சினிடாக்: கோடிக்கணக்கணக்கான இந்தியப் பெண்களின் மனதில் ஒளிந்திருக்கும் ஒரு விஷயத்தை இந்தப் படத்தில் பதிவு செய்திருப்பதற்காக இயக்குநருக்கு ஒரு அன்பான பாராட்டு.

அட்ராசக்க.காம்: வசனம்  படத்துக்கு  பலம்.

எழுத்து.காம்: ஆடாமல் எப்படி ஜெயித்தார்கள் என்பதைப் பார்க்கலாம். 

நியூ தமிழ் சினிமா: கிரிக்கெட் சூதாட்டம் பற்றி படத்தில் சிறுவர்களின் கிரிக்கெட்டை வைத்தே எளிய விளக்கம் கொடுக்கும் போது நிமிர்கிறார் பத்ரி.

டாப்10சினிமா: நகைச்சுவை விளையாட்டு.

மாலைமலர்: 100க்கு 51 மதிப்பெண்கள்.

நம்ம தமிழ் சினிமா: நேர்மையாக, நியாயமாக, சிரத்தையாக திரைக்கதை மற்றும் வசனத்தில் நன்றாக ஆடியதால் ஜெயித்து இருக்கிறார்கள்

4தமிழ் சினிமா: ஆடாம ஜெயிச்சோமடா இவ்வருடத்தில் வெளியான படங்களில் குறிப்பிடத்தகுந்த படமாகும். 

கிறுக்கல்.ப்லாக்ஸ்பாட்: மூடர்கூடம், சூதுகவ்வும் போன்ற படங்கள் ரசிகர்களிடம் நல்ல வரவேற்பு பெற்றது, இதே பாணியில் வெளி வந்திருக்கும் படம் தான் ஆடாம ஜெயிச்சோமடா.

இப்படம் நல்ல வரவேற்பைப் பெற்று முதல் வாரத்தில் ரூ. 4 கோடி வசூல் செய்தது. மொத்ததில் இப்படத்தின் வசூல் ரூ. 10.22 கோடி ஆகும். 



</doc>
<doc id="437177" url="https://ta.wikipedia.org/wiki?curid=437177" title="ஏ.சி. சண்முகம்">
ஏ.சி. சண்முகம்

ஏ.சி. சண்முகம் என்பவர் தமிழ்நாட்டில் உள்ள ஒரு அரசியல் தலைவர் ஆவார். இவர் புதிய நீதிக் கட்சி என்ற அரசியல் கட்சியை 2001 ஆம் ஆண்டு தொடங்கினார். அனைத்திந்திய அண்ணா திராவிட முன்னேற்றக் கழகம் என்ற அரசியல் கட்சியின் முன்னாள் உறுப்பினரான ஏ.சி. சண்முகம் இக்கட்சியின் சார்பாக மக்களவை உறுப்பினராக 1984 ஆம் ஆண்டு நடைபெற்ற தேர்தலில் 52.93% வாக்கினை பெற்று தேர்ந்தெடுக்கப்பட்டார்.

இவர் புதிய நீதிக் கட்சியின் தலைவரும், டாக்டர் எம்.ஜி.ஆர் கல்வியியல் மற்றும் ஆராய்ச்சி நிறுவனம் என்ற நிகர்நிலைப் பல்கலைக்கழகத்தின் வேந்தரும் ஆவார். ஏ. சி. சண்முகம் ஓர் தமிழக அரசியல்வாதி. இவர் புதிய நீதிக்கட்சியின நிறுவனத்தலைவர். வேலூர் பாராளூமன்றத் தொகுதியில் 1984ம் ஆண்டு அதிமுக சார்பில் போட்டியிட்டு வெற்றி பெற்றவர். 2014 தேர்தலில்,தாமரைச் சின்னத்தில் போட்டியிட்டு வெற்றிவாய்ப்பை இழந்தார். ஒரு சாமானிய விவசாய குடும்பத்தில் பிறந்த ஆரணி சொக்கலிங்கம் சண்முகம் என்ற இவர் கடுமையான உழைப்பினாலும், ஒரு தொழில் அதிபராகவும், சட்டமன்ற, நாடாளுமன்ற உறுப்பினராகவும், கல்வியாளராகவும் திகழ்ந்து வருகிறார்.


</doc>
<doc id="437181" url="https://ta.wikipedia.org/wiki?curid=437181" title="சம்பத் பால் தேவி">
சம்பத் பால் தேவி

சம்பத் பால் (Sampat Pal) வட இந்தியாவின் உத்தரப் பிரதேசம் மாநிலம் புந்தேல்கண்ட் பகுதியைச் சேர்ந்த இந்திய சமூக ஆர்வலர் ஆவார். ""குலாபி கேங்"" என்பதின் நிறுவனர், உத்தரப் பிரதேசத்தை அடிப்படையாகக் கொண்ட இந்த சமூக அமைப்பு, பெண்களின் நலன்கள் மற்றும் அதிகாரமளிப்பதற்கான பணிகளை செய்து வந்தது. அவர் கலர்ஸ் தொலைக்காட்சியில் வெளிவந்த ""பிக் பாஸ் 6"" என்ற ஒரு ""ரியாலிட்"" நிகழ்ச்சியில் பங்கேற்றார்.

சம்பத் பால் நிறுவிய ""குலாபி கேங்"" என்ற நிறுவனம் பெண்களின் உரிமைகளை அதிகரிக்கச் செய்தது. உத்தரப் பிரதேசத்தில் பல மாவட்டங்களில் 270,000 உறுப்பினர்கள் கொண்ட ஒரு ஒழுங்கமைக்கப்பட்ட பெண்கள் இயக்கமாக இது உருவாக்கப்பட்டது. வன்முறைகளுக்கு எஹிராக போராடும் போது இவர்கள் ரோஜா வண்ணம் "(குலாபி)" இளஞ்சிவப்பு புடவைகள் அணிந்து கொண்டும் மற்றும் மூங்கில் குச்சிகளை ஏந்திக் கொண்டும் போராடுகிறார்கள். இவரின் சுயசரிதையில் பிரெஞ்ச் பத்திரிகையாளர் அன்னே பெர்த்தோட் உடனான தனது கூட்டுழைப்பு பற்றி குறிப்பிட்டுள்ளார். பிரிட்டிஷ் ஒலிப்பரப்பு கழகத்தின் அறிக்கையின்படி, "பண்டா" சாதி வேறுபாடுகள் நிறைந்த , நிலப்பிரபுத்துவ மற்றும் ஆண் ஆதிக்க சமூகமாகும். வரதட்சணை கொடுமைகள் மற்றும் உள்ளூர் பாலியல் வன்முறைகளும் சாதாராணமாக நடைபெறக்கூடிய பகுதியாகும். வறுமை, பாகுபாடு மற்றும் பேரினவாதத்தின் நிலப்பரப்பில் ஒரு பெண் விழிப்புடன் இருக்க இக்குழு உருவானது ஆச்சரியம் இல்லை என உள்ளூர்வாசிகள் கூறுகின்றனர்.

2014 ஆம் ஆண்டு மார்ச் 2 ஆம் தேதி, நிதி சார்பான தவறான குற்றச்சாட்டுக்களின் போது அவரது குழுவினரின் நலன்களை முன்னெடுத்து ""குலாபி கேங்'கின் தலைமை பொறுப்பை விட்டு பாலி வெளியேறினார். ஆகஸ்ட் 31, 2017 அன்று, "ரங்கபாயனா" என்றழைக்கப்படும் ஒரு நாடக நிறுவனம், "ராஜ்குரு ஹோஸகோட்டே" இயக்கத்தில் சம்பத் பாலின் வாழ்க்கை மற்றும் ""குலாபி கேங்'கின் நடைமுறையை தழுவி ஒரு நாடகம் இயற்றினார்கள்.


</doc>
<doc id="437185" url="https://ta.wikipedia.org/wiki?curid=437185" title="கிஷோரி அமோன்கர்">
கிஷோரி அமோன்கர்

கிஷோரி ரவீந்திர அமோன்கர் (Kishori Ravindra Amonkar) }} ஒரு முன்னணி இந்திய பாரம்பரிய பாடகியாவார், ஜெய்ப்பூர் "கரானா" அல்லது இசைக்கலைஞர்களின் சமூகம் ஆகியவற்றை போல தனித்துவமான இசை பாணியை பகிர்ந்துகொள்கின்றன. இவர் பாரம்பரிய இசையான "க்யால்" , "தும்ரி" மற்றும் "பஜனைகள்" ஆகியவற்றை பாடுபவராக இருந்தார். அமோன்கர் தனது தாயாரும் பாரம்பரிய இசைக் கலைஞருமான "மோகுபாய் குர்டிகார்" என்ற பாடகரிடம் ஜெய்ப்பூர் "கரானா" வை பயின்றார், ஆனாலும் அவரது தொழில் வாழ்க்கையில் பல்வேறு குரல் பாணிகளை பரிசோதித்தார்

கிஷோரியின் ஆரம்ப இசைப் பயிற்சிகளை அவரது தாயார் "மோகுபாய் குர்டிகார்" இவருக்கு பயிற்றுவித்தார், அவர் பாரம்பரிய பாடல்களைப் பாடும் வாய்ப்பாடகர் ஆவார். அவர் ஒரு பேட்டியில் தனது தாயார் ஒரு கடினமான ஆசிரியராக இருந்ததாகவும் துவக்கத்தில் தனது தாய் உள்ளீடில்லாத வெறுஞ்சொற்றொடர்களைப் பாடியாதாகவும் தானும் அதனைப் பின்தொடர்ந்து பாடியதாகவும் தெரிவித்துள்ளார். தனது தாயாருடன் மேடைக் கச்சேரிகளின் போது தம்புரா இசைத்ததாகவும் கூரியுள்ளார்.

1960 களில் 70 களில் பாரம்பரிய பாடலாசிரியராக அமோன்கரின் வாழ்க்கை வளர்ந்தது. அதற்கு முன்னர், அவருக்கு உடல் நலம் குறந்த காரணத்தால் பாடுவதை குறைத்துக்கொண்டார். தனது சொந்த பாணியிலான பாடல்களைக் கற்றுக் கொள்வதற்காகவும், பாரம்பரிய பாடல்களான "குரானா" வகை பாடல்களைப் படிப்பதற்கும் தனது தொழில் வாழ்க்கையில் இந்த இடைவெளியைப் பயன்படுத்தியதாக அமோன்கர் கூறியுள்ளார்.

1992 ல் பள்ளி ஆசிரியரான ரவீந்திர அமோன்கரை திருமணம் செய்துகொண்டார். இந்த இரண்டு தம்பதியர்களுக்கு பிபாஸ் மற்றும் நிஹார் ஆகிய இரு மகன்கள் உள்ளனர். கிஷோரி அமோன்கர் பம்பாயில் 1932 ஏப்ரல் 10இல் பிறந்தார்.

1987 ஆம் ஆண்டில் நாட்டு மக்களுக்கு வழங்கப்படும் உயரிய விருதான பத்ம பூசண் மற்றும் 2002 ஆம் ஆண்டில் பத்ம விபூசண் உட்பட இந்தியாவின் பல தேசிய விருதுகளையும் இவர் பெற்றார். 1985 ஆம் ஆண்டுக்கான "சங்கீத நாடக அகாதமி விருது" மற்றும் 2009 ஆம் ஆண்டுக்கான "சங்கீத நாடக அகாதமி கூட்டாளர்" விருது வழங்கப்பட்டது. 1991 ஆம் ஆண்டில் கௌரவ டாக்டர் டி. எம். ஏ. பாய் முதன்மையான கொங்கனி விருது வழங்கப்பட்டது. 2016 ஆம் ஆண்டில், பாரம்பரிய இசைக்கு வழங்கப்படும் எம். எஸ். சுப்புலட்சுமி விருது பெறும் ஏழு பெறுநர்களில் ஒருவராக இருந்தார்.



</doc>
<doc id="437189" url="https://ta.wikipedia.org/wiki?curid=437189" title="அனு அகர்வால்">
அனு அகர்வால்

அனு அகர்வால் ( Anu Aggarwal) 1969 ஜனவரி 11 அன்று பிறந்த இவர் ஒரு முன்னாள் இந்திய நடிகை மற்றும் விளம்பர நடிகை ஆவார். ஆஷ்கி, தி கிளவுட் டோர் " மற்றும் " திருடா திருடா "ஆகிய திரைப்படங்களில் நடித்ததன் மூலம் பரவலாக அறியப்படுகிறார்.

அகர்வால் 1969 ஜனவரி 11 அன்று புது தில்லியில் பிறந்தார், சென்னையில் வளர்ந்தார். தில்லி பல்கலைக்கழகத்தில் சமூகவியலில் தங்கப் பதக்கம் பெற்றார். விளம்பரங்களுக்கு நடிக்க ஆரம்பித்த பின்னர், """சொல்லாடல் நிகழ்ச்சி நடத்துபவராகவும் மற்றும் ""தூர்தர்ஷன்"" தொலைக்காட்சித் தொடரான ""இஸ் பஹேன்"" (1988) என்பதில் ஒரு சிறிய கதாபாத்திரத்தில் நடித்த பின்னர், அவர் தனது பாலிவுட் திரைப்படமான ""ஆஷிகி"" என்பதில் அறிமுகமானார். இப்படத்தின் இசை ரசிகர்களால் பெரிதும் வரவேற்பை பெற்றது. இதன் பின்னர், அதிகமான படங்களில் தோன்ற ஆரம்பித்தார். ஒரு கார் விபத்துக்குப் பிறகு, அகர்வால் 29 நாட்களுக்கு ஆழ்மயக்கம் நிலையில் இருந்தார், இந்த நாட்களில் அவர் தனது முந்தைய வாழ்க்கையின் நினைவுகள் இல்லாமல் இருந்துள்ளார். இவர் பெங்களூரில் வாழ்கிறார். இவர் ஒரு தொழில் முறை பலு தூக்கும் வீரர் ஆவார். விபத்திற்குப் பின்னர் தொழில் முறை பலு தூக்கும் பல போட்டிகளில் போட்டியிட்டார்.


</doc>
