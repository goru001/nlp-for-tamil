<doc id="156899" url="https://ta.wikipedia.org/wiki?curid=156899" title="ஆப்பெரா (உலாவி)">
ஆப்பெரா (உலாவி)

ஆப்பெரா அல்லது ஒப்பேரா ("Opera") என்பது ஆப்பெரா மென்பொருளால் மேம்படுத்தப்பட்ட உலகளவில் 27 கோடி எண்ணிக்கையிலான பயனர்களினால் பயன்படுத்தப்படும் உலாவியும் இணையக் கூட்டுத் தொகுப்பும் ஆகும். இணையம் தொடர்பான பொதுவான செய்பணிகளான வலைத் தளங்களைக் காட்சிப்படுத்துதல், மின்னஞ்சல் செய்திகளை அனுப்புதலும் பெறுதலும், தொடர்புகளை முகாமித்தல், இணையத் தொடர் அரட்டை மூலமாக அரட்டையடித்தல், பிட்டொரெண்டின் மூலம் கோப்புகளைப் பதிவிறக்குதல், வலை ஊட்டங்களை வாசித்தல் முதலியவற்றை ஆப்பெராவில் மேற்கோள்ள முடியும். தனியார் கணினி, நகர்பேசி ஆகியவற்றுக்கான ஆப்பெரா உலாவிகளை இலவசமாகப் பெற்றுக் கொள்ள முடியும்.

உக்கிரைன், பெலருசு போன்ற சில நாடுகளில் ஆப்பெரா புகழ் பெற்ற திரைப்பலக உலாவியாக விளங்குகின்றது. திசம்பர் 2011 தரவுகளின்படி ஆப்பெரா மினியே மிகவும் புகழ் பெற்ற நகர்வலையுலாவியாக உள்ளதுடன் பெரும்பாலான நகர்பேசிகளில் அவற்றின் தயாரிப்பாளர்களால் இயல்புநிலை ஒருங்கிணைவலையுலாவியாகவும் உள்ளடக்கப்பட்டுள்ளது.

தத்தல் உலாவல், பக்கத்தைப் பெரிதாக்குதல், சுட்டிக் குறிகாட்டல்கள், ஒருங்கிணைந்த பதிவிறக்க முகாமை மென்பொருள் ஆகிய வசதிகளை ஆப்பெரா கொண்டுள்ளது. ஏமாற்றுப் பரப்புகை, தீப்பொருள் ஆகியவற்றிலிருந்தான உள்ளமைப் பாதுகாப்பு, தனிப்பட்ட தரவுகளை அழிப்பதற்கான வசதி (எ-டு: மீயுரைப் பரிமாற்ற நெறிமுறை நினைவிகளை அழித்தல்) போன்ற பாதுகாப்பு வசதிகளும் ஆப்பெராவில் உள்ளடக்கப்பட்டுள்ளன.

மைக்ரோசாப்ட் விண்டோசு, மாக்கு இயங்குதளம் எக்கு, இலினக்கு, விரீபி. எசு. தி. ஆகிய இயங்குதளங்கள் உள்ளடங்கலாகப் பல்வகைப்பட்ட தனியார் கணினி இயங்குதளங்களில் ஆப்பெரா ஓடுகின்றது. மேமோ, பிளாக்குபெரி, சிம்பியன், நகர்விண்டோசு, அண்டிராயுடு, ஐ. இயங்குதளம் ஆகிய இயங்குதளங்களிலும் யாவாத் தள நுண்பதிப்பிலும் இயங்கும் கருவிகளுக்கும் ஆப்பெராப் பதிப்புகளைப் பெற முடியும். ஆப்பெரா உலாவியானது ஏறத்தாழ 12 கோடி நகர்பேசிகளுடன் இணைத்து அனுப்பப்பட்டுள்ளது. நிண்டெண்டோ தி. எசு., வீ ஆகிய ஆட்ட முறைமைகளுக்கான ஒரேயொரு வணிக வலையுலாவி ஆப்பெராவேயாகும். சில தொலைக்காட்சி மேலமைபெட்டிகளும் ஆப்பெராவைப் பயன்படுத்துகின்றன. அடோபி ஆக்கத் தொகுதியில் பயன்படுத்துவதற்கு அடோபி முறைமைகள் ஆப்பெராத் தொழினுட்பத்துக்கு ஒப்புதல் வழங்கியுள்ளது.

1994ஆம் ஆண்டில் பெரிய நோர்வேத் தொலைத்தொடர்பாடல் நிறுவனமான தெலினாரில் ஆய்வுத் திட்டமொன்றாகவே ஆப்பெரா தொடங்கப்பட்டது. 1995இல் ஆப்பெரா மென்பொருள் பொதுப் பங்கு நிறுவனம் என்ற தனியான நிறுவனமாக அது பிரிந்தது. 1996இல் மைக்ரோசாப்ட் விண்டோசில் மட்டும் ஓடக்கூடிய ஆப்பெரா உலாவியின் பதிப்பு 2.0ஏ வெளிப்படையாக வெளிவிடப்பட்டது. இணையத் தொடர்புள்ள கையடக்கக் கருவிகளுக்கான வளர்ந்து வரும் விற்பனை வாய்ப்பில் முதன்மை வகிப்பதற்கான ஒரு முயற்சியாக, 1998இல் நகர்கருவித் தளங்களுடன் ஆப்பெராவை இணைப்பதற்கான திட்டமொன்றும் தொடங்கப்பட்டது. பல்வேறு இயங்குதளங்களிலும் தளங்களிலும் இயங்கக்கூடிய ஆப்பெராப் பதிப்புகளை உருவாக்குவதை எளிதாக்கக்கூடிய புதிய குறுக்குத்தளக் கருவொன்றை 2000ஆம் ஆண்டில் வெளிவிடப்பட்ட ஆப்பெரா 4.0 கொண்டிருந்தது.

மேற்கூறிய பதிப்பு வரை, ஆப்பெரா ஒரு பங்குப் பொருளாகவே இருந்தது. ஒத்திகைக் காலம் முடிந்த பின்பு ஆப்பெராவைப் பணங்கொடுத்து வாங்க வேண்டியிருந்தது. பின்னர், 2000இல் வெளிவிடப்பட்ட பதிப்பு 5.0இலிருந்து ஆப்பெராவைப் பணங்கொடுத்து வாங்காமலேயே பயன்படுத்தலாம் என்ற நிலை வந்தாலும் ஆப்பெரா விளம்பர உதவியுடனான மென்பொருளாக்கப்பட்டது. பணங்கொடுத்து வாங்காத பயனர்களுக்கு விளம்பரங்கள் காட்சிப்படுத்தப்பட்டன. ஆப்பெராவின் பிந்தைய பதிப்புகளில் பதாகை விளம்பரங்களை அல்லது கூகுளின் குறி வைக்கப்பட்ட உரை விளம்பரங்களைப் பார்ப்பதற்கான தெரிவு பயனர்களுக்கு ஆப்பெராவால் வழங்கப்பட்டது. பின்னர், 2005இல் வெளிவிடப்பட்ட பதிப்பு 8.5உடன் விளம்பரங்கள் அனைத்தும் ஒட்டுமொத்தமாக நீக்கப்பட்டு, உலாவிக்கான முதன்மைப் பண உதவியானது கூகுளிடமிருந்தான வருவாயிலிருந்து பெறப்படுகின்றது (ஒப்பந்தத்தின்படி ஆப்பெராவின் இயல்புநிலைத் தேடுபொறி கூகுள் ஆகும்.).

2006இல் வெளிவிடப்பட்ட பதிப்பு 9.1இல் அறிமுகப்படுத்தப்பட்ட புதிய வசதிகளுள் இலக்கச் சான்றிதழ் வழங்கும் நிறுவனமான சியோட்டிரட்டிடமிருந்தும் அறியப்பட்ட ஏமாற்றுப் பரப்புகை வலைத் தளங்களைத் தொடரும் விசுட்டேங்கு என்ற அமைப்பிடமிருந்தும் பெற்ற தொழினுட்பத்தைப் பயன்படுத்தி மோசடியிலிருந்து பாதுகாப்பு வழங்கும் வசதியும் அறிமுகப்படுத்தப்பட்டது. இவ்வசதியானது பதிப்பு 9.5இல் மேலும் மேம்படுத்தப்பட்டு, விரிவாக்கப்பட்டதுடன் சியோட்டிரட்டுக்குப் பதிலாக நெட்கிராவிட்டு பயன்படுத்தப்பட்டது. மேலும் ஆட்டிப் பாதுகாப்பிடமிருந்தான தீப்பொருள் பாதுகாப்பும் சேர்க்கப்பட்டது.

2006ஆம் ஆண்டிலேயே, நிண்டெண்டோ தி. எசு., வீ ஆகிய ஆட்ட முறைமைகளுக்கான ஆப்பெராப் பதிப்புகளும் உருவாக்கப்பட்டு வெளிவிடப்பட்டன. இண்டனெட்டு சேனல் என்றழைக்கப்பட்ட வீக்கான ஆப்பெரா வெளிவிடப்பட்ட நாளான ஏப்ரல் 12, 2007இலிருந்து சூன் 30, 2007 வரை அப்பதிப்பை இலவசமாகப் பெறக்கூடியதாகவிருந்தது. சூன் 30, 2007இற்குப் பிறகு, 500 வீப் புள்ளிகளைச் செலுத்துவதன் மூலமே மேற்கூறிய பதிப்பை வீப் பயனர்கள் தரவிறக்கக் கூடியதாகவிருந்தது. பின்னர், செப்டெம்பர் 2, 2009இலிருந்து மீண்டும் அப்பதிப்பை இலவசமாகத் தரவிறக்கக் கூடியதாகவிருந்தது. இண்டனெட்டு சேனலைத் தரவிறக்குவதற்காக ஏற்கனவே பணத்தைச் செலுத்திய பயனர்களுக்கு அதே பெறுமதியுடைய நிண்டெண்டோ பொழுதுபோக்கு முறைமையாட்டமொன்று வழங்கப்பட்டது. ஆனால், நிண்டெண்டோ தி. எசு. உலாவி இலவசமாக வழங்கப்படுவதில்லை; வன்பொருளாக, தி. எசு. படிப்பு நினைவகப் பொதியுறையாகவே வழங்கப்படுகின்றது. தி. எசு. ஐ. விற்பனை நிலையத்திலிருந்து இலவசமாகத் தரவிறக்கக் கூடிய இண்டனெட்டு சேனலை நிண்டெண்டோ தி. எசு. ஐ. கொண்டுள்ளது.

சாவக வரிவடிவத்திற்குப் பின்பு, காரக்கன் என்றழைக்கப்பட்ட புதிய யாவாக்கிறிட்டுப் பொறியொன்று பதிப்பு 10.50உடன் அறிமுகப்படத்தப்பட்டது. ஆப்பெரா மென்பொருளின்படி, சன்பைடரில் காரக்கனானது ஆப்பெரா 10.10ஐ விட ஆப்பெரா 10.50ஐ ஏழு மடங்கு விரைவாக்குகின்றது. திசம்பர் 16, 2010]]இல் நீட்டிப்புகள், தாவல் அடுக்கு, கட்புலச் சுட்டிக் குறிகாட்டல்கள் ஆகிய வசதிகளுடனும் முகவரிப் பட்டியில் மாற்றங்களுடனும் ஆப்பெரா 11 அறிமுகப்படுத்தப்பட்டது. அப்பதிப்பில் அறிமுகப்படுத்தப்பட்ட புதிய முகவரிப் பட்டியானது நெறிமுறையையும் வினவற்றகவலையும் இயல்பாகவே மறைக்கின்றது. [[சூன் 14, [[2012]]இல் ஆப்பெரா 12 வெளிவிடப்பட்டுள்ளது.

ஆப்பெராவானது உள்ளமைதத்தலுலாவல், விளம்பர வடிகட்டல், மோசடிப் பாதுகாப்பு, பதிவிறக்க முகாமை மென்பொருள், [[பிட்டொரென்ட்|பிட்டொரெண்டு]] வாங்கி, தேடற்பட்டி, வலையூட்டத் திரட்டி ஆகிய வசதிகளைக் கொண்டுள்ளது. ஆப்பெரா அஞ்சல் என்றழைக்கப்படுகின்ற [[மின்னஞ்சல்]] வாங்கியையும் உள்ளமையிணையத் தொடர் அரட்டை வாங்கியையுங்கொண்டும் ஆப்பெரா [[உலாவி]] வெளிவருகின்றது.

புதிய [[தத்தல்|தாவல்]] ஒன்று திறக்கப்படும்போது அப்பக்கத்தில் வில்லைப்பட அளவில் [[முடிவிலி|முடிவில்லாத]] எண்ணிக்கையான பக்கங்களைச் சேர்ப்பதற்கான வசதியைப் பயனருக்குக் கொடுக்கும் விரைவழைப்பு வசதியையும் ஆப்பெரா கொண்டுள்ளது. விரைவழைப்பிலிணைக்கப்படும் பக்கங்களுக்கான வில்லைப்படங்கள் தானாகவே உருவாக்கப்பட்டு, விரைவழைப்புப் பக்கத்தில் கட்புல உணர்வுக்குப் பயன்படுத்தப்படும்.

ஆப்பெராவானது மூன்றாந்தரப்பு வழியில் [[உலாவி]]க்குக் குறிப்பிட்ட செயற்பாடுகளைச் சேர்க்கும் ஒப்பீட்டளவில் சிறு செய்நிரல்களான உட்பொருத்திகளின் மூலம் நீட்டிக்கத்தக்கது. ஆப்பெரா 11இலிருந்து மூன்றாந்தரப்பு நீட்டிப்புகளையும் பயன்படுத்தக்கூடியதாகவுள்ளது. ஆனாலும் உட்பொருத்திகளின் செயற்பாட்டை ஆப்பெரா மட்டுப்படுத்துகின்றது. மேலும் ஆப்பெரா [[உலாவி]]யில், பயனர் [[யாவாக்கிறிட்டு|யாவாக்கிறிட்டை]] [[இணையத்தளம்|வலைத் தளங்களுக்குத்]] தனிப்பட்ட [[யாவாக்கிறிட்டு|யாவாக்கிறிட்டைச்]] சேர்க்கவும் பயன்படுத்த முடியும்.

ஆப்பெரா [[உலாவி]]யானது இப்போது 60 வட்டார மொழிகளில் கிடைக்கின்றது. அவையாவன: [[ஆபிரிக்கான மொழி|ஆபிரிக்கானம்]], [[அரபு மொழி|அரபு]], [[அசர்பைஜான் மொழி|அசர்பைசானியம்]], [[பெலருசிய மொழி|பெலருசியம்]], [[வங்காள மொழி|வங்காளம்]], [[பல்கேரிய மொழி|பல்கேரியம்]], [[செக் மொழி|செக்கம்]], எளிய [[சீன மொழி|சீனம்]], பாரம்பரியச் [[சீன மொழி|சீனம்]], [[குரோவாசிய மொழி|குரோவாசியம்]], [[டேனிய மொழி|தேனியம்]], [[டச்சு மொழி|இடச்சு]], [[பிரித்தானியா|பிரித்தானிய]] [[ஆங்கில மொழி|ஆங்கிலம்]], [[அமெரிக்க ஆங்கிலம்]], [[எசுத்தோனிய மொழி|எசுத்தோனியம்]], [[பின்னிய மொழி|பின்னியம்]], [[பிரான்சிய மொழி|பிரான்சியம்]], [[கனடா|கனேடியப்]] [[பிரான்சிய மொழி|பிரான்சியம்]], [[மேல் விரிசிய மொழி|விரிசியம்]], [[சியார்சிய மொழி|சியார்சியம்]], [[இடாய்ச்சு மொழி|இடாய்ச்சு]], [[கிரேக்கம் (மொழி)|கிரேக்கம்]], [[எபிரேய மொழி|எபிரேயம்]], [[இந்தி]], [[அங்கேரிய மொழி|அங்கேரியம்]], [[இந்தோனேசிய மொழி|இந்தோனேசியம்]], [[இத்தாலிய மொழி|இத்தாலியம்]], [[ஜப்பானிய மொழி|சப்பானிய மொழி]], [[காசாக்கு மொழி|காசாக்கு]], [[கொரிய மொழி|கொரியம்]], [[இலித்துவானிய மொழி|இலிதுவானியம்]], [[மக்கதோனிய மொழி|மக்கதோனியம்]], [[மலாய் மொழி|மலாய்]], மாண்டேனெகிரின், [[நீநொர்ஸ்க் மொழி|நீநொர்க்கு]] [[நோர்வே மொழி|நோர்வே]], [[பூக்மோல் மொழி|பூக்குமோல்]] [[நோர்வே மொழி|நோர்வே]], [[பாரசீக மொழி|பாரசீகம்]], [[போலிய மொழி|போலியம்]], [[போர்த்துக்கீச மொழி|போர்த்துகீசம்]], [[பிரேசில்|பிரேசிலியப்]] [[போர்த்துக்கீச மொழி|போர்த்துகீசம்]], [[பஞ்சாபி மொழி|பஞ்சாபியம்]], [[உருமானிய மொழி|உருமானியம்]], [[உருசிய மொழி|உருசியம்]], [[சுகாத்திசு கேலிக்கு|சுக்காத்திசு கேலிக்கு]], [[செருபிய மொழி|செருபியம்]], [[சுலோவாக்கிய மொழி|சுலோவாக்கியம்]], [[இலத்தீன் அமெரிக்கா|இலத்தீன் அமெரிக்க]] [[எசுப்பானியம்]], [[எசுப்பானியா|எசுப்பானிய]] [[எசுப்பானியம்]], [[சுவாகிலி மொழி|சுவாகிலி]], [[சுவீடிய மொழி|சுவீடியம்]], [[தகலாகு மொழி|தகலாகு]], [[தமிழ்]], [[தாய் (மொழி)|தாய்]], [[தெலுங்கு]], [[துருக்கிய மொழி|துருக்கியம்]], [[உக்குரேனிய மொழி|உக்குரேனியம்]], [[உருது]], [[உசுபேகிய மொழி|உசுபேக்கியம்]], [[வியட்நாமிய மொழி|வியட்டிநாமியம்]], [[சுலு மொழி|சுலு]]

கட்புலக் குறைபாடுள்ளவர்கள்ள பயனர்களுக்குக் கணினி அணுகலை வழங்கும் கடப்பாட்டுடன் ஆப்பெரா வடிவமைக்கப்பட்டுள்ளது. ஆப்பெராவானது, ஒரு பன்னிலையுலாவியாக, அதனுடைய பயனர் இடைமுகத்தில் பல்வகைப்பட்ட தனிப்பட்ட விருப்பத்தேர்வுகளை நிறைவேற்றும் வகையில் அமைக்கப்பட்டுள்ளது.

ஆப்பெரா [[உலாவி]]யிலுள்ள பெரும்பாலான கூறுகளனைத்தையும் [[விசைப்பலகை]]யை மட்டுமே பயன்படுத்திக் கட்டுப்படுத்த முடியும். அத்துடன், பயனருக்கேற்ற வகையில் இயல்புநிலை [[விசைப்பலகை]]க் குறுக்குவழிகளையும் மாற்றியமைக்க முடியும். இட வழிநடத்துதலையேற்கும் ஒரேயொரு பாரிய [[உலாவி]] ஆப்பெராவே ஆகும். [[சுட்டி]]க் குறிகாட்டல்களையும் ஆப்பெரா ஏற்கின்றது. ஆப்பெராவில் [[சுட்டி]]யை வேறுபட்ட முறைகளில் அசைப்பதன் மூலம் வேறுபட்ட "பின்", "மறுநினைவேற்று" போன்ற [[உலாவி]]ச் செயல்களைச் செயற்படுத்த முடியும்.

சரிவரப் பார்வை தெரியாவர்களுக்கு உதவும் வகையில் உரை, [[படிமம்|படிமங்கள்]] ஆகியவற்றையும் [[அடோப் ஃப்ளாஷ் ப்ளேயர்|அடோபி விளாசு பிளேயர்]], யாவாத் தளம், அளவிடக்கூடிய காவி வரைகலை போன்ற ஏனைய உள்ளடக்கங்களையும் அளவிற்பெருப்பிக்கவோ சிறிதாக்கவோ (20%இலிருந்து 1000% வரை) செய்வதற்காகப் பக்கப் பெருப்பிப்பு வசதியும் ஆப்பெராவில் உள்ளடக்கப்பட்டுள்ளது. ஆப்பெராவில் பயனரொருவர் வலைப் பக்கங்களுக்கான எழுத்துருக்களையும் நிறங்களையும் தேர்வு செய்வதுடன் பக்கமொன்றின் [[விழுத்தொடர் பாணித் தாள்கள்|விழுதொடர்பாணித்தாட்பாணியினது]] கட்டுப்பாட்டினையும் நீக்க முடியும். [[இணையத்தளம்|தளங்களை]] உயர்நிற வேறுபாட்டிலோ வாசிப்பதற்கு மேலுமிலகுவான எழுத்துருக்களிலோ தோன்றச் செய்வதற்கு இத்தெரிவு பயன் மிக்கது.

[[ஐபிஎம்|அனைத்துலக வணிகப் பொறிகள் கூட்டு நிறுவனத்துடன்]] இணைந்து வடிவமைக்கப்பட்ட குரலாளுகை முறையின் மூலம் [[விசைப்பலகை]]யோ [[சுட்டி]]யோ இன்றி ஆப்பெரா [[உலாவி]]யைக் கட்டுப்படுத்த முடியும். இம்முறையின் மூலம் பக்கங்களையும் தெரிவு செய்யப்பட்ட உரையையும் பலத்து வாசிக்கச் செய்யவும் முடியும்.

மெதுவான [[இணையம்|இணைய]] இணைப்புகளில் ஆப்பெரா [[உலாவி]]யில் ஆப்பெரா தருபோ என்ற வசதியைச் செயற்படுத்தினால், ஆப்பெராவின் [[வழங்கி]]கள் [[புறொக்சி சேவர்|நிகர்வழங்கியாகச்]] செயற்பட்டு, வேண்டப்பட்ட வலைப் பக்கத்தைப் பயனருக்கு அனுப்பும் முன் 80% வரை சுருக்கி அளிக்கும். இச்செயன்முறையானது அனுப்பப்படும் தரவுகளின் மொத்த அளவைக் குறைப்பதுடன், பக்கத்தை ஏற்றுவதற்குத் தேவையான நேரத்தினளவையும் குறைக்கின்றது. இம்முறையானது [[ஆபெரா மினி|ஆப்பெரா மினியிலும்]] பயன்படுத்தப்படுகின்றது.

முடிவுப் பயனருக்குக் கட்புலனாகும் பாதுகாப்பு வசதிகள் பலவற்றை ஆப்பெரா கொண்டுள்ளது. [[மீயுரை பரிமாற்ற நெறிமுறை|மீயுரைப் பரிமாற்ற நெறிமுறை]] நினைவிகள், மேலோடல் வரலாறு, இடைமாற்று போன்ற தனிப்பட்ட தரவுகளை ஓராளியை அழுத்துவதன் மூலம் அழிப்பதற்கான தெரிவு அவற்றுள் ஒன்றாகும். பயனரொருவர் பகிரப்பட்ட [[கணினி]]யொன்றில் மேலோடிய பிறகு, தனிப்பட்ட தரவுகளை அழிப்பதற்கு இவ்வசதி உதவுகின்றது.

பாதுகாப்பான [[இணையத்தளம்|வலைத் தளமொன்றைப்]] பார்க்கும்போது, பாதுகாப்பான குதைப் படை அல்லது பரிமாற்றப் படைப் பாதுகாப்பின் மூலம் ஆப்பெராவால் தரவுகள் [[மறையாக்கம்|மறையாக்கப்படும்]]. பின்னர், முகவரிப் பட்டியில் [[இணையத்தளம்|தளத்தின்]] பாதுகாப்பைப் பற்றிய தகவல்கள் ஆப்பெராவாற்சேர்க்கப்படும். ஏமாற்றுப் பரப்புகை, [[தீப்பொருள்]] போன்றவற்றுக்கான கரும்பட்டியல்களுள் பார்க்கப்படுகின்ற [[இணையத்தளம்|வலைத் தளமுள்ளதா]] எனப் பார்க்கப்பட்டு, அவ்வாறிருந்தால் எச்சரிக்கை விடுக்கப்படும். இவ்வசதி இயல்பாகவே ஆப்பெராவிற்செயற்படுத்தப்பட்டுள்ளது. ஆனாலும் பயனரொருவர் இவ்வாறான சோதனைகளை தானாகவே செய்யாதிருக்கும்படி தெரிவுகளை மாற்றியமைக்க முடியும். இச்சோதனை செயற்படுத்தப்படாதிருந்தாலும் தளங்களைத் திறந்துள்ளபோது பாதுகாப்பு விவரங்களுக்கான பெட்டியைத் திறப்பதன் மூலம் தனிப்படச் சோதித்துக் கொள்ள முடியும்.

ஆப்பெராவில் சேமிக்கப்பட்டுள்ள [[கடவுச் சொல்|கடவுச் சொற்கள்]] அனைத்தையும் பயனரொருவர் முதன்மைக் [[கடவுச் சொல்]]லொன்றின் மூலம் பாதுகாக்க முடியும். முதன்மைக் [[கடவுச் சொல்]] தெரியாதவிடத்து ஏனைய [[கடவுச் சொல்|கடவுச் சொற்களைத்]] [[தீப்பொருள்]]கள் அணுகுவதை இதன் மூலம் தடுக்க முடியும். மேலும் [[ஃபயர் ஃபாக்சு|வயர்வாக்கு]], [[கூகிள் குரோம்|குரோம்]] ஆகிய உலாவிகளில் [[கடவுச் சொல்]] முகாமை [[மென்பொருள்]]கள் மூலம் சேமிக்கப்பட்ட [[கடவுச் சொல்|கடவுச் சொற்களைப்]] பார்ப்பது போல் ஆப்பெராவில் பார்க்க முடியாது.

பாதுகாப்பு வழுக்களையும் [[மென்பொருள் வழு]]க்களையும் அவை தவறாகப் பயன்படுத்தப்படும் முன்னோ கடுமையான சிக்கலாக வரும் முன்னோ கண்டுபிடிப்பதற்காக, ஆப்பெரா மென்பொருள் நிறுவனமானது வழுவறிக்கைகளைப் பயனர்கள் வழங்குவதற்காகப் பொது வலைப் படிவமொன்றைப் பராமரித்து வருகின்றது. [[கணினி]]ப் பாதுகாப்புப் பணி வழங்குநரான செக்குனியாவின் [[பெப்ரவரி 10|பெபிரவரி 10]], 2009 தரவுகளின்படி, இறுதி 365 நாட்களில் ஆப்பெராவில் சீரமைக்கப்படாத வழுக்களின் இடை 0.01 ஆகும். [[இண்டர்நெட் எக்சுபுளோரர்|இண்டநெட்டு எக்சுப்புளோரர்]] (38.3), [[ஃபயர் ஃபாக்சு|வயர்வாக்கு]] (5.77), [[சபாரி உலாவி|சபாரி]] (1.54) ஆகிய [[உலாவி]]களுடன் ஒப்பிடும்போது இத்தொகை குறைவாகும்.

சனவரி 2007இல் ஆப்பெராவின் போட்டி நிறுவனமான [[மொசில்லா நிறுவனம்|மொசில்லா நிறுவனத்தைச்]] சேர்ந்த அசா தோட்சிளீர் திசம்பர் 2006இற்சரிசெய்யப்பட்ட ஆப்பெராவில் காணப்பட்ட பாதுகாப்பு வழுக்களைக் குறித்த தகவலை ஆப்பெரா மென்பொருள் நிறுவனம் பெரிதுங்கவனிக்காமல் விட்டதாகக் குற்றஞ்சாட்டினார். ஆப்பெராவின் முந்தைய பதிப்பில் காணப்பட்ட பாதுகாப்பு வழுக்களைப் பற்றிப் பயனர்களுக்குத் தெளிவாக அறிவிக்கப்படாததாகவும் அதன் விளைவாக, பயனர்கள் பிந்திய பதிப்பிற்கு நிகழ்நிலைப்படுத்த வேண்டிய தேவையைப் பற்றிச் சிந்திக்காமலோ ஆப்பெராவைத் தவறாகப் பயன்படுத்தப்படுவதற்கான வாய்ப்பு இருப்பதைப் பற்றி அறியாமலோ இருக்கலாமெனவும் தோட்சிளீர் கூறினார். அடுத்த நாளே இக்குற்றச்சாட்டுகளுக்கு ஆப்பெரா பதிலளித்தமை குறிப்பிடத்தக்கது.

இப்போது வலை வடிவமைப்பின் பாரிய கூறாகவுள்ள [[விழுத்தொடர் பாணித் தாள்கள்|விழுதொடர்பாணித் தாள்களை]] ஏற்ற முதலுலாவிகளுள் ஆப்பெராவும் ஒன்று. [[விழுத்தொடர் பாணித் தாள்கள்|விழுதொடர்பாணித் தாள்கள்]] 2.1, மீப்பாடக் குறிமொழி5, நீடகு மீப்பாடக் குறிமொழி 1.1, அடிப்படை நீடகு மீப்பாடக் குறிமொழி, நகர்சுயவிவர நீடகு மீப்பாடக் குறிமொழி, நீடகு மீப்பாடக் குறிமொழி+குரல், கம்பியில்லாக் குறிமொழி, நீடகு பாணித்தாண்மொழி நிலைமாற்றங்கள், நீடகு குறிமொழிப் பாதை, நீடகு பாணித்தாண்மொழி வடிவமைக்கும் உருப்படிகள், இ. சி. எம். ஏ. கிறிட்டு 5.1([[யாவாக்கிறிட்டு]]), ஆவண உருப்படி மாதிரிகை 2, நீடகு குறிமொழி மீயுரைப் பரிமாற்ற நெறிமுறை வேண்டுகோள், [[மீயுரை பரிமாற்ற நெறிமுறை|மீயுரைப் பரிமாற்ற நெறிமுறை]] 1.1, பரிமாற்றப் படைப் பாதுகாப்பு 1.2, [[ஒருங்குறி]], அடிப்படை அளவிடக்கூடிய காவி வரைகலை 1.1, சிறு அளவிடக்கூடிய காவி வரைகலை 1.1, வரைகலைப் பரிமாற்ற வடிவம்89ஏ, ஒளிப்படவியல் வல்லுநர் கூட்டுக் குழு ஆகிய வலைத் தரங்களுடன் பெயரத்தகு வலையமைப்பு வரைகலையையும் ஒளிபுகாதன்மையுடன் ஏற்கின்றது. குறிப்பிட்ட வலைத் தரங்களை ஓருலாவி சரியாக ஏற்கிறதா இல்லையா என்பதைச் சோதிக்கும் ஆசிடு2 சோதனையை, பதிப்பு 12.01 வரை, ஆப்பெராவானது வெற்றிகரமாகக் கடந்துள்ளது. இச்சோதனையை வெற்றிகரமாகக் கடந்த இரண்டாவது [[உலாவி]]யும் முதலாவது [[மைக்ரோசாப்ட் விண்டோசு|விண்டோசு]] [[உலாவி]]யும் ஆப்பெராவே ஆகும். ஆப்பெரா 10.5+ பதிப்புகள் ஆவண உருப்படி மாதிரிகை, [[யாவாக்கிறிட்டு]] ஆகிய தரங்களை முதன்மையாகக் குவியப்படுத்தும் ஆசிடு3 சோதனையை 100/100 எனும் புள்ளியுடன் வெற்றிகரமாகக் கடக்கின்றன.

அனைத்துலக ஐரோப்பியக் கணினி உற்பத்தியாளர்கள் கழகத்தின் இ. சி. எம். ஏ. கிறிட்டுத் தர உறுதிப்படுத்தற்சோதனை 262இல் (பதிப்பு 0.7.2) ஆப்பெரா 11.10 3840/10872 என்ற புள்ளியைப் பெற்றது. இங்கே மொத்தச் சோதனைகளிற்றோல்வியடைந்த சோதனைகளின் எண்ணிக்கையைக் கூறுவதால் குறைந்த புள்ளிகளே சிறந்தவையாகும். ஆப்பெரா 12இன் முன்வெளியீட்டமைப்பானது சோதனை 262இல் 1/10927 என்ற புள்ளியைப் பெற்றுள்ளது; ஒரேயொரு சோதனையில் மட்டுமே தோல்வியடைந்துள்ளது.

தரப்படுத்தல் நிறுவனமான உலகளாவிய வலைக் கூட்டமைப்பின் அலுவன்முறை [[விழுத்தொடர் பாணித் தாள்கள்|விழுதொடர்பாணித் தாள்கள்]] சோதனைத் தொகுப்பில், சோதிக்கப்பட்ட [[விழுத்தொடர் பாணித் தாள்கள்|விழுதொடர்பாணித் தாள்கள்]] 2.1 சோதனைகளில் ஆப்பெராவின் மீடருபொறியான பிரெட்டோ 89.37% (86.65%இல் 77.44%) கடந்துள்ளது.

[[தனி மேசைக் கணினி|தனியார் கணினிகளுக்கான]] ஆப்பெராவின் முதன்மைப் பதிப்பை விடவும் அதே கருவை அடிப்படையாகக் கொண்ட, வழங்கப்படும் வசதிகளிலும் பயனர் இடைமுகத்திலும் சில வேறுபாடுகளைக் கொண்ட, பல்வகையான கருவிகளுக்கான பதிப்புகளும் உள்ளன.

[[படிமம்:Nokia5800 Opera Mobile 10 1 Beta.JPG|thumb|right|210px|[[நோக்கியா 5800 எக்ஸ்ப்ரெஸ்ம்யூசிக்|நோக்கியா 5800 எக்குப்பிரெசுமியூசிக்கு]] போன்ற [[நுண்ணறி பேசி|நுண்ணறிபேசிகளிலும்]] ஆப்பெரா மொபைலைப் பயன்படுத்த முடியும்.]]
[[நுண்ணறி பேசி|நுண்ணறிபேசிகளுக்கும்]] [[தனிநபர் எண்மத்துணை|தனியாள் இலக்க உதவியாளர்களுக்குமென]] ஆப்பெரா மொபைல் எனப்படுகின்ற ஆப்பெராப் பதிப்பு வடிவமைக்கப்பட்டுள்ளது. பீசியன் தொடர் 7, பீசியன் [[நெட்புக்|வலைக் கணினி]] ஆகியவற்றுக்கென, ஆப்பெரா மொபைலின் முதற்பதிப்பு 2000ஆம் ஆண்டு வெளிவிடப்பட்டது. [[கூகுள் அண்ட்ராய்டு|அண்டிராயுடு]], விண்டோசு மொபைல், தொடர் 60 தளம் ஆகிய [[இயக்கு தளம்|இயங்குதளங்களில்]] அல்லது பயனர் இடைமுக வெங்க [[இயக்கு தளம்|இயங்குதளங்களில்]] இயங்கும் பல்வகைப்பட்ட கருவிகளுக்குமென ஆப்பெரா மொபைல் பதிப்புகள் கிடைக்கின்றன.

[[பகுப்பு:உலாவிகள்]]
[[பகுப்பு:பல்லியக்குதள தனியுடைமை மென்பொருட்கள்]]

</doc>
<doc id="156910" url="https://ta.wikipedia.org/wiki?curid=156910" title="சர்தார் சரோவர் அணை">
சர்தார் சரோவர் அணை

சர்தார் சரோவர் அணை(Sardar Sarovar Dam) நர்மதை ஆற்றின் மீது கட்டப்பட்ட அணையாகும். இந்த அணை குஜராத் மாநிலத்தின் 'நவகம்' என்ற இடத்தின் அருகில் உள்ளது. இந்த அணையின் உயரம் சுமார் 163 மீ (535 அடி) ஆகும். நர்மதை ஆற்றின் குறுக்கே கட்டப்பட்ட 30 அணைகளில் சர்தார் சரோவர் அணைதான் (SSD) மிகப்பெரியது ஆகும். நீர் அழுத்த பொறியியல் திட்டத்தின் கீழ் இங்கு நீர் மின்சாரம் உற்பத்தி செய்யப்படுகிறது. 1979 இல் வடிவம் பெற்று 2008 ஆம் ஆண்டில் கட்டி முடிக்கப்பட்டது.

இந்த அணை உலகின் பெரிய அணையான அமெரிக்காவின் கிரான்ட் அணைக்கு அடுத்து இரண்டாவது பெரிய அணை என்ற பெயரைப் பெற்றுள்ளது. மேலும் இது இந்தியாவின் மிகப்பெரிய இந்த அணையாகும். இந்த அணையானது 88 ஆயிரம் சதுர கி.மீ. பரப்பளவு கொண்டதாகும். இது மத்தியபிரதேசம், குஜராத் மாநிலங்களில் சுமார் 214 கி.மீ. தொலைவுக்கு நீண்டுள்ளது. அணையின் அதிகபட்ச அகலம் 16.10 கி.மீ. குறைந்தபட்ச அகலம் 1.77 மீட்டர் கொண்டதாகும். கடந்த 1961 அடிக்கல் நாட்டப்பட்ட அணைத் திட்டம் சுமார் ரூ. 40,000 கோடி செலவில் 56 ஆண்டுகளுக்குப் பிறகு 2017 ஆண்டு தற்போது முழுமை அடைந்தது.

அணையின் மூலம் குஜராத், மத்திய பிரதேசம், ராஜஸ்தான், மகாராஷ்டிராவில் 18 லட்சம் ஹெக்டேர் நிலம் பாசன வசதி பெறுகிறது. 150-க்கும் மேற்பட்ட நகரங்களுக்கும், 9000-க்கும் மேற்பட்ட கிராமங்களுக்கும், எல்லையில் பணியாற்றும் பி.எஸ்.எப். வீரர்களுக்கும் குடிநீர் விநியோகம் செய்யப்படுகிறது.

சர்தார் சரோவர் அணையின் நதிப் படுகையில் 1200 மெகாவாட் மின் நிலையமும், கால்வாய் பகுதியில் 250 மெகாவாட் மின் நிலையமும் அமைந்துள்ளன. இவற்றில் உற்பத்தியாகும் மின்சாரத்தில் 57 சதவீதம் மகாராஷ்டிராவுக்கும் 27 சதவீதம் மத்திய பிரதேசத்துக்கும் 16 சதவீதம் குஜராத்துக்கும் விநியோகிக்கப்படுகிறது.
1961 ஆம் ஆண்டில் அன்றைய இந்திய பிரதமர் சவகர்லால் நேரு, நர்மதை ஆற்றில் சர்தார் சரோவர் அணை கட்ட அனுமதி அளித்தார். 1979 ஆம் ஆண்டில் அடிக்கல் நாட்டப்பட்டு, 1987 இல் அணையின் கட்டுமானப் பணிகள் தொடங்கின. இத்திட்டத்துக்கு உதவ முன்வந்த உலக வங்கி திட்டத்துக்கு வந்த எதிர்ப்பைக் கண்டு திடீரென நிதியுதவி வழங்க மறுத்துவிட்டது. இதனிடையே அணை திட்டத்தால் மத்திய பிரதேச, குஜராத் விவசாயிகள், பழங்குடிகள் பாதிக்கப்படுவார்கள் என்று கூறி நர்மதா பச்சாவோ அந்தோலன் (நர்மதை ஆறு பாதுகாப்பு அமைப்பு) இந்திய உச்ச நீதிமன்றத்தில் வழக்கு தொடர்ந்தது. இதனை விசாரித்த உச்ச நீதிமன்றம் 1996 இல் அணை கட்டுமானப் பணிக்கு தடை விதித்தது. பின்னர் 2000 ஆம் ஆண்டு அக்டோபரில் சில கட்டுப்பாடுகளை விதித்து தடை உத்தரவை நீக்கியது. இந்த அணையினால் மூழ்கப்போகும் கிராமங்களின் எண்ணிக்கை குஜராத், மத்திய பிரதேசம், மகாராஷ்டிரம் என மூன்று மாநிலங்களையும் சேர்த்து சுமார் 244 கிராமங்கள் ஆகும். 2017 மே 27 இல் அரசு வெளியிட்ட அரசிதழ் அறிக்கையில் வெளியான தகவலின்படி. 18,346 குடும்பங்கள் இந்த அணை திட்டத்துக்காகச் சொந்தக் கிராமங்களிலிருந்து வெளியேற்றப்பட்டன என்று குறிப்பிடுகிறது. ஆனால் வெளியேற்றப்பட்டவர்களின் எண்ணிக்கை இதைப் போல இரண்டு மடங்கு இருக்கலாம் என மேதா பட்கர் கூறுகின்றார். 

இதன்பிறகு 2006 ஆம் ஆண்டில் அணை பயன்பாட்டுக்கு கொண்டுவரப்பட்டது. அப்போது அணையின் உயரம் 121.92 மீட்டராக இருந்தது. பின்னர் அந்த அணையின் உயரத்தை 138.68 மீட்டராக உயர்த்துவதற்கான கட்டுமானப் பணிகள் தொடங்கி முடிக்கப்பட்டு, இந்தியப் பிரதமர் நரேந்திர மோடியால் 2017 செப்டம்பர் 17 அன்று நாட்டுக்கு அர்ப்பணிக்கப்பட்டது.


</doc>
<doc id="156913" url="https://ta.wikipedia.org/wiki?curid=156913" title="இந்திர சாகர் அணை">
இந்திர சாகர் அணை

இந்திராசாகர் அணை இந்தியாவில் மத்திய பிரதேசம் கந்த்வா மாவட்டத்தில் உள்ள நர்மதை ஆற்றின் குறுக்கே அமைக்கப்பட்டது. இந்த அணை மத்திய பிரதேச மாநிலத்தின் பல்நோக்கு வளர்ச்சித்திட்டத்தின் கீழ் கட்டப்பட்டது ஆகும். 92 மீ உயரம் மற்றும் 653 மீ நீளம் கொண்ட இந்த அணை, உறுதியான கான்க்ரீட் கட்டுமானமாகும். ஆண்டு உற்பத்தியாக 2700 மில்லியன் யூனிட் மின்சாரம் தயாரிக்கப்படுகிறது. 12.200.000.000 கன.மீ நீர்த்தேக்கச் சக்தி கொண்டது.



</doc>
<doc id="156914" url="https://ta.wikipedia.org/wiki?curid=156914" title="அன்னை பூபதி தமிழ்க்கலைக்கூடம்">
அன்னை பூபதி தமிழ்க்கலைக்கூடம்

அன்னைபூபதி தமிழ்க்கலைக்கூடம் ("Annai Poopathi Tamilsk Kultursenter") என்பது நோர்வே நாட்டில் இயங்கி வரும் தமிழ்க் கல்வி மையமாகும். இது நாட்டின் பல பாகங்களிலுமாக 14 வளாகங்களைக் கொண்டு இயங்கி வருகின்றது. மட்டக்களப்பில் சாகும்வரை உண்ணாநோன்பிருந்து உயிர் நீத்த அன்னை பூபதி நினைவாக அவரது பெயரில் இக்கல்வி நிலையம் விளங்கி வருகிறது.

நோர்வே நாட்டிலே புலம் பெயர் தமிழ்ப் பிள்ளைகளுக்குத் தமிழ்மொழிக் கல்வியின் தேவையினையும், அதற்கான ஒரு கல்விக்கூடத்தின் அவசியத்தினையும் உணர்ந்த தமிழர் ஒருங்கிணைப்புக் குழுவினர் அன்னை பூபதி தமிழ்க் கலைக்கூடத்தை நிறுவினர். இது 1992 பெப்ரவரி 1 இல் 22 மாணவர்களுடன் Linderud Vidregående Skole இல் அருட்திரு அருளானந்தம் அவர்களால் ஆரம்பித்து வைக்கப்பட்டது.

ஆரம்பகாலத்திலே தமிழ்மொழியோடு, சைவசமயம், கிறித்தவம், இழை, நடனம், மிருதங்கம் ஆகிய பாடங்கள் போதிக்கப்பட்டன. 22 மாணவர்கள் ஆறு மாதங்களில் 90 மாணவர்களாக வளர்ச்சி கண்டபோது இரு இல்லங்களுக்கிடையே இல்லவிளையாட்டுப் போட்டி சிறப்பாக நடாத்தப்பட்டது. 1994 இல் இல் ”மழலைப்பூக்கள்”, ”மழலைப்பூங்கா”எனும் இரு சிறுவர் பாடல் ஒலி இழைகள் வெளியிடப்பட்டன. 1995 இல் ஞாயிறு உதவிப்பாடத்திட்ட வகுப்புக்கள் ஆரம்பித்து வைக்கப்பட்டன. அதில் பிற மொழி பேசும் மாணவர்களும் இணைந்துகொண்டனர். 1996 இல் ”தமிழ் அமுது” எனும் தமிழ்ப் பாடநூல் வெளியிடப்பட்டது. 1998 ஆம் ஆண்டில் பத்தாம் வகுப்பு நிறைவு செய்து செல்லும் மாணவர்களுக்கு சிறப்புச் சான்றிதழ் வழங்கும் திட்டம் நடைமுறைக்கு வந்தது.

1999 ஆம் ஆண்டில் ”Rommen” என்ற இடத்தில் சொந்தமாக ஒரு கட்டடத் தொகுதி இம் மையத்திற்காக வாங்கப்பட்டது. 09.11.2000 இல் நகர முதல்வர் Per Ditlev Simonsen இம்மையத்தைத் திறந்து வைத்தார். 2001 இல் தமிழ்க் கலைக்கூடத்தின் புதிய கிளை வளாகமாக தொய்யன் வளாகம் உருவானது. 2002 இல் லோறன்ன்ஸ்கூக் வளாகம், திறமன் வளாகம் ஆரம்பிக்கப்பட்டன. 2012 இல் அன்னை பூபதி தமிழ்க் கலைக்கூட மொட்டன்ஸ்றூட் வளாகம் ஸ்ரேன் புறோத்தன் நோர்வேயிய பாடசாலையில் ஆரம்பமானது.



</doc>
<doc id="156915" url="https://ta.wikipedia.org/wiki?curid=156915" title="கோய்னா அணை">
கோய்னா அணை

கோய்னா அணை இந்தியாவின் மகாராட்டிர மாநிலத்தில் கோய்னா ஆற்றில் கட்டப்பட்டுள்ள அணையாகும். கோய்னா நீர் மின்சார திட்டத்தின் கீழ் கட்டப்பட்டது கோய்னா அணையாகும். இந்த பெரிய அணை நான்கு அணைகளை உள்ளடக்கியது. 1920 மெகாவாட் மின் உற்பத்தித் திறன் கொண்டது. திட்ட மின்சார உற்பத்தி நான்கு நிலைகளில் நடைபெறுகிறது.10 திசம்பர் 1967 ம் ஆண்டு அணையில் நிரம்பிய நீ்ர்மட்டத்தினால் நிலநடுக்கம் ஏற்பட்டு 200 பேர் இறப்பு,1500 பேருக்கு காயம் முதலியன ஏற்பட்டது.1500 கி.மீ அளவிற்கு சுற்றுப்பகுதியில் நிலநடுக்கம் ஏற்பட்டது.நிலநடுக்க நடுவத்தில் 7.5 மாக்னடியுட் அளவில் ஏற்பட்டதாகக் கண்டறியப்பட்டது.மகாராஷ்டிராவின் முக்கியமான அணைகளில் இதுவும் ஒன்றாகும்.


</doc>
<doc id="156919" url="https://ta.wikipedia.org/wiki?curid=156919" title="பிரான்சிலுள்ள உலகப் பாரம்பரியக் களங்கள்">
பிரான்சிலுள்ள உலகப் பாரம்பரியக் களங்கள்

யுனெஸ்கோவினால் நிர்வகிக்கப்படும் உலக பாரம்பரியக் களங்களில் நான்காவது மிக அதிகமான களங்கள் காணப்படுவது பிரான்சில் ஆகும். இங்கே 38 பாரம்பரியக் களங்கள் காணப்படுகின்றன. இதனால் இது உலக பாரம்பரியக் களங்களின் பட்டியலில் நான்காவது இடத்தில் உள்ளது. இங்கே 34 பண்பாட்டுக் களங்களும், 3 இயற்கைக் களங்களும், 1 இவை இரண்டின் கலப்பாகவும் இருக்கின்றன. 1972 இல் உலக பாரம்பரியக் களத்தை உருவாக்குவதற்காக உருவாக்கப்பட்ட சாசனத்தை பிரான்சு ஜூன் 27, 1975 இல் ஏற்றுக் கொண்டது


</doc>
<doc id="156921" url="https://ta.wikipedia.org/wiki?curid=156921" title="மெக்சிகோவிலுள்ள உலகப் பாரம்பரியக் களங்கள்">
மெக்சிகோவிலுள்ள உலகப் பாரம்பரியக் களங்கள்

யுனெஸ்கோவினால் நிர்வகிக்கப்படும் உலக பாரம்பரியக் களங்களில் ஆறாவது மிக அதிகமான களங்கள் காணப்படுவது மெக்சிகோவில் ஆகும். இதனால் இது உலக பாரம்பரியக் களங்களின் பட்டியலில் ஆறாவது இடத்தில் உள்ளது. அமெரிக்காவிலேயே மிக அதிகளவில் பாரம்பரியக் களங்களைக் கொண்ட நாடும் இதுவேயாகும். இங்கே 27 பண்பாட்டுக் களங்களும், 4 இயற்கைக் களங்களுமாக, எல்லாமாக 31 பாரம்பரியக் களங்கள் காணப்படுகின்றன. 1972 இல் உலக பாரம்பரியக் களத்தை உருவாக்குவதற்காக உருவாக்கப்பட்ட சாசனத்தை மெக்சிகோ பெப்ரவரி 23, 1984 இல் ஏற்றுக் கொண்டது.


</doc>
<doc id="156923" url="https://ta.wikipedia.org/wiki?curid=156923" title="செருமனியிலுள்ள உலகப் பாரம்பரியக் களங்கள்">
செருமனியிலுள்ள உலகப் பாரம்பரியக் களங்கள்

யுனெஸ்கோவினால் நிர்வகிக்கப்படும் உலக பாரம்பரியக் களங்களில் ஐந்தாவது மிக அதிகமான களங்கள் காணப்படுவது செருமனியில் ஆகும். இதனால் இது உலக பாரம்பரியக் களங்களின் பட்டியலில் ஐந்தாவது இடத்தில் உள்ளது. இங்கே 37 பாரம்பரியக் களங்கள் காணப்படுகின்றன. இவற்றில் 34 பண்பாட்டுக் களங்களும், 3 இயற்கைக் களங்களும். 1972 இல் உலக பாரம்பரியக் களத்தை உருவாக்குவதற்காக உருவாக்கப்பட்ட சாசனத்தை செருமனி ஆகஸ்ட் 23, 1976 இல் ஏற்றுக் கொண்டது





</doc>
<doc id="156925" url="https://ta.wikipedia.org/wiki?curid=156925" title="சீனாவிலுள்ள உலகப் பாரம்பரியக் களங்கள்">
சீனாவிலுள்ள உலகப் பாரம்பரியக் களங்கள்

யுனெஸ்கோவினால் நிர்வகிக்கப்படும் உலக பாரம்பரியக் களங்களில் மூன்றாவது மிக அதிகமான களங்கள் காணப்படுவது சீனாவிலாகும். இதனால் இது உலக பாரம்பரியக் களங்களின் பட்டியலில் மூன்றாவது இடத்தில் உள்ளது. இங்கே 43 பாரம்பரியக் களங்கள் காணப்படுகின்றன. இவற்றில் 30 பண்பாட்டுக் களங்களும், 9 இயற்கைக் களங்களும், 4 கலப்பும் இருக்கின்றன. இவை சீனாவின் மிக முக்கியமான பெறுமதி வாய்ந்த சுற்றுலா மையங்களை உள்ளடக்கி இருக்கின்றன. 1972 இல் உலக பாரம்பரியக் களத்தை உருவாக்குவதற்காக உருவாக்கப்பட்ட சாசனத்தை சீனா டிசம்பர் 12, 1985 இல் ஏற்றுக் கொண்டது.

1985 இல் உலக கலாசார மற்றும் இயற்கை மரபு பாதுகாப்பு தொடர்பான மாநாட்டில் ஏற்பட்ட ஓர் ஒப்பந்தத்தின் படி
அக்டோபர் 29, 1999 சீனா யுனெஸ்கோவின் ஒப்புதலால் உலக பாரம்பரிய குழு உறுப்பினர் நாடாக ஆனது. 1986 ஆம் ஆண்டில் இருந்தே சீனா தனது நாட்டிலுள்ள உலக பாரம்பரிய மரபுக் களங்களை அடையாளம் கண்டு பரிந்துரைக்கத் தொடங்கியது.

குறிப்பிட்ட களங்கள் உலகப் பாரம்பரியக் களங்கள் பட்டியலில் இணைக்கப்பட்ட காலக்கோட்டின் அடிப்படையில் வரிசைப்படுத்தப்பட்டுள்ளன.


</doc>
<doc id="156928" url="https://ta.wikipedia.org/wiki?curid=156928" title="கார உலோகம்">
கார உலோகம்

கார உலோகங்கள் அல்லது கார மாழைகள் அல்லது "ஆல்க்கலி மாழைகள்" (ஆல்க்கலி உலோகங்கள்) என்பன தனிம அட்டவணையில் முதல் நெடுங்குழுவில் உள்ள லித்தியம் (Li), சோடியம் (Na), பொட்டாசியம் (K), ருபீடியம் (Rb), சீசியம் (Cs), பிரான்சியம் (Fr) ஆகிய தனிமங்களைக் குறிக்கும். (ஹைட்ரஜன் பொதுவாக நெடுங்குழு 1ல் இருந்தாலும், அது கார மாழைகளின் பண்புகளை ஒத்து இருக்காது). ஆல்க்கலி மாழை அல்லது கார மாழைகளாகிய இத் தனிமங்கள் ஒரு (நெடுங்) குழுவுக்கான ஒத்த இனமான பண்புகளைக் காட்டுவதில் சிறந்த குழுக்களில் ஒன்றாகும். மேலும் நெடுங்குழுவில் மேலிருந்து கீழ் நோக்கி தனிமங்களின் பண்புகளைப் பார்த்தால் அவை ஒரு சீராக மாறுவதும் சிறப்பாகும்.
இந்த கார மாழைகள் மிகவும் விறுவிறுப்பாக வேதியியல் இயைபு கொள்வன, எனவே இவை கலப்பில்லாத தனிமங்களாக இயற்கையில் காண்பது அரிது. இதனால் வேதியியல் செய்முறைச் சாலையில் இவை உருகிய மெழுகுபோன்ற சில வகையான ஹைடிரோகார்பன் (கரிம-நீரதை) எண்ணெய்ப்பொருட்களின் அடியே வைத்திருப்பர். கார மாழைகள் தணிவான (குறைந்த) உருகுநிலையும், குறைந்த பொருள் அட்டர்த்தியும் கொண்ட திண்மங்கள். பொட்டாசியமும் ருபீடியமும் மிகச் சிறிதளவு கதிரியக்கத் தன்மை கொண்டவை (உடலுக்கு கேடு எதுவும் தரும் அலவு இல்லை). ஏனெனில் அவற்றில் அதிக அரை-வாழ்காலம் கொண்ட ஓரிடத்தான்கள் உள்ளன. 

கார மாழைகள் பொதுவாக வெள்ளி-நிறத்தில் இருப்பவை. சீசியம் சற்று பொன் நிறச் சாயல் தரும். கார மாழைகள் மென்மையானவை. இவை ஹாலஜனுடன் எளிதாக சேர்ந்து (இயைந்து) உப்புகள் உருவாக்குக்கின்றன (மின்மப் பிணைப்புண்ட உப்புகள் (ionic salts)). இவ் உப்புகள் நீருடன் சேரும் பொழுது வலுவான கார ஹைட்ராக்சைடுகள் (ஆல்க்கலைன்) உருவாகுகின்றன. இந்த நெடுங்குழு 1ல் உள்ள தனிமங்கள் யாவற்றிலும் ஒரே ஓர் எதிர்மின்னி மட்டுமே கடைசி எதிர்மின்னிக் கூட்டில் (கருவில் இருந்து விலகி, வெளிப்புறத்தில்) உள்ளது. எனவே இந்த ஒற்றை எதிர்மின்னையை எளிதாக இவை இழந்து நேர்மின்மம் கொண்ட அணுவாக வேதியியல் வினைகளில் பங்கு கொள்கின்றன (இவ்வமைப்பின் ஆற்றல் குறைந்த நிலையில் இருப்பதால், இவை அதிக வாய்ப்புடன் நிகழும்). எடுத்துக்காட்டாக நாம் உண்ணும் சமையல் உப்பு, சோடியம் குளோரைடு ஆகும். சோடியம் அணு ஓர் எதிர்மின்னையை இழந்து Na என்று நேர்மின்மம் கொண்ட அணுவாகும்; அது இழந்த எதிர்மின்னியை ஹாலஜனாகிய குளோரின் பெற்றுக்கொண்டு Cl எதிர்மின்மம் கொண்ட அணுவாக மாறி NaCl என்னும் உப்பாகின்றது.
பிரான்சியம் கதிரியக்கமுடைய மூலகம் என்பதால் அதன் பண்புகள் பற்றி இன்னமும் முழுமையான விபரங்கள் அறியப்படவில்லை.

கார உலோகங்கள் புன்சன் சுடரில் குறிப்பிட்ட நிறத்தை அளிக்கின்றன. லித்தியம் அடர்சிவப்பு நிறத்தையும், சோடியம் மஞ்சள் நிறத்தையும். ரூபிடியம், சீசியம் ஆகியவை ஊதா நிறத்தையும் தருகின்றன.எல்லா கார உலோகங்களும் திண்ம நிலையில் வலுக்குறைந்த பிணைப்பைப் பெற்றிருப்பதால் குறைவான உருகுநிலையும், கொதிநிலையும் பெற்றுள்ளன.கார மாழைகள் நெடுங்குழுவில் மேலிருந்து கீழே நகரும் பொழுது அத் தனிமங்களின் பண்புகள் ஒரு சீராக மாறுவதைப் பார்க்கலாம். எடுத்துக்காட்டாக உருகுநிலை லித்தியத்திற்கு 453.69 K வில் இருந்து சீசியத்திற்கு 301.59 K ஆக குறைவதைப் பார்க்கலாம். அதே போல பிற பண்புகளும் ஒரே சீராக மாறுவதை பார்க்கலாம்.இவற்றை கத்தியால் வெட்ட இயலும். இவை வீரியம் மிகுந்தவை ஆதலால் இயற்கையில் சேர்மங்களாக மட்டுமே காணப்படுகின்றன.கார உலோகத் தொகுதியில் லித்தியத்திலிருந்து சீசியத்திற்கு கீழ்நோக்கிச் செல்லும்போது அணுப்பருமன் அதிகரிக்கிறது. இதே காரணத்தால் அணு ஆரமும், அயனி ஆரமும் படிப்படியாக உயருகின்றன.கார உலோகங்களின் அயனியாக்கும் ஆற்றல் மற்றவைகளை விடக் குறைவு.

கார உலோகங்கள் ஒரு இணைத்திறன் எலக்ட்ரான்களை இழந்து ஒடுக்க வினைகளைத் தருகின்றன. எனவே இவை சிறந்த ஒடுக்கிகளாகச் (தாழ்த்தி) செயல்படுகின்ரன.
இவ்வுலோகங்கள் அனைத்தினதும் ஈற்றொழுக்காக s ஒழுக்கு காணப்படுவதுடன், அவ்வொழுக்கில் ஒரு இலத்திரன் மாத்திரமே உள்ளது. எனவே இவ்வுலோகங்கள் ஈற்றொழுக்கிலுள்ள இலத்திரனை வழங்கி பூர்த்தியாக்கப்பட்ட அல்லது அருமன் வாயு இலத்திரன் நிலையமைப்பைப் பெற முற்படும். எனவே பொருத்தமான இலத்திரன் ஏற்கும் பதார்த்தங்களுடன் வீரியமாகத் தாக்கம் புரியக்கூடியன. இலத்திரன் ஏற்கும் பதார்த்தங்கள் சூழலெங்கும் நிறைந்திருப்பதாலும், இவற்றின் அதிக தாக்குதிறன் காரணமாகவும் இவை இயற்கையில் தூய உலோகமாகக் கிடைப்பதில்லை. இவற்றின் உப்புக்கள் (உதாரணமாக கறியுப்பு- சோடியம் குளோரைடு) இலகுவாக நீரில் கரைவதால் இவை மண்ணிலும் அரிதாகவே உள்ளன. கடலில் கரைந்த நிலையில் கார உலோகங்களின் உப்புக்கள் உள்ளன. 
பொதுவாக தாக்குதிறன் இலித்தியத்துக்குக் குறைவாகவும் சீசியத்துக்கு மிக அதிகமாகவும் இருக்கும். சீசியத்தின் அணு ஆரை ஒப்பீட்டளவில் அதிகமாக இருப்பதால் ஈற்றொழுக்கு இலத்திரன் மீதுள்ள கருக் கவர்ச்சி விசை குறைவென்பதால் சீசியம் இலத்திரனை இலகுவாக வழங்குவதே இதற்குக் காரணமாகும். 
பொதுவாக கார உலோகங்கள் சூழலில் +1 ஒக்சியேற்ற நிலையில் காணப்படும். எனினும் அல்கலைடுக்களில் -1 ஒக்சியேற்ற நிலையுடன் இவை காணப்படுவதும் கண்டறியப்பட்டுள்ளது. அல்கலைட்டுக்கள் பொதுவாக நிலைப்புத்தன்மையற்றவை.

கார உலோகக் குழுவில் இலித்தியத்திலிருந்து சீசியம் நோக்கிச் செல்லும் போது நீருடன் தாக்கமடையும் உக்கிரத்தன்மை அதிகரித்துச் செல்கின்றது. இலித்தியம் ஐதரசன் வாயுக்குமிழிகளை வேகமாக வெளியேற்றித் தாக்கம் புரியும்; சோடியம் மற்றும் பொட்டாசியம் வீரியமாகத் தாக்கம் புரிவதுடன், தாக்கத்தின் போது வெளியேறும் வெப்பம் காரணமாக வெளியேறும் ஐதரசன் தீப்பிடிக்கலாம். ருபீடியம் மற்றும் சீசியம் ஆகியவறின் அடர்த்தி நீரை விட அதிகமென்பதால் நீரினடில் சென்று உக்கிரமாகத் தாக்கம் புரிகின்றன. ஐதரசன் வாயு மிக விரைவாக உருவாக்கப்படுவதால் தாக்கம் நடைபெறும் கண்ணாடிச் சோதனைக் குழாய் அல்லது முகவையை உடைத்து விடுமளவுக்குத் தாக்கம் வீரியமானதாக இருக்கும்.

உருவாகும் ஐதரொக்சைட்டு காரத்தன்மையானது.

கார உலோகங்கள் ஆக்சிசனுடன் இலகுவாகத் தாக்கமடையக்கூடியன. கார உலோகங்கள் ஆக்சிசனுடன் தாக்கமடைந்து ஒக்சைடு, பர ஒக்சைடு மற்றும் மீஒக்சைடுக்களை உருவாக்கக்கூடியன. கார உலோகங்களை வளியில் திறந்து வைத்தவுடன் ஆக்சிசனுடன் தாக்கமடைந்து அவற்றின் மினுமினுப்பை இழக்கின்றன. இலித்தியத்தை சுவாலையில் பிடித்து எரித்தால் இலித்தியம் ஒக்சைடு (LiO) உருவாகும். சோடியத்தை வளியில் எரித்தால் சோடியம் ஒக்சைடும் (NaO) சோடியம் பரவொக்சைடும் (NaO) உருவாகும். பொட்டாசியம் வளியில் எரிந்து பொட்டாசியம் பரவொக்சைடும் (KO) பொட்டாசியம் மீயொக்சைடும் (KO) உருவாகும். ருபீடியமும் சீசியமும் தன்னிச்சையாகவே வளியில் தீப்பற்றுவதுடன் அவ்வாறு எரியும் போது முறையே ருபீடியம் மீயொக்சைடும் (RbO) சீசியம் மீயொக்சைடையும் (CsO) உருவாக்கும். 
இலித்தியம் கார உலோகங்களுள் குறைந்த அணுவாரையைக் கொண்டிருப்பதால் அது அருகிலுள்ள அன்னயனை முனைவாக்கம் செய்யும் இயல்புடையது. இதனால் இலித்தியத்தின் சேர்மங்கள் பங்கீட்டு வலுப்பிணைப்புத் தன்மையைக் காட்டுகின்றன. எனவே இரு இலித்தியம் அணுக்கள் ஒரு ஆக்சிசன் அணுவுடன் இணைந்து மூலக்கூறுகளை உருவாக்குவதால் இலித்தியம் ஆக்சைடை மாத்திரமே உருவாக்கக்கூடியது. 
கார உலோகங்களின் பரவொக்சைடுகளும், மீயொக்சைடுகளும் அன்றாட வாழ்வில் பயன்பாடுடையன. இவை ஒக்சியேற்றிகளாகப் பயன்படுகின்றன. நீர்மூழ்கிக் கப்பல்களில் வளியைச் சுத்திகரிக்க சோடியம் பரவொக்சைடும், பொட்டாசியம் மீயொக்சைடும் பயன்படுத்தப்படுகின்றன. இவை காபனீரொக்சைட்டுடன் தாக்கமடைந்து உலோக காபனேற்றையும், ஆக்சிசன் வாயுவையும் உருவாக்குகின்றன. எனவே இவற்றைப் பயன்படுத்துவதால் நீர்மூழ்கிக் கப்பல் போன்ற தனிமைப்படுத்தப்பட்ட தொகுதிகளின் ஆக்சிசன்- காபனீரொக்சைட்டு வாயுச்சமநிலையைப் பேண முடியும்.

நியம நிபந்தனையில் கார உலோகங்களில் இலித்தியம் மாத்திரமே நைதரசன் வாயுவுடன் தாக்கமடைந்து இலித்தியம் நைடரிட்டை உருவாக்கக்கூடியது.

ஏனைய கார உலோகங்களால் நைதரசனுடன் தாக்கமடையாது. Nவில் நைதரசன் அணுக்களுக்கிடையே உள்ள மிகப் பலம் வாய்ந்த மும்மைப் பிணைப்பை உடைக்க அதிக சக்தி தேவைப்படுவதே இதற்குக் காரணமாகும்.

கார உலோகங்கள் ஹலசன்களுடன் தாக்கமடைந்து உப்புக்களை உருவாக்குகின்றன. இவ்வாறு உருவாகும் உப்புக்களில் சோடியம் குளோரைட்டு நாம் அதிகளவில் பயன்படுத்தும் உப்பாகும்.

இவ்வாறு உருவாகும் அனைத்து உப்புக்களும் வெண்ணிற பளிங்கு வடிவில் காணப்படும். LiF உப்பைத் தவிர மற்றைய அனைத்து கார உலோக-ஹலசன் உப்புக்களும் நீரில் கரையக்கூடியவை. Li மற்றும் F என்பன சிறிய அயன்களென்பதால் அவற்றுக்கிடையே உள்ள மின்னிலையியல் கவர்ச்சி விசை அதிகமாகும். எனவே நீரில் ஏனைய உப்புக்களைப் போல் LiF கரைவதில்லை.

ஆவர்த்தன அட்டவணையில் ஆவர்த்தன போக்குகளை மிகத்துல்லியமாகக் காட்டும் மூலகக் கூட்டம் கார உலோகங்களாகும். ஆவர்த்தன அட்டவணையில் இக்குழு வழியே மேலிருந்து கீழாகச் செல்ல அணு ஆரை குறைகிறது; மின்னெதிர்த்தன்மை குறைகின்றது; தாக்குதிறன் அதிகரிக்கின்றது; உருகுநிலையும் கொதிநிலையும் குறைகின்றது; பொதுவாக அடர்த்தி அதிகரிக்கின்றது. பொட்டாசியத்தின் அடர்த்தி மாத்திரம் சோடியத்தின் அடர்த்தியை விடக் குறைவாக உள்ளது.

கார மூலகங்களின் அணு ஆரை கூட்டம் வழியே அதிகரித்துச் செல்லும் போக்கைக் காட்டுகின்றது. அனைத்து கார உலோகங்களிலும் ஈற்றயல் ஓட்டு இலத்திரன் எண்ணிக்கை எட்டாகும், ஈற்றொழுக்கு இலத்திரனில் தொழிற்படும் கருவேற்றம் +1 ஆகும். எனவே இவற்றின் அணு ஆரையைத் தீர்மானிக்கும் ஒரே காரணியாக இலத்திரன் ஓடுகளின் எண்ணிக்கை உள்ளது. கூட்டம் (நெடுங்குழு) வழியே ஓடுகளின் எண்ணிக்கை அதிகரிப்பதால் அணு ஆரையும் கூட்டம் வழியே அதிகரித்துச் செல்கின்றது. 
கார உலோகங்களின் அயனாரை அணுவாரையை விட மிகவும் குறைவாகும். அயனாக்கம் அடையும் போது ஈற்றோட்டிலுள்ள இலத்திரன் அகற்றப்படுவதால் ஓடுகளின் எண்ணிக்கை ஒன்றால் குறைவதுடன், கருவின் கவர்ச்சி விசையும் அதிகரிக்கின்றது. இதனால் இவற்றின் அயனாரை அணுவாரையை விடக் குறைவாக உள்ளன. அயனாரையும் அணுவாரையின் போக்கைப் போல கூட்டம் வழியே அதிகரித்துச் செல்லும்.

முதலாம் அயனாக்கற் சக்தி என்பது நியம நிபந்தனையில் ஒரு மூல் வாயு நிலையிலுள்ள மூலகத்திலிருந்து ஒரு மூல் இலத்திரனை முடிவிலி தூரத்துக்கு அகற்றி ஒரு மூல் வாயு நிலையிலுள்ள +1 ஏற்றமுள்ள அயன்களை உருவாக்கத் தேவையான சக்தி ஆகும். கார மூலகங்கள் இறுதி இலத்திரனை இழந்தால் உறுதியான அருமன் வாயுக்களின் இலத்திரன் நிலையமைப்பைப் பெற்றுக்கொள்வதால் இவற்றின் முதலாம் அயனாக்கற் சக்தி ஒப்பீட்டளவில் குறைவாகும். கூட்டம் வழியே இலித்தியத்திலிருந்து சீசியம் வரை செல்லும் போது முதலாம் அயனாக்கற் சக்தி குறைவடைந்து செல்கின்றது. அதிகரித்த அணு ஆரையால் கருவேற்றத்தின் ஆதிக்கம் குறைவடைதலே இதற்குக் காரணமாகும். எனினும் பிரான்சியத்தின் முதலாம் அயனாக்கற் சக்தி சீசியத்தினை விட குறைவாக இருக்கலாம் என ஊகிக்கப்பட்டுள்ளது.
அனைத்து கார உலோகங்களினதும் இரண்டாம் அயனாக்கற் சக்தி மிகவும் உயர்வானதாகும். இரண்டாம் அயனாக்கலின் போது நிரம்பிய, உறுதியான ஈற்றயல் ஓட்டிலிருந்து இலத்திரனை அகற்ற வேண்டியிருப்பதாலும், அயனாரை அணுவாரையை விடக் குறைவென்பதாலும், தொழிற்படு கருவேற்றம் மிகவும் உயர்வாக உள்ளதாலும், இரண்டாவது இலத்திரனை அகற்றல் மிகவும் கடினமாக இருப்பதுடன் அதற்கு அதிக சக்தியும் தேவைப்படும்.

கார உலோகங்கள் அனைத்தும் அவற்றின் வெளிவட்டப் பாதையில் ஒரு எலக்ட்ரானைக் கொண்டுள்ளன. இந்த எலக்ட்ரான் ஒழுங்கமைப்பின் காரணமாக இவை ஒத்த இயற்பியல் மற்றும் வேதிப்பண்புகளைப் பெற்றுள்ளன. 

கார உலோகங்கள் அனைத்தும் எதிர்மின் அயனிகளைத் தரும் போக்கினைக் குறைவாகக் கொண்டிருப்பதால் இவற்றின் எலக்ட்ரான் நாட்டம் குறைவாகும். இலித்தியம் தொடங்கி சீசியம் வரை இவற்றின் எலக்ட்ரான் நாட்டம் படிப்படியாகக் குறைகிறது. 
•இலித்தியம்= 59.62 கிலோயூல்/மோல்
•சோடியம் = 52.87 கிலோயூல்/மோல்
•பொட்டாசியம் == 48.38 கிலோயூல்/மோல்
•ருபிடியம் = 46.89 கிலோயூல்/மோல்
•சீசியம் = 45.51 கிலோயூல்/மோல்

கார உலோகங்கள் அதிக நேர்மின் தன்மை கொண்டிருப்பதால் இவற்றின் எலக்ட்ரான் கவர் ஆற்றலும் மிகக் குறைவாகும். மேலும் தொகுதியில் மேலிருந்து கீழாக இறங்கும்போது நேர்மின் தன்மை அதிகரிப்பதால் இதே வரிசையில் எலக்ட்ரான் கவர் தன்மையும் குறைகிறது. இத்தனிமங்கள் ஆலசன்கள் போன்ற உயர் எலக்ட்ரான் கவர் ஆற்றல் கொண்ட மற்ற தனிமங்களுடன் வினைபுரியும்போது உண்டாகும் சேர்மங்கள் அயனிப்பண்பு கொண்டவையாக உள்ளன.
•இலித்தியம்= 0.98
•சோடியம் = 0.93
•பொட்டாசியம் == 0.82
•ருபிடியம் = 0.82
•சீசியம் = 0.79

வெளி ஆர்பிட்டலில் ஒரே ஒரு எலக்ட்ரானை இவை பெற்றுள்ளதாக கார உலோகங்களின் எலக்ட்ரான் ஒழுங்கமைப்பு தெரிவிக்கிறது. இதனையடுத்த உள் கூட்டில் எட்டு எலக்ட்ரான்கள் இடம்பெற்றுள்ளன. இதற்கு இலித்தியம் மட்டும் விதிவிலக்காகும். கார உலோகங்களின் வெளிக்கூட்டில் உள்ள எலக்ட்ரான்கள் இழக்கப்படும் போது M+ அயனிகள் கிடைக்கின்றன. உருவாகும் இத்தகைய அயனிகளில் இனையாகா எலக்ட்ரான்கள் கிடையாது. இதிலிருந்து மேலும் எலக்ட்ரான்கள் நீக்குவது கடினம். எனவே இக்குழு உலோகங்கள் +1 ஆக்சிசனேற்ற நிலையை மட்டுமே காட்டுகின்றன. இக்காரணங்களால் கார உலோகங்கள் டயா காந்தப் பண்பு கொண்டவையாகவும் நிறமற்ற அயனிகளாகவும் உள்ளன. 

கார உலோகங்களின் அணு ஆரம் மேலிருந்து கீழாகச் செல்லும் போது அதிகரிப்பதால் அணுப்பருமனும் அதிகரிக்கின்றது.

கார உலோகங்களின் அணுக்கள் பெரிய அளவுகளில் காணப்படுவதால் வெளி வட்டத்தில் உள்ள எலக்ட்ரான்கள் அணுக்கருவை விட்டு பெரிதும் விலகிக் காணப்படுகின்றன. எளிதில் இவற்றை நீக்கமுடியும் என்பதால் இவ்வுலோகங்களின் அயனியாக்கும் ஆற்றல் குறைவாக உள்ளது. மேலிலிருந்து கீழாகச் செல்லச் செல்ல அணுவின் பருமன் அதிகரிப்பதால் அயனியாக்கும் ஆற்றல் படிப்படியாகக் குறைகிறது.

கார உலோகங்களின் வினைத்திறன் மேலிருந்து கீழாகச் செல்லச்செல்ல அவற்றின் அணு எண்களில் உயர்வுக்கு ஏற்ப அதிகரிக்கின்றது. முதலாவது அயனியாக்கும் ஆற்றல் மற்றும் அணுவாக்க ஆற்றல் என்ற இரண்டு காரணிகளின் இணைப்பு இதற்குக் காரணமாகும். ஏனெனில் கார உலோகங்களின் முதலாவது அயனியாக்கும் ஆற்றல் மேலிருந்து கீழாகச் செல்லும் போது படிப்படியாகக் குறைகிறது. இதனால் வெளிக்கூட்டில் உள்ள எலக்ட்ரான்கள் எளிமையாக விடுபட்டு வினைகளில் பங்கேற்கின்றன. இதனால் வினைதிறன் அணு எண்ணின் உயர்வுக்கு ஏற்ப அதிகரிக்கின்றது. அணுவாக்க ஆற்றல் தனிமங்களின் உலோகப் பிணைப்பின் வலிமையை அளவிட உதவுகிறது. அணு ஆரம் அதிகரிக்க அதிகரிக்க வினைத்திறன் கீழாகச் செல்லச் செல்ல அதிகரிக்கிறது. உதாரணமாக இலித்தியம் நீருடன் வினைபுரிந்து இலித்தியம் ஐதராக்சைடைத் தருகிறது. இவ்வினை மெதுவாக நிகழ்கிறது. இலித்தியத்திலிருந்து சீசியம் வரை கீழிறங்குகையில் நீருடன் வினை புரியும் திறன் அதிகரிக்கிறது. சோடியம் தீவிரமாகவும் ஏனைய கார உலோகங்கள் மிகத்தீவிரமாகவும் வினைபுரிகின்றன. 

கார உலோகங்கள் மிகக் குறைந்த அயனியாக்கும் ஆற்றல் கொண்டிருப்பதால் தங்கள் வெளிக்கூட்டில் இருக்கும் எலக்ட்ரான்களை எளிமையாக இழக்கின்றன. இதனால் இவை அனைத்தும் வலிமை மிகுந்த ஒடுக்கும் முகவர்களாகச் செயல்படுகின்றன. 


</doc>
<doc id="156929" url="https://ta.wikipedia.org/wiki?curid=156929" title="கலிலியின் நிலவுகள்">
கலிலியின் நிலவுகள்

கலிலியின் நிலவுகள் என்பது ஜனவரி 1610ஆம் ஆண்டில் கலிலியோ கலிலியால் கண்டுபிடிக்கப்பட்ட வியாழனின் நிலவுகள் ஆகும். வியாழனின் 63 நிலவுகளில் இந்த நான்கு நிலவுகளே பெரியவையும், சாதாரண தொலை நோக்கியாலும் அவதானிக்கப்படக்கூடியவை ஆகும். இவை ஐஓ, யுரோப்பா, கனிமீடு மற்றும் காலிஸ்டோ ஆகும். இவை அனைத்தும் குறுங்கோள்களை விடவும் பெரியவை என்பது குறிப்பிடத்தக்கது. குறிப்பாக கனிமிடு ஆனது புதன் கோளை விடவும் பெரியதாகும், இதுவே ஞாயிற்றுத் தொகுதியிலேயே மிகப் பெரிய துணைக்கோளாகும்.கலிலியோ தானே உருவாக்கிய தொலைநோக்கியால் இவற்றைக் கண்டுபிடித்தார். 


</doc>
<doc id="156947" url="https://ta.wikipedia.org/wiki?curid=156947" title="அந்தூரியம்">
அந்தூரியம்

அந்தூரியம் (;) ஏரேசியேக் குடும்பத்தைதைச் சேர்ந்த சுமார் 600-800 உபகுலவகைகளைக் கொண்ட பெரிய இனமாகும். இது மடலிப் பூந்துணர் வகைக்குரியது.

அந்தூரியம், என்றும் பசுமையான செடியாக, ஏறியாக, எனப் பல்வேறு வகையில் வளரக்கூடியது. நிலம்படரியாகவும் அரைஏறித்தாவரமாகவும் என பல்வேறு நிலவாழ்க்கைக்குரிய வாழியல்புகளைக் கொண்டது. சில பாறைகளில் வளர்பவையாகக் காணப்படும். இவற்றின் தண்டுகள் 15 முதல்30 cm வரை குறுகியததிலிருந்து நீண்டதாயிருக்கும். தண்டின் இறுதியில் காணப்படும் தனியிலை வேறுபட்ட வடிவங்களில் காணப்படலாம்.

அந்தூரியம் 3மி.மீ வரையான அளவுடைய சிறிய பூக்களைக் கொண்டது. பூக்கள் சாற்றுத்தன்மையான பாளையின் நெருக்கமாக ஒழுங்குபடுத்தப்பட்டிருக்கும்.

அந்தூரியம் வீடுகளில் உள்ளகத் தாவரமாகவும் வெளிச்சூழலில் மெல்லியதான நிழல் படுத்தப்பட்ட சூழலில் தரையிலும் சாடிகளிலும் வளர்க்கப்படக் கூடியது. அந்தூரியம் கிரிஸ்ராலியம் அதனது கடும்பச்சையான, பெரிய, மினுக்கமுள்ள இலைக்காகவும் வெள்ளி நிறமுள்ள நரம்புகளுக்கும் பிரபல்லியமானது.


</doc>
<doc id="156950" url="https://ta.wikipedia.org/wiki?curid=156950" title="நெடுந்தீவு">
நெடுந்தீவு

நெடுந்தீவு ("Neduntheevu") இலங்கையின் வடபகுதியில் யாழ்ப்பாணக் குடாநாட்டுக்குத் தென்மேற்கில் அமைந்துள்ள ஏழு தீவுகளுள் ஒன்று. ஒல்லாந்தர் இத்தீவை "டெல்வ்ற்" (Delft) என்று பெயரிட்டு அழைத்தார்கள். இன்றும் ஆங்கிலத்தில் இத்தீவு இப்பெயராலேயே குறிப்பிடப்படுகின்றது. நெடுந்தீவு தலைத் தீவு, பசுத்தீவு, பால்தீவு, அபிசேகத் தீவு, தயிர் தீவு முதலான பெயர்களால் வரலாற்றுக்கு முற்பட்ட காலம் முதல் அழைக்கப்பட்டு வந்துள்ளது. யாழ் குடாநாட்டில் இருந்து நெடுந்தொலைவில் இருப்பதனால் இத்தீவு நெடுந்தீவு என்று பெயர் பெற்றது என்பர்.

இலங்கை இராணுவம் நெடுந்தீவை ஆக்கிரமித்தைத் தொடர்ந்து பெரும்பாலன மக்கள் யாழ் குடாநாட்டுக்கோ வெளிநாடுகளுக்கோ புலம்பெயர்ந்து விட்டார்கள். இன்று இங்கு பொருளாதார வசதிகள் அருகிய தமிழ் மீனவ சமூகத்தை சாந்த 2500 இருந்து 3000 மக்களே கடும் சிக்கல்களுக்கு மத்தியில் வாழ்ந்து வருகின்றார்கள். இவர்களுக்கு கல்வி, மருத்துவம் போன்ற அடிப்படை அரச சேவைகள் கூட கிடைப்பதில்லை.

தொல்லியல் வரலாற்றுப் பாரம்பரியம் கொண்ட இத் தீவு விவசாயம், கால்நடை, கடல் வளங்களுடன் உள்ளது. 1813ம் ஆண்டு நெடுந்தீவு கடலில் இருந்து புறப்பட்ட ஹீர்த் டீ போலோ (hearth De Polo) எனும் ஐக்கிய அமெரிக்க இளைஞன் இத் தீவின் அழகையும் வளங்களையும் மனதில் கொண்டு இது தனி ஒரு நாட்டுக்கு சொந்தமானதல்ல இந்த பிரபஞ்சத்திற்கே சொந்தமானது என்கிறான். நெடுந்தீவின் வளங்கள் வரலாற்று பெறுமதி மிக்கவை. நெல் சிறுதானிய பயிர்களும் கோதுமை வயல்களுடன் சணல், பெருக்கு, பாலை, பனை, தென்னை, மூலிகை செடி கொடிகளுடன் கடலும் கடல் சார்த்த இடமுமான இந்த நெய்தல் நிலத்தில் பாலும் மோரும் பாய்ந்தோடிய வரலாறுகள் பல. மருந்து மாமலை வனம் என இத்தீவினை போற்றி பெருமிதம் கொண்டார் மன்னன் செகராசசேகரன்.

போத்துக்கேயர் காலம் தொட்டு ஆங்கிலேயர் காலம் வரையான அன்னியர் ஆதிக்கத்திற்கு முன்னர் நெடுந்தீவு ஒரு சுதந்திர தனி இராசதானி நாடாகவே விளங்கியது. வெடியரசன் நெடுந்தீவின் மேற்குப்பகுதியில் கோட்டைக்காடு என்னுமிடத்தில் கோட்டை கட்டி ஆண்டு வந்தான். அமைச்சர்கள், படைவீரர்களுடன் ஆட்சி புரிந்துள்ளான். வெடியரசனின் கோட்டை இன்றும் சிதைந்த நிலையில் கல்மேடாக நெடுந்தீவின் வடமேற்குக் கரையில் காணப்படுகிறது.

யாழ்ப்பாணத்திலிருந்து மற்றெல்லாத் தீவுகளிலும் கூடிய தொலைவில் அமைந்திருக்கும் தீவு இதுவே. யாழ்ப்பாணத்திலிருந்து இதன் தூரம் 45 கிலோமீட்டர் ஆகும். ஆனால் இந்தியாவின் இராமேஸ்வரக் கரையிலிருந்து இதன் தூரம் 38 கிலோமீட்டர் மட்டுமே. புங்குடுதீவில் இருந்து 10 கிமீ தொலைவில் அமைந்துள்ளது.

நெடுந்தீவு வடக்குத் தெற்காக 6 கிலோமீட்டர் அகலத்தையும், கிழக்கு மேற்காக 8 கிலோமீட்டர் நீளத்தையும் கொண்ட ஒரு சரிந்த இணைகர வடிவில் 30 கிமீ சுற்றளவையும், 48 சதுர கிலோமீட்டர் பரப்பளவையும் கொண்டுள்ளது.


நெடுந்தீவு மக்கள் பண்டைய காலத்தில் தென்னிந்தியாவுக்குச் செல்வதற்கு பெரியதுறை என அழைக்கப்பட்ட துறைமுகத்தைப் பயன்படுத்தினர். இங்கிருந்து மக்கள் படகுகளில் யாழ்ப்பாணம், ஊர்காவற்றுறை, புங்குடுதீவு ஆகிய இடங்களுக்கும் பயணம் செய்தனர். இது நெடுந்தீவின் மேற்குக் கரையில் அமைந்துள்ளது. இதனைவிட மாவிலித் துறைமுகம், கிழக்கே கிழக்குத்துறை, வடக்கே தாளைத்துறை, குடுவிலித்துறை, தெற்கே குவிந்தாதுறை, வெல்லாதுறை ஆகிய துறைமுகங்களும் உள்ளன. ஒல்லாந்தர் ஆட்சிக் காலத்தில் பெரியதுறையிலிருந்து எவரும் இந்தியாவிற்கு செல்லாதபடி தடைவிதிக்கப்பட்டிருந்தது. இத்துறைமுகத்தை அண்டியே வெடியரசனுக்கும், மீகாமனுக்கு சண்டை நடந்ததாக வரலாறு கூறுகிறது.

நெடுந்தீவு கட்டைக்குதிரைகளுக்குப் பேர் பெற்றது. இவை தன்னிச்சையாக நெடுந்தீவு வெளிகளில் மேய்ந்து திரிகின்றன. இங்குள்ள குதிரைகளும் கோவேறு கழுதைகளும் 1660ம் ஆண்டு முதல் 1675ம் ஆண்டு வரை வடபகுதியின் ஒல்லாந்து அரசாங்கத்தின் ஆளுநராக இருந்த ரிஜிக் லொஸ்வேன் கொஹென்ஸ் இந்தத் தீவில் தங்கியிருந்த போது இந்த மிருகங்களை கப்பல்கள் மூலம் இத்தீவுக்கு கொண்டு வந்து இறக்கியிருக்கிறார். 19 ஆம் நூற்றாண்டில் இவை நோலான் என்ற பிரித்தானியரால் முறையாக வளர்க்கப்பட்டன. இத்தீவிலிருந்து இக்குதிரைகளை வெளியே கொண்டு செல்ல முடியாது என்ற ஒரு சட்டம் நெடுந்தீவில் வழக்கில் உள்ளது.

நெடுந்தீவில் உள்ள பெருக்கு மரம் எனப்படும் பாவோபாப் மரம் உள்ளது. இது நூற்றாண்டுகள் பழமையானது எனக் கூறப்படுகிறது. இம்மரத்தில் உள்ள துளை வழியே உள்ளே சென்றால் அங்கே குகை போன்ற அமைப்பு உள்ளது. இங்கு ஒரு குடும்பம் நிற்கக்கூடிய இட வசதி உள்ளது. கிழக்கு ஆப்பிரிக்காவைச் சேர்ந்த இம்மரத்தை அரேபிய வியாபாரிகள் இங்கு ஏழாம் நூற்றாண்டளவில் இங்கு கொண்டு வந்தனர்.






</doc>
<doc id="156951" url="https://ta.wikipedia.org/wiki?curid=156951" title="ஆடும் கூத்து">
ஆடும் கூத்து

ஆடும் கூத்து ("Aadum Koothu") 2005 ஆம் ஆண்டில் வெளிவந்த ஒரு தமிழ்த் திரைப்படம். இத்திரைப்படத்தை டி. வி. சந்திரன் இயக்க, நடிகர்கள் சேரன், நவ்யா நாயர், பிரகாஷ் ராஜ், அகில் குமார், சீமான், மனோரமா ஆகியோர் நடித்திருக்கின்றனர். 2005 இல் நடைபெற்ற பல திரைப்பட விழாக்களில் பங்குபற்றிய இத்திரைப்படம், அரங்குகளில் திரையிடப்படவே இல்லை. ஜீ தமிழ் தொலைக்காட்சியில் பின்னொரு சமயம் திரையிடப்பட்டது. நல்ல விமரிசனங்களைப் பெற்ற இத்திரைப்படம், சிறந்த தமிழ்த் திரைப்படத்துக்கான தேசிய விருது பெற்றுள்ளது.

மணிமேகலா (நவ்யா நாயர்) கல்லூரியில் படிக்கும் ஒரு கிராமத்துப் பெண். பிறர் கண்களுக்குத் தெரியாத காட்சிகள் இவள் கண்களுக்குத் தெரிகின்றன. ஆனால் அவள் சொல்வதை யாரும் நம்புவதில்லை. பின்னர் நடக்கும் நிகழ்ச்சிகள் அவள் கூறுவது உண்மையென உணர்த்துகின்றன. அவ்வாறு நிகழ்ச்சிகள் தோன்றும் போது அவள் பண்ணும் கலாட்டா பெரிதாக இருக்கிறது. இதில் சுவாரசியம் என்னவென்றால், அவள் காணும் நிகழ்வுகள், அவளது காதலன் முத்து (அகில் குமார்) அவளுக்குப் பரிசளித்த வளையலிலிருத்து தோன்றும் ஒரு கற்பனைத் திரையில் ஓடும் திரைப்படக் காட்சிகளாகத் தோன்றுவதுதான். அந்த வளையல் உருக்கிய செல்லுலாய்டால் செய்யப்பட்டது. தெருக்கூத்து ஆடும் ஒரு காதல் சோடியை (சேரன், நவ்யா நாயர்) ஒரு கெட்ட ஜமீந்தார் (பிரகாஷ் ராஜ்) கொடுமைப்படுத்தி அப்பெண்ணின் தலையை மொட்டையடித்து விடுவது போன்ற காட்சிகள் தான் அவள் காண்பது. அவளது திருமண நாளன்றும் அவளுக்கு அக்காட்சிகள் தோன்ற அவள் செய்யும் ஆர்ப்பாட்டத்தால் திருமணம் நின்று விடுகிறது. பின்பு அவளது நிலையைப் புரிந்து கொள்ளும் முத்து அவளோடு சேர்ந்து உண்மையிலேயே என்ன நடக்கிறது என்பதைக் கண்டுபிடிக்க முற்சிக்கிறான். 

அம்முயற்சியில் ஒரு ஓய்வுபெற்ற பள்ளி ஆசிரியர் மூலமாக பாதியிலேயே நின்றுபோன ஒரு திரைப்படத்தின் கதை இது என்பது அவர்களுக்குத் தெரியவருகிறது. 1970 களின் பிற்பகுதியில் ஒரு இளம் இயக்குநர் ஞானசேகரன் (சேரன்) இக்கதையைத் திரைப்படமாக்கத் தொடங்கி அது பாதியிலேயே நின்று போகிறது. இந்த ஓய்வுபெற்ற ஆசிரியர் தான் அப்படத்தில் ஜமீந்தாராக நடித்தவர். ஒரு உண்மைச் சம்பவத்தின் அடிப்படையில் தான் இத்திரைக்கதை அமைக்கப்பட்டிருந்தது. அப்படத்தில் நடிக்கும் கதாநாயகி முதலில் தன் தலையை மொட்டையடித்துக் கொள்ள மறுக்கிறாள். ஆனால் திரைப்படம் நன்றாக அமைய அக்காட்சி உண்மையாக இருக்க வேண்டுமென்ற இயக்குனரின் வற்புறுத்தலால் பின் சம்மதிக்கிறாள். அந்த ஜமீந்தாரின் மகன் (சீமான்) திரைப்படம் எடுக்கும் இடத்திற்கு வந்து, மொட்டையடிக்கும் காட்சி தனது தந்தையின் பெயரைக் கெடுத்துவிடும் எனவே அதை எடுக்கக் கூடாது எனத் தடுக்கிறான். ஓய்வுபெற்ற ஆசிரியர் இது திரைப்படக் கற்பனைக் காட்சிதானே எனக்கூறி அவனைச் சமாதானப்படுத்துகிறார். ஆனால் ஜமீந்தாரின் மகன் அடியாட்களுடன் திரும்பி வந்து கலவரம் செய்கிறான். மன உளைச்சலுக்கு ஆளாகும் கதாநாயகி தூக்குப்போட்டுத் தற்கொலை செய்து கொள்ள திரைப்படம் நின்றுபோகிறது. ஞானசேகரன் தலைமறைவாகி, ஜமீந்தார் மகனைப் பழிவாங்க தனது புரட்சித் தோழர்களோடு திரும்பி வரும்போது அவசரநிலை அறிவிக்கப்பட்டிருந்த அச்சூழலில் காவல்துறையால் போலிமோதலில் சுட்டுக் கொல்லப்படுகிறான். 

மணிமேகலா அதே கிராமத்துக்குச் சென்று இதைப்பற்றி ஒரு ஆவணப் படம் எடுக்கச் செல்வதும் அங்கு நடந்த கதையை நேரில் பார்த்த சாட்சியாக ஒரு தாழ்த்தப்பட்ட இனப்பெண்ணைச் (மனோரமா) சந்திப்பதும் அந்த ஜமீந்தாரின் பேரனை (இவரும் சீமான்) நேர்காணலும் ஆடும் கூத்து திரைக்கதையின் தொடர் நிகழ்ச்சிகளாக அமைக்கப்பட்டுள்ளன.




</doc>
<doc id="156963" url="https://ta.wikipedia.org/wiki?curid=156963" title="வட்ட நாற்கரம்">
வட்ட நாற்கரம்

நாற்கரம் ஒன்றின் நான்கு உச்சிகளும் ஒரு வட்டத்தின் பரிதியில் அமையும் போது அந்த நாற்கரம், வட்ட நாற்கரம் அல்லது வட்ட நாற்பக்கல் ("Cyclic Quadrilateral") எனப்படும். ஒரு வட்ட நாற்கரத்தின் எதிர்க் கோணங்களின் கூட்டுத்தொகை 180° ஆகும். எந்த சதுரத்தையோ அல்லது செவ்வகத்தையோச் சுற்றியும் அவைகளின் உச்சிகளை தொட்டுக்கொண்டு ஒரு வட்டம் வரைய இயலும். எனவே அவையெல்லாம் வட்ட நாற்கரங்கள் தாம். ஆனால் எல்லா நாற்கரங்களும் இப்பண்பு கொண்டவை அல்ல. வட்ட நாற்கரம் அல்லாத நாற்கரத்துக்கு ஒரு எளிய எடுத்துக்காட்டு சாய்சதுரமாகும்.

சதுரம், செவ்வகம், இருசமபக்க சரிவகம், எதிர் இணைகரம் ஆகியவை அனைத்தும் வட்ட நாற்கரங்களாகவே அமையும். ஒரு பட்ட நாற்கரத்தின் இரு கோணங்கள் செங்கோணங்களாக இருந்தால், இருந்தால் மட்டுமே அது வட்ட நாற்கரமாக இருக்க முடியும். இரு மைய நாற்கரம் வட்ட நாற்கரமாகவும் தொடு நாற்கரமாகவும் இருக்கும். அதேபோல வெளி-இரு மைய நாற்கரமும் வட்ட நாற்கரமாகவும் வெளி-தொடு நாற்கரமாகவும் இருக்கும்.



இப்பண்பினை ஒரு குவிவு நாற்கரத்தின் ஒவ்வொரு வெளிக்கோணமும் அதன் எதிர் உட்கோணத்துக்குச் சமமாக இருந்தால், இருந்தால் மட்டுமே அந்த நாற்கரம் வட்ட நாற்கரமாகும் எனவும் கூறலாம்.

எடுத்துக்காட்டாக:


இத்தேற்றத்தின் மறுதலையும் உண்மையாக இருக்கும். அதாவது, ஒரு குவிவு நாற்கரத்துக்கு மேற்காணும் முடிவு உண்மையானால் அது ஒரு வட்ட நாற்கரமாகும்.


என்ற முடிவு உண்மையாக இருந்தால், இருந்தால் மட்டுமே "A", "B", "C", "D" ஆகிய நான்கு புள்ளிகளும் ஒரே வட்டத்தின் மீது அமையும். அதாவது "ABCD" ஒரு வட்ட நாற்கரமாகும்.

வெட்டும் புள்ளி "X" உட்புறமாகவோ அல்லது வெளிப்புறமாகவோ வெட்டலாம். உட்புறம் எனில் வட்ட நாற்கரம் "ABCD" எனவும், வெளிப்புறமாக எனில் வட்ட நாற்கரம் "ABDC" எனவும் அமையும்.

உட்புறமாக வெட்டும்புள்ளி இருக்கும்போது மேற்காணும் முடிவின் படி, வெட்டும் புள்ளி "X" ஆல் வெட்டப்பட்ட ஒரு மூலைவிட்டத்தின் இரு வெட்டுத்துண்டுகளின் பெருக்குத்தொகையும், மற்றொரு மூலைவிட்டத்தின் இரு வெட்டுத்துண்டுகளின் பெருக்குத்தொகையும் சமம் என்றாகிறது. வட்ட நாற்கரத்தின் மூலைவிட்டங்கள் சுற்றுவட்டத்தின் நாண்களாக அமைவதால் இதுவே இடைவெட்டுத் தேற்றமுமாகும்.


என்ற முடிவு உண்மையாக இருந்தால், இருந்தால் மட்டுமே ஒரு குவிவு நாற்கரம் "ABCD" வட்ட நாற்கரமாக இருக்கும்.

வடிவவியலில் வட்ட நாற்கரத்தைப் பற்றிப் பற்பல வாய்பாடுகளை உண்டாக்கிய பிரம்மகுப்தர் (598-668) பெயரால் ஒரு வட்ட நாற்கரத்திற்கே பிரம்மகுப்தர் நாற்கரம் எனப் பெயர் ஏற்பட்டது. பக்கங்கள், மூலைவிட்டங்கள், பரப்பு, சுற்றுவட்ட ஆரம் ஆகியவற்றின் மதிப்புகள் அனைத்தையும் முழு எண்களாகக் கொண்ட ஒரு வட்ட நாற்கரம் தான் பிரம்மகுப்தரின் நாற்கரம் என அழைக்கப்படுகிறது. 

ஒரு வட்ட நாற்கரத்தின்:

பின்வரும் வாய்ப்பாட்டினைப் பயன்படுத்தி இவற்றின் மதிப்புகளை முழுஎண்களாக அடைந்து அனைத்து பிரம்மகுப்தரின் நாற்கரங்களையும் காணலாம்:

இதில் "t", "u", "v" என்பவை விகிதமுறு துணையலகுகள்:
வட்ட நாற்கரத்தின் பரப்பு காணும் வாய்ப்பாட்டு பிரம்மகுப்தர் உருவாக்கியதாகும். இவ்வாய்ப்பாடு பிரம்ம குப்தரின் வாய்ப்பாடு என அழைக்கப்படுகிறது.

வட்ட நாற்கரத்தின் பரப்பு S அதன் பக்கங்களின் நீளங்களை மாத்திரம் பொறுத்தது.

இங்கு formula_15, என்பவை வரிசையாக நான்கு பக்கங்கள்; 




நான்கு பக்க நீளங்களில் ஏதேனும் ஒன்று மற்ற மூன்று நீளங்களின் கூடுதலை விட சிறியதாக உள்ளபடி எடுத்துக் கொண்டால் சர்வசமமற்ற மூன்று வட்ட நாற்கரங்கள் கிடைக்கும். இம்மூன்றும் சமமான பரப்புடையதாக இருக்கும்.

பக்கங்கள் "a", "b", "c", "d" மற்றும் "a" , "b" பக்கங்களுக்கு இடையிலான கோணம் "B" எனில் அவ்வட்ட நாற்கரத்தின் பரப்பு:

"A" செங்கோணம் இல்லையெனில் பரப்பு காணும் வாய்ப்பாடு:

வட்ட நாற்கரத்தின் பரப்பு காணும் மற்றொரு வாய்ப்பாடு: 

இங்கு "R" வட்ட நாற்கரத்தின் சுற்றுவட்ட ஆரம். 

இதன் விளைவாகக் கிடைக்கும் முடிவு:

வட்ட நாற்கரம் ஒரு சதுரமாக இருந்தால், இருந்தால் மட்டுமே, மேற்காணும் முடிவில் சமக்குறி பொருந்தும்.

formula_22 என்று கொண்டால் சதுரத்தின் பரப்பு = formula_23 என்று கிடைக்கிறது.

formula_24 என்று கொண்டால், நீள்சதுரத்தின் பரப்பு = formula_25 என்று கிடைக்கிறது.

வட்ட நாற்கரம் "ABCD" இன் பக்க அளவுகள் , , , . 

அதன் மூலைவிட்ட நீளங்கள் , காணும் வாய்ப்பாடுகள்:

இதிலிருந்து கிடைக்கும் முடிவுகள்:

மூலைவிட்டங்களின் நீளங்கள் சமமாக இருந்தால், இருந்தால் மட்டுமே, கடைசி முடிவின் சமக்குறி பொருந்தும்.

ஒரு குவிவு நாற்கரத்தின் இரு மூலைவிட்டங்களும் நாற்கரத்தை நான்கு முக்கோணங்களாகப் பிரிக்கின்றன. வட்ட நாற்கரங்களில் அந்நான்கு முக்கோணங்களில் எதிரெதிராக உள்ள சோடி முக்கோணங்கள் வடிவொத்தவையாக இருக்கும்.

"M" , "N" இரண்டும், முறையே மூலைவிட்டங்கள் "AC" , "BD" இன் நடுப்புள்ளிகள் எனில்

இங்கு "E" , "F" இரண்டும் நீட்டிக்கப்பட்ட எதிர்ப்பக்கங்கள் சந்திக்கும் புள்ளிகள்.

வட்ட நாற்கரத்தின் பக்க அளவுகள் "a", "b", "c", "d". அரைச்சுற்றளவு "s". 

பக்கங்கள் "a" , "d" இரண்டுக்கும் இடைப்பட்ட கோணம் "A" காணும் வாய்ப்பாடு:

இரு மூலைவிட்டங்களுக்கு இடைப்பட்ட கோணம் "θ" காணும் வாய்ப்பாடு:

எதிரெதிர்ப் பக்கங்கள் "a" , "c" வெட்டிக் கொள்ளும் கோணம் "formula_36" எனில்:

ஒரு வட்ட நாற்கரத்தின் பக்க அளவுகள் "a", "b", "c", "d". அரைச்சுற்றளவு "s". 

அதன் சுற்றுவட்ட ஆரம்:

இந்த வாய்ப்பாட்டைக் கண்டறிந்தவர் 15 ஆம் நூற்றாண்டைச் சேர்ந்த இந்தியக் கணிதவியலாளர் வடசேரி பரமேசுவரர்.

பிரம்மகுப்தரின் வாய்ப்பாட்டைப் பயன்படுத்தி இதைப் பின்வருமாறு மாற்றி எழுதலாம்.

இங்கு "K" , வட்ட நாற்கரத்தின் பரப்பாகும்.


</doc>
<doc id="156975" url="https://ta.wikipedia.org/wiki?curid=156975" title="சின்னகரம்">
சின்னகரம்

சின்னகரம் என்பது தமிழ்நாட்டில், விழுப்புரம் மாவட்டம், செஞ்சி வட்டத்தைச் சேர்ந்த ஒரு சிறிய கிராமம் ஆகும். 2011 ஆம் ஆண்டு மக்கள்தொகைக் கணக்கெடுப்பின்படி, இங்கு மக்கள் தொகை எழுநூறு ஆக இருக்கிறது. இந்தக் கிராமத்தின் முக்கியமான தொழில் விவசாயம் ஆகும்.

செஞ்சிக்கு வடக்கே 12 கிலோமீட்டர் தொலைவில், பென்னகர் கிராமத்திற்கு அருகில் இந்த ஊர் அமைந்துள்ளது. 

செஞ்சியில் இருந்து பென்னகர் வழியாக தேசூர் செல்லும் பேருந்துகள் (நகர பேருந்து எண்:12 மற்றும் தனியார் பேருந்து் ஒன்று) இந்த ஊருக்குச் செல்கின்றன.


</doc>
<doc id="156986" url="https://ta.wikipedia.org/wiki?curid=156986" title="புறவன்கூடு">
புறவன்கூடு

குறிப்பிட்ட விலங்குகளின் உடலுக்கு வெளியில் அமைந்திருந்து, அவற்றின் உடலுக்கு உறுதியையும், ஆதரவையும், பாதுகாப்பையும் வழங்கும் வன்கூடே புறவன்கூடு எனப்படும். இவை பொதுவாக "ஓடு" என்றும் அழைக்கப்படும். இவ்வகை வன்கூடானது பூச்சிகள், மற்றும் நண்டு, இறால் போன்ற ஓடுடைய இனங்கள் (Crustacean) வகையைச் சேர்ந்த உயிரினங்களை உள்ளடக்கிய கணுக்காலிகளிலும், நத்தை போன்ற சிலவகை மெல்லுடலிகளிலும் காணப்படும். பாதுகாப்பை வழங்குவது இதன் முக்கிய தொழிலாகும். பூச்சிகளின் புறவன்கூடு கைற்றினால் ஆக்கப்பட்டிருப்பதோடு நத்தையின் புறவன்கூடு கல்சியம் கார்பனேற்றால் ஆக்கப்பட்டிருக்கும்.


</doc>
<doc id="156988" url="https://ta.wikipedia.org/wiki?curid=156988" title="குளவி (பூச்சி)">
குளவி (பூச்சி)

குளவி என்பது ஹிம்னோட்பெரா வகுப்பை சேர்ந்த ஒரு பூச்சியினம் ஆகும்.இவை தேனீயுமல்லாத எறும்புமல்லாத அபோக்ரிட்டா எனும் துணை வரிசையை சேர்ந்தவை.இவை சில வேளைகளில் கூட்டமாகவும் சிலவேளைகளில் தனியாகவும் வாழ்பவை. குளவிகள் கவர்ச்சியான வண்ணங்களில் இருக்கின்றன. இளம் மஞ்சள், அடர் பழுப்பு, மெட்டலிக் புளூ, ஆழ்சிவப்பு, கறுப்பு மற்றும் வரி வடிங்களிலும் உள்ளன. இவற்றிக்கு தலை, மார்பு, வயிறு என மூன்று பகுதிகள் பிரிக்கப்பட்டாலும் மற்ற பூச்சிகளைப் போல் இல்லாமல் மார்பையும், வயிற்றையும் இணைக்க ஒரு மெல்லிய இடுப்பு இருக்கிறது. உறுதியான புறத்தோல் உள்ளது. உணவுகளை அரைக்க வலிய தாடைகளுடன் கூடிய வாய், பல கூட்டுக் கண்கள், இரண்டு ஜோடி இறக்கைகள், மூன்று ஜோடி கால்களும் உள்ளன. 12 முதல் 13வரை உணர்கொம்புகள் உள்ளன. இதன் வால் முனைப்பகுதிகளில் பெண்குளவிகளுக்கு விஷக்கொடுக்குகள் உண்டு. இதுவரை கண்டறியப்பட்ட 10 ஆயிரத்துக்கும் மேற்பட்ட குளவி இனங்களில் சுமார் 9000 ரகங்கள் தனித்து வாழக்கூடியன.


</doc>
<doc id="156989" url="https://ta.wikipedia.org/wiki?curid=156989" title="பிறழ்சொல்">
பிறழ்சொல்

பிறழ்சொல் என்பது ஒரு சொல் விளையாட்டு. ஒரு சொல்லின் எழுத்துகளை இடம் மாற்றியமைத்தால் வேறு சொல் கிடைக்கும். இச்சொல்லே பிறழ்கிளவி அல்லது பிறழ்சொல் எனப்படும். ஒரு பிறழ்சொல்லைப் பெற மூலச் சொல்லின் எழுத்துகளை இடம் மாற்றம் மட்டுமே செய்ய வேண்டும். கூடுதலாக எழுத்துகளைச் சேர்த்தாலோ, குறைத்தாலோ, கிடைக்கும் சொல் குறையுள்ள பிறழ்சொல் ஆகிவிடும்.

தமிழில் நிறைய பிறழ்சொற்கள் உள்ளன. எ.டு: வதம் - தவம்.

ஆங்கிலத்தில் பிறழ்சொற்கள் சொற்களைக் கொண்டோ, ஒரு சொற்றொடரைக் கொண்டோ உள்ளன.
குறிப்பிடத் தக்க சொற்றொடர்கள்:
George Bush = He bugs Gore
Madonna Louise Ciccone = Occasional nude income or One cool dance musician
William Shakespeare = I am a weakish speller
Roger Meddows Taylor = Great words or melody



</doc>
<doc id="157000" url="https://ta.wikipedia.org/wiki?curid=157000" title="எதிர்வுப் பெறுமதி">
எதிர்வுப் பெறுமதி

நிகழ்தகவு கோட்பாட்டில், ஒரு எழுமாற்று மாறியின் எதிர்வுப் பெறுமதி (அல்லது எதிர்பார்ப்பு மதிப்பு அல்லது எதிர்வுப் பெறுமானம் அல்லது இடை அல்லது சராசரி மதிப்பு, "expected value" அல்லது "mean") என்பது எழுமாற்று மாறி எடுக்கக்கூடிய அனைத்து சாத்தியமான பெறுமானங்களினதும் எடையிடப்பட்ட சராசரி ஆகும்.

எழுமாற்றுமாறியின் எதிர்வுப் பெறுமதியைக் கணக்கிடும் முறை:
எழுமாற்றுமாறி "X" ஆனது "x" எனும் பெறுமதியை "p" எனும் நிகழ்தகவுடனும், "x" இனை "p" எனும் நிகழ்தகவுடனும், அப்படிச்சென்று, "x" வரையிலான பெறுமதியை "p" எனும் நிகழ்தகவுடன் கொண்டிருக்கிறது எனில் எழுமாற்றிமாறி "X" இன் எதிர்வுப் பெறுமதி பின்வருமாறு வரையறுக்கப்படும். 
ஒன்று வரையிலான அனைத்து "p" நிகழ்தகவுகளினதும் கூட்டுத்தொகை : "p" + "p" + ... + "p" = 1, எனவே எதிர்வுப் பெறுமதியானது எடையிடப்பட்ட சராசரியாக கருதப்படலாம், "p"’கள் இவற்றின் எடைகள்:


</doc>
<doc id="157014" url="https://ta.wikipedia.org/wiki?curid=157014" title="எதிர்மின் கதிர் குழாய்">
எதிர்மின் கதிர் குழாய்

எதிர்மின்னிகளை வெளியிடும் இலத்திரன் துப்பாக்கியையும், ஒளிரும் திரையையும் கொண்ட, வெற்றிடத்தாலான ஒரு குழாயே எதிர்மின் கதிர் குழாய் ஆகும் (cathode ray tube (CRT)). எதிர்மின்னியையும் ஏனைய அணுத் துணிக்கைகளையும் கண்டறிவதில் இவ்வுபகரணத்திற்குப் பெரும்பங்கு உண்டு. இது கடந்த தசாப்தத்தில் தொலைக்காட்சியிலும், கணினித் திரையாகவும் பயன்பட்டது. தற்போது புதிய தொழில்நுட்பங்களால் இது பின்தள்ளப்பட்டாலும் சில இடங்களில் இது இன்றும் பயன்பாட்டில் உள்ளது.


</doc>
<doc id="157015" url="https://ta.wikipedia.org/wiki?curid=157015" title="கோசல நாடு">
கோசல நாடு

கோசல நாடு () என்பது பண்டைய இந்தியாவில் அமைந்திருந்த ஒரு பகுதியாகும். இதன் தலைநகரம் அயோத்தி ஆகும். கோசல நாட்டு மன்னர்கள் சூரிய குலத்தின் மன்னர் இச்வாகுவின் வழித்தோன்றல்கள் ஆவார். இவர்களில் புகழ் பெற்றவர்கள் தசரதன், இராமன், இலக்குவன், பரதன் ஆவர். இப் பிரதேசம் இன்றைய இந்தியாவின் உத்திரப்பிரதேசத்திலுள்ள அவாத் பிரதேசத்தில் அமைந்திருந்தது. அங்குத்தர நிக்காய எனும் பௌத்த நூலினதும், பகவதி சூத்திரம் எனும் சமண நூலினதும் அடிப்படையில் கி.மு.6ம் நூற்றாண்டில் காணப்பட்ட பதினாறு பெருங் குடியேற்றங்களுள்(மகா ஜனபதங்கள்) இதுவும் ஒன்றாகும். இதன் கலாசார மற்றும் அரசியல் ஸ்திரத்தன்மையின் காரணமாக இது ஒரு பெரும் சக்தி படைத்த நாடாக மாறியது. எவ்வாறாயினும் பிற்காலத்தில் இது, அதன் அண்டைய நாடான மகதத்துடன் தொடர்ச்சியான போர்களில் ஈடுபட்டமையால் மிகவும் பலவீனப்பட்டு, இறுதியில், கி.மு. 4ம் நூற்றாண்டளவில் மகதத்தினுள் உள்வாங்கப்பட்டுவிட்டது. கோசல நாட்டில் அயோத்தி, சாகெத், சிராவஸ்தி ஆகிய மூன்று முக்கிய நகரங்கள் காணப்பட்டன. இவற்றைவிட சேதவ்யா, உகத்தா தந்தகப்பா, நளகபன மற்றும் பங்கதா போன்ற சிறிய நகரங்களும் காணப்பட்டன. புராணங்களின் அடிப்படையில், இஷ்வாகு மற்றும் அவரது வழிவந்தோரின் ஆட்சியின்கீழ் கோசலையின் தலைநகரமாக அயோத்தி அமைந்திருந்தது. கி.மு.6ம் நூற்றாண்டுக்கும், கி.பி.6ம் நூற்றாண்டுக்கும் இடையில் கோசலையின் தலைநகரமாக சிராவஸ்தி விளங்கியது.

முந்தைய வேத இலக்கியங்களில் கோசலை பற்றிய குறிப்புகள் காணப்படவில்லை. இது பிற்கால நூல்களான சதபத பிராமணம், கல்ப சூத்திரம் ஆகியவற்றில் ஒரு பிராந்தியமாகக் குறிப்பிடப்பட்டுள்ளது.
வால்மீகி இயற்றிய இராமாயணம், வியாசர் இயற்றிய மகாபாரதம் மற்றும் புராணங்களில் கோசல நாட்டின் ஆட்சியாளர்கள் சூரிய குல இச்வாகு மன்னரின் வழித்தோன்றல்கள் எனப்படுகிறது. இச்வாகு குலத்தின் புகழ் பெற்றவர்களாக பகீரதன், தசரதன் மற்றும் இராமன் கருதப்படுகிறார்கள்.

இராமாயண காவியத்தில் இச்வாகு முதற்கொண்டு இலவன் - குசன் வரையான இச்வாகு வம்ச அரசர்களின் பெயர்கள் தரப்பட்டுள்ளன. மச்சிம நிக்காய என்ற பௌத்த நூல் புத்தரை கோசல நாட்டவர் எனக் குறிப்பிடுவதோடு சமண மதத்தின் 24வது தீர்த்தங்கரரான மகாவீரர் கோசலையில் கல்வி போதித்ததாகவும் குறிப்பிடுகின்றது. மகா கோசல மன்னனின் காலத்தின்போது காசி, கோசல நாட்டின் ஒரு முக்கிய பகுதியாக விளங்கியது.. மகாகோசலனின் பின் அவனது மகன் பிரசன்னஜித் மன்னனானான். இவன் புத்தரின் போதனைகளைப் பின்பற்றினான். இவன் தலைநகரைத் துறந்து வெளியேறியபின், இவனது மந்திரியான திக சாராயன தனது மகனான விதூதபாவை ஆட்சிப் பொறுப்பில் நியமித்தான்.. எனினும் மிக விரைவிலேயே கோசல நாடு மகதத்துடன் இணைக்கப்பட்டது.

மௌரிய ஆட்சியின் போது கோசல நாடு, கௌசாம்பியின் பிரதிநிதியொருவரால் நிர்வகிக்கப்பட்டது. சொக்கௌரா செப்புப் பட்டயம் பெரும்பாலும் சந்திரகுப்த மௌரியனின் ஆட்சியின்போது வெளியிடப்பட்டிருக்கலாம். இது சிராவஸ்தியில் ஏற்பட்ட பஞ்சத்தைப் பற்றியும் அதற்கு வழங்கப்பட்ட நிவாரண உதவி பற்றியும் குறிப்பிடுகிறது. யுக புராணத்தின் ஒரு பகுதியான கர்கி சங்கிதை இறுதி மௌரிய ஆட்சியாளனான பிருகத்ரதனின் ஆட்சியின்போது நடைபெற்ற யவனர்களின்(இந்தோ-கிரேக்கர்) படையெடுப்பைப் பற்றியும் சாகெத் கைப்பற்றப்பட்டமை பற்றியும் குறிப்பிடுகிறது.

மௌரிய ஆட்சியின்பின் வந்த கோசல நாட்டு ஆட்சியாளர்கள் பற்றி, அவர்களால் வெளியிடப்பட்ட சதுரச் செப்புக் காசுகளின் மூலம் அறியமுடிகிறது. அவ் ஆட்சியாளர்கள்: மூலதேவன், வாயுதேவன், விசாகதேவன், தனதேவன், நரதத்தன், ஜேசதத்தன் மற்றும் சிவதத்தன் ஆகியோராவர். எனினும் மூலதேவனால் வெளியிடப்பட்ட நாணயங்களை, சுங்க ஆட்சியாளனான வசுமித்திரனைக் கொன்ற மூலதேவனின் நாணயங்களிலிருந்து வேறுபடுத்தி அறியமுடியாமல் உள்ளது. தன தேவனின் நாணயங்களை கி.மு. 1ம் நூற்றாண்டில் ஆட்சி புரிந்த, அயோத்தி கல்வெட்டை எழுதிய தனதேவனின் நாணயங்களிலிருந்து வேறுபடுத்தி அறியக்கூடியதாகவுள்ளது. இச் சமஸ்கிருதக் கல்வெட்டில் கௌசிகிபுத்திர தனதேவன், தன் தந்தை பல்கு தேவனின் நினைவாக கேதான(கொடிக்கம்பம்) எனும் ஒன்றை நாட்டியமை பற்றிக் குறிப்பிடப்பட்டுள்ளது. இக் கல்வெட்டில் அவன் தன்னை புஷ்யமித்திர சுங்கனின் 6வது பரம்பரையினன் எனக் குறிப்பிட்டுள்ளான். தனதேவன், எருதின் இலச்சினை பொறிக்கப்பட்ட நாணயங்களை வெளியிட்டான்.




</doc>
<doc id="157024" url="https://ta.wikipedia.org/wiki?curid=157024" title="கடியலூர்">
கடியலூர்

கடிகை என்னும் சொல்லுக்குப் பல பொருள்கள் உண்டு. அவற்றில் ஒன்று பள்ளி. 
சோளிங்கநல்லூரில் நரசிம்மப் பெருமாள் இருக்கும் மலைக்குக் கடிகாசலம் என்னும் பெயர் உண்டு. உருத்திராச்சக் கொட்டையைக் கடிகை, கடுக்கை என்றெல்லாம் வழங்குவர். இம்மலையில் உருத்திராச்ச மரங்கள் இருந்தன போலும். 

கெடில ஆறு பாயும் கடலூரில் பாடலீசுரர் கோயில் உள்ளது. 
கங்கைக்கரைப் பாடலிபுத்திரம் நந்த அரச வழியினரின் தலைநகர். 
கெடில ஆற்றின் வடகரையில் கடலூர். தென்கரையில் பாடலி. 
இங்கு வடமொழிப் பல்கலைக் கழகம் ஒன்று பண்டைக் காலத்தில் இருந்தது. இங்கிருந்த பல்கலைக் கழகம் கடிகை எனப்பட்டது. இந்தக் கடிகை இருந்த ஊர் கடியலூர். அறியாமையைப் போக்கிய காரணத்தால் இவ்வூர் கடியலூர் எனப்பட்டது எனலும் ஒன்று. கடிகை மரம் இருந்த ஊர் எனலும் மற்றொரு பார்வை. 

இந்தக் கடியலூரில் வாழ்ந்த சங்க காலப் புலவர்களில் ஒருவர் பொருநராற்றுப்படை பாடிய கடியலூர் உருத்திரங்கண்ணனார்.


</doc>
<doc id="157025" url="https://ta.wikipedia.org/wiki?curid=157025" title="மல்லம்">
மல்லம்

மல்லம் ("Malla") என்பது அங்குத்தர நிக்காயவில் குறிப்பிடப்பட்டுள்ள பதினாறு மகா ஜனபதங்களில் ஒன்றாகும். இது அந்நாட்டை ஆண்ட கோத்திரத்தாரின் பெயரையே கொண்டுள்ளது. மகாபாரதம் (VI.9.34) இப்பகுதியை "மல்லராஷ்டிரா" எனக் குறிப்பிடுகிறது. மல்ல நாடு மகதத்துக்கு வடக்கே அமைந்திருந்தது. இது மகா ஜனபதங்களில் மிகவும் சிறியதாகும். இது காகுத்த(இன்றைய குகு) நதியால் இரு பிரதான பிரிவுகளாகப் பிரிக்கப்பட்டிருந்தது. 

இவ்விரு பகுதிகளினதும் தலைநகர் குசிநகர் ஆகும். குசிநகர் மற்றும் பவா நகரங்கள் பௌத்த வரலாற்றில் மிகவும் முக்கியமானவை. ஏனெனில், புத்தர் தனது இறுதி உணவினை பவா நகரத்தின் சுந்தனிடம் வாங்கி உண்டு, குசிநகரில் வயிற்றுப்போக்கால், பின் சுகவீனமுற்று, பரிநிர்வாண நிலை எய்தினார்.

மல்லர்கள், கௌதம புத்தரின் காலத்தில் கிழக்கிந்தியாவின் மிகவும் பலம் வாய்ந்த கோத்திரத்தினராவர். மேலும் அவர்கள் பௌத்த, சமணக் குறிப்புகளில் அடிக்கடி குறிப்பிடப்படுகின்றனர். பாண்டவர்களில் இரண்டாமவனான பீமன் தனது கிழக்கிந்திய விஜயத்தின்போது மல்லர்களின் தலைவனை வெற்றிகொண்டதாக மகாபாரதத்தில் (II.30.3) குறிப்பிடப்பட்டுள்ளது. மகாபாரதம் (VI.9.46) மல்லர்களை அங்க தேசத்தினர், வங்கதேசத்தினர், கலிங்கர்கள் போன்ற கீழைத்தேய நாடோடிக் குழுவொன்றாகக் குறிப்பிடுகிறது. மல்லர்கள் குடியரசு ஆட்சி நடத்தினர். இவர்களது நாடு ஒன்பது ஆட்சிப்பகுதிகளாகப் பிரிக்கப்பட்டிருந்தது. (கல்ப சூத்திரம், நிராயவலி சூத்திரம்) ஒவ்வொரு ஆட்சிப்பகுதியையும் தனித்தனி ஆட்சியாளர்கள் நிர்வகித்தனர்.

லிச்சாவி வம்சத்தினரைப் போல் மல்லர்களூம் விராத்த்ய சத்திரியர்கள் என மனுஸ்மிருதியில் குறிப்பிடப்படுகின்றனர். மகாபரிநிர்வாண சுத்தந்தவில் இவர்கள் வசிஷ்தர்கள் எனக் குறிப்பிடப் படுகின்றனர். மல்லர்கள் வீரமிக்க, போர்க்குணமுள்ள மக்களாவர். மல்லர்களில் பலர் பௌத்த, சமண சமயத்தினராவர். மல்லர்கள் ஒரு முடியாட்சி வடிவிலான ஆட்சி நடத்தினர். ஆயினும் பின்னர் அவர்கள் கண வடிவிலான (குடியரசு அல்லது முடியாட்சியற்ற) ஆட்சிக்கு மாறினர். இவற்றின் உறுப்பினர்கள் தம்மை "ராஜா" என அழைத்தனர். கண அரசு, சந்தகார எனும் அமிப்பின் மூலம் முடிவுகளை எடுத்தது. மல்லர்கள் தமது தற்பாதுகாப்புக்காக லிச்சவிகளுடன் கூட்டிணைந்தனர். எனினும் அவர்கள், புத்தரின் இறப்புக்கு முன்னரே தமது சுதந்திரத்தை இழந்தனர். இவர்களின் பகுதிகள் மகதப் பேரரசுடன் இணைக்கப்பட்டது. 

மல்லநாட்டின் முக்கிய நகரங்கள் இரண்டாகும். அவற்றுள் ஒன்று , சமண மத ஸ்தாபகரான மகாவீரர் இறந்த பாவா. மற்றையது, புத்தர் பரிநிர்வாணமடைந்த குசினாரா. விநாயக பீடிகையின் கல்லவக்க பகுதி அனுபிய எனும் இன்னொரு நகரைப் பற்றியும் குறிப்பிடுகிறது. அங்குத்தர நிக்காயவில் நான்காவது நகரமாக, உருவெல கப்பா குறிப்பிடப்படுகிறது. ஐந்தாம் நகரம் "போகநகர" எனக் குறிப்பிடப்படுகிறது.

மனுஸ்மிருதி தொகுப்பின்போது மல்லர்கள் பழமைவாதப் பிராமணர்களால் சத்திரிய குலத்தோரிலும் குறைந்தோராக, குரு-பாஞ்சால சத்திரியர்களாக குறிப்பிடப்பட்டனர். இதற்கு அவர்களிடையே வேதப் பண்பாட்டுக்கு முரணான பௌத்த சமயக் கொள்கைகள் காணப்பட்டமை காரணமாயிருக்கலாம். புத்தரின் காலத்திய சத்திரியர்கள் பற்றிய ஆராய்ச்சிகளை மேற்கொண்ட P.C.முகர்ஜி, ராகுல் சங்கிரித்யயான், ஹரிநந்தன் பாண்டே, ராஜ்பாலி பாண்டே, ரகுநாத் சந்த் கௌசிக், திரிபட்காச்சாரியா மகோபாத்யாய பிட்சு புத்தமித்திரா மற்றும் குமார் சுரேஷ் சிங் போன்ற வரலாற்றியலாளர்களின் கருத்துப்படி கோரக்பூர், டியோரியா, குசிநகர் மற்றும் அதனைச் சூழவுள்ள உத்திரப்பிரதேச மாநிலத்தின் மாவட்டங்களில் வாழும் தற்கால சந்தவார வம்சத்தினர், குசினாராவின் மல்லர்கள், ராமாக்கிரமாவின் கோலியர்கள், கபிலவஸ்துவின் சாக்கியர்கள், பிப்பலிவானவின் மௌரியர்கள் போன்ற பண்டைய சந்தாக்ரா சத்திரியர்களின் வழிவந்தவர்கள் எனக் கருதப்படுகின்றனர்.




</doc>
<doc id="157026" url="https://ta.wikipedia.org/wiki?curid=157026" title="திராங்கானு">
திராங்கானு

திரங்கானு (அரபு:ترنگانو, ஆங்கிலம், மலாய்:Terengganu) எனப்படுவது ஓர் மலேசிய மாநிலம் ஆகும். இம்மாநிலத்தின் தலைநகரமும் மாநகருமாக குவாலா தெரெங்கானு விளங்குகிறது. 


</doc>
<doc id="157030" url="https://ta.wikipedia.org/wiki?curid=157030" title="யெல்ன்யா தாக்குதல்">
யெல்ன்யா தாக்குதல்

யெல்ன்யா தாக்குதல் ("Yelnya Offensive") 1941 இல் இரண்டாம் உலகப் போரின் கிழக்குப் போர்முனையில் நிகழ்ந்தது. இது சோவியத் ஒன்றியத்தின் மீது ஜெர்மானியப் படையெடுப்பான பர்பரோசா நடவடிக்கையின் பகுதியாகும். இதில் சோவியத் படைகள் வெற்றி பெற்றன.

ஆகஸ்ட் 5ம் தேதி முடிவடைந்திருந்த ஸ்மோலென்ஸ்க் சண்டையில் ஜெர்மானியப் படைகள் யெல்ன்யா நகரைக் கைப்பற்றி அதனைச் சுற்றி ஒரு வீக்கப்பகுதியை (salient) உருவாக்கியிருந்தன. அதனைத் தளமாகப் பயன்படுத்தி மாஸ்கோ நகரைத் தாக்கத் திட்டமிட்டிருந்தன. இதனை முறியடிக்க ஆகஸ்ட் 30ம் தேதி மார்ஷல் கிரகோரி சூக்கோவ் தலைமையிலான சோவியத் 24வது ஆர்மி யெல்ன்யா வீக்கப்பகுதியைத் தாக்கியது. செப்டம்பர் 3ம் தேதி யெல்ன்யாவிலிருந்த ஜெர்மானியப் படைப்பிரிவுகள் பின்வாங்கத் தொடங்கின. செப்டம்பர் 8ம் தேதி வரை தொடர்ந்து முன்னேறிய சோவியத் படைகள் யெல்ன்யா வீக்கப்பகுதியை முழுமையாகக் கைப்பற்றின. பர்பரோசா நடவடிக்கையில் ஜெர்மானியப் படைகளுக்கு எதிராக சோவியத் படைகளுக்குக் கிட்டிய முதல் பெருவெற்றியாக இத்தாக்குதல் அமைந்தது.



</doc>
<doc id="157045" url="https://ta.wikipedia.org/wiki?curid=157045" title="யானைக்கால் நோய்">
யானைக்கால் நோய்

யானைக்கால் நோய் (Elephantiasis) wதோலும், அதன் கீழே உள்ள திசுக்களும், குறிப்பாக கால்களும், ஆண் இனப்பெருக்க உறுப்பும் மிகவும் தடிப்பாகிவிடும் ஒரு நோயாகும். சில நோயாளிகளில் இந்நோயானது, சில உடல் உறுப்புகளை (உதாரணமாக, விரைப்பை) கூடைப்பந்து அளவிற்கு ஊதிப் பெருக்கச் செய்துவிடும். இது ஃபைலேரியா (Filaria) என்னும் நுண்புழுவாலும், ஃபைலேரியா போன்ற ஒட்டுண்ணிகள் இல்லாமலும் ஏற்படும் நோயாகும். இந்நோய், இழை (நூல்) போன்ற நுண்ணிய ஒட்டுண்ணிப் புழுக்கள் கொசுக்களால் பரவுவதன் மூலம் மனிதர்களுக்கு ஏற்படுகிறது. இது காலைத் தவிர பிற பகுதிகளையும் கூடக் தாக்கும். ஆனால் பெரும்பாலும் நிணநீர் மண்டலத்தின் (lymphatic system) வழியே காலைத் தாக்குவதால் கால் ஊதிப்பெருத்து யானையின் கால் போல் தோற்றம் தருவதால் யானைக்கால் நோய் எனப் பெயர் பெற்றது. இந்தியாவில் கியுலக்ஸ் என்ற வகையான கொசுக்கள் கடிப்பதால் யானைக்கால் நோய் பரவுகிறது.

கியுலக்ஸ் என்ற வகையான கொசுக்கள் கடிப்பதால் இந்நோய் வருகிறது. இந்த நோய் இருப்பவர்களுக்கு இரவு நேரங்களில் மட்டும் காய்ச்சல் அடிக்கும், நெறிகட்டுதல், கால்வீக்கம், விறைவீக்கம் போன்றவை இந்நோயின் அறிகுறிகளாகும். 

யானைக்கால் நோய் வந்தவர்களின் கால் யானையின் காலைப்போல் வீங்கிவிடும். நடக்க கடினமாகும். காலை மடக்கி உட்கார முடியாது எனப் பல தொந்தரவுகளை எதிர்கொள்ள வேண்டி வரும்.

டி.இ.சி மற்றும் அல்பென்டோசெல் என்ற இந்த இரண்டு மாத்திரைகளை உட்கொண்டால் இந்த நோய் வராமல் காத்துக்கொள்ள முடியும். 

டி.இ.சி என்ற மாத்திரை குழந்தைகளுக்கு ஒன்று, அல்பெண்டாசோல் என்ற மாத்திரை ஒன்று, 6 முதல் 14 வயது உள்ளவர்களுக்கு இரண்டு ஒன்று என்ற கணக்கிலும், 15 முதல் 60 வயது வரையிலானவர்களுக்கு மூன்று, ஒன்று என்ற கணக்கில் உட்கொள்ள வேண்டும் என அறிவுறுத்தப்படுகிறது.

இந்த மாத்திரைகளை உட்கொள்வதன் மூலம் உடலில் யானைக்கால் நோயை உற்பத்தியாக்கும் வைரஸசான மைக்ரோ ஃபைலேரியா என்ற வைரஸ் கிருமி அழிக்கப்படுகிறது. ஒரே நேரத்தில் இம்மாத்திரைகளை உட்கொள்வதன் மூலம் இந்நோய் பரவுவது தடை செய்யப்படுகிறது. 

உணவுக்கு பின் இந்த மாத்திரைகளை உட்கொள்ள வேண்டும். இந்த மாத்திரை உட்கொண்டபின் காய்ச்சல் வந்தால் அவர்களது உடலில் அந்த நோய் கிருமிகள் உள்ளது என்பது பொருள். இதற்காக உடனடியாக சிகிச்சை எடுத்துக்கொள்ள வேண்டும்.

இரண்டு வயதுக்குட்பட்ட குழந்தைகளுக்கு இம்மாத்திரைகள் வழங்ககூடாது.



</doc>
<doc id="157049" url="https://ta.wikipedia.org/wiki?curid=157049" title="லெனின்கிராட் முற்றுகை">
லெனின்கிராட் முற்றுகை

லெனின்கிராட் முற்றுகை ("Siege of Leningrad") அல்லது லெனின்கிராட் அடைப்பு ("Leningrad Blockade", உருசியம்: "блокада Ленинграда") 1941-44 காலகட்டத்தில் இரண்டாம் உலகப் போரின் கிழக்குப் போர்முனையில் நிகழ்ந்தது. இது சோவியத் ஒன்றியத்தின் மீது ஜெர்மானியப் படையெடுப்பான பர்பரோசா நடவடிக்கையின் பகுதியாகத் தொடங்கியது. சோவியத் ஒன்றியத்தின் முக்கிய நகரங்களில் ஒன்றான லெனின்கிராடை நாசி ஜெர்மனியின் படைகள் மூன்றாண்டுகள் முற்றுகையிட்டுக் கைப்பற்ற முயன்று தோற்றன. 872 நாட்கள் நீடித்த இம்முற்றுகை உலக வரலாற்றில் மிகப்பெரிய அழிவை ஏற்படுத்திய முற்றுகையாகக் கருதப்படுகிறது.

லெனின்கிராட் நகரம் சோவியத் ஒன்றியத்தின் முதன்மையான நகரங்களுள் ஒன்றாக இருந்தது. வலிமை வாய்ந்த சோவியத் பால்டிக் கப்பற்படையின் தளமாகவும், பெரும் தொழில்மையமாகவும் விளங்கியது. சோவியத் ஒன்றியத்தின் ஒட்டுமொத்த தொழில்துறை உற்பத்தியில் 11 சதவிகிதத்திற்கு லெனின்கிராடே மூலம். எனவே ஜெர்மானியப் படைகள் இதனைக் கைப்பற்றுவதில் முனைப்பு காட்டின. ஃபீல்டு மார்சல் வான் லீப் தலைமையிலான ஆர்மி குரூப் வடக்கு, செப்டம்பர் 1941 இல் லெனின்கிராடை அடைந்து நகரை முற்றுகையிட்டது. தெற்கில் ஜெர்மானியப் படைகளும் வடக்கில் ஃபின்னியப் படைகளும் லெனின்கிராட் நகரையும் அதன் சுற்றுப்புறப் பகுதிகளையும் சுற்றி வளைத்தன. அடுத்த மூன்றாண்டுகள் அச்சு முற்றுகைப் படைகளுக்கும் நகரை விடுவிக்க முயன்ற சோவியத் படைகளுக்கும் இடையறாச் சண்டை நிகழ்ந்தது. மூன்று ஆண்டுகளில் மூன்று முறை லெனினிகிராடை விடுவிக்க சோவியத் படைகள் பெரும் தாக்குதல்களை மேற்கொண்டன.

முற்றுகையிடப்பட்ட லெனின்கிராடுக்கு உணவு மற்றும் தளவாடங்கள் வழங்க சோவியத் படைகள் உறைபனி வழியாக ஒரு சாலையை உருவாக்கின. “உயிர்ச் சாலை” என்றழைக்கப்பட்ட இச்சாலை மூலம், இடைவிடாத ஜெர்மானிய குண்டுவீச்சுத் தாக்குதல்களுக்கிடையே உணவும் தளவாடங்களும் லெனின்கிராடுக்குக் கொண்டு செல்லப்பட்டன. கிழக்குப் போர்முனையில் சோவியத் தரப்பு வெற்றி பெறத் தொடங்கிய பின்னர் ஜனவரி 1943 இல் முற்றுகை சிறிதே தளர்ந்தது; நிலம் வழியாக லெனின்கிராட் நகரை அடைய சோவியத் படைகள் வழி ஒன்றை உருவாக்கின. லெனின்கிராட் ஜனவரி 1944 இல் மேற்கு நோக்கி முன்னேறி வந்த சோவியத் படைகளால் விடுவிக்கப்பட்டு முற்றுகை முடிவுக்கு வந்தது. 

872 நாட்கள் நடைபெற்ற இம்முற்றுகையினால் ஏற்பட்ட உயிரிழப்பு உலக வரலாற்றில் ஒரு நகரத்தில் ஏற்பட்ட மாபெரும் உயிரிழப்பாக அமைந்தது. நகரத்தின் புகழ்பெற்ற பண்பாட்டு மையங்கள் ஜெர்மானியப் படைகளால் கொள்ளையடிக்கப்பட்டு பின் அழிக்கப்பட்டன. முற்றுகையினால் லெனின்கிராட் பகுதியில் பெரும் பஞ்சம் உண்டாகியது. 14 லட்சத்திற்கும் மேற்பட்ட குடிமக்கள் லெனின்கிராட் பகுதியில் இருந்து காலி செய்யப்பட்டனர். அவர்களில் மிகப்பெரும்பாலானோர் பெண்களும் குழந்தைகளுமாவர். காலி செய்தலின் விளைவாக இக்குடிமக்களிடையே பெரும் உயிரிழப்பு ஏற்பட்டது. இது தவிர மூன்றாண்டுகள் போரில் 15 லட்சம் சோவியத் வீரர்கள் உயிரிழந்தனர். முற்றுகையின் போது அச்சு தரப்பில் ஏற்ப்பட்ட இழப்புகள் பற்றி தரவுகள் கிட்டவில்லை. நகரில் எஞ்சியிருந்த குடிமக்கள் கடும் பட்டினியால் பாதிக்கப்பட்டனர். பட்டினிச்சாவுகள் மிகுந்து மாந்தர் ஒருவரையொருவர் உண்ணும் நிலைக்குத் தள்ளப்பட்டனர். லெனின்கிராட் முற்றுகை உலக வரலாற்றில் மிகப்பெரிய அழிவை ஏற்படுத்திய முற்றுகையாகக் கருதப்படுகிறது.



</doc>
<doc id="157052" url="https://ta.wikipedia.org/wiki?curid=157052" title="குருதியடக்குவடப் பரிசோதனை">
குருதியடக்குவடப் பரிசோதனை

குருதியடக்குவடப் பரிசோதனை அல்லது குருதி நுண்குழாய்ச் சிதைதன்மைப் பரிசோதனை ("tourniquet test") என்பது குருதி நுண் குழாயில் (மயிர்த்துளைக்குழாய்) சிதைவு ஏற்பட்டு குருதிக் கசிவு உண்டாகின்றதா என்பதை அறிய உதவும் அறுதியிடல் பரிசோதனை ஆகும். இது ஒரு நோயாளியின் குருதிப் போக்கைத் தீர்மானிக்கவல்ல ஒரு மருத்துவப் பரிசோதனை முறையாகும். குருதி நுண் குழாயின் சுவர்களில் சிதைவுத் தன்மை உண்டாவதை இப் பரிசோதனை மூலம் மதிப்பீடு செய்து கொள்ளலாம், இது குருதிச் சிறுதட்டுகளின் எண்ணிக்கை குறைந்துள்ளதென்பதைக் கண்டறிய உதவுகின்றது.

டெங்கு காய்ச்சலை அறுதியிடத் தேவையானதொரு பரிசோதனை என இது உலக சுகாதார அமைப்பால் வரையறுக்கப்பட்டுள்ளது. குருதி அழுத்தத்தை அளக்கப் பயன்படும் குருதியழுத்தமானியின் அழுத்தவடம் கையில் இடப்படும். பின்னர், சுருக்க அழுத்தத்துக்கும் விரியல் அழுத்தத்துக்கும் இடைப்பட்ட அழுத்தத்தில் காற்று நிரப்பப்பட்டு ஐந்து நிமிடங்களுக்கு விடப்படும். பத்து அல்லது அதற்கும் மேற்பட்ட சிவப்புக் குருதிப்புள்ளிகள் ஒரு சதுர அங்குலத்தில் தோன்றின் இப்பரிசோதனை நேரானது. டெங்கு குருதிப்போக்குக் காய்ச்சல் உள்ளவரில் வழமையாக சிவப்புக் குருதிப்புள்ளிகளின் எண்ணிக்கை இருபதுக்கும் மேற்பட்டு இருக்கும். 

பெண்களில் மாதவிடாயின் முன்னர் அல்லது பின்னர், சூரியக் கதிரால் பாதிக்கப்பட்ட தோல் உடையவர் ஆகியோரில் குருதி நுண் குழாயில் சிதைவு ஏற்பட வாய்ப்புண்டு ஆதலால் இப்பரிசோதனை உயர் தனிக்குறிப்புத் தன்மை அற்றது.


</doc>
<doc id="157054" url="https://ta.wikipedia.org/wiki?curid=157054" title="தொப்பையாங்குளம்">
தொப்பையாங்குளம்

தொப்பையாங்குளம் (ஆங்கிலம்:Thoppaiyankulam) என்பது இந்தியாவின் தமிழ்நாடு மாநிலத்தின், விழுப்புரம் மாவட்டத்தில் உள்ள ஒரு கிராமம் ஆகும். இக்கிராமத்தில் 500 வீடுகளும், 2000 மக்களும் வாழ்வதாக 2011 ஆம் ஆண்டு கணக்கெடுப்பின்படி கணக்கிடப்பட்டுள்ளது. பெரும்பாலும் 'வன்னிய படையாட்சி' இன மக்கள் வாழக்கூடிய கிராமம் ஆகும். இங்கு உள்ள "முத்து முனீஸ்வரர் ஆலயம்" மிகவும் பிரசித்தி பெற்றது. இது தவிர "ஒன்டி வீரன் ஆலயமும்" புகழ் பெற்றது.

இவ்வூரில் மொத்தம் 4 தெருக்கள் உள்ளன - ரோட்டுத்தெரு, வடக்குத்தெரு, தெற்குத்தெரு நடுத்தெரு.
வாக்குரிமை பெற்றவர்கள் 900 பேர் ஆவர். ஓர் அங்கன்வாடி மையமும், ஓர் அரசு ஆரம்பப்பள்ளியும், பகுதி நேர நியாயவிலைக்கடையும் உள்ளது. கோவிந்தசாமி படையாட்சி, முருகேசபடையாட்சி காசி படையாட்சி போன்றோர் புகழ்பெற்று வாழ்ந்தவர்கள்.

விவசாயமே முக்கிய தொழிலாக உள்ளது. பணப்பயிரான முந்திரி அதிக அளவில் பயிரிடப்படுகிறது. அதிகளவு முந்திரி பருப்பு வியாபாரம் நடைபெறுகிறது. மேலும், மா, பலா ஆகிய பழ வகைகளும் பயிராகின்றன. இது தவிர தோட்டப் பயிர்களான புடலை, பாகல், அவரை ஆகியவை பயிரிடப்படுகின்றன.
விவசாயம் மிக சிறப்பாக நடைபெறுகிறது.

முதல் தலைமுறை கல்வி பெறும் கிராமம். பலரும் தங்கள் மேற்படிப்பைச் சென்னையில் கற்கின்றனர்.

வடக்கே ஒல்லியாம்பாளையம், மேற்கே கல்லமேடு, தெற்கே எலவத்தடி, வடமேற்கில் சேந்தநாடு ஆகிய ஊர்கள் உள்ளன
11° 41′39.88″ N
79°25′ 46.89″E



</doc>
<doc id="157055" url="https://ta.wikipedia.org/wiki?curid=157055" title="பனிக்கூரி">
பனிக்கூரி

ஏதாவது ஒர் பொருளிலிருந்து நீரானது துளித்துளியாகச் சிந்தும்போது அந்த நீர் உறையுமாயின், சிந்தும் நீர் ஈட்டி போன்ற, கூரான திண்ம தோற்றத்தைப் பெறும்போது, அது பனிக்கூரி (Icicle) என அழைக்கப்படும். பொதுவாக பனித்தூவி, அல்லது பனிக்கட்டி, சூரிய வெப்பத்தினாலோ அல்லது வேறு ஏதாவது வெப்ப மூலங்களிலிருந்து கிடைக்கும் வெப்பத்தினாலோ உருகி, நீராக திரவ நிலைக்கு வந்து, ஒரு பொருளிலிருந்து சிந்தும்போது, அதன் புறச் சூழலின் வெப்பநிலை நீரின் உறைநிலையைவிடக் (0 °C / 32 °F) குறைவாக இருக்குமாயின், சிந்தும் நீரானது மீண்டும் உறையும். அப்போது, மீண்டும் அது பனிக்கட்டியாகும். இவ்வாறு தொடர்ந்து நடைபெறும்போது, அந்தப் பனிக்கூரியானது நீண்டு வளர்ந்து செல்லும்.

இந்தப் பனிக்கூரிகள் ஆபத்தை விளைவிக்கக் கூடியவை. இந்தப் பனிக்கூரிகள் உடைந்து விழுமாயின், அது விழும் இடத்திற்குக் கீழாக இருக்கும் பொருளுக்கோ, அல்லது உயிர்களுக்கு ஆபத்து விளையும். இவை மிகவும் கூராக இருப்பதனால் கத்தி போன்று காயம் ஏற்படுத்தும் தன்மை கொண்டவையாக இருக்கும். மேலும் இந்தப் பனிக்கூரிகள் மிகவும் பாரமானவையாக இருப்பதனால், இவை உருவாகும் பொருட்கள் பாரத்தால் உடையக் கூடிய நிலையை அடையலாம். 


</doc>
<doc id="157056" url="https://ta.wikipedia.org/wiki?curid=157056" title="சமையல் நூல்">
சமையல் நூல்

சமையல் கலையை விளக்கும் நூல் ஒன்றினைச் சங்க இலக்கியம் சிறுபாணாற்றுப்படை குறிப்பிடுகிறது. 'பனிவரை மார்பன்' எனப் போற்றப்பட்ட ஒருவன் இந்த நூலை இயற்றியவன். ஓய்மானாட்டை ஆண்ட அரசவள்ளல் தன்னை நாடி வந்தவர்களுக்கு இந்தச் சமையல் நூலில் குறிப்பிட்ட வகை வகையான உணவுப் பண்டங்களை வழங்கினானாம். 

சமையல் கலை வல்லுநனை மதுரைக்காஞ்சி வாலுவன் என்று குறிப்பிடுகிறது,


</doc>
<doc id="157063" url="https://ta.wikipedia.org/wiki?curid=157063" title="மலேசியப் பேச்சுத் தமிழ் வரலாறு (நூல்)">
மலேசியப் பேச்சுத் தமிழ் வரலாறு (நூல்)

பரமசிவம் முத்துசாமி, முனைவர் இரா. குறிஞ்சிவேந்தன் ஆகிய இரு ஆசிரியர்களால் எழுதப்பட்ட நூல் ‘மலேசியப் பேச்சுத் தமிழ் வரலாறு’ ஆகும்.தமிழ்மொழியின் வரலாற்றோடு இணைத்து தமிழ்நாட்டில் மட்டுமின்றி கடல் கடந்த தேசங்களில் தமிழ் வளர்ந்த நிகழ்வுப் பதிவுகளை இந்நூல் சான்றுகளுடன் எடுத்துக்காட்டுகிறது.மேலும், பிறமொழித் தாக்கத்தினால் மலாயாவில் வாழ்ந்த தமிழர்களின் தமிழ் மொழியில் ஏற்பட்ட மாற்றங்கள் கலப்புகள் முதலியவை ஆராயப்பட்டுள்ளன.

இந்நூல் பொருளடக்கமாக

ஆகியவற்றைக் கொண்டுள்ளது.

இலக்கணக் கட்டிலிருந்து விலகி பாமர மக்கள் மொழியைத் தம் விருப்பத்திற்கு ஏற்றவாறு தகவமைத்துக் கொள்ளத் தொடங்கியபோது பேச்சுத்தமிழின் தோற்றம் உருவாகியது. இலக்கியங்களிலும் கூட, பாமர மக்களின் விடுகதைகள், பழமொழிகள், உவமானங்கள் முதலியன இடம் பெற்றன. பொதுவாகப் பேச்சு வழக்கு நாகரிகப் பேச்சு வழக்கு, கொச்சைமொழிப் பேச்சு வழக்கு என இருவகையாகப் பகுபடுகிறது.இதைத் தொல்காப்பியம்,
நாடக வழக்கினும் உலகியல் வழக்கினும்
பாடல் சான்ற புலனெறி வழக்கம் (தொல்.பொருள்.நூற்பா56)
எனக் குறிப்பிட்டுக் காட்டுகிறது.

கடல் கடந்து சென்ற தமிழர்களின் பதிவுகள் கீழை நாடுகளில் விரவிக் கிடக்கின்றன. இன்றைய மலாயாவை அவர்கள் காழகம் என்னும் பெயரில் அழைத்துள்ளனர். 
புவியியல் அமைப்பின்படி மலாயத் தீபகற்பக் கடற்கரையும் சோழமண்டலக் கடற்கரையும் நேரெதிரே அமைந்துள்ளன. இது இரு தேசங்களுக்கு இடையில் வாணிகம் முதலான உறவு கொள்ளக் காரணமாக அமைந்தது. மலாயாவின் கடற்கரைப் பட்டினங்களில் குடியேறிய வாணிகர்கள் அங்குள்ள வட்டாரமொழியோடு தமிழைக் கலந்து பேசத் தொடங்கினர்.
இதனால் தமிழுடன் சேர்த்து மலாய்க் கலப்புமொழி உருவாகியது.இவ்வாறு உருவாகிய மலாய்த் தமிழ்க் கலப்புச் சொற்களை இந்நூல் பட்டியலிட்டுக் காட்டுகிறது.

ஐரோப்பியர்கள் தங்களின் காலனி ஆதிக்கத்தை மலாயா தீபகற்பத்திலும் நிறுவினர். இதன்மூலம் அவர்களின் மொழிகளான போர்ச்சுக்கீசியம், ஆங்கிலம், டச்சு முதலியனவும் தமிழ் மற்றும் மலாயோடு சேர்ந்து புதிய சொற்களுக்கு வித்திட்டன. 
ஐரோப்பியர்களின் பணிக்குத் தமிழகத்திலிருந்து சென்ற மக்கள் தத்தம் வட்டார வழக்கையும் சேர்த்து இக்கலப்பிற்கு உட்படுத்தினர். குறிப்பாக தமிழ் இசுலாமியர்கள், நாட்டுக்கோட்டைச் செட்டியார்கள் ஆகியோர்தம் தமிழ்நடை இன்றைக்குச் சீனமொழியோடும் இணைந்திருக்கக் காணலாம் என்பதைத் தகுந்த சான்றாதாரங்களுடன் இந்நூல் முன்வைக்கிறது.

கி.பி.1786-இல் பிரிட்டிஷ் கிழக்கிந்தியக் கம்பெனிக்காகப் பினாங்குத்தீவு விலைக்கு வாங்கப்பட்டது. பிரான்சிஸ் லைட் என்னும் ஆங்கிலேயர் இத்தீவைக் கெடா சுல்தானிடம் இருந்து விலைக்கு வாங்கினார். இதற்குப் பின்னரே பினாங்குத்தீவில் தமிழர்களின் குடியேற்றம் தொடங்கியது. மேலும், டச்சு ஆதிக்கத்திலிருந்த மலாக்காவை ஆங்கிலேயர்கள் கைப்பற்றிய பின்னர் அங்கும் தமிழர்களைக் குடியேற்றுவது ஆரம்பித்தது. கி.பி.1830-ஆண்டில் மலாயா முழுவதுமிருந்த தோட்டங்களில் தமிழர்களின் குடியேற்றம் பன்மடங்காக அதிகரித்தது. 

இன்று மலேசியத் தமிழர்களாக நிலைத்துக் காணப்படுபவர்கள் அனைவரும் ஆங்கிலேயர்களால் கொண்டு வரப்பட்ட தோட்டப்புறத்தமிழர்களின் வழித்தோன்றல்களே எனலாம். அவர்களுடன் பத்தொன்பது-இருபதாம் நூற்றாண்டுகளில் வாணிபத்திற்காக நகர்ப்புறங்களில் வந்து குடியேறிய தமிழர்களும் இன்றைய மலேசியத் தமிழ்ச்சமூகத்தின் அங்கத்தினராக உள்ளனர்.

தோட்டப்புறங்களுக்குக் கொண்டு வரப்பட்ட தமிழர்களுள் தமிழகத்தின் பல்வேறு மாவட்டங்களைச் சேர்ந்தவர்கள் இருந்தனர். குறிப்பாக திருச்சி, மதுரை, இராமநாதபுரம், சேலம், தஞ்சை, செங்கற்பட்டு, வடஆற்காடு, தென்னாற்காடு, திருநெல்வேலி ஆகிய மாவட்டங்களைச் சேர்ந்தவர்களே அதிக அளவில் இடம் பெற்றிருந்தனர்.

தமிழர்களுக்கு அடுத்த நிலையில் ஆந்திரமாநிலத்திலிருந்து தெலுங்கு பேசும் இனத்தவர்களும் அதிக எண்ணிக்கையில் மலேசியாவுக்குக் குடிபெயர்ந்தனர். தமிழகத்திலிருந்து வந்த தொழிலாளர்களில் தொண்ணூறு விழுக்காட்டினர் கிராமப்புறங்களைச் சேர்ந்தவர்களாவர். அடிப்படைக் கல்விகூட அற்ற பாமரர்களாக அவர்கள் விளங்கினர். இவர்கள் தமிழகத்தில் பேசிய மொழிநடையிலேயே மலேசியாவிலும் பேசினர். தமிழகத்தில் வழங்கும் பேச்சுத்தமிழ் வழக்கு ஒவ்வொரு வட்டாரத்திலும் ஒவ்வொரு வகையாக அமைந்திருப்பதை இந்நூல் ஆதாரங்களோடு எடுத்துக் காட்டுகிறது.

அறிவியல் வளர்ந்து விட்ட நிலையில் மொழி அறிவியல் சாதனங்களோடு கூடியதாக மாறிவரும் காலத்தில் அண்மைக்காலப் பேச்சுத் தமிழ் முற்றிலும் பன்மொழிக் கலப்புடையதாகவே இருக்கிறது. இதை,தரமுள்ள பேச்சுத் தமிழ், தரமற்ற (பிறமொழிக் கலப்பான) பேச்சுத் தமிழ்)
என்று இருவகைப்படுத்திக் காட்டுகிறது இந்நூல்.

முழுக்கவும் ஆங்கிலமோ, தமிழோ அல்லாமல் ஆங்கிலத்துக்கு இடையில் சிறுசிறு தமிழ்ச் சொற்களைக் கலந்து பேசும் வழக்கம் மலேயத்தின் இன்றைய பேச்சுத் தமிழ்ப் பதிவாக அமைந்துள்ளது. 

சமூகத்தின் பலநிலைகளில் இடம் கண்டு அத்தகு உரையாடல்களை அட்டவணைப்படுத்தி, மெல்லத் தடுமாறி வரும் தமிழ்மொழியின் பேச்சு வழக்கின் அபாயத்தை இந்நூல் சுட்டிக் காட்டத் தவறவில்லை.
இத்துறைக்கு இது முதல் நூல் எனினும் பொருந்தும். இந்நூலை புதுவை கபிலன் பதிப்பகத்தார் வெளியிட்டுள்ளனர். இந்நூலை புதுவைத் தமிழ்ச்சங்கத்தில் புதுவை அரசின் தொழிலாளர் நலத்துறை மற்றும் சுற்றுலாத்துறை அமைச்சர் இராஜவேலு வெளியிட கவிஞர் இரா.மீனாட்சி, முனைவர் அ.அறிவுநம்பி ஆகியோர் பெற்றுக்கொண்டனர்.

மலேசியப் பேச்சுத் தமிழ் வரலாறு நூலில் இருந்து மேற்கோள்கள் எடுத்தாளப் பெற்றுள்ளன.


</doc>
<doc id="157071" url="https://ta.wikipedia.org/wiki?curid=157071" title="ஜெல்லிபீன் (ஆண்ட்ராய்டு)">
ஜெல்லிபீன் (ஆண்ட்ராய்டு)

கூகுள் நிறுவனத்தால் வெளியிடப்படும் அண்ட்ராய்டு மென்பொருளின் அண்மைய பதிப்பே ஜெல்லிபீன். அண்ட்ராய்டின் 4.1 ஆம் பதிப்பான இது 2012 ஆம் ஆண்டு யூலை மாதம் வெளியிடப்பட்டது. இதற்கு முன் வெளியான பதிப்புகளைக் காட்டிலும், வேகமாக இயங்கக்கூடியது. இந்த பதிப்புகள் எல்லாமே இனிப்புப்பண்டங்களின் பெயர்களைக் கொண்டுள்ளன. முன்பைவிட அதிக மொழிகளில் உள்ளீடு செய்யும் வகையில் வடிவமைக்கப் பட்டுள்ளது. யப்பானிய மொழியும், அரபு மொழியும் உள்ளீடு செய்வதற்காக ஒருங்குறியும் மேம்படுத்தப்பட்டுள்ளது. முன்னைய பதிப்புகளில் வழங்கப்பட்ட சேவைகள் மேம்படுத்தப்பட்டும், புதிய சேவைகள் சேர்க்கப்பட்டும் வெளியாகி உள்ளது.



</doc>
<doc id="157072" url="https://ta.wikipedia.org/wiki?curid=157072" title="எ தௌசன்ட் சன்ஸ் (இசைத் தொகுப்பு)">
எ தௌசன்ட் சன்ஸ் (இசைத் தொகுப்பு)

எ தௌசன்ட் சன்ஸ் அமெரிக்க ராக் இசைக்குழுவான லிங்கின் பார்க்கின் நான்காவது இசைத்தொகுப்பாகும். இப்புதிய இசை தொகுப்பில் வேலை செய்வதற்கு லிங்கின் பார்க் குழு 2008 ஆமாண்டு களம் இறங்கியது
. செப்டம்பர் 8, 2010 அன்று இந்த இசைத்தொகுப்பு வெளியானது.


</doc>
<doc id="157077" url="https://ta.wikipedia.org/wiki?curid=157077" title="ஜெல்லிபீன் (இனிப்பு)">
ஜெல்லிபீன் (இனிப்பு)

ஜெல்லி பீன் (Jelly bean) என்பது அவரை விதை வடிவில், கடின ஓட்டுடன், பசை போன்ற உட்பகுதியைக் கொண்டுள்ள இனிப்புப் பண்டமாகும். இதன் முக்கிய மூலப் பொருள் சர்க்கரை ஆகும்.


</doc>
<doc id="157085" url="https://ta.wikipedia.org/wiki?curid=157085" title="இழுவை ஊர்தி">
இழுவை ஊர்தி

இழுவை ஊர்தி இது வாகனங்கள் செல்ல இயலாத மலைப்பகுதிகளில் பயன்படும் ஊர்தியாகும்.
இது மலையின் மேல் தளத்திலிருந்து கம்பிவடம் மூலம் மின் விசையால் இயக்கப்படும்.


</doc>
<doc id="157090" url="https://ta.wikipedia.org/wiki?curid=157090" title="முடக்கு வாதம்">
முடக்கு வாதம்

முடக்கு வாதம் ("Rheumatoid arthritis"; RA) என்பது நாள்பட்ட, உள்பரவிய அழற்சியினை உருவாக்கும் ஒரு உடல்நலச் சீர்கேடாகும். இந்நோய், பல திசுக்களையும் உடல்உறுப்புகளையும் பாதிக்கும் என்றாலும் முதன்மையாக வளையுந்தன்மையுடைய புற நீர்ம மூட்டுகளையே (synovial joints) அதிகம் தாக்குகிறது. இந்நோய்நிகழ்வு, மூட்டுறை செல்கள் மிகைப்பெருக்கமடைவதால் (hyperplasia) உண்டான மூட்டுப்பை வீக்கம், அதிகப்படியான மூட்டுறை திரவம் (synovial fluid), நாரிழைய வளர்ச்சியினால் மூட்டுச்சவ்வில் உருவான படலம் (pannus) ஆகியவற்றினால் இரண்டாம்பட்சமாக விளையும் மூட்டுகளைச் சுற்றியுள்ள உறையின் மீதான அழற்சித் தாக்குதலை உள்ளடக்கியதாகும். இப்பிணிக்குரிய நோய்நிகழ்முறையினால் பொதுவாக மூட்டுக் கசியிழையம் (articular cartilage) அழிவடைவதும், மூட்டுகளில் எலும்புப் பிணைப்பு (ankylosis) ஏற்படுவதும் நிகழ்கிறது. முடக்குவாத நோய் பரவலான அழற்சியை நுரையீரல்களிலும், இதய உறையிலும் (pericardium), நுரையீரல் உறையிலும் (pleura), விழிவெண்படலத்திலும் (sclera), தோலுக்கடியில் உள்ள திசுக்களில் உருண்டைவடிவச் சிதைவுகளையும் (nodular lesions) ஏற்படுத்துகிறது. முடக்குவாத நோய் தோன்றுவதற்கான காரணங்கள் தெரியாவிட்டாலும், தன்னெதிர்ப்பு காரணிகள் நாள்பட்டநோய் உருவாவதற்கும், நோய் தீவிரமடைவதிலும் முக்கியப் பங்காற்றுகின்றன. எனவே, முடக்கு வாதம் ஒரு உள்பரவிய தன்னெதிர்ப்பு நோயாகக் கருதப்படுகிறது.

உலக மக்கள் தொகையில் ஒரு சதவிகிதத்தினர் (1%) முடக்கு வாதத்தினால் பாதிக்கப்படுகிறார்கள். பெண்கள், ஆண்களைக் காட்டிலும் மும்மடங்கு அதிகமாக இந்நோயினால் தாக்கப்படுகிறார்கள். பெரும்பாலும் நோயின் தொடக்கம் நாற்பது, ஐம்பது வயதுகளில் என்றாலும், எவ்வயதினரையும் இந்நோய் தாக்கக்கூடும். மேலும், மனித வெள்ளையணு எதிர்ப்பி டி.ஆர்1 (HLA-DR1) அல்லது டி.ஆர்4 (HLA-DR4) குருதி வகைகளைக் கொண்ட மனிதர்கள் இந்நோய் உருவாவதற்கான பெருமளவு இடரினைக் கொண்டுள்ளார்கள். வலி நிறைந்த, செயலிழக்கச் செய்யும் இந்நோயானது சரியான முறையில் சிகிச்சையளிக்காவிட்டால் குறிப்பிடத்தக்க அளவில் செயலிழப்பு, நடமாடும்திறனைக் குறைக்கும் இயல்புடையது. நோயறிகுறிகள், உடல் சோதனை, கதிர்வரைபடம் (எக்ஸ் கதிர்), ஆய்வகப் பரிசோதனைகள் ஆகியவற்றின் துணைக் கொண்டு இந்நோய் கண்டறியப்படுகிறது என்றாலும், ஆய்விற்காக அமெரிக்க வாதவியல் குழுமம் [American College of Rheumatology (ACR)], வாதநோய்க்கெதிரான ஐரோப்பியக் கூட்டமைப்பு [European League Against Rheumatism (EULAR)] ஆகியவை முடக்குவாத நோய் வகைப்பாட்டு விதிகளை வெளியிட்டுள்ளார்கள். முடக்குவாத நோயறிதலும், அதன் நெடுங்கால மேலாண்மையும் மூட்டு, தசை, எலும்பு நோய்களில் நிபுணராக உள்ள முடவியல் மருத்துவர்களால் செயற்படுத்தப்படுகிறது.

முடக்குவாதத்திற்கு பல்வேறு சிகிச்சை முறைகள் உள்ளன. மருந்தியல் சாராத சிகிச்சை முறைகளாக உள்ளவை; உடலியக்க மருத்துவச் சிகிச்சை (physiotherapy), ஆர்தொசெஸ் (உடல் ஊனத்தை (முடத்தை) நேர்ப்படுத்தும், தாங்கும், தவிர்க்கும் (அல்லது) சரிசெய்யும் எலும்பு-மூட்டு கருவிகள்), தொழில்வழி சிகிச்சை, ஊட்டச்சத்து மருத்துவம் என்றாலும் இவை மூட்டு அழிவு தீவிரமடைவதை தடுப்பதில்லை. வலியகற்றிகள் (analgesics), அழற்சி எதிர்ப்பு மருந்துகள் (ஸ்ட்டீராய்டுகளையும் சேர்த்து) போன்றவை நோயறிகுறிகளைத் தணிக்கப் பயன்படுத்தப்படுகின்றன. நோய்நிகழ்முறையின் அடிப்படையான எதிர்ப்புச் செயல்முறைகளைத் தடுத்து, நீண்டகால சேதத்தினை நிறுத்திவைக்க வாதநோய் எதிர்ப்பு மருந்துகள் [disease-modifying antirheumatic drugs (DMARDs)] உபயோகப்படுத்தப்படுகின்றன. தற்பொழுது, புதியதாக உபயோகத்திலிருக்கும் உயிரியல்சார் மருந்துகள் (biologics) சிகிச்சைக்கான விருப்பத் தேர்வுகளை அதிகரித்துள்ளன. முடக்குவாத நோயாளிகள் மீன் எண்ணெயை உட்கொள்ளுவது வீங்கிய மூட்டுகளின் எண்ணிக்கையைக் குறைப்பதாகவும், சாதகமான அழற்சி எதிர்ப்பு விளைவுகளைக் கொடுப்பதாகவும், வாதநோயாளிகளில் உள்ள இடரான உள்ளடங்கிய இதயகுழலிய நோயைத் (occlusive cardiovascular disease) தடுப்பதாகவும் நோய்ச்சோதனைகள் தெரிவிக்கின்றன.
பாரீசில் வாழ்ந்த பிரெஞ்சு நாட்டு அறுவை மருத்துவர் அகஸ்டின் (1772–1840) என்பவரால் 1800 - ல் முதன்முதலாக முடக்கு வாதம் குறித்த அங்கீகரிக்கப்பட்ட விவரிப்பு செய்யப்பட்டது.

முடக்கு வாதம் முதன்மையாக மூட்டுகளைத் தாக்குகிறது என்றாலும், உடலின் பிற உறுப்புகளிலும் இந்நோய் பிரச்சனைகளை ஏற்படுத்தும் என்பது தெரிந்ததே. சாதாரணமாகக் காணப்படும் இரத்த சோகையினைத் தவிர்த்து மூட்டுக்கு வெளியில் ஏற்படும் விளைவுகள் மருத்துவரீதியாக சுமார் 15–25 சதவிகித முடக்குவாத நோயாளிகளில் காணப்படுகின்றன. இத்தகுப் உடல்நலக் கோளாறுகள் நேரடியாக முடக்குவாத நோய்நிகழ்முறையினால் ஏற்படுகிறதா அல்லது பொதுவாக இந்நோய் சிகிச்சைக்காக உபயோகப்படுத்தப்படும் மருந்துகளின் பக்க விளைவுகளால் ஏற்படுகிறதா என்பது உறுதியாகக் கண்டறிவது கடினமாக உள்ளது. உதாரணமாக, மீத்தோடிரெக்சேட்டு உபயோகிப்பதால் விளையும் நுரையீரல் இழைமத்தடிப்பு (Pulmonary fibrosis), கார்டிகோஸ்டீராய்டுகளினால் ஏற்படும் எலும்புப்புரை (osteoporosis) ஆகியவற்றைக் குறிப்பிடலாம்.

மூட்டுகளில் ஏற்படும் வாதமான மூட்டுறை அழற்சி, மூட்டுகள் மற்றும் தசைநாண் உறைகளைச் சுற்றியுள்ள மூட்டுச்சவ்வு அழற்சி அடைவதைக் குறிக்கிறது. இத்தகு அழற்சியால் மிருதுவாக, வெதுவெதுப்பாக புடைத்துக் காணப்படும் மூட்டுகள் விறைப்புத்தன்மையை அடைவதால் அசைவுகள் கட்டுபடுத்தப்படுகின்றன. நாளடைவில், முடக்குவாதமானது பல மூட்டுகளையும் தாக்குகிறது (பன்மூட்டழற்சி). பொதுவாக, கை, கால்கள், கழுத்துப்பகுதி முதுகுத்தண்டில் உள்ள சிறிய மூட்டுகள் பாதிக்கப்பட்டாலும் தோள், முட்டிகளிலுள்ள பெரிய மூட்டுகளும் வாதத்தால் பாதிக்கப்படலாம். மூட்டுறை அழற்சியினால் மூட்டுத்திசுக்கள் தளர்ந்து, அசைவது பாதிக்கப்பட்டு, மூட்டுகளின் மேற்பரப்பு சிதைவடைந்து, உருகுலைந்து, செயலிழந்து போகின்றன.

முடக்குவாதமானது குறிப்பாக அதிகாலையில் நடக்கும்போதோ அல்லது நீண்டநேரம் செயல்படாமல் இருக்கும்போதோ பாதிக்கப்பட்ட மூட்டுகள் அழற்சி அறிகுறிகளுடன் வீங்கியும், வெதுவெதுப்பாகவும், வலியுடனும், விறைத்தும் பொதுவாக காணப்படுகிறது. அதிகாலையில் ஒரு மணி நேரத்திற்கும் மேலாக அதிகமான விறைப்புத்தன்மையுடன் மூட்டுகள் காணப்படுவது மூட்டுவாத நோய் உள்ளவர்களில் அடிக்கடிக் காணப்படும் ஒரு முதன்மையான அறிகுறியாகும். இத்தகு அறிகுறிகள், முடக்குவாதத்தை மூட்டுகளில் ஏற்படும் அழற்சியல்லாத பிற பிரச்சனைகளிலிருந்து [உதாரணமாக, முதுமை மூட்டழற்சி (osteoarthritis) அல்லது தேய்மான சேதார அழற்சி] வேறுபடுத்தியறிய உதவுகிறது. அழற்சியல்லாத பிற பிரச்சனைகளினால் உருவாகும் வாதத்தில் அழற்சி அறிகுறிகளும், அதிகாலை விறைப்பும் குறைவாகவேக் காணப்படுகிறது. இதில், விறைப்புத்தன்மை ஒருமணி நேரத்திற்கும் குறைவாக உள்ளது. மேலும், இத்தகு சூழல்களில், அசைவதால் ஏற்படும் வலியானது இயக்கத்தால் உண்டானதாகும். முடக்குவாதத்தில் மூட்டுகள் அடிக்கடி சமச்சீராகப் பாதிப்படைகிறது (இது வரையறுக்கப்பட்டதில்லை) என்றாலும், ஆரம்பக் காலகட்டங்களில் சமசீரற்றதாக இந்நோய் காணப்படலாம்.

நோயின் தீவிரம் பரவும்போது, அழற்சி வினைகள் தசைநாண் தளர்வடைவதற்கும், மூட்டு மேற்பரப்பு சிதைந்து சீர்குலைவதற்கும் காரணமாவதால், இயங்குவதற்குத் (அசைவதற்கு) தடைகள் ஏற்பட்டு ஊனத்திற்கு வழிவகுக்கிறது. எவ்வகையான மூட்டுகள் அதிகமாகப் பாதிப்படைகிறது என்பதைப் பொறுத்து, விரல்களில் ஏற்படும் உருகுலைவுகள் எந்தவகையாகவும் இருக்கலாம். குறிப்பிட்ட உருகுலைவுகளின் (முன்கைப் பேரெலும்பு பிறழ்வு (ulnar deviation), அன்னத்தின் கழுத்து போன்ற வளைவு (swan neck deformity), ஆங்கில எழுத்து "இசட்" வடிவ பெருவிரல்) பெயர்களை மருத்துவ மாணவர்கள் கற்றறிந்தாலும், முதுமை மூட்டழற்சியிலும் இத்தகு மூட்டுச் சிதைவுகள் ஏற்படுவதால் முடக்குவாதத்தைக் குறிப்பாகக் கண்டறிவதற்கு இவை பயன்படுவதில்லை. விரல் இடைமூட்டு (interphalangeal joint) மிகுநீட்சி அடைவதாலும், அங்கை முன்னெலும்பு மூட்டு (metacarpophalangeal joint) நிரந்தரமான வளைவினைப் பெறுவதாலும், மூட்டு பிசகுவதாலும், "இசட்" உருகுலைவு ("Z-deformity") அல்லது "இசட்" வடிவ பெருவிரல் ("Z-thumb") ஏற்படுகிறது.

முடக்குவாத முடிச்சுகள் (rheumatoid nodule) முடக்குவாதத்தின் ஒரு குறிப்பிடத்தக்கத் தோற்றமாகக் கருதப்படுகிறது. இது ஒரு வகையான அழற்சி வினைகளால் உருவானதாகும். இத்தகு முடிச்சுகளை சிதைவுறும் குறுமணிப்புற்று (necrotizing granuloma) என நோயியல் மருத்துவர்கள் குறிப்பிடுகிறார்கள். இவை உருவாகுவதற்கான ஆரம்பக்கட்ட நோய்நிகழ்வுகள் தெரியாவிட்டாலும், இதைப் போன்ற வடிவத் தோற்றங்கள் மூட்டுறை அழற்சியிலும் இருப்பதால் இவை இரண்டிலும் நோய்நிகழ்வுகள் ஒன்றாக இருக்கலாம் என்று கருதப்படுகிறது. இம்முடிச்சுகள் நாரியச்சிதைவு (fibrinoid necrosis) மையத்தைக் கொண்டுள்ளது. இம்மையங்கள் பிளவடைந்திருக்கலாம். இவை பாதிக்கப்பட்ட மூட்டுறை வெளியிலும், அதைச்சுற்றியும் காணப்படும் நாரியல்பொருள் செறிந்த (fibrin-rich) சிதைவுப் பொருள்களுடன் ஒத்துக் காணப்படுகிறது. மூட்டுச்சவ்விலுள்ள உட்படலத்தைப் போன்ற, பெருவிழுங்கிகள், நாரியற்செல்களைக் கொண்ட அடுக்கும், மூட்டுறை அழற்சியில் காணப்படும் உட்படலத்தின் கீழ்பகுதி போன்ற, வெள்ளையணுக்கள், பிளாசுமா செல்களைக் கொண்ட இணைப்பிழைய அடுக்கும் திசு நசிவுப் பகுதிகளைச் சுற்றி உள்ளன. குறிப்பிடத்தக்க முடக்குவாத முடிச்சுகள் சில மில்லிமீட்டரிலிருந்து சில சென்டிமீட்டர் அளவு விட்டத்தினைக் கொண்டிருக்கும். சாதாரணமாக முடக்குவாத முடிச்சுகள், எலும்பு புடைப்புகளான முழங்கைக்கணு (olecranon), குதிக்கால் மேடு (calcaneal tuberosity), அங்கை முன்னெலும்பு மூட்டு, தொடர்மீள் இயக்க அயர்ச்சிக்குட்படும் பிற பகுதிகளில் காணப்படுகிறது. இத்தகு முடிச்சுகள் முடக்குவாதக்காரணி (rheumatoid factor) மிகைச்செறிவுடனும், கடுமையான சிதைக்கும் முடக்குவாதத்துடனும் (severe erosive arthritis) தொடர்புள்ளவையாக உள்ளன. மிக அரிதாக உள் உறுப்புகளிலோ, உடலின் பிற பகுதிகளில் பரவலாகவோ இவை உருவாகலாம். முடக்குவாதத்தில் நாள அழற்சி பல வடிவங்களில் [தீங்கற்ற வடிவங்களாக நகங்களைச் சுற்றி நுண்ணிய இரத்தநசிவுகளாகவும் (microinfarcts), கடுமையான வடிவங்களாக தோல் இரத்தக் கட்டுத்திட்டு வலைய (livedo reticularis)] அழற்சியாகவும் காணப்படுகிறது.

பிற அரிதான தோல் அறிகுறிகள்

முடக்குவாதத்தில் நுரையீரல் இழைமப் பெருக்கம் ஏற்படுவது ஒரு அங்கீகரிக்கப்பட்ட நிகழ்வாகும். இது, மீத்தோடிரெக்சேட்டு, லெஃப்லுனோமைடு போன்ற வாதநோய் எதிர்ப்பு மருந்துகளின் சிகிச்சையின் விளைவாக மிக அரிதாக நிகழலாம். முடக்குவாத நோயாளிகள், கூடுதலாக நிலக்கரிப் புழுதிக்கு ஆட்படும்போது நுரையீரல் முடிச்சுகள் காணப்படுவதாக காப்லான் நோய்க்குறித் தொகுப்பு விவரிக்கிறது. புடைச்சவ்வு ஊறணியும் (Pleural effusion) முடக்குவாதத்துடன் தொடர்புடையதாக உள்ளது. முடக்குவாத நுரையீரல் நோய் இவ்வாத நோயின் பிற சிக்கல்களுள் ஒன்றாகும். நான்கில் ஒரு பங்கு அமெரிக்க வாதநோயாளிகளில் முடக்குவாத நுரையீரல் நோய் உருவாவதாகக் கணக்கிடப்பட்டுள்ளது.

நாள்பட்ட அழற்சியின் காரணமாக சிறுநீரக மாவேற்றம் (Renal amyloidosis) நிகழ்கிறது. குருதிக்குழாய் சிக்கலாலோ (vasculopathy), சிறுநீரகச் செல்கள் (mesangial cells) ஊடுருவுவதாலோ வாதநோயின்போது சிறுநீரக வடிமுடிச்சுகள் (kidney glomeruli) பாதிக்கப்படலாம் என்றாலும், இவை விரிவாக ஆவணப்படுத்தப்படவில்லை). பெனிசிலமைன், தங்க உப்புகள் ஆகியவற்றை சிகிச்சைக்கு உபயோகப்படுத்துவது சவ்வுச்சிறுநீரகவாதம் (membranous nephropathy) உண்டாவதற்கான காரணமாகிறது.

முடக்குவாத நோயாளிகள் தமனித் தடிப்பினால் (atherosclerosis) அதிகம் பாதிப்படுவதுமட்டுமல்லாமல் மாரடைப்பு, பக்கவாதம் (பாரிசவாதம்) ஆகிய நோய்களுக்கான இடரினையும் அதிக அளவு பெறுகிறார்கள்.
பின்வரும் சிக்கல்களும் நிகழக்கூடும்: இதயஉறையழற்சி (pericarditis), அகவிதயவழல் (endocarditis), இடது இதயக்கீழறை செயலிழப்பு, இதழ் அழற்சி (valvulitis), இழைமப் பெருக்கம். என்றாலும், பல முடக்குவாத நோயாளிகள் இதயவலி, மாரடைப்பின்போது ஏற்படும் நெஞ்சுவலியைப் போன்ற வலியினை உணருவதில்லை. இதக்குழலிய நோயைக் குறைக்க முடக்குவாத நோயாளிகளில் அழற்சியை ஒரு கட்டுப்பாட்டிற்குள் வைத்திருப்பது அவசியமாகிறது. தேவையான உடற்பயிற்சி, மருந்துகளின் மூலமாக இதக்குழலிய நோய்கான பிற இடர்களான இரத்தக் கொழுமியங்கள், இரத்த அழுத்தம் ஆகியவற்றை குறைப்பது கட்டாயமாகிறது. மருத்துவர்கள் முடக்குவாத நோயாளிகளுக்கு அழற்சிக்கான எதிர் மருந்துகளைப் பரிந்துரைக்கும்போது இதக்குழலிய நோயைக் கருத்தில் கொள்வது அவசியமாகிறது. இரையக குடலியத் தாக்கங்கள் பொறுத்துக் கொள்ளும் அளவில் இருந்தால், குறைந்த அளவு ஆஸ்பிரின் மருந்தை வழக்கமாகப் பரிந்துரைப்பதை மருத்துவர்கள் கவனித்தில் கொள்ளலாம்.

கண்கள் நேரடியாக விழிவெளிப்படல மேலுறையழற்சியால் (episcleritis) தாக்கப்படுகிறது. இத்தகு அழற்சி தீவிரமானாலும் மிக அரிதாகவே துளைகளுடைய விழி வெண்படல மெலிவு (scleromalacia) உண்டாகிறது. என்றாலும் கண்களிலும், வாயிலும் வறட்சியை உண்டாக்கும், கண்ணீர்ச் சுரப்பிகளிலும் (lacrimal glands), உமிழ்நீர்ச் சுரப்பிகளிலும் (salivary glands) வெள்ளையணுக்கள் ஊடுருவும் மறைமுகத் தாக்கமான கருவிழி கண்சவ்வழல் நோயே (keratoconjunctivitis sicca) மிக அதிகமாகக் காணப்படுவதாகும். விழிவெண்படலத்தின் வறட்சி மிகத் தீவிரமடையும் போது விழிப்பாவை அழற்சி (keratitis) மற்றும் பார்வையிழப்பு ஆகியவற்றை உண்டாக்கும். அதனால், தீவிர கண் வறட்சிக்கான தடுப்புச் சிகிச்சையான நாசி கண்ணீர் நாள அடைப்பை (nasolacrimal duct occlusion) மேற்கொள்வது மிக முக்கியமானதொன்றாகும்.




</doc>
<doc id="157095" url="https://ta.wikipedia.org/wiki?curid=157095" title="திருவாவடுதுறை கோமுக்தீசுவரர் கோயில்">
திருவாவடுதுறை கோமுக்தீசுவரர் கோயில்

திருவாவடுதுறை கோமுக்தீசுவரர் கோயில் தேவாரப் பாடல் பெற்ற தலங்களில் காவிரி தென்கரைத் தலங்களில் அமைந்துள்ள 36ஆவது சிவத்தலமாகும்.

தமிழ்நாட்டிலுள்ள நாகப்பட்டினம் மாவட்டத்தின் திருவாவடுதுறை எனும் ஊரில் புராண பெருமைகள் நிறைந்த கோமுக்தீசுவரர் (மாசிலாமணி ஈசுவரர்) கோயில் அமைந்துள்ளது . இக்கோயில், ஏறக்குறைய பத்து ஏக்கர் நிலப் பரப்பில் அமைந்துள்ளது. ஐந்து நிலை ராஜ கோபுரமும், மூன்று பிராகாரங்களும் கொண்டது. வடக்குப்புற நுழைவாயிலில், புதிதாக மூன்று நிலை ராஜகோபுரமும் எழுப்பப்பட்டுள்ளது . மயிலாடுதுறையில் இருந்து 20 கிலோமீட்டர் தொலைவிலும், மயிலாடுதுறை - கும்பகோணம் இரயில் மார்க்கத்தில் உள்ள நரசிங்கன்பேட்டை இரயில் நிலையத்தில் இருந்து கிழக்கே 3 கிலோமீட்டர் தொலைவிலும் இத்தலம் இருக்கிறது. மயிலாடுதுறை - கும்பகோணம் சாலை வழியில் உள்ள திருவாலங்காடு என்ற பேருந்து நிறுத்தத்தில் இறங்கி 1 கிலோமீட்டர் நடந்து சென்றால் இத்தலத்தை அடையலாம்.

சுயம்பு மூர்த்தியாக விளங்கிடும் இக்கோயிலின் மூலமூர்த்தி கோமுக்தீசுவரர் என அழைக்கப்படுகின்றார். அம்பாள் ஒப்பில்லாமுலைநாயகி ஆவார். இக்கோயிலின் மூலவர் சந்நிதியின் மேல் உள்ள விமானம் துவைதளம் என அழைக்கப்படுகின்றது. துணைவந்த கணபதி என்ற திருநாமத்துடன் இவ்வாலயத்தில் விநாயகர் அருள்பாலித்துக் கொண்டிருக்கின்றார்.

திருமூலர் திருமந்திரம் இயற்றிய திருத்தலமிது.

தமிழகத்திலேயே உயரமான நந்தியெம்பெருமான் இத்திருத்தலத்திலேயே அமைந்துள்ளார். இவரது உயரம் 14 அடி 9 அங்குலம். (தஞ்சாவூரில் அமைந்துள்ள பெரிய கோயில் ஒரே கல் நந்தியின் உயரம் 12 அடி).தர்மதேவதையே இந்த நந்தியெம்பெருமானாக உள்ளார் என்பது ஐதீகம்




</doc>
<doc id="157101" url="https://ta.wikipedia.org/wiki?curid=157101" title="ஆகஸ்ட் 2012">
ஆகஸ்ட் 2012

ஆகத்து 2012 ("August 2012"), ஒரு புதன்கிழமை ஆரம்பித்து 31 நாட்களின் பின்னர் ஒரு வெள்ளிக்கிழமை முடிவடைந்தது. தமிழ் நாட்காட்டியின் படி ஆவணி மாதம் 2012 ஆகத்து 17 வெள்ளிக்கிழமை தொடங்கி, 2012 செப்டம்பர் 16 ஞாயிற்றுக்கிழமை முடிவடைந்தது.



</doc>
<doc id="157102" url="https://ta.wikipedia.org/wiki?curid=157102" title="வட்டு விளையாட்டு">
வட்டு விளையாட்டு

வட்டு உருண்டையான விளையாட்டுக் கருவி. இக்காலத்தில் தடகள விளையாட்டுகளில் ஒன்றான வட்டு எறிதல் விளையாட்டுக்குப் பயன்படுத்தப்படும் தட்டையான பந்தை வட்டு எனக் குறிப்பிடுகிறோம். வட்டு என்னும் குண்டை வைத்துக்கொண்டு சங்ககாலத்தில் விளையாடப்பட்ட விளையாட்டுகள் இவை. விளையாட்டுக்குப் பயன்படுத்தப்பட்ட குண்டின் வகைகளை அந்தந்த விளையாட்டுகளில் காணவாம். 
நெல்லிக்காய் , ஆமை முட்டை ஈங்கைப் பூவின் மொட்டு , ஆகியவை உருண்ட வட்டு போல இருக்கும்.




</doc>
<doc id="157114" url="https://ta.wikipedia.org/wiki?curid=157114" title="இதயத்தசை">
இதயத்தசை

இதயத்தில் மாத்திரம் காணப்படும் தசை வகையே இதயத்தசை (Cardiac muscle) ஆகும். இது தன்னியக்கமாகச் செயற்படக் கூடியதுடன் ஒருவரால் இதனைக் கட்டுப்படுத்த முடியாது. இதன் ஒவ்வொரு கலங்களும் ஒன்றோடொன்று பிணைக்கப்பட்டிருக்கும். பொதுவாக இக்கலங்கள் ஒன்று அல்லது இரண்டு கருக்களைக் கொண்டிருந்தாலும் அரிதாக அவ்வெண்ணிக்கைக்கு அதிகமாகவும் கொண்டிருக்கலாம். இத் தசையின் ஒன்றிணைந்த முயற்சி காரணமாகவே இதயம் இரத்தத்தை உடல் முழுவதும் விநியோகிக்கக் கூடியதாக உள்ளது. இது ஏனைய தசை வகைகளைப் போல விரைவாகக் களைப்படையாது. உடலின் அனைத்து திசுக்களைப் போல இதயத்தசையும் இரத்த ஓட்டத்தையே உணவுக்காகவும் ஆக்சிசனுக்காகவும் நம்பியுள்ளது.


</doc>
<doc id="157118" url="https://ta.wikipedia.org/wiki?curid=157118" title="பிரிமென்றகடு">
பிரிமென்றகடு

முலையூட்டிகளில், நெஞ்சறையையும் (thoracic cavity) வயிற்றறையையும் (abdominal cavity) பிரிக்கும் ஒரு வன்கூட்டுத்தசையே பிரிமென்றகடு (Thoracic diaphragm or Diaphragm) ஆகும். இது "உதரவிதானம்" எனவும் அழைக்கப்படுகின்றது. இது விலா எலும்புகளால் அமைக்கப்பட்ட விலா எலும்புக்கூட்டின் (Rib cage) கீழ்ப் பகுதியில் அமைந்துள்ளது. மூச்சுவிடல் செயன்முறையில் இதற்கு ஓர் முக்கிய பங்கு உண்டு.

மூச்சுவிடல் என்னும் உடற்றொழிலியல் செயல்முறையில் இந்தப் பிரிமென்றகடு முக்கிய பங்காற்றுகின்றது. விலா எலும்புத் தசைகளுடன் இணைந்து தொழிற்படும் இந்தப் பிரிமென்றகட்டுத் தசையில் ஏற்படும் சுருக்கமும், தொடர்ந்து ஏற்படும் தளர்ச்சியும் தொடர்ச்சியாக மாற்றி மாற்றி நிகழ்வதனால் நெஞ்சுக் கூட்டின் கனவளவு அதிகரிப்பதும், குறைவதுமாக இருப்பதனால் உள்மூச்சு, வெளிமூச்சு நிகழ்வுகள் நிகழ்கின்றன.


</doc>
<doc id="157122" url="https://ta.wikipedia.org/wiki?curid=157122" title="நோல்">
நோல்

நோல் "(knol)", என்பது பயனர்களால் எழுதப்பட்ட கட்டுரைகளை சேமிக்கும் பொருட்டு கூகுள் நிறுவனத்தால் தொடங்கப்பட்டது. பன்மொழிகளில், பல தலைப்புகளில் பயனர்களால் எழுதப்பட்ட கட்டுரைகளை ஒன்றிணைக்கும் திட்டமான இது ஏறத்தாழ விக்கிப்பீடியா போன்றதே எனினும் இது எந்தக் கொள்கைகளையும் கொண்டிருக்கவில்லை. கட்டுரைகள் குறித்த கருத்துகளை பயனர்கள் இடுவதும், உரையாசிரியர்கள் நடுநிலை இன்றி எழுதியதும் இதற்கும் விக்கிப்பீடியாவிற்கும் உள்ள சில வேறுபாடுகள். சில நூறாயிரம் பேரால் பயன்படுத்தப்பட்டு, ஏறத்தாழ நூறாயிரம் கட்டுரைகளைக் கொண்டிருந்தது. சில மருத்துவம் குறித்த கட்டுரைகளையும் கொண்டிருந்தது. 2011 ஆம் ஆண்டு நவம்பர் மாதத்தில் இச்சேவை நிறுத்தப்பட்டது. இதற்கு பதிலாக வேறொரு தளத்திற்கு மாற்றவும் பரிந்துரைத்தது.


</doc>
<doc id="157131" url="https://ta.wikipedia.org/wiki?curid=157131" title="கம்பிவட ஊர்தி">
கம்பிவட ஊர்தி

கம்பிவட ஊர்தி இது வாகனங்கள் செல்ல இயலாத மலைப்பகுதிகளில் பயன்படும் ஊர்தியாகும்.
இது மலையின் மேல் தளத்திலிருந்து கம்பிவடம் மூலம் மின் விசையால் இயக்கப்படும். உலகிலேயே மிகவும் நீளமான கம்பிவடப் பாதை சுவீடனில் உள்ளது. இதன் பெயர் "போர்ச்பி-கொபிங் லைம்ஸ்டோன் கம்பிவடவழி" (Forsby-Köping limestone cableway) என்பதாகும். இதன் மொத்த நீளம் 42 கிலோமீற்றர்கள் ஆகும். கம்பிவட ஊர்திகளில் இயந்திரங்களோ மோட்டர்களோ இல்லை. பொதுவாக இவ்வகையான போக்குவரத்து முறைமை மேற்கத்தேய நாடுகளில் காணக்கிடைக்கின்றது.

பழனி மலைக்கோயிலில் ரோப்கார் எனப்படும் கம்பிவட ஊர்தி 2004-ஆம் ஆண்டு நிறுவப்பட்டது.


</doc>
<doc id="157134" url="https://ta.wikipedia.org/wiki?curid=157134" title="புறாத்தீவு தேசிய பூங்கா">
புறாத்தீவு தேசிய பூங்கா

புறாத்தீவு தேசியப் பூங்கா ("Pigeon Island National Park", உள்ளூர் வழக்கு: புறா மலை) என்பது இலங்கையிலுள்ள இரு கடல்சார் தேசியப் பூங்காக்களில் ஒன்று. இப்பூங்கா கிழக்கு மாகாணத்திலுள்ள நிலாவெளி கடற்கரையிலிருந்து 1 கிமீ தொலைவில் உள்ளது. இத்தீவின் பெயர் அங்கு வாழும் பாறைப் புறாவின் பெயரால் ஏற்பட்டது. இத் தேசியப் பூங்கா இலங்கையிலுள்ள சிறந்த பவளப் பாறைகள் சிலவற்றைக் கொண்டுள்ளது. புறாத்தீவு 1963இல் புகலிடமாகக் குறிக்கப்பட்டது. 2003 இல் தேசியப் பூங்காவாக அறிவிக்கப்பட்டது. இத்தேசியப் பூங்கா இலங்கையில் 17வது தேசியப் பூங்காவாகும். பிரித்தானிய இலங்கையில் இது சுடு பயிற்சித் தளமாகப் பயன்படுத்தப்பட்டது. புறாத்தீவு 2004 இந்தியப் பெருங்கடல் நிலநடுக்கத்தில் பாதிக்கப்பட்ட பாதுகாக்கப்பட்ட இடங்களில் சிலவற்றில் ஒன்றாகும்.

புறாத்தீவு இரு தீவுகளைக் கொண்டு, பெரிய புறாத்தீவும் சிறிய புறாத்தீவும் ஆக காணப்படுகின்றது. பெரிய புறாத்தீவு கரையில் பவளப் பாறைகளைக் கொண்டு 200 மீ நீளமாகவும், 100 மீ அகலமாகவும் காணப்படுகின்றது. சிறிய புறாத்தீவு பாறை திட்டுக்களினால் சூழப்பட்டுக் காணப்படுகின்றது. இத் தேசிய பூங்கா இலங்கையின் உலர் வலயத்தில் காணப்படுகின்றது. இதன் வருடாந்த வெப்பநிலை ஆகும். வருடாந்த மழைவீழ்ச்சி க்கு இடைப்பட்டதாகும். இது ஒக்டோபர் முதல் மார்ச் வரையிலான காலத்தில் அதிக மழையினைப் பெறுகின்றது.


</doc>
<doc id="157137" url="https://ta.wikipedia.org/wiki?curid=157137" title="வெர்கா">
வெர்கா

வானிலையில், வெர்கா (Virga) என்பது ஒரு வகை பொழிவு ஆகும். இங்கு முகிலிலிருந்து விழும் நீர்த்துளி அல்லது பனியானது நிலத்தை அடையும் முன்பே ஆவியாகி விடும். இவ்வகைப் பொழிவானது பாலைவனங்களிலும், மிதமான காலநிலையைக் கொண்ட பிரதேசங்களிலும் பொதுவாக ஏற்படும். வெர்காவானது பல வகை வானிலை நிலமைகளை ஏற்படுத்தக் கூடியது. வெர்கா ஏற்படும் போது அதனைச் சூழ உள்ள வளியின் வெப்பம் குறைவடையும். இது கீழ் நோக்கிய பெருங்காற்றை உருவாக்கலாம். வெர்காவானது சூரியன் மறையும் போது அழகான தோற்றங்களை உருவாக்கும். 

வெள்ளிக் கோளின் வளிமண்டலத்தில் சல்பூரிக் அமில வெர்கா வானிலை ஏற்படும். வெள்ளியின் மேற்பரப்பு வெப்பநிலை மிகவும் அதிகம் என்பதால் சல்பூரிக் அமிலம் இடைநடுவிலேயே ஆவியாகி விடும். செவ்வாயில் கூட இந்நிலமை அவதானிக்கப்பட்டுள்ளது.


</doc>
<doc id="157154" url="https://ta.wikipedia.org/wiki?curid=157154" title="திடுக்கம் (இயற்பியல்)">
திடுக்கம் (இயற்பியல்)

இயற்பியலில் நேரத்துடனான ஆர்முடுகல் மாற்ற வீதம் திடுக்கம் ("Jerk") எனப்படும். இது ஆர்முடுகலின் நேரம் குறித்த வகைக்கெழு அல்லது திசைவேகத்தின் இரண்டாவது வகைக்கெழு அல்லது நிலைத்திசையனின் மூன்றாவது வகைக்கெழு ஆகும்.

திடுக்கம் பின்வருமாறு வரையறுக்கப்படுகிறது:

இங்கு

திடுக்கம் ஓர் திசையனாகும், இதன் எண்ணளவு மதிப்பினை விளக்க எந்தவொரு பொதுச்சொல்லும் இல்லை (எ.கா,திசைவேகத்துடன் தொடர்புடைய எண்ணிக்கணியம் வேகம்).

திடுக்கத்தின் SI அலகு செக்கன் கனத்திற்கான மீட்டர்கள் (மீ/செ அல்லது மீ·செ) என்பதாகும். திடுக்கத்திற்கு உலகளவில் நியமமாக பாவிக்கப்படும் குறியீடுகள் ஏதும் இல்லை எனினும் பொதுவாக "j" பாவிக்கப்படுகிறது. ȧ எனப்படும் ஆர்முடுகலின் வகையீட்டிற்கான நியூட்டனின் குறிப்பீடும் பாவிக்கப்படலாம்.

ஓர் உடல் மீதான ஆர்முடுகலானது அவ்வுடலினை அதே ஆர்முடுகலுடன் இயக்க வழங்கப்படும் விசையாக உணரப்படும், திடுக்கமானது இவ்விசையில் ஏற்படும் மாற்றமாக உணரப்படும். உதாரணமாக ஓர் பயணி ஊர்தியை பூச்சிய திடுக்கத்துடன் ஆர்முடுக்கும் போது உடலின் மீது மாறா விசை உணரப்படும்; நேர்மறை திடுக்கத்தின் போது அதிகரிக்கும் விசையும் எதிர்மறை திடுக்கத்தின் போது குறைவடையும் விசையும் உணரப்படும்.


</doc>
<doc id="157159" url="https://ta.wikipedia.org/wiki?curid=157159" title="இரா. இராகவையங்கார்">
இரா. இராகவையங்கார்

சேதுசமத்தான மகாவித்துவான், பாசா கவிசேகரர் இரா. இராகவையங்கார் (20 செப்டம்பர் 1870 - 11 சூலை 1946) சிறந்த நூலாசிரியர், உரையாசிரியர், போதகாசிரியர், பத்திராசிரியர், ஆராய்ச்சியாளர், சொற்பொழிவாளர், கவிஞர், மொழிபெயர்ப்பாளர், சமயநூலறிஞர். மொழிநூலறிஞர் . எனப் பல்திறம் பெற்றுத் திகழ்ந்தவர் ஆவார்.

தமிழ்நாட்டில் சிவகங்கை நகருக்கு அருகில் உள்ள தென்னவராயன் புதுக்கோட்டையில் 1870 – செப்டம்பர் -20 ஆம் நாள் இரா. இராகவையங்கார் பிறந்தார். இராமாநுசையங்காரும் பதுமாசனி அம்மையாரும் இவர்தம் பெற்றோர் ஆவர்.

இரா. இராகவையங்காருக்கு ஐந்தாம் அகவை நிறைவடைந்த பொழுது அவர்தம் தந்தையார் இறந்துவிட்டார். எனவே, தன் தாய்மாமாவும் சேதுசமசுதானத்தின் அரசவைப் புலவராக இருந்தவருமான நூறுகவனகர் (சதாவதானம்) முத்துசாமி ஐயங்கார் ஆதரவில் இரா. இராகவையங்கார் இராமநாதபுரத்தில் வளர்ந்தார். இந்த முத்துசாமி ஐயங்காரின் மகனே தமிழறிஞர் மு. இராகவையங்கார் ஆவார். இராமநாதபுரத்தில் பள்ளியிறுதி (Matriculation) வரை பயின்று தேறினார். பின்னர் தன் மாமாவிடத்தும் சேதுசமத்தானத்தில் இருந்த பிற புலவர்களிடத்தும் தமிழும் வடமொழியும் பயின்றார்.

1888ஆம் ஆண்டில் தன்னுடைய 18ஆம் அகவையில் மதுரையில் உள்ள சேதுபதி உயர்நிலைப் பள்ளியில் தமிழாசிரியராகப் பணியாற்றத் தொடங்கினார். இங்கு பணியாற்றும் பொழுது சானகி அம்மாள் என்பவருக்கும் இவருக்கும் திருமணம் நடைபெற்றது. இவர்களுக்கு மூன்று பெண் குழந்தைகளும் இராமானுசையங்கார் என்னும் மகனும் பிறந்தனர்.

அதன் பின்னர் திருச்சிராப்பள்ளியில் உள்ள, பின்னாளில் தேசிய உயர்நிலைப் பள்ளி என அழைக்கப்பட்ட, சேசையங்கார் பள்ளியில் சிலகாலம் இவர் தமிழாசிரியராக இருந்தார். அப்பொழுது தஞ்சாவூர் மாவட்டம் கும்பகோணத்தில் உள்ள கல்லூரியில் தமிழாசிரியராக வேலைபார்த்து வந்த உ. வே. சாமிநாத ஐயரோடு இவருக்கு தொடர்பு ஏற்பட்டது. அதனால் பழந்தமிழ்ச் சுவடிகளைப் பதிப்பிப்பதில் இவருக்கு ஆர்வம் ஏற்பட்டது.

இராமநாதபுர சேதுசமத்தானத்தான அரசராக இருந்த பாசுகரசேதுபதி, தன்னுடைய அரசவையின் தலைமைப் புலவராக இரா. இராகவையங்காரை நியமித்தார். பல்லக்கு முதலிய வரிசைகளை நல்கினார். சமத்தான அறக்கொடையில் இருந்து ஆண்டுதோறும் 635 உருபாயை இரா. இராகவைங்காரின் வாழ்நாள் முழுக்க வழங்கும்படி உரிமைப் பத்திரம் ஒன்றைப் பதிவுசெய்து கொடுத்தார்.. இதன்படி பாசுகரசேதுபதி, முத்துராமலிங்க ராசராசேசுவர சேதுபதி, சண்முக ராசேசுவர சேதுபதி என்னும் தாத்தா, தந்தை, பெயரன் ஆகிய மூவரின் அரசவையிலும் புலவராகத் திகழ்ந்தார்.

இவர் அரசவைப்புலவராக இருந்த காலத்தில் அந்த அரசவைக்கு வருகைவந்த தமிழ்ப் புலவர்கள், வடமொழிப் புலவர்கள், இசைக்கலைஞர்கள், விவேகானந்தர் உள்ளிட்ட பல்வேறு சமய விற்பன்னர்கள் ஆகியோருடன் கலந்துரையாடினார்; தன்னுடைய அறிவுத்திறனை வெளிப்படுத்தினார்.

1901 – செப்டம்பர் – 14ஆம் நாள், பாலவநத்தம் நிலக்கிழார் பாண்டித்துரைத் தேவரின் முயற்சியால் பாசுகர சேதுபதியின் ஆதரவோடு, மதுரைத் தமிழ்ச் சங்கம் நிறுவப்பட்டது. இச்சங்கத்திலிருந்து தமிழ்ப்பணி புரிய இரா. இராகவையங்காரை பாசுகரசேதுபதி அனுப்பி வைத்தார். அச்சங்கத்தின் நூற்பதிப்பு, ஆராய்ச்சி ஆகிய துறைகளின் தலைவராக இரா. இராகவையங்கார் பொறுப்பேற்றார். அப்பொழுது பல இடங்களுக்கும் சென்று பழஞ்சுவடிகளைத் திரட்டினார். அவற்றை மதுரைத் தமிழ்ச் சங்கத்தின் பாண்டியன் நூலகத்தில் தொகுத்து வைத்தார்.

அச்சங்கத்தின் சார்பில் 1902 – திசம்பர் 7ஆம் நாள் செந்தமிழ் இதழ் தொடங்கப்பட்டது. அந்த இதழின் முதலாவது ஆசிரியராக இரா. இராகவையங்கார் பொறுப்பேற்றார். அவ்விதழில் ஆராய்ச்சி என்னும் தலைப்பில் தமிழிலக்கண, இலக்கிய ஆய்வுரைகளை எழுதி வந்தார். இந்த ஆய்வுரைகளின் முடிவுகள் சில கருத்து வேற்றுமைக்கு உரியவனவாக இருப்பினும் தமிழாய்வுக்கு இரா. இராகவையங்கார் ஆற்றிய பங்கு குறிப்பிடத்தக்கதாகும். ஏனென்றால், இவருடைய ஆழ்ந்த கல்வியும் நுண்ணிய ஆராய்ச்சித் திறனும் பொருள்களை முறைப்படப் பாகுபடுத்திப் பார்த்து விளக்கும் பேராற்றலும் இவர் எழுதிய கட்டுரைகளில் புலனாகின்றன.

1906ஆம் ஆண்டு , இரா. இராகவையங்கார் தான் வகித்து வந்த செந்தமிழ் இதழின் ஆசிரியப் பொறுப்பை தன் மாமா மகனான மு. இராகவையங்காரிடம் ஒப்படைத்தார். அங்கிருந்து தேவகோட்டைக்குச் சென்று, மெ. அரு. இராமநாதன் செட்டியார் என்பவரின் ஆதரவில் சிலகாலம் தங்கியிருந்தார். 1910ஆம் ஆண்டில் மீண்டும் இராமநாதபுரத்திற்குத் திரும்பி, இராசராசேசுவர சேதுபதியின் அவையில் அரசவைப் புலவராக இருந்தார்.

1935ஆம் ஆண்டில் சிதம்பரம் அண்ணாமலை பல்கலைக்கழகத்தில் தமிழாராய்ச்சித் துறை உருவாக்கப்பட்டது. அத்துறையின் முதன்மை ஆராய்ச்சியாளராக 1935ஆம் ஆண்டு முதல் 1941ஆம் ஆண்டுவரை பதவி வகித்தார். அப்பொழுது தமிழிலக்கிய, இலக்கண ஆய்வில் ஈடுபட்டதோடு முதுகலை மாணவர்களுக்கு தமிழிலக்கியத்தைக் கற்பித்தார்.

மேலைச்சிவபுரி சன்மார்க்கச் சங்கத்தின் ஆண்டு விழாவிற்குத் தலைமையேற்ற உ. வே. சாமிநாதய்யர், மகாவித்துவான் என்னும் பட்டத்தை இரா. இராகவையங்காருக்கு வழங்கினார். வடமொழியில் இவருக்கு உள்ள புலமையைப் பாராட்ட விரும்பிய சமசுகிருத சமிதி இவருக்கு பாசாகவிசேகரர் என்னும் பட்டத்தை வழங்கியது.

1941ஆம் ஆண்டில் அண்ணாமலை பல்கலைக் கழகத்திலிருந்து ஓய்வு பெற்ற பின்னர், இராமநாதபுரத்தில் உள்ள தன்னுடைய மாளிகையில் தன்னுடைய இறுதிக் காலத்தைக் கழித்தார். கண்பார்வை மங்கிய பின்னர், மற்ற இடங்களுக்குச் சென்று சொற்பொழிவாற்றுவதைக் கைவிட்டார். தன்னை நாடிவருபவர்களுக்கு மட்டும் தமிழ் கற்பித்து வந்தார். 1946 – சூலை – 11ஆம் நாள் மரணமடைந்தார். அப்பொழுது அவரைப் பற்றிப் பிற அறிஞர்கள் எழுதிய கட்டுரைகளையும் கவிதைகளையும் தொகுத்து 1946ஆம் ஆண்டு ஆனிமாத செந்தமிழ் இதழை இரா. இராகவையங்காரின் நினைவு மலராக மதுரைத் தமிழ்ச் சங்கம் வெளியிட்டது.


</doc>
<doc id="157162" url="https://ta.wikipedia.org/wiki?curid=157162" title="இந்தியக் கணிதவியலாளர்களின் பட்டியல்">
இந்தியக் கணிதவியலாளர்களின் பட்டியல்

கணித இயலுக்கு அரும் பங்களித்த புகழ் பெற்ற இந்திய கணித அறிஞர்கள் தொன்றுதொட்டு இருந்து வந்துள்ளனர். சிந்துவெளி நாகரிகக் காலத்திலிருந்து தற்காலம் வரையிலும் கணிதவியலுக்கு ஆக்கங்கள் தந்தவர்கள் பலர் உள்ளனர். இந்தியாவில் இருந்து பல கருத்துக்கள் நடுகிழக்கு நாடுகளுக்கும் அங்கிருந்து ஐரோப்பாவிற்கும் ஒருகாலத்தில் பரவியன என பலர் எண்ணுகின்றனர். இந்திய கணிதவியலாளர்கள், இட-மதிப்பீடு, அளவுகோல், மற்றும் பூச்சியத்தின் கருத்தாக்கம் உட்பட பல்வேறு குறிப்பிடத்தக்க பங்களிப்பினைக் கணிதத்திற்கு அளித்துள்ளனர். இந்திய கணித அறிஞர்களின் சிறப்பான பங்களிப்புகள் குறுகிய சில குழுக்களைத் தவிர பரவலாக அறியப்படாததாகவே உள்ளன. இப்பங்களிப்புகளைப்பற்றி சில வரலாற்று ஆய்வாளர்களும் எழுதியுள்ளனர்.







</doc>
<doc id="157165" url="https://ta.wikipedia.org/wiki?curid=157165" title="தமிழ் வளர்த்த மேலையர்">
தமிழ் வளர்த்த மேலையர்

அயன்மொழி பேசும் மேலைநாடுகளிலிலுந்து தமிழ்நாட்டுக்கு வந்து தமிழ்ப்பயிர் செழிக்க நீர்ப்பாய்ச்சியும், உரமிட்டும் தமிழ் வளர்த்த பெருமக்கள் பலர்.அவர்களில் குறிப்பிடத்தக்கவர்கள்


</doc>
<doc id="157174" url="https://ta.wikipedia.org/wiki?curid=157174" title="கலிங்கப்பட்டி">
கலிங்கப்பட்டி

கலிங்கப்பட்டி(ஆங்கிலம் : Kalingapatty) இந்திய மாநிலமான தமிழ்நாட்டில் திருநெல்வேலி மாவட்டத்தில் சங்கரன்கோயில் வட்டத்தில் உள்ள ஊராட்சி. இது குருவிகுளம் ஊராட்சி ஒன்றியத்தில் உள்ளது.தமிழ்நாட்டு அரசியல் கட்சியான மறுமலர்ச்சி திராவிட முன்னேற்றக் கழகத்தின் நிறுவனர் மற்றும் பொதுச்செயலாளரான வைகோ பிறந்த ஊர் இது.



</doc>
<doc id="157188" url="https://ta.wikipedia.org/wiki?curid=157188" title="திலகன்">
திலகன்

சுரேந்தரநாத் திலகன் (; செப்டம்பர் 12, 1938 - செப்டம்பர் 24, 2012) பரவலாக அறியப்பட்டது திலகன், இருநூற்றுக்கும் மேற்பட்ட மலையாளத் திரைப்படங்களில் நடித்துள்ள ஓர் இந்திய திரைப்பட நடிகரும் நாடக நடிகரும் ஆவார். குணச்சித்திர வேடங்களில் மிகச் சிறப்பாக நடிக்கக் கூடியவர் என்று இந்தியத் திரைப்படத்துறையில் பரவலாகப் பாராட்டப்பட்டவர். 2009ஆம் ஆண்டு இவருக்கு பத்மசிறீ விருது வழங்கப்பட்டுள்ளது.

ஆகத்து 21, 2012 அன்று புதிய திரைப்படமொன்றின் படப்பிடிப்புத் தளத்தில் நடித்துக் கொண்டிருக்கும்போதே மயங்கி விழுந்து திருச்சூரிலுள்ள மருத்துவமனை ஒன்றில் சேர்க்கப்பட்டார். இரண்டு மாரடைப்புகளைக் கடந்து தீவிர சிகிச்சை அளிக்கப்பட்டு வந்த இவருக்கு, இதய நோய் தவிர, குளிர்சுரமும் (நியுமோனியா) ஏற்பட்டுள்ளது. எனவே செயற்கை மூச்சியக்கக் கருவி பொருத்தப்பட்டு இருந்தது. இந்நிலையில் செப்படம்பர் 24,2012 அன்று சிகிச்சை பலனளிக்காமல் மருத்துவமையில் காலை 3 மணிக்கு இறந்தார்.




</doc>
<doc id="157192" url="https://ta.wikipedia.org/wiki?curid=157192" title="பாசிக்குடா">
பாசிக்குடா

பாசிக்குடா ("Pasikudah") என்பது மட்டக்களப்பிலிருந்து 35 கி.மி. தொலைவில் வட மேற்கில் அமைந்துள்ள ஓர் கரையோர பிரதேசமாகும். வாழைச்சேனை பிரதேசத்திற்கு உட்பட்ட இவ்விடம் இலங்கையின் மிகவும் அழகான கடற்கரைகளுள் ஒன்று ஆகும். புகழ்பெற்ற உல்லாச பயணிகளைக் கவரும் இடமாக இருந்த இது ஈழப் போர் இடம் பெற்றதனால் இதன் உல்லாச பயணிகளை இழந்தது. 2004 இந்தியப் பெருங்கடல் நிலநடுக்கம் மேலும் நிலைமையை மோசமாக்கியது. ஈழப் போர் முடிவுற்றதும் இப்பகுதி உல்லாச பயணிகளை உள்வாங்கும் இடமாக மாறி வருகின்றது.
அலைகளின் அகோரமில்லாத, ஆழமில்லாத விசாலமான கடற்பரப்பு, முருகைக்கற்பாறைகள், கடற் தாவரங்கள், கடல் வாழ் உயிரினங்கள் ஆகியவற்றின் இயற்கை வனப்பும், உல்லாச விடுதிகளும், கிடுகுகளால் அழகுற,நேர்த்தியாக வேயப்பட்ட “கபாணா” என்றழைக்கப்படும் உல்லாச விடுதிகளும், படகுச் சவாரிக்கு ஏற்ற கடலும், பாசிக்குடாவின் சிறப்புக்களாகும்.


</doc>
<doc id="157193" url="https://ta.wikipedia.org/wiki?curid=157193" title="கல்குடா">
கல்குடா

கல்குடா ("Kalkudah") என்பது மட்டக்களப்பிலிருந்து 35 கி.மி. தொலைவில் வட மேற்கில் அமைந்துள்ள ஓர் கரையோர பிரதேசமாகும். புகழ்பெற்ற உல்லாச பயணிகளைக் கவரும் இடமாக இருந்த இது ஈழப் போர் இடம் பெற்றதனால் இதன் உல்லாச பயணிகளை இழந்தது. 2004 இந்தியப் பெருங்கடல் நிலநடுக்கம் மேலும் நிலைமையை மோசமாக்கியது. ஈழப் போர் முடிவுற்றதும் இப்பகுதி உல்லாச பயணிகளை உள்வாங்கும் இடமாக மாறி வருகின்றது. கல்குடாவும் பாசிக்குடாவும் அருகருகே அமைந்துள்ளன. இதன் சனத் தொகை 2383 ஆகும்.இப் பிரதேசம் வாழைச்சேனை பிரதேச சபைக்கு உட்பட்ட பிரதேசமாகும் 


</doc>
<doc id="157197" url="https://ta.wikipedia.org/wiki?curid=157197" title="பனிப்படுக்கை">
பனிப்படுக்கை

பனித் திணிவானது பெரியதொரு பரப்பளவில் பரந்து காணப்படும்போது அது பனிப்படுக்கை (Ice cap) என அழைக்கப்படும். பொதுவாக 50,000 சதுர கிலோமீட்டர் பரப்பளவை விடக் குறைவாக இருக்கும்போது இது பனிப்படுக்கை எனவும், அதனை விடவும் அதிகமாக இருப்பின் பனிவிரிப்பு (Ice sheet) எனவும் அழைக்கப்படும்..

ஐஸ்லாந்தில் உள்ள Vatnajökull என அழைக்கப்படும் இடம் பனிப்படுக்கைக்கு ஒரு எடுத்துக்காட்டாகும்.


</doc>
<doc id="157202" url="https://ta.wikipedia.org/wiki?curid=157202" title="இணைக்கையில் தலைகீழாகும் தோற்றமுரண்">
இணைக்கையில் தலைகீழாகும் தோற்றமுரண்

புள்ளியியலிலும் நிகழ்தகவுக் கணிப்பிலும் இந்தத் தோற்றமுரண் காணப்படுகின்றது. இத்துறையில் இருவேறு குழுக்களின் இயைபுகள் அவற்றை இணைத்துப் பார்க்கையில் தலைகீழாகும் விளைவை சிம்புசனின் தோற்றமுரண் ("Simpson's paradox") என்றும் இணைக்கையில் தலைகீழாகும் தோற்றமுரண் என்றும் வழங்குவர். இவ்விளைவு சமூகவியலிலும் மருத்துவ ஆய்வுகளிலும் அடிக்கடி ஏற்படுகிறது. எடுத்துக்காட்டாக ஒரு மருந்தை ஆண்களில் ஆய்வு செய்யும்போதும் பெண்களில் ஆய்வு செய்யும்போதும் மற்றொரு மருந்தைக் காட்டிலும் நல்லதாகத் தென்பட்டிருக்கலாம், ஆனால் ஆண்-பெண் எனப் பாராமல் பொதுமக்களில் ஆய்வு நிகழ்த்தும்போது வெற்றிவிகிதம் தலைகீழாக இருக்கலாம்.

ஓர் இயைபில் தூண்டல் எது, விளைவு எது என்ற குழப்பத்தை இத்தோற்றமுரண் இன்னும் கூட்டுகிறது. இவ்விளைவைப் பற்றிப் புள்ளியலாளர்கள் நன்கு அறிந்துள்ளனர். இதைப் பற்றிப் பொதுமக்களிடையேயும் போதிய அறிமுகத்தை ஏற்படுத்துவதன் மூலம் ஆய்வு முடிவுகளை அவர்கள் சரியாகப் புரிந்து கொள்ள முடியும் எனக் கருதுகின்றனர்.

1951-ஆம் ஆண்டு எடுவர்டு சிம்புசன் இவ்விளைவை விளக்கிக் கட்டுரை எழுதினார் என்றாலும் 1899-இல் கார்ல் பியர்சன் குழுவினரும் 1903-இல் உதினி இயூலும் இதையொத்த விளைவுகளைப் பற்றி எழுதியுள்ளனர். 1972-இல் கோலின் பிலித்து என்பவர் இவ்விளைவை சிம்புசனின் தோற்றமுரண் எனக் குறித்தார். பரவலாக "சிம்புசனின் தோற்றமுரண்" என்றோ "இயூல்-சிம்புசன் விளைவு" ("Yule–Simpson effect") என்றோ அறியப்பட்டாலும் இதை முதன்முதலாகச் சிம்புசன் கண்டுபிடிக்கவில்லை என்பதால் பலர் "இணைப்பு தோற்றமுரண்", "தலைகீழ் தோற்றமுரண்" போன்ற பெயர்களில் அழைக்கின்றனர்.

சில வேளைகளில் கணிதப்பிரிவில் உதவித்தொகை பெற்ற ஆண் மாணவர்களின் விழுக்காடும், இயற்பியலில் உதவித்தொகை பெற்ற ஆண் மாணவர்களின் விழுக்காடும் முறையே அவ்வப் பிரிவுகளில் உதவித்தொகை பெற்ற பெண்களின் தேர்ச்சி விழுக்காட்டை விடக் கூடுதலாக இருப்பது போலத் தோன்றினாலும் மொத்தமாக இரண்டு பாடங்களையும் சேர்த்துப் பார்த்தால் உதவித்தொகை பெற்ற பெண்களின் விழுக்காடே கூடுதலாக இருப்பதைப் பார்க்கலாம்.

இப்புனைவு எடுத்துக்காட்டில் கூடுதல் தேர்ச்சி வாய்ப்பைக் கொண்ட இயற்பியலில் மிகுதியான மாணவிகள் விண்ணப்பித்துக் குறைவான விழுக்காட்டில் தேர்ச்சி பெற்றிருந்தாலும் மொத்த எண்ணிக்கையில் அவற்றின் மதிப்பு தெரிகிறது. அதேபோலக் குறைவான தேர்ச்சி வாய்ப்பை உடைய கணிதப்பிரிவில் நிறைய மாணவர்கள் விண்ணப்பித்து மாணவிகளைக் காட்டிலும் கூடுதல் விழுக்காட்டில் தேர்ந்திருந்தாலும் மொத்த எண்ணிக்கையில் தேர்ச்சியடையாத மாணவர் எண்ணிக்கை கூடுகிறது. இதனாலேயே முரணான நிகழ்வுபோலத் தென்படுகிறது.

சில நேரங்களில் தேர்தலில் ஓர் அணி மொத்த வாக்கு எண்ணிக்கையில் முதலாவதாக வந்தும் குறைவான தொகுதிகளிலேயே வெற்றி பெறும் நிலை இருப்பதுண்டு. அந்த அணி வாக்காளர் எண்ணிக்கை கூடுதலாக உள்ள தொகுதிகளில் அதிக வாக்குகளைப் பெற்று சில இடங்களில் மட்டும் வெற்றி பெற்றிருக்கும். அதே போன்ற வேறு சில பெரிய தொகுதிகளில் சிறிய வேறுபாட்டில் தோல்வியையும் கண்டிருக்கும். ஆனால் மாற்று அணியினர் பல தொகுதிகளிலும் சிறிய வேறுபாட்டுடன் வெற்றி பெற்றிருப்பார்கள். அதனால் ஒப்பீட்டளவில் குறைந்த வாக்குகளைப் பெற்றிருந்தாலும் கூடுதல் தொகுதிகளில் வென்று ஆட்சியைக் கைப்பற்றும் வாய்ப்பைப் பெறுவார்கள். காட்டாக, 2005-ஆம் ஆண்டு ஐக்கிய இராச்சியத்தில் நடைபெற்ற பொதுத்தேர்தலில் 35.2 விழுக்காடு வாக்குகளை மட்டுமே பெற்றிருந்த உழைப்பாளர் கட்சி 40.7 விழுக்காடு இடங்களைக் கைப்பற்றி ஆட்சி அமைத்தது. இவ்விளைவினால்தான் கடைசிநேரம் முடிவு செய்யும் கட்சிசாரா வாக்காளர்களின் வாக்குகளும் சில சிறு கட்சிகளின் வாக்குகளும் முதன்மை பெறுகின்றன. கருத்துக் கணிப்புகள் முற்றிலும் தவறாகப் போகும் வாய்ப்பும் இதனால் கூடும். தேர்தல் கணிப்பியலாளர்கள் இதை அலசுவர். இதையொத்த தோற்றமுரண் அமெரிக்க குடியரசுத்தலைவர் தேர்தலில் நடைபெற்றுள்ளது. 2000-ஆம் ஆண்டு தேர்தலில் சியார்ச்சு புசு அல் கோரைக் காட்டிலும் குறைவான நேரடி வாக்குகளையே பெற்றிருந்தாலும், தொகுதிகளின் எண்ணிக்கையில் கூடுதலாகப் பெற்று குடியரசுத் தலைவராகத் தேர்ந்தெடுக்கப்பட்டார்.

சிறுநீரகக் கற்களுக்கான மருத்துவ முறைகளைப் பற்றிய ஆய்வு ஒன்றின் முடிவுகள் ஒன்றுக்கொன்று முரண்படுவது போல இருந்தன.

இருவேறு மருத்துவ முறைகள் சிறிய மற்றும் பெரிய கற்களுக்கான தீர்வில் எவ்வளவு வெற்றி பெற்றன என்பதைக் கீழேயுள்ள புள்ளிகள் காட்டுகின்றன. "அ" குறியிட்ட முறையில் சிறுநீரகத்தை அறுத்துக் கல்லை நீக்குவர், "ஆ" குறியிட்ட முறையில் தோலில் சிறுதுளையிட்டுக் கல்லை நீக்குவர்.:

இங்கே பார்த்தால் "அ" முறை சிறிய கற்களுக்கும், பெரிய கற்களுக்கும் தனித்தனியே சிறந்த முறையாகத் தெரிகிறது. ஆனால், மொத்த புள்ளிகளைப் பார்த்தால் "ஆ" முறை மேம்பட்டதாகத் தெரிகிறது. கல் பருமன் ஒரு முக்கிய குழப்ப மாறி என்பதை இது உணர்த்துகிறது.

எந்தச் சிகிச்சை மேம்பட்டது என்பதை எவ்வளவு விழுக்காடு வெற்றி பெற்றது என்பதைப் பொறுத்து மட்டும் பார்த்தோம். அங்கே கற்களைத் தனித்தனியாக வகைப்படுத்திப் பார்க்கும்போது முரணான முடிவு கிடைக்கிறது. இது பின்வரும் காரணங்களால் நிகழ்கிறது:

பெர்க்கிளியில் உள்ள கலிஃபோர்னியாப் பல்கலைக்கழகத்தின் மீது எழுந்த பால்சார்புக் குற்றச்சாட்டு வழக்கு ஒன்று சிம்புசனின் தோற்றமுரணுக்கான நிகழ்வாழ்வு எடுத்துக்காட்டு ஆகும். 1973-ஆம் ஆண்டு அப்பல்கலைக்கழகத்தில் முதுநிலைக் கல்விக்கு விண்ணப்பித்த நபர்களிடையே ஆண்களில் மட்டும் கூடுதல் விழுக்காட்டினருக்கு இடம் கிடைத்திருந்தது என்பது குற்றச்சாட்டு. இவர்களின் விகிதம், பெண் விண்ணப்பதாரர்களில் இடம் கிடைத்தவர்களின் விழுக்காட்டைக் காட்டிலும் மிகுதியாக உயர்ந்து இருந்தது. அந்த அளவு வேறுபாடு தற்செயலாக நிகழ்ந்திருக்க முடியாதெனக் கருதினர்.

ஆனால், துறைவாரியாக இடம் பெற்றவர்களின் புள்ளிகளைப் பார்க்கையில் பெண்களுக்கு எதிரான சேர்க்கை இருக்கவில்லை. உண்மையில் பார்த்தால் ஒரு சிறு அளவு சாய்வு பெண்களுக்கு ஆதரவாகத்தான் இருந்தது. ஆறு மிகப்பெரிய துறைகளின் புள்ளிவிவரம் பின்வருவது.

பிக்கல் நடத்திய ஆய்வின் முடிவில் குறைவான சேர்க்கையுடைய ஆங்கில இலக்கியம் போன்ற துறைகளில் மிகுதியான பெண்களும், அதிக இடங்களைக் கொண்ட பொறியியல், வேதியியல் துறைகளுக்குக் குறைவான எண்ணிக்கையிலான பெண்களும் விண்ணப்பித்திருந்ததே இந்த முரணுக்குக் காரணம் என்று அறிந்தனர். பியர்ள் என்பவர் தனது "காசாலிட்டி" ("காரணத் தொடர்பு" எனப் பொருள்படும் ஆங்கிலச்சொல்) என்ற நூலில் சேர்க்கைப் புள்ளிகள் எவ்வாறு இருந்தால் அது சாய்வின்மையைக் காட்டுமென விளக்கியுள்ளார்.

துடுப்பாட்டத்தில் அடுத்தடுத்த ஆசசு தொடர்களில் மார்க்கு வாவும் இசுட்டீவு வாவும் தங்களுக்குள் ஒரு போட்டி வைத்துக் கொண்டு பேசுவதாக அமைந்த எடுத்துக்காட்டு சிம்புசனின் முரண்பாட்டை விளக்கப் பயன்படுகிறது. இவ்விளைவு அடிப்பந்தாட்டத்திலும் ஏற்படுவதை அறிந்துள்ளனர்.

ஓர் ஈரச்சு திசையன் வெளியில் இத்தோற்றமுரணைக் காட்டலாம். வெற்றி வாய்ப்பு formula_1 என்பதை formula_1 சரிவைக் கொண்ட formula_3 திசையனைக் கொண்டு குறிக்கலாம். formula_4, formula_5 எனும் வெற்றிவாய்ப்புக்களைச் சேர்த்தால் கிடைக்கும் வெற்றிவாய்ப்பை formula_6, formula_7 திசையன்களைக் கூட்டிப் பார்த்தால் அறியலாம். இணைகர விதியின்படி அத்திசையன்களின் கூட்டு formula_8 என்ற சரிவைக் கொண்ட formula_9 எனும் திசையனாகும்.

நீல நிறக் கோடுகளால் குறிக்கப்பட்ட இரு திசையன்களும் முறையே அவற்றின் ஒத்த சரிவைக் கொண்ட சிகப்புக் கோட்டுத் திசையன்களைக் காட்டிலும் குறைவான சரிவைக் கொண்டிருந்தாலும் அவற்றின் கூட்டு சிகப்புக் கோட்டுத் திசையன்களின் கூட்டைக் காட்டிலும் கூடுதல் சரிவைக் கொண்டிருப்பதைக் காணலாம்.

இவ்விளைவை மனித மனம் ஏற்பதில் என்ன தடை என்பதை அறியும் பொருட்டு உளவியலாளர்கள் ஆய்வு செய்கின்றனர். ஆண்களுக்கும் பெண்களுக்கும் நலம்புரியும் மருத்துவம் பொதுவாக மக்களுக்கு என்று பார்த்தால் அவ்வளவு பயன் தருவதில்லை என்கிற முடிவை எளிதாக ஏற்க முடிவதில்லை. அதற்குக் காரணமான ஆழ்நிலை அறிவு என்ன, அது எத்தகைய வடிவில் மூளையில் பதிந்துள்ளது என்று அறிய முற்படுகிறார்கள். வினைகளுக்கும் விளைவுகளுக்கும் இடையேயான அடிப்படையான தூண்டல் ஏரணம் ஒன்று மூளைக்குள் இருக்க வேண்டுமென மெய்யியலாளர்கள் நினைக்கிறார்கள். இவ்வேரணத்தை ஒட்டியது சாவேசு என்பவர் முன்மொழிந்த "மாறாநிலைக் கோட்பாடு" ("sure thing principle") ஆகும். அக்கோட்பாட்டின் ஒரு குறிப்பிட்ட வழிமுடிவை பியர்ளின் 'வினை' கால்குலசிலிருந்து பெறலாம்.
அது கூறுவது:
""அ" எனும் வினை, "இ" என்னும் குழுவில் இருக்கும் "இ" என்று எண்ணுறும் உட்குழு ஒவ்வொன்றிலும் "ஆ" எனும் நிகழ்வின் வாய்ப்பைக் கூட்டுமானால், மொத்த குழுவிலும் "ஆ"வுக்கான வாய்ப்பைக் கூட்டத்தான் வேண்டும். ஒருவேளை அவ்வினை உட்குழுக்களின் அமைப்பை மாற்றினால் மட்டுமே வேறு வகையில் இருக்கும்."

முடிவெடுக்கும்போது உட்குழுக்களுக்கான நிகழ்தகவுத் தரவுகளை எடுத்துக் கொள்வதா அல்லது மொத்த குழுவுக்கான நிகழ்தகவை எடுத்துக் கொள்வதா என்ற குழப்பமே இம்முரண்தோற்றத்தின் நடைமுறைச் சிக்கல். மேலே தந்துள்ள சிறுநீரகக்கல் காட்டை எடுத்துக் கொண்டால் சிறு கல்லானாலும், பெருங்கல்லானாலும் திறந்தநிலை அறுவை மருத்துவமே சிறந்ததெனத் தெரிகிறது. அப்படியெனில் சிறிய கல்லா பெரிய கல்லா என அறுதியிடவில்லை என்றால் மொத்த நிகழ்தகவின் அடிப்படையில் மாற்று மருத்துவத்தை மேற்கொள்ள வேண்டுமா என்ற கேள்வி எழுகிறது. அவ்வாறு செய்வது பகுத்தறிவுக்கு மாறாக உள்ளது.

அதே வேளையில், எப்போதுமே உட்குழுக்களுக்கான தகைமையையே எடுத்துக் கொள்ள வேண்டும் என்றும் கருதிவிட முடியாது. ஒருவேளை தொடர்பேயில்லாத கண் நிறம் போன்ற ஏதாவது ஒரு அடிப்படையில் குழுக்களைப் பிரித்து வேறுவிதமான முடிவுக்கு வந்துவிட்டால் என்ன செய்வது? பியர்ள் பெரும்பாலான இடங்களில் மொத்த தரவைப் பயன்படுத்துவதே சிறந்ததாக இருக்குமெனக் காட்டுகிறார். சில இடங்களில் தேர்ந்துள்ள கேள்வியைப் பொறுத்து, சரியாகப்படும்போது மட்டுமே உட்குழுக்களுக்கான தரவுகளைப் பயன்படுத்த வேண்டும். இதுதான் இதிலுள்ள பெரிய முரண் என்கிறார் பியர்ள்.

இது போன்ற கேள்வி எழும்போது தொடர்புள்ள மாறிகளுக்கிடையேயான தூண்டல்வினை - தூண்டற்பேறு உறவுகளை ஒரு கோலம்போல வரைந்து பார்த்தால் எந்த உட்குழுவுக்கான முடிவுகளைப் பயன்படுத்தலாமென உறுதியாகக் கூறலாம். இவற்றைப் பயேசின் தூண்டல் உறவுத் தொடர்புகள் எனலாம்.

சிறுநீரகக் கல் எடுத்துக்காட்டில் உள்ளது போன்ற 2 × 2 × 2 அட்டவணைகளில் ஏதேனும் ஒன்றை எடுத்தால் தற்செயலாக இம்முரண் ஏற்படுவதற்கான வாய்ப்பு / என உள்ளது.



</doc>
<doc id="157205" url="https://ta.wikipedia.org/wiki?curid=157205" title="நொதுமி விண்மீன்">
நொதுமி விண்மீன்

ஒரு மிகப் பெரிய விண்மீன் ஈர்ப்பு சக்தியால் உருவான வீழ்ச்சியால் மீயொழிர் வெடிப்புக்கு உட்பட்டு மீதியாக உருவாகும் ஒரு விண்மீன் வகையே நொதுமி விண்மீன் ஆகும். இவ்வகை விண்மீன்கள் மீயொழிர் வெடிப்பில் இருந்து மீண்ட நொதுமிகளாலேயே உருவாக்கப்பட்டு உள்ளன. இவை மிகுந்த வெப்பமுடைய விண்மீன்களாகும். குவான்டம் கொள்கைக்கேற்ப இவ்வகை விண்மீன்கள் மென்மேலும் சுருக்கமடைய முடியாது. நொதுமி விண்மீன் சூரியனைப் போல ஒன்று தொடக்கம் இரண்டு மடங்கு திணிவைக் கொண்டாலும், இவ் விண்மீன் மிகவும் சிறியது. அதாவது புவியில் உள்ள சராசரி நகரத்தின் நீளத்தையே ஆரையாகக் கொண்டுள்ளது (12km). 

மீயொளிர் விண்மீன் வெடிப்பு ஒன்றின் போது மிகப்பெரும் விண்மீனின் உள்ளகம் ஈர்ப்பால் சுருக்கப்பட்டு நொதுமி விண்மீனாக மாற்றமடைகின்றது. 

மூலக்கட்டுரை - துடிவிண்மீன்

மிகவும் அடர்த்தி வாய்ந்த நொதுமி விண்மீன், மிகவும் வேகமாக சுற்றும் தன்மை கொண்டது. அவ்வாறு சுற்றும் போது இதன் ஒளி புவிக்கு விட்டுவிட்டு வரக்கூடியதாக இருக்கும். இவ்வாறு வரும் அலைகளே துடிப்பலைகள் எனப்படும். இது 4 நொடிகளுக்கு 3 துடிப்புகளை சீராக வெளியிடும்.

இதை 1967ஆம் ஆண்டு அண்டனி மற்றும் பர்னல் என்ற இரு வானியலாலர்கள் கண்டறிந்தனர். இதற்கு முன் இத்துடிப்பலைகளை வேற்று கிரக வாசிகள் அனுப்பும் சிக்னல் என இதை கண்டுபிடிக்கும் வரை நம்பிக்கொண்டிருந்தனர்.

1934ஆம் ஆண்டு வால்டர் பேட் என்பாரும் ஃப்ரிட்ஸ் சுவிக்கி என்பாரும் முதன்முதலில் நொதுமி விண்மீன் இருக்கக் கூடும் என முன்மொழிந்தனர். பின்னர் பல வகை தொலைக் காட்டிகள் மூலம் நொதுமி விண்மீன் அவதானிக்கப்பட்டது. 


</doc>
<doc id="157206" url="https://ta.wikipedia.org/wiki?curid=157206" title="ஆர்தர் ஹெய்லி">
ஆர்தர் ஹெய்லி

ஆர்த‌ர் ஹெய்லி ("Arthur Hailey", பிறப்பு : ஏப்ரல் 5, 1920
- இறப்பு : நவம்பர் 24, 2004) ஒரு கனடிய பிரித்தானிய எழுத்தாள‌ர் ஆவார்.

இவர் பிற‌ந்த‌ ஊர் லுட்ட‌ன், பெட்ஃபோர்டுசைய‌ர், இங்கிலாந்து, ஹெய்லி வேலை சேய்த‌து இராய‌ல் ஏர் ஃபோர்ஸ் இர‌ண்டாம் உலக‌ப்போர் தொட‌க்க‌த்திலிருந்து முடியும் வரை ( 1939 - 1947 )


</doc>
<doc id="157209" url="https://ta.wikipedia.org/wiki?curid=157209" title="இயற்கைக்கான உலகளாவிய நிதியம்">
இயற்கைக்கான உலகளாவிய நிதியம்

இயற்கைக்கான உலகளாவிய நிதியம்("World Wide Fund for Nature") (WWF) என்பது ஓர் அரசு சார்பற்ற சர்வதேச நிறுவனம் ஆகும். இந்நிறுவனம் இயற்கையைப் பாதுகாப்பதற்காக உருவாக்கப்பட்டதாகும். இது உலகின் 100க்கும் மேற்பட்ட நாடுகளில் 1300க்கும் மேற்பட்ட இயற்கைப் பாதுகாப்பு திட்டங்களுக்குப் பங்களிப்பு செய்து வருகின்றது. இந்நிறுவனத்திற்கு 5 மில்லியனுக்கும் மேற்பட்டோர் உதவித் தொகை வழங்குகின்றனர்.


</doc>
<doc id="157211" url="https://ta.wikipedia.org/wiki?curid=157211" title="அமெரிக்கத் தொழிலாளர் நாள்">
அமெரிக்கத் தொழிலாளர் நாள்

தொழிலாளர் நாள் ("Labor Day") ஐக்கிய அமெரிக்காவின் கூட்டரசு விடுமுறை நாளாக ஒவ்வொரு ஆண்டும் செப்டம்பர் மாதத்தின் முதல் திங்கட்கிழமை அன்று கொண்டாடப் படுகிறது. 2012ஆம் ஆண்டில் செப்டம்பர் 3 அன்று இது கொண்டாடப்படுகிறது. இந்நாளில் பொருளியல், சமூகத் துறைகளில் உழைப்பாளிகளின் பங்களிப்பு நினைவுகூரப்படுகிறது. மேலும் இது பல அமெரிக்கர்களால் வேனில் காலத்தின் கடைசி நாளாகக் கருதப்படுகிறது. இந்த நாளில் பல பேரணிகளும் விருந்துக் கூட்டங்களும் தடகளப் போட்டிகளும் நடத்தப்படுகின்றன. அமெரிக்கத் தேசிய காற்பந்து லீகின் (NFL) போட்டிகள் இந்த நாளில் துவங்கும். பல மாநிலங்களில் பள்ளிகள் தொழிலாளர் நாளிற்கு அடுத்த நாள் துவங்குகின்றன.



</doc>
<doc id="157212" url="https://ta.wikipedia.org/wiki?curid=157212" title="தொலெமியின் தேற்றம்">
தொலெமியின் தேற்றம்

யூக்ளிடிய வடிவவியலில் தொலெமியின் தேற்றம் ("Ptolemy's theorem") ஒரு வட்ட நாற்கரத்தின் நான்கு பக்கங்களுக்கும் இரு மூலைவிட்டங்களுக்கும் இடையேயுள்ள தொடர்பைத் தருகிறது. கிரேக்க வானிலையியலாளரும் கணிதவியலாளருமான தொலெமியின் பெயரால் இத்தேற்றம் அழைக்கப்படுகிறது. தொலெமி வானிலையியல் பயன்பாட்டுக்கு உதவும் வகையில் தனது நாண்களின் அட்டவணை, முக்கோணவியல் அட்டவணை ஆகியவற்ற உருவாக்குவதற்கு இத்தேற்றத்தைப் பயன்படுத்தியுள்ளார்.

தேற்றத்தின் கூற்று:

ஒரு தரப்பட்ட நாற்கரத்தின் நான்கு உச்சிகள் "A", "B", "C", "D" ஒரே வட்டத்தில் அமைந்தால்: 

அதாவது இத்தேற்றத்தின்படி:

மேலும் தொலெமியின் தேற்றத்தின் மறுதலையும் உண்மையாகும்:

ஒரு வட்டத்துக்குள் வரையப்பட்ட சமபக்க முக்கோணம் பற்றிய தேற்றமொன்று தொலெமி தேற்றத்தின் கிளைமுடிவாகக் கிடைக்கிறது. 

வட்டத்துக்குள் வரையப்பட்ட ஒரு சமபக்க முக்கோணமும் அவ்வட்டத்தின் மீது அமையும் ஒரு புள்ளியையும் எடுத்துக்கொள்ள:

வட்டத்தின் மீதுள்ள புள்ளிக்கும் அப்புள்ளியிலிருந்து அதிக தொலைவிலுள்ள சமபக்க முக்கோண உச்சிக்கும் இடையிலுள்ள தூரமானது, முக்கோணத்தின் மற்ற இரு உச்சிகளுக்கும் அந்தப் புள்ளிக்கும் இடையே உள்ள தூரங்களின் கூடுதலுக்குச் சமமாகும்.

நிறுவல்: 
சமபக்க முக்கோணம் ABC இன் மூன்று உச்சிகளும் அதன் சுற்றுவட்டத்தின் மேலுள்ள ஒருபுள்ளியும் சேர்ந்து ஒரு வட்ட நாற்கரத்தை அமைக்கின்றன. படத்தில் தரப்பட்டுள்ள இந்த வட்ட நாற்கரத்தின் மூலைவிட்டமொன்று சமபக்க முக்கோணத்தின் பக்கமாக அமைகிறது. எனவே அம்மூலைவிட்டத்தின் நீளம் "s" தொலெமியின் தேற்ற முடிவைப் பயன்படுத்த: 

எந்தவொரு சதுரத்தையும் ஒரு வட்டத்துக்குள் வரைய முடியும். ஒரு சதுரத்தின் சுற்றுவட்டத்தின் மையம், சதுரத்தின் பொருள் மையமாக (center of mass) இருக்கும். சதுரத்தின் பக்க அளவு formula_3 மூலைவிட்டத்தின் நீளம் formula_4எனில் தொலெமியின் தேற்றப்படி:

ஒரு செவ்வகத்தில் தொலெமியின் தேற்றம் பித்தாகரசின் தேற்றமாகிறது. சுற்றுவட்ட மையம் செவ்வகத்தின் மூலைவிட்டங்கள் வெட்டிக் கொள்ளும் புள்ளியில் அமையும். செவ்வகத்தின் பக்க அளவுகள் "a" , "b" மற்றும் மூலைவிட்டம் "d" (செவ்வகத்தின் மூலைவிட்டங்கள் சம நீளமுடையவை) எனில் தொலமியின் தேற்றப்படி:

இம்முடிவு படத்தில் காணப்படும் செங்கோண முக்கோணத்தில் பித்தாகரசு தேற்ற முடிவாக இருப்பதையும் காணலாம்.

ஒரு ஒழுங்கு ஐங்கோணத்தின் பக்க அளவுக்கும் பொது நீளமுடைய அதன் நாண்களுக்கும் இடையேயுள்ள தொடர்பினை தொலெமியின் தேற்றத்திலிருந்து பெறலாம். ஐங்கோணத்தின் பக்க நீளம் "a" மற்றும் சம நீளமுடைய ஐந்து நாண்களின் பொது நீளம் "b" எனில் பக்க அளவுக்கும் நாணின் நீளத்திற்கும் இடையேயான தொடர்பு:

இதிலிருந்து பொன் விகிதம்:

ஒழுங்கு ஐங்கோணம் "ABCDE" இன் சுற்றுவட்டத்தின் விட்டம் AF, DC பக்கத்தை இருசமக்கூறிடுமாறு வரைந்தால், DF, CF இரண்டும் அவ்வட்டத்துக்குள் வரையக்கூடிய ஒரு தசகோணத்தின் பக்கங்களாக (c) அமையும். இப்போது தொலெமியின் தேற்றத்தை "ADFC" வட்ட நாற்கரத்துக்குப் பயன்படுத்தக் கிடைக்கும் முடிவு:

பொன் விகிதம், formula_10

இதனைப் பயன்படுத்த: 

இது ஒழுங்கு தசகோணத்தின் பக்க அளவை சுற்றுவட்ட விட்டத்தின் மூலமாகக் காணும் வாய்ப்பாட்டினைத் தருகிறது. 

செங்கோண முக்கோணம் AFD இல் பித்தாகரசு தேற்றத்தைப் பயன்படுத்தி ஒழுங்கு ஐங்கோணத்தின் மூலைவிட்டத்தின் அளவை ("b") விட்டத்தின் மூலம் கண்டுபிடித்த பின் அந்த மதிப்பைப் பயன்படுத்திக் காணப்படும் ஐங்கோணத்தின் பக்கம் "a" இன் மதிப்பு: 

தொலமியின் தேற்றத்திலிருந்து பெறப்படும் இம்முடிவினை நிக்கோலாஸ் கோப்பர்னிக்கஸ் பின்வருமாறு குறிப்பிடுகிறார்:


தொலெமியின் தேற்றம் நிறுவப்பட்டது. 

தொலமியின் தேற்றத்தில் தரப்பட்டுள்ள சமன்பாடு வட்டத்துக்குள் வரையப்படாத நாற்கரங்களுக்கு உண்மையாக இருக்காது. வட்ட நாற்கரத்துக்கு மட்டும் பொருந்தும் இச்சமன்பாடு பிற நாற்கரங்களுக்கும் பொருந்தும் சமனின்மையாக நீட்டிக்கப்பட்டு, தொலெமியின் சமனின்மை என அழைக்கப்படுகிறது. 

ஒரு நாற்கரம் "ABCD" இல்,

நாற்கரம் வட்ட நாற்கரமாக இருந்தால், இருந்தால் மட்டுமே, இந்தச் சமனின்மையின் சமக்குறி உண்மையாக இருக்கும்.




</doc>
<doc id="157221" url="https://ta.wikipedia.org/wiki?curid=157221" title="வாழைச்சேனை வாவி">
வாழைச்சேனை வாவி

வாழைச்சேனை வாவி ("Valaichchenai Lagoon") இலங்கையின் மட்டக்களப்புப் பிரதேசத்திலுள்ள வாழைச்சேனை, ஓட்டமாவடி பிரதேசத்தை அண்மித்து அமைந்துள்ள வாவியாகும்.

இந்த வாவி சேறு கொண்ட தீவுகள், சதுப்பு நிலத் தாவரங்கள், பவளப் பாறைகள், சகதிகள் என்பவற்றைக் கொண்டுள்ளது. இது மாதுரு ஓயாவை இணைக்கிறது. இதன் குடாப்பகுதி மழை காலத்தில் திறக்கிறது. இரண்டு மீட்டர் ஆழம் கொண்ட இவ்வாவி 40–60  செ.மீ நீரோட்டம் கொண்டது. ஓட்டமாவடிப் பாலம் இவ்வாவியைக் கடப்பதால் பிரதான நிலத்திடன் வாழைச்சேனைப் பகுதி இணைகிறது.


பாசிக்குடா - வாழைச்சேனை வாவி


</doc>
<doc id="157222" url="https://ta.wikipedia.org/wiki?curid=157222" title="ஓட்டமாவடிப் பாலம்">
ஓட்டமாவடிப் பாலம்

ஓட்டமாவடிப் பாலம் எனப்படுவது பிரித்தானியர் இலங்கையை ஆட்சி செய்தபோது 1924 இல் கட்டிய ஒரு பாலமாகும். இது 250 மீட்டர் நீளமுள்ள இரும்புப் பாலமாகும். மாதுறு ஓயா ஆற்றின் கிளையாறின் மேலாக இப்பாலம் அமைக்கப்பட்டுள்ளது. இது சிதைவடைந்த நிலையில் 2008ஆம் ஆண்டு இசுப்பெயின் நாட்டின் நிதியுதவியுடன் இதன் அருகிலாக புதிய பாலம் கட்டப்பட்டுள்ளது. இப்பாலத்தின் ஊடாக புகையிரதப் போக்குவரத்தும் நடைபெறும் வகையில் பாலம் அமைக்கப்பட்டுள்ளது. புதிய பாலம் 2010 இல் பொதுப் போக்குவரத்துக்குத் திறந்துவிடப்பட்டது.


</doc>
<doc id="157227" url="https://ta.wikipedia.org/wiki?curid=157227" title="இலங்கையில் சமயம்">
இலங்கையில் சமயம்

இலங்கையிலுள்ளவர்கள் பல்வேறு வகையான சமயங்கள் நம்பிக்கைகளைக் கொண்டுள்ளனர். 70% இலங்கையர்கள் தேரவாத பௌத்தத்தையும், 12.5% இந்து சமயத்தையும், 10% இஸ்லாத்தையும், 7.5% கிறித்தவத்தையும் தங்கள் சமயமாகக் கொண்டுள்ளனர். இலங்கை 3ஆவது சமய நம்பிக்கை கொண்ட நாடாக 2008இல் கல்லொப் வாக்கெடுப்பு மூலம் கண்டறியப்பட்டது. இதில் 99% இலங்கையர் தங்கள் வாழ்வில் சமயம் முக்கியமானது எனத் தெரிவித்தனர்



</doc>
<doc id="157233" url="https://ta.wikipedia.org/wiki?curid=157233" title="மாதுரு ஓயா தேசிய பூங்கா">
மாதுரு ஓயா தேசிய பூங்கா

மாதுரு ஓயா தேசிய பூங்கா ("Maduru Oya National Park") என்பது இலங்கையிலுள்ள ஒரு தேசியப் பூங்காவாகும். இது மகாவலி அபிவிருத்தித் திட்டத்தின் கீழும் மாதுரு ஓயா நீர்த்தேக்க நீரேந்து பிரதேச செயற்பாட்டின் கீழும் உருவாக்கப்பட்டது. இது பூங்காவாக 1983 நவம்பரில் அறிவிக்கப்பட்டது. இது வன உயிரினங்களின் சரணாலயமாக குறிப்பாக யானைகளின் சரணாலயமாக காணப்படுகின்றது. இது ஐந்து நீர்த்தேக்க நீரேந்து பகுதிகளை பாதுகாக்கவும் முக்கியத்துவம் பெறுகின்றது. இலங்கையின் சுதேசிய இனக் குழுவான வேடுவர் சமூகம் இங்குள்ள கெனனிகலை எனுமிடத்தில் வாழ்கின்றனர். இப்பூங்கா கொழும்பிலிருந்து வடகிழக்கில் தொலைவில் அமைந்துள்ளது.



</doc>
<doc id="157234" url="https://ta.wikipedia.org/wiki?curid=157234" title="முதலாம் கார்க்கோவ் சண்டை">
முதலாம் கார்க்கோவ் சண்டை

முதலாம் கார்க்கோவ் சண்டை ("First Battle of Kharkov") 1941ல் இரண்டாம் உலகப் போரின் கிழக்குப் போர்முனையில் நிகழ்ந்தது. இது சோவியத் ஒன்றியத்தின் மீது ஜெர்மானியப் படையெடுப்பான பர்பரோசா நடவடிக்கையின் பகுதியாகும். இதில் ஜெர்மானியப் படைகள் தற்கால உக்ரைனில் உள்ள கார்க்கோவ் (கார்கீவ்) நகரைச் சுற்றி வளைத்துக் கைப்பற்றின.

கார்க்கோவ் நகரம் மேல்நிலை உத்தியளவில் சோவியத் ஒன்றியத்தின் மிக முக்கிய போக்குவரத்து மையங்களில் ஒன்றாகக் கருதப்பட்டது. கிழக்கு-மேற்கு மற்றும் வடக்கு-தெற்கு உக்ரைன், டினீப்பர், கிரிமியா, காக்கஸ், டோன்பாஸ் போன்ற பகுதிகளை ஒன்றிணைக்கும் மையமாக இருந்தது. சோவியத் ஒன்றியத்தின் முக்கிய போர் டாங்கான டி-34 ரக டாங்குகளைத் தயாரிக்கும் மாபெரும் தொழிற்சாலையும் அங்கு அமைந்திருந்தது. மேலும் மாஸ்கோவை நோக்கி முன்னேறிக்கொண்டிருந்த ஜெர்மானியப் படைகளை கார்க்கோவைத் தளமாகக் கொண்ட சோவியத் படைகள் பக்கவாட்டில் தாக்கும் சாத்தியமிருந்தது. இக்காரணங்களால் கார்க்கோவ் நகரைக் கைப்பற்றா ஜெர்மானிய உத்தியாளர்கள் முடிவு செய்தனர். ஜெர்மானிய ஆர்மி குரூப் தெற்கின் ஒரு பிரிவான 6வது ஆர்மியிடம் நகரைக் கைப்பற்றும் பொறுப்பு தரப்பட்டது. சோவியத் தரப்பில் 38வது ஆர்மி நகரைப் பாதுகாத்து வந்தது.

சண்டை தொடங்கும் முன்னரே நகரை நீண்ட நாள் பாதுகாக்க முடியாது என்பதை உணர்ந்த சோவியத் தளபதிகள், நகரின் தொழிற்சாலைகளைக் காப்பற்றுவதை முக்கிய இலக்காகக் கொண்டனர். கார்க்கோவின் தொழிற்சாலைகள் பிரித்தெடுக்கப்பட்டு கிழக்கே கொண்டு செல்லப்படும் வரை ஜெர்மானியப் படைகள் நகரைக் கைப்பற்றாது தடுக்க 38வது ஆர்மிக்கு உத்தரவிட்டனர். அக்டோபர் 20ம் தேதி ஜெர்மானியப் படைகள் கார்க்கோவ் நகரைத் தாக்கின. நான்கு நாட்கள் வரை சோவியத் பாதுகாவல் படைகள் நகரைப் பாதுகாத்தன. அக்டோபர் 24ம் தேதி நகர் ஜெர்மானியப் படைகள் வசமான போது, அதன் தொழிற்சாலைகளில் பெரும்பாலானவை பிரித்தெடுக்கபபட்டு பாதுகாப்பாக சோவியத் ஒன்றியத்தின் பிற பகுதிகளுக்கு அனுப்பட்டுவிட்டன.


</doc>
<doc id="157235" url="https://ta.wikipedia.org/wiki?curid=157235" title="இலங்கை யானை">
இலங்கை யானை

இலங்கை யானை ("Sri Lankan elephant", "Elephas maximus maximus") என்பது அடையாளம் காணப்பட்ட மூன்று ஆசிய யானை துணை இனங்களில் ஒன்றும், இலங்கையை வாழ்விடமாகக் கொண்டதும் ஆகும். 1986 இல் இருந்து "இலங்கை யானை" அருகிய இனமாக பன்னாட்டு இயற்கைப் பாதுகாப்புச் சங்கத்தினால் பட்டியலிடப்பட்டது. 60-75 வருட கணக்கெடுப்பில் கடந்த மூன்று தலைமுறைகள் 50% ஆகக் குறைவடைந்து காணப்படுகின்றது. இவ்வினம் வாழ்விட இழப்பு, சீர்கேட்டு நிலை, பிளவு என்பவற்றால் அச்சுறுத்தலுக்கு உள்ளாகியுள்ளது.

இலங்கை யானை ஆசிய யானைகளில் உப இனத்தைச் சார்ந்ததாகும். இதுபற்றி முதலில் கரோலஸ் லின்னேயஸ் 1758 இல் குறிப்பிட்டார்.

இலங்கை யானைகளின் எண்ணிக்கை ஒரு சில தேசிய பூங்காக்களில் பெரியளவில் மட்டுப்படுத்தப்பட்டுள்ளது. உடவளவை தேசியப் பூங்கா, யால தேசிய வனம், வில்பத்து தேசிய வனம், மின்னேரியா தேசிய வனம் ஆகியன அவ் யானைகளைக் காணக்கூடிய முக்கிய இடங்களாகும்.

பொதுவாக ஆசிய யானைகள் ஆப்பிரிக்க யானையைவிடச் சிறியவைகயாகவும் தலையில் பெரிய உடலமைப்பைக் கொண்டிருக்கும். அவற்றின் தும்பிக்கை முனையில் ஒன்றை விரல் போன்ற வளர்ச்சியைக் கொண்டிருக்கும். அவற்றின் பின்புறம் புடைத்தோ அல்லது சமதளமாகவோ காட்சியளிக்கும். பொதுவாக, பெண் யானைகள் ஆண் யானைகளைவிட சிறியதாகவும் தந்தம் சிறியதாகவும் அல்லது தந்தம் அற்றும் காணப்படும்.

இலங்கை யானைகள் தோளை 2 – 3.5 மீ (6.6 – 11.5 அடி) உயரத்திற்கு எழுப்பவல்ல பாரிய உட்பிரிவு இனமாகும். மற்றும் அவற்றின் எடை 2,000 – 5,500 கிலோ கிராம் (4,400 – 12,000 பவுண்டு) ஆகவும், 19 சோடி விலா என்புகளைக் கொண்டும் காணப்படும். இவற்றின் தோல் நிறம் இந்திய யானைகளைவிட கருமையாகவும், அதிக மங்கல் புள்ளிகள் காதுகளிலும், முகத்திலும், தும்பிக்கையிலும், வயிற்றிலும் காணப்படும்.

7 வீதமான ஆண் யானைகள் மாத்திரமே தந்தத்தினையுடையன. ஆயினும், 2011 இல் இலங்கை வனப்பாதுகாப்பு திணைக்களத்தினால் நடத்தப்பட்ட எண்ணிக்கை மதிப்பீடு
2 வீதமான யானைகள் மாத்திரமே தந்தங்களைக் கொண்டிருக்கின்றன எனக் கூறுகின்றது.

இலங்கை தேசிய பூங்காக்களில் உள்ள யானைகளின் எண்ணிக்கையானது கி.மு 200 கால வரலாற்று மற்றும் 19 ஆம் நூற்றாண்டு பிரித்தானிய ஆட்சியில் எடுக்கப்பட்ட ஒளிப்படங்களுடன் ஒப்பு நோக்கம்போது வீழ்ச்சியடைந்துள்ளது.

பெரிய விலங்குகளாக வகைப்படுத்தப்பட்டுள்ள யானைகள் 150 கிலோ கிராம் (330 பவுண்டு) தாவரங்களை ஒரு நாளைய உணவாகக் கொள்ளும். அவை பல வகையான தாவரங்களை உணவாகக் கொள்ளக்கூடியவை. இலங்கையின் வடமேல் பகுதிகளில் சனவரி 1998 முதல் திசம்பர் 1999 வரையான காலப்பகுதிகளில் யானைகளில் உணவுப் பழக்கம் அவதானிக்கப்பட்டது. 35 தாவர குடும்பங்களுக்குச் சொந்தமான 27 பயிரிடப்பட்ட தாவரங்கள் உட்பட மொதத்ம் 116 வகை தாவரங்கள் அவற்றினால் உணவாகக் கொள்ளப்பட்டன. அவற்றில் அரைவாசிக்கு மேற்பட்டவை மரங்களை அல்லாத புதர், மூலிகை, புல், கொடி வகை தாவரங்களாகும். 25 வீதத்திற்கு மேற்பட்டவை தானிய அல்லது அவரைக் குடும்பத்தைச் சேர்ந்தவையும், 19 வீதமானவை புல் வகை தாவரங்களும் ஆகும். இளம் யானைகள் புல் வகைத் தாவரங்களைப் பிரதானமாக உண்கின்றன.

உணவு வளங்கள் மீள் உருவாக்கக் காடுகளில் ஏராளமாகக் காணப்படுகின்றபோதிலும் அடர்த்தி குறைந்து காணப்படுகின்றன. பாரம்பரிய விவசாய முறை வெற்றிகரமான தாவர வளர்ச்சி முறை முன்னேற்றம் யானைகளுக்குச் சிறப்பான வாழ்விடத்தை வழங்க வல்லது.

வரலாற்றை நோக்கும்போது யானைகள் உலர் வலயம், ஈர வலய தாழ் நிலம், குளிரான பனி மலை காடுகள் ஆகியவற்றில் காணப்பட்டன. அவற்றின் பரம்பல் கடல் மட்டத்திலிருந்து மலை வரை நல்ல எண்ணிக்கையில் காணப்பட்டன. 1830 வரை, யானைகள் ஏராளமாகக் காணப்பட்டும் அவற்றை அழிக்க அரசு ஊக்கமளித்தது. யானைகளைக் கொல்வோருக்கு சன்மானமும் வழங்கப்பட்டது. அவற்றின் மறைவு கோப்பி பயிரிடுதலுக்காகக் காடழிப்பு, பின்பு தேயிலை பயிரிடுதலுக்காகக் காடழிப்பு ஆகியவற்றால் மலைப்பகுதி வலயங்களிலிருந்து 19 ஆம் நூற்றாண்டின் முதல் அரைக் காலத்தில் ஏற்பட்டது. 20 ஆம் நூற்றாண்டிலும் ஆரம்பத்திலும்கூட யானைகள் தீவில் கூறாக்கப்பட்டன.

19 ஆம் நூற்றாண்டில் யானைகளின் எண்ணிக்கையானது பிடித்தல், கொல்லுதல் மூலம் ஆபத்தான குறைதலுக்கு உள்ளாகியது. 1829 இற்கும் 1855 இற்கும் இடைப்பட்ட காலப்பகுதியில் 6,000 இற்கு மேற்பட்ட யானைகள் பிடிக்கப்பட்டும் சுடப்பட்டும் அழிந்தன.

இலங்கையில் யானைகளின் எண்ணிக்கையளவு:

இலங்கையில் யானைத் தந்த வர்த்தகம் 2000 வருடங்களுக்கு மேலான நீண்ட வரலாற்றைக் கொண்டது. 19 ஆம் மற்றும் 20 ஆம் நூற்றாண்டு ஆரம்ப பிரித்தானிய ஆட்சிக்காலத்தில் நினைவுச்சின்ன சேகரிப்பு வேட்டைக்காரர்களால் யானைகள் கொல்லப்பட்டன. மேஜர் தோமஸ் ரோஜர் 1,500 இற்கு மேற்பட்ட யானைகளைச் சுட்டுக் கொன்றார். இதனடிப்படையில், இவரால் நான்கு வருடங்களில் ஒவ்வொரு நாளும் சராசரியாக ஒரு யானை கொல்லப்பட்டது. கப்டன் கலிவே மற்றும் மேஜர் ஸ்கின்னர் ஆகியோரால் தோமஸ் கொன்றதன் அரைவாசியளவு யானைகள் சுடப்பட்டன எனக் கருதப்படுகின்றது. மேலும் பலரால் 250-300 வரையான யானைகள் அக்காலப்பகுதியில் கொல்லப்பட்டன. இருபதாம் நூற்றாண்டு ஆரம்பத்தில் யால தேசிய வனம் இலங்கையிலுள்ள பிரித்தானியர்களின் வேட்டையாடல் விளையாட்டுக்காக ஒதுக்கப்பட்டிருந்தது.

இலங்கையில் உள்நாட்டு யுத்த காலத்தில் நிலக்கண்ணி வெடிகளால் யானைகள் அங்கவீனமாகியும் கொல்லப்படுதலுக்கும் உள்ளாகின. 1990 இற்கும் 1993 இற்கும் இடைப்பட்ட காலத்தில் 165 யானைகள் துப்பாக்கி வேட்டு காயத்தினால் இறந்தன. 1994 இல் குறைந்தது 96 யானைகள் சுடப்பட்டும் நிலக்கண்ணி வெடிக்கு உட்பட்டும் கொல்லப்பட்ட, 20 யானைகள் நிலக்கண்ணி வெடியினால் முடமாக்கப்பட்டன.

இன்று இலங்கையில் கொம்பன் யானைகள் அருமையாகவுள்ளதானது சட்ட விரோத யானைத் தந்த நடவடிக்கை ஒர் பாரிய விடயமாக இல்லாதுள்ளது. ஆயினும், சில யானைத் தந்த வர்த்தகம் செயற்பாட்டிலுள்ளது. கண்டி சட்ட விரோத யானைத் தந்த வர்த்தகத்திற்கான இடமாக அடையாளம் காணப்பட்டுள்ளது. யானைகளுக்கான பாரிய அச்சுறுத்தல் மனித சனத்தொகை வளர்ச்சியும் அதனால் ஏற்படும் நிலத்திற்கான கேள்வியிலும் தங்கியுள்ளது. நிர்ப்பாசன மற்றும் அபிவிருத்தி செயற்திட்டங்களினால் யானைகளின் இடப்பரப்பு நீர்ப்பாச்சல் விவசாயம் மற்றும் குடியிருப்புக்களினால் குறிப்பிடத்தக்க இழப்புகளுக்கு உள்ளாகின்றது.

1999 இற்கும் 2006 இற்கும் இடைப்பட்ட காலத்தில் ஒவ்வொரு வருடமும் கிட்டத்தட்ட 100 யானைகள் கொல்லப்பட்டன. யானைகள் பயிர்களையும் வீடுகளையும் காப்பாற்றுவதற்காகவும் கொல்லப்படுகின்றன. மேலும், காடழிப்பு, வறட்சி, பட்டினி போன்ற காரணங்களாலும் கொல்லப்படுகின்றன. வறட்சியான காலங்களில் யானைகள் விவசாய நிலங்களையும் உணவுகளையும் சேதப்படுத்துகின்றன. 2006 ஆம் ஆண்டில் 80 யானைகள் வட மேற்கிலும், 50 யானைகள் தெற்கு மற்றும் கிழக்கிலும், ஏனைய நாட்டின் பகுதிகளில் 30 யானைகளுமாக மொத்தம் 160 யானைகள் கொல்லப்பட்டன.

ஆசிய யானைகள் ("Elephas maximus") இல் பட்டியலிடப்பட்டுள்ளது.

வனவிலங்கு பாதுகாப்புத் திணைக்களத்தின் யானைப் பாதுகாப்பு தந்திரோபாயமானது அதிகமானளவு சாத்தியமான எண்ணிக்கை பொருத்தமான வாழ்விட பரந்த இடப்பரப்பில் பாதுகாத்தலை குறிக்கோளாகக் கொண்டது. இதன் அர்த்தம் பாதுகாக்கப்படும் விலங்குகள் பாதுகாக்கப்பட்ட இடத்தின் முறையிலும், அதற்கு வெளியிலுள்ள பல விலங்குகள் அவ்விட உதவியாலும், நில உரிமையாளர் பாதுகாக்கப்பட்ட வலையமைப்பு பகுதிக்கும் தடுத்தலை ஏற்றுக் கொள்ளலுமாகும்.



யானைகள் சிங்கள அடையாளத்தில் பொதுவான ஓர் விடயமாகப் பல ஆண்டுகளுக்கு (சுமார் 2000) முன்பிருந்தே காணப்பட்டு, பிரித்தானிய ஆட்சி வரை தொடர்ந்தது. போர்த்துக்கேய இலங்கைச் சின்னம், ஒல்லாந்து (இடச்சு) இலங்கைச் சின்னம், பிரித்தானிய இலங்கைச் சின்னம் என்பவற்றில் யானை இடம் பெற்றிருந்தது. அவ்வாறே, பிரித்தானிய இலங்கையின் அரச கொடியிலும் 1875 முதல் 1948 வரையான காலப்பகுதியில் யானை இடம் பெற்றிருந்தது. இன்றுகூட இலங்கையிலுள்ள பலதரப்பட்ட நிறுவனங்களில் யானை சின்னமாகக் குறியீடாகவும் பாவிக்கப்படுகின்றது.

யானைக்கும் மனிதனுக்குமான பல வருடங்களுக்கு மேற்பட்ட தொடர்பானது முக்கிய கலாச்சார அடையாளமாக விளங்குகின்றது. இலங்கையிலுள்ள பெரிய பெளத்த விகாரைகள் யானைகளைக் கொண்டுள்ளன. பெளத்த, சைவ சமயச் சடங்குகள் மற்றும் சமய ஊர்வலங்களில் யானையின் பங்கு முக்கியத்துவம் பெறுகின்றது. குறிப்பாக, பெரகரா நிகழ்வில் யானைகளின் பங்கு முக்கியத்துவமிக்கது.




</doc>
<doc id="157239" url="https://ta.wikipedia.org/wiki?curid=157239" title="கிப்கொப் தமிழன் (இசைத் தொகுப்பு)">
கிப்கொப் தமிழன் (இசைத் தொகுப்பு)

கிப்கொப் தமிழன் என்பது தமிழ்நாட்டில் இருந்து வெளிவந்த ஒரு தமிழ் சொல்லிசை இசைத்தட்டு ஆகும். தமிழ், தமிழர், சமூக கருத்துகள், பெண்கள் எனப் பல்வேறு கருத்துகள் கொண்ட பத்துப் பாடல்கள் இதில் உள்ளன. இதன் முதன்மை ஆக்கர் ஆதி ஆவார். 




</doc>
<doc id="157245" url="https://ta.wikipedia.org/wiki?curid=157245" title="கடற்கன்னி">
கடற்கன்னி

கடற்கன்னி ("mermaid") என்பது மேற் பகுதி பெண்ணாகவும், கீழ்ப்பகுதி மீன் வாலும் கொண்ட ஓரு நீர்வாழ் உயிரினம் பற்றிய கற்பனை விபரிப்பாகும்.கடற்கன்னி பற்றிய நாட்டாரியல் ஐரோப்பா, சீனா, இந்தியா என உலகலாவிய கலாசாரங்களில் காணப்படும் ஓர் விடயமாகும். முதன் முதலாக இது பற்றிய கதைகள் புராதன அசிரியாவில் காணப்பட்டது. "அட்டாகடிசு" எனும் தேவதை தன் மனிதக் காதலனைத் தவறுதலாகக் கொன்றதும் அவமானத்தினால் கடற்கன்னியாக மாறினாள் என அக்கதை கூறுகின்றது. இன்னுமொரு நாட்டாரியல், அவை மனிதாபிமானம், நன்மை செய்தல் அல்லது மனிதனுடன் காதலில் வீழ்தல் ஆகியவற்றைக் கொண்டிருக்க முடியுமென்று கூறுகின்றது.



</doc>
<doc id="157255" url="https://ta.wikipedia.org/wiki?curid=157255" title="கச்சாய்">
கச்சாய்

கச்சாய் ("Kachchai") இலங்கையின் வட மாகாணத்தில் யாழ்ப்பாண மாவட்டத்தில் தென்மராட்சியில் சாவகச்சேரி பிரதேசச் செயலாளர் பிரிவில் இருக்கும் ஒரு சிறிய ஊர். இக்கிராமத்திற்கு எல்லைகளாக தெற்குப்புறமாக கடல் நீர் ஏரியும், மேற்குப் புறமாக அல்லாரையும், வடக்குப் புறமாக கொடிகாமமும், கிழக்கு புறமாக பாலாவியும் உள்ளன. சாவகச்சேரியில் இருந்து கிழக்கே 4 கிமீ தூரத்தில் கச்சாய் உள்ளது. இந்த ஊரில் கச்சாய் கடல் நீரேரி, கச்சாய் துறைமுகம், கச்சாய் குளம் மற்றும் கச்சாய் வயல் வெளி, கண்ணகை அம்மன் கோவில், தமிழ்க் கலவன் பாடசாலை என பல வளங்கள் உள்ளன. இது ஒரு தமிழ்க் கிராமம் ஆகும். இக்கிராமத்துக்கு போக்குவரத்து வீதிகளாக சாவகச்சேரி-கச்சாய் வீதி, மற்றும் கொடிகாமம்-கச்சாய் வீதிகள் உள்ளன. இதன் தேர்தல் தொகுதியாக சாவகச்சேரி தேர்தல் தொகுதி உள்ளது.

யாழ்ப்பாண அரசு காலத்தில் தென்மராட்சியின் நிலப்பரப்பு மிகப் பெரியதாக இருந்தது. பெருநிலப்பரப்பு, கடல்சார் வாணிகம் என்பவற்றில் 'கச்சாய்த் துறைமுகம்' முக்கிய இடத்தைப் பெற்றதுடன் யாழ்ப்பாண அரசுக்கு உதவியாக தென்னிந்தியாவில் இருந்து வந்த படைகள் இத்துறைமுகத்தையே பயன் படுத்தியதாகவும் கூறப்படுகிறது. 
'வையாபாடல்', 'கைலாயமாலை' முதலான தமிழ் நூல்கள், யாழ்ப்பாண அரசு காலத்தில் தென்னிந்தியாவில் இருந்து வருவிக்கப்பட்ட தமிழ்க் குடிகளில் ஒரு பிரிவினர் தென்மராட்சிப் பிராந்தியத்திலுள்ள கச்சாய், முகமாலை, கோகிலாக்கண்டி முதலிய இடங்களில் குடியேற்றப்பட்டதாகவும் அவ்விடங்களை நிர்வகிக்க அதிகாரிகள் நியமிக்கப்பட்டதாகவும் கூறுகின்றன.

கச்சாயின் பழைய வரலாறுகளை எடுத்துப்பார்க்கையில், கச்சாயில் ஒல்லாந்தர் ஆட்சிக்காலத்தில் பூதத்தம்பி என்ற ஒரு அரசன் ஆட்சி செய்ததாகவும், அவன் தனது மகாராணிக்காக ஒரு கோட்டை கட்டினான் என்றும், அந்தக் கோட்டையில் மகாராணி தங்கி இருந்த காலப்பகுதியில் ஒல்லாந்தருக்கும் பூதத்தம்பிக்கும் இடையில் போர் ஆரம்பித்ததாகவும், அந்த நேரம் வெளியில் செல்லமுடியாத காரணத்தால் அந்தக் கோட்டைக்கு மேற்கு புறத்தில் அமைந்திருந்த காளி கோவிலைத் தனது ராணி வணங்கச் செல்வதற்காக அந்த காளி கோவிலுக்கும், ராணியின் அரண்மனைக்கும் இடையில் ஒரு சுரங்கப்பாதை அமைத்தான் என்றும் கூறப்படுகின்றது. அதேபோல், தன் ராணி நீராடுவதற்கு அரண்மனைக்கு வடக்கு பக்கமாக ஒரு குளம் கட்டி, அங்கிருந்து ராணியார் அரண்மனை திரும்புவதற்காக அந்தக் குளத்துக்கும் கோட்டைக்கும் இடையில் ஒரு சுரங்கப்பாதை அமைத்ததாகவும், ராணி குளத்தில் நீராடி முடிந்ததும் அத்தர், மஞ்சள் போன்றன பூசி நீராடுவதற்கு சுரங்கப் பாதையின் முடிவில் சிறு கிணறு ஒன்றையும் கட்டியதாகவும் ஒரு வரலாறு பேச்சு வழக்கில் உள்ளது.

அதே சமயம் கச்சாயில் தற்போதும் ஒரு பகுதியாக உள்ள கோட்டையடி என்ற இடத்திற்கு இன்னுமொரு வரலாறும் உண்டு. அதாவது ஒல்லாந்தருக்கும் பூதத்தம்பிக்கும் இடையில் நடந்த யுத்தத்தில் பூதத்தம்பி தோல்வி அடைந்தபோது அவனை சிறைப்பிடித்த ஒல்லாந்தர் அவனைக் கச்சாய் கடல் கரையில் கொண்டு போய் வெட்டும் போது அவன் எட்டு துண்டுகளாக வெட்டப்பட்டான் என்றும், அதன் பிறகு பூதத்தம்பியின் ராணியை வசீகரித்து தன் ராணியாக்கிக்கொண்ட ஒல்லாந்த அரசன் ராணியை யாழ்ப்பாணக் கோட்டைக்குக் கொண்டு சென்றதாகவும், அதன் பின் தம் மதமான கிறிஸ்த்தவ மத பாதிரிமார்களுக்கு ஒல்லாந்த அரசன் கச்சாயிலிருந்த கோட்டையை வழங்கினான் என்றும், அதில் இருந்த கிறிஸ்தவ பாதிரியார் அந்த ராணி நீராடிய அதே குளத்தில் நீராடியதாகவும், அதனால் அந்த குளத்துக்கு பாதிரி குளம் என்றுபெயர் வந்ததாகவும், ஒரு வரலாறு தற்போதும் பேச்சு வழக்கில் உள்ளது. இங்கே குறிப்பிட்டுள்ள இந்த கோட்டை இப்போது அழிந்திருந்தாலும், இதன் எச்சங்கள் இப்போதும் கானபடுகின்றன. அதில் பாதிரி குளம், மற்றும் கிணறு, மண்ணால் கட்டபட்ட அந்த கோட்டை இப்போது மண்மேடாக காட்சி அளிக்கிறது. இருக்கும் இடம்: கொடிகாமம் கச்சாய் வீதி மற்றும் சாவகச்சேரி கச்சாய் வீதி இணையும் கச்சாய் சந்தியில் இருந்து சாவகச்சேரி போகும் பக்கமாக 500 மீ தூரத்தில் காணப்படுகின்றன.

ஈழப்போரினால் உயிர்ச் சேதங்கள் பெரிய அளவில் இல்லையெனினும், கச்சாய் பெரிதும் பாதிக்கப்பட்டது. பொருளாதாரத்தை பொறுத்த வகையிலும், மனம் சார் வகையிலும் பெரிதும் பாதிக்கப்பட்டுள்ளது. கடற் தொழிலை நம்பி இருந்த மக்கள் பல ஆண்டுகளாக கடல் தொழில் செய்ய முடியாமையும், மற்றும் விவசாயிகள் தங்கள் அன்றாட வேளாண்மைத் தொழில்களை செய்ய முடியாமல் இருந்ததே இதற்கான காரணங்கள். அதேவேளை ஈழப்போராட்ட வரலாற்றில் தமிழீழ விடுதலை புலிகளின் தளபதிகளில் ஒருவரான சார்ல்ஸ் அன்டனி (சீலன்) இந்த ஊரின் அல்லாரை எல்லைப்பகுதியில் 1983 இலங்கை இராணுவத்துடனான சண்டையில் இறந்தார். கச்சாய் ஊரில் இருந்து பல போராளிகளும் ஈழப்போராட்டத்தில் இறந்துள்ளார்கள்.

கச்சாய் ஆனது கச்சாய் தெற்கு, கச்சாய் வடக்கு என இரு பிரிவுகளையுடையது. கச்சாயில் (2012) கிட்டத்தட்ட 673 தமிழ் குடும்பங்கள் வசிக்கின்றன, ஒரு மூன்று ஆண்டுகளுக்கு (2009) முன்பு 540 குடும்பமாக இருந்தது.

கச்சாயில் யாழ்ப்பாணத்துச் சாதியமைப்பு கட்டமைப்பை ஒத்த சமூகக் கட்டமைப்பு உள்ளது. அவற்றில் பின்வருமாறு: கோவியர், சான்றார், நளவர், முக்கியர், வெள்ளாளர்/(வேளாளர்) ஆகிய சாதிய அடையாளங்கள் இங்கு உள்ளன. அதே வேளை கோவில், பாடசாலை, விளையாட்டு போன்ற பொது இடங்களில் இவர்களுக்கிடையில் வேற்றுமை இல்லை.

இந்தக் கிராமத்தைச் சேர்ந்த மக்களின் பண்பாடு யாழ் மாவட்டத்தைப் போல்தான். இருந்தாலும் கச்சாய்க் கிராமத்து மக்கள் நகர்ப்புற மக்களை விடச் சற்று வேறுபட்டவர்கள். இந்தக் கிராமத்தில் ஆண்களும், பெண்களும் வேலை செய்தாலும், பெண்கள் சிறு கைத்தொழில் சார் தொழில்களே பொதுவாகச் செய்கின்றனர். உறவு முறைகளில் திருமணம் செய்வதும் இங்கு அதிகமாக காணலாம். கச்சாய் ஊரில் நூறு வருடத்துக்கு உட்பட்ட காலங்களில் காரைநகர், கோயிலாக்கண்டி, நவாலி, மண்டைதீவு, பூநகரி, மீசாலை, போன்ற பிற பிரதேசத்து மக்கள் குடியேறி வாழ்கிறார்கள்.

கச்சாய் ஊரைச் சேர்ந்தவர்கள் வேறு சாதி/மதம் இனத்தவருடனான திருமணங்கள் இங்கு அரிதாகவே உள்ளன, ஒரு நபர் திருமணம் செய்வதற்கு முன் தனது பெற்றோருடனேயே வாழ்கிறார், திருமணம் முடிந்த அன்றைய நாளில் இருந்து தனிக் குடித்தன வாழ்வில் இறங்குகிறார்கள். இந்த ஊரின் கோடை காலத்தில் அதி சிறப்பு உணவாக யாழ்ப்பாணத்து கூழ் பெரும்பாலும் அனைத்து குடும்பங்களிலும் தயாரிக்கப்படும்.

கச்சாய் தமிழ் கலவன் பாடசாலை தற்போது பத்தாம் வகுப்புவரை நடத்தபடுகிறது. இப் பாடசாலையில் இப்பொழுது இருபத்தியொம்பது ஆசிரியர்கள் பணி புரிகின்றனர்(2012). அதே வேளை இப் பாடசாலை மகாவித்தியாலம் ஆக்க வேண்டும் என்று இருபது வருடங்களாக(1992) முயற்சி செய்து வந்தாலும் இதுவரை அது சாத்தியம் அற்றதாகவே உள்ளது. கச்சாயில் இருக்கும் மாணவர்களில் பலர் சாவகச்சேரி இந்துக் கல்லூரிக்கும், கொடிகாமம் திருநாவுக்கரசு மகா வித்தியாலயத்துக்கும் போவதே இதற்கான காரணமாக அமைந்துள்ளது.

கச்சாய் ஊரைப் பொறுத்த வரையில் பொருளாதாரம் உயர்ந்த நிலையிலேயே உள்ளது. அதற்கான காரணங்கள் உள்ளூர் உற்பத்தியாக மரக்கறி வகைகள் இந்த ஊரில் அதிகளவு காணப்படுவதும், மீன்பிடித் தொழில் இங்கு அதிகளவாக நடைபெறுவதும் அதற்கான காரணங்களாகும். கச்சாய் கடல் நீரேரியில் பிடிக்கப்படும் இறால், நண்டு என்பன வெளி நாடுகளுக்கு ஏற்றுமதி செய்யப்படுகின்றன. இதை அடுத்து இந்த ஊரைச் சேர்ந்த பல தமிழர்கள் புலம்பெயர் நாடுகளில் வாழ்வதனால் அவர்களின் பொருளாதார உதவியும் இந்தக் கிராமத்துக்கு அதிகளவில் கிடைக்கின்றன. பொதுவாக நடுத்தர மக்கள் இங்கு வாழ்கிறார்கள் என்று சொல்லலாம்.(2012)

கச்சாயின் புலம் பெயர் தமிழர்கள் பல மேற்கத்தேய நாடுகளில் வாழ்கின்றனர். அவை பின் வருமாறு: டென்மார்க், சுவீடன், யேர்மனி, நெதர்லாந்து, பிரான்ஸ், பிரித்தானியா, சுவிஸ், இத்தாலி, அமெரிக்கா, கனடா, மற்றும் அரபு நாடு போன்ற நாடுகளில் வாழ்கிறார்கள். இவர்களின் பொருளாதார உதவி இந்த கிராமத்துக்கு பெருமளவில் கிடக்கின்றன என்பது இங்கு குறிப்பிட தக்கது.

இந்த பிரதேசத்தின் நிலம் நீர் மட்டத்தில் இருந்து பத்து, பதினைந்து, அடிகளே உயரமானது, அதனால் இந்த கிராமத்தைப் பொறுத்தவரையில் நீர் வளத்துக்குக் குறைவில்லை என்றுதான் சொல்ல முடியும், அதே வேளை இக் கிராமத்திலும், இந்த ஊரைச் சுற்றியுள்ள அயல் ஊர்களிலும் பல குளங்கள் உள்ளனவும் இதுக்கு ஒரு சிறந்த உதாரணமாகும், நீர் வளம் என்பது இந்த ஊரைப் பொறுத்த வரையில் அளவுக்கு அதிகமாகவே உள்ளன என்றுதான் கூறவேண்டும். ஒவ்வொருவர் வீட்டிலும் நீருக்காக ஒரு கிணறு கட்டி இருப்பார்கள் அதன் மூலம் தங்கள் நீரின் தேவையைப் பூர்த்தி செய்கிறார்கள். இவ் ஊரின் குடிநீரிலோ அல்லது குளத்து நீரிலோ உவர் தன்மை இல்லை என்பது குறிப்பிட தக்கது. இங்கு வாழும் வேளான்மை/விவசாயம் செய்பவர்கள் கிணறு, கேணி, குளம் போன்றவற்றில் இருந்து தங்கள் நீர் தேவையை பெறுகின்றனர்.

இந்த கிராமத்து மண் பார்ப்பதற்கு குருமணல் போன்றுதான் இருக்கும், அதேவேளை இந்த மண் விவசாயத்துக்கு ஏற்ற மண்ணாக இல்லாவிட்டாலும் விவசாயிகள் தங்கள் விவசாயத்துக்கு ஏற்றால் போல் தமது விவசாய நிலங்களை பண்படுத்தி வைத்துள்ளனர். அதே வேளை இந்த கிராமத்தில் அனைத்து பயிரினங்களும் பயிரிட முடியாமலும் உள்ளது, உதாரணமாக, உருளைக் கிழங்கு, வெங்காயம், கோவா, தக்காளி, பீட்ரூட், போன்ற பயிர்களை இந்த மண்ணில் பயிரிட முடியாது, 
இந்த கிராமத்து மண் குருமணல் போல் இருப்பதால் பயிரிடப்படும் பயிர்களுக்கு அதிக அளவான தண்ணீர் பாய்ச்சவேண்டி உள்ளது. நீர் வளம் இங்கு தாராளமாக கிடைப்பதனால் விவசாயிகளுக்கு இது ஒரு பெரிய பிரச்சனை இல்லை. அதே வேளை யாழ்ப்பாணத்தில் பல பகுதிகளுக்கு வீடு கட்டுவதற்கான மணல் இந்த கிராமத்தில் இருந்துதான் சென்றடைகின்றன.

கச்சாய் கிராமத்தில் காற்றுக்குப் பஞ்சம் இல்லை. கச்சாய் கடல் நீர் ஏரி இருப்பதனால் கடலில் இருந்து அதிகளவான காற்று வீசிக் கொண்டே இருக்கும், அதே வேளை இந்த கிராமத்திலும், இக் கிராமத்தைச் சுற்றியும் வயல்வெளிகளும் அதிக அளவில் காணப்படுவதனாலும் காற்று இங்கு அதிகம். இருந்தாலும் கோடை காலத்தில் வரும் ஆடி மாதத்தில், இந்த ஊரில் காற்று குறைவாகவே இருக்கும். இவ் ஊரின் அதிகக் காற்று கூடிய காலங்களாக பங்குனி, சித்திரை, வைகாசி, கார்த்திகை மற்றும் மார்கழி மாதங்கள் உள்ளன. அதே வேளை இந்த ஊரின் மாரிகாலம் என்றால் காற்றோடு சேர்ந்த மழையினால் வெள்ளம் வருவது உண்டு.(2012)

இந்த ஊருக்கு மட்டும் இல்லாது யாழ் மாவட்டத்துக்கே இருக்கும் காற்றின் பண்புகளாவன:

இந்த ஊரில் பலவகையான தொழில்கள் செய்கிறார்கள். விவசாயம், மீன்பிடித்தல், தென்னை, பனை மதுபான உற்பத்தி, போன்றவை முக்கிய தொழில்களாக உள்ளன. இக்கிராமத்தில் பாடசாலை ஒன்றும் உள்ளது, யாழ் கச்சாய் கலவன் பாடசாலையில் பத்தாம் வகுப்பு வரை பாடம் சொல்லி கொடுக்கப்படுகிறது.

இந்த ஊரில் மா, பலா, தென்னை, பனை, வேம்பு, நாவல்,முருங்கை போன்ற மரங்கள் அதிகமாகக் காணப்படுகின்றன. 2012 ஆம் ஆண்டுப் பகுதியில் இது சிறு வணிக மையமாகவும் உருவெடுத்துள்ளது. அதாவது சிறிய பலசரக்கு கடைகள், வீடு கட்டுமான கடை, சாப்பாட்டுக்கடை, மில், மது பான உற்பத்தி, சிறிய கைத்தொழில் என்பன போன்றவை இக்கிராமத்தில் இப்போது காணப்படுகின்றன. புலம்பெயர் நாடுகளிலும் இந்த ஊரை சேர்ந்தவர்கள் அதிகமாக வாழ்கிறார்கள்.

இந்த கிராமத்தில் விவசாயம் மூன்று விதமானவை அதில் ஒன்றான மரக்கறி வகைகளைக் கோடைகாலத்திலும், மாரி காலத்திலும் பயிரிடுவார்கள். அதே வேளை வயல் நிலங்களில் மாரிகாலத்தில் நெற் பயிரும், கோடைகாலத்தில் பயறு, உழுந்து, கடலை வகை பயிர் போன்ற தானிய வகைத் தாவரங்களை பயிரிடுவார்கள். மற்றும் மரக்கன்று வகைகளும் இந்த கிராமத்தில் பயிரிடப்படுகின்றன.

இங்கு பயிரிடப்படும் மரக்கறிகளில் பின்வருவன அடங்கும்: பயற்றம் கொடி , புடோல், பாகல், மிளகாய், சர்க்கரை பூசணி, நீத்துப்பூசணி, கத்தரி, முருங்கை, கீரை வகை.

இங்கு பயிரிடப்படும் மரக் கன்று வகைகளில் பின்வருன அடங்கும்: மா, பலா, மாதுளை, கொய்யா, தோடை, எலுமிச்சை, பப்பாசி, வாழை, தென்னை, பனை, பூ மரங்கள்.

மாம்பழம், பலாப்பழம், வாழைப்பழம், மாதுளைம்பழம், நாவல்பழம், தோடம்பழம், கொய்யாப்பழம், பப்பாளிப்பழம், வெள்ளரிப்பழம்,(2012)

இந்த ஊரைச் சேர்ந்த மீனவர்களிடம் இப்போது (2012), 47 வெளி இயந்திர சிறிய படகுகள் மற்றும் நான்கு மர வள்ளங்கள் (08/2012) உள்ளன இந்த படகுகள் மூலம் கச்சாய் கடல் நீர் ஏரி பகுதிகளில்தான் பலர் சிறியமீன், நண்டு, இறால் போன்றவற்றைப் பிடிக்கின்றனர், ஆனால் ஒரு சிலர் மட்டும் பாக்கு நீரிணைப் பகுதியில் பெரிய வகை மீன்களைப் பிடிக்கின்றனர். அந்த பெரிய மீன்கள் உடனடியாக கொழும்புக்கு ஏற்றுமதி செய்யபடுகின்றன. இந்த பிரதேசத்தில் பெயர் பெற்ற கடல் உணவாக நாச்சிக் குடா நீலக்கால் நண்டு பெயர் பெற்றது.
இங்கு பிடிக்கப்படும் இறால்கள் இந்த ஊரிலே இறால் கருவாடு போட்டு யப்பான் போன்ற வெளி நாடுகளுக்கு ஏற்றுமதி செய்யப் படுகின்றன என்பதும் குறிப்பிட தக்கது. இங்கு பிடிக்கப்படும் மீன்கள் கச்சாய் துறைமுகத்தில் யப்பானால் கட்டி கொடுக்கப்பட்ட மீன் சந்தையிலும், கொடிகாமம், சாவகச்சேரி மீன் சந்தைகளிளும், விற்கப்படுகின்றன. மீன்/கடல் உணவு வகைகளில் பின்வருவன அடங்கும்:

கொய்மீன், திரளிமீன், கெளிறுமீன், மணலைமீன், கலவாய்மீன், பாலைமீன், ஒட்டிமீன், எறியாள்மீன் (உழுவை மீன்), காரல்மீன், இறால், நண்டு. போன்ற பலவகையான மீன்கள் பிடிக்கப்பட்டாலும், இங்கு பிடிக்கப்படும் நண்டு, இறால் வெளி நாடுகளுக்கு ஏற்றுமதி செய்யப்படுகிறது, அதேவேளை இந்த தொழிலை நம்பி 200 க்கும் மேற்பட்ட குடும்பங்கள் வாழ்கின்றன. எது எவ்வாறு இருப்பினும் இங்கு உள்ள கடல் தொழிலாளிகளுக்கு போதிய வசதி எதுவும் அரசாங்கத்தலோ, வேறு வெளிநாட்டு நிறுவனங்களாலோ வழங்கப்படவில்லை என்பது வருத்தத்துக்கு உரியதாகும்.

இந்த கிராமத்தில் அதிகளவான தென்னை மரம், பனை மரம் காணப்படுகின்றன, இவற்றில் இருந்து கள்ளு உற்பத்தி செய்யப்படுகின்றன, இங்கே பெறப்படும் மதுபானம் (கள்ளு) கொடிகாமம், சாவகச்சேரி போன்ற இடங்களில் விற்பனை செய்யப்படுகின்றன, மீதி உள்ளவை பனை, மற்றும் தென்னம் கள்ளை சாராயம் செய்வதற்காகக் கொடிகாமம் பனஞ்சாராயம் தயாரிப்பதற்கு சாராய வடிசாலைக்குக் அனுப்பப்படுகின்றன. கோடை காலங்களில் பனம் கட்டி உற்பத்தியும் இங்கு அதிகளவாக செய்யப்படுகின்றன.

இந்த கிராமத்தில் வாழும் பெண்கள் பொதுவாக கைத்தொழிலே செய்கின்றனர். கிடுகு(பன்னாங்கு), பின்னல், ஒலைப்பட்டை கொளுதல், கடகம், தொப்பி, பாய், தமிழர் மூங்கில்வேலை கூடை இளைத்தல், பாக்குச்சீவல், கயிறு திரித்தல், பனாட்டு போடுதல், மீன்பிடி வலை பின்னுதல் போன்ற பல சிறு சிறு கைத்தொழில் புரிகின்றனர்.

கச்சாயில் வாழும் மக்கள் கூலி தொழில் செய்பவர்களும் இருக்கிறார்கள், இம் மக்கள் தங்கள் வாழ்க்கையில் குறைந்த வருமானத்தை கொண்டவர்களாகவும் உள்ளனர், இங்கு ஆண்களும் பெண்களும் கூலித்தொழில் செய்து வருகிறார்கள். அவையாவன: நெல் வெட்டுதல், களை பிடுங்குதல், கட்டுமான பணிகளில், வீட்டு வேலைகள், மற்றும் வேளாண் தொழில்கள் போன்றவற்றை கூலித்தொழிலாக செய்து வருகின்றனர்.(2012)

இந்த ஊரில் பலவகை ஊர்வனங்கள் இருக்கின்றன, அவைகளில் பெரும்பாலானவை கொடிய விசம் கொண்டனவாக உள்ளது. அதே வேளை இந்த கொடிய விசம் கொண்ட ஊர்வனங்களின் தாக்கம் அவ்வப்போது இந்த கிராமத்தில் வசிப்பவர்களுக்கு தாக்கமாகவே உள்ளன. இந்த ஊர்வனங்களின் தாக்குதலால் ஆண்டுக்கு குறைந்தது ஐந்து நபர்கள் தாக்கப்படுகிறார்கள். இருந்தாலும் உயிர் இழந்தவர்களின் எண்ணிக்கை ஒரு சிலரே. இக் கிராமத்தில் பெரிதும் அரிதானவகை பாம்புகளையும் காணலாம்.
அவை பின் வருமாறு: நாகப்பாம்பு வெள்ளை நாகம், தங்க நாகம் (மஞ்சள் நாகம்), கரு நாகம், பற நாகம், செட்டி நாகம், முத்திரை புடையன், இரத்தப்புடையன், கண்ணாடி விரியன், மணல் புடையன், சுருட்டை புடையன், சாரை பாம்பு, கோடாலிப்பாம்பு, கொம்பறி மூக்கன், பச்சிலிப்பாம்பு, நீர்ப்பாம்பு, ஓணான், அறணை, பல்லி, சிலந்தி, தேள் வகைகள், நட்டுவக்காளி, பூரான், பூச்சி வகைகள் என்பன இந்த கிராமங்களில் அதிகமாக காணப்படுகின்றன.(2012)

இந்தக் கிராமத்தைப் பொறுத்தவரையில், தற்போது அரசியல் செயல்பாடுகள் அரிதாகவே காணப்படுகின்றன. ஆனால் இலங்கையில் நடந்த உள்நாட்டுப் போர் காலத்தில், அரசியல் நடவடிக்கைகள் பெரிய அளவில் காணப்பட்டன.

இந்த சிறிய கிராமத்தில் வாழுபவர்கள் பொதுவாக இந்து மதத்தைச் சார்ந்தவர்கள். தற்போது ஒரு சிலர் கிறிஸ்தவ மதத்தில் இணைந்திருக்கிறார்கள்.

இந்த கிராமத்தின் விசேட நிகழ்வான கச்சாய் கண்ணகை அம்மன் கோவில் வைகாசிப் பொங்கல் (விசாகப் பொங்கல்),காவடிகள்: பறவைக் காவடி, செடில் காவடி பால்க்காவடி, போன்றவையை இங்கு காணலாம். இங்கு காணப்படும் இந்துக் கோவில்கள்:




</doc>
<doc id="157270" url="https://ta.wikipedia.org/wiki?curid=157270" title="நெபுலா">
நெபுலா

சூரியக் குடும்பதிற்கு அப்பால், தூசு, ஐதரசன், ஹீலியம் மற்றும் ஏற்றமடைந்த வாயுக்களால் ஆன திரளான முகிலே நெபுலா ("Nebula") ஆகும். நெபுலா என்ற லத்தின் சொல்லுக்கு பனிமூட்டம் அல்லது புகை என்று பொருள். முதன்முதலாக சிறிய தொலைநோக்கிகளின் மூலம் விஞ்ஞானிகள் வானத்தைப் பார்க்க தொடங்கியபோது ஒளியுடன்ன கூடய புகை போன்ற அமைப்புகளை கண்டார்கள். வழமையாக நெபுலாக்களில் புதிய பல நட்சத்திரங்கள் உருவாகும். உதாரணமாகக் "கழுகு நெபுலாவைக்" குறிப்பிடலாம். இப்படியான அண்டவெளி முகில்களில் உள்ள வாயுக்கள் ஈர்ப்பால் ஒன்றிணைந்து நட்சத்திரங்களை உருவாக்குகின்றன. விண்மீன்களாக உருவாகாத மீதி முகில் பிரதேசங்கள் விண்மீன்களின் ஈர்ப்பால் ஒன்றிணைந்து கோள்கள் உருவாகின்றன.



</doc>
<doc id="157271" url="https://ta.wikipedia.org/wiki?curid=157271" title="ஹெர்பிக்-ஹாரோ பொருள்">
ஹெர்பிக்-ஹாரோ பொருள்

புதிதாகத் தோன்றிய விண்மீன்களுக்கு அண்மித்ததாக, நெபுலா போன்ற ஓர் அண்டவெளி அம்சமே ஹெர்பிக்-ஹாரோ பொருள் ஆகும். புதிய விண்மீன்களில் இருந்து மிக வேகமாக ஒடுங்கிய வடிவில் வெளிவரும் வாயுக் கூட்டம் ஏனைய வாயுக்களுடனும், தூசுத் துணிக்கைகளுடனும் மோதும் போது ஹெர்பிக்-ஹாரோ பொருள் உருவாகும். இவை ஏனைய அண்டப் பொருட்களைப் போலல்லாது சில ஆயிரம் வருடங்கள் மாத்திரமே நீடிக்கும். 


</doc>
<doc id="157274" url="https://ta.wikipedia.org/wiki?curid=157274" title="இளங்காடு">
இளங்காடு

இளங்காடு அல்லது இராசகிரி 
(ஆங்கிலம்: "Elangadu") என்பது இந்தியாவின், தமிழ்நாடு மாநிலத்தின், தஞ்சாவூர் மாவட்டத்திலுள்ள, பூதலூர் ஒன்றியத்தில் உள்ள ஒரு ஊராட்சி ஆகும். இது "இராசகிரி" எனவும் அழைக்கப்படுகிறது.


</doc>
<doc id="157302" url="https://ta.wikipedia.org/wiki?curid=157302" title="நரோடா">
நரோடா

நரோடா ("Naroda") இந்தியாவின் குசராத் மாநிலத்தின் அகமதாபாத் மாநகரத்தின் வடகிழக்குப் பகுதியில் பாபுநகரின் சுற்றுப்புற நகர்ப்பகுதியாகும்.
1980களில் நரோடா தொழிற்பேட்டை நிறுவப்பட்ட பிறகு இதன் வளர்ச்சி மேலோங்கியது; 1996இல் இது அகமதாபாத்துடன் இணைக்கப்பட்டது. அகமதாபாத் பன்னாட்டு வானூர்தி நிலையத்திலிருந்து எட்டு கிமீ தொலைவிலும் எஸ்பி வளையச்சாலையிலும் அமைந்துள்ள நரோடா வளர்ந்துவரும் காந்திநகர்-அகமதாபாத்-வடோதரா (GAV) நடையின் அங்கமாக விளங்குகிறது.
நரோடா அமைந்துள்ளது.

குசராத் வன்முறையின்போது நரோடா பாட்டியாவில் மிக மோசமான இனக்கலவரம் நடந்தேறியது. 97 பேர் படுகொலை செய்யப்பட்ட இந்தக் கலவரங்கள் குறித்து விசாரிக்க இந்திய உச்ச நீதிமன்றம் சிறப்பு விசாரணை குழுவை நியமித்தது. இந்தக் குழு விசாரணை நடத்தி வழக்குப்பதிவு செய்து 62 பேர் கைது செய்யப்பட்டு அகமதாபாத் சிறப்பு தனிநீதிமன்றத்தில் வழக்கு தொடரப்பட்டது. ஆகத்து 29, 2012 அன்று இந்த தனி நீதிமன்றம் பாரதிய ஜனதா கட்சியின்முன்னாள் மந்திரியும், தற்போதைய பெண் எம்.எல்.ஏ.யுமான மாயா கோட்னானி, பஜ்ரங்தளம் அமைப்பாளர் பாபுபஜ்ரங்கி உட்பட 32 பேர் குற்றவாளிகளாக தீர்ப்பு வழங்கியது. பாபுபஜ்ரங்கிக்கு வாழ்நாள் முழுவதையும் சிறையில் கழிக்க வேண்டும் என்றும் பெண் எம்.எல்.ஏவான கோட்நானிக்கு 28 ஆண்டுகள் சிறை தண்டனையும் வழங்கப்பட்டது.


</doc>
<doc id="157303" url="https://ta.wikipedia.org/wiki?curid=157303" title="ஒல்லாந்தர் கால இலங்கை">
ஒல்லாந்தர் கால இலங்கை

சிலோன் ("Ceylon") என்று அழைக்கப்பட்ட இன்றைய இலங்கை கிபி 1656 முதல் கிபி 1796 வரை டச்சுக் கிழக்கிந்தியக் கம்பனியின் ஆளுகைக்குட்பட்ட நிருவாகமாகவிருந்தது. 17ம் நூற்றாண்டின் ஆரம்பத்தில் இடச்சுக் குடியரசு ஐரோப்பிய நாடுகளிடையே வாணிப, திறன்மிக்க சக்திகளில் ஒன்றாக உருவாகியது. இடச்சு துணிச்சலான கடற்பயணத்தைத் தெரியாத கடலிற்கும் நிலத்திற்கும் மேற்கொண்டு சிறப்புப் பெற்றது. 1602 இல் டச்சுக் கிழக்கிந்தியக் கம்பனி அல்லது ஐக்கிய டச்சுக் கிழக்கிந்தியக் கம்பனி உருவாக்கப்பட்டது. சில தசாப்தங்களில் இது பரந்தளவிலான இடங்களை தென்னாப்பிரிக்கா, இலங்கை, இந்தோனேசியா ஆகிய நாடுகளில் கட்டுப்படுத்தி, குறிப்பிடத்தக்கக் குடியிருப்புக்களை இந்தியா, மலேசியா, சப்பான், சீனா ஆகிய நாடுகளில் உருவாக்கியது. 17ம் நூற்றாண்டின் ஆரம்பத்தில் இலங்கை போர்த்துக்கேயராலும், சிங்கள அரசாலும் பகுதி பகுதியாக ஆளப்பட்டு, இரண்டு ஆட்சியாளர்களும் அடிக்கடி மோதிக் கொண்டிருந்தனர்.




</doc>
<doc id="157305" url="https://ta.wikipedia.org/wiki?curid=157305" title="பனிவிரிப்பு">
பனிவிரிப்பு

பனித் திணிவானது 50,000 சதுர கிலோமீட்டர் பரப்பளவை விட அதிகமான பரப்பளவில் பரந்து காணப்படும்போது அது பனிவிரிப்பு (Ice sheet) என அழைக்கப்படும். 50,000 சதுர கிலோமீட்டர் பரப்பளவை விடக் குறைவாக இருக்கும்போது இது பனிப்படுக்கை என அழைக்கப்படும்.. பனிவிரிப்புகளில், பனியாற்றில் இருந்து பெறப்படும் பனித்திணிவே இவ்வாறு பரந்த பிரதேசத்தில் இற்கும் அதிகமான பரப்பளவில் காணப்படும்.

இறுதியாக இருந்த பனியாற்றுக் காலத்தில், இப்படியான பனிவிருப்புக்கள் வட அமெரிக்கா, தென் அமெரிக்கா, வட ஐரோப்பா போன்ற இடங்களில் காணப்பட்டது. ஆனால் தற்போது அன்டார்ட்டிகாவிலும், கிரீன்லாந்திலும் மட்டுமே பனிவிருப்புக்கள் எஞ்சியுள்ளன.

பனிவிரிப்பின் மேற்பரப்பு குளிராக இருப்பினும், அதன் அடிப்பகுதி புவிவெப்பம் காரணமாக இளம்சூட்டுடன் இருக்கும். பனி உருகும் இடங்களில், உருகியோடும் நீரானது பனிவிரிப்பில் உராய்வை நீக்குவதனால், மேலும் வேகத்துடன் உருகி ஓட ஆரம்பிக்கும். இதனால், வேகமாக ஓடும் கால்வாய்கள் தோன்றும். இவை பனியோடைகள் (Ice stream) என அழைக்கப்படும். பனித்திணிவின் தடித்த ஒரு பகுதியானது, கடலில் மிதக்குமாயின் அது பனியடுக்கு (Ice shelf) எனப்படும்.

அன்டார்ட்டிகா கண்டத்தில் இருக்கும் இவ்வாறான பனிவிரிப்பை செயற்கைக் கோள்கள் எடுத்த படங்களின் மூலம் பார்க்க முடிகின்றது. இது கண்ட பனியாறு (continental glacier) எனவும் அழைக்கப்படுகின்றது. அன்டார்ட்டிகாவிலுள்ள பனிவிரிப்பே, புவியிலுள்ள மிகப்பெரிய தனியான பனித்திணிவாகும். இந்த பனி விரிப்பானது 14 மில்லியன் கி.மீ பரப்பளவையும், 30 மில்லியன் கி.மீ பனியையும் கொண்டது. புவி மேற்பரப்பிலுள்ள 90 % மான தூயநீர் இந்த பனிப்பரப்பிலேயே உள்ளதாகவும், இது முழுவதும் உருகினால், கடல்மட்டம் 61.1 மீட்டரால் அதிகரிக்கும் எனவும் கணிக்கப்பட்டுள்ளது. 1957 ஆ ஆண்டு முதல், ஒவ்வொரு 10 ஆண்டுகளிலும், அந்தக் கண்டத்தில் சராசரி புவி மேற்பரப்பு வெப்பநிலை 0.05°C ஐ விட அதிகமாக அதிகரித்து வருவதாக அறியப்படுகின்றது.

கிரீன்லாந்தின் 82 % மான மேற்பரப்பை பனிவிரிப்பு நிறைத்துள்ளது. இது உருகினால் கடல் மட்டம் 7.2 மீட்டரால் அதிகரிக்கும் எனக் கணக்கிடப்பட்டுள்ளது. அத்துடன் ஆண்டொன்றுக்கு 239 கி.மீ அளவு பனி உருகுவதாகக் கணக்கிடப்பட்டுள்ளது. ஆகஸ்ட் 2006 இல் பிபிசி வெளியிட்ட ஒரு செய்தி அறிக்கையின்படி, தேசிய வானூர்தியியல் மற்றும் விண்வெளி நிர்வாகத்தினால், 2002 ஆம் ஆண்டில் ஏவப்பட்ட, புவியீர்ப்பு மீட்சி, காலநிலை கள ஆய்வுக்கான (GRACE=Gravity Recovery and Climate Experiment) செயற்கைக்கோளின் அளவீடுகளிலிருந்து இந்தக் கணிப்பீடு பெறப்பட்டது.


</doc>
<doc id="157306" url="https://ta.wikipedia.org/wiki?curid=157306" title="பொது சேர்க்கைத் தேர்வு">
பொது சேர்க்கைத் தேர்வு

பொது சேர்க்கைத் தேர்வு (பொ சே தே) ஒரு கணினி சார்ந்த தேர்வு, இது இந்தியாவில் அளவு திறன், தரவு விளக்கம், வாய்மொழி திறன் மற்றும் தருக்க பகுத்தறிதல் ஆகியவற்றை சோதிக்க நடத்தப்படும் ஒரு தேர்வாகும். ஆசிய கணக்கெடுப்பு அமைப்பின் கூற்று படி, இத் தேர்வு ஒன்றிய அரசுப்பணியாளர் தேர்வாணையம்(UPSC), இந்தியக் குடியியல் பணிகள் தேர்வு மற்றும் இந்திய தொழில்நுட்ப கழகம் - கூட்டு நுழைவு தேர்வு தொடர்ந்து ஆசியா மற்றும் இந்தியாவில் கடினமான தேர்வாக கருதப்படுகிறது. இந்திய அரசு அமைப்பான இந்திய மேலாண்மை கழகங்கள் (ஐ.ஐ. எம்கள்) வணிக நிர்வாக படிப்புகளுக்கான மாணவர் சேர்க்கை பணிகளில் இந்த தேர்வின் தர மதிப்பெண் (அல்லது) மதிப்பீட்டை முதன்மை மற்றும் அடிப்படை தகுதியாக வைத்தே மாணவர்களைப் பட்டையபடிப்புக்கு சேர்க்கின்றனர்



</doc>
<doc id="157317" url="https://ta.wikipedia.org/wiki?curid=157317" title="கச்சாய் தமிழ் கலவன் பாடசாலை">
கச்சாய் தமிழ் கலவன் பாடசாலை

யாழ் கச்சாய் தமிழ் கலவன் பாடசாலை இலங்கையின் வடக்கே தென்மராட்சிப் பகுதியில் உள்ள கச்சாய் என்னும் ஊரில் அமைந்துள்ள ஒரு பாடசாலை ஆகும். யாழ் கச்சாய் அரசினர் தமிழ் கலவன் பாடசாலை தற்போது பத்தாம் வகுப்பு வரை நடத்தபடுகிறது, இப் பாடசாலையில் இப்பொழுது 29 ஆசிரியர்கள் பணி புரிகின்றனர். அதே வேளை இப் பாடசாலை மகாவித்தியாலம் ஆக்க வேண்டும் என்று இருபது வருடங்களாக முயற்சி செய்து வந்தாலும் இதுவரை அது சாத்தியம் அற்றதாகவே உள்ளது. கச்சாயில் இருக்கும் மாணவர்களில் பலர் சாவகச்சேரி இந்துக் கல்லூரிக்கும், கொடிகாமம் திருநாவுக்கரசு மகா வித்தியாலத்துக்கும் செல்வதே இதற்கான காரணமாக அமைந்துள்ளது.




</doc>
<doc id="157327" url="https://ta.wikipedia.org/wiki?curid=157327" title="துபாய் பன்னாட்டு வானூர்தி நிலையம்">
துபாய் பன்னாட்டு வானூர்தி நிலையம்

துபாய் பன்னாட்டு வானூர்தி நிலையம் ("Dubai International Airport"), ஐக்கிய அரபு அமீரகத்தின் ஏழு அமீரகங்களுள் இரண்டாவது பெரிய அமீரகமான துபாயில் அமைந்துள்ள பன்னாட்டு வானூர்தி நிலையம் ஆகும். இது, மையக் கிழக்குப் பகுதியின் முக்கியமான வானூர்திப் போக்குவரத்து மையமாகவும் உள்ளது. 2008 ஆம் ஆண்டில் மையக் கிழக்கு, ஆப்பிரிக்கா ஆகிய பகுதிகளுக்கு வரும் பறப்புக்களினதும், இப் பகுதிகளிலிருந்து புறப்படும் பறப்புக்களினதும், மொத்த எண்ணிக்கையின் 34% துபாய் பன்னாட்டு வானூர்தி நிலையத்தின் பங்கு ஆகும். 

துபாயின் குடிசார் வானூர்திப் பயணத் துறையினால் இயக்கப்பட்டு வரும் இவ் வானூர்தி நிலையம், துபாய் அமீரகத்தின் பன்னாட்டு வானூர்தி நிறுவனங்களான "எமிரேட்ஸ் எயர்லைன்", "எமிரேட்ஸ் ஸ்கைகார்கோ", "ஃபிளைதுபாய்" போன்றவற்றின் இருப்பிடமாகவும் உள்ளது. அத்துடன் குவைத்திலிருந்து இயங்கும் "ஜசீரா எயர்வேய்ஸ்", "வத்தனியா எயர்வேய்ஸ்" போன்றவற்றின் துணை மையமாகவும் உள்ளது. "டால்ஃபின் எயர்", ""ஃபால்க்கன் எக்ஸ்பிரஸ் கார்கோ எயர்லைன்ஸ்", "அரியா எயர்" ஆகிய சிறிய விமான நிறுவனங்களும் இதனைத் தமது முதன்மையிடமாகக் கொண்டு இயங்குகின்றன. இவ் வானூர்தி நிலையத்தைத் துணை மையமாகக் கொண்ட பிற வானூர்தி நிறுவனங்களுள், "ராயல் ஜோர்தானியன்", "பிரிட்டிஷ் கல்ஃப் இண்டர் நஷனல் எயர்லைன்ஸ்", "ஈரான் அசெமான் எயர்லைன்ஸ்", "எயர்புளூ", "ஈரான் எயர்", "ஆப்பிரிக்கன் எக்ஸ்பிரஸ் எயர்வேய்ஸ்" என்பனவும் அடங்கும். "சிங்கப்பூர் எயர்லைன்ஸ்", "யெமேனியா", "பிமான் பங்ளாதேஷ் எயர்லைன்ஸ்", "எயர் இந்தியா", "பாகிஸ்தான் இண்டர்நஷனல் எயர்லைன்ஸ்", "ஜுப்பா எயர்வேய்ஸ்" என்பவற்றை உள்ளடக்கிய பல நிறுவனங்கள் துபாயை இலக்கு நகரமாகக் கொண்டு இயங்குகின்றன. 2008 ஜூன் 8 ஆம் தேதி பெறப்பட்ட புள்ளிவிபரங்களின்படி, இங்கிருந்து 140 வானூர்தி நிறுவனங்கள், 260 இடங்களுக்கு ஒரு கிழமைக்கு 5,100 பறப்புக்களை இயக்கி வருகின்றன. 

இவ் வானூர்தி நிலையத்தில் இருந்து, வட அமெரிக்கா, ஐரோப்பா, தென் அமெரிக்கா, கிழக்காசியா, தென்கிழக்காசியா, தெற்காசியா, ஆஸ்திரலேசியா, ஆப்பிரிக்கா ஆகிய பகுதிகளுக்குப் பறப்புக்கள் உள்ளன. இதற்குத் துணையாக அல் மக்தூம் பன்னாட்டு வானூர்தி நிலையம் என்ற பெயரில் புதிய வானூர்தி நிலையம் ஒன்று துபாயில் கட்டப்பட்டு வருகிறது. 140 சதுர கிலோமீட்டர் பரப்பளவு கொண்ட இந் நிலையம் எதிர் காலத்தில் துபாய்க்கு வரக்கூடிய பயணிகளின் தேவைகளை நிறைவேற்றும் வகையில் வடிவமைக்கப்பட்டு உள்ளது.

2008 ஆம் ஆண்டில் இந் நிலையத்திற்கு ஊடாக 37,441,440 பயணிகள் வந்து போயினர். இது 2006 இல் இருந்ததைக் காட்டிலும் 18.3% கூடுதலானது. 2007 ஆம் ஆண்டில் உலகின் 27 ஆவது சுறுசுறுப்பான வானூர்தி நிலையமாக இருந்த இது, 2008 ஆம் ஆண்டில் 21 ஆவது இடத்துக்கு முன்னேறியது. பன்னாட்டுப் பயணிகள் போக்குவரத்தைப் பொறுத்தவரை இது உலகின் 8 ஆவது சுறுசுறுப்பான வானூர்தி நிலையம் ஆகும். பயணிகள் போக்குவரத்தில் முக்கியமான இடத்தை வகிக்கும் இது சரக்குப் போக்குவரத்துக்கான முக்கிய மையமாகவும் விளங்குகிறது. 2008ல், இந் நிலையம் 1.824 மில்லியன் தொன்கள் சரக்குகளைக் கையாண்டது. 

இவ் வானூர்தி நிலையத்தில் 4.5 பில்லியன் அமெரிக்க டாலர்கள் செலவில் உருவான முனையம் 3 (Terminal 3), 2008 அக்டோபர் 14 ஆம் நாள் திறந்து வைக்கப்பட்டது. முனையம் 2 உம் தரமுயர்த்தப்பட உள்ளது. 


</doc>
<doc id="157335" url="https://ta.wikipedia.org/wiki?curid=157335" title="பிணந்தின்னிக் கழுகு">
பிணந்தின்னிக் கழுகு

பிணந்தின்னிக் கழுகு அல்லது எருவை அல்லது மாடுபிடுங்கி ("Vulture") என்பது இரு வகை குழுக்களைச் சேர்ந்த குவிபரிணாம தோட்டி விலங்குப் பறவைகளாகும். அவை கலிபோர்னியாவில் நன்கு அறியப்பட்ட புதிய உலக பிணந்தின்னிக் கழுகுகள் மற்றும் ஆப்பிரிக்கா சமவெளிகளில் இறந்த விலங்குகளிடையே காணப்படும் பழைய உலக பிணந்தின்னிக் கழுகுகள் என்பனவாகும்.
பிணந்தின்னிக் கழுகுகள் சங்கத் தமிழ் நூல்கள் பாறு என்று குறிப்பிடுகின்றன. ஒரு காலத்தில் தமிழகம் எங்கும் பரவி இருந்த இவை சென்னையில் 1950 களில் காகத்தின் எண்ணிக்கையைவிட மிகுதியான எண்ணிக்கையில் இருந்தன. சென்னைக்கு அருகில் உள்ள திருக்கழுக்குன்றம் கோயிலுக்கு ஒரு சோடி பாறுக் கழுகு 20 ஆண்டுகளுக்கு முன்புவரை தினசரி வந்து இரை எடுத்துச் சென்றிருக்கிறன. ஆனால், இப்போது வருவதில்லை. இந்த பாறு தற்போது நீலகிரியையும் அதைச்சுற்றிய பகுதிகளிலுமே எஞ்சியுள்ளது. இப்பறவைகளின் அழிவுக்கு அடிப்படைக் காரணம் டைக்ளோஃபினாக் எனப்படும் வலிநிவாரணி. மூட்டுவலி, தசைவலிகளுக்கு வெளியில் தடவும் மருந்தாக இப்போதும் இதை நாம் பயன்படுத்திக்கொண்டுதான் இருக்கிறோம். இந்த மருந்து கால்நடைகளுக்கு ஊசி மூலம் செலுத்தப்படுகிறது. தொடர்ச்சியாக வலிநிவாரணி செலுத்தப்பட்ட கால்நடை இறக்கும்போது, அவற்றின் உடலெங்கும் இந்த வலிநிவாரணி எச்சமாகத் தேங்கிக் கிடக்கிறது இதை உண்ணும் பாறுக்கள் இறக்கின்றன. கால்நடைகளுக்கான டைக்ளோஃபினாக் இப்போது தடை செய்யப்பட்டுவிட்டாலும், அது பற்றி போதிய விழிப்புணர்வு இல்லாத நிலை நிலவுகிறது.



</doc>
<doc id="157340" url="https://ta.wikipedia.org/wiki?curid=157340" title="வாகை சூட வா">
வாகை சூட வா

வாகை சூட வா, 2011 ஆம் ஆண்டு வெளிவந்த தமிழ்த் திரைப்படம். நகைச்சுவை கலந்த காதல் திரைப்படமான இதனை இயக்கியவர் ஏ. சற்குணம். இந்த இயக்குனருக்கு இது இரண்டாவது திரைப்படம். அவரது முதல் படமான "களவாணி" நல்ல வரவேற்பைப் பெற்றிருந்தது. இத்திரைப்படத்தில் விமல், இனியா, முக்கிய கதாபாத்திரங்களிலும் கே. பாக்கியராஜ், பொன்வண்ணன், தம்பி ராமய்யா ஆகியோர் துணைக் கதாபாத்திரங்களிலும் நடித்திருக்கின்றனர். இத்திரைப்படத்தின் கதை, தமிழ்நாட்டில் 1960 இல் தமிழ்நாட்டின் புதுக்கோட்டைக்கு அருகிலுள்ள ஒரு குக்கிராமத்தில் நடப்பதுபோல காட்டப்பட்டுள்ளது. சிறந்த தமிழ்த் திரைப்படத்துக்கான தேசிய விருது பெற்றுள்ளது இத்திரைப்படம்

வேலுத்தம்பி (விமல்) ஆசிரியர் பயிற்சி முடித்து விட்டு வேலைக்குக் காத்திருக்கும் இளைஞன். அவனை எப்பாடுபட்டாவது அரசாங்க வேலையில் சேர்ப்பதற்கு முயலும் தந்தையாக பாக்கியராஜ் நடித்துள்ளார். கிராம சேவா என்ற சமூக நல அமைப்பு 6 மாத காலம் கிராமத்திலுள்ள குழந்தைகளுக்குப் பாடம் சொல்லித்தர முன்வரும் இளைஞர்களுக்கு சம்பளமும் முடிவில் ஒரு சான்றிதழும் வழங்க முன்வருகிறது. அந்தச் சான்றிதழ் அரசு வேலைக்கு உதவும் என்பதால் தன் தந்தையின் கட்டாயத்தின் பேரில் புதுக்கோட்டைக்கு அருகிலுள்ள ஒரு கிராமத்துக்கு பாடம் சொல்லித்தர வேலுத்தம்பி செல்கிறான். அவ்வூரில் குழந்தைகள் செங்கல் சூளையில் வேலை செய்யும் அவல நிலையும் சரியான கூலி கூடத் தராமல் அங்குள்ள மக்களைக் கொத்தடிமைகளாக மாற்றி வைத்திருக்கும் செங்கல் சூளை முதலாளியின் (பொன்வண்ணன்) அக்கிரமும் சேர்ந்து அவன் மனதை கொஞ்சம் கொஞ்சமாக மாற்றுகிறது. ஒரு கட்டத்தில் அரசு வேலை கிடைத்தும் அதை உதறிவிட்டு அந்தக் குழந்தைகளுக்காக அந்த ஊரிலேயே தங்க முடிவு செய்கிறான். வாத்தியாரின் அப்பாவித்தனமும் குழந்தைகளின் துடுக்குத்தனமும் திரைப்படத்தின் நகைச்சுவைக் காட்சிகளாக காட்டப்பட்டுள்ளன.


இப்படத்திற்கு இசையமைத்திருந்தவர் இசையமைப்பாளர் எம். ஜிப்ரான். இவர் இசையமைப்பாளராக பணியாற்றியுள்ள முதல் திரைப்படம் இது. இப்படத்தின் இசைத்தட்டு 6 பாடல்களுடன் ஜூலை 1, 2011 இல் வெளியிடப்பட்டது.





</doc>
<doc id="157345" url="https://ta.wikipedia.org/wiki?curid=157345" title="தமிழ்நாட்டில் உள்ள பொறியியல் கல்லூரிகள் பட்டியல்">
தமிழ்நாட்டில் உள்ள பொறியியல் கல்லூரிகள் பட்டியல்

2011 டிசம்பர் மாதக் கணிப்பின்படி, 570 பொறியியற் கல்லூரிகள் தமிழ்நாட்டில் இருக்கின்றன. இவற்றில் 520 கல்லூரிகள் அண்ணா பல்கலைக்கழகத்துடன் இணைக்கப்பட்டுள்ளன. ஆறு அரசுக் கல்லூரிகளும், மூன்று அரசு உதவி பெறும் கல்லூரிகளும், 511 தன்நிதி கல்லூரிகளும் 4 பல்கலைப் பிரிவுகளும் அடக்கம்.

கீழ்க்காணும் பட்டியலில் உள்ள அண்ணா பல்கலைக்கழகத்தின் கல்லூரிகள் இருவகைப்படும் அவை:


புரிதலுக்காக இப்பட்டியல் பன் கிளையாக பிரிக்கப்பட்டுள்ளது: 

அண்ணா பல்கலைக்கழகம் - கிண்டி, சென்னை மண்டலம்:

அண்ணா பல்கலைகழகம் - தரமணி சென்னை மண்டலம்:

அண்ணா பல்கலைகழகம் - திருச்சிராப்பள்ளி மண்டலம்:

அண்ணா பல்கலைகழகம் - மதுரை மண்டலம்:

அண்ணா பல்கலைகழகம் - திருநெல்வேலி மண்டலம்:

அண்ணா பல்கலைகழகம் - கோயமுத்தூர் மண்டலம்:






தனியார் இணைப்பு பொறியியல் கல்லூரிகள்:








புதிய சுயநிதிப் பொறியியல் கல்லூரிகள், 2012

































</doc>
<doc id="157351" url="https://ta.wikipedia.org/wiki?curid=157351" title="கோள் அறிவியல்">
கோள் அறிவியல்

கோள்கள் பற்றியும் அவற்றின் நிலவுகள் மற்றும் கோள் கூட்டம் பற்றிய கற்கையே கோள் அறிவியல் ("Planetary science") எனப்படும். பொதுவாக இது சூரியக் குடும்பத்தின் கோள்களையே குறித்தாலும் ஏனைய கிரகங்களும் இதில் அடங்கும். இக்கற்கையானது மிகச் சிறிய விண்கற்கள் தொடக்கம் பெரிய வாயுக் கிரகங்கள் வரை இருக்கும். இது அவற்றின் தொகுப்பு, இயக்கவியல், உருவாக்கம் மற்றும் இடைத் தொடர்புகள் பற்றி ஆராயும்.




</doc>
<doc id="157353" url="https://ta.wikipedia.org/wiki?curid=157353" title="நிலாவெளி">
நிலாவெளி

நிலாவெளி ("Nilaveli") என்பது திருகோணமலையிலிருந்து 09 கி.மி. தொலைவில் வட மேற்கில் அமைந்துள்ள ஓர் கரையோரப் பிரதேசமாகும். இது உல்லாச பயணிகளுக்கான புகழ்பெற்ற இடமாகும். 2004 இந்தியப் பெருங்கடல் நிலநடுக்கம், ஈழப் போர் என்பவற்றால் இதன் உல்லாச பயணிகளின் எண்ணிக்கையில் வீழ்ச்சியைக் கண்டாலும் இன்றைய கால கட்டங்களில் உள்நாட்டு மற்றும் வெளிநாட்டு உல்லாச பயணிகளை கவரும் ஒரு பிரதேசமாகும் வரலாற்று சிறப்பு மிக்க புறாத்தீவும் இங்குதான் அமைந்துள்ளது .

நிலாவெளி கடற்கரை திருகோணமலை மாவட்டத்தில் மிகச்சிறந்த சுற்றுலாத் தளங்களில் ஒன்று. நட்சத்திர சுற்றுலா விடுதிகளோடு கூடிய சிறந்த கடற்கரைப் பிரதேசம் என்பதால் இப்பிரதேசம் உள்நாட்டு மற்றும் வெளிநாட்டு சுற்றுலாப் பயணிகளைக் கவர்ந்த பிரதேசமாக உள்ளது. சூரியக்குளியல், படகுபயணம், மற்றும் நீச்சல் ஆகியவற்றுக்கு மிகச்சிறந்த இடமாகும்.


</doc>
<doc id="157356" url="https://ta.wikipedia.org/wiki?curid=157356" title="லூன்">
லூன்

லூன் என்பது வட அமெரிக்கா, ஐரோவாசியா ஆகிய பகுதிகளில் காணப்படும் நீர்நிலையை ஒட்டி வாழும் ஒரு வகை மீன்கொத்திப் பறவையாகும். லூன்கள் எல்லாம் "கவியா" பேரின, "கவிடா" குடும்ப, "கவிபோம்" வரிசையைச் சேர்ந்தவையாகும்.



</doc>
<doc id="157357" url="https://ta.wikipedia.org/wiki?curid=157357" title="பேசாத அன்னம்">
பேசாத அன்னம்

பேசாத அன்னம் ("Mute Swan, "Cygnus olor"") என்பது அன்ன இன, அன்ன மற்றும் வாத்து குடும்பத்தைச் சேர்ந்த வாத்து உறுப்பு பறவையாகும். இது ஐரோப்பாவிலும், ஆசியாவிலும் அதிகம் காணப்பட்டும், தூர தென் ஆப்பிரிக்காவில் குளிர்காலத்திலும் காணப்படும். இது தென் அமெரிக்கா, ஆஸ்திரலேசியா, தென் ஆப்பிரிக்கா ஆகிய இடங்களிற்கு அறிமுகம் செய்யப்பட்ட ஓர் இனமாகும். 'பேசாத' என்ற பெயர் மற்ற அன்னங்களைவிட இது குறைவாக ஒலியெழுப்புவதால் ஏற்பட்டது. இதன் நீளம் செ.மீ. ஆகும். வளர்ந்த அன்னம் இறகு முழுவதும் வெண்மையாகவும் கருப்பு ஓரத்தையுடடைய செம்மஞ்சள் அலகுடன் காணப்படும்.



</doc>
<doc id="157360" url="https://ta.wikipedia.org/wiki?curid=157360" title="பூனைப் பருந்து">
பூனைப் பருந்து

பூனைப் பருந்து ("harrier") என்பது பகலாடி இனத்திலுள்ள, "அக்சிபிரிடே" குடும்பத்தைச் சேர்ந்த ஓர் கொன்றுண்ணிப் பறவை ஆகும். பூனைப் பருந்து திறந்த வெளிகளின் மேலாக தாழ்வாகப் பறந்து சிறு பாலூட்டிகள், ஊர்வன அல்லது பறவைகளை வேட்டையாடும் தன்மையுடையது. உலகம் முழுவதும் சுமார் 16 வகையான பூனைப் பருந்து இனங்கள் உள்ளன. அவற்றில் மோண்டாகு ஹாரியர், பேல்லிட் ஹாரியர், யுரேசியன் மார்ஷ் ஹாரியர் உள்ளிட்ட சுமார் 5 வகையான பறவைகள் இந்தியாவுக்கு வலசை வந்து செல்லும் வழக்கத்தைக் கொண்டிருக்கின்றன. இவற்றின் வாழிடம் வறண்ட, புல்வெளி நிலங்கள். எனவே இந்தியாவில் ராஜஸ்தானில் உள்ள தால் சப்பார் சரணாலயம், குஜராத்தில் உள்ள வேலவதார் தேசியப் பூங்கா, ‘லிட்டில் ரான் ஆஃப் கட்ச்’, ஆந்திராவில் ரோல்லபடு சரணாலயம் போன்ற பகுதிகளில் அதிக அளவில் இவற்றைக் காண முடியும். இவற்றின் வாழிடங்களான புல்வெளிகள்கள் அழிக்கப்பட்டுவருவதால் இந்தப் பறவைகளின் எண்ணிக்கையும் குறைந்துகொண்டே வருகின்றன.



</doc>
<doc id="157369" url="https://ta.wikipedia.org/wiki?curid=157369" title="புரட்சி">
புரட்சி

புரட்சி அல்லது எழுச்சி( "ஓர் திருப்பம்" எனப் பொருள்படும் இலத்தீன் சொல் "revolutio" ) என்பது ஒரு குறுகிய காலத்தில் வல்லமையில் அல்லது ஓர் நிறுவன கட்டமைப்பில் ஓர் அடிப்படை மாற்றம் ஆகும். அரிசுட்டாட்டில் இருவித அரசியல் புரட்சி பற்றி விபரித்துள்ளார்:
உலக வரலாற்றில் முறைகள், காலம், கருத்தியல் தூண்டல் ஆகியவற்றினால் பல்வேறு பரந்த புரட்சிகள் இடம்பெற்றுள்ளன. அவற்றின் விளைவு கலாச்சாரம், பொருளாதாரம், சமூக-அரசியல் நிறுவனம் ஆகியவற்றில் பாரிய மாற்றங்களை ஏற்படுத்தியுள்ளன.

ஆளும் வர்க்கத்தின் இடத்தில் தொழிலாளி வர்க்கத்தை அமர்த்துவதன் மூலம் தனியுடைமை சமுதாயத்தை முடிவுக்குக் கொண்டுவருதலும் , , வர்க்கமற்ற, சுரண்டலற்ற சமூகத்தை உருக்காகுவது புரட்சியாகக் கருதப்படுகிறது. 


</doc>
<doc id="157370" url="https://ta.wikipedia.org/wiki?curid=157370" title="கிளர்ச்சி">
கிளர்ச்சி

கிளர்ச்சி (எழுச்சி அல்லது போராட்டம் அல்லது கலகம்) என்பது கட்டளைக்கெதிரான கீழ்படிவின்மை அல்லது புறக்கணிப்பாகும். ஆகவே, இது அரசாங்கம் அல்லது அரச தலைமை அதிகாரத்தினை அழிக்கும் அல்லது மாற்றும் நோக்கத்துடன் சூழப்பட்ட நடத்தைகளின் பரப்பாகும். இது ஒருவிதத்தில் சட்ட மறுப்பு, மக்கள் கீழ்ப்படியாமை, வன்முறையற்ற எதிர்ப்பு ஆகிய நிகழ்வுகளாக வன்முறையற்ற நடத்தைகளின் வடிவமாக காணப்படும். இது மறுவிதத்தில் வன்முறை ஈடுபாடாகவும் காணப்படும். கிளர்ச்சியில் ஈடுபடுபவர்கள், குறிப்பாக அவர்கள் ஆயுதம் தரித்திருந்தால் "கிளர்ச்சியாளர்" அல்லது "போராட்டக்காரர்" அல்லது "கலகக்காரர்" என அழைக்கப்படுவர்.


</doc>
<doc id="157380" url="https://ta.wikipedia.org/wiki?curid=157380" title="அரைய‌ப்ப‌ட்டி">
அரைய‌ப்ப‌ட்டி

அரையப்பட்டி (ஆங்கிலம்: "Arayappatti"), இந்தியாவின் தமிழ்நாடு மாநிலத்தில், புதுக்கோட்டை மாவட்டத்தில், ஆலங்குடி வட்டத்தைச் சேர்ந்த ஒரு கிராமம் ஆகும். அரையப்பட்டி ஊராட்சிக்கு உள்ளடங்கிய முக்கியமான சிற்றூர்கள் வண்ணியன்விடுதி, வெள்ளக்கொள்ளை (கிராமங்கள்) ஆகும். அரசு மேல் நிலைப் பள்ளி, அரசு ஆரம்ப சுகாதார நிலையம் (24மணிநேர சேவை), அரசு கால்நடை மருத்துவமனை, நடுவண் அரசுடைமையுடைய அஞ்சல்நிலையம் உள்ளன. இக்கிராமத்தின் மையப் பகுதியில் மிக பழமை வாய்ந்த காளியம்மன் கோவில் ஆலயம் உள்ளது.



</doc>
<doc id="157384" url="https://ta.wikipedia.org/wiki?curid=157384" title="நீலக்கால் நண்டு">
நீலக்கால் நண்டு

நீலக்கால் நண்டு (Callinectes sapidus or Chesapeake or Atlantic blue crab) என்பது கிரஸ்தேசியன் குடும்பத்தைச் சேர்ந்த உயிரினமாகும்.இவ்வகை நண்டு மேற்கு அட்லாண்டிக் கடல் பகுதியிலும் மத்திய அமெரிக்காவின் பசிபிக் கடற்கரைப் பகுதிகளிலும் மெக்சிகோ வளைகுடாப்பகுதிகளிலும் காணப்படுகிறது. உலகில் பல இடங்களில் பிடிபடும், அதிலும் பாக்கு நீரிணைப் பகுதியில் இந்த வகை நீலக்கால் நண்டுகளை அதிகளவில் காணலாம், தென் இந்திய மீனவர்களும், இலங்கை மீனவர்களும் இந்த பகுதியில் நீலக்கால் நண்டுகளைப் பிடிக்கின்றனர். இந்த வகை நீலக்கால் நண்டுகள் மேற்கத்திய நாடுகளுக்குப் பெருமளவில் ஏற்றுமதியும் செய்யப்படுகின்றன. 

இந்த வகை நீலக்கால் நண்டை இலங்கை மீனவர்கள் நாச்சிகுடா நண்டு என்று சொல்வார்கள், நாச்சிக்குட என்பது பாக்கு நீரிணையில் மன்னார் தொடக்கம் பூநகரிவரை இலங்கை பக்கமாக இருக்கும் ஒரு குடாவாகும். அதேவேளை தமிழ்நாட்டின் கோடியாகரை போன்ற இடங்களிலும் இந்த நண்டு அதிகமாக பிடிக்கப்படுகின்றன. இந்த பிரதேசத்தில் இந்தவகை நண்டு மாரி காலங்களில் பெருமளவாக பிடிபடும். இரண்டு நண்டுகள் ஒரு கி.கிராம் அளவுக்கு இதன் நிறை இருக்கும், மற்ற வகை நண்டுகளை விட இந்த நண்டு சுவையாகவும், நண்டு குழம்பின் வாசனையும், நண்டு தசைகளும் அதிகமாக இருக்கும். ஆனால் இலங்கையை பொறுத்தவகையில் இந்த நண்டு விலை கொஞ்சம் அதிகம்தான், அதேவேளை அனைத்து காலங்களிலும் இந்த நண்டு கிடைப்பதும் அரிது என்றுதான் சொல்லலாம்.



</doc>
<doc id="157385" url="https://ta.wikipedia.org/wiki?curid=157385" title="விராட்டிப்பத்து">
விராட்டிப்பத்து

விராட்டிப்பத்து என்பது மதுரை மாநகராட்சி எல்லைக்குள் அமைந்துள்ள ஒரு பகுதியாகும். இந்தப் பகுதி மதுரையிலிருந்து தேனி செல்லும் தேசிய நெடுஞ்சாலையில் அமைந்திருக்கிறது. மதுரை மாநகராட்சி விரிவாக்கத்திற்கு முன்பு இது மதுரைக்கு அருகிலுள்ள கிராமமாக இருந்தது. 

"பிராட்டியார் பற்று" என்னும் பெயரே "விராட்டிப்பத்து" என மருவிற்று எனக் கூறப்படுகிறது. அதாவது, மீனாட்சிப் பிராட்டியின் பற்றைப் பெற்ற ஊர் என்பது இதன் பொருள்.

இப்பகுதியிலுள்ள சில கோவில்கள்;


இப்பகுதியில் அமைந்துள்ள சில பள்ளிகள்;


http://www.indiamapia.com/Madurai/Virattipathu.html


</doc>
<doc id="157387" url="https://ta.wikipedia.org/wiki?curid=157387" title="அல்லாரை">
அல்லாரை

அல்லாரை, இலங்கை வட மாகாணம் யாழ்ப்பாணம் தென்மராட்சி சாவகச்சேரி பிரதேசச் செயலாளர் பிரிவில் அமைந்துள்ள ஒரு சிறிய கிராமம் ஆகும். இக்கிராமத்துக்குத் தெற்கே கச்சாய் கடல் நீரேரி, தென் மேற்கே சாவகச்சேரி, மேற்கே மீசாலை, வடக்கே மந்துவிலும் வட கிழக்கே கொடிகாமம், கிழக்கே கச்சாய் எல்லைகளாக உள்ளன. இந்த கிராமம் பார்ப்பதுக்கு அழகாக இருந்தாலும், பொருளாதார வசதியில் பெரிய அளவில் முன்னேறவில்லை. இலங்கையின் அரசியல் செல்வாக்கும் இந்த கிராமத்தை பொறுத்தவரையில் குறைவுதான். இந்த கிராமத்தில் வாழும் மக்கள் நடுத்தர வர்க்கத்தை சேர்ந்தவர்களாகவே உள்ளனர்.

1930ஆம் ஆண்டிற்கு முன்னர் அல்லாரை, மீசாலை கிழக்கு, வெள்ளாம் போக்கட்டி, கச்சாய் ஆகிய பகுதிகளுக்குப் பொதுவாகக் கச்சாய்க்கிராமத்தில் ஒரு அமெரிக்கன் மிசன் பாடசாலை இயங்கிவந்தத்து. சைவப் பிள்ளைகள் கல்வி கற்பதற்கும் சமய அறிவைப்பெறுவதற்கும் அதுவித வசதியும் இருக்கவில்லை.

எனவே இங்குள்ள சிறார்களின் கல்வி விருத்தியடையவேண்டுமென்ற உயர்ந்தநோக்குடன் அல்லரையைச் சேர்ந்த எஸ் .கே. செல்லையா அவர்கள் உயர் அதிகாரிகளுடன் தொடர்புகொண்டு பெரு முயற்சியால் அல்லாரை தமிழ் கலவன் பாடசாலை தொடங்கப்பட்டது. 1930 ஆம் ஆண்டு பாடசாலைக் கட்டடத்தினை அமைப்பதற்கான தனது காணி ஒன்றை நன்கொடையாகக் கொடுத்து பாடசாலைக் கட்டடத்திற்கு அத்திவாரமிட்டார். முதலில் அதிபர் விடுதி ஒன்றும் பாடசாலை வகுப்பறைகளுக்காகக் கொட்டிலும் அமைக்கப்பட்டது.

அமரர் திரு. தம்பிமுத்து பாடசாலையின் முதல் அதிபராக நியமனத்தை ஏற்றுக்கொண்டார். ஆரம்பத்தில் 30 மாணவர்களுடன் ஆரம்பிக்கப்பட்ட பாடசாலையில் திரு. தம்பிமுத்து ஆசிரியராகக் கடமையாற்றினார். தற்போது வரை திருமதி. க. யோகநாதன் பாடசாலை அதிபர் பொறுப்பையேற்று நடாத்தி வருகிறார்.




</doc>
<doc id="157388" url="https://ta.wikipedia.org/wiki?curid=157388" title="பாலாவி (தென்மராட்சி)">
பாலாவி (தென்மராட்சி)

பாலாவி இலங்கையின் வட மாகாணத்தில், யாழ் மாவட்டம், தென்மராட்சி பகுதியில் தென் கிழக்கு மூலையில் அமைந்திருக்கும் ஒரு கிராமம் ஆகும். இந்த கிராமத்தை ஒரு குக்கிராமம் என்றுதான் சொல்லலாம். இங்கு மக்கள் அரிதாகவே காணப்படுகிறார்கள். இங்கு தென்னைவளமும் பனைவளமும் அதிகமாக காணப்படுகிறது. பாலாவியின் எல்லைகளாகத் தெற்கே கச்சாய் கடல் நீர் ஏரி, மேற்கே கச்சாய், வடக்கே வெள்ளாம் போக்கடி, கிழக்கே கெட்பெலி(கிளாலி) எல்லைகளாக உள்ளன. இந்த கிராமத்தில் விவசாயம், நெல் பயிர் செய்கை, மற்றும் மீன்பிடி போன்ற தொழில்கள் செய்யப்பட்டாலும் அவை பெரிய அளவில் நடைபெறவில்லை.

http://vilampi.com/features/others/Villages-info/Jaffna/Thenmaradchi%20(Chavakachcheri)/page2.html


</doc>
<doc id="157393" url="https://ta.wikipedia.org/wiki?curid=157393" title="இங்கிலாந்து வங்கி">
இங்கிலாந்து வங்கி

இங்கிலாந்து வங்கி (ஆங்கிலம்: "Bank of England"), ஐக்கிய இராச்சியத்தின் மைய வங்கி. இதை முன்மாதிரியாகக் கொண்டே பல வங்கிகள் செயற்படுத்தப்பட்டுள்ளன. 1694 ஆம் ஆண்டு நிறுவப்பட்ட இது, உலகின் பழமையான வங்கிகளில் ஒன்று. இங்கிலாந்து அரசுக்கு வைப்பகமாகச் செயல்படவும், பணம் அச்சடிக்கவும் நிறுவப்பட்டது. இதன் தலைவர் ஆளுனர் ஆவார். தனியார் மயமாக இயங்கிவந்த இது, 1946ஆம் ஆண்டில் தேசிய மயமாக்கப்பட்டது.




</doc>
<doc id="157394" url="https://ta.wikipedia.org/wiki?curid=157394" title="பனியோடை">
பனியோடை

பனியோடை ("Ice stream") என அழைக்கப்படுவது, தன்னைச் சுற்றியுள்ள பனியை விட குறிப்பிடத்தக்க அளவில் வேகமாக நகரும் பனிவிரிப்பைக் கொண்ட இடங்களாகும். இவையும் ஒருவகை பனியாறுகளே. 

பனியின் மொத்தக் கனவளவின் 10% பனியோடைகளேயாகும். இவையே பனிவிரிப்புகளை விட்டு நீங்கும் பனித் திணிவின் முக்கிய பகுதியைக் கொண்டிருப்பதுடன், 50 கி.மீ அகலம், 2 கி.மீ தடிப்பத்தை எட்டக் கூடியதாகவும், பல 100 கி.மீ க்கு பரவக்கூடியதாகவும் இருக்கின்றது. பனியோடையின் வேகமானது ஆண்டொன்றுக்கு 1000 மீட்டர் வரை இருக்கலாம். பனியோடைகளின் அடிப்பகுதியில் பொதுவாகக் காணப்படும் நீரானது உராய்வைக் குறைத்து, பனித்திணிவு இலகுவாக நகர உதவும். அத்துடன் பனியின் அடியில் காணப்படும் பாறைகளின் இயல்பும் பனியாற்றின் அசைவில் முக்கிய இடம் வகிக்கும். கடினமான பாறைகளைவிட, வடிவம் மாறக்கூடிய அடையல்களில் பனியாற்றின் வேகம் அதிகமாக இருக்கும்.

அன்டார்டிக்காவில் இவை மிகவும் குறிப்பிடத்தக்க இயல்புகளைக் கொண்டிருக்கின்றன. அங்கிருக்கும் பனிவிரிப்பில் இருந்து, பல பனியோடைகளாக பனித்திணிவானது கடலில் சென்று சேர்கின்றது. 2006 இல் எடுத்த கணக்கீட்டின்படி, பனியோடைகளினால், பனித்திணிவில் ஏற்படும் இழப்பு ஆண்டுக்கு 85 கிகா தொன்களாக உள்ளது. அதேபோல் கிரீன்லாந்து பனிவிரிப்பில் இருந்தும், சில பனியோடைகள் ஏற்பட்டு கடலில் பனித்திணிவைக் கொண்டு சேர்க்கின்றன. 


</doc>
<doc id="157399" url="https://ta.wikipedia.org/wiki?curid=157399" title="நெதர்லாந்து வங்கி">
நெதர்லாந்து வங்கி

நெதர்லாந்து வங்கி, (இடச்சு: "De Nederlandsche Bank", ஆங்கிலம்: "The Dutch Bank"), நெதர்லாந்தின் மைய வங்கி ஆகும். ஐரோப்பிய மைய வங்கியின் உறுப்பினர் ஆகவும் விளங்குகிறது. நெதர்லாந்தின் பணத்திற்கு பதிலாக, ஐரோவை பயன்படுத்துகின்றனர்.




</doc>
<doc id="157403" url="https://ta.wikipedia.org/wiki?curid=157403" title="பீட்டர் பெர்சிவல்">
பீட்டர் பெர்சிவல்

பீட்டர் பெர்சிவல் ("Peter Percival", 1803 – சூலை 11, 1882) ஓர் பிரித்தானிய நற்செய்தி அறிவிப்பாளரும் மொழியியலாளரும் ஆவார். இவர் இந்தியாவிலும் இலங்கையிலும் வாழ்ந்த காலத்தில் கல்வித் தரத்தை மேம்படுத்த பாடுபட்டார். இலங்கையில், யாழ்ப்பாண மாவட்டத்தில் தன் சேவையைத் தொடர்ந்தார். ஆங்கிலம்-தெலுங்கு மற்றும் ஆங்கிலம்-தமிழ் அகராதிகளும், ஆங்கிலத்தில் தமிழ்ப் பழமொழிகளையும் ஔவையாரின் பாடல்களையும் மொழிபெயர்த்தும் எழுதினார். தெலுங்கிலும், தமிழிலும் "தினவர்த்தமணி" என்ற இதழை வெளியிட்டார். இவர் சமற்கிருதத்தில் பட்டம் பெற்றவரும் ஆவார். 1882 ஆம் ஆண்டு தமிழ்நாட்டிலுள்ள ஏற்காட்டில் இறந்தார்.


</doc>
<doc id="157418" url="https://ta.wikipedia.org/wiki?curid=157418" title="சினை">
சினை

சினை என்பது சூலகங்களில் முழுமையாக முதிவடைந்த நிலையிலுள்ள உள்ளக முட்டைத் திணிவுகள் அல்லது மீன், நண்டு மற்றும் கடல்சார் விலங்குகளான இறால் கடல்முள்ளி முதலான விலங்குகளின் சொரியலாக இடப்படும் புறமுட்டைத்திணிவுகளைக் குறிக்கும். சினை சமைத்த நிலையிலான மற்றும் நேரடியாக உள்ளெடுக்கப்படும் முக்கிய கடல் உணவாகக் காணப்படுகின்றது.


</doc>
<doc id="157429" url="https://ta.wikipedia.org/wiki?curid=157429" title="மீள் காடு வளர்ப்பு">
மீள் காடு வளர்ப்பு

காடழிப்பால் அல்லது வேறு காரணங்களால் அழிக்கப்பட்ட ஒரு காட்டை இயற்கையாகவோ அல்லது செயற்கையாகவோ மீண்டும் உருவாக்கலே மீள்காடு வளர்ப்பு எனப்படும். இச்செயற்பாடு மக்களின் வாழ்க்கையை பல வகையில் மேம்படுத்தக் கூடியது. 
மீள் காடு வளர்ப்பும் காடு வளர்ப்பும் ஒரே பதம் போலக் காண்ப்பட்டாலும் அவற்றிற்கிடையில் பல வித்தியாசங்கள் உண்டு. ஏற்கனவே காடாக இருந்து பின்னர் அழிக்கப்பட்ட ஒரு இடத்தை காடாக்கலே மீள் காடு வளர்ப்பு எனப்படும். ஒருபோதும் காடாக இருந்திராத ஒரு நிலத்தைக் காடாக்கலே காடு வளர்ப்பு எனப்படும். 



</doc>
<doc id="157430" url="https://ta.wikipedia.org/wiki?curid=157430" title="கிலாயூயா எரிமலை">
கிலாயூயா எரிமலை

கிலாயூயா என்பது ஹவாய் தீவுகளில் உள்ள, கேடைய எரிமலை வகையைச் சார்ந்த ஒரு எரிமலை ஆகும். இது கடல் மட்டத்திலிருந்து 1277 மீ. உயரமானது. ஹவாய் மொழியில் கிலாயூயா என்பது நன்றாகப் பரவல் எனப் பொருள்படும். இது 1983 ஆம் ஆண்டிலிருந்து தற்போது வரை கற்குழம்பைக் கக்கி வருகின்றது. இது ஐக்கிய அமெரிக்க நில அளவாய்வத் துறையால் அமெரிகாவிலேயே மிகவும் ஆபத்தான எரிமலையாக இனங்காணப்பட்டுள்ளது. புவியில் செயற்பாடு கூடிய எரிமலைகளில் இதுவும் ஒன்று. 


</doc>
<doc id="157434" url="https://ta.wikipedia.org/wiki?curid=157434" title="கேடய எரிமலை">
கேடய எரிமலை

முழுக்க முழுக்க எறி கற்குழம்பால் ஆன ஒரு எரிமலை வகையே கேடய எரிமலை எனப்படும். இதன் அதிக பரப்பிற்கு சமமில்லாமல் குறைந்த உயர்த்துடன் காணப்படுவதால் இது கேடயத்தைப் போலக் காணப்படுகிறது. இது அகலமான எறிகற்குழம்புப் படையால் ஆனது. இதில் உள்ள கற்குழம்பு பிசுபிசுப்புத் தன்மை குறைந்தது. ஹவாயில் உள்ள எரிமலைகள் இதற்குச் சிறந்த உதாரணங்கள் ஆகும்.


</doc>
<doc id="157440" url="https://ta.wikipedia.org/wiki?curid=157440" title="கணிதத்தின் மெய்யியல்">
கணிதத்தின் மெய்யியல்

கணிதத்தின் மெய்யியல் என்பது மெய்யியற் கருதுகோல்கள், அடிப்படைகள், கணிதத்தின் உள்ளடக்கங்கள் பற்றிய மெய்யியலின் பகுதி கற்கையாகும். கணிதத்தின் மெய்யியல் நோக்கம் மக்களின் வாழ்வில் கணிதத்தின் இடத்தை விளங்கிக் கொள்ளவும், கணிதத்தின் முறையியல் மற்றும் இயற்கையின் பொறுப்பை வழங்குவதுமாகும். கணிதத்தின் கட்டமைப்பு இயற்கையும், தருக்கமும் பற்றிய கற்கை பரந்ததும், அதனுடைய மெய்யியற் சரிநேர்ப் படிவத்தினிடையே தனித்துவமானதாகவும் உருவாக்குகின்றது. 

திரும்பத் திரும்ப நிகழும் தலைப்புக்கள் பின்வருவனவற்றை கொண்டுள்ளன:


"கணிதத்தின் மெய்யியல்" மற்றும் "கணித மெய்யியல்" எனும் பதங்கள் ஒரே பொருட் கொண்டதாக அடிக்கடி பாவிக்கப்படுகின்றன.


</doc>
<doc id="157450" url="https://ta.wikipedia.org/wiki?curid=157450" title="வாம்பைர்">
வாம்பைர்

வாம்பைர் என்பது மேற்குலக தொன்மவியல் நாட்டார் கதைகளில் இடம்பெறும் மனித இரத்தை உறிஞ்சி குடிக்கும் ஒரு அகறினைகள் ஆகும். ஒரு கதையின் படி இவை இறந்து மனிதர்களே எதோ ஒரு காரணத்தால் வாம்பைர் ஆக மாறுகின்றன. இவை வௌவால்கள் போல இரவிலேயே இரை தேடி நடமாடும். இவை புராணம் அல்லது கிராமியப் புனை கதைகளில் சித்தரிக்கப்பட்டிருக்கின்றன. இவை உயிருடன் இருக்கும் ஜீவராசிகளை, அல்லது இறக்காத அல்லது உயிருடன் வாழும் மனிதகளை அவர்களின் இரத்தம் குடித்து தங்கள் பசியாற்றி ஜீவித்திருப்பவை.

இந்த வாம்பயர்கள் தாங்கள் மிகவும் விரும்புகிற மனிதர்களை அடிக்கடி சந்திக்கும் என்றும், தாங்கள் உயிருடன் இருந்த போது வாழ்ந்த இடங்களுக்குச் சென்று அங்கு தொல்லைகளை உருவாக்கி, சாவுகளையும் உண்டாக்கும் என்றும் கிராமியப் புனைக் கதைகளில் சித்தரிக்கப்படுகின்றன. இவை ஒரு பெரிய துணியைப் போர்த்திக் கொண்டு, சிவந்த அல்லது கருஞ்சிவப்பு நிறத்தில் இருப்பதாக அடிக்கடி விவரிக்கப்பட்டன. 19ஆம் நூற்றாண்டில் தொடக்கத்தில் ஆரம்பித்த நவீன புனைகதைகளில் வாம்பயர்களின் உருவம் குறிப்பிடத்தக்க வகையில் மாற்றம் பெற்று அவை ஒல்லியாகவும், வெளிறிய உருவுடனும் சித்தரிக்கப்பட்டன. வாம்பயர்கள் இருப்பதாக பல கலாசாரங்களிலும் பதிவு செய்யப்பட்டிருந்தாலும், "மனிதன் எத்தனை பழமையானவனோ அத்தனை பழமையானவை வாம்பயர்களும்" என்று இலக்கிய சரித்திர நூலாசிரியர் பிரியன் ஃப்ராஸ்டின் கூற்று இருந்தாலும், அதன்படி இது " சரித்திர காலத்திற்கு முந்தையதாக" இருந்தாலும், 18ஆம் நூற்றாண்டு வரை "வாம்பயர்" என்ற சொல் அத்தனை பிரபலமாக இல்லை. 18ஆம் நூற்றாண்டில் வாம்பயர்களைப் பற்றிய மூட நம்பிக்கைகள் மேற்கு ஐரோப்பாவிற்குள் வாம்பயர்களைப் பற்றிய கதைகள் அதிகம் புழங்கிய இடங்களான பால்கன்ஸ் மற்றும் கிழக்கு ஐரோப்பா ஆகிய இடங்களிலிருந்து வெள்ளமெனக் கிளம்பி வந்தன. உள்ளுர் வாம்பயர்கள் வேறு வேறு பெயர்களால அறியப்பட்டன. செர்பியா மற்றும் பல்கேரியாவில் "வாம்பிர்" (вампир) என்றும், கிரேக்க நாட்டில் "ரைகோலாகஸ்" என்றும், ரொமேனியாவில் "ஸ்ட்ரிகோய்" என்றும் வழங்கப்பட்டன. ஐரோப்பாவில் வாம்பயர்கள் பற்றிய மூட நம்பிக்கைகள் அதிகரிக்க அதிகரிக்க, பொது மக்களிடத்தில் பெரும் அச்சவெறி உண்டாயிற்று. . இதன் விளைவு பல இடங்களில் சடலங்களைக் கொளுத்துவதிலும், மக்களில் பலர் வாம்பயர்கள் என்று குற்றம் சுமத்தப்படுவதிலுமாக முடிந்தது.

நவீன புனைகதைகளின் கவர்ச்சியான, ஆடம்பரமான வாம்பயர் 1819ஆம் வருடம் ஜான் போலிடோரி எழுதிய "தி வாம்பயர்" என்னும் நாவலின் பிரசுரித்தின்போதுதான் பிறந்தது. இந்தப் புனை கதை மிகப் பெரும் வெற்றி பெற்றது. 19ஆம் நூற்றாண்டின் தொடக்கத்தில் வாதிடும் அளவு மிகுந்த பாதிப்பை உண்டாக்கிய வாம்பயர் நூலாகவும் இருந்தது. இருப்பினும், 1897ஆம் ஆண்டு வெளி வந்த ப்ராம் ஸ்டோக்கரின் "டிராகுலா" தான் வாம்பயர் நாவல்களின் சாராம்சமாகவும், நவீன வாம்பயர் புனைகதைகளுக்கு அடித்தளம் அமைத்ததாகவும் நினைவு கூறப்படுகிறது. "டிராகுலா" , பண்டைய காலத்திய மனித ஓநாய் பற்றிய புராணக் கதைகளிலிருந்தும், "ஒரு குறிப்பிட்ட கால கட்டத்தின் அச்சங்களை வெளிப்படுத்திய" அதைப்போன்ற கற்பனை வேதாளங்களிலிருந்தும் மற்றும் "விக்டோரியா காலத்திய தலைமையின் பின்னாட்களின் அச்சங்களிலிருந்தும்" உருவாகி "ஒரு குறிப்பிட்ட காலகட்டத்தின் குரலானது".

இந்தப் புத்தகத்தின் வெற்றி வாம்பயர் என்ற ஒரு புதிய கலைப் பிரிவையே உருவாக்கி விட்டது. இது இந்த 21ஆம் நூற்றாண்டிலும் புத்தகங்கள், திரைப்படங்கள், விடியோ விளையாட்டுக்கள் மற்றும் தொலைக்காட்சி நிகழ்ச்சிகளிலும் பிரபலமாக இருக்கிறது. சரித்திர நூலாசிரியர் சுசான் செல்லர்ஸ், தற்போதைய வாம்பயர் புனைகதைகளை "அச்சமான இரவுகளின் மாயத்தோற்றங்களில் ஒரு ஒப்புமை செய்யக் கூடிய பாதுகாப்பு" என்று குறிப்பிடும் அளவிற்கு, பயங்கரக் கதை இனத்தில் வாம்பயர் முன்னணியில் இருக்கிறது.

1745ஆம் வருடம் "ஹார்லேயன் மிஸ்சலனி" யில் வெளியான "டிராவல்ஸ் ஆஃப் த்ரீ இங்க்லீஷ் ஜெண்டில்மென்" என்ற பயணக் கட்டுரையில் "வாம்பயர் " என்ற சொல் ஆங்கிலத்தில் 1734ஆம் வருடத்தில் முதன் முதலாக அறிமுகமானதாக "ஆக்ஸ்ஃபோர்ட் ஆங்கில அகராதி" கூறுகிறது. ஜெர்மன் இலக்கியத்தில் வாம்பயர்கள் ஏற்கனவே விவாதிக்கப்பட்டிருந்தன. 1718ல் வடக்கு செர்பியா மற்றும் ஒல்டெனியா ஆகியவ்ற்றை ஆஸ்டிரியா {தனது கட்டுப்பாட்டுக்குள் கொண்டு வந்த பிறகு, சடலங்களைத் தோண்டி எடுப்பதும் "வாம்பயர்களைக் கொல்வதும்" உள்ளுர் வழக்கமாக இருந்ததாக அதிகாரிகள் குறிப்பிட்டார்கள்.{1/}[23] 1725 முதல் 1732 வரை எழுதப்பட்ட இந்த அறிக்கைகள் மிகப் பெரும் அளவில் விளம்பரம் பெற்றன.

ஆங்கிலச் சொல் (ஒருவேளை ஃபிரஞ்ச் மொழியின் "வாம்பைர்" வழியாக) ஜெர்மன் சொல்லான "வாம்பிர் " என்பதிலிருந்து வந்ததாகும். இது செர்பியன் சொல்லான вампир "வாம்பிர்" என்பதலிருந்து 18ஆம் நூற்றாண்டின் தொடக்கத்தில் வந்தது. செர்பியன் சொல், ஏறத்தாழ எல்லா ஸ்லேவிக் மொழிகளிலும் இணையான ஒரு சொல்லைக் கொண்டுள்ளது: அவை பல்கேரியனில் вампир("வாம்பிர்" ),செக் அண்ட் ஸ்லொவாக்கில் "உபிர்" , போலிஷ் "வாபியர்ஸ்" மற்றும் கிழக்கு ஸ்லேவிக் பாதிப்பில் "உபையோர்" , யும்ப, யுபையர். உக்ரேனியனில் யும்பிப், "(உபிர்)" பழங்குடி ரஷ்யாவின் вампир "(உபிர்) " <nowiki></nowiki>பெலாருசியன் упыр,"(உபிர்)<nowiki></nowiki>" <nowiki>, உக்ரேனியனின் упирь "(உபிர்)" <nowiki></nowiki></nowiki> என்பவையாகும். (இவற்றில் பல மொழிகள் பிற்காலத்தில் மேலை நாடுகளிலிருந்தும் வாம்பிர்/வம்பர்" என்ற சொற்களை கடன் வாங்கியுள்ளன என்பதை குறித்துக் கொள்ளவும்; இவை இந்த சிருஷ்டிக்கு உள்ளுரில் முதன் முதலாக வழங்கப்பட்ட பெயர்களிலிருந்து மாறுபட்டதாகும்) பெயர் வந்த வரலாறு மிகச் சரியாகத் தெரியவில்லை. தற்போது வழங்கப்படும் ப்ரோட்டோ- ஸ்லேவிக் உருவங்கள் * மற்றும் *. கொஞ்சம் பழமையான, அவ்வளவாக பரவாத ஒரு கருத்து என்ன கூறுகிறதென்றால், ஸ்லேவிக் மொழிகள் இந்தச் சொல்லை டர்கிக் மொழியில் "விச்" (உதா: டார்டார், "உபிர்" ) என்னும் சொல்லில் இருந்து கடன் வாங்கியதாக குறிப்பிடுகிறது.

6555(கிபி 1047)காலத்திய பழைய ஆவணம் ஒன்றில்தான் வாம்பயர்களுக்கான பழம் ரஷ்யச் சொல்லான Упирь "உபிர்" <nowiki>'</nowiki>முதன் முதலாக பதிவு செய்யப்பட்டதாகப் பொதுவாக நம்பப்படுகிறது. புக் ஆஃப் சாம்ஸ் எழுதிய ஒரு மத குரு நோவாகார்டியன் இளவரசன் விளாடிமிர் யாரோஸ்லேவொவிச்சிற்காக க்ளேகோலிடிக்கிலிருந்து கிரிலிக் மொழியில் அதை மொழி மாற்றம் செய்தபோது அந்த கையெழுத்துப் பிரதியில் அது ஒரு பெயர் முத்திரையாக இருந்தது. அந்த மத குரு தன் பெயர் ""உபிர் " "லிக்கய்" " என்று எழுதுகிறார். இதன் பொருள் கிட்டத்தட்ட "பொல்லாத வாம்பயர்" அல்லது "மோசடி வாம்பயர்" என்பதாகும். கொஞ்சம் விசித்திரமான இந்தப் பெயர், தற்போதிருக்கும் பேகனிஸம் மற்றும் புனை பெயர்களை சொந்தப் பெயர்களாக வைத்துக் கொளவது ஆகியவற்றிற்கு உதாரணமாகக் காட்டப்படுகிறது.

மற்றொரு பழம் ரஷ்யன் சொல் 11–13 நூற்றாண்டுகளில் பேகன்களுக்கு (கடவுளை நம்பாதவர்கள்) எதிராக எழுதப்பட்ட "வேர்ட் ஆஃப் செயின்ட் க்ரிகோரய்" என்னும் நூலில் உள்ளது.இதில் பேகன்கள் "உபிரி" யை வழிபடுவதாகக் குறிப்பிடப்படுகிறது.

இந்த சொல் உருவானதன் மூலமாக மற்றொரு கோட்பாடு : ஆல்பினியன் சொற்களான டெம்ப (பற்கள்) மற்றும் பையர் (உறிஞ்சுவது)இது பெறப்பட்டது என்பதாகும்.

பல நூற்றாண்டுகளாக வாம்பயர் பற்றிய நம்பிக்கைகள் இருந்திருக்கின்றன. உதாரணமாக மெசபடோமியாயர்கள், ஹெப்ரூக்கள், பழம் க்ரீக்குகள் மற்றும் ரோமானியர்கள் ஆகியோர் நவீன வாம்பயர்களுக்கு முன்னோடிகளாகக் கருதப்படும் ஆவிகள் மற்றும் வேதாளம் ஆகியவை பற்றிய கதைகளைக் கொண்டிருந்தார்கள். வாம்பயரைப் போன்ற ஒன்று பழைய நாகரிகங்களில் இருந்ததாகத் தென்பட்டாலும், இன்று நாம் கூறும் வாம்பயருக்கான கிராமியப் புனை கதை கிட்டத்தட்ட 18ம் நூற்றாண்டின் தொடக்கத்தில் தென் கிழக்கு ஐரோப்பாவில், பல பழங்குடிகளின் வாய்மொழியாக வழங்கிய பழக்க வழக்கங்கள் பதிவு செய்யப்பட்டு பிரசுரிக்கப்பட்டபோதுதான் முழுவதுமாக வெளியானது. பொதுவாக வாம்பயர்கள் என்பவை தீயவ்ர்கள், தற்கொலை செய்து கொண்டவர்கள், கொலை செய்யப்பட்டவர்கள், சூனியக்காரர்கள் ஆகியோரின் ஆவிகள்தாம். ஆனால், அது ஒரு சடலத்தின் மேலேறிய கெட்ட ஆவியாலும் அல்லது ஒரு வாம்பயரால் கடிபட்டவராலும் கூட உருவாகும். இது போன்ற கட்டுக்கதைகளில் ஏற்பட்ட நம்பிக்கை, பொது மக்களிடையே பெரும் வெறிக் கிளர்ச்சியை ஏற்படுத்தி வாம்பயர்கள் என்று நம்பப்பட்டவர்களை பொது இடங்களில் கொன்று போடுவது வரை கொண்டு சென்று விட்டது.

ஐரோப்பிய கிராமியக் கதைகளுக்கு பொதுவான தன்மைகள் பல இருந்தாலும், பல கிராமியக் கதைகளிலும் வழங்கும் வாம்பயரை ஒரு குறிப்பிட்ட வர்ணனையால் விளக்குவது கடினம். பொதுவாக வாம்பயர்கள் வீங்கிய தோற்றத்துடன், ரத்தச் சிவப்பாக, பழுப்பு நிறமாக, அல்லது கருமையாகவோ இருப்பதாக அறிவிக்கப்பட்டன; இது வெகு அண்மையில் அவை ரத்தத்தை உறிஞ்சியதால் வந்த நிலையாகக் கொள்ளப்பட்டன். பல நேரங்களில் அவை சவப் பெட்டியில் அல்லது துணியால் மூடப்பட்டு இருக்கும்போது அவற்றின் வாயோரம் மற்றும் மூக்கில் ரத்தம் ஒழுகுவதைப் பார்த்ததாகச் சொல்லப்படுவதுண்டு. அது புதைக்கப்பட்ட நேரத்தில் அணிவிக்கப்பட்டிருந்த லினன் போர்வையில் இருக்கும். கோரைப் பற்கள் என்பது பொதுவான ஒரு குறியாக இல்லாவிடினும், அதன் பற்கள், முடி மற்றும் நகங்கள் கொஞ்சம் வளர்ந்திருக்கும்.

வாம்பயர் என்ற ஒரு பரம்பரை உருவானதற்கு காரணங்கள் கிராமியப் புனை கதைகளில் பலவாறாகவும் வேறுபட்டனவாகவும் உள்ளன. ஸ்லேவிக் மற்றும் சீன பாராம்பரியங்களில், ஒரு சடலத்தின் மீது ஒரு விலங்கு, குறிப்பாக நாய் அல்லது பூனை, தாவிக் குதித்தால், அது இறவாத ஒன்றாக மாறிவிடும் என்று அஞ்சப்பட்டது. கொதிக்கும் நீர் கொண்டு குணமாக்கப்படாத ஒரு காயத்தைக் கொண்டிருந்த உடலும், இந்த ஆபத்திற்கு உள்ளானது. ரஷ்ய கிராமத்துக் கதைகளின்படி, தாங்கள் வாழ்ந்த காலத்தில் சர்ச்சுக்கு எதிராக கலகம் செய்தவ்ர்களும், சூனியக்காரர்களும் வாம்பயர்களானதாக கூறப்பட்டது.

பல கலாசாரங்களில் உள்ள வழக்கங்களும் தங்கள் அன்புக்கு உரியவர் ஒருவர் இறந்த பின் அவர் ஒரு பிசாசாக மாறாமல் தடுப்பதற்காக உருவானவையே. ஒரு சடலத்தைத் தலை கீழாகப் புதைப்பது பரவலாக இருந்தது. அதைப் போலவே , பூதங்கள் அந்த உடலுக்குள் நுழையாமல் அவற்றைத் திருப்தி செய்வதற்கும் என்றும் அல்லது இறந்தவர்களை திருப்திப்படுத்தி அவை சவப்பெட்டியிலிருந்து மீண்டும் எழாத வண்ணம் தடுக்க பூமியின் பொருட்களான அரிவாள், அறுப்புக் கத்தி ஆகியவற்றை சமாதியின் அருகே வைக்கும் பழக்கமும் இருந்தது. இந்த முறைமையானது பாதாளத்தில் இருக்கும் ஸ்டைக்ஸ் நதியைக் கடப்பதற்கு கட்டணம் கொடுப்பதற்காக பிணத்தின் வாயில் ஒபோலுஸ் என்னும் நாணயத்தை வைக்கும் பழம் கிரேக்க வழக்கத்தைப் போன்றது. இருப்பினும், நாணயத்தை பிணத்தின் வாயில் வைப்பது அதனுள் துஷ்ட ஆவிகள் புகாமல் தடுப்பதற்கே என்றும் ஒரு வாதம் இருந்தது. இதன் மூலம் பின்னர் வாம்பயர் பற்றிய புனைகதைகள் தோன்றியிருக்கலாம். இது "ரைகோகோகாஸ்" பற்றிய நவீன கிரேக்க கிராமிய புனைகதைகளிலும் தொடர்ந்தது. இதில் சடலத்தின் மேல் மெழுகாலான ஒரு சிலுவையில் அறையப்பட்ட ஏசுவின் உருவையும், "ஏசு கிருஸ்து வெல்வார்" என்று எழுதப்பட்ட ஒரு பானையையும் வைப்பது அந்த உடல் ஒரு வாம்பயர் ஆகாமல் தடுக்கும் என்று நம்பப்பட்டது. ஐரோப்பாவில், பொதுவாக கடைப்பிடிக்கப்பட்ட மற்ற முறைமைகள், கால் முட்டிகளில் உள்ள நரம்புகளை அறுப்பது, பாப்பி விதைகள், கம்பு போன்ற தானிய வகைகளை அல்லது மணலை வாம்பயர் என்று நம்பபட்டவரின் புதை குழிக்கு அருகே வைப்பது ஆகியவற்றை உள்ளிட்டிருந்தது; இரவு முழுதும் வாம்பயர் அந்த தானியங்களை எண்ணிக் கொண்டிருப்பதிலேயே கழித்து விடும் என்பதற்காக இவ்வாறு செய்யப்பட்டது. இதைப் போலவே வாம்பயர் போன்ற ஒன்று ஒரு அரிசி மூட்டையின் அருகில் வந்தால், அது ஒவ்வொரு அரிசியாக எண்ணித்தான் ஆக வேண்டும் என்று சீனக் கதைகள் கூறுகின்றன; இந்தக் கருத்து சூனியக்காரர்கள், மற்றும் தீய, துஷ்ட ஆவிகளைப் பற்றி இந்தியத் துணைக்கண்டத்திலும் மேலும், தென் அமெரிக்காவிலும் வழங்கும் கதைகளிலும் காணப்படுகிறது.

ஒரு வாம்பயரை அடையாளம் கண்டு கொள்ள பல விஸ்தாரமான சடங்குகள் செய்யப்பட்டதுண்டு. வாம்பயர்களின் சமாதியைக் கண்டுபிடிக்கும் ஒரு வழி: ஒரு கன்னிப் பையனை ஒரு கன்னிக் குதிரையின் மீதேற்றி இடுகாடு அல்லது சர்ச் மைதானம் ஆகியவற்றின் வழியாகக் கொண்டு செல்வதாகும். கேள்விக்குறிய சமாதிக்கு அருகில் வந்ததும் இது தடஙகலுக்கு உள்ளாகும். பொதுவாக கருப்புக் குதிரைகள்தாம் தேவைப்பட்டன. ஆனாலும், அல்பேனியாவில் அது வெள்ளைக் குதிரையாக இருக்க வேண்டியிருந்தது. ஒரு சமாதிக்கு மேல் உள்ள தரையில் ஓட்டைகள் இருந்தால், அது அதற்குள் வாம்பயர் இருப்பதற்கான அறிகுறியாகக் கொள்ளப்பட்டது.

வாம்பயர்களாக மாறிவிட்ட சடலங்கள் எதிர்பார்ப்புக்கு மாறாக, கொஞ்சம் கூட சிதையாத நிலைமையிலும், குண்டாகவும் இருப்பதாகப் பொதுவாக வர்ணிக்கப்பட்டன. சில வேளைகளில், சந்தேகத்துக்குரிய கல்லறைகளைத் திறந்தபோது, அதில் இருந்த சடலங்கள் புதிதாகவும், இரையான ஒருவரின் புதிய ரத்தத்தைக் குடித்ததால், அதன் முகம் முழுதும் ரத்தமயமாகவும் இருந்ததாகவும் கிராமத்தார் வர்ணித்ததுண்டு. ஒரு குறிப்பிட்ட பகுதியில் கால் நடைகள், ஆடுகள், உறவினர் மற்றும் சுற்றார் ஆகியோரின் இறப்பு நிகழ்ந்தால், அது அங்கு வாம்பயர் இருப்பதற்கான ஆதாரமாக கொள்ளப்பட்டது. கிராமியப் புனை கதைகளில் வாம்பயர்கள், கூரையில் கல் எறிவது, வீட்டில் இருக்கும் சாமான்களை இடம் மாற்றுவது, தூங்கும் மனிதர்களின் மீதேறி அவர்களை அழுத்துவது போன்ற சின்னச் சின்ன பைசாச நடவடிக்கைகள் மூலமாகவும் தங்கள் இருப்பைக் காட்டின.

பூண்டு, போன்ற சாதாரணமான அல்லது புனித நீர் போன்ற புனிதப் பொருட்களும் துஷ்ட ஆவிகளை விரட்டும் சக்தி கொண்ட பொருட்களாக வாம்பயர் பற்றிய கிராமியப் புனை கதைகளில் பொதுவாகக் காணப்படுகின்றன. இந்தப் பொருட்கள் இடத்திற்கு இடம் மாறுபடுகின்றன: ஒரு காட்டு ரோஜாக் கிளை மற்றும் முட்செடி ஆகியவை வாம்பயர்களுக்குத் தீங்கிழைப்பதாகக் கூறப்படுகிறது. ஐரோப்பாவில், ஒரு வீட்டின் கூரையில் கடுகு விதைகளைத் தூவுவது வாம்பயர்களை தூர வைத்திருக்கும் என்று கூறப்பட்டது. மற்ற ஆவியகற்றும் பொருட்கள் புனிதப் பொருட்களாக இருந்தன உதாரணமாக சிலுவையில் அறையப்பட்ட ஏசுவின் உருவம், ஜபமாலை அல்லது புனித நீர் ஆகியவற்றை உள்ளிட்டன. சர்ச் அல்லது கோயிலின் தரை அல்லது குறுக்கு நெடுக்காக ஒடும் நீர் போன்ற புனிதமாக்கப்பட்டவற்றின் மேல் வாம்பயர்களால் நடக்க முடியாதென்றும் சொல்லப்படுகிறது. பாராம்பரியப்படி ஒரு ஆவியகற்றும் பொருளாக இல்லாவிடினும் கதவை நோக்கி கண்ணாடிகளை வைப்பதும் வாம்பயரை அணுக விடாதிருப்பதற்கு பயன்படுத்தப்பட்டு வந்துள்ளது.(சில கலாசாரங்களில் வாம்பயர்களுக்கு பிரதிபலிக்கும் பிம்பம் உண்டு; சில வேளைகளில் அவற்றிற்கு நிழல் கிடையாது. ஒருவேளை இது வாம்பயருக்கு ஆத்மா கிடையாது என்பதனால் இருக்கலாம்). இவ்வாறு கூறப்படுபவை எல்லாம் எல்லா இடங்களிலும் ஒரே மாதிரியாக இருந்ததில்லை. இருப்பினும், பிரதிபலிக்கும் பிம்பம், நிழல் இரண்டையும் கொண்டதாக (க்ரீக்கின் "ரைகோலோகாஸ்/ டிம்பனியோஸ்" ) பிராம் ஸ்டோக்கர் பயன்படுத்திய "டிராகுலா" , பின்னாட்களில் வந்த கதாசிரியர்கள், திரைப்படத் தயாரிப்பாளர்களிடம் பிரபலமாக இருந்து வந்துள்ளது. ஒரு வீட்டிற்குள் அதன் உரிமையாளர் அழைக்காவிட்டால், வாம்பயரால் நுழைய் முடியாதென்றும் சில நம்பிக்கைகள் இருக்கின்றன. ஆயினும், ஒரு முறை அழைக்கப்பட்டு விட்டால், அதன் பிறகு அவை விரும்பும்போதெல்லாம் வந்து போகலாம். கிராமியப் புனைகதைகளின் வாம்பயர்கள் இரவு நேரங்களில் அதிக தாக்கம் கொண்டவையாக இருப்பினும், சூரிய ஒளிக்கு அவை அஞ்சும் நிலைமை கொண்டிருந்ததாகப் பொதுவாகக் கருதப்படவில்லை.

வாம்பயர் என்று சந்தேகிக்கப்பட்டதை அழிக்கும் வழிகள் பல்வேறு பட்டவையாக இருந்தன. மரக்குச்சி ஒன்றால் அதன் இதயத்தில் குத்திக் கொல்வது என்பது, குறிப்பாக தென் ஸ்லேவிக் கலாசாரங்களில் மிகவும் பொதுவாகக் காணப்பட்ட முறையாக இருந்தது. ரஷ்யாவிலும் பால்டிக் மாநிலங்களிலும் , மரத்துக்குப் பதிலாக சாம்பல் தெரிவு செய்யப்பட்டது. செர்பியாவில் முட்செடியும் சைலஷியாவில் ஓக் ம்ரப்பட்டையும் இதற்கு பயன்பட்டன. வாம்பயாராகும் சாத்தியம் கொண்டவை அவற்றின் இதயத்தில் குத்தப்பட்டன. ரஷ்யாவிலும் வடக்கு ஜெர்மனியிலும் வாயைக் குறி வைத்தனர்; வடகிழக்கு செர்பியாவில் வயிறு இலக்கானது. மார்பின் தோலை கிழித்தெடுப்பது என்பது வீங்கிப் போன வாம்பயரின் "காற்றைப் பிடுங்குவதற்கு" ஒப்பான ஒரு வழியாக இருந்தது. இது அரிவாள் போன்ற கூரான கருவிகளை சடலங்களுடன் புதைப்பதற்கு சமமான ஒரு காரியமாகும். இதற்குக் காரணம், சடலம் வீங்கி ஒரு பைசாசமாக மாறினால், இவை அதன் தோலைக் கிழித்து விடும் என்பதுதான். ஜெர்மனியில் தலையை வெட்டுவது என்பது தெரிவு செய்யப்பட்ட ஒர் முறையாக இருந்தது. மேற்கு ஸ்லேவிக் பகுதிகளில், கால்களுக்கு இடையில், பின்புறத்திற்கு பின்னால், அல்லது உடலிலிருந்து தொலைவில் இருக்குமாறு தலையைப் புதைக்கும் வழக்கம் இருந்தது. இது மரணத்திற்குப் பின் தன் உடலைச் சுற்றி வரும் ஆவியை விரைவில் அனுப்பி வைக்கும் ஒரு முறையாக சில கலாசாரங்களில் காணப்பட்டது. மேலும் வாம்பயரின் தலை, உடல், அல்லது உடைகளையும் குச்சியால் தரையோடு தரையாகக் குத்தி அவை மீண்டும் எழும்பாத வண்ணம் செய்யப்பட்டன.

ஜிப்சிக்கள் இறந்த உடலைப் புதைக்கும்பொழுது அதன் இதயப்பகுதியில் எஃகு அல்லது இரும்பு ஊசிகளை நுழைத்தும், வாயிலும், கண்களின் மீதும், விரல்களுக்கு இடையிலும் எஃகுத் துண்டுகளை வைத்தும் புதைத்தனர். சடலத்தின் காலுறையில் ஒரு முட்செடியை வைத்தனர் அல்லது அதன் கால்களுக்கு இடையில் முட்குச்சியை நுழைத்தனர். 16ம் நூற்றாண்டில் வெனிஸ் நகரின் அருகே, வாயில் செங்கல்லை நுழைத்துப் புதைக்கப்பட்ட ஒரு பெண் பிணத்தை 2006ஆம் ஆண்டு கண்டெடுத்த புதை பொருள் ஆராய்ச்சியாளர்கள் அது வாம்பயரை அழிக்கும் ஒரு சடங்காக இருந்ததாக அறிவிக்கின்றனர். கொதிக்கும் நீரைக் கல்லறைக்கு மேலே ஊற்றுவது அல்லது முற்றிலுமாக எரித்து விடுவது ஆகியவை மற்ற முறைகளாக இருந்தன. பால்கன் பிரதேசத்தில், ஒரு வாம்பயரை சுட்டு அல்லது நீரில் மூழ்கடித்து அல்லது ஈமச் சடங்குகளை மீண்டும் மீண்டும் செய்வதால், அல்லது புனித நீரை அதன் உடல் மீது தெளிப்பதால், அல்லது பேயோட்டுவதால் அதை அழித்து விட முடியும். ரொமேனியாவில், வாயில் பூண்டு வைக்கப்பட்டது. 19ஆம் நூற்றாண்டு வரை, சவப்பெட்டியை துப்பாக்கியால் துளைப்பது என்ற ஒரு முன்னெச்சரிக்கை நடவடிக்கை கூட எடுக்கப்பட்டு வந்தது. இதற்கும் அடங்காதவைகளுக்கு, உடலைத் துண்டு துண்டாக வெட்டி, அந்தத் துண்டுகளை எரித்து, நீருடன் கலந்து அதை குடும்பத்தினருக்கு ஒரு நிவாரணமாகக் கொடுக்கும் வழக்கமும் இருந்தது. ஜெர்மனியின் சாக்ஸான் பகுதிகளில், வாம்பயர் என்று சந்தேகிக்கப்படுபவரின் வாயில் ஒரு எலுமிச்சை வைக்கப்பட்டது.

= பழங்கால நம்பிக்கைகள் =

ஜான் கோலியரின், லிலித் (1982).]]
உலகெங்கிலும் பல நூற்றாண்டுகளாக, அநேகமாக எல்லா கலாசாரங்களிலும், அமானுஷ்ய சக்திகள் உயிருடன் இருப்பவர்களின் ரத்தம் குடிப்பது அல்லது சதையைத் தின்பது போன்ற கதைகள் காணப்படுகின்றன. இன்று நாம் அவற்றை வாம்பயர்களோடு தொடர்புபடுத்துகிறோம். ஆனால், பழங்காலத்தில் "வாம்பயர்" என்ற சொல் இருக்கவில்லை; ரத்தம் குடிப்பதும் அதைப் போன்ற இதர செயல்களும் ரத்தம் குடித்து சதையைத் தின்னும் ஆவிகள் அல்லது வேதாளங்களின் செயல்களாக கருதப்பட்டன; சாத்தான் கூட வாம்பயர் போலத்தான் கருதப்பட்டது. அநேகமாக ஒவ்வொரு நாடும், ரத்தம் குடிப்பதை ஏதாவது ஒரு வகை பைசாசம் அல்லது வேதாளத்துடன், சில சமயம் ஒரு கடவுளுடன் தொடர்பு படுத்தியே வந்திருக்கின்றன. உதாரணமாக, விக்ரமாதித்ய ராஜா நழுவிச் செல்லும் வேதாளத்தைப் பிடிக்கச் சென்ற இரவு நேர சாகசக்கதைகளைக் கூறும் "கதாசரித்சாகரா" என்ற பெயர் கொண்ட நூலில் "பைதாள் பசிசி" என்னும் பிரபலமான கதையில் இந்தியாவின், சவங்களைச் சுற்றும் பிணம் தின்னிப் பிசாசுகளைப் பற்றி காணக் கிடைக்கிறது. "பைசாசம்" என்னும், தீயவர்கள் அல்லது பைத்தியம் பிடித்து இறந்தவர்கள் ஆகியோரின் ஆவி திரும்பும்போதும் அது வாம்பயரின் குண நலன்களை ஒத்ததாக இருந்திருக்கிறது. இந்தியாவின் பழம் கடவுளான, கோரைப் பற்களும், சவங்கள் அல்லது மண்டையோடுகளாலான மாலையும் அணிந்த காளி என்னும் தெய்வமும் ரத்தம் குடிக்கும் செயலுடன் நெருக்கமாகத் தொடர்பு படுத்தப்படுகிறது. பண்டைக்கால எகிப்தில், செக்மெட் என்னும் பெண் தெய்வம் ரத்தம் குடித்தது.

ரத்தம் குடிக்கும் வேதாளங்களைப் பற்றி முதன் முதலில் கதைகளைப் புனைந்தது ஆரம்ப கால நாகரிகங்களில் ஒன்றான பர்சியாவின் மக்களாவார்கள். தோண்டியெடுக்கப்பட்டிருக்கும் மண்பாண்டங்களின் உடைந்த துண்டுகளில், மனிதர்களின் ரத்தத்தைக் குடிக்க முயலும் ஜந்துக்கள் சித்தரிக்கப்பட்டுள்ளன. பழங்கால பாபிலோனியாவில் இதிகாச லிலிடு வைப் பற்றி இருந்த கதைகள் பின்னாளில் லிலித்தை ஒத்ததாக ஹெப்ரூ வேதாளவியலில் ஹெப்ரூ மற்றும் அவளது மகள் லிலு ஆகியோரைப் படைப்பதாக அமைந்தது. லிலிடு என்பது ஒரு வேதாளமாகவும், அநேக சமயங்களில் குழந்தைகளின் ரத்தததைக் குடித்து வாழ்வதாகவும் சித்தரிக்கப்பட்டது. ஆனால்,அவற்றை ஒத்த யூத ஜந்துக்கள், ஆண், பெண், அப்போதுதான் பிறந்த குழந்தை என அனைவரையும் உண்டு மகிழ்ந்தன.

பண்டைக்கால கிரேக்கத்திலும், ரோமானியர்களின் இதிகாசத்திலும், எம்புசா, லமியா மற்றும் ஸ்ட்ரிஜெஸ் பற்றி விவரிக்கப்பட்டது. காலப் போக்கில் முதல் இரண்டும் முறையே சூனியக்காரர்கள் மற்றும் வேதாளங்களைக் குறிக்கும் பொதுச் சொற்களாக மாறின. எம்புசா ஹெகேட் என்னும் கடவுளின் மகளாகவும், வேதாள குணமும், வெண்கலக் காலும் உடையவளாகவும் சித்தரிக்கப்பட்டாள். அவள் இளம் பெண்ணாக உருவெடுத்து, ஆண்களை மயக்கி, அவர்கள் உறங்குகையில், அவர்களின் ரத்தத்தைக் குடித்து விருந்துண்டாள். லாமியா, இரவு வேளைகளில், இளம் குழந்தைகள் படுக்கையில் இருக்கும்போது அவர்களின் குருதியைக் குடித்தது. "கெல்லௌடெஸ்" அல்லது கெல்லோ என்பதும் இதைத்தான் செய்தது. லாமியாவைப் போல், "" ஸ்ட்ரிஜெஸ்/0} குழந்தைகளை விருந்தாக உண்டது; ஆனால் அது இளம் வாலிபர்களையும் தனக்கு இரையாக்கியது. இவை பொதுவாக காக்கை அல்லது பறவைகளின் உடலைக் கொண்டிருந்ததாகவும் கூறப்பட்டன. பிறகு, அவை ரோமானியர்களின் இதிகாசத்தில் "ஸ்ட்ரிக்ஸ் " என்னும் மனிதரின் சதை மற்றும் ரத்தம் குடித்து வாழும் ஒரு வகையான இரவுப் பறவையாக உரு மாற்றம் பெற்றன.

= இடைக்காலத்திய மற்றும் பிற்கால ஐரோப்பிய கிராமியப் புனைகதைகள் =
வாம்பயர்களைப் பற்றிய பல தொன்மங்கள் இடைக்காலத்தில்தான் உருவாயின. 12ஆம் நூற்றாண்டில்,வால்டர் மாப் மற்றும் வில்லியம் ஆஃப் ந்யூபர்க் போன்ற சரித்திர ஆசிரியர்கள் மற்றும் ஆராய்ச்சியாளர்கள் ஆவிகளைப் பற்றி உலவி வந்த கதைகளைப் பதிவு செய்துள்ளனர். ஆயினும், இதற்குப் பிறகு வாம்பயர்களைப் பற்றிய கட்டுக்கதைகளின் பதிவுகள் இன்று வரை, ஆங்கிலத்தில் மிகக் குறைவுதான். இந்தக் கதைகள் பின்னாளில் 18ஆம் நூற்றாண்டில் கிழக்கு ஐரோப்பாவில் வழங்கப்பட்ட புனைகதைகளைப் போன்றவையே. இவையே பின்னாளில் ஜெர்மனி மற்றும் இங்கிலாந்தில் நுழைந்து அங்கே மேலும் அலங்காரங்கள் பெற்று பிரபலம் அடைந்தன.

18வது நூற்றாண்டில், கிழக்கு ஐரோப்பாவில் வாம்பயரைப் பார்த்ததாக கூறப்பட்ட செய்திகள் ஜுரம் போலப் பரவின. இது பைசாசங்கள் இருக்கக் கூடிய சாத்தியங்களுக்காக அடிக்கடி கல்லறைகள் தோண்டப்படுவதிலும், சடலங்கள் மார்பில் குத்தப்படுவதிலும் முடிந்தது; அரசாங்க அதிகாரிகள் கூட இந்த வாம்பயர் வேட்டையிலும், அவ்ற்றின் மார்பில் குத்துவதிலும் ஈடுபட்டார்கள். இந்தக் கால கட்டம் ஏஜ் ஆஃப் என்லைட்மெண்ட்(அறிவொளி பெற்ற காலம்) என்று கூறப்பட்டாலும், இந்த கால கட்டத்தில் அநேக கட்டுக்கதைகள் அடக்கப்பட்டாலும், வாம்பயர்கள் பற்றிய நம்பிக்கை மிகவும் அதிகமாக வளர்ந்து கொண்டே செல்லலாயிற்று. இதனால் ஐரோப்பா முழுதும், பொதுமக்களிடையே வெறி போன்றதொரு கிளர்ச்சி உண்டாயிற்று. இந்த அச்ச உணர்வு கிழக்கு ப்ரஷ்யாவில் 1721ஆம் வருடம் வாம்பயர் வேட்டையுடன் தொடங்கி, 1725 முதல் 1734 வரை ஹாப்ஸ்பர்க் முடியாட்சியில் இருந்தது; பிறகு மற்ற பகுதிகளுக்கும் பரவலானது. முதன் முறையாக அதிகார பூர்வமாக வாம்பயர்களைப் பற்றிய இரண்டு பதிவுகள் பீட்டர் ப்லொகோஜோவிட்ஜ் மற்றும் செர்பியாவின் அர்னால்ட் பௌல் ஆகியோரின் சடலங்களைப் பற்றியதாகும். பீட்டர் ப்லொகோஜோவிட்ஜ் தனது 62வது வயதில் இறந்ததாகக் கூறப்பட்டார். ஆனால், இறந்த பிறகு திரும்ப வந்து தன் மகனிடம் உணவு கேட்டாராம். அதற்கு மறுத்த மகன் , மறு நாள் இறந்து காணப்பட்டான். பீட்டர் ப்லொகோஜோவிட்ஜ் மீண்டும் திரும்பி வந்து அக்கம்பக்கத்தினரையும் தாக்கினாராம்; அவர்கள் ரத்த இழப்பால் உயிர் இழந்தனராம். இரண்டாவது நிகழ்வில், முன்னாள் ராணுவ வீரராக இருந்து விவசாயியாக ஆன பௌல், அவர் பல வருடம் முன்பு வைக்கோல் காய வைக்கும்போது வாம்பயரால் தாக்கப்பட்டாராம். அவர் இறந்த பின் அருகாமையில் இருக்கும் பகுதிகளில் எல்லாம் மக்கள் இறக்கத் தொடங்கினர். பௌல்தான் மீண்டு வந்து தன் அக்கம்பக்கத்தினரை தனக்கு இரையாக்கிக் கொண்டதாக பரவலாக நம்பப்பட்டது. ஒரு நீராலையில் இருந்து கொண்டு ஆலையில் இருந்தவர்களைக் கொன்று அவர்கள் ரத்தம் குடித்த சவா சவானொவிக் பற்றி வாம்பயர்களைப் பற்றிக் கூறும் ஒரு பிரபலமான செர்பியக் கதை உரைக்கிறது. இந்தக் கதைதான் பிற்காலத்தில் செர்பிய எழுத்தாளரான மிலோவன் கிலிசிக் எழுதிய கதையின் புனைப்பாத்திரத்திற்காக பயன்படுத்தப்பட்டது. "லெப்டிரிகா" என்ற 1973ஆம் வருடத்து செர்பிய திகில் திரைப்படத்திற்கும் இதுதான் அடிப்படையானது.

இரண்டு சம்பவங்களும் திறம்படப் பதிவு செய்யப்பட்டுள்ளன: அரசாங்க அதிகாரிகள் சவங்களைத் தோண்டி எடுத்தனர், அறிக்கைகளை எழுதினர், ஐரோப்பா முழுவதிலும் புத்தகங்கள் பிரசுரிக்கப்பட்டன. "18ஆம் நூற்றாண்டு வாம்பயர் சர்ச்சை" என்று கூறப்படும் ஒரு வெறிக் கிளர்ச்சி, ஒரு தலைமுறைக்கு கொழுந்து விட்டெரிந்தது. கிராமப்புறங்களில் வாம்பயர்களை வேட்டையாடுவதாகக் கூறப்பட்ட கட்டுக்கு மீறிய செயல்களால் பிரச்சினை மிகுதியானது. சந்தேகமில்லாமல், கிராமப்புற மக்களின் மூட நம்பிக்கைகளாலும், உள்ளூர்க்காரர்கள் சவங்களைத் தோண்டியெடுத்து, சில சமயங்களில் அவற்றின் மார்பில் குத்துவதில் ஈடுபட்டதாலும் ஏற்பட்டதுதான் இது. இந்தக் கால கட்டத்தில் பல அறிவு ஜீவிகள் வாம்பயர்கள் இல்லை என்றும் இவற்றிற்கெல்லாம் காரணம் இறப்பதற்கு முன்பே புதைத்து விடுவது மற்றும் ரேபிஸ் நோய்தான் காரணம் என்றும் உரைத்த பொழுதிலும், மூட நம்பிக்கைகள் அதிகரிக்கலாயின. 1746ஆம் வருடம் மிகவும் மதிக்கப்பட்டவரும், ஃபிரெஞ்சு நாட்டு இறைவியலாளரும், அறிவாளியுமான டோம் அகஸ்டின் கால்மெட் ஒரு முழுமையான ஆய்வறிக்கையை அளித்தார். அது வாம்பயர்களின் இருப்பை அறிவிப்பதில் சந்தேகத்திற்கிடமின்றி இருந்தது. கால்மெட், வாம்பயர் சம்பவங்கள் பலவற்றையும் பற்றி அறிக்கைகளைத் திரட்டினார்; வால்டர் போன்ற விமரிசகர் மற்றும் வேதாள ஆராய்ச்சியாளரின் ஆதரவாளர்கள் உள்ளிட்ட அனைவரும் அந்த ஆய்வறிக்கை வாம்பயர்கள் இருப்பதை உறுதிப்படுத்துவதாக கோரினர். தனது "தத்துவ அகராதி" யில் வால்டர் எழுதினார்:

ஆஸ்டிரியாவின் அரசியான மரியா தெரசாதனது சொந்த மருத்துவரான ஜெரார்டு வான் ஸ்வைடெனை வாம்பயர்களாகக் கூறப்படுபவர்களைப் பற்றி புலனாய்வதற்காக அனுப்பிய்தும்தான், இந்த சர்ச்சை ஒய்ந்தது. அவர் வாம்பயர்கள் இல்லை என்று முடிவு செய்தார். கல்லறைகளைத் திறப்பதையும், உடல்களைச் சேதப்படுத்துவதையும் தடை செய்து அரசி சட்டங்கள் பிறப்பிக்கவும், வாம்பயர் தொடர்பான வெறிச் செயல்கள் ஒரு முடிவுக்கு வந்தன. இந்தக் கண்டனத்திற்குப் பிறகும், வாம்பயர் கலை வடிவங்களிலும், உள்ளூரில் நிலவும் மூட நம்பிக்கைகளிலும் வாழ்ந்து வந்தது.

ஆப்பிரிக்காவின் பல பகுதிகளில், வாம்பயரின் திறன்களோடு உள்ள பைசாசங்களைப் பற்றிப் பல புனைகதைகள் உண்டு. மேற்கு ஆப்பிரிக்காவில், அஷாந்தி மக்கள் இரும்புப் பல் கொண்டு மரத்தில் வாழும் "அசன்போசம்" பற்றிக் கூறுகிறார்கள். "அட்ஜ்" பகுதியின் ஈவே மக்கள்நெருப்புப் பூச்சி வடிவெடுத்துக் குழந்தைகளை வேட்டையாடும் என்று சொல்கிறார்கள். கிழக்கு கேப் பகுதியில் அதுவே, "இம்புண்டுலு" என்னும் பெரிய வாலுடைய பறவையாக மாறி, மின்னலையும், இடியையும் வரவழைக்கும். மடகாஸ்கரின் பெட்டிசிலோ மக்கள் "ரமங்கா" பற்றிக் கூறுகிறார்கள். இது பிரபுக்களின் ரத்தத்தைக் குடித்து நகத்துண்டுகளைத் தின்று வாழும் நாடுகடத்தப்பட்ட அல்லது ஒரு வாழும் வாம்பயர்.

பல நம்பிக்கைகள் ஒன்றாகச் சேரும்போது அது எப்படி ஒரு வாம்பயர் பற்றிய நம்பிக்கையாகிறது என்பதற்கு "லூகாரு" ஒரு உதாரணம். இதோ ஃபிரெஞ்சு மற்றும் ஆப்பிரிக்க வூடு அல்லது வோடு ஆகியவற்றின் கலவை. "லூகாரு" என்னும் சொல் ஒரு வேளை "லௌ-கரௌ" என்னும் ஃபிரெஞ்சு சொல்லிலிருந்து வந்திருக்கலாம் (இதன் பொருள் "ஓநாய் மனிதன்"). இது மொரிஷியஸ் கலாசாரத்தில் மிகவும் பொதுவாகக் காணப்படுவது. இருப்பினும் "லூகாரு" பற்றிய கதைகள் கரிபியத் தீவுகளிலும், அமெரிக்காவின் லௌசியானாவிலும் பரவலாக இருக்கின்றன. இதைப்போல பெண் பைசாசங்கள் டிரினாட்டின் கிராமியப் புனைவுகளில் "சௌகௌயாண்ட்" , கொலம்பியாவின், "டுண்டா" மற்றும் "படசோலா" ஆகியவையாக உள்ளன. தென் சிலியின் மாபசௌவில் ரத்தத்தை உறிஞ்சும் "ப்யூசென்" என்னும் பாம்பு இருப்பதாக நம்பப்படுகிறது. 
ஒரு கதவுக்கு அருகில் பின்பக்கமாகத் தொங்க விடப்படும் "அலோவேரா" (சோற்றுக் கத்தாழைச் செடி) வாம்பயரை விரட்டும் சக்தி கொண்டதாக தென் அமெரிக்காவில் மூட நம்பிக்கைகள் உண்டு. ஆஜ்டெக் இதிகாசங்கள் சிஹௌடெடியோ என்னும் எலும்பு முகம் கொண்ட ஆவிகளைப் பற்றி விவரிக்கின்றன. இவை, குழந்தை பிறக்கும்போது இறந்தவர்கள் எலும்பு முகம் கொண்டும், குழந்தைகளைத் திருடுவதாகவும், உயிருடன் இருப்பவர்களுடன் உடலுறவு கொண்டு அவர்களுக்குப் பைத்தியம் பிடிக்க வைப்பதாகவும் நம்பிக்கைகள் உண்டு.

18ஆம் நூற்றாண்டின் பிற்பகுதியிலும், 19ஆம் நூற்றாண்டிலும், வாம்பயர்களைப் பற்றிய நம்பிக்கை புதிய இங்கிலாந்தின் பல பகுதிகளிலும், குறிப்பாக, ரோட் தீவு, கிழ்க்கு கானெடிகட் ஆகிய பகுதிகளில், பரவலாக இருந்தது. இறந்து போனவர்களை "வாம்பயர்" என்ற சொல்லால் குறிப்பிடும் வழக்கம் இல்லை என்றாலும், பல குடும்பங்கள் தங்கள் குடும்பத்தில் விளைந்த சுகவீனங்களுக்கும், மரணங்களுக்கும் இறந்து போன தங்கள் அன்புக்குரியவர்கள் வாம்பயர்கள் என்றெண்ணி, அவர்களின உடலை தோண்டியெடுத்து இதயத்தை அகற்றியதாக பல பதிவுகள் இருக்கின்றன. அந்தக் காலத்தில் "உருக்கு நோய்" என்றறியப்பட்ட காச நோய் என்னும் பயங்கர வியாதி, அந்த நோய் கண்டு இறந்தவர்கள் இரவு வேளைகளில் வருவதாலேயே, குடும்பத்தில் உள்ளோருக்கு ஏற்படுவதாகக் கருதப்பட்டது. 1892ஆம் வருடம் எக்சிடர், ரோட் தீவில் பத்தொன்பதே வயதில் இறந்து போன மெர்சி பிரௌன் வரலாறுதான் சந்தேகத்திற்கிடமான வாம்பயராக அண்மையில் பதிவான, மிகவும் பிரபலமானதாகும். அவள் இறந்ததற்கு இரண்டு மாதங்களுக்குப் பிறகு அவள் தந்தை தன் குடும்ப மருத்துவரின் உதவியுடன் அவள் கல்லறையிலிருந்து சடலத்தை அகற்றி, அதன் இதயத்தைக் கிழித்து, எரித்துச் சாம்பலாக்கினார்.

பழம் கட்டுக் கதைகளை வேராகக் கொண்டு வாம்பயர்களைப் பற்றிய நவீன நம்பிக்கைகள் ஆசியாவெங்கும் பரவத் தொடங்கின. ஆசியாவின் பிரதான பகுதிகளில் பிணம் தின்னிப் பிசாசு போன்றவை தொடங்கி, தென் கிழக்குஆசியாவில் வாம்பயர்கள் வரை பல்வேறு உருவங்களில் இவை பரவின. இந்தியாவிலும் வாம்பயர் தொடர்பான கட்டுக் கதைகள் உருவாயின. "பூதம்" அல்லது "பிரேதம் " என்பது அல்பாயுசாக இறந்த ஒருவரது ஆத்மாவாகக் கருதப்பட்டது. 
இது ராத்திரி வேளைகளில் சடலங்களை சுற்றி வந்து அவற்றிற்கு இயக்கத்தைக் கொடுக்கும், பிணம் தின்னிப் பிசாசைப் போலவே, உயிருடன் இருக்கும் மனிதர்களைத் தாககும். 
வட இந்தியாவில் வாம்பயரைப் போலவே "பிரம்மராக்ஷசன்" என்ற அரக்க உருவம் இருந்தது. இதன் தலை குடல்களாலும், ரத்தத்தை ஏந்திக் குடிக்கும் ஒரு மண்டையோட்டாலும் சூழப்பட்டிருந்தது. 
ஜப்பானிய திரைப்படங்களில், 1950கள் தொடங்கி வாம்பயர்கள் தலைகாட்டத் துவங்கினாலும், அதன் கிராமியப் புனைவுகள் மேற்கத்திய பாதிப்பில் துவங்கியவையே. 
ந்யூகேகுபி என்பதன் தலை உடலிலிருந்து கழன்று கொண்டு விடும்; இது இரவுகளில் மனித இரை தேடிப் பறந்து செல்லும்.

ஃபிலிப்பைன்ஸ்,மலேஷியா மற்றும் இந்தோனேஷியா ஆகிய நாடுகளிலும், தம் உடல் பாகங்களைக் கழற்றிக் கொள்ளும் வாம்பயர் போன்றவற்றைப் பற்றிய கதைகள் உண்டு. ஃபிலிப்பைன்சில், வாம்பயரை ஒத்த இரண்டு உண்டு: தகலோக் "மண்டுருகொ" ("ரத்த உறிஞ்சி" ) மற்றும் விசயான் "மனனங்கல்" ("உடல் பாகங்களைக் கழற்றிக் கொள்வது") 
மண்டுருகோ என்பது ஆஸ்வாங்கின் ஒரு வேறுபாடு; இது பகல் வேளைகளில் அழகான இளம்பெண்ணின் உருவத்தைக் கொள்ளும்; இரவுகளிலோ, இதற்கு இறக்கைகள் முளைத்து, நீளமான, வெற்றான, நூல் போன்ற நாக்கு நீண்டு விடும். 
தூங்கிக் கொண்டிருக்கும் ஒரு பாவப்பட்ட மனிதனின் ரத்தத்தை இந்த நாக்கு உறிஞ்சிக் கொள்ளும். 
"மனனங்கல்" என்பது சற்று வயதான, அழகான் பெண். இது இரவு வேளைகளில் தன் உடலின் மேல் பாகததைக் கழற்றி விட்டு விட்டு வௌவால் போன்ற இறக்கைகளுடன், தங்கள் வீட்டில் நிம்மதியாக தூங்கிக் கொண்டிருக்கும் கர்ப்பிணிகளை தனக்கு இரையாக்கிக் கொள்ளும். 
இவை யானையின் துதிக்கை போல நீளும் தங்கள் நாக்கைக் கொண்டு, இந்த கர்ப்பிணிகளின் வயிற்றில் இருக்கும் கருவை உறிஞ்சி விடும். 
இவை மனிதர்களின் உடற்பாகங்கள் (குறிப்பாக,இதயம், ஈரல் மற்றும் நோயாளிகளின் கபம் ஆகியவறறை விரும்பி உண்ணும்.

மலேஷியாவின் "பெனங்கலன்" அழகான ஒரு இளம் பெண்ணாகவோ அல்லது சற்று வயதான பெண்ணாகவோ காட்சி அளிக்கும் இது மாய வேலைகள் மற்றும் அமானுஷ்ய செயற்களின் மூலம் தனது அழகைப் பெற்றது. இது ஒரு கரும் பைசாசமாகவே புனைகதைகளில் பொதுவாகச் சித்தரிக்கப்படுகிறது. 
இவளால் நச்சுப் பற்கள் கொண்ட தன் தலையைத் தனியாக அகற்ற முடியும். இரவுகளில் குறிப்பாக கர்ப்பிணிகளின் குருதி தேடி அலைவாள். 
மலேஷியர்கள் தங்கள் வீட்டின் கதவுகள் மற்றும் ஜன்னல்களைச் சுற்றி "ஜெருஜு" (விஷ்ணு கிரந்தம்) செடிகளை தொங்க விடுவார்கள். இதனால் "பெனங்கலன்" தன் குடல், செடியின் முட்களில் மாட்டிக் கொண்டு விடும் என்ற அச்சம் காரணமாகத் தங்கள் வீட்டினுள் நுழையாது என்று நம்புகிறார்கள். 
பாலினிக்களின் புனை கதைகளில் வரும் லெயக் என்பதும் இதை ஒத்த ஒன்றுதான். 
இந்தோனேஷியாவின், "குண்டிலனக்" அல்லது "மடியானக் " அல்லது மலேஷியா வின் "பொண்டியானக்" அல்லது "லங்க்ஸ்யூர் " என்பது மகப்பேறின்போது இறந்து, ஆவியாகப் போய்விட்ட ஒரு பெண். இது கிராமத்தாரைப் பயமுறுத்திப் பழி வாங்குமாம். 
இவள் நீண்ட கூந்தல் கொண்ட கவர்ச்சியான ஒரு பெண்ணாகத் தோன்றுவாள். அந்தக் கூந்தல் அவள் கழுத்தின் பின்புறம் உள்ள ஒரு ஓட்டையை மறைத்திருக்கும். அந்த ஓட்டை வழியாகத்தான் அவள் குழந்தைளின் ரத்தத்தை உறிஞ்சுவாள். 
அந்த ஒட்டையை அவளுடைய கூந்தலால் மூடுவது, அவளை விரட்டி விடும்.

ஒரு "லங்க்ஸ்யூர்" ஆகாமல் இருப்பதற்காக, சவங்களின் வாயில் கண்ணாடி சிறுமணிகளும், கக்கங்களில் முட்டைகளும், உள்ளங்கைகளில் ஊசிகளும் வைக்கபப்ட்டன.

(விரைத்த சடலம் எனப் பொருள்படும்) ஜியாங்க் ஷிமேற்கத்தியர்களால் சில சமயம் "சீன வாம்பயர்" என்றழைக்கப்படுகிறது. இவை உயிரூட்டப்பட்ட சடலங்களாகும், இவை சுற்றித் திரிந்து உயிருள்ள மனிதர்களைக் கொன்று அவர்களின் ஜீவ சகதியை (க்வி) உறிஞ்சி விடும். 
ஒரு மனிதனின் ஆத்மா (魄 "போ" ) அவன் உடலை விட்டுச் செல்லத் தவறிவிடும்போது இது உருவாவதாக கூறப்படுகிறது. 
சிலர் வாம்பயருடன் "ஜியாங்க் ஷி" ஒப்பிடப்படுவதை ஒப்புக் கொள்வதில்லை. காரணம், "ஜியாங்க் ஷி" க்களுக்கு யோசிக்கும் திறனோ, புத்தியோ கிடையாதாம். 
இதன் அசாதாரணமான ஒரு அம்சம் வெள்ளை மற்றும் பச்சை நிறம் கலந்த அதன் ரோமத் தோலாகும். இது சடலங்களின் மேல் வளரும் பூஞ்சனம் மற்றும் காளான்களால் உண்டாவது.

= நவீன கால நம்பிக்கைகள். =

நவீன புனைகதைகளில் வாம்பயர் ஒரு நளினமான, கவர்ச்சி வில்லனாக சித்தரிக்கபபடுகிறது. 
பொதுவாக வாம்பயர்கள் பற்றிய மூட நம்பிக்கைகள் அகன்று விட்டாலும், இன்னும் வாம்பயர்களைப் பார்த்ததாகச் சொலவ்து அவ்வப்போது நிகழ்ந்து கொண்டுதான் இருக்கிறது. 
பொதுவாக சமூக காரணங்களுக்காகவே பிரதானமாக அமைக்கப்பட்டிருந்தாலும், உண்மையில் வாம்பயர்களை வேட்டையாடும் சங்கங்கள் இன்னும் இருக்கின்றன. 
2002ம் ஆண்டின் இறுதி மற்றும் 2003ம் ஆண்டின் துவக்கத்தில் கூட வாம்பயர்களைத் தாக்குவது பற்றிய புகார்கள் ஆப்பிரிக்க நாட்டின் மலவிபகுதியில் இருந்தன. இதில் ஒரு தனி நபரை ஒரு கும்பல் கற்களால் அடித்துக் கொல்வதும், மேலும், அரசாங்கமே வாம்பயர்களுடன் கைகோர்த்துள்ளது என்ற நம்பிக்கையில் கவர்னர் எரிக் சிவாயா உள்ளிட்ட குறைந்த பட்சம் நான்கு பேரைத் தாக்கிய நிகழ்வும் நடந்தன.

1970களின் துவக்கத்தில் லண்டன் ஹைகேட் சிமெட்ரியில் வாம்பயர்கள் உலவுவதாக உள்ளுர் பத்திரிகைகள் வதந்திகளைக் கிளப்பின. கற்றுக்குட்டி வாம்பயர் வேட்டைக்காரர்கள் அந்த சிமெட்ரிக்குப் படையெடுத்தனர். இதைப் பற்றிப் பல புத்தகங்கள் எழுதப்பட்டிருக்கின்றன. இவற்றில் முதலில் வெளிவந்தது, ஷான் மான்செஸ்டர் என்னும் உள்ளுர் ஆசாமி எழுதியது. இவ்ர்தான் ஹைகேட் வாம்பயர் இருப்பதாக முதலில் தகவல் சொன்னவர். பின்னாளில் இவர் அந்தப் பகுதியில் ஒரு வாம்பயர் கூட்டத்தையே தான் பேயாட்டி விரட்டி விட்டதாக கூறினார். 
2005ஆம் ஆண்டு ஜனவரி மாதம் இங்கிலாந்தின் பிர்மிங்ஹாம் பகுதியில் ஒருவர் பல பேரைத் தாக்கிக் கடித்து விட்டதாக வதந்திகள் பரவின. ஒரு வாம்பயர் தெருக்களில் உலவுகிறதோ என்ற அச்சத்தை இது அதிகரித்தது. ஆனால், அப்படி ஒரு குற்றம் எதுவும் நிகழவில்லை என்றும், இது வெறும் நகர்ப்புற கட்டுக்கதை என்றும் உள்ளூர் காவல் துறையினர் அறிவித்தனர்.

நவீன காலத்தில் வாம்பயர் தொடர்பான நிகழ்ச்சிகளில் மிகவும் குறிப்பிட்டுக் கூறப்பட்ட ஒன்று, ப்யுயர்டோ ரிகோ மற்றும் மெக்சிகோவின் "சுபாகாப்ரா" ("ஆடு உறிஞ்சி"). இது வீட்டுக் கால் ந்டைகளின் சதை மற்றும் ரத்தத்தை உறிஞ்சுவதாக கூறப்பட்டது. இதுவும் ஒருவிதமான வாம்பயரோ என்று சிலரை எண்ண வைத்து விட்டது. இந்த "சுபாகாப்ரா அச்ச வெறி" 1990களின் இடைக் காலப் பகுதியில் நிலவிய பொருளாதார மற்றும் அரசியல் சிக்கல்களுடன் அடிக்கடி தொடர்பு படுத்தப்பட்டது.

வாம்பயர் பற்றிய கட்டுக்கதைகள் மிக அதிகமான அளவில் உருவான ஐரோப்பாவில், பல சமூகங்கள் பொருளாதார நோக்கங்களுக்காக ஆவிகளைத் தழுவிக் கொண்டாலும், வாம்பயர் ஒரு கற்பனைப் பாத்திரமாகவே கருதப்படுகிறது. பல நிகழ்வுகளில், குறிப்பாக சிறிய பகுதிகளில், இந்த மூட நம்பிக்கை இன்னும் பெரிய அளவில் நிலவுகிறது. வாம்பயர்களைப் பார்த்ததாகவும், அவை தாக்கியதாகவும் அடிக்கடி கூறப்படுகிறது. 2004ஆம் வருடம் ஃபிப்ரவரி மாதம்,ரொமானியாவில், டோமா பீட்டர் என்பவரின் உறவினர்களில் பலர் அவர் ஒரு வாம்பயராக மாறிவிட்டதாக அஞ்சினர். அவர் சடலத்தைத் தோண்டியெடுத்து, அதன் இதயத்தைப் பிளந்து அதை எரித்தனர். அந்த சாம்பலைக் குடிப்பதற்காக அதை நீருடன் கலந்தனர்.

நவீன காலத்தில் அக்கல்ட் எனப்படும் மாயவித்தை இயக்கங்களின் ஆவி சார்ந்த ஒரு பகுதியாக வாம்பயரிசம் காணப்படுகிறது. வாம்பயர் பற்றிய கதைகள், அதன் மாய வித்தைக் குணங்கள், அதன் ஆசை காட்டி மயக்கும் வசீகரம், மிருகத்தனமான குணம் ஆகியவை ஆன்மீக அமைப்பின் சடங்குகள், சக்தியளித்தல் மற்றும் மாயவித்தைகள் ஆகியவ்ற்றில் சுவீகரிக்கப்படுவதற்கான சாத்தியத்திற்கு பலமான குறியீடுகளைக் கொண்டுள்ளன. 
பல நூற்றாண்டுகளாக ஐரோப்பாவின் அக்கல்ட் சொசைட்டியில் வாம்பயர் ஒரு பகுதியாக இருந்து வந்துள்ளது. அது அமெரிக்க துணைக் கலாசாரத்திலும் ஒரு பத்தாண்டு காலத்திற்கும் மேலாகப் பரவி நியோ கோதிக் ஈஸ்தடிக்ஸின் பாதிப்புக்குள்ளாகி அதனுடன் கலந்து விட்டது.

லெ வாம்பைர்,லித்தோகிராஃப் பை ஆர் டெ மொரைன் இன் ஃபெவெல் (1851-1852)]]

வாம்பயர் பற்றிய மூட நம்பிக்கைகள் மற்றும் சில சமயங்களில் வாம்பயர்களை எதிர்க்க உருவான சமூகம் தழுவிய ஒரு வெறிச்செயல் ஆகியவற்றிற்கு மூல காரணங்களாகப் பல வாதங்கள் வெளியிடப்பட்டுள்ளன. இறப்பதற்கு முன்பே புதைத்து விடுதல் தொடங்கி, மரணத்திற்குப் பின் மனித உடல் இயற்கையிலேயே சிதைவடையும் சுழற்சி பற்றிய ஆரம்ப கால அறியாமை வரை வாம்பயர் பற்றிய மூட நம்பிக்கைகளுக்கு பல காரணங்கள் கூறப்படுகின்றன.

கிழக்கு ஐரோப்பாவின் வாம்பயருக்கு ஈடான மூட நம்பிக்கைகளை அநேக கலாசாரங்கள் கொண்டிருந்தாலும், ஸ்லேவிக் வாம்பயர்தான் பிரபலமான கலாசாரங்களின் வாம்பயர் பற்றிய கருத்துகளுக்கு உட்புகுந்த ஆவி பற்றிய மூட நம்பிக்கை. ஸ்லேவிக் கலாசாரத்தில் வாம்பயர் பற்றியுள்ள நம்பிக்கைகள் பெரும் அளவில் கிருஸ்துவ மதத்திற்கு மாறுவதற்கு முன்னால் இருந்த அவர்களின் ஆன்மீக நம்பிக்கைகள மற்றும் பழக்க வழக்கங்கள் மற்றும் மரணத்திற்குப் பின் வாழ்வு என்பதைப் பற்றிய அவர்களின் புரிதலையுமே சார்ந்தவை. கிரிஸ்துவ மதத்திற்கு மாறுவதற்கு முன்பான"பழைய மதம்" பற்றி மிகக் குறைவான ஸ்லேவிக் எழுத்துக்களே இருந்த போதிலும், பல பேகன் ஆன்மீக நம்பிக்கைகளும், சடங்குகளும், அந்த மக்கள் கிருஸ்துவத்திற்கு மாறிய பின்னரும் தழைத்தன.

அத்தகைய நம்பிக்கைகள் மற்றும் சடங்குகளில், மூதாதையரை தொழுவது, வீட்டு ஆவிகள் மற்றும் மரணத்திற்குப் பின்னர் ஆத்மா போன்ற நம்பிக்கைகள் உதாரணமாகும். ஸ்லேவிக் பகுதிகளின் வாம்பயர் பற்றிய நம்பிக்கையின் மூலங்களாக நாம் சிக்கலான ஸ்லேவிக் ஆன்மீகத்தை அறியத் தலைப்பட வேண்டும்.

தொழில்மயத்திற்கு முற்பட்ட ஸ்லேவிக் சமுதாயத்தில் பைசாசங்களும், ஆவிகளும் முக்கிய இடம் வகித்தன, அவை மனித வாழ்விலும் அவர்கள் உலகத்திலும் மிகுந்த அளவில் ஊடாடுவதாகவும் கருதப்பட்டன. சில ஆவிகள் நன்மை பயப்பனவாய் இருந்தன. அவை மனிதர்களுக்கு அவர்கள் முயற்சியில் உதவின' வேறு சில ஆவிகளோ தீயவையாய், அழிவுச் சக்தியாக இருந்தன. அத்தகைய ஆவிகளுக்கு உதாரணமாக, டொமொவொய், ருசல்கா, விலா, கிகிமொரா, பொலுட்னிட்சா மற்றும் வொடியானொய் ஆகியவற்றைச் சொல்லலாம். இந்த ஆவிகளும் மூதாதையர் மற்றும் இறந்த சில மனிதர்களிடமிருந்து வந்ததாகக் கருதப்பட்டன. இவை தம் விருப்பப்படி, விலங்குகள் மற்றும் மனிதர்கள் உள்ளிட்ட, வெவ்வேறு உருவங்களில் தோன்றும் திறன் கொண்டவை. இவற்றில் சில மனிதர்களுக்கு தீங்கிழைக்கும் நடவடிக்கைகளில், உதாரணமாக மனிதர்களை மூழ்கடிப்பது, அறுவடையைத் தடுப்பது அல்லது கால்நடைகளின் ரத்தத்தை, சில சமயங்களில் மனிதர்களின் ரத்தத்தையும, உறிஞ்சுவது ஆகியவற்றில், ஈடுபடுபவை. இதனால், இந்த ஆவிகள் தங்களுடைய எசகுபிசகான அழிவு வேலைகளைச் செய்யாதிருக்கும் வண்ணம் அவைகளைத் திருப்திப்படுத்த ஸ்லாவ்கள் கடமைப்பட்டிருந்தார்கள்.

பொதுவான ஒரு ஸலேவிக் நம்பிக்கை உடலுக்கும் ஆத்மாவுக்கும் உறுதியான ஒரு வேறுபாட்டைக் காட்டுகிறது. ஆத்மா என்பது அழிவில்லாததாகக் கருதப்படுகிறது. மரணத்திற்குப் பின்னர் ஆத்மாவானது உடலை விட்டு வெளியேறி விடும் என்றும், அது நிரந்தரமாக வாழ்வை விட்டு நீங்குவதற்கு முன்னால் 40 நாட்களுக்குத் தான் வாழ்ந்த இடம், வேலை செய்த இடம் ஆகியவற்றைச் சுற்றி வரும் என்றும் ஸ்லேவ்கள் நம்பினார்கள். 
இதனால், ஆத்மா தனக்கு வேண்டியபோது வெளியேறுவதற்கு வசதியாக வீட்டில் ஒரு கதவையோ அல்லது ஜன்னலையோ திறந்து வைப்பது அவசியமாகக் கருதப்பட்டது. இந்த நாட்களில் ஆவியானது இறந்து விட்ட உடலுக்குள் மீண்டும் புகுந்து விடும் சக்தி கொண்டதாக நம்பப்பட்டது. 
முன்னர் கூறப்பட்ட ஆவிகளைப் போல, வெளியேறுகிற ஆத்மாவானது, தன் குடும்பத்தார் மற்றும் அக்கம்பக்கத்தாருக்கு இந்த 40 நாட்களில், ஆசியும் வழங்கலாம், அல்லது அழிவையும் உண்டாக்கலாம். 
ஒரு நபர் இறந்துவிட்டால், அப்பொழுது உடலை விட்டு வேளியேறும் ஆத்மாவின் தூய்மை மற்றும் நிம்மதியை உறுதி செய்வதற்காக, அவரைப் புதைக்கும் சடங்குகளுக்கு மிகவும் முக்கியத்துவம் அளிக்கப்பட்டது. ஞானஸ்நானம் அளிக்கப்படாத ஒரு குழந்தை, ஒரு துர்மரணம் அல்லது அல்பாயுசில் மரணம், அல்லது (மந்திரவாதி அல்லது கொலைகாரனைப் போன்ற)ஒரு மோசமான பாவியின் மரணம் ஆகியவை ஆத்மாவின் தூய்மையைக் களங்கப்படுத்தும் காரணிகளாகக் கருதப்பட்டன. உடலை முறையாகப் புதைக்காவிட்டால், அதுவும் ஆத்மாவின் தூய்மையைக் கெடுத்து விடக் கூடும். இதற்கு மாறாக, முறையாகப் புதைக்கப்படாத ஒரு உடலில், மற்ற தூய்மையற்ற ஆத்மாக்களும், ஆவிகளும் புகுந்து கொள்ளவும் கூடும். 
ஒரு தூய்மையற்ற ஆத்மாவிடம் ஸ்லேவ்கள் மிகவும் அஞ்சினர், காரணம் அது பழி வாங்குவதற்கான சாத்தியம்தான்.

இதுபோன்ற மரணம் மற்றும் ஆத்மா பற்றிய வேரூன்றிய நம்பிக்கைகளிலிருந்து வரப்பெற்றதுதான், "வாம்பிர்" பற்றிய ஸ்லேவிக் நம்பிக்கை. வாம்பயர் என்பது சிதைந்துவிட்ட உடல் கொண்ட ஒரு தூய்மையற்ற ஆத்மாவின் வெளிப்பாடு. இறந்து போகாத இந்த ஜீவராசி மிகுந்த பழியுணர்ச்சி கொண்டதாகவும், உயிருடன் இருப்பவர்களிடத்தில் பொறாமை மிக்கதாகவும், தன் இருப்பை தக்க வைத்துக் கொள்ள இதற்கு ரத்தம் தேவைப்படுவதாகவும் கருதப்பட்டது. 
வாம்பயரைப் பற்றிய இந்தக் கருத்து ஸ்லேவிக் நாடுகள் அனைத்திலும் மற்றும் ஸ்லேவிக் அல்லாத சில அண்டை நாடுகளிலும் சிறிது மாறுபட்ட வடிவங்களில் காணப்பட்டாலும், வாம்பயர் நம்பிக்கையின் தடயத்தை கிரிஸ்துவத்திற்கு முன்பாக ஸ்லேவிக் பகுதிகளில் நிலவிய ஸ்லேவிக் ஆன்மீகத்தில் கண்டு கொள்வது சாத்தியமே.

தொழில்மயமாவதற்கு முந்தைய சமுதாயத்தில், இயற்கையாக நிகழும், ஆனால் அவர்களுக்குப் புரியாதிருந்த மரணம் மற்றும் உடல் சிதைந்து போகும் செயல்பாடுகளின் விளைவாகவே வாம்பயர் பற்றிய நம்பிக்கைகள் பிறந்ததாக பால் பார்பர் தமது "வாம்பயர், பரியல் அண்ட் டெத் " (மரணமும் புதைப்பும்) என்ற புத்தகத்தில் குறிப்பிடுகிறார்.

புதைக்கப்பட்ட ஒரு சடலத்தை தோண்டி எடுக்கும்போது அது பொதுவாக சடலங்கள் சிதைவதைப் போல அல்லாமல் சற்று அசாதாரணமாக தோற்றமளித்தால், வாம்பயர் என்று மக்கள் சில சமயங்களில் எண்ணினார்கள். இருப்பினும் ஒரு சடலம் சிதைவது என்பது அந்தப் பகுதியின் வெப்ப நிலை, மண்ணின் குணம் ஆகிய பல காரணிகளுக்கு உட்பட்டது. இதில் பல காரணிகள் சிறிதே அறியப்பட்டவை. 
இதனால் வாம்பயர் வேட்டைக்காரர்கள் இறந்த உடல் சிதையவில்லை என்றும், வேடிக்கையாகச் சொன்னால், சிதைந்த ஒரு உடல் இன்னும் உயிர் இருப்பதன் அடையாளமென்றும் நம்பினார்கள். 
சிதைவதனால் உண்டாகும் வாய்வு சடலங்களை ஊத வைக்கிறது. அதிக அழுத்தம் காரணமாக வாய் மற்றும் மூக்கு வழியாக ரத்தம் வடிகிறது. இதனால் உடல் "குண்டாக"வும் "நன்றாகத் தின்றதை"ப் போலவும், "சிகப்பாக" மாறியும் காணப்படுகிறது. வாழும் காலத்தில் ஒல்லியாகவும், வெளிறியும் இருந்த ஒருவரின் சடலத்தில் இந்த மாற்றங்கள் நிகழ்ந்தால் அது மேலும் அதிகமாகக் கவனத்திற்கு உள்ளாகின்றன. 
அர்னாடு பௌல் வழக்கில், ஒரு வயதான பெண்மணியின் சடலத்தை தோண்டிப் பார்த்தபோது, அவளது அக்கம்பக்கத்தார் அவள் உயிருடன் இருந்தபோது காணப்பட்டதை விட அதிகமாக, அது குண்டாகவும், ஆரோக்கியமாகவும் காணப்பட்டதாக தீர்மானித்தனர். 
தோண்டி எடுக்கப்பட்ட சடலத்திலிருந்து வெளிப்பட்ட ரத்தம் அது அண்மைக்காலம் வரை வாம்பயர் நடவடிக்கைகளில் ஈடுபட்டிருந்ததைப் போல ஒரு தோற்றம் அளித்தது. 
தோல் கருமையாவதும் உடல் சிதைவதனால் நிகழும். 
ஒரு ஊதிப் போன சிதைந்த உடலை கத்தி அல்லது மரக்குச்சியால் குத்தினால், அந்த உடலில் ரத்தம் கசியும், மேலும் அதனுள் தங்கியிருக்கும் வாய்வு வெளியேறவும் வழி வகுக்கும். இதனால் அந்த வாய்வு குரல் வளை வழியாக வெளியேறும்போது, முனகுவது போன்ற ஒரு ஒலி எழலாம்; அல்லது ஆசனவாய் வழியே வாய்வு பிரியும்போது ஏற்படும் ஒலி போன்ற ஒரு ஒலி எழலாம். பீட்டர் லொகோஜோவிட்ஜ் வழக்கில் அறிக்கை அளித்த அதிகாரி கூறுகிறார்: "மிகுந்த மரியாதையின் பேரில் மற்ற பயங்கரமான குறிகளை நான் விட்டு விடுகிறேன்."

மரணத்திற்குப் பிறகு, தோல் மற்றும் ஈறுகளிலிருந்து திரவங்கள் வெளியேறி விடுகின்றன. இதனால் அவை சுருங்கி, முடி, நகங்கள் மற்றும் முகவாயால் மூடப்பட்டிருந்த பற்களின் வேர்களை வெளிக் காண்பிக்கின்றன. 
இதனால், முடி, நகங்கள் மற்றும் பற்கள் வளர்ந்து விட்டதைப் போல ஒரு மாயத் தோற்றம் ஏற்படக் கூடும். ஒரு கால கட்டத்திற்குப் பிறகு, உடலிலிருந்து நகங்கள் விழுந்து விடும், தோல் உரிந்து விடும். லொகோஜோவிட்ஜ் வழக்கில் உட்தோல், நகக் கண் ஆகியவை வெளிப்பட்டது "புதிய தோல்" என்றும் "புது நகங்கள்" என்றும் கூறப்பட்டன.

அந்தக் காலத்தில் நிலவிய மருத்துவ அறிவுக் குறைபாடுகளின் காரணமாக சில தனி நபர்கள் இறப்பதற்கு முன்பே இறந்து விட்டதாகக் கருதப்பட்டு உயிருடன் புதைக்கப்பட்டதும், வாம்பயர் கதைகள் உருவாவதற்கு ஒரு காரணம் என்று ஒரு கருத்து நிலவுவதுண்டு. சில சமயங்களில், ஒரு குறிப்பிட்ட சவப்பெட்டியிலிருந்து சத்தங்கள் கேட்பதாக மக்கள் கூறவும், அதை பிறகு திறந்து பார்த்த பொழுது அதில் அடைபட்டிருந்த பாதிக்கப்பட்டவர் தப்பிப்பதற்கு செய்த முயற்சியாக சவப்பெட்டியின் உட்பகுதியில் நகக் குறிகள் காணப்பட்டதாகவும் கூறப்பட்டதுண்டு. வேறு சில வேளைகளிலோ, உள்ளே இருப்பவர் தமது தலை, மூக்கு அல்லது முகத்தை மோதுவார்; இது பெட்டிக்குள் அவர் "உண்டு கொண்டிருப்பதைப்" போல தோற்றமளிக்கும். இந்த வாதத்தில் ஒரு பிரச்சினை உள்ளது. இறந்ததாகக் கருதப்பட்டு புதைக்கப்பட்டவர்கள் எப்படி உணவு, தண்ணீர் அல்லது சுத்தமான காற்று எதுவுமின்றி அத்தனை காலத்திற்கு உயிருடன் இருந்தார்கள் என்பதுதான் கேள்வி. இந்த ஓசைகளுக்குக் காரணம் இயற்கையாகச் சிதையும் உடல்களிலிருந்து வாய்வு தப்பித்துப் போகும் ஒலி என்று ஒர் மாற்று விளக்கமும் இருந்தது. 
சமாதிகள் ஒழுங்கற்று காணப்பட்டமைக்கு கல்லறைத் திருட்டு மற்றொரு சாத்தியமான காரணம்.

கிராமப்புறக் கதைகளில் வாம்பயர் பற்றியவை மர்மமான நோய்களால் மக்கள் கொத்துக் கொத்தாக மடிவதுடனேயே தொடர்பு கொண்டிருந்தன. இது பொதுவாக ஒரே குடும்பம் அல்லது ஒரு சிறிய சமூகத்தில் நிகழ்ந்துள்ளது. 
கொள்ளை நோயை ஒரு காரணமாகக் குறிப்பிடலாம் என்பது பீட்டர் ப்லொகோஜோவிட்ஜ் மற்றும் அர்னால்ட் பௌல் ஆகிய இருவரது பிரபலமான வரலாறிலும் தெரியவரும். மெர்சி பிரௌன் வரலாற்றிலும் இப்படித்தான். பொதுவாகவே, ந்யூ இங்கிலாந்தில், காச நோய் போன்ற கொள்ளை நோய்களை வாம்பயர்களுடன் தொடர்பு படுத்தும் ஒரு போக்கு இருந்தது 
புபானிக் பிளேக்கின் நிமோனியா வடிவத்தில், நுரையீரலில் திசு உடைந்து விடும். இது உதட்டில் ரத்தம் கசிவதாகத் தோற்றமளிக்கும்.

1985ஆம் வருடம் உயிரியல் வேதியியல் ஆய்வாளர் டேவிட் டோல்ஃபின், போர்ஃபிரியா என்ற அரிதான ஒரு ரத்த முறையின்மைக்கும், வாம்பயர் பற்றிய நம்பிக்கைகளுக்கும் தொடர்பு ஒன்றை வெளிப்படுத்தினார். இந்த நோய் நிலைக்கு ரத்த நாளங்கள் வழியாக இரும்புச் சத்து அளிக்கப்படுவதைக் குறிப்பிட்ட அவர், அதிக அளவில் ரத்தம் செலுத்தப்படுவது ஹெம் என்னும் இரும்புச் சத்தை மையத்தில் கொண்ட ப்ராஸ்தடிக் குழுமம் வயிற்றுச் சுவர் வழியாக ரத்த ஓட்டத்தில் கலந்து விடக் கூடுமென்றார். 
ஆகவே, வாம்பயர்கள் எனப்பட்டவர்கள் இந்த போர்ஃபிரியா நோய்க்கு ஆளாகி, இந்த ஹெம்மை அகற்றுவதற்கு முயன்றவர்களே. 
ஆனால், மருத்துவ ரீதியாக இந்த வாதம் ஒப்புக் கொள்ளப்படவில்லை. போர்ஃபிரியா நோயால் அவதிப்படுபவர்கள் மனித ரத்தத்திற்கு ஏங்குபவர்கள் என்றும், அவ்வாறு மனித ரத்தத்தை அருந்துவது போர்ஃபிரியா வியாதியின் அறிகுறிகளை அகற்றி விடும் என்றும் கூறுவது அந்த நோயைப் பற்றித் தவறாகப் புரிந்து கொள்வதன் அடிப்படையிலானது. மேலும், டால்ஃபின் புனை கதைகளில் வரும் ரத்தம் உறிஞ்சும் வாம்பயர்களுடன், கிராமிய நம்பிக்கையான வாம்பயர்களை குழப்பிக் கொண்டதாக குறிப்பிடப்படுகிறார். இவற்றில் பல ரத்தத்தை அருந்தியதாகக் குறிப்பிடப்படவில்லை. 
மேலும் இதற்கு ஆளானவர்கள் சூரிய ஒளிக்கு மிகு உணர்ச்சி கொண்டவர்களாக இருப்பதால், வாம்பயர்களுக்கு இணையாக்கப்பட்டார்கள். ஆயினும், இது கதைகளில் மட்டுமே வாம்பயர்களுடன் தொடர்பு படுத்தப்பட்டதாகும், கிராமப்புற புனைகதை வாம்பயர்களுடன் அல்ல. 
எப்படியோ, டால்ஃபின் தன் கருத்தை மேலும் பரவலாகப் பிரசுரிக்கவில்லை. 
மருத்துவ நிபுணர்களால் மறுக்கப்பட்ட போதிலும், இது ஊடங்களின் கவனிப்பைப் பெற்று, நவீன புனைகதையில் இடம் பெற்று விட்டது.

வாம்பயர் பற்றிய புனை கதைகளுடன் ராபீசும் தொடர்பு படுத்தப்பட்டுள்ளது. ஸ்பெயின் நாட்டின் விகொவில் ஜெரால் மருத்துவ மனையில் ஒரு நரம்பியலாளராக இருந்த டாக்டர். யுவான் கோமெஜ்- அலோன்சோ, தமது "நரம்பியல்" பற்றிய ஒரு அறிக்கையில், இந்த சாத்தியத்தை ஆராய்ந்தார். 
பூண்டு மற்றும் வெளிச்சம் ஆகியவற்றைக் கண்டு மிரள்வது மிகு உணர்ச்சியினால் இருக்கக் கூடும், இது ராபிசின் ஒரு அறிகுறியாகும். இந்த நோய் மூளையின் பகுதிகளையும் தாக்கலாம். இதனால், சாதாரணமான உறக்க நிலைகளில் தொல்லைகள் உருவாகலாம் (இதனால் ராத்திரி வேளைகளில் சுற்றலாம்) மற்றும் பாலியல் மிகு உணர்ச்சி உண்டாகலாம். 
ஒரு மனிதன் தன் பிரதிபலிப்பைப் பார்க்க முடிந்தால் அவன் ராபிட் அல்ல என்று புனைகதைகள் கூறியதுண்டு. (இது வாம்பயர்களுக்கு பிரதிபலிப்பு கிடையாது என்பதன் உருவகமாகும்) 
வாம்பயர்களுடன் தொடர்பு படுத்தப்படும் ஒநாய்களும், வௌவால்களும் ராபீஸ் நோயைக் கடத்துபவையாக இருக்கலாம். 
இந்த நோய் கண்டவர்களுக்கு மற்றவர்களைக் கடிக்க வேண்டுமென்ற வெறியும், வாயோரம் ரத்தம் கொப்புளிப்பதும் ஏற்படலாம்.

வெல்ஷ் நாட்டு உளவியல் நிபுணர் எர்னஸ் ஜோன்ஸ் 1931ஆம் வருடம் "ஆன் தி நைட்மேர் " என்ற தமது ஆய்வறிக்கையில், வாம்பயர்கள் என்பது தம்மையறியாமல் ஆழ்மனத்தில் உருவாகும் தற்காப்பு இயக்கமுறையின் வெளிப்பாடேயாகும் என்று குறிப்பிட்டார். காதல், குற்றவுணர்வு, வெறுப்பு ஆகிய உணர்ச்சிகளே கல்லறையிலிருந்து திரும்ப வருபவர்களைப் பற்றிய கருத்துக்களுக்கு உரமிட்டது. இறந்து போன தங்கள் அன்புக்குரியவர் ஒருவருடன் மீண்டும் இணைவதற்கு ஏங்குபவர்கள் இறந்து போனவரும் அவ்வாறே ஏங்கி மீண்டும் வருவதாக ஒரு கருத்தை வெளிப்படுத்தக் கூடும். இதிலிருந்தே கிராமப் புறங்களில் வாம்பயர் மற்று பைசாசங்கள் பற்றிய புனை கதைகளும், அவை உறவினர்களை, குறிப்பாக முதலில் தமது வாழ்க்கைத் துணையை, சென்று பார்ப்பதுமான நம்பிக்கை உருவானது. இருப்பினும், குற்ற உணர்வு கொண்டிருந்த உறவு முறைகளில், மீண்டும் இணைவதற்கான இந்த ஆவல் மன உளைச்சலாக மாற்றுரு பெற்றது. 
இது உணர்வுகளை மனத்தில் அடக்கி வைத்துக் கொள்வதில்முடியலாம். இதை அச்ச நோய் (மார்பிட் ட்ரெட்) உருவாவதுடன் ஃபிராய்ட் தொடர்புபடுத்தினார். 
இந்த விஷயத்தில் முதலில் இருந்த (உடலுறவுக்கான) மீண்டும் இணையும் ஆசை முற்றிலும் மாறிவிடும் என்று ஜோன்ஸ் எடுத்துரைத்தார்: ஆசைக்குப் பதிலாக அச்சம் வந்து விடுகிறது, காதலுக்குப் பதிலாக துன்புறுத்திப் பாலியல் மகிழ்ச்சி பெறும் குணம் வந்து விடுகிறது; பிரியமான நபர் அல்லது பொருளுக்குப் பதிலாக அறியாத ஒன்று வந்து விடுகிறது. இதில் உடலுறவு தொடர்பான அம்சம் இருக்கலாம் அல்லது இல்லாதிருக்கலாம். நவீன விமர்சகர்கள் இன்னும் எளிமையான ஒரு கருத்தைச் சொல்கிறார்கள்: மனிதர்கள் வாம்பயர்களை இறப்பின்மையோடு தொடர்பு படுத்துவதன் காரணம், தாற்காலிகமாவது அவர்கள் மரணம் பற்றிய அச்சத்திலிருந்து விடுபட விரும்புவதுதான்.

ரத்தத்தை உறிஞ்சும் செயலின் உள்ளீடாக உள்ள பாலியல் உணர்வை, இங்குபஸ் (ஆணுருவம் கொண்டு பெண்களின் மீது படுத்து உடலுறவு கொள்ளும் ஒரு பிசாசு) போன்ற நடத்தையுடன் மற்றும் நரமாமிசம் உண்பதுடன் குறிப்பாக இணைப்பதில் அறியலாம். தங்களுக்கு இரையான மனிதர்களிடமிருந்து வேறு பல திரவங்களையும் இவை கறந்து விடுவதாகவும் பல கதைகள் கூறுகின்றன. இதில் நம்மையும் அறியாமல் இது விந்துடன் இதனைத் தொடர்பு படுத்தப்படுவது நன்றாகத் தெரிகிறது. முடிவாக ஜோன்ஸ் குறிப்பிடுகிறார்: சாதாரணமான பாலியல் அம்சங்கள் அழுத்தப்படும்போது, அவற்றின் வக்கிரமான வடிவங்கள் வெளிவரும். உதாரணமாக மற்றவர்களைத் துன்புற்த்தி அதன் மூலம் பாலியல் மகிழ்ச்சியைப் பெறும் சாடிசம்; இதில் வாய்வழி சாடிசம் என்பது வாம்பயர் நடத்தையில் முக்கியமான அங்கம் என்று கருத்து கொண்டிருந்தார்.

நவீன கால கட்டத்தில் மீண்டும் கண்டுபிடிக்கப்பட்ட வாம்பயர் கட்டுக்கதைகளில் அரசியல் ரீதியான மேலோட்டங்களும் இல்லாமல் இல்லை. 
தனியானதொரு மாளிகையில், பைசாசங்களாக மாறிவிட்ட சிலருடன் மட்டுமே, இரவில் மட்டும் தோன்றி தனது குடியானவர்களைத் தின்று வாழும் செல்வந்தரான கௌண்ட் டிராகுலா, மற்றவர்களை உறிஞ்சி வாழும் "அன்சியன் அடக்கு முறை ஆட்சி" யின் குறியீடு. 
வெர்னர் ஹெர்ஜோக் தனது "நோஸ்ஃபெரடு தி வாம்பயர்" என்னும் நூலில், அதன் கதாநாயகனான எஸ்டேட் ஏஜண்ட் அடுத்த வாம்பயராகும்போது, இந்த அரசியல் மேலோட்டத்திற்கு மேலும் ஒரு வேடிக்கையான திருப்பம் தருகிறார்; இந்த வழியில்தான் முதலாளி வர்க்கமான பூர்ஷ்வாக்கள் அடுத்த மனித உறிஞ்சு வர்க்கமாக மாறுகிறார்கள்.

பல கொலைகள் அதற்கு இரையானவர்களின் மீது வாம்பயர் சடங்குகள் போலத் தோற்றமளிக்கும் செயல்களைச் செய்தபின் நிகழ்த்தப்பட்டிருக்கின்றன. தொடர் கொலைகாரர்களானபீட்டர் குர்டென் மற்றும் ரிச்சர்ட் ட்ரெண்டன் சேஸ் ஆகிய இருவரும், தங்களால் கொலையுண்டவர்களின் ரத்தத்தைக் குடிப்பது கண்டு பிடிக்கப்பட்ட பிறகு, "வாம்பயர்கள்" என்று சிறு செய்தித் தாள்களில் அழைக்கப்பட்டார்கள். இதைப் போலவே 1932ஆம் வருடம், ஸ்வீடனில் உள்ள ஸ்டாக்ஹோமில் தீர்வு காணப்படாத ஒரு கொலை வழக்கு, பலியானவரின் மரணம் நிகழ்ந்த சூழ்நிலைகளின் காரணமாக, "வாம்பயர் கொலை" என்றே செல்லப்பெயரிடப்பட்டது. 16ஆம் நூற்றாண்டின் பிற்பகுதியில், ஹங்கேரியன் குறு நில அரசியும் (கௌண்ட்ஸ்), பெரும் அளவில் மக்களைக் கொன்றவளுமான எலிசபெத் பதோரி அந்த நூற்றாண்டின் பிற்பகுதியில் எழுதப்பட்டவைகளில், மிகக் கேவலமான முறையில், தனது அழகையும், இளமையையும் தக்க வைத்துக் கொள்வதற்காக தனக்கு இரையானவர்களின் குருதியில் குளித்ததாகச் சித்தரிக்கப்பட்டாள்.

சமீபத்திய பிரபல கலாசாரம் முதல் சடங்கு சார்ந்த அறிகுறிகளை அடியொற்றி வந்த திகில் படங்கள், ஆன் ரைஸ் எழுதிய புனை கதைகள் மற்றும் விக்டோரியன் இங்கிலாந்தின் வாழ்வு முறைமைகள் ஆகியவற்றின் பின்னணி அடுத்தவர்களின் ரத்தத்தை சும்மா ஒரு ஜாலிக்காக் குடிக்கும் கோத் துணைக் கலாசாரத்திற்குள் பெருமளவில் இருக்கும் தற்போதைய ஒரு துணைக் கலாசாரத்திற்கான ஒரு பிரயோகம், "வாம்பயர் வாழ்வு முறை" என்பதாகும். வாம்பயர் துணைக் கலாசாரத்திற்கு உட்பட்ட வாம்பயரிசத்தில் "சாங்குவின் வாம்பயரிசம்ப" ராணிக் சக்தியால் ஊட்டம் பெறுவதாகக் கூறப்படும் "சைக்கிக் வாம்பியரிசம்" ஆகிய இரண்டுமே அடங்கும்.

பல கலாசாரங்களில் இவைகளைப் பற்றிய கதைகள் இருந்தாலும், வாம்பயர் வௌவால்கள் வெகு அண்மையில்தான் வாம்பயர் பாராம்பரிய புனைகதையின் முக்கிய அங்கமாயின. சொல்லப்போனால், 16வது நூற்றாண்டில் தென் அமெரிக்காவின் மெயின்லாண்டில் இவை கண்டு பிடிக்கப்பட்டபோதுதான், இந்த வாம்பயர் வௌவால்கள் வாம்பயர் புனைகதைகளுடன் இணைக்கப்பட்டன. 
ஐரோப்பாவில் வாம்பயர் வௌவால்கள் இல்லாவிடினும், அமானுஷ்யம் மற்றும் சகுனம் ஆகியவ்ற்றுடன் ஆந்தைகள் நெடுங்காலமாகவே தொடர்பு படுத்தப்பட்டு வந்திருக்கின்றன. இதற்குக் காரணம் அவைகளுக்குள்ள இரவில் நடமாடும் பழக்கம்தான். நவீன ஹெரால்டிக் பாராம்பரியத்தில் ஆந்தை என்பதற்கு "இருள் மற்றும் குழப்பம் ஆகியவற்றின் சக்தி பற்றிய அறிநிலை" என்று பொருளாகும்.

உண்மையான வாம்பயர் வௌவால்களின் மூன்று இனங்களும் லத்தீன் அமெரிக்காவில் ஒரு பகுதியில் மட்டுமே காணப்படுபவைதாம். மனித அறிவிற்கு எட்டிய வரையில் அவற்றிற்கு புராதான உலகில் உறவினர்கள் யாரும் இருந்ததைக் குறிப்பிடும் வகையில் சாட்சியம் ஏதும் இல்லை. 
எனவே, வாம்பயர் வௌவாலைப் பற்றிய ஒரு நினைவை அல்லது முறைமாற்றப்பட்ட ஒரு அளிப்பைத்தான் புனைகதை வாம்பயர் பிரதிநிதித்துவப்படுத்துகிறது என்பது சாத்தியமே அல்ல. வாம்பயர் கதைகளை ஒட்டித்தான் வௌவால்கள் பெயரிடப்பட்டனவே தவிர, அவற்றையொட்டி வாம்பயர் கதைகள் வரவில்லை; "ஆக்ஸ்ஃபோர்ட் ஆங்கில அகராதி" யில் பாராம்பரியப் புனைகதை வடிவில் வாம்பயர் என்ற சொல் 1734ஆம் வருடத்திலிருந்து புழக்கத்தில் உள்ளது. மிருகத்தைக் குறிக்கும் ஒரு சொல்லாக அது பயன்படுத்தப்பட்டது 1774ஆம் ஆண்டிலிருந்துதான். ஒரு வாம்பயர் வௌவாலின் கடி ஒருவருக்கு அப்படி ஒன்றும் மிகப் பெரிய தீங்கு விளைவிப்பதில்லை என்றாலும், அது மனிதர்களையும், மிகுந்த அளவில் கால்நடைகளையும் தனக்கு இரையாக்கிக் கொள்வதாக அறியப்பட்டது. அடிக்கடி அது தனது குறியான இரண்டு பற்குறிகளை பலியானவரின் தோலில் விட்டுச் செல்வதாகவும் அறியப்பட்டது.

இலக்கிய டிராகுலா நாவலில் பல சமயங்களில் வௌவாலாக உரு மாற்றம் கொள்கிறது, இரண்டு முறை வாம்பயர் வௌவால்களே குறிப்பிடப்படுகின்றன. நாவலைத் தொடர்ந்து 1927வது ஆண்டு மேடை நாடகமாகத் தயாரிக்கப்பட்ட "டிராகுலா" வில் டிராகுலா ஒரு வௌவாலாக மாறியது. இதை போலவே திரைப்படத்திலும், பெலா லுகோசி ஒரு வௌவாலாக மாறுகிறார். 
இந்த வௌவாலாக மாறுகின்ற காட்சி மீண்டும் "சன் ஆஃப் டிராகுலா" திரைப்படத்தில் லோன் ஷானி ஜூனியரால் பயன்படுத்தப்பட்டது.

= நவீனப் புனைகதைகளில் =

தற்போது பிரபல புனைகதையில் வாம்பயர் என்பது நிரந்தரமான ஒரு அங்கமாகி விட்டது. 
இத்தகைய புனைகதைகள் பதினெட்டாம் நூற்றாண்டில் துவங்கி, பத்தொன்பதாம் நூற்றாண்டின் சிறுகதைகள் வரை தொடர்ந்தன. இவற்றில் முதன் முதலாக வெளியானதும், மிகுந்த அளவில் தாக்கத்தை ஏற்படுத்தியதுமானது, வாம்பயர் லார்ட் ருத்வென் பாத்திரத்தைக் கொண்டிருந்த ஜான் பாலிடொரி எழுதிய "தி வாம்பையர்" என்பதாகும் (1819). தொடர்ந்து அவன் எதிர்மறை நாயகனாகத் தோன்றிய தொடர் வாம்பயர் நாடகங்களிலும் லார்ட் ருத்வென்னின் அட்டகாசங்கள் மேலும் விஸ்தாரமாக விவரிக்கப்பட்டன. வாம்பயர் கதைக் கருத்து தொடர்ந்து பென்னி ட்ரெட்ஃபுல் என்பதிலும், தொடர் பிரசுரங்களாக "வார்னே தி வாம்பயர்" (1847) போன்றவற்றில் தொடர்ந்து எல்லாக் காலங்களுக்கும் மிகப் பிரதானமான வாம்பயர் நாவலான 1897ம் வெளியான ப்ராம் ஸ்டோக்கரின் ""டிராகுலா" " நாவலில் சிகரத்தை அடைந்தது. 
காலப்போக்கில், தற்போது முக்கிய அங்கமாகக் கருதப்படும் சில அம்சங்கள் வாம்பயரின் தோற்ற வடிவில் சேர்த்துக் கொள்ளப்பட்டன: வார்னே தி வாம்பயர் மற்றும் கௌண்ட் டிராகுலா இரண்டிலும் முன்பக்கம் நீட்டிக் கொண்டிருக்கும் பற்கள் இருந்தமை மற்றும் முர்னௌவின் "நொஸ்ஃபெரடு" வில் சூரிய ஒளியைக் கண்டு அஞ்சுவது ஆகியவற்றைத் தொடர்ந்து கோரைப் பற்கள் மற்றும் சூரிய ஒளியைக் கண்டு அஞ்சுவது ஆகிய இரண்டும் 19வது நூற்றாண்டின்போது வாம்பயரின் உடல் மற்றும் குண அம்சங்களாக உருவாயின. 
வாம்பயரின் நீளமான உடை 1920களின் மேடை நாடகங்களில் உருவானது. நாடகாசிரியர் ஹாமில்டன் டீன் அறிமுகப்படுத்திய உயர்ந்து நிற்கும் காலர், நாடக மேடையில் டிராகுலா சட்டென்று மறைவதற்கு உதவியது. 
பாராம்பரிய புனைகதைகளில் இதைப் போல ஒன்றும் காணப்படாவிட்டாலும், லார்ட் ருத்வென் மற்றும் வார்னே இருவரும் நிலவொளியில் குணமடையும் திறன் பெற்றிருந்தார்கள். புனைகதைகளில் வெளிப்படையாக இன்றி உட்கருத்தாக கூறப்பட்டிருந்த இறவாமை வாம்பயர் திரைப்படங்களிலும், இலக்கியங்களிலும் அதிக அளவில் மேற்கொள்ளப்பட்ட ஒரு அம்சமாக இருந்தது. 
தன் முந்தைய வாழ்வில் தனக்கு சமமாக இருந்தவர்களின் ரத்தத்திற்கான வேட்கை, முடிவில்லாத வாழ்க்கைக்கான விலையாக மிக அதிகமாக குறிப்பிடப்பட்டது.

டி.ஹெச் ஃப்ரிஸ்டனின் "கார்மில்லா", 1872, தி டார்க் ப்ளுவிலிருந்து]]

வாம்பயர் அல்லது ஆவி பிசாசு என்பது முதலில் ஹென்ரிச் அகஸ்ட் ஒஸ்ஸென்ஃபெல்டெர் எழுதிய "தி வாம்பயர்" (1748), கோட்ஃப்ரைட் அகஸ்ட் பர்கர் எழுதிய "லெனொர்" (1773), ஜோஹன் வுல்ஃப்கேங்க் வொன் கதே எழுதிய "டை ப்ரௌட் வொன் கொரிந்த்" , "தி ப்ரைட் ஆஃப் கொரிந்த்" (1797) சாமுவேல் டெய்லர் கொலரிட்ஜின் முடிவடையாத "க்ரிஸ்டாபெல்" மற்றும் லார்ட் பைரன் எழுதிய "தி கையௌர்" (1813) போன்ற கவிதைகளில் தோன்றியது. 
வாம்பயர் பற்றிய முதல் உரைநடை புனைகதையை உருவாக்கிய பெருமையும் பைரனுக்குக் கிடைத்தது: "தி வாம்பயர்" (1819). இருப்பினும் உண்மையில் இதன் ஆசிரியர், தன் ஒப்பற்ற நோயாளியின் புதிரான அரைகுறைக் கதையை தொகுத்து முழுமைப்படுத்திய பைரனின் மருத்துவர் ஜான் பொலிடொரிதான். 
பைரனின் காதலி லேடி கரோலின் லாம்ப் தனது புகழ்ச்சியற்ற "ரொமான்-அ-க்ளெஃப்", "க்ளெனர்வோன் " (பைரனின் காட்டுத்தனமான வாழ்க்கையின் அடிப்படையிலான ஒரு கோதிக் மாயக்கதை) என்பதில் விவரித்த பைரனின் சொந்த ஆளுமைக் குணமே பொலிடொரியின் இறவாத நாயகன் லார்ட் ருத்வெனுக்கான மாதிரியாக பயன்படுத்தப்பட்டது. 
"தி வாம்பயர்" மிகுந்த அளவில் வெற்றியடைந்தது. 19ஆம் நூற்றாண்டின் துவக்கத்தில் வாம்பயர் இலக்கியங்களில் பெரும் செல்வாக்குடன் திகழ்ந்தது.

ஜேம்ஸ் மால்கம் ரைமர் எழுதிய "வார்னே தி வாம்பயர்" விக்டோரிய இடைக் காலத்திய மிகப் பெரிய பிரபல எழுத்தாகச் சுட்டப்படும் கோதிக் திகில் கதையாக திகழ்ந்தது. ( இதற்கு மாறாக இந்தப் புகழ், 1845 முதல், 1847 வரை தொடர் பிரசுரங்களாக வெளிவந்த, தாமஸ் ப்ரெஸ்கெட் ப்ரெஸ்ட் ஆக்கமான "பென்னி தி ட்ரெட்ஃபுல்ஸ்" என்பதற்கும் , அதன் மலிவான விலை மற்றும் பயங்கரமான உட்பொருள்களின் காரணமாக அளிக்கப்படுகிறது) இந்தக் கதை 1847ஆம் வருடம் இரண்டு பத்திகளாக 868 பக்கங்கள் கொண்ட புத்தக வடிவில் பிரசுரிக்கப்பட்டது. இது குறிப்பிடத்தக்க முறையில், மர்மமான எழுத்து நடையும், வார்னே பலி கொள்ளும் சாகசங்களை விவரிக்கும் விபரமான உருவகக் காட்சிகளும் கொண்டிருந்தது. இந்த இனத்தில் முக்கியமாகச் சேர்ந்த ம்ற்றொன்று, ஷெரிடன் லெ ஃபனுவின் லெஸ்பியன் வாம்பியர் கதையான "கார்மிலா" (1871). தனக்கு முன்னம் இருந்த வார்னேயைப் போல, வாம்பயர் கார்மிலாவும் அவளது நிர்ப்பந்தமான நிலையை எடுத்துக் காட்டிய விதத்தில், சற்று இரக்கத்தைத் தூண்டும் வகையிலேயே சித்தரிக்கப்பட்டாள்.

ப்ராம் ஸடோக்கரின் "டிராகுலா"(1897) வைப்போல வேறு எந்த ஒரு பிரபல புனைகதையும் வாம்பயர்களை செல்வாக்காகவும், உறுதியானதாகவும் சித்தரிக்கவில்லை. 
அது வாம்பயரிசத்தை ஒரு பைசாசம் உடலில் புகுவதால் தொற்றும் ஒரு நோய் போல, நீரோட்டமாக பாலியல் குறிகளுடனும், ரத்தம் மற்றும் மரணம் ஆகியவற்றைச் சித்தரித்த முறை காச நோயும் மேக நோயும் (சிஃபிலிஸ்) சாதாரணமாக இருந்த விக்டோரிய காலத்து ஐரோப்பாவில் உடனடியாக ஏற்கப்பட்டது. ஸ்டோக்கர் தனது கதையில் வாம்பயரின் குணங்களாகச் சித்தரித்திருந்தவை பாராம்பரியப் புனைகதைகளுடன் ஒத்திருந்து அவற்றையும் விட மேலோங்கியிருந்தது. இறுதியில் நவீன வாம்பயர் புனைகதையாகவே உருவாகி விட்டது. "தி வாம்பயர்" மற்றும் கார்மிலா போன்ற முந்தைய எழுத்துகளின் தொடர்ச்சியாக 1880களின் இறுதியில் ஸ்டோக்கர் தனது புதிய புத்தகத்திற்கான ஆராய்ச்சியைத் தொடங்கினார். இதற்காக அவர் எமிலி ஜெரால்ட் எழுதிய "தி லேண்ட் பியாண்ட் தி ஃபாரஸ்ட்" மற்றும் ட்ரான்சில்வானியா மற்றும் வாம்பயர்களைப் பற்றிய மற்ற புத்தகங்களையும் படித்தார். லண்டனில் அவருடன் பணி புரிந்த ஒருவர் வ்ளாட் டெபிஸ் எழுதிய கதையான் "ரியல் லைஃப் டிராகுலா" வைப்பற்றிக் குறிப்பிட்டார். உடனே ஸ்டோக்கர் இந்தக் கதையை தன் கதையில் இணைத்துக் கொண்டு விட்டார். 
1897ஆம் வருடத்திய பதிப்பில் இந்தப் புத்தகத்தின் முதல் அத்தியாயம் விடுக்கப்பட்டு விட்டது. அனால், அது 1914வது வருடம் "டிராகுலா'ஸ் கெஸ்ட்" என்பதாக வெளியீடானது.

முதலில் வந்த "அறிவியல்" சார்ந்த வாம்பயர் நாவல்களில் ஒன்று ரிச்சர்ட் மதெசனின் 1954ஆம் வருடத்திய "ஐ ஆம் எ லெஜண்ட்" . இது தி லாஸ்ட் மேன் ஆன் எர்த்(1964), தி ஒமெகா மேன் (1971) மற்றும் ஐ ஆம் எ லெஜண்ட்(2007) ஆகிய திரைப்படங்களுக்கு அடிப்படையாக பயன்படுத்தப்பட்டது.

21ஆம் நூற்றாண்டு வாம்பயர் புனைகதைகளுக்கு மேலும் உதாரணங்களைக் கொண்டு வந்தது. அவை ஜே.ஆர். வார்டு எழுதிய பிளாக் டாகர் ப்ரதஹூட் தொடர் மற்றும் மிகவும் பிரபலமடைந்த இதர வாம்பயர் புத்தகங்களாகும். இவை பதின்வயதினர் மற்றும் இளைஞர்களை மிகவும் ஈர்த்தன. 
இத்தகைய வாம்பயர் தன்மை கொண்ட அறிவியலுக்கு அப்பாற்பட்ட அமானுஷ்ய காதல் நாவல்கள் மற்றும் வாம்பயர் தொடர்பான சிக் லிட் மற்றும் வாம்பயரின் மாயங்கள் நிறைந்த துப்பறியும் கதைகளும் தற்காலத்தில் மிகுந்த அளவில் பெருகி வரும் பிரசுரங்களில் குறிப்பிடத்தக்க வகையில் பிரபலமாகியுள்ளன. 
எல்.ஏ.பாங்க்ஸின்தி வாம்பயர் ஹன்ட்ரஸ் லெஜண்ட் சீரிஸ், லாரல் கே ஹாமில்டனின் சிற்றின்பக் கிளர்ச்சி மிகுந்த தொடர்கள மற்றும் கிம் ஹாரிசனின் தி ஹாலோஸ் தொடர் ஆகியவை வாம்பயரை பல புதிய கோணங்களில் சித்தரிக்கின்றன. இவற்றில் சில அசல் வாம்பயர் புனைகதைகளுக்கு சம்பந்தம் இல்லாமலும் இருக்கின்றன.

இருபதாம் நூற்றாண்டின் பிற்பகுதி வாம்பயர் இதிகாசங்கள் பல பாகங்களாக வெளியிடப்படுவதைக் கண்ணுற்றது. இவற்றில் முதன்மையாக இருந்தவை கோதிக் காதல் கதை எழுத்தாளரான மேரிலின் ரோஸ் எழுதிய "பர்னபஸ் கோலின்ஸ்" தொடர், (1966-71) மற்றும் சமகாலத்திய அமெரிக்க தொலைக்காட்சி தொடரை தழுவிய ""டார்க் ஷேடோஸ்" " ஆகியவையாகும். இவை வாம்பயரை பாரம்பரியமாக சாத்தானின் உருவகமாகக் கருதப்பட்டு வந்ததற்கு மாறாக, கவிதையான, துன்பியல் நாயகர்களாக புதிய முறையில் சித்தரிக்கும் பாணியைத் துவக்கியது. இந்த சூத்திரத்தை நாவலாசிரியர் ஆன் ரைஸ் எழுதிய மிகவும் பிரபலமான மற்றும் தாக்கம் ஏற்படுத்திய "வாம்பயர் க்ரானிகிள்ஸ்" (1976-2003)தொடர்ந்தது. ஸ்டீஃபனி மெயர் எழுதிய "ட்விலைட்" தொடரில் (2005-2008) வாம்பயர்கள் மீதான பூண்டு மற்றும் சிலுவை ஆகியவற்றின் சக்தி தவிர்க்கப்பட்டது. வாம்பயர்களுக்கு சூரிய ஒளி தீங்கிழைப்பதில்லை (அவை அவற்றினுடைய அமானுஷ்யத் தன்மையை வெளிப்படுத்தியபோதிலும்).

எஃப்.டபிள்யூ.மார்னௌ'ஸ் நோஸ்ஃபெரடுவிலிருந்து ஒரு ஐகோனிக் காட்சி, 1922.]]
செம்மையான திகில் படங்களின் முக்கியமான ஒரு பாத்திரமாக கருதப்படும் வாம்பயர், திரைப்படம் மற்றும் விளையாட்டுத் தொழில்களில் ஒரு செறிவுள்ள பொருள் என்று நிரூபணம் ஆகிவிட்டது. மற்ற எந்த கதாபாத்திரங்களையும் விட டிராகுலா பல திரைப்படங்களில் பிரதான கதாபாத்திரமாக உள்ளது. இருப்பினும் , ஷெர்லாக் ஹோம்ஸ் மற்றும் பல திரைப்படங்கள் "டிராகுலா" நாவலின் அடிப்படையிலோ அல்லது அதிலிருந்து நெருக்கமாக கிடைக்கப் பெற்றவையோதான். இவற்றில் 1922ஆம் ஆண்டு குறிப்பிடப்படும் வகையில் அடையாளம் காணப்பட்ட வகையில் உருவான, எஃப்.டபிள்யூ. முர்னௌ இயக்கிய "நொஸ்ஃபெரடு" ஊமைப்படமும் உண்டு. இதுதான் டிராகுலாவை முதன் முதலாக திரையில் சித்தரித்த முயற்சி. இதில் கதாபாத்திரங்களும் அவற்றின் பெயர்களும் "டிராகுலாக்களைப் போலவே இருக்க வேண்டுமென்று விரும்பப்பட்டது. ஆனால், ஸ்டோக்கரின் விதவை மனைவியிடமிருந்து முர்னௌவால் இதற்கு சம்மதம் பெற முடியவில்லை. அதனால், இந்தப் படத்தின் பல அம்சங்களை மாற்ற நேரிட்டது. "

"இந்த திரைப்படத்தைப் போலவே, யூனிவர்சலின் " , டிராகுலா "(1931)இருந்தது. பெலா லுகோசி கௌண்டாக நடித்த இந்தத் திரைப்படம்தான் டிராகுலாவைச் சித்தரித்த முதல் பேசும் படம்." 
"தொடர்ந்த பத்து வருடங்களில் பல வாம்பயர் படங்கள் வெளி வந்தன. இவற்றில் மிகவும் குறிப்பிடத்தக்கது" "1936" ஆம் ஆண்டு வெளியான டிராகுலா'ஸ் டாட்டர்.

புதிய ஒரு தலைமுறைக்காக வேண்டி, டிராகுலாவை புகழ் வாய்ந்த [[ஹாமர் ஹாரர்]] தொடர் திரைப்படங்களுக்காக [[கிரிஸ்டோஃபர் லீ]] நடிப்பில் மீண்டும் உருவாக்கம் செய்தபோது டிராகுலா புனைகதைகளுக்கு திரைப்படத் துறையில் பலமான அஸ்திவாரம் போடப்படப்பட்டு விட்டது. 1958ஆம் வருடம் லீ நடித்து பெரும் அளவில் வெற்றியடைந்த "டிராகுலா" வைத் தொடர்ந்து இதன் ஏழு தொடர்ச்சிகள் வெளியாயின. இவற்றில் இரண்டைத் தவிர மற்ற எல்லாவற்றிலும் லீயே டிராகுலாவாகத் தோன்றி இந்தக் கதாபாத்திரத்திற்காக பெரும் பெயர் பெற்றார். 
1970களில் வாம்பயர் திரைப்படங்கள் "கௌண்ட் யோர்கா, வாம்பயர்" (1970), ஒரு ஆப்பிரிக கௌண்டைக் கொண்ட 1972ஆம் ஆண்டின் "ப்லாகுலா" , 1979ஆம் ஆண்டில் வெளியான, நொஸ்ஃபெரடுவை ஒத்த வாம்பய்ரான ""சேலம்'ஸ் லாட்" " மற்றும் அதே வருடம் க்ளாஸ் கின்ஸ்கியின் நடிப்பில் வெளியான "நொஸ்ஃபெரடு, தி வாம்பயர்" எனப் பெயரிடப்பட்ட "நொஸ்ஃபெரடு" வின் மறு திரையாக்கம் என்று திரைப்படங்களில் வாம்பயர் பல தளங்களில் விரிவடைந்து விட்டது. பல திரைப்படங்களின் கதை பிரதானமாக ஒரு தீய வாம்பயர் கதாபாத்திரத்தைச் சுற்றியே இருந்தாலும், கார்மிலாவை அடிப்படையாகக் கொண்ட ஹாமர் ஹாரரின் "தி வாம்பயர் லவர்ஸ்" (1970) போன்ற பெண், குறிப்பாக லெஸ்பியன், வாம்பயர்கள் சித்தரிக்கப்பட்டன.

டான் குர்டிஸ் என்னும் 1972ஆம் ஆண்டு தொலைக்காட்சி தொடரின்"" முன்னோட்டம் கார்ல் கொல்சக் என்னும் ஒரு நிருபர் லாஸ் வேகாஸ் ஸ்ட்ரிப்பில் ஒரு வாம்பயரை வேட்டையாடுவதைச் சுற்றியமைந்தது. இதற்குப் பின் வந்த மார்வெல் காமிக்ஸின் பிளேட் திரைப்படங்களில் "பிளேட்" மற்றும் "பஃபி தி வாம்பயர் ஸ்லேயர்" என்னும் திரைப்படம் ஆகியவற்றில் வாம்பயர் வேட்டைக்காரர்களைப் பற்றி மேலும் பல விதங்களில் கதை அமைந்தது. அதே பெயருடன் நீண்ட கால பிரபலமாக ஓடிய ஒரு தொலைக்காட்சித் தொடரைத் தழுவி தொலைக்காட்சியில் 1992ஆம் வருடம் வெளியான "பஃபி" மற்றும் அதிலிருந்து உருவான "ஏஞ்சல்" ஆகியவை தொலைக்காட்சியில் வாம்பயரை நிலைநிறுத்தின. மேலும் பல, 1983ஆம் ஆண்டின் "தி ஹங்கர்" , மற்றும் ஒரு வகையில் அதன் தொடர்ச்சியான 1994ஆம் "" வருடம் வெளியான "க்வீன் ஆஃப் தி டாம்ட்" போன்றவை வாம்பயரை கதாநாயகனாகக் கொண்டிருந்தன. "ப்ராம் ஸ்டோக்கரின் டிராகுலா" 1982ஆம் ஆண்டில் வெளிவந்த ஒரு குறிப்பிடத்தக்க திரைப்படம். அப்போதைய வாம்பயர் படங்களில் மிகுந்த அளவு வசூலை அள்ளிக் குவித்ததாக இது திகழ்ந்தது. வாம்பயர் கதைகளில் சுவாரசியம் அதிகரித்ததன் விளைவாக, "அண்டர்வேர்ல்ட்" மற்றும் "வான் ஹெல்சிங்" போன்ற திரைப்படங்களிலும் மேலும் 2004ஆம் வருடம் தயாரிக்கப்பட்ட ரஷ்யத் திரைப்படமான "நைட் வாச்மேன்" மற்றும் தொலைக்காட்சி தயாரிப்பாக ""சேலம்'ஸ் லாட்" " ஆகியவற்றிலும் வாம்பயர் சித்தரிக்கப்பட்டது. "ப்ளட் டைஸ்" என்னும் தொடர் லைஃப்டைம் டெலிவிஷனில் 2007ஆம் வருடம் வெளியானது. இதில் இங்கிலாந்தின் எட்டாவது ஹென்ரியின் சட்டபூர்வமாக அல்லாத மகனாக அல்லாத ஹென்ரி ஃபிட்ஜ்ராய் என்னும் ஒரு கதாபாத்திரம் தற்காலத்திய டொரோண்டாவில் வாம்பயராக மாறுவதைச் சித்தரித்தது. இதில் டொரொண்டோவின் ஒரு முன்னாள் பெண் துப்பறிவாளரும் நடித்தார். ஹெச்பிஓவில் 2008ஆம் ஆண்டு வெளி வந்த தொடரான "ட்ரூ ப்ளட்" வாம்பயர் கதைக் கருத்துக்கு ஒரு தெற்கத்திய வாசம் கொடுத்தது. வாம்பயர் கதைகள் தொடர்ந்து பிரபலமாகவே இருந்து வருவதற்கு இரண்டு காரணிகள் சுட்டிக் காட்டப்படுகின்றன: பாலியல் சித்தரிக்கப்படும் விதம் மற்றும் மரணம் குறித்து மனிதருக்குள்ள மாறாத அச்சம்.

= அடிக்குறிப்புகள் =

= குறிப்புகள் =
(முதலில் ""தி வாம்பயர்: ஹிஸ் கித் அண்ட் கின்"" என்று பிரசுரிக்கப்பட்டது. 
(முதலில் "வாம்பயர் அண்ட் வாம்பயரிஸம்" என்று பிரசுரிக்கப்பட்டது; "தி ஹிஸ்டரி ஆஃப் வாம்பயர்ஸ்" என்றும் பிரசுரிக்கப்பட்டது.
= வெளி இணைப்புகள் =


</doc>
<doc id="157452" url="https://ta.wikipedia.org/wiki?curid=157452" title="கச்சாய் கண்ணகை அம்மன் கோவில்">
கச்சாய் கண்ணகை அம்மன் கோவில்

கச்சாய் கண்ணகை அம்மன் கோவில் இலங்கையின் வடக்கே கச்சாய் என்னும் ஊரில் அமைந்துள்ள ஒரு கண்ணகி அம்மன் கோயில் ஆகும்.

பங்குனித் திங்கள் (வேள்வி), வைகாசி விசாகப்பொங்கல், ஆனி உத்தரம் (திருவிழா பத்து நாட்கள்), ஆடித் திங்கள், மார்கழி திருவெம்பாவை (பத்து நாட்கள்),



</doc>
<doc id="157455" url="https://ta.wikipedia.org/wiki?curid=157455" title="சூறாவளி ஈசாக்கு (2012)">
சூறாவளி ஈசாக்கு (2012)

சூறாவளி ஈசாக்கு ("Hurricane Isaac") என்பது மேற்கு புளோரிடா பன்கன்டல், அலபாமா, மிசிசிப்பி, லூசியானா உள்ளிட்ட அமெரிக்காவின் தென் குடா கரையினை தாக்கிய புயல் தாழமுக்கமாகும். 2012 அத்திலாந்திக் சூறாவளி காலநிலையில் ஒன்பதாவது சூறாவளியும், ஒன்பதாவது பெயரிடப்பட்ட புயலுமாகிய ஈசாக்கு ஆகஸ்டு 21 கிழக்கு சிறிய அண்டிலிசுலிருந்து சூறாவளி அலைகளினால் உருவாகி, பின்னர் அடுத்த நாள் சூறாவளி புயலாக உருவாகியது. இச்சூறாவளி லா எசுப்பானியோலா, கூபா ஆகிய இடங்களை பெரும் சூறாவளிப் புயலாகக் கடந்து, மெக்சிகோ வளைகுடாவினை அடைந்ததும் குறைந்தது 29 பேரைக் கொன்றது. ஈசாக்கு 28 ஆகஸ்து காலையில் சூறாவளி நிலையை அடைந்தது.




</doc>
<doc id="157460" url="https://ta.wikipedia.org/wiki?curid=157460" title="சிலாபம்">
சிலாபம்

சிலாபம் ("Chilaw") புத்தளம் மாவட்டத்திலுள்ள பிரசித்தி பெற்ற மீன் சந்தையைக் கொண்ட ஓர் பெரிய நகர். இது நகராட்சி சபை மூலம் ஆட்சி செய்யப்படுகின்றது. 


</doc>
<doc id="157469" url="https://ta.wikipedia.org/wiki?curid=157469" title="ஒலிம்பஸ் மொன்ஸ் (மலை)">
ஒலிம்பஸ் மொன்ஸ் (மலை)

செவ்வாயில் உள்ள ஒரு மிகப் பெரிய கேடய எரிமலையே ஒலிம்பஸ் மொன்ஸ் ("Olympus Mons") ஆகும். இது ஏறத்தாழ 22 கி. மீ (22000 மீ). உயரமானது. இதுவே ஞாயிற்றுத் தொகுதியில் உள்ள கோள்களிலுள்ள மிகவும் உயரமான மலையாகும். இது கிட்டத்தட்ட எவரெசுட்டு சிகரத்தை விட மூன்று மடங்கு உயரமானது. ஒலிம்பஸ் மொன்ஸ் செவ்வாயின் அமேசானியன் காலத்தில் உருவான எரிமலை ஆகும். இது செவ்வாயின் மேற்குப் பக்கத்தில் காணப்படுகிறது. இது ஹவாயில் உள்ள எரிமலைகளின் கட்டமைப்பை ஒத்துள்ளது. இது "மரைனர் 9" செய்ம்மதியால் கண்டுபிடிக்கப்பட்டது.


</doc>
<doc id="157472" url="https://ta.wikipedia.org/wiki?curid=157472" title="சுழல்வடிவ எரிமலை">
சுழல்வடிவ எரிமலை

சுழல்வடிவ எரிமலை ("Stratovolcano") என்பது ஒரு எரிமலை வகை ஆகும். இவ்வகை எரிமலைகள் மிகவும் உயரமானவை ஆகும். இது கூம்பு வடிவானதுடன், எறி கற்குழம்பு, டெப்ரா, படிகக்கல் என்பவற்றால் ஆனது. கேடய எரிமலையைப் போலல்லாது இவ்வெரிமலை வகையைச் சார்ந்த எரிமலைகள், சில வேளைகளில் பயங்கரமாகவும் சில வேளைகளில் அமைதியாகவும் வெடிக்கும். இதில் உள்ள சிலிக்காவின் அளவு வேறுபடக்கூடியது. இதில் இருந்து வெளியேறும் எறிகற்குழம்பு 15 கி. மீ. வரை பரவக்கூடியது. இதற்குச் சிறந்த எடுத்துக்காட்டு கிரகட்டோவா எரிமலை ஆகும். 1833இல் ஏற்பட்ட இவ்வெரிமலை வெடிப்பு உலகிலேயே மிகவும் பயங்கரமான ஒலிகளை உருவாக்கியது. 


</doc>
<doc id="157475" url="https://ta.wikipedia.org/wiki?curid=157475" title="பன்மொழியாளர்">
பன்மொழியாளர்

ஒன்றுக்கும் மேற்பட்ட மொழிகளை அறிந்தவர் பன்மொழியாளர் (Polyglot) எனப்படுவார்.. எத்தனை மொழிகளை அறிந்தவரை பன்மொழியாளர் என்பது, என்று வரையறை ஏதும் இல்லை. பொதுவாக நான்கு அல்லது ஐந்து மொழிகள் தாம் ஒருவர் அதிகபட்சமாக அறிந்துகொள்ளக்கூடியவையாக அமைகின்றன,

ஒருவர் பல மொழிகளைப் பேசுவதற்கு காரணங்கள் உள்ளன. வெவ்வேறு மொழிகளைப் பேசும் பெற்றோருடன், வேற்றூரில் வாழும்போது பலமொழிகளை அறியக் கூடிய நிலை வரலாம். வெவ்வேறு ஊர்களில் வாழும்போதும், பல மொழிகளைப் பேசும் பகுதியில் வாழும்போதும் இந்நிலை ஏற்படும்.





</doc>
<doc id="157481" url="https://ta.wikipedia.org/wiki?curid=157481" title="இன்னீரக் கடல் முள்ளெலி">
இன்னீரக் கடல் முள்ளெலி

இன்னீரக் கடல் முள்ளெலி, ("Echinus melo") என்பது உடலெங்கும் முட்களாலான கோளவடிவ அடைத்த தோலாலான கடல்வாழ் உயிரினம் ஆகும். இது கடல் முள்ளெலி குடும்பத்தைச் சேர்ந்த இனம் ஆகும். இது காண்பதற்கு இன்னீரம் போன்று இருப்பதால் இவ்வாறு அழைக்கப்படுகிறது. எக்கைனோயிட்சைச் சேர்ந்த ஏறக்குறைய 950 இனக்குல அங்கிகள் அலைகடல் முதல் 5000 மீட்டர் வரையான ஆழ்கடல் வரை பரந்து காணப்படுகின்றன.. அவற்றின் ஓடு முட்களாலான வட்ட வடிவைக் கொண்டது.


</doc>
<doc id="157483" url="https://ta.wikipedia.org/wiki?curid=157483" title="வண்டி வேடிக்கை">
வண்டி வேடிக்கை

வண்டி வேடிக்கை என்பது தமிழ்நாட்டின் சேலம் மாவட்டத்தில் குகை பகுதியில் நடைபெறும் ஒரு வழிபாட்டு நிகழ்வாகும். சேலம் மாவட்டத்தில் ஆடிமாதத்தில் பல்வேறு கோவில்களில் ஆடித்திருவிழா நடைபெறும்.
ஆடித்திருவிழாவின் போது, சேலம் குகை ஸ்ரீமாரியம்மன், காளியம்மன் கோயிலில் நடக்கும் வண்டி வேடிக்கை நிகழ்ச்சி 100 வருடங்களுக்கு மேலாக மக்களிடையே மிகவும் புகழ்பெற்று விளங்கி வருகிறது. கண்ணைக் கவரும் வண்ண மின் விளக்குகளால், அலங்கரிக்கப்பட்ட தேர்களில் விண்ணுலக கடவுளர்களின் வேடமணிந்தவர்கள், மக்கள் கூட்டத்தில் வலம் வந்து ஆசி வழங்குவது தான், வண்டி வேடிக்கை விழாவின் சிறப்பம்சம். திருவிழாவின் போது பக்தர்கள் நோன்பு இருந்து கடவுள் உருவங்களைத் தரித்து, வண்ண வண்ண வண்டிகளில் வலம் வருவர். பெரும்பாலும் புராணக் கதைகளில் வரும் நிகழ்வுகள் நாடகமாக நடித்துக் காட்டப்படும். பெண்கள் இந்நிகழ்வில் பங்குபெறுவதில்லை. ஆண்களே பெண்வேடமிட்டு வருவர். 
இந்த நிகழ்ச்சியில் கலந்து கொள்ள 5 முதல் 20 வரையான வண்டிகள் தயார் செய்யப்பட்டும். அவ்வண்டிகளில் மின் விளக்குகளால் அலங்கரித்து ஒளி, ஒலி அமைப்புகள் செய்யப்படும். அலங்கார வண்டிகள் பல்வேறு பகுதிகளில் இருந்து வந்து குகை கோவிலை மூன்று முறை சுற்றி செல்லும். குகை மாரியம்மன் கோவிலில் நடக்கும் வண்டி வேடிக்கை நிகழ்ச்சியை காண தமிழகம் முழுவதும் இருந்து பக்தர்கள் வருவார்கள். வேண்டியது நிறைவேறியதும் பக்தர்கள் வண்டி வேடிக்கையில் கடவுள் வேடத்தில் வந்து அம்மனை வணங்கி செல்வார்கள். மழை வேண்டியும், விவசாயம் செழிக்கவும் வண்டிகளில் பக்தர்கள் வேடமிட்டு வந்து அம்மனை வணங்கி செல்வார்கள்.

பக்தர்கள், சிவன், பார்வதி, லட்சுமி, பிள்ளையார், முருகன் ஆகியோர் கைலசாத்தில் அமர்ந்திருப்பதை போலவும், ரதி மன்மதன் வேடம், பெருமாள், ஸ்ரீதேவி, பூதேவி, கருடாழ்வார் வேடம் அணிந்தும், வண்டியில் ஊர்வலமாக செல்வர். மேலும், அர்ச்சுனன் வில் வித்தை அரங்கேற்றம், கிருஷ்ணன், நரசிம்மன் இரணியனை வதம் செய்தது. மதுரை மீனாட்சி, காஞ்சி காமாட்சி, காசி விசாலட்சி , வள்ளி, தெய்வானை வேடம் ஆகியவை மிகவும் நேர்த்தியாகப் புணையப்படும். மாலை 4.30 மணியில் இருந்து இரவு 10.30 மணி வரை இந்நிகழ்வு நடைபெறும். சேலம் மாநகரின் சுற்று வட்டார பகுதிகளைச் சேர்ந்த ஆயிரக்கணக்கான பக்தர்கள், வண்டி வேடிக்கை நிகழ்ச்சியை, குழந்தைகளுடன் கண்டு களிப்பர்.



</doc>
<doc id="157488" url="https://ta.wikipedia.org/wiki?curid=157488" title="கடிகை">
கடிகை

கடிகை ) என்னும் சொல் ‘கடி’ என்னும் உரிச்சொல் அடியிலிருந்து தோன்றியது. அது சங்ககாலத்தில் காப்புமாலையையும், இனிப்புச்சுவை உணவையும் உணர்த்தப் பயன்படுத்தப்பட்டது. பொதுவாக, கடிகைமாலை என்பது உருத்திராச்சக் கொட்டை கோத்த மாலை. சைவத் துறவிகளின் அணிகலன்களில் ஒன்று. (கடுக்காய் எனல் சாலாது) 

காப்புமாலை

இன்சுவைக் குழம்புணவு


</doc>
<doc id="157497" url="https://ta.wikipedia.org/wiki?curid=157497" title="நோர்வே தமிழ்த் திரைப்பட விழா">
நோர்வே தமிழ்த் திரைப்பட விழா

நோர்வே தமிழ்த் திரைப்பட விழா , ("Norway Tamil Film Festival Awards-NTFF") நோர்வேயின் ஓஸ்லோவில் ஆண்டுக்கு ஒருமுறை நடைபெறும் திரைப்பட விழா ஆகும். தமிழ்த் திரைப்படத்துறையில் படம், நடிப்பு, பாட்டு, பாடியவர், இசை, இயக்கம், தொழில் நுட்பம் போன்ற பல பிரிவுகளில் சிறந்தவற்றைத் தேர்ந்தெடுத்துப் பாராட்டி ஊக்குவிப்பதற்காக இவ்விழா நடத்தப்படுகிறது. கவிதை, இசை, பாடல், திரைப்படம் ஆகிய துறைகளில் பிரபலமாக விளங்கும் "விஎன் மியூசிக் டிரீம்ஸ்" நிறுவனத்தால் இந்த விழா, முதன்முதலாக 2010 ஆண்டில் ஏற்பாடு செய்யப்பட்டது. உலகத் தமிழ்த் திரைப்படக் கொண்டாட்டமாக இவ்விழா அமைந்துள்ளது.

2011, 2012 ஆம் ஆண்டுகளில் நடந்த இவ்விழாவில் அளிக்கப்பட்ட விருதுகள்:
சிறந்த திரைப்படத்துக்கான விருது 2011 ஆம் ஆண்டு முதல் வழங்கப்படுகிறது.

சிறந்த நடிகருக்கான விருது 2011 ஆம் ஆண்டு முதல் வழங்கப்படுகிறது.

சிறந்த நடிகைக்கான விருது 2011 ஆம் ஆண்டு முதல் வழங்கப்படுகிறது.

சிறந்த துணை நடிகருக்கான விருது 2012 ஆம் ஆண்டு முதல் வழங்கப்படுகிறது.

சிறந்த துணை நடிகைக்கான விருது 2012 ஆம் ஆண்டு முதல் வழங்கப்படுகிறது.

சிறந்த இசையமைப்பாளருக்கான விருது 2012 ஆம் ஆண்டு முதல் வழங்கப்படுகிறது.

சிறந்த பின்னணிப் பாடகருக்கான விருது 2012 ஆம் ஆண்டு முதல் வழங்கப்படுகிறது.

சிறந்த பின்னணிப் பாடகிக்கான விருது 2012 ஆம் ஆண்டு முதல் வழங்கப்படுகிறது.

சிறந்த குரல் கொடுப்பாளருக்கான விருது 2012 ஆம் ஆண்டு முதல் வழங்கப்படுகிறது.

நடுவர் சிறப்பு விருது 2012 ஆம் ஆண்டு முதல் வழங்கப்படுகிறது. 


</doc>
<doc id="157503" url="https://ta.wikipedia.org/wiki?curid=157503" title="தெகிவளை-கல்கிசை">
தெகிவளை-கல்கிசை

தெகிவளை-கல்கிசை ("Dehiwala-Mount Lavinia") கொழும்பிலுள்ள ஓர் பெரிய புறநகரும், கொழும்பு நகர் மத்தியின் தெற்கிலுள்ள இடமுமாகும். இது கொழும்பிலுள்ள பெரிய புறநகராகும்.


</doc>
<doc id="157510" url="https://ta.wikipedia.org/wiki?curid=157510" title="சாவகச்சேரி இந்துக் கல்லூரி">
சாவகச்சேரி இந்துக் கல்லூரி

சாவகச்சேரி இந்துக் கல்லூரி இலங்கை, யாழ்ப்பாணம் மாவட்டம், தென்மராட்சிப் பகுதியில் சாவகச்சேரி நகரத்தில் கண்டி வீதியில் அமைந்திருக்கும் ஒரு தேசிய பாடசாலை ஆகும், இப் பாடசாலையே சாவகச்சேரி கோட்டக் கல்லூரியுமாகும். இங்கு ஆரம்ப பள்ளி, சாதாரண தரம், உயர் தரம் வரையில் கல்வி கற்பிக்கப்படுகிறது. ஆரம்ப பள்ளியானது (ஆண்டு 1 தொடக்கம் 5வரை) தனியான அலகாகவும் தரம் 6 முதல் தரம் 13 வரை தனியான அலகாகவும் இயங்கிவருகின்றது.. தென்மராட்சியில் இருக்கும் தேசிய பாடசாலைகளில் இது முன்னிலையில் இருக்கின்றது.

1904 இல் சாவகச்சேரிச் சந்தைக்கண்மையில் ஒரு சைவத் தமிழ்க் கலவன் பாடசாலை வி. தாமோதரம்பிள்ளை என்பவரால் நிறுவப்பட்டது. 1905 இல் அது சங்கத்தானைக்கு மாற்றப்பட்டது. இதன் முதற்றலைமையாசிரியர் கே. எஸ். கந்தசாமி ஆவார். 1907 இல் இருமொழிப் பாடசாலையானது. 1908 இல் தமிழ்ப் பாடசாலை சங்கத்தானை கந்தசாமி கோயிலின் பின் வீதிக்கு இடம் மாறியது. 1921 இல் (அரசினர் நன்கொடையுடன்) ஆங்கிலப்பாடசாலை வி. தாமோதரம்பிள்ளையால் ஆரம்பிக்கப்பட்டது. 1922 இல் யாழ்ப்பாணம் இந்துச் சபையினரிடம் ஆங்கிலப்பாடசாலை ஒப்படைக்கப்பட்டது. 1926 இல் கோவிலடித் தமிழ்ப் பாடசாலை சாவகச்சேரிக்குக் கொண்டு வரப்பட்டது. 1934 இல் சி பிரிவுக் கல்லூரியானது. க.பொ.த (சா. த) வகுப்புகள் ஆரம்பித்தன. 1937 இல் தமிழ்ப் பாடசாலையும் யாழ்ப்பாணம் இந்துச்சபையினரிடம் ஒப்படைக்கப்பட்டது. 1943 இல் விளையாட்டு இல்லங்கள் அமைக்கப்பட்டன. 1945 இல் பி பிரிவுக் கல்லூரியாகத் தரமுயர்த்தப்பட்டது. க.பொ.த. வகுப்பிற்கு விஞ்ஞானக் கல்வி போதிக்கப்பட்டது. 1949 இல் ஏ பிரிவாகத் தரமுயர்த்தப்பட்டது. க. பொ. த (உ.த) வகுப்புகள் ஆரம்பமாயின. 1954 இல் முதன்முதலாக இரு விஞ்ஞானத்துறை மாணவர்கள் பல்கலைக்கழகம் புகுந்தனர். 1957 இல் பழைய மாணவர் சங்கம் அமைக்கப்பட்டது. தமிழ்ப் பாடசாலை ஆங்கிலப்பாடசாலையுடன் இணைக்கப்பட்டது. 1962 ஏப்ரல் 15 இல் அரசாங்கம் பொறுப்பேற்றது. 1979 இல் இப்பள்ளி மத்திய மகா வித்தியாலயமாகத் தரமுயர்த்தப்பட்டது. 1989 ஆகத்து 29 இல் இருந்து இந்து ஆரம்பப் பாடசாலை என்ற பெயருடன் ஆரம்பப்பிரிவு தனித்து இயங்கத் தொடங்கியது. அவ்வேளை 6 – 13 வரையான வகுப்புக்களுடன் இந்துக் கல்லூரி தொடர்ந்து இயங்கியது. 1993 பெப்ரவரி 5 இல் தேசியப் பாடசாலையாகத் தரமுயர்த்தப்பட்டது.

நலமே நாடுக 
வளர்க 
ஒளிர்க

ஆளுமையும் அறிவாற்றலும் உள்ள நற்பிரஜைகளை உருவாக்குவதன் மூலம் இலங்கையில் ஒரு முன்னணிப் பாடசாலையாக விளங்க வைத்தல்.
தேசிய கல்விக் கொள்கைகளுக்கு ஏற்ப சகல மாணவர்களையும் வழிப்படுத்தி, சைவத் தமிழ் மரபுகளையும் விழுமியங்களையும் பேணி, நவீனத்துவத்திற்கு முகங்கொடுக்கும் வகையில் அதற்கான பலத்தையும் அர்ப்பணிப்பையும் அவர்களுக்கு வழங்குதல்.

இராகம் - தர்பார்

தாளம் - ரூபகம்




• எஸ். சுவாமிநாதன் 1923 - 1929
• அருணாசலம் 1934 - 1935
• ரி. முத்துக்குமாரு 1942 - 1951
• ஏ. எஸ். கனகரட்ணம் 1952 - 1953
• ஏ. மண்டலேஸ்வரன் 1954 - 1962
• எ.கே. கந்தையா 1963 - 1965
• எம். வைத்திலிங்கம் 1966 - 1970 
• பி. வெற்றிவேலு 1970 – 1984
• கே. எஸ். குகதாசன் 1985 – 1990
• கே. சந்திரசேகரன் 1990 – 2000
• ஆர். கயிலைநாதன் 2000 – 2004
• ஏ. கயிலாயபிள்ளை 2005 - 2015
• நடராஜா சர்வேஸ்வரன் 2016

1943 ஆம் ஆண்டிலே த.முத்துக்குமாரு அவர்கள் அதிபராக இருந்த காலத்திலே முதன் முதலாக இல்லங்கள் அமைக்கப்பட்டு மாணவரிடையே இல்லரீதியாகப் போட்டிகள் நடத்தப்பட்டு வந்துள்ளன. முதலில் மாணவர் தொகையைக் கருத்திற் கொண்டு ஆனந்தா, நேரு, ஸ்ரீசுமங்கலா, தாமோதரம் என நான்கு இல்லங்கள் அமைக்கப்பட்டன. மாணவர் தொகை அதிகரித்துச் செல்லச் செல்ல மேலும் ஒரு இல்லம் அமைக்க வேண்டிய தேவை ஏற்பட்டது. இதனைக் கருத்திற் கொண்டு 1975 ஆம் ஆண்டு அதிபராகவிருந்த பூ.வெற்றிவேலு அவர்களால் ஐந்தாவது இல்லமாக முத்துக்குமாரு இல்லம் அமைக்கப்பட்டது.

இவ்வாறாக அமைக்கப்பட்ட இல்லங்கள் ரீதியாக விளையாட்டுப் போட்டிகள் மட்டுமன்றி கட்டுரைப் போட்டி, கவிதைப் போட்டி, பாடல் போட்டி, பேச்சுப் போட்டி என்பனவும் நடத்தப்படுகின்றன.
கல்லூரிக்கொடியும் மனிதன் பெற வேண்டிய நற்பேற்றின் சின்னமாக விளங்குகின்றது. அவன் எந்த நலத்தைப் பெற விரம்பினாலும் தன்னை மையமாகக் கொண்டே சிந்திக்கின்றான்.செயற்படுகின்றான். ஆதனால் முரண்பாடுகளும், போராட்டங்களும் அழிவுச் சநிதனைகளும் வளர்கின்றது.



இக்கல்லூரியில் மாணவர்களின் பல்வேறுபட்ட திறமைகளை வெளிக்கொணரும் வகையில் பல்வேறு போட்டிகள் நடாத்தப்படுகின்றன.




</doc>
<doc id="157512" url="https://ta.wikipedia.org/wiki?curid=157512" title="கரணம்">
கரணம்

கரணம் என்பது திதியில் பாதியாகும். அதாவது கரணம் என்பது 6 பாகைமணிகள் ஆகும். திதியை இரண்டாகப் பிரித்து முற்காலத்துக்கு ஒரு கரணமும், பிற்காலத்துக்கு ஒரு கரணமும் இருக்கும். அதாவது 30 திதிகளுக்கும் மொத்தமாக 60 கரணங்கள் உண்டு. ஏழு கரணங்கள் சுழல் முறையிலும், நான்கு கரணங்கள் சிறப்பான முறையிலும், மொத்தம் 11 கரணங்களின் பெயர்களை ஏற்படுத்தி, இவற்றை வைத்து ஓர் ஒழுங்கு முறையில் மொத்தமுள்ள 60 கரணங்களுக்கும் பெயர் கொடுத்துள்ளனர்.


</doc>
<doc id="157517" url="https://ta.wikipedia.org/wiki?curid=157517" title="மீன் சந்தை">
மீன் சந்தை

மீன் சந்தை ("fish market") என்பது பல இடங்களில், பல பிரதேசங்களில் பிடிக்கப்படும் மீன்களை, ஒரு குறிப்பிட்ட இடத்தில், விற்கும் வாங்கும் ஒரு குறிப்பிட்ட சந்தை ஆகும். இச்சந்தைகள் மீனவர்களுக்கும், மீன் வியாபாரிகளுக்கும் இடையில் நடைபெறும் மொத்த வியாபாரத்தலமாகவோ, அல்லது தனி நபர்களுக்கு கடல் உணவுகளை விற்பனைசெய்யும் இடமாகவோ அல்லது இரண்டு வகையான வியாபாரங்களும் நடைபெறும் இடமாகவோ இருக்கும். சில்லறை வணிகத்தில் ஈடுபடும் மீன்சந்தைகளில், பிற உணவுகளும் விற்பனைச் செய்யப்படுகின்றன. மீன் சந்தைகள் அளவில் பெருமளவு வேறுபடுகின்றன. சிறிய கடைகள் முதல், வருடத்திற்கு 660,000 டன்கள் மீன் விற்பனைச் செய்யும் டோக்கியோவிலுள்ள பெரிய சந்தை வரை மீன் சந்தை என்றே அழைக்கப்படுகின்றன.


</doc>
<doc id="157521" url="https://ta.wikipedia.org/wiki?curid=157521" title="மலாக்காவின் துன் அலி">
மலாக்காவின் துன் அலி

பெண்டாரா சிறீ நரா திரஜா துன் அலி, இசுலாமியத் தமிழ்த் தலைவரும் மலாக்கா சுல்தானகத்தின் நான்காவது தலைவரும் ஆவார். இவர் பதவிக்கு வரும்முன் சிறீ பரமேசுவர தேவா சா என்னும் இந்து அரசனைக் கொன்று அரியணையில் அமர்ந்ததாக அறியப்படுகிறார். இவர் தன் மனைவியுடனான திருமண வாழ்வை முறித்துவிட்டு, மனைவியின் தங்கையைத் திருமணம் செய்து கொண்டார்.

இவரது பெயரன் துன் தாகிர் தன் தந்தையின் சகோதரரின் மகளான துன் பாத்திமாவை திருமணம் செய்து கொண்டார். 

1. வரலாறு குறித்த மலேசிய அமைச்சகத் தகவல் (Modul Latihan Pengajaran dan Pembelajaran Sejarah, Pusat Perkembangan Kurikulum Kementerian Pendidikan Malaysia.,) (மலாயில்)

2. Malaysia Kita, International Law Book Services, Kuala Lumpur, 2005

3. {http://sejarahmalaysia.pnm.my/ http://sejarahmalaysia.pnm.my/]


</doc>
<doc id="157528" url="https://ta.wikipedia.org/wiki?curid=157528" title="அல்லாரை தமிழ் கலவன் பாடசாலை">
அல்லாரை தமிழ் கலவன் பாடசாலை

அல்லாரை தமிழ் கலவன் பாடசாலை, இலங்கை வட மாகாணம் யாழ்ப்பாணம் தென்மராட்சிப் பகுதியில் அல்லாரை என்னும் ஊரில் உள்ள அரச பாடசாலை ஆகும்.

யாழ் மாவட்டத்தில் தென்மராச்சி உதவி அரசாங்க அதிபர் பிரிவில் உள்ள கிராமங்களில் அல்லாரை ஒரு சிறிய கிராமமாக 20ஆம் நூற்றாண்டின் ஆரம்பகாலத்தில் வளர்ச்சியடைந்து வந்தது. 1930ஆம் ஆண்டிற்கு முன்னர் அல்லாரை, மீசாலை கிழக்கு, வெள்ளாம் போக்கட்டி, கச்சாய் ஆகிய பகுதிகளுக்குப் பொதுவாகக் கச்சாய்க்கிராமத்தில் ஒரு அமெரிக்கன் மிசன் பாடசாலை இயங்கி வந்தது. சைவப் பிள்ளைகள் கல்வி கற்பதற்கும் சமய அறிவைப் பெறுவதற்கும் அதுவித வசதியும் இருக்கவில்லை.

எனவே இங்குள்ள சிறார்களின் கல்வி விருத்தியடைய வேண்டுமென்ற உயர்ந்த நோக்குடன் அல்லரையைச் சேர்ந்த "எஸ். கே. செல்லையா" அவர்கள் உயர் அதிகாரிகளுடன் தொடர்பு கொண்டு பெரு முயற்சி எடுத்தார். எஸ் .கே. செல்லையா அவர்கள் ஒரு பயிற்றப்பட்ட ஆங்கில ஆசிரியர். அத்துடன் அல்லாரையில் அனைவராலும் போற்றப்படுகின்ற உதவி வழங்குகின்ற ஊர்ப் பெருமகனாகவும் திகழ்ந்தார்.

1930 ஆம் ஆண்டு பாடசாலைக் கட்டடத்தினை அமைப்பதற்கான தனது காணி ஒன்றை நன்கொடையாகக் கொடுத்து பாடசாலைக் கட்டடத்திற்கு அத்திவாரமிட்டார். முதலில் அதிபர் விடுதி ஒன்றும் பாடசாலை வகுப்பறைகளுக்காகக் கொட்டிலும் அமைக்கப்பட்டது.

அமரர் திரு. தம்பிமுத்து பாடசாலையின் முதல் அதிபராக நியமனத்தை ஏற்றுக்கொண்டார். ஆரம்பத்தில் 30 மாணவர்களுடன் ஆரம்பிக்கப்பட்ட பாடசாலையில் திரு. தம்பிமுத்து ஆசிரியராகக் கடமையாற்றினார். இவர் அதிபர் விடுதியில் தங்கியிருந்தார். இவரின் காலத்திலேயே பாடசாலை வளவின் கிழக்கு பக்கத்தில் ஒரு அறையுடன் 40 அடி நீளமுள்ள கட்டடம் அமைக்கப்பட்டது. 1932 ஆம் ஆண்டில் புதிய கட்டடத்தில் வகுப்புகள் நடத்தப்பட்டன.
2வது அதிபராக 1936 ஆம் ஆண்டில் திரு. நல்லதம்பி பாடசாலை பொறுப்பை ஏற்றார். இவர் பணிபுரியும் காலத்தில் மதியபோசனம் வழங்கப்பட்டது. இதனால் மாணவர் தொகையும் அதிகரிக்கத் தொடங்கியது. எனவே இதற்கு பக்கபலமாக 50 அடிக் கட்டடம் பழைய கட்டடத்துடன் இணைத்து L வடிவில் அமைக்கப்பட்டது. அத்துடன் திரு. கந்தப்பு என்னும் உதவி ஆசிரியர் ஒருவர் நியமிக்கப்பட்டார். இவர் கரவெட்டியைப் பிறப்பிடமாகக்கொண்டவர்.

1938 ஆம் ஆண்டில் தரம் 5 வரை வகுப்புக்கள் நடைபெற்றன. இதே காலத்தில் தரம் 5 பொதுப்பரீட்சையும் நடைபெற்றது. தொடர்ந்த வருடங்களில் தரம் 7 வரை வகுப்புக்கள் நடைபெற்றன. இக்காலப்பகுதியில் கிணறும் கட்டப்பட்டது.

திரு. குமாரவேலு அதிபரின் காலத்தில் மாணவர் தொகை அதிகடித்தது. இதனால் ஆசிரியர்களின் எண்ணிக்கையும் அதிகடித்தது. இவருக்கு அடுத்ததாக மிருசுவிலைப் பிறப்பிடமாகக் கொண்ட திரு. சுவாமிப்பிள்ளை என்பவர் அதிபராகக் கடமையாற்றினார். இவரின் காலத்தில் பாடசாலை குறிப்பிடத்தக்க முன்னேற்றத்தை கண்டது.

இவரை தொடர்ந்து ஆறாவது அதிபராக எஸ்.பி. சுவாமிநாதன் அதிபராகக் கடமையாற்றினார். இவரின் காலத்தில் மீசாலையைசேர்ந்த ஆசிரியர்களும் கடமையாற்றினார்கள். பாடசாலை முன்னேற்றமடைந்தது. திருமதி. பூரணம் பஞ்சாச்சரம் ஆசிரியர் குறிப்பிடத்தக்கவர். இவரின் காலத்தில் L வடிவமாக இருந்த கட்டடம் T வடிவமாக 50 அடி நீளத்துக்கு அமைக்கப்பட்டது.

இவரைத் தொடர்ந்து ஏழாவது அதிபராக கோப்பாயைச் சேர்ந்த திரு. சுப்பிரமணியம் என்பவர் அதிபராக நியமிக்கப்பட்டார். இவரது காலத்திலும் பாடசாலை முன்னேற்றம் கண்டது.

எட்டாவது அதிபராக திரு.தம்பிராசா பொறுப்பேற்றார். ஒன்பதாவது அதிபராக வரணியைச் சேர்ந்த திரு. தங்கராசா அதிபராகப் பொறுப்பேற்றார்.

பத்தாவது அதிபராக சாவகச்சேரி வடக்கைச் சேர்ந்த திரு. வ. சுப்பிரமணியம் கடமையாற்றினார். இவரின் காலத்தில் அல்லாரையைச் சேர்ந்த நவசிவாயம் வல்லிபுரம் இடமாற்றம் பெற்று உதவி ஆசிரியராகக் கடமையாற்றினார். இவர்களின் காலத்தில் பாடசாலை பல துறைகளில் முன்னேறியது. முதல் முதல் இல்ல மெய்வலுநர் போட்டி நடைபெற்றது. அத்துடன் மாணவர்கள் சுற்றுலா சென்றனர். திரு. சுப்பிரமணியத்தைத் தொடர்ந்து மீசாலையைச் சேர்ந்த திரு. பொ. மார்க்கண்டு பதினோராவது அதிபராக கடமையாற்றினார். இவரைத் தொடர்ந்து பன்னிரண்டாவது அதிபராக திரு. ந. பேரம்பலம் அதிபர் பொறுப்பை ஏற்றார். பதின்மூன்றாவது அதிபராக மீசாலையைச் சேர்ந்த திரு. அருளானந்தம் அதிபராக நியமனம் பெற்று பாடசாலையைச் சிறந்த முறையில் முன்னேற்றினார். இவர் எஸ்.பி. சுவாமிநாதன் அவர்களின் மருமகன் என்பது குறிப்பிடத்தக்கது.

இவரைத் தொடர்ந்து பதினான்காவது அதிபராக கச்சாயைச் சேர்ந்த செல்வி. திரவியநாயகம் வேலுப்பிள்ளை பாடசாலை அதிபராக நியமனம் பெற்று 2000 ஆம் ஆண்டு யூலை மாதம் வரை சேவையாற்றினார். இவரைத் தொடர்ந்து திரு. சே. சிவபாதசுந்தரம் பாடசாலை இடம்பெயர்ந்திருந்த காலத்தில் அதிபர் பொறுப்பையேற்று நடத்தினார். 2001 செப்ரெம்பரில் இருந்து திருமதி. சி. ஜெயக்குமார் பாடசாலை அதிபராக கடமையாற்றினார். 2010 ஜனவரி முதல் தற்போது வரை திருமதி. க. யோகநாதன் பாடசாலை அதிபர் பொறுப்பையேற்று நடாத்தி வருகிறார்.

இராகம்: ஹம்சத்வனி
தாளம் : ஆதி தாளம்

பல்லவி

அல்லாரை அரசினர் வித்தியாலயம் பாரீர்
எல்லோரும் இதனை முன்னேரிற்ற வாரீர் (அல்லாரை)

அனுபல்லவி

செல்லையா ஆசிரியர் உவந்தளித்திட்ட
நல்லதோர் காணியில் அமைந்த ஆலயமே (அல்லாரை)

சரணம்

திருமகள் கலைமகள் மலைமகள் அருளால்
பொருள் வளம் கல்வி வீரம் பெற்று
அருள்வழி நின்று அறந்தனைக் காத்து
வரும் மாணவர்கள் மாண்புடன் வாழ்க (அல்லாரை)

மாணவர் கல்வி அதில் முன்னேற்றம்
காணத் துடிக்கும் ஆசிரியர்கள்
பேணும் நலன்கள் யாவையும் பெற்று
வீணற வாழ்க வாழ்க எந்நாளுமே (அல்லாரை)



</doc>
<doc id="157531" url="https://ta.wikipedia.org/wiki?curid=157531" title="கா. சு. பிள்ளை">
கா. சு. பிள்ளை

கா. சு. பிள்ளை என அழைக்கப்படும் காந்திமதிநாதபிள்ளை சுப்பிரமணிய பிள்ளை (5 நவம்பர் 1888 - 30 ஏப்ரல் 1945) தமிழ் இலக்கிய வரலாற்றை முதன் முதலில் எழுதிய தமிழறிஞர்; சைவசித்தாந்த வல்லுநர்; வழக்குரைஞர்; தமிழ்ப் பேராசிரியர்; சட்ட வல்லுநர்; மொழிபெயர்ப்பாளர்; உரையாசிரியர்; சொற்பொழிவாளர்; தமிழ், ஆங்கிலம், வடமொழி, மலையாளம் ஆகிய மொழிகளை நன்கு அறிந்த பன்மொழிப் புலவர்.

கா. சுப்பிரமணியபிள்ளை திருநெல்வேலியில் சைவ வெள்ளாளர் மரபில் வாழ்ந்த காந்திமதிநாத பிள்ளை, மீனாட்சியம்மை இணையருக்கு 1888 – நவம்பர் – 5ஆம் நாள் பிறந்தார்.

திருநெல்வேலியில் இருந்த திண்ணைப் பள்ளிக்கூடம் ஒன்றில் தனது தொடக்கக் கல்வியைத் தொடங்கினார். மூன்றாண்டுகள் கடந்ததும் அருகிலிருந்த தொடக்கப் பள்ளியில் தன்னுடைய படிப்பைத் தொடர்ந்தார். 1906ஆம் ஆண்டில் மெட்ரிக்குலேசன் தேர்வில் சென்னை மாகாணத்திலேயே முதல் மாணவராகத் தேறினார்.

1908ஆம் ஆண்டில் சென்னை மாகாணக் கல்லூரியில் பயின்று கலை உறுப்பினர் (Fellow of Arts) தேர்வில் வென்றார். அதேவேளையில் மதுரைத் தமிழ்ச்சங்கம் நடத்திய புலவர் தேர்வில் முதல் மாணவராக வெற்றி பெற்றார். அதற்காக, "பவர்முர்கெட்" என்ற ஆங்கிலேயர் தமிழ் ஆராய்சிக்கென அமைத்த பரிசினைப் பெற்றார். 1910ஆம் ஆண்டில் வரலாற்றைச் சிறப்புப் பாடமாகப் படித்து கலை இளவர் (Bachelor of Arts) பட்டம் பெற்றார்.1913ஆம் ஆண்டில் ஆங்கில இலக்கியத்திலும் 1914ஆம் ஆண்டில் தமிழில் இலக்கியத்திலும் தேறி கலை முதுவர் (Master of Arts) பட்டங்களைப் பெற்றார். பின்னர் சென்னைச் சட்டக் கல்லூரியில் பயின்று சட்ட இளவர் பட்டத்தையும் 1917ஆம் ஆண்டில் சட்ட முதுவர் பட்டத்தையும் பெற்றார். இவருடைய உறவினர்களில் முதன்முறையாக எம். எல். பட்டம் பெற்றவர் இவர்தான் என்பதால், உறவினர்கள் இவரை எம். எல். பிள்ளை என்றே அழைத்தனர்.

கா. சுப்பிரமணிய பிள்ளையின் மீது அன்புகொண்ட நீதிபதி சேசகிரி ஐயருடைய உதவியால், அவருக்கு 1919ஆம் ஆண்டில் சென்னை சட்டக் கல்லூரியில் விரிவுரையாளராகப் பணியில் அமர்ந்தார்.

கொல்கத்தா பல்கலைக் கழகத்தில் இரவீந்திரநாத் தாகூர் குடும்பத்தினர், தாகூர் சட்ட விரிவுரைப் பரிசு ஒன்றை நிறுவியிருந்தனர். இப்பரிசினைப் பெற விரும்புபவர்கள், சட்டக்கலை தொடர்பாகக் கொடுக்கப்படும் மூன்று தலைப்புகளுள் ஒன்றைத் தேர்ந்தெடுத்து, அதனைப் பற்றி பன்னிரண்டு சொற்பொழிவுகள் நிகழ்த்த வேண்டும். கா. சு. பிள்ளை 1920ஆம் ஆண்டில் அப்போட்டியில் கலந்துகொண்டு குற்றங்களின் நெறிமுறைகள் (Principles of Criminology) என்னும் தலைப்பில் சொற்பொழிகள் ஆற்றி, பரிசுத்தொகையான பத்தாயிரம் ரூபாயையும் தாகூர் சட்ட விரிவுரையாளர் என்னும் சிறப்பையும் பெற்றார்.

1922ஆம் ஆண்டில் சென்னை மாகாண அரசு அமைத்த கலைச் சொல்லாக்கக் குழுவின் உறுப்பினர்களில் ஒருவராக இடம் பெற்றார். பிறமொழி கலவாத தனித் தமிழ்நூல்களை வெளியிடுவதற்கென்று உருவாக்கப்பட்ட திருநெல்வேலி தென்னிந்தியா சைவசித்தாந்த நூற்பதிப்புக் கழகம் லிமிடெட் என்னும் நிறுவனத்தின் ஆட்சிக்குழு உறுப்பினராக 1926ஆம் ஆண்டில் தேர்ந்தெடுக்கப்பட்டார். அப்பதவியை 1932ஆம் ஆண்டு வரை வகித்தார்.

நீதிக்கட்சி என்னும் தென்னிந்திய நலவுரிமைச் சங்கத்தைத் தோற்றுவித்தவர்களில் ஒருவரான சர். பி. டி. தியாகராயச் செட்டியாரின் உதவியால் சட்டப்பேராசிரியராக உயர்ந்தார். 1927ஆம் ஆண்டில் சென்னை சட்டக் கல்லூரியில் உருவாக்கப்பட்ட விதிமுறையின் காரணமாக 1927ஆம் ஆண்டில் சட்டப் பேராசிரியர் பதவியைத் துறந்தார்.

பேராசிரியப் பதவியைத் துறந்த கா. சு. பிள்ளை தன்னுடைய சொந்த ஊரான திருநெல்வேலிக்குத் திரும்பினார். 1927 ஆம் ஆண்டு முதல் 1929ஆம் ஆண்டு வரை அங்கேயே தங்கியிருந்து சைவக்குரவர்களான சுந்தரர், சேக்கிழார், மணிவாசகர் முதலியவர்களைப் பற்றிய வரலாற்று ஆய்விலும் தமிழ் இலக்கிய வரலாற்றை எழுதும் பணியிலும் ஈடுபட்டார்.

சிதம்பரம் அண்ணாமலை பல்கலைக்கழகத்தின் தமிழ்த்துறையில் பேராசிரியராக 1929 – 30 ஆம் கல்வியாண்டில் பணியாற்றினார். பத்தாண்டுகள் கழித்து 1940-41ஆம் கல்வியாண்டிலிருந்து 1943-44ஆம் கல்வியாண்டு வரை நான்காண்டுகள் அப்பல்கலைக் கழகத்தில் மீண்டும் தமிழ்ப் பேராசிரியராகப் பணியாற்றி, 1-7-1944ஆம் நாள் ஓய்வுபெற்றார். இப்பல்கலைக்கழகத்தில், இரா. நெடுஞ்செழியனும், க. அன்பழகனும் இவரது மாணவர்களாக இருந்தவர்கள்.

1930ஆம் ஆண்டில் அண்ணாமலைப் பல்கலைக்கழகத்தில் இருந்து விலகியதும் கா. சு. பிள்ளை மீண்டும் நெல்லைக்குத் திரும்பினார். அங்கு உள்ளாட்சித் தேர்தலில் போட்டியிட்டு திருநெல்வேலி நகராட்சியில் உறுப்பினராகப் பணியாற்றினார். அதே வேளையில் நெல்லை நகரில் அமைந்திருக்கும் காந்திமதி அம்மன் உடனுறை நெல்லையப்பர் கோயிலின் அறங்காவலராகவும் பணியாற்றினார். அப்பொழுது, தமிழ் வழிபாட்டுக்கு அடித்தளம் அமைக்கும் வகையில் தேவார, சைவ ஆகமப் பாடசாலைகளைத் தோற்றுவித்தார்.

1934ஆம் ஆண்டில் சென்னை மாகாணத் தமிழர் மாநாடு முதன்முறையாக நெல்லையில் கூடியது. அம்மாநாட்டின் வரவேற்புக் குழுவின் தலைவராக கா. சு. பிள்ளை பொறுப்பேற்றார். அம்மாநாட்டில் தமிழின் பெருமை, தமிழர் பெருமை குறித்து எடுத்துரைத்தார். அம்மாநாட்டில் நிறைவேற்றப்பட்ட முடிவின்படி, பாளையங்கோட்டையில் 1934ஆம் ஆண்டில் சென்னை மாகாணத் தமிழ்ச் சங்கம் தொடங்கப்பட்டது. அச்சங்கத்தின் தலைவராகப் பொறுப்பேற்ற கா. சு. பிள்ளை 1938ஆம் ஆண்டு வரை அப்பதவியை வகித்தார்.

கா. சு. பிள்ளை 1938ஆம் ஆண்டு முதல் 1940ஆம் ஆண்டு வரை காஞ்சிபுரத்தில் வாழ்ந்தார். அப்பொழுது தன் நண்பர் இசைமணி சுந்தரமூர்த்தி ஓதுவார் என்பவருடன் தங்கியிருந்தார்.

அண்ணாமலைப் பல்கலைக் கழகத்தில் இரண்டாவது முறையாக தமிழ்ப்பேராசிரியராகப் பணியாற்றிய பொழுது வாதநோயால் பாதிக்கப்பட்டார். எனவே, தன்னுடைய ஆய்வுரைகளையும் நூல்களையும் உதவியாளர் ஒருவர் மூலம் எழுதிவந்தார். 1944ஆம் ஆண்டில் சிதம்பரத்தில் இருந்து நெல்லைக்குத் திரும்பிய கா. சு. பிள்ளை, தம்முடைய 56வது வயதில் 1945ஆம் ஆண்டு ஏப்ரல் 30ஆம் நாள் மரணமடைந்தார்.


கா. சு. பிள்ளையின் வாழ்க்கை வரலாற்றை இ. மு. சுப்பிரமணிய பிள்ளை என்பவர் "கா. சு. பிள்ளை வரலாறு" என்னும் தலைப்பில் நூலாக எழுதினார். 124 பக்கங்களை உடைய இந்நூலை 1958ஆம் ஆண்டு நவம்பர் திங்களில் சென்னையில் உள்ள திருநெல்வேலி தென்னிந்திய சைவசித்தாந்த நூற்பதிப்புக் கழகம் தனது 959 நூலாக வெளியிட்டது.

திருநெல்வேலி சந்திப்புப் பகுதியில், தாமிரபரணி ஆற்றின் மேற்குக் கரையில் அமைந்திருக்கிறது கைலாசபுரம். இங்குள்ள நகர்மன்றப் பூங்காவில் கா. சு. பிள்ளையின் நினைவாக 1947 – அக் -13ஆம் நாள் நடுகல் ஒன்று நாட்டப்பட்டது.

கா. சு. பிள்ளையின் கருத்துகளைத் தமிழர்களிடையே பரப்பும் நோக்கில் தமிழ்க் “கா. சு” நினைவு இலக்கியக் குழு என்னும் அமைப்பு குளித்தலையில் நிறுவப்பட்டது. திராவிட இயக்கத் தலைவர்களில் ஒருவரான மீ. சு. இளமுருகு பொற்செல்வி இக்குழுவை நிறுவினார். இக்குழுவின் சார்பில் குளித்தலையில் கா. சு. பிள்ளை நூற்றாண்டு விழா கொண்டாடப்பட்டது. 1987 – நவம்பர் – 5ஆம் நாள் கா. சு. பிள்ளை எழுதிய (1) சைவசித்தாந்த சந்தானாசாரியர்களும் அவர்களின் அருள் நூல்களும் (2) சுத்தாத்துவிதம் (3) பண்டார சாத்திரம் பதினான்கு என்னும் நூலின் முன்னுரை (4) சைவச் சடங்கு முறை ஆகியவற்றைத் தொகுத்து, "பல்கலைச் செம்மல் தமிழ்க் கா.சு. வின் பல்துறைத் திரட்டு" என்னும் 116 பக்கம் உள்ள நூலை இக்குழு வெளியிட்டுள்ளது.

பேராசிரியர் கா.சு.பிள்ளை - மறக்க முடியுமா? கருஞ்சட்டைத் தமிழர், அக்டோபர் 2017, எழில்.இளங்கோவன்


</doc>
<doc id="157532" url="https://ta.wikipedia.org/wiki?curid=157532" title="மஞ்சள் அழகி">
மஞ்சள் அழகி

மஞ்சள் அழகி அல்லது ஜெசபெல் ("Common Jezebel, [Delias eucharis]") என்பது மத்திய அளவு வெள்ளையன்கள் ("பீரிடே") வகை பட்டாம்பூச்சி ஆகும். இவ்வகை தெற்கு ஆசியா மற்றும் தென்கிழக்காசியா ஆசியாவில் குறிப்பாக, இந்தியா, இலங்கை, மியான்மர், தாய்லாந்து ஆகிய இடங்களில் காணப்படும். இது "டேலியஸ்" இன குடும்பத்தில் காணப்படும் அதிகமான ஓர் பொதுவான பட்டாம்பூச்சி.

மரங்கள் அடர்ந்த காடுகளிலும், சமவெளிகளிலும் சாதாரணமாக காணப்படும் இவ்வண்ணத்துப்பூச்சிகள் சுமார் 7000 அடி உயரத்தில் உள்ள பகுதிகளில் இருப்பது கண்டறியப்பட்டுள்ளது. இவை பொதுவாக தோட்டங்களிலும், திறந்த வெளி காடுகளிலும், இரை தேடி மரங்கள் இடையே பறப்பதை காணலாம். அதன் இறக்கைகளில் மேல் புறம் கருப்பு இலைகளில் வெள்ளை மலர் சிறுதூவிகள் அழகாக அடுக்கி வைக்கப்பட்டது போல் காணப்படும். அடிப்புறம் மஞ்சள் மலரில், சிவப்பு சிறுதூவிகள் ஓரங்களில் அடுக்கப்பட்டிருக்கும். ஜெசபெல் வண்ணத்துப்பூச்சிகள் உயரமாக பறந்து திரியும், மலர்களில் தேன் குடிக்க மட்டும் தாழ்வாகப் பறக்கும்.


</doc>
<doc id="157533" url="https://ta.wikipedia.org/wiki?curid=157533" title="புங்கடி பிள்ளையார் கோவில்">
புங்கடி பிள்ளையார் கோவில்

புங்கடி பிள்ளையார் கோவில், இலங்கை வட மாகாணம் யாழ்ப்பாணம் தென்மராட்சி கச்சாய் என்னும் ஊரில் தெற்கு பக்கமான கச்சாய் கடல் நீரேரிக் கரையில் இருக்கின்ற ஒரு பிள்ளையார் கோவிலாகும்.


</doc>
<doc id="157534" url="https://ta.wikipedia.org/wiki?curid=157534" title="கச்சாய் கடல் நீரேரி">
கச்சாய் கடல் நீரேரி

கச்சாய் கடல் நீரேரி, இலங்கை வட மாகாணம் யாழ்ப்பாணம் தென்மராட்சியின் தென் திசையில் இருக்கும் ஒரு சிறிய கடல் நீரேரியாகும். இதன் எல்லைகளாக சாவகச்சேரி, கச்சாய், கெட்பெலி, கிளாலி, பளை, ஆனையிறவு, பரந்தன், பூநகரி, சங்குப்பிட்டி, தனங்கிளப்பு, ஆகிய ஊர்கள் உள்ளன. இக் கடல் நீரேரியின் துறைமுகமாக கச்சாய் உள்ளது.
இக் கடல் நீரேரி "சேத்துக்கடல்" எனவும் அழைக்கப்படுகிறது. இந்த கடல் நீரேரியில் இருந்து சங்குப்பிட்டி ஊடாக யாழ் கடல் நீரேரிக்குச் செல்லலாம். அங்கிருந்து ஆழ்கடலுக்குச் செல்லக்கூடிய வழியும் இந்த கடல் நீரேரியில் காணப்படுகின்றன. இங்கு கச்சாய், கெட்பெலி, கிளாலி, பளை, பூநகரி, போன்ற இடங்களைச் சேந்தவர்கள் மீன் பிடிப்பில் ஈடுபடுகிறார்கள்.

யாழ்ப்பாணம் கண்டி ஏ 9 நெடுஞ்சாலை ஆனையிறவுப் பகுதியில் பூட்டப்பட்ட பின் இக் கடல் நீரேரியே தென் இலங்கைக்கான போக்கு வரத்துப் பாதையாக அமைந்தது.

ஈழப்போராட்ட வரலாற்றில் இந்த கடல் நீரேரி பெரும் பங்கு வகித்ததேன்றே சொல்லலாம். 1990 இருந்து 1995 வரை யாழ்ப்பாணத்து மக்கள் தென்னிலங்கை செல்வது என்றால் இந்த கடல் நீரேரி வழியாகத்தான் பூநகரி என்னும் இடத்துக்கு சென்று அதில் இருந்து பரந்தன் வழியாக ஏ 9 நெடுஞ்சாலை அடைந்து அந்த பாதையின் ஊடாக தென்னிலங்கை செல்வார்கள்.

அதே வேளை இந்த கடல் நீரேரியில், இந்தக் காலப்பகுதியில் ஆயிரக்கணக்கான ஈழத்தமிழர்கள் வாளினால் வெட்டியும், துப்பாக்கியினால் சுட்டும் கொல்லப் பட்டார்கள் என்பதும் குறிப்பிடத் தக்கது.

இக் கடல் நீரேரியின் அதிகூடிய ஆழம் நான்கு மீட்டர்கள். இப் பகுதி கிளாலி என்று அழைக்கப்படும். கச்சாய் பகுதியில் இருக்கும் இந்த கடல் நீரேரியின் ஆழம் பொதுவாக ஒரு மீட்டர் இருக்கும்.

கச்சாய் துறைமுகத்திலிருந்த நான்கு கி.மீட்டர் தென் கிழக்கு திசை, அதிலிருந்து நான்கு கி.மீட்டர் தெற்கு திசை, அதிலிருந்து சங்குப்பிட்டிஊடாக தென் மேற்கு திசை பதினெட்டு கி.மீட்டர் சென்றால் பாக்குநீரினையில் இணையலாம்.


</doc>
<doc id="157535" url="https://ta.wikipedia.org/wiki?curid=157535" title="பனாட்டு">
பனாட்டு

பனாட்டு என்பது பனையில் இருந்து பெறப்படும் ஓர் உணவுப்பொருள் ஆகும். பனை மரத்திலிருந்து கிடைக்கும் பழம், பனம்பழம் ஆகும். இந்தப் பனம்பழத்தின் தோலை உரித்து, பழத்தை ஒரு பாத்திரத்திலிட்டு, புளிங்காடி சேர்த்துப் பிசைந்து, ஒரு பனை ஓலைப் பாயில் மென்மையாகத் தடவி, ஞாயிற்றொளியில் காய விட்டு, அது நன்றாகக் காய்ந்த பின், துண்டுதுண்டுகளாக வெட்டி, பனாட்டு ஆக்கப்படும். இதனைச் சமையல் அறைப் புகை கூட்டில் தொங்கவிடுவார்கள். அதை மாரிகாலம் (மழைக்காலம்) சாப்பிடுவார்கள்.


</doc>
<doc id="157537" url="https://ta.wikipedia.org/wiki?curid=157537" title="வீதி">
வீதி

வீதி அல்லது வீதிகள் என்றால், ஒரு அகலமான வாகனங்கள் போய் வரக்கூடிய பாதையாகும். பண்டைய மரபில் வீதியை பாதை என்றே அழைப்பார்கள், காரணம் பண்டைய காலத்தில் இயந்திர வாகனங்கள் இல்லை, அதனால் நடை பாதை, வண்டில் பாதை, ஒற்றையடி பாதை என்று பல பாதைகள் இருந்தன, ஆனால் அந்த பாதைகள் இன்று இயந்திட வாகனங்கள் செல்ல கூடியவாறு அகலமாக்கபட்டுள்ளன அதே வேளை குடிகளும் அதிகமாகின அதனால் இன்றைய காலத்தில் பாதை என்று சொல்லாமல் வீதி என்றே அழைக்கப்படுகின்றன.


</doc>
<doc id="157540" url="https://ta.wikipedia.org/wiki?curid=157540" title="உவர் நிலம்">
உவர் நிலம்

உவர் நிலம் ("Dryland salinity") என்பது உவர்ப்புத் தன்மையை கொண்ட நிலத்தைக் குறிக்கும். ஒரு சில இடங்களில், நிலங்களுடன் உப்புத்தன்மையுள்ள நீர்வளங்களையும் உவர் பிரதேசம் என்று கூறுவார்கள். இது போன்ற உவர் நிலங்கள், உவர் நீர் நிலைகளை பல நாடுகளில் காணலாம். இப்படியான பிரதேசங்கள் கடற்கரைக்கு அருகில்தான் இருக்கும் என்பது சொல்ல முடியாது, ஒரு நாட்டின் நிலப்பரப்புகளுக்கு நடுவில் கூட இப்படியான உவர் நிலங்களைக் காணலாம்.

மண்ணில் குளோரைடு மற்றும் சல்பேட் உப்புகள் அதிகமாக இருப்பதால் உவர் நிலம் ஏற்படுகிறது.உவர் நிலங்களில் நுண்ணுயிர்களின் எண்ணிக்கையும், அவற்றின் செயல் திறனும் குறைந்து காணப்படும். பொதுவாக இந்நிலங்களில் பயிர் விதைகள் முளைக்க முடியாமல் போய்விடுகிறது. பூமியில் காணப்படும் நீரில் கரைந்துள்ள உப்புக்கள் அதிக அடர்த்தியாக இருப்பதால் உவர் நிலங்களில் பயிரிகளின் வேர்களால் நீரை ஈர்க்க வலுவில்லாமல் இறுதியில் பயிர் வாடி விடுகிறது. இவை மண்ணிலுள்ள மற்றும் பாசன நீரில் உள்ள உப்புக்களால் ஏற்படுகிறது.


</doc>
<doc id="157542" url="https://ta.wikipedia.org/wiki?curid=157542" title="ஆனந்தப் பையுள்">
ஆனந்தப் பையுள்

ஆனந்தப் பையுள் என்பது நல்லோன் இறப்பை எண்ணி மற்றவர்கள் இரங்குதல். இது வாகைத் திணையின் துறைகளில் ஒன்று. இதனைப் புறப்பொருள் வெண்பாமாலை ‘கண்படை நிலை’ எனக் குறிப்பிடுகிறது. 

புறநானூற்றில் ஆனந்தப் பையுள் என்னும் துறைக் குறிப்புடன் ஐந்து பாடல்கள் உள்ளன. 

சோழன் குளமுற்றத்துத் துஞ்சிய கிள்ளி வளவன் இறந்தபோது பலர் அவனை நினைந்து உயிர் துறந்தனர். இறந்தவர்களைத் தாழியில் வைத்துப் புதைப்பது அக்கால வழக்கம். இறந்தவனுக்குத் தாழி (இக்காலத்தில் சவப்பெட்டி) செய்யும் குயவனைப் பார்த்து அவனுடன் இறந்தவர்களையும் சேர்த்துப் புதைக்க, “அவ்வளவு பெரிய தாழி உன்னால் செய்யமுடியுமா” என ஐயூர் முடவனார் பாடல் வினவுகிறது. 

சேரமான் யானைகட்சேய் மாந்தரஞ்சேரல் இரும்பொறை இன்ன நாளில் துஞ்சுவான் என கோள்நிலை கண்டு கணித்தறிந்த கூடலூர் கிழார் அவ்வாறே அவன் அந்த நாளிலேயே துஞ்சக் கண்டு வருந்திப் பாடுகிறார். 

பூதப்பாண்டியன் தேவி பெருங்கோப்பெண்டு தன் கணவனுடன் உடன்கட்டை ஏறுதல் இன்பம் எனப் பாடிகிறார். 

மாறோக்கத்து நப்பசலையார் ‘என்னை’ என்று குறிப்பிட்டுத் தன் தலைவன் ஒருவன் துஞ்சினான் எனப் பாடுகிறார். 280 சோழன் குளமுற்றத்துத் துஞ்சிய கிள்ளிவளவன், மலையமான் திருமுடிக் காரி, மலையமான் சோழிய ஏனாதி திருக்கண்ணன், வானவன், வளவன், செம்பியன், சோழர், அவியன், கபிலன் ஆகியோர் இவரது பாடல்களில் குறிப்பிடபடுகின்றனர். இவர்களில் எந்த அரசன் இறப்பினைப் பாடுகிறார் என்பது தெரியவில்லை. இவன் இறப்பால் பாணர், துடியர், கைமைக் கோலம் பூணும் மகளிர் ஆகியோர் நிலை என்ன ஆகும் என்று எண்ணிப் புலவர் நெஞ்சழிகிறார். மேலே குறிப்பிட்ட ஐயூர் முடவனார் பாடலைக் கொண்டு இப்பாடலில் குறிப்பிடப்படுபவன் சோழன் குளமுற்றத்துத் துஞ்சிய கிள்ளிவளவன் எனக் கொள்வது சாலும்.


</doc>
<doc id="157543" url="https://ta.wikipedia.org/wiki?curid=157543" title="ஒசன் சாய்பு அப்துல் கபூர்">
ஒசன் சாய்பு அப்துல் கபூர்

ஒசன் சாய்பு முஹம்மது அப்துல் கபூர் இலங்கை யாழ்ப்பாணத்தைச் சேர்ந்த எழுத்தாளர், ஓவியர், பாடகர், மொழியியலாளர் போன்ற பன்முக ஆளுமை கொண்டவர்.

யாழ்ப்பாணம் வண்ணை வைத்தீஸ்வர வித்தியாலயம், வண்ணை தமிழ் கலவன் பாடசாலை ஆகியவற்றில் கல்வி கற்றவர். இவரது முதல் நியமனம் காவற்படையிலாகும். சில காலங்களின் பின்னர் அதினின்றும் விலகி, ஆங்கில உதவியாசிரியராகச் சிலகாலம் பணியாற்றினார். பின்னர் அட்டாளைச்சேனை ஆசிரியர் பயிற்சிக் கலாசாலையின் தமிழ்மொழி ஆசிரியராகப் பணியாற்றினார். யாழ்ப்பாண கல்வித்திணைக்களம், வடமத்திய மாகாணக் கல்வித்திணைக்களம், வடமத்திய மாகாணக் கல்வித்திணைக்களம் ஆகியவற்றிலும் பலவருடங்கள் பணியாற்றியுள்ளார்.

வவுனியா ஆண்டியாபுளியங்குளம் முஸ்லிம் வித்தியாலயம், யாழ்ப்பாணம் மஸ்றஉத்தீன் கலவன் பாடசாலை, யாழ்ப்பாணம் ஒஸ்மானிக்கல்லூரி, அநுராதபுரம் ஸாஹிரா மகா வித்தியாலயம் ஆகியவற்றின் ஆசிரியராகப் பணியாற்றியுள்ள இவர், மண்கும்பான் முஸ்லிம் பாடசாலை, யாழ்ப்பாணம் அல்ஹம்ரா முஸ்லிம் பாடசாலை, வவுனியா சூடுவெந்தபுலவு முஸ்லிம் வித்தியாலயம், முல்லைத்தீவு முஸ்லிம் வித்தியாலயம் முதலாம் பாடசாலைகளில் தலைமை ஆசிரியராகக் கடமையாற்றியுள்ளார்.

சிறந்த இலக்கியவாதியான இவர், பிரபல எழுத்தாளர், கவிதாயினி ஜன்சி கபூரின் தந்தையாவார். இவர் சிறந்த மேடை நாடக நடிகர். படிக்கும் காலத்தில் பல மேடை நாடகங்களில் அவர் திறமைகள் வெளிப்பட்டிருந்தன. யாழ்ப்பாணத்தைச் சேர்ந்த வண்ணை ஏ.எஸ். மணி அவர்களின் நட்டுவாங்கத்தில் பல மேடை நாடகங்களை நடித்துள்ளார். அவற்றுட் சில "உயிர்காத்த உத்தமன்" , " தோட்டக்கார மகள்" "கற்சிலை" ,போன்றன. இவற்றுள் கற்சிலை என்பது எழுத்தாளர் அப்துல் கபூர் அவர்களால் எழுதி இயக்கப்பட்ட நாடகமாகும். அன்றைய நாட்களில் ஏ. எஸ். மணி அவர்களின் மேடை நாடகங்கள் யாழ்ப்பாணத்தில் சிறப்புற்று, மக்கள் மனதை வென்றவையாக இருந்தன. 

"யாழ்ப்பாண முஸ்லிம்களின் வரலாறு" - ரஹீம்


</doc>
<doc id="157554" url="https://ta.wikipedia.org/wiki?curid=157554" title="செப்டம்பர் 2012">
செப்டம்பர் 2012

செப்டம்பர் 2012 ("September 2012"), ஒரு சனிக்கிழமை ஆரம்பித்து 30 நாட்களின் பின்னர் ஒரு ஞாயிற்றுக்கிழமை முடிவடைந்தது. தமிழ் நாட்காட்டியின் படி புரட்டாசி மாதம் 2012 செப்டம்பர் 17 திங்கட்கிழமை தொடங்கி, 2012 அக்டோபர் 16 செவ்வாய்க்கிழமை முடிவடைகிறது.



</doc>
<doc id="157556" url="https://ta.wikipedia.org/wiki?curid=157556" title="தாலிடோமைடு">
தாலிடோமைடு

தாலிடோமைடு ("Thalidomide", ) பிந்தைய 1950களில் கருவுற்றோரின் காலை நேரத்து வாந்தியுணர்வை எதிர்கொள்ளவும் உறக்கத்தைத் தூண்டவும் அறிமுகப்படுத்தப்பட்ட ஓர் மயக்க மருந்து ஆகும். இந்த மருந்து 1957 முதல் 1961 வரை விற்கப்பட்டு வந்தது; இந்த மருந்தினால் பிறவிக் குறைபாடுகள் ஏற்படுவதை அடுத்து விற்பனை விலக்கிக் கொள்ளப்பட்டது. தற்கால மருத்துவத்தில் பிறவிக் குறைபாடுகளை தடுக்கும் வண்ணம் மிகச்சீரிய கண்காணிப்புடன் பல்கிய சோற்றுப்புற்றுநோய்க்கும் (டெக்சாமெதசோனுடன்), கண்டுச் சிவப்பு நோய்க்கும், பயன்படுத்தப்படுகிறது.

ஆஃகன் அண்மையில் உள்ள இசுடோல்பெர்கில் அமைந்துள்ள குருனெந்தால் மருந்து நிறுவனத்தால் தாலிடோமைடு உருவாக்கப்பட்டது. முன்னாள் நாசி கட்சி உறுப்பினரும் படைத்துறை மருத்துவரும் ஆன என்ரிக் முக்டர் இந்த நிறுவனத்தின் தலைவராக இருந்தபோது இம்மருந்து கண்டுபிடிப்பிற்கு உறுதுணையாக இருந்தார். உலகப்போரின் போது தீநுண்ணுயிர் மற்றும் டைஃபசு ஆராய்ச்சிக்கு தலைமை வகித்து தொற்றுநோயான டைஃபசுக்கு ருடோல்ஃப் வைகில்லின் தடுப்பூசியைக் கண்டறிந்திருந்தார்.

அக்டோபர் 1, 1957இல் விற்பனைக்கு வெளியான தாலிடோமைடு செயல்திறமிக்க அமைதிப்படுத்தும் மருந்தாகவும் வலிநிவாரணியாகவும் அறியப்பட்டது. தூக்கமின்மை, இருமல், சளி மற்றும் தலைவலிகளுக்கு "சிறந்த மருந்தாக" கருதப்பட்டது. வாந்தி உணர்வைக் கட்டுப்படுத்தும் சிறந்த மருந்தாக கருவுற்ற பெண்களின் காலை நோய்க்கு பரிந்துரைக்கப்பட்டு பல்லாயிரக்கணக்கான கர்ப்பிணிகள் இந்த மருந்தை உட்கொண்டனர். தாலிடோமைடு உட்கொள்ளும் கருவுற்ற பெண்களின் சூல் வித்தகத் தடுப்பைக் கடந்து சென்று வளர்கின்ற முதிர்கருவைப் பாதிக்கும் என்று இந்த மருந்து உருவாக்கப்பட்ட காலகட்டத்தில் மருத்துவ அறிவியலாளர்கள் அறிந்திருக்கவில்லை.

தாலிடோமைடு பயன்பாட்டால் பிந்தைய 1950களிலும் முன்பாதி 1960களிலும் 46 நாடுகளில் 10,000க்கும் மேற்பட்ட குழந்தைகள் பிறவியிலேயே கை,கால்கள் உருப்பெறாது பிறந்தன. உலகெங்கும் இந்த மருந்தினால் பாதிக்கப்பட்டோரின் எண்ணிக்கையை துல்லியமாக மதிப்பிட இயலாதபோதும் பல மதிப்பீடுகள் 10,000 முதல் 20,000 வரை பாதிக்கப்பட்டதாக அறிவிக்கின்றன.

ஐக்கிய இராச்சியத்தில் இந்த மருந்துக்கு 1958ஆம் ஆண்டில் உரிமம் வழங்கப்பட்டது. பாதிக்கப்பட்ட ஏறத்தாழ 2000 குழந்தைகளில் பாதிக்கும் மேற்பட்டவை சிறிது காலத்திலேயே இறந்தன. 2010 நிலவரப்படி இதில் 466 பேரே உயிர் வாழ்வதாக அறியப்படுகிறது.

தாலிடோமைடிற்கும் பிறவிக் குறைபாடுகளுடன் குழந்தைகள் பிறப்பதற்கும் தொடர்புள்ளதென்ற ஐயத்தை முதலில் ஆத்திரேலிய பிள்ளைப்பேறு மருத்துவர் வில்லியம் மெக்பிரைடும் செருமானிய குழந்தைநல மருத்துவர் விதுகைன்டு லென்சும் வெளியிட்டனர்; லென்சு தமது கருத்தை 1961இல் நிரூபித்தார். மைக்பிரைடிற்கு இதற்காக பல விருதுகளும் சிறப்பு பதக்கங்களும் வழங்கப்பட்டன.




</doc>
<doc id="157561" url="https://ta.wikipedia.org/wiki?curid=157561" title="மொழிபெயர்ப்பியல்">
மொழிபெயர்ப்பியல்

மொழிபெயர்ப்பியல் ("translation studies") என்பது, மொழிபெயர்ப்புக் குறித்த கல்வியும், ஆராய்ச்சியும் ஆகும். இதுசமூகவியல், மாந்தவியல் போன்ற துறைகளின் சில கூறுகளை உள்வாங்கிக் கொண்டு, முறையான தேற்றங்களை மொழிபெயர்ப்பில் பயன்படுத்தும் கலப்புத்துறையாகும்.



</doc>
<doc id="157562" url="https://ta.wikipedia.org/wiki?curid=157562" title="இடை மண்டலம்">
இடை மண்டலம்

இடை மண்டலம் அல்லது மீசோ மண்டலம் ("Mesosphere") என்பது புவியின் வளிமண்டலத்தில் படை மண்டலத்துக்கும் வெப்பமண்டலத்திற்கும் இடைப்பட்ட வளியடுக்காகும். வளியடுக்குகளில் மிகவும் குளிர்ந்த வெப்பநிலை நிலவும் அடுக்கு இடை மண்டலமாகும். புவியிலே இயற்கையாகக் காணப்படும் மிகக் குளிர்ந்த இடம் இதுவாகும். புவியின் வளி மண்டலத்தின் 50 கிலோமீற்றர் தொடக்கம் 100 கிலோமீற்றருக்கு இடைப்பட்ட பிரதேசத்தில் இடை மண்டலம் உள்ளது.
இடைமண்டலத்தின் வெப்பநிலை உயரம் அதிகமாகும் போது குறைவடைந்து கொண்டு செல்லும். இதன் வெப்பநிலை அதன் உயரமான பிரதேசத்தில் −100 °C (173 K; −148 °F) வரை குறைவடையும். புவியில் இயற்கையாக நிலவும் மிகக் குளிர்ந்த வெப்பநிலை இதுவாகும்.

இந்த அடுக்கின் மேல்பகுதி பூமியில் மிகவும் குளிரான பகுதியாகும். இதன் சராசரி வெப்பநிலை 85 டிகிரி ஆகும். இதன் மேல்பகுதி எல்லையான மீசோபாஸ் வெப்பநிலையானது -100 டிகிரியாக இருக்கிறது. இதன் காரணமாக நீர் உறைந்து பனிக்கட்டியாக உள்ளது. இப்பனியே மேகமாக மாறுகிறது.


</doc>
<doc id="157564" url="https://ta.wikipedia.org/wiki?curid=157564" title="மீன்பிடி தொழில்">
மீன்பிடி தொழில்

மீன்பிடி தொழில் என்பது, மீன் பிடித்தல்,மீன் வளர்த்தல், மீன் அல்லது மீன் பொருட்கள் விற்பது, பதப்படுத்துவது,பாதுகாப்பது, சேமித்து வைப்பது, ஒரு இடத்தில் இருந்து மற்ற ஒரு இடத்திற்கு கொண்டு செல்லுவது, அல்லது இவை சம்பந்தபட்ட எந்த தொழிலையும் அடக்கியது ஆகும். இத்துறையின் வணிக செயல்பாடானது, மீன் மற்றும் இதர கடல் உணவு பொருட்களை, மனித நுகர்வு அல்லது பிற தொழில் செயல்முறைகளுக்கு உள்ளீடாக விநியோகம் செய்வது ஆகியவற்றை இலக்காக கொண்டுள்ளது. நேரடியாகவோ அல்லது மறைமுகமாகவோ, வளரும் நாடுகளில் உள்ள 500 மில்லியனுக்கும் அதிகமான மக்களின் வாழ்வாதாரம் மீன்பிடி மற்றும் மீன் வளர்ப்பை சார்ந்து உள்ளது.

மூன்று பிரதான தொழில் துறைகள் உள்ளன:


மீன்பிடி தொழிலின் வணிக துறை கீழே உள்ளவற்றை அடக்கியது:


மீன்கள், வணிக மீன்பிடித்தல் மற்றும் மீன்வளர்ப்பு மூலம் அறுவடை செய்யப்படுகின்றன.
உணவு மற்றும் விவசாய அமைப்பின் (FAO) படி, 2005 ஆம் ஆண்டு உலக அறுவடை,வணிக மீன்பிடியால் கடலில் 93.3 மில்லியன் டன்,மற்றும் மீன் பண்ணைகள் உற்பத்தி 48.1 மில்லியன் டன்கள் ஆகும். கூடுதலாக, நீர் தாவரங்கள் (கடற்பாசி முதலியன) 1.3 மில்லியன் டன்கள் கடலில் கைப்பற்றப்பட்டன. மற்றும் 14.8 மில்லியன் டன்கள் மீன்வளர்ப்பில் தயாரிக்கப்பட்டன. கடலில் பிடித்த தனிப்பட்ட மீன் எண்ணிக்கை வருடத்திற்கு 0.97-2.7 டிரில்லியன் (மீன் பண்ணைகள் அல்லது கடல் முதுகெலும்பில்லாதவற்றின் எண்ணிக்கை அல்ல) என மதிப்பிடப்பட்டுள்ளது.

கீழே உள்ளது, 2011ல் உலக மீன்பிடி தொழிலில் ,பிடிப்பு மற்றும் மீன்வளர்ப்பு மூலம் அறுவடையான டன்களின் ஒரு அட்டவணை.

உலகிலேயே அதிக உற்பத்தி செய்யும் நாடுகள், வரிசையில், சீன மக்கள் குடியரசு (ஹாங்காங் மற்றும் தைவான் நீங்கலாக),பெரு,ஜப்பான்,அமெரிக்கா,சிலி,இந்தோனேஷியா,ரஷ்யா,இந்தியா,தாய்லாந்து,நார்வே, ஐஸ்லாந்து இருந்தன. அந்த நாடுகளின் உற்பத்தி கணக்கு, உலகின் உற்பத்தியில் பாதிக்கும் மேற்பட்டது ; சீனாவின் கணக்கு மட்டும் உலகின் உற்பத்தியில் மூன்றில் ஒரு பங்கு என்பது குறிப்பிடத்தக்கது.

நீர் வேளாண்மை(மீன் வளர்ப்பு) என்பது நீர்வாழ் உயிரினங்களை விவசாயம் செய்வது. மீன்பிடி போலல்லாமல், மேலும் மீன்பண்ணை எனவும் அழைக்கப்படும் மீன்வளர்ப்பு, கட்டுப்படுத்தப்பட்ட நிலையில் நீர்வாழ் உயிரனங்களை சாகுபடி செய்வது. கடலில் மீன் வளர்ப்பு, கடல்சார் சூழல்களில் மீன்வளர்ப்பு பயிற்சி செய்வதைக் குறிக்கிறது. குறிப்பிட்ட வகையான மீன் வளர்ப்பில் ஆல்காவளர்ப்பு(கெல்ப் /கடற்பாசி மற்றும் பிற பாசிகள் உற்பத்தி) மீன்வளர்ப்பு, இறால் பண்ணை,மட்டி மற்றும் பண்பட்ட முத்துவளர்ப்பு ஆகியவை அடங்கும்.

மீன் வளர்ப்பு, பொதுவாக, உணவுக்காக, தொட்டிகள் அல்லது உள்ளிட்ட குளங்களில் வணிக ரீதியாக மீன் வள்ர்ப்பது ஆகும். மீன் பண்ணைகளில் வளர்க்கப்படும் மீன் இனங்கள் கெண்டை,டிலேபியா,சால்மன்,பன்னா மற்றும் கெளுத்திமீன் ஆகியவை அடங்கும். கடலில் மீன்பிடிக்க அதிகரிக்கும் தேவையால்,வணிக மீன்பிடி நடவடிக்கைகள் அளவுக்கு அதிகபடியான மீன்பிடித்தலை விளைவிக்கின்றன. மீன் பண்ணை வளர்ப்பு, அதிகரிக்கும் மீன் மற்றும் மீன் புரதத்திற்கான சந்தை தேவைக்கு ஒரு மாற்று தீர்வு வழங்குகிறது.

வர்த்தக மீன் பிடித்தல் மற்றும் மீன் பண்ணைகள் மூலம் வழங்கப்படும் மீன்களை பதப்படுத்துதலே மீன் பதப்படுத்துதல் ஆகும். பெரிய, மீன் பதப்படுத்தும் நிறுவனங்கள் தாங்கள் மீன்பிடிக்க சொந்த கப்பல்கள் மற்றும் பிறரை சாராத மீன்பிடி தளங்களை வைத்துள்ளனர். தொழில் தயாரிப்புகள், வழக்கமாக, ஒட்டுமொத்தமாக,மளிகை சங்கிலிகள் அல்லது இடைத்தரகர்களுக்கு விற்கப்படுகின்றன.

மீன் பதப்படுத்துதலை, இரண்டு வகைகளாக பிரிக்கலாம். மீன்களை கையாளுதல்(பச்சை மீன்களை ஆரம்ப செயலாக்கம்) மற்றும் மீன் பொருட்கள் உற்பத்தி: மீன் பதப்படுத்துதலின் அம்சங்கள், மீன் பதப்படுத்தும் கப்பல், மீன் பதப்படுத்தும் ஆலைகள் மற்றும் மீன்பிடி கப்பல்களில் ஏற்படுகிறது.

மற்றொரு இயற்கையான உட்பிரிவு,புதிய மீன் சில்லறை வணிகம் மற்றும் கேட்டரிங் கடைகளுக்கு புதிய மீன்களை தகரத்தில் அடைத்தல் மற்றும் உறையவைத்தல் முதலிய முக்கிய முதல் விநியோகத்திலும்,குளிர்வித்த,சில்லறை வணிகம் மற்றும் கேட்டரிங் கடைகளுக்கு விநியோகத்திற்காகவும் உறைந்த மற்றும் தகர அடைப்புகளில் பாதுகாக்கப்பட்டபொருட்கள் உற்பத்தி செய்யும்இரண்டாவது செயலாக்கங்களிலும் உள்ளது. 

மீன்பிடித்தலினால் தற்போது உலக மக்கள் தொகையின் 16%க்கு புரதம் வழங்குவதாக மதிப்பிடப்பட்டுள்ளது. பல மீன்களின் சதை, பிரதானமாக, உணவு ஆதாரமாக மதிப்பிடப்படுகிறது; மீன்களில் பல சமைக்ககூடிய இனங்கள் உள்ளன. உணவாக எடுத்துக் கொள்ளும் மற்ற கடல் உயிர்கள் மட்டி,கடல் வெள்ளரி,பெண்மான் மற்றும் கிரஸ்ட் ஏசியன்ஸ் ஆகியவை அடங்கும்.

மீன் மற்றும் பிற கடல் வாழ்உயிரினங்களும் பல பிற பயன்பாடுகளுக்கு பயன்படுத்தப்படுகின்றன: முத்துகள் மற்றும் முத்து சிப்பி, (சில கிளிஞ்சல்களின் உட்புற பரப்பிலுள்ள வெண்மையான பளபளப்புள்ள பூச்சு) சுறாவின் தோல் மற்றும் ரேவின்தோல். கடல் குதிரைகள், நட்சத்திர மீன்,கடல் முள்ளெலி கள், (அர்சின்ஸ்) மற்றும் கடல் வெள்ளரி பாரம்பரிய சீன மருத்துவத்தில் பயன்படுத்தப்படுகின்றன. டைரியன் ஊதா கடல் நத்தைகளில் இருந்து தயாரிக்கப்படும் ஒரு நிறமி ஆகும், செபியா, கணவாய் மீனின் இன்கி சுரப்பியில் இருந்து தயாரிக்கப்படும் ஒரு நிறமி ஆகும். மீன் பசை,எல்லா வகையான பொருட்களிலும் அதன் பயன்பாட்டிற்காக நீண்ட நாட்கள் மதிப்பிடப்படுகிறது. மீன்பசைக்கூழ்,மது மற்றும் பீர் தெளிவுப்படுத்துதலுக்காக பயன்படுத்தப்படுகிறது. மீன் பால் அல்லது குழம்பு(போன்ற திரவம்), மீன் எண்ணெய்,மீன் உணவுக்காக, பதப்படுத்தப்பட்டபின், எஞ்சியுள்ள திரவத்தில் இருந்து தயாரிக்கப்படும் ஒரு உரகுழம்பு ஆகும்.

மீன்பிடி தொழிலில் "கடல் உணவு பொருட்கள் " என்ற சொற்கூறு பெரும்பாலும் "மீன்பொருட்கள்" என்பதற்கு பதிலாக பயன்படுத்தப்படுகிறது.

மீன் சந்தைகள், மற்றும் மீன் மற்றும் பிற கடல் உணவுகளை வாங்கி விற்பனை செய்யும் வர்த்தக இடங்களாகும். அவைகள், மீனவர்களுக்கும் மீன் வியாபாரிகள் இடையேயும் நடக்கும் மொத்த வர்த்தகம், அல்லது தனிப்பட்ட நுகர்வோருக்கு கடல் உண்வு விற்பனை, அல்லது இரண்டுக்கும் அர்ப்பணிக்கப்பட்டவைகளாக இருக்கலாம். சில்லறை மீன் சந்தைகளில், ஒருவகை ஈரமான சந்தை, பெரும்பாலும் தெருவில் மீன்உணவு விற்பனை செய்கின்றன.

பெரும்பாலான இறால், உறைந்த நிலையில் விற்பனை செய்யப்படுகின்றன மற்றும் பல்வேறு பிரிவுகளில் சந்தைப்படுத்தப்படுகின்றன. உயிர் உணவு மீன் வர்த்தகம், மீனவ சமூகங்களை இணைக்கும் ஒரு உலகளாவிய முறை ஆகும்.

பாரம்பரிய மீன்பிடி தொழில், அல்லது கைவினைஞர் மீன்பிடி என்பவை, சிறிய அளவிலான வணிக அல்லது பிழைப்பு மீன்பிடி நடைமுறைகளை விவரிக்க பயன்படுத்தும் சொற்கூறுகள் ஆகும். குறிப்பாக கம்பி மற்றும் பாரம் இழுக்கும் கயிறு, அம்புகள் மற்றும் தூண்டில்கள், விசுறும் வலைகள் மற்றும் இழுவை வலைகள் போன்ற பாரம்பரிய தொழில் நுட்பங்களை பயன்படுத்தி பிடிப்பது ஆகும்.பெரிய அளவிலான நவீன வணிக நடைமுறைகள் மற்றும் பாரம்பரிய மீன்பிடி நடைமுறைகளுக்கு இடையேயான அழுத்தங்கள் பற்றி பேசும் போது, இந்த சொற்கூறுகள் பயன்படுத்தபட வேண்டும் அல்லது குறிப்பாக உதவி திட்டங்கள் அருகாமை பிழைப்பு மட்டங்களில் மீன்பிடித்தலை இலக்கு ஆக்கும்போது இந்த சொற்கூறுகள் பயன்படுத்தபட வேண்டும்.

பொழுதுபோக்கு மீன்பிடி தொழில்,மீன்பிடி ஆடை மற்றும் பாரம் இழுக்கும் கயிறு உற்பத்தி மற்றும் சில்லறை விற்பனை, கட்டுப்பாட்டு அதிகாரிகளிடம், உரிமத்திற்கான கட்டணம் செலுத்துவது, மீன்பிடி புத்தகங்கள் மற்றும் இதழ்கள் வெளியிடுவது, பொழுதுபோக்கு மீன்பிடி படகுகள் வடிவமைப்பு மற்றும் கட்டுமானம்,இடவசதி அளிப்பது, மற்றும் விடுதி, அதிகாரப்பத்திரம்களுக்கு மீன்பிடி படகுகள் ஏற்பாடு மற்றும் மீன்பிடி சாகசங்களை வழிகாட்டுதல் போன்ற வணிக நடுவங்களை கொண்டிருக்கிறது. 

பூமியின் பரப்பில் 71% கடல் ஆகும் மற்றும் சுரண்டப்படும் கடல் ஆதாரஙகளின் மதிப்பில் 80%க்கு காரணம் மீன்பிடி தொழில் ஆகும். மீன்பிடி தொழில்,கடல் மீன் பிடிப்பு போன்ற பல்வேறு சர்வதேச மோதல்களை தூண்டியுள்ளது,(நுற்றாண்டின் தொடகத்தில் உச்சத்தை தொட்ட கடல் மீன் பிடிப்பு மோதல் மற்றும் அதுமுதல் படிப்படியாக சரிய தொடங்கியது. ஐஸ்லாந்து, ஜப்பான் மற்றும் போர்ச்சுக்கல் உலகிலேயே தனிநபருக்கான மிக அதிக கடல் உணவு நுகர்வாக இருக்கின்றன.

சிலி மற்றும் பெரு உயர் மீன் நுகர்வு நாடுகள் ஆகும், எனவே மீன் தொழில் தொடர்பான பிரச்சனைகள் இருந்தது. 1947 இல், சிலி மற்றும் பெரு முதலில் தங்கள் கரைக்காக 200 கடல் மைல்கள் தனி பொருளாதார மண்டலத்தை ஏற்றுகொண்டன. 1982 ல், ஐக்கிய நாடுகள் சபை முறையாக இந்த சொற்கூற்றை ஏற்றுக்கொண்டது. 2000 ஆம் ஆண்டுகளில், சிலி மற்றும் பெரு, அதிகப்படியான மீன்பிடி மற்றும் முறையான விதிமுறைகள் இல்லாததால் தீவிர மீன் நெருக்கடியை சந்தித்தன. இப்போது அப்பகுதியில் அரசியல் சக்தி விளையாட்டு மீண்டும் எழுந்து உள்ளது. 1950 களின் பிற்பகுதியில் இருந்து, கடல் ஆழமான பகுதியில் அடி மீன்பிடி படகுகள் சுரண்ட தொடங்கின.இதனால் பெரியஅளவில் மீன்கள் பிடிபட்டன. ஒரு வலுவான அடிப்படை உயிரினத்தொகுதி வீழ்ச்சிக்கு வழிவகுத்தது, 1990 களின் ஆரம்பத்தில் இருப்பு மிக குறைந்த அளவிற்கு சரிந்தது. இது ஒரு நன்கு அறியப்பட்ட சேர்வதற்கு அல்லாத அல்லாத போட்டிக்கு அல்லாத {பொருளாதார பொது நன்மைக்கு எடுத்துக்காட்டு ஆகும், இதனால் தடையற்ற சவாரி பிரச்சினைகள் விளைந்தன.

ஐஸ்லாந்து உலகின் மிக பெரிய நுகர்வோரில் ஒருவர். மற்றும் 1972 ல், அதிக மீன்பிடிப்பைக் குறைக்க செய்யப்பட்ட ஐஸ்லாந்தின் பிரத்தியேக பொருளாதார மண்டல அறிவிப்பால் ஐஸ்லாந்து மற்றும் இங்கிலாந்து இடையே ஒரு சர்ச்சை ஏற்பட்டது. இந்த சர்ச்சை, ஐஸ்லாந்தியம் ரோந்து கப்பல்கள் மற்றும் பிரிட்டிஷ் போர் கப்பல்கள் இடையே நேரடி மோதல்கள், மீன் போர் என்று அழைக்கப்படுகிறது. 
இப்போதெல்லாம் பொதுவாக ஐரோப்பாவில், நாடுகள் மீன்பிடி தொழிலை மீட்க ஒரு வழி தேடி கொண்டிருக்கின்றனர். ஒரு அறிக்கையின் படி, ஐரோப்பிய ஒன்றியத்தின்அதிக மீன்பிடித்தல்,ஒரு ஆண்டில் 3.2 பில்லியன் யூரோக்கள் மற்றும் 100,000 வேலைகள் செலவில் முடிகிறது. எனவே ஐரோப்பா தொடர்ந்து அளவுக்கு அதிக மீன் பிடித்தலை தடுக்க சில கூட்டு நடவடிக்கைகளை தேடிக் கொண்டு இருக்கிறது. 

ஜப்பான்,சீனா,மற்றும் கொரியா மிக பெரிய மீன் நுகர்வோர்களில் சில. மற்றும் தனிப்பட்ட பொருளாதார மண்டலம் பற்றி சில சர்ச்சைகள் அவைகளிடம் உள்ளன. 
2011 இல், தீவிர நிலநடுக்கத்தால், புகுஷிமா அணு சக்தி வசதி சேதமடைந்துள்ளது. எப்போதும் இல்லாத அளவிற்கு, பெரிய அளவு அசுத்தமான நீர் கசிந்தது மற்றும் சமுத்திரத்தில் கலக்கிறது. டோக்கியோ எலக்ட்ரிக் பவர் கம்பெனி (டெப்கோ) சுமார் 300 டன் அதிக கதிரியக்க நீர் கம்பெனி தளத்தில் ஒரு சேமிப்பு தொட்டியில் இருந்து கசிந்தது என்று ஒப்பு கொண்டது. குரொஷியா கரண்ட்டில், புகுஷிமா அருகே உள்ள கடல்,சுமார் 11 நாடுகள் மீன் பிடிக்கின்றன.. ஜப்பான், கொரியா, சீனா போன்ற சுற்றியுள்ள நாடுகள், அல்லாமல்,உக்ரைன்,ஸ்பெயின் மற்றும் ரஷ்யா போன்ற நாடுகள் கூட குரோஷியா கரண்ட்டில் படகுகள் வைத்து இருக்கின்றன. செப்டம்பர் 2013 இல், தென் கொரியா புகுஷிமா அணு ஆலையில் இருந்து கதிரியக்க நீர் கசிவு காரணம் குறித்து, எட்டு ஜப்பானிய காவலில் (உள்ளூராட்சி) இருந்து அனைத்து மீன் இறக்குமதியையும் தடை செய்தது. [23]
குறிப்புகள் 



</doc>
<doc id="157575" url="https://ta.wikipedia.org/wiki?curid=157575" title="மலாக்கா சுல்தானகம்">
மலாக்கா சுல்தானகம்

மலாய் அரசனான பரமேசுவராவால், 1402 ஆம் ஆண்டில் இந்து அரசாக நிறுவப்பட்டதே ”மலாக்கா சுல்தானகம்”. பின்னர் இவரது மகனான மெகாட் இஸ்கந்தார் ஷா பசாய் இளவரசியினை திருமணம் செய்து இசுலாமியராக மாறினார். தாய்லாந்திற்கு கீழும் சுமாத்திராவிற்கு மேலேயும் உள்ள இடைப்பட்ட நிலத்தில் இது பரவியிருந்தது. இதன் தலைநகரத்தில் போர்த்துகேயர் 1511 ஆம் ஆண்டில் புகுந்தனர். இதன் வழித் தோன்றலாக, அலாவுதீன் ரியாத் சாவினால் பின்னர் ஜொகூர் சுல்தானகம் நிறுவப்பட்டது.

1400 ஆம் ஆண்டு வாக்கில் பரமேசுவரா, என்ற இந்து அரசன் நிறுவினான். கிடைக்கப்பெற்ற தகவலின்படி, சிங்கப்பூரின் கடைசி அரசனும், சிறீவிஜயத்தின் குடும்பத்தின் கடைசி வழித்தோன்றலும் இவனே.


</doc>
<doc id="157577" url="https://ta.wikipedia.org/wiki?curid=157577" title="மராத்தியர்">
மராத்தியர்

மராத்திய மக்கள் அல்லது மராத்தியர்கள் () என்போர் இந்தோ ஆரிய இனக்குழுவினராவார், இவர்கள் மகாராட்டிரத்திலும் மேற்கு இந்திய மாநிலங்களிலும் வாழ்கின்றனர். இவர்களின் மொழியான மராத்தி இந்தோ-ஆரிய மொழிகளின் தென் குழுவின் பகுதியாக உள்ளது. இவர்களின் எண்ணிக்கை ஏறத்தாழ 8 கோடியாகும்.
மகாராட்டிரம் முற்காலத்தில் தண்டகாரணியம்(”தண்டணை அளிக்கப்படும் காடு”) என்றழைக்கப்பட்டது. இராமாயணத்தில் குறிப்பிட்டுள்ளபடி, இக்காட்டில் பேய்களும் இன்ன பிற கொடிய உயிரினங்களும் வாழ்ந்ததாவும், அதனால் முனிவர்கள் மட்டுமே இங்கு தங்கியிருந்ததாகவும் கூறப்பட்டுள்ளது. கரன், தூசணன், சூர்ப்பனகை ஆகியோர் இராமனை இங்கே சந்தித்ததாகக் கூறப்படுகிறது.

கி.மு. 600 ஆண்டளவில், இப்பகுதி அசாகா என்றழைக்கப்பட்டது. நாசிக் நகருக்கருகிலுள்ள பஞ்சவதி ஆற்றருகே சூர்ப்பனகையின் மூக்கை இலட்சுமணன் அறுத்ததாகக் கூறப்படுகிறது. (நாசிக் - சமற்கிருதத்தில் மூக்கு என்று பொருள்) ஆரியர்களின் வருகைக்கு முன் இங்கு வேறு மக்கள் வாழ்ந்தனரா என்று அறியமுடியவில்லை.

மேற்கத்திய சத்ரபதிகள் குசராத், சிந்து, மகாராட்டிரம், இராசசுத்தான் ஆகிய உள்ளடக்கிய பகுதிகளை ஆண்டனர் என்று நம்பப்படுகிறது. இவர்கள் உச்சயினியைக் கைப்பற்றினர். பேரரசர் அசோகர் மகாராட்டிரத்தையும் தன் ஆட்சிப் பகுதிக்குள் உட்படுத்தினார். சில ஆண்டுகளுக்குப் பின்னர், சதவாகனர்கள் ஆட்சியைப் பிடித்தனர். இவர்கள் கருநாடகத்தையும் ஆந்திராவையும் உள்ளடக்கி மகாராட்டிரத்தையும் ஆட்சி செய்தனர். மராத்தியரில் பெரும்பான்மையினர் இவர்கள் மரபைச் சேர்ந்தவர்கள் என அறியப்படுகிறது.

சாலிவாகனன் என்ற அரசன் இப்பேரரசை விரிவுபடுத்தினான். சாலிவாகன நாட்காட்டி இன்றும் இப்பகுதிகளில் பின்பற்றப்படுவது குறிப்பிடத்தக்கது. மராத்தியின் முன்னைய பேச்சு வடிவம் இவர்கள் காலத்தில் தோன்றியதாகக் கூறப்படுகிறது. கி.பி. 8-ஆம் நூற்றாண்டில் இராசுடிரகூடர்களும் ஆட்சி செய்தனர். பின்னர் யாதவ குலத்தினர் மராத்தி மொழியை ஆட்சி மொழியாக்கி ஆண்டதாகவும் கூறப்படுகிறது. தில்லி சுல்தான்களும் இப்பகுதியை ஆட்சி செய்துள்ளனர்.

பதினேழாம் நூற்றாண்டில் பேரரசர் சிவாஜி மராத்தியப் பேரரசை நிறுவினார். வாழ்நாளில் பல போர்களில் போரிட்ட சிவாஜி 1680 ஆம் ஆண்டில் இறந்ததாக அறியப்படுகிறது. சிவாஜியின் ஆட்சியில் மகாராட்டிரத்தை இழந்த முகலாயர்கள் 1681 ஆம் ஆண்டு மீண்டும் கைப்பற்றினர். சிவாஜியின் மகன் சம்பாஜி சிறு போரின் பின் பேரரசராக முடிசூட்டப்பெற்றார். ஆயினும், 1689 ஆம் ஆண்டில், அவுரங்கசீப்பினால் தண்டிக்கப்பட்டு கொல்லப்பட்டார்.

பின்னர் ராசாராம் என்னும் இளவரசர் முடிசூட்டப்பட்டு தென்னிந்தியாவை நோக்கி போரிட்டார். மீண்டும் 1707 ஆம் ஆண்டு பேரரசி தாராபாய் போரிட்டு 27 ஆண்டுகளுக்குப் பின் வெற்றி பெற்றார் சிவாஜியின் பெயரன் சாகு, மராத்தியப் பேரரசை விரிவுபடுத்தினார். அவர் இறந்த பின் 1749 ஆம் ஆண்டில் பெசாவர்கள் ஆட்சியைப் பிடித்தனர். இதன் பின்னர் ஆட்சியிலமர்ந்த சிண்டே, போன்சுலே, ஓல்கர் ஆகியோர் இந்தியத் துணைக்கண்டத்தின் நடுப்பகுதி முழுவதையும் ஆண்டனர். புனே செல்வாக்கு மிக்க தலைநகராக விளங்கியது. பின்னர் அகமது சா அபுதலியின் வெற்றியால் மராத்தியப் பேரரசு சிதறி சிறு சிறு நாடுகளானது. 1947 ஆம் ஆண்டு வரை நீடித்த இவ்வரசுகள் சிண்டே என்பவரின் முயற்சியால் இந்திய ஒன்றியத்தின் கீழ் ஒன்றிணைக்கப்பட்டு மகாராட்டிரம் என்றானது.

யாதவ அரசர்களின் ஆட்சிக் காலத்தில் மராத்தி மொழியே ஆட்சி மொழியாக விளங்கியது. யாதவ அரசனான சிங்கனா கொடை வழங்கிய பொருட்களைப் பற்றிய குறிப்புகள் கொல்காபூர்க் கோவிலில் உள்ளன. ஏமாத்திரி என்பவரின் எழுத்துகளும் கிடைக்கப்பெற்றுள்ளன. கொலாப மாவட்டத்தில் கிடைக்கப்பெற்ற கல்வெட்டே மராத்திய மொழியின் பழங்காலக் கல்வெட்டாகும். கருநாட்டகத்தின் சிரவணபெலகொலாவில் கிடைக்கப்பெற்ற கல்வெட்டில் சிற்பி மற்றும் அரசர் பற்றிய குறிப்புகளும் காணக்கிடைக்கின்றன.

பழங்காலத்திலிருந்தே மராத்தியர் இலக்கிய மரபைக் கொண்டிருந்ததாக அறியப்படுகிறது. தியானேசுவர் என்னும் முனிவர் இலக்கியத்தை மக்களிடம் பரவச் செய்தார். இவரது படைப்பான தியானேசுவரி சிறந்த இலக்கியம் ஆகும். நாமதேவர் என்னும் முனிவரும் மராத்திய இலக்கியத்தை பரவச் செய்தார். இவர் மராத்திய கீக்கிய இலக்கியங்களை உருவாக்கியவர். பதினேழாம் நூற்றாண்டின் முக்தேசுவரரும், சமர்த்த தாசும், பதினெட்டாம் நூற்றாண்டின் வாமன பண்டிதரும் ரகுனாத பண்டிதரும் குறிப்பிடத்தக்கவர்கள். 1817 ஆம் ஆண்டில் மராத்திய நூலொன்று ஆங்கிலத்திற்கு மொழிபெயர்க்கப்பட்டதாகவும், 1841 ஆம் ஆண்டில் மராத்திய நாளேடு துவங்கப்பட்டதாகவும் அறியப்படுகிறது. மராத்திய நாடகங்களும் இக்காலத்திலேயே சிறப்பாக அரங்கேறின. லோகமானிய திலகரும் தமது கேசரி என்ற இதழின் மூலம் இலக்கியப் பார்வைகளை வெளியிட்டார் என்பதும் குறிப்பிடத்தக்கது. தற்கால மராத்திய பாடல்கள் சோதிபா பூலே என்பவரால் தொடங்கியவை. பிந்தைய கவிஞர்களான கேசவசுதா, பாலகவி, கோவிந்தராசா ஆகியோர் ஆங்கிலேயே இலக்கியத்தை அடியொற்றி தங்கள் கவிதைகளை எழுதியதாக அறியப்படுகிறது. தற்காலத்தில், எழுத்தாளர்கள் சிறுவர் நூல்கள், சிறுகதைகள், புதினங்கள் என எழுதுகின்றனர். விஷ்னு சகாராம் காண்டேகர் எழுதிய யயதி என்ற நூல் ஞானபீட விருதைப் பெற்றுத் தந்தது. சியாம் மனோகர், விசுராம் பெடேகர் ஆகியோர் நன்கறியப்பட்ட எழுத்தாளர்கள் ஆவர்.

இசுலாமிய, கிறித்தவ நூல்களும் மராத்திய மொழியில் எழுதப்பட்டுள்ளன. சாகிர் சேக் என்பரின் மராத்திய முசுலீம் எழுத்தாளர் இயக்கம் இசுலாமிய இளைஞர்களிடையே மராத்திய மொழியைக் கொண்டு சேர்க்கிறது. வில்லியம் கரே என்பார் விவிலியத்தை மராத்தி மொழியில் எழுதியவர். கிறித்தவ இயக்கங்களும் அறிவியல் அகரமுதலிகள், இலக்கண நூல்களை உருவாக்கின.
மராத்தி மொழி பேசும் மக்களில் பெரும்பான்மையினர் இந்துக்கள் ஆவர். விட்டலன் என்ற பெயரில் வணங்கப்படும் கண்ணனே பிரபலமான கடவுள் என்றாலும் சிவன், பார்வதி, வினாயகரையும் வெவ்வேறு பெயர்களிலும், வடிவங்களிலும் வழிபடுகின்றனர். 19ஆம் நூற்றாண்டின் பிற்பகுதியில், லோகமானிய திலகரால் துவங்கி வைக்கப்பட்ட விநாயகர் சதுர்த்தி பிரபலமான பண்டிகையாகும். மராத்தி இந்துக்கள் அனைத்து சாதி முனிவர்களையும் வணங்குவர்.
சிறுபான்மையினர் இசுலாமிய, கிறித்தவ, ஜைன, பௌத்த சமயங்களைப் பின்பற்றுகின்றனர். பௌத்த மராத்திகள் அம்பேத்கரின் வழிநடந்து, அறுபது ஆண்டுகளுக்கு முன் பௌத்த மதத்தைத் தழுவியவர்கள். கிறித்தவர்கள் மூன்று சதவீதத்தினர் எனக் கணக்கிடப்பட்டுள்ளது. 13-ஆம் நூற்றாண்டில், போர்த்துகேய யேசு சபையின் மூலம், மகாராட்டிரத்தில் கிறித்தவம் நுழைந்தது. கிறித்தவர்கள் கத்தோலிக்க பிரிவைச் சேர்ந்தவர்கள். மராத்தி இசுலாமியர்கள் சூபி வழியைப் பின்பற்றுபவர்கள் ஆவர். சூபி ஞானிகளின் கல்லறைகளுக்கு செல்வதை இவர்களின் மார்க்கக் கடமையாகக் கொண்டுள்ளனர். இந்துக்களும் அதிக அளவில் பார்வையிட்டுச் செல்கின்றனர்.
ஏறத்தாழ 3,000 பேர் யூத மதத்தைச் சேர்ந்தவர்கள் ஆவர். இவர்களில் பலர் இசுரேலுக்கு குடிபெயர்ந்தனர். குடிபெயர்வதற்குமுன் 90,000 பேர் இருக்கக்கூடும் எனக் கூறப்படுகிறது.
இந்திய நாட்டிலேயே மகாராட்டிரா மாநிலத்தில்தான் அதிக ஜைனர்கள் வசிக்கின்றனர்.
ஜைன மதத்தின் பழைய கல்வெட்டு 2ஆம் நூற்றாண்டைச் சேர்ந்தது. இது புனேவிற்கு அருகிலுள்ள பாலே கிராமத்தின் குகைகளில் கண்டெடுக்கப்பட்டது. நவகார் மந்திரத்தை உள்ளடக்கிய இது, ஜைன பிராகிருதத்தில் எழுதப்பட்டது.
மராத்தியில் எழுதப்பட்டதாக அறியப்படும் பழைய கல்வெட்டு, கருநாடக மாநிலத்தின் சிரவணபெலகொலாவில் கண்டெடுக்கப்பட்டது. பகுபாலி சிலையின் இடது காலுக்கு கீழே உள்ள இது 981 CE காலத்தைச் சேர்ந்தது.
மகாராட்டிரத்தை, இராஷ்டிரகுடர்கள், சிலகரர்கள் போன்ற பல ஜைன ஆட்சியாளர்கள் ஆண்டிருக்கின்றனர். இவர்களால் பல கோயில்கள், கோட்டைகள் கட்டப்பட்டிருக்கின்றன. பழங்காலத்தில் அதிக அளவிலான மராத்தியர்கள் ஜைனர்களாக வாழ்ந்தனர் எனக் கூறப்படுகிறது.

மகாராட்டிரம், கோவா, குஜராத் ஆகிய மாநிலங்களில் பெயரிடும் முறை ஏறத்தாழ ஒன்றே. எடுத்துக்காட்டாக, பிரபல துடுப்பாட்டக்காரர் சுனில் மனோகர் கவாசுகர் என்பவரின் பெயரில், சுனில் என்பது அவரின் பெயர். மனோகர் என்பது அவரின் தந்தையின் பெயர். கவாசுகர் என்பது குடும்பப் பெயர்.

இதுபோன்றே, திருமணமான பெண்கள் தங்களின் பெயர்களுடன் கணவரின் பெயரையும், குடும்பப் பெயரையும் ஏற்றுக்கொள்வர். மகாராட்டிரத்தில் பிறந்த குழந்தைகளுக்கு தந்தையின் தந்தை பெயரை சூட்டும் வழக்கமும் உள்ளது.

சிலர் ஆண்களை, ராவ் என்றோ சாகேப் என்றோ அழைப்பர். இது போன்றே பெண்களின் பெயர்களுக்குப் பின் பாய் என்றோ தாய் என்றோ கூறி அழைப்பர். இது பொது வழக்கெனினும், அலுவலகங்களில் பயன்படுத்துவதில்லை. சில குடும்பப் பெயர்கள் ’கர்’ என முடியும். உதாரணமாக, அம்பேத்கர், டெண்டுல்கர், அன்வேகர், திவேகர், கனித்கர் என்று அழைக்கப்படுவர். அவர்களின் சொந்த ஊர்களை நினைவில் கொள்வதற்காக இவ்வாறு பெயரிடுகின்றனர்.

தொழிலைக் குறிக்கும் விதமான பெயர்களும் இடப்படுவதுண்டு. குறிப்பிடத்தக்கவை பாட்டீல் (கிராமத் தலைவர்), தேஷ்முக் (சில கிராமங்களுக்குத் தலைவர்), இனம்தர், தனேகர், குல்கர்னி (கிராம கணக்கர்), ஜோஷி ( பூசாரி, ஜோசியர்). மராத்த ஆட்சியாளர்களின் பெயர்களில் குறிப்பிடத்தக்கவை போஸ்லே, ஷிண்டே, கைக்வத், பவார் ஆகியவை. இவை ஆட்சியாளர்களின் பெயர்கள் மட்டுமின்றி பிற சாதியின் பெயர்களிலும் காணப்படுகின்றன.

மராத்தியரில் பெரும்பான்மையினர் இந்து சமயத்தவராகவும், பௌத்த சமயத்தவராகவும் வாழ்கின்றனர். ஆகவே, இந்துக்களின் பண்டிகைகளும் பௌத்த பண்டிகைகளும் சிறப்பாகக் கொண்டாடப் படுகின்றன. மராத்தியர் இயற்கை வழிபாடும் செய்கின்றனர்.

தீபாவளி, ஹோலி, மகர சங்கிராந்தி, கோகுலாஷ்டமி, மகா சிவராத்திரி ஆகிய பண்டிகைகளை மராத்திய இந்துக்கள் கொண்டாடுகின்றனர். அம்பேத்கர் ஜெயந்தி, புத்த பூர்ணிமா ஆகிய பண்டிகைகளை பௌத்த மராத்தியர்கள் கொண்டாடுகின்றனர். இவை தவிர, நாகங்கள், இயற்கை வழிபாடுகள் செய்வோரும் உள்ளனர். சமுதாயத்தினர் கூடுவதற்காக, கிராம திருவிழாக்கள் கொண்டாடப்படுகின்றன.

மராத்தியரின் உணவுப் பழக்கம் வேறுபாடுகளைக் கொண்டது. சமூகத்திற்கேற்ப உணவுப் பழக்கம் வேறுபாடுகளைக் கொண்டது. பெரும்பான்மை மராத்தியர் மாமிசம், முட்டை ஆகியவற்றை உண்பவர்களாய் இருந்தாலும், பிராமண சமூகத்தைச் சேர்ந்தவர்கள் பால் மற்றும் சைவ உணவுகளையே உண்கின்றனர். தக்காணப் பீடபூமியில் கோதுமை போன்ற உணவை உண்கின்றனர். கொங்கன் பகுதியில் வாழ்பவர்கள் பெரும்பாலும் உணவில் தேங்காய் சேர்த்துக்கொள்கின்றனர். இந்துக்கள் சிலர் விரதம் இருப்பதும் உண்டு. விரதமிருக்கும் நாட்களில் அரிசி, கோதுமையால் செய்த உணவுகள் தவிர்க்கப்படும். இருப்பினும், பால், மற்றும் பழங்களை உண்பர்.
பஜ்ஜி, வட பாவவ், பாவ் பாஜி, மிசல் பாவ் ஆகியவை பிரபலமான துரித உணவுகளாகும். கிச்சடி, உப்புமா, பானிபூரி ஆகிய பாரம்பரிய உணவுகளும் பிரபலமானவை. குலாப் ஜாமூன், மோதகம், பாசுந்தி, கீர் ஆகியவை உணவின் முடிவில் வழங்கப்படுகின்றன.



</doc>
<doc id="157582" url="https://ta.wikipedia.org/wiki?curid=157582" title="வெள்ளை நால்வளையம் (பட்டாம்பூச்சி)">
வெள்ளை நால்வளையம் (பட்டாம்பூச்சி)

வெள்ளை நால்வளையம் ("White Fourring" ["Ypthima ceylonica"]) என்பது ஆசியாவில் காணப்படும் "சட்ரினா" இன பட்டாம்பூச்சியாகும்.
இதன் மேல் இறகுகள் கரும்பழுப்பு நிறத்தில் அதின் நடுப்பகுதியில் மஞ்சள் வளையமும், கீழ் இறகுகளின் மேற்புறம் கரும்பழுப்பு நிறத்தில் அதில் மூன்று மஞ்சள் திட்டுகளுடன் பார்ப்பதற்குக் கண்களைப் போல் தோற்றமளிப்பதே, இந்த வண்ணத்துப்பூச்சிக்கு வளையன் என்ற பெயர் வரக் காரணம்.


</doc>
<doc id="157583" url="https://ta.wikipedia.org/wiki?curid=157583" title="முப்புள்ளி புல் மஞ்சள் (பட்டாம்பூச்சி)">
முப்புள்ளி புல் மஞ்சள் (பட்டாம்பூச்சி)

முப்புள்ளி புல் மஞ்சள் அல்லது மஞ்சள் புல்வெளியாள் ("Three-Spot Grass Yellow", ["Eurema blanda"]) என்பது இந்தியாவிலும் இலங்கையிலும் காணப்படும் வெள்ளையன்கள் ("பியரிடெ") குடும்ப சிறிய வகை மஞ்சள் பட்டாம்பூச்சி.

இந்த மஞ்சள் புல்வெளியாள் வண்ணத்துப்பூச்சியின் முன் இறக்கையின் பின்புற உச்சியில் பழுப்பு நிறத் திட்டு இருக்கும். பருவநிலை உலர்ந்து இருக்கும்போது, இந்த பழுப்புத் திட்டை தெளிவாகக் காணலாம். முன்இறக்கைகளின் கீழ்ப்புறம் உடல் அருகே மூன்று புள்ளிகள் காணப்படுவதே இந்த புல்வெளியாள் வகையின் பெயருக்குக் காரணம். இந்த வண்ணத்துப்பூச்சி இறக்கைகளை மடித்து வைத்து இளைப்பாறுவதால் முப்புள்ளிகளை தெளிவாகக் காண்பது கடினம். இவை இறக்கையை விரித்தால் 4 செ.மீ.க்கும் குறைவாகவே இருக்கும்.



</doc>
<doc id="157585" url="https://ta.wikipedia.org/wiki?curid=157585" title="எம். வி. விஷ்ணு நம்பூதிரி">
எம். வி. விஷ்ணு நம்பூதிரி

முனைவர் எம். வி. விஷ்ணு நம்பூதிரி (ஆங்கிலம்:"M. V. Vishnu Nampoothiri", (பிறப்பு 1939 அக்டோபர் 25) ஓர் மலையாள நாட்டுப்புறவியலாளர். இவர் நாட்டுப்பாடல்கள்,தோற்றப் பாடல்கள் மற்றும் தெய்யம் குறித்து ஆய்வுகளை மேற்கொண்டுள்ளார். கேரள நாட்டுப்புறவியல் அகாதமி தலைவராக இருந்துள்ளார்.

1939 அக்டோபர் 25-ஆம் தேதி பையனூர் அருகே உள்ள குந்நுருவி கிராமத்தில் பிறந்தார். கோழிக்கோடு பல்கலைக்கழகத்தில் இருந்து எம்.ஏ. பட்டமும், கேரள பல்கலைக்கழகத்தில் இருந்து முனைவர் பட்டமும் பெற்றார். காலடி பல்கலைக்கழகத்தில் பேராசிரியராக பணியாற்றியுள்ளார். 

கோழிக்கோடு பல்கலை நாட்டுப்புறவியல் பிரிவின் தலைவராக பணியாற்றி ஒய்வு பெற்றார். நாட்டுப்புறவியல் குறித்த 40-க்கும் மேற்பட்ட நூல்கள் எழுதியுள்ளார். இதில் குறிப்பாக "நாட்டுப்புறவியல் அகராதி" (Folklore Dictionary) தமிழுக்கும் மலையாளத்துக்குமான பொது வெளியை வெளிப்படுத்தும் வகையிலானது.


 

</doc>
<doc id="157586" url="https://ta.wikipedia.org/wiki?curid=157586" title="விகடன் (பட்டாம்பூச்சி)">
விகடன் (பட்டாம்பூச்சி)

விகடன் ("Common Pierrot", ["Castalius rosimon"]) என்பது நீலன் ("லிகானிடே") குடும்பத்தைச் சேர்ந்த, இலங்கை, இந்தியா போன்ற நாடுகளில் காணப்படும் ஒரு சிறிய வகை பட்டாம்பூச்சி ஆகும்.

இவை வங்காள தேசம், இலங்கை, இந்தியா, மியன்மார், மலேசிய துணைப்பிரதேசங்கள் வரை காணப்படுகின்றன. 



</doc>
<doc id="157587" url="https://ta.wikipedia.org/wiki?curid=157587" title="புல் மஞ்சள் (பட்டாம்பூச்சி)">
புல் மஞ்சள் (பட்டாம்பூச்சி)

புல் மஞ்சள் ("Common Grass Yellow", "Eurema hecabe") என்பது ஆசியாவிலும் ஆப்பிரிக்காவிலும் காணப்படும் ஒரு சிறிய வகை "பிரிடே" இன பட்டாம்பூச்சி ஆகும். இவை நிலத்தை அண்மித்தவாறு பரந்த புல்வெளிகளில் பறக்கும், குறுங்காடுகளில் வசிக்கும் பட்டாம்பூச்சிகள். 



</doc>
<doc id="157588" url="https://ta.wikipedia.org/wiki?curid=157588" title="புதர் சிறகன்">
புதர் சிறகன்

புதர்ப் பழுப்பு ("Common Bushbrown", உயிரியல் வகைப்பாடு: "Mycalesis perseus") என்பது தெற்காசியா மற்றும் தென்கிழக்காசியாவில் காணப்படும் "சட்ரின்" இன பட்டாம்பூச்சியாகும். வரியன்கள் குடும்பத்தைச் சேர்ந்த இவை ஈர வலயப்பகுதிக் காலத்திலும் உலர் வலயப்பகுதிக் காலத்திலும் இவற்றின் தோற்றத்தில் மாறுபாட்டுடன் காணப்படும்.




</doc>
<doc id="157589" url="https://ta.wikipedia.org/wiki?curid=157589" title="மிருதுக் கண் புதர்ப் பழுப்பு (பட்டாம்பூச்சி)">
மிருதுக் கண் புதர்ப் பழுப்பு (பட்டாம்பூச்சி)

மிருதுக் கண் புதர்ப் பழுப்பு ("Smooth-eyed bushbrown", ["Orsotriaena"])என்பது தெற்காசியா, தென்கிழக்காசியா மற்றும் ஆவுஸ்திரேலியாவில் காணப்படும் "ஒர்சோட்ரியானா" இன பட்டாம்பூச்சியாகும். இப்பட்டாம்பூச்சிகள் இந்தியாவில் "கருப்பர்" என அழைக்கப்பட்டன. ஆனால், மிருதுக் கண் புதர்ப் பழுப்பு பெயர் மாற்றம் பெற்றன.



</doc>
<doc id="157593" url="https://ta.wikipedia.org/wiki?curid=157593" title="ஏவல் நிரலாக்கம்">
ஏவல் நிரலாக்கம்

கணினியியலில் ஏவல் நிரலாக்கம் என்பது தொழிற்துறையில் பரவலாகப் பயன்படுத்தப்படும் ஒரு நிரலாக்க கருத்தோட்டம் (programming paradigm) ஆகும். ஏவல் நிரலாக்கம் கணினியில் ஒரு நிரல் எப்படிச் செயற்பட வேண்டும் என்பதை படிப்படியாக நிரல் கூற்றுக்கள் ஊடாக விபரிக்கும். ஒவ்வொரு நிரல் கூற்றும் நிரலின் நிலையை (state) மாற்றக் கூடும். 

ஏவல் நிரலாக்கம் என்ற சொல் அறிவிப்பு நிரலாக்கத்தோடு ஒப்பிட்டுப் பயன்படுத்தப்படுகிறது. அறிவிப்பு நிரலாக்கத்தில் ஒரு நிரல் என்ன செய்ய வேண்டும் என்று விபரிக்கப்படும். ஆனால், எப்படிச் செய்ய வேண்டும் என்று விபரிக்கப்படமாட்டாது. 


</doc>
<doc id="157603" url="https://ta.wikipedia.org/wiki?curid=157603" title="சலுப்பபட்டி">
சலுப்பபட்டி

சலுப்பபட்டி ("Saluppapatti") என்பது மதுரை மாவட்டத்திலுள்ள ஒரு கிராமம். இந்தக் கிராமம் மதுரையிலிருந்து மேற்கில் 45 கி.மீ தொலைவில் மேற்குத் தொடர்ச்சி மலையின் அருகில் அமைந்துள்ளது. இந்தியா விடுதலை அடைவதற்கு முன்பு ஆங்கிலேயர் ஆட்சிக் காலத்தில் சாப்டூர் பாளையத்துகுட்பட்ட ஒரு கிராமமாக இருந்தது. சாப்டூர் பாளையத்தின் காவல் படையிலும், ஊர்க்காவல்களிலும் இவ்வூர் மக்கள் ஈடுபடுத்தப்பட்டனர். தற்போது இங்கு வசிக்கும் மக்கள் அனைவரும் வேளாண்மைத் தொழில் செய்து வருகின்றனர். இந்த ஊரைச் சேர்ந்த இளைஞர்கள் பலர் இந்திய இராணுவத்தில் பணியாற்றி வருகின்றனர். இந்த ஊரிலிருப்பவர்களில் எண்பது விழுக்காடு இளைஞர்கள் தங்களது பள்ளிப்படிப்பை முடித்தவுடன் ராணுவத்தில் பணியாற்றச் செல்வதிலேயே அதிகம் ஆர்வம் காட்டுகின்றனர்.

சுமார் மூன்று நூற்றாண்டுகளுக்கு முன்பு சலுப்பச் செட்டியார் எனும் சமூகத்தைச் சேர்ந்த மக்கள் இங்கு வசித்து வந்தனர். அதனால் சலுப்பபட்டி எனப் பெயர் பெற்றது. பதினேழாம் நுற்றாண்டின் நடுவில் அகமுடையர் சமூகத்தைச் சேர்ந்த சிலர் திருநெல்வேலி மாவட்டப் பகுதிகளிலிருந்து சாப்டூர் பாளையக்காரரால் வரவழைக்கப்பட்டு பாளயத்தின் காவல் பணிக்காக இங்கு குடியமர்த்தப்பட்டனர். இவர்களின் குடியேற்றத்திற்கு பிறகு காலப்போக்கில் 19ம் நூற்றாண்டின் தொடக்கத்தில் இங்கிருந்த சலுப்ப செட்டியார் சமூகத்தினர் மற்றும் இவர்களுக்கு அடுத்த நிலையில் வசித்த குறவர் சமூகத்தினர் முற்றிலும் இடம் பெயர்ந்து சென்று விட்டனர்.

இவ்வூர் மக்களின் முக்கியத் தொழிலாக விவசாயம் இருக்கிறது. இங்குள்ள நன்செய் நிலங்களுக்கு குடிசேரி கண்மாய் முக்கிய நீர் ஆதாரமாக உள்ளது.தமிழகத்தின் தென்மேற்கு பருவமழை காலங்களில் மேற்குத் தொடர்ச்சி மலைகளில் பெய்யும் மழை நீர் சாப்டூர், அத்திபட்டி கண்மாய்கள் நிரம்பிய பின்பு குடிசேரி கண்மாயை வந்தடைகிறது. குடிசேரி கண்மாய் குடிசேரி, சலுப்பபட்டி, தொட்டணம்பட்டி இந்த மூன்று கிராமங்களின் விவசாயப் பணிகளுக்குத் தேவையான நீரை வழங்குகிறது. நன்செய் நிலங்களில் பருவமழை காலங்களில் நெல் பயிரிடப்படுகின்றது. கோடைக் காலங்களில் பருத்தி, சோளம், கம்பு போன்றவை பயிரிடப்படுகின்றன. ஊரைச் சுற்றி அமைந்துள்ள "படுகைக்காடு" மற்றும் "பொட்டல்காடு" என்றழைக்கப்படும் நிலங்கள் கிணற்று நீரால் பாசனம் பெறுகின்றன. இங்கு பருத்தி, சோளம், வெங்காயம் போன்றவை பயிரிடப்படுகின்றன. ஊரின் தெற்கே அமைந்துள்ள "கரிசல்காடு" என்றழைக்கப்படும் கரிசல் மண் நிலங்களில் வானம்பாரி எனப்படும் மழை நீரை நம்பி மக்காச்சோளம் அதிக அளவில் பயிரிடப்படுகின்றன. கிணற்று நீர் பாயும் கரிசல்மண் நிலங்களில் நெல், நிலக்கடலை, கரும்பு, பருத்தி, மக்காச்சோளம், தக்காளி, மிளகாய் போன்றவைகளை விளைவிக்கின்றனர்.

இங்கு அரசு ஆரம்பப்பள்ளியும் அங்கன்வாடி மையம் என்றழைக்கப்படும் சத்துணவுக் கூடமும் உள்ளது. ஒன்று முதல் ஐந்தாம் வகுப்பு வரை இங்கு கல்வி கற்றுத்தரப்படுகிறது. உயர்கல்வி ம்ற்றும் மேல்நிலை கல்விகளுக்கு ஊரின் மேற்கில் 1 கி.மீ தொலைவில் உள்ள அத்திபட்டி, ரா.ம.பெ.சு.இராமையா நாடார் மேல்நிலைப்பள்ளி அல்லது ஊரின் கிழக்கில் 2 கி.மீ தொலைவில் உள்ள கோட்டைப்பட்டி, பராசக்தி மேல்நிலைப்பள்ளிக்குச் சென்று பயில்கின்றனர்.

இவ்வூரில் கீழ்கண்ட கோவில்கள் வழிபாட்டுக்காக அமைக்கப்பட்டுள்ளன.

இங்கிருந்து மதுரை விமான நிலையம் 43 கி.மீ தொலைவிலும், திருமங்கலம் ரயில் நிலையம் 28 கி.மீ தொலைவிலும் உள்ளது. மதுரை, விருதுநகர், தேனி, திருமங்கலம், பேரையூர், உசிலம்பட்டி போன்ற ஊர்களிலிருந்து சலுப்பபட்டி வழியாக அரசு மற்றும் தனியார் பேருந்துகள் இயக்கப்படுகின்றன.



</doc>
<doc id="157614" url="https://ta.wikipedia.org/wiki?curid=157614" title="வேல் (ஆயுதம்)">
வேல் (ஆயுதம்)

வேல் ("vel") என்பது இந்துக்களின் கடவுளான முருகனின் கைகளில் காணப்படும் தெய்வீக ஆயுதமாகும். பண்டைத் தமிழர்கள் போரில் பயன்படுத்திய ஆயுதமான ஈட்டியும் கிட்டத்தட்ட வேல் போன்றதாகும்.

இந்து சமயப் புராணங்களின் படி பார்வதி, தனது சக்தி முழுவதையும் ஒரு வேலுக்குள் அடக்கி, அதனைத் தன் மகனான முருகனுக்கு அசுரன் சூரபதுமனை அழிப்பதற்காக வழங்கியதாகச் சொல்லப்படுகிறது.

ஸ்கந்த புரணத்திலும் அதன் தமிழ் மொழிபெயர்ப்பான கந்த புராணத்திலும் முருகனுக்கும் சூரபதுமனுக்கிடையே நடந்த போரில், இந்த வேலைப் பயன்படுத்தி முருகன் சூரபதுமனைக் கொன்றதாகக் கூறப்படுகிறது. இதற்கு மேல் தப்பிக்க வழியில்லை என்ற நிலையில் அசுரன், முருகனின் கண்களில் படாமலிருக்க ஒரு பெரிய மாமரமாக மாறி விடுகிறான். ஆனால் அவனது சூழ்ச்சியைப் புரிந்து கொண்ட முருகன் தனது வேலை எறிந்து மாமரத்தை இரண்டாகப் பிளக்க, அதில் ஒரு பாதி சேவலாகவும் மறுபாதி மயிலாகவும் மாறிவிடுகிறது. முருகன் மயிலைத் தனது வாகனமாகவும் சேவலைத் தன் கொடியாகவும் ஆக்கிக் கொள்கிறார் என்பது இப்புராணங்கள் கூறும் நிகழ்ச்சிகள். இதனால் வீரத்தின் சின்னமான வேல், கொடியவர்களை அழித்து நல்லவர்களைக் காக்கும் சக்தியுடையது என்ற நம்பிக்கையை இந்துக்களிடையே ஏற்படுத்தியுள்ளது.

சில முருகன் கோவில்களில், தெய்வத்தன்மை கொண்டதாக வேலுக்கு வழிபாடு நடத்தப்படுகிறது. முருகன் தன் தாய் பார்வதியிடம் இருந்து வேலைப் பெற்ற நிகழ்வாக, ஆண்டுதோறும் முருகன் திருத்தலங்களில் தைப்பூசத் திருநாள் கொண்டாடப்படுகிறது. இத்திருவிழாவின் போது பக்தர்கள் சிலர் தங்களது நாக்கு அல்லது கன்னங்களில் வேறுபட்ட அளவிலான வேல்களைக் குத்திக் கொண்டு கோவிலை நோக்கி ஊர்வலமாகச் செல்வார்கள். இச்செயல் "அலகு குத்துதல்" எனப்படுகிறது. முருகனின் கையிலுள்ள வேலின் வடிவம், நமது அறிவு ஆழமானதாகவும், பரந்ததாகவும், கூர்மையானதாகவும் இருக்க வேண்டும் என்பதை உணர்த்தும் வண்ணம் நீண்ட அடிப்பாகத்தையும் மேல் பகுதியின் அடி அகன்றும் நுனிப்பகுதி கூர்மையானதாகவும் அமைந்துள்ளது என்று கருதப்படுகிறது.

பண்டையத் தமிழர்கள் வேலை ஆயுதமாகப் பயன்படுத்தினர். "வெற்றிவேல், வீரவேல்" என்பது அக்காலத்துப் போர்க்களங்களில் முழங்கப்படும் முழக்கமாக இருந்தது. தற்காலத்திலும் முருகன் கோவில் திருவிழாக் கால ஊர்வலங்களில் கடவுளைப் போற்றும் வகையிலும் பக்தர்களை உற்சாகப்படுத்தவும் இம்முழக்கம் முழங்கப்படுகிறது. தமிழ் இந்துக்களின் பெயர்களில் சக்திவேல், ராஜவேல் பழனிவேல் போன்ற வேல் என முடியும் பெயர்களும் வேல்முருகன், வேலப்பன், வேலம்மாள் என்ற பெயர்களும் அதிகமாக காணப்படுகின்றன. முருகன் பக்திப் பாடல்களிலும் வேல் என்ற வார்த்தை அதிகமாகப் பயன்படுவதைக் காணலாம்.



</doc>
<doc id="157632" url="https://ta.wikipedia.org/wiki?curid=157632" title="இயன்மொழி">
இயன்மொழி

இயன்மொழி என்பது புறப்பொருள் பாடாண் திணையில் வரும் ஒரு துறை. புறநானூற்றில் உள்ள 400 பாடல்களில் இத் துறையைச் சேர்ந்த பாடல்கள் 57 உள்ளன.
தொல்காப்பியம் இதனை, ‘அடுத்து ஊர்ந்து ஏத்திய இயன்மொழி வாழ்த்து’ எனக் குறிப்பிடுகிறது.

புறப்பொருள் வெண்பாமாலை என்னும் இலக்கண நூல் பாடாண் படலத்தில் வரும் 48 துறைகளில் ஒன்றாக இதனைக் குறிப்பிடுகிறது. இத்துறை இந்த நூலில் இரண்டு நூற்பாக்களில் விளக்கப்படுகிறது. முதல் நூற்பா “இவர் எமக்கு இது கொடுத்தார். அதுபோல நீயும் கொடு” என வள்ளலை வேண்டுவது இயன்மொழி என்னும் துறை என்கிறது. இரண்டாவது நூற்பா மன்னவனின் இயல்பை மொழிவதும் அத்துறை என்கிறது.

புறநானூற்றிலுள்ள இத் துறைப் பாடல்கள் இந்த வரம்பில் நிற்கவில்லை. பாட்டுடைத் தலைவனின் இயல்புகளைக் கூறுகின்றன.






</doc>
<doc id="157633" url="https://ta.wikipedia.org/wiki?curid=157633" title="விண்கல் வீழ் பள்ளம்">
விண்கல் வீழ் பள்ளம்

விண்கல் வீழ் பள்ளம் ("Impact Crater") என்பது ஒரு கோளிலோ ஒரு நிலவிலோ விண்கல் ஒன்று அல்லது விண்கற்கூட்டம் மோதுவதால் ஏற்படும் பள்ளமாகும். இப் பள்ளங்கள் ஞாயிற்றுத் தொகுதியில் உள்ள பல கோள்களில் அவதானிக்கப்படக்கூடிய தோற்றப்பாடுகளில் ஒன்றாகும். இப் பள்ளங்கள் புவியில் அரிதெனினும் சில பள்ளங்கள் புவியில் உள்ளன; இவற்றுக்குச் சிறந்த எடுத்துக்காட்டு பெரிஞ்சர் பள்ளம் ஆகும். புவியில் உயிரினங்கள், மண்ணரிப்பு ஆகியவற்றின் காரணமாக விண்கல் வீழ் பள்ளங்கள் காலப்போக்கில் மறைந்து விடும். ஏனைய கோள்களில் விண்கல் வீழ் பள்ளங்கள் நீண்ட காலத்துக்கு நிலைக்கக்கூடியது. புவியின் துணைக்கோளான நிலவில் உள்ள பள்ளங்களை நம் வெற்றுக் கண்ணால் அவதானிக்க முடியும். 


</doc>
<doc id="157635" url="https://ta.wikipedia.org/wiki?curid=157635" title="பெரிஞ்சர் பள்ளம்">
பெரிஞ்சர் பள்ளம்

பெரிஞ்சர் பள்ளம் என்பது ஐக்கிய அமெரிக்காவின் அரிஸோனா மாநிலத்தில் உள்ள ஒரு விண்கல் வீழ் பள்ளமேஆகும். இது " ஃப்லக்ஸ்டாஃப்" என்ற இடத்திலிருந்து 43 மைல்கள்(69 கி.மீ) கிழக்கில் " வின்ஸ்லோ" அருகில் உள்ளது. இது 50000 வருடங்கள் முன் புவி மீது விழுந்த விண்கல்லால் உருவாக்கப்பட்ட பள்ளமாகும்.


</doc>
<doc id="157636" url="https://ta.wikipedia.org/wiki?curid=157636" title="நேரு கோப்பை பன்னாட்டு கால்பந்து போட்டி">
நேரு கோப்பை பன்னாட்டு கால்பந்து போட்டி

நேரு கோப்பை (அல்லது ஓஎன்ஜிசி நேரு கோப்பை) அனைத்து இந்திய கால்பந்துக் கூட்டமைப்பு ஒழுங்குபடுத்தும் ஓர் பன்னாட்டு சங்க காற்பந்தாட்டப் போட்டியாகும். 1982ஆம் ஆண்டில் துவக்கப்பட்ட இந்தப் போட்டி 1998 முதல் 2006 வரை நடைபெறவில்லை. 1997ஆம் ஆண்டில் ஈராக் காற்பந்தாட்ட அணி வென்ற பிறகு 2007 ஆம் ஆண்டிலேயே மீளவும் துவங்கப்பட்டது.
ஆகத்து 17 முதல் 29 வரை ஆடப்பட்ட 2007ஆம் ஆண்டுப் போட்டிகளில் சிரியா, கிர்கிசுத்தான், கம்போடியா, பங்களாதேசம் ஆகிய நாட்டு அணிகளுடன் இந்தியாவும் பங்கேற்றது. இந்த ஆண்டில் போட்டிகளின் வரலாற்றிலேயே முதன்முறையாக இந்தியா வாகை சூடி நேரு கோப்பையை வென்றது. 

2009ஆம் ஆண்டுக்கானப் போட்டிகள் புது தில்லியில் ஆகத்து 19 முதல் 31 வரை விளையாடப்பட்டன. பாலத்தீனக் காற்பந்து அணியை அனைத்திந்திய காற்பந்துக் கூட்டமைப்பு விளையாட அனுமதிக்காத நிலையில் போட்டிகள் சுழல்முறை வடிவத்தில் ஐந்து அணிகளும் ஒன்றுடன் ஒன்றாக விளையாடப்பட்டன. முதலாவதாக வந்த இரு அணிகள் இறுதி ஆட்டத்தில் விளையாடின. இந்தியக் காற்பந்தாட்ட அணி சிரியாவை போட்டிநேரத்தில் 1-1 என்ற சமநிலை எய்தபின் பெனால்டிகளில் 5-4 என்ற கணக்கில் வென்று கோப்பையைத் தக்க வைத்துக்கொண்டது.

நேரு கோப்பையின் பதினைந்தாவது பதிப்பாக 2012ஆம் ஆண்டில் ஆகத்து 22 முதல் செப்டம்பர் 2 வரை புது தில்லியில் விளையாடப்பட்டது. ஐந்து அணிகள் பங்கேற்ற இந்தப் போட்டிகளின் இறுதி ஆட்டத்தில் இந்தியாவும் கேமரூனும் விளையாடின. 120 மணித்துளிகள் ஆடிய பின்னரும் 2-2 என்ற சமநிலையில் இருந்த நிலையில் பெனால்டி முறை முடிவுமுறையில் இந்தியா 5-4 என்ற கணக்கில் வென்று மூன்றாம் முறையாக கோப்பையை வென்றது.



</doc>
<doc id="157647" url="https://ta.wikipedia.org/wiki?curid=157647" title="குருணாகல்">
குருணாகல்

குருணாகல் அல்லது குருநாகல் ("Kurunegala", ) அல்லது குருநாகலை இலங்கையின் ஒரு நகரமாகும். இதுவே இலங்கையின் வட மேல் மாகாணத்தின் தலைநகரமாகும். குருநாகல் என்பது இந்நகரம் அமைந்துள்ள குருநாகல் மாவட்டத்தையும் அதன் நிர்வாக அலகான குருநாகல் நகரத்தையும் குறிக்கிறது. இந்நகரம் இலங்கையின் பண்டைய இராசதானிகளின் ஒன்றின் தலைநகராகவும் விளங்கி வந்தது. தெங்கு மற்றும் நெற்பயிர்ச் செய்கைகள் முக்கிய இடம் வகிக்கின்றன.

ரம்பொடகல மகாவிகாரையில் ஒரே கல்லில் 67.5 அடி உயரத்தில் செதுக்கப்பட்ட புத்தர் சிலை இலங்கை ஜனாதிபதி மைத்திரிபால சிறிசேன திறந்து வைத்தார்.

குருணாகலினுடைய காலநிலை வெப்பமண்டலக் காடுகளை ஒத்ததாக காணப்படுகின்றது. ஏப்ரலில் வெப்பநிலை கிட்டத்தட்ட அளவிற்கு உயர்கின்றது.
குருணாகலின் மழைவீழ்ச்சி ஆகும்.

குருணாகலின் மக்கள்தொகை 2001 இல் 28,401 ஆக இருந்தது. ஆண்களின் தொகை 14626. பெண்களின் தொகை 13775. அதிகமாக சிங்களவர்கள் வசிக்கிறார்கள்.

"Source:" "2001 Census Data"

குருணாகலில் சிங்கள மொழி பேசுபவர்கள் அதிகம். தமிழும் ஆங்கிலமும் கூட பேசப்படுகின்றது.


</doc>
<doc id="157669" url="https://ta.wikipedia.org/wiki?curid=157669" title="உடனிலை">
உடனிலை

உடனிலை என்பது புறநானூற்றுப் பாடல்களுக்குத் தரப்பட்டுள்ள துறைகளில் ஒன்று. 400 பாடல்களில் 58 எண்ணுள்ள ஒரே ஒரு பாடல் மட்டும் உடனிலை என்னும் துறையாகக் காட்டப்பட்டுள்ளது. இது பாடாண் திணையின் துறைகளில் ஒன்று.

தொல்காப்பியம், புறப்பொருள் வெண்பாமாலை என்னும் இலக்கண நூல்களில் இத் துறை பற்றிய குறிப்பு இல்லை. மறைந்துபோன பன்னிரு படலம் நூலின் வழி இக்குறிப்பு தரப்பட்டிருகலாம்.

இரண்டு பாட்டுடைத் தலைவர்கள் ஓரிடத்தில் ஒன்றுசேர்ந்து இருப்பதைப் போற்றுவது உடனிலை என்னும் துறை. 
ஆகியோர் ஓரிடத்தில் (புகார் அரண்மனையில்) இருப்பது கண்ட புலவர் காவிரிப் பூம்பட்டினத்துக் காரிக் கண்ணனார் இன்றுபோல் என்றும் உடனிலை திரியாமல் இருக்கவேண்டும் என்று அவர்களை வாழ்த்திப் பாடிய பாடல் இது.


</doc>
<doc id="157671" url="https://ta.wikipedia.org/wiki?curid=157671" title="திரளி">
திரளி

திரளி மீன் சேத்துக் கடலில் பிடிக்கப்படும் ஒரு வகை மீன் ஆகும், இதில் திரளி, கரும் திரளி என இரண்டு வகை உண்டு. இந்தவகை மீன்கள் யாழ்ப்பாணத்தில் ஆண்டு முழுவதுமே கிடைக்கக் கூடியவை. இந்த மீனில் பெரிய பெரிய செதில்கள் இருக்கும். குறைந்த அளவு முட்கள் இருந்தாலும் அவை கூர்மையானவையாகவே உள்ளன. அதனால் குழந்தைகள் இந்த மீனை சாப்பிடும் பொழுது கவனமாக இருக்க வேண்டும். இங்குள்ள இருக்கும் படத்தில், வயிற்று பக்கத்தில் சற்று தட்டையாக காணப்படும் மீன்தான் திரளி.


</doc>
<doc id="157672" url="https://ta.wikipedia.org/wiki?curid=157672" title="உண்டாட்டு">
உண்டாட்டு

உண்டாட்டு என்பது புறநானூற்றுப் பாடல்களுக்குத் தரப்பட்டுள்ள துறைகளில் ஒன்று. 400 பாடல்களில் இத்துறைப் பாடல்கள் ஐந்து உள்ளன. இது வெட்சித்திணையின் துறைகளில் ஒன்று.

தொல்காப்பியம், வெட்சித் திணையின் 14 துறைகளில் ஒன்றாக இத் துறையைக் குறிப்பிடுகிரார்.

புறப்பொருள் வெண்பாமாலை என்னும் இலக்கண நூல் வெட்சிப்படலத்தின் வரும் 20 துறைகளில் ஒன்றாக இதனைக் குறிப்பிடுகிறது. ஆனிரைகளைக் கவர்ந்து வந்தவர் மகிழ்ச்சியில் கள்ளுண்டு மகிழ்தல் இத்துறை.


</doc>
<doc id="157681" url="https://ta.wikipedia.org/wiki?curid=157681" title="உவகைக் கலுழ்ச்சி">
உவகைக் கலுழ்ச்சி

இத்துறைப் பாடல்கள் மூன்று உள்ளன. இது தும்பைத்திணையின் துறைகளில் ஒன்று.

தொல்காப்பியம், குறிப்பிடும் தும்பைத் திணையின் 12 துறைகளில் இது இடம்பெறவில்லை.

புறப்பொருள் வெண்பாமாலை என்னும் இலக்கண நூல் தும்பைப்படலத்தில் 24 துறைகள் வகுத்துக் காட்டப்பட்டுள்ளன. அவற்றில், இத் துறையானது நாட்டைக் காக்க நடந்த போரில் வாள் காயம் பட்டு வந்த கணவனைக் கண்டு மனைவி மகிழ்ச்சிக் கண்ணீர் உகுப்பது என்று குறிப்பிடப்பட்டுள்ளது. 


</doc>
<doc id="157683" url="https://ta.wikipedia.org/wiki?curid=157683" title="வத்ச நாடு">
வத்ச நாடு

வத்சம் (பாளி:வம்ச, அர்த்தமகதி: வச்ச) என்பது அங்குத்தர நிக்காய எனும் பௌத்த நூல் குறிப்பிடும் பதினாறு மகா ஜனபதங்களில் ஒன்றாகும்.

வத்ச நாடு கங்கை மற்றும் யமுனை ஆற்றின் அருகில் அமைந்திருந்தது. அதன் தலைநகர் கௌசாம்பி ஆகும். (தற்போது அலகாபாத்துக்குத் தென்மேற்கே 35 மைல் தொலைவிலுள்ளது கோசாம்பி).

காசி மன்னனான வத்சன் என்பவனின் பெயரிலேயே இந்நாடும் அழைக்கப்பட்டதாக புராணங்கள் குறிப்பிடுகின்றன. இதன் தலைநகரான கௌசாம்பியை அமைத்தவன் சேதியின் இளவரசனான குசன் அல்லது குசாம்பன் என ராமாயணமும் மகாபாரதமும் குறிப்பிடுகின்றன. அத்தினாபுரம் கங்கையில் அடித்துச்செல்லப்பட்ட பின்பு பரத மன்னனான நிகேசு என்பவன் அத்தினாபுரத்தை விட்டு நீங்கி கௌசாம்பியில் குடியேறினான் என புராணங்கள் குறிப்பிடுகின்றன. இவன் ஜனமேஜயனின் முப்பாட்டப் பிள்ளையாவான். இது பற்றிய குறிப்புகள் ஸ்வப்னவசவதத்த மற்றும் பிராச்சின-யுகந்தராயன போன்ற நூல்களில் காணப்படுகின்றன. இவையிரண்டும் உதயண மன்னனை பரத குலத் தோன்றலாகக் குறிப்பிடுகின்றன. புராணங்களில் நிகேசுவுக்குப்பின் ஆட்சிசெய்த மன்னர்கள் பற்றிய விபரங்கள் காணப்படுகின்றன. இதன் இறுதி மன்னன் சேமக ஆவான்.

பரத குலத்தின் முதல் ஆட்சியாளன் 2ம் சதானிகன், பரந்தபன் ஆவான். எனினும் புராணங்களில் இவனது தந்தையின் பெயர் வசுதானன் எனக் குறிப்பிடப்பட்டுள்ளது. 2ம் சதானிகன் விதேகத்தின் இளவரசியை மணந்து கொண்டான். இவள் உதயணனின் தாய் ஆவாள். 2ம் சதானிகன் லிச்சவி வம்ச தலைவன் சேதக எனபவனின் மகளான மிருகாவதியையும் மணந்துகொண்டான். அங்க தேசத்தை தாதிவாகனன் ஆண்ட காலத்தில் அதன் தலை நகரான சம்பாவை 2ம் சதானிகன் தாக்கினான்.

2-ஆம் சதானிகனுக்கு விதேக இளவரசி மூலம் பிறந்த உதயணன், அவனுக்குப்பின் ஆட்சிபீடம் ஏறினான். இவனே ஸ்வப்னவசவதத்த, பிராச்சின-யௌகந்தாரயன ஆகியவற்றின் நாயகன் ஆவான். இவன் கௌதம புத்தர் மற்றும் அவந்தியின் மன்னன் பிரத்தியோடாவின் சமகாலத்தவனாவான். "கதாசரித சாகரம்" எனும் நூல் இவனது படையெடுப்புக்களைப் பற்றிக் குறிப்பிடுகிறது. 

பிரிய தர்சிகா எனும் நூல் கலிங்க தேசத்தை இவன் வெற்றிகொண்டு, அங்க தேச மன்னனாக திருதவர்மனை அரியணையில் ஏற்றியமை பற்றிக் குறிப்பிடுகிறது. தம்மபதத்தில் அவந்தி மன்னனான ப்ரத்யோதனின் மகளான வசவதத்த அல்லது வசுலதத்தவை இவன் மணம் புரிந்ததாகக் குறிப்பிடப்பட்டுள்ளது. இந்நூலில் அவன், பிராமணரொருவரின் மகளான மகந்தியா மற்றும் கோசக எனும் நிதியமைச்சரி மகளான சமாவதி ஆகியோரையும் மணம் புரிந்ததாகக் கூறப்பட்டுள்ளது. 

மிலிந்த பன்ஹோ எனும் நூல் ஒரு விவசாயியின் மகளான கோபால மாதா என்பவளையும் இவன் மணந்ததாகக் கூறுகிறது. ஸ்வப்னவசவதத்த எனும் நூல் மகதத்தின் மன்னனான தர்சகவின் சகோதரியான பத்மாவதி எனபவளையும் இவன் மணந்ததாகக் கூறுகிறது. பிரியதர்சிகா எனும் நூலில் அங்கதேச மன்னனான திருதவர்மனின் மகளான ஆரண்யகாவுடன் உதயணனின் திருமணம் பற்றிக் குறிப்பிடுகிறது. ரத்னாவலி எனும் நூல் அவனுக்கும், அவனது மகாராணி வசவதத்தாவின் பணிப்பெண்ணான சாகரிகாவுக்கும் இடையிலான காதலைப் பற்றிக் கூறுகிறது. அவனது மகாராணி மூலமான அவனது மகனின் பெயர் போதி.

நான்கு உண்மைகள், தம்மம், எட்டு மடிப்புப் பாதை போன்ற தத்துவங்களைப் பரப்புவதில் உதயணனின் முயற்சியைக் கண்டு புத்தர் கௌசாம்பி நகருக்கு அடிக்கடி விஜயம் செய்தார். உதயணன் புத்தரின் ஒரு சீடனாவான். ஏகோத்தர ஆகம எனும் பௌத்த நூலின் சீன மொழிபெயர்ப்பில், புத்தரின் முதல் திருவுருவம், உதயணனின் ஆணையின் கீழ் சந்தனக்கட்டையில் செய்யப்பட்டதாகக் குறிப்பிடுகிறது.

புராணங்களின் படி உதயணனின் பின் வஹினார, தந்தபானி, நிரமித்ர, சேமக ஆகியோர் ஆட்சி புரிந்தனர். பிற்காலத்தில் வத்ச நாடு அவந்தியுடன் இணைக்கப்பட்டது. பிரத்யோதனின் பூட்டப்பிள்ளையான மணிபிரபா என்பவன் அவந்தியின் இளவரசனாக கௌசாம்பியில் ஆட்சி புரிந்தான்.

வத்ச மன்னனின் வழிவந்தோர் கொடுத்த வாக்கை காப்பாற்றுவதில் சிறந்து விளங்கினர். தமது வாக்குகள் நிறைவேற்றப்படுவதை உறுதிப்படுத்த, 2ம் வத்ச ஆதர்ஷ் என்பவன் பாளி மொழியிலமைந்த வத்ச வாக்கு எனும் கருத்தை ஆரம்பித்தான். இவ்வாக்கு, தமது குடும்பப் பெயரின் மீது சத்தியம் செய்வதன் மூலம் ஒரு சத்தியப் பிரமாணமாக வழங்கப்படும். இவ்வாக்கு அரசியல், பொருள், பாதுகாப்பு வழங்கல் என எது தொடர்பாகவும் இருக்கலாம். வத்ச மகாஜனபதத்தின் வீழ்ச்சியுடன் இப் பண்பாடும் மெதுவாக வீழ்ச்சியடைந்தது. இவ்வகையில் இதன் முதலாவது அறியப்பட்ட வாக்கு மூன்றாம் ஆதித்திய என்ற ஒரு நிலப்பிரபுவால் தன்னைச் சேர்ந்தோருக்காக வழங்கப்பட்டுள்ளது. அதன் தமிழ் மொழிபெயர்ப்பு வருமாறு:

" பண்டைய ஆரியர் வழி வந்தவனும், வத்ச என அறியப்படுபவனுமாகிய, மூன்றாம் ஆதித்திய ஆகிய நான் என்னைச் சேர்ந்தோரை, இறக்கும் வரை அல்லது எனது குடும்பம் மற்றும் வம்சத்தினரைப் பாதிக்கும் வரை பாதுகாப்பேன் என உறுதியளிக்கிறேன்."

மகாபாரதம் முதலாம் நூல், 188ம் அத்தியாயத்தில் திருஷ்டத்யும்னன் தனது சகோதரியான திரௌபதிக்கு ஒவ்வொரு மன்னர்களைப்பற்றியும் விவரித்துக் கூறுகிறான்:
"...மகாரதர்களான சுருதாயு, உலுகா, கைதவன், சித்திராங்கதன் மற்றும் சுவங்கதன், உயர் அறிவுடையோராகிய வத்சராஜா(வத்ச நாட்டு மன்னன்), கோசல மன்னன், சிசுபாலன் மற்றும் பலம் பொருந்திய ஜராசந்தன் இவர்களோடு உலகெங்குமுள்ள மாபெரும் சத்திரிய மன்னர்களும், மங்கலமானவளே! உனக்காக வந்துள்ளனர்."

2ம் நூல், 29 அத்தியாயம், குந்தியின் மகனான, பீமன், தன் வீர பராக்கிரமத்தால் வத்ச பூமி என்ற நாட்டையும் (வத்ச நாடு), பர்கா, நிஷாதம் மற்றும் மணிமத் ஆகிய நாடுகளின் மன்னனையும் மேலும் ஏணைய பல மன்னர்களையும் வெற்றிகொண்டான் எனக் குறிப்பிடுகிறது.

5ம் நூல், 189ம் அத்தியாயம் குறிப்பிடுவதன் படி "அவள் சித்த சாரணர்களின் பூமியும், புண்ணிய செயல்களில் ஈடுபடுகின்ற புண்ணியாத்மாக்களான துறவிகளின் வாசஸ்தலமானதுமான வத்ச பூமியை நோக்கிச் சென்றாள். அங்குள்ள புண்ணிய நதிகளில் நீராடி தன் மனதை அலைக்கழித்துக் கொண்டிருந்த விடயங்களை மறக்க முயற்சித்தாள்."

6ம் நூல், 50ம் அத்தியாயம் குறிப்பிடுவதன்படி, "பாண்டவ சேனையின் சேனாதிபதியான திருஷ்டத்யும்னன் தனது சேனையை கிரௌஞ்சரூம (பறவை வடிவம்) வடிவில் ஒழுங்கமைத்தான்."

படாசரர்கள், ஹூணர்கள், பௌரவகர்கள் மற்றும் நிஷாதர்கள் அதன் ஒரு இறக்கையாயினர். மேலும் பிசாசர்கள், குண்டவிஷர்கள், மண்டகர்கள், லடாகர்கள், டங்கனர்கள், உத்தரர்கள், சரவர்கள், தும்புமர்கள், வத்சர்கள் மற்றும் நகுலர்கள் ஆகியோர் அதன் மற்றைய இறக்கையாயினர்.

8ம் நூல், 8ம் அத்தியாயத்தில் திருதராஷ்டிரர் கர்ணனைப் பற்றிக் குறிப்பிடும்போது "கர்ணன் தோற்கடிக்கப்படவே முடியாத எதிரிகளான காந்தாரர்கள், மத்ரகர்கள், மத்சயர்கள், திரிகர்த்தர்கள், டங்கனர்கள், காசர்கள், பாஞ்சாலர்கள், விதேகர்கள், குலிந்தர்கள், காசி-கோசலர்கள், சுமர்கள், அங்க தேசத்தினர், நிஷாதர்கள், புந்திரர்கள், கிசாகர்கள், வத்சர்கள், கலிங்கர்கள், தரளர்கள், அஸ்மகர்கள் மற்றும் ரிஷிகர்கள் ஆகியோரை வெற்றி கொண்டான்."

12ம் நூல், 49ம் அத்தியாயத்தின் படி "பார்கவ ராமன் சத்திரிய மன்னர்களை அழித்தான். சத்திரியத் தாய்மார் தமது பிள்ளைகளை இரகசியமாக வளர்த்து வந்தனர். அவர்களில் ஒருவன் வத்ச மன்னன்.

"அவர்களுள் பிரதர்தனவின் மகனான வீர பராக்கிரமம் பொருந்திய வத்சன் எனப்பட்டவன் முன்னிலையிலிருந்தான்."




</doc>
<doc id="157687" url="https://ta.wikipedia.org/wiki?curid=157687" title="எருமை மறம்">
எருமை மறம்

எருமை மறம் என்பது புறநானூற்றுப் பாடல்களுக்குத் தரப்பட்டுள்ள துறைகளில் ஒன்று. 400 பாடல்களில் இத்துறைப் பாடல்கள் மூன்று உள்ளன. இது தும்பைத்திணையின் துறைகளில் ஒன்று.

தொல்காப்பியம், தும்பைத் திணையில் 12 துறைகளைக் குறிப்பிடுகிறது. அவற்றில் ‘கூழை தாங்கிய பெருமை’ எனக் குறிப்பிடப்படுவது இத் துறை. 

புறப்பொருள் வெண்பாமாலை என்னும் இலக்கண நூலில் தும்பைப்படலத்தின் வரும் 24 துறைகளில் ஒன்றாக இது உள்ளது. போர்ப்படை திரும்பி ஓடும்படி நின்று தாக்குவது எருமை மறம். 


</doc>
<doc id="157691" url="https://ta.wikipedia.org/wiki?curid=157691" title="காசி நாடு">
காசி நாடு

காசி நாடு என்பது 1194 வரை காணப்பட்ட ஒரு சுதந்திர பூமிஹார் பிராமண (நிலவுடைமையாளரான பிராமணர்) நாடாகும். 1775ல் இது ஒரு பிரித்தானியப் பகுதியாகவும், 1911ல் ஒரு மாநிலமாகவும் ஆகியது. இங்கு ராம்நகர் கோட்டையும் அதன் நூதன சாலையும் அமைந்துள்ளது. காசியின் மன்னர்களின் வரலாற்றைக் கூறும் எச்சங்களாக இவை உள்ளன. மேலும் 18ம் நூற்றாண்டிலிருந்து காசி மன்னர்களின் வதிவிடமாகவும் இதுவே திகழ்கிறது. தற்காலத்திலும் காசியின் மன்னர், காசியின் மக்களால் மிகவும் மரியாதைக்குரியவராகக் கருதப்படுகிறார். இவர் ஒரு சமயத் தலைவராக உள்ளதோடு காசியின் மக்கள் இவரை சிவபெருமானின் மறுபிறவியாகவே கருதுகின்றனர். இவர் ஒரு கலாசாரத் தலைவராகவும் உள்ளதோடு, அனைத்து சமய விழாக்களிலும் முக்கிய பங்கு வகிக்கிறார். மன்னர் குடும்பத்தினர் தம்மைச் சிவனின் வழிவந்தவர்களாகக் குறிப்பிடுவதோடு காசிக்கு யாத்திரை வருவோரிடமிருந்து சிறந்த அனுகூலங்களைப் பெற்று வருகின்றனர்.

காசி நாட்டின் இளவரசிகளான அம்பா, அம்பிகா மற்றும் அம்பாலிகா ஆகியவர்களின் சுயம்வரத்தின் போது, அங்கிருந்த மன்னர்களையும், இளவரசர்களையும் தோற்கடித்து, இம்மூன்று பெண்களையும், பீஷ்மர், அவர்களது விருப்பத்துக்கு மாறாக, தனது தம்பியும், சத்தியவதியின் மகனுமான குரு நாட்டு மன்னரான விசித்திரவீரியனுக்கு திருமனம் செய்து வைக்கக் தேரில் அழைத்துச் சென்றார். 

காசி ராச்சியம், பிரதிஸ்தனவின் சோமவன்ச குலத்தைச் சேர்ந்த அயுசின் மகனான சேத்திரவிரதனால் உருவாக்கப்பட்டது. 1194ல் இது அவுதின் நவாபினாலும், 1775ல் பிரித்தானியராலும் கைப்பற்றப்பட்டது. 1911ல் காசி ஒரு மாநிலமானது.. இது 13-குண்டு மரியாதை தரும் ஒரு பகுதியாக்கப்பட்டது.

காசியின் ஆளுநர் காசியின் பெரும்பாலான பிரதேசங்களை, கங்கபூரின் கௌதம பூமிஹார் பிராமண ஜமீன்தார் ஒருவருக்கு அளித்து விட்டார். கங்கபூரின் ஆட்சியாளரான பல்வந்த் சிங், தில்லியின் முகலாயப் பேரரசர் முகமது ஷாவிடமிருந்து, 1737ல் ஜன்பூர்மற்றும் வாரணாசியையும் 1740ல் சூனாரையும் பெற்றார். இவ்வாறு முகலாயப் பேரரசில் காசி காணப்பட்டது. காசி மன்னரின் அதிகாரத்தின் கீழ் சந்தாலி, கியான்பூர், சாக்கியா, லதிஃப்ஷா, மிர்சபூர், நந்தேஷ்வர், மின்ட் ஹௌஸ் மற்றும் விந்தியாஞ்சல் ஆகியனவும் காணப்பட்டன.

முகலாயப் பேரரசின் வீழ்ச்சியுடன் பூமிகார் பிராமணர்கள் தமது ஆட்சிப்பரப்பை தெற்கில் அவாத் வரையிலும் மேலும், அரிசி விளையும் செழிப்பான பகுதிகளான பனாரஸ், கோரக்பூர், டெயோரியா, காசிபூர், பல்லியா மற்றூம் பீகார் வரையிலும் வங்காளத்தின் சில பகுதிகளிலும் விஸ்தரித்துக் கொண்டனர். பரம்பரை ஆட்சியுரிமை என்பது சில இந்து இளவரசர்களுக்கு வெற்றி தேடித் தந்தது. கிட்டத்தட்ட ஒரு லட்சம் பூமிஹார் பிராமணர்கள் காசியின் மன்னர் பதவிக்குத் தகுதியுடையோராய் இருந்தனர். இந்தப் பகுதிகள் பின்பு பெனாரஸ், கோரக்பூர் மற்றும் அசம்கர் போன்ற மாவட்டங்களாயின. இதன் காரணமாக, 1750கள் மற்றும் 1760களில் அவுதின் நவாபினால் அச்சுறுத்தலுக்குள்ளாக்கப்பட்ட போது தம்மைப் பலப்படுத்திக்கொள்ள அவர்களால் முடியுமாயிருந்தது. அவுது நவாபினால் முன்னெடுக்கப்பட்ட ஒரு படை நடவடிக்கையின் போது பனாரசின் ஆட்சியாளரால் தனது பிராமணப் படை வீரர்களைக் கொண்டு ஒரு கெரில்லாப் போர் தொடங்கப்பட்டது. இதனால் நவாப் தனது படையுடன் பின்வாங்க வேண்டியிருந்தது.

பண்டைய பிராமண வழக்கப்படி காசியின் மன்னர் உணவருந்துவதை எவரும் பார்த்ததில்லை. மேலும் எந்தவொரு மன்னரும் வெளிநாட்டுப் பயணங்களை மேற்கொள்ளவில்லை. இவ்வாறு தமது பிராமணச் சட்டங்களை அம்மன்னர்கள் பேணி வந்தனர். காசியின் மன்னரின் விருந்தினராக பிஷ்வேஷ்வர் பிரசாத் கொய்ராலா, பண்டித ஜவகர்லால் நேரு, ராஜேந்திரப் பிரசாத், இந்திரா காந்தி, இரண்டாம் எலிசபெத், நெல்சன் மண்டேலா, தலாய் லாமா, கோச்செரில் ராமன் நாராயணன் மற்றும் அவரது பர்மிய மனைவி போன்றோர் சென்றுள்ளனர்.

காசியின் மன்னர் சிவபெருமானின் வழிவந்தவராகக் கருதப் படுகிறார். சிவராத்திரியின் போது காசியின் மன்னரே பிரதம பூசகராக இருப்பார். மேலும் ஏனைய பூசகர்கள் கருவறையினுள் நுழைய அனுமதிக்கப் படுவதில்லை. மன்னர் தனது சமயக் கருமங்களை நிறைவேற்றிய பின்னரே ஏனையோர் அனுமதிகப் படுவர்.

மன்னரின் இருப்பிடம் காசிக்கு அருகில், கங்கை நதியை அடுத்துள்ள ராம்நகரில் அமைந்துள்ள ராம்நகர் கோட்டையாகும். காசியின் மன்னர், வாரணாசி இந்துப் பல்கலைக்கழகத்தின் வேந்தர் பதவியை ஏற்றுள்ளார். வேந்தருக்கு எந்த அதிகாரங்களும் இல்லை. எல்லா முடிவுகளையும் அதன் உபவேந்தரே எடுக்கிறார்.

சனவரி 28, 1983 அன்று, காசி விசுவநாதர் கோவில் உத்திரப் பிரதேச அரசினால் பொறுப்பேற்கப்பட்டது. அதன் முகாமைத்துவம், அன்றைய காசி மன்னரான, கலாநிதி.விபூதி நாராயண் சிங்கை தலைவராகக் கொண்ட அறக்கட்டளையிடம் கையளிக்கப்பட்டது. மேலும் அந்தப் பிரதேச ஆணையாளரை தலைவராகக் கொண்ட நிறைவேற்றுக் குழுவொன்றும் அமைக்கப் பட்டது.

கலாநிதி. விபூதி நாராயண் சிங்கே காசியின் இறுதி மன்னராவார். அக்டோபர் 15, 1948ல் காசி இந்திய ஒன்றியத்தின் கீழ்க் கொண்டுவரப்பட்டது. 2000ம் ஆண்டில் அவரது மரணத்தின் பின் அவரது மகனான ஆனந்த் நாராயண் சிங் பாரம்பரியக் கடமைகளை நிறைவேற்றும், அடுத்த காசி மன்னராக பதவியேற்றார்.

ராம்நகர் கோட்டை காசி மன்னர் பல்வந்த் சிங்கினால், 18ம் நூற்றாண்டில் கட்டப்பட்டது. இது வெள்ளை சூனார் மணற்கல்லால் கட்டப்பட்டது. இது மாடங்கள், திறந்தவெளி அரங்குகள் கொண்ட முகலாயப் பாணியிலமைந்த கட்டடமாகும்.

விஜயதசமி அன்று ராம்லீலா விழா வண்ணமயமான அலங்காரங்களுடன் ஆரம்பமாகும் போது காசி நாட்டு மன்னர் ஊர்வலத்துக்குத் தலைமையேற்று யானையில் வலம் வருவார். பின்பு, பளபளக்கும் பட்டுப் பீதாம்பரங்களை அணிந்த அவர், ராம்நகரில் ஒரு மாத காலம் நடக்கும் "ராம்லீலா" நாடகத்தை ஆரம்பித்து வைப்பார்.

ராம்லீலா என்பது, துளசிதாசர் எழுதிய ராமாயணமான ராமசரித மானசில் கூறப்பட்டுள்ள ராமபிரானின் கதையை நடித்துக் காட்டும் நாடகமாகும். இந்நாடகம் மன்னரின் அனுசரணையோடு ராம்நகரில் மாலை நேரத்தில், தொடர்ந்து 31 நாட்களுக்கு நடைபெறும். விழாவின் இறுதிநாளில் இது உச்சகட்டத்தை அடையும். இதன்போது ராமர், அரக்க அரசனான ராவணனை அழிப்பார். 19ம் நூற்றாண்டில், மகாராஜா உதித் நாராயண் சிங் என்பவரே ராம்நகரில் ராம்லீலாவை அரங்கேற்றும் வழக்கத்தை ஆரம்பித்தார்.

காசி மன்னரால் நடாத்தப்படும் விழாவைக் காண ஒவ்வொரு வருடமும் இலட்சக்கணக்கான பக்தர்கள் இங்கு வருவர்.

காசியின் மன்னர் கலாநிதி.விபூதி நாராயண் சிங்கின் வழிகாட்டலின் கீழ் அமைக்கப்பட்ட அகில இந்திய காசி ராச்சிய நம்பிக்கை நிதியத்தின் மூலம் புராணங்களின் மீதான ஆராய்ச்சி ஆரம்பித்தது. இவ்வமைப்பு, புராணங்களைப் பதிப்பித்து வெளியிட்டதோடு, "புராணம்" எனும் பெயரில் சஞ்சிகை ஒன்றையும் வெளியிட்டது.

மிகவும் அரிய ஓலைச்சுவடிகள், விசேடமாக சமயம் தொடர்பான ஆக்கங்கள் சரஸ்வதி பவனில் வைக்கப்பட்டுள்ளன. இதில் துளசிதாசர் எழுதிய அரிய ஓலைச்சுவடிகளும் காணப்படுகின்றன. மேலும் முகலாயப் பாணியிலமந்த, அழகிய முகப்பு அட்டைகளையுடைய நூல்களும் இங்கு உள்ளன.

பிரபலமான புராணக் கதையொன்றின்படி, வியாசர் காசியில் பிச்சை பெற்றுக்கொள்ள முடியாததால் அவர் அந்நகருக்குச் சாபமிட்டார். எனினும், பார்வதியும் சிவனும் மனிதத் தம்பதியினராய் உருவெடுத்து வியாசரை உணவருந்த அழைத்தனர். வியாசரும் அதனை மகிழ்வுடன் ஏற்றுக்கொண்டு தனது சாபத்தை மறந்துவிட்டார். எவ்வாறாயினும், வியாசரின் முன்கோப குணத்தால் சிவன் வியாசரை காசியினுள் நுழைவதற்குத் தடை விதித்தார்.. எனினும் காசிக்கு அருகிலேயே இருக்க வேண்டும் என்ற ஆவலினால் கங்கை நதியின் மறுகரையில் வியாசர் தமது இருப்பிடத்தை அமைத்துக் கொண்டார். ராம்நகரில் அவரது கோவிலை அவ்விடத்தில் இன்றும் காணலாம்.




</doc>
<doc id="157693" url="https://ta.wikipedia.org/wiki?curid=157693" title="தலைமைக் கணக்குத் தணிக்கையாளர், இந்தியா">
தலைமைக் கணக்குத் தணிக்கையாளர், இந்தியா

தலைமைக் கணக்குத் தணிக்கையாளர், இந்தியா ("Comptroller and Auditor General (CAG) of India") இந்திய அரசு, மாநில அரசுகள் மற்றும் அரசு நிதி உதவியைக் கணிசமான அளவில் பெறும் அமைப்புகளின் வரவு செலவுக் கணக்கைச் சரிபார்க்கும் அதிகாரத்துடன் இந்திய அரசியலமைப்பின் (Chapter V) கீழ் நிறுவப்பட்ட ஓர் அதிகார மையம் ஆகும். இதன் தலைவர் குடியரசு தலைவருக்கு நேரடியாகக் கட்டுப்பட்டவர். அவர் அரசுக்கு எந்தவிதத்திலும் கட்டுப்பட்டவர் கிடையாது.

அரசுடமையாக்கப்பட்ட அனைத்து நிறுவனங்களுக்கும் வெளித் தணிக்கையாளராகவும் இவர் செயல்படுகிறார். தலைமைக் கணக்குத் தணிக்கையாளரின் அறிக்கைகள் நாடாளுமன்ற/மாநிலச் சட்டப்பேரவைகளின் சிறப்புக் குழுக்களான பொது கணக்குக் குழுக்களால் ஆய்வு செய்யப்படுகின்றன. நாடெங்கும் 58,000 ஊழியர்களைக் கொண்ட இந்திய தணிக்கை மற்றும் கணக்குத் துறையின் தலைவராகவும் செயல்படுகிறார்.
இந்திய அதிகார முன்னுரிமைப் பட்டியலில் ஒன்பதாவதாக உச்ச நீதிமன்ற நீதிபதிக்கு இணையாக வரிசைப்படுத்தப்பட்டுள்ளார். தற்போது அந்தோணி லியான்ஸீ யாலா

பதவியில் உள்ளார். இந்தியாவின் 13வது தலைமைக் கணக்குத் தணிக்கையாளரானஅந்தோணி லியான்ஸீ யாலா மே , 2017இல் பதவியேற்றார்.

வினோத் ராய் தலைமையின் கீழ் இயங்கிய பொழுது இந்த அமைப்பு அரசின் முறைகேடுகளை வெளிப்படுத்தியமையால் குறிப்பாக இரண்டாம் தலைமுறை அலைக்கற்றை முறைகேடு,பொதுநலவாய விளையாட்டுகள் நடத்துதலில் ஊழல் மற்றும் இந்திய நிலக்கரிச் சுரங்க ஒதுக்கீட்டு முறைகேடு பரவலாக ஊடகங்களில் அறியப்படுகிறது.

அரசுடன் வருமானத்தைப் பகிர்ந்து கொள்ளும் திட்டங்களில் தனியார் நிறுவனங்கள் மற்றும் தனியார்-பொது பங்களிப்புத் திட்டத்தை(PPP) ஆய்வு செய்யும் அதிகாரம் தலைமைக் கணக்குத் தணிக்கையாளருக்கு உண்டு .
ஆதாரம்:



</doc>
<doc id="157705" url="https://ta.wikipedia.org/wiki?curid=157705" title="வினோத் ராய்">
வினோத் ராய்

வினோத் ராய் ("Vinod Rai", பிறப்பு மே 23, 1948) 2008 சனவரி 8 ஆம் திகதி முதல் 2013 மே 22 திகதி வரை இந்தியத் தலைமைக் கணக்குத் தணிக்கையாளர் பதவியில் இருந்தவர் ஆவார். பழிச்சாட்டினால் கட்டாயமாக விலக்கப்பட்டாலன்றி 2014ஆம் ஆண்டு வரை இப்பதவியில் இருக்க இயலும். 
தற்பொழுது இரயில்வே துறைக்கு வெளித் தணிக்கையர்கள் மற்றும் மதிப்புறு ஆலோசகர்கள் அடங்கிய குழுவுக்குத் தலைவராக உள்ளார்.

1977 முதல் 1980 வரை கேரள மாநில கூட்டுறவு சந்தை கூட்டமைப்பில் மேலாண் இயக்குனராகவும் 1980 க்குப் பிறகு பல்வேறு பொறுப்புகளில் இருந்தார். 


</doc>
<doc id="157713" url="https://ta.wikipedia.org/wiki?curid=157713" title="நிலக்கரிச் சுரங்க ஒதுக்கீட்டு முறைகேடு, இந்தியா">
நிலக்கரிச் சுரங்க ஒதுக்கீட்டு முறைகேடு, இந்தியா

நிலக்கரிச் சுரங்க ஒதுக்கீட்டு முறைகேடு, இந்தியா ("Coal Mining Scam", "Coalgate") என்பது தலைமை கணக்குத் தணிக்கையாளரின் அலுவலகம் நாட்டின் நிலக்கரி வளங்களை பொது ஏலமுறையில் உயர்ந்த ஏலதாரருக்கு வழங்காது, முறையற்ற மற்றும் விதிகளின்றி 142 நிலக்கரி நிலத்தொகுதிகளை தனியார் மற்றும் பங்கு சந்தையிலுள்ள பொது நிறுவனங்களுக்கு சுரங்கம் அமைக்க இந்திய அரசு உரிமம் வழங்கியதால் அரசுக்குக் கிடைக்கக்கூடிய நிதியம் குறியீட்டளவில் நட்டம் அடைந்ததாகக் குற்றம் சாட்டியதாகும். தலைமை கணக்காயர் அலுவலக மதிப்பீட்டின்படி இந்த குறியீட்டு நட்டம் 2004-2009 ஆண்டுகளுக்கு ஏறத்தாழ 186000 கோடியாகும் . இதனை இந்திய எதிர்கட்சிகளும் ஊடகங்களும் "மிகப் பெரும் ஊழலாக" விவரிக்கின்றன. இதனைக் குறித்த நாடாளுமன்ற உரையாடல் ஆகத்து 26, 2012 அன்று நடைபெறுவதாகப் பட்டியலிடப்பட்டு இந்தியப் பிரதமர் அறிக்கை படிக்கத் தொடங்கிய நிலையில் எதிர்கட்சிகளின் எதிர்ப்பால் தடைபட்டது. 2006 முதல் 2009 வரை சுரங்க அமைச்சராக மன்மோகன் சிங் பதவி வகித்த போது 57 நிலக்கரியுள்ள நிலத்தொகுதிகள் பல்வேறு நிறுவனங்களுக்கு ஏலமில்லாமல் கொடுக்கப்பட்டதால் இம்முறைகேட்டுக்கு பொறுப்பேற்று இந்தியப் பிரதமர் மன்மோகன் சிங் பதவி விலக்கவேண்டும் என வலியுறுத்தி முதன்மை எதிர்கட்சியான பாரதிய ஜனதா கட்சி நாடாளுமன்ற நடவடிக்கைகளில் ஈடுபடாது சட்டமாக்கலை முடக்கி வருகிறது. இதனைப் பிற எதிர்கட்சிகள் குறை கூறி வருகின்றன. மேலும் பாரதிய ஜனதா கட்சி 2004க்கு பிறகு ஒதுக்கீடு செய்த அனைத்து (142) நிலக்கரியுள்ள நிலத்தொகுதிகளையும் நீக்க கோருகிறது. 
1993ம் ஆண்டிலிருந்தே பாஜக ஆட்சிக்காலத்தில் ஒதுக்கப்பட்ட நிலக்கரிப் படுகைகள் உட்பட அனைத்தையும் ரத்து செய்ய வேண்டும் என உச்சநீதிமன்றத்தில் தொடரப்பட்ட வழக்குகளை உச்சநீதிமன்றம் விசாரித்து வருகிறது. இந்த வழக்கு விசாரணையில் ஆஜரான ஒன்றிய அரசின் தலைமை வழக்கறிஞர் ஜி.இ.வாஹன்வதி கூறியதாவது:-

இவ்வழக்கில் தீர்ப்பளித்த உச்சநீதிமன்ற தலைமை நீதிபதி ஆர்.எம்.லோதா தலைமையிலான அமர்வு 1993- 2004, 2006- 2013 காலகட்டத்தில் செய்யப்பட்ட 218 நிலக்கரிச் சுரங்க ஒதுக்கீடுகள் அனைத்தும் ரத்து செய்யவததாக தெரிவித்தது .ரத்து செய்யப்பட்ட நிலக்கரிப் படுகைகளை வேறு நிறுவனங்களுக்கு ஒதுக்கீடு செய்வது குறித்து ஓய்வு பெற்ற உச்ச நீதிமன்ற நீதிபதி தலைமையில் குழு ஒன்றை அமைக்கலாம் எனவும் அரசுக்கு உச்ச நீதிமன்றம் யோசனை தெரிவித்துள்ளது.இது வெறும் பரிந்துரையே என்றும், இதைவிட சிறந்த திட்டம் இந்திய அரசிடம் இருக்குமேயானால் அதனை உச்சநீதிமன்றம் பரிசீலிக்கும் என்றும் உச்ச நீதிமன்றம் தெரிவித்தது.அதன் பின் செப்டம்பர் 2014இல் தீர்ப்பளித்த போது 218 சுரங்கங்களில், 214 சுரங்கங்களின் உரிமங்களை மட்டும் ரத்து செய்ய உத்தரவிட்டது.அல்ட்ரா மெகா பவர் திட்டங்களுக்கு ஒதுக்கப்பட்டிருந்த 4 படுகைகள் மட்டும் ரத்து செய்யப்படவில்லை.உரிமம் ரத்து செய்யப்பட்ட நிறுவனங்கள் 6 மாதங்களுக்குள் படிப்படியாக தங்களது செயல்பாட்டை நிறுத்த வேண்டும் என்று உச்சநீதிமன்றம் கெடு விதித்துள்ளது.மேலும், நிலக்கரியை வெட்டிஎடுக்க ஆரம்பித்த காலகட்டத்தில் இருந்து கணக்கிட்டு ஒரு டன் நிலக்கரிக்கு ரூ.295 அபராதமாக செலுத்த வேண்டும் என்றும்உச்சநீதிமன்றம் தீர்ப்பளித்தது.



</doc>
<doc id="157724" url="https://ta.wikipedia.org/wiki?curid=157724" title="விக்கி நினைவுச்சின்னங்களை விரும்புகின்றது">
விக்கி நினைவுச்சின்னங்களை விரும்புகின்றது

விக்கி நினைவுச்சின்னங்களை விரும்புகின்றது என்பது செப்டம்பர் மாதத்தில் நடைபெறும் வருடாந்திர புகைப்பட போட்டியாகும். இதில் கலந்து கொள்பவர்கள் அவர்கள் பகுதியில் உள்ள வரலாற்று நினைவுச்சின்னங்களையும், பாரம்பரியக் களங்களையும் படமெடுத்து விக்கிமீடியா பொதுவில் பதிவேற்றுவர். இந்த நிகழ்வின் குறிக்கோளானது பங்குபெறும் நாடுகளில் உள்ள பாரம்பரியக் களங்களை முன்னிலைப்படுத்துவதே ஆகும்.

இந்தப் போட்டி முதலில் நெதர்லாந்தில் 2010ஆம் ஆண்டு நடந்தது. 2012ல் ஐரோப்பா மட்டுமல்லாமல் மொத்தம் 35 நாடுகளுக்கு மேல் இப்போட்டியில் பங்கேற்கின்றன.



</doc>
<doc id="157726" url="https://ta.wikipedia.org/wiki?curid=157726" title="கேணி">
கேணி

கேணி என்பது நீருக்காக தோண்டப்படும் ஒரு கிடங்கு அல்லது பள்ளம் ஆகும். இந்த வகைக் கேணிகளை இன்றைக்கு வரைக்கும் ஆபிரிக்கா, இலங்கை, இந்தியா போன்ற இடங்களில் காணலாம்.


</doc>
<doc id="157728" url="https://ta.wikipedia.org/wiki?curid=157728" title="பனியடுக்கு">
பனியடுக்கு

பனியடுக்கு (Ice shelf) என்பது பனியாறு, பனிவிரிப்பு என்பன கடற்கரையை நோக்கி நகர்ந்து சென்று, பெருங்கடலின் மேற்பரப்பில் மிதக்கும் பனித் திணிவாகும். அண்டார்க்டிக்கா, கிரீன்லாந்து, கனடா ஆகிய இடங்களிலேயே இவ்வாறான பனியடுக்குகள் காணப்படுகின்றன. பனியடுக்குகளின் தடிப்பம் 100 இலிருந்து 1000 மீட்டர் வரை வேறுபடும். பனியாறு நிலத்தைத் தொட்டுக் கொண்டிருந்து, பின்னர் நிலத்திலிருந்து விடுபட்டு பனியடுக்காக மிதக்கத் தொடங்கும் எல்லையானது "தரையிறக்கக் கோடு" (Grounding Line) எனப்படும். 

இதற்கு மாறாக கடல் பனியானது நீரிலேயே உருவாவதுடன், பொதுவாக 3 மீட்டரைவிடத் தடிப்பம் குறைந்ததாகவும் இருக்கும். இவ்வகையான கடல் பனியானது ஆர்க்டிக் பெருங்கடலில் மிக அதிகளவில் காணப்படும். அண்டார்க்டிக்காவைச் சுற்றியிருக்கும் தென் பெருங்கடலிலும் கடல்பனி காணப்படும். 


</doc>
<doc id="157731" url="https://ta.wikipedia.org/wiki?curid=157731" title="இலங்கையின் மத்திய மலைப்பகுதிகள்">
இலங்கையின் மத்திய மலைப்பகுதிகள்

இலங்கையின் மத்திய மலைப்பகுதிகள் என்பது இலங்கையில் புதிதாக ஏற்றுக்கொள்ளப்பட்ட உலக பாரம்பரியக் களம் ஆகும். 31 சூலை, 2010 அன்று பிரசிலியாவில் இடம்பெற்ற 34வது அமர்வில் உலக பாரம்பரியக் குழுவினால் இலங்கையின் இலங்கை மத்திய மலைப்பிரதேசங்களும் ஹவாய்யின் பபகனமோகுவாகா கடல் தேசிய நினைவுச் சின்னமும் புதிய உலக பாரம்பரியக் களங்களாக அறிவிக்கப்பட்டன. இந்த இடம் சிகரக் காட்டுவள சரணாலயம், ஓட்டன் சமவெளி தேசிய வனம், நக்கிள்ஸ் மலைத்தொடர் என்பனவற்றால் சூழப்பட்டது.


</doc>
<doc id="157733" url="https://ta.wikipedia.org/wiki?curid=157733" title="இலங்கையில் பாடசாலைச் சீருடைகள்">
இலங்கையில் பாடசாலைச் சீருடைகள்

இலங்கையில் பாடசாலைச் சீருடைகள் 19ஆம் நூற்றாண்டின் ஆரம்பத்தில் உருவாக்கப்பட்டன. இன்று பாடசாலைச் சீருடைகள் அனேகமாக ஒரே மாதிரியானவையாக இலங்கை பொது மற்றும் தனியார் பாடசாலைகளில் பாவிக்கப்படுகின்றன. எல்லா பொது மற்றும் தனியார் பாடசாலைகள் ஒரேவித சீருடைகளை, வெள்ளையுடன் சில தனித்தன்மையுடன் மாணவர்களுக்கும் சில வடிவமைப்புடன் மாணவிகளுக்கும் பாவிக்கின்றன.

பிரித்தானிய ஆட்சியின்போது அறிமுகப்படுத்தப்பட்ட பாடசாலைச் சீருடைகள் சிறு மாற்றத்திற்கு உள்ளாகியுள்ளது. அரசாங்கம் ஒவ்வொரு வருடமும் இலவச சீருடைகளை சில தசாப்தங்களான வழங்கி வருகின்றது. 2012ம் ஆண்டுக்கான பாடசாலைச் சீருடைகளுக்கான செலவு 2100 மில்லியன் இலங்கை ரூபாயாகும்.



</doc>
<doc id="157735" url="https://ta.wikipedia.org/wiki?curid=157735" title="ஏர்க்கள உருவகம்">
ஏர்க்கள உருவகம்

புறநானூற்றுப் பாடல்களுக்குத் தரப்பட்டுள்ள துறைகளில் ஏர்க்கள உருவகம் என்பதும் ஒன்று. இது [வாகைத்திணை]]யின் துறை. புறநானூற்றில் இத்துறைப் பாடல்கள் இரண்டு உள்ளன. 

தொல்காப்பியம் இதனை ஏரோர் போலத் தேரோர் தோற்றிய வென்றி எனக் குறிப்பிடுகிறது. 

புறப்பொருள் வெண்பாமாலை வாகைத்திணையின் 33 துறைகளில் ஒன்றாக இதனை ‘மறக்கள வழி’ எனக் குறிப்பிடுகிறது. 

யானை மேகமாக, மறவர் வாள் மின்னலாக, முரசு இடிமுழக்கமாக, பாயும் குதிரைகள் புயல் காற்றாக, வில்லால் எய்த அம்புகள் மழைத்துளியாக, ஈரம் பட்ட வயலில் தேர் ஏராக, உழும் படைகள் படைச்சாலாக (உழும் பள்ளம்) வேல் கணையம் ஆகியவற்றை விதைத்த நிலத்தில் பகைவர் பிணங்களாகிய விளைச்சலை நரி பேய் கழுது உண்ண, பூதம் காவல் காக்கும் ‘பொலிகளம்’ – என்று போர் ‘ஏர்க்களமாக’ உருவகம் செய்யப்பட்டிருப்பது இத்துறை. 

சோழன் குராப்பள்ளித் துஞ்சிய கிள்ளிவளவன் கொங்குநாட்டுக் கருவூர் அரசன் பிட்டனை வீழ்த்திய போர்க்களம் ஏர்க்களமாக உருவகம் செய்யப்பட்டுள்ளது. முரசம் இடியாக, யானை மேகமாக, குதிரை களத்தில் போரடிக்க, அம்புக்கணை காற்றாக வீச வெற்றியைத் தூற்றி எடுத்தானாம். 


</doc>
<doc id="157743" url="https://ta.wikipedia.org/wiki?curid=157743" title="கிரிசா ஒசநகரா நாகராஜேகவுடா">
கிரிசா ஒசநகரா நாகராஜேகவுடா

கிரிசா ஒசநகரா நாகராஜெகவுடா ("Girisha Hosanagara Nagarajegowda", மாற்று ஒலிப்பெயர்ப்பு: கிரிஷா ஹொசநகரா நாகராஜெகவுடா, கன்னடம்:ಗಿರೀಶ ಹೊಸನಗರ ನಾಗರಾಜೇಗೌಡ, பிறப்பு 26 சனவரி 1988), இந்தியாவைச் சேர்ந்த மாற்றுத் திறனாளர் ஒலிம்பிக்கில் உயரம் தாண்டும் விளையாட்டு வீரர் ஆவார். 2012 மாற்றுத் திறனாளர் ஒலிம்பிக் விளையாட்டுக்களில் ஆடவர் உயரம் தாண்டுதலில் இறுதிப்போட்டியில் 1.74மீ உயரம் தாண்டி வெள்ளிப் பதக்கம் வென்றார். இந்நிகழ்வில் பதக்கம் ஒன்றை வென்ற முதல் இந்தியர் இவரே ஆவார்.
இவருக்கு பெங்களூரைச் சேர்ந்த "சமர்த்தனம்", என்ற அரசுசாரா அமைப்பு ஆதரவளித்து வருகிறது. இந்திய அரசும் ஆதரவு அளித்துள்ளது.
நாகராஜெகவுடா மாற்றுத் திறனாளர் ஒலிம்பிக் விளையாட்டுக்களில் இந்தியாவின் ஒன்பதாவது பதக்கம் பெற்ற வீரராகவும் இந்த விளையாட்டுக்களில் வெள்ளிப் பதக்கம் பெற்ற மூன்றாவது வீரராகவும்விளங்குகிறார்.



</doc>
<doc id="157745" url="https://ta.wikipedia.org/wiki?curid=157745" title="பொது நுழைவுத் தேர்வு">
பொது நுழைவுத் தேர்வு

பொது நுழைவுத் தேர்வு (Common Entrance Test (CET) ) என்பது மருத்துவம், பல் மருத்துவம், பொறியியல் போன்ற படிப்புகளில், இந்தியாவில் உள்ள தொழில்முறை கல்லூரிகளில் முழுநேர பாடத்திட்டத்தில் முதலாமாண்டு மாணவர்களைச் சேர்ப்பதற்காக, அவற்றின் தொடர்புடைய மாநிலங்களில் நடைபெறும் போட்டித் தேர்வாகும்.


</doc>
<doc id="157755" url="https://ta.wikipedia.org/wiki?curid=157755" title="கடற்பனி">
கடற்பனி

கடல்பனி (Sea ice) என்பது கடல் நீரானது உறையும்போது தோன்றும் பனிக்கட்டிகளைக் குறிக்கும். கடல் நீரானது உப்பைக் கொண்டிருப்பதனால், இதன் உறைநிலையானது தூய நீரை விடவும் குறைவாகவே இருக்கும். கடல்நீரானது தனது உறைநிலையை (அண்ணளவாக -1.8 °C (28.8 °F)) அடையும்போது உறைந்து கடல் பனியாக மாறும்.

இந்தக் கடல் பனி, பனிமலை களின் (Iceberg) இயல்பிலிருந்து வேறுபடுகின்றது. பனிமலைகள் பனியாறு, பனியடுக்கு போன்றவற்றில் ஏற்படும் பனித் தகர்வு (Ice calving) செயல்முறையினால், அவற்றிலிருந்து திடீரென உடைந்து, பிரிந்து செல்லும் பெரும்பகுதி பனிக்கட்டியை மலைபோலக் கொண்டதாக இருக்கும். இந்த பனிமலைகள் திறந்த நீர்நிலைகளில் தாமாக மிதந்தபடி இருக்கும். அத்துடன் பனிமலைகள் பனியடுக்கு அல்லது பனியாற்றிலிருந்து வருவதனால், ஆரம்பத்தில் இருந்தே நன்னீரைக் கொண்டதாக இருக்கும். ஆனால் கடல் பனியானது, ஆரம்பத்தில் உப்பைக் கொண்டிருந்தாலும், பின்னர் அதன் தோற்ற மாற்றச் செயல்முறையின்போது, உப்பை இழந்து நன்னீராக மாற்றமடையும்.


</doc>
<doc id="157762" url="https://ta.wikipedia.org/wiki?curid=157762" title="பனிமலை">
பனிமலை

பனிமலை (Iceberg) என்பது நன்னீரைக் கொண்ட பனியாறு, பனியடுக்கு போன்றவற்றில் ஏற்படும் பனித் தகர்வு செயல்முறையினால், அவற்றிலிருந்து திடீரென உடைந்து, பிரிந்து செல்லும் பெரும்பகுதி பனிக்கட்டியை மலைபோலக் கொண்ட அமைப்பாகும்.. இந்த பனிமலைகள் திறந்த நீர்நிலைகளில் தாமாக மிதந்தபடி இருக்கும். அத்துடன் பனிமலைகள் பனியடுக்கு அல்லது பனியாற்றிலிருந்து வருவதனால், ஆரம்பத்தில் இருந்தே நன்னீரைக் கொண்டதாக இருக்கும். இதனை கடல் பனியுடன் ஒப்பிடும்போது, கடல் பனி ஆரம்பத்தில் உப்பைக் கொண்டிருந்து, பின்னர் அதன் தோற்ற மாற்றச் செயல்முறையின்போது, உப்பை இழந்து நன்னீராக மாற்றமடையும். 

தூய்மையான பனியின் அடர்த்தி கிட்டத்தட்ட 920 கி.கி/மீ³ ஆகவும், கடல் நீரின் அடர்த்தி 1025 கி.கி/மீ³ ஆகவும் இருப்பதனால், பனிமலையின் கனவளவின் ஒன்பதில் ஒரு பங்கு மட்டுமே நீருக்கு மேலாகக் காணப்படும். நீரின் கீழாக இருக்கும் பனிமலையின் தோற்றத்தை, நீரின் மேற்பரப்புக்கு மேலாக இருக்கும் தோற்றத்தைக் கொண்டு தீர்மானிப்பது கடினம். இதனால் நீரின் கீழான அமைப்பைப் பற்றித் தெரிந்து கொள்ளாமல், பனிமலைகளின் அருகே செல்வது ஆபத்தானதாக இருக்கின்றது. 

பனிமலைகள் கடல் மட்டத்திற்கு மேலாக 1 இலிருந்து 75 மீட்டர் உயரம், 100000 இலிருந்து 200000 மெட்ரிக் தொன்கள் எடை வரை வேறுபடும். வட அட்லாண்டிக் பெருங்கடலில் காணப்படும் தெரிந்த, மிகப்பெரிய பனிமலையானது கடல் மட்டத்தில் இருந்து 168 மீட்டர் உயரத்தைக் கொண்டிருக்கின்றது. இது மேற்கு கிரீன்லாந்தில் உள்ள பனியாறுகளில் இருந்து பெறப்பட்டது. இந்த பனிமலையின் உள்ளே வெப்பநிலை -15 இலிருந்து -20 °C (5 to -4 °F) வரை வேறுபடும்.[ 

பழைய ஆவணங்களின்படி, உலகில் கண்டறியப்பட்ட மிகப் பெரிய பனிமலையானது அண்டார்ட்டிக்கா வில் இருந்தது. அதன் பரப்பளவு 31000 சதுர கிலோமீட்டர் (335 கி.மீ. x 97 கி.மீ.) ஆகும். பெல்ஜியம் நாட்டின் பரப்பளவை விட இது அதிகமாகும். இது தெற்கு பசுபிக் பெருங்கடலில், Scott Islandஇற்கு மேற்காக 240 கி.மீ. தூரத்தில் அமைந்துள்ளது. USS Glacier இனால் 1956 ஆம் ஆண்டு, நவம்பர் 12 இல் கண்டறியப்பட்டது. பனிமலைகளின் வெவ்வேறு அளவிற்கேற்ப அவை வெவ்வேறு பெயர் கொண்டு அழைக்கப்படும்.


</doc>
<doc id="157776" url="https://ta.wikipedia.org/wiki?curid=157776" title="மலேசிய தேசியக் கொடி">
மலேசிய தேசியக் கொடி

மலேசிய தேசியக் கொடி (மலாய் மொழியில் கலூர் கெமிலாங் - "Stripes of Glory - கோடுகளின் புகழ்"), என்பது மலேசியாவின் தேசியக் கொடியாகும். இக்கொடியில் 14 சிகப்பு மற்றும் வெள்ளை கோடுகளும் ஊதா வண்ணத்தில் மண்டலத்தில் பிறையுடன் 14 புள்ளி நட்சத்திரமும் (பின்தாங் பெர்சேகுடான் - கூட்டாட்சி நட்சத்திரம்) அமையப்பெற்றுள்ளது. நட்சத்திரத்தின் 13 முனைகள் மலேசியாவின் 13 மாநிலங்களையும் மற்றொன்று கூட்டரசையும் குறிக்கும்... பிறை மலேசியாவின் அதிகாரப்பூர்வ சமயமான இஸ்லாத்தையும், ஊதா வண்ணம் மலேசிய மக்களின் ஒருங்கிணைப்பையும், மஞ்சள் நட்சத்திரம் மலாயா அரசர்களின் வண்ணத்தையும் குறிக்கிறது.. 


</doc>
<doc id="157786" url="https://ta.wikipedia.org/wiki?curid=157786" title="இராஜமௌலி">
இராஜமௌலி

இராஜமௌலி சிறீசைல சிறீ இராஜமௌலி சுருக்கமாக சி. சி. இராஜமௌலி (எஸ். எஸ். இராஜமௌலி) என்று அழைக்கப்படுகிறார். இவர் புகழ்பெற்ற தெலுங்கு திரைப்பட இயக்குனராவார். இவர் இயக்குனர் கே. ராகவேந்திர ராவ் வழிகாட்டுதலின் கீழ் தொலைக்காட்சி தொடர்களை இயக்கினார். இயக்குனரும் எழுத்தாளருமான வி. விஜயேந்திர பிரசாத் என்பவருக்கு மகனாக கருநாடக மாநிலம் ரெய்ச்சூரில் அக்டோபர் 10, 1965ல் பிறந்தார்.

இவரின் முதல் திரைப்படம் ஸ்டூடண்ட் நெம்பர் 1, இதை ராகவேந்திர ராவ் தயாரிக்க அவரின் உதவியாளராக இருந்த இவர் இயக்கினார். இதில் கதாநாயகனாக ஜூனியர் என் டி ஆர் நடித்தார். இதுவே ஜூனியர் என் டி ஆரின் முதல் பெரு வெற்றி படமாகும். இவர் இயக்கிய அனைத்து படங்களும் வெற்றிப்படங்களாகும். ஸ்டூடண்ட் நெம்பர் 1 என்ற பெயரிலேயே இப்படம் தமிழில் எடுக்கப்பட்டது. இவரின் சிம்மாத்திரி என்ற படம் கஜேந்திரா என்று தமிழில் மீண்டும் எடுக்கப்பட்டது. விக்கரமகுடு என்ற படம் தமிழில் சிறுத்தை என மீண்டும் படமாக்கப்பட்டது. மகாதீரா என்ற படம் மாவீரன் என தமிழில் மொழிமாற்றம் செய்யப்பட்டது.

நான் ஈ என்ற படம் இவர் நேரடியாக தெலுங்கிலும் தமிழிலும் இயக்கியதாகும்.ஊடகங்களில்

இவரின் அனைத்து படங்களுக்கும் இசை மரகதமணி, படத்தொகுப்பு கோட்டகிரி வெங்கடேசுவர ராவ் ஆவார்கள்.
ராஜமௌலி படம் இயக்கும் முன்பு ஈநாடு தெலுங்கு சேனலில் சில தொடர்களை இயக்கிக் கொண்டிருந்தார்.

ராஜமௌலிக்கு இன்னும் நிறைவேறாத ஆசை மோகன்லால் வைத்து ஒரு படம் இயக்க வேண்டும் என்பது தான். இரண்டாவது படத்திலேயே அவரை இயக்க வேண்டியது மிஸ்ஸாகிவிட்டது. ஆனால் பாகுபலி 2க்குப் பிறகு கண்டிப்பாக அவரை இயக்குவேன் எனக் கூறியிருக்கிறார் ஜக்கன்னா.


</doc>
<doc id="157788" url="https://ta.wikipedia.org/wiki?curid=157788" title="ஏறாண் முல்லை">
ஏறாண் முல்லை

ஏறாண் முல்லை என்னும் தொடருக்கு ஏறு(சிங்கம்) போன்ற ஆண்மகனின் இருப்புநிலை என்பது பொருள். 
புறநானூற்றுப் பாடல்களுக்குத் தரப்பட்டுள்ள துறைகளில் ஏறாண் முல்லை என்பதும் ஒன்று. இது [வாகைத்திணை]]யின் துறை. புறநானூற்றில் இத்துறைப் பாடல்கள் இரண்டு உள்ளன. 

வல்லாண் முல்லை பற்றிக் கூறும் தொல்காப்பியம் இதனைத் தனியே குறிப்பிடவில்லை.

புறப்பொருள் வெண்பாமாலை வாகைத்திணையின் 33 துறைகளில் ஒன்றாக இதனைக் குறிப்பிடுகிறது. எதிர்ப்பார் இன்றி ஒடுங்க வைத்து ஏற்றம் பெற்ற குடியின் பெருமையைக் கூறுவது இத்துறை.

வீட்டுக்கு ஒருவராக நாட்டைக் காக்கும் போருக்குச் செல்கிறார்கள். சின்னக் குடிசையில் தூணைப் பற்றிக்கொண்டு நிற்கும் தாயிடம் அவளது மகனைக் கேட்கிறார்கள். அவள் சொல்கிறாள். “என் மகன் எங்கு இருக்கிறானோ எனக்குத் தெரியாது. எனினும் அவன் போர்களத்தில் உங்களுக்கு முன்னே நிற்பான்” என்கிறாள். 

போருக்குச் சென்றவர்களெல்லாம் காயம் பட்டுக் கிடக்கிறார்கள். வேப்பந் தழையை ஒடித்து விசிறுகிறார்கள். போர்த்திறத்தைக் காஞ்சிப் பண் கூட்டிப் பாடுகிறார்கள். ஐயவி என்னும் வெண்சிறு கடுகு எண்ணெய் தடவுகிறார்கள். ஒருவன் மட்டும் தேரில் ஏறிச் செல்கிறான். இவன் பகை வேந்தனைச் சாய்ப்பான் போல் காணப்படுகிறான். 


</doc>
<doc id="157789" url="https://ta.wikipedia.org/wiki?curid=157789" title="பனித் தகர்வு">
பனித் தகர்வு

பனித் தகர்வு (Ice calving) அல்லது பனியாற்றுத் தகர்வு அல்லது பனிமலைத் தகர்வு அல்லது பனியடுக்குத் தகர்வு என்பது பனியாறு, பனியடுக்கு, பனிமலை போன்றவற்றில் உள்ள பனித் திணிவில் திடீரென ஏற்படும் சீர்குலைவினால், ஒரு பகுதி திணிவு தகர்ந்து அல்லது உடைந்து நகர்தலாகும். அவ்வாறு நகரும் பனித்திணிவு பனிமலை என்றோ, அல்லது நகரும் பனித்திணிவின் அளவிற்கேற்ப, வேறு சில பெயர்கள் கொண்டோ அழைக்கப்படும். பனிப்பாறைப் பிளவும் (Crevasse) பனித் தகர்விற்கான ஒரு மூலமாகும். 

பனியாற்றில் இவ்வகையான பனித் தகர்வு நிகழும்போது, 200 அடிவரை உயரமான பெரிய பனித்திணிவானது தளர்ந்து விலகி நீரில் மோதுவதற்கு முன்னர், உடையும் பெரிய சத்தம் கேட்கும். அப்படி பெரிய பனித்திணிவுகள் நீரில் விழுந்து மோதும்போது ஆபத்தை விளைவிக்கக் கூடிய நிலைகளைக் கொண்டிருக்கும். Johns Hopkins பனியாறு போன்ற இடங்களில் நிகழும் பனித் தகர்வுகளினால், படகு போன்றன, நிகழும் இடத்திலிருந்து 2 மைல்களுக்கு அண்மையாக போக முடியாதிருக்கும். இவ்வகையான பனித் தகர்வு நிகழும் அலாஸ்கா போன்ற இடங்கள் சுற்றுலா ஈர்ப்பு மையங்களாக உள்ளன.

பல பனியாறுகள் பனித் தகர்வு மூலம் அதிகளவிலான பனிமலைகளை உருவாக்கி பெருங்கடலிலோ அல்லது இயற்கையாக உருவாகும் நன்னீர் ஏரிகளிலோ சென்று சேரும். கிரீன்லாந்தில் உள்ள பனியாறுகள் ஒவ்வொரு ஆண்டும் 12,000 தொடக்கம் 15,000 வரையான பனிமலைகளை பனித் தகர்வு மூலம் உருவாக்குகின்றன.

பனியடுக்குகளில் பனித் தகர்வு ஏற்பட முன்னர் பொதுவாக ஒரு பிளவு நிகழும். இது அடிக்கடி அவதானிக்கப்படுவதில்லை. 


</doc>
<doc id="157790" url="https://ta.wikipedia.org/wiki?curid=157790" title="வல்லாண் முல்லை">
வல்லாண் முல்லை

வல்லாண் முல்லை என்னும் தொடருக்கு வலிமை பெற்ற ஆண்மகனின் இருப்புநிலை என்பது பொருள். 
புறநானூற்றுப் பாடல்களுக்குத் தரப்பட்டுள்ள துறைகளில் வல்லாண் முல்லை என்பதும் ஒன்று. இது வாகைத்திணையின் துறை. புறநானூற்றில் இத்துறைப் பாடல்கள் 13 உள்ளன. 




</doc>
<doc id="157804" url="https://ta.wikipedia.org/wiki?curid=157804" title="கெளசிக் பாசு">
கெளசிக் பாசு

கௌசிக் பாசு (Kaushik Basu, பிறப்பு சனவரி 9, 1952) என்பவர் இந்தியப் பொருளியலாளர் மற்றும் கல்வியாளர் ஆவார். தற்போது உலக வங்கியில் முதன்மைப் பொருளியலாளராகவும் முது உதவித் தலைவராகவும் இருக்கிறார். இப்பதவிக்கு முன் இந்திய நடுவணரசின் முதன்மை பொருளியல் ஆலோசகராக இருந்தார். முன்னதாக சி. மார்க்சு பன்னாட்டு ஆய்வு பேராசியர் மற்றும் பொருளியல் பேராசிரியராகவும் கார்னெல் பல்கலைக்கழகத்தின் பொருளியல் துறை தலைவராகவும் பொருளியல் பகுப்பாய்வு மையத்தின் இயக்குனராகவும் பொறுப்பாற்றி உள்ளார். இந்திய அரசின் முதன்மை பொருளியல் அறிவுரைஞராகவும் முன்னர் பணியாற்றி உள்ளார். ஒரு இந்தியர் உலக வங்கியின் முதன்மைப் பொருளியலாளராக பதவி வகிப்பது இதுவே முதன் முறையாகும்.

கொல்கத்தாவில் பிறந்த கௌசிக் பாசு பள்ளிப் படிப்பை புனித சேவியர் பள்ளியில் முடித்தார். பின்னர் தில்லியில் புனித ஸ்டீபன் கல்லூரியில் பயின்று பொருளியலில் பட்டம் பெற்றார். லண்டன் பொருளியல் பள்ளியில் முனைவர் பட்டம் பெற்றார். நோபல் பரிசு அறிஞர் அமர்த்தியா சென் வழிகாட்டலில் 'சாய்ஸ் 'என்னும் பொருளில் ஆய்வு செய்தார்.

கார்னல் பல்கலைக் கழகத்தில் பொருளியல் பேராசிரியாகவும், சீ மார்க்ஸ் பேராசிரியராகவும் பதவி வகித்தபோதிலும் கௌசிக் பாசு தற்சமயம் விடுப்பில் உள்ளார். கார்னல் பல்கலைக் கழகமட்டுமன்றி தில்லிப் பொருளியல் பள்ளி, ஆர்வர்டு, ப்ரின்சுடன், எம். ஐ. தி. ஆகிய கல்வி நிறுவனங்களில் பேராசிரியராக இருந்தார். பன்னாட்டுத் தொழிலாளர்கள் அமைப்பு, இந்திய ரிசர்வ் வங்கி, உலக வங்கி ஆகிய பெரு நிறுவனங்களுக்கு ஆலோசகராக இருக்கிறார். அமர்த்தியா சென் தொடங்கிய அமைப்பான மனித வளர்ச்சி மற்றும் திறமைகள் கழகத்தின் தலைவராகவும் கெளசிக் பாசு பதவி வகிக்கிறார்.

நியூயார்க்கு டைம்சு, இந்தியா டுடே, சயன்டிபிக் அமெரிக்கன் போன்ற பல்வேறு இதழ்களிலும் செய்தித் தாள்களிலும் பொருளியல் கட்டுரைகள் பல எழுதியுள்ளார். சி. என். என். போன்ற தொலைக்காட்சிகளில் பேட்டிகள் அளித்துப் பேசியுள்ளார். இருபதுக்கும் மேல் நூல்கள் எழுதியுள்ளார். 

லக்னோ பல்கலைக்கழகம், அசாம் பல்கலைக்கழகம், மும்பை ஐ ஐ டி, போர்தம் பல்கலைக் கழகம் போன்ற கல்வி நிலையங்கள் கௌசிக் பாசுக்கு "முனைவர்" பட்டங்கள் அளித்து கவுரவித்தன. 2008 ஆம் ஆண்டில் இந்திய நடுவண் அரசு இவருக்குப் "பத்ம பூசண்" விருது அளித்துக் கவுரவித்தது.



</doc>
<doc id="157809" url="https://ta.wikipedia.org/wiki?curid=157809" title="கடைநிலை">
கடைநிலை

புறநானூற்றுப் பாடல்களுக்குத் தரப்பட்டுள்ள துறைகளில் கடைநிலை என்பதும் ஒன்று. இது பாடாண் திணையின் துறை. புறநானூற்றில் இத்துறைப் பாடல்கள் 11 உள்ளன. அவை 127, 382, 383, 384, 391, 392, 393, 394, 395, 396, 398 

நின்று பாட அவர்கள் புலவரைப் பேணிப் பரிசு வழங்கிப் பாதுகாத்தனர்.


</doc>
<doc id="157810" url="https://ta.wikipedia.org/wiki?curid=157810" title="ஜொகூர் சுல்தானகம்">
ஜொகூர் சுல்தானகம்

ஜொகூர் சுல்தானகம், மலாக்காவின் சுல்தான் மகுமுது சாவின் மகனால் நிறுவப்பட்டது. 


</doc>
<doc id="157816" url="https://ta.wikipedia.org/wiki?curid=157816" title="மண்டியா">
மண்டியா

மண்டியா (), இந்தியாவின் கருநாடக மாநிலத்தின் மண்டியா மாவட்டத்தைச் சேர்ந்த நகரம் ஆகும். மைசூருக்கு 40 கி.மீ தொலைவிலும், பெங்களூரில் இருந்து 100 கி.மீ தொலைவிலும் அமைந்துள்ளது. இங்கு உழவுத் தொழில் முதன்மைப் பங்காற்றுகிறது.

மாண்டியா மாவட்டத்தில், மாவட்டத்தின் தலைநகரமாகவும் இது மாண்டியா நகரம் என்ற பெயர் பெறுகிறார். பெயர் பற்றி பரவலாக நம்பப்படுகிறது புராண கதை பிராந்தியம் Maandavya என்று ஒரு முனிவர் என்ற பெயர் இடப்பட்டிருக்கிறது என்று, ஆனால் அறிஞர்கள் மற்றும் கல்வியாளர்கள் இந்த பகுதியில் 'மனிதன் Ta-யா' (ಮಂಟಯ), ஒரு பொருள் என குறிப்பிட்டனர் பண்டைய கல்வெட்டு அடிப்படையில் கூறப்பட்டுள்ளதாவது என்றாலும் நாகரீகம் அல்லது தோராயமாக ஒரு பண்டைய உறைவிடம் முந்தைய வாழ்விடம் ("ಆವಾಸಸ್ತಾನ, ಅತ್ಯಂತ ಪ್ರಾಚೀನವಾದ ನಾಗರೀಕತೆಗೂ ಮುನ್ನಿನ ಜನವಸತಿ ಎಂಬ ಅರ್ಥವಿದೆ" "ಸುವರ್ಣ ಮಂಡ್ಯ" ಪುಸ್ತಕದಿಂದ -. ಸಂಪಾದಕರು ದೇ ಜವಾರೇಗೌಡ (ದೇಜಗೌ).). படிப்படியாக அது மாண்டியா மாறியது.

மாண்டியா வரலாற்றில் நெருக்கமாக காவிரி பள்ளத்தாக்கு சுற்றி மாண்டியா மாவட்டத்தில், பகுதிகளை இதில் பழைய மைசூர் அரசின் வரலாறு தொடர்புடையது. விஜயநகர அரசன் சுல்தான்களோ இணைந்த சக்தி மூலம் தோற்கடிக்கப்பட்ட போது பின்னர் கங்கை நாட்டு அரசர்கள் மற்றும் சோழர்கள் மற்றும் ஹோய்சலர்கள் மூலம் வெற்றிகரமாக ஆட்சி, பகுதியில் 1565 கொடூரமாக போராட்டத்திற்கு பிறகு 1346. விஜயநகரம் ஆட்சியாளர்கள் இணைத்துக்கொள்ளப்பட்ட டெக்கான், விஜயநகர பேரரசு அதன் சக்தி மற்றும் அளவிற்கு இழக்க தொடங்கியது. மைசூர் வொடையார்களின் படிப்படியாக வளர்ந்தது. நீண்ட காலத்திற்கு முன்பே, அவர்கள் பழைய மைசூர் அனைத்து, ஸ்ரீரங்கப்பட்டணா கலந்து கொண்ட தமிழ்நாடு பாகங்கள் மற்றும் தட்சிண கன்னடா மற்றும் தார்வாரில் மாவட்டங்களில், தங்களுடைய தலைநகரமாக இதில் தென் இந்தியாவில் ஒரு பெரிய பகுதியாக அவற்றின் சொந்த ஆட்சி நிறுவப்பட்டது.

ஹைதர் அலி அவர்களின் தளபதிகளில் ஒருவரான மகா பலம் என உயர்ந்து மீண்டதாக போது வொடையார்களின் சக்தி 1761 வரை அதிக அல்லது குறைந்த unchallenged இருந்தது. ஹைதர் மகன் திப்பு பிரிட்டிஷ் மூலம் தோற்கடிக்கப்பட்டது பின்னர் 1799 ஆம் ஆண்டுகளுக்கு இடையே, மாறாப் துப்பாக்கி சூட்டில் கீழ் இருந்தது.

ஸ்ரீரங்கப்பட்டணா வெற்றி கிழக்கு இந்திய கம்பெனி சொத்து ஆனது போது இறுதியாக ஜூன் 1 799 30 ம் தேதி, கிருஷ்ணராஜ உடையார் சுகயீனமுற்று புராதன வீட்டில் ஒரு சந்ததி பிரிட்டிஷ் மைசூர் ஓ அரியணை மீது சுமத்தப்பட்டது. வொடையார்களின் பரம்பரை ஆட்சி அதன் பின்னர் மட்டுமே இலவச இந்தியாவில் ஜனநாயகத்தை நிறுவுதல் முடிவடைந்தது. ஏழு தாலுகாக்களில் ஒரு நிர்வாகப் பிரிவு என்று 1939 ல் அமைக்கப்பட்ட மாண்டியா தன்னை மாவட்டத்தில் இந்த நாள் மாறாமல் உள்ளது

மாவட்டம் 4850,8 சதுர கிலோ மீட்டர், மாநிலம் முழுவதும் பகுதியில் சுமார் 1 / 40th பரப்பளவில். பகுதியில் முகடுகளில் மற்றும் தென்கிழக்கு உள்ள மலைகள் Biligirirangana வரம்பில் ஒரு விரிவாக்கமாக வெளியே நிற்க என்று பாறைகள் ஒரு சில பாறைகளுக்கு தவிர வெற்று உள்ளது. ஒருவேளை மாண்டியா மிக பெரிய பங்குகளில் அதன் நான்கு ஆறுகள், மாவட்ட சமய முக்கியத்துவம் மற்றும் அழகை இருவரும் கொடுக்க வேண்டும் என்று காவிரி, Hemavati, lokapavani மற்றும் Shimsha உள்ளன.

ஆறுகள் யாரும் பயணிக்கக்கூடிய என்றாலும் நிலம் பொய் அங்கே அனுமதி மற்றும் ஆற்றங்கரை மீது சிறிய சிறு கோயில்கள் ஆறுகள் தங்களை தெய்வீகச் இந்தியாவில் ஆழ்ந்த நம்பிக்கை சான்று, எங்கிருந்தாலும், அவர்கள் அழகிய நீர்வீழ்ச்சிகள் அமைக்கிறார்கள்

சுற்றுலா தலங்கள்

மாண்டியா

மாவட்ட தலைமையகம் வவுனியா நகர, மாண்டியா, முக்கியத்துவம் ரூ ஒரு அங்கீகரிக்கப்பட்ட தலைநகரான கொண்டு மாண்டியா சீனித்தொழிற்சாலையின், ஜனவரி 1933, நடைமுறை கொண்டு வளர்ந்தது. 20 லட்சம் - ஒரு பெரிய அளவு அந்த நாட்களில். எதிர்பார்த்த வகையில் சர்க்கரை ஆலை இப்பொழுது இந்தியாவின் மிகப்பெரிய ஒன்றாகும்.

மாண்டியா நகரம் அதன் முக்கிய தெய்வம் ஒன்று பக்கத்தில் ஸ்ரீதேவி மற்றும் Bhudevi புடைசூழ பாரம்பரிய Shanka மற்றும் சக்ரா மற்றும் i5 வைத்திருக்கும் கம்பீரமான Janardhanaswami கோவிலும் உண்டு. சமீபத்தில் புதுப்பிக்கப்பட்டு கோயில் Gopura கோவில் அழகியல் சேர்க்கிறது. ஆண்டு தேர்த்திருவிழா ஒவ்வொரு ஆண்டும் ஏப்ரல்-மே நடைபெற்றது.
Maddur

அதை முதலில் யாத்திரை இங்கு வந்தேன், என்று நம்பப்படுகிறது யார் பாண்டவ பிரின்ஸ் பிறகு Arjunapura என அறியப்பட்ட ஏனெனில் Maddur (மாண்டியா இருந்து 21 கிமீ), மாண்டியா இருந்து 21 கி.மீ. பழம்பெரும் முக்கியத்துவம் கூறுகிறது. மேலும் சமீப சான்றளவில் வரலாற்றில், நகரம் பிரிட்டிஷ் கொண்டு திப்புவின் போர்களின் போது கடுமையாக பாதிக்கப்பட்ட. ஹைதர் வலுவூட்டப்பட்டிருக்கும் வந்த, உண்மையில் Maddur கோட்டை, 1791 இல் கார்ன்வாலிசு பிரபு அழிக்கப்பட்டது.

இங்கே முக்கிய கோயில்கள் மத்தியில், அதிர்ஷ்டவசமாக இன்னும் இருக்கும், அதன் 7 அடி உயர் படத்தை நாயர் நரசிம்ம கருங்கல்லான மாநிலம் அதன் வகையான சிறந்த இருக்கும் என்று நம்பப்படுகிறது செய்யப்பட்ட ஹோய்சாளப் காலம் Narasirnha கோவில் உள்ளது.

Maddur அற்புத வரதராஜ கோவில் சோழர் கால அல்லது முன் சோழ அமைப்பு ஆகும். அதன் 1 2 அடி உயர Alialanatha தெய்வம் விரிவாக முன் மற்றும் கன்னட என்று வழிவகுத்தது அசாதாரண அம்சங்கள் திரும்ப இரண்டு செதுக்கப்பட்ட 'எல்லா devara முண்டே nodu Allalanathana ஹிண்டே nodu' - 'மற்ற அனைத்து நரகலான விக்கிரகங்களையும் முன் ஆனால் Allalanatha இருந்து பார்த்த வேண்டும் மீண்டும் 'இருந்து பார்த்த.

Maddur, தற்செயலாக, மேலும் Maddur வடை பிரபலமானது - பருப்பு வகைகள் பல்வேறு செய்யப்பட்ட ஒரு சுவையான வறுத்த சிற்றுண்டி.
மாலவல்லி

மாநில இந்தப் பகுதியில் வளர்ந்து வரும் தொழில் - குறிப்பாக பிரிட்டிஷ் பயன்பாட்டு அதன் தடுக்க திப்பு தன்னை அழிக்கப்பட்ட மாண்டியா இருந்து ஒரு வரலாற்று நகரம் 37 கி.மீ., மாலவல்லி இப்போது பட்டுப்புழு வளர்ப்பு ஒரு முக்கிய மையமாக உள்ளது. மாலவல்லி ஒரு மலர்ச்சியடையும் தோல் அலகு உள்ளது.
காவிரி நீர் வீழ்ச்சி

மாலவல்லி இருந்து 20 கிலோமீட்டர் தூரத்தில் மற்றும் Shivasamudra உள்ள மாண்டியா இருந்து 44 கி.மீ. காவிரி நதியின் இரண்டு நீரோடைகள் ஒரு பிரிக்கிறது கீழே இடி என்று 106,68 மீட்டர் பாறை மலைப்பகுதிகளில் இருக்கும். ஜூலை முதல் நவம்பர் மாதத்தின் மத்தியில் பற்றி - ஆற்றின் மேற்கு கிளை Gaganachukki மற்றும் Barachukki விட்டு கிழக்கே ஒரு மைல், சிறந்த பருவமழை காரணமாக பார்க்கப்படும் மற்றும் பிறகு நீர்வீழ்ச்சிக்கு. Gaganachukki மேலும் Nandiraja அவரது மனைவி அதன் நீர்நிலைகளில் Leapt யார் பகுதியில் 16 ம் நூற்றாண்டில் கிங் தற்கொலை தளத்தில் இருக்கக்கூடும் என்று நம்பப்படுகிறது தோல்வியடைகிறது.
Bhimeshwari

காவேரி மீன்பிடி முகாம், முகாம் அணையின் கீழ் காவிரி நதியின் குறுக்கே, காவிரி இயற்கை Shivasamudram மற்றும் Mekedatu இடையில் 'பூமீன் கெண்டை, ஆசியாவின் முதன்மையான விளையாட்டு மீன், ஐந்து Bhimeswari ஒரு இயற்கை சரணாலயம் ஏற்படுத்தியுள்ளது நதிக்கரையில் அமைந்துள்ளது மாண்டியா இருந்து 50 கி.மீ தொலைவில் உள்ளது. , அடர்ந்த காடுகள் கொண்ட பசுமையான பள்ளத்தாக்கு, யானை, சாம்பார், சீதல் மான், காட்டுப்பன்றி மற்றும் பறவைகள் வண்ணமயமான பல்வேறு வீட்டில் உள்ளது. ஆற்றின் உலவி கடல்,: மிகவும் அவர்கள் முதலைகள் வேண்டும்.

இந்த அழகான நீட்டிக்க மீது, தண்ணீர், சில ரிசார்ட் உரிமையாளர்கள் வசதியாக கூடாரங்களை அமைத்துள்ளனர். மீன்பிடி முகாம் ஒரு தூண்டில் மீன் சொர்க்கத்தில் ஆனால் விடுமுறைக்கால சிறந்த சுற்றுலா தலமாக விளங்கி வருகிறது.
Pandavapura

அதன் பெயர் இருந்து தெளிவாக இருக்கிறது மற்றும் மாண்டியா இருந்து 26 கி.மீ. Pandavapura என, மகாபாரதம் தொடர்புடையதாக இருக்கும். அது ஹைதர், திப்பு காலகட்டத்தில் இராணுவ நிலையம் இருந்தது மற்றும் தங்கள் பிரஞ்சு சேவையாளர்களுக்கு வைக்கப்பட்டுள்ளன. அதன் பெரிய அளவிலான சீனி இப்போது முக்கியம். முன்னதாக, Pandavapura Hirode, Dandu, மற்றும் பிரஞ்சு ராக்ஸ் என அழைக்கப்பட்டது.
Kuntibetta

Kuntibetta நாடுகடத்தப்பட்ட பாண்டவ சகோதரர்களும் தங்கள் தாயை Kunthi இங்கே சில காலம் கழித்தார் என்ற நம்பிக்கையிலிருந்து அதன் முக்கியத்துவம் பெறுகிறது என்று நான் Pandavapura இருந்து ஒரு சிறிய மலை 2 கிமீ தொலைவில் உள்ளது.
Melkote

Pandavapura இருந்து Melkote அல்லது 'உயர் கோட்டை' 25 கி.மீ. ஒரு முக்கியமான மத மையமாகும். 12 ம் நூற்றாண்டில்,

ஸ்ரீவைஷ்ணவ துறவி இலங்கை Ramanujacharya 14 ஆண்டுகளாக இங்கு வாழ்ந்து நம்பப்படுகிறது. Melukote உள்ள Chaluvarayaswami கோயில் மைசூர் ராஜாஸ் சிறப்பு பாதுகாவலிலுள்ள 'கீழ் வந்தது மற்றும் அரச நகைகள் ஒரு மதிப்புமிக்க சேகரிப்பு பெற்றுள்ளார். Chaluvarayaswami சிலை மாதத்தில் ஆண்டுக்கு ஒரு முறை, இந்த நகைகளை போற்றப்படுகின்றார். இந்த நேரத்தில் 'Vairamudi' என்று அழைக்கப்படுகிறது. திப்பு சுல்தான் கோவிலுக்கு சில யானைகள் கொடுத்தார் என்று கூறி இங்கே 1785 தேதியிட்ட ஒரு கல்வெட்டு, உள்ளது. Yadugiri பாறைகள் மலைகள் மீது கட்டப்பட்ட, நகரம் அதன் மூச்சடைக்க கண்ணுக்கினிய அழகு மற்றும் அதன் பிரேசிங் காலநிலை பார்வையாளர்களை கவர்கிறது.
Tirumalasagara

ஹோய்சாலா ராஜா Bittideva, முனிவர் Ramanujacharya தீங்கற்ற செல்வாக்கின் கீழ், வைஷ்ணவா நம்பிக்கை கொண்டு பெயர் விஷ்ணுவர்தனா தத்தெடுத்த Melkote இருந்து 6 கி.மீ. அழகான Tirumalasagara ஏரி அமைந்துள்ளது. Namki நாராயண ஸ்வாமி வேணுகோபாலர் கோயில் இங்கே ஹோய்சாளப் கட்டிடக்கலை இரண்டு அழகிய உதாரணங்கள். 1749 ஆம் ஆண்டில் பிஜப்பூர் Adilshahis இந்த பகுதியில் இணைத்துக்கொண்டது, மற்றும் ஏரி மோதி தாலாப்பின் அல்லது 'முத்துக்களின் ஏரி' என பெயர் மாற்றம் - அதன் தெளிவான அழகு சான்றாகும்.
Krishnarajapet

'ஹோய்சாளப் கோயில்கள் தாய்நாடு' என்று அறியப்படுகிறது, மாண்டியா மாவட்டத்தில் Krishnarajapet தாலுகா ஹோய்சாளப் காலத்தில் கட்டப்பட்ட புனித பெரிய அளவில் உள்ளது. அவர்கள் மத்தியில், lakshmInArAyaNa கோவில் அதன் சிற்ப சிறப்புகளை அறியப்படுகிறது.

Hosaholalu, Krishnarajapet கிழக்கு நோக்கி மூன்று செய்யப்பட்டிருப்பது ஒரு சிறிய கிராமத்தில் அமைந்துள்ள இக்கோயில் ஹோய்சாளப் கட்டிடக்கலை மகிமை சித்தரிக்கும் ஒரு நல்ல அல்லர். இடத்தில் ஒரு முறை நீங்கள் இன்னும் விசயநகரப் பேரரசு காலத்தில் மாற்றப்பட்டது என்று ஒரு ஹோய்சாளப் கோட்டையின் எஞ்சிய பகுதியைக் காணலாம் அங்கு ஒரு அக்ரஹார, இருந்தது.

Hosaholalu மணிக்கு lakshmInArAyaNa கோயில் அதன் விரிவான சிற்ப வேலை Somanathapur, Nuggehalli, ஜவகல், Hirenallur மற்றும் Aralukuppe கோயில்கள் சமமானதுதான். கட்டுமான தேதி தெரியவில்லை என்றாலும், வரலாற்று கணக்கில் கட்டிடக்கலை பாணியில் எடுத்து, 13 வது நூற்றாண்டின் மத்தியில் மட்டும் கோவிலுக்கு வைக்கின்றன. இது ஒரு trikutachala அல்லது ஒரு நட்சத்திர வடிவ எழுப்பினார் மேடையில் கட்டப்பட்டது மூன்று அணுவை கோவில் உள்ளது. கோவிலில், மேடையில் pradakshinapatha செயல்படும் அதை சுற்றி ஒரு பரந்த மாடியில் விட்டு உயர்வை.

கோவில் மூன்று sanctorums மற்றும் நடுத்தர ஒரு navaranga அல்லது தூண் மண்டபம் உள்ளது. மற்ற sanctorums Lakshminarasimha உற்சவர் விக்கிரகங்களின் கொண்டிருக்கும் போது மத்திய கருவறை, lakshmInArAyaNa, கோவிலின் முக்கிய தெய்வம் சிலை ஒன்று உள்ளது.

Navaranga சுவாரசியமாக விடுப்பதாக accompaniments நடனமாடும் பெண்கள் குழுக்களும் தங்களது தலைநகரங்களில் அலங்கரிக்கும் அங்கு கடைசல் பிடிக்கும் டிசைனராக தூண்கள், உள்ளன. நன்றாக சிற்பங்கள் அலங்கரிக்கப்பட்டுள்ளது navaranga என்ற மேல்மட்டத்தில் குறிப்பிடத்தக்கவை.

கோவில் வெளிப்புற சுவர்களில் காவியங்கள், capricorns, ஸ்வான் இருந்து யானைகள், குதிரைகள், உருட்டுதல், காட்சிகளை friezes மற்றும் அவர்களின் வேலையாட்களுடன் கடவுள்களை பல கொண்டு முழுவதும் அலங்காரம் உள்ளன. காவியங்கள் இருந்து காட்சிகளை ராமாயணம், மகாபாரதம் மற்றும் பகவத கதைகளை சித்தரிக்கின்றன. சரஸ்வதி, கலிங்கா-Mardhana, பாரா-வாசுதேவ, நடன கலைஞர்கள் மற்றும் இசை கலைஞர்கள் நடனம் யோகா-மாதவனுள் Dhanvanthri, தெட்சிணாமூர்த்தி, நபர்கள், மிகவும் கண் கேட்டுக்கொண்டார்.

கோவில் வெளிப்புற சுவர்களில் கூட aregambas மற்றும் aregopuras அலங்கரிக்கப்பட்டுள்ளது. மத்திய கருவறை மேல் ஒரு ஐந்து விலகினார் முற்றம் உள்ளது. மழை நீர் வடிகால் கோவிலை கூரை மீது செய்யப்பட்டிருக்கும் ஏற்பாட்டைப் மிகவும் சிறப்பாக உள்ளது.

Harihareshvara ஆஞ்சநேயர் இங்கே மற்ற முக்கிய கோயில்கள் உள்ளன. முன்னாள் மோசமாக சேதமுற்ற நிலையில் இருக்கும் போது, 17 ஆம் நூற்றாண்டின் சேர்ந்த ஆஞ்சநேயர் கோயில் 10-எம்டி-உயரமான கருடன் தூண் உள்ளது. ஹோலி பண்டிகையின் போல இது 'Rangada Habba' என்று ஒரு ஆண்டு Jathra ஆஞ்சநேயர் நினைவாக இங்கு நடைபெறும். கிராமத்தில் ஒரு பெரிய ஒரேமாதிரியாக Basava சிலை சமீபத்தில் மீண்டு இதில் இருந்து ஒரு பண்டைய ஏரி உள்ளது.
Kikkeri

Kikkeri உள்ள Brahmeswara கோவில், Krishnarajpet இருந்து 14 கி.மீ. தொலைவில் கட்டிடக்கலை ஹோய்சாளப் பாணி அபராதம் அல்லர். நரசிம்ம நான் ஆட்சி காலத்தில், 1171 ல் கட்டப்பட்டது, இந்த ஒற்றை செல் கோவில் ஒரு ஈர்க்கக்கூடிய கல் கோபுரம் உள்ளது. அதின் தூண்களையும் செதுக்கப்பட்ட பிரமுகர்கள் அசாதாரண தொழிலாளரின் உள்ளன.
Basaralu

Basaralu, ஒரு சிறிய கிராமத்தில், ஹோய்சலர்கள் இராணுவ தலைமை அதிகாரி மூலம், த போதுமான நிறுவப்பட்டது என்று அதன் 12 ஆம் நூற்றாண்டின் மல்லிகார்ஜுன கோவில் உள்ளது. கோவில் வெளிப்புற ராமாயணம், மகாபாரதம் மற்றும் Bhagwata இருந்து அழகிய கல்வெட்டுகளில் அலங்கரிக்கப்பட்டுள்ளது. கோவில் குறிப்பிடத்தக்க சிற்பங்கள் Andhakasura தலை மற்றும் இராவணன் கைலாச தூக்கும் ஒரு பதினாறு ஆயுத சிவன் நடனம் அடங்கும்.
Shivapura

Maddur தூரத்தில் 1 கி.மீ., Shivapura 10 மற்றும் ஏப்ரல் 12 இடையே சுதந்திரப் போராளிகள் 1938 ஆம் ஆண்டு ஆயிரக்கணக்கான பிரிட்டிஷ் அரசு திணித்த தடை பொருட்டு இருந்தபோதும் இந்திய மூவர்ண பறக்க விட்டனர் அங்கு ஒரு பிரபல வரலாற்று இடத்தில் உள்ளது. அதன் கண்ணியத்தை எளிய இங்கே நினைவுச்சின்னம், இந்திய சுதந்திரத்திற்கான அந்த வீரம் போராளிகள் ஒரு பொருத்தமான அஞ்சலி உள்ளது.
Kokkare-Bellur
முதன்மைக் கட்டுரை: Kokrebellur

இப்போது ஒரு பறவை சரணாலயம் உருவாக்கப்பட்டன என்று ஒரு கிராமத்தில், Kokkare-Bellur தொலைவில் ஆஸ்திரேலியா, ஆப்பிரிக்கா மற்றும் ஐரோப்பா போன்ற இருந்து கிரேன்கள், கூழைக்கடா மற்றும் பிற பெரிய பறவை பார்வையாளர்களை கவர்கிறது. இந்த இடம் பெயரும் பறவைகள் காண்பதற்கு சிறந்த பருவம் அக்டோபர் முதல் மார்ச் இருக்கிறது.
பிளஃப்

அருவிகள் வழியில் பிளஃப் அமைந்துள்ளது. கிழக்கு ஆசியாவில் முதல், மின் உற்பத்தி நிலையம் 1902 ஆம் ஆண்டு மைசூர் திவான் அமைக்கப்பட்ட 200 கி.மீ தொலைவில் கோலார் கோல்ட் பீல்ட்ஸ் மின் விநியோகத்தில் வேண்டும் என்று தான். பகுதியில் உருவாக்கும் நிலையத்தில் விசையாழி உணவளிக்க நீரியல் குழாய்கள் இடுவதை வழிவகை 1 37.1 6 மீட்டர் வீண்பேச்சு பிறகு 'பிளஃப்' என்று அழைக்கப்படுகிறது. அதிகாரமுள்ள ஒரு சிறிய மலை அடிவாரத்தில் அமைந்துள்ள ஒரு அற்புதமான தள்ளுவண்டியில் சவாரி மூலம் அடையும்.
Muttati

35 கி.மீ. மாலவல்லி இருந்து, Muttati உள்ள மீன்பிடி முகாமில் இருந்து 6 கி.மீ., ராமாயணம் தொடர்பான ஒரு சுவாரஸ்யமான sthalapurana ஒரு அழகான Anjaneyaswamy கோவில் அமைந்துள்ளது. அது சீதா காவிரி நதியின் இந்த பகுதியில் அவளோடு விரல் மோதிரம் இழந்து அனுமன் மோதிரத்தை கண்டுபிடிக்க ஆற்றில் twirled என்று நம்பப்படுகிறது. கோவில் குறிப்பாக சனிக்கிழமைகளில், அனுமன் சிறப்பு கருதப்படுகிறது ஒரு நாளில், ஒரு பெரிய பல பக்தர்களின் கவர்கிறது.
Nagamangala

கூட ஹோய்சலர்கள், Nagamangala 42 நாட்களில் ஒரு முக்கியமான நகரம், மாண்டியா கி.மீ. தொலைவில் எப்போதும் அதன் உலோக வேலை என்று நான் கைவினைஞர்கள் தலைமையிலான பயின்ற. அது ஸ்ரீரங்கப்பட்டணா கோட்டை கட்டப்பட்டது யார் Nagamangala என்ற Thimanna, இருந்தது. தொடக்கத்தில் 12 ஆம் நூற்றாண்டில் கட்டப்பட்டது இங்கே Saumyakeshava கோயில், அது 1.83 மீட்டர் உயர் மற்றும் அழகாக வேலை முக்கிய தெய்வம் கேசவ, ஏனெனில் அவ்வாறு அழைக்கப்பட்டார் கோவில், விஜயநகரப் சேர்க்கப்படும் என்று அம்சங்களை கொண்டுள்ளது, குறிப்பாக ஒரு தீங்கற்ற அம்சம்.

Kambadalli, ஜெயின் புனித இடத்தில், ஒரு கிராமத்தில் மீ Nagamangala மற்றும் இங்கே அமைந்துள்ளது என்று Brahmadeva தூண் என்ற பெயர் பெறுகிறார்.

கடின, டார்க் க்ரே soapstone செய்யப்பட்ட, இந்த எண்கோண 'கம்பா' அதன் மேல் அமர்ந்த பிரம்மா உள்ளது. அருகிலுள்ள ஒரு தனிப்பட்ட திராவிட பாணியில் கட்டப்பட்டுள்ளது ஏழு கிரானைட் புனித கொத்து, உள்ளது.

16 கிமீ Nagamangala இருந்து, ஆதி Chunchanagiri யாத்திரை ஒரு குறிப்பிடத்தக்க இடத்தில் உள்ளது. இங்கே இரண்டு இயற்கையாக அமைந்த குகை கோயில்கள் Siddheswara மற்றும் Someshwara அர்ப்பணிக்கப்பட்டது. ஆதி Chunchanagiri மடம் கூட இங்குள்ளது. மடம் மருத்துவ கல்லூரிக்கான இயங்கும். அருகிலுள்ள கவர்ச்சியான மயூரா வனா, மயில்கள், காலை மற்றும் மாலை, இது அணிஅணியாக உள்ளது.
ஸ்ரீரங்கப்பட்டணா

ஸ்ரீரங்கப்பட்டணா, மாண்டியா இருந்து 27 கிலோமீட்டர் தொலைவில் இங்கே இலங்கை ரங்கநாத கோயில் மூலவரின் பெயர் சூட்டப்பட்டுள்ளது. இந்தக் கோவிலானது, ஒரு கல்வெட்டு படி திருமலா, ஒரு கங்கா ராஜா 894 கட்டப்பட்டது. மைசூர் ராஜாஸ் தலைநகர் முறை, ஸ்ரீரங்கப்பட்டணா மேலும் 1799 இல் திப்பு தோல்வி மற்றும் மைசூர் உடையார் மூலதனத்தின் மாற்றுவதால் வரை ஹைதர், திப்பு அரசாங்கத்தின் இருக்கை இருந்தது. ஸ்ரீரங்கப்பட்டணா புகழ்பெற்ற கோட்டை உண்மையில் 1880 இல் ஒரு ராணுவ பார்வையாளர் இந்தியா இரண்டாவது பலமான உச்சரிக்க என்று மிகவும் வல்லமைமிக்க இருந்தது. கோட்டை வடக்கு பாதுகாக்கப்பட்ட மற்றும் மேற்கு காவிரி அதன் சுவர்களுக்குள் உள்ளது ஆற்றில் லால் மஹாலை திப்புவின் அரண்மனை, இது பெரிய பகுதியாக எஞ்சியுள்ள ஏழு உள்ளது 1 799. கோட்டை கோட்டை பிடிப்பு பின்னர் பிரிட்டிஷ் மசூதியை இடித்ததால் ஊடகங்கள் மற்றும் நிலவறை ஒரு ஜோடி - திப்புவின் இராணுவ கட்டிடங்களில் சிறப்பியல்பாகும்.

அருகிலுள்ள ஆற்றில் வட கரையில் ஹஸ்ரத் திப்பு சுல்தான் ஷாஹீத், மைசூர்'S தர்யா தவ்லத் பாக் அல்லது அவர் 1874 ல் கட்டமைக்கப் மத்தியில் ஆறு 'செல்வம் தோட்டம் புலி, ஒரு நேர்த்தியான மாளிகையில், விரைவில் அவரது பிடித்த இடத்தில் ஆனது உள்ளது பின்வாங்க. கட்டிடம் ஹரப்பா கட்டிடக்கலை ஒரு சிறந்த அல்லர், அதன் சுவர்கள் அவர்கள் முதல் செய்யப்பட்டன பின்னர் இரு முறை திரும்பக் கிடைத்தது என்று ஓவியங்கள் அலங்கரித்தனர். ஸ்ரீரங்கப்பட்டணா நகரம் இருந்து 3 கி.மீ., மேலும் அவரது தாயார் தனது தந்தையை கஞ்சம் என்று ஒரு கிராமத்தில் மற்றும் இதில் கட்டப்பட்ட, திப்பு கும்பஸ் அமைந்துள்ள அவனும் அடக்கம் பொய். அது 1784 ஆம் ஆண்டு கட்டப்பட்டது, அது இத்தாலி இருந்து இறக்குமதி செய்யப்பட்டன தேதி வரை, 200000 / = ரூபாய் செலவாகும் 36 கிரானைட் தூண்கள் உள்ளன, மற்றும் gumbuz முன் Durantha மரங்கள் சிறிய தாவரங்கள் திப்பு சுல்தானின் உடல் இருந்தது செய்யப்பட்டனர் ஒரு இடத்தில் உள்ளது இறந்த பிறகு குளியல் கொடுக்கப்பட்டது, மற்றும் ஒரு அழகான மசூதி உள்ளது அங்கு ஒரு முறை அற்புதமான பின்னாளில் tipus martydom பிறகு அது அகற்றப்பட்டது மற்றும் விஷயங்கள் ஊட்டியில் ஒரு தேவாலயத்தின் கட்டுமான பயன்படுத்தப்படும் இதில் திப்பு காலகட்டத்தில் மண் இடத்தில் நின்று, இன்னும் ஒரு பார்க்க முடியும் gumbuz வரையிலான சங்க செல்லும் வழியில் இருக்கிறது
சங்கமம்

சங்கமம் (கஞ்சம் இருந்து 0 கி.மீ)

ஆக்ராவில் இருக்கும் தாஜ் அதே பாணியில் கட்டப்பட்டது, ஆனால் குறைவான அழகுபடுத்தப்பட்ட.

ஸ்ரீரங்கப்பட்டணா இருந்து 2 கிலோமீட்டர் காவிரி நதியின் தெற்கில் கிளை கண்டும் காணாததுபோல் KSTDC அழகான ரிவர்சைடு குடிசைகள் அமைந்துள்ளது. அறையில் முழுமையாக அளித்தனர் மற்றும் மிகவும் வசதியாக மற்றும் விசாலமான உணவகம் ஒரு நேர்த்தியான பட்டி வழங்குகிறது. ஆற்றில் சிறிய பச்சை தீவுகளில் உள்ளன, அமைதியாகவும் ஆதியான உள்ளது.

ஸ்ரீரங்கப்பட்டணா நகரம் முழுவதும் மற்றும் ஆறுகள் காவேரி மற்றும் lokapavani கரையில் பக்தர்கள் அந்த போன்ற அழகிய இடங்களில் தேடும் ஈர்க்கும் என்று கோவில்கள் இணைக்கப்பட்ட சிறிய குளியல் மலைவழியைப் உள்ளன.

தென் ஸ்ரீரங்கப்பட்டணா அமைந்துள்ள, சங்கமம் காவிரி நதியின் இரண்டு கிளைகள் அங்கு பழகுவதை தண்ணீரின் அழகு சேர்க்கும் ஒரு சிறிய நீர்ச்சுழி உருவாக்கம், உள்ள மீண்டும் ஒன்றுபட உள்ளது.
Karighatta

Karighatta ஆற்றில் lokapavani கரையில் ஒரு சிறு குன்று உள்ளது. மலை மீது ஸ்ரீ வெங்கடேஸ்வரர் ஆலயம் ஜூலை மற்றும் செப்டம்பர் மாதங்களில் பக்தர்கள் கவர்கிறது. சுமார் ஒரு நூறு அடிகள் கூட ஒரு motorable சாலை உள்ளது மேல் நிலம் ஒரு அடைய. இடத்தில் மலையேற்றம் ஏற்றதாக உள்ளது.
Ranganathittu

காவிரி நதி இங்கே ஒரு சிறிய தீவில் பதித்த. Ranganathittu சைபீரியா, ஆஸ்திரேலியா, வட அமெரிக்காவில் இருந்து வரும் பறவைகள் ஒரு சொர்க்கம் உள்ளது. சிறந்த பருவம் பறவை விட பறவைகள் அங்கு இருந்தால் அது தெரியவில்லை என்று போது இந்த பறவைகள் சரணாலயம் மே மற்றும் நவம்பர் இடையே உள்ளது பார்க்க. பார்வையாளர்கள் ஒரு பறவைகள் நெருக்கமான காட்சி உதவ, வன இலாகா மூலம் இயங்கும் ஒரு படகு ஏரி சுற்றி எடுக்கப்படும். பறவைகள் என்ற எச்சரிக்கையை கொடுக்கிறது யார் படகோட்டி மூலம் அடையாளம் போது அவர் பார்வையை உண்மையில் ஒரு தூக்க முதலை என்று ஒரு மண் தீவு.
Krishnarajasagar அணை

ஸ்ரீரங்கப்பட்டணா டவுன் கே.ஆர் சாகர் அணையில் இருந்து ஆற்றில் மாண்டியா மாவட்டத்தில் ஸ்ரீரங்கப்பட்டணா தாலுகா காவேரி மற்றும் 18 கிலோ மீட்டர் தூரம் முழுவதும் பொய் உயரம் 39,62 மீட்டர் மற்றும் நீண்ட 2621,28 மீட்டர் ஆகும். நீர்த்தேக்கம் முழு போது, அது 38,04 மீட்டர் உயரம் வரை தண்ணீர் சேமித்து.

ஆனால் அணை தன்னை புள்ளி விட கண்கவர் அதை கீழே தீட்டப்பட்டது தோட்டங்கள் உள்ளன. பிருந்தாவன் பூங்கா, இந்தியாவில் சிறந்த ஒளியேற்றப்பட்ட படிமுறை தோட்டங்கள் கூட மிக ஈசனுக்கு வர்க்கங்கள் தாவரங்கள் நிரம்பியுள்ளன. நீரூற்றுக்கள் மிகவும் கவர்ச்சிகரமான இங்கே சமீபத்தில், நிறுவப்பட்ட ஒரு இசை நடனம் நீரூற்று இருப்பது, மற்றும் இந்தியாவில் இதுவே மட்டுமே உள்ளது, இங்கே பல்வேறு வடிவங்கள் மற்றும் அளவுகளில் உள்ளன. சூரிய அஸ்தமனத்திற்கு பிறகு மற்றும் இருட்டில் ஆழ்ந்து, அற்புதமாய் லைட் தோட்டங்கள் நன்கு வானத்தின் ஒரு கண்ணாடி படத்தை இருக்க முடியும்.
ஸ்ரீ Veerabhadraswamy கோயில், malaguru

கோயில் அதன் பாரம்பரியம் மற்றும் கலாச்சாரம் அறியப்படுகிறது, மக்கள் நிறைய கடவுள் ஸ்ரீ Veerabhadraswamy அங்கு பிரார்த்தனை கொடுப்பதன் மூலம் நன்மை கிடைத்தது. அனைத்து முக்கிய அரசியல் மற்றும் வணிக ஜனங்களை Malaguru அமைந்துள்ள ஸ்ரீ Veerabhadraswamy, Santhebachalli Hobli, KRPET Taluq பக்தர் உள்ளன.

கல்யாணி அல்லது papanashini:

கல்யாணி நீராடி விட்டு அனைத்து ஒருவர் தனது பாவங்களை கழுவ வேண்டும் மற்றும் அது தாதுக்கள், நோய், கிட்டத்தட்ட அனைத்து வகையான குணமாகி வானத்தை வழி துடைக்க, பணக்காரருக்கு உள்ளது. இந்தியாவின் அனைத்து பகுதிகளில் பக்தர்கள் பிரார்த்தனை வழங்க இந்த புனித யாத்திரை வா மற்றும் புனித நீர் ஒரு நீராடுகின்றனர்

இருப்பிடம்:

கிராமம்: Malaguru | Hobli: Santhebachalli | தாலுகா: KRPET | மாவட்டம்: மாண்டியா | மாநிலம்:

Malaguru கிராமத்தில் நல்ல சாலை இணைக்கப்பட்டுள்ளது அது பெங்களூரில் இருந்து 3 மணி நேரம் உள்ள எளிதில் அடையலாம். அது தேசிய நெடுஞ்சாலை NH 48 இருந்து 20 கி.மீ., மற்றும் மிகவும் ஷ்ரவணபெலகோலா அருகில் (10 கி.மீ.) ஆகும். இடத்தில் பின்வரும் வழிகளில் அடையலாம்

பெங்களூர் -> Nagamangala -> Santhebachalli குறுக்கு -> Malaguru

பெங்களூர் -> ஷ்ரவணபெலகோலா -> Malaguru

KRpet -> Santhebachalli குறுக்கு -> Malaguru
தொழில்

பெங்களூர் மற்றும் மைசூர் இடையே அமைந்துள்ள நிலையில், மாண்டியா மாவட்டத்தில் ஒரு நல்ல தொடர்பு வலையமைப்பை பெறுகிறது. பெங்களூர் மற்றும் மைசூர் இணைக்கும் ஒரு Broadguage ரயில் இருப்பு மூலப்பொருட்கள் மற்றும் இறுதி பொருட்களின் போக்குவரத்து எளிதாகி உறுதி. ஒரு பொறியியல் கல்லூரி மற்றும் பல்வேறு துறைகளில் மூன்று பொலிடெக்னிக் கல்லூரியில் கொண்ட தொழில்மயமாக்கல் தொழில்நுட்ப மனித சக்தியை நல்ல முதுகெலும்பாக வழங்குகிறது.

மாண்டியா 50 கிமீ அமைந்துள்ளது. மாவட்டத்தில் சிறந்த தொழில்மயமாக்கல் உதவுகிறது CFTRI, DFRL, CIPET, படி SJCE போன்ற பல்வேறு ஆராய்ச்சி நிறுவனங்கள் ஆரம்.

மாவட்ட 2 KIADB தொழில்துறை பகுதிகளில் Somanahali உள்ள மாண்டியா அருகே Tubinakere ஒரு, மற்றும் மற்றொரு உள்ளது, Maddur அருகே மாண்டியா கஞ்சம் (ஸ்ரீரங்கப்பட்டணா), Somanahalli (Maddur), Harohalli (Pandavapura), Nagamangala 6 KSSIDC தொழிற்பேட்டைகள் உள்ளன. சமீபத்தில் 220 KVA ஒரு துணை மின்நிலையத்தில் Tubinakere எஸ்டேட் நவீனமயப்படுத்தியது
எந்த SL:. கைத்தொழில் பெயர் -
1 மைசூர் சர்க்கரை Co., Ltd., மாண்டியா சர்க்கரை
2 பிபிஎல் செய்திகள் கெமிக்கல்ஸ் லிட் Somanahalli தொழிற்சாலை பகுதி, Maddur தாலுகா உலர் செல்கள்
3 Pandavapura Sahakari Sakkare Karkane, Pandavapura சர்க்கரை
4 சாமுண்டி சர்க்கரை லிமிடெட், பாரதி நகர், Maddur தாலுகா சர்க்கரை
5 Iiabbib கரைப்பான் பிரித்தெடுக்கும் லிமிடெட், TBRoad, SRPatna சமையல் எண்ணெய் வகைகள்
6 M.K.Agrotech, S.R.Patna தாலுகா சமையல் எண்ணெய் வகைகள்
7 மாண்டியா மாவட்ட கூட்டுறவு பால் பொருட்களை சமூகம் ஒன்றியம், Gejjalagere, Maddur தாலுகா பால் பதப்படுத்தும்
8 ஐசிஎல் சர்க்கரைகள், மாலவல்லி, K.R.Pet தாலுகா சர்க்கரை
9 Keelara மின் திட்டம், Keelara, மாண்டியா தாலுகா மின் உற்பத்தி
10 கர்நாடக Malladi உயிரியல் தான் லிமிடெட், Tubinkere இன்ட். பகுதி, மாண்டியா தாலுகா மொத்த மருந்துகள்
11 NSL சர்க்கரைகள் லிமிடெட், Koppa, Maddur தாலுகா
பவர்

பின்வருமாறு வீட்டு, விவசாய மற்றும் தொழில்துறை பிரிவுகளில் இன்று உயிர்த்தன்மையைக் இது மின் சக்தி, உள்கட்டமைப்பு வசதிகளை, மாவட்ட கிடைக்கும்:

Shivanasamudram உள்ள நீர் மின்சார சக்தியை திட்டம், இந்தியாவின் முதல் நீர்மின் மின்சார திட்டத்தில் 1902 ஆம் ஆண்டில் நிறுவப்பட்ட, 42 மெகாவாட் (6x3: + 4x6MW) மின்சார உருவாக்குகிறது.

நீர்மின் நிலையங்கள் Shimsha மணிக்கு மின் திட்டம் 1940 இல் நிறுவப்பட்ட பற்றி 17.2 மெகாவாட் (2x8.6MW) மின்சார உருவாக்குகிறது.

Keelara சக்தி லிமிடட். லிமிடெட், Keelara உள்ள ஹைட்ரோ மின்சார திட்டத்தில், மாண்டியா தாலுகா நியமித்தது மற்றும் 2 மெகாவாட் நூலகம் செயல்பட்டு வருகிறது.

ஒரு அக்ரி சார்ந்த திட்டம் இது மாலவல்லி பவர் பிளாண்ட் Private Limited: 4.5MW ஒரு உற்பத்தித் திறனைக் கொண்டுள்ளது

ஊற்றறைகளையும் பவர் கார்ப்பரேஷன் லிமிடெட், 12 மெகாவாட் திறன் உருவாக்கும் Shimsha மினி நீர்மின் சக்தி திட்டத்திற்கு ஒப்புதல் பெற்று வருகிறது. இந்த திட்டம் செயல்படுத்தப்பட்டு வருகிறது
புவியியல்

மாண்டியா மாவட்டத்தில் வடக்கு அட்சரேகை 12 ° 13 இடையே அமைந்துள்ள N மற்றும் '13 ° 04' கிழக்கு தீர்க்க 76 ° 19 '77 ° 20' ஈ [5] வடகிழக்கில் தும்கூர் மாவட்டத்தில் சூழப்பட்டிருக்கிறது, கிழக்கே Ramanagar மாவட்டத்தில், வடமேற்கு, மேற்கு மற்றும் தென்மேற்கு மற்றும் ஹாசன் மாவட்டத்தில் தெற்கு, மைசூர் மாவட்டத்தில் Chamrajnagar மாவட்டம். அது 4,961 சதுர கிலோமீட்டர் (1,915 சதுர மைல்) ஒரு பகுதியில் உள்ளது. மாண்டியா மாவட்டத்தில் நிர்வாக மையம் மாண்டியா சிட்டி இருக்கிறது.
நதிகள்

மாண்டியா மாவட்டத்தில் ஐந்து முக்கிய ஆறுகள் உள்ளன:. காவிரி ஆற்றின் முக்கிய நான்கு துணை ஆறுகள் Hemavathi, Shimsha, Lokapavani, Veeravaishnavi [6]
நிர்வாக பிரிவுகள்

மாண்டியா மாவட்டத்தில் 2 உட்பிரிவுகளாக கீழ் குழுவாக 7 தாலுகாக்களில் கொண்டுள்ளது. மாண்டியா உட்பிரிவின் மாண்டியா, Maddur மற்றும் மாலவல்லி தாலுகாக்களில் தன்னகத்தே கொண்டிருக்கிறது Pandavapura உட்பிரிவின் Pandavapura, ஸ்ரீரங்கப்பட்டணா, Nagamangala மற்றும் Krishnarajpet வட்டங்கள் கொண்டுள்ளது. [5]
பொருளாதாரம்

மாண்டியா காவிரி நதியின் கரையில் அமைந்துள்ள இருந்து, விவசாயம் dominanat ஆக்கிரமிப்பு உள்ளது, மற்றும் அதன் பொருளாதாரத்தின் மிகப் பெரும் பங்களிப்பாக இருக்கிறது. முதலியன வளர்ந்து முக்கிய பயிர்கள், பருப்பு வகைகளின் விலை நெல், கரும்பு, சோளம், சோளம், பருத்தி, வாழை, ராகி, தேங்காய், இருந்தால் (பிரதானமாக குதிரை கிராம் மற்றும் ஓரளவிற்கு துவரம், காராமணி, பச்சைப்பயிறு, உளுந்து, avare வேண்டும்), காய்கறிகள், [5]
போக்குவரத்து
சாலைகள்

மாண்டியா மாவட்டம் extenstive சாலை நெட்வொர்க் உள்ளது. தேசிய நெடுஞ்சாலை 48 மற்றும் தேசிய நெடுஞ்சாலை 209 மாவட்டத்தில் வழியாக செல்கிறது. மாவட்டத்தில் சாலை நெட்வொர்க் தேசிய நெடுஞ்சாலைகளை 73 கிமீ (45 மைல்), மாநில நெடுஞ்சாலைகள் 467 கிலோமீட்டர் (290 மைல்) மாவட்ட முக்கிய சாலைகள் 2.968 கிலோமீட்டர் (1,844 மைல்) உள்ளடக்கியது. [7]
ரயில்வே

மாண்டியா "இந்திய ரயில்வே" ல் "தென் மேற்கு ரயில்வே" சொந்தமாகிறது. மாண்டியா கீழே பட்டியலிடப்பட்டுள்ளன, இது பல ரயில் நிலையங்களில் உள்ளன: [8]

நிலையத்தின் பெயர்

மக்கள் வகைப்பாடு

2011 மக்கள் தொகை கணக்கெடுப்பு மாண்டியா மாவட்டத்தில் படி 1.808.680 மக்கள் தொகையை கொண்டுள்ளது [9], காம்பியா [10] அல்லது நெப்ராஸ்கா அமெரிக்க அரசு நாட்டின் மக்கட்தொகைக்கு சமமானதாகும். [11] இது ஒரு வெளியே இந்தியாவில் 263rd வது இடத்தில் (கொடுக்கிறது 640 மொத்த). [9] இந்த மாவட்டத்தின் சதுர கிமீ (950 / சதுர மைல்) ஒன்றுக்கு 365 மக்கட்தொகை அடர்த்தி உள்ளது. [9] தசாப்தத்தில் 2001-2011 மீது இதன் மக்கள்தொகை வளர்ச்சி விகிதம் 2.55% ஆக இருந்தது. [9] மாண்டியா ஒரு உள்ளது ஒவ்வொரு 1000 ஆண்களுக்கு 989 பெண்களில் பாலின விகிதம், [9] மற்றும் 70,14% மக்களின் கல்வியறிவு விகிதம். [9]



</doc>
<doc id="157818" url="https://ta.wikipedia.org/wiki?curid=157818" title="எலியாஸ் ஓவே">
எலியாஸ் ஓவே

எலியாசு ஓவே (Elias Howe, Jr. ஜூலை 9, 1819 – அக்டோபர் 3,1867) ஓர் அமெரிக்கக் கண்டுபிடிப்பாளர்; தையல் இயந்திரத்தைக் கண்டறிந்ததன் மூலம் நவீன தையல் இயந்திரத்தின் வளர்ச்சிக்கு வித்திட்டவர். கைகளால் தைத்துக்கொண்டிருந்த நிலை மாறி எந்திரத்தால் தைக்கலாம் என்ற நிலையைக் கொண்டுவந்தவர் "தாமசு செயிண்ட்" என்ற அறிஞர் ஆவார். ஆனால் அவர் அதற்குரிய காப்புரிமையைப் பெற்றும் அதன் வளர்ச்சிக்காக அவர் தொடர்ந்து ஈடுபடாமல் இறந்து போனார். 1790 இலிருந்து பல பேர் அதற்கான முயற்சிகளில் ஈடுபட்டு வந்திருக்கின்றனர். கிட்டத்தட்ட 80 பேருக்கு மேல் ஐசாக் சிங்கர் உட்பட இந்த முயற்சிகளில் படிப்படியாக ஈடுபட்டு வந்திருக்கின்றனர். ஆனால் 1846 ஆம் ஆண்டு செப்டம்பர் 10 ஆம் நாள் இதற்கான காப்புரிமையை முதன் முதலாகப் பெற்றவர் எலியாசு ஓவே என்பதால் தையல் எந்திர வரலாற்றில் முதல் கண்டுபிடிப்பாளராக இவருடைய பெயர் பதிவாயிற்று.

எலியாசு ஓவே அமெரிக்காவில் மாசாசூசெட்சு மாநிலத்தில் ஸ்பென்சர் என்ற ஊரில் 1819 ஆம் ஆண்டு ஜூலை மாதம் 19 ஆம் நாள் பிறந்தார் இவருடைய தந்தை பெயரே இவருக்கும் இட்டதால் இவர் எலியாசு ஓவே இளையவர் என அழைக்கப்பட்டார். எலியாசுவின் தந்தை ஓர் உழவர் உள்ளூரில் மருத்துவராகவும் செயல்பட்டு வந்தார். இவருடைய தாயார் போல்லி பீமிசு(Polly Beamis) ஓவே குடும்பத்தின் முன்னோர்கள் வார்விக்சைரிலுள்ள பிரிங்க்லோ விலிருந்து அமெரிக்காவில் 1630 இல் குடியேறினார்கள் இவருடைய குடும்பத்தினர் பலர் கண்டுபிடிப்பாளர்கள் ஓவேயின் முன்னோர்களில் வில்லியம் ஓவே என்பவர் மரத்தாலான தாங்கணைவுப் பாலத்தை (Woodern Truss Bridge) உருவாக்கியவர். இன்றைக்கும் அவருடைய பெயராலேயே இப்பாலம் விளங்குகிறது.டைலர் ஓவே என்பவர் புனைதிறம் வாய்ந்த சுருள்படுக்கையை (Ingeneius Bed Springs) வைக்கோல் படுக்கைக்குப் பதிலாக உருவாக்கியவர். எலியாஸ் ஓவேயின் கண்டுபிடிப்பே உலக வாழ்வமைப்பைச் சற்று மாற்றியதெனலாம்.

இவருடைய தந்தை கடும் உழைப்பாளி அவருடைய எட்டு குழந்தைகளின் உதவியோடு பண்ணையையும் மாவு ஆலையையும் நிவகித்து வந்தார். மாவரைக்கும் எந்திரம் அவருக்கு ஓரளவு வருமானத்தை வழங்கி வந்தது. ஆனால் பண்ணையை நிர்வகிப்பது என்பது பெரும் போராட்டமாக இருந்தது. எனவே எலியாசு ஆறு வயதிலிருந்தே தந்தைக்கு உதவியாகப் பண்ணையில் பணிபுரிந்து வந்தார். பருத்தி ஆலைகளுக்குத் தேவையான துளையிட்ட அட்டைகளைத் தயாரித்து அளிப்பது இவர் மேற்கொண்ட ஒரு பணியாகும். அதே நேரம் அமைதியான குளிர்காலங்களில் பள்ளிக்கும் சென்று கல்வி பயின்று வந்தார்.

11 ஆம் வயதில் இவருடைய ஊருக்கு அருகில் உள்ள வேறொரு பண்ணையில் பணிக்குச் சேர்ந்தார். பதினாறு வயது நிரம்பிய போது உடல் நலம் குன்றியதாலும், குடும்பச் சூழல் காரணமாகவும் தன் பண்ணைக்கே திரும்பினார்.

1834 இல் லோவெல் என்ற ஊரில் அமைந்திருந்த நெசவாலை ஒன்றில் எலியாசு பணியில் சேர்ந்தார். நெசவுத்தறி நாடா இயங்கும் முறை, நெய்யப்படும் துணி வகைகள் பற்றிய பல்வேறு செய்திகளை இங்கு சிறந்த முறையில் கற்றுக் கொண்டார். பருத்தி இழையை உருவாக்கும் எந்திரங்களைப் பழுது பார்க்கும் பிரிவில் பணியாற்றியதால் எந்திரங்கள் இயங்கும் முறைகளைத் தெளிவாக அறிந்து கொள்ளும் வாய்ப்பேற்பட்டது. அப்போது மாநில அளவில் ஏற்பட்ட சில தொய்வுகளின் காரணமாக அந்த ஆலை பாதிக்கப்பட்டது. எனவே இவர் கேம்பிரிட்ஜ் என்ற ஊருக்குச் சென்றார். அங்கு கயிறு உற்பத்தி செய்யும் தொழிற்சாலையில் இவருடைய உறவினர் நாதனியல் பேங்க்சு என்பவருடன் இணைந்து பணிபுரிந்தார். அங்கு எந்திரப் பொறியாளரின் உதவியாளராகப் பணியாற்றினார். நாதனியல் பேங்க்சு போர்ப்படைத் தளபதியாகவும், பின்னர் நாடாளுமன்ற அவைத் தலைவராகவும் பணியாற்றியவர்.

1838-இல் போசுடனில் கார்ன்ஹில் எனுமிடத்தில் அரி டேவிசு என்ற தலைமைக் கைவினைஞரின் உதவியாளராகப் பணியில் சேர்ந்தார். துல்லியமான கருவிகள், தைக்கும் கருவிகளைப் பழுது பார்க்கும் பணிகளை இவர் மேற்கொண்டு வந்தார். இவரிடம் வந்த தைக்கும் கருவிகள் பல்வேறு குறைபாடுகளைக் கொண்டிருந்ததால், அவை உண்மையிலேயே தைக்கும் கருவிகளாக இல்லை என்பதை உணர்ந்தார். நல்ல தைக்கும் எந்திரம் ஒன்றை உருவாக்க வேண்டும் என்று அரி சொல்லிக்கொண்டிருந்தாரே தவிர அவர் அதற்கான முயற்சியில் இறங்கவிலை. அவர்களிடம் வருகின்ற தைக்கும் கருவிகளில் உள்ள குறைபாடுகளைப்பற்றி இருவரும் பலவாறாக விவாதங்களில் ஈடுபட்டு வந்தனர். இந்த எந்திரங்களைப் பழுது பார்த்து அவற்றைப் பற்றிய குறைப்பாடுகளை விளக்கிச் செயற்படுத்தும் முறைகளைச் சொல்வதற்காகவும் பல்வேறு ஊர்களுக்கு எலியாசு சென்று வந்தார். 
1941 ஆம் ஆண்டு மார்ச்சு 3 ஆம் நாள் இவருடைய 22 ஆவது வயதில் எலிசபெத் ஏம்சு என்ற மங்கையைத் திருமணம் செய்து கொண்டார். ஒரு வாரத்திற்கு 9 டாலர்கள் என்று வருமானம் ஈட்டி வந்தவர் திருமணமாகிக் குழந்தைகள் பிறந்ததும் அதிக வருமானம் கருதி அதிகம் உழைக்க வேண்டியதாயிற்று. உழைத்துக் களைத்து வீடு திரும்பியதும் இவருடைய மனைவி கையால் துணி தைப்பதைப் பார்த்துக் கொண்டேயிருப்பார். அவர் மனதில் பலவித எந்திர அமைப்புகள் துணியைத் தைப்பதற்கேற்ற வகையில் கற்பனையில் உதிக்கும் உடனே எழுந்து அதைப் பற்றிய குறிப்புகளை எழுதிக் கொள்வார். அதற்குத் தேவையான பாகங்களைப் பட்டியலிடுவார். சில சமயங்களில் அவை சரியாக அமையும் ஆனால் பல சமயங்களில் அவை சரியாக அமையாமல் போய்விடும்.

1844 இல் எலியாசின் சித்தப்பா பெரிய பனை இலைகளைச் சிறியதாக்கி தொப்பிகள் முதல் கூடைகள் வரை செய்வதற்குரிய வெட்டு இயந்திரம் ஒன்றைக் கண்டறிந்தார். அதனால் கவரப்பட்ட எலியாசின் தந்தை தன்னுடைய சகோதரர் குடியிருப்புக்குத் தன்னுடைய குடும்பத்தினரை அழைத்துச் சென்று கேம்பிரிட்ஜில் தங்கி அவருக்கு வேண்டிய உதவிகள் செய்து வந்தார். அங்கும் சில பாதிப்புகள் ஏற்பட்டதால் சில ஆண்டுகளுக்குப் பிறகு இவருடைய குடும்பம் தங்களுடைய பண்ணைக்கே திரும்பியது.

1844இல் இவருடைய வசதி மிக்க நண்பர் ஜார்ஜ் பிசர் என்ற வணிகர் எலியாசுக்குத் தேவையான உதவிகளை வழங்கினார். உடல் நலம் பாதிக்கப்பட்டாலும், துணி தைக்கும் தொழிலில் புதிய எந்திரத்தை உருவாக்கும் முயற்சியில் தொடர்ந்து எலியாசு ஈடுபட்டு வந்தார். கைகளால் துணி தைப்பதில் இவருடைய மனைவியை விட விரைந்து செயல்பட்டார். பாசுடன் இரயில்வே துறையில் எந்திர ஓட்டுநராகப் பணியில் சேர்ந்தார். ஓய்வுக்காலத்தில் துணிதைக்கும் எந்திரம் ஒன்றை உருவாக்கும் முயற்சிகளில் ஈடுபட்டார். 

1844 அக்டோபரில் ஓர் அடிப்படை தையல் எந்திரத்தை உருவாக்கினார். இது மரம் எஃகிரும்பு, கம்பி, அதனுடன் பிணைத்திருக்கும் ஆணிகள் மற்றும் ஊசிகளைக் கொண்டு அமைக்கப்பட்டது. ஈரிழைகள் உறுதியாகச் சேரும்படி அமைக்கப்பட்ட பூட்டுத் தையல் முறை எந்திரமாக இது செயல்பட்டது. இது உலக எந்திர வரலாற்றில் தையல் முறையில், ஆடை வடிவமைப்பில் ஒரு திருப்பு முனையை ஏற்படுத்தியதென்றாலும் இதைவிட வலிமையான எந்திரம் ஒன்றை உருவாக்கும் முயற்சியில் எலியாசு தீவிரமாக ஈடுபட்டார். 1845 ஆம் ஆண்டு ஏப்ரலில் தொடர்ந்து இயங்கும் தையல் எந்திரம் ஒன்றை உருவாக்கினார். 1846இல் இதற்கான காப்புரிமை வழங்கப்பட்டது.

எலியாசு இரண்டு தையல் எந்திரங்களைத் தயாரித்தார். ஒன்று காப்புரிமை பெற அளிக்கப்பட்டது. மற்றொன்று விற்பனைக்காக தயாரிக்கப்பட்டது. ஆனால் இதனைத் தாங்கள்தான் கண்டுபிடித்ததாக 80 பேர்கள் போராடினார்கள். இத்தையல் எந்திரத்தை பொதுமக்கள் பார்க்கும் வகையில் காட்சிக்கு இரயில் வண்டி மூலம் அனுப்பி வைக்க ஜார்ஜ் பிசர் ஏற்பாடு செய்தார். பெண்களை இவ்வியந்திரம் மிகவும் கவர்ந்தது. ஆனால் இதன் அதிக விலை காரணமாக இதனை வாங்க யாரும் முன்வரவில்லை. ஆனாலும் எலியாசு மனம் தளராமல் ஒருபக்கம் காப்புரிமைக்காகவும் போராடிவந்தார். எந்திரத்தை விளம்பரப் படுத்துவதற்காக ஜார்ஜ் பிசர் செலவு செய்தாலும், ஒரு காலகட்டத்தில் அவருடைய வருமானமும் குறைந்து போனதால் அவரும் ஒதுங்கிக்கொண்டார். மேலும் இவ்வியந்திரத்தை எலியாசைத் தவிர மற்றவர்கள் இயக்கவும் மிகவும் சிரமப்பட்டனர். குவின்சி அரங்கில் இதை இரண்டு வாரங்கள் வைத்திருந்து பொதுமக்களிடையே இயக்கிக் காட்டினார்.6,7 பெண்களைக் கொண்டும் இதை இயக்க வைத்தார். ஆனாலும் இதனை வாங்க யாரும் முன்வரவில்லை.

இவருடைய சகோதரர் அமாசா என்பவர் இங்கிலாந்தில் இவ்வியந்திரத்தை விற்க முயற்சிக்கும்படி ஆலோசனை வழங்கினார். இங்கிலாந்த்ஹில் வில்லியம் பிரெடரிக் தாமசு என்பவர் இதற்கான பணத்தை முதலீடு செய்ய முன்வந்தார் 250 பவுண்டுகளைக் கொடுத்து அந்த இயந்திரத்தை வாங்கிய அவர் அதைப்போல எந்திரங்களை உருவாக்க்கிப் பெரும்பணம் சம்பாதித்தார். டபிள்யூ தாமஸ் நிறுவனம் என்ற பெயரில் அது விரிவடைந்தது. அவர் பெரும் பணக்காரர் ஆனார் ஆனால் வெறும் 250 பவுண்டுகளே பெற்ற எலியாசும் அவர் சகோதரர் அமாசாவும் அதைச் செலவு செய்து அமெரிக்கா திரும்பினர்.

மிகுந்த மனச் சோர்வுடனும், வறுமையுடனும் வாழ்ந்து வந்த எலியாசு சார்லசு இங்க்லிசு என்ற நண்பரால் மீண்டும் புத்துயிர் பெற்றவரானார். அவருடைய உதவியால் மூன்றாவது எந்திரத்தை உருவாக்கினார். மீண்டும் இங்கிலாந்து சென்றார். அங்கு தன்னிடமிருந்த பணம் முழுவதும் செலவு செய்ததால் தனது எந்திரத்தை 5 பவுண்டுக்கு அடகு வைக வேண்டியதாயிற்று. சார்லஸ் இங்கிலிசின் உதவியுடன் மீண்டும் அமெரிக்கா திரும்பினார். 1849இல் உடல் நலிவுற்ற இவரது மனைவி மறைந்தார். அவருடைய இறுதிச் சடங்கு செய்யவும் பணமின்றிக் கடன் வாங்கிச் செலவு செய்தார். மூன்று குழந்தைகளுடன் வறுமையில் வாடிய எலியாசு குழந்தைகளுக்காக மீண்டும் ரோசு அல்லாடே என்பவரை மறுமணம் புரிந்தார்.

தந்தையின் உதவியால் மீண்டும் பழைய நிலைக்கு வந்த எலியாசு எந்திரத்தின் காப்புரிமைக்காகப் போராடத் தொடங்கினார். ஐந்து வருடங்கள் மிகக் கடுமையாகப் போராடி தந்தை மற்றும் நண்பர்களின் உதவியுடன் வழக்குகளை வென்று காப்புரிமையைப் பெற்றார். இவ்வழக்கில் எலியாசுடன் மிகக் கடுமையாகப் போராடியவர் ஐசாக் சிங்கர். 1854இல் இவருக்குக் காப்புரிமை வழங்கப்பட்டது. அதன்பிறகு எலியாஸ் வாழ்வில் மாற்றம் ஏற்பட்டது. இவருடைய கனவு மெய்ப்பட்டது. அமெரிக்காவில் இவருடைய தையல்; எந்திரங்கள் விற்கப்பட்டன. ஒவ்வொரு எந்திரத்திற்கும் 5 டாலர் காப்புரிமைப் பணமாக இவருக்கு வழங்கப்பட்டது. எலியாசின் சகோதரர் அமாசா ஓவே 1854இல் தையல் எந்திரத் தொழிற்சாலையைத் தொடங்கினார். 1854 முதல் 1867 வரை இவருடைய வருமானம் பன்மடங்காகப் பெருகியது. அமெரிக்க உள்நாட்டுப் போரின்போது தன்னுடைய சொத்தில் ஒரு பகுதியைப் போர்ப்படையினருக்குக் கொடையாக வழங்கினார். மேலும் எலியாசு அப்பிரிவில் இணைந்தும் பணியாற்றினார்.

1867இல் பாரிசில் நடைபெற்ற கண்காட்சியில் இவருடைய தையல் எந்திரம் தங்கப்பதக்கம் வென்றது. இவரைப் போற்றும் வகியில் அஞ்சல் தலைகள் வெளியிடப்பட்டன. பிரான்சு நாடு அங்கு அழைத்து எலியாசைப் பெருமைப் படுத்தியது.

1867 ஆம் ஆண்டு அக்டோபர் 3 ஆம் நாள் தன்னுடைய 48ஆவது வயதில் இவர் காலமானார். புரூக்ளின். நியூயார்க், கிரீன்வுட் இடுகாட்டில் இவருடைய உடல் அடக்கம் செய்யப்பட்டது. 1965 ஆம் ஆண்டு தி பீட்டில்சின் வெளியிட்ட ஹெல்ப் திரைப்படம் எலியாசின் நினைவைப் போற்றும் வகையில் எடுக்கப்பட்டது.



</doc>
<doc id="157819" url="https://ta.wikipedia.org/wiki?curid=157819" title="பறவைகளின் கூர்ப்பு">
பறவைகளின் கூர்ப்பு

பறவைகளின் கூர்ப்பு என்பது, வெகுகாலமாக பரிணாம உயிரியலில் ஒரு சர்ச்சைக்குரிய விஷயமாக இருந்து வந்துள்ளது. தற்பொழுது பெரும்பாலான அறிவியல் ஆய்வாளர்கள், பறவைகளாவன தொன்மாக்களில் இருந்து கூர்ப்படைந்த ஓர் உயிரியல் வகுப்பு என்பதை ஏற்றுக் கொண்டுள்ளனர். இவை மிசொசோய்க் காலத்தில் உருவான ஒரு தொன்மாப் பிரிவெனவும் பல அறிவியலாளர்கள் ஏற்றுக்கொள்கின்றனர். பத்தொன்பதாம் நூற்றாண்டில் "ஆர்கியோப்டைரிக்ஸ்" என்ற பழங்கால வகைப் பறவையின் எச்சங்கள் கண்டுபிடிக்கப்பட்ட பின்னர் இவை தொன்மாக்களில் இருந்தே கூர்ப்படைந்துள்ளன என்பது உறுதிசெய்யப்பட்டது. எனினும் இது தொடர்பான வாதங்கள் இன்னும் இடம்பெற்ற வண்ணமே உள்ளன.


</doc>
<doc id="157820" url="https://ta.wikipedia.org/wiki?curid=157820" title="சங்கேதி மொழி">
சங்கேதி மொழி

சங்கேதி மொழி ஒரு திராவிட மொழியாகும். முன்னர் கன்னடத்தின் வட்டார வழக்காகக் கருதப்பட்ட இது, தமிழின் கிளைமொழி என்ற கருத்தும் உண்டு.]] சில ஆய்வாளர்களின் கருத்துப்படி இது ஒரு தனி மொழியாகும். தமிழிலும் கன்னடத்திலும் இருந்து சற்றே வேறுபட்டது. கன்னடத்தின் வட்டார வழக்கு எனக் கருதப்பட்டாலும், கன்னடர்களால் எளிதாகப் புரிந்து கொள்ள முடியாதது ஆகும். தமிழுடன் நெருங்கிய தொடர்பு உடையது. இதுவரை இம்மொழி எழுத்துவடிவம் பெறவில்லை எனினும், இம்மொழி பேசும் மக்கள் தென் கருநாடகத்தில் வசிப்பதால் கன்னட எழுத்துகளைக் கொண்டு சிலர் எழுதுகின்றனர்.

சங்கேதி மக்கள் இம்மொழியைப் பேசுகின்றனர். இவர்கள் தமிழ்நாட்டின் மதுரைப் பகுதியிலிருந்து 15ம் நூற்றாண்டளவில் கர்நாடகத்துக்குப் புலம்பெயந்தவர்கள் எனக் கருதப்படுகின்றது. 



</doc>
<doc id="157823" url="https://ta.wikipedia.org/wiki?curid=157823" title="வகையிடல் விதிகள்">
வகையிடல் விதிகள்

வகையிடல் விதிகள் ("differentiation rules") என்பவை நுண்கணிதத்தில் ஒரு சார்பின் வகைக்கெழுவைக் காண்பதற்குப் பயன்படுத்தப்படும் விதிமுறைகள் ஆகும். இக்கட்டுரையில் அத்தைகையப் பல்வேறு விதிகளும் தொகுத்தளிக்கப்பட்டுள்ளன.

கீழ்க்காணும் விதிகளில் தரப்பட்டச் சார்புகளின் தன்மை குறிப்பிடப்படாமல் இருந்தால், அவை மெய்யெண்களில் அமைந்த மெய்மதிப்புச் சார்புகளாகவே எடுத்துக்கொள்ளப்படுகின்றன. எனினும் நன்கு வரையறை செய்யப்பட்ட அனைத்துச் சார்புகளுக்கும் (சிக்கலெண்கள் உட்பட) இவை உண்மையாக அமையும்.

"f" மற்றும் "g" எவையேனும் இரு வகையிடத்தக்கச் சார்புகள்; "a" மற்றும் "b" மெய்யெண்கள் எனில், 

இது லைப்னிட்சின் குறியீட்டில்:

சிறப்பு வகைகள்:



வகையிடலின் பெருக்கல் விதி, இரண்டு அல்லது இரண்டுக்கு மேற்பட்ட சார்புகளின் பெருக்கலாக அமையும் சார்பினை வகையிடும் வழிமுறையைத் தருகிறது. இவ்விதியின் பொதுமைப்படுத்தப்பட்ட வடிவம் லைப்னிட்ஸ் விதி என அழைக்கப்படுகிறது. 

தரப்பட்ட இரு சார்புகள் "f" , "g" எனில், 

"h"("x") = "f"("x") "g"("x") -சார்பின் "x" -ஐப் பொறுத்த வகைக்கெழு:

இவ்விதி லைப்னிட்சின் குறியீட்டில்:

வகையிடலின் சங்கிலி விதி, இரண்டு அல்லது இரண்டுக்கு மேற்பட்ட சார்புகளின் சேர்ப்பாக அமையும் சார்பினை வகையிடும் வழிமுறையைத் தருகிறது. இவ்விதிப்படி,

"h"("x") = "f"("g"("x")) எனும் சார்பின் x -ஐப் பொறுத்த வகைக்கெழு:

இவ்விதி லைப்னிட்சின் குறியீட்டில்:

இது பின்வருமாறும் எழுதப்படுகிறது.

இவ்விதி ஒரு சார்பின் நேர்மாறுச் சார்பினை வகையிடும் வழிமுறையைத் தருகிறது.

"f" சார்பின் நேர்மாறு சார்பு "g" எனில், 

, , என இருந்தால்:

இவ்விதி லைப்னிட்சின் குறியீட்டில்:

வகையிடலின் அடுக்கு விதியின் கூற்று:
formula_13, "n" ஒரு முழு எண் எனில்: 

இவ்விதியின் சிறப்பு வகைகள்:


"f" ஒரு மாறிலிச் சார்பு, formula_15எனில்:



இவ்விதியையும் வகையிடலின் நேரியல்பையும் இணைத்து எந்தவொரு பல்லுறுப்புக்கோவையையும் வகையிடலாம்.

இவ்விதி லைப்னிட்சின் குறியீட்டில்:

அடுக்கு விதியையும் சங்கிலி விதியையும் இணைத்து தலைகீழி விதியைப் பெறலாம்.

"f" , "g" என்பன வகையிடத்தக்க இரு சார்புகள் எனில்:

பெருக்கல் விதியையும் தலைகீழி விதியையும் இணைத்து இவ்விதியைப் பெறலாம். மறுதலையாக, இவ்விதியிலிருந்து "f"("x") = 1 எனும் சிறப்பு வகையாகத் தலைகீழி விதியைப் பெறலாம்.

"f" , "g" என்பன இரு வகையிடத்தக்கச் சார்புகள் எனில்,

இருபுறமும் நன்கு வரையறுக்கப்பட்டிருத்தல் அவசியம்.

சிறப்பு வகைகள்:



இச்சமன்பாடு, "c" இன் அனைத்து மதிப்புகளுக்கும் சரியாக இருக்கும்; c < 0 என்பது சிக்கலெண்ணைத் தரும்.

மேலுள்ள சமன்பாடு "c" இன் அனைத்து மதிப்புகளுக்கும் சரியாக இருக்கும்; ஆனால் சிக்கலெண்ணைத் தரும்.

மடக்கையின் அடிமாற்று விதியைப் பயன்படுத்த,

மடக்கை வகையிடல் என்பது ஒரு சார்பின் மடக்கையை வகையிடுவதாகும். 

முக்கோணவியல் சார்புகளின் வகைக்கெழுக்கள் கீழே தரப்பட்டுள்ளன.

"x" ஐப் பொறுத்து வகையிட வேண்டிய சார்பு-

formula_39 இடைவெளியில், சார்புகள் formula_46 and formula_47 இரண்டும் தொடர்ச்சியான சார்புகளாகவும் தொடர்ச்சியான வகைக்கெழுக்களும் கொண்டிருந்தால்: 

இவ்வாய்ப்பாடு "லைப்னிட்சின் தொகையீட்டு விதி"யின் பொதுமைப்படுத்தலாகும். மேலும் இதனை "நுண்கணிதத்தின் அடிப்படைத் தேற்றத்தைப்" பயன்படுத்தி நிறுவலாம்.

"f" , "g" இரண்டும் "n" தடவைகள் வகையிடக் கூடிய சார்புகள் எனில்:

இங்கு formula_51 formula_52 இரண்டும், 

வகையிடலின் பெருக்கல் விதியின் பொதுமைப்படுத்தப்பட்ட வடிவமே பொது லைப்னிட்ஸ் விதியாகும்.

"f" , "g" இரண்டும் "n" தடவைகள் வகையிடக் கூடிய சார்புகள் எனில்:




</doc>
<doc id="157824" url="https://ta.wikipedia.org/wiki?curid=157824" title="கே. ஆர். சோமசுந்தரம்">
கே. ஆர். சோமசுந்தரம்

டான்ஸ்ரீ கே.ஆர். சோமசுந்தரம் (பிறப்பு: மார்ச் 30, 1930) மலேசியாவின் தேசிய நிலநிதிக் கூட்டுறவு சங்கத்தின் தலைவர்; இந்தியாவின் விடுதலைக்காக மலாயாவில் இருந்து போராடியவர்; நேதாஜியின் இந்திய தேசிய இராணுவத்தில் தலைமை அதிகாரிகளில் ஒருவராகப் பணியாற்றியவர். 

மலேசியச் சுதந்திரப் போராட்டத்தில் பங்கு பெற்று, சுதந்திரப் பிரகடனத்தைப் படித்த முதல் தமிழர்; ஐக்கிய நாட்டுச் சபையில் மலேசியாவைப் பிரதிநிதித்த மூத்த தமிழர்; மலேசியாவில் தமிழ்க்கலை, பண்பாடு, மொழி, இலக்கியத் துறைகளின் வளர்ச்சிக்கு முன்னோடியாகப் பங்காற்றி வரும் ஒரு தமிழ் ஆர்வலர்.

கே.ஆர். சோமசுந்தரத்தின் தந்தையாரின் பெயர் இரத்தினசாமி பிள்ளை. தாயாரின் பெயர் அன்னக்கிளி. இரத்தினசாமி பிள்ளை 1902-ஆம் ஆண்டு தமிழ் நாடு, விழுப்புரம் மாவட்டத்தைச் சேர்ந்த திருக்கோவிலூரில் பிறந்தார். அவருக்கு ஐந்து வயதாக இருக்கும் போது மலாயாவுக்கு வந்தார். மலாயாவில் இருந்த பிரித்தானியர்களிடம் உதவியாளராக வேலை செய்தார். 

இரத்தினசாமி பிள்ளைக்கு 19 வயதாகும் போது, பேராக் மாநிலத்தில் தெலுக் இந்தான் நகருக்கு அருகில் இருக்கும் நோவா ஸ்கோஷியா எனும் தோட்டத்தில், தலைமைக் கங்காணியாக இருந்த ஆறுமுகம் என்பவரின் இளையமகள் அன்னக்கிளி என்பவரைத் திருமணம் செய்து கொண்டார். அவர்களுடைய திருமணம் 1921-ஆம் ஆண்டு நடைபெற்றது. 

அவர்களுக்கு ஐந்து குழந்தைகள் பிறந்தனர். முதலில் பிறந்த பெண் குழந்தையும், அடுத்துப் பிறந்த பெண் குழந்தையும் இறந்துவிட்டனர். மூன்றாவதாக 1927-ஆம் ஆண்டு சொக்கலிங்கம் என்பவர் பிறந்தார். அவருக்குப் பின் நான்காவதாகப் பிறந்த பெண் குழந்தையும் இறந்துவிட்டது. ஐந்தாவதாக 1930-ஆம் ஆண்டு மார்ச் மாதம் 13-ஆம் நாள் பிறந்தவர் கே.ஆர். சோமசுந்தரம். இரத்தினசாமி பிள்ளை தமது தாயார் சுந்தரம்பாள் அம்மையார் நினைவாகத் தமது இளைய மகனுக்குச் சோமசுந்தரம் என்று பெயர் வைத்தார்.

1932-ஆம் ஆண்டு இரத்தினசாமி பிள்ளை தன் மனைவி பிள்ளைகளுடன், தன் சொந்த ஊரான திருக்கோவிலூருக்குத் திரும்பிச் சென்றார். இரண்டு ஆண்டுகளுக்குப் பிறகு, தன்னுடைய குடும்பத்தை தமிழகத்திலேயே விட்டுவிட்டு மலாயா திரும்பினார். மலாயாவில் வேலை செய்து வந்த இரத்தினசாமி பிள்ளை பணமும் பொருள்களையும் குடும்பத்தாருக்கு அனுப்பி வந்தார்.

சொக்கலிங்கமும், சோமசுந்தரமும் கீழையூரில் உள்ள தமிழ்ப்பள்ளியில் சேர்ந்து தங்களது ஆரம்பக் கல்வியத் தொடங்கினார்கள். அப்போது கே.ஆர். சோமசுந்தரத்திற்கு வயது நான்கு. இந்தச் சூழ்நிலையில் அன்னக்கிளி அம்மையாருக்கு திடீர் உடல் நலக்குறைவு ஏற்பட்டது. ஓர் ஆண்டிற்குப் பின் அவரின் உடல்நிலை மேலும் மோசமடைந்து போனது. 1935-ஆம் ஆண்டு அன்னக்கிளி அம்மையார் இறந்து போனார்.

மலாயாவில் இருந்த இரத்தினசாமி பிள்ளை தன் மனைவி இறந்த செய்தி அறிந்து மிகவும் வேதனை அடைந்தார். அப்போதைய காலத்தில் மலாயாவில் இருந்து தமிழகம் செல்ல குறைந்தது ஏழு அல்லது எட்டு நாள்கள் பிடிக்கும். செய்தி அறிந்தவுடன் வேலை செய்யும் நிறுவனத்தில் மூன்று மாதம் விடுமுறை எடுத்துக் கொண்டு இரத்தினசாமி பிள்ளை திருக்கோவிலூக்குச் சென்றார். 

ஈமச் சடங்குகளைச் செய்து முடித்து விட்டு, மீண்டும் மலாயா திரும்ப எண்ணினார். ஆனால், உறவினர்கள் அவருக்கு கிளியம்மாள் எனும் பெண்ணை மறுமணம் செய்து வைத்தனர். தன் இரண்டாம் மனைவி, கே.ஆர். சோமசுந்தரம் ஆகியோருடன் மலாயாவிற்குப் புறப்பட்டார். மூத்தமகன் சொக்கலிங்கம் செல்லவில்லை.

மலாயாவுக்குத் திரும்பிய கே.ஆர். சோமசுந்தரம், நிபோங் திபாலுக்கு அருகில் இருக்கும் கிரியான் தோட்டத்தில் வசிக்கத் தொடங்கினார். 1936-ஆம் ஆண்டு அங்கு இருந்த ஆங்கிலோ சீனப் பள்ளியில், முதல் வகுப்பில் சேர்ந்தார். இப்போது அந்தப் பள்ளி மெதடிஸ்ட் பள்ளி என்று அழைக்கப்படுகிறது. மாலையில் தமிழ்ப்பள்ளியில் சேர்ந்து தமிழ்மொழியைக் கற்றார். மூன்றாம் வகுப்பு வரை பள்ளியின் உபகாரச் சம்பளம் பெற்று படித்து வந்தார். தன் ஆசிரியர்களான துரைசாமி, இரத்தினம் போன்றவர்களின் பாராட்டுகளைப் பெற்றார். சாரணர் சிறுவர்கள் பிரிவில் இணைந்து பயிற்சியும் பெற்றார். 

பின்னர், அவருடைய தந்தை சுங்கை பட்டாணியில் உள்ள சுங்கை துக்காங் தோட்டத்திற்கு மாறிச் சென்றார். அதனால், கே.ஆர். சோமசுந்தரமும், அவருடைய அண்ணன் சொக்கலிங்கமும் நிபோங் திபாலில் இருந்த பூக்கடை காளியப்பாவின் வீட்டில் தங்கிப் படித்தனர். தாயார் மறைந்த பிறகு தாயின் அன்பும், அரவணைப்பும் இல்லாது தமது தந்தையுடனும் இல்லாமல் வேறு ஒருவர் வீட்டில் தங்கி வாழும் வாழ்க்கை சோமசுந்தரத்தை, அந்தச் சிறு வயதிலேயே பெரிதும் பாதித்தது.


</doc>
<doc id="157826" url="https://ta.wikipedia.org/wiki?curid=157826" title="அக்கினி வீரண்டாள் கோவில்">
அக்கினி வீரண்டாள் கோவில்

அக்கினி வீரண்டாள் கோவில் என்பது மதுரை மாவட்டத்தில், சலுப்பபட்டி கிராமத்தில் அமைந்துள்ள ஒரு கிராமக் கோவில் ஆகும். இந்தக் கோவில் இங்குள்ள அகமுடையர் சமூகத்தைச் சேர்ந்தவர்கள் குலதெய்வமாக வணங்கும் கோயிலாகும்.

பதினேழாம் நுற்றாண்டின் இறுதியில் சாப்டூர் பாளையக்காரர் ராமசாமி கம்மயா நாயக்கர் நிலக்கோட்டை கோட்டையை மீண்டும் தனது கட்டுப்பாட்டுக்குள் கொண்டு வர பேரையூர், எழுமலை, சந்தையூர் பாளையக்காரர்களுடன் இணைந்து போர் நடத்தி கோட்டை மற்றும் பல நிலங்களையும் கைப்பற்றினர். அந்தப் போரில் சலுப்பபட்டி வீரக்காள் என்பவரது கணவன் சாப்டூர் பாளையக்காரர் படையில் படைத்தளபதியாக போரை வழிநடத்தினார், இறுதியில் எதிரிகளுக்கு எதிராக வீரப்போர் புரிந்து வீர மரணம் அடைந்தார். அதையறிந்த மனைவி வீரக்காள் பாளையக்காரரிடத்தில் சந்தனக்கட்டையை பெற்று தீ மூட்டி அக்கினியில் குதித்து தன் உயிர் நீத்ததாகவும், ஆனால் அவரது சேலை மட்டும் தீயில் எரியவில்லை என்றும் இக்கோயிலின் வரலாறு குறித்த கதையாகக் கூறப்படுகிறது. அவரது மரபு வழியினர், வீரக்காள் நினைவாக சிலை வடித்து கோவில் எழுப்பி, குலதெய்வமாக வழிபட்டு வருகின்றனர். இக்கோவிலின் முன்பு வீரக்காள் தம்பியான கட்டயன் காவல் தெய்வமாய் இருக்கிறார். இவரைக் கொரளிக்கட்டயன் என்றும் அழைக்கின்றனர். கட்டயனுக்கென்று தனியான கோவில் சின்னக்கட்டளையில் அமைந்துள்ளது. அக்கினி வீரண்டாள் கோயில் சலுப்பபட்டி, சின்னக்கட்டளை, பழையூர், சங்கரலிங்காபுரம், பாப்புநாயக்கன்பட்டி, மீனாட்சிபுரம், தொட்டணம்பட்டி விளத்தூர்,வெள்ளிக்குறிச்சி, ஜய்ஹிந்தபுரம் மதுரை , வீரப்பட்டி,அத்திபட்டி, துள்ளுக்குட்டி நாயக்கனூர்,சேடபட்டி போன்ற ஊர்களில் வாழும் அகமுடையர்களின் குல தெய்வக் கோயிலாக இருக்கிறது.

ஆண்டுதோறும் சிவராத்திரியன்று சிறிய அளவிலான விழா நடத்தப் பெறுகிறது. பெரிய அளவிலான விழா, கோடாங்கி எனப்படும் பூசகரால் சொல்லப்படும் நாட்களில் நடத்தப் பெறுகின்றன. கோடாங்கி குறிப்பிட்ட விழா தொடங்கும் நாளுக்கு, எட்டு நாட்களுக்கு முன்பாக, கோயில் விழாவிற்கான அறிவிப்பு செய்யப்படுகிறது. இந்த அறிவிப்பிற்கு பின்பு இறைச்சி உணவு உண்பது, வெளியூர் பயணங்கள் செல்வது போன்றவை தவிர்க்கப்படுகின்றன. இக்கோயில் விழாவில் விரதம் மேற்கொண்ட பெண் ஒருவர் "பூ அள்ளுவது" என்கிற நிகழ்வு சிறப்புடையது. இந்நிகழ்வில், விரதம் இருந்த பெண் தன் சேலையில் நெருப்பு உருவாக்கப்பட்ட சந்தனக்கட்டையை வைத்துக் கோவிலைச் சுற்றி வருவார். இந்நிகழ்வில் அந்தப் பெண்ணின் சேலை, நெருப்பால் எவ்வித பாதிப்புமடைவதில்லை. இக்கோயில் விழாவின் போது பல்வேறு கிராமக்கலை நிகழ்ச்சிகள் நடத்தப் பெறுகின்றன. இகோயில் விழாவில், சாப்டூர் பாளையக்காரரின் மரபு வழி உடைமையாளருக்கு அழைப்பு விடுத்து, அவருக்குச் சிறப்பும் செய்யப்படுகிறது.


</doc>
<doc id="157827" url="https://ta.wikipedia.org/wiki?curid=157827" title="தெலுக் இந்தான்">
தெலுக் இந்தான்

தெலுக் இந்தான் ("Teluk Intan", "安順"), என்பது மலேசியா, பேராக் மாநிலத்தில் உள்ள ஒரு நகரமாகும். ஹீலிர் பேராக் மாவட்டத்தின் பெரிய நகரமும், தலைப் பட்டணமும் ஆகும். இதன் மக்கள் தொகை 232,900. தெலுக் மாக் இந்தான் எனும் ஒரு பெண்மணியின் பெயரில் இருந்து தெலுக் இந்தான் எனும் பெயர் வந்தது. 

1528-ஆம் ஆண்டில் இருந்து 1877-ஆம் ஆண்டு வரை பேராக் மாநில சுல்தான்கள், தெலுக் இந்தானை அரச நகரமாகப் பயன்படுத்தி வந்தனர். அதன் பின்னர், கோலாகங்சார் பட்டணம் அரச நகரமாக உருவாக்கம் பெற்றது. தொடக்கக் காலங்களில் இந்த நகரம் தெலுக் மாக் இந்தான் என்றே அழைக்கப் பட்டது. 

1882-ஆம் ஆண்டு, பினாங்குத் தீவின் ஆளுநராக இருந்த சர் ஆர்ச்சிபால்ட் எட்வர்ட் ஹார்பர்ட் ஆன்சன் என்பவர் தெலுக் இந்தான் நகரத்திற்கு பதிய நகர வடிவத்தை வரைந்து கொடுத்தார். தெலுக் இந்தான் நகரம் புதிய தோற்றம் பெற்றது. அதன் பின்னர் அவருடைய நினைவாக அந்த நகரத்திற்கு தெலுக்கான்சன் என்று பெயர் வைக்கப் பட்டது. 

1982-ஆம் ஆண்டு இந்த நகரத்தின் நூறாம் ஆண்டு நிறைவு விழா கொண்டாடப் பட்டது. அப்போது பேராக் சுல்தான், தெலுக்கான்சன் எனும் பெயரை தெலுக் இந்தான் என்று மாற்றம் செய்தார். இந்த நகரில் ஒரு சாய்ந்த கோபுரம் இருக்கிறது. அதன் பெயர் தெலுக் இந்தான் சாய்ந்த கோபுரம். அது ஒரு சுற்றுலாத் தளமாக விளங்கி வருகிறது. பிரித்தானிய காலனிய ஆட்சியில் இங்கு நிறைய கட்டடங்கள் கட்டப் பட்டன. அந்தப் பழைய கட்டடங்கள் இன்றும் கம்பீரமாய்க் காட்சி அளிக்கின்றன.

1511-ஆம் ஆண்டு, மலாக்கா சுல்தானகத்தைப் போர்த்துகீசியர்கள் கைப்பற்றினார்கள். அப்போது மலாக்காவை சுல்தான் முகமட் ஷா ஆட்சி செய்து வந்தார். போர்த்துகீசியர்களின் தாக்குதல்களில் இருந்து தப்பிக்க, சுல்தான் முகமட் ஷாவின் மூத்த மகன் ராஜா முஜபர் ஷா, தெலுக் இந்தான் பகுதியில் அடைக்கலம் அடைந்தார். அந்தக் கட்டத்தில் அவருடன் வந்த குடிமக்கள் அங்கேயே நிரந்தரமாகத் தங்கி விட்டனர். 

பின்னர், இங்கு ஒரு புதிய மன்னராட்சி உருவாக்கப் பட்டது. பேராக் ஆற்றின் இரு மருங்கிலும் ஒரு புதிய நகரம் உருவாக்கப் பட்டது. அதுதான் இப்போதைய தெலுக் இந்தான் நகரம் ஆகும். 19-ஆம் நூற்றாண்டின் இறுதி வாக்கில் கோலாகங்சார் அரச நகரம் ஆகும் வரையில், தெலுக் இந்தான் அரச நகரமாக விளங்கி வந்தது. 


</doc>
