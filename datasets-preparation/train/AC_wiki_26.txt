<doc id="157830" url="https://ta.wikipedia.org/wiki?curid=157830" title="இலங்கைத் தேசிய தவ்‍ஹீத் ஜமாஅத்">
இலங்கைத் தேசிய தவ்‍ஹீத் ஜமாஅத்

இலங்கைத் தேசிய தவ்‍ஹீத் ஜமாஅத் என்பது இலங்கையின் கிழக்கு மாகாணத்தில் உள்ள காத்தான்குடி எனும் ஊரில் தவ்‍ஹீத் கொள்கை அறிஞர்களால் 2010 ஆம் ஆண்டு அமைக்கப்பட்டது. இஸ்லாத்தின் அடிப்படை மூலாதாரங்கள் இரண்டு மாத்திரமே! அல்லா‍ஹ்வின் வேதமாகிய திருமறைக் குர்ஆனும் அல்குர்ஆனுக்கு முரணில்லாத ஆதாரபூர்வமான ‍ஹதீஸ்களும் என்பதை இவ்வமைப்பு உரத்துச் சொல்லி வருகின்றது. 

இஸ்லாத்தை அதன் தூயவடிவில் கற்காத அப்பாவி முஸ்லிம்களால் அறிமுகம் செய்யப்பட்டிருக்கும் தர்‍ஹா வழிபாடு,தீமிதித்தல், கொடியேற்றுதல், அல்லா‍ஹ் அல்லாதவர்களுக்கு கடவுட் தன்மை கற்பித்தல், பெரியார்கள் பயன்படுத்திய சில பொருட்களுக்கு புனிதத் தன்மை கற்பித்தல் போன்ற இணைவைப்புக் காரியங்களை இவ்வமைப்பு மிகக் கடுமையாக எதிர்த்தும் ஒழிக்கவும் பாடுபட்டு வருகின்றது. இஸ்லாத்தின் அடிப்படைகளான குர்ஆனிலும் ‍ஹதீஸிலும் இல்லாத அனாச்சாரங்களை (பித்அத்களை) பெரும்பான்மை முஸ்லிம்கள் அன்றாடம் கடைபித்த போதும் இந்த அமைப்பு அவைகளை தயவு தாட்சண்யம் பார்க்காமல் கண்டித்து வருகின்றது. சூனியம்,தாயத்து,ஜோசியம்,சகுணம்,சாஸ்த்திரம்,குறி கேட்டல்,நல்ல நாள் கெட்ட நாள் பார்த்தல், பால் கிதாபு போன்ற சமய மெளட்டீகங்களை இவ்வமைப்பு கடுமையாக எதிர்த்து வருகின்றது. மனித குலம் தலைநிமிர்ந்து நிற்க இறைவனால் வழங்கப்பட்ட பகுத்தறிவை அடகு வைக்கும் எச்செயலையையும் இந்த இயக்கம் அனுமதிப்பதில்லை. பயங்கரவாதம், ஆயுதக் குழுத் தொடர்பாடல் போன்ற ஜனநாயகத்திற்கு எதிரானவைகளையும் இவ்வமைப்பு அங்கீகரிப்பதில்லை. மனித நேயம், சமூக உரிமைக்காக குரல் எழுப்புதல் போன்றவற்றை கருத்துப் புரட்சியால் இவ்வமைப்பு மேற்கொண்டு வருகின்றது. "மதத்தைப் பிரச்சாரம் செய்கிறோம்" எனும் பெயரில் இன்று பவனி வரும் மதப் போதகர்களின் புரோகிதத்தை வேரோடும் வேரடி மண்ணோடும் ஒழிக்க இந்த அமைப்பு பாடுபட்டு வருகின்றது.


</doc>
<doc id="157834" url="https://ta.wikipedia.org/wiki?curid=157834" title="சிவா ஐயாதுரை">
சிவா ஐயாதுரை

வி. ஏ. சிவா ஐயாதுரை (V. A. Shiva Ayyadurai) (பிறப்பு திசம்பர் 2 1963, தமிழ் நாடு, இந்தியா) இந்தியாவில் பிறந்து அமெரிக்காவின் குடிமகனாகிய ஓர் அறிவியலாளரும் புதியன கண்டுருவாக்குநரும் (புத்தியற்றுநரும்) தொழில் முனைவோரும் ஆவார். இவர் மின்னஞ்சல் ("EMAIL") என்று பெயரிட்டு பெயருக்கு காப்புரிமை எடுத்த மின்னஞ்சல் மேலாண்மை மென்பொருள் (Email Management System) உருவாக்கியதற்காக அறியப்படுகிறார். இவர் தானே மின்னஞ்சலின் கண்டுபிடிப்பாளர் என்று கூறி, அதனை சில மைய ஊடகங்கள் பதிவுசெய்துள்ளன. இக் கூற்று சர்ச்சைக்குரியது ஆகும்.

இவர் 1978 இல் உயர்நிலைப்பள்ளியில் இருந்தபொழுதே மின்வழி அஞ்சல்களை அனுப்பும் மின்னஞ்சல் முறைமையையும், மின்னஞ்சல் என்பதை "EMAIL" என்னும் பெயரிலும் உருவாக்கி நிறுவியவர். இதற்கான காப்புரிமத்தை ஐக்கிய அமெரிக்காவின் காப்புரிம அலுவலகத்தில் இருந்து 1982 இல் பெற்றுள்ளார். இன்று "email" என்னும் பொதுவழக்குப் பெயரோடு (generic name) இவர் ஆக்கிய மின்னஞ்சல் என்னும் முறைமை ஒத்திருப்பதால், இது பற்றி நிறைய கருத்துவேறுபாடுகளும், கணினி வரலாற்றில் சிவா ஐயாதுரையின் இடம் பற்றியும் மாறுபாடுகள் கொண்ட பிணக்கான கருத்துகள் பலவும் இருந்துவருகின்றன..

ஐயாதுரை திசம்பர் 2, 1963 இல் இந்தியாவில் உள்ள தமிழ்நாட்டில் பிறந்தார் தனக்கு அகவை 7 இருக்கும் பொழுது தன் குடும்பத்தாருடன் ஐக்கிய அமெரிக்காவில் குடியேறினார். இவர் அமெரிக்காவில் உள்ள புகழ்பெற்ற எம்.ஐ.டி என்னும் பல்கலைக்கழகத்தில் இளநிலை மின் பொறியியல், கணினி அறிவியல் துறைகளில் பட்டம் பெற்றார். பின்னர் படங்களுக்கு இயக்கமூட்டல் (அசைபடமாக்கல் animation) துறையில் முதுநிலை பட்டம் பெற்றார். அதன் பின்னர் எ.ஐ.டி-யில் இயந்திரவியல் துறையில் பட்டம் பெற்றார். இவர் இந்தியாவில் சென்று படிக்க, 2007-2008 ஆம் ஆண்டுக்கான புல்பிரைட்டு மாணவர் படிப்புதவி விருதைப் பெற்றார் 

2007 ஆம் ஆண்டு இவர் உயிரியப் பொறியியல் ([biological engineering) துறையில் எம். ஐ. டி யில் இருந்து முனைவர் பட்டம் பெற்றார். from MIT on computing with molecular pathway models.

1996 இல் ஐயாதுரை மில்லேனியம் புரொடக்சன்சு (Millennium Productions) என்பதன் தலைவராக இருந்த பொழுது ஆர்ட்ஃசு-ஆன்லைன்.காம் (Arts-Online.com) என்பதையும் ஆர்வர்டு-இசுக்கொயர்.காம் (Harvard-Square.com) என்னும் இரண்டு மின் குழுமங்களை உருவாக்கினார். இந்தப் பட்டறிவின் அடிப்படையில் இரண்டு நூல்களை எழுதியுள்ளார்: (1) 1996 இல் நியூயார்க்கின் ஆல்வொர்த்து பதிப்பகத்தார் (Allworth Press, New York) வெளியிட்ட “Arts and the Internet”. (2) 1997 இல் அதே ஆல்வொர்த்து பதிப்பகத்தாரால் “The Internet Publicity Guide” என்னும் தலைப்பிட்ட நூலையும் வெளியிட்டுள்ளார்.

ஐயாதுரை, எக்கோமெயில் (EchoMail, Inc) என்னும் மின்னஞ்சல் வழங்குநிறுவனத்தின் தோற்றுநரானார்.. இவருக்கு மின்னஞ்சல்களைப் பராமரிக்கும் துறைகளில் மூன்று புத்தாக்க உரிமங்கள் (patents) வழங்கப்பட்டன:

இவர் படைத்த இந்த மூன்று புத்தாக்கங்களும் செனரல் இண்டராக்டிவ் (General Interactive, Inc.) என்னும் நிறுவனத்துக்கு பயனுரிமம் வழங்கப்பட்டுள்ளன.

1979 இல் நியூ செர்சியில் உள்ள இலிவிங்கிசிட்டன் உயர்நிலைப்பள்ளியில் (Livingston High School) பயின்றுகொண்டிருந்த 14-அகவை நிரம்பிய மாணவராகிய ஐயாதுரை தன் மின்னஞ்சல் கண்டுபிடிப்பைத் தொடங்கினார். நியூ செர்சி மருத்துவம், பல்மருத்துவப் பல்கலைக்கழகத்தினருக்காக ( University of Medicine and Dentistry of New Jersey) மின்வழி அஞ்சல் அனுப்ப ஒரு புது முறையை உருவாக்கினார் இதன் அடிப்படையில் புகழ்பெற்ற வெசிட்டிங்கவுசு அறிவியல் திறனாளர் கண்டுபிடிப்புத் திட்டத்தின் கீழ் 1981 ஆம் ஆண்டுக்கான உயர்நிலைப் பள்ளி மாணவர்களுக்கான வெசிட்டிங்கவுசு அறிவியல் படிப்புத்தொகை விருதை வென்றார் (Westinghouse Science Talent Search award) 

தைம்சு மாகசீனின் (Time Magazine) 2011 ஆண்டு நவம்பர் இதழில் தெக்லாண்டு (Techland) பகுதியில் தகு ஆமவுத்து (Doug Aamouth) நிகழ்த்திய "The Man Who Invented Email" என்னும் நேர்காணலில் எப்படி ஐயாதுரை உருவாக்கிய மென்கலன் இன்று நாம் அறியும் மின்னஞ்சல் என்பதைத் தோற்றுவித்தது என்று கூறினார். அந்த நேர்காணலில், புரூக்கேவன் தேசிய ஆய்வகத்தில் அணுத்துகள் அறிவியலாளராக இருந்த இலசிலி மைக்கேல்சன் (Leslie Michelson) என்பார் மின்னஞ்சல் உருவாக்கும் கருத்தை ஐயாதுரைக்குச் சொல்லி செயல்படுத்தச் சொன்னார் என்றும் விளக்கியுள்ளார். தாள்களில் அனுப்பப்பட்ட மெமோ எனப்படும் குறிப்புகளை மின்வழியாக அனுப்பும் முறையை உருவாக்க வேண்டும் என்று பணித்தார். இதனைச் செயல்படுத்த வேண்டியது உன் பொறுப்பு. இதனை இதற்கு முன்பு யாரும் செய்ததில்லை (“Your job is to convert that into an electronic format. Nobody’s done that before") என்றாராம்.

ஐயாதுரை வழங்கிய ஆவணங்களையும், மூல கணிநிரல்களையும் பிப்பிரவரி 2012 இல் சுமித்துசோனியன் அமெரிக்க வரலாற்றுத் தேசியக் கண்காட்சியகம் பெற்றுக்கொண்டது"

ஐயாதுரையின் கூற்றுகள் பல செய்தி ஊடகங்களின் பதிவுகளில் திருத்தங்களையும், தொழில் உள்ளகப் பார்வையாளர்களின் மறுப்புரைகளும் வெளிக்கொணர்ந்தன. இதனால் சுமித்துசோனியன் நிறுவனம், ஐயாதுரைதான் முதலில் மின்னஞ்சல் (ஈமெயில், EMAIL) என்பதைக் கண்டுபிடித்தார் என்று தாங்கள் முடிவுகட்ட வரவில்லை என்றும், ஆனால் அவர் வழங்கிய ஆவணங்கள் கணினிக் கல்வி, மருத்துவத்தில் கணினியின் பயன்பாடு முதலியவற்றில் வரலாற்றில் குறிப்பிடத்தகுந்தவை என்றும் விளக்கம் அளித்தனர்.

கிசுமோடோ (Gizmodo) இதழுக்காக சாம் பிடுல் (Sam Biddle) என்பவர் எழுதிய கூற்றின்படி மின்னஞ்சலை இரே தாம்லின்சன் (Ray Tomlinso) என்பார் 1971 இலேயே இரண்டு கணினிகளுக்கு இடையே எழுத்துரையான மடல்களை அனுப்பினார். தாம்லின்சன் கூறியதாக சாம் பிடுல் கூறிப்பிடும் பொழுது, "(நாங்கள்) செய்தியை அனுப்பும்பொழுது தேவைப்பட்ட தலைப்புரைகள் இருந்தன (பெறுநர் ("to"), படி ("cc") முதலியனவும், யாரிடம் இருந்து எந்தத் தலைப்பில் என்ன தேதியில் என்னும் குறிப்புகளுடன்)" என்றார்<. ஆனால் ஐயாதுரை முதன்முதலாக EMAIL என்னும் சொல்லை உருவாக்கி இருக்கலாம் என்றும், தாம்லின்சனின் செய்கைகளை அறியாமல் தானாகக் கண்டுபிடித்தும் இருக்கலாம் என்றும் பிடுல் கூறுகின்றார்.

விசுக்கான்சின் பல்கலைக்கழகத்தின் தகவல் தொழில்நுட்ப வரலாற்றாளர் தாமசு எய்கு (Thomas Haigh) என்பார், கணினி, தகவலியல் குமுகத்தின் சிறப்பார்வக் குழுவின் வலைத்தளத்தில் (Special Interest Group Computers, Information and Society website) கீழ்க்காணுமாறு எழுதினார், "Ayyadurai is, to the best of my knowledge, the only person to have claimed for him or herself the title 'inventor of email." (நானறிந்த வரையில் ஐயாதுரை என்பார் ஒருவர் மட்டுமே ஈமெயில் (மின்னஞ்சல்) என்பதைப் கண்டுபிடித்தவர் என்று உரிமை சாற்றுகின்றார்). பதின்ம அகவையில் (teenager) இருந்தபொழுதே இவர் ஆக்கியது மதிப்பூட்டுகின்றது எனினும் அவர் ஆக்கியிருந்தவற்றில் முன்பு இல்லாத சிறப்புக்கூறுகள் ஏதும் இல்லை, அல்லது இவருடைய ஆக்கத்தின் தாக்கம் பின் வந்த அமைப்புகளிலும் ஏதும் தெற்றெனத் தெரிவதாக இல்லை. மிகவும் தெளிவாகத் தெரிவது என்னவென்றால், ஐயாதுரை தான் கண்டுபிடித்ததாகக் கூறும் செய்தி மிகவும் பிந்தி வந்துள்ளது. எப்படியோ முப்பது ஆண்டுகள் கழித்து உலகத்துக்குத் தான் கண்டுபிடித்த மிகப்பெரிய புத்தாக்கத்தை அறிவித்துள்ளார் என்று தாமசு எய்கு கூறுகின்றார். மின்னஞ்சலில் வரலாற்றையும் தாம்லின்சனின் "SNDMSG" என்னும் மென்கல நிரல் பற்றியும் எம். ஐ. டி. யின் ஒத்தியங்கும் நேரப்பகிர்வு முறைமை என்பதோடு ஒப்பிட்டு எழுதியுள்ளார் இன்னொரு கணினி வரலாற்றாளர், கணினி வரலாற்றுக் கண்காட்சியகத்தின் பொறுப்பாளர் மார்க்கு வீபர் (Marc Weber) என்பார் கீழ்க்காணுமாறு கூறுகின்றார், " (By 1978) nearly all the features we're familiar with today had appeared on one system or another over the previous dozen years", including emoticons, mailing lists, flame wars and spam.

இந்தப் பிணக்குரையாடல் வரும் முன்னர் மின்னஞ்சலின் தொடக்கம் பற்றி எந்த மாறுபட்ட கருத்துகளும் இல்லை என்று அர்ப்பாநெட்டு (ARPANET) ஆய்வுக் குழுமத்தைச் சேர்ந்த இடேவிடு கிரோக்கர் (David Crocke) கூறுகின்றார். வாசிங்டன் போசுட்டு (Washington Post) என்னும் நாளிதழில் மின்னஞ்சல் வரலாறு பற்றி எழுதும்பொழுது, மின்னஞ்சலுக்கான தொழில்நுட்பக்கூறுகள் பல புதுப்புனைவாளர்களிடம் இருந்து வந்தன என்றும். அர்ப்பாநெட்டின் நெடுங்கால பயன்பாட்டில் நிலைபெற்றிருந்த மின்னஞ்சலை, 14-அகவை நிரம்பிய ஒருவர் 1970-களின் பிற்பகுதியில் கண்டுபிடித்தார் என்பது பிழையான செய்தி என்றும் கூறுகின்றார்"

தாம்லின்சனும், தாம் வான் விளெக்கும் (Tom Van Vleck), மற்றவர்களும் செய்தது குறிப்புகள் அனுப்பும் முறையே அன்றி அலுவலகத்தில் இருந்து மற்றொரு அலுவலகத்துக்கு அனுப்பும் ஒருங்கிணைந்த மின்னஞ்சல் முறை அன்று என்று ஐயாதுரை கூறுகின்றார் தன்னுடைய கூற்றுகளைப் பற்றிக் குறைகூறுபவர்களுக்கு மறுப்புரையாக தன்னுடைய வலைத்தளத்தில் ஐயாதுரை தன்னுடைய "EMAIL" ஐ முழுவதும் ஒருங்கிணைக்கப்பெற்ற தரவுதளத்தால் இயக்கப்பெற்று தாள்களில் பரிமாறப்பெற்ற அஞ்சல் முறையை மின்முறையாக பெயர்த்த முதல் வகையான மின்னஞ்சல் முறை என்று கூறுகின்றார். இன்று "Gmail", "Hotmail" போன்ற வலை-முகப்புடன் இயங்கும் மின்னஞ்சல்களில் உள்ளது போலவே பல கூறுகளையும் கொண்டிருந்த முதல் அமைப்பு என்கிறார். அவர் கூற்றின் படி, "the first of its kind -- a fully integrated, database-driven, electronic translation of the interoffice paper mail system derived from the ordinary office situation. It provided the electronic equivalents and features of mail receipt and transmission including: the inbox, outbox, drafts, address book, carbon copies, registered mail, ability to forward, broadcast along with a host of other features that users take for granted in Web-based email programs such as Gmail and Hotmail. To the best of my knowledge, I was the first to design, implement, test and deploy these features in an everyday office situation. This was and is email as we know it today." ஐயாதுரையின் கருத்துப்படி "EMAIL" என்பதுதான் முதன்முதலாக ஒருங்கிணைந்த, உயர்தரம் வாய்ந்த, பயனாளர்களுக்கு எளிதாக இருக்கும் மின்னஞ்சல் முறை." ஐயாதுரையைப் பணித்த இலசிலி மைக்கேல்சன் (Leslie P. Michelson) என்பாரும் ஐயாதுரை உருவாக்கியதே முதல் மின்னஞ்சல் முறையம் (ஒருங்கியம்) என்கிறார்

ஐயாதுரை எம். ஐ.டி-யில் இளநிலை பட்டப்படிப்புப் படிக்கும் பொழுது அவருக்குப் பேராசிரியராக இருந்த நோம் சோம்சுக்கி (Noam Chomsky) ஐயாதுரையின் கண்டுபிடிப்பை மறுத்துரைப்பவர்களைச் சாடுகின்றார். தொழில் உள்ளகப் பார்வையாளர்கள் எழுப்பும் குழந்தைத்தனமான அடம்பிடிப்புகளாலும் குழப்பம் உண்டாக்குவதாலும் உண்மைகளில் இருந்து திசை திருப்ப இயலாது என்பதைக் கீழ்க்காணுமாறு கூறுகின்றார், "the childish tantrums of industry insiders who now believe that by creating confusion on the case of 'email', they can distract attention from the facts." 1976 ஆம் ஆண்டு காப்புரிமச் சட்டத்தின் (Copyright Act of 1976) கீழ், வெளியிடப்பட்ட கருத்து காக்கப் பட்டது. ஐக்கிய அமெரிக்கக் காப்புரிம அலுவலகத்துக்கு சமர்ப்பித்த ஆவணங்கள் கணிநிரல்களின் அடிப்படையிலும், சுமித்துசோனியன் நிறுவனத்துக்கு அளித்த ஆவணங்களின் அடிப்படையிலும் ஐயாதுரைதான் 'email' என்னும் சொல்லை உருவாக்கினார் என்றும் அலுவலகங்களுக்கு இடையே நிகழ்ந்த அஞ்சல் முறையை ஒருங்கிணைத்த முறையில் மின் முறையில் வடித்தார் என்பதும் உறுதி என்கிறார். இடேவிடு கிரோக்கர் தெளிவாகக் கூறிய '...no attempt is being made to emulate a full-scale, inter-organizational mail system' என்னும் கருத்தையும் கருத்தில் கொள்ள வேண்டும்



</doc>
<doc id="157835" url="https://ta.wikipedia.org/wiki?curid=157835" title="களிற்றுடனிலை">
களிற்றுடனிலை

புறநானூற்றுப் பாடல்களுக்குத் தரப்பட்டுள்ள துறைகளில் களிற்றுடனிலை என்பது ஒன்று. இது தும்பைத் திணையின் துறை. புறநானூற்றில் இத்துறைப் பாடல் ஒன்றே ஒன்று உள்ளது. 
எனச் சொல்லி அவனுக்காக இரங்குகிறார். 


</doc>
<doc id="157836" url="https://ta.wikipedia.org/wiki?curid=157836" title="கடவுள் வாழ்த்து">
கடவுள் வாழ்த்து

கடவுள் வாழ்த்துப் பாடலோடு நூலைத் தொடங்கும் மரபு ஒன்று இருந்துவருகிறது. 
தொல்காப்பியத்தில் இந்த மரபு இல்லை. 
பத்துப்பாட்டு தொகுப்புக்குத் திருமுருகாற்றுப்படையைக் கடவுள் வாழ்த்துப்போல முதலில் வைத்துத் தொகுத்துள்ளனர். 
எட்டுத்தொகை நூல்களைத் தொகுத்தவர்கள் பாரதம் பாடிய பெருந்தேவனார் பாடிய கடவுள் வாழ்த்துப் பாடல்களை முதலில் வைத்துத் தொகுத்துள்ளனர். 
திருக்குறள், நாலடியார் முதலான பதினெண் கீழ்க்கணக்கு நூல்களுக்குக் கடவுள் வாழ்த்துப் பாடல்கள் உள்ளன. 
கடவுள் வாழ்த்துப் பாடல்கள் நூலாசிரியரின், அல்லது நூல் தொகுப்பாளரின் சமய உணர்வேப் புலப்படுத்துகின்றன.


</doc>
<doc id="157842" url="https://ta.wikipedia.org/wiki?curid=157842" title="பனிப்பாறைப் பிளவு">
பனிப்பாறைப் பிளவு

பனிப்பாறைப் பிளவு (Crevasse) என்பது பனிமலையிலோ, பனிவிரிப்பிலோ, பனியாற்றிலோ ஏற்படக்கூடிய ஆழமான பிளவுகளாகும். இவை பாறைகளில் ஏற்படும் பிளவுகளை ஒத்திருக்கும். பொதுவாக இவை நெடுங்குத்தான, அல்லது நெடுங்குத்துக்கு அண்மையான பிளவுகளாக இருக்கும். இவ்வாறான பிளவுகளினால் தோன்றும் நெடுங்குத்தான சுவர்கள் உருகி வெவ்வேறு பனி அமைப்புக்களை உருவாக்கும்.

இந்தப் பனிப்பாறைப் பிளவு மிகவும் ஆழமாக, பனித்திணிவின் முழு தடிப்பத்தையும் ஊடுருவிச் செல்லும்போது பனித் தகர்வு நிகழும். இவ்வகையான பிளவுகளின் அளவானது அது தோன்றும் மூலத்தில் இருக்கும் நீரின் அளவில் தங்கியிருக்கும். இவை 45 மீட்டர் ஆழம்வரையும், 20 மீட்டர் அகலம்வரையும், பல நூறு மீட்டர் நீளத்துக்கும் உருவாகலாம்.


</doc>
<doc id="157844" url="https://ta.wikipedia.org/wiki?curid=157844" title="பனிப்பூச்சு">
பனிப்பூச்சு

நீராவியானது வளியில் நிரம்பல் நிலையை அடையுமாயின், உறைந்து பனித்தூளாக மாறி வேறு பொருட்களில் திண்ம வடிவில் படியும்போது அது பனிப்பூச்சு (Frost) என்றழைக்கப்படும். நீரின் உறைநிலைக்கும் குறைவான வெப்பநிலையில் திண்ம மேற்பரப்புக்கள் இருக்கும்போது, அதன் சுற்றுப்புறத்தில் நீராவி நிரம்பல் நிலைக்கு வருமாயின் பனிப்பூச்சாகப் படியும். இந்தப் பனிப்பூச்சுப் படிகங்களின் அளவு கிடைக்கும் நீராவியின் அளவில் தங்கியிருக்கும். இது சில சமயம் ஒளியூடு புகவிடும் தன்மையைக் கொண்டிருக்கலாம். இவ்வாறான பனிப்பூச்சு பழங்களில் ஏற்பட்டால் அவை பாதிப்புக்குள்ளாகும். 


</doc>
<doc id="157845" url="https://ta.wikipedia.org/wiki?curid=157845" title="பனித்துளி">
பனித்துளி

நீரானது மெல்லிய பொருட்களில் சிறுதுளி அல்லது திவலை வடிவில் காணப்படும்போது அது பனித்துளி என அழைக்கப்படுகின்றது. பொதுவாக இவை குளிரான காலை அல்லது மாலை நேரங்களில் மரம், செடிகளின் இலைகளில் தோன்றும். குளிரான நேரத்தில் பொருட்கள் வெப்பத்தை இழந்து குளிராகும்போது, வளிமண்டலத்தில் இருக்கும் நீராவி ஒடுங்கி திரவ நிலைக்கு மாறி நீர்த் துளியாகும்.

வெப்பநிலை மிகவும் குறைவாக இருக்கையில், நீராவியானது திண்ம நிலையான பனிக்கட்டியாக மாறும். அந்நிலையில் அது பனிப்பூச்சு என அழைக்கப்படும். ஆனாலும் பனித்துளி உறைந்து பனிப்பூச்சு உருவாவதில்லை. பனித்துளியானது புற்கள் போன்ற கலன்றாவரங்களில் நிகழும் உடலியங்கியல் செயற்பாடுகளில் ஒன்றான கசிவினால் உருவாகும் நீர்த்துளிகளில் இருந்து வேறுபடுத்திப் பார்க்கப்பட வேண்டிய ஒன்றாகும். தாவரங்களில்நிகழும் கசிவு என்ற செயல்முறையின்போது, தாவரங்களின் காழ்ச் சாறில் இருக்கும் மேலதிக நீரானது, தாவர இலைகளின் நுனிப் பகுதியிலிருக்கும், அல்லது ஓரங்களிலிருக்கும் விசேட அமைப்புக்களின் ஊடாகக் கசிந்து வெளியேறும். ஆனால் பனித்துளியானது வளைமண்டலத்தில் இருக்கும் நீராவி தாவரத்தின் மேற்பரப்பில் ஒடுங்கி நீர்த்துளியாக மாறுவதாகும்.

நீராவியானது ஒடுங்குதல் வளிமண்டல வெப்பநிலையில் தங்கியிருக்கும். பனித்துளி உருவாகும் வெப்பநிலை பனிநிலை (Dew point) என அழைக்கப்படும். இவ்வாறு மேற்பரப்பு வெப்பநிலை குறைந்து சென்று பனிநிலையை அடையும்போது, வளிமண்டலத்தில் இருக்கும் நீராவி மேற்பரப்பில் சிறு நீர்த்துளிகளாக ஒடுங்கும்போது பனித்துளியாகின்றது. இதனால் இது முகில், மூடுபனி போன்ற பொழிவுகள் உருவாகும் தோற்றப்பாட்டில் இருந்து வேறுபடுகின்றது. வளிமண்டலத்தின் வெப்பநிலை பனிநிலையை அடையும்போது, காற்று குளிர்ந்து, நேரடியாக மிகச் சிறிய நீர்த்துளிகளாக ஒடுங்கும்போது அவை முகில், மூடுபனி என்பவற்றை உருவாக்கும். வளிமண்டலத்தில் நிலத்திற்கு அண்மையாக இருக்கும்போது மூடுபனி என்றும், உயரத்தில் வான்பரப்பில் உருவாகும்போது முகில் என்றும் அழைக்கின்றோம்.

தாவரங்கள் தாம் பெறும் சூரிய வெப்பத்தை விட அதிகமான ஆற்றலை அகச்சிவப்புக் கதிர் கதிர்வீச்சினால் இழக்கும்போது, மேற்பரப்பின் வெப்பநிலை போதியளவு குறைந்து பனிநிலையை அடையும். இந்நிலை பொதுவாக முகில்களோ, மழையோ அற்ற இரவு நேரங்களில் ஏற்படும். நிலத்தின் ஆழமான பகுதிகள் இரவில் சூடாகவே இருக்கும். எனவே நிலத்திலிருந்து விலகியோ, தனிப்படுத்தப்பட்டோ இருக்கும் பொருட்களில் அல்லது நிலத்திலிருந்து வெப்பத்தை இலகுவாக கடத்த முடியாத வெப்ப கடத்துத் திறன் குறைந்த பொருட்களிலேயே இந்த பனித்துளிகள் தோன்றும். 

பனித்துளி உருவாக்கத்தை ஏற்படுத்தக் கூடிய காலநிலையானது முகில்கள் அற்ற இரவாகவும், பைங்குடில் விளைவை ஏற்படுத்த முடியாதபடி, உயரமான வளிமண்டலத்தில் நீராவி குறைவாகவும், நிலத்திற்கு அண்மையாக போதியளவு ஈரப்பதன் (humidity) கொண்டதாகவும் இருக்க வேண்டும். பனித்துளி உருவாக உகந்த நிலைமையை அமைதியான இரவு கொடுக்கும். அல்லாவிடில் காற்று மேலிருந்து கீழாக வெப்பத்தைக் கடத்தி, குளிரான மேற்பரப்பை சூடாக்குவதால், பனித்துளி உருவாக முடியாமல் இருக்கும். ஆனாலும், வளிமண்டலமே முக்கியமான ஈரலிப்பைக் கொடுக்கும் மூலமாக இருக்கையில், ஏற்கனவே ஒடுக்கத்திற்குள்ளான நீராவியை ஈடு செய்வதற்கு மெல்லிய காற்றோட்டம் இருப்பது அவசியமாகும். ஆனால், கீழே இருக்கும் ஈரமான மண் ஈரலிப்பிற்கான முக்கிய மூலமாக இருப்பின் காற்றோட்டம் இருப்பது பனித்துளி உருவாக்கத்தைத் தடுக்கும்.

பனித்துளி உருவாக்கமானது இரவிலும் கட்டடங்களுக்கு வெளியிலேயே மட்டும் நிகழக் கூடிய ஒன்றல்ல. சூடான, ஈரலிப்பான அறைகளிலும், தொழிற்துறை செயற்பாடுகளிலும் கூட மூக்குக் கண்ணாடி, கண்ணாடி போன்றவற்றில் இவ்வகையான நிகழ்வு நடந்தாலும், பொதுவாக இரவில் கட்டடங்களுக்கு வெளியே தாவரங்களில் நீர்த்துளிகள் உருவாகும்போதே அவை பனித்துளிகள் என அழைக்கப்படுகின்றன.



</doc>
<doc id="157847" url="https://ta.wikipedia.org/wiki?curid=157847" title="திரிபிடகம்">
திரிபிடகம்

திரிபிடகம் கௌதம புத்தரின் பல்வேறுபட்ட போதனைகள் கொண்ட பௌத்தர்களின் மூலமான புனித நூல் ஆகும்.. "பிடகம்" என்பது கூடை அல்லது திரட்டு எனப்பொருள்படும். அதன்படி மூன்று வகையான போதனைத் திரட்டுகளை திரிபிடகம் கொண்டுள்ளது. அவை: சுத்தபிடகம், விநயபிடகம், அபிதம்மபிடகம் என்பவையாகும்.

இது முதன்மையாக புத்தரின் போதனைகளையும் தத்துவங்களையும் நேரடியாக பாலி மொழியில் கொண்டுள்ளது. ஞான போதனைகள் மூலம் ஒருவரின் உள்ளொளொளியை அல்லது ஆத்ம விமோசனத்தை ஏற்படுத்துவதை இது நோக்கமாகக் கொண்டது. இதனை தொகுத்தவர் புத்தரின் முதனமைச் சீடர்களில் ஒருவரான அன்பில் முதிர்ந்த துறவியான ஆனந்தர் ஆவார்.

பௌத்த மெய்யியல் தத்துவங்களைக் கொண்டதாக இது அமைகின்றது. இதனை தொகுத்தவர் மகாகாசியபர் ஆவார்.

தனி மனித வாழ்வியல் நடைமுறைகள் மற்றும் பிரமாணங்கள் இதில் விவரிக்கப்படுகின்றது. இதனை தொகுத்தவர் உபாலி ஆவார்.


</doc>
<doc id="157848" url="https://ta.wikipedia.org/wiki?curid=157848" title="யூலியன் காசுட்ரோ">
யூலியன் காசுட்ரோ

யூலியன் காசுட்ரோ ("Julián Castro"; ஜூலியன் காஸ்ட்ரோ, பிறப்பு: செப்டம்பர் 16, 1974) ஒர் அமெரிக்க அரசியல்வாதியும் சான் அன்டோனியோ நகரின் முதல்வரும் ஆவார். இவர் இசுரான்போர்ட் மற்றும் அகார்வார்ட் பல்கலைக்கழங்களின் சட்டப் பட்டதாரி ஆவார். 2012 மக்களாட்சிக் கட்சியின் சார்லட் மாநாட்டில் சிறப்புப் பேச்சு வழங்கினார்.


</doc>
<doc id="157850" url="https://ta.wikipedia.org/wiki?curid=157850" title="எலிசபத் வொரன்">
எலிசபத் வொரன்

எலிசபத் வொரன் (ஆங்கிலம்: Elizabeth Warren; பிறப்பு யூன் 22, 1949) ஒர் அமெரிக்க கடன் நொடிப்பு (bankruptcy) சட்ட வல்லுனர், அகார்வார்ட் சட்டக் கல்லூரி பேராசிரியர், நுகர்வோர் உரிமைகள் செயற்பாட்டாளர், அரசியல்வாதி. இவர் 2012 மேலவைத் தேர்தலில் மக்காளாட்சிக் கட்சியின் வேட்பாளாராக மாசச்சூசெட்ஸ் மாகாணத்தில் நிற்கிறார். இவரது நுகர்வோர் செயற்பாட்டுகளின் விளைவாக ஐக்கிய அமெரிக்க நுகர்வோர் பாதுகாப்புப் பணியகம் (U.S. Consumer Financial Protection Bureau) அமைக்கப்பட்டது.


</doc>
<doc id="157853" url="https://ta.wikipedia.org/wiki?curid=157853" title="லைப்னிட்சின் குறியீடு">
லைப்னிட்சின் குறியீடு

நுண்கணிதத்தில் லைப்னிட்சின் குறியீட்டில் ("Leibniz's notation") "x" , "y" மாறிகளில் ஏற்படும் நுண்ணிய சிறிதளவான கூடுதலைக் குறிப்பதற்கு முறையே "dx" , "dy" என்ற குறியீடுகள் பயன்படுத்தப்படுகிறது. 17 ஆம் நூற்றாண்டின் ஜெர்மனியின் மெய்யியலாளரும் கணிதவியலாளருமான லைப்னிட்சைச் சிறப்பிக்கும் விதமாக இக்குறியீட்டிற்கு அவரது பெயரிடப்பட்டுள்ளது. 

லைப்னிட்சின் குறியீட்டின்படி,

ஆனால் பிற்காலத்தில் வகைக்கெழு, எல்லை மதிப்பாகப் பின்வருமாறு வரையறுக்கப்படுகிறது:

லைப்னிட்சின் குறியீட்டில் "f"("x") என்ற சார்பின் "முதல் வகைக்கெழு":

லைப்னிட்சைத் தவிர மேலும் பல கணிதவியலாளர்களும் வகையிடலுக்கானக் குறியீடுகளை உருவாக்கியுள்ளனர். 

அவற்றுள் குறிப்பிடத்தக்கவை:





இதனை,


 புள்ளியில், "x" ஐப் பொறுத்த "y" இன் வகைக்கெழுவை லைபினிட்சின் குறியீட்டில் கீழே தரப்பட்டுள்ளவாறு இருவிதமாக எழுதலாம்:

இக்குறியீட்டில் எந்த மாறியைப் பொறுத்து வகையிடப்படுகிறதோ அம்மாறி பகுதியில் குறிப்பிடப்படுகிறது. எனவே பகுதி வகையிடலில் இது பெரிதும் உதவியாய் இருக்கிறது. இம்முறையில் சங்கிலி விதியை எழுதுவது அவ்விதியினை எளிதாக நினைவில் கொள்ள வசதியாக உள்ளது:

சங்கிலி விதியையும், பிரதியிடல் முறையில் தொகையிடலையும் இக்குறியீட்டைப் பயன்படுத்தி எளிதாக எழுதலாம்.

"சங்கிலி விதி":

"தொகையிடலின் பிரதியிடல் முறை":


</doc>
<doc id="157854" url="https://ta.wikipedia.org/wiki?curid=157854" title="சண்முகம் முருகேசு">
சண்முகம் முருகேசு

சண்முகம் ""சாம்" முருகேசு ("Shanmugam "Sam" Murugesu") (c.1967 – மே 13, 2005) மலேசியாவிலிருந்து சிங்கப்பூருக்கு 1.03 கிலோ கஞ்சா கடத்தியமைக்காக மரண தண்டனை நிறைவேற்றப்பட்ட சிங்கப்பூர் தமிழர் ஆவார். "சிங்கப்பூரின் போதைப்பொருட்கள் தவறானப் பயனீடு சட்டத்தின்படி" இத்தகைய குற்றங்களுக்கு மரண தண்டனை கட்டாயமாக்கப்பட்டுள்ளது.

சண்முகம் வாடகைவண்டி ஓட்டுனராகவும் சார்பிலா சாளரத் துப்புரவாளராகவும் பணியாற்றி வந்தார். அவரது வருமானத்தைக் கொண்டு தமது அன்னை, மனைவி மற்றும் இரு மகன்களைக் கொண்ட தமது குடும்பத்தைத் தவிர சகோதரி மற்றும் அவரது மூன்று குழந்தைகளையும் காப்பாற்றி வந்தார்.

சண்முகம் சிங்கப்பூரின் படைத்துறையில் எட்டு ஆண்டுகள் பணி புரிந்துள்ளார். மேலும் சிங்கப்பூர் விளையாட்டுக் கழகத்தில் நான்காண்டுகள் பணிபுரிந்துள்ளார். நீர் விளையாட்டுக்களில் சிங்கப்பூரின் சார்பாக 1995ஆம் ஆண்டு ஐக்கிய அமெரிக்காவின் அரிசோனா மாநிலத்தின் "அவாசு ஏரி"யில் நடந்த "உலக வாகையாளர் ஜெட்ஸ்கீ இறுதிப் போட்டி"யில் பங்கேற்றுள்ளார்.

அவரது தண்டனையை நிறைவேற்றும் முன்னர் இவரது வழக்கு மரண தண்டனையை எதிர்ப்போரால் மிகவும் பரவலாக ஊடகங்களின் கவனத்தை ஈர்த்தது. உலகிலேயே நாட்டு மக்கள்தொகைக்கு மிக கூடுதலான சட்டபூர்வ மரண விதிப்புக்களை நிறைவேற்றும் நாடாக சிங்கப்பூர் விளங்குவதை இவர்கள் எடுத்துக்காட்டி அதுவரை ஒரு சிறிய போக்குவரத்து குற்றத்தைத் தவிர பெரிய குற்றமெதுவும் இழைக்காத சண்முகத்தின் தண்டனையைக் குறைக்கப் போராடினார்கள். சண்முகத்தின் அன்னையும் தமது மகன் சிங்கப்பூர் இராணுவத்தில் பணியாற்றியதையும் குற்ற வரலாறு இல்லாததையும் கருத்தில் கொண்டு தண்டனையைக் குறைக்க முறையிட்டார்.



</doc>
<doc id="157857" url="https://ta.wikipedia.org/wiki?curid=157857" title="மரண தண்டனை குறித்த விவாதங்கள்">
மரண தண்டனை குறித்த விவாதங்கள்

மரணதண்டனை பயன்பாடு குறித்த விவாதங்கள் உலகின் பல பகுதிகளில் அடிக்கடி எழுந்தவண்ணம் உள்ளன. உலகளவில் பன்னாட்டு மன்னிப்பு அவை போன்ற பல அமைப்புக்களும் நாட்டளவில் பல அமைப்புக்களும் மரண தண்டனை அடிப்படை உரிமையைப் பறிப்பதாக அது ஒழிக்கப்பட வேண்டும் எனக் கூறி வருகின்றன. அதேவேளையில் வாழும் உரிமையை இழப்பது இயல்புரிமையாக ஜான் லாக்கர், வில்லியம் பிளாக்ஸ்டோன் போன்றோர் கருதுகின்றனர். மரண தண்டனையை ஆதரிப்போரிடையே கூட இதனை "அரிதினும் அரிதாய" வழக்குகளில் மட்டுமே பயன்படுத்தப்பட வேண்டும் என்ற எண்ணம் வலுவடைந்து வருகிறது.

மரண தண்டனையை ஆதரிப்போர் பலரது உயிரிழப்பு, குழந்தைக் கொலை, சித்திரவதைக் கொலை மற்றும் இனவழிப்பு, பயங்கர வாதம் போன்ற கொடூரமான நிகழ்வுகளில் குற்றம் புரிந்தவரின் உயிரைப் பறிப்பது நியாயமானதாக வாதிக்கின்றனர். மரண தண்டனை வழங்கப்படாவிட்டால் பல வழக்குகளில் தகுந்த நீதி நிலைநிறுத்த படாது என்றும் சிலர் வாதிக்கின்றனர். இத்தகைய வாதமொன்றை முன் நிறுத்தும் நியூயார்க் சட்டப் பேராசிரியர் இராபர்ட் பிளெக்கர் குற்றத்திற்கு நிகரான வலியை குற்றவாளி உணர வேண்டும் என்கிறார்.. இத்தகைய குற்றமிழைத்தவர்கள் உயிருடன் இருப்பதும் விடுதலை பெறுவதும் பெரும் அநீதி என்பது இவரது பார்வைக் கோணமாகும். 

கொலைத் தண்டனையை எதிர்ப்பவர்கள் பழிக்குப்பழி என்பது ஏற்றுக்கொள்ள இயலாத வாதமாகக் கருதுகின்றனர். பழிக்குப் பழி என்பது நீதி வழங்கலின் ஓரங்கமாகக் கருதும் சிலர் கொலைத்தண்டனைக்கு மாற்றாக "விடுதலையற்ற வாழ்வு" (வாழ்நாள் சிறை) போதுமானதாகக் கருதுகின்றனர். 
எதிர்ப்பவர்கள் கொலைத் தண்டனையானது மனித உரிமைகளுக்கு எதிரான மீறலாகக் கருதுகின்றனர். உயிர் வாழ்தல் என்பது மிகவும் அடிப்படையான உரிமையாகும்; இதனை நீதி வழங்கல் தேவையின்றி பறிப்பதுடன் குற்றவாளிக்கு உளவியல் சித்திரவதைக் கொடுப்பதாகவும் நம்புகின்றனர். ஆல்பர்ட் கேமசு 1956ஆம் ஆண்டில் வெளியிட்ட ""கிலட்டின், எதிர்ப்பு, புரட்சி மற்றும் மரணம் குறித்த எண்ணங்கள் "" (Reflections on the Guillotine, Resistance, Rebellion & Death) என்ற நூலில் இவ்வாறு கூறுகிறார்:

இந்த நோக்கு கொடுஞ்செயலால் தனது வாழ்வுரிமையை துறக்கும் வழமையான இயல்புரிமை கொள்கைக்கு எதிராக உள்ளது.



</doc>
<doc id="157858" url="https://ta.wikipedia.org/wiki?curid=157858" title="அறிமுகப்படுத்தப்பட்ட இனங்கள்">
அறிமுகப்படுத்தப்பட்ட இனங்கள்

அறிமுகப்படுத்தப்பட்ட இனங்கள் ("Introduced Species") எனப்படுவது ஒரு பிரதேசத்தில் இயற்கையாக உருவாகாமல் மனிதனால் அவ்விடத்திற்குக் கொண்டுவரப்பட்ட உயிரினங்களைக் குறிக்கும். இவை சில வேளைகளில் அப்பிரதேசத்திற்குச் சொந்தமான உயிரினங்களுக்குப் பாதிப்பை ஏற்படுத்தி அவ்வுயிரினச் சூழலை அழிக்கக் கூடும். எனினும், அறிமுகப்படுத்தப்பட்ட இனங்கள் அனைத்தும் பாதிப்பை ஏற்படுத்தாது.


</doc>
<doc id="157859" url="https://ta.wikipedia.org/wiki?curid=157859" title="ஐக்கிய அமெரிக்க சுற்றுச்சூழல் பாதுகாப்பு நிறுவனம்">
ஐக்கிய அமெரிக்க சுற்றுச்சூழல் பாதுகாப்பு நிறுவனம்

சுற்றுச்சூழலையும் மனித சுகாதாரத்தையும் பாதுகாக்க ஐக்கிய அமெரிக்கக் கூட்டரசால் உருவாக்கப்பட்ட நிறுவனமே ஐக்கிய அமெரிக்க சுற்றுச்சூழல் பாதுகாப்பு நிறுவனம் (EPA) ஆகும். இது டிசம்பர் 02 1970 முதல் இயங்கி வருகிறது. இதன் தலமையகம் வொஷிங்டன் டீ.சீயில் உள்ளது. இது சூழல் தொடர்பாக அறிக்கைகளை வெளியிடுவதுடன் ஆராய்ச்சி மற்றும் கற்கைநெறிகளை நடத்துகின்றது. இந்நிறுவனத்தில் 17000த்திற்கும் மேற்பட்ட ஊழியர்கள் கடமையாற்றுகின்றனர்.


</doc>
<doc id="157860" url="https://ta.wikipedia.org/wiki?curid=157860" title="ஒட்டக்கோவில்">
ஒட்டக்கோவில்

ஒட்டக்கோயில், ("Ottakoil") தமிழ்நாட்டில் அரியலூர் மாவட்டத்தில் அரியலூர் வட்டத்தில் அமைந்துள்ள ஒரு கிராமம். அரியலூரையும் ஜெயங்கொண்டத்தையும் இணைக்கும் சாலை இவ்வூரில் உள்ளது. 

இதற்கருகில் இரண்டு சிமெண்ட் தொழிற்சாலைகள் உள்ளன: 


ஓட்டகோவில் அருகில் பொய்யாதனலூர், கூத்தூர், நல்லாம்பத்தை, சாளயகுறிச்சி, கிருஷ்ணபுரம், வெங்கடராமபுரம், கோவிநதபுரம் முதலிய ஊர்கள் உள்ளன.

2001 ஆம் ஆண்டின் மக்கள் தொகைக் கணக்கெடுப்பின்படி இவ்வூரில் மொத்தம் 3882 பேர் வாழ்கின்றனர். இதில் 1913 பேர் ஆண்கள், 1969 பேர் பெண்கள்.


</doc>
<doc id="157861" url="https://ta.wikipedia.org/wiki?curid=157861" title="கடைநிலை விடை">
கடைநிலை விடை

புறநானூற்றுப் பாடல்களுக்குத் தரப்பட்டுள்ள துறைகளில் கடைநிலை விடை என்பது ஒன்று. இது பாடாண் திணையின் துறை. புறநானூற்றில் இத்துறைப் பாடல் ஒன்றே ஒன்று உள்ளது. 
சோழன் குளமுற்றத்துத் துஞ்சிய கிள்ளிவளவன் நல்கிய பரிசுடன் மீளும் புலவர் எருக்காட்டூர்த் தாயங்கண்ணனார் கடல் வற்றிப்போனால் என்ன? கதிரவன் தெற்கில் தோன்றினால் என்ன? சோழன் நிழல் எனக்கு இருக்கிறது – எனப் பெருமித்த்தோடு பாடுகிறார். எனவே இது ‘கடைநிலை விடை’ என்னும் துறையாகும். ‘வைகறை அரவம் கேளியர்! பலகோள் செய்தார் மார்ப! எழுமதி துயில்’ என தெண்கண் மாக்கிணை தெளிர்ப்ப ஒற்றி நெடுங்கடைத் தோன்றியேனே – நல்கியோனே. 


</doc>
<doc id="157863" url="https://ta.wikipedia.org/wiki?curid=157863" title="சிறுநீரகச் செயலிழப்பு">
சிறுநீரகச் செயலிழப்பு

சிறுநீரகச் செயலிழப்பு (Renal failure or kidney failure), முன்னதாக சிறுநீரக பற்றாமை, என்ற மருத்துவ நிலை சிறுநீரகங்கள் குருதியிலிருந்து நச்சுப் பொருட்களையும் கழிவுப் பொருட்களையும் தேவையான அளவில் வடிகட்டாது இருப்பதாகும். இது உடனடியாகத் தாக்கும் (கடிய சிறுநீரகக் காயம்) மற்றும் நாள்பட்ட (நெடுநாள் சிறுநீரகக் கோளாறு) செயலிழப்பு என இருவகைப்படும்; பல்வேறு மருத்துவ நிலைகளும் நோய்களும் இவற்றில் ஒன்று வரக் காரணமாக அமையலாம்.

சிறுநீரகத்தில் உள்ள குளோமெரூல் எனப்படும் சிறுநீரகச் குறுங்குழல்களில் நீர்வடி வீதம் குறைவதே சிறுநீரகச் செயலிழப்பு எனப்படுகிறது. குருதியில் சீரம் கிரியாட்டின் அளவு கூடுதலாவது குறித்து உயிர்வேதியியலில் சிறுநீரகச் செயலிழப்பு அறியப்படுகிறது. சிறுநீரகத்தின் கோளாறினால் உடலில் நீர்மத்தின் அளவு வழக்கத்திற்கு மாறாக கூடுதலாவது, குழம்பிய அமில அளவுகள், வழக்கத்திற்கு மாறான அளவுகளில் பொட்டாசியம், கால்சியம், பாசுபேட்கள் தவிர நாள்பட இருந்தால் இரத்த சோகை மற்றும் உடைந்த எலும்புகள் ஒன்றுசேர தாமதமாவது போன்ற அறிகுறிகளைக் காணலாம். தோன்றிய காரணத்தையொட்டி சிறுநீரில் குருதியோ புரதமோ வெளிப்படலாம். நீண்டகால சிறுநீரகச் செயலிழப்பு மற்ற (இதயக்குழலிய நோய்) போன்ற நோய்களைத் தீவிரமாக பாதிக்கிறது.



</doc>
<doc id="157865" url="https://ta.wikipedia.org/wiki?curid=157865" title="எருக்காட்டூர்த் தாயங்கண்ணனார்">
எருக்காட்டூர்த் தாயங்கண்ணனார்

எருக்காட்டூர்த் தாயங்கண்ணனார் சங்க காலப் புலவர்களில் ஒருவர். இவரது பாடல் ஒன்றே ஒன்று புறநானூறு 397-ம் பாடலாகத் தொகுக்கப்பட்டுள்ளது. 

சோழன் குளமுற்றத்துத் துஞ்சிய கிள்ளிவளவன் இவரால் பாடப்பட்டவன். பாடாண் திணை எனக் குறிப்பிடப்பட்டுள்ள இந்தப் பாடலின் துறை பரிசில் விடை என்றும், கடைநிலை விடையும் ஆம் என்றும் குறிப்பிடப்பட்டுள்ளது.

வெள்ளி எழுந்தது, புள் குடம்பையிலிருந்து குரல் எழுப்புகின்றன, பொய்கை மலர்கள் கண் விழித்தன, பைப்பயச் சுடரும்(விண்மீன்களும்) சுருங்கின, முரசும் வலம்புரியும் ஆர்க்கின்றன - இப்படி இரவுப் புறங்கண்ட காலை தோன்றிற்று என்று கூறி அரசனை புலவர் துயில் எழுப்புகிறார். 

எழுந்த அரசன் புலவரின் பசியைப் போக்கி, பாம்புத்தோல் போன்ற அழகிய ஆடை உடுத்தி, செல்வ வளம் தந்து அனுப்பிவைக்கிறான் 

இவன் ஊரில் வயலில் தாமரை பூக்கும்போது அதைப் போல முற்றத்தில் அந்தணர் தீ வளர்ப்பார்களாம்.

இவன் நிழலில் வாழும்போது கடல் வற்றிப் போனாலும், ஞாயிறு தெற்கில் எழுந்தாலும் தனக்குக் கவலை இல்லை என்று புலவர் பாடுகிறார்.


</doc>
<doc id="157868" url="https://ta.wikipedia.org/wiki?curid=157868" title="இழை வலுவூட்டு சுதை">
இழை வலுவூட்டு சுதை

இழை வலுவூட்டிய காங்கிறீற்று (Fibre Reinforced Concrete) என்பது, சிறு துண்டுகளாக வெட்டப்பட்ட இழைகளைக் காங்கிறீற்றுக் கலவையில் சேர்த்து உருவாக்கப்படும் காங்கிறீற்று ஆகும். இவ்விழைகள் கலவை முழுவதிலும் சீராகப் பரவியிருந்தாலும், அவற்றின் திசையொழுங்கு (orientation) ஒரே சீராக இல்லாமல் கண்டபடி (randomly) அமைந்திருக்கும். இழை வலுவூட்டிய காங்கிறீற்றுகளில் பயன்படும் இழைகள் பல்வேறு பொருட்களினால் ஆனவை. உருக்கு இழைகள், கண்ணாடி இழைகள், செயற்கை இழைகள், இயற்கை இழைகள் என்பன பொதுவாகப் பயன்படுத்தப்படுகின்ற இழைகளாகும். இழை உருவாக்கப் படும் பொருளைப் பொறுத்து மட்டுமன்றி, இழைகளின் வடிவம், அவற்றின் பரவல், திசையொழுங்கு, அடர்த்தி என்பனவும், உருவாகும் காங்கிறீற்றின் இயல்புகளைத் தீர்மானிக்கின்றன.

காங்கிறீற்றில் கலக்கப்படும், இழைகளின் அளவு, முழுக் காங்கிறீற்றினதும் கனவளவின் விழுக்காடாக (நூற்றுவீதம்) அளக்கப்படுகின்றது. இது கனவளவுப் பின்னம் (Volume Fraction - Vf) எனப்படுகின்றது. கனவளவுப் பின்னம், பொதுவாக 0.1% இற்கும், 3% இற்கும் இடையில் இருப்பது வழக்கம். பயன்படுகின்ற இழைகளின் வெட்டுமுகத்தின் விட்டத்திற்கும், அதன் நீளத்திற்கும் இடையிலான விகிதம், aspect ratio எனப்படுகின்றது. இழையின் இழுவிசை தாங்கும் திறன், சாதாரண காங்கிறீற்றின் இழுவிசை தாங்கும் திறனிலும் அதிகமாக இருப்பின், குறிப்பிட்ட இழையால் வலுவூட்டப்பட்ட காங்கிறீற்று, சாதாரண காங்கிறீற்றிலும் கூடிய இழுவிசையைத் தாங்கக்கூடியதாக இருக்கும். 



</doc>
<doc id="157870" url="https://ta.wikipedia.org/wiki?curid=157870" title="ஒளி">
ஒளி

ஒளி ("light") என்பது கண்களுக்குப் புலப்படும் அலைநீளம் கொண்ட மின்காந்த அலைகள் என்று வரையறுக்கப்படுகின்றன. பொதுவாக அகச்சிவப்புக் கதிர்களுக்கும் புற ஊதா கதிர்களுக்கும் இடைப்பட்ட அலை நீளம் கொண்ட மின்காந்தக் கதிர் வீச்சுகள் "ஒளி" என்று அழைக்கப்படுகிறது. அலை-துகள் இருமை தன்மையின் காரணமாக ஒளி ஒரே நேரத்தில் அலை மற்றும் துகள் இரண்டினது பண்புகளையும் வெளிப்படுத்துகிறது. இவை 380 நானோமீட்டர்கள் முதல் 740 நானோமீட்டர்கள் வரையில் அலைநீளத்தையுடைய மின்காந்த அலைகளாகும்.

வெற்றிடத்தில் ஒளியின் வேகம் சரியாக 2,99,792.458 மீ/செ (வினாடிக்கு சுமார் 1,86,282 மைல்கள்) ஆகும்.
எல்லா வகை மின்காந்தக் கதிர்வீச்சுக்களும் வெற்றிடத்தில் இந்த வேகத்திலேயே நகர்கிறது.
இக் கணியம் சில நேரங்களில் "ஒளியின் வேகம்" எனக் குறிப்பிடப்பட்டாலும், வேகம் என்பது திசையினை உடைய காவிக் கணியம் ஆகும்.
ஒளியின் வேகம் கண்டறிய நடந்த முயற்சிகளின் காலக்கோடு

பொதுவாக மின்காந்த கதிர்வீச்சு அதன் அலைநீளத்திற்கேற்ப வானொலி, நுண்ணலை, அகச்சிவப்பு, புற ஊதா, கண்ணினால் உணரக்ககூடிய ஒளி, எக்சு-கதிர் மற்றும் காம்மா கதிர் என வகைப்படுத்தப்படுகிறது.

மின்காந்த கதிர்வீச்சின் நடத்தை அதன் அலைநீளத்தை சார்ந்து அமையும். உயர்அதிர்வெண்களில் குறுகிய அலைநீளத்தையும், தாழ் அதிர்வெண்ணில் நீண்ட அலைநீளத்தையும் கொண்டிருக்கின்றன. மின்காந்த கதிர்வீச்சு தனிஅணுக்கள் மற்றும் மூலக்கூறுகளுடன் இடைவினையின் போது, அதன் நடத்தை ஒவ்வொரு குவாண்டமும் காவுகின்ற ஆற்றலின் அளவை பொறுத்தது.

ஒளி ஓர் ஒளிபுகும் ஊடகத்தின் ஊடே செல்லும் போது, சிதறடிக்கப்பட்டு அதன் அலைநீளத்தில் மாறுதல் ஏற்படுகிறது. இதுவே ராமன் சிதறல் [Raman Scattering] அல்லது இராமன் விளைவு [Raman Effect] என அழைக்கப்படுகிறது; இவ்வாறு சிதறும் ஒளி மூன்று கூறுகளைக் கொண்டுள்ளது. அவை 

ஒரு ஒளிக்கதிர், ஓர் ஊடகத்திலிருந்து மற்றொரு ஊடகத்திற்கு செல்லும்போது அதன் பாதையில் விலகல் அடையும் நிகழ்வு ஒளிவிலகல் எனப்படும்.

ஒளிக்கதிர் அடர்வு குறைந்த ஊடகத்திலிருந்து, அடர்வுமிக்க ஊடகத்திற்குச் செல்லும்போது, எடுத்துக்காட்டாக காற்றிலிருந்து கண்ணாடிக்குச் செல்லும்போது, அக்கதிர் செங்குத்துக் கோட்டை நோக்கி விலகல் அடையும்.

ஒளிக்கதிர் அடர்வுமிக்க ஊடகத்திலிருந்து, அடர்வு குறைந்த ஊடகத்திற்குச் செல்லும்போது, எடுத்துக்காட்டாக கண்ணாடியிலிருந்து காற்றுக்குச் செல்லும்போது, அக்கதிர் செங்குத்துக் கோட்டை விட்டு விலகிச் செல்லும்.

ஊடகங்களில் ஒளியின் வேகமானது, வெற்றிடத்தில் ஓளியின் வேகத்தைவிடக் குறைவானதாகும். வெற்றிடத்தில் ஓளியின் வேகம் c யினாலும், ஊடகத்தில் ஓளியின் வேகம் v யினாலும் தரப்படின், அவ்வூடகத்தின் ஒளிவிலகல் குறிப்பெண்(அ முறிவுச்சுட்டி) n ஆனது,

இனால் தரப்படும். இதிலிருந்து, வெற்றிடத்தின் முறிவுச்சுட்டி n = 1 எனவும், அடர்ந்த ஊடகங்களின் முறிவுச்சுட்டி n > 1 எனவும் தெரிந்து கொள்ளலாம்.

ஒளியானது வெற்றிடத்தில் அல்லது வேறொரு ஊடகத்தில் இருந்து இன்னொரு ஊடகத்தினுள் செல்கின்ற போது, அது தனது அதிர்வெண்ணை மாற்றாது அலைநீளத்தை மட்டுமே மாற்றுகிறது. ஓளியானது ஊடகத்தின் விளிம்பிற்கு செங்குத்து அல்லாத வேறு எத்திசையில் படும்போதும், அது தான் செல்லும் திசையினை மாற்றுகிறது. இத் தோற்றப்பாடு ஒளி முறிவு எனப்படும்.

எதிரொளிப்பு அல்லது ஒளித்தெறிப்பு (Reflection) என்பது ஒளிக்கதிரானது சென்று ஒரு பொருளில் பட்டு எதிர்வது ஆகும்.

பல்வேறு வகையான ஒளி மூலங்கள் உள்ளன. அவற்றுள் முக்கியமானவை வெப்பத்தால் ஒளி உமிழும் பொருட்களாகும்; அவை கரும்பொருள் கதிர்வீச்சை ஒத்த வகையிலான நிறப்பட்டையில் ஒளியை உமிழ்கின்றன. மிகவும் அறியப்பட்ட வெப்பத்தால் ஒளி உமிழும் மூலம் கதிரவன் ஆகும்; அவற்றின் வெளியடுக்கு சுமார் 6000 கெல்வின் வெப்பநிலையில் இருக்கும். சூரியனிலிருந்து பூமிக்கு வரும் கதிர்வீச்சில் 44% மட்டுமே கட்புலனாகும் ஒளியாகும். மற்றொரு முக்கியமான ஒளி மூலம் மின்விளக்குகள் ஆகும். அவற்றிலிருந்து வெளிப்படும் மின்காந்த கதிர்வீச்சில் 10% மட்டுமே கட்புலனாகும் ஒளியாகும், மீதியனைத்தும் புறஊதாக் கதிர்களாக வெளியிடப்படுகிறது. மேலும் வரலாற்றின் தொடக்ககாலத்திலிருந்து அறியப்பட்டு வரும் ஒளிமூலம் எரியும் பொருட்களாகும்; இவையும் ஒரு சிறு பகுதியை மட்டுமே கட்புலன் ஒளியாக வெளியிடுகின்றன, மற்றவற்றை புறஊதாக்கதிர்களாகவே வெளியிடுகின்றன.

ஒளியானது இரண்டு வெவ்வேறு முறையான அலகுகளில் அளவிடப்படுகிறது. அவையாவன:
ஒளியளவை முறையானது, எடுத்துக்காட்டாக, ஒளியமைப்புகள் அமைப்பது போன்ற மனிதப்பயன்பாடுகளுக்கு உதவுகிறது. அனைத்துலக அலகுகள் முறையில் இருவித அலகுகளும் கீழ்வரும் கட்டுரையில் காட்டப்பட்டுள்ளன:

"பியரி கசென்டி" (1592-1655) எனும் அணு அறிவியலாளர் ஒளியின் துகள் கோட்பாட்டை அறிமுகப்படுத்தினார். அவரது கட்டுரை அவரது இறப்புக்குப் பின்னர் 1960-களில் பிரசுரிக்கப்பட்டது. தனது முற்காலத்திலேயே கசென்டியின் கட்டுரைகளைப் படித்திருந்த ஐசக் நியூட்டன், 1965-ல் அவர் எழுதிய "ஒளியின் கற்பிதம்" (Hypothesis of Light) எனும் நூலில் ஒளி மூலத்திலிருந்து அனைத்து திசைகளிலும் ஒளித்துகள்கள் வெளியிடப்படுகின்றன என்று கூறினார். ஓளியின் அலைக் கோட்பாட்டை இவர் ஏற்க மறுத்தார். தடைகள் எதிர்வரும்போது அலைகள் வளைந்து செல்லும், ஆனால் ஒளி நேர்க்கோட்டில் மட்டுமே பயணிக்கிறது என்ற கருத்தை இவர் கொண்டிருந்தார். ஃபிரான்செஸ்கோ கிரிமால்டியால் கண்டுணரப்பட்ட ஒளயின் விளிம்பு வளைவு நிகழ்வை, ஒளி ஈதர் எனும் கோட்பாட்டு ஊடகத்தில் பயணிக்கும்போது அலைகளை உருவாக்கும் என்று கூறி நிறுவினார்.

நியூட்டனின் கோட்பாட்டின்படி ஒளி எதிரொளிப்பை திறம்பட விவரிக்க முடியும், ஆனால் ஒளிவிலகலை சரியாக அவதானிக்கவில்லை. ஒளியானது அடர்த்தி மிகுந்த ஊடகத்துக்குள் செல்லும்போது அதன் திசைவேகம் அதிகரிக்கிறது, ஏனெனில் அதில் புவியீர்ப்பு அதிகமாக இருக்கும் என்பதாக அதன் கருதுகோள் அமைகிறது. 1704-இல் வெளியிடப்பட்ட "ஆப்டிக்சு" (Opticks) எனும் புத்தகத்தில் முழுமையான- ஒளியின் துகள் கோட்பாட்டை பதிப்பித்தார். அறிவியலாளராக நியூட்டன் பெற்றிருந்த புகழின் காரணமாக 18-ஆம் நூற்றாண்டின் முழுமைக்கும் அவரது கோட்பாடு நிலைபெற்றிருந்தது. துகள் கோட்பாட்டை அடிப்படையாக வைத்து "லாப்லாசு" (Laplace), ஒளி வெளியேறமுடியாத அளவுக்கு ஒரு பொருள் நிறையில் மிகுந்திருக்கக்கூடும். அதாவது அத்தகைய அதீத அளவிலான ஈர்ப்புவிசையைக் கொண்டிருந்தால் ஒளி வெளியேறாத "கருந்துளை" (Black Hole) இருக்கக்கூடும் என்ற கருதுகோளை முன்வைத்தார். ஆயினும், ஒளியின் அலைக்கோட்பாடு சந்தேகத்திற்கிடமின்றி நிரூபிக்கப்பட்ட பின்னர் தன் கருதுகோள் தவறென ஒப்புக்கொண்டார். (உண்மையில் பின்னர் நிரூபிக்கப்பட்டபடி ஒளியின் துகள் கோட்பாடோ அலைக் கோட்பாடோ முழுதும் சரியானதில்லை, இரு கோட்பாடுகளும் பல வகையான ஒளியின் பண்புகளை விவரித்தாலும் அனைத்து பண்புகளையும் விவரிக்க இயலவில்லை.) ஸ்டீபன் ஹாக்கிங் மற்றும் ஜார்ஜ் எல்லிசு எழுதிய "கால-வெளியின் பெரிய அளவிலான கட்டமைப்பு" (Large Scale structure of Space-time) நியூட்டனின் ஒளித் துகள் கோட்பாட்டுக் கட்டுரையின் ஆங்கில மொழியாக்கம் உள்ளது.

1660-இல் இராபர்ட் ஹூக் என்பவர் ஒளிபற்றிய அலைக் கோட்பாட்டைப் பதிப்பித்தார். 1678-ஆம் ஆண்டில் கிறிஸ்டியன் ஹைஜென்சு தன்னுடைய ஒளியின் அலைக் கோட்பாட்டை உருவாக்கினார். அதனை தன்னுடைய "ஒளியின் ஆய்வுக்கட்டுரை" ("Treatise on Light") எனும் புத்தகத்தில் வெளியிட்டார். அதில் ஒளியானது அலைகளாக அனைத்து திசைகளிலும் உமிழப்படுகிறது எனவும், அது "ஒளிக்கடத்துமீதர்" ("Luminiferous ether") ஊடகம் வழியாகப் பயணிப்பதாகவும் நிலைநாட்டினார். ஒளியானது புவியீர்ப்பு விசையால் பாதிக்கப்படுவதில்லையெனவும் அது அடர்த்தி மிகுந்த ஊடகம் வழியே பயணிக்கும்போது அதன் வேகம் குறைகிறதெனவும் அதில் குறிப்பிட்டிருந்தார்.
அலைக்கோட்பாட்டின்படி, ஒளியலைகள் ஒலியலைகளைப்போன்று ஒன்றையொன்று குறுக்கீடு செய்யும் (இவ்விளைவு தாமசு யங் என்பாரால் 1800-வாக்கில் நிறுவப்பட்டது.); மேலும், குறுக்கலைகளாக இருப்பின் அவற்றை முனையமைவுறச் செய்ய இயலும். விளிம்பு விளைவுச் சோதனை மூலமாக தாமசு யங், ஒளியானது அலைகளாகச் செயல்படுகின்றன என நிறுவினார். மேலும், வெவ்வேறு அலைநீளங்கள் வெவ்வேறு வண்ணங்களை உருவாக்குவதாகவும், கண்ணிலுள்ள மூன்றுவண்ண ஏற்பிகளால் வண்ணப்பார்வை ஏற்படுகின்றது எனவும் விவரித்தார்.

லியோனார்டு ஆய்லர் ஒளியின் அலைக்கோட்பாட்டின் ஆதரவாளர் ஆவார். 1746-இல் வெளியிட்ட அவரது Nova theoria lucis et colorum எனும் புத்தகத்தில் ஒளியின் விளிம்பு விளைவானது அலைக்கோட்பாட்டின்படி தெளிவாக விவரிக்க முடியும் என வாதிட்டார்.

பின்னர், அகஸ்டின் ழான் ஃபிரெசுனெல் என்பார் தன்முயற்சியில் புதிய அலைக் கோட்பாட்டை உருவாக்கினார், அதை 1817-ஆம் ஆண்டு பிரெஞ்சு அறிவியல் கழகத்தில் சமர்ப்பித்தார். சிமியன் டெனிசு பாய்சான் என்பார் ஃபிரெசுனெல் கோட்பாட்டின் கணிதவியல் மாதிரியை மேம்படுத்தி அலைக்கோட்பாட்டை அனைவரும் ஏற்கும்படி செய்தார், அதன்மூலம் நியூட்டனின் நுண்ணிமக் கோட்பாட்டை தவறென நிறுவினார். 1821-இல் ஒளியின் முனையமைவுறுதலை தனது அலைக்கோட்பாட்டு கணிதவியல் மாதிரிகள் மூலம் விவரித்தார், மேலும் முனையமைவுறுவதற்கு ஒளி முழுவதற்கும் குறுக்கலைகளாக இருக்கவேண்டும் எனவும் நெடுக்குவாட்டிலான அதிர்வுகள் ஏதும் இருக்கக்கூடாது எனவும் விவரித்தார்.

ஒளியின் அலைக் கோட்பாட்டில் உள்ள குறைபாடு என்னவெனில் ஒளியலைகள், ஒலியலைகளைப் போன்று, பயணிக்க ஊடகம் தேவை. ஒளிக்கடத்துமீதர் எனும் கருதுகோள் பொருள் மூலமாக அது பயணிப்பதாக முன்னர் விவரிக்கப்பட்டது, ஆனால் மைக்கல்சன்-மார்லி சோதனைக்குப் பின்னர் பத்தொன்பதாம் நூற்றாண்டின் கடைசிக்கட்டத்தில் அத்தகைய பொருளின் இருப்பு மிகவும் கேள்விக்கிடமானது.

நியூட்டனின் நுண்ணிமக் கொள்கையின்படி ஒளியானது அடர்வுமிகுந்த ஊடகத்தில் செல்லும்போது அதன் திசைவேகம் அதிகரிக்கவேண்டும், ஆனால் அலைக் கோட்பாடு அதற்கு நேர்மாறான முடிவைத் தந்தது. அக்காலகட்டத்தில் ஒளியின் திசைவேகத்தை மிகச்சரியாக அளவிடப்படமுடியாததால் இரண்டு கொள்கைகளில் எது சரியானது எனத் தெளிவான முடிவுக்கு வர இயலவில்லை. 1850-இல் லியான் ஃபோகால்டு என்பார் ஓரளவுக்கு சரியாக ஒளியின் திசைவேகத்தை அளந்தார். அவரது சோதனை முடிவுகள் அலைக் கோட்பாட்டுக்கு சாதகமாக அமைந்தன, இதன்மூலம் பழைய துகள் கோட்பாடு ஓரங்கட்டப்பட்டது; எனினும், வேறுவடிவில் துகள் கோட்பாடு 20-ஆம் நூற்றாண்டில் நிலைபெற்றது.

1900-ஆம் ஆண்டில் மாக்சு பிளாங்க் என்பார் கரும்பொருள் கதிர்வீச்சை விவரிக்கையில் ஒளியானது அலையாக இருப்பினும், அவற்றின் அதிர்வெண்களைப் பொறுத்து ஒரு குறிப்பிட்ட அளவிலான ஆற்றலையே இழக்கவோ பெறவோ இயலும் என்பதைக் கண்டறிந்தார். இந்த ஒளியாற்றல் கட்டிகளை "குவாண்டா"(quanta) - பகவம் - என்று குறித்தார். 1905-இல் ஆல்பர்ட் ஐன்ஸ்டீன், ஒளிமின் விளைவை விவரிக்கையில் ஒளிப்பகவக் கொள்கையைப் பயன்படுத்தினார். 1923-ஆம் ஆண்டு ஆர்தர் காம்ப்டன் என்பார், செறிவுகுறைந்த எக்சு-கதிர்கள் எலக்ட்ரான்களால் சிதறடிக்கப்படும்போது (காம்ப்டன் சிதறல்) ஏற்படும் அலைநீள மாற்றம் துகள் கோட்பாட்டின் மூலமே விவரிக்கப்பட முடியும், அலைக் கோட்பாட்டால் அவ்வாறு விவரிக்க இயலாது எனக் கண்டறிந்தார். 1926-இல் கில்பர்ட் என். லூவிசு என்பார் இத்தகைய ஒளிக் கட்டித் துகள்களுக்கு ஒளியணுக்கள் (ஃபோட்டான்கள்) எனப் பெயரிட்டார்.

நவீன குவாண்டம் எந்திரவியலானது ஒளியை அலையாகவும் துகளாகவும் தக்கவாறு எடுத்துக்கொள்கிறது; அதாவது சில இடங்களில் அலையாகவும் சில இடங்களில் துகளாகவும் சில இடங்களில் அலையுமற்ற துகளுமற்ற ஒரு நிகழ்வாகவும் இது கருத்திலெடுத்துக் கொள்கிறது. காம்ப்டன் சிதறலில் இருக்கும் எக்சு-கதிர்கள் மற்றும் ரேடியோ அலைகள் போன்றவற்றில், அதாவது குறைந்த அதிர்வெண்களில், ஒளியானது அலை போலவே செயல்படுகிறது, அதிக அதிர்வெண்களில் ஒளியானது துகள் போல செயல்படுகிறது; ஆயினும், இருவித பண்புகளில் ஒன்றை முழுவதுமாக எப்போதுமே இழப்பதில்லை. காண்புறு ஒளியானது நடுநிலையான அதிர்வெண்களைக் கொண்டது, சோதனைகள் மூலமாக காண்புறு ஒளியானது சில இடங்களில் அலையாகவும் சில இடங்களில் துகளாகவும் சில இடங்களில் இரண்டாகவுமே செயல்படுவதை நிரூபிக்கலாம்.

1845-இல் மைக்கேல் ஃபாரடே என்பார், நேரியல் முனையமைவுறுபெற்ற ஒளியின் முனையமைவுறு தளமானது, ஒளியானது காந்தப் புலத்தின் திசையில் ஒரு மின்கடத்தாப் பொருளின் ஊடாக செல்லும்போது சுழற்றப்படுகிறது எனக் கண்டறிந்தார்; இவ்விளைவு ஃபாரடே சுழற்சி என்றழைக்கப்படுகிறது. இவ்விளைவே ஒளிக்கும் மின்காந்தவியலுக்கும் தொடர்புள்ளது எனத் தெரிவித்த முதல் நிகழ்வாகும். 1846-இல் ஃபாரடே, ஒளியானது காந்தப்புல வரிகளினூடாக பரவும் இடையூறுகளாக இருக்கலாம் என ஐயமுற்றார். ஒளியானது அதிக அதிர்வெண் கொண்ட மின்காந்த அதிர்வாகும், அவை ஈதர் போன்ற ஊடகம் ஏதுமின்றியும் பயணிக்கும் என்று 1847-இல் ஃபாரடே தன் கோட்பாட்டை வெளியிட்டார்.

ஃபாரடேயின் இந்த ஆய்வு முடிவுகள் ஜேம்ஸ் கிளார்க் மக்ஸ்வெல் என்பவருக்கு மின்காந்தவியல் மற்றும் ஒளியைப் பற்றி ஆராய்வதற்குத் தூண்டுதலாக அமைந்தது. ஊடகமற்ற வெளியில் பயணிக்கும் மின்காந்த அலைகள் ஒரு குறிப்பிட்ட மாறாத வேகத்தில் பயணிக்கும் என்று மாக்சுவெல் கண்டறிந்தார்; அவ்வேகம், முன்னரே கண்டறியப்பட்ட ஒளியின் வேகத்தோடு ஒத்திருந்தது. இதன்மூலம், ஒளியானது மின்காந்த அலைகளே என மாக்சுவெல் திட்டவட்டமாக முடிவெடுத்தார்; இதனை 1862-ஆம் ஆண்டு On Physical Lines of Force எனும் சஞ்சிகையில் பதிப்பித்தார். 1873-இல் அவர் "மின்னியல் மற்றும் காந்தவியல் ஆய்வுக்கட்டுரை"யைப் (Treatise on electricity and magnetism) பதிப்பித்தார், அதில் மின் மற்றும் காந்தப் புலன்களின் பண்புகளை கணிதவியல் மாதிரிகளில் காட்டியிருந்தார்; இதிலிருந்த சமன்பாடுகள் மாக்சுவெல் சமன்பாடுகள் என்று இன்றளவும் அறியப்படுகின்றன. இதன் பின்னர், ஹென்ரிக் ஹெர்ட்சு என்பவர் தமது ஆய்வகத்தில் ரேடியோ அலைகளை உருவாக்கி மாக்சுவெலின் தத்துவங்களை உறுதிப்படுத்தினார்; அவரது ஆய்வில் அவர் உருவாக்கிய ரேடியோ அலைகள் கட்புலன் ஒளியைப் போலவே, அதாவது எதிரொளித்தல், விலகல், விளிம்பு விளைவுப் பண்புகளைக் கொண்டிருந்ததைக் கண்டார். மாக்சுவெலின் கோட்பாடு மற்றும் ஹெர்ட்சின் ஆய்வுகளே நவீன வானொலி, தொலைக்காட்சி, ராடார், மின்காந்தப் படமாக்கல், கம்பியற்ற தொலைத்தொடர்புகள் உருவாகக் காரணமாக அமைந்தன.

பகவக் கோட்பாட்டில் (குவாண்டம் கோட்பாடு), ஒளியணுக்கள் (ஃபோட்டான்கள்) மாக்சுவெல் மின்காந்தக் கோட்பாட்டில் வரும் அலைகளின் அலைச் சிப்பங்களாகக் கொள்ளப்படுகின்றன. மாக்சுவெலின் மின்காந்தக் கோட்பாட்டால் விவரிக்க இயலாத கட்புலன் ஒளி விளைவுகளை விவரிக்க பகவக் கோட்பாடு தேவைப்படுகிறது (எ-டு: நிறமாலை வரிகள்).



</doc>
<doc id="157875" url="https://ta.wikipedia.org/wiki?curid=157875" title="இனவழிப்பு நிகழ்வு">
இனவழிப்பு நிகழ்வு

புவியில் உள்ள உயிரினங்களின் திடீர் குறைப்பே இனவழிப்பு நிகழ்வு ("Extinction Event") ஆகும். இது பொதுவாக இயற்கையால் ஏற்பட்டாலும் சிலவேளைகளில் மாந்தராலும் ஏற்படலாம். இனவழிவுக்கேற்றபடியான சிற்றினத்தோற்றம் நடைபெறாவிடின் இந்நிலைமை ஏற்படும். தற்போது கண்டறியப்பட்டுள்ள உயிரினங்களில் 98% இனமழிந்தவையாகும். எனினும் இவ்வினவழிவு சீராக நடைபெறாது. இது அதிகம் நடைபெற்றால் அது இனவழிப்பு நிகழ்வு எனப்படும். இப்படியான ஒரு நிகழ்விலேயே அதிகமான தொன்மாக்கள் இனமழிந்து போயின.




</doc>
<doc id="157876" url="https://ta.wikipedia.org/wiki?curid=157876" title="சடாகோ சசாகி">
சடாகோ சசாகி

சடாகோ அணுகுண்டு வெடிப்பு நிகழும் போது வீட்டிலேயே இருந்தாள், இவ்வெடிப்பு தரையிலிருந்து 2 கிலோமீட்டரில் நிகழ்ந்தது, அதன் போது யன்னலூடாக வெளியே வீசப்பட்டாள், அவளது தாயார் அவள் இறந்திருக்கலாம் என்று சந்தேகப்பட்டு வெளியே ஓடி வந்து பார்த்தார், ஆனால் அவரது மகள் உயிருடன் இருப்பதை கண்டறிந்தார். 1954 நவம்பரில் அவளது காதுகளின் பின்னால் வீக்கம் உருவானது, 1955 சனவரியில் கால்களில் ஊதாப்புள்ளிகள் உருவாகியது. பின்னர் அது குருதிப்புற்றுநோய் என அறியப்பட்டது (அவளது தாயார் இதை அணுகுண்டு நோய் என்று அழைத்தார்) 1955 பிப்ரவரி 21 ஆம் தேதி மருத்துவமனையில் அனுமதிக்கப்படாள், அங்கு அதிகபட்சமாக ஓராண்டே உயிர் வாழ்ந்தாள்.

அணுகுண்டு வெடித்து சில ஆண்டுகளிற்கு பின் குருதிப்புற்றுநோய் குறிப்பாக குழந்தைகளிடத்தில் அதிகரிப்பது கண்டறியப்பட்டது. 1950களின் தொடக்கத்தில் இது அணுக்கதிர் வீச்சினாலேயே ஏற்படுகிறது என்பது அறியப்பட்டது.

1955 ஆகஸ்டு 3 ஆம் தேதி சகாடோவின் உயிர்த்தோழியான சிசூகோ கமமோடோ மருத்துவமனைக்கு பார்க்க வந்து ஒரு தங்கநிறமான தாளினை சதுரமாக வெட்டி அதை காகித கொக்காக மடித்தாள், யாரேனும் ஆயிரம் கொக்குகளை மடித்தால் அவரின் வேண்டுதலை கடவுள் நிறைவேற்றுவார் எனும் பண்டைய ஜப்பானிய கதையின் நம்பிக்கையை கூறினாள், இதற்கேற்ப அவளும் 1000 கொக்குகளை மடிக்கத் தொடங்கனாள் இறப்பதற்கு முன்புவரை 644 கொக்குகளை மடித்திருந்தாள், பின் எஞ்சிய கொக்குகள் அவளின் நண்பர்களால் மடிக்கப்பட்டு அவளின் உடலுடன் சேர்த்து புதைக்கப்பட்டது.

அவள் மருத்துவமனையிலிருக்கும் போது கொக்குகளை மடிக்க போதுமானளவு நேரம் கிடைத்தாலும் அங்கு காகித்திற்கான பற்றாக்குறை காணப்பட்டது, இதனால் மருந்துச்சீட்டுக்களையும் மாற்றீடாகப்பயன்படுத்தக்கூடிய வேறுபொருட்களையும் பயன்படுத்தினாள், குணமடைந்த நோயாளிகளின் அறைகளிற்குச்சென்று அங்கு பயன்படுத்திய மருந்துச்சீட்டுக்களை பெற்றமையும் இதில் அடங்கும். சிசூகோ பள்ளியிலிருந்து தாள்களை கொண்டுவந்து கொடுப்பாள், இக்காலப்பகுதியில் அவளது நிலை தொடர்ச்சியாக மோசமாகிக்கொண்டே போனது, ஒக்டோபரின் இடைப்பகுதியளவில் அவளது கால் வீக்கமடைந்ததுடன் ஊதா நிறமாகவும் மாறியது அவளது குடும்பத்தினர் சாப்பிட வற்புறுத்திய போது தேனீருடன் சோற்றை கேட்டு 'இது நன்றாயிருக்கிறது' என்று கூறினாள். இவையே அவள் கடைசியாக கூறிய வார்த்தைகள். அவளது குடும்பத்தினர் அவளைச் சூழ்ந்திருக்க ஒக்டோபர் 25, 1955 காலையில் 12 ஆவது வயதில் உயிரிழந்தாள்.



</doc>
<doc id="157877" url="https://ta.wikipedia.org/wiki?curid=157877" title="காடு வாழ்த்து">
காடு வாழ்த்து

புறநானூறு 356ஆம் பாடல் காடு வாழ்த்து என்னும் துறையைச் சேர்ந்தது என்று ஒரு பதிப்பு குறிப்பிடுகிறது. இந்தப் பாடலில் சுடுகாடு முதுகாடு என்று சுட்டப்பட்டு அது எப்படி இருந்தது என காட்டப்பட்டுள்ளது. எலும்பும் சாம்பலுமாகிய ‘களரி’ எங்கும் பரந்து கிடக்க, வழி நெடுகிலும் கள்ளிச் செடி இருக்க, ஆந்தை, கோட்டான் வகைப் பறவைகளான ‘கூகை’ இனம் பகலிலும் கூவிக்கொண்டிருந்தனவாம். பகலிலும் பிணம் எரியும் ஈம விளக்கு எரிந்துகொண்டிருந்ததாம். பேய்மகளிரின் நடமாட்டம் இருந்ததாம். ஈமப் புகை மேகம் சூழ்ந்துகொண்டிருந்ததாம். 

இப்படிப் பாடினால் அது காடுவாழ்த்து அல்லவா?

இந்தப் பாடல் ‘மகட்பாற்காஞ்சி’ என்னும் துறை எனவும் குறிப்பிடப்பட்டுள்ளது. 

பிணமாக எரிபவனை அவன் வாழ்ந்த காலத்தில் விரும்பிய பலர் (‘நெஞ்சு அமர் காதலர்’) அழுத கண்ணீரானது வெந்து சூடு தணியாமல் இருக்கும் நீற்றுச் சாம்பலின் சூட்டைத் தணித்ததாம். – இந்தச் செய்தியையும் இந்தப் பாடல் குறிப்பிடுவதால் இதனை மகட்பாற்காஞ்சி எனவும் குறிப்பிடலாயினர்.

இது தாயங்கண்ணனார் பாட்டு.


</doc>
<doc id="157880" url="https://ta.wikipedia.org/wiki?curid=157880" title="தருணத் தொற்று">
தருணத் தொற்று

தருணத் தொற்று (opportunistic infection) என்பது இயல்பு நிலையில் தொற்று உண்டாக்காத நுண்ணுயிர்களால், நோய் எதிர்ப்பாற்றல் குறைந்த சந்தர்ப்பங்களில் ஆரோக்கியமான நபர் ஒருவருக்கு ஏற்படும் தொற்று ஆகும். பலவீனமடைந்த நோய் எதிர்ப்புத் தொகுதி உடையோரில் "தருணம்" பார்த்து இவ்வகை நுண்ணுயிரிகள் தொற்றுகின்றன.
சர்க்கரை நோய், எய்ட்சு, ஸ்டீராய்டு மருந்து, நிணநீர்ப்புற்று, பிறவி நோய்எதிர்ப்புக் குறைபாட்டு நோய்கள் போன்றவை பொதுவான நோய்எதிர்ப்பு சக்தி குறைவு நிலைகள் ஆகும்.

பலவீனமடைந்த நோய் எதிர்ப்பு ஆற்றல் பின்வரும் சந்தர்ப்பங்களில் ஏற்படலாம்:

காசநோய்

சைட்டோ மெகலோ வைரசு

மைக்கோ பாக்டீரியம் ஏவியம் காம்ப்ளக்ஸ்

அக்கி (‌‌உெறர்பிஸ்)

கேன்டிடா

க்ரிப்டோஸ்பொரிடியம்

நியூமோசிஸ்டிஸ்


</doc>
<doc id="157882" url="https://ta.wikipedia.org/wiki?curid=157882" title="டிஎன்ஏ அங்கங்களின் தகவற்களஞ்சியம்">
டிஎன்ஏ அங்கங்களின் தகவற்களஞ்சியம்

டிஎன்ஏ அங்கங்களின் தகவற்களஞ்சியம் ("Encyclopedia of DNA Elements")எனவும் ஆங்கில சொல்சுருக்கமான என்கோடு (ENCODE) எனவும் அறியப்படும் இந்த பொது ஆராய்ச்சி கூட்டமைப்பு செப்டம்பர் 2003இல் அமெரிக்க "தேசிய மனித மரபணுத்தொகுதி ஆராய்ச்சி கழகத்தால்" NHGRI) நிறுவப்பட்டது. இதன் இலக்காக மனித மரபணுத்தொகுதியின் அனைத்து செயற்கூறுகளையும் கண்டறிவதாகும்; மனித மரபணுத்தொகைத் திட்டத்தை வெற்றிகரமாக நிறைவேற்றிய பிறகு தேசிய மனித மரபணுத்தொகுதி ஆராய்ச்சி கழகத்தின் முதன்மையான திட்டமாக இது விளங்குகிறது. இந்தத் திட்டத்தின் மூலமாக கிடைக்கும் தரவுகள் உடனுக்குடன் பொது தரவுத்தளங்கில் பகிரப்படும்.

செப்டம்பர் 5, 2012 அன்று, இத்திட்டத்தின் துவக்க முடிவுகள் ஒருங்கிணைந்த 30 ஆய்வுத்தாள்களாக "இயற்கை", "மரபணுத்தொகை உயிரியல்", மற்றும் "மரபணுத்தொகை ஆய்வு" அறிவியல் இதழ்களில் வெளியிடப்பட்டது. இந்த வெளியீடுகள் முன்பு "பயனில்லாதவை" எனக் கருதப்பட்ட மனித மரபணுத்தொகையில் குறைந்தது 80% குறிமுறையற்ற ஞிழிகிகள் உயிரியல் செயல்பாட்டுடன் இருப்பதாக காட்டுகின்றன. மனித மரபணுத்தொகையில் 98% வரை குறிமுறையற்ற ஞிழிகிகளாக இருப்பதால் இந்தக் கண்டறிதல் மிகவும் முகனையான ஒன்றாகும்.


</doc>
<doc id="157892" url="https://ta.wikipedia.org/wiki?curid=157892" title="வகையிடலின் மாறிலிப் பெருக்கல் விதி">
வகையிடலின் மாறிலிப் பெருக்கல் விதி

நுண்கணிதத்தில் வகையிடலில் மாறிலிப் பெருக்கல் விதி ("constant factor rule in differentiation" அல்லது "The Kutz Rule"), ஒரு சார்பை வகையிடும் போது அதில் கெழுக்களாக உள்ள மாறிலிகளை வகையீட்டுக் குறியின் வெளியே கொண்டுவந்த பின் மீதமுள்ள சார்பினை மட்டும் வகையிட வழிவகுக்கிறது. இது வகையிடலின் நேரியல்பின் ஒரு பகுதியாகும்.

வகையிடலின் மாறிலிப் பெருக்கல் விதிப்படி இதன் வகைக்கெழு:

வகையிடலின் அடிப்படைக் கொள்கைகளின்படி:

லைப்னிட்சின் குறியீட்டில் இவ்விதி:

இவ்விதில் "k"=-1 எனக் கொண்டால்:

"k" என்பது ஒரு மாறிலியாக இருந்தால் மட்டுமே அதை, மேலே தரப்பட்டுள்ள நிறுவலில் (*) குறியுள்ள எல்லையின் வெளியே எடுக்க இயலும். 

"k" இன் மதிப்பு "x" -ஐச் சார்ந்ததது எனில் "k(x+h)" = "k(x)" என எடுத்துக்கொள்ள முடியாது. அந்நிலையில் பெருக்கல் விதியைப் பயன்படுத்த வேண்டியிருக்கும்.





</doc>
<doc id="157899" url="https://ta.wikipedia.org/wiki?curid=157899" title="இலங்கையில் கிறித்தவம்">
இலங்கையில் கிறித்தவம்

இலங்கையில் கிறித்தவம் ஒரு சிறுபான்மைச் சமயமாகவுள்ளது. இயேசுவின் அப்போஸ்தலர்களில் ஒருவர் கி.பி. 52இல் இந்தியாவுக்குக் கிறித்தவத்தை அறிமுகப்படுத்திய காலத்தில், இந்தியாவுக்கு அண்மையிலுள்ள இலங்கைக்கும் கிறித்தவம் அறிமுகமாகியிருக்க வாய்ப்பிருந்திருக்கலாம் என்ற ஊகக் கருத்தும் உள்ளது. கிறித்தவ வியாபாரிகள் இலங்கையில் 6ஆம் நூற்றாண்டில் தங்கி, தேவாலயத்தினைக் கட்டி கிறித்தவ சமய விடங்களில் ஈடுபட்டனர் என குறிப்பிடப்பட்டுள்ளது. 1505 இல் போர்த்துக்கேயரால் உரோமன் கத்தோலிக்கம் இலங்கையில் அறிமுகப்படுத்தப்பட்டது. 17ஆம் நூற்றாண்டில் ஒல்லாந்துக்காரரால் மதமாற்றம் மேற்கொள்ளப்பட்டது. இதனால் கிறித்தவர்கள் 10 வீதத்தினால் அதிகரித்தனர். இந்த எண்ணிக்கை பின்னர் குறைந்தது. இலங்கையிலுள்ள கிறித்தவர்கள் சிங்கள, தமிழ், பறங்கியர் இனக்குழுக்களை உள்ளடக்கியவர்களாகவுள்ளனர்.




</doc>
<doc id="157904" url="https://ta.wikipedia.org/wiki?curid=157904" title="குடிநிலை உரைத்தல்">
குடிநிலை உரைத்தல்

புறநானூற்றுப் பாடல்களுக்குத் தரப்பட்டுள்ள துறைகளில் குடிநிலை உரைத்தல் என்பது ஒன்று. இது கரந்தைத் திணையின் துறை. புறநானூற்றில் இத்துறைப் பாடல் ஒன்றே ஒன்று உள்ளது. பாடல் எண் 290
ஔவையார் பாடிய இந்தப் பாடல் வீரன் ஒருவனின் முன்னோரின் செயலை அரசனுக்குச் சொல்லிக்காட்டுவதாக அமைந்துள்ளது. 

அரசனின் தந்தைக்குத் தந்தை போரிட்டபோது, இவன் தந்தை அரசனுக்கு முன்னே நின்று பகைவரின் படைகள் தாக்காவண்ணம் பாதுகாத்தானாம். மழைத்துளி விழாமல் தடுக்கும் ஓலைக்குடை போல் இந்த அரசனின் பாட்டனுக்கு விளங்கினானாம். 


</doc>
<doc id="157907" url="https://ta.wikipedia.org/wiki?curid=157907" title="பரிசில் விடை">
பரிசில் விடை

புறநானூற்றுப் பாடல்களுக்குத் தரப்பட்டுள்ள துறைகளில் பரிசில் விடை என்பது பாடாண் திணையில் வரும் துறையாகும். புறநானூற்றில் இத்துறைப் பாடல்கள் ஆறு உள்ளன.



</doc>
<doc id="157911" url="https://ta.wikipedia.org/wiki?curid=157911" title="வகையிடலின் கூட்டல் விதி">
வகையிடலின் கூட்டல் விதி

நுண்கணிதத்தில் வகையிடலின் கூட்டல் விதி ("sum rule in differentiation") என்பது, இரு வகையிடத்தக்கச் சார்புகளின் கூடுதலாக அமையும் ஒரு சார்பினை வகையிடப் பயன்படுத்தப்படும் விதியாகும். வகையிடலின் நேரியல்புத்தன்மையின் ஒரு பகுதியாக இது அமைகிறது. இவ்விதியிலிருந்துதான் தொகையிடலின் கூட்டல் விதி பெறப்படுகிறது.

இவ்விதியின் கூற்று:

"f" , "g" வகையிடத்தக்க இரு சார்புகள் எனில்:

லைப்னிட்சின் குறியீட்டில் இவ்விதி:
"u" , "v" ஆகியவை வகையிடக்கூடிய இரண்டு சார்புகள் எனில்,

இவ்விரு சார்புகளின் கூடுதலின் வகைக்கெழு:

இவ்விதி கூட்டலுக்கு மட்டுமின்றி கழித்தலுக்கும், இரண்டுக்கும் மேற்பட்ட சார்புகளின் கூட்டல் மற்றும் கழித்தலுக்கும் பயன்படுகிறது.

கூட்டல் விதியை வகையிடலின் அடிப்படைக் கொள்கையைப் பயன்படுத்தி நிறுவலாம்.

Δ"y", Δ"u" , Δ"v" என்பவை முறையே "y", "u" , "v" ஆகியவற்றில் ஏற்படும் சிறிய கூடுதல் அளவுகள் எனில்:

Δ"x" ஆல் வகுக்க:

formula_8 எனில்:

வகையிடலின் வரையறைப்படி:

எனவே வகையிடலின் கூட்டல் விதி:

வகையிடலின் கூட்டல் விதியைக் கழித்தலுக்குப் பொருத்தமானதாக பின்வருமாறு நிறுவலாம்.

வகையிடலின் மாறிலிப் பெருக்கல் விதியின் சிறப்பு வகையான "k"=−1 என்பதன் முடிவைப் பயன்படுத்த:

எனவே கூட்டல், கழித்தல் இரண்டையும் இணைத்து இவ்விதியைப் பின்வருமாறு தரலாம்:

"f", "f"..., "f" ஆகிய சார்புகளுக்கு:

அதாவது, தரப்பட்ட சார்புகளின் கூடுதலின் வகைக்கெழு அச்சார்புகள் ஒவ்வொன்றின் வகைக்கெழுக்களின் கூடுதலுக்குச் சமமாகும்.



</doc>
<doc id="157913" url="https://ta.wikipedia.org/wiki?curid=157913" title="களர் நிலம்">
களர் நிலம்

களர் நிலம் என்பது அமிலம் மற்றும் காரத்தன்மை உள்ள நிலமாகும். மண்ணிலுள்ள சோடியம் உப்புக்களின் அளவு அதிகமாகும் போது களர்நிலம் உருவாகிறது. களர் நிலங்களில் நுண்ணுயிர்களின் எண்ணிக்கையும், அவற்றின் செயல் திறனும் குறைந்து காணப்படும். 

களர் நிலத்தைப் பற்றிய குறிப்புகள் தமிழ்ச் செய்யுட்களில் காணலாம்:

<poem>" கல்வியில் லாத பெண்கள் 
புல் விளைந்திடலாம்; நல்ல 

<poem>"உளர்என்னும் மாத்திரையர் அல்லால் பயவாக் 

</poem>

விளைவுக்கு முற்றிலும் பயனற்ற நிலம்.
விதையை முளைக்கவிடரமல் தடுக்கும் தன்மை உடையது.
இதனை சவட்டு நிலம் என்றும் கூறுவர்.
இதில் முள்ளுடைய மரங்கள் வளரும்.களர் நிலங்களில் களிமண்ணின் மீது சோடிய அயனிகள்அதிகமாக படிந்து விடுகின்றன இந்த மண்ணில் கார அமில நிலை 8.5 க்கு மேல் இருக்கும். சோடியம் அயனிகள் படிமானமும் 15% மேல் இருக்கும்
களர் மண்ணால் ஏற்படும் தீமைகள்
1. மண் இறுகியும், காற்றோட்ட வசதி இல்லாமல் இருப்பதால், வேரின் வளர்ச்சி தடைபடும்
2. நூண்ணூட்டச் சத்துகளின் பற்றாக்குறை ஏற்படும்
3. நுண்ணுயிர்கள் பெருக்கமும், செயல்பாடும் தடைபடும்

</doc>
<doc id="157921" url="https://ta.wikipedia.org/wiki?curid=157921" title="பித்ரு பட்சம்">
பித்ரு பட்சம்

பித்ரு பட்சம் ("Pitru Paksha", ), அல்லது பித்ர் பக்ஷம் அல்லது பித்ரி பக்க்ஷா, (வடமொழியில் "முன்னோர்களின் பதினாறு நாட்கள்" எனப் பொருள்படும்) இந்த 16–சந்திர நாட்கள் கொண்ட பட்சம் இந்துக்கள் தங்கள் முன்னோர்களை வழிபடும் (பித்துருக்கள்) காலமாகக் கருதப்படுகிறது. இந்நாட்களில் இறந்தவர்களுக்கு உணவு படைத்து வழிபடுகிறார்கள். இச்சடங்கு மகாளய பட்சம் என்றும் வழங்கப்படுகிறது.

இந்த நாட்களில் இறந்தவர்களுக்கு சடங்குகள் நிகழ்த்தப்படுவதால் மற்ற பணிகளுக்கு நல்ல நாட்களாகக் கருதப்படுவதில்லை. இந்நாட்களில் மங்கல நிகழ்வுகளான திருமணம் போன்றவை கொண்டாடப்படுவதில்லை. மேலும் புதிய வணிக முயற்சிகளைத் துவக்குதல், வீடு/வாகனங்கள் வாங்குதல் ஆகியனவும் தவிர்க்கப்படுகின்றன. இந்த பட்சம் மேற்கு மற்றும் தென்னிந்தியாவில் இந்திய அரசு நாட்காட்டியில் பாத்திரபத மாதத்தில் (தமிழ் மாதங்கள் ஆவணியின் இறுதி அல்லது புரட்டாசி மாத முதல்) முழு நிலவு அன்று துவங்கி அடுத்த அமாவாசை நாள் (இந்த அமாவாசை "மகாளய அமாவாசை" எனப்படுகிறது) வரை கடைபிடிக்கப்படுகிறது. வட இந்தியாவிலும் நேபாளத்தில் பாத்திரபத மாதத்திற்கு மாற்றாக அசுவின் மாதத்தில் உள்ள தேய்பிறை நாட்களில் கடைபிடிக்கப்படுகிறது.


</doc>
<doc id="157926" url="https://ta.wikipedia.org/wiki?curid=157926" title="மேற்காவுகை">
மேற்காவுகை

திரவங்களிலும் வாயுக்களிலும் வெப்பம் கடத்தப்படும் முறையே மேற்காவுகை அல்லது உடன்காவுகை ("Convection") எனப்படும். திண்மப் பொருட்களில் வெப்பம் வெப்பக் கடத்தல் மூலமே கடத்தப்படும். இது வெப்பம் கடத்தப்படும் மூன்று முறைகளில் ஒன்றாகும். புவியின் வளிமண்டலம், பெருங்கடல்கள்,மூடகம் என்பனவற்றில் மேற்காவுகையானது தாக்கம் செலுத்துகின்றது. இதுவே முகில்கள், இடியுடன் கூடிய மழை ஆகியவை உருவாகவும் காரணமாகும். 

வளிமண்டலம், கோள்களின் மூடகம், பெருங்கடல்கள் ஆகியவற்றில் மேற்காவுகையானது பேரளவில் நடைபெறுகின்றது. இந்த மேற்காவுகையானது சிலவேளைகளில் அவதானிக்க முடியாத அளவிற்கு சிறியதாகவும் சிலவேளைகளில் சூறாவளி போலப் பேரளவிலும் நடைபெறும். ஞாயிறு உட்பட அனைத்து விண்மீன்களினதும் உட்பகுதியிலிருந்து அவற்றின் மேற்பரப்புகளுக்கு மேற்காவுகை மூலமே வெப்பம் கடத்தப்படுகின்றது.


</doc>
<doc id="157928" url="https://ta.wikipedia.org/wiki?curid=157928" title="வெப்பக் கடத்தல்">
வெப்பக் கடத்தல்

வெப்ப மாற்றத்தில், கடத்தல் அல்லது வெப்பக் கடத்தல் (thermal conduction) என்பது வெப்பநிலை வேறுபாட்டால்(temperature gradient) உருவாகும் மூலக்கூற்று மோதல்களின் காரணமாக ஏற்படும் வெப்பப் பெயர்ச்சி (heat transfer) ஆகும். வெப்பக் கடத்தல் "திண்மம், திரவம், வாயு ஆகிய மூன்று நிலைகளிலும்" நடைபெறும். ஒரு பொருளினுள்ளே அல்லது இரு பொருள்கள் ஒன்றுக்கொன்று நேரடி அல்லது மறைமுகத் தொடுதலில் இருக்கும் போது மட்டுமே வெப்பக் கடத்தல் நடைபெறும். வெப்பக் கடத்தலின் அளவு கடத்தும் பொருளின் வெப்பக் கடத்து திறனைச்(thermal conductivity) சார்ந்தது. 

வெப்பக் கதிர்வீச்சு (thermal radiation) "இரு பொருள்களுக்கு இடையே" வெப்பப் பெயர்ச்சி நடைபெறும் நிகழ்வாகும். எந்த ஒரு "ஊடகம் இல்லாமலும்" வெப்பக் கதிர் வீச்சு நடைபெறும். ஆனால், வெப்பக் கடத்தல் "பொருளின் உள்ளே" வெப்பம் கடத்தப்படும் நிகழ்வு. வெப்பக் கடத்தல் ஊடகம் இன்றி நடைபெறுவது இல்லை. வெப்பச் சலனம்(thermal convection) மற்ற இரண்டு வெப்பப் பெயர்ச்சிகளிலும் இருந்து சற்றே வேறுபட்ட நிகழ்வு. திண்மம் மற்றும் திரவ ஊடகங்களுக்கு இடையே பெரிய அளவிலான நகர்வு இருக்கும் போது வெப்பம் ஓர் இடத்தில் இருந்து மற்றோர் இடத்துக்கு நகர்வதே வெப்பச் சலனம் ஆகும். இதனைச் சிலர் சிறப்பு வகை வெப்பக் கடத்தல் என்றும் கூறுவதுண்டு.

உலோகக் கோலொன்றின் யாதேனுமொரு பகுதியை வெப்பமேற்றும் போது அப்பகுதியில் காணப்படும் சுயாதீன இலத்திரன்கள் இயக்க சக்தியைப் பெற்று வேகமாக அதிர்வடைய ஆரம்பிக்கும். அவை எழுமாறாக இயங்கி ஏனைய சுயாதீன இலத்திரன்களுடன் மோதுவதன் மூலம் வெப்பசக்தி கடத்தப்படும். வெப்பக்கடத்தலானது மூலக்கூறுகளின் அதிர்வின் மூலமும் கடத்தப்பட்டாலும் அது குறைந்த செல்வாக்கையே வெப்பக்கடத்தலில் ஏற்படுத்தும். எனவே தான் சுயாதீன இலத்திரன்களைக் கொண்ட உலோகங்களும், காரீயமும் வெப்பத்தை நன்றாகக் கடத்தும்.

மற்ற இரு நிலைகளைக் காட்டிலும் திடப்பொருள்களில் மூலக்கூறுகள் இறுக்கமாகக் கட்டப்பட்டிருக்கின்றன. திடப்பொருள் ஒன்றில் வெப்பம் ஏற்றும் போது அதிர்வடையும் ஒரு மூலக்கூறு அருகில் உள்ள மற்றோர் மூலக்கூற்றை எளிதாக அதிர்வடையச் செய்து வெப்பத்தைக் கடத்துகிறது. எனவே தான் உலோகங்களின் வெப்பக் கடத்துதிறன் அதிகம். திடப்பொருள்களில் வெப்பம் கடத்தப்படுவதற்கான இரு காரணங்கள் பின்வருமாறு.
1. தனித்த எலக்ட்ரான்களின் (free electrons) பெயர்வு (உலோகங்கள் தனித்த எலக்ட்ரான்களைக் கொண்டிருப்பதால் மின்சாரம் மற்றும் வெப்பத்தை நன்றாகக் கடத்துகின்றன.
2. லேட்டிஸ் அதிர்வுகள் (lattice vibrations)

திரவ மற்றும் வாயுப் பொருள்களில் வெப்பக் கடத்தல் நடைபெறுவதற்கான காரணங்கள் கீழே.
1. திரவங்களில் விரவுதல் (diffusion) மற்றும் மூலக்கூற்று மோதல்களின் விளைவாக வெப்பப் பெயர்ச்சி நடைபெறும்.
2. வாயுக்களில் மூலக்கூறுகளின் தொடர்ச்சியான ஒழுங்கற்ற நகர்வு காரணமாக மூலக்கூறுகளுக்கு இடையே நடைபெறும் மோதல் (collision) வெப்பப் பெயர்ச்சிக்கு வழிவகுக்கிறது. இவ்வாறு மோதுவதால் ஒரு மூலக்கூற்றின் ஆற்றல் மற்றோர் மூலக்கூற்றுக்குப் பரிமாற்றம் செய்யப்படுகிறது.

வெப்பப் பெயர்ச்சி வீதமானது (rate of heat transfer) கடத்தும் பொருளின் குறுக்கு வெட்டுப்பரப்பு மற்றும் வெப்பநிலை வேறுபாட்டுக்கு நேர்தகவிலும், அதன் தடிமனுக்கு எதிர்த்தகவிலும் இருக்கும். இது வெப்பக் கடத்தலின் பூரியர் விதி என்றழைக்கப்படுகிறது.
இங்கு Q - வெப்பக் கடத்தல் வீதம் 


</doc>
<doc id="157930" url="https://ta.wikipedia.org/wiki?curid=157930" title="இடாய்ச்சு நடுவண் வங்கி">
இடாய்ச்சு நடுவண் வங்கி

இடாய்ச்சு தேசிய வங்கி (இடாய்ச்சு:"Deutsche Bundesbank", ஆங்கிலம்: "German Federal Bank"), யேர்மனியக் குடியரசின் தேசிய வங்கியாகும். ஐரோப்பிய மைய வங்கிகளின் அமைப்பில் உறுப்பினராகவுள்ளது. இக்கூட்டமைப்பில் அதிகப் பங்குகளைக் கொண்டுள்ள இதுவே பலம் வாய்ந்த உறுப்பினராகும். ஐரோப்பிய மைய வங்கியும் இவ்வங்கியும் ஃபிராங்க்பர்ட்டிலேயே அமைந்துள்ளன.




</doc>
<doc id="157944" url="https://ta.wikipedia.org/wiki?curid=157944" title="சுமன் (நடிகர்)">
சுமன் (நடிகர்)

சுமன் ஓர் தென்னிந்திய திரைப்பட நடிகர். 1980களில் தெலுங்கு, தமிழ் மலையாள மொழிகளில் அதிரடி திரைப்படங்களிலும் காதல் திரைப்படங்களிலும் நடித்து வந்தார். தெலுங்கில் "சித்தாரா", "தரங்கணி", "நேதி பாரதம்" ஆகியன குறிப்பிடத் தக்கன. மலையாள மொழியில் "சாகர் அலையசு ஜாக்கி" என்ற திரைப்படத்தில் வில்லனாகவும் வரலாற்றுச் சித்திரமான பழசி இராசாவில் "பழயம்வீடன் சாந்து"வாகவும் நடித்துப் புகழ் பெற்றார். நீண்ட இடைவெளிக்குப் பிறகு மீளவும் நடிக்க வந்தபிறகு 2007இல் வெளியான சிவாஜி: த பாஸ் படத்தில் எதிர்மறை வேடத்தில் நடித்துப் பரவலானப் பாராட்டைப் பெற்றார். குருவி, ஏகன் ஆகிய திரைப்படங்களிலும் நடித்திருந்தார்.


</doc>
<doc id="157946" url="https://ta.wikipedia.org/wiki?curid=157946" title="ஈரப்பதம்">
ஈரப்பதம்

வளியில் உள்ள நீராவியின் அளவே ஈரப்பதம் அல்லது ஈரப்பதன் எனப்படும். இக்காரணி ஒரு பிரதேசத்தின் வானிலையையும் காலநிலையையும் தீர்மானிக்க உதவும். ஈரப்பதன் பிரதானமாக மூன்று முறைகளில் அளவிடப்படும். சார்பற்ற ஈர்ப்பதம் என்பது நேரடியாக வளியில் உள்ள ஈரப்பதத்தைக் குறிப்பதாகும். சார்பு ஈரப்பதம் என்பது சதவீதத்தில் குறிப்பிடும் முறையாகும். குறிப்பு ஈரப்பதம் என்பது சார்பு விகிதத்தில் வளியின் திணிவுடன் குறிப்பிடும் முறையாகும்.

காற்றின் ஈரப்பதத்தை அளவிட ஈரமானி பயன்படுத்தப்படும். புவியின் பல்வேறு பிரதேசங்களின் ஈரப்பதத்தை அளப்பதற்குச் செய்ம்மதிகளும் பயன்படுத்தப்படுகின்றன.


</doc>
<doc id="157949" url="https://ta.wikipedia.org/wiki?curid=157949" title="ஐரோப்பிய நடுவண் வங்கி">
ஐரோப்பிய நடுவண் வங்கி

ஐரோப்பிய நடுவண் வங்கி, ஐரோப்பாவின் பதினேழு உறுப்பு நாடுகளின் நிதிக் கொள்கைகளை நிர்வகிக்கும் பொது நிறுவனம் ஆகும். ஆகவே உலகின் முக்கியமான நடுவண் வங்கிகளில் இதுவும் ஒன்று. ஆம்ஸ்டர்டாமின் டிரியட்டியால் 1998ஆம் ஆண்டில், யேர்மனியின் பிரான்க்ஃபர்ட் நகரில் நிறுவப்பட்டது. இதன் தற்போதைய தலைவர், இத்தாலிய வங்கியின் முன்னாள் தலைவராகப் பணியாற்றிய "மரியோ திராகி" ஆவார்.


</doc>
<doc id="157952" url="https://ta.wikipedia.org/wiki?curid=157952" title="கொல்லங்குடி கருப்பாயி">
கொல்லங்குடி கருப்பாயி

கொல்லங்குடி கருப்பாயி, ஒர் தமிழ்ப் பாடகராவார். இவர் சிவகங்கை மாவட்டத்தில் மதுரை தொண்டி சாலையில் உள்ள கொல்லங்குடி என்னும் கிராமத்தைச் சேர்ந்தவர். இவர் சாம்பவர் அல்லது பறையர் சமூகத்தை சார்ந்தவர். பல நாட்டுப்புறப் பாடல்களைப் பாடிய இவர் தமிழ்த் திரைப்படங்களிலும் நடித்துள்ளார். தமிழ் நாட்டுப்புற இசையின் முன்னோடிகளில் ஒருவராகக் கருதப்படுகிறார். பின்னர் வந்த பிற இசைக் கலைஞர்களுக்கு உதாரணமாகத் திகழ்ந்தார். அனைத்திந்திய வானொலியில் நிகழ்கலை நிகழ்த்துனராகத் தன் பணியைத் தொடங்கிய இவர், அங்கு கிட்டத்தட்ட 30 ஆண்டுகள் பணியாற்றிய நிலையில் திரைப்படங்களில் நடிக்கத் தொடங்கினார். இவர் 1993இல் கலைமாமணி விருது பெற்றார்.

பாடல் ஒலிப்பதிவிற்கு சென்றபோது இவரது கணவர் இறந்ததால், திரைத்துறையிலிருந்து விலகினார். தன் மகளின் இறப்பினாலும் உடல் வலுவிழந்து ஓய்வெடுக்கிறார்.



</doc>
<doc id="157957" url="https://ta.wikipedia.org/wiki?curid=157957" title="நெய்தல் (சிங்கப்பூர்)">
நெய்தல் (சிங்கப்பூர்)

"நெய்தல் நிலம் பற்றி அறிய, நெய்தல் கட்டுரையைப் பார்க்கவும்."

நெய்தல், சிங்கப்பூர் நாட்டின் துணை நகர்ப்பகுதியாகும். இது ஜுரோங்கு தொழிற்பேட்டையில் அமைந்துள்ளது. இப்பகுதியில் தொழிற்சாலைகளும், வணிக நிறுவனங்ளும், பணியாளர்களுக்கான கடைகளும் அமைந்துள்ளன. இப்பகுதியில் நெய்தல் சாலையும், டிராக்டர் சாலையும் அமைந்துள்ளன.


</doc>
<doc id="157962" url="https://ta.wikipedia.org/wiki?curid=157962" title="இலங்கையில் சீர்திருத்தத் திருச்சபை">
இலங்கையில் சீர்திருத்தத் திருச்சபை

ஒல்லாந்தர் ஆட்சிக்காலத்தின்போது சீர்திருத்தத் திருச்சபை இலங்கைக்கு அறிமுகமாகியது. இலங்கையை பிரித்தானியர் ஆட்சி செய்ய ஆரம்பித்தபோது அங்கிலிக்க மற்றும் ஏனைய சீர்திருத்தத் திருச்சபை நற்செய்தி அறிவிப்பாளர்கள் 1ம் நூற்றாண்டின் ஆரம்பத்தில் இலங்கையை வந்தடைந்தனர். ஏறக்குறை 160,518 பேர் (சனத்தொகையில் 0.8%) சீர்திருத்தத் திருச்சபையைச் சேர்ந்தவர்களாகவுள்ளனர். 

இரட்சணிய சேனை இலங்கையில் உறுதியாகவுள்ளது. இலங்கை லூத்தரன் சபை 1200 அங்கத்தவர்களைக் கொண்டுள்ளது. இலங்கையில் சீர்திருத்தத் திருச்சபையின் வருடாந்த வளர்ச்சி கிட்டத்தட்ட 3.9% ஆகும்.

சமயக் காரணங்களுக்காக கிறித்தவர்களுக்கு எதிரான வன்முறை இடம்பெறுகிறது. 1980 களில் 43 வீத சீர்திருத்தத் திருச்சபையைச் சேர்ந்தவர்கள் சிங்களவர்களாகவிருந்தனர்.



</doc>
<doc id="157963" url="https://ta.wikipedia.org/wiki?curid=157963" title="இலங்கையில் உரோமன் கத்தோலிக்கம்">
இலங்கையில் உரோமன் கத்தோலிக்கம்

இலங்கையிலுள்ள உரோமன் கத்தோலிக்கம் உலகளவிலுள்ள உரோமன் கத்தோலிக்க திருச்சபையின் ஓர் பகுதியாகும். இது உரோமையில் உள்ள திருத்தந்தையின் தலைமைத்துவத்தின் கீழ் செயற்படுகின்றது. இலங்கை கொழும்பு மாகாணத்தின் கீழ், ஒரு உயர் மறைமாவட்டத்துடன் 11 மறைமாவட்டங்களாகப் பிரிக்கப்பட்டு உள்ளது. 2012 சனத்தொகைக் கணக்கெடுப்பின் படி இலங்கையில் 1,237,038 கத்தோலிக்கர்கள் உள்ளனர். இவர்கள் மொத்த மக்கள் தொகையில் 6.1 சதவீதத்தினை பிரதிநிதித்துவப்படுத்துகின்றனர்.

1995 இல் கொழும்பில் நடைபெற்ற ஓர் விழாவில், திருத்தந்தை இரண்டாம் அருள் சின்னப்பர் இலங்கையில் ஆரம்பகால நற்செய்தி அறிவிப்பாளரும், இலங்கையின் திருத்தூதர் எனப்படும் அருட்தந்தை யோசப் வாசுக்கு அருளாளர் பட்டம் அளித்தார்.





</doc>
<doc id="157964" url="https://ta.wikipedia.org/wiki?curid=157964" title="இலங்கையில் இசுலாம்">
இலங்கையில் இசுலாம்

இசுலாம் இலங்கையில் 9.7 வீத சிறுபான்மையினரால் பின்பற்றப்படுகின்றது. 2012 சனத்தொகைக் கணக்கெடுப்பின்படி 1,967,227 பேர் இசுலாமிய சமயத்தைப் பின்பற்றுகின்றனர். முசுலிம் சமூகம் இலங்கைச் சோனகர், இந்திய முஸ்லிம், தமிழ் முஸ்லிம், மலாயர் என நான்கு இனக்குழுக்களைக் கொண்டுள்ளனர். ஒவ்வொன்றும் தமக்குரிய பண்பாட்டினையும் பாரம்பரியங்களையும் கொண்டுள்ளனர். இலங்கையில் பொதுவாக "முஸ்லிம்" என ஒரு இனக்குழுவாக, குறிப்பாக இலங்கைச் சோனகரை குறிப்பிடும்போது அழைக்கப்படுகின்றனர்.




</doc>
<doc id="157969" url="https://ta.wikipedia.org/wiki?curid=157969" title="ஏவாள்">
ஏவாள்

ஏவாள் (எபிரேயம்: חַוָּה‎, "Ḥawwāh" – [ஆரம்ப எபிரேயம்], "Khavah" – [தற்கால எபிரேயம்], அரபு: حواء‎) என்பவர் ஆபிரகாமிய சமயங்களின் நம்பிக்கையின்படி, கடவுளால் படைக்கப்பட்ட முதல் பெண் ஆவார். ஏவாள் இறைவனால் படைக்கப்பட்ட முதல் பெண்ணும் முதல் மனிதனாகிய ஆதாமின் துணையும் ஆவார் என்று விவிலியமும், குரானும் கூறுகின்றன.




</doc>
<doc id="157974" url="https://ta.wikipedia.org/wiki?curid=157974" title="ஆஞ்சநேயா">
ஆஞ்சநேயா

ஆஞ்சநேயா 2003ல் வெளிவந்த தமிழ்த் திரைப்படம். என். மகாராஜன் இயக்கிய இப்படத்தில் கதாநாயகனாக அஜித் குமார், கதாநாயகியாக மீரா ஜாஸ்மின் மற்றும் முன்னணிக் கதாப்பாத்திரங்களில் ஜெயப்பிரகாசு ரெட்டி, ரகுவரன், ஆதித்யா, ரமேஷ் கண்ணா, கோவை சரளா, வினு சக்ரவர்த்தி, பொன்னம்பலம், அனு ஹாசன், பாண்டு, சீதா ஆகியோர் நடித்துள்ளனர். இத்திரைப்படத்திற்கு மணி சர்மா இசை அமைத்துள்ளார்.


</doc>
<doc id="157975" url="https://ta.wikipedia.org/wiki?curid=157975" title="ஜனா">
ஜனா

ஜனா 2004ல் வெளிவந்த தமிழ்த் திரைப்படம். ஷாஜி கைலாஸ் இயக்கிய இப்படத்தில் கதாநாயகனாக அஜித் குமார், கதாநாயகியாக சினேகா மற்றும் முன்னனிக் கதாப்பாத்திரத்தில் ரகுவரன், ராதாரவி, கருணாஸ், ஸ்ரீவித்யா நடித்துள்ள இத்திரைப்படத்திற்கு தீனா இசை அமைத்துள்ளார்.

கிராமத்தில் வாழ்ந்து வரும் ஜனா (அஜித்), அங்கே வாழும் மக்களுக்காக குரல் கொடுக்கிறார். அங்கு நடக்கும் அநியாயங்களை தட்டிக் கேட்கிறார். இதனால் அவரைச் சுற்றிலும் பல எதிரிகள் உருவாகுகிறார்கள். அதற்கெல்லாம் ஜனா பொறுமையாக இருக்கிறார். இடைவேளைக்குப் பிறகு ஜனாவின் முந்தைய வாழ்க்கையை அறிய முடிகிறது.

மும்பையில் பிரபல ரவுடியான ஜனா அங்கே உள்ள அனைத்து ரவுடிகளும் பார்த்து பயப்படும் அளவுக்கு பயங்கரமாக இருக்கிறார். அங்கே பந்தாரியை கொன்று விட்டு தமிழ்நாட்டிற்கு வந்து ஒரு கிராமத்தில் நல்லவராக வாழ்கிறார்.


இத்திரைப்படம் 2002ம் ஆண்டின் தொடக்கத்தில் "திருடா" என்னும் பெயரில் அறிவிக்கப்பட்டது. இதில் அஜித்குமாருடன் நடிகை திரிஷா நடிப்பதாக இருந்தது. ஆனால் அவர் மற்ற திரைப்படங்களில் ஓய்வில்லாமல் நடித்துக் கொண்டிருந்ததால் அவரால் இத்திரைப்படத்தில் நடிக்க இயலவில்லை. அதற்குப் பின்னர் "ஜனா" என பெயர் மாற்றம் செய்யப்பட்ட இத்திரைப்படத்தின் படப்பிடிப்பு திசம்பர் 2002-ல் தொடங்கியது. 
இத்திரைப்படத்தில் திரிஷாவுக்கு பதிலாக நடிகை சினேகா கதாநாயகியாக நடித்தார்.

இத்திரைப்படத்தின் கதாநாயகன் அஜித் குமார் தனது பணியை சிறப்பாக செய்திருந்தாலும் இத்திரைப்படத்தின் கதையானது முன்னர் தமிழில் வெளியான "நாயகன், பாட்ஷா திரைப்படங்களுடன் ஒத்து இருப்பதாக அறியப்பட்டது".

பின்னர் இத்திரைப்படம் தெலுங்கில் "ரௌடி" டான் என மொழிமாற்றம் செய்யப்பட்டது. அதற்கு பின்னதாக "மெயின் ஹூன் சோல்சர்" என மொழிமாற்றம் செய்யப்பட்டு குறுந்தகட்டில் வெளியானது.

ஆறு பாடல்கள் உள்ள இத்திரைப்படம் இசையமைப்பாளர் தீனாவின் இசையமைப்பில் உருவான திரைப்படமாகும்.


</doc>
<doc id="157983" url="https://ta.wikipedia.org/wiki?curid=157983" title="சிங்கப்பூர் விலங்குக் காட்சிச்சாலை">
சிங்கப்பூர் விலங்குக் காட்சிச்சாலை

சிங்கப்பூர் விலங்குக் காட்சிச்சாலை (; ; ), முன்பு சிங்கப்பூர் விலங்குக் காட்சித் தோட்டம் என்றழைக்கப்பட்டது. மண்டை விலங்குக் காட்சி என்று பரவலாக அழைக்கப்படுகிறது. சிங்கப்பூர் அரசின் நிதியால் கட்டப்பட்டு, பல அரிய விலங்குகளைக் கொண்டுள்ளது. ஆண்டுதோறும் 1.6 மில்லியன் மக்கள் பார்த்துச் செல்கின்றனர்.

இதைச் சுற்றிப் பார்க்க, பலகு, குதிரை சவாரி, டிராம் வண்டிகள் போன்ற பல விதமான வாகனங்கள் வழங்கப்படுகின்றன. 



</doc>
<doc id="157985" url="https://ta.wikipedia.org/wiki?curid=157985" title="கனிகா (நடிகை)">
கனிகா (நடிகை)

"திவ்யா வெங்கடசுப்பிரமணியம்" என்ற இயற்பெயரைக் கொண்ட கனிகா, ஓர் தமிழ்த் திரைப்பட நடிகையாவார். இவர் கன்னட, மலையாள, தெலுங்குத் திரைப்படங்களிலும் நடித்துள்ளார்.

திவ்யா, இந்தியாவின் தமிழ்நாடு மாநிலத்திலுள்ள மதுரையில் பிறந்தவர், இவரின் பெற்றோர் இருவரும் பொறியாளர்கள். 
மதுரையிலிருந்த பிரபலமான பல்ளியொன்றில் படித்த திவ்யா, மாநில அளவிலான கல்விக்கான விருதினைப் பெற்றுள்ளார்

இவரின் இனிய குரலும் சரியான தமிழ் உச்சரிப்பும் இவர் பின்னணிப் பாடகராக உதவின. திரைப்படங்களில் நடிக்கத் தொடங்கிய போதே, பின்குரலும் கொடுத்து வந்தார். இவர் நடித்த திரைப்படமான பைவ் சுடாரின் கருப்பாடலிலும் பாடினார். சச்சின் திரைப்படத்தில் ஜெனிலியாவுக்கும், அன்னியன் திரைப்படத்தில் சதாவுக்கும், சிவாஜி திரைப்படத்தில் சிரேயாவுக்கும் குரல் கொடுத்தார்.. 

கனிகா, நன்கறியப்பட்ட பல நிறுவனங்களின் பொருட்களை விளம்பரப்படுத்தியுள்ளார்.
குறிப்பிடத்தக்கவற்றுள் சில:






</doc>
<doc id="157988" url="https://ta.wikipedia.org/wiki?curid=157988" title="அமராடக்கி">
அமராடக்கி

அமராடக்கி (ஆங்கிலம்: Amaradakki) என்பது இந்தியாவின் தமிழ்நாடு மநிலத்தின் புதுக்கோட்டை மாவட்டம், ஆவுடையார்கோயில் வட்டத்தில் அமைந்துள்ள ஒரு கிராமம். இந்தக் கிராமத்தின் முக்கிய வாழ்வாதாரமாக விவசாயம் உள்ளது.
2001ஆம் ஆண்டின் கணக்கின்படி, 650 பேரில், 341 ஆண்களும், 309 பெண்களும் வாழ்கின்றனர், 399 பேர் கல்வி அறிவு மிக்கவர்கள்


</doc>
<doc id="157991" url="https://ta.wikipedia.org/wiki?curid=157991" title="ஊட்டி வானொலி அதிர்வெண் தொலைநோக்கி">
ஊட்டி வானொலி அதிர்வெண் தொலைநோக்கி

ஊட்டி வானொலி அதிர்வெண் தொலைநோக்கி அல்லது ஊட்டி ரேடியோ தொலைநோக்கி தென்னிந்தியாவின் உதகமண்டலத்திற்கு அருகே உள்ள முத்தொரை எனும் ஊரில் அமைந்துள்ளது. இது இந்திய அரசின் அணு சக்தித் துறையினால் நிதியுதவி அளிக்கப்படும் டாடா அடிப்படை ஆராய்ச்சி கழகத்தின் ரேடியோ வானியற்பியல் தேசிய மையத்தின் (NCRA) ஒரு பகுதியாகும் . ஊட்டி ரேடியோ தொலைநோக்கி (ORT) 530 மீ நீளத்தையும், 30 மீட்டர் அகலத்தையும் உடைய உருளைவடிவ பரவளையவுரு தொலைநோக்கியாகும். இது 326.5 MHz அதிர்வெண்ணில், முன் முனையில் அதிகபட்சமாக 15 MHz அலை நீளத்தில் இயங்குகிறது.




</doc>
<doc id="158001" url="https://ta.wikipedia.org/wiki?curid=158001" title="மணியம்மையார்">
மணியம்மையார்

மணியம்மையார் என அறியப்பட்ட "அரசியல்மணி", திராவிடர் கழகத்தின் தலைவர் ஈ. வெ. இரா.வின் இரண்டாவது மனைவி ஆவார். ஈ. வெ. இரா.வின் மறைவிற்குப் பின்னர் திராவிடர் கழகத்தின் தலைவராக இருந்தவர். சொற்பொழிவாளர்; எழுத்தாளர். 

மணியம்மை, வேலூரில் வாழ்ந்த சுயமரியாதை இயக்கத் தொண்டரான கனகசபை என்பவருக்கும் பத்மாவதி என்பவருக்கும் 1920ஆம் ஆண்டு மார்ச் திங்கள் 10ஆம் நாள் பிறந்தார். இவருக்குப் பெற்றோர் இட்ட பெயர் காந்திமதி என்பதாகும். அன்றைய தென்னாற்காடு மாவட்டத்தின் திராவிடர் இயக்கத் தலைவர்களில் ஒருவரான அண்ணல்தங்கோ, இவருக்கு அரசியல்மணி எனப் பெயர்சூட்டினார். அரசியல்மணி வேலூரில் உயர்நிலைப் பள்ளிக்கல்வியை முடித்தார். பின்னர் தமிழிலக்கியம் படித்துப் புலவர் பட்டம் பெற்றார்.

ஈ. வெ. இரா.வின், “எல்லோரும் தூர இருந்தபடி உடம்பை ஜாக்கிரதையாகப் பார்த்துக் கொள்ளுங்கள் என்கிறார்கள். ஆனால் கூட இருந்து உதவிசெய்ய யாரும் இல்லை. என்னமோ என் காலத்தை ஓட்டிக்கொண்டிருக்கிறேன்” என வேலூர் கனகசபைக்கு 1943ஆம் ஆண்டில் கடிதம் எழுதினார். அக்கடிதத்தைப் படித்த கனகசபை தனக்கு மகளான அரசியல்மணியை அழைத்துவந்து, “இந்தப் பெண் உங்கள்கூட இருந்து, உங்களைப் பார்த்துக்கொள்வார்” எனக் கூறி விட்டுச்சென்றார். அதன் பின்னர், பெரியார்தம் அணுக்கத் தொண்டராக இருந்து அவருக்குத் தேவையான உதவிகளை அரசியல்மணி செய்து வந்தார். அப்பொழுதிலிருந்து திராவிடர் கழகத்தினர் அவரை மணியம்மை என அழைக்கத் தொடங்கினார்.

1944ஆம் ஆண்டில் சேலத்தில் நடந்த திராவிடர் கழக மாநாட்டில் தன்னுடைய முதற் சொற்பொழிவை நிகழ்த்தினார். அதன் பின்னர் தன்னுடைய இறுதிக்காலம் வரை சுயமரியாதை மாநாடு, திராவிடர் கழக மாநாடு, திராவிட மகளிர் மாநாடு உள்ளிட்ட பல கூட்டங்களில் சொற்பொழிவுகளை நிகழ்த்தினார். அவருடைய சொற்பொழிவுகளில் சில, "அம்மா பேசுகிறார்" என்னும் தலைப்பில் நூலாக வெளியிடப்பட்டு உள்ளது.

தமிழிலக்கியத்தில் புலவர் பட்டம் பெற்ற மணியம்மையார் எழுத்தாற்றல் பெற்றவராகவும் விளங்கினார். 1944ஆம் ஆண்டில் குடியரசு இதழில் இரண்டும் ஒன்றே என்னும் தலைப்பில் கந்தபுராணத்தையும்இராமாயணத்தையும் ஒப்பாய்வு செய்து கட்டுரை எழுதினார். இது தவிர திராவிடர் கழகத்தின் அறிக்கைகள், செய்திகள் ஆகியவற்றை எழுதினார். அவை குடியரசு, விடுதலை, உண்மை ஆகிய இதழ்களில் வெளிவந்தன. 

மேலும் ஈ. வெ. இரா.வின் மேடைப்பேச்சுகளைக் குறிப்பெடுத்து கட்டுரைகளாக ஆக்கித் திராவிடர் கழக இதழ்களில் வெளியிட்டார். நூல்களாக அச்சிட்டுப் பரப்பினார்.

ஈ. வெ. இரா.வின் அணுக்கத் தொண்டராகவும் மனைவியாகவும் அவர் சென்ற இடங்களுக்கு எல்லாம் உடன் சென்ற மணியம்மையார், பெரியாரைக் கவனித்துக் கொள்வதோடு களப்பணியிலும் ஈடுபட்டார். 

1948ஆம் ஆண்டில் குடந்தையில் அரசின் தடைச் சட்டத்தை மீறிச் செயற்பட்டு மூன்று திங்கள் சிறையில் இருந்தார்.

1949ஆம் ஆண்டில் நடந்த இராண்டாவது இந்தித் திணிப்பு எதிர்ப்புப் போராட்டத்தின் பொழுது, சென்னையில் இந்தி எதிர்ப்பு மறியலை முன்னின்று நடத்தினார்.

“இளந்தமிழா புறப்படு போருக்கு” என்னும் கட்டுரை 1958- சனவரி 19ஆம் நாள் விடுதலை இதழில் வெளிவந்தது. அக்கட்டுரையை வெளியிட்டதற்காக, அவ்விதழின் பதிப்பாளரான மணியம்மையார் கைது செய்யப்பட்டு ஒரு திங்கள் காலம் சிறையில் அடைக்கப்பட்டார். 

1974 – ஏப்ரல் 4ஆம் நாள் இழிவு ஒழிப்புக் கிளர்ச்சி, தமிழகம் முழுவதும் இருந்த அஞ்சலகங்களின் முன்னர் திராவிடர் கழகத்தால் நடத்தப்பட்டது. சென்னையில் நடந்த கிளர்ச்சிக்கு மணியம்மையார் தலைமை தாங்கினார். 

தில்லியில் இராமலீலை நடத்தி இராவணன் உருவத்தைக் கொளுத்தும் நிகழ்ச்சியில் இந்தியாவின் அன்றைய குடியரசுத் தலைவர் பக்ருதின் அலி அகமதுவும் இந்திய ஒன்றிய அரசாங்கத்தின் அன்றைய தலைமை அமைச்சர் இந்திரா காந்தியும் கலந்துகொள்ளக் கூடாதென 1974 – அக்டோபர் 26ஆம் நாள் மணியம்மையார் வேண்டுகோள் விடுத்தார். ஆனால் அவர்கள் அந்நிகழ்வில் கலந்துகொண்டனர். அதனைக் கண்டிக்கும் வகையில் 1974 – திசம்பர் – 25ஆம் நாள் சென்னையில் இராவணன் லீலை திராவிடர் கழகத்தின் சார்பில் கொண்டாடப்பட்டது. மணியம்மையார் அக்கொண்டாட்டத்திற்குத் தலைமை வகித்தார். இராமன், சீதை, இலக்குவன் உருவங்களை அவர் தீயிட்டுக் கொளுத்தினார்.

1976 – சனவரி – 31ஆம் நாள் அறிவிக்கப்பட்ட நெருக்கடி நிலையின் பொழுது மணியம்மையார் கைது செய்யப்பட்டு சிறையில் அடைக்கப்பட்டார்.

1977 – அக்டோபர் 30ஆம் நாள் சென்னைக்கு வருகைதந்த அன்றைய இந்திய ஒன்றிய அரசாங்கத்தின் தலைமை அமைச்சர் இந்திரா காந்திக்கு கறுப்புக் கொடி காட்டும் போராட்டம் நடைபெற்றது. அப்போராட்டத்திற்குத் தலைமை தாங்கிய மணியம்மையார் கைது செய்யப்பட்டு சிறையில் அடைக்கப்பட்டார். 

ஈ. வெ. இரா வாழ்ந்த காலத்தில் அவர் திருச்சி நகரில் உருவாக்கிய கல்வி நிறுவனங்களையும் குழந்தைகள் காப்பகத்தையும் மணியம்மையார் திறம்பட நிர்வகித்தார். 

ஈ. வெ. இரா.வின் மறைவிற்குப் பின்னர் திராவிடர் கழகத்தின் தலைவர் பொறுப்பை ஏற்று பல்வேறு போராட்டங்களை நடத்தினார். கட்டுக்கோப்பு சிதைந்துவிடாமல் அதனைக் காத்தார். மேலும் அவ்வியக்கத்தின் துணை அமைப்புகளையும் திறம்பட நிர்வகித்தார்.

1974ஆம் ஆண்டிலிருந்த உடல்நலம் குன்றியிருந்த மணியம்மையார், 1978 – மார்ச் 3ஆம் நாள் மரணமடைந்தார்.

மணிம்மையார் : ஒரு பெரியாரியப் பெண்ணியப் பார்வை - முழுமதி


</doc>
<doc id="158005" url="https://ta.wikipedia.org/wiki?curid=158005" title="மாபெரும் மீட்டர்அலை வானொலி அதிர்வெண் தொலைநோக்கி">
மாபெரும் மீட்டர்அலை வானொலி அதிர்வெண் தொலைநோக்கி

மாபெரும் மீட்டர்அலை ரேடியோ தொலைநோக்கி (Giant Metrewave Radio Telescope (GMRT)), இந்தியாவின் புனே நகருக்கு அருகாமையில் அமைந்துள்ள உலகின் மிகப்பெரிய மீட்டர் அலைநீளம் கொண்ட ரேடியோ தொலைநோக்கிகளின் அணியாகும். டாடா அடிப்படை ஆராய்ச்சி நிறுவனம், மும்பையின், ஒரு பகுதியான ரேடியோ வானியற்பியல் தேசிய மையத்தினால் இயக்கப்படுகின்றது.




</doc>
<doc id="158018" url="https://ta.wikipedia.org/wiki?curid=158018" title="ஆவியுயிர்ப்பு">
ஆவியுயிர்ப்பு

தாவரங்களில் இருந்து நீர் நீராவி நிலையில் ஆவியாதலே ஆவியுயிர்ப்பு ("Transpiration") எனப்படும். ஒளிச்சேர்க்கை நிகழ்வின்போது வாயுப் பரிமாற்றத்திற்காக இலைவாய்கள் திறந்திருக்கும் நிலையில், தாவரத்தில் மேல்நோக்கி எடுத்து வரப்படும் நீரானது ஆவியாக இலைவாய்களூடாக வெளியேறும். இது முக்கியமாக இலைகளிலுள்ள இலைவாய்களூடாகவே இடம்பெற்றாலும், தாவரங்களின் ஏனைய பகுதிகளிலிருந்தும் ஆவியுயிர்ப்பு சிறிதளவில் நிகழும். இலைவாய் தவிர புறத்தோல், தண்டிலுள்ள பட்டைவாய்களூடாகவும் ஆவியுயிர்ப்பு நிகழ்வதுண்டு.

இது ஆவியாதல் போன்ற ஒரு செயற்பாடாகும். இது விலங்குகளில் வியர்த்தல் போன்றதென்றாலும் இரண்டுக்கும் பல வேறுபாடுகளும் உண்டு. மழை போதுமான அளவில் கிடைக்கும் இடங்களில் ஆவியுயிர்ப்பைத் தடுக்க தாவரங்கள் இசைவாக்கம் அடைந்திருக்காது. எனினும் வறண்ட பிரதேசங்களில் வாழும் தாவரங்களான கள்ளி போன்றவை ஆவியுயிர்ப்பைக் குறைக்க நன்றாக இசைவாக்கம் அடைந்துள்ளன. ஆவியுயிர்ப்பு வீதம் பல காரணிகளால் செல்வாக்குச் செலுத்தப்படுகின்றது.

ஆவியுயிர்ப்பு வீதம் பல காரணிகளில் தங்கியிருக்கும்


இவற்றில் பொதுவாக இலைவாயினூடாகவே அதிகமான நீராவி ஆவியுயிர்ப்பு மூலம் வெளியேறுகின்றது.

எடுகோளாக ஒரு தாவரத்தின் ஆவியுயிர்ப்பு வீத்தத்தை அளவிடும் ஒரு கருவியே உறிஞ்சன்மானி ஆகும்.

இதன் போது குழாயினுள் நகரும் வளிக்குமிளியின் வேகத்தை அளவிடுவதன் மூலம் ஆவியுயிர்ப்பு வீதத்தை அளவிட முடியும்.




</doc>
<doc id="158028" url="https://ta.wikipedia.org/wiki?curid=158028" title="சுழல் மின்னணுவியல்">
சுழல் மின்னணுவியல்

சுழல் மின்னணுவியல் அல்லது சுழல் மின்னியல் ("Spintronics") என்பது மின்னணு (இலத்திரன்) அணுவின் கருவைச் சுற்றிவருகையில் தானும் சுயசுழற்சிக்குட்படுவதால் மின்னியல் கொண்டுசெல்வதைக் குறிக்கும்.)இலத்திரன்களின் மறையேற்ற நகர்வினால் மின்னோட்டம் தூண்டப்படுவதுடன் சுழற்சி இயல்பு காரணமான பண்புகுறித்த அறிகைகள் அறிவியல் துறையில் மிகமுக்கிய அடைவாக இருப்பதுடன் கணினியியலில் இதன் பயன்படுத்துகை பற்றி ஆராயப்பட்டுவருகின்றது.

1980களில் திண்ம நிலை கருவிகளில் சுழற்சியில் தங்கியதான இலத்திரன் கொண்டுசெல்லல் கண்டறியப்பட்டதிலிருந்து சுழல் மின்னணுவியல் முக்கியத்துவம் பெற்றது. இது ஜோன்சன்(Johnson) மற்றும் சில்சுபீ (Silsbee) ஆகியோரால் 1985இல் அவதானிக்கப்பட்ட இரும்புக் காந்த உலோகங்களிலிருந்து முனைவாக்கப்பட்ட சுழல் இலத்திரன் பாய்வது அல்பேர்ட் பேர்ட்டு . மற்றும் பீட்டர் குறுன்பேர்க் முதலானோரால்(1988). தனித்தனியாக அறியப்பட்ட பாரிய காந்தத் தடை முதலியவற்றையும் உள்ளடக்கும். ஆயினும் சுழல் மின்னணுவியலின் தோற்றுவாய் இதற்கும் முந்தியதாக மேசேவேய் மற்றும் டெட்ரோவ் ஆகியோரால் முன்னெடுக்கப்பட்ட இரும்புக் காந்தம் அல்லது மீகடத்தி அறிதலுடன் மற்றும் 1970களில் யூலியரால் மேற்கொள்ளப்பட்ட கந்த சுரங்கம் குறித்த ஆரம்பப் பரிசோதனைகளுடன் பார்க்கவேண்டியது ஆனால் சுழல் மின்னணுவியலில் குறைக்கடத்தியின் பயன்பாடு 1990இல் சுப்பியியோ டாட்டா மற்றும் தாஸ் முதலானோரால் கொள்கை அளவில் முன்வைக்கப்பட்ட சுழல்புல தாக்கத் திரிதடையம் பற்றிய முன்மொழிவுடன் ஆரம்பிக்கும். 


</doc>
<doc id="158029" url="https://ta.wikipedia.org/wiki?curid=158029" title="வகையிடலின் பெருக்கல் விதி">
வகையிடலின் பெருக்கல் விதி

நுண்கணிதத்தில் வகையிடலின் பெருக்கல் விதி அல்லது பெருக்கல் விதி ("product rule") என்பது, இரண்டு அல்லது இரண்டுக்கு மேற்பட்ட சார்புகளின் பெருக்கலாக அமையும் சார்பினை வகையிடும் வழிமுறையைத் தருகின்ற ஒரு விதியாகும்.

இவ்விதியின் கூற்று:

"f" , "g" வகையிடத்தக்கச் சார்புகள் எனில்:

லைப்னிட்சின் குறியீட்டில் இவ்விதி:

வகையீடுகளின் குறியீட்டில் இவ்விதியைப் பின்வருமாறு எழுதலாம்:

இவ்விதியின்படி மூன்று சார்புகளின் பெருக்கலாக அமையும் சார்பின் வகைக்கெழு:

இந்தப் பெருக்கல் விதி லைப்னிட்சின் கண்டுபிடிப்பாகக் கருதப்படுகிறது (மாற்றுக் கருத்தும் உள்ளது). லைப்னிட்ஸ் இவ்விதியை வகையீடுகளைக் கொண்டு விளக்கியுள்ளார். 

"u"("x") , "v"("x") இரு வகையிடக்கூடிய சார்புகள் எனில் "uv" இன் வகையீடு:

"du"·"dv" மதிப்புத் தவிர்க்கத்தக்க அளவு சிறியதாகையால் அதை விட்டுவிடக் கிடைப்பது,

இது பெருக்கல் விதியின் வகையீட்டு வடிவமாகும்.

"dx" ஆல் வகுக்க, 

இதனைப் பின்வருமாறும் எழுதலாம்:



பெருக்குத்தொகையில் உள்ள இரு சார்புகளில் ஒன்று மாறிலியாக இருந்தால் பெருக்கல் விதியானது மாறிலிப் பெருக்கல் விதியாக மாறிவிடும்.

பெருக்கல் விதிப்படி,

மாறிலி c இன் வகைக்கெழு பூச்சியம் என்பதால்,

பொதுவாக வகையிடும்போது நிகழக்கூடிய ஒரு பிழை ("uv") இன் வகைக்கெழுவை ("u" ′)("v" ′) எனக் கருதிவிடுவது ஆகும். லைப்னிட்சுக்கும் இத்தவறு நேர்ந்ததுண்டு ஆனால் இவ்வாறு உண்மையில் அமையாது என்பதற்கு எளிதாக மாற்று எடுத்துக்காட்டுகளைத் தரமுடியும்.

பெருக்கல் விதியை எல்லைகளின் பண்புகளையும் வகையிடலின் வரையறையும் பயன்படுத்தி நிறுவுதல்.

"ƒ" , "g" -என்பவை "x" இல் வகையிடத்தக்கச் சார்புகள் எனில்,

இதிலுள்ள formula_17 என்பது பெரிய செவ்வகத்தின் பரப்புக்கும் சிறிய செவ்வகத்தின் பரப்புக்குமுள்ள வித்தியாசம் ஆகும்.

இவ்விரண்டு செவ்வகங்களுக்கு இடையேயுள்ள பகுதியை இரு செவ்வகங்களாகப் பிரிக்கலாம். இவ்விரு பகுதிகளின் பரப்புகளின் கூடுதல்:

formula_19 = formula_20 என்பதால்,

இதை (1) இல் பயன்படுத்த,

இதிலுள்ள அனைத்து எல்லைகளின் மதிப்பையும் காண முடியும் என எடுத்துக்கொண்டால், 

இப்பொழுது




இம்முடிவுகளை (5) இல் பயன்படுத்த,

வேறுபல முறைகளிலும் இவ்விதியை நிறுவ முடியும்.

பெருக்கல் விதியை இரண்டுக்கும் மேற்பட்ட சார்புகளுக்கும் விரிவுபடுத்தலாம்:



பெருக்கல் விதியை இரு சார்புகளின் பெருக்கலாக அமையும் சார்பின் "n" ஆம் வரிசை வகையிடலுக்குப் பொதுமைப்படுத்தலாம்:

பொதுமைப்படுத்தப்பட்ட பெருக்கல் விதி, பொது லைப்னிட்ஸ் விதி அல்லது லைப்னிட்ஸ் விதி என அழைக்கப்படுகிறது.

உயர்வரிசை பகுதி வகையிடலுக்கான பொதுமைப்படுத்தப்பட்ட பெருக்கல் விதி:

மூன்றாம் வரிசைப் பகுதி வகையிடல்:




</doc>
<doc id="158043" url="https://ta.wikipedia.org/wiki?curid=158043" title="பொறிஸ் பெக்கர்">
பொறிஸ் பெக்கர்

பொறிஸ் பெக்கர் 22, நவம்பர், 1967, லைமன், ஜெர்மனி (Boris Franz Becker) ஒரு முன்னாள் ரெனிஸ் வீரரும், ஒலிம்பிக் சம்பியனும் ஆவார். இவர் ரெனிஸ் வரலாற்றில் குறிப்பிடத்தக்கவர். 6 கிராண்ட் சிலாம் பட்டங்களை வென்றவர். 3 விம்பிள்டன் பட்டங்களை வென்றவர். தனிநபர் ஆட்டத்தில் 49 தடவைகளும், இரட்டையர் ஆட்டத்தில் 15 தடவைகளும் வெற்றி பெற்றவர். 
உலக ரெனிஸ் தரவரிசையில் 12 வாரங்கள் தொடர்ந்து முதலிடத்திலிருந்து சாதனை படைத்தவர். தனது 17வது வயதில் தனிநபர் ஆண்கள் விம்பிள்டன் போட்டியில் வெற்றி பெற்று இன்று வரை ரெனிஸ் வரலாற்றில் இளம் விம்பிள்டன் வீரனாக இருப்பவர்.

மேற்கு ஜெர்மனியில் பிறந்த இவர் செக்கொஸ்லொவோக்கியாவில் வளர்ந்தார். இவரது பெற்றோர்கள் கத்தோலிக்க மதத்தைச் சேர்ந்தவர்கள். இவரது தாயாரின் குடும்பத்தின் ஒரு பகுதியினர் யூத இனத்தைச் சேர்ந்தவர்கள். , . இவரது தந்தை கார்ல் ஹைன்ஸ் ஒரு கட்டிடக் கலைஞர்.


</doc>
<doc id="158050" url="https://ta.wikipedia.org/wiki?curid=158050" title="தொதல்">
தொதல்

தொதல் அல்லது தொடோல்() ,() என்பது இலங்கைச் சோனகர் சமையலில் இடம்பெறும் ஒரு இனிப்புவகை உணவு ஆகும். இது இலங்கையின் தென் மாகாணதில் தோன்றிய ஒரு இனிப்புவகை. இது மலாயர் வழியாக இலங்கை வந்திருக்கலாம் எனவும் கருதப்படுகிறது இப் பண்டம் யாழ்ப்பாணத்தில் தோன்றியதாகவும் கூறப்படுகிறது. இதனைப் பச்சரிசி, தேங்காய், சீனி, பயறு, முந்திரி, ஏலக்காய் உட்பட்ட பொருட்களைப் பயன்படுத்திச் செய்வர்.

யாழ்ப்பாணத்தில் இப்பலகாரம் சர்க்கரைக் கழி என்று அழைக்கப்படுகிறது.சிங்களவர்கள் இதனைக் களுதொதல் என்பார்கள். அவர்கள் கித்துள்பனங்கட்டியையே தொதலுக்குப் பயன்படுத்துவார்கள்.


இவற்றை ஒன்றாகக் கலந்து நுண்ணலை அடுப்பில் வைத்து 10 நிமிடங்கள் வேகவைக்கவும். பின்னர் நன்றாகக் கிளறிவிட்டு மீண்டும் 10 நிமிடங்கள் வேகவைக்கவும். இப்படி மேலும் இருதடவைகள் செய்ய வேண்டும். நான்காவது தடவை கலவையை நன்கு கிளறிய பின்னர் மேலும் 8 நிமிடங்கள் வேகவைக்கவும். இறுதியாகக் கலவையை எடுத்து ஏலம், முந்திரிப்பருப்பு ஆகியவற்றைச் சேர்த்து கலந்து மேலும் எட்டு நிமிடங்கள் வேகவைத்து எடுத்தால் வேண்டும்.


</doc>
<doc id="158053" url="https://ta.wikipedia.org/wiki?curid=158053" title="ஈழத்தமிழர் சமையல்">
ஈழத்தமிழர் சமையல்

ஈழத்தமிழர் சமையல் என்பது தமிழர் சமையலில் தனித்துவம் மிக்க உணவுகளையும், சமையல் நுட்பங்களையும், கருவிகளையும், விருந்தோம்பல் பண்புகளையும் கொண்ட ஒரு சமையல் ஆகும். ஈழத்தமிழர் தாயகப்பகுதியின் சூழலியல், இலங்கையில் வாழும் பிற சமூகங்களின் உணவு வழக்கங்கள், கேரளத் தாக்கம், புகலிடச் சமையல்களின் தாக்கம் ஆகியன ஈழத்தமிழர் சமையலில் பல தனித்துவ அம்சங்களை கொண்டுவந்துள்ளன.

ஈழத்தமிழர் தாயகப்பகுதி பனை, தென்னை, மா, பிலா, வாழை, மரக்கறிகள், பல்வேறு தானியங்கள், சுவைப்பொருட்கள், கடலுணவுகள் நிறைந்தது. எனவே இயல்பாக இவை சமையலில் இடம்பெறுகின்றன. குறிப்பாக , மிகையான தேங்காய், மிளகாய்ப் பயன்பாடு, கடலுணவுகள் இங்கு அதிகம். கூழ், கொத்து ரொட்டி, இடியப்பம், பனங்காய்ப் பணியாரம், தொதல் போன்றவை ஈழத்தமிழர் சமையலில் இடம்பெறும் நன்கு அறியப்பட்ட உணவுகள் ஆகும்.



</doc>
<doc id="158056" url="https://ta.wikipedia.org/wiki?curid=158056" title="காற்றுச் சுழலி">
காற்றுச் சுழலி

காற்றுச் சுழலி ("wind turbine") என்பது காற்றின் இயக்க ஆற்றலை மின்னாற்றலாக் மாற்ற உதவும் ஓரு இயந்திரம் ஆகும். காற்றுச்சுழலியானது காற்று மின்னேற்றியில் மின்சாரத்தை சேமிக்க பயன்படுகிறது.

தற்கால பொறியியல் மற்றும் தொழினுட்பமுறைகளில் காற்றுச்சுழலியின் தேவை அதிகரிப்பிற்கு ஏற்றாற்போல, அது கிடைமட்ட மற்றும் செங்குத்து அச்சு சுழலிகளாக வகைபடுத்தப்படுகிறது. காற்றின் மூலம் ஆற்றலானது பெறப்படுவதால் இச்செயல்முறை புதுப்பிக்கத்தக்க ஆற்றல் வளங்களுள் ஒன்றாகக் கருதப்படுகிறது. அதாவது இந்த ஆற்றலை மீண்டும் மீண்டும் உற்பத்தி செய்து பயன்படுத்திக்கொள்ள இயலும்.

"நேர்க் காற்று" என்பது ஒரே திசையை நோக்கிச் சீரான வேகத்தில் தொடர்ச்சியாகவும் அலைகள் குறைந்தும் வீசும் காற்று ஆகும். புவியமைப்பின் காரணமாகப் பல இடங்களில் நேர்க் காற்று வீசும். இந்த வகைக் காற்று காற்றாலைகளுக்குப் பெரிதும் பயன் உள்ளதாக அமையும். காற்றுச் சுழலிகளுக்கு அதிக காலத்திற்குக் நேர் காற்று தேவைப்படுகிறது என்பதால் இவ்வகைக் காற்று வீசும் இடங்களில் தான் பெரும்பாலான காற்றுச் சுழலிகள் அமைக்கப் படுகின்றன. அதனால் பெருமளவு மின்சாரத்தை உற்பத்தி செய்ய முடியும்.

"அலைக் காற்று" நேர்க்காற்றில் இருந்து சற்றுத் துண்டிக்கப்பட்டது. விட்டு விட்டு வீசும் தன்மை கொண்டது. இது ஒரு சில இடங்களில் மட்டுமே காணப்படுகின்றது. உதாரணமாக, சிறிய மலைப் பள்ளத்தாக்குகளைத் தாண்டிவரும் காற்று, அல்லது பெரும் காடு அல்லது வெளிகளில் இருந்து வரும் காற்று, பெரும் கடல் அலைகளில் மோதிவரும் காற்று, சூடான வெப்ப நிலையில் இருந்து குளிரான வெப்ப நிலைக்கு வரும் காற்று ஆகியவற்றைக் கூறலாம். இந்த வகைக் காற்றினால் காற்றாலைகளில் அதிக மின்சாரம் உற்பத்தியினைப் பெற இயலாது. காற்றுச் சுழலியின் பாதுகாப்புக் காரணமாகவும், இக்காற்றின் போது சுழலிகள் சில நேரங்கள் தொழிற்படாமல் நிறுத்தப்படும்.

மேல் காற்று ஆனது அதிகக் காலங்களுக்குக் கிடைக்கக் கூடியதாகும். மேட்டுப் பிரதேசம், அல்லது மலைப்பிரதேசம் அல்லது கடல் நீரில் இருந்து 50 மீற்றர் உயரத்திலும் இவ்வகைக் காற்றைக் காணலாம். அதே வேளை நேர்க் காற்றாக உள்ளதனால் இந்த காற்று, காற்றுச் சுழலி இயந்திரத்துக்கு பெரிதும் உதவியாக உள்ளது. உதாரணத்துக்கு, விளையாட்டுப் பட்டம் மேல் காற்றுக்குச் சென்றடைந்தால் அப் பட்டம் பெரும்பாலும் நிலத்தில் விழாது எனலாம்.

சுழல் காற்று என்பது பெரும்பாலும் மாரி அல்லது மழைக் காலத்தில், மழையுடன் வரக்கூடிய காற்றாகும். ஒரு சில பிரதேசங்களில் இருக்கும் வெப்பமும் குளிரும் காரணமாகக் காற்றின் தன்மை மாறி ஒரு வகைச் சுழல் காற்றாக மாறுகிறது. அப்போது அதன் வேகமும் அதிகரிக்கும். அதே நேரத்தில் அதன் திசைகளும் மாறும். இதன் காரணமாக, தானியங்கிப் பொறிமுறைகள் அற்ற காற்றுச் சுழலிகளை இயக்குவது ஆபத்தானது என்பதால், இந்தச் சுழற்காற்று வீசும்போது அனைத்துக் காற்றுச் சுழலிகளும் செயல் படுத்துவது நிறுத்தி வைக்கப்படும்.

காற்றுச் சுழலிக்குக் காற்றின் வேகம் ஒரு முக்கியமான பண்பு ஆகும். காற்றுச் சுழலியானது திறம்படச் செயற்பட வேண்டுமாயின் காற்றின் வேகம் ஒரு வினாடிக்கு ஐந்து மீற்றர் தூரத்தில் இருந்து பதினைந்து மீற்றர் வரை இருக்க வேண்டும். அந்நிலையில் காற்றுச் சுழலிகள் உச்சத் திறனோடு செயல்படக்கூடியவை. அதே வேளை காற்றின் வேகம் வினாடிக்கு நான்கு மீற்றர் வேகமாக இருந்தால் காற்றுச் சுழலிகள் தொடர்ந்து செயல்படும் என்றாலும் அவற்றின் திறன் குறைவாகவே இருக்கும். இதன் காரணமாக மின் உற்பத்தியும் குறைவாக இருக்கும். ஒரு வினாடிக்குக் காற்றின் வேகம் நான்கு மீற்றருக்குக் குறைவாக இருப்பின் காற்றுச் சுழலிகள் செயல்படா. அத்தோடு ஒரு காற்றுச் சுழலி செயற்பட்டுக் கொண்டிருக்கும் போது காற்றின் வேகம் ஒரு வினாடிக்குப் பதினைந்து மீற்றருக்கு மேல் சென்றால் காற்றுச் சுழலிகளுக்குப் பேராபத்தைத் தரும் என்பதால் பாதுகாப்பு கருதித் தானியங்கிப் பொறிமுறையைப் பயன்படுத்திக் காற்றுச் சுழலிகள் நிறுத்தப்படுவது இயல்பு.

காற்றாடி என்பது காற்றின் அழுத்தம் காரணமாக அசையக் கூடியது அல்லது சுற்றக்கூடியது. இவை பல பரிமாணங்களைக் கொண்டுள்ளன, அவை பின் வருமாறு: ஒற்றைத் தகடு, இரட்டைத் தகடு, மூன்று தகடு, நான்கு தகடு, எட்டுத் தகடு, பன்னிரண்டு தகடுகளை கொண்டனவாகும். ஆரம்ப காலத்தில் பொறிமுறைகள் குறைவாகக் காணப்பட்டதனால், நான்கு, எட்டு, பன்னிரண்டு தகடுகளைக் கொண்ட காற்றுச் சுழலிகளே பயன்படுத்தப்பட்டன. ஆனால் இவ் வகை காற்றுச் சுழலிகள் காற்றின் அழுத்தம் அல்லது வேகம் காரணமாகக் காற்றை எதிர்த்துச் செயல்பட இயலாமையும், ஆபத்துக்களையும் ஏற்படுத்தின. இதன் காரணமாகத் தற்போதைய காலத்தில் மூன்று தகடுகளை கொண்ட காற்றுச் சுழலிகளே செயல்பாட்டுக்குத் தகுந்தவை என்ற முடிவுக்கு இறுதியாக ஆராய்ச்சியாளர்கள் வந்துள்ளனர். அதே வேளை காற்று சுழலிகளின் தகடுகளின் நீளமும் பல அளவுகளைக் கொண்டுள்ளது. 2012 காலப்பகுதியில் ஒரு தகட்டின் சுற்றின் நடு விட்டம் எடுத்துக்கொண்டால் அதன் நடு விட்டம் நூற்றி இருபது மீற்றர் வரைக்கும் காணப்படும். ஆனால் பெரும்பாலான காற்றுச் சுழலிகள் நாற்பது மீற்றர் முதல் நூறு மீற்றர் வரையே பாவிக்கப்படுகின்றன. காற்றுச் சுழலிகளின் தகடுகளின் நீளம் ஒரு காற்றுச் சுழலியின் கோபுரத்தின் உயரத்தையும் அதில் பொருத்தபட்டு இருக்கும் இயந்திரத்தின் வலுவை பொறுத்தும் மாறுபடும். காற்றுச் சுழலிகளின் அதிகூடிய உயரமாக நூற்றி ஐம்பது மீற்றர் வரை காணப்படுகின்றன.

காற்றாடிகளின் செயல்பாடாக இரண்டு உள்ளன.

காற்றுச் சுழலி வகைகள் இரண்டாகும்

மேலும் கீழும் சுற்றும் காற்றாலை(Horizontal) 
காற்றாலைகளை ஆரம்ப காலத்தில் நிலத்தடியில் இருக்கும் நீரை மேலே எடுப்பதற்காகவும், வேளாண்மை செய்பவர்கள் தங்கள் அன்றாட நீர்த்தேவையை பூர்த்தி செய்வதற்காகவும், இவ் வகை காற்றாலைகளை பயன்படுத்த ஆரம்பித்தனர். அதன் பின், கோதுமை போன்ற தானியங்களை அரைப்பத்துக்கும் காற்றின் சக்தியை இது போன்ற காற்றாலைகள் மூலம் மாற்று சக்திகளுக்காக பயன் படுத்தப்பட்டது, அதே நேரத்தில் ஆரம்ப காலத்தில் காணப்பட்ட காற்றாலைகளுக்கு பாரிய அளவு இயந்திர போறிமுறைகளோ, அல்லது பாரிய தொழில் நுட்பன்களோ காணப்படவில்லை. அத்தோடு இவைகளின் உயரமும் குறைவாகவே காணப்பட்டன. ஆரம்ப காலத்தில் இந்த வகை காற்றாலைகள் மரம், மரப்பலகை, மற்றும் இரும்புத்தகடுகள் போன்றவற்றினால் உருவாக்கப்பட்டவை. இந்தவகை காற்றாலைகள் நீளம் குறைவானதும், அகலமானதுமாக தகடுகளை கொண்டன. அதே வேளை நீளம் மற்றும் அகலம் குறைவான அதிக எண்ணிக்கையிலான (8,12) தகடுகளை கொண்டவும் காணப்பட்டது, பல காலங்களின் பின் இந்த வகை காற்றாலைகளில் இருந்தும் மின்சார உற்பத்தியும் செய்யப்பட்டன ஆனால் போதுமான அளவோ அல்லது அதிக சக்தி கொண்டா மிஞ்சாரத்தையோ இவைகளால் உற்பத்திசெய்யும் திறன் அற்றவையாகவே காணப்பட்டன. இதன் காரணமாக மின்சார உற்பத்திக்காக புதிய வகை காற்றுச் சுழலிகளை ஆராச்சியாளர்கள் உருவாக்கினார்கள்.

மேலும் கீழும் சுற்றும் காற்றுச் சுழலி(Horizontal)

காற்றுச் சுழலி, காற்றாலைகளின் அடுத்த பரிமானமாகும். இவை ஆரம்பத்தில் நீளமான ஒற்றை தகடுகளை கொண்டதும், நூலிழைகளினால் தயாரிக்கபட்ட தகடுகளையும், உயரமான இரும்புத் தகட்டினால் ஆனா கோபுரங்களை கொண்டதுமாக அமைக்கப் பட்டன. ஆனால் இவற்றின் பயன் பாடு குறைந்து காணப்பட்டதனால், நூலிழை கொண்டு தயாரிக்கப்பட்ட இரட்டை தகடுகளை உடைய காற்றுச் சுழலி உருவாகப்பட்டன், இந்த வகை காற்றுச் சுழலிகளில் இருந்தும் அதி சக்தி கொண்டா மின் உற்பத்தியை பெறமுடியாமல் போகவே, ஆராச்சியாளர்கள் மாற்று திட்டத்தை வகுத்து நூலிழைகளை கொண்டு தயாரிக்கப்பட்ட நீளமான மூன்று தகடுகளை உடையதும், அதே வேளை அதிக உயரமானதுமான காற்றுச் சுழலிகளை உருவாக்கி அதில் வெற்றியும் கண்டார்கள். இதன் அடிப்படையில் சீமேன்டினால் ஆனா உயரமான கோபுரங்களை கட்டி அந்த கோபுரத்தின் உச்சியில் மின்சாரம் உற்பத்தி செய்யும் இயந்திரங்களை பொருத்தி அதன் முன் பக்கத்தில் காற்றுச் சுழலிகளின் காற்றாடித் தகடுகளை இணைத்து அதன் மூலம் பெருமளவு மின்சாரத்தை பெற்றார்கள். ஆனால் இங்கும் ஒரு பாதுகாப்பு பிரச்சனை உருவாகியது காற்றாடிகள் சுற்றும் போது அதன் எதிர் தாக்கம் அந்த சீமேந்து கோபுரங்களை சற்று தாக்க ஆரம்பித்தன இதனால் சீமேந்து கோபுரங்களில் வெடிப்புகள் உருவாக்கி காற்றுச் சுழலியை நீண்ட காலம் செயல்படமுடியாத வகையில் பாதிப்புகளை உருவாக்கியது. அதனால் 2000 ஆண்டு காலத்துக்கு பின் உருவாக்கப்பட்ட பெரும்பாலான கற்றுச் சுழலிகள் (காற்று சுழலிக்கு ஏற்ப) 40, 50, 60, 70,cm தடிப்பு உடைய இரும்புக்குளாய்களை கொண்டு கோபுரங்கள் உருவாக்கப் பட்டன. இந்த வகை கோபுரங்கள் அதிக காலங்களுக்கு பாதிப்புகள் இல்லாது பயன்படகூடியன. அதே நேரத்தில் காற்றுச் சுழலிகளுக்கு பாதுகாப்பாகவும் உள்ளன. இந்த வகை காற்றுச் சுழலிகளுக்கு அதி உச்ச தொழில்நுட்பங்களும் சேர்க்கப்பட்டுள்ளன என்பது குறிப்பிடத்தக்கது.

பக்கவாட்டில் சுற்றும் காற்றுச் சுழலி(Vertical)

காற்றுச் சுழலி என்பது இரு வகைகளாக செயல்படுகின்றன.
"மேலும் கீழும் சுற்றும் காற்றுச் சுழலி(Horizontal)"
தானியங்கி செயல்பாடு இதில் தானியங்கி செயல்பாடானது, காற்றுச் சுழலியின் காற்றாடிச் தகடுகள் ஒருமுறை சுற்றும் போது (360°) தானியங்கி செலுத்தம் மூலம் மின்னியற்றி 77,4 சுற்றுகளை சுற்றுகின்றன. இதனால் காற்று குறைவாக இருந்தாலும் இந்த வகை காற்றுச் சுழலிகள் செயல்பட கூடியவை ஆகும்.

நேரடி செயல்பாடு இதில் நேரடி செயல்பாடானது காற்றுச் சுழலியின் காற்றாடி ஒரு முறை சுற்றும் போது அச்சில் பொருத்தப்பட்டு இருக்கும் பற்சில்லு உதவியின் மூலம் மின்னியற்றிக்கு தேவையான அளவு சுற்றை மேலதிகமாக கொடுக்கின்றன அதன் மூலம் மின்னியற்றி சுற்றுகின்றன. ஆனால், காற்றில் வேகம் குறைவடையும் போது இதன் மின் உற்பத்தியும் பெருமளவில் குறையும் அல்லது தனது செயல்பாதடை இது நிறுத்திவிடும்.

குறிப்பு:மின்னியற்றியின் செயல்ப்பாட்டுக்கான சுற்றுக்கு ஏற்றவாறே இவை அனைத்தும் செயல் படும்.

காற்றுச் சுழலியின் தகடு காற்றுச் சுழலியின் காற்றாடித் தகடுகளும் தன்னை தானே சுற்ற கூடியவை, அவை காற்றின் வேகத்துக்கு ஏற்றால் போல் தன் பாகை சுற்றுகளை மாற்றி அமைக்கும், இதுவும் தானியங்கி மூலமே இப்போது செயல்படுகின்றன. பொதுவாக இவை 90° சுற்றும் திறன் கொண்டவை.
காற்றின் வேகம் அதிகரிக்கும் போது, காற்றின் வேகத்துக்கு ஏற்றால் போல் தனது சுற்று எவ்வளவு இருக்க வேணுமோ அதற்கேற்றால் போல் தன் பாகையை குறைக்கும். காற்றின் வேகம் குறைவாக இருப்பின் தன் பாகை அளவை கூட்டும்.

உதாரணம்: காற்றின் வேகம் ஒரு வினாடிக்கு பத்து மீற்றர் இருக்குமே ஆனால் காற்றாடி தகடுகள் 45° அளவுக்கு அனைத்து தகடுகளும் திரும்பிவிடும், அதே வேளை காற்றின் வேகம் குறைந்து வினாடிக்கு 5 மீற்றர் என்ற அளவில் இருந்தால் காற்றாடி தகடுகள் அனைத்தும் 65° என்ற அளவுக்கு திரும்பிவிடும். அதாவது காற்றின் வேகம் குறையுமே ஆனால் தன் பாகை அளவை கூட்டும், காற்றின் வேகம் அதிகரிக்குமானால் தன் பாகை அளவை குறைக்கும். இவை அனைத்தும் காற்றுச் சுழலி செயல்பாட்டில் இருக்கும் போதே நிகழும்.

காற்றின் திசை 
காற்றின் திசை மாறுபடுமே ஆனால், காற்றுச் சுழலியின் அனைத்து செயல்பாடுகளும் உடனடியாக தானியக்கி மூலம் நிறுத்தப்பட்டுவிடும். அதேவேளை உடனடியாக காற்றின் திசை அறியப்பட்டு ஒரு மணி நேரத்துக்குள்ளேயே கோபுரத்தில் போருத்தபட்டு இருக்கும் காற்றுச் சுழலி காற்றின் திசையை நோக்கி 
தானியக்கி பொறிமுறை மூலம் திரும்பும் தன்மை கொண்டதும், இரு பக்கமாக திரும்பக்கூடியது. இது ஒரு பக்கமாக 270° அளவுக்கு திசையை மாற்றும் திறன் கொண்டது. அத்தோடு அனைத்து செயல்பாடும் சரியாக உறுதி படுத்தபட்ட நேரத்தில் மீண்டும் செயல்பட ஆரம்பிக்கும்.

2012 ஆண்டில் காற்றுச் சுழலிகளில் பயன்படுத்தப்படும் தொழினுட்பங்கள் பின்வருமாறு:

மின்னியக்கி வகைகள் இரண்டு அவையாவன:

மேலே குறிப்பிடப்பட்ட இரண்டு வகை மின்னியக்கிகள் காற்றுச் சுழலிகளில் பயன்படுத்தப்பட்டாலும், ஒரு குறிப்பிட்ட அளவு வலுவுடைய மின்னியக்கிகளே காற்றுச் சுழலிகளுக்கு ஏற்ப்புடையனவாக உள்ளன. 4500(kW) கிலோவாட் வரையிலான மின்னியக்கிகள் பொதுவாக பாவிக்கப்பட்டாலும் அதிகூடிய வலுவுடைய 8000(kW) கிலோவாட் கொண்டா மின்னியக்கிகளும் பாவிக்கப்படுகின்றன.



</doc>
<doc id="158058" url="https://ta.wikipedia.org/wiki?curid=158058" title="உழுத்தம் சுவாலை">
உழுத்தம் சுவாலை

உழுத்தம் சுவாலை எனப்படுவது ஈழத்து உணவுகளில் ஒன்றாக இடம்பெறும் ஒரு இனிப்புச் சிற்றுண்டி ஆகும். இந்த சிற்றுண்டி ஆனது காலை நேரங்களில் பள்ளிக்கு செல்லும் பிள்ளைகளுக்கோ அல்லது வேலைக்கு போகும் குடும்ப உறுப்பினர்களுக்காக அதி உச்ச புரதச் சத்துக்களை கொண்ட உணவாகும். அதே வேளை குறிகிய நேரத்தில் தயாரிக்க கூடியதாகவும் இது அமைந்துள்ளது.

உழுத்தம்மா, அரிசிமா, சீனி, போன்றவற்றை கலந்து சிறிதளவு தண்ணீர் விட்டுக் குழைப்பர் அல்லது பிசைவார். பின்னர் இடியப்ப உரலினால் இடியப்ப தட்டில் பிழிந்து அவற்றை ஆவியில் அவித்து எடுப்பர். பெரும்பாலான ஈழத் தமிழர்கள் விரும்பி உண்ணும் உணவாகும்.


</doc>
<doc id="158059" url="https://ta.wikipedia.org/wiki?curid=158059" title="பொரி விளாங்காய்">
பொரி விளாங்காய்

பொரி விளாங்காய் எனப்படுவது தமிழர் சமையலில் இடம்பெறும் ஒரு இனிப்புச் சிற்றுண்டி ஆகும். இதனை நீண்ட காலம் வைத்து உண்ண முடியும் என்பதால் தொலை தூரம் வேலைக்குப் போகிறவர்கள் இதனை எடுத்துச் செல்வர். இது அரிசிமா, உழுத்தமா, பயத்தம்மா, சீனிப்பாணி உட்பட்ட பொருட்களைப் பயன்படுத்தி செய்வர். 


</doc>
<doc id="158060" url="https://ta.wikipedia.org/wiki?curid=158060" title="அமெரிக்கக் காட்டெருது">
அமெரிக்கக் காட்டெருது

அமெரிக்கக் காட்டெருது அல்லது அமெரிக்க பைசன் ("American bison") எனப்படுவது 19ம் நூற்றாண்டுக்கு முன்பு வட அமெரிக்கக் கண்டத்தில் பெருந்தொகையில் காணப்பட்ட காட்டெருது இன விலங்கு ஆகும். அமெரிக்க முதற்குடி குழுக்கள் பலவற்றின் உணவு, பொருளாதார, ஆன்மீக மூலதாரமாக அமைந்த இந்த விலங்குகள் ஐரோப்பியரின் வருகையின் பின்பு அவர்களால் பெருந்தொகையில் வணிகத்துக்காக வேட்டையாடப்பட்டு இன அழிவின் நிலைக்குத் தள்ளப்பட்டன. அண்மைக் காலத்தில் இவை சில தேசியப் பூங்காக்ககளில் மீள் அறிமுகப்படுத்தப்பட்டு மீண்டு வருகின்றன. இன்று ஐக்கிய அமெரிக்காவில் வாழும் மிகப் பெரிய விலங்கு இதுவே ஆகும்.

அமெரிக்கக் காட்டெருதுகள் ஆற்றுப் பள்ளத்தாக்குகளிலும் பிரெய்ரிப் புல்வெளி, மற்றும் சமவெளிப் பகுதிகளிலும் வாழ்கின்றன. மேலும் செங்குத்தாக அமையாத மலைப்பாங்கான பகுதிகளிலும் வாழ்கின்றன.


</doc>
<doc id="158062" url="https://ta.wikipedia.org/wiki?curid=158062" title="மலேசிய இந்தியர்களின் பட்டியல்">
மலேசிய இந்தியர்களின் பட்டியல்

மலேசிய இந்தியர்களின் பட்டியல் ("List of Malaysian Indians") பின்வருமாறு:-



</doc>
<doc id="158063" url="https://ta.wikipedia.org/wiki?curid=158063" title="அசீம் திரிவேதி">
அசீம் திரிவேதி

அசீம் திரிவேதி ("Aseem Trivedi", பிறப்பு: 1987) ஓர் இந்திய அரசியல் கேலிச்சித்திரக்காரரும் செயல் முனைப்பாளரும் ஆவார். ஊழலுக்கு எதிராக "ஊழலுக்கெதிரான கேலிச் சித்திரங்கள்" என்ற தமது இயக்கத்தின் மூலமாக பரவலாக அறியப்பட்டார். இந்திய இணையத் தணிக்கைக்கு எதிராக குரலைக் காப்பாற்றுங்கள் என்ற இயக்கத்தை நிறுவிய உறுப்பினர்களில் ஒருவர். இவருக்கு "கேலிச்சித்திரக்காரர்களின் உரிமைக்கான பன்னாட்டு பிணையம்" (CRNI) 2012ஆம் ஆண்டுக்கான கேலிச்சித்திர ஆசிரியராக துணிவு என்ற விருதை வழங்கியுள்ளது.


</doc>
<doc id="158064" url="https://ta.wikipedia.org/wiki?curid=158064" title="குரலைக் காப்பாற்றுங்கள்">
குரலைக் காப்பாற்றுங்கள்

குரலைக் காப்பாற்றுங்கள் (Save Your Voice) இந்தியாவில் இணையத் தணிக்கைக்கு எதிரான ஓர் இயக்கமாகும். இதனை கேலிச் சித்திரக்காரரான அசீம் திரிவேதியும் இதழாளர் அலோக் தீக்சித்தும் சனவரி 2012இல் நிறுவினர். இந்த இயக்கம் 2000ஆம் ஆண்டு தகவல் தொழில்நுட்பச் சட்டத்தின் கொடுங்கோல் பண்பிற்கு எதிராக இணையம் மக்களாட்சி நெறிகளின்படி கட்டுப்படுத்தப்பட வேண்டும் என்று போராடி வருகிறது. 


</doc>
<doc id="158079" url="https://ta.wikipedia.org/wiki?curid=158079" title="சிம்சோன்">
சிம்சோன்

சிம்சோன் (, ஆங்கிலம்: "Samson", சாம்சோன், ) எனப்படும் "சூரிய மனிதன்" எனும் பொருளுடையவர் () ரனாகில் (எபிரேய விவிலியம்) நீதித் தலைவர்கள் அதிகாரங்கள் 13 முதல் 16 வரை உள்ள பகுதியில் குறிப்பிடப்பட்டுள்ள பழைய இசுரவேலரின் நீதித்தலைவர் ஆவார்.

விவிலியத்தின்படி இஸ்ரயேல் மக்களைப் பிலிஸ்தியர்களின் கையிலிருந்து விடுவிக்கக் கடவுளால் மிகுந்த ஆற்றல் அளிக்கப்பட்டவர் ஆவார். இவர் தம்மீது கர்ச்சித்துக்கொண்டு பாய்ந்த சிங்கக்குட்டி ஒன்றை இரண்டாக வெறுங்கையால் கிழித்தார் எனவும் ஒரு கழுதையின் பச்சைத் தாடை எலும்பைக் கொண்டு ஆயிரம் பேரைக் கொன்றார் எனவும் விவிலியத்தின் பழைய ஏற்பாடு குறிக்கின்றது.

இசுரேலில் உள்ள டெல் டெசோராவின் இவரின் அடக்க இடம் இருப்பதாக யூதரும், கிறித்தவரும் நம்புகின்றனர்.



</doc>
<doc id="158085" url="https://ta.wikipedia.org/wiki?curid=158085" title="யோசுவா">
யோசுவா

யோசுவா (; , ), என்பவர் தோராவில் குறிப்பிடப்பட்டுள்ள ஓர் நபரும், இசுரேலுக்கான உளவாளிகளில் ஒருவரும் (எண் 13-14), மோசேக்கு உதவியாக விடுதலைப் பயணத்தில் இருந்தவரும் ஆவார். இவர் எபிரேய விவிலியத்தின் யோசுவா நூலின் மத்திய பாத்திரமும் ஆவார். விடுதலைப் பயண நூலின்படியும் எண்ணிக்கை நூலின்படியும் யோசுவா நூலின்படியும், இவர் இசுரேலிய கோத்திரங்களின் தலைவராக மோசேயின் மரணத்தின் பின் திகழ்ந்தார். ஓசேயா என முன்பு பெயர் கொண்டிருந்த இவருடைய தந்தை எபிராயிம் கோத்திரத்தைச் சேர்ந்த நூன் ஆவார். ஓசேயா என்ற இவரை மேசே யோசுவா என அழைத்தார்.() தனது பற்றுறுதி காரணமாக மிகச்சிறந்த போர் வீரராகவும் திகழ்ந்தார். 


</doc>
<doc id="158086" url="https://ta.wikipedia.org/wiki?curid=158086" title="பருத்திப்பால்">
பருத்திப்பால்

பருத்திப்பால், கூழ்மநிலையில் இருக்கும் ஒரு இனிப்புச்சுவையான உணவு வகையாகும். தமிழ்நாட்டின் மதுரையில் சாலையோரக்கடை முதல் எல்லா இடங்களிலும் கிடைக்கும். ஜிகர்தண்டா போல பருத்திப்பாலும் மதுரையில் மிகவும் பிரசித்தம். இது பச்சரிசிமாவு, பருத்திவிதை, கருப்பட்டி, ஏலக்காய், சுக்கு, தேங்காய்த் துருவல் ஆகியவற்றைக்கொண்டு தயாரிக்கப்படுகிறது.சங்க இலக்கியத்திலும் பருத்திக் கொட்டையை உணவிற்காகப் பெண்கள் சேகரித்து வைத்துள்ள செய்தி பதிவாகியுள்ளது. பாரம் எனப்படும் பருத்திப்பூவை எடுத்த பின்னர் அதை மூட்டைகளில் கட்டி வீட்டிற்கு எடுத்துச்செல்வர். இதனால் நெஞ்சுவலி தோன்றும். இதற்கு பருத்திக்கொட்டையிலிருந்து பனைவெல்லம் சேர்த்து தயாரிக்கப்படும் பருத்திப்பால் சிறந்த மருந்தாகும்.பருத்திக்கொட்டையை கொக்கு போன்ற பறவைகள் உணவாக உட்கொள்வதை பல சங்கப் பாடல்கள் பதிவு செய்துள்ளன.


</doc>
<doc id="158087" url="https://ta.wikipedia.org/wiki?curid=158087" title="தானியேல்">
தானியேல்

தானியேல் (; , "கடவுள் என் நீதிபதி" எனும் அர்த்தம்) எனப்படுபவர் எபிரேய விவிலியத்தில் தானியேல் நூலில் உள்ள முக்கிய பாத்திரம். இவர் பற்றிய விபரிப்பில், தானியேல் சிறுவனாக இருக்கும்போது பாபிலோனுக்கு சிறைபிடிக்கப்பட்டு கொண்டு சென்று, அங்கு அவர் சாலடிய சிந்தனையைக் கற்றார். ஆனாலும், அவர் பிந்திய பாபிலானிய முறைக்கு மாறவில்லை. அவருடைய கடவுளான யாவேயின் "தெய்வீக ஞானம்" மூலம் அரசனின் கனவுகளையும் தரிசனங்களையும் தெளிவுபடுத்தி, பாபிலோனிய சபையில் முக்கிய நபராகினார். அதேவேளையில் இவர் திருவெளிப்பாடு தரிசனத்தினைக் கண்டு, அதன் பொருளை நான்கு பேரரசுகளாக விளக்கினார்.



</doc>
<doc id="158091" url="https://ta.wikipedia.org/wiki?curid=158091" title="இயற்கை (திரைப்படம்)">
இயற்கை (திரைப்படம்)

இயற்கை (), 2003 ஆம் ஆண்டில் வெளிவந்த தமிழ்த் திரைப்படம். இப்படம் தேசிய அளவிலான தமிழ்த் திரைப்படத்திற்கான விருதினைப் பெற்றுள்ளது. இப்படத்தை குணசேகரன் என்பவர் தயாரித்துள்ளார். எஸ்.பி.ஜனநாதன் இயக்கியுள்ளார்.இப்படத்தில் ஷாம், அருண் விஜய், குட்டி இராதிகா, சீமா பிசுவாசு ஆகியோர் நடித்துள்ளனர். குறைந்த செலவில் தயாரிக்கப்பட்ட இப்படத்திற்கு, வித்யாசாகர் இசையமைத்துள்ளார். தஸ்தாயெவ்ஸ்கி என்ற உருசிய எழுத்தாளரின் கதையான வெண்ணிற இரவுகள் என்ற
கதையைத் தழுவி எடுக்கப்பட்டது.

மூவருக்கு இடையிலான காதல் இப்படத்தின் மையக் கரு. இராமேசுவரம் துறைமுகத்திற்கருகில் வசிக்கும் பெண்ணிற்கும், அவளை விரும்பும் இருவரையும் கொண்டு கதை நகர்கிறது. மருது(ஷாம்) ஒர் அனாதையும் மாலுமியும் ஆவார். இவரின் கப்பல்
இராமேசுவரத்திற்கு வருகிறது. கடற்பயணத்தை முடித்துக் கொண்டு அங்கேயே தங்கி விடலாமெனக் கருதுகிறார். கப்பலில் உள்ளவர்களுக்கு பழம், பொருட்களை விற்பனை செய்யும் நான்சி (இராதிகா) யின் மீது விருப்பம் கொள்கிறார். ஆனால், நான்சி, ஏற்கனவே அங்கு வந்திருந்த கப்பல் தலைவரை(அருண் விஜய்) நினைத்தே வாழ்கிறார். கப்பல் தலைவரும் அவளைத் திருமணம் செய்து கொள்வதாகக் கூறுகிறார். அந்த நம்பிக்கையில் மருதுவை ஏற்க முடியாமல் தவிக்கிறார் நான்சி. மருதுவை ஏற்பதா கப்பல் தலைவருக்குக் காத்திருப்பதாக என்ற குழப்பத்தில் இருந்த நான்சி, வெகு நாட்கள் காத்திருந்தும் தலைவர் வராததால் மருதுவை ஏற்கிறார். அப்போது நிகழும் கிறித்துமசு விழாவில் தலைவர் திரும்ப தலைவரைத் திருமணம் செய்து கொள்கிறார்.

இசை : வித்யாசாகர்


</doc>
<doc id="158099" url="https://ta.wikipedia.org/wiki?curid=158099" title="சாம் (தமிழ் நடிகர்)">
சாம் (தமிழ் நடிகர்)

"ஷம்சுத்தீன் இப்ராகிம்" என்ற இயற்பெயரைக் கொண்ட ஷாம் தமிழ்த் திரைப்பட நடிகராவார்.


</doc>
<doc id="158104" url="https://ta.wikipedia.org/wiki?curid=158104" title="இந்திய தேசிய காற்பந்து அணி">
இந்திய தேசிய காற்பந்து அணி

இந்திய தேசிய கால்பந்து அணி (Indian national football team) என்பது இந்தியாவின் தேசிய கால்பந்து அணியாகும். இது அனைத்து இந்திய கால்பந்துக் கூட்டமைப்பால் முறைப்படுத்தப்படுகிறது. இது ஆசிய கால்பந்துக் கூட்டமைப்பின் உறுப்பு கூட்டமைப்பாகும். 1948-ஆம் ஆண்டிலிருந்து ஃபிஃபாவுடன் இணைந்துள்ளது. ஆசிய கால்பந்துக் கூட்டமைப்பு 1954-ஆம் ஆண்டு தொடங்கப்பட்டபோது, இந்திய கால்பந்துக் கூட்டமைப்பு ஒரு தொடக்ககால உறுப்பு அமைப்பாக இணைந்தது. இந்திய தேசிய கால்பந்து அணியின் பொற்காலம் 1950-கள் மற்றும் 1960-கள் ஆகும். அக்காலகட்டத்தில் (1950-ல்) கால்பந்து உலகக்கோப்பைக்கு இந்தியா தகுதி பெற்றுள்ளது. (மற்ற அனைத்து ஆசிய நாடுகளும் தகுதிச் சுற்றுகளில் பங்கேற்கவில்லை) ஆயினும் இந்திய கால்பந்து அணி உலகக் கோப்பையில் பங்கேற்கவில்லை. பயணச்செலவுகள், குறைவான பயிற்சி, அணித்தேர்வுக் குழப்பங்கள் மற்றும் ஒலிம்பிக் போட்டியில் பங்கேற்பதை உலகக் கோப்பையைவிட முக்கியமானதாகக் கருதியமை ஆகிய பல காரணங்கள் உலகக் கோப்பையில் பங்கேற்காததற்குக் கூறப்படுகின்றன. இரண்டு ஆசிய விளையாட்டுப் போட்டிகளில் தங்கம், ஒரு ஆசியக் கோப்பையில் வெள்ளி மற்றும் உலகக் கோப்பையில் சிறந்த செயல்திறன் காட்டிய ஆசிய நாடு என்ற சிறப்பு ஆகிய பெருமைகள் இந்திய கால்பந்து அணிக்கு உரித்தாகும்.




</doc>
<doc id="158105" url="https://ta.wikipedia.org/wiki?curid=158105" title="குடைமங்கலம்">
குடைமங்கலம்

புறநானூற்றுப் பாடல்களுக்குத் தரப்பட்டுள்ள துறைகளில் குடைமங்கலம் என்பது பாடாண் திணையில் வரும் துறையாகும். புறநானூற்றில் இத்துறைப் பாடல் ஒன்றே ஒன்று உள்ளது.

உறையூர் மருத்துவன் தாமோதரனார் விறலியருடன் இரவில் சென்றுகொண்டிருந்தார். நிறைமதி ‘உவவு’ நாள். தலை உச்சிக்கு மேல் நிலாவைப் பார்த்தார். அது அந்நாட்டு அரசன் மக்கள் துன்பங்களைப் போக்கும் வெண்கொற்றக் குடை போல் இருப்பதாக எண்ணி செல்வோர் எல்லாரும் தொழுதார்களாம்.

கடல் உப்பு ஏற்றிய வண்டியை கல்மலைப் பாதையில் இழுத்துச் செல்லும் காளைமாடு போல அவர்களது அரசன் சோழன் குராப்பள்ளித் துஞ்சிய பெருந்திருமாவளவன் குடிமக்களின் சுமையை இழுத்துச் சென்றானாம். புறநானூறு 60


</doc>
<doc id="158107" url="https://ta.wikipedia.org/wiki?curid=158107" title="பெருந்திருமாவளவன், குராப்பள்ளித் துஞ்சியவன்">
பெருந்திருமாவளவன், குராப்பள்ளித் துஞ்சியவன்

சங்க காலச் சோழ அரசர்களில் இருவர் குராப்பள்ளி என்னும் ஊரில் இருக்கும்போது காலமானார்கள். சோழன் குராப்பள்ளித் துஞ்சிய பெருந்திருமாவளவன், சோழன் குராப்பள்ளித் துஞ்சிய கிள்ளிவளவன் என்போர் அவர்கள்.

சோழன் குராப்பள்ளித் துஞ்சிய பெருந்திருமாவளவனும், பாண்டியன் வெள்ளியம்பலத்துத் துஞ்சிய பெருவழுதியும் நண்பர்களாக ஓரிடத்தில் இருப்பது கண்ட காவிரிப்பூம்பட்டினத்துக் காரிக்கண்ணனார் இப்படியே என்றும் விளங்கினால் பிற நாட்டார் குன்றங்களிலெல்லாம் பாண்டியனின் கயல் சின்னத்தையும், சோழனின் புலிச் சின்னத்தையும் சேர்த்துப் பொறிக்கலாம் எனப் பாராட்டுகிறார். 

இவனது வெண்கொற்றக் குடை குடிமக்களின் சுமையை இழுத்துச் சென்றதாம். உறையூர் மருத்துவன் தாமோதரனார் பாடல் - புறநானூறு 60
கோனாட்டு எறிச்சலூர் மாடலன் மதுரைக் குமரனார் இவனிடம் பரிசில் வேண்டியபோது பரிசில் தராமல் காலம் கடத்தினான். அது கண்ட புலவர் வெற்றிச் செல்வத்தைத் தாம் மதிப்பதில்லை என்றும், தம் பெருமையை உணர்ந்து நடந்துகொள்பவர் சிற்றரசர் ஆயினும் அவரையே தாம் மதிப்பதாகவும் பாடிவிட்டுச் சென்றுவிட்டார். 


</doc>
<doc id="158108" url="https://ta.wikipedia.org/wiki?curid=158108" title="சுனில் சேத்ரி">
சுனில் சேத்ரி

சுனில் சேத்ரி, (Sunil Chhetri) இந்தியக் கால்பந்து வீரராவார். இவர் புதுதில்லியில் ஆகத்து 3, 1984 அன்று பிறந்தார். தற்போது போர்ச்சுக்கலின் இரண்டாம்நிலை கூட்டிணைவுத் தொடரில் பங்கேற்கும் "ஸ்போர்ட்டிங் கிளப் டி போர்ச்சுகல்" என்ற அணிக்காக ஆடி வருகிறார். மேலும் இந்திய கால்பந்து அணியின் தற்போதைய அணித் தலைவர் ஆவார்.

பள்ளி நாட்களில், பள்ளி கால்பந்து அணிகளில் ஆடிய இவர் இந்தியாவின் ஐ-கூட்டிணைவில் பங்குபெறும் அணிகளான மோகன் பகன், ஈஸ்ட் பெங்கால் கிளப், ஜெசிடி எஃப்சி, டெம்போ எஸ்.சி. போன்ற கால்பந்து கழகங்களுக்காக ஆடியுள்ளார். இவர் 2007, 2011-ஆம் ஆண்டுகளில், அனைத்து இந்திய கால்பந்துக் கூட்டமைப்பு வழங்கும் ஆண்டின் சிறந்த வீரர் பதக்கத்தை வென்றுள்ளார்.

இவர் முன்கள வீரராவார். இடையறாத, ஆற்றலுடன் கூடிய உழைப்பு, பந்துக் கட்டுப்பாடு மற்றும் இலக்கடைவு உதைகளுக்குப் புகழ்பெற்றவராவார்.





</doc>
<doc id="158109" url="https://ta.wikipedia.org/wiki?curid=158109" title="குராப்பள்ளி">
குராப்பள்ளி

குராப்பள்ளி என்பது சங்க காலத்தில் சிறப்புற்று விளங்கிய சோழநாட்டு ஊர்களில் ஒன்று. இந்த ஊரில் மருத்துவர் பலர் வாழ்ந்தனர் எனலாம். காரணம் இந்த ஊரில் இருந்தபோதுதான் இரண்டு சோழ அரசர்கள் தம் இறுதிக் காலத்தில் இருந்திருக்கிறார்கள். அவர்கள் சோழன் குராப்பள்ளித் துஞ்சிய கிள்ளிவளவன் , சோழன் குராப்பள்ளித் துஞ்சிய பெருந்திருமாவளவன் , என்போராவர்.

திருச்சிராப்பள்ளி என்னும் ஊர் திருச்சி என மருவியுள்ளது. அதுபோலக் குரிச்சி என வழங்கப்பட்டுவந்த ஊர் சங்ககாலத்துக் குராப்பள்ளி எனலாம்.


</doc>
<doc id="158110" url="https://ta.wikipedia.org/wiki?curid=158110" title="கே (இசையமைப்பாளர்)">
கே (இசையமைப்பாளர்)

கே என அறியப்படும் கிருஷ்ணகுமார் (பிறப்பு: சனவரி 8, 1987; நாகப்பட்டிணம்) தமிழ் திரைப்பட இசையமைப்பாளரும் பாடலாசிரியரும் ஆவார்.

கே என்னும் கிருஷ்ணகுமார், நாகப்பட்டினத்தில் பிறந்தவர். இவர் நான்கு மாத கால குழந்தையாக இருக்கையில் இவரது குடும்பம் சென்னைக்கு குடிபெயர்ந்தது. பத்மா சேஷாத்ரி பள்ளியில் படித்தவர். "லண்டன் ட்ரினிட்டி இசைக் கல்லூரி"யில் Grade -8 சான்றிதழ் பெற்றவர்

2010ம் ஆண்டு யுத்தம் செய் திரைப்படத்தில் இயக்குனர் மிஸ்கினால் அறிமுகப்படுத்தப்பட்டார். அப்படத்தின் வெற்றிக்குப்பிறகு ஆரோகனம், முகமூடி (2012) ஆகிய படங்களுக்கு இசையமைத்துள்ளார்




</doc>
<doc id="158111" url="https://ta.wikipedia.org/wiki?curid=158111" title="கிள்ளிவளவன், குராப்பள்ளித் துஞ்சியவன்">
கிள்ளிவளவன், குராப்பள்ளித் துஞ்சியவன்

சங்க காலச் சோழ அரசர்களில் இருவர் குராப்பள்ளி என்னும் ஊரில் இருக்கும்போது காலமானார்கள். சோழன் குராப்பள்ளித் துஞ்சிய பெருந்திருமாவளவன், சோழன் குராப்பள்ளித் துஞ்சிய கிள்ளிவளவன் என்போர் அவர்கள்.

கோவூர் கிழார் சோழன் குராப்பள்ளித் துஞ்சிய கிள்ளிவளவனின் வெற்றிகளைச் சிறப்பித்துப் பாடியுள்ளார். பிட்டை சேர வேந்தர்களில் ஒருவன். கொங்குநாட்டுக் கருவூரை இந்தக் கிள்ளிவளவன் வீழ்த்தியபோது அதன் அரசன் பிட்டை உடல் காயத்தாலும், உள்ள உளைச்சலாலும் பெரிதும் வருந்தினான். இந்தப் போர் வஞ்சிமுற்றம் என்னுமிடத்தில் நடந்தது. இவன் தன் நண்பர்களுக்கு எல்லா நலன்களும் உதவும் பண்பினன். 


</doc>
<doc id="158112" url="https://ta.wikipedia.org/wiki?curid=158112" title="பாய்ச்சங் பூட்டியா">
பாய்ச்சங் பூட்டியா

பாய்ச்சங் பூட்டியா (Baichung Bhutia) (பிறப்பு: திசம்பர் 15, 1976) என்பவர் இந்திய கால்பந்து வீரராவார். இவர் ஒரு முன்கள வீரராவார். உலக அளவில் அறியப்படும் இந்திய கால்பந்து வீரர் இவரே. மூன்று முறை, "ஆண்டிற்கான சிறந்த வீரர் விருதை" வென்ற ஐ.எம். விசயன் இவரைப் பற்றி, "இந்திய கால்பந்தாட்டத்துக்குக் கடவுளின் பரிசு - பூட்டியா" எனக் கூறியுள்ளார்.

பாய்ச்சங் பூட்டியா முதன்முதலில் ஐ-கூட்டிணைவு அணியான ஈஸ்ட் பெங்கால் கிளப்புக்கு விளையாடினார்; மொத்தமாக, வெவ்வேறு காலகட்டங்களில் நான்குமுறை அக்கழகத்திற்காக ஆடியுள்ளார். 1999-ஆம் ஆண்டில் இங்கிலாந்தைச் சேர்ந்த "பரி கால்பந்துக் கழகத்துக்கு" விளையாட ஒப்பந்தமானார்; இதன்மூலம் ஓர் ஐரோப்பிய கால்பந்து கழகத்துக்காக விளையாடிய முதல் இந்திய வீரர் என்ற பெருமையைப் பெற்றார். மேலும் இவர் மலேசியாவைச் சேர்ந்த கால்பந்துக் கழகமான பெராக் எஃப்ஏ-வுக்கும் விளையாடியுள்ளார். இந்தியாவில் ஜெசிடு மில்சு மற்றும் மோகன் பகன் ஆகிய கழகங்களுக்காகவும் இவர் ஆடியுள்ளார். 

இந்திய தேசிய அணிக்காக விளையாடி நேரு கோப்பை, எல்ஜி கோப்பை, தெற்காசிய கால்பந்து கூட்டமைப்பின் வாகைத்தொடர் (மூன்று முறை) மற்றும் ஆசிய கால்பந்துக் கூட்டமைப்பின் சாலஞ்ச் கோப்பை ஆகியவற்றை வென்றுள்ளார். மேலும் இவரே, இந்திய தேசிய அணிக்காக அதிகமுறை விளையாடியவர்; 2009 நேரு கோப்பையில் விளையாடும்போது 100-வது போட்டியில் பங்கேற்றார்.

இவரது பெயர், சிக்கிம் மாநிலத்தில் நாம்ச்சி நகரிலுள்ள கால்பந்து விளையாட்டரங்கத்துக்கு சூட்டப்பட்டுள்ளது. இவர் அர்ஜுனா விருது (1998) மற்றும் பத்மசிறீ விருது (2008) பெற்றவராவார்.



</doc>
<doc id="158113" url="https://ta.wikipedia.org/wiki?curid=158113" title="பிட்டை">
பிட்டை

பிட்டை கொங்கு நாட்டுக் கருவூரில் இருந்துகொண்டு ஆண்ட சேர வேந்தன்.
சோழன் குராப்பள்ளித் துஞ்சிய கிள்ளிவளவன் இவனைப் போரில் வீழ்த்தினான். 

புகழூர் ஆறுநாட்டான் மலை சமணர் படுக்கை ஒன்றில் வீற்றிருந்த சமணத்துறவிகளில் ஒருவர் பெயர் பிட்டன். சங்ககாலப் புகழூர்க் கல்வெட்டில் ‘பிட்டன்’ எனப் படிக்கப்படும் எழுத்து ‘பிட்டை’ எனவும் படிக்கும் நிலையில் உள்ளது. இவன் துறவியான இந்தத் துறவு சோழன் கிள்ளிவளவனிட் தோற்ற பின்னர் நிகழ்ந்தது ஆகலாம். 


</doc>
<doc id="158115" url="https://ta.wikipedia.org/wiki?curid=158115" title="நோவா">
நோவா

ஆபிரகாமிய சமயங்களின் நம்பிக்கையின்படி, நோவா (; ; ""; ) என்பவர் ஊழிவெள்ளம் வருவதற்கு முன் இருந்த பத்தாவதும் இறுதி பெருந்தந்தையரும் ஆவார். நோவா என்னும் பெயருக்கு எபிரேயத்தில் 'ஆறுதல்' என்பது பொருள்.

நோவாவின் பேழையினைக்குறித்த விவரிப்பு விவிலியத்தின் தொடக்க நூலின் 6 முதல் 9 வரையான அதிகாரங்களிலும் திருக்குர்ஆனின் 71ஆம் சுராவிலும் விவரிக்கப்படுகின்றது. விவிலியத்தில் தொடக்க நூலில் இது காமின் சாபம் பற்றிய சம்பவத்தின் பின் காணப்படுகின்றது. தொடக்க நூலுக்கு வெளியே நோவா பற்றிய குறிப்புக்களை எசாயா, எசேக்கியேல், புலம்பல், மத்தேயு நற்செய்தி, லூக்கா நற்செய்தி, 1 பேதுரு, 2 பேதுரு ஆகியவற்றில் காணலாம். திருக்குர்ஆன் உட்பட பிற்காலத்தில் ஆபிரகாமிய சமயங்களின் மரபுக்கதைகளில் இவர் முக்கிய இடம் பெறுகின்றார்.

ஊழிவெள்ளம் வருவதற்கு முன் இருந்த பத்தாவது பெருந்தந்தையரான இவரின் தந்தை இலாமேக்கு ஆவார். இலாமேக்கிற்கு நூற்று எண்பத்திரண்டு வயதானபோது அவருக்கு பிறந்த குழந்தைக்கு "ஆண்டவரின் சாபத்திற்குள்ளான மண்ணில் நமக்கு உண்டான கடின வேலையிலும் உழைப்பிலும் நமக்கு ஆறுதல் அளிப்பான்" என்று சொல்லி 'நோவா' என்று பெயரிட்டார். நோவாவிற்கு ஐந்நூறு வயதானபோது, அவருக்குச் சேம், காம், எப்பேத்து ஆகியோர் பிறந்தனர்.

நோவாவின் அறுநூறாம் வயதின் போது கடவுள் முன்னிலையில் மண்ணுலகு சீர்கெட்டிருந்தது, பூவுலகு வன்முறையால் நிறைந்திருந்தது. ஆயினும் நோவா கடவுள் முன் மாசற்றவராய் இருந்ததால் அவரைத்தவிற மற்ற அனைவரையும் ஊழிவெள்ளத்தால் அழிக்க கடவுள் முடிவுசெய்து, நோவாவை ஒரு பேழை செய்யப்பணித்தார். அப்பேழையின் வழியாகக்கடவுள் நோவாவை காப்பாற்றினார். நோவாவுக்கு அறுநூற்றொன்று வயதான ஆண்டின் முதல் மாதத்தின் முதல் நாளில் மண்ணுலகப் பரப்பில் இருந்த வெள்ளம் வற்றியது. அப்பொழுது நோவா ஆண்டவருக்கு ஒரு பலிபீடம் கட்டி அதன்மேல் எரி பலி செலுத்தினார். அப்போது ஆண்டவர், "மனிதரை முன்னிட்டு நிலத்தை இனி நான் சபிக்கவே மாட்டேன். இப்பொழுது நான் செய்ததுபோல இனி எந்த உயிரையும் அழிக்கவே மாட்டேன். மண்ணுலகு இருக்கும் நாளளவும் விதைக்கும் காலமும் அறுவடைக் காலமும் குளிரும் வெப்பமும், கோடைக்காலமும் குளிர்க்காலமும் பகலும் இரவும் என்றும் ஓய்வதில்லை." என்று கூறி நோவாவுடன் உடன்படிக்கை செய்துகொண்டார் என விவிலியம் கூறுகின்றது.

வெள்ளப்பெருக்குக்குப் பின்னர் நோவா முந்நூற்றைம்பது ஆண்டுகள் வாழ்ந்தார். நோவா மொத்தம் தொள்ளாயிரத்து ஐம்பது ஆண்டுகள் வாழ்ந்தபின் இறந்தார் என விவிலியம் கூறுகின்றது.

விவிலியத் திருமுறை நூல்களில் சேராத ஏனோக்கு நூலின் 10:1-3இல் கடவுள் அதிதூதர் ஊரியல் என்னும் வானத்தூதர் வழியாக நோவாவுக்கு வெள்ளத்தைப்பற்றி எச்சரித்தார் என குறிக்கப்பட்டுள்ளது.

விவிலியத்தில் வரும் "நோவாவும் வெள்ளப் பெருக்கும்" என்னும் நிகழ்வு, சுமார் கி.மு 2500இல் மெசொப்பொத்தேமியாவில் இயற்றப்பட்ட கில்கமெஷ் காப்பியத்தின் தழுவல் என பல ஆராய்சியாளர் நம்புகின்றனர். இக்காப்பியம் விவிலிய விவரிப்புடன் மிகச்சில இடங்களில் மட்டுமே வேறுபட்டிருப்பதே இதற்கு காரணம்.

யூத மரபுக்குப்பின் எழுந்த கிரேக்கத் தொன்மவியலில் நோவாவின் கதையினை ஒத்தக்கதை ஒன்று உண்டு, தியுகாலியன் என்பவர் நோவாவைப்போன்றே இரசம் தயாரிக்கும் தொழில் செய்துவந்தார். இவர் சியுசு மற்றும் பொசைடன் பெருவெள்ளம் குறித்து எச்சரிக்கப்பட்டு ஒரு பேழை செய்து அதில் தப்பித்தார். நோவாவைப்போன்றே இவரும் ஒரு புறாவை அனுப்பி வெள்ளம் முடிந்ததா என பரிசோதித்தார் என்பர். வெள்ளம் முடிந்தப்பின்பு நோவாவைப்போலவே இவரும் கடவுளுக்கு நன்றி செலுத்தினார் என விவரிக்கப்படுகின்றார்.

விவிலியத்தின் தொடக்க நூல் 9:20-21 என்னும் பகுதி, நோவா, திராட்சை இரசத்தைக் குடித்துப் போதைக்குள்ளாகி சுயநினைவிழந்து படுத்திருந்ததாகக் குறிக்கின்றது. துவக்ககாலம் முதலே விவிலிய விரிவுரையாளர்கள், திராட்சை இரசத்தின் இனிமையைக் கண்டறிந்த முதல் மனிதன் நோவா என்று விவரிதுள்ளனர்.

திருச்சபையின் மறைவல்லுநரான புனித யோவான் கிறிசோஸ்தோம், நோவாவே முதன் முதலில் திராட்சை இரசத்தை சுவைத்த மனிதராதலால், அதன் விளைவுகள் அவருக்கு தெரிந்திருக்க வாய்ப்பில்லை எனக்கூறி நோவாவின் செயல்களை நியாயப்படுத்துகின்றார்.

யூத பாரம்பரியத்தின்படி, சாத்தான், சில விலங்குகளின் இரத்தத்திலிருந்த போதை பண்புகளை நோவாவுக்கு தெரியாமல் அவரின் திராட்சை இரசத்தில் களந்ததால் அவர் அதைக் குடித்துப் போதைக்குள்ளாகினார் என நம்புகின்றனர்.

சேம், காம், எப்பேத்து, ஆகியோர் பேழையிலிருந்து வெளிவந்த நோவாவின் புதல்வர்கள் ஆவர். இவர்களிலிருந்துதான் மண்ணுலகு முழுவதும் மனித இனம் பரவியது என விவிலியம் விவரிக்கின்றது.

2 பேதுரு 2:5இல் நோவா நீதியைப் பற்றி அறிவித்து வந்தார் எனக்குறிப்பிடப்பட்டுள்ளது. மேலும் புதிய ஏற்பாடு நூலான லூக்கா நற்செய்தி நோவாவின் காலத்தில் நடந்ததுபோலவே மானிட மகனுடைய காலத்திலும் நடக்கும் என இயேசு குறிப்பிடுகின்றார்.

1 பேதுரு 3:20-21 நோவாவும் அவரை சேர்ந்தவரும் பேழையில் தண்ணீர் வழியாகக் காப்பாற்றப்பட்டனர். அந்தத் தண்ணீரானது திருமுழுக்கிற்கு முன்னடையாளம் எனக்குறிக்கின்றது. துவக்க கிறுத்தவ எழுத்தாளர்கள் நோவாவின் பேழையினை திருச்சபையோடு ஒப்பிட்டு, எவ்வாறு பேழைக்குள் இருந்தவர்கள் மட்டும் காப்பாற்றப்பட்டனரோ அவ்வாறே திருச்சபையில் இணைந்திருப்பவர் மட்டுமே மீட்படைவர் என நம்பப்படுகின்றது. ஹிப்போவின் அகஸ்டீன் (354–430), தனது "கடவுளின் நகரம்" என்னும் தனது நூலில், நோவாவின் பேழையினை கிறிஸ்துவின் மறையுடலோடு ஒப்பிடுகின்றார்.

மத்தியக்கால கிறித்தவத்தில் நோவாவின் புதல்வர்கள் மூவரும் மூன்று கண்டங்களின் மக்களின் மூதாதையராக நம்பப்பட்டது: எப்பேத்து/ஐரோப்பா, சேம்/ஆசியா, காம்/ஆப்பிரிக்கா. இதுவே கருப்பினத்தவரின் அடிமை முறையினை ஞாயப்படுத்தவும் பயன்பட்டது. ஆயினும் சில இடங்களில் இது மக்களின் மூன்று குலத்தவரைக்குறிக்கவும் பயன்பட்டது: எப்பேத்து/வீரர்கள், சேம்/குருக்கள், காம்/வேளையாட்கள்.

மொர்மனியத்தின் இறையியல் நம்பிக்கையின்படி கபிரியேல் தேவதூதரின் மனிதப்பிறப்பு நோவா ஆவார். கபிரியேல் என்பது நோவாவின் விண்ணக பெயராகும்.

நோவா இசுலாமில் மிக முக்கிய நபிமார்களுல் ஒருவராகக் கருதப்படுகின்றார். திருக்குர்ஆனில் நோவாவைப்பற்றி 28 அதிகாரங்களில் 43 இடங்களில் குறிப்புகள் உள்ளன. மேலும் 71ஆம் அதிகாரம் இவரின் பெயரால் குறிக்கப்படுகின்றது. ஆபிரகாம், மோசே, இயேசு கிறித்து மற்றும் முகம்மது நபி ஆகியோலைப்போலவே இவரோடும் அல்லா ஒர் உடன்படிக்கையினை செய்தார் என கூறுகின்றது. மேலும் இவர் அல்லாவை பற்றி இவர் இருந்த சமூகத்திற்கு எச்சரிக்கை செய்துகொண்டே இருந்ததாகவும் திருக்குர்ஆன் விவரிக்கின்றது. வெள்ளப்பெருக்குக்குப்பின்பு ஜூதி மலைமீது நோவாவின் பேழை தங்கியதாக திருக்குர்ஆன் 11:44இல் விவரிக்கப்படுள்ளது.

பகாய் சமயம் நோவாவின் கதையையும், பேழையையும், பெறுவெள்ளத்தையும் ஒரு உவமையாகவே பார்கின்றது. நோவாவின் வழிகாட்டுதல்களை பின்பற்றியவர்கள் மட்டுமே ஆன்மீக வாழ்வில் நிலைத்திருந்தனர், மற்றவர்கள் ஆன்மீக வாழ்வில் இறந்தனர் என இவர்கள் நம்புகின்றனர்.



</doc>
<doc id="158116" url="https://ta.wikipedia.org/wiki?curid=158116" title="யாக்கோபு">
யாக்கோபு

யாக்கோபு (; ; ;'; ; ), மற்றும் "கடவுளுடன் போராடியவர்" எனப் பொருளுள்ள இசுரேல் (; ) எனப்படும் இவர் எபிரேய விவிலியம், "தல்மூட்", புதிய ஏற்பாடு, திருக்குர்ஆன் என்பவற்றில் குறிப்பிடப்படும் மூன்றாவது பிதாப்பிதா ஆவார். இவர் மூலமே கடவுள் இசுரவேலர்களின் முன்னோரான எபிரேயர்களுடன் உடன்படிக்கை செய்து கொண்டார். இவருக்கு பின்பு வழங்கப்பட்ட பெயரான இசுரேல் என்பதிலிருந்து இவருடைய சந்ததியினர் இசுரேலியர் என அழைக்கப்பட்டனர்.


</doc>
<doc id="158122" url="https://ta.wikipedia.org/wiki?curid=158122" title="எலியா">
எலியா

எலியா (, ; "யாவே என் கடவுள்" எனும் பொருளுடைய ; (அரபு:إلياس), என்பவர் 1 அரசர்கள் குறிப்பிடுவதன்படி, கி.மு. 9ம் நூற்றாண்டில் ஆகாப் அரசன் காலத்தில் தென் இசுரேல் அரசில் வாழ்ந்த புகழ் பெற்ற தீர்க்கதரிசியும் அற்புதம் செய்பவரும் ஆவார்.



</doc>
<doc id="158123" url="https://ta.wikipedia.org/wiki?curid=158123" title="பொது லைப்னிட்ஸ் விதி">
பொது லைப்னிட்ஸ் விதி

நுண்கணிதத்தில் பொது லைப்னிட்ஸ் விதி ("general Leibniz rule"), வகையிடலின் பெருக்கல் விதியின் பொதுமைப்படுத்தலாகும். கணிதவியலாளர் லைப்னிட்சின் பெயரால் இவ்விதி அழைக்கப்படுகிறது.

இவ்விதியின் கூற்று: 

"f" ,"g" ஆகிய இரு சார்புகளும் "n" -முறை வகையிடக்கூடிய சார்புகள் எனில், அவற்றின் பெருக்கற்பலனாக அமையும் சார்பு "fg" இன் "n" ஆம் வகைக்கெழு கீழ்க்கண்டவாறு அமையும்:

இங்கு formula_2 ஈருறுப்புக் கெழுவாகும்.

கணிதத் தொகுத்தறிதல் முறையில் இவ்விதியினை நிறுவலாம்.

பல அடுக்குக் குறியீட்டில் இவ்விதி:

"P" , "Q" இரண்டும் தேவைப்படும் அளவு வகையிடக்கூடிய கெழுக்களையுடைய வகையீட்டுச் செயலிகள், மேலும் formula_4 எனில் "R" ஒரு வகையீட்டுச் செயலியாக அமையும். இதைக் காணும் வாய்ப்பாடு: 

வழக்கமாக இவ்வாய்ப்பாடு "லைப்னிட்ஸ் வாய்ப்பாடு" என அழைக்கப்படுகிறது.



</doc>
<doc id="158136" url="https://ta.wikipedia.org/wiki?curid=158136" title="சேரமான் கோக்கோதை மார்பன்">
சேரமான் கோக்கோதை மார்பன்

சேரமான் கோக்கோதை மார்பன் என்பவன் சங்ககாலச் சேர மன்னர்களில் ஒருவன். பொய்கையார் என்னும் சங்ககாலப் புலவர் இவனைப் பாடியுள்ளார். இவனது ஊர் தொண்டி. எனவே, இவனைத் தொண்டி அரசன் என ஒருபாடலில் குறிப்பிடுகிறார். இவனை நாடிச் சென்றவர்கள் பிறரை நாடாத அளவுக்குக் கொடை நல்கும் பண்புடையவன் இவன். மற்றொரு பாடலில் பொறையன் என்பவன் மூவன் என்னும் பகைவனின் பல்லைப் பிடுங்கிக்கொண்டு வந்து தன் தொண்டிக் கோட்டைக் கதவில் பதித்துக்கொண்டான் என்கிறார். இதனால் இவன் கொங்குப் பகுதியாகிய பொறைநாட்டையும் ஆண்ட அரசன் எனத் தெரிகிறது. 

இவனது ஊர் ஆறு கடலில் கலக்குமிடத்தில் வளம் மிக்கதாக விளங்கியது. 

பிட்டன் இவனது படைத்தலைவனாகவும், சிற்றரசனாகவும் இருந்துகொண்டு குதிரைமலை நாட்டை ஆண்டுவந்தான். 



</doc>
<doc id="158141" url="https://ta.wikipedia.org/wiki?curid=158141" title="பிட்டன்">
பிட்டன்

பிட்டன் சங்க காலச் சிற்றரசர்களில் ஒருவன். குதிரைமலைப் பகுதி இவன் நாடு. 

இவன் வேல் வீரன். 

வானவர் எனப்படும் சேரர்களின் படைத்தலைவனாக இவன் விளங்கினான். நறவு என்னும் இன்னீரை மற்றவர்களுக்குக் கொடுப்பதில் மகிழ்ச்சி காண்பவன் இவன். இவனது வேலைக் கண்டு பகைவர்கள் நடுங்கினார்களாம். 

இவன் வயது முதிர்ந்த காலத்தில் சமணத் துறவியாக மாறி ஆறுநாட்டான் மலையிலுள்ள சமணர் குகையில் வாழ்ந்ததைப் புகழூர்க் கல்வெட்டு குறிப்பிடுகிறது. 

காண்க


</doc>
<doc id="158142" url="https://ta.wikipedia.org/wiki?curid=158142" title="சி. பாலசுப்பிரமணியன்">
சி. பாலசுப்பிரமணியன்

சி. பாலசுப்பிரமணியன் தமிழ்ப் பேராசிரியர்; எழுத்தாளர்; சொற்பொழிவாளர். தமிழக ஆளுநராக இருந்த கே. கே. ஷாவிற்கு தமிழ் கற்பித்தவர்.

சி.பாலசுப்பிரமணியன் செஞ்சி நகரில் 1935 மே 3ஆம் நாள் சின்னசாமி என்பவருக்கு மகனாகப் பிறந்தார்.

பள்ளி இறுதி வரை கண்டாச்சிபுரம், திருவண்ணாமலை ஆகிய இடங்களில் பயின்றார். சென்னை பச்சையப்பன் கல்லூரியில் பயின்று தமிழிலக்கியத்தில் கலை இளவர் (சிறப்பு) பட்டம் பெற்றார். அப்பொழுது பேராசிரியர்கள் மு. வரதராசன், அ. மு. பரமசிவானந்தம் ஆகியோரிடம் பயின்றார். பின்னர் குறுந்தொகை - திறனாய்வு (A Critical Study of Kuruntokai) என்னும் தலைப்பில் ஆய்வு செய்து, 1963 ஆம் ஆண்டில், ஆய்வு நிறைஞர் (எம்.லிட்.) பட்டமும் சேரநாட்டு செந்தமிழ் இலக்கியங்கள் (A Study of the literature of the Cera Country) என்னும் தலைப்பில் ஆய்வுசெய்து, 1970 ஆம் ஆண்டில் முனைவர் (பி. எச்டி) பட்டமும் பெற்றார்.

இவர் சென்னை பச்சையப்பன் கல்லூரியின் தமிழ்த்துறையில் பயிற்றுநராக 1957ஆம் ஆண்டில் தனது பணியைத் தொடங்கி, விரிவுரையாளராக உயர்ந்தார். பின்னர் சென்னைப் பல்கலைக் கழகத்தில் விரிவுரையாளராக நுழைந்து, பேருரையாளராக, பேராசிரியராக உயர்ந்தார். 1976 ஆம் ஆண்டு முதல் 1980 ஆம் ஆண்டு வரை தமிழ்த் துறையின் தலைவராகப் பணியாற்றினார். 1980 ஆம் ஆண்டு முதல் 1989ஆம் ஆண்டு வரை தமிழ்மொழித் துறைத் தலைவராகப் பணியாற்றினார்.

1989 திசம்பர் 4ஆம் நாள் முதல் 1992 திசம்பர் 3ஆம் நாள் வரை தஞ்சைத் தமிழ்ப் பல்கலைக்கழகத்தின் துணைவேந்தராகப் பணியாற்றினார்.




சி. பாலசுப்பிரமணியம் தஞ்சாவூர் தமிழ்ப் பல்கலைக் கழகத்தின் துணைவேந்தராகப் பணியாற்றும் பொழுது புரட்சிக் கவிஞர் பாவேந்தர் பாரதிதாசன் என்னும் நூலை வெளியிட்டார். இந்நூலில் இடம்பெற்றிருந்த பாரதிதாசன் பாடல்களில் இயற்கை என்னும் 32 பக்கக் கட்டுரை, பேராசிரியர் பீர் முகமது நம்சுதீன் என்பவர் எழுதிய, அன்னம் பதிப்பகத்தின் வெளியீடான, பாரதிதாசன் பாடல்களில் இயற்கை என்னும் நூலில் இருந்து சொல்மாறாமல் சி. பாலசுப்பிரமணியனால் படியெடுக்கப்பட்டு இருக்கிறது என குற்றம்சாட்டப்பட்டது.

சி. பாலசுப்பிரமணியனின் நூல்களின் எண்மவடிவம்


</doc>
<doc id="158158" url="https://ta.wikipedia.org/wiki?curid=158158" title="தித்தன் வெளியன்">
தித்தன் வெளியன்

தித்தன் வெளியன் சங்ககாலச் சோழ மன்னர்களில் ஒருவன் ஆவான்.

தித்தன் உறையூரைத் தலைநகராகக் கொண்டு ஆண்டபோது அவன் மகன் தித்தன் வேளியன் புகார் நகரக் கானலம்பெருந்துறையில் இருந்துகொண்டு கடல் வாணிகம் செய்துவந்தான். 


</doc>
<doc id="158161" url="https://ta.wikipedia.org/wiki?curid=158161" title="கானலம்பெருந்துறை">
கானலம்பெருந்துறை

கானலம்பெருந்துறை என்னும் சொல் மணல் பரப்பாகிய கானலை அடுத்திருந்த துறைமுகத்தைக் குறிக்கும். புகார், பந்தர் என்னும் துறைமுகப் பகுதியில் மன்னர் வாழ்ந்த இடம் ‘கானலம்பெருந்துறை’ எனப்பட்டது.

தித்தன் வெளியன் என்னும் சங்க காலச் சோழ மன்னன் புகார் நகரத்தை அடுத்திருந்த கானலம்பெருந்துறையில் இருந்துகொண்டு ஆட்சி புரிகையில் மரக்கலம் செலுத்திக் கடல்வாணிகம் செய்து பெருஞ்செல்வத்துடன் மீண்டிருக்கிறான். அகம் 152

பந்தர் துறைமுகத்தை அடுத்திருந்த கானலம்பெருந்துறையில் இருந்துகொண்டு ஆடுகோட்பாட்டுச் சேரலாதன் ஆட்சி புரிந்துவந்தான். பதிற்றுப்பத்து 55-5


</doc>
<doc id="158231" url="https://ta.wikipedia.org/wiki?curid=158231" title="ஏசாயா">
ஏசாயா

எசாயா அல்லது ஏசாயா (; ;



</doc>
<doc id="158232" url="https://ta.wikipedia.org/wiki?curid=158232" title="எரேமியா">
எரேமியா

எரேமியா (; ;
எபிரேயம்：יִרְמְיָה; "கிரேக்கம்":"Ἰερεμίας"), என்னும் "யாவே புகழுகிறார்" அர்த்தமுடைய இவர் ""அழும் இறைவாக்கினர்"" எனவும் அழைக்கப்படுகின்றார். இவர் எபிரேய வேதாகமத்தில் பெரிய இறைவாக்கினர்களில் ஒருவராவார். எரேமியா எரேமியா (நூல்), 1 அரசர்கள் (நூல்), 2 அரசர்கள் (நூல்), புலம்பல் (நூல்) ஆகியவற்றை, தன் சீடரான பரூச் பென் நேரியாவின் எழுத்தாக்க உதவியுடன் உருவாக்கினார் என பாரம்பரியமாக நம்பப்படுகின்றார் யூதம் எரேமியா நூலை அதன் விவிலியத் திருமுறை நூலின் பகுதியாகவும், எரேமியாவை பெரிய இரண்டாவது பெரிய இறைவாக்கினராகக் கருதுகின்றது. இசுலாம் எரேமியாவை ஒர் தீர்க்கதரிசியாகக் கருதுகின்றது. கிறித்தவமும் அவரை ஒர் தீர்க்கதரிசியாகக் கருதுகின்றது. புதிய ஏற்பாட்டில் அவர் பற்றிய மேற்கோள் காணப்படுகின்றது.



</doc>
<doc id="158245" url="https://ta.wikipedia.org/wiki?curid=158245" title="எசேக்கியேல்">
எசேக்கியேல்

எசேக்கியேல் (; ; ; "அரபி":حزقيال; "அர்த்தம்":'கடவுள் பலப்படுத்துவார்') என்பவர் எபிரேய விவிலியத்திலுள்ள எசேக்கியேல் நூலில் மத்திய பாத்திரம் ஆவார்.

யூதம், கிறித்தவம், இசுலாம் என்பன எசேக்கியேலை எபிரேய தீர்க்கதரிசியாக ஏற்றுக் கொண்டுள்ளன. இவர் எருசலேமின் அழிவையும், யூதர்களின் மூன்றாம் தேவாலயம் பற்றியும் தீர்க்கதரிசனம் உரைத்த எசேக்கியேல் நூலின் ஆசிரியர் என நோக்கப்படுகின்றார்.



</doc>
<doc id="158284" url="https://ta.wikipedia.org/wiki?curid=158284" title="காந்த மிதத்தல்">
காந்த மிதத்தல்

காந்தத்தால் மிதத்தல் (Magnetic levitation) என்பது எந்த ஒரு பொருளின் உதவியும் இல்லாமல், ஒத்த துருவங்கள் ஒன்றையொன்று விலக்கும் என்ற காந்த சக்தியை மட்டும் கொண்டு ஒரு பொருள் மிதப்பதை குறிக்கிறது. (படம்) இந்த தொழில்நுட்பம் தற்போது தொடர்வண்டி வரையிலும் விரிந்துள்ளது.


</doc>
<doc id="158285" url="https://ta.wikipedia.org/wiki?curid=158285" title="காந்தமிதவுந்து">
காந்தமிதவுந்து

காந்தமிதவுந்து அல்லது மிதக்கும் தொடர்வண்டி என்பது காந்தத்தால் மிதத்தல் தொழில்நுட்பம் மூலம் சக்கரங்களின் உதவியில்லாமல் மிதந்து கொண்டே செல்லக்கூடிய தொடர்வண்டி ஆகும். இது ஊர்ந்து செல்ல ஆரம்பிக்கும் போது இதன் பாகங்கள் அனைத்தும் தரையில் படாது. காந்தப்பாதையில் செல்லும் இந்தத் தொடர்வண்டிகளின் வேகம் மணிக்கு 580 கிலோமீட்டர்களையும் தாண்டிச் செல்ல வல்லது.


</doc>
<doc id="158293" url="https://ta.wikipedia.org/wiki?curid=158293" title="கசிவு (தாவரவியல்)">
கசிவு (தாவரவியல்)

தாவரவியலில் 
கசிவு () எனப்படுவது, புற்கள் போன்ற சில கலன்றாவரங்களில், அவற்றின் இலைகளின் நுனியிலோ அல்லது ஓரங்களிலோ காழ்ச் சாறானது கசிந்து சிறுதுளிகளாக வெளியேறும் செயல்முறையைக் குறிக்கும். இந்த செயல்முறையினால் வெளியேறும் சிறுதுளிகள் தோற்றத்தில் பனித்துளியை ஒத்திருப்பினும், பனித்துளியானது தாவர மேற்பரப்பில் வளிமண்டலத்தில் உள்ள நீராவி ஒடுங்குவதனால் உருவாகும் நீர்த் துளியாக இருப்பதனால் இந்த கசிவு என்னும் செயல்முறையில் இருந்து வேறுபடும்.

இரவு நேரங்களில் தாவர இலைகளில் உள்ள இலைவாய்கள் மூடியிருப்பதனால் ஆவியுயிர்ப்பு நிகழ்வதில்லை. மண்ணில் ஈரலிப்பு அதிகமாக இருக்கும்போது, வேர்களில் இருக்கும் நீர் அழுத்தம், மண் கரைசலில் இருக்கும் நீர் அழுத்தத்தைவிடக் குறைவாக இருப்பதனால், மண்ணிலிருந்து நீரானது வேரினுள் செல்லும். இதனால் வேரினுள் வேரமுக்கம் ஒன்று உருவாகும். இந்த வேரமுக்கமானது கீழிருந்து மேல்நோக்கி நீரைக் கடத்தும்போது, இலைகளிலுள்ள நீர்ச் சுரப்பிகள் மூலமாக நீரானது கசிந்து துளிகளாக வெளியேறும். ஆவியுயிர்ப்பினால் ஏற்படும் இழுவிசையை விட, வேரமுக்கமே இத்தகைய கசிவுக்குக் காரணமாகும்.

இந்தக் கசிவு செயல்முறையானது ஆவியுயிர்ப்பிலிருந்து பல விதங்களில் வேறுபடுகின்றது. ஆவியுயிர்ப்பானது முக்கியமாக இலையிலுள்ள இலைவாய், மற்றும் புறத்தோல், பட்டைவாய்களினூடாக நீராவி (சுத்தமான நீர்) வடிவில் வெளியேறுவதாகவும், கசிவானது இலையிலுள்ள நீர்ச்சுரப்பிகளினூடாக சேதன, அசேதனப் பொருட்களைக் (உப்புக்கள், சர்க்கரை, அமினோ அமிலம் போன்ற) கொண்ட திரவ வடிவில் வெளியேறுவதாகவும் இருக்கின்றது. ஆவியுயிர்ப்பு பகலில் ஒளி உள்ளபோது நிகழ்வதாகவும், கசிவானது பொதுவாக இரவு அல்லது விடிகாலை நேரங்களில் நிகழ்வதாகவும் இருக்கின்றது. கசிவானது முக்கியமாக வேரமுக்கம் காரணமாக நிகழ்வதாக இருக்கின்றது. ஆவியுயிர்ப்பு எல்லாவகைத் தாவரங்களிலும் நிகழும் அதேவேளை, கசிவானது குறிப்பிட்ட சில தாவரங்களில், குறிப்பாக பூண்டுவகைத் தாவரங்களில் () நிகழ்வதாகவும் இருக்கின்றது. நீர் குறைவான நேரத்தில், ஆவியுயிர்ப்பினால் தாவரங்கள் வாட () நேரிடும். ஆனால் நீர் குறைவான நேரத்தில் கசிவு நிகழ்வதில்லையாதலினால், கசிவினால் தாவரங்கள் வாடுவதில்லை.

கசிவினால் வெளியேறும் திரவத்தில் பல சேதன, அசேதன வேதிப்பொருட்கள் காணப்படும். அவற்றில் முக்கியமானவை சீனி, கனிம ஊட்டப்பொருட்கள் (Mineral nutrient), பொட்டாசியம் போன்றனவாகும். இந்தக் கசிவினால் தோன்றும் நீர்த்துளியானது உலர்ந்தால், வெள்ளை நிற படிவுபோல் இலையின் மேற்பரப்பில் தோன்றும்.



</doc>
<doc id="158295" url="https://ta.wikipedia.org/wiki?curid=158295" title="மூடுபனி">
மூடுபனி

மூடுபனி அல்லது பனிப்புகார் என்பது புவியின் மேற்பரப்பிற்கு அண்மையாக வளியில் நீர்த்துளிகளோ, அல்லது பனி படிகங்களோ தொங்கிக் கொண்டிருக்கும் நிலையைக் குறிக்கும். இது பொதுவாக ஈரலிப்பான நிலத்திற்கு அண்மையாகவோ, அல்லது ஏரி, குளம், கடல் போன்ற நீர்நிலைகளுக்கு அருகிலோ தோன்றும். இந்த மூடுபனியைப் போலன்றி முகில் புவி மேற்பரப்பை விட்டு விலகி மிகவும் உயரத்தில் தோன்றும் நீர்த் துளிகளின் தொகுப்பாகும். மூடுபனியின் அடர்த்தி, அதனூடாக ஊடுருவிப் பார்க்கக் கூடிய தூரம் என்பதைப் பொறுத்து ஆங்கிலத்தில் fog, mist என்று வெவ்வேறு பெயர்களைப் பெறுகின்றது. Mist இனூடாகப் பார்க்கப்படக் கூடிய தூரம் 1 இலிருந்து 2 கி.மீ. வரை வேறுபடும். ஆனால் Fog இனூடாகப் பார்க்கப்படக் கூடிய தூரம் 1 கி.மீ. ஐ விடக் குறைவாக இருக்கும். 


</doc>
<doc id="158307" url="https://ta.wikipedia.org/wiki?curid=158307" title="ஒற்றைத் தண்டூர்தி">
ஒற்றைத் தண்டூர்தி

ஒற்றைத் தண்டூர்தி, () தனது ஆதரவுக்கும் வழிநடத்தலுக்கும் வழமையான இரட்டைத் தண்டவாளங்களன்றி ஒரே தண்டவாளத்தைப் பயன்படுத்தும் இருப்புவழி போக்குவரத்து அமைப்பாகும். 1897இல் ஒற்றைத் தண்டில் தொங்கியவாறு உயரத்தில் சென்ற அமைப்பொன்றை நிறுவிய செருமானியப் பொறியாளர் இதனை "மோனோரெயில்" என அழைத்தார். இத்தகையப் போக்குவரத்து பெரும்பாலும் தொடர்வண்டி எனவே அழைக்கப்படுகிறது.

பொதுவழக்கில் உயரத்தில் அமைக்கப்படும் எந்தவொரு பயணியர் போக்குவரத்து அமைப்பும் ஒற்றைத் தண்டூர்தி என அழைக்கப்பட்டாலும் முறையான வரையறைப்படி இது ஒரு தண்டவாளத்தில் இயங்கும் அமைப்புக்களை மட்டுமே குறிக்கிறது.




</doc>
<doc id="158308" url="https://ta.wikipedia.org/wiki?curid=158308" title="குறுக்குக் குற்றி">
குறுக்குக் குற்றி

குறுக்குக் குற்றி அல்லது குறுக்குத் தாங்கி (வடக்கு அமெரிக்காவில் "இரயில்ரோடு இட்டை" ஆங்கிலம்:railroad tie/ "இரயில்வே இட்டை" ஆங்கிலம்:railway tie அல்லது ஐரோப்பாவில் "இரயில்வே சிலீப்பர்" ஆங்கிலம்:railway sleeper) தொடர்வண்டிப் போக்குவரத்தில் என்பது இரு தண்டவாளங்களைத் தாங்கிப் பிடிக்கும் மரத்தால் அல்லது காங்கிறீற்றால் ஆன செவ்வக வடிவிலமைந்த தாங்கிகளாகும். பொதுவாகத் தண்டவாளங்களுக்குச் செங்குத்தாக இடப்படும் இந்தக் குற்றிகள் வண்டி பாரத்தைக் கீழேயுள்ள சரளைக் கற்களுக்கும் பதப்படுத்தப்பட்ட நிலப் பரப்பிற்கும் மாற்றுகிறது. மேலும் தண்டவாளங்களை இறுகப் பிணைத்தும், அகலப்பாட்டை, குறுகிய பாட்டை, மீட்டர் பாட்டை போன்ற வரையறுக்கப்பட்ட சரியான அளவையில் தண்டவாளங்களுக்கிடையேயான தொலைவைப் பராமரித்தும் சிக்கலற்ற தொடர்வண்டி இயக்கத்திற்கு அடிகோலுகின்றன. 

வழமையாக மரத்தால் உருவாக்கப்பட்ட குற்றிகள், அண்மைக்காலத்தில், குறிப்பாக ஐரோப்பாவிலும் ஆசியாவிலும் முன்தகைப்புக் காங்கிறீற்றால் உருவாக்கப்படுகின்றன. இரும்பினால் ஆன குற்றிகள் ஐக்கிய இராச்சியத்தில் இரண்டாம்நிலை வழித்தடங்களில் பயன்படுத்தப்படுகின்றன. குற்றிகள் நெகிழிக் கலவைகளாலும் செய்யப்படுகின்றன, ஆனால் அவை மிகக் குறைவாகப் பயன்படுத்தப்படுகின்றன.

குறுக்குக் குற்றி இல்லாமல் வடிவமைக்கப்பட்ட இரும்புப்பாதை குற்றியில்லா தடங்கள் எனப்படும். முதலில் இவ்வகைத் தடங்கள் மலை இரயில்பாதையில், தண்டவாளங்களை நேரடியாக மலையின் பாறைகளில் பொருத்தப்பட்டன (1889-ல் கட்டப்பட்ட பிளடஸ் (ஆங்கிலம்:Pilatus) இரும்புவழியைப் போன்றது). 1960-களில் நெடுநாட்கள் உழைக்கும் மற்றும் குறைந்த பராமரிப்பு செலவுகள் போன்றவைக்கு தீர்வைத் தேடி, ஜெர்மானிய, ஆங்கிலேய, ஜப்பானிய இரும்புவழித்துறைகள், அதி துல்லிய, பாரம்பரிய குறுக்குக் குற்றிகளுக்கு மாற்றைக் கொண்டுவரச் சோதித்து வந்தன.

இதுதான் குற்றியில்லா இரும்புத்தடங்களைத் தோற்றுவித்தது. இவ்வகை இருப்புத்தடங்களில், குற்றிகளின்றி தண்டவாளங்கள் திண்காறைத் (ஆங்கிலம்:concrete) தகடுகளில் நேரடியாகப் பொருத்தப்பட்டன.



</doc>
<doc id="158309" url="https://ta.wikipedia.org/wiki?curid=158309" title="எம். ஒய். இக்பால்">
எம். ஒய். இக்பால்

எம். ஒய். இக்பால் ("M. Y. Eqbal", பிறப்பு பெப்ரவரி 13, 1951) சென்னை உயர் நீதிமன்றத்தின் முன்னாள் தலைமை நீதிபதி. 

இக்பால் 1951ஆம் ஆண்டு பெப்ரவரி 13 அன்று பிறந்தவர். இராஞ்சிப் பல்கலைக்கழகத்திலிருந்து 1970இல் அறிவியல் இளங்கலைப் பட்டம் பெற்று 1974ஆம் ஆண்டில் சட்டப் படிப்பில் முதலாவதாகத் தேர்வுபெற்று தங்கப்பதக்கத்துடன் பட்டம் பெற்றவர்.

1975ஆம் ஆண்டில் இராஞ்சியில் வழக்கறிஞராக பணி துவங்கி குடிமையியல் வழக்குகளில் ஈடுபட்டார். 1986ஆம் ஆண்டில் இராஞ்சியிலிருந்து செயல்பட்ட பட்னா உயர் நீதிமன்றத்தில் வழக்காடத் தொடங்கினார். 1990இல் இதே நீதிமன்றத்தில் அரசு வழக்கறிஞராகப் பணியாற்றினார். 

1993ஆம் ஆண்டில் உயர்நீதி மன்றத்தில் அரசு வழக்குரைஞராக பதவி உயர்வு பெற்றார். இந்தக் காலக்கட்டத்தில் குடிமையியல், குற்றவியல் மற்றும் அரசியலைப்புச் சட்டங்களிலும் வருமான வரி வழக்குகளிலும் வழக்காடி வந்தார். பல வங்கிகள், காப்புறுதி நிறுவனங்கள், மின்சார வாரியம், வீட்டுவசதி வாரியம், பல்கலைக்கழகம் மற்றும் பிற அரசுத்துறை நிறுவனங்களுக்கு சட்ட ஆலோசகராகவும் நிறுவன வழக்கறிஞராகவும் பணியாற்றினார். 1996ஆம் ஆண்டில் மே 9 அன்னு பட்னா உயர் நீதிமன்றத்தில் நிலையான நீதிபதியாக நியமிக்கப்பட்டார். நவம்பர் 14, 2000இல் சார்க்கண்டு உயர் நீதிமன்ற நீதிபதியாக நியமிக்கப்பட்டார். சூன் 11, 2010 முதல் டிசம்பர் 2012 வரை சென்னை உயர் நீதிமன்ற தலைமை நீதிபதியாக பதவி வகித்தார். 
இவரது சகோதரர் இராஞ்சி கீழ் நீதிமன்றத்தில் நீதிபதியாகப் பணியாற்றுகின்றார்.



</doc>
<doc id="158313" url="https://ta.wikipedia.org/wiki?curid=158313" title="சமச்சீரற்ற காபன்">
சமச்சீரற்ற காபன்

சமச்சீரற்ற காபன் அணு என்பது நான்கு வித்தியாசமான அணுக்கள் அல்லது அணுக்கூட்டங்கள் இணைக்கப்பட்ட காபன் அணுவாகும். எந்தவொரு சேதனச் சேர்வையினதும் சமச்சீரற்ற காபன் அணுக்களின் எண்ணிக்கையை அறிவதன் மூலம் அதன் திண்மச் சமபகுதியங்களின் எண்ணிக்கையை அறிய முடியும். அதற்கான வழி பின்வருமாறு: 

உதாரணமாக, மாலிக் அமிலம் நான்கு காபன் அணுக்களைக் கொண்டுள்ளது. இவற்றுள் ஒரு அணு சமச்சீரற்றது. சமச்சீரற்ற காபனில், இரண்டு காபன் அணுக்களும், ஒரு ஒட்சிசன் அணுவும் ஒரு ஐதரசன் அணுவும் இணைக்கப்பட்டுள்ளது. இதில் இரண்டு காபன் அணுக்கள் உள்ளமையால் இது சமச்சீரற்ற காபனா என்பதில் குழப்பம் ஏற்படலாம். ஆயினும், இவ்விரு காபன் அணுக்களும் ஒரே கூட்டத்தைச் சேர்ந்தவையல்ல. எனவே, இந் நான்கு அணுக் கூட்டங்களும் இணைக்கப்பட்ட காபன் அணு சமச்சீரற்றதாகும்:

இரண்டு சமச்சீரற்ற காபன்களைக் கொண்ட டெற்றோசில் உள்ள சமபகுதியங்கள் 2 = 4 திண்மச் சமபகுதியங்கள்:

மூன்று சமச்சீரற்ற காபன்களைக் கொண்ட அல்டோபென்டோசில் உள்ள சமபகுதியங்கள் 2 = 8 திண்மச் சமபகுதியங்கள்:

நான்கு சமச்சீரற்ற காபன்களைக் கொண்ட அல்டோஎக்சோசில் உள்ள சமபகுதியங்கள் 2 = 16 திண்மச் சமபகுதியங்கள்:

நான்கு அணுக்கூட்டங்கள் இணைக்கப்பட்ட காபன் அணுவில், அக் கூட்டங்கள் ஒரு வெளியில் இரு வகையாக ஒழுங்கமைக்கப்படலாம். இவ்விரு மூலக்கூறுகளும் மற்றையதின் கண்ணாடி விம்பமாக அமையும். எனவே இங்கு, ஒரு மூலக்கூறின் வலப்புறமுள்ள கூட்டம் மற்றைய மூலக்கூறின் இடப்புறமாக அமையும். இவ்வாறு தமது விம்பத்துடன் மேற்பொருந்த முடியாத மூலக்கூறுகள் சமச்சீரற்றவை எனப்படும்.


</doc>
<doc id="158332" url="https://ta.wikipedia.org/wiki?curid=158332" title="இனசன்சு ஒவ் முசுலிம்சு">
இனசன்சு ஒவ் முசுலிம்சு

இனசன்சு ஒவ் முசுலிம்சு ("Innocence of Muslims") என்பது ஐக்கிய அமெரிக்காவில் 2012 இல் வெளியான மத, அரசியல் தொடர்பான திரைப்படம். இது முதலில் இனசன்சு ஆவ் பின்லேடன் என்ற பெயரில் ஜூன் மாதம் வெளியானது. இத்திரைப்படம் சூலை 1,2012 அன்று முதல் யூடியூபில் காணக்கிடைத்தாலும் பின்னர் பல அரபு தொலைக்காட்சிகள் இதைப்பற்றி செய்தி வெளியிட்டதும் பலரது கவனத்தை கவர்ந்தது. எகிப்த்திய மத தொலைக்காட்சி அல் நாசில் செப்டம்பர் 8, 2012 அன்று இத்திரைப்படத்தின் சில காட்சிகளை அரபு மொழியில் மொழிமாற்றம் செய்யப்பட்டு யூடியூபில் காண்பிக்கப்பட்டதை அடுத்து அரபு உலகில் பெரும் ஆர்ப்பாட்டங்கள் நிகழ்ந்தன . எகிப்தின் கெய்ரோவிலுள்ள அமெரிக்கா தூதரகம் செப்டம்பர் 11, 2012இல் தாக்கப்பட்டது. லிபியாவின் பங்காசி நகரிலுள்ள துணைத் தூதரகம் மீதான தாக்குதலில் லிபியாவிற்கான அமெரிக்கத் தூதுவர் கிறிஸ்டோபர் ஸ்டீபன்ஸ் உட்பட நான்கு அலுவலர்கள் கொல்லப்பட்டனர். இதனைத் தொடர்ந்து பல நாடுகளில் ஆர்ப்பாட்டங்களும் வன்முறைகளும் இடம்பெற்றன.

செம்டம்பர் 2012 இல், "சாம் பசீலி" எனும் 56 (52 எனவும் கூறப்பட்டது) வயதுக்காரர் ஏ.பி செய்தி சேவையுடன் தொலைபேசியில் உரையாடிய தான் இசுரேலிய வீடு, நில உரிமை அபிவிருத்தியாளர் என்றார். ஆயினும் இசுரேலிய அதிகாரிகள் குறிப்பிட்ட நபர் இசுரேலிய குடிமகன் என்பதற்கான எவ்வித அடையாளமும் இல்லையென்றனர். அதேவேளை "சாம் பசீலி" என்ற பெயரில் 50 வயது நிரம்பிய ஒருவர், வீடு, நில உரிமைப் பத்திரத்துடனோ அல்லது ஹாலிவூட் திரைப்பட உருவாக்கத்தில் கலிபோர்னியாவில் இல்லை என அறியக்கிடைத்தது. திரைப்பட தயாரிப்பிற்காக நூற்றுக்கு மேற்பட்ட யூதர்களிடமிருந்து 5 மில்லியன் அமெரிக்க டொலர்களை பெற்றதாகத் சாம் பசீலி குறிப்பிட்டதுபோல் திரைப்படம் தொழில்முறையைக் கொண்டிராதது அவரின் கூற்றை சந்தேகப்படுத்தியது. சாம் பசீலி என அடையாளப்படுத்தப்பட்டவரின் கூற்றின்படி, அவர் இசுலாமின் வெளிவேடத்தை காட்டவே இத்திரைப்படம் தயாரித்ததாகக் கூறியிருந்தார்.

பின்பு, "சாம் பசீலி" எனப்பட்டவர் எகிப்திலிருந்து கலிபோர்னியாவுக்கு குடியேறிய கெப்டிக் கிறித்தவரான நகோலா பாஸ்லி நகோலா என அடையாளம் காணப்பட்டார். 2010 இல், நகோலா மெதம்படமைன் உற்பத்தி செய்தமைக்காக கைது செய்யப்பட்டு, வங்கி ஏமாற்றில் தான் ஈடுபடவில்லை வாதாடி, பின் 21 மாத சிறைத் தண்டனைக்கு தீர்ப்பிடப்பட்டிருந்தார். சூன் 2011 இல் நன்னடைத்தைக்காக விடுதலை செய்யப்பட்டார். சிறையில் இருந்த காலத்தில் தன் மகனின் உதவியுடன் திரைக்கதையினை எழுதி, தன் மனைவியின் எகிப்திலிருந்த உறவினர்களிடம் $50,000 முதல் $60,000 வரைக்கு இடைப்பட்ட பணத்தினை சேகரித்ததாக அவர் காவல்துறைக்கு தெரிவித்ததாக அதிகாரிகள் கூறினர்.

செப்டம்பர் 11, 2012 அன்று எகிப்தின் கைரோவிலுள்ள ஐக்கிய அமெரிக்க தூதரகம், லிபியாவின் பெங்காசியில் அமைந்துள்ள ஐக்கிய அமெரிக்கத் துணைத் தூதரகம் என்பன இனசன்சு ஒவ் முசுலிம்சு என்ற திரைப்படத்தின் முன்னோட்டக் காட்சிகள் யூடியூபில் வெளியானதைத் தொடர்ந்து, பல முசுலிம்களால் அத்திரைப்படம் தெய்வ நிந்தை எனக் கருதப்பட்டு தாக்குதலுக்கு உள்ளாகின.



</doc>
<doc id="158336" url="https://ta.wikipedia.org/wiki?curid=158336" title="ஜோர்ஜ் ஸ்மித்">
ஜோர்ஜ் ஸ்மித்

ஜோர்ஜ் எல்வூட் ஸ்மித் (பிறப்பு மே 10,1930) என்பவர் ஒரு அமெரிக்க விஞ்ஞானியும் பிரயோக பௌதிகவியலாளருமாவார். இவர் மின்மம் வழிந்துநகர் கருவி (charge-coupled device, CCD) என்னும் நுண்மிண்மக் கருவியைக் கண்டுபிடித்தவர்களின் ஒருவர். இவர் "படிம குறைகடத்திச் சுற்று-CCD உணரி"யைக் (imaging semiconductor circuit—the CCD sensor) கண்டுபிடித்தமைக்காக 2009ம் ஆண்டின் பௌதிகவியலுக்கான நோபல் பரிசைப் பெற்றுக்கொண்டார். இப்பரிசின் கால் பங்கு அவருக்கு வழங்கப்பட்டது.

ஸ்மித் வைட் பிளைன்ஸ், நியூயோர்க்கில் பிறந்தார். ஸ்மித் ஐக்கிய அமெரிக்கக் கடற்படையில் பணியாற்றினார். இவர் தனது BSc பட்டத்தை 1955ம் ஆண்டு பென்சில்வேனியப் பல்கலைக்கழகத்திலும், PhDயை 1959ல் சிகாகோ பல்கலைக்கழகத்திலும் பெற்றுக்கொண்டார். இவரது ஆய்வேடு வெறும் மூன்று பக்கங்களை மாத்திரம் கொண்டிருந்தமை குறிப்பிடத்தக்கது. ஸ்மித் முர்ரே ஹில், நியூ ஜேர்சியிலுள்ள பெல் ஆய்வுகூடத்தில் 1959ம் ஆண்டிலிருந்து 1986ல் ஓய்வு பெறும் வரை பணியாற்றினார். இங்கு அவர் புதிய லேசர் கதிர்கள் மற்றும் குறைகடத்திச் சாதனங்கள் பற்றிய ஆய்வில் ஈடுபட்டார். தமது பதவிக்காலத்தில், பல்வேறு கண்டுபிடிப்புகளுக்கான காப்புரிமை பெற்றார். மேலும் அவர், பேரளவு ஒருங்கிணைச் சுற்று (VLSI) சாதனப் பணியகத்தின் தலைமைப் பொறுப்பை ஏற்றார்.

1969ல், ஸ்மித்தும் வில்லார்ட் பொயிலும் மின்மம் வழிந்துநகர் கருவி(CCD)யைக் கண்டுபிடித்தனர். இதற்காக, 1973ல் ஃபிராங்கிளின் நிறுவனத்தின் ஸ்டுவர்ட் பலன்டைன் பதக்கம், 1974 IEEE மொரிஸ் N. லெய்மன் நினைவு விருது, 2006 சார்ள்ஸ் ஸ்டார்க் டிராபர் பரிசு மற்றும் 2009 பௌதிகவியலுக்கான நோபல் பரிசு ஆகிய விருதுகளை இருவரும் இணைந்து பெற்றனர்.

பொயிலும் ஸ்மித்தும் கடற் பயணத்தில் ஆர்வமுடையோராவர். இவர்களிருவரும் இணைந்து பல பயணங்களை மேற்கொண்டுள்ளனர். ஓய்வுபெற்ற பின்னர் தனது வாழ்க்கைத்துணையான ஜெனட்டுடன் பதினேழு வருடங்கள் உலகம் முழுவதும் பயணித்தார். எனினும் 2003ம் ஆண்டின் பின்னர் எலும்புச் சிதைவினால் தனது பொழுதுபோக்கான பயணம் மேற்கொள்ளலை நிறுத்திக் கொண்டார். இவர் தற்போது வார்டவுன், நியூ ஜேர்சியில் வசிக்கிறார்.



</doc>
<doc id="158346" url="https://ta.wikipedia.org/wiki?curid=158346" title="தலைமை நீதிபதி">
தலைமை நீதிபதி

தலைமை நீதிபதி அல்லது பிரதம நீதியரசர் ("Chief Justice") என்று பொதுநலவாய நாடுகளிலும் ஆங்கில பொதுச்சட்டத்தை அடிப்படையாகக் கொண்ட நீதி முறைமை பயிலும் நாடுகளிலும் உச்ச நீதிமன்றத்தின் நீதிபதிகளுக்கு தலைமை ஏற்கும் நீதிபதி குறிப்பிடப்படுகிறார். கனடா, தென்னாபிரிக்கா, ஆங்காங், இந்தியா, இலங்கை, பாக்கித்தான், நேபாளம், அயர்லாந்து, நியூசிலாந்து, ஆத்திரேலியா, ஐக்கிய அமெரிக்கா, போன்ற நாடுகளின் தலைமை நீதிமன்றங்களிலும் மாகாண அல்லது மாநில உயர் நீதிமன்றங்களிலும் இவ்வாறு அழைக்கப்படுகிறார். இங்கிலாந்து மற்றும் வேல்சு, வடக்கு அயர்லாந்திலும் இதற்கு இணையான பதவி "பிரபுத் தலைமை நீதிபதி" ("Lord Chief Justice") என்றும் இசுக்காட்லாந்தில் "அமர்வு நீதிமன்றத்தின் பிரபுத் தலைவர்" ("Lord President of the Court of Session") என்றும் அழைக்கப்படுகிறது.
தலைமை நீதிபதியை பலவழிகளில் நியமிக்கக்கூடும் எனினும் பெரும்பாலான நாடுகளில் வழமையாக உச்ச நீதிமன்றத்தின் மிகுந்த பணிமூப்பு பெற்ற நீதிபதியே நியமிக்கப்படுகிறார். ஐக்கிய அமெரிக்காவில் இந்தப் பதவி முக்கிய அரசியல் நியமனமாக குடியரசுத் தலைவர் நாட்டின் மேலவையின் ஒப்புதலோடு அறிவிக்கிறார். சட்டமுறையில் இந்தப் பதவி "ஐக்கிய அமெரிக்காவின் தலைமை நீதிபதி" என்றிருந்தபோதும் பொதுவழக்கில் "உச்ச நீதிமன்ற தலைமை நீதிபதி" என்றே அழைக்கப்படுகிறார். 

சில நாடுகளில் தலைமை நீதிபதி "உச்ச நீதிமன்றத்தின் தலைவர்" என்று அழைக்கப்படுகிறார்.

தலைமை நீதிபதி பெரும்பாலும் உச்ச நீதிமன்ற நீதிபதிகளிடையே நடைபெறும் தனிப்பட்ட உரையாடல்களுக்கு அவைத்தலைவராக விளங்குகிறார். அவர்களது சார்பாக கருத்துக்களை வெளியிடுகிறார். இருப்பினும் பல உச்ச நீதிமன்றங்களில் படிநிலை முறைமை இல்லாததால் தலைமை நீதிபதி மற்ற நீதிபதிகளை நேரடியாக கட்டுப்படுத்தும் அதிகாரம் இல்லாதவராக இருக்கிறார். அவர்களது தீர்ப்புக்கள் உச்ச நீதிமன்றத்தின் மற்ற நீதிபதிகளின் தீர்ப்புக்குண்டான அதே மதிப்பு கொண்டவையே. 

துணைக் குடியரசுத் தலைவர் அல்லாத பல நாடுகளில் உச்ச நீதிமன்ற தலைமை நீதிபதி அந்நாட்டுத் தலைவர் அல்லது தலைமை ஆளுநருக்கு அடுத்த அதிகாரநிலையில் உள்ளார். நாட்டுத் தலைவர் இறந்தாலோ பதவி விலகினாலோ அப்பதவியை ஏற்கிறார். காட்டாக கனடாவில் அந்நாட்டு தலைமை ஆளுநர் பொறுப்பாற்ற முடியாத நிலைமை ஏற்பட்டால் கனடாவின் தலைமை நீதிபதி அந்தப் பொறுப்பை ஏற்கிறார். 

சட்ட வழக்குகளன்றி நாட்டின் உயர் பதவிகளுக்கு பதவி உறுதிமொழி ஏற்க வைப்பதும் இவர்களது பணியாக அமைந்துள்ளது.



</doc>
<doc id="158350" url="https://ta.wikipedia.org/wiki?curid=158350" title="வேதியியலுக்கான நோபல் பரிசு பெற்றவர்கள்">
வேதியியலுக்கான நோபல் பரிசு பெற்றவர்கள்

வேதியியலுக்கான நோபல் பரிசு (சுவீடியம்: "Nobelpriset i kemi") ரோயல் சுவீடிய அறிவியல் கழகத்தால், வேதியியலின் பல்வேறு துறைகளில் உள்ள விஞ்ஞானிகளுக்கு வருடாவருடம் வழங்கப்படுகிறது. இது 1896ல் இறந்த அல்பிரட் நோபலின் 1895 உயிலின் மூலம் உருவாக்கப்பட்ட ஐந்து நோபல் பரிசுகளில் ஒன்றாகும். இப்பரிசுகள் வேதியியல், இயற்பியல், இலக்கியம், சமாதானம் மற்றும் மருத்துவத் துறைகளில் வழங்கப்படுகின்றன. நோபலின் உயிலில் குறிப்பிட்டுள்ளபடி, இவ்விருது நோபல் நிறுவனத்தால் நிர்வகிக்கப்படுவதோடு, ரோயல் சுவீடிய அறிவியல் கழகத்தால் தெரிவுசெய்யப்படும் ஐந்து உறுப்பினர்களால் வழங்கப்படுகிறது. வேதியியலுக்கான முதலாவது நோபல் பரிசை, 1901ம் ஆண்டில் நெதர்லாந்தின் ஜாகோபியஸ் ஹென்ரிகஸ் வான் ஹொஃப் பெற்றுக்கொண்டார். ஒவ்வொருவரும் ஒரு பதக்கம், ஒரு சான்றிதழ் மற்றும் பணப்பரிசையும் பெறுவர். 1901ல் வான் ஹொஃப் 150,782 சுவீடிஷ் குரோனாக்களைப் பெற்றார். இதன் மதிப்பு டிசெம்பர் 2007ல் 7,731,004 சுவீடிஷ் குரோனாக்கள் ஆகும். 2011ல், இப்பரிசு டான் செச்மனுக்கு வழங்கப்பட்டது. இப்பரிசு நோபலின் நினைவு தினமான டிசெம்பர் 10 அன்று ஸ்டொக்ஹோம் நகரில் இடம்பெறும் வருடாந்த விழாவில் வழங்கப்படும்.

குறைந்தது 25 வேதியியலாளர்கள் கரிம வேதியியல் துறையில் பரிசு பெற்றுள்ளனர். இது ஏனைய எல்லாத் துறைகளிலும் அதிகமாகும். நோபல் பரிசு வெற்றியாளர்களான ஜெர்மனியர்களான ரிச்சர்ட் குன்(1938) மற்றும் அடோல்ப் பியூட்டனன்ட்(1939) ஆகியோர் அந்நாட்டு அரசால் பரிசைப் பெற அனுமதிக்கப்படவில்லை. இவர்கள் பின்பு பதக்கத்தையும் சான்றிதழையும் மட்டுமே பெற்றனர். பிரெடரிக் சாங்கர் என்பவரே இரசாயனவியலுக்காக இருமுறை பரிசு பெற்ற ஒரே நபராவார். இவர் 1958 மற்றும் 1980 களில் இப்பரிசை பெற்றார். ஏனைய துறைகளில் இருமுறை பரிசு பெற்றோர்: மேரி கியூரி (இயற்பியலில் 1903ல், வேதியியலில் 1911ல்) மற்றும் லினஸ் பௌலிங் (வேதியியலில் 1954ல், சமாதானத்துக்காக 1962ல்). பரிசு வென்ற நான்கு பெண்கள்: மேரி கியூரி, ஐரீன் ஜூலியட் கியூரி (1935), டொரதி ஹொட்கின் (1964) மற்றும் அடா யொனத் (2009). 2011 வரை, 160 நபர்களுக்கு பரிசு வழங்கப்பட்டுள்ளது. எட்டு வருடங்கள் வேதியியலுக்கான நோபல் பரிசு வழங்கப்படவில்லை.



A. The form and spelling of the names in the name column is according to nobelprize.org, the official website of the Nobel Foundation. Alternative spellings and name forms, where they exist, are given at the articles linked from this column. Where available, an image of each Nobel Laureate is provided. For the official pictures provided by the Nobel Foundation, see the pages for each Nobel Laureate at nobelprize.org.

B. The information in the country column is according to nobelprize.org, the official website of the Nobel Foundation. This information may not necessarily reflect the recipient's birthplace or citizenship.

C. The citation for each award is quoted (not always in full) from nobelprize.org, the official website of the Nobel Foundation. The links in this column are to articles (or sections of articles) on the history and areas of chemistry for which the awards were presented. The links are intended only as a guide and explanation. For a full account of the work done by each Nobel Laureate, please see the biography articles linked from the name column.



</doc>
<doc id="158351" url="https://ta.wikipedia.org/wiki?curid=158351" title="மேல் முறையீடு">
மேல் முறையீடு

சட்டத்தில் மேல் முறையீடு ("appeal") என்பது ஓர் அலுவல்முறை தீர்ப்பை முறையாக மாற்றும்படி வேண்டுவதற்கான முறைமை ஆகும். பொதுவாக, சில பதிவான தரவுகளை மீளாயும் மேல் முறையீடுகளாகவும் சில முதலிலிருந்தே மீளாயும் ("de novo") மேல் முறையீடுகளாகவும் உள்ளன. பதிவான தரவுகளின் மேலான வழக்குகளில் முன்பு தீர்ப்பு வழங்கியவரது முடிவு குறித்து வழக்காடப்படுகிறது; சட்டத்தை சரியாக பயன்படுத்தவில்லை, உண்மைநிலையை மாறாகப் புரிந்து கொண்டிருத்தல், தனது எல்லையை மீறி தீர்ப்பு வழங்கியிருத்தல், அதிகார முறைகேடு, ஒருபக்கச் சார்பான நிலை, ஏற்றுக்கொள்ளவியலாச் சான்றை கருத்தில் கொள்வது அல்லது ஏற்றுக் கொள்ளத் தக்க சான்றை கருதாது முடிவடுத்தல் போன்றவை சில காரணங்களாக அமையும். முதலிலிருந்து மீளாயும் முறையீடுகளில் மற்றொரு நடுவர் முந்தையத் தீர்ப்பை கருத்தில் கொள்ளாது வழக்கை முற்றிலும் திரும்ப விசாரித்து தீர்ப்பு வழங்கப்படுகிறது.


</doc>
<doc id="158362" url="https://ta.wikipedia.org/wiki?curid=158362" title="த நோட்புக் (திரைப்படம்)">
த நோட்புக் (திரைப்படம்)

த நோட்புக் என்பது நிக் கசவட்ஸ் இயக்கத்தில் நிக்கலஸ் ஸ்பார்க்ஸ் எழுதிய "த நோட்புக்" எனும் காதல் புதினத்தை அடிப்படையாகக் கொண்டு 2004 இல் வெளியான ஓர் காதல் நாடகத் திரைப்படம். இளம் காதலர்களாக பாத்திரமேற்று நடிக்கும் திரைப்பட நட்சத்திரங்களான ரையன் கோஸ்லிங், ரேச்சல் மக் அடம்ஸ் ஆகியோர் 1940 களின் ஆரம்பத்தில் காதல் வயப்பட்டனர். அவர்களின் 1940 காலப்பகுதியில் நடந்த அக் கதை வயோதிபராக நடிக்கும் ஜேம்ஸ் கார்னரால் தற்காலத்தில் விரிவாகச் சொல்லப்படுகின்றது. 

இத் திரைப்படம் சிறப்பாக ஓடி, சில பரிசுகளுக்காகப் பரிந்துரைக்கப்பட்டது.



</doc>
<doc id="158365" url="https://ta.wikipedia.org/wiki?curid=158365" title="புலிகடிமாஅல்">
புலிகடிமாஅல்

புலிகடி மாஅல் சங்ககால அரசர்களில் ஒருவன். பாரி மகளிரை மணந்துகொள்ள மறுத்த இருங்கோவேளைக் சங்க காலக் கபிலர் புலிகடிமாஅல்! என விளிக்கிறார். ‘மாஅல்’ என்பது திருமாலைக் குறிக்கும் பெயர். புலியின் தாக்குதலைக் கடிந்து காப்பாப்பாற்றியவன் என்று இதனைப் புரிந்துகொள்ள வேண்டும்.


</doc>
<doc id="158366" url="https://ta.wikipedia.org/wiki?curid=158366" title="பாணன் (அரசன்)">
பாணன் (அரசன்)

பாணன் என்பவன் தமிழ்நாட்டின் வடபால் இருந்த நாடுகளில் ஒன்றை ஆண்ட தமிழ் அரசன். கி.பி. நாலாம் நூற்றாண்டில் காளத்தியைத் தலைநகராகக் கொண்டு ஆண்ட பாணர் பரம்பரையின் முன்னோன்.

தித்தன் வெளியன் உறையூரில் ஆண்டுகொண்டிருந்தபோது இந்தப் பாணன் கட்டி என்னும் அரசனைத் தனக்குத் துணை சேர்த்துக்கொண்டு வெளியனைத் தாக்க வந்திருந்தான். அப்போது அரண்மனையில் இனிய கிணை முழக்கம் கேட்டது. அதனைப் போர்முழக்கம் என எண்ணி அஞ்சிப் போரிடாமலேயே தாக்க வந்த இருவரும் ஓடிவிட்டனர். 

ஆரியப் பொருநன் என்பவன் இந்தப் பாணன் மார்பை வளைத்துத் தாக்கினான். பாணன் திமிரித் தாக்கியபோது ஆரியப் பொருநனின் கை ஒடிந்து தனியை விழுந்துவிட்டது. கணையன் இந்தப் பாணனின் நண்பன். பாணனின் கொடூரச் செயல் கண்டு கணையன் நாணினான்.

பாணனின் நன்னாடு தமிழ்நாட்டின் வடபால் இருந்தது. பொருள் தேடச் சென்ற தமிழர் இந்த நாட்டு வழியாகச் சென்றனர். 


</doc>
<doc id="158367" url="https://ta.wikipedia.org/wiki?curid=158367" title="தேசிய ஒன்றிணைவு அரசாங்கம்">
தேசிய ஒன்றிணைவு அரசாங்கம்

தேசிய ஒன்றிணைவு அரசாங்கம் அல்லது தேசிய ஒன்றிய அரசாங்கம் என்பது சட்டபூர்வமாகப் பதிவுசெய்யப்பட்ட முதன்மைக் கட்சிகளை அல்லது மக்களால் தெரிவுசெய்யப்பட்ட அனைத்துக்கட்சிகளையும் ஒன்றிணைத்து ஆட்சியமைக்கும் அரசாங்கம் ஆகும். இதில் முதன்மையான எதிர்க்கட்சி அவசியம் உள்ளடக்கப்பட வேண்டும். இது பொதுவாகப் போர் மற்றும் அவசரகால நிலைமைகளில் ஆளும் கட்சியால் முடிவெடுக்க முடியாத சந்தர்ப்பங்களில் மேற்கொள்ளப்படும். சிலவேளைகளில் எதிர்க்கட்சிகள் பலம் பொருந்தியதாக இருக்கும் சந்தர்ப்பங்களிலும் மேற்கொள்ளப்படும்.


</doc>
<doc id="158368" url="https://ta.wikipedia.org/wiki?curid=158368" title="பிரைட் அண்ட் பிரயடஸ் (திரைப்படம்)">
பிரைட் அண்ட் பிரயடஸ் (திரைப்படம்)

பிரைட் அண்ட் பிரயடஸ் ("Pride & Prejudice") என்பது ஜேன் ஆஸ்டின் 1813இல் எழுதிய பிரைட் அண்ட் பிரயடஸ் எனும் புதினத்தை அடிப்படையாகக் கொண்டு ஜோ ரைட் இயக்கத்தில் 2005 ம் ஆண்டில் வெளியாகிய ஓர் பிரித்தானிய காதல்படம். இத்திரைப்படம் ஆங்கிலேய குடும்பம் ஒன்றின் ஐந்து சகோதரிகள் பற்றியும் அவர்கள் எவ்வாறு திருமணம், நன்னடத்தை, தப்பெண்ணங்கள் ஆகியவற்றைக் கையாளுகின்றார்கள் என்பதை சித்தரிக்கின்றது. கீரா நைட்லி எலிசபெத் பெணட்டின் பாத்திரத்திலும், மத்தியு மக்பெடின் எலிசபெத் பெணட்டின் காதல் விருப்பத்திற்குரிய மிஸ்டர் டார்சி ஆகவும் நடிக்கின்றனர்.



</doc>
<doc id="158376" url="https://ta.wikipedia.org/wiki?curid=158376" title="லவ் கப்பன்ஸ்">
லவ் கப்பன்ஸ்

லவ் கப்பன்ஸ் ("Love Happens") என்பது பிரண்டன் காம்ப் இயக்கத்தில் ஏரோன் எக்கார்ட், ஜெனிபர் அனிஸ்டன் நடிப்பில் 2009 இல் வெளியாகிய ஓர் காதல் நாடகத் திரைப்படம். இது செப்டம்பர் 18, 2009 அன்று வெளியாகியது.

புரூக் ரையன் (ஏரோன் எக்கார்ட்) ஓர் பீஎச்.டி முடித்தவரும், தாங்கள் நேசித்தவரை இழந்தவர்கள் அதனைக் கையாள ஆலோசனை வழங்கும் சுய உதவி நூலின் ஆசிரியரும் ஆவார். அவர் தன் மனைவியை விபத்தில் இழந்து, அந்த வேதனையைக் கையாளும் வழியைப் புத்தகமாக எழுதுகிறார். அவர் தன் மனைவியின் இடமான சீட்டலில் ஓர் பயிற்சிப் பட்டறையை நடத்திக் கொண்டிருக்கும்போது, மலர் விற்பனையாளர் எலோயிசை (ஜெனிபர் அனிஸ்டன்) சந்திக்கிறார். புரூக் தன் சொந்த ஆலோனையைப் பினபற்றாதவராக, தன் மனைவியின் இழப்பினைக் கையாளாதவராக காணப்படுகிறார். முடிவில், பயிற்சிப் பட்டறைக்கு வந்திருந்த கூட்டத்தாரிடம் தன் குற்றத்தைத் தெரிவித்து, தான்தான் வாகனத்தை ஓட்டினாரென்றும், தன் மனைவியல்லவென்றும் தெரிவிக்கிறார். இதனால், தன் மனைவியின் மரணத்திற்கு தானே காரணம் என தன்னைத் தானே குற்றஞ் சாட்டுகிறார். எலோயிஸ் புரூக்கின் மனைவியின் தந்தையுடன் சேர்ந்து, புரூக் மனைவியின் இழப்பிலிருந்து விடுபட உதவுகிறார்.



</doc>
<doc id="158379" url="https://ta.wikipedia.org/wiki?curid=158379" title="செம்பருத்தி (இணைய இதழ்)">
செம்பருத்தி (இணைய இதழ்)

செம்பருத்தி இணைய இதழ் மலேசியாவிலிருந்து பதிவேற்றம் செய்யப்படும் ஒரு இணைய இதழாகும். இது முன்பு செம்பருத்தி எனும் சிற்றிதழாக 13 ஆண்டுகளாக வெளிவந்து கொண்டிருந்தது. மலேசியாவின் முன்னணி செய்தி இணைய தளங்களில் ஒன்றான மலேசியகினியின் தமிழ்ப் பிரிவாக இது இயங்கி வருகிறது. இந்த இதழின் தலைமை ஆசிரியராக வழக்கறிஞர் கா. ஆறுமுகம் என்பவரும், ஆசிரியராக ஜீவி காத்தையா என்பவரும் உள்ளனர். 

உடனடி செய்திகள், சிறப்புக் கட்டுரைகள், அரசியல் கோமாளி, காணொளிகள், நேர்காணல்கள், பன்னாட்டு செய்திகள் என பல்வேறு அங்கங்களைக் கொண்டுள்ளது.



</doc>
<doc id="158382" url="https://ta.wikipedia.org/wiki?curid=158382" title="பொகுட்டெழினி">
பொகுட்டெழினி

எழினி என்னும் பெயர் கொண்ட சில சங்ககால அரசர்களில் ‘பொகுட்டெழினி’ என்பவன் அதியமானின் மகன். ஔவையார் இவனைச் சிறப்பித்துப் பாடிய மூன்று பாடல்கள் புறநானூற்றில் இடம்பெற்றுள்ளன. 

குமணனுக்கு முன்னர் வாழ்ந்த கடையெழு வள்ளல்களைத் தொகுத்துக் கூறும் பெருஞ்சித்திரனார் சிறுபாணாற்றுப்படை தொகுப்பில் உள்ள ஔவைக்கு நெல்லிக்கனி ஈந்த அதிகன் என்னும் வள்ளலை விடுத்து, இந்த அதியமான் நெடுமான் அஞ்சியின் மகன் எயினியை எழுவருள் ஒருவராகப் பட்டியலிட்டுள்ளார். இவனைக் குதிரைமலைத் தலைவன் என்றும், கூவிளம் பூ மாலை அணிந்தவன் என்றும் குறிப்பிடுகிறார். 

பொகுட்டெழினி அதியமான் நெடுமான் அஞ்சியின் மகன். அவன் தும்பைப் பூ போன்ற வெண்ணிற மார்பை உடையவனாம். முழந்தாளுக்குக் கீழே தொங்கும் நீண்ட கையை உடையவனாம். அவனுக்கு இரண்டு பகையாம். ஒன்று மகளிர் பார்வையால் கட்டிப்போடுவது. மற்றொன்று அவன் செல்லும் ஊர்களில் அவன் யானைகள் தம் ஊர் நீர்நிலைகளைக் கலக்கிவிடுமே என்று ஊர்மக்கள் அவன் வரவை விரும்பாமை. 

நிறைநிலாப் போல அவன் தன் குடிமக்களுக்கு ஒளி (புகழ்) தருவானாம். மேட்டிலும் பள்ளத்திலும் வண்டி செல்லும்போது வண்டி முன்னும் தூக்காமல் இருக்க வண்டியின் பின்புறம் நடு பார்மரத்தில் கட்டப்பட்டிருக்கும் ‘சேம அச்சு’ போல் அவன் குடிமக்களுக்கு உதவுவானாம். 

வென்ற நாட்டில் கழுதை ஏர் பூட்டி எழினி உழுதுகொண்டிருந்தபோது ஔவையார் தன் விறலியர் சுற்றத்துடன் அவனைக் கண்டு தங்களது கிணைப்பறையை முழக்கிப் பாடியபோது, பாசி படிந்த அவர்களது ஆடைகளைக் களைந்து பட்டாடை உடுத்தச்செய்து, வானத்தில் மீன் பூத்திருப்பது போல் தன்னைச் சுற்றிலும் உண்கலன்களை வைத்து விருந்து படைத்தானாம். 


</doc>
<doc id="158387" url="https://ta.wikipedia.org/wiki?curid=158387" title="சீயமங்கலம்">
சீயமங்கலம்

சீயமங்கலம், திருவண்ணாமலை மாவட்டம், வந்தவாசி தாலூக்காவில் அமைந்துள்ள தெள்ளாறு ஊராட்சி ஒன்றியத்தில் உள்ள ஒரு கிராமம் ஆகும். மக்கள் பெரும்பாலானோர் விவசாயத்தையே தொழிலாக கொண்டுள்ளனர். இந்த ஊரின் மக்கள் தொகை, 2011 கணக்குப்படி 1665 ஆகும்.

இந்த கிராமத்தின் பெயர் குறித்து இரு வேறு கருத்துக்கள் நிலவுகின்றன. பல்லவ மன்னன் மகேந்திரவர்மனின் தந்தை சிம்மவிஷ்ணுவின் நினைவாக வைக்கப்பட்ட சிம்மவிஷ்ணு சதுர்வேதிமங்கலம் சீயமங்கலமாக மருவி இருக்கலாம் என்று கூறப்படுகிறது. முதலாம் நரசிம்மவர்ம பல்லவனின் நினைவாக வைக்கப்பட்ட சிம்மமங்கலம் சீயமங்கலமாக மருவி இருக்கலாம் என்றும் கூறப்படுகிறது.
சீயமங்கலம், வந்தவாசிக்கு தென்மேற்காக 25 கி.மீ. தொலைவிலும், சேத்துபட்டிற்கு தென்கிழக்காக 21 கி.மீ. தொலைவிலும், மாவட்ட தலைநகர் திருவண்ணாமலைக்கு வடகிழக்காக 63 கி.மீ. தொலைவிலும் அமைந்திருக்கிறது.

வந்தவாசியிலிருந்து, செஞ்சி செல்லும் நகரப் பேருந்தும் (எண்:144), மகமாயி திருமேனி செல்லும் நகரப் பேருந்தும் (எண்: W2) சீயமங்கலம் வழியே செல்கின்றன. தேசூரிலிருந்து செஞ்சி செல்லும் தனியார் பேருந்து , V.M. சீயமங்கலம் வழி செல்கின்றது . இருப்பினும் , இந்த ஊருக்கு பேருந்துகள் அடிக்கடி இல்லை . பொதுவாக தேசூரிலிருந்து ஷேர் ஆட்டோவில் செல்வது சிறந்தது.

சீயமங்கலம் கிராமம் 1500 ஆண்டுகால வரலாற்று சிறப்பை உடைய ஊர். இந்த ஊருக்கு இந்த சிறப்பை அளிப்பவை, மகேந்திரவர்ம பல்லவன் கட்டிய ஏழாம் நூற்றாண்டு குடவரை சிவன் கோயிலும் , மேற்கு கங்க மன்னன் இரண்டாம் ராஜமல்லன் கட்டிய ஒன்பதாம் நூற்றாண்டு சமண குடைவரை கோயிலும் ஆகும் . அதோடு ஆறாம் நூற்றாண்டை சேர்ந்த புகழ்பெற்ற பௌத்த ஆச்சார்யர் திக்நாகர் பிறந்த ஊரும் சீயமங்கலம் என்று நம்பப்படுகிறது.

இந்த குடைவரை கோயில் பல்லவ மன்னன் முதலாம் மகேந்திரவர்மனால் கி. பி. ஏழாம் நூற்றாண்டில் கட்டப்பட்டது. இங்குள்ள சிவன் தமிழில் தூண் ஆண்டார் என்றும் , சமஸ்கிருதத்தில் ஸ்தம்பேஸ்வரர் என்றும் அழைக்கப்படுகிறார். இந்த கோயிலின் முன் இரண்டு தூண்கள் உள்ளதால் தூண் ஆண்டார் என்ற பெயர் வந்திருக்கலாம். பிற கோயில்களைப் போல் அல்லாமல், இங்கு சிவலிங்கம் மேற்கு திசையை நோக்கி அமைக்கப்பட்டுள்ளது. கருவறை நுழைவாயிலின் இருபுறமும் துவாரபாலகர்கள் சிற்பங்கள் காணப்படுகின்றன. தலையில் திரிசூலம் போன்ற ஒரு விளிம்பு காணப்படுவது இந்த சிற்பங்களின் சிறப்பம்சம் ஆகும். கோவில் தூண்களில் சிவபெருமான், நடராஜர் உருவிலும் விருஷ்பாந்திகர் உருவிலும் செதுக்கப்பட்டுள்ளார். தமிழ்நாட்டில் நடராஜர் உருவம் முதன் முதலில் செதுக்கப்பட்டுள்ளது இங்குதான் என்பது குறிப்பிடத்தக்கது. அதோடு, இங்குள்ள நடராஜர் சிற்பத்தில், குள்ளன் முயலகன் காணப்படவில்லை.

இங்குள்ள கல்வெட்டுகளின் மூலம், கோயிலுக்கு, பல்லவ , சோழ, நாயக்க மன்னர்கள் தானம் கொடுத்துள்ளதையும் , கோவிலை விரிவுபடுத்தி உள்ளதையும் அறிய முடிகிறது.

மேற்கு கங்க மன்னன் இரண்டாம் ராஜமல்லன் இந்த சமணக் குடைவரை கோயிலை கி. பி. ஒன்பதாம் நூற்றாண்டில் கட்டினான். தூனாண்டார் கோயிலுக்கு வடக்கே உள்ள விஜயாத்ரி என்னும் குன்றில் இந்தக் கோயில் காணப்படுகிறது. தற்போது இந்தக் குடைவரயினுள், ஒரு மகாவீரர் சிலை வைக்கப்பட்டு அருகிலுள்ள தமிழ் சமணர்களால் வழிபாடு செய்யப்படுகிறது.

குடைவரையின் மேல்புறம், கிழக்கு நோக்கி மகாவீரர், பார்சுவநாதர், பாகுபலி ஆகியோரின் புடைப்பு சிற்பங்கள் மிக அழகாக வடிக்கப்பட்டுள்ளன. பாகுபலிக்கு, இருபுறமும் அவருடைய சகோதிரிகள், பிராமி, சௌந்தரி காணப்படுகிறார்கள். பாகுபலியின் இடப்புறமாக மேலே ஐராவதம் யானை மேல் அமர்ந்த நிலையில் உள்ள இந்திரன் சிற்பம் காணப்படுகிறது. வலப்புறமாக மேலே, இரண்டு கந்தர்வர்கள் பாகுபலியை ஆச்சர்யத்துடன் பார்ப்பது போல் வடிக்கப்பட்டுள்ளது. பார்சுவநாதர் அவருடைய யக்ஷன் தரனேந்திரனுடனும், யக்ஷி பத்மாவதியுடனும் காணப்படுகிறார். பார்சுவநாதரின் வலப்புறமாக மேலே கமடன், அவரைத் தாக்கும் நிலையிலும், இடப்புறமாக, யக்ஷி ஒரு குடையினால் அவரை காப்பது போலவும் வடிக்கப்பட்டுள்ளது. மகாவீரர் சுகாசன நிலையில் யக்ஷன், யக்ஷியுடன் காணப்படுகிறார்.

இங்கு இரண்டு கல்வெட்டுகள் காணப்படுகின்றன. ஒன்று, மகாவீரர் சிற்பத்திற்கு அருகில் உள்ள சமஸ்கிருத கல்வெட்டு. இந்த கல்வெட்டு செய்யுள் வடிவிலும், உரைநடை வடிவிலும் வெட்டப்பட்டுள்ளது. இதில் உள்ள செய்திப்படி, சாகா 815 இல் (கி பி 892 -93) ராஜமல்லன் விஜயாத்ரி மலையில் இரண்டு சமண கோவில்களை அமைத்தான் என்றும், இங்கு ஜினேந்திர சங்கத்திற்கு உட்பட்ட நந்தி சங்கத்தை சேர்ந்த அருங்களான்வயம் (சமணப் பள்ளி) ஒன்று இருந்ததையும் அறிய முடிகிறது. இரண்டாவது கோவில் இன்று வரை கண்டறியப்படவில்லை.

இரண்டாவது கல்வெட்டு, குடைவரைக்கு சற்று தள்ளி வடக்கே உள்ள பாறையில் தமிழிலும் சமஸ்கிருதத்திலும் எழுதப்பட்டுள்ளது. செய்யுள் பகுதி சமஸ்கிருதத்திலும், உரைநடை பகுதி தமிழிலும் உள்ளன. இவைகளில் உள்ள செய்திப்படி, இங்கு திராவிட சங்கத்திற்கு உட்பட்ட நந்தி சங்கத்தை சேர்ந்த சமணப்பள்ளி இருந்ததையும், இந்தப்பள்ளியை சேர்ந்த மண்டலாசார்யரும், குனவீரரின் சிஷ்யருமான வஜ்ரநந்தி யோகிந்தரர், கோவிலுக்கு படிக்கட்டுகள் அமைத்ததையும் அறிய முடிகிறது. இன்றும் இந்த படிக்கட்டுகள் நல்ல நிலையில் இருக்கின்றன (பார்க்க படத்தொகுப்பு). முதல் கல்வெட்டில் ஜினேந்திர சங்கம் என்றிருந்தது, இரண்டாவது கல்வெட்டில் திராவிட சங்கம் என்று குறிப்பிடப்பட்டிருக்கிறது.


</doc>
<doc id="158398" url="https://ta.wikipedia.org/wiki?curid=158398" title="கும்கி (யானை)">
கும்கி (யானை)

கும்கி என்பது சிறைப்படுத்தப்பட்டுப் பயிற்சி அளிக்கப்பெற்ற இந்திய யானைகளின் உள்ளூர்ப் பெயர் ஆகும்.பெரும்பாலும் இந்த கும்கி யானைகள் புதிதாக கைப்பற்றப்பட்ட காட்டு யானைகளை இயல்பான நிலைக்கு மாற்றவும் பயிற்சியளிக்கவும், மனிதக் குடியேற்றங்களில் வரும் காட்டு யானைகளை வழி நடத்தி காட்டுக்குள் அழைத்து செல்லவும் பயன்படுத்தப்படுகின்றன. கும்கி பரவலாக இந்தியக் கோயில்களில் காணப்படும் இயல்பான யானைகள் இல்லை. 


</doc>
<doc id="158399" url="https://ta.wikipedia.org/wiki?curid=158399" title="பீ.டி.ஐ பக்டீரியா">
பீ.டி.ஐ பக்டீரியா

பீ.டி.ஐ பக்டீரியா (Bacillus thuringiensis israelensis (Bti) என்பது ஒருவகை பக்டீரியாக் கூட்டமாகும். இது உயிரியல் கட்டுப்பாட்டு முறையில் குறித்தசில இருசிறகிப் பூச்சிகளின் குடம்பிகளை கட்டுப்படுத்தப்பயன்படுகின்றது. பீ.டி.ஐ இனால் உருவாக்கப்படும் நச்சுப் பதார்த்தம் நுளப்புவகைகள் பூஞ்சைவித்திகள் முதலானவற்றை அழிக்கும் அதே வேளை மனிதர் உட்பட ஏனைய விலங்குகளுக்குப் பாதிப்பில்லை.


</doc>
<doc id="158403" url="https://ta.wikipedia.org/wiki?curid=158403" title="கியூரியோசிட்டி தரையுளவி">
கியூரியோசிட்டி தரையுளவி

செவ்வாய் அறிவியல் ஆய்வுக்கூடத்திட்டத்தில் ஒரு பகுதியாக ஐக்கிய அமெரிக்காவின் நாசா நிறுவனத்தால் செவ்வாய்க்கு அனுப்பப்பட்ட ஒரு தரையுளவியே கியூரியோசிட்டி ("Curiosity rover") ஆகும். இது ஒரு கார் அளவானது. 2011 நவம்பர் 26இல் கேப் கனாவரலில் இருந்து ஏவப்பட்ட MSL ஏவுகணை மூலம் இது செவ்வாய்க்கு அனுப்பப்பட்டது. இது ஆகஸ்து 06ஆம் திகதி 2012இல் வெற்றிகரமாகச் செவ்வாயை வந்தடைந்தது. இது செவ்வாயை அடையும்முன் 563,000,000 கி.மீ. பயணித்துள்ளது. கியூரியோசிட்டி தரையுளவியின் முக்கிய பணிகளாக பின்வருவன உள்ளன:

செவ்வாயில் , 155 கிலோமீட்டர் அகலம் கொண்ட ஒரு பள்ளத்தில் , விஞ்ஞானிகள் முன்கூட்டியே கணித்துவைத்த இடத்துக்கு ஒரு மைல் தள்ளி கியூரியோசிட்டி தரையுளவி தரையிறங்கியது.இந்த பள்ளத்தை ஒட்டி ஐந்து கிலோமீட்டர் உயரமுடைய ஒரு மலையும் உள்ளது.இந்த மலையின் அடிவாரத்தில் படுகை போன்ற நில அமைப்பு இருப்பது ஒரு காலத்தில் இங்கே கணிசமான அளவில் நீர் ஓடியதைக் குறிப்புணர்த்துகிறது. ஒரு காலத்தில் நுண்ணியிர்கள் வாழ்வதற்குப் பொருத்தமான சுற்றுச்சூழல் செவ்வாயில் இருந்திருக்குமா என்று கண்டறிய இந்த இடத்தில் கியுரியாஸிட்டி தரையிறக்கப்பட்டது. 


</doc>
<doc id="158406" url="https://ta.wikipedia.org/wiki?curid=158406" title="பூச்சியுண்ணல்">
பூச்சியுண்ணல்

பூச்சியுண்ணல் என்பது பூச்சிகளை உணவாக உட்கொள்வதைக் குறிக்கும். பூச்சிகள் பல்வேறு விலங்குகளால் உட்கொள்ளப்பட்டாலும், மனிதரால் உட்கொள்ளப்படும்போதே இந்தச் சொல் பயன்படுத்தப்படுகின்றது. பூச்சியுண்ணும் வேறு விலங்குகள் பூச்சியுண்ணிகள் என அழைக்கப்படுகின்றன. சில ஊனுண்ணித் தாவரங்களும் பூச்சியுண்ணிகளாக இருக்கின்றன. 

சில இடங்களில் தமது சாதாரண உணவாகவே பூச்சிகளைப் பயன்படுத்துகின்றனர். அவற்றிலிருக்கும் புரத ஊட்டச்சத்துக் காரணமாக அவற்றை மனிதருக்கான புரத உணவாகக் கொள்ளலாம் என்ற கருத்தும் உள்ளது. ஆனாலும் பல இடங்களில் இது ஏற்றுக்கொள்ளப்படுவதில்லை. இருப்பினும் எதிர்காலத்தில் உலக மக்களின் உணவுத்தேவை அதிகரிக்கையில், பூச்சிகளின் எண்ணிக்கையும் மிக அதிகளவில் இருக்கையில் பூச்சியுண்ணல் மிகச் சாதாரணமானதாக மாறக்கூடும் என்று நம்பப்ப்படுகின்றது.

மனிதர்கள் பொதுவாக பூச்சிகளை உண்பதில்லை எனக் கருதினாலும், சிலசமயங்களில் ஒரு பூச்சி உண்ணியாக இருக்கின்றார்கள். தாய்லாந்து, சீனா, யப்பான், பிரேசில், மெக்சிகோ, கானா போன்ற நாடுகளில் பூச்சியுண்ணும் பழக்கம் அதிகளவில் காணப்படுகின்றது. ஆஸ்திரேலியப் பழங்குடிகள் மத்தியிலும் பூச்சியுண்ணும் பழக்கம் காணப்படுகின்றது. தமிழக நாட்டுப் புறங்களில் ஈசல் பூச்சிகளை வறுத்துண்ணும் வழக்கம் உள்ளது.

உலகின் சில பகுதிகளில் பூச்சியுண்ணல் மக்களின் கலாச்சாரத்துடன் இணைந்துள்ளது. 1000 க்கு மேற்பட்ட பூச்சி இனங்கள் உலக சனத்தொகையின் 80% இனரால் உண்ணப்படுவதாக அறியப்படுகின்றது. ஆனாலும் பல சமூகங்களில் இது சாதாரணமாக நிகழ்வதில்லை. பூச்சியுண்ணல் அபிவிருத்தி அடைந்த பல இடங்களில் அரிதாகவே இருந்தாலும், இலத்தீன் அமெரிக்கா, ஆப்பிரிக்கா, ஆசியா, ஓசியானியாவின் பல அபிவிருத்தியடைந்து வரும் இடங்களில் இந்த பூச்சியுண்ணும் பழக்கம் காணப்படுகின்றது.

உண்ணப்படும் பூச்சிகள் பல உள்ளன. வெட்டுக்கிளிகள், எறும்புகள், வண்டுகள், பட்டுப்புழு, சில பூச்சிகளின் குடம்பி, கூட்டுப்புழு பருவநிலைகள் என்பவை இவற்றில் அடங்கும்.

பூச்சிகளை உணவாக கொள்ளும்போது புரதம் மட்டுமல்லாமல் உயிர்ச்சத்துக்கள், கல்சியம், இரும்புச் சத்து போன்ற கனிமங்கள், கொழுப்பு போன்ற ஊட்டச்சத்துக்களும் கிடைக்கின்றன. அத்துடன் இவற்றை வளர்க்க மிகச் சிறிய இடமே போதுமானதாக இருக்கும்.

பூச்சிகளில் வேறு தீமை தரும் ஒட்டுண்ணிகள் இருக்கக் கூடும். இவை சமைப்பதன்மூலம் நிவர்த்தி செய்யப்படலாம். மேலும், பூச்சிகளில் பூச்சிக்கொல்லிகள் சேர்ந்து இருக்கக்கூடும் என்பதனால் அவை உண்ண முடியாதவை ஆகின்றன. அத்துடன் பூச்சிகள் தாவரங்களை உணவாகக் கொள்ளும்போது, அங்கு களைக்கொல்லி பயன்படுத்தப்பட்டிருப்பின், அதன் நச்சுத்தன்மை பூச்சிகளில் பெருக்கமடைந்து இருக்கும்.



</doc>
<doc id="158408" url="https://ta.wikipedia.org/wiki?curid=158408" title="பில் மாக்ரிட்ஜ்">
பில் மாக்ரிட்ஜ்

பில் மாக்ரிட்ஜ் (ஆங்கிலம்:Bill Moggridge) (ஜூன் 25 1943 - செப்டம்பர் 8 2012) இங்கிலாந்தின் இலண்டனைப் பிறப்பிடமாக கொண்ட இவர் ஒரு கணினி வடிவமைப்பாளர்.
இவரே முதல் மடிக்கணினியை வடிவமைத்தவர் 



</doc>
<doc id="158415" url="https://ta.wikipedia.org/wiki?curid=158415" title="லவ் அக்சுவலி">
லவ் அக்சுவலி

லவ் அக்சுவலி ("Love Actually") என்பது ரிச்சட் கூர்டிசால் இயக்கப்பட்டு 2003 இல் வெளிவந்த காதல் நகைச்சுவை திரைப்படம். திரைக்கதை வெவ்வேறு தனி நபர்களின் உள்வாங்கப்பட்டு பத்து வெவ்வேறு கதைகளினூடாக காதலின் வேறுபட்ட பகுதிகளை ஆராய்கின்றது. இவர்களில் பலர் ஒருவருக்கொருவர் தொடர்புபட்ட கதைகளினூடாக காட்டப்படுகின்றனர். இதில் பல முக்கிய ஆங்கிலேய நடிகர்கள் உள்வாங்கப்பட்டது சிறப்பு.



</doc>
<doc id="158418" url="https://ta.wikipedia.org/wiki?curid=158418" title="வகையிடலின் சங்கிலி விதி">
வகையிடலின் சங்கிலி விதி

நுண்கணிதத்தில் வகையிடலின் சங்கிலி விதி அல்லது சங்கிலி விதி ("chain rule") என்பது வகையிடல் விதிகளுள் ஒன்றாகும். இவ்விதி, இரண்டு அல்லது இரண்டுக்கும் மேற்பட்ட சார்புகளின் சேர்ப்புச் சார்பினை வகையிடும் வழிமுறையைத் தருகிறது. இதன் வாய்ப்பாட்டில், "f" , "g" எனும் இரு வகையிடத்தக்கச் சார்புகளின் சேர்ப்புச் சார்பான இன் வகைக்கெழு "f" , "g" இன் வகைக்கெழுக்கள் மூலம் தரப்படுகிறது.

வகையிடலிலுள்ள இந்தச் சங்கிலி விதிக்கு ஒத்ததாக தொகையிடலிலுள்ள விதி, பிரதியிடல் விதியாகும்.

சங்கிலி விதி முதன்முதலில் லைப்னிட்சால் பயன்படுத்தப்பட்டதாகத் தெரியவருகிறது. formula_1 என்ற சார்பை வகையிடும் போது இவ்விதி லைப்னிட்சால் பயன்படுத்தப்பட்டுள்ளது. மேலே தரப்பட்ட சார்பானது, வர்க்கமூலம் காணல் மற்றும் formula_2 ஆகிய சார்புகளின் சேர்ப்பாக அமைகிறது. அவரது நினைவுக் குறிப்பொன்றில் அவரால் இதுபற்றிய குறிப்பு தரப்பட்டுள்ளது. சங்கிலி விதியின் பொதுக் குறியீடு, லைப்னிட்சினுடையதாகும். பிரெஞ்சு கணிதவியலாளர் "லோபிதால்" (L'Hôpital) தனது "Analyse des infiniment petits" புத்தகத்தில் சங்கிலி விதியை மறைமுகமாகப் பயன்படுத்தியிருந்தாலும் வெளிப்படையாக அதுபற்றி எதுவும் குறிப்பிடவில்லை. லைப்னிட்சின் கண்டுபிடிப்பிற்கு நூறாண்டுகளுப்பின் எழுதப்பட்ட ஆய்லரின் பகுப்பியல் புத்தகங்களிலும் சங்கிலி விதி குறித்த எந்தவிதமானதொரு கருத்தும் காணப்படவில்லை.

வானூர்தியிலிருந்து ஒருவர் வானில் குதித்த "t" வினாடிகளுக்குப் பின்,

இவ்விரண்டு சார்புகளையும் வகையிட்டும், இரண்டையும் சேர்த்தும் பின்வரும் முடிவுகளைப் பெறலாம்:





சங்கிலி விதியின் வாய்ப்பாடு:

இவ்வாய்ப்பாட்டின்படி மேலே குறிப்பிடப்பட்ட வளிமண்டல அழுத்தத்தின் மாறுவீதம்:

ஒருமாறியில் அமைந்த மெய்யெண் மதிப்புச் சார்புகளுக்கு இவ்விதி எளிய வடிவில் அமைகிறது. 

"g" என்ற சார்பு "c" புள்ளியில் வகையிடத்தக்கதாகவும் ("g"′("c") உள்ளது), "f" சார்பு "g"("c") இல் வகையிடத்தக்கதாகவும் இருந்தால், இவ்விரண்டு சார்புகளின் தொகுப்புச் சார்பு "f" ∘ "g" -ம் "c" இல் வகையிடத் தக்கதாக இருக்கும். மேலும் அதன் வகைக்கெழு:

, எனில் லைப்னிட்சின் குறியீட்டில்:

வகையிடப்படும் இடங்களைக் குறிப்பிட்டுப் பின்வருமாறு எழுதலாம்:

இரண்டுக்கும் மேற்பட்ட சார்புகளின் சேர்ப்புச் சார்புக்குச் சங்கிலி விதியைப் பயன்படுத்தலாம். "f", "g", "h" சார்புகளின் சேர்ப்பு என்பது (இதே வரிசையில்), "f" சார்புடன் சார்பின் சேர்ப்பாகும். சார்பின் வகைக்கெழு காண, "f" இன் வகைக்கெழுவும் இன் வகைக்கெழுவும் காண வேண்டும். "f" இன் வகைக்கெழுவை நேரிடையாகவும் இன் வகைக்கெழுவைச் சங்கிலி விதியைப் பயன்படுத்தியும் காணலாம்.

லைப்னிட்சின் குறியீட்டில்:

அல்லது சுருக்கமாக,

எடுத்துக்காட்டு:

இச்சார்பை கீழ்க்காணும் சார்புகளின் தொகுப்பாகக் கொள்ளலாம்:

இவற்றின் வகைக்கெழுக்கள்:

சங்கிலி விதியைப் பயன்படுத்த:

இம்முறையில் சங்கிலி விதியைப் பயன்படுத்த:

இந்த முடிவும் முதலில் கணக்கிட்டதும் சமமாகவே உள்ளதற்குக் காரணம் 

சில வகையிடல் விதிகளைச் சங்கிலி விதியைப் பயன்படுத்தி அடையலாம். எடுத்துக்காட்டாக, வகுத்தல் விதியைச் சங்கிலி விதி, பெருக்கல் விதி இரண்டையும் பயன்படுத்திப் பெறலாம். 

பெருக்கல் விதிப்படி இம்முடிவு கிடைத்துள்ளது. இதற்குப்பின் 1/"g"("x") சார்பானது, "g" மற்றும் தலைகீழிச் சார்பின் சேர்ப்பாக எடுத்துக்கொள்ளப்பட்டு கொண்டு சங்கிலி விதிப்படி வகையிடப்படுகிறது. தலைகீழிச் சார்பு "x" உடன் 1/"x" ஐ இணைக்கிறது. 1/"x" இன் வகைக்கெழு −1/"x". 

என்வே மேலுள்ள முடிவிற்குச் சங்கிலி விதியைப் பயன்படுத்த:

இதுவே வகையிடலின் வகுத்தல் விதியாகும்.

 சார்புக்கு, நேர்மாறுச் சார்பு உள்ளது எனில் அதனை "f" எனக் கொண்டால், ஆகும். "f" இன் வகைக்கெழுவை, "g" இன் வகைக்கெழு மூலம் காண முடியும். 

"g" இன் நேர்மாறுச் சார்பு "f" என்பதால்,

எனவே இருபுறமுமுள்ள சார்புகளின் வகைக்கெழுக்களும் சமமாக இருக்கும். "x" இன் வகைக்கெழு 1. 

எடுத்துக்காட்டு:

இதன் நேர்மாறுச் சார்பு: formula_30

மேலும் வகைக்கெழு,

எனவே நேர்மாறுச் சார்பின் வகைக்கெழு காண மேலே தரப்பட்டுள்ள வாய்ப்பாட்டின்படி: 

"g" , அதன் நேர்மாறு "f" இரண்டும் வகையிடத் தக்கவையாக இருந்தால் இவ்வாய்ப்பாடு உண்மையாகும். இரண்டில் ஏதேனும் ஒன்று வகையிடத் தக்கதாக இல்லையெனில் இவ்வாய்ப்பாடு பயனளிக்காது.

எடுத்துக்காட்டாக,

இச்சார்பு x=0 இல் வகையிடத்தக்கது இல்லை. எனவே சார்பு "f" இன் வகைக்கெழுவை x=0 இல் மேற்கூறப்பட்ட வாய்ப்பாட்டினைப் பயன்படுத்திக் காண முற்பட்டால் 1/0 எனக் கிடைக்கும். இது வரையறுக்கப்படாத ஒன்றாகும். எனவே இங்கு இவ்வாய்ப்பாட்டைப் பயன்படுத்த முடியாது.

"ஃபா டி புருனோவின் வாய்ப்பாடு", சங்கிலி விதியை உயர்வரிசை வகைக்கெழுக்களுக்கு பொதுமைப்படுத்துகிறது.

உயர்பரிமாணங்களுக்கு சங்கிலி விதியின் எளிமையான பொதுமைப்படுத்தலில் முழு வகைக்கெழு பயன்படுத்தப்படுகிறது. ஒரு சார்பின் முழு வகைக்கெழு அச்சார்பு எல்லாத் திசைகளிலும் எவ்வாறு மாறுகிறது என்பதைக் குறிக்கும் நேரியல் உருமாற்றமாகும்.

R இல் அமைந்த ஒரு புள்ளி a எனில், உயர்பரிமாணச் சங்கிலி விதியின் வாய்ப்பாடு:

அல்லது சுருக்கமாக,

ஜேக்கோபிய அணிகளின் வாயிலாக இவ்விதி:

பகுதி வகைக்கெழுவிற்கு:

சங்கிலி விதியைப் பயன்படுத்த:
மற்றும்

ஃபா டி புருனோவின் வாய்ப்பாடு ஒரு மாறியில் அமைந்த சார்புகளின் உயர்வரிசை வகைடிடலைப் பலமாறிகளில் அமைந்த சார்புகளுக்குப் பொதுமைப்படுத்துகிறது. 



</doc>
<doc id="158421" url="https://ta.wikipedia.org/wiki?curid=158421" title="பிளக் காக் டவுன் (திரைப்படம்)">
பிளக் காக் டவுன் (திரைப்படம்)

பிளக் காக் டவுன் ("Black Hawk Down") என்பது மெகமட் பராத் அடிட் எனும் சோமாலிய போர்த்தலைவரைக் கைது செய்ய ஐக்கிய அமெரிக்கா ஒருங்கிணைந்து நடாத்திய மொகடீசுப் போர் பற்றிய, 2001 இல் வெளியாகிய அமெரிக்க நாடக போர் திரைப்படமாகும். இத்திரைப்படம் "பிளக் காக் டவுன்" எனும் மொகடீசுப் போர் பற்றிய புதினத்தை அடிப்படையாகக் கொண்டு உருவாக்கப்பட்டது. கிளாடியேட்டர் திரைப்படத்தை இயக்கிய ரிட்லி ஸ்கொட், இதன் இயக்குனரும், இணை தயாரிப்பாளருமாவார். இதில் பல முக்கிய நடிகர்கள் நடித்தனர். இத்திரைப்படம் இரு அகாதமி விருதுகளை சிறந்த பட தொகுப்பிற்கும், சிறந்த ஓசைக்கும் வென்றது. இத்திரைப்படம் அமெரிக்காவில் நல்ல விமரிசனத்தையும், சோமாலியாவில் பலத்த எதிர் விமரிசனத்தையும் பெற்றது.




</doc>
<doc id="158427" url="https://ta.wikipedia.org/wiki?curid=158427" title="பொதியில் முனிவன்">
பொதியில் முனிவன்

பொதியில் முனிவன் என்னும் தொடர் அகத்தியனைக் குறிக்கும். ஆய் நாட்டுப் பொதியமலை சங்கநூல்களில் பெரிதுபடுத்திப் பேசப்பட்ட மலைகளில் ஒன்று. சங்ககாலக் கணியர் விண்மீன்களில் ஒன்றுக்கு ‘அகத்தியன்’ எனப் பெயரிட்டு வழங்கிவந்தனர். தமிழர் வானியல் இந்த விண்மீன் இடம் பெயர்ந்த்தைக் குறிப்பிடுகிறது. நல்லந்துவனார் என்னும் புலவர் இதனைக் குறிப்பிட்டுள்ளார். 

பொதியில் என்பது பொதியமலையைம், ஊர்ப் பொதுச் சாவடியையும் குறிக்கும்.


</doc>
<doc id="158430" url="https://ta.wikipedia.org/wiki?curid=158430" title="த தின் ரெட் லைன் (1998 திரைப்படம்)">
த தின் ரெட் லைன் (1998 திரைப்படம்)

த தின் ரெட் லைன் ("The Thin Red Line") என்பது 1998 இல் டெரன்ஸ் மலிக்கினால் இயக்கப்பட்ட அமெரிக்க போர்த் திரைப்படமாகும். இது இரண்டாம் உலகப் போரின்போது இடம்பெற்ற அவுஸ்டன் மலைப் போரை "த தின் ரெட் லைன்" (மெல்லிய சிவப்புக் கோடு) எனும் பெயரில் ஜேம்ஸ் ஜேன்ஸ் கற்பனையாக எழுதிய புதினத்தை அடிப்படையாகக் கொண்டு உருவாக்கப்பட்டது. இத்திரைப்படம் சி பிரிவு, 1வது படைப்பிரிவு, 27வது காலாட் படை, 25வது காலாட் பிரிவு ஆகிய படைவீரர்களை முக்கிய கதாபாத்திரங்களாகக் கொண்டு உருவாக்கப்பட்டது. இத்திரைப்படத் தலைப்பு ஒரு கவிதை வரியைக் கொண்டு உருவாக்கப்பட்டது.

ஏழு அகாதமி விருதுகளான சிறந்த படம், சிறந்த இயக்குனர், சிறந்த உள்வாங்கப்பட்ட திரைக்கதை, சிறந்த திரைப்படக்கலை, சிறந்த படத்தொகுப்பு, சிறந்த தொடக்க கணிப்பெண், சிறந்த ஒலிக்கலவை ஆகியவற்றுக்கு இது பரந்துரைக்கப்பட்டது. 1999 பேர்லின் பன்னபட்டு திரைப்பட விழாவில் இது பொற் கரடி விருதினை வென்றது.



</doc>
<doc id="158437" url="https://ta.wikipedia.org/wiki?curid=158437" title="புளியந்தீவு (மட்டக்களப்பு)">
புளியந்தீவு (மட்டக்களப்பு)

புளியந்தீவு ("Puliyanthivu") என்பது மட்டக்களப்பு வாவியில் அமைந்துள்ள தீவுகளில் ஒன்றும், மட்டக்களப்பு நகராகவும் உள்ளது. இங்கு அரசின் முக்கிய பணிமனைகள், வங்கிகள், பாடசாலைகள், வைத்தியசாலைகள், தபால் நிலையம், கடைகள், சமய வணக்க நிலையங்கள் என முக்கிய கட்டமைப்புக்கள் அமைந்துள்ளன.

மட்டக்களப்புத் தமிழகம் இங்கு "புலியன்" எனும் வேடர்குலத் தலைவன் ஆண்ட காரணத்தினால் இத்தீவு புளியந்தீவு என அழைக்கப்படலாயிற்று என விபுலானந்த அடிகளை மேற்கோள் காட்டுகின்றது. அதேவேளை, "புளிந்தர்" என்ற பூர்வீக சாதியினர் இருந்ததாக மகாவம்சம் குறிப்பிடுவதும் அதில் கூட்டிக் காட்டப்பட்டுள்ளது. மேலும், மட்டக்களப்புத் தமிழகத்தின் ஊர்கள் பல மரம், குளம் போன்றவற்றால் அழைக்கப்படுவதைப்போன்று, இத்தீவில் புளிய மரங்கள் நிறைந்து நின்றதால் புளியந்தீவு என அழைக்கப்பட வாய்ப்புள்ளது எனக் கூறுகின்றது.

11ம் நூற்றாண்டில், சோழப் பேரரசின் கீழ் மட்டக்களப்பினை ஆண்ட "கதிர்சுதன்" எனப்படும் மன்னனின் ஏழு மந்திரிமார்களில் ஒருவனாகிய "புளியமாறன்" இங்கு சிற்றரசனாக இருந்ததாக கூறப்படுகின்றது.



</doc>
<doc id="158438" url="https://ta.wikipedia.org/wiki?curid=158438" title="கோட்டைமுனை (மட்டக்களப்பு)">
கோட்டைமுனை (மட்டக்களப்பு)

கோட்டைமுனை மட்டக்களப்பு நகரத்திலுள்ள ஒர் பகுதியாகும். அரச, தனியார் நிறுவனங்களுடன் அமைந்துள்ள இது கல்முனை - திருகோணமலை வீதிகள் சந்திக்கும் இடத்தில் அமைந்துள்ளது. காலனித்துவ ஆட்சியில் புளியந்தீவு முக்கிய இடமாக அமைந்தது. அதனால் அங்கு ஒர் பாதுகாப்புக் கோட்டையும் அமைந்தது. அதற்கு எதிர்ப்புற முனையில் இது அமைந்ததால் கோட்டைமுனை என அழைக்கப்படலாயிற்று.


</doc>
<doc id="158439" url="https://ta.wikipedia.org/wiki?curid=158439" title="புதூர் (மட்டக்களப்பு)">
புதூர் (மட்டக்களப்பு)

புதூர் என்பது புளியந்தீவிற்கு மேற்கில் உள்ள புராதன குடியேற்றப் பகுதிகளில் ஒன்றாகும். அவற்றில் திமிலைதீவு, வளையிறவு என்பன குறிப்பிடத்தக்க புராதன குடியேற்ற இடங்களாகும். மட்டக்களப்பு நகரான புளியந்தீவை பிரதான நிலப்பகுதிகளுடன் இணைக்கும் மூன்று பாலங்களில் ஒன்று இங்கு அமைந்துள்ளது. இங்குள்ள இலங்கை வான்படையின் விமானத்தளம் ஒன்று வான்வெளிப் பயணத்தில் சிறிதளவு பங்காற்றுகின்றது.


</doc>
<doc id="158440" url="https://ta.wikipedia.org/wiki?curid=158440" title="தேசிய சுதந்திர முன்னணி">
தேசிய சுதந்திர முன்னணி

தேசிய சுதந்திர முன்னணி ("National Freedom Front", NFF அல்லது "Jathika Nidahas Peramuna" (JNP)) என்பது இலங்கையின் ஓர் அரசியல் கட்சி. இது மக்கள் விடுதலை முன்னணியில் இருந்து பிரிந்த பத்து நாடாளுமன்ற உறுப்பினர்களால் அதன் தலைவரான விமல் வீரவன்ச என்பவரால் நிறுவப்பட்டது. இதன் அரசியல் நடவடிக்கைகள் 2008, மே 14 ஆம் நாள் ஆரம்பமாயின.

ஜேவிபி என அழைக்கப்படும் மக்கள் விடுதலை முன்னணி 1965 ஆம் ஆண்டு இலங்கை கம்யூனிஸ்ட் கட்சியில் இருந்து பிரிந்த ரோகண விஜேவீரவினால் ஆரம்பிக்கப்பட்டது. இக்கட்சி 1971 ஆம் ஆண்டில் அன்றைய ஆளும் இலங்கை சுதந்திரக் கட்சி அரசுக்கு எதிராகவும், 1988-1989 காலப்பகுதியில் அன்றைய ஆளும் கட்சியான ஐக்கிய தேசியக் கட்சி அரசுக்கு எதிராகவும் இரண்டு தடவைகள் ஆயுதக் கிளர்ச்சியில் ஈடுபட்டது. 1989 ஆம் ஆண்டில் அதன் தலைவர் ரோகண விஜேவீர கொல்லப்பட்டதும், சனநாயக அரசியலில் ஈடுபட்டு 1994 நாடாளுமன்றத் தேர்தல்களிலும் பங்கு பற்றியது.

பல்வேறு குற்றச்சாட்டுகளுக்காக அதன் தலைவர் விமல் வீரவன்ச 2008 மார்ச் 21 இல் மக்கள் விடுதலை முன்னணி கட்சியின் தலைமைப் பொறுப்பில் இருந்தும், அதன் உறுப்பினர் பொறுப்பில் இருந்தும் நீக்கப்பட்டார். இதனை அடுத்து 2008 மே 14 இல் தேசிய சுதந்திர முன்னணி என்ற பெயரில் புதிய கட்சியை ஆரம்பித்தார்.



</doc>
<doc id="158444" url="https://ta.wikipedia.org/wiki?curid=158444" title="லெசூலா">
லெசூலா

லெசூலா ("Cercopithecus lomamiensis") கொங்கோ நாட்டில் லொமாமி பள்ளத்தாக்குப் பகுதியில் கண்டுபிடிக்கப்பட்ட ஒரு பழைய குரங்கினம் ஆகும். இது 2007 இல் முதலில் கண்டுபிடிக்கப்பட்டது. இது 2012 ல் பதிப்புமூலம் உறுதிசெய்யப்பட்டது. லெசூலா 1984க்குப் பின் ஆபிரிக்காவில் கண்டறியப்பட்ட இரண்டாவது புதிய குரங்கினமாகும்.

லெசூலா கொங்கோவின் மழைக்காடுகளில் வாழ்ந்ததற்கான 2007 மாதிரி அடையாளங்கள் கொங்கோவின் ஒபலா கிராமத்தில் கண்டறியப்பட்டன. அத்துடன் அவை காடுகளிலும் அவதானிக்கப்பட்டன. இது நாட்டின் நடுப்பகுதியில் உள்ள லொமாமி ஆற்றிலிருந்து சுவாப்பா ஆறு வரையான பகுதியாகும்.

இவ் இனத்தைச் சேர்ந்த குரங்கொன்று கடந்த 2007 ஆம் ஆண்டு ஆய்வாளர்களின் கண்ணில் பட்டுள்ளது.
இதனைத்தொடர்ந்து கொங்கோவின் காட்டுப்பகுதிகளில் கடந்த 5 வருடங்களாகத் தேடி, மரபணுவியல் மற்றும் உயிரியல் ஆராய்ச்சிகளை நடத்தி இக்குரங்கினமானது , விஞ்ஞான உலகுக்கு புதியது என்பதனை உறுதிசெய்துள்ளனர்.
கொங்கோவின் மையப்பகுதியில் உள்ள மழைக்காடுகளில் இக்குரங்கினமானது அதிகமாக வாழ்வதாக ஆராய்ச்சியாளர்கள் தெரிவிக்கின்றனர்.
இக்குரங்குகள் இறைச்சிக்காக வேட்டையாடப்படுவதாகவும் இதனால் இவ்வினம் வேகமாக அழியக்கூடிய சாத்தியங்கள் நிலவுவதாகவும் விஞ்ஞானிகள் தெரிவித்துள்ளனர்.
'லெசூலா' குரங்குகளானவை 'சேர்கோபிதகஸ் ஹம்லைனி' (Cercopithecus hamlyni) என்றழைக்கப்படும் ஆந்தை முகக் குரங்குகளின் முகத்தோற்றத்தினை ஒத்ததாகக் காணப்படுகின்ற போதிலும் இவை அவற்றிலிருந்து வேறுபட்டதென ஆராய்ச்சியாளர்கள் தெரிவிக்கின்றனர்.

ஆபிரிக்காவில் கடந்த 28 ஆண்டுகளில் கண்டுபிடிக்கப்பட்ட 2 ஆவது புதிய குரங்கினம் இதுவென்பது குறிப்பிடத்தக்கது.


</doc>
<doc id="158454" url="https://ta.wikipedia.org/wiki?curid=158454" title="பியார்னே இசுற்றூத்திரப்பு">
பியார்னே இசுற்றூத்திரப்பு

பியார்னே இசுற்றூத்திரப்பு ("Bjarne Stroustrup") தென்மார்க்கைச் சேர்ந்த கணிப்பொறி ஆய்வாளர் ஆவார். புகழ்பெற்ற சி++ என்ற நிரலாக்க மொழியை, சி மொழியை அடிப்படையாகக் கொண்டு வடிவமைத்தவர் இவரே. தற்போது டெக்சாசு பல்கலைக்கழகத்தில் முனைவராய் உள்ளார். சி++ குறித்த பல்வேறு புத்தகங்களை எழுதியுள்ளார் சி++ மொழியை தரப்படுத்துவதிலும் முனைப்பாக உள்ளார்.



</doc>
<doc id="158455" url="https://ta.wikipedia.org/wiki?curid=158455" title="கொச்சி மெட்ரோ">
கொச்சி மெட்ரோ

கொச்சி மெட்ரோ என்பது கேரளாவின் கொச்சி நகரத்தின் பொதுப் போக்குவரத்து தேவைக்காக வரைவு செய்யப்பட்ட விரைவுப் போக்குவரத்துத் திட்டமாகும்.
இத்திட்டத்தின் முதல் கட்டம் 2011ஆம் ஆண்டிலேயே துவக்கப்பட்டாலும், அரசியல் காரணங்களால் கட்டமைப்புத் தடை பெற்றிருந்தது. இருப்பினும் ஆட்சி மாறிய பின்னர் 2012 மார்ச்சு 22 அன்று நடுவண் அரசு இத்திட்டத்தை கூட்டு நிறுவனமாக இயக்க அனுமதி அளித்தது. அதன்படி இதன் முதல் கட்டம் 5181 கோடி செலவில் கட்டப்பட்டு 2016ஆம் ஆண்டு நிறைவுபெற திட்டமிடப்பட்டுள்ளது.

இந்த வழித்தடத்தை காக்காநாடு வரை நீட்டிக்க கேரள அரசு முடிவு செய்துள்ளது. பாலாரிவட்டம் சந்திப்பு, பாலாரிவட்டம் பைபாஸ், செம்புமூக்கு, வாழக்கலா, குன்னும்புரம், காக்காநாடு சந்திப்பு, கொச்சி சிறப்பு பொருளாதார மண்டலம், சிற்றெட்டுக்கரை, ராஜகிரி, இன்போபார்க் 1, இன்போபார்க் 2 ஆகிய நிறுத்தங்களைக் கொண்டிருக்கும்.


</doc>
<doc id="158459" url="https://ta.wikipedia.org/wiki?curid=158459" title="சென்னை மோனோரெயில்">
சென்னை மோனோரெயில்

சென்னை மோனோரெயில் ("Chennai Monorail") அல்லது சென்னை ஒற்றைத் தண்டூர்தி தமிழ்நாட்டின் சென்னை நகரின் போக்குவரத்திற்காக கட்டமைக்கப்பட உள்ள ஓர் ஒற்றைத் தண்டூர்தி விரைவுப் போக்குவரத்து அமைப்பாகும். இது சென்னைப் பெருநகர் வளர்ச்சிக் குழுமத்தின் "நெடுங்கால நகரக போக்குவரத்து திட்டத்தின் இரண்டாம் பெருந்திட்டத்தில்" இது முன்மொழியப்பட்டுள்ளது.

நான்கு வழித்தடங்களில் ஒற்றைத் தண்டூர்தி விட அரசு முடிவெடுத்துள்ளது.

முதல் 3 வழித்தடங்களில் 8,500 கோடி ரூபாய் செலவில் பணிகளை தொடங்கிவிட்டு, நான்காவது வழித்தடத்தை பின்னர் தொடங்குவது எனவும் முடிவெடுக்கப்பட்டுள்ளது.


</doc>
<doc id="158461" url="https://ta.wikipedia.org/wiki?curid=158461" title="மனோஜ் குமார்">
மனோஜ் குமார்

மனோஜ் குமார், இந்தித் திரைப்பட நடிகர் ஆவார். இவர் சிறந்த நடிகருக்கான பிலிம்பேர் விருதினைப் பெற்றுள்ளார். வோ கோன் தி, உப்கர், நீல் கமல் உள்ளிட்ட திரைப்படங்களில் நடித்துள்ளார். இவர் சில திரைப்படங்களை இயக்கியுள்ளார்.




</doc>
<doc id="158464" url="https://ta.wikipedia.org/wiki?curid=158464" title="அருண் விஜய்">
அருண் விஜய்

அருண் விஜயகுமார் ஓர் தமிழ்த் திரைப்பட நடிகராவார். இவர் நடிகர் விஜயகுமாரின் மகன் ஆவார். மலை மலை, இயற்கை, தடையறத் தாக்க ஆகிய திரைப்படங்களில் நடித்துள்ளார்.


</doc>
<doc id="158468" url="https://ta.wikipedia.org/wiki?curid=158468" title="2012 ஐக்கிய அமெரிக்க தூதரகங்கள் மீதான தாக்குதல்கள்">
2012 ஐக்கிய அமெரிக்க தூதரகங்கள் மீதான தாக்குதல்கள்

செப்டம்பர் 11, 2012 அன்று எகிப்தின் கெய்ரோவிலுள்ள ஐக்கிய அமெரிக்க தூதரகம், லிபியாவின் பங்காசியில் அமைந்துள்ள ஐக்கிய அமெரிக்க துணைத் தூதரகம் என்பன இனசன்சு ஒவ் முசுலிம்சு என்ற திரைப்படத்தின் முன்னோட்டக் காட்சிகள் யூடியூபில் வெளியானதைத் தொடர்ந்து, பல முசுலிம்களால் அத்திரைப்படம் தெய்வ நிந்தை எனக் கருதப்பட்டு தாக்குதலுக்கு உள்ளாகின. பங்காசியில் எறிகணையினால் உந்தப்படும் எறிகுண்டு மற்றும் சிறு ஆயுதங்களினால் துணைத் தூதரகம் மீது தாக்குதல் நடத்தப்பட்டு, தீக்கிரையாக்கப்பட்டது. இதில் லிபியாவுக்கான வருகைதரும் அமெரிக்கத் தூதுவர் கிறிஸ்டோபர், ஐக்கிய அமெரிக்க வெளிநாட்டு சேவை தகவல் முகாமை அலுவலர் சீன் ஸ்மித் அமெரிக்க தனியார் பாதுகாப்பு பணியாளர் கிளென் டொகேர்டி முன்னால் ஐக்கிய அமெரிக்க நேவி சீல் படைவீரர் டிரோன் வூட்ஸ் மற்றும் பத்து லிபிய காவல் துறையினர் கொல்லப்பட்டும் ஏனைய இருவர் காயமடைந்தனர்.

பிந்திய அறிக்கைகளின்படி, பங்காசி தாக்குதல் 'சிக்கல்' மிக்கதும், முறையாக செயற்படுத்தப்பட்டுள்ளது போன்றும் காணப்படுகின்றது. பெயர் குறிப்பிட விரும்பாத அமெரிக்க அலுவலர்கள் பங்காசி தாக்குதல் ஏற்கெனவே திட்டமிடப்பதும், அது திரைப்படத்தினால் அல்லவென்றும் குறிப்பிட்டனர். முன்னைய அறிக்கை, அமெரிக்கா தாக்குதல் பற்றி முன்னமே அறிந்திருக்கலாம் என தெரிவித்தது. ஆயினும் இது அமெரிக்க நிர்வாகத்தினால் மறுக்கப்பட்டது. லிபிய அதிகாரிகள் இது திட்டமிட்ட இரு பகுதிகளான, பாதுகாப்பான இல்லத்தையும் உள்ளடக்கிய தாக்குதல் என திட்டவட்டமாகத் தெரிவித்தனர்.

கெய்ரோவில், ஒரு குழு தூதரக சுவர் மீது ஏறி அமெரிக்காவின் தேசியக் கொடியினைக் கிழித்து, அது இருந்த இடத்தில் கருப்பு இசுலாமியக் கொடியினை ஏற்றினர். எகிப்தில் 200 க்கு மேற்பட்டோர் காயமடைந்தனர். செப்டம்பர் 30 இல், எதிர்ப்பு யெமனின் சனாவிலுள்ள ஐக்கிய அமெரிக்க தூதரகத்திற்குப் பரவி, நான்கு எதிர்ப்பாளர்கள் இறக்கவும், 35 எதிர்ப்பாளர்களும் பாதுகாப்பு படையினரும் காயமடையக் காரணமாகியது. லிபியாவிலும் யெமனிலும் நடந்த கூட்டு தாக்குதல்களினால் 18 பேர் மரணமாகி, அமெரிக்க தூதரகம் மீதான நான்காவது பாரதூரமான தாக்குதலாக, 1984 பெய்ரூட் குண்டுத் தாக்குதல், 1983 அமெரிக்க தூதரக குண்டுத் தாக்குதல், 1998 அமெரிக்க தூதரக குண்டுத் தாக்குதல் என்பவற்றுக்கு அடுத்ததாக பதிவாகியது.

மேலதிக ஊர்வலங்கள் பன்னாட்டளவில் ஐக்கிய அமெரிக்க தூதரகங்களுக்கு வெளியே இடம் பெற்றன. வெள்ளிக்கிழமை சூடானின்தலைநகரம் கர்த்தூமிலுள்ள அமெரிக்க தூதரகத்தை தாக்கிய ஆயிரக்கணக்கான ஆர்ப்பாட்டக்காரர்கள் தாக்கியபோது 3 ஆர்ப்பாட்டக்காரர்கள் இறந்ததாக அந்நாட்டு வானொலி கூறியுள்ளது. ஆர்ப்பாட்டக்காரர்கள் செருமனி மற்றும் ஐக்கிய இராச்சிய தூதரகங்களையும் தாக்கியுள்ளார்கள். துனீசியாவில் தலைநகரத்திலுள்ள அமெரிக்க தூதரகத்தை தாக்கி அங்கிருந்த வண்டிகளை கொழுத்தியுள்ளனர். அங்கு இரண்டு பேர் இறந்தனர். அங்குள்ள அமெரிக்க பள்ளியும் கொழுத்தப்பட்டுள்ளது. லெபனான் நகரான திரிபோலியுள்ள அமெரிக்காவை தலைமையிடமாக கொண்ட கெண்டக்கி பிரைடு சிக்கன் என்ற துரித உணவகத்துக்கு ஆர்ப்பாட்டக்காரர்கள் தீ வைத்தனர். வங்காள தேசத்தில் ஆயிரக்கணக்கான ஆர்ப்பாட்டக்காரர்கள் அமெரிக்க கொடியை எரித்தும் படத்தை உருவாக்கியவருக்கு கடும் தண்டனை கொடுக்க வேண்டும் என்றும் கோரி ஊர்வலம் வந்தனர். ஆப்கானித்தான் நகரான ஜலலாபாத்தில் அமெரிக்க அதிபர் பராக் ஒபாமாவின் உருவத்தை தீயிட்டு எதிர்ப்பு தெரிவித்தனர். பாலஸ்தீனம், இலங்கை, மாலைத்தீவுகள் போன்றவற்றிலும் ஆர்பாட்டம் நடைபெற்றது. சென்னையில் தமுமுக அமெரிக்க துணைத் தூதரகங்கத்துக்கு எதிரில் நடத்திய போராட்டத்தில் கல்வீச்சு போன்ற வன்முறை ஏற்பட்டதால் 86 பேர் கைது செய்யப்பட்டனர் .


</doc>
<doc id="158473" url="https://ta.wikipedia.org/wiki?curid=158473" title="இராமு தேவர்">
இராமு தேவர்

இராமு தேவர் என்பவர் நேதாஜி பிரித்தானிய அரசை எதிர்க்க உருவாக்கிய இந்திய தேசிய இராணுவம் என்ற படைப்பிரிவின் ஒற்றர்.

இவர் இராமநாதபுரம் மாவட்டம் தும்படைக்கா கோட்டையில் இராமலிங்க தேவர் என்பவருக்கு பிறந்தார்.தனது ஏழாம் வயதில் தந்தை மலேசியாவில் உள்ள பினாங்கிற்கு வேலைக்கு சென்றதால் இவரும் அவரோடு இருக்க நேர்ந்தது. அங்கு ஆரம்ப கல்வியை முடித்து, தொடக்க கல்வியான கேம்பிரிட்ஜ் வரை படித்தார்.

இவரது பதினேழாம் வயதின் போது நேதாஜி பிரித்தானிய அரசை எதிர்க்க உருவாக்கிய இந்திய தேசிய இராணுவம் என்ற படைப்பிரிவிற்கு இளைஞர்களை இராணுவ பயிற்சி பெறுமாறு பிரச்சாரம் செய்து வந்தார். அப்பகுதிகளில் மலாக்கா பிராந்தா, பினாங்கு பகுதிகளும் அடங்கும். அந்த பிரச்சாரத்தை கேட்ட இராமு தேவர் தனது பதினேழாம் வயதில் இந்திய தேசிய இராணுவத்தில் சேர்ந்தார்.

இந்திய தேசிய இராணுவத்தில் சேர்ந்தவர்களில் மிகவும் இளையவர் இவர் என்பதால் இவருக்கு ஒற்றர் படையில் இடம் கிடைத்தது. இந்திய தேசிய இராணுவத்தின் ஒற்றர் படையின் பயிற்சி பள்ளியான சுவராசு பள்ளியில் பயிற்சி எடுத்தார்.

முதலில் பிரித்தானிய அரசுக்கு நேதாஜி ஒற்றர் படை வைத்திருந்தது அவ்வளவு உறுதியாக தெரியாமல் இருந்தது. 1944ல் சுவராசு தவிர்த்து மற்றொரு இந்திய தேசிய இராணுவ ஒற்றர் படையை சேர்ந்த 12 பேர் குசராத் மாநிலத்திற்கு நீர் மூழ்கி கப்பலில் வந்த போது பிரித்தானிய இந்திய அரசாங்கத்தில் பிடிபட்டனர். இதனால் நேதாஜி படையின் ஒற்றர்களின் இரகசியம் வெளியானது. இதனால் கிழக்குக் கடற்கரை இந்தியா முழுதும் பிரித்தானிய ஒற்றர்களின் மறைமுக கண்கானிப்பு அதிகமாகியது.

இதே நேரத்தில் இராமு தேவருடன் ஒற்றர் படையைச் சேர்ந்த குமரன் நாயர் மற்றும் சேது மாதவன் மூவரும் பர்மா வழியாக இந்தியாவிற்கு வர முயன்றனர். பர்மா எல்லையின் சிட்டகாங் அருகே இவர்களைப் பிரித்தானிய இந்திய இராணுவம் சுற்றி வளைத்தது. இவர்கள் மூவரும் தப்பிச் செல்ல முயன்ற போது குமரனுக்குக் காலில் குண்டடி பட்டதால் அவரை மற்ற இருவரும் காப்பாற்ற முயன்ற போது மூவருமே பிடிபட்டனர்.

மூவருமே வங்கச் சிறையில் அடைபட்டனர். அங்கு நடந்த சித்ரவதைக் கொடுமையால் சேது மாதவன் வங்கச் சிறையிலேயே தற்கொலை செய்து கொண்டார். அதனால் இராமுவையும் குமரனையும் அலிப்பூர் சிறைக்கு மாற்றினர்.

இருவரின் வழக்கும் அலிப்பூர் சிறைச்சாலையிலேயே நீதிபதி கிருசுனா இராவ் தலைமையில் நடந்தது. பிரித்தானிய அரசு சார்பாக எத்திராசு என்ற வழக்குரைஞரும், இராமு மற்றும் குமரனுக்காக கசுதூரி என்ற வழக்குரைஞரும் வாதாடினர். முடிவில் இருவருக்கும் தூக்கு தண்டனை வழங்க பிரித்தானிய அரசு உத்தரவிட்டது. இருந்தாலும் இராமுவிற்கு 18 வய்தே ஆனதால் கருணையோடு இவ்வழக்கை அணுக வேண்டும் என்று நீதிபதி உத்தரவிட்டார்.

அவரின் வழக்கை கருணையின் அடிப்படையில் சென்னை உயர்நீதி மன்றத்தில் மேல் முறையீடு செய்தனர். இருந்தாலும் இருவருக்கும் தூக்கு தண்டனை விதிப்பு உறுதிப்படுத்தப்பட்டு அதன்படி இருவரும் தூக்கிலிடப்பட்டனர். இருவரின் சடலங்களும் சென்னை ஓட்டேரி மைதானத்தில் புதைக்கப்பட்டது.

1948 வரை தன் மகன் தூக்கிலிடப்பட்டதை இராமு தேவரின் தாய் அறியாமலேயே இருந்தார். சுதந்திரம் அடைந்த பிறகே இந்த செய்தியை தாய் அறிந்தார். அதனால் மனநிலை பாதிக்கப்பட்ட அவரின் தாய் 1984ஆம் ஆண்டு மனநிலை பாதிக்கப்பட்ட நிலையிலேயே உயிர் துறந்தார்.

குமரன் நாயரின் வீர மரணத்திற்கு மரியாதை செலுத்திய கேரள அரசாங்கம் அவர் வளர்ந்த தெருவிற்கு அவரின் பெயரையே சூட்டி வீர வணக்கம் செய்துள்ளது.


</doc>
<doc id="158488" url="https://ta.wikipedia.org/wiki?curid=158488" title="பேரெயில்">
பேரெயில்

பேரெயில் சங்ககாலத்தில் சிறப்புடன் விளங்கிய ஊர்களில் ஒன்று.

சங்ககாலப் புலவர் பேரெயின் முறுவலார் பேரெயில் என்னும் ஊரில் வாழ்ந்தவர். இந்த ஊர் இக்காலத்தில் மன்னார்குடி வட்டத்தில் ஓசைப்பேரையூர் என்னும் பெயருடன் விளங்குவதாக ரா. பி. சேதுப்பிள்ளை தன் ‘ஊரும் பேரும்’ என்னும் நூலில் குறிப்பிட்டுள்ளார். 

நம்பி நெடுஞ்செழியன் என்னும் சங்ககாலப் பாண்டியன் இறந்துபோனபோது அவனுக்காக இரங்கிப் பாடியுள்ளார். 


</doc>
<doc id="158489" url="https://ta.wikipedia.org/wiki?curid=158489" title="சோழன் இலவந்திகைப்பள்ளித் துஞ்சிய நலங்கிள்ளி சேட்சென்னி">
சோழன் இலவந்திகைப்பள்ளித் துஞ்சிய நலங்கிள்ளி சேட்சென்னி

சோழன் இலவந்திகைப்பள்ளித் துஞ்சிய நலங்கிள்ளி சேட்சென்னி சங்ககாலச் சோழமன்னர்களில் ஒருவன். புலவர் கோனாட்டு எறிச்சலூர் மாடலன் மதுரைக் குமரனார் இவன் பெற்ற வெற்றியைப் புகழ்ந்து பாடியுள்ளார். இவனது இறுதிக் காலம் இலவந்திகைப்பள்ளி என்னுமிடத்தில் நிறைவுற்றது.


</doc>
<doc id="158493" url="https://ta.wikipedia.org/wiki?curid=158493" title="சங்கர் சங்கரமூர்த்தி">
சங்கர் சங்கரமூர்த்தி

சங்கர் சங்கரமூர்த்தி (இறப்பு: செப்டம்பர் 9, 2012, அகவை 82) பிபிசி தமிழோசையின் முன்னாள் பொறுப்பாளரும், பிரபலமான வானொலி ஒலிபரப்பாளரும் ஆவார். ஆழ்ந்த தமிழ்ப் புலமை கொண்டவர். சிறந்த மொழிபெயர்ப்பாளர்.

தமிழ்நாடு, தென்காசியில் பிறந்த சங்கரமூர்த்தி 1966 முதல் 1991 வரை தமிழோசையில் பணியாற்றினார். அவர் பணியாற்றிய காலப் பகுதியில் தமிழோசை வாரமிருமுறை என்ற நிலையிலிருந்து வாரம் ஐந்து நாட்கள் ஒலிபரப்பு என்ற அளவுக்கு வளர்ந்தது. அக்காலகட்டத்தில் சேக்சுப்பியரின் நாடகங்கள் பலவற்றையும், கிரேக்க மகாகவி ஓமரின் இதிகாசங்களான இலியட், ஒடிசி போன்றவற்றையும், தமிழில் கவிதை நாடக வடிவில் தந்தார். பிரித்தானிய நாடகாசிரியர் பெர்னார்ட் சாவின் புகழ் பெற்ற நாடகமான “பிக்மேலியன்” என்ற நாடகத்தையும் சங்கர் தமிழில் மொழிபெயர்த்து தமிழோசையில் ஒலிபரப்பினார். இது தவிர அவரே சொந்தமாக பல வானொலி நாடகங்களையும் இயற்றியிருக்கிறார்.

தமிழ்நாட்டுக்கும் இலங்கைக்கும் அவர் பல முறை சென்று நிகழ்ச்சிகளைத் தந்திருக்கிறார்.



</doc>
<doc id="158517" url="https://ta.wikipedia.org/wiki?curid=158517" title="மிக்கைல் ஆன்றனோவ்">
மிக்கைல் ஆன்றனோவ்

மிக்கைல் ஆண்ட்ரனோவ் (), உருசிய நாட்டு இந்தியவியலாளரும் திராவிடவியலாளரும் ஆவார். இவர் உருசிய - தமிழ் அகராதி, உருசிய - மலையாள அகராதி, உருசிய - கன்னட அகராதி ஆகியவற்றைத் தொகுத்து வழங்கியுள்ளார்.

மிக்கைல், உருசிய நாட்டின் மாஸ்கோவில் இந்தியவியல் துறையில் பட்டம் பெற்றார். சென்னைப் பல்கலைக்கழகத்தில் முனைவர் பட்டம் பெற்றார்.

 


</doc>
<doc id="158519" url="https://ta.wikipedia.org/wiki?curid=158519" title="பாண்டியன் இலவந்திகைப்பள்ளித் துஞ்சிய நன்மாறன்">
பாண்டியன் இலவந்திகைப்பள்ளித் துஞ்சிய நன்மாறன்

பாண்டியன் இலவந்திகைப்பள்ளித் துஞ்சிய நன்மாறன் சங்ககாலப் பாண்டிய மன்னர்களில் ஒருவன். இவனை ஐந்து புலவர்கள் பாடியுள்ளனர். 


</doc>
<doc id="158522" url="https://ta.wikipedia.org/wiki?curid=158522" title="மரியாயின் சேனை">
மரியாயின் சேனை

மரியாயின் சேனை (Legion of Mary) கத்தோலிக்க திருச்சபையில் தன்னார்வம் கொண்ட பொது நிலையினரால் நடத்தப்படும் இயக்கமாகும். இது அயர்லாந்து நாட்டின் தலைநகரான டப்லினில் ஃபிராங் டாஃப் என்ற பொது நிலையினரால் தொடங்கப்பட்டது. இப்போது கத்தோலிக்க திருச்சபையில் பொதுநிலையினரால் நடத்தப்படும் மிகப்பெரிய அமைப்பாக உருவெடுத்துள்ளது. இதில் தற்போது ஏறத்தாழ 30 லட்சம் பேர் உறுப்பினராக உள்ளனர். அதிக உறுப்பினர்களைக் கொண்டுள்ள நாடுகளாக தென்கொரியா, அர்கெந்தீனா, பிரேசில், பிலிப்பீன்சு ஆகியவை உள்ளன.

மரியாயின் சேனை பங்கை அடிப்படையாக கொண்ட அடிமட்ட அமைப்பு பிரசீடியம். 3-20 நபர்களை உறுப்பினர்களாக கொண்ட பிரசீடியங்கள் வரந்தோறும் கூட்டங்கள் பிரசீடிய உறுப்பினர்களால் நடத்தப்படுகிறது. பல பிரசீடியங்கள் ஒன்றிணைந்த அமைப்பு க்ரீயா ஆகும். பல க்ரீயாக்கள் ஒன்றிணைந்த அமைப்பு கொமித்சியம் ஆகும். பல கொமித்சியங்கள் ஒன்றிணைந்த அமைப்பு செனட்டஸ் ஆகும். பல செனட்டஸ் ஒன்றிணைந்த அமைப்பான கொன்சிலியம் மரியாயின் சேனையின் மிக உயர்ந்த அமைப்பாகும். இது டல்பின், அயர்லாந்தில் அமைந்துள்ளது. 


</doc>
<doc id="158528" url="https://ta.wikipedia.org/wiki?curid=158528" title="சாலியமங்கலம்">
சாலியமங்கலம்

சாலியமங்கலம் (ஆங்கிலம்:Saliyamangalam) இது இந்தியாவின் தமிழ்நாடு மாநிலத்தில் அமைந்துள்ள தஞ்சாவூர் மாவட்டம் பாபநாசம் வட்டத்தில் இருக்கும் ஒரு ஊர் ஆகும். 

தமிழ்நாட்டில் பாகவத மேளா நடைபெறும் இரண்டு இடங்களில் இதுவும் ஒன்று. மற்றொன்று மேலத்தூர்.


</doc>
<doc id="158534" url="https://ta.wikipedia.org/wiki?curid=158534" title="போயர்">
போயர்

போயர்("Boyar") அல்லது போய நாயுடு என்று அழைக்கப்படுவோர் இந்தியாவில் உள்ள ஒரு சாதிப் பிரிவினர். 1909 இல், சென்னை மாகாணத்திற்காக மக்கள் தொகைக் கணக்குகளை ஆய்வு செய்த எட்கர் துர்ச்டன், அரசுக்கு சமர்ப்பித்த அறிக்கையில், நாயுடு என்ற அடைமொழியை பயன்படுத்திய சாதியினர் பலிஜா, பேஸ்த, போயர், எக்காரி, கவரா, கொல்ல, கலிங்கி, காப்பு, முத்துராஜா மற்றும் வேலம ஆகியோர் எனக் கூறியுள்ளார். மேலும் துர்ஸ்டன் நாயுடு தமிழில் நாயக்கர் அல்லது நாயக்கன் என்றழைக்கப்படும் எனவும் கூறியுள்ளார்.

ஆங்கில போயர் (Bhoyar) எனும் வார்த்தை போயர் (Bhoir) எனும் வார்த்தைக்கு சமமானது, இவர்களின் மேன்மை பொருந்திய பிற பெயர்கள் மகாஜன் (Mahajan), படேல் (Patel) எனவும் இது ராஜபுத்திரர்கள் வழி வந்த பன்வர் (Panwar) எனப்படும் சாதியிலிருந்து வந்த துணை சாதி பிரிவுகளாகும். போயர் (Bhoyar) என்பது Bhor என்று பொருள்படும் Bhor என்றல் சூரிய விடியல் என்று தமிழில் மொழிபெயர்க்கலாம் மற்றும் சூரிய குலம் என்றும் பொருள்படும். கருநாடகாவில் பேடர் என்றும் வால்மீகி நாயக்கா என்றும் அழைப்பர். மேலும் தென் இந்தியாவில் போய டோரா எனும் வார்த்தை மருவி போயடுறு ஆக உருமாறி இறுதியில் போய எனும் சொல் வேடர்களை குறிக்க நிலைத்துவிட்டது.

போயர்கள், நாய்டு அல்லது நாயுடு, நாயக், டோரா (ராஜா) , டோரா பிட்டா (ராஜபுத்திரர்கள்) மற்றும் வால்மீகி என்று அழைக்கபடுவர். இதை Edgar Thurston அவர்கள் சென்னை மாகாணத்திற்கான மக்கள்தொகைக் கணக்கெடுப்பின் பொழுது அரசுக்கு அறிக்கை அளித்த பொழுது பின்வருமாறு கூறியுள்ளார். The titles of the Boyas are said to be Naidu or Nayudu, Naik, Dora, Dorabidda (children of chieftains), and Valmiki.

போய அல்லது போயர்கள் எனும் சொல் உயர்ந்த ராஜவம்சத்தை குறிக்கும் சொல்லாக கருதப்பட்டுவந்தது. இதனை சித்ரதுர்கா போய நாயக்கர்களின் வரலற்று சுவடுகளின் மூலம் அறியமுடிகின்றது.

திராவிட வம்சாவளியினரான போயர்கள் கி.பி. ஐந்தாம் நூற்றாண்டுகளில் ஒரிசா,ஆந்திர இடைப்பட்ட பகுதிகளிலிருந்து வந்தவர்களாவர். இவர்கள் ஹிந்து மதத்தினை சார்ந்தவர்கள் மற்றும் தெலுங்கை தாய் மொழியாய் கொண்ட இவர்கள் தற்பொழுது இவர்கள் தென் இந்தியாவில் அதிகமாக வசித்து வருகின்றனர். போயர்கள் சத்திரியர்கள் கி. பி. பத்தாம் நூற்றாண்டு முதல் கி.பி. பதினைந்தாம் நூற்றாண்டுவரை சாளுக்ய, சோழ, விஜயநகர மற்றும் ஹோய்சால மன்னர்களின் சாம்ராஜ்யத்தில் பணிபுரிந்தவர்களாவர்.

ஆந்திரப்பிரதேச காக்கத்தியர் பேரரசில் போய மற்றும் கம்மா சத்திரியர்கள் முசுனுரி நாயக்கர்களாக அரசாட்சி புரிந்துவந்தனர். தில்லி சுல்தான்களின் இருந்து 1326 - ஆம் ஆண்டில் மீட்கபட்டபின்னர் கிங் பிரதாப ருத்ரா அவர்களின் அரசவையில் எழுபத்தைந்து நாயக்கர்களாக போயர், வேலாம, கம்மா, ரெட்டி, தெலுகா, மற்றும் பலிஜா போன்ற வேளாண்மை சார்ந்த சாதிகளுக்கும் நாயக்கர்களாக இருந்து ஆட்சிபுரிந்தனர். பின்னர் 17 - ஆம் நூற்றாண்டில், நாயக்கர்களின் பரஸ்பர பொறாமை மற்றும் போட்டி பிரிந்திருக்க அவசிமாயிற்று, ஆகையால் போயர்கள் (Boyars /Bedars), பின்வரும் தொழில்களை செய்து தங்களை பொருளாதார சூழல்களுக்கு தக்கவாறு மாற்றிகொண்டனர். அத்தொழில்கள் பின்வருமாறு:- கொல்லர்கள், சிற்பிகள், மேன்மக்கள், தலைவர்கள், துறவிகள் , நில உரிமையாளர்கள், கோவில் சிற்பிகள், கை வர்த்தகர்கள், மற்றும் கடல் வழி தொழில்கள் செய்பவர்கள் என தங்களை வேறுபடுத்தி பல்வேறு பிரிவுகளாக பிரிந்தனர்.

கர்நாடக வரலாற்றில், வேட (போய) இன மக்களை வால்மீகி மக்கள் நாயகன், பேட, தலைவர என அழைக்கப்பட்டனர். சித்ரதுர்கா, சுர்பூர், கேளடி, போன்ற இடங்களை கர்நாடகா வால்மீகி சமுகத்தை சேர்தவர்களால் ஆட்சி செய்யப்பட்டு வந்ததை வரலாற்று சுவடுகளின் மூலம் இன்றும் காணலாம். இந்த மக்கள், வால்மீகி (Valmikis) என்றும் அழைக்கப்டுகின்றனர், பேட (போய / அதாவது ஹண்டர்ஸ்), தளவர் (அதாவது பூர்வீக குடிகள்) கடந்த காலங்களில் நாயக்கர் சமூகமாக இருந்து சிறந்த ஆட்சி நிர்வாகத்தினை அளித்துள்ளது சிறப்பான ஒன்றாகும், தற்போது பேட (போய) மற்றும் தளவர் சமூகங்கள் நாயக்கர்களின் அடையாளங்களாக உள்ளன.

விஜயநகர பேரரசு (கி.பி.1300), சித்ரதுர்கா(Chitradurga) பகுதியில் "Nayakas" என்று சிற்றரசர்களால் நிர்வகிக்கப்பட்டு வந்துள்ளது. போய தளபதி திம்மன்ன நாயக்கன் திறமைகளை பாராட்டி அவரின் சாதனைகளுக்காக தனது சிறந்த பரிசாக விஜயநகர பேரரசின் கீழ் இருந்த சித்ரதுர்கா அரசாட்சியினை போய திம்மன்ன நாயக்கருக்கு அளிக்கப்பட்டது. அதன்பின் சித்ரதுர்கா கோட்டை கி.பி.1562-ஆம் ஆண்டு முதல் 1565-ஆம் ஆண்டு வரை கட்டப்பட்டது, விஜயநகர நகரம் வீழ்ச்சிக்கு பிறகு, தங்கள் சுதந்திரத்தை போய நாயக்கர்கள் பிரகடனம் செய்தனர். சித்ரதுர்கா போய குடும்பம் மற்றும் பெரும்பாலான மற்ற மைய கர்நாடகா நாயக்கர்களின் எச்சங்களை தங்கள் ஆட்சியின் கீழ் கொண்டுவந்தனர். பின்னாட்களில் சித்ரதுர்கா (Chitradurga) போயர்களின் தலைநகரானது, கி.பி. பதினேழாம் நூற்றாண்டிலிருந்து பதினெட்டாம் நூற்றாண்டு இறுதிவரை ஆட்சிபுரிந்து வந்தனர். இறுதியாக 1799-ஆம் ஆண்டில் ஹைதர் அலி வசமானது, பின் நாட்களில் பிரிட்டிஷாரின் சாம்ராஜ்யத்தில் இணைக்கப்பட்டுவிட்டது.

போய மக்கள் பூர்வீக குடிகள் என்று ராஜஸ்தான் மாநில பாலி மாவட்டத்தில் உள்ள போய கிராம வரலாற்றுச்சுவடுகள் கூறுகின்றன, மேலும் அவர்கள் மேல்குடிமக்களான ராஜபுத்திரர்கள் என்றும் கூறுகின்றன.

ஒரிசா தேசத்தினை சூரிய குலமான (Solar Race ) கங்கவார் பேரரசு (Imperial Gangas) கி.பி. ஐந்தாம் நூற்றாண்டு முதல் கி.பி. பதினாறாம் நூற்றாண்டுவரை பல்வேறு பெயர்களை உடைய சூரியகுல ராஜவம்சத்தினர் ஆண்டுவந்துள்ளனர், கி.பி.1519 ஆகஸ்ட் மாதத்தில் ஒரிசா தேசத்தினை ஆண்டுவந்த சூரிய வம்ச அரசரான பிரதாப ருத்ர தேவா (Pradapa Rudra Deva) அவர்களை விஜயநகர அரசரான கிருஷ்ண தேவராயர் (Krishna Deva Rayar) சூரிய குல வம்சாவளியான போரில் வெற்றிகொண்டு சூரிய வம்ச அரசரான பிரதாப ருத்ர தேவா (Pradapa Rudra Deva) அவர்களின் புதல்வியான ஜகன்மோகினி (Jaganmohini ) அவர்களை திருமணம் புரிந்தார்.

கண்ணப்ப நாயனார் எனும் போய தின்னடு ஒரு வேட குடும்பத்தில் பிறந்தார். அந்த இடம், கோவில் நகரமாம் திரு காளகஸ்தியில் (ஆந்திர பிரதேசம்) உள்ளது. அவர் ஸ்ரீ காளஹஸ்தியில் உள்ள ஸ்ரீபுரம் மற்றும் மும்மிடி சோழபுரம் மலைப்பாங்கான வனபகுதியில் வேட்டையாடுவதை தொழிலாக கொண்டிருந்தவர். இவர் சிவபுராணத்தில் சிறந்த சிவனடியாராக விளங்கியவர், மேலும் அறுபத்தி மூன்று நாயன்மார்களில் ஒருவராக அறியப்பட்டவர், இறைவன் சிவபிரானுக்கே தனது கண்களையே அம்பால் கொய்து சிவபிரானுக்கு அளித்தவர், அதனால் சிவபிரானின் அன்பிற்குப் பாத்திரமாகி பெரும்பேறு பெற்றவரானார்.

ஸ்ரீ பூரி ஜெகநாதர் ஆலயம் கி.பி. 16 - ஆம் நூற்றாண்டிலிருந்து இன்றுவரை பரம்பரை பரம்பரையாக சத்ரிய வம்சமான சாளுக்கிய மன்னர்கள் வழி தோன்றலாகிய போய அரச வம்சாவழி மக்களால் நிருவகிக்கப்பட்டு வருகின்றது.

பல நூற்றாண்டுகளாக பழங்குடியினரான போயர்கள் (போயாஸ்) மற்றும் யாழிகாஸ் (எளிகஸ்) ஒரு சிறுகுன்றினைச் சுற்றி காட்டுப் பகுதியில் வசித்து வந்தார்கள். அந்த பகுதிகளில் நவாப்புகளின் அடக்குமுறை மீது சீற்றம் கொண்டிருந்தனர். ஒரு நல்ல சந்தர்பத்தில் போய பழங்குடிகள் நவாப்பின் வீரர்களை அந்த சாம்ராஜ்யத்திலிருந்து விரட்டி அடித்தனர், அது அந்த மலையில் இருந்த அம்மன் ஸ்ரீ சக்தி தேவியின் கருணையால் என நினைத்து இன்றளவும் ஸ்ரீ சக்தி தேவியினை போய மலை கங்கம்மா என அழைத்து வழிபட்டு வருகின்றனர், இந்த தலம் திருப்பதி மலையருகில் சில கிலோமீட்டர் துரத்தில் உள்ளது. வருடத்திற்கு ஒருமுறை வரும் நவராத்திரி காலங்களில் திருவிழா எடுப்பர், அந்த சமயத்தில் இந்தியா முழுவதிலும் இருந்து இலட்சக்கணக்கான மக்கள் ஸ்ரீ கங்கம்மா தேவியினை தரிசிக்க வருகை புரிவர், இக்கோவில் 1990 ஆம் ஆண்டு ஆந்திரப் பிரதேச அறக்கட்டளை துறையினரால் எடுத்துக்கொள்ளப்பட்டது.

ஆந்திரப்பிரதேசத்தில் உள்ள அனந்தபூர் மாவட்டத்தில் கடவகல்லு புத்தூர் மண்டல் எனும் ஊரிலுள்ள சென்னகேசவ கோவில் போய பாளயக்காரர்களான (Palegar / Palayakarar = Local Kings ) மேசா திம்மன்ன நாயுடு அவர்களால் 16 - ஆம் நூற்றாண்டில் கட்டப்பட்டுள்ளது, தற்பொழுது ஆந்திரபிரதேச அரசால் பராமரிக்கப்பட்டு வருகின்றது.

கோவில்களில் போய நாயக்கர்களின் பங்கு அளவிடமுடியாதது, கோவில்களுக்கான அதிகமான திருப்பணிகளை செய்துவந்துள்ளது வரலற்றுச்சுவடுகளின் மூலமாக அறியமுடிகின்றது.

போயர்களை மத்திய அரசு பிற பிற்படுத்தப்பட்டோர் பட்டியலிலும், ஆந்திரப்பிரதேசத்தில் பின்தங்கிய சமூக வகுபினராக ஏ பட்டியலிலும் அறிவித்துள்ளனர், மற்றும் தமிழகத்தில் போயர்கள் (Boya, Boyas, Boyer / Boyar) எனக்குறிப்பிட்டு பிற்பட்ட மற்றும் மிகவும்




</doc>
<doc id="158544" url="https://ta.wikipedia.org/wiki?curid=158544" title="இலை உதிர்ப்பி">
இலை உதிர்ப்பி

இலை உதிர்ப்பி ("Defoliant") எனப்படுவது இலைகளை வாட வைத்து விழச்செய்யும் ஒரு வேதியியல் பொருள் ஆகும். இதற்கு மிகச் சிறந்த உதாரணமாக வியட்நாம் போரில் (1961-1970) ஐக்கிய அமெரிக்காவால் பயன்படுத்தப்பட்ட, மிகவும் நச்சுத்தன்மை வாய்ந்த ஏஜன்ட் ஒரேஞ்சைக் குறிப்பிடலாம். இது போரில் மட்டுமல்லாமல் பருத்தி உற்பத்தியில் பருத்தி அறுவடையை இலகுபடுத்தவும் உதவும்.



</doc>
<doc id="158545" url="https://ta.wikipedia.org/wiki?curid=158545" title="சு. ப. உதயகுமார்">
சு. ப. உதயகுமார்

சு. ப. உதயகுமார் (ஆங்கிலம்:S. P. Udayakumar) இவர் இந்தியாவின், தமிழ்நாட்டில், நாகர்கோவிலை பிறப்பிடமாக கொண்டவர். இவர் எழுத்தாளரும், அணு உலைக்கெதிரான செயற்பாட்டாளரும் ஆவார். முனைவர் பட்டம் பெற்று எதியோப்பியாவில் பள்ளி ஆசிரியராக பணிபுரிந்தவர். இவர் தற்போது கூடங்குளம் அணு ஆலைக்கு எதிரான போராட்டக் குழுவின் தலைவராக உள்ளார். இவர் பச்சைத் தமிழகம் என்ற கட்சியின் மாநிலத் தலைவராவார்.



</doc>
<doc id="158546" url="https://ta.wikipedia.org/wiki?curid=158546" title="பயணி">
பயணி

பயணி ("passenger") என்ற சொல் ஓர் உந்தில் பயணம் செய்யும் நபரைக் குறிக்கிறது. இது வண்டி ஓட்டுநரையும் வண்டியில் பணி புரிபவரையும் குறிக்காது. 
இரண்டு வகைகளில் இந்தச் சொல் பயன்படுத்தப்படுகிறது:

பெரும்பாலான நாடுகளில் இப்பயணங்களை நடத்தும் நிறுவனங்களுக்கு தங்கள் ஊர்திகளில் பயணிக்கும் பயணிகளுக்கு கொடுக்க வேண்டிய வசதிகள் குறித்து சட்ட கட்டுப்பாடுகள் உண்டு. 


</doc>
<doc id="158553" url="https://ta.wikipedia.org/wiki?curid=158553" title="பாதுகாப்பு">
பாதுகாப்பு

பாதுகாப்பு என்பது பொதுவாக முன் எச்சரிக்கை நடவடிக்கை ஆகும். நமது வாழ்கையின் அனைத்து செயல்பாடுகளுக்கும் பாதுகாப்பு என்பது பெரிதும் அவசியமாக கருதப்படுகிறது. நாம் நமது செயற்பாட்டிலோ அல்லது வேறு செயல்பாட்டிலோ பாதுகாப்பு செயல்முறைகளை பின்பற்றாவிடின் பின் விழைவுகளை தரக்கூடும். அவை "உயிர்ச் சேதம்", "அங்கவீன இழப்பு", "இயற்கை அழிவு", "பொருளாதாரச் சேதம்", போன்ற பல அழிவுகளை உருவாக்கலாம். இது போன்ற அழிவுகள் பாதுகாப்பு முன் எச்சரிக்கை குறைபாடு காரணமாகவே பொதுவாகக் காணக்கூடியதாக உள்ளது. இது போன்ற பல இழப்புகளில் இருந்து முன் எச்சரிக்கையாக அல்லது கவனமாக இருப்பதற்கு பாதுகாப்பு என்ற முன் எச்சரிக்கை செயல்ப்பாட்டை நாம் பின்பற்ற வேண்டும்.

பாதுகாப்பு செயற்பாடானது ஒவ்வொரு செயல்முறைகளுக்கு ஏற்றவாறு மாறுபடும். அதேவேளை பாதுகாப்பு செயல்முறையானது ஒவ்வொரு நாட்டுச் சட்டத்தின் அடிப்படையிலும், அதேவேளை வேறு பல பாதுகாப்பு செயல்முறைகளும் நமக்கு பயனுள்ளனவாக இருக்கும். அத்தோடு இந்த பாதுகாப்பு செயல்முறையானது அனைத்து சந்தர்ப்பங்களிலும் நமக்கு உதவும் என்று நம்ப முடியாமலும் உள்ளன, ஆனாலும் பாதுகாப்புச் செயல்முறைகளை பின்பற்றுவதன் மூலம் பாரிய அழிவுகளில் இருந்து நம்மை குறிப்பிட்ட அளவில் காப்பாற்றலாம் என்பது திடம். ஒரு சில பாதுகாப்பு நடைமுறைகள் பின்வருமாறு.


இது போன்ற மேலும் பல பாதுகாப்பு நடைமுறைகளை காணலாம்.


</doc>
<doc id="158554" url="https://ta.wikipedia.org/wiki?curid=158554" title="சிசுடைன் சிற்றாலய உட்கூரை">
சிசுடைன் சிற்றாலய உட்கூரை

சிசுடைன் சிற்றாலய உட்கூரை ("Sistine Chapel ceiling") என்பது திருத்தந்தை இரண்டாம் ஜூலியுஸினால் அதிகாரமளிக்கப்பட்டு, 1508 ம் ஆண்டு முதல் 1512 ம் ஆண்டுக்கு இடைப்பட்ட காலத்தில் மைக்கலாஞ்சலோவினால் தீட்டப்பட்ட, சிசுடைன் சிற்றாலயத்தில் அமைந்துள்ள, உயர் மறுமலர்ச்சிக் கலையின் சுதை ஓவியங்கள் ஆகும். இந்த உட்கூரை, திருத்தந்தை நான்காம் சிக்ஸ்துவினால் 1477 க்கும் 1480 க்கும் இடைப்பட்ட காலத்தில் வத்திக்கான் நகரில் கட்டப்பட்ட திருத்தூதரக அரண்மனையின் அருகே அமைந்துள்ளது. இவ்வாலயம் புதிய திருத்தந்தையைத் தேர்ந்தெடுக்கக் கூடும் இடத்திலும், பல முக்கிய வழிபாடுகள் நடைபெறும் இடத்திலும் அமைந்து உள்ளது.



</doc>
<doc id="158556" url="https://ta.wikipedia.org/wiki?curid=158556" title="வியாகுலத் தாய்மரி (தொடர்பாடல்)">
வியாகுலத் தாய்மரி (தொடர்பாடல்)

வியாகுலத் தாய்மரி அல்லது வியாகுலச் சங்கீதம் என்னும் பாடல் தூய மரியாவின் துயரங்களின் நினைவாகப் கத்தோலிக்க திருச்சபையில் பாடப்படும் பாடலாகும். இது 13ம் நூற்றாண்டில் எழுதப்பட்டிருக்கலாம். இதன் ஆசிரியர் பிரான்சிஸ்கன் சபையினைச் சேர்ந்த ஜெகொபின் த டோடி அல்லது திருத்தந்தை மூன்றாம் இன்னசெண்டாகவோ இருக்கலாம்.

கிறிஸ்துவின் பாடுகளின் போது மரியாள் பட்ட துன்பங்களை நினைவுகூறும் விதமாக இப்பாடல் அமைந்துள்ளது. 1388-இல் இப்பாடல் வியாகுல அன்னை நவநாளில் பயன் படுத்தப்பட்டதாக ஜார்ஜுஸ் ஸ்டெல்லா என்பவர் எழுதியுள்ளார்.

இப்பாடல் திருப்பலியில் தொடர்பாடலாக பாடப்படுவதை திரெந்து பொதுச்சங்கம் நீக்கியது. எனினும் திருத்தந்தை பதின்மூன்றாம் பெனடிக்ட்டால் இது தூய மரியாவின் துயரங்களின் நினைவு நாளான செப்டம்பர் 15 அன்று பாடப்பட அனுமதிக்கப்பட்டது.

கீழ்வரும் மொழிபெயர்ப்பு கத்தோலிக்க திருச்சபையின் அதிகாரப்பூர்வ மொழிபெயர்ப்பாகும். இது கத்தோலிக்க திருச்சபையின் திருப்பலி வாசக நூலிலிருந்து எடுக்கப்பட்டது. இது வார்த்தைக்கு வார்த்தை செய்யப்பட்ட மொழிபெயர்ப்பு அல்ல. மாறாக பொருள் மாறாவண்ணம், தமிழ் கவிதை நடைக்கு ஒப்ப பெயர்க்கப்பட்டது ஆகும்.
Stabat mater dolorosa<br>
juxta Crucem lacrimosa,<br>
dum pendebat Filius.

Cuius animam gementem,<br>
contristatam et dolentem<br>
pertransivit gladius.

O quam tristis et afflicta<br>
fuit illa benedicta,<br>
mater Unigeniti!

Quae moerebat et dolebat,<br>
pia Mater, dum videbat<br>
nati poenas inclyti.

Quis est homo qui non fleret,<br>
matrem Christi si videret<br>
in tanto supplicio?

Quis non posset contristari<br>
Christi Matrem contemplari<br>
dolentem cum Filio?

Pro peccatis suae gentis<br>
vidit Iesum in tormentis,<br>
et flagellis subditum.

Vidit suum dulcem Natum<br>
moriendo desolatum,<br>
dum emisit spiritum.

Eia, Mater, fons amoris<br>
me sentire vim doloris<br>
fac, ut tecum lugeam.

Fac, ut ardeat cor meum<br>
in amando Christum Deum<br>
ut sibi complaceam.

Sancta Mater, istud agas,<br>
crucifixi fige plagas<br>
cordi meo valide.

Tui Nati vulnerati,<br>
tam dignati pro me pati,<br>
poenas mecum divide.

Fac me tecum pie flere,<br>
crucifixo condolere,<br>
donec ego vixero.

Juxta Crucem tecum stare,<br>
et me tibi sociare<br>
in planctu desidero.

Virgo virginum praeclara,<br>
mihi iam non sis amara,<br>
fac me tecum plangere.

Fac, ut portem Christi mortem,<br>
passionis fac consortem,<br>
et plagas recolere.

Fac me plagis vulnerari,<br>
fac me Cruce inebriari,<br>
et cruore Filii.

Flammis ne urar succensus,<br>
per te, Virgo, sim defensus<br>
in die iudicii.

Christe, cum sit hinc exire,<br>
da per Matrem me venire<br>
ad palmam victoriae.

Quando corpus morietur,<br>
fac, ut animae donetur<br>
paradisi gloria. Amen.
திருமகன் சிலுவையில் தொங்கிய போது அருகில்,<br>
கண்ணீர் பெருகிடத் துயருடன் அந்தோ!<br>
நின்றார் வியாகுலத் தாய்மரி.

பொருமலும் வருத்தமும் பொங்கிட ஆங்குத்<br>
துயருறும் அவரது நெஞ்சை, அந்தோ!<br>
ஊடுருவிற்றே கூர்வாள், காணீர்.

தேவ சுதனின் அன்பால் அன்னை,<br>
பேரரும் ஆசி பெற்றவர், அன்று<br>
எத்துணைத் துயரும் வருத்தமும் கொண்டார்.

அன்புத் தாயவர் மாண்புறு மகனின்<br>
துன்பம் அனைத்தும் நோக்கிய போது<br>
கொண்ட துயரமும் வருத்தமும் என்னே!

இத்துணைத் துயரில் மூழ்கித் தவிக்கும்<br>
கிறிஸ்துவின் அன்னையைக் காணும் போதில்<br>
எவரும் வருந்தாதிருந்திடுவாரோ!

தம் திருமகனோடு பெருந்துயர் கொள்ளும்<br>
கிறிஸ்துவின் அன்னையை நோக்கிடும் போதில்<br>
உளம் உருகாமல் நிற்பவர் யாரோ!

தம்முடைய மக்களின் பாவம் நீங்க<br>
தாங்கரும் வேதனை, கசையடி ஏற்ற<br>
தம் திருமகனாம் இயேசுவைக் கண்டார்.

தேனினுமினிய தேவனின் மைந்தன்<br>
அனைவரும் கைவிட ஆறுதலின்றித்<br>
தனிமையில் தமது உயிர்விடக் கண்டார்

அன்பின் ஊற்றாம் அன்னையே, அம்மா,<br>
அடியேன் உம்முடன் அழுது வருந்த,<br>
உமதுள்ளத் துயரை உணர்ந்திடச் செய்வீர்.

இறைவனாம் கிறிஸ்துவுக் கன்பு செய்து<br>
என்றும் அவருக் குகந்தவராக,<br>
என்னுளம் அன்பால் எரிந்திடச் செய்வீர்.

தூய நல்தாயே இவ்வரம் வேண்டும்:<br>
துயருறும் சிலுவை நாதரின் காயம்<br>
ஆழமாய் நெஞ்சில் அழுந்திடச் செய்வீர்.

அடியேனுக்காய்க் காயமும் துன்பமும்<br>
ஏற்கத் திருவுளம் கொண்ட உம் மகனின்<br>
துயரில் எனக்கொரு பங்கு தருவீர்.

சிலுவை நாதருடன் துயருறவும்,<br>
பக்தியால் உம்முடன் புலம்பவும்,<br>
என்றன் உயிருள்ளளவும் அருள் புரிவீரே.

சிலுவையடியில் உம்மோடு நின்று, சிந்தும்<br>
கண்ணீர் அழுகையில் நானும் சேர்ந்து<br>
பங்குற விரும்புகின்றேனே.

கன்னியர் தம்முள் சிறந்த கன்னியே,<br>
கனிவுடன் என்னைக் கடைக்கண் நோக்கி<br>
உம்மோடழுதிட அருள் செய், அம்மா.

கிறிஸ்துவின் சாவை நானும் தாங்கவும்<br>
பாடுகள் யாவிலும் பங்கு கொள்ளவும்<br>
காயம் நினைத்து இரங்கவும் செய்யும்.

நின் மகன் காயம் நினைந்துளம் வருந்தவும்<br>
அவரது சிலுவையும், சிந்திய இரத்தமும்<br>
என் மனம் நிரப்ப அருள் செய்வீரே.

என்றன் இறுதித் தீர்ப்பு நாளில் எரியில்<br>
வீழ்ந்து அவதியுறாமல் கன்னியே,<br>
என்னைக் காத்திடுவீரே.

கிறிஸ்துவே, நான் இம்மை விட்டங்கே<br>
வந்திடும் வேளை வெற்றிக் குருத்தைத்<br>
தாங்க நும் அன்னை வழியாய் அருள்வீர்.

என்னுடல் மரித்து அழியும் போதில்<br>
என்றன் ஆன்மா பரகதி மகிமை<br>
எய்திடும் வரத்தை வேண்டி நின்றேன். ஆமென்.

இப்படலின் ஆங்கில மற்றும் இலத்தீன் வரிகளுக்கு ஆன்டோனியோ விவால்டி, பிராண்ஸ் சூபேர்ட், ஜூசெப்பே வேர்டி, எபிகா இசைக்குழு, ஜோசப் ஹேடன், அன்டனின் டுவோராக் முதலிய பலர் இசையமைத்துள்ளனர்.



</doc>
<doc id="158558" url="https://ta.wikipedia.org/wiki?curid=158558" title="சுந்தர பாண்டியன் (திரைப்படம்)">
சுந்தர பாண்டியன் (திரைப்படம்)

சுந்தர பாண்டியன் 2012ல் சசிகுமார் தயாரிப்பிலும் நடிப்பிலும் வெளிவந்த திரைப்படமாகும். இதில் சூரி, இனிகோ பிரபாகரன், அப்புக்குட்டி, விஜய் சேதுபதி போன்றோர் நடித்துள்ளார்கள்.

தன் நண்பன் அன்பு (இனிகோ பிரபாகரன்) நான்கு மாதங்களாய் ஒரு தலையாய்க் காதலித்து வரும் அர்ச்சனாவுடன்( லட்சுமி மேனன் ) அவரைச் சேர்த்து வைக்க முயல்கிறார் கண்டமனூர் பெரிய வீட்டுப் பையன் சுந்தரபாண்டியன் (சசிகுமார்). அர்ச்சனாவை சுந்திரபாண்டியனின் நண்பனின் நண்பனும் ஒரு தலையாகக் காதலிக்கிறான். நண்பனின் காதலை அர்ச்சனாவுக்குச் சொல்லப்போகும் சுந்தரபாண்டியனிடம் தான் அவரைத்தான் காதலிப்பதாக அர்ச்சனா சொல்கிறார். அதை அவரும் அவர் நண்பரும் ஏற்றுக்கொள்கிறார்கள். ஆனால் நண்பனின் நண்பன் (அப்புக்குட்டி) ஏற்றுக்கொள்ள மறுக்கிறார். அவர்களுக்குள் நடந்த சண்டையில் அவர் பேருந்திலிருந்து தவறி விழுந்து இறந்து விடுகிறார். அப்பழி சுந்தரபாண்டியன் மேல் விழுந்து அவர் சிறை செல்ல நேருகிறது. காதல் செய்தி பெண் வீட்டாருக்குத் தெரிந்துவிட அவருக்குத் திருமண ஏற்பாடுகள் நடக்கின்றன. அதன்பிறகு வரும் பிணக்குகளும் அவர்கள் எவ்வாறு இணைந்தார்கள் என்பதை சொல்லியிருக்கிறார், இயக்குனர்.



</doc>
<doc id="158561" url="https://ta.wikipedia.org/wiki?curid=158561" title="பாண்டியன் கூடகாரத்துத் துஞ்சிய மாறன்வழுதி">
பாண்டியன் கூடகாரத்துத் துஞ்சிய மாறன்வழுதி

பாண்டியன் கூடகாரத்துத் துஞ்சிய மாறன்வழுதி சங்ககாலப் பாண்டிய மன்னர்களில் ஒருவன். பாண்டியன் இலவந்திகைப்பள்ளித் துஞ்சிய நன்மாறன்அல்லது பாண்டியன் சித்திரமாடத்துத் துஞ்சிய நன்மாறன் ஆகிய இரண்டு பாண்டியருள் ஒருவனது மகன் இவன் எனலாம். ‘மாறன்வழுதி’ என்னும் பெயர் இதனை உணர்த்துகிறது. இரண்டு புலவர்கள் இவனது வெற்றியைப் பாராட்டிப் பாடியுள்ளனர். 


</doc>
<doc id="158563" url="https://ta.wikipedia.org/wiki?curid=158563" title="நன்மாறன், சித்திரமாடத்துத் துஞ்சிய பாண்டியன்">
நன்மாறன், சித்திரமாடத்துத் துஞ்சிய பாண்டியன்

பாண்டியன் சித்திரமாடத்துத் துஞ்சிய நன்மாறன் சங்ககாலப் பாண்டிய மன்னர்களில் ஒருவன். 

புலவர் மதுரைக் கூலவாணிகன் சீத்தலைச் சாத்தனார் இவனை ஞாயிற்றோடும், திங்களோடும் ஒப்பிட்டுப் பாடியுள்ளார். பாடலில் இவனைத் ‘தகைமாண் வழுதி’ எனக் குறிப்பிடுகிறார். மார்பில் முத்தாரம் அணிந்திருப்பானாம். இவன் கைகள் நீளமானதாக இவனது முழங்காலுக்குக் கீழ்த் தொங்குமாம். தாள் தோய் தடக்கை. பொய் சொல்லத் தெரியாதவனாம். தேற்றாய் அம்ம பொய்யே பகைவரை ஞாயிறு போல் எரிப்பவனாம். தன் குடிமக்களைத் திங்கள் போல் குளுமை தந்து காப்பவனாம்.

பாடல் குறிப்பில் இவன் பெயர் ‘நன்மாறன்’ என உள்ளது. பாடலுலோ இவன் ‘தகைமாண் வழுதி’ எனப் போற்றப்படுகிறான். எனவே இவன் ‘மாறன் வழுதி’ எனவும் அழைக்கப்பட்டிருக்கிறான் எனத் தெரிகிறது.

மாறன் வழுதி என்னும் மற்றொரு மன்னன் கூடகாரத்துத் துஞ்சியவன் ஆதலால் இருவரையும் ஒருவர் எனக் கொள்ள முடியவில்லை.


</doc>
<doc id="158567" url="https://ta.wikipedia.org/wiki?curid=158567" title="வகையிடலின் நேர்மாறுச் சார்பு விதி">
வகையிடலின் நேர்மாறுச் சார்பு விதி

[[File:Umkehrregel 2.png|thumb|right|250px|formula_1 <br>formula_2<br>formula_3<br>formula_4<br>விதி:<br>formula_5

ஒரு சார்பின் வகைக்கெழுவும் அதன் நேர்மாறின் வகைக்கெழுவும் [[தலைகீழி]]களாக அமைகின்றன.

இது [[சங்கிலி விதி]]யிலிருந்து பின்வருமாறு பெறப்படுகிறது:

சங்கிலி விதியைப் பயன்படுத்தி ஐப் பொறுத்து வகையிட:

ஒரு சார்பின் வரைபடமும் அதன் நேர்மாறுச் சார்பின் வரைபடமும் ஒன்றுக்கொன்று , [[கோடு|கோட்டைப்]] பொறுத்த பிரதிபலிப்புகளாக அமையும். [[பிரதிபலிப்பு]]ச் செயலால் ஒரு கோட்டின் [[சாய்வு]]ம் அக்கோட்டின் பிரதிபலிப்பு எதிருவாக அமையும் கோட்டின் சாய்வும் தலைகீழிகளாக இருக்கும்.

formula_11 சார்புக்கு formula_9 இன் அண்மையகத்தில் நேர்மாறுச் சார்பு இருந்து, புள்ளி formula_9 இல் formula_11 இன் வகைக்கெழு [[பூச்சியம்|பூச்சியமற்றதாகவும்]] இருந்தால், அப்புள்ளியில் நேர்மாறுச் சார்பும் வகையிடத்தக்கதாக இருக்கும். மேலும் அந்த வகைக்கெழுவை மேலே தரப்பட்டுள்ள வாய்ப்பாட்டின் மூலம் காணவும் முடியும்.


இச்சார்பின் நேர்மாறுச் சார்பு (formula_9 இன் நேர்ம மதிப்புகளுக்கு மட்டும்): 

formula_17.

எனினும் , இல் ஒரு சிக்கல் உள்ளது: வர்க்கச் சார்பின் வரைபடத்தின் கிடைமட்டத் [[தொடுகோடு|தொடுகோட்டிற்கு]] ஒத்தவாறு வர்க்கமூலச் சார்பின் [[சார்பின் வரைபடம்|வரைபடம்]] நிலைக்குத்தாக அமையும்.


இதன் நேர்மாறுச் சார்பு (formula_21 இன் நேர்ம மதிப்புகளுக்கு மட்டும்)

நேர்மாறு விதியின் வாய்ப்பாட்டைத் [[தொகையீடு|தொகையிட]],

முதல் வகைக்கெழுவிற்கான நேர்மாறு விதியின் வாய்ப்பாடு:

இவ்வாய்ப்பாட்டை மீண்டும் formula_28 ஐப் பொறுத்து வகையிட:

லாக்ராஞ்சியின் குறியீட்டில்:

முடிவு (2) ஐ மீண்டும் formula_28 ஐப் பொறுத்து வகையிட,

இரண்டாம் வகைக்கெழுவிற்கான வாய்ப்பாட்டைப் பயன்படுத்த,

இவ்வாய்ப்பாடுகளின் பொதுமைப்படுத்தலே "ஃபா டி புருனோ"வின் வாய்ப்பாடு ஆகும்.


இதன் நேர்மாறுச் சார்பு,

இரண்டாம் வகைக்கெழுவிற்கான நேர்மாறு விதியின் வாய்ப்பாட்டில் பிரதியிட,

[[பகுப்பு:வகையீட்டு நுண்கணிதம்]]

</doc>
<doc id="158573" url="https://ta.wikipedia.org/wiki?curid=158573" title="சேரமான் சிக்கற்பள்ளித் துஞ்சிய செல்வக்கடுங்கோ வாழியாதன்">
சேரமான் சிக்கற்பள்ளித் துஞ்சிய செல்வக்கடுங்கோ வாழியாதன்

சேரமான் சிக்கற்பள்ளித் துஞ்சிய செல்வக்கடுங்கோ வாழியாதன் சங்ககாலச் சேர மன்னர்களில் ஒருவன். குண்டுகட் பாலியாதனார் என்னும் புலவர் இவனது பண்புகளைப் பாராட்டிப் பாடியுள்ளார். பதிற்றுப்பத்து நூலில் ஏழாம் பத்தாக உள்ள கபிலரால் பாடப்பட்ட பாடல்கள் செல்வக் கடுங்கோ வாழியாதன் மேலவை. அவன் வேறு, இவன் வேறு எனக் காட்டவே இவனைச் ‘சிக்கற்பள்ளித் துஞ்சிய’ என்னும் அடைமொழி தந்து குறிப்பிட்டுள்ளனர். புகழூர்க் கல்வெட்டு குறிப்பிடும் ‘கோ ஆதன் செல்லிரும்பொறை’ இந்த இருவருள் ஒருவன் எனலாம். 

புலவர் இவனைப் ‘பூழியர் பெருமகன்’ எனக் குறிப்பிடுகிறார். பொருநை ஆறு பாயும் வஞ்சி இவனது தலைநகர் என்கிறார். பகைவர்கள் தந்த திறையை நகைவர்களுக்கு (நண்பர்களுக்கு) வழங்கி மகிழ்ந்தானாம். புலவரின் சிறுமையை மதிப்பிடாமல் தன் பெருமையை எண்ணிப் புலவருக்கு யானைகளைப் பரிசாக வழங்கினானாம். மன்று நிறைய ஆனிரைகளையும், மனை மனையாக உழவர்களையும் வழங்கினானாம்.


</doc>
<doc id="158574" url="https://ta.wikipedia.org/wiki?curid=158574" title="திருப்பம் (இயற்பியல்)">
திருப்பம் (இயற்பியல்)

இயற்பியலில் திருப்பம் ("moment") எனும் பதம் வேறுபட்ட பல எண்ணக்கருக்களை விளக்கப் பயன்படுகின்றது. இயற்பியல் கணியம் ஒன்று நீள அலகு ஒன்றினால் பெருக்கப்படுவதைத் திருப்பம் என பொதுவில் குறிப்பிடலாம்.

விசையின் திருப்பம் எனப்படுவது விசை காரணமாக செகிழ்ச்சியுறாத பொருளொன்றில் ஏற்படும் திரும்பல் விளைவு ஆகும். கணித ரீதியில் ஒரு அச்சு பற்றி பொருளொன்றை திருப்பமுனைகின்ற விசையினதும் விசையின் தாக்கப் புள்ளியில் இருந்து திரும்பல் அச்சுக்கான செங்குத்துத் தூரத்துக்குமான பெருக்கம் திருப்பத்தைத் தரும்.


</doc>
<doc id="158579" url="https://ta.wikipedia.org/wiki?curid=158579" title="ஆதாமின் உருவாக்கம்">
ஆதாமின் உருவாக்கம்

ஆதாமின் உருவாக்கம் அல்லது ஆதாமின் படைப்பு ("The Creation of Adam") என்பது ஏறக்குறைய 1511 இல் மைக்கலாஞ்சலோவினால் சிசுடைன் சிற்றாலய உட்கூரையில் வரையப்பட்ட சுதை ஓவியங்களில் ஒரு பகுதி ஆகும். இது படைப்பு பற்றிய விவிலிய தொடக்க நூலின் விவரிப்பின் படி முதல் மனிதனான ஆதாமுக்கு கடவுள் உயிர் மூச்சை அளித்ததைச் சித்தரிக்கும் ஓவியமாகும். இது சிஸ்டைன் சிற்றாலய உட்கூரை ஓவியங்களில் சிறப்புமிக்கதும், லியொனார்டோ டா வின்சியின் மோனா லிசாவுடன் ஒப்பிடத்தக்கவாறு புகழ் பெற்றதும் ஆகும். கடவுளினதும் ஆதாமினதும் தொட்டுவிடும் அளவிலுள்ள கைகள் மானிடத்தின் மிகவும் போற்றப்படும் தனி படங்களில் ஒன்றாகவும், எண்ணிக்கையற்ற அளவிலும் கேலிக்குள்ளாக்கப்பட்டு மீளவும் உருவாக்கப்பட்ட படமாகும். லியொனார்டோ டா வின்சியின் இறுதி இராவுணவு, "ஆதாமின் உருவாக்கம்" மற்றும் சிஸ்டைன் சிற்றாலய ஓவியங்கள் என்பன எல்லாக் காலத்திலும் அதிக முறை மீளவும் உருவாக்கப்பட்ட சமய ஓவியங்கள் ஆகும்.


</doc>
<doc id="158586" url="https://ta.wikipedia.org/wiki?curid=158586" title="ஏதென்சு கல்விக்கூடம்">
ஏதென்சு கல்விக்கூடம்

ஏதென்சு கல்விக்கூடம் ("The School of Athens") என்பது இத்தாலிய மறுமலர்ச்சி ஓவியர் ராபியேல் சான்சியோவினால் உருவாக்கப்பட்ட புகழ்பெற்ற சுதை ஓவியங்களில் ஒன்று. இது 1510 க்கும் 1511 க்கும் இடைப்பட்ட காலத்தில் வத்திக்கான் நகரிலுள்ள திருத்தூதரக அரண்மனையின் "ராபியேலின் அறை" என்று அறியப்பட்ட அறையிலுள்ள, ராபியேலின் அணைக்குட்ட சுவரோவிய அலங்கரிப்பின் ஓர் பகுதியாக இது தீட்டப்பட்டது. இவ் ஓவியம் ராபியேலின் தலைசிறந்த படைப்பாகவும் உயர் மறுமலர்ச்சியின் உன்னதமான வடிவத்தின் நிறைவான உருவாக்கமாகவும் நீண்ட காலமாக நோக்கப்படுகின்றது.



</doc>
<doc id="158589" url="https://ta.wikipedia.org/wiki?curid=158589" title="சாக்கிரட்டீசுவின் மரணம்">
சாக்கிரட்டீசுவின் மரணம்

சாக்கிரட்டீசுவின் மரணம் ("The Death of Socrates") என்பது 1787 இல் பிரான்சிய ஓவியர் ஜாக் லூயிஸ் டேவிட் என்பவரால் வரையப்பட்ட ஓவியமாகும்.

இக்காட்சி ஏத்தென்சில் இருந்தவர்களுக்கு எதிராக தன் கருத்தினைப் பரப்பி, இளையோரின் மனதைக் கங்கப்படுத்தினார் என குற்றம் சுமத்தப்பட்ட கிரேக்க தத்துவஞானி சாக்கிரட்டீசு நஞ்சருந்தி மரிக்கும் நிகழ்வைக் குறிக்கின்றது. இவ் ஓவியம் கிரிட்டோவும் பிளேட்டோவும், இரங்களுடன் கட்டில் ஓரத்தில் அமர்ந்திருப்பதையும் சாக்கிரட்டீசின் முழங்காலைப் பற்றிப் பிடித்திருப்பதையும் சித்தரிக்கின்றது. சாக்கிரட்டீசு தன் மெய்யியல் திறனை விட்டுவிட்டு நாடுகடத்தப்பட அல்லது கெம்லொக் எனப்படும் நச்சுப் பாணத்தைக் குடித்து மரணிக்க என இரு தெரிவுகளைக் கொண்டிருந்தார். சாக்கிரட்டீசு மரணத்தைத் தெரிந்து கொண்டார். இக் காட்சியில், சிவப்பு மேலாடை அணிந்த சீடர் நஞ்சுள்ள குவளையினை துணிவுமிக்க சாக்கிரட்டீசுவிடம் கையளிக்கிறார். சாக்கிரட்டீசுவின் மோட்சத்தை சுட்டிக்காட்டும் கை, அவர் தன் கடவுள்களிடம் பயபக்தியையும் தன் மரணம் பற்றிய பயமற்ற மனப்பான்மையையும் காட்டுகின்றது. இது ராபியேல் சான்சியோவின் ஏதென்சு கல்விக்கூடம் ஓவியத்தின் மத்திய காட்சியின் செல்வாக்குப் போன்றுள்ளது.

இக்கோல் நஷனேல் சுப்பீரியர் டெஸ் பியூக்ஸ் ஆர்ட்ஸ், பாரிஸ் காட்சியகத்தில் இவ் ஓவியம் காட்சிக்கு வைக்கப்பட்டுள்ளது.



</doc>
<doc id="158590" url="https://ta.wikipedia.org/wiki?curid=158590" title="மரியாவின் பாடல்">
மரியாவின் பாடல்

மரியாவின் பாடல் என்று அழைக்கப்படும் பாடல் லூக்கா நற்செய்தியில் இயேசுவின் தாய் மரியாள், திருமுழுக்கு யோவானின் தாயான எலிசபெத்தைச் சந்தித்த போது கடவுளை போற்றிப் பாடியப் பாடலாகும். இது மிகப் பழைய எட்டுக் கிறித்துவப் பாடல்களுல் ஒன்றாகும். இது பல கிறித்துவப் பிரிவிகளின் வழிபாட்டில் பயன் படுத்தப்படுகின்றது. இப்பாடலை, இதன் இலத்தீன் மொழியின் துவக்க வார்த்தையான மேக்னிஃபிகாத் (Magnificat ) என்று ஆங்கிலத்திலும் மேலும் பல மொழிகளிலும் அழைப்பர்.

இப்பாடலின் வரிகள் லூக்கா நற்செய்தியில் இடம் பெறுகின்றது (). இது மரியாள் எலிசபெத்தைச் சந்தித்த போது பாடப்படுகின்றது. இப்படலைக்கேட்கும் போது எலிசபெத்து திருமுழுக்கு யோவானை ஆறு மாதம் கருத்தரித்திருந்தார்.

இப்பாடல் பல பழைய ஏற்பாடு விவிலியப் பகுதிகளின் கருப்போருளைக்கொண்டுள்ளது. 1 சாமுவேல் நூலில் () காணப்படும் அன்னாவின் பாடல் மற்றும் செப்துவசிந்தா படிகளினோடும் ஒத்து இருக்கின்றது.

இப்பாடலின் மூல மொழி புதிய ஏற்பாடு எழுதப்பட்ட மொழியான கிரேக்கம் ஆகும்.


கத்தோலிக்க திருச்சபையின் அதிகாரப்பூர்வ இலத்தீன் வடிவம்:

தமிழ் விவிலிய வடிவம்:

இப்பாடல் கத்தோலிக்க திருச்சபையில் திருப்புகழ் மாலை (கட்டளை செபம்), லூதரனியம் மற்றும் ஆங்கிலிக்கத்தில் மாலை செபமாகவும் பயன் படுத்தப்படுகின்றது.

இப்பாடலை "திரித்துவப் புகழோடு" நிறைவு செய்வது மரபு.

இப்பாடலுக்கு ஆன்டன் புரூக்னர், விவால்டி, யோகான் செபாஸ்தியன் பாக் முதலிய பலர் இசை அமைத்துள்ளனர். தமிழ் மொழியிலும் இப்பாடல் பலரால் இசை அமைக்கப்பட்டு வழிபாடுகளில் பயன்படுத்தப்படுகின்றது.

இப்பாடல் நிக்காராகுவா நாட்டு உழவர்களிடையே மிகவும் பெயர்போனது. அவர்கள் இப்படல் பொறிக்கப்பட்ட காப்பை எப்போது அணிந்திருப்பர். இதனாலேயே சோமோசா காலங்களின் உழவர்கள் சோமோசாவுக்கு ஓட்டு போட்டதர்க்கான சீட்டை எப்போதும் வைத்திருக்க ஆணையிடப்பட்டது. ஆகவே இதனை கேலிசெய்யும் விதமாக இதனையும் "மேக்னிஃபிகாத்" (இலத்தீனில் இப்பாடலின் பெயர்) என அழைத்தனர்..

இப்பாடலுக்கு தர்கால இசை வடிவம் "Let Morning Shine" என்னும் ரிச்சர்டு வுவின் பாடல் தொகுப்பில் இடம் பெருகின்றது. இது தென் கொரியாவின் விடுதலைக்காக இயற்றப்பட்டது ஆகும்.



</doc>
<doc id="158592" url="https://ta.wikipedia.org/wiki?curid=158592" title="மிசுக்கின் (கதைமாந்தர்)">
மிசுக்கின் (கதைமாந்தர்)

அரசர் லெவ் நிகோலெவிச் மிஷ்கின் (மிசுக்கின்), பிரபல உருசிய எழுத்தாளரான பியோடோர் தஸ்தாயெவ்ஸ்கி எழுதிய 'தி இடியட்' என்ற கதையின் பிரதான கதைமாந்தர் ஆவார். இக்கதைமாந்தரின் பண்புகளால் கவரப்பட்ட தமிழ்த் திரைப்பட இயக்குனர் சண்முகம் ராஜா, தன் பெயரை மிஷ்கின் என்று மாற்றிக் கொண்டார் என்பது குறிப்பிடத்தக்கது.

உருசிய எழுத்தாளரான தஸ்தாயெவ்ஸ்கி, தன் கதையில் முழுவதும் நல்ல குணத்துடன் கூடிய இயற்கையான மனிதரைப் பற்றி எழுத விரும்பினார். இக்கதையில், அவன் 19ஆம் நூற்றாண்டின் புனித பீட்டர்ஸ்பர்க் சமூகத்தில் முட்டாள் என அழைக்கப்பட்டான். தன் இளம்வயதை சுவிட்சர்லாந்தில் கழிக்கிறான். பள்ளிக்கூடத்திற்கு செல்லாமல் வளரும் இளைஞனாக இருந்தாலும் நற்குணம் கொண்டவனாக வாழ்கிறான். 26 வயதாகும்போது உருசிய நாட்டிற்குத் திரும்புகிறான். புனித பீட்டர்ஸ்பர்க் நகரத்து சமூகத்தில் முட்டாள் என அழைக்கப்படுகிறான், ஆனால் அதீத உணர்ச்சிகளில் கதைமாந்தர்கள் அனைவரையும் மிஞ்சுகிறான். நாசுடாசியா பிலிப்பினோவா பற்றிய அத்தியாயத்தில், இவனது சிறந்த செயல்பாடுகள் பிறருக்கு எப்படி முட்டாள்தனமாகத் தெரிகின்றன என்பதைக் கூறுகிறார் ஆசிரியர். யெபாச்சின் என்னும் அதிகாரியிடம் வேலைதேடிப் போகும் வேளையிலே கன்யா அங்கு வருகிறான். யெபாச்சின், நாசுடாசியாவிடம் காதலை சொல்லுமாறு கன்யாவை ஊக்கப்படுத்துகிறார். கன்யா அவளிடம் சொல்லிவிட்டுத் திரும்புகிறான். கன்யாவிடம் தன் படமொன்றை கொடுத்துவிட்டுச் செல்கிறாள். இருவரும் அப்படத்தை பார்த்து வியக்கின்றனர். அரசன் அப்பெண்ணின் அழகில் மயங்குகிறான். அரசன் பக்கத்து அறைக்குச் சென்று யெப்பாச்சினின் மனைவியையும் மூன்று மகள்களையும் காண்கிறான். பேசிக்கொண்டிருக்கும்வேளையில், அக்லயா என்னும் பெண் (மகள்கள் மூவரில் ஒருத்தி) நாசுடாசியாவைப் போல அழகாய் இருப்பதாகக் கூறுகிறான். இவருக்கு நாசுடாசியாவைப் பற்றித் தெரிந்திருப்பது கண்டு நால்வரும் வியந்தனர். ஆனால், அரசனோ அவள் நிழற்படத்தை யெப்பாச்சினின் அறையில் அவருடன் பார்த்துக் கொண்டிருந்தாகக் கூறினான். யெபாச்சின்னின் மனைவி அப்படத்தைப் பார்க்க விரும்புவதாகவும் அதை எடுத்துவருமாறும் வேண்டுகிறாள். அக்லயாவைப் பற்றி அறிந்திருந்ததால் கன்யாவிற்கு இன்னிலை சங்கடம் அளித்தது. அரசன் சரியான ஒன்றையே செய்கிறான், ஆனால் அது நிகழ்காலத்திற்கு எதிராய் அமைந்துவிடுகிறது. எப்படி நாசுடாசியா மீதான பரிவின் காரணமாக அவளைக் காதலித்தானோ, அதே போல், அவனைச் சுற்றியுள்ள கதைமாந்தர்களைக் காக்க விரும்பி, அக்லயாவை காதலிக்கிறான். இறுதியில் அக்லயாவைத் தேர்ந்தெடுக்கிறான் அரசன், நாசுடாசியா ரோகோசின்னுடன் ஓடிவிடுகிறாள். நசுடாசியா மிசுகினின் எளிய குணத்தாலும், அறிவுத் திறனிலும் கவரப்படுவதால், ரோகோசின் மிஷ்கின் அரசனின் மீது பொறாமை கொள்கிறான். அரசனின் தயாள குணத்தினால் ரோகோசினால் இறுதிவரையில் அவனை மன்னிக்கவே முடியவில்லை.


</doc>
<doc id="158596" url="https://ta.wikipedia.org/wiki?curid=158596" title="கட்டமைப்புச் சுமை">
கட்டமைப்புச் சுமை

கட்டமைப்புச் சுமை ("Structural loads") அல்லது வினைகள் ("actions") என்பன ஓர் கட்டமைப்புக்கு அல்லது கட்டமைப்புக் கூறுகளுக்கு கொடுக்கப்படும் விசைகள், உருமாற்றங்கள் அல்லது முடுக்கங்கள் ஆகும். 

இந்தச் சுமைகள் கட்டமைப்பில் தகைவுகள், உருமாற்றங்கள், மற்றும் இடப்பெயர்ச்சிகளை ஏற்படுத்துகின்றன. இவற்றின் விளைவுகளைக் குறித்த மதிப்பீடு கட்டமைப்புப் பகுப்பாய்வு முறைமைகளின் மூலம் பெறப்படுகின்றன. கூடுதலான சுமை அல்லது அளவிற்கதிகமான சுமை கட்டமைப்புத் தவறுதலுக்கு வழிகோலுமாகையால் ஒரு கட்டமைப்பை வடிவமைக்கும்போது இவை கருத்தில் கொள்ளப்பட வேண்டும். மேலும் இயக்கத்தின்போது இவை கட்டாயமாக கட்டுப்படுத்தப்பட வேண்டும். 

வான்வெளி ஊர்திகள், கடல்வழி கலங்கள் மற்றும் சரக்காளும் இயந்திரங்கள் போன்ற இயந்திர கட்டமைப்புகள் தங்களுக்கெனத் தனிப்பட்ட கட்டமைப்புச் சுமைகளையும் விசைகளையும் கொண்டுள்ளன. 
பொறியாளர்கள் பொதுவாக பதிப்பிக்கப்பட்ட ஒழுங்குமுறைகள், உடன்பாடுகள், அல்லது வரையறுக்கப்பட்ட விவரக் கூற்றுகளின் அடிப்படையில் கட்டமைப்புச் சுமையை கணக்கிடுகிறார்கள். ஏற்புச் சோதனைக்கும் ஆய்வுகளுக்கும் ஏற்கப்பட்ட தொழில்நுட்பச் சீர்தரங்கள் பயன்படுத்தப்படுகின்றன.



</doc>
<doc id="158598" url="https://ta.wikipedia.org/wiki?curid=158598" title="உந்துப் பொறி">
உந்துப் பொறி

உந்துப் பொறி ("locomotive") அல்லது தொடருந்துப் பொறி ஒரு தொடர்வண்டிக்கு நகரும் ஆற்றலை வழங்குகின்ற ஓர் உந்து ஆகும். ஆங்கிலச் சொல்லான "லோகோமோடிவ்" என்பது இலத்தீன மொழியிலிருந்து பெறப்பட்டதாகும். 19ஆம் நூற்றாண்டில் இயக்கப்பட்ட நிலைத்த நீராவி பொறிகளிலிருந்து நகரும் தன்மையுடைய இத்தகைய பொறிகளை வேறுபடுத்த பயன்படுத்தப்பட்டது. 

உந்துப் பொறிக்கு தானாகவே ஏற்றிச் செல்லும் சுமை எதுவும் கிடையாது. இதன் ஒரே செயல்பாடு இருப்புப் பாதைகளில் தொடர்வண்டிகளை இழுத்துச் செல்வதாகும். மாறாக சில இருப்புப் பாதை வண்டிகள் சுமைகளை ஏற்றுவதோடு தங்களை தாங்களே இழுத்துச் செல்லும் ஆற்றல் கொண்டவையாக உள்ளன. இவை பொதுவாக உந்துப் பொறிகள் என அழைக்கப்படுவதில்லை; "பல்லுறுப்பு தொடர்வண்டி", "இயக்கி வண்டி" அல்லது "தண்டு தானுந்து" எனப்படுகின்றன. இவை மாநகரப் போக்குவரத்திற்கும் அலுவலர் ஆய்வுகளுக்கும் பராமரிப்பிற்கும் பயன்படுத்தப்படுகின்றன. சரக்குகளை இவை பொதுவாக ஏற்றிச்செல்வதில்லை. 

வழமையாக, உந்துப் பொறிகள் தொடர்வண்டியை முன்னாலிருந்து இழுக்கின்றன. கூடுதல் பளுவைச் சுமக்க சரக்கத் தொடர்வண்டிகளில் இரண்டு உந்துப் பொறிகள் இணைக்கப்பட்டு முன்னால் உள்ளது இழுக்க பின்னால் உள்ளது தள்ள இயக்கப்படுகிறது. இவை "இழு-தள்ளு" வண்டிகள் எனப்படுகிறன.



</doc>
<doc id="158607" url="https://ta.wikipedia.org/wiki?curid=158607" title="செர்கி லெட்சுமி">
செர்கி லெட்சுமி

செர்கி லெட்சுமி (), பிரெஞ்சு நாட்டுத் தீவான மார்த்தினீக்கில் பிறந்தவர். பிரெஞ்சு பிராந்திய அரசுக் குழுவில் உறுப்பினராக இருந்தார். இவர் ஓர் அரசியல்வாதி ஆவார். இத்தீவின் ஒரே தமிழ் அரசியல்வாதி இவரே. இவர் பிரான்சின் சொர்போன் நகரில் படித்து புவியியல் பாடத்தில் முனைவர் பட்டம் பெற்றார்.

 

</doc>
<doc id="158610" url="https://ta.wikipedia.org/wiki?curid=158610" title="விண்மீன்கள் நிறைந்த இரவு">
விண்மீன்கள் நிறைந்த இரவு

விண்மீன்கள் நிறைந்த இரவு ("The Starry Night") என்பது நெதர்லாந்து பின்-உணர்வுப்பதிவுவாத ஓவியர் வின்சென்ட் வான் கோ என்பவரால் வரையப்பட்டது. தெற்கு பிரான்சிலுள்ள தன்னுடைய வீட்டுப் பலகணிக்கு வெளியே இரவில் தெரியும் காட்சியைச் சித்தரித்து, அவர் நினைவிலிருந்து வரையப்பட்டது. இது வான் கோவின் புகழ்பெற்ற ஓவியங்களில் ஒன்றாகவும், பரவலாக தலைசிறந்த ஒன்றாகவும் புகழப்படுகிறது.



</doc>
<doc id="158611" url="https://ta.wikipedia.org/wiki?curid=158611" title="சோம்பு">
சோம்பு

சோம்பு(Anise) , என்பது அபியேசியே (Apiaceae) குடும்பத்தைச் சேர்ந்த நறுமணமிக்க ஒரு பூக்கும் தாவரம் ஆகும். கிழக்கு மத்திய தரைக்கடல் பகுதி மற்றும் தென்மேற்கு ஆசியாப் பகுதியைத் தாயகமாகக் கொண்டது. சோம்பு அதிமதுரம், அண்ணாசிப்பூ, மற்றும் பச்சடி வகையில் பயன்படுத்தப்படும் சில செடிகளுக்கு இணையான சுவையை உடையது.

சோம்பு மருத்துவத்திற்குப் பயன்படும் ஓர் மூலிகைத் தாவரம் ஆகும். குட்டையாக இருக்கும் இச்செடி 3 அடி (0.91 மீ) உயரமே வளரும் ஓராண்டுத் தாவரமாகும். இத்தாவரத்தின் இலைகள் தண்டின் அடிப்பகுதியில் நீண்டும் செ.மீ அளவுடையதாக சற்றே கதுப்பாக குழியுடையதாகவும் காணப்படும். ஆனால் தண்டின் மேற்பகுதியில் உள்ள இலைகள் பல இலைகளாகப் பிரிந்து ஒரு சிறகைப் போலக் காணப்படும். இதன் மலர்கள் வெண்மை நிறமுடையது. சுமார் 3 மி.மீ விட்டத்துடன் ஓர் அடர்ந்த குடை போல இருக்கும். இதன் பழங்கள் உலர்ந்து 3 முதல் 5 மி.மீ வரை ஒரு நீள்வட்டமாக இருக்கும். இவை பொதுவாக சோம்பு விதைகள் என அழைக்கப்படுகின்றன.

சோம்பு லேபிடோப்டேரா இனத்தைச் சேர்ந்த சிலவகைப் பூச்சிகளான வண்ணத்துப்பூச்சி, அந்துப்பூச்சி போன்றவற்றின் உணவாகவும் பயன்படுகிறது

சோம்பு நல்ல ஒளியும் செழுமையான செறிவுட்டப்பட்ட மண்ணும் உள்ள பகுதிகளில் மிகச்சிறப்பாக வளரும். பெரும்பாலும் வசந்த காலத்தில் இதன் விதைகள் மண்ணில் விதைக்கப்படுகின்றன. இவை நன்றாக மண்ணில் வேரூன்றி வளரத் தொடங்கியபின் இவற்றை பெயர்த்து நடுவது இல்லை. ஏனெனில் இவைகள் உறுதியான ஆணிவேரை உடையன. எனவே நாற்று சிறியதாக இருக்கும்போதே இவை பெயர்த்து நடப்பட வேண்டும்.

சோம்பில் அனித்தோல் எனப்படும் மணம் மிகுந்த எண்ணெய் பெறப்படுகிறது. இதன் மருத்துவத்தன்மை, மணம் மற்றும் சுவைக்காக மேற்கத்திய சமையல் முறைகளில் சில உணவு வகைகள், பானங்கள், மற்றும் மிட்டாய்கள் செய்ய சோம்பு பயன்படுத்தப்படுகிறது. தற்போது தென்கிழக்கு ஆசிய, மற்றும் கிழக்கு ஆசிய உணவுகளில் சோம்பிற்குப் பதிலாக தக்கோலம் அல்லது அண்ணாசிப்பூ (அண்ணாசி மொக்கு) எனப்படும் சோம்பு இனத்தைச் சேராத மசாலாப் பொருள் பயன்படுத்தப்படுகிறது. இதனால் சோம்பின் உற்பத்தி கணிசமாகக் குறைந்து அண்ணாசிப்பூ உற்பத்தி அதிகரித்துள்ளது. மேற்கத்திய சந்தைகளில் சோம்பின் இடத்தினைப் அண்ணாசிப்பூ பிடித்துள்ளது. 1999 களில் சோம்பிலிருந்து உற்பத்தி செய்யப்படும் எண்ணெய் 8 டன்னாகவும் அதே நேரம் அண்ணாசிப்பூவிலிருந்து உற்பத்தி செய்யப்பட்ட எண்ணெய் 400 டன்னாகவும் இருந்தது.


</doc>
<doc id="158613" url="https://ta.wikipedia.org/wiki?curid=158613" title="சுதை ஓவியம்">
சுதை ஓவியம்

சுதை ஓவியம் ("Fresco") என்பது சுண்ணாம்பு காரைப்பூச்சு சாந்து மீது வரையப்படும் ஓர் சுவர் ஓவிய தொழில் நுட்பமாகும். நிறமூட்டுப் பொருளுக்கான ஊடு பொருளாக நீர் பாவிக்கப்பட்டு, சாந்தினை சரி செய்து, வண்ணப் பூச்சு சுவருடன் சேர்ந்துவிடும் ஒன்றாக இம்முறை உள்ளது. சுதை ஓவிய நுட்பம் பழங்காலத்தில் கையாளப்பட்டு, இத்தாலிய மறுமலர்ச்சி ஓவியங்களுடன் நெருக்கமான தொடர்புபட்டது.


சுதை ஓவியத் தொழில் நுட்பம்


</doc>
<doc id="158627" url="https://ta.wikipedia.org/wiki?curid=158627" title="வார்ப்பிரும்பு">
வார்ப்பிரும்பு

வார்ப்பிரும்பு ("Cast iron") இரும்பு அல்லது இரும்புக் கலவையை நீர்மநிலைக்கு மாறுமாறு காய்ச்சி வார்ப்பு அல்லது அச்சுகளில் ஊற்றி திண்மநிலைக்கு குளிர்வித்துப் பெறும் இரும்பு வகை ஆகும். பொதுவாக இது கசடிரும்பு அல்லது பன்றியிரும்பிலிருந்து தயாரிக்கப்படுகிறது. கலவை மாழையில் உள்ள தனிமங்களால் உடையும்போது இதன் வண்ணம் பாதிப்படைகிறது. வெள்ளை வார்ப்புரும்பில் கார்பைடு துகள்கள் இருப்பதால் விரிசல்களை நேராகச் செல்ல அனுமதிக்கிறது. வெண்கருமை வார்ப்புரும்பு கிராபைட்டு தகடுகளை கொண்டிருப்பதால் விரிசல்களை திசைமாற்றி பல சிறு விரிசல்களை உருவாக்குகிறது. 

இதன் முதன்மை கலவை உறுப்புகளாக கரிமம் (C) மற்றும் சிலிகான் (Si) உள்ளன. கரிமத்தின் பங்கு 2.1 முதல் 4 wt% ஆகவும் மற்றும் சிலிகானின் பங்கு 1 முதல் 3 wt% ஆகவும் உள்ளது. கரிமத்தின் அடக்கம் மிகக் குறைவாக உள்ள இரும்பு எஃகு எனப்படுகிறது. எனவே இவற்றை இரும்பு-கரிமம்-சிலிகான் கலவை மாழையாகக் கருதலாம். இதன் திண்மமாகும் அடிப்படையை இருபொருட்சேர்வை இரும்பு-கரிமம் நிலைமாற்ற வரிவடிவத்திலிருந்து பெறலாம். இந்தக் கலவைகள் பெரும்பாலும் இரும்பு-கரிமம் அமைப்பின் எளிதுருகு புள்ளிக்கு அண்மையில் இருப்பதால் இதன் உருகுநிலை பொதுவாக முதல் வீச்சகளில் உள்ளது. இது கலப்பற்ற இரும்பின் உருகுநிலையை விட குறைவாகும். 

மென்றகடாக்கத்தக்க வார்ப்பிரும்பைத் தவிர்த்து பிற வார்ப்பிரும்புகள் நொறுங்கும் தன்மை உடையன. இதன் பண்புகளான குறைந்த உருகுநிலை, நல்ல பாய்மம், வார்க்கத்தக்க தன்மை, சிறந்த இயந்திர வினைமை, உருமாற்ற எதிர்ப்பு மற்றும் தேய்தல் எதிர்ப்பு ஆகியவற்றால் வார்ப்பிரும்பு பல பொறியியல் செயல்பாடுகளுக்கு சிறந்தப் பொருளாக விளங்குகிறது. குறிப்பாக குழாய்கள், இயந்திரங்கள், தானுந்துத் தொழில் உதிரிபாகங்கள் (உருளைத் தலைபாகம், உருளைத் தொகுதி, பல்லிணைப் பெட்டி) ஆகியவற்றைத் தயாரிக்கப் பயன்படுத்தப்படுகின்றது. இது துருவினால் செயலிழப்பதில்லை.




</doc>
<doc id="158640" url="https://ta.wikipedia.org/wiki?curid=158640" title="வை. கோவிந்தன்">
வை. கோவிந்தன்

சக்தி வை. கோவிந்தன் ஒரு தமிழ்நாட்டில் புதுக்கோட்டை மாவட்டத்தில் பிறந்த இதழியலாளரும் எழுத்தாளரும் ஆவார். கோவிந்தன் 'சக்தி அச்சகம்' என்ற அச்சகத்தை நிறுவி, இதழ், மலர், பதிப்பகம் ஆகியவற்றை உருவாக்கியதால் 'சக்தி வை. கோவிந்தன்' என அழைக்கப்படுகிறார். காந்தியக் கொள்கையால் ஈர்க்கப்பட்ட இவர் 'தமிழ் பதிப்புலகின் தந்தை' எனப் புகழப்படுகிறார். குழந்தை எழுத்தாளர் சங்கம் என்னும் சங்கத்தை நிறுவி அதன் தலைவராகச் சிறிது காலம் பணியாற்றியவர்.

கோவிந்தன் 12-6-1912ஆம் நாள் தமிழ்நாட்டில் புதுக்கோட்டை மாவட்டத்தில் அமைந்துள்ள இராயபுரம் என்னும் சிற்றூரில் பிறந்தார். உள்ளூரிலேயே எட்டாம் வகுப்பு வரை படித்தார். பின்னர் பர்மாவில் வணிகம் செய்துகொண்டிருந்த தன் தந்தைக்கு உதவுவதற்காகப் பர்மாவிற்குச் சென்றார். அங்கு தந்தையின் தேக்கு மர ஆலையிலும் செட்டிநாடு பாங்கிலும் வேலை செய்தார். வட்டிக்குப் பணம் கொடுத்து, மக்களைக் கசக்கிப் பிழிந்து அப்பணத்தைத் திரும்பப் பெறும் வழக்கம் கோவிந்தனுக்குப் பிடிக்கவில்லை. எனவே 1934ஆம் ஆண்டில் தன்னுடைய ஊருக்குத் திரும்பினார். குடும்ப வறுமையின் காரணமாகக் கோவிந்தன் அவர்தம் பங்காளியான வைரவன் செட்டியார், முத்தையாச்சி இணையருக்குத் தத்துக் கொடுக்கப்பட்டார். 

கோவிந்தன், 1935ஆம் ஆண்டின் தொடக்கத்தில் சென்னைக்கு வந்தார். அங்கே தனது கையிலிருந்த ஒரு இலட்சத்தைக் கொண்டு சக்தி என்னும் அச்சகத்தையும் 1935ஆம் ஆண்டு ஏப்ரல் மாதத்தில் சுத்தானந்த பாரதியாரை ஆசிரியராகக் கொண்டு சக்தி என்னும் திங்கள் இதழையும் தொடங்கினார். இந்த இதழ் 1950ஆம் ஆண்டு திசம்பர் திங்கள் வரை தொடர்ந்து வெளிவந்தது. பின்னர் சற்று இடைவெளிக்குப் பின்னர், 1953 ஆம் ஆண்டு நவம்பரில் தொடங்கி 1954ஆம் ஆண்டில் சில மாதங்கள் வரை இவ்விதழ் வெளிவந்தது. இவ்விதழின் ஆசிரியராக யோகி. சுத்தானந்த பாரதியாருக்குப் பின்னர், தி. ஜ. ரங்கநாதன், சுப. நாராயணன், கு. அழகிரிசாமி, விஜய பாஸ்கரன் ஆகியோர் பணியாற்றினர். இறுதியில் வை. கோவிந்தனே ஆசிரியர் பொறுப்பில் இருந்தார்.

மேலும் அணில், பாப்பா, குழந்தைகள் செய்தி என்னும் குழந்தைகள் இதழ்களையும் மங்கை என்னும் பெண்களுக்காக மாத இதழையும் சிறுகதைகளை மட்டுமே கொண்ட கதைக்கடல் என்னும் மாத இதழையும் திரை இதழ் ஒன்றையும் நடத்தினார்.

அணில் இதழுக்குத் தமிழ்வாணன் சிறிதுகாலம் ஆசிரியராக இருந்தார். மங்கை இதழுக்குக் குகப்பிரியை ஆசிரியராக இருந்தார். குழந்தைகள் செய்தி இதழுக்குக் கோவிந்தனே ஆசிரியராக இருந்தார்.

உலகப்போர் நேரத்தில் கிழமை இதழ், திங்கள் இதழ் ஆகியன போன்ற கால இதழ்களுக்குத் தாள் தட்டுப்பாடு ஏற்பட்டது. எனவே திங்களுக்கு ஒரு தொகுப்பு நூல் எனப் பல தொகுப்பு நூல்கள் வெளிவந்தன. அவ்வகையில் சக்தி வை. கோவிந்தனும் வெவ்வேறு எழுத்தாளர்கள் எழுதிய கதை, கட்டுரை, கவிதை ஆகியவற்றைத் தொகுத்து சக்தி என்னும் பெயரில் திங்கள்தோறும் ஒரு தொகுப்பு நூலை ஒரு ரூபாய் விலையில் 1930ஆம் ஆண்டு திசம்பர் முதல் வெளியிட்டார். இந்நூல் வரிசைக்குத் தொ. மு. சி. ரகுநாதனும் கு. அழகிரிசாமியும் பொறுப்பாசிரியர்களாக இருந்தனர். கோவிந்தன் பதிப்பாசிரியராக இருந்தார். இவ்வரிசையில் ஆணா? பெண்ணா?, தர்ம ரட்சகன், ஜீவப்பிரவாகம், திரிவேணி முதலிய 141 நூல்கள் வெளிவந்தன.

சக்தி வை. கோவிந்தன் முதலில் அன்பு நிலையம் என்னும் பதிப்பகத்தை 1938ஆம் ஆண்டில் தொடங்கினார். அதன் வழியாகச் சுத்தானந்த பாரதியார் மொழிபெயர்த்த விக்டர் கியூகோவின் புதினங்களான ஏழைபடும்பாடு, இளிச்சவாயன் ஆகியவற்றை முறையே 1938, 1939ஆம் ஆண்டுகளில் வெளியிட்டார்.

1939ஆம் ஆண்டில் சக்தி காரியாலயம் என்னும் பதிப்பகத்தைத் தொடங்கி இருநூற்று ஐம்பது நூல்கள் வரை வெளியிட்டார். அவற்றுள் சில:
பென்குயின் பதிப்பகத்தின் புத்தகங்களுக்கு இணையாக நல்ல தாளில், நேர்த்தியான அச்சில், அழகிய படங்களோடு ஏறத்தாழ 40 நூல்களைச் சக்தி மலர் என்னும் தலைப்பின் கீழ் வரிசையாக வெளியிட்டார். அவற்றுள் சில:

குழந்தைக் கவிஞர் அழ. வள்ளியப்பாவின் உதவியோடு குழந்தை எழுத்தாளர் சங்கம் என்னும் சங்கத்தைக் கோவிந்தன் உருவாக்கினார். அதன் தலைவராகச் சிலகாலம் பணியாற்றினார். 
கல்கி இரா. கிருட்டிணமூர்த்தி, தமிழ் எழுத்தாளர் சங்கத்தின் தலைவாக இருந்தபொழுது வை. கோவிந்தன் அதன் துணைத் தலைவராக இருந்தார். தென்னிந்தியப் புத்தகத் தொழில் கழகத்தின் பொருளாளராகவும், தலைவராகவும் பணியாற்றினார். அப்பொழுது 'வீட்டுக்கொரு நூலகம்' என்னும் முயற்சியில் ஈடுபட்டார்.

அழகம்மை என்பவரைக் கோவிந்தன் மணந்தார். சில ஆண்டுகளில் அவர் மறைந்த்தும் புதுச்சேரி அரவிந்தர் ஆஸ்ரமத்தில் துறவு பெறுவதற்கான முயற்சியில் ஈடுபட்டார். பின்னர் சிலரின் அறிவுரைப்படி 1946இல் மு.அ. செல்லப்ப செட்டியாரின் மகள் வள்ளியம்மையை மறுமணம் புரிந்தார்.

வாழ்வின் இறுதிப்பகுதியில் வை. கோவிந்தன் தானே எழுத்தாளராக மாறிச் சில நூல்களை எழுதினார். அவற்றுள் சில:

வாழ்வின் இறுதிப் பகுதியில் வறுமையின் வாய்ப்பட்ட சக்தி வை. கோவிந்தன் சென்னையில் ஒரு விடுதியில் 1966 – அக்டோபர் – 16ஆம் நாள் மரணமடைந்தார்.

சக்தி வை. கோவிந்தனைப் பற்றி அவருடைய நூற்றாண்டை ஒட்டி, சக்தி வை. கோவிந்தன் தமிழின் முன்னோடிப் பதிப்பாளுமை என்னும் நூலைப் பழ. அதியமான் எழுதியிருக்கிறார்.


</doc>
<doc id="158645" url="https://ta.wikipedia.org/wiki?curid=158645" title="தமிழர் சணல் பொருட்கலை">
தமிழர் சணல் பொருட்கலை

தமிழர் ஊர்களில் சணலை மூலப்பொருளாகக் கொண்டு பல்வேறு பொருட்களை உற்பத்தி செய்யும் வேலையை தமிழர் சணல் பொருட்கலை எனலாம். அண்மைக் காலமாக அதிகரித்துவரும் சூழலியல் அக்கறையினால் சணலினால் செய்யப்பட பொருட்கள் கூடிய வரவேற்பைப் பெற்று வருகின்றன. இவ்வாறு செய்யப்படும் பொருட்களின் கணிசமான பகுதி வட அமெரிக்காவிற்கு ஏற்றுமதி செய்யப்படுகின்றன. 

சணல் பொருள் தயாரித்தல் பெரும்பாலும் கைத்தொழிலாக முன்னெடுக்கப்படுகிறது. இத் துறையில் பெண்கள் பெருமளவில் பங்கெடுக்கிறார்கள். 




</doc>
<doc id="158650" url="https://ta.wikipedia.org/wiki?curid=158650" title="தேனிரும்பு">
தேனிரும்பு

தேனிரும்பு ("Wrought iron") எஃகை விட குறைந்த கரி சேர்ந்த இரும்பு கலவை மாழை ஆகும். தேனிரும்பைத் தயாரிக்கையில் நார்த்தன்மையுடைய கசடுகள் அதில் சிக்குண்டு உள்ளதே இதன் சிறப்பியல்பாகும். இதனால் தேனிரும்பை பொறிக்கும் போதும் உடைக்குமளவில் வளைக்கும்போதும் மரத்தைப் போன்றே "வரிகள்" உடன் காணப்படுகிறது. இது வலு மிக்கதாகவும், தகடாக்கத் தக்கதாகவம் நீட்டக் கூடியதாகவும் எளிதாக பற்ற வைக்கக் கூடியதாகவும் உள்ளது. வரலாற்றில், இதுவே மிகவும் தூய்மையான இரும்பாக "நல்லிரும்பு" என அறியப்பட்டது; இருப்பினும், தற்போதைய சீர்தரங்கள் கரிமச் சேர்க்கை 0.008 wt%க்கும் கீழாக இருக்க வரையறுப்பதால் இதனை தூய இரும்பாகக் கொள்ள இயலாது.

இரும்புத் தயாரிக்கும் முறைகள் மேம்படுத்தும் முன்னர் தேனிரும்பே மிகவும் வழக்கத்திலிருந்த தகடாக்கக்கூடிய இரும்பாக இருந்தது. தேனிரும்பிலிருந்தே வாள்கள், உணவுக் கத்திகள், உளிகள், கோடாரிகள் மற்றும் பிற கூர்மையான கருவிகளைத் தயாரிக்கத் தேவையான எஃகு பெறப்பட்டது. போர்க்கப்பல்களிலும் தொடர்வண்டிகளிலும் பயன்படுத்தப்பட்டதால் இதன் தேவை 1860களில் உச்சத்தில் இருந்தது. பின்னர் படிப்படியாக குறைந்து விட்டது. 

தேனிரும்பைக் கொண்டு தறையாணிகள், ஆணிகள், கம்பிகள், சங்கிலிகள், தண்டவாளங்கள், தொடர்வண்டி பெட்டியிணைப்புகள், நீர் மற்றும் நாராவிக் குழாய்கள், மரையாணிகள், திருகாணிகள், குதிரை இலாடங்கள், கைப்பிடிகள், அலங்கார அறைகலன்கள் ஆகியன தயாரிக்கப்பட்டன.

தற்போது வணிகரீதியாக தேனிரும்பு தயாரிக்கப்படுவதில்லை. தேனிரும்பால் தயாரிக்கப்பட்டவையாக கூறப்படும் காப்பு சட்டங்கள், பூங்கா நாற்காலிகள் மற்றும் இரும்புக் கதவுகள் மென் உருக்கால் தயாரிக்கப்படுகின்றன. இருப்பினும் அவை கை வேலைபாடுகளுடன் இருப்பதால் ஆங்கிலத்தில் "ராட்" (வேலை செய்த) "அயர்ன்" என்றே அழைக்கப்படுகின்றன.


</doc>
<doc id="158651" url="https://ta.wikipedia.org/wiki?curid=158651" title="நீராவி உந்துப் பொறி">
நீராவி உந்துப் பொறி

நீராவி உந்துப் பொறி ("steam locomotive") நீராவியால் இயங்கும் பொறியின் வழியே ஆற்றலைப் பெறுகின்ற ஓர் தொடர்வண்டி உந்துப் பொறி ஆகும். இவ்வகை உந்துப் பொறிகளில் ஏதேனும் எரிபொருளுக்குத் (வழமையாக விறகு, கரி அல்லது எண்ணெய்) தீ மூட்டி கொதிகலனில் உண்டாக்கப்படும் நீராவியால் நீராவிப்பொறி இயக்கப்படுகிறது. எரிபொருளும் நீரும் உந்துப் பொறியிலேயே (அல்லது அதன்கூடவே பின்னால் இழுக்கப்படும் வண்டிகளில்) எடுத்துச் செல்லப்படுகிறது.

நீராவி உந்துப் பொறிகள் முதலில் ஐக்கிய இராச்சியத்தில் உருவாக்கப்பட்டன. தொடர்வண்டிப் போக்குவரத்தில் இருபதாம் நூற்றாண்டின் முன்பகுதி வரை இவை பெரிதும் பயன்படுத்தப்பட்டு வந்தன. பின்னர் படிப்படியாக மின் உந்துப் பொறிகளும் டீசல் உந்துப் பொறிகளும் இவற்றிற்கு மாற்றாக அமைந்தன.




</doc>
<doc id="158656" url="https://ta.wikipedia.org/wiki?curid=158656" title="குற்றகலப் பாதை">
குற்றகலப் பாதை

குற்றகல இருப்புப் பாதை ("narrow gauge railroad") என்பது தண்டவாளங்களுக்கு இடையே உள்ள தொலைவு சீர்தர அகலமான 1,435 மிமீ (4 அடி 8 1⁄2 அங்) விடக் குறைவான அகலத்தைக் கொண்டுள்ள இருப்புப்பாதை ஆகும். இயக்கத்தில் இருக்கும் பெரும்பான்மையான குற்றகலப் பாதைகள் 2 அடி (610 மிமீ)க்கும் 3 அடி 6 அங் (1,067 மிமீ)க்கும் இடையேயான அகலத்தைக் கொண்டுள்ளன. இந்தியாவில் 1,000 மிமீ (3 அடி 3 3⁄8 அங்) அகலமுள்ள குற்றகலப் பாதைகள் 9442 கிமீ தொலைவிற்கு உள்ளன. இவை மீட்டர் அகலப் பாதை என அழைக்கப்படுகின்றன. 2 அடி 6 அங் (762 மிமீ) அகலப் பாதைகளும் 2 அடி (610மிமீ) அகலப் பாதைகளும் இயக்கத்தில் உள்ளன. இவையே இந்தியாவில் குற்றகலப் பாதைகள் எனப்படுகின்றன. இவை பெரும்பாலும் மலை அல்லது காட்டுப் பகுதிகளில் இயங்குகின்றன. மார்ச்சு 2008 ஆண்டில் 2479 கிமீ தொலைவிற்கு இவ்வகை இருப்புப் பாதைகள் இயக்கத்தில் இருந்தன.


</doc>
<doc id="158665" url="https://ta.wikipedia.org/wiki?curid=158665" title="சுப்ரதா பால்">
சுப்ரதா பால்

சுப்ரதா பால் (Suprata Pal- பிறப்பு: நவம்பர் 24, 1986) என்பவர் இந்தியாவைச் சேர்ந்த கால்பந்து வீரராவார். இவர் இந்திய கால்பந்து அணி மற்றும் பிரயாக் யுனைடெட் கால்பந்துக் கழகத்துக்கு இலக்கு காப்பாளராக (கோல் கீப்பர்) ஆடிவருகிறார். முன்னதாக இவர் டாடா கால்பந்து பயிற்சிக் கழகத்துக்காக ஆடியிருக்கிறார்; கொல்கத்தாவைச் சேர்ந்த மோகன் பகங் கால்பந்துக் கழகத்துக்காக ஆடும்போது இவரது பெயர் இந்திய கால்பந்து வட்டங்களில் ஓங்கியொலிக்கத் தொடங்கியது. அதற்குப் பிறகு புனே கால்பந்துக் கழகத்துக்காக மூன்று பருவங்கள் ஆடியுள்ளார்; தற்போது பிரயாக் யுனைடெட்-டுக்கு ஆடிவருகிறார். ஆகத்து 2007-ல் நேரு கோப்பை பன்னாட்டு கால்பந்து போட்டியை முதல் முறையாக வென்ற இந்திய கால்பந்து அணியில் பங்குவகித்தார். மேலும் 27 ஆண்டுகள் இடைவெளிக்குப் பிறகு ஆசிய கால்பந்துக் கூட்டமைப்பின் ஆசியக் கோப்பைக்கு (2011) தகுதிபெற்று, பங்குபெற்ற இந்திய கால்பந்து அணியிலும் பங்குவகித்தார்.


</doc>
<doc id="158666" url="https://ta.wikipedia.org/wiki?curid=158666" title="லூசு மோகன்">
லூசு மோகன்

லூசு மோகன் என அழைக்கப்படும் ஆறுமுகம் மோகனசுந்தரம் ("Arumugam Mohanasundaram", 8 பெப்ரவரி 1928 - 16 செப்டம்பர் 2012), தமிழ்த் திரைப்பட நடிகர் ஆவார். இவர் ஆயிரத்திற்கும் மேற்பட்ட திரைப்படங்களில் நகைச்சுவை நடிகராக நடித்திருக்கிறார். சென்னைத் தமிழில் சரளமாகப் பேசி நடித்ததனால் இவர் பிரபலமானார். பல மேடை நாடகங்களிலும் இவர் நடித்திருக்கிறார்.

காஞ்சிபுரத்தில் பிறந்தவர் மோகன். இவரது தந்தை ஆறுமுகமும் ஒரு நகைச்சுவை நடிகரே. 1944 ஆம் ஆண்டில் வெளியான ஹரிச்சந்திரா திரைப்படத்தில் பு. உ. சின்னப்பாவிடன் இணைந்து நடித்தார். ஆனாலும், இவர் பிற்காலத்தில் கமலகாசன், ரஜினிகாந்த் ஆகியோரின் திரைப்படங்களில் நடித்துப் புகழ் பெற்றார்.

1979 இல் வெளியான ரோசாப்பூ ரவிக்கைக்காரி என்ற திரைப்படம் இவருக்குப் பெரும் புகழைத் தேடிக் கொடுத்தது. தொடர்ந்து ஆயிரத்திற்கும் மேற்பட்ட திரைப்படங்களில் நடித்தார். தமிழ் தவிர மராத்தி, போச்புரி, இந்தி, துளு ஆகிய மொழிப்படங்களிலும் நடித்துள்ளார். 2000 ஆம் ஆண்டில் தமிழக அரசின் கலைமாமணி விருது இவருக்கு வழங்கப்பட்டது.

இவரது கடைசித் திரைப்படம் தங்கர் பச்சானின் அழகி (2002) ஆகும். இவரது மனைவி பச்சையம்மாள் 2004 ஆம் ஆண்டில் இறந்து விட்டார். லூஸ் மோகன் சென்னை மயிலாப்பூரில் உள்ள தனது சொந்த வீட்டில் மகன் கார்த்திகேயனுடன் வசித்து வந்தார். உடல்நலக் குறைவு காரணமாக 2012 செப்டம்பர் 16 ஞாயிற்றுக்கிழமை காலமானார். மறைந்த லூஸ் மோகனுக்கு ஒரு மகனும், மூன்று மகள்களும் உள்ளனர்.



</doc>
<doc id="158669" url="https://ta.wikipedia.org/wiki?curid=158669" title="ஆசியக் கோப்பை (கால்பந்து)">
ஆசியக் கோப்பை (கால்பந்து)

ஆசியக் கோப்பை (கால்பந்து) அல்லது ஏஎஃப்சி ஆசியக் கோப்பை (AFC Asian Cup) என்பது ஆசிய கால்பந்துக் கூட்டமைப்பால் நடத்தப்பெறும் நாடுகளுக்கிடையேயான கால்பந்துப் போட்டித் தொடராகும். கோப்பா அமெரிக்காவுக்கு அடுத்தபடியாக உலக அளவில் பழமையான கண்ட கால்பந்துப் போட்டியாகும். இதன் வாகையாளர் நேரடியாக ஃபிஃபா கூட்டமைப்புகள் கோப்பையில் ஆடத் தகுதிபெறுவர்.

ஆசியக் கோப்பையானது நான்காண்டுகளுக்கு ஒருமுறை நடத்தப்பெறுகிறது. முதல் போட்டி 1956-இல் ஹாங்காங்கில் நடத்தப்பெற்றது. அங்கு 2004-ஆம் ஆண்டு வரை நடத்தப்பெற்றது. இதே சுழற்சியில் ஒலிம்பிக் போட்டிகளும் ஐரோப்பிய கால்பந்துப் போட்டிகளும் நடத்தப்பெற்றதால், ஆசியக் கோப்பையை நடத்துவதற்கான காலகட்டம் மாற்றப்பட்டது. 2007-லிருந்து நான்காண்டுகளுக்கொருமுறை நடத்தப்பெறுகிறது. 2007-இல் இந்தோனேசியா, மலேசியா, வியட்நாம் மற்றும் தாய்லாந்து ஆகிய நாடுகள் நடத்தின. 



</doc>
<doc id="158674" url="https://ta.wikipedia.org/wiki?curid=158674" title="சிங்கப்பூர் வான்வழி பறப்பு எண் 006">
சிங்கப்பூர் வான்வழி பறப்பு எண் 006

சிங்கப்பூர் வான்வழி பறப்பு 006 (SQ006) சிங்கப்பூர் சாங்கி வானூர்தி நிலையத்திலிருந்து லாசு ஏஞ்செலசு பன்னாட்டு வானூர்தி நிலையத்திற்கு தாய்வானின் சியாங் கை சேக் வானூர்தி நிலையம் (தற்போது தாய்வான் டோயுவான் பன்னாட்டு வானூர்தி நிலையம்) வழியாக வழமையாக இயக்கப்படுகின்ற ஓர் பயணியர் பறப்பு ஆகும். அக்டோபர் 31, 2000 அன்று 15:17 UTC, தாய்பெய் உள்ளூர் நேரம் 23:17 மணிக்கு இந்தப் பறப்பில் இயங்கிய போயிங்கு 747-412 சூறாவளியில் தாய்பெய் வானூர்தி நிலையத்தின் தவறான ஓடுபாதையிலிருந்து மேலெழும்ப முயன்று விபத்துக்குள்ளானது; இந்த விபத்தில் பயணித்த 179 பேரில் 83 பேர் உயிரிழந்தனர். 

இந்த விபத்தே சிங்கப்பூர் வான்வழியின் பயணிகள் உயிரிழந்த முதல் விபத்து ஆகும். இந்த வான்வழியின் இதற்கு முன்னதான பயணிகள் உயிரிழந்த விபத்து, தனது கிளை நிறுவனம் சில்க் ஏர் மூலம் இயக்கிய சில்க் ஏர் பறப்பு 185 விபத்துக்குள்ளானதே ஆகும்.

இந்த விபத்தில் சிக்கிய வானூர்தி 9V-SPK என்ற பதிவெண்ணைக் கொண்ட போயிங்கு 747-400 வகை வானூர்தி ஆகும். இது சிங்கப்பூர் வான்வழி நிறுவனத்திற்கு சனவரி 21, 1997இல் வழங்கப்பட்டது. இதன் இறுதி பராமரிப்பு ஆய்வு செப்டம்பர் 16, 2000இல் நிகழ்ந்துள்ளது. அப்போது எந்தக் குறைபாடும் இருந்ததாக அறிவிக்கப்படவில்லை.

அக்டோபர் 31, 2000 உள்ளூர் நேரம் 23:00 (15:00 ஒ.அ.நே) மணிக்கு]]பசிபிக் பெருங்கடலில் 2000 ஆண்டு வீசிய சாங்சேன் எனப் பெயரிடப்பட்ட சூறாவளியால் ஏற்பட்ட பெருத்த மழையில் 9V-SPK வாயில்தூண் B5ஐ விட்டு புறப்பட்டது. 23:05:57 மணியளவில் சியாங்கே சேக் வானூர்தி நிலையக் கட்டுப்பாட்டகம் ஓடுபாதை 05Lக்கு "தரைவழி சியாரா சியாரா வெஸ்ட் கிராஸ்" மற்றும் "நவம்பர் பாப்பா" வழியே தரைப்பயணம் மேற்கொள்ள அனுமதித்தது. 23:15:22 மணிக்கு நிலையம் ஓடுபாதை 05Lஇல் வானூர்தி மேலெழும்ப ஒப்புதல் அளித்தது. தென் கிழக்கு ஆசியாவிலும் கிழக்கு ஆசியாவிலும் உள்ள பல பயணியர் வானூர்திகள் மோசமான வானிலையில் மேலே செல்வது வழக்கமான ஒன்றுதான்.

ஆறு வினாடி நிறுத்தத்திற்குப் பிறகு 23:16:36 மணிக்கு வானூர் ஒட்டுநர் குழு தங்களுக்கு ஒதுக்கப்பட்ட ஓடுபாதை 05Lக்கு மாறாக அதற்கு இணையாக இருந்த ஓடுபாதை 05Rஇல் மேலெழும்ப முயன்றனர். இந்தப் பாதை சீரமைப்புப் பணிகளுக்காக மூடப்பட்டிருந்தது. குழுத் தலைவர் ஃபூங் சீ கொங் மிகச்சரியாக 05Lஇல் மேலேற வேண்டும் என்பதைக் கேட்டிருந்தபோதும் முன்னதாகவே திரும்பி 05Rயில் செல்லலானார். இந்த வானூர்தி நிலையத்தில் தரைநிலை கதிரலைக் கும்பா நிறுவப்படாதமையால் வானூர்திகளின் தரைவழிப் பயணங்களை கண்காணிக்காது இருந்தது.
பெருத்த மழையினால் பார்வைத் தெளிவு குறைவானதால் ஓட்டுநர் குழு 05R ஓடுபாதையில் இருந்த கட்டமைப்பு இயந்திரங்களை (இரண்டு ஆழ்தோண்டிகள், இரண்டு அதிரும் கலைவைக்கலன்கள், ஓர் சிறிய நிலச்சமன் பொறி, ஓர் காற்றழுத்தி) கவனிக்கவில்லை. மேலும் ஓடுபாதையில் கற்சரளைத் தடுப்புகளும் குழிகளும் கொண்டதாயிருந்தது. ஏறத்தாழ 41 வினாடிகளுக்குப் பின்னர், வானூர்தி கட்டமைப்பு இயந்திரங்களுடன் மோதி தூள் தூளானது. விமான உடற்பகுதி இரண்டாகப் பிளந்து பொறிகளும் கீழிறங்கு இயந்திரங்களும் தனியே வீசப்பட்டன. பாரந்தூக்கி ஒன்று வானூர்தியின் இடது பக்கத்தைக் கிழித்தது. மூக்கு பாகம் மற்றொரு இயந்திரத்தில் மாட்டிக் கொண்டது. ஓர் பெரும் தீ பற்றியெழுந்து முன் பகுதி மற்றும் இறக்கைப் பகுதிகளை சூழ்ந்து கொண்டது. 159 பயணியரில் 79 பேரும் 20 ஊழியரில் 4 பேரும் உயிரிழந்தனர். உயிரிழந்தோரில் பலர் நடுப்பகுதியில் அமர்ந்திருந்தவர்கள்; இறக்கைகளில் சேமிக்கப்பட்டிருந்த எரிபொருள் வெடித்து அப்பகுதியில் தீப் பற்றியது. 23:17:36மணிக்கு, நெருக்கடி மணி அடிக்கப்பட்டது. 41 தீயணைப்பு ஊர்திகளும் 58 முதலுதவி ஊர்திகளும், 9 வெளிச்சம் தரும் அலகுகளும், 4,336 ஊழியரும் மீட்புப் பணிகளில் ஈடுபடுத்தப்பட்டனர். விபத்து நடந்த மூன்று நிமிடங்களில் வானூர்தி மீது தீயணைப்பு வேதிப்பொருட்கள் தெளிக்கப்பட்டன. 23:35 மணிக்கு, ஏறத்தாழ விபத்திற்கு 10 நிமிடங்கள் கழித்து, தீ கட்டுப்பாட்டிற்குள் வந்தது. 23:40 மணிக்கு வானூர்தி நிலையத்திற்கு வெளியேயிருந்து முதலுதவி வண்டிகளும் நெருக்கடி வண்டிகளும் வடக்கு வாயிலுக்கு வந்து சேர்ந்தன. நவம்பர் 01, 00:00 தாய்பெய் நேரத்தில், தீ முற்றிலும் அணைக்கப்பட்டது. வானூர்தியின் முன்பாகம் முற்றிலும் அழிபட்டது. ஓர் தற்காலிக கட்டுப்பாட்டு அறையை நிறுவினர்.

சீனா வான்வழி பறப்பு 004இல் பயணித்த பயணி ஒருவர் சிங்கப்பூர் வான்வழி பறப்பு 006 தீப்பற்றி எரிவதை ஒளிதமாக படம் பிடித்தார்.








</doc>
<doc id="158678" url="https://ta.wikipedia.org/wiki?curid=158678" title="சுவர் ஓவியம்">
சுவர் ஓவியம்

சுவர் ஓவியம் ("mural") என்பது சுவரில், கூரையில் அல்லது பெரிய நிரந்தரமான மேற்பரப்பில் நேரடியாக மேற்கொள்ளப்படும் கலை வேலைப்பாடான ஓவியமாகும். சுவர் ஓவியத்தின் குறிப்பிடத்தக்க தனிச்சிறப்பான பண்பு என்னவெனில், அங்குள்ள இடவெளியின் கட்டட மூலக் கூறுகள் படத்துடன் இசைவாய் உள்வாங்கப்படுவதாகும். 

சில சுவர் ஓவியங்கள் சுவரில் இணைக்கப்பட்டுள்ள பாரிய திரைச் சீலைகள் மீது வரையப்படுகின்றன. இவ்வாறான ஓவிய வேலைகள் "சுவர் ஓவியம்" என அழைக்கப்படுவதில் கலை உலகில் மாறுபட்ட சில கருத்துக்கள் உள்ளன. ஆயினும் இவ்வாறான நுட்பங்கள் 19ம் நூற்றாண்டின் பிற்பகுதியிலிருந்து பொதுவாகக் காணப்பட்டு வருகின்றன.



</doc>
<doc id="158684" url="https://ta.wikipedia.org/wiki?curid=158684" title="வகையிடலின் அடுக்கு விதி">
வகையிடலின் அடுக்கு விதி

நுண்கணிதத்தில் வகையிடலின் அடுக்கு விதி அல்லது சுருக்கமாக அடுக்கு விதி ("power rule") என்பது வகையிடல் விதிகளுள் ஒன்று. வகையிடலின் நேரியல் தன்மையால் பல்லுறுப்புக்கோவைகளை வகையிட இவ்விதி பயன்படுகிறது.

இவ்விதியின் கூற்று:

இவ்விதி, பூச்சியத்தைத் தவிர பிற அனைத்து அடுக்குகளுக்கும் பொருந்தும். அடுக்குப் பூச்சியமாக இருந்தால் மாறிலி விதிப்படி வகையிடலாம். மாறிலி விதிப்படி formula_2 இன் மதிப்பு பூச்சியமாகும். 

ஆனால் அடுக்கு விதிப்படி வகையிட்டால்:

formula_5 ஐத் தவிர மற்ற அனைத்து formula_6 இன் அடுக்குகளையும் அடுக்கு விதியின் நேர்மாறு விதியைப் பயன்படுத்தித் தொகையிடலாம். 

இந்த வரையறுக்கப்படாத தொகையீட்டில், formula_8 என்பது தொகையீட்டின் மாறிலி. 

மேலே தரப்பட்டுள்ள தொகையீட்டு விதியைப் பயன்படுத்தி formula_5 ஐத் தொகையிட முடியாது. இதற்குத் தனி வாய்ப்பாடு உள்ளது.

எனவே,

பழங்காலத்தில் formula_15 (formula_16) இன் கீழ் அமையும் பரப்பினைத் தரும் "கவாலியரின் குவாடரேச்சர் வாய்ப்பாட்டின்" நேர்மாறு விதியாக வகையிடலின் அடுக்கு விதி கருதப்பட்டது. தற்காலத்தில் வகையிடலின் அடுக்கு விதி முதலில் பெறப்பட்டு அதன் நேர்மாறு விதியாக தொகையிடல் விதி கருதப்படுகிறது.

formula_17 எனில், 

வகுத்தல் செயல் நீக்கப்பட்டதாலும் இது தொடர்ச்சியான சார்பு என்பதாலும் இந்த எல்லையின் மதிப்பு:

வகையிடலின் வகுத்தல் விதியைப் பயன்படுத்தி எதிர்ம அடுக்குகளுக்கும், அடுக்குக்குறி விதிகளையும் வகையிடலின் சங்கிலி விதியையும் பயன்படுத்தி விகிதமுறு அடுக்குகளுக்கும் இவ்வாய்ப்பாட்டை நீட்டித்துக் கொள்ளலாம். அடுக்கு விகிதமுறா எண்ணாக இருந்தால், அதனை விகிதமுறு எண்ணாகத் தோராயப்படுத்திக் கொள்ள வேண்டும்.

வகையிடலின் நேரியல்புத் தன்மையைப் பயன்படுத்தி பல்லுறுப்புக்கோவையை வகையிடலாம்:

இதேபோல தொகையிடலில்: 




</doc>
<doc id="158685" url="https://ta.wikipedia.org/wiki?curid=158685" title="மணற்சிற்பம்">
மணற்சிற்பம்

மணற்சிற்பம் என்பது மண்னைக் கொண்டு கலைத்துவ வடிவமாக உருவாக்கப்படும் வடிவங்களைக் குறிக்கும். மணற்கலை என்பது மணற்சிற்பங்களாகவோ, மணல் ஓவியங்களாகவோ காணப்படலாம். சிறிய அளவில் செய்யப்படும் மண் கோட்டைச் சிற்பங்களும் இதனுள் அடங்கும். 

மண்ணும் நீரும் மணற்சிற்பம் உருவாக்க அடிப்படையாகத் தேவைப்படும். இது பொதுவாக கடற்கரைகளில் இலகுவாகக் கிடைக்கும். அலை கூடிய கடற்கரைகளில் காணப்படும் மணல், அதன் இழையமைப்புத் தன்மையினால் மணற்சிற்பத்தின் உயரத்தையும் கட்டமைப்பையும் மட்டுப்படுத்திவிடும். சிற்பம் செய்ய ஏற்ற நல்ல மண் அழுக்கானதும் சேற்றுப்படிவும் களியும் உள்ள மண் இழையமைப்பையும் ஒழுங்கற்ற வடிவத்தையும் இறுக்கிப் பிடிக்க உதவுகிறது. மணற் கோட்டைகள் பொதுவாக சிறுவர், சிறுமியரால் விளையாட்டுக்காக உருவாக்கப்படும். ஆனாலும் வளந்தவர்களுக்கான போட்டிகள் பெரிய, கடினமான கட்டுமானங்கள் உருவாக வழியேற்படுத்துகின்றன. சில ஏணிகளுடனான 18 அடி உயரமான பாரிய மணற் கோட்டை ரொனால்டு மல்குனிச்சோ என்பவரால் போட்டி ஒன்றின்போது உருவாக்கப்பட்டது. அது செய்து முடிக்கப்பட 1 டன் மணலும் 10 லீட்டர் நீரும் தேவைப்பட்டன. போட்டி ஒன்றில் வெற்றிபெற்ற திறமைமிக்க உக்ரேனிய நாட்டவரான சேனியா சிமோனோவா என்பவரால் உருவாக்கப்பட்ட மணல் ஓவியம் அவருக்கு புகழையும் தேடித்தந்த இணைய இணைப்பு இயற்காட்சியாகவும் இருந்தது. இரண்டாம் உலகப் போர் மற்றும் அதன் தாக்கம் தன் குடும்பத்தை எவ்வாறு பிரித்தது என்பதை அவ் மணல் ஓவியம் சித்தரித்தது.. 


</doc>
<doc id="158688" url="https://ta.wikipedia.org/wiki?curid=158688" title="பனிக்கட்டிச் சிற்பம்">
பனிக்கட்டிச் சிற்பம்

பனிக்கட்டிச் சிற்பம் என்பது பனிக்கட்டியினை மூலப் பொருளாகக் கொண்டு உருவாக்கப்படும் சிற்ப வடிவங்கள் ஆகும். பனிக்கட்டி மூலம் உருவாக்கப்படும் சிற்பங்கள் நேர்த்தியாக அல்லது தூய அலங்காரமாக பிரித்தொடுக்க அல்லது தனியாக உருவாக்கக் கூடியவை. பனிக்கட்டிச் சிற்பங்கள் அதன் குறுகிய வாழ்நாள் காரணமான பொதுவாக அவை சிறப்பான அல்லது ஊதாரித்தனமான சம்பவங்களின்போது இடம்பெறுகின்றன. 

சிற்பத்தின் வாழ்நாள் சூழலின் வெப்பத்தினால் நிர்ணயிக்கப்படும். அது சில நிமிடங்கள் முதல் சில மாதங்கள் வரை காணப்படலாம். உலகில் பல இடங்களில் பனிக்கட்டி விழாக்களும் பனிக்கட்டி சிற்பம் செதுக்கும் போட்டிகளும் இடம்பெறுகின்றன.


</doc>
<doc id="158689" url="https://ta.wikipedia.org/wiki?curid=158689" title="கெர்னீக்கா (ஓவியம்)">
கெர்னீக்கா (ஓவியம்)

கெர்னீக்கா அல்லது குவைர்னிக்கா ("Guernica") எனப்படும் ஓவியம் பாப்லோ பிக்காசோவினால் வரையப்பட்டது. எசுப்பானிய உள்நாட்டுப் போர் நடைபெற்றுக் கொண்டிருந்த வேளையில், 26 ஏப்ரல் 1937 அன்று, செருமனி, இத்தாலியின் இராணுவப் போர் வானூர்திகள் எசுப்பானிய தேசியவாதிகளின் கோரிக்கையின் படி தென் எசுப்பானிய ஊரான கெர்னீக்கா மீது குண்டுத் தாக்குதல் நடத்தியது. இதற்கான எதிர்வினையாக கெர்னீக்கா ஓவியம் வரையப்பட்டது. 

கெர்னீக்கா, பாசிசத்தை எதிர்ப்பதோடு, போரின் அவல நிலையையும் அப்பாவிப் பொதுமக்கள் மீது திணிக்கப்பட்ட துன்பத்தினையும் காட்டுகின்றது. இந்த ஓவியம், போர் எதிர்ப்பு அடையாளமாகவும், அமைதியின் உருவமாகவும் ஒரு நினைவுச் சின்னச் சிறப்பை எட்டியுள்ளது. கெர்னீக்கா, உலகின் பல இடங்களிலும் காட்சிப்படுத்தப்பட்டு புகழ் பெற்றது. இது எசுப்பானிய உள்நாட்டுப் போரை உலகத்தின் கவனத்திற்குக் கொண்டுவர உதவியது. 

எசுப்பானியக் குடியரசு, பாரிசில் நடந்த 1937 உலகக் கண்காட்சியில் தங்கள் சார்பாக பெரிய சுவர் ஓவியம் ஒன்றைக் காட்சிப்படுத்த பிக்காசோவை வேண்டியது. பிக்காசோ கெர்னீக்காவைப் பாரிசில் வரைந்து அங்கேயே முதலில் காட்சிப்படுத்தினார். அதன் பிறகு, எசுப்பானியாவில் விடுதலையும் மக்களாட்சியும் மலரும் வரை கெர்னீக்காவை எசுப்பானியாவுக்கு கொண்டு செல்லக்கூடாது என்ற அவரது வேண்டுகோளின் படி, நியூயார்க்கின் நவீன கலைகளுக்கான அருங்காட்சியகத்தின் பொறுப்பில் கெர்னீக்கா இருந்தது. கெர்னீக்கா, செப்டம்பர் 1981 இல் தான் முதன் முதலாக எசுப்பானியாவுக்குக் கொண்டு வரப்பட்டது. பிக்காசோவின் நூற்றாண்டைக் கொண்டாடும் வகையில் அக்டோபர் 24 அன்று மத்ரித் நகரில் வெடி குண்டு தகர்க்காத, துப்பாகிக் குண்டு துளைக்காத கண்ணாடித் திரைகளுக்குப் பின் காட்சிப்படுத்தப்பட்டது. 1992 ஆம் ஆண்டு முதல், இவ்வோவியம் இரெய்னா சோப்பியா அருங்காட்சியகத்தில் இதற்கெனவே கட்டப்பட்ட காட்சி மேடையில் இருக்கிறது. இதுவே, இதன் தற்போதைய நிலையான இருப்பிடம் ஆகும் .


</doc>
<doc id="158691" url="https://ta.wikipedia.org/wiki?curid=158691" title="வகையிடலின் தலைகீழி விதி">
வகையிடலின் தலைகீழி விதி

நுண்கணிதத்தில் வகையிடலின் தலைகீழி விதி அல்லது சுருக்கமாக தலைகீழி விதி ("reciprocal rule") என்பது வகையிடல் விதிகளுள் ஒன்று. இது, வகையிடக் கூடியதொரு சார்பின் தலைகீழிச் சார்பின் வகைக்கெழு காணப் பயன்படும் விதியாகும். ஒரு தலைகீழிச் சார்பினை வகையிடலின் சங்கிலி விதி அல்லது வகுத்தல் விதியைப் பயன்படுத்தாமலேயே, இவ்விதியின் மூலம் எளிதாக வகையிட முடியும். 

இவ்விதியின் கூற்று:

தொகுதி formula_2 என எடுத்துக் கொண்டு வகுத்தல் விதியைப் பயன்படுத்தி இவ்விதியை நிறுவலாம். 

தலைகீழி விதியினை சங்கிலி விதியிலிருந்து பெறலாம்.

formula_3 என்ற சார்பை, தலைகீழிச் சார்பு formula_4 மற்றும் formula_5 சார்புகளின் சேர்ப்பாகக் கருதிச் சங்கிலி விதிப்படி வகையிட:

சங்கிலி விதி:

இதைப் பயன்படுத்த:

தலைகீழி விதியைப் பயன்படுத்தி வகையிடுதலுக்கு இரு எடுத்துக்காட்டுகள் கீழே தரப்பட்டுள்ளன.




</doc>
<doc id="158697" url="https://ta.wikipedia.org/wiki?curid=158697" title="கரடர்ந்தகுடி">
கரடர்ந்தகுடி

கரடர்ந்தகுடி (கருனகனல்லூர்), இந்திய மாநிலமான தமிழ்நாட்டின் இராமநாதபுரம் மாவட்டத்திலுள்ள பரமக்குடி வட்டத்தின் நயினார்கோவில் ஒன்றியத்தைச் சேர்ந்த கிராமம் ஆகும். விவசாயம் பிரதான தொழிலாகவுள்ளது. சிறு தெய்வ வழிபாடும் இங்கே பிரபலம்.


</doc>
<doc id="158703" url="https://ta.wikipedia.org/wiki?curid=158703" title="சென்காகு தீவு விவகாரம்">
சென்காகு தீவு விவகாரம்

சென்காகு தீவுகள் விவகாரம் ("Senkaku Islands dispute") என்பது சப்பானியர்கள் "சென்காகு" என்றும், சீனர்கள் "டயாயு" என்றும் தாய்வான் மக்கள் "டியாயுதய்" என்றும் அழைக்கும் கிழக்கு சீன கடலில் உள்ள ஆளில்லாத் தீவுக்குழுமமான சென்காகு தீவுகளின் உரிமை குறித்தான பிணக்கு ஆகும். சப்பானின் ஆட்சியில் இருக்கும் இந்தத் தீவுக் குழுமத்தை சீன மக்கள் குடியரசும் (PRC) சீனக் குடியரசும் (ROC) உரிமை கொண்டாடி வருகின்றன. இத்தீவுகளை ஐக்கிய அமெரிக்கா 1945 முதல் 1972 வரை ஆக்கிரமித்திருந்தது. இத்தீவுகளை அமெரிக்கா சப்பானிடம் ஒப்படைக்கும்போதே இரு சீன நாடுகளும் இத்தீவுகள் மீதான தங்கள் உரிமையை ஐக்கிய நாடுகள் பாதுகாப்பு அவையில் முறையிட்டிருந்தன. இத்தீவுகளில் உள்ள எண்ணெய், கனிம மற்றும் மீன்பிடி வளங்களுக்கு ஆளுமை உள்ள நாட்டிற்கு முழு அதிகாரம் கிடைக்கும் . இத்தீவுகளின் உரிமை எந்த நாட்டிற்குரியது என்பதைக் குறித்து அமெரிக்கா அலுவல்முறையான அறிவிப்பை வெளியிடாதபோதும் அமெரிக்காவிற்கும் சப்பானிற்கும் இடையே ஒப்பிட்ட இராணுவ உடன்பாட்டின்படி இத்தீவுகளை காக்க சப்பான் எடுக்கும் எந்த இராணுவ நடவடிக்கைக்கும் அமெரிக்கா துணை நிற்க வேண்டிய கட்டாயம் உள்ளது.

செப்டம்பர் 2012இல் சப்பான் சர்ச்சைக்குரிய இத்தீவுக் குழுமத்தில் மூன்று தீவுகளை தேசியமயமாக்கியுள்ளது. இதனை அடுத்து சீனாவில் சப்பானுக்கெதிராக பெருமளவில் எதிர்ப்பு எழுந்துள்ளது . சீனா,சப்பான் நாடுகளுக்கு இடையில் ஆண்டுக்கு $ 34,500 கோடி அளவுக்கு வணிகம் நடைபெற்று வருகிறது. இந்நிலையில், சீனாவில் உள்ள சப்பானின் தயாரிப்பு நிறுவனங்களின் ஆலைகள் மீது மக்கள் திடீர் தாக்குதல் நடத்திச் சூறையாடினர். சப்பானிய நிறுவனம் தயாரிக்கும் தானுந்துகள் பல இடங்களில் அடித்து நொறுக்கப்பட்டன. 



</doc>
<doc id="158708" url="https://ta.wikipedia.org/wiki?curid=158708" title="ஜேம்ஸ் சாட்விக்">
ஜேம்ஸ் சாட்விக்

சர் ஜேம்ஸ் சாட்விக் ("James Chadwick", 20 அக்டோபர் 1891 – 24 சூலை 1974) என்பவர் ஒரு ஆங்கில நோபல் பரிசாளர் ஆவார். இவரது நியூத்திரன் பற்றிய கண்டுபிடிப்புக்காக இயற்பியலுக்கான நோபல் பரிசு பெற்றார்.

சாட்விக் மான்செஸ்டர் பல்கலைக்கழகத்திலும் கேம்பிரிட்ஜ் பல்கலைக்கழகத்திலும் கல்விகற்றார். இரண்டாம் உலகப்போரின் போது ஐக்கிய அமெரிக்காவில் நடாத்தப்பட்ட மான்காட்டன் திட்டத்தில் பங்குபற்றிய ஒரு முன்னணி பிரித்தானிய விஞ்ஞானியுமாவார். இயற்பியலில் இவரது அடைவுகளுக்காக 1945ல் இவருக்கு நைட் பட்டம் வழங்கப்பட்டது.

சாட்விக் செஷெயரில் அமைந்துள்ள பொலிங்டனில் ஜோன் ஜோசப் சாட்விக்குக்கும் ஆன் மேரி நௌல்ஸ் சாட்விக்குக்கும் பிறந்தார். இவர் பொலிங்டன் குரொஸ் சர்ச் ஒஃப் இங்கிலாந்து ஆரம்பப் பாடசாலைக்கும் மான்செஸ்டரிலுள்ள ஆண்களுக்கான இலக்கணப் பாடசாலைக்கும் கல்வி கற்கச் சென்றார். மேலும் மான்செஸ்டரிலுள்ள விக்டோரியாப் பல்கலைக்கழகம் மற்றும் கேம்பிரிட்ஜ் பல்கலைக்கழகம் ஆகியவற்றிலும் கல்வி கற்றார்.

1913ல், பெர்லின் தொழில்நுட்பப் பல்கலைக்கழகத்தில் அனுமதி பெற்றார். அங்கு ஹான்ஸ் கெய்கர் மற்றும் ஏர்னஸ்ட் ரதபோர்டின் கீழ் கல்வி கற்றார். முதலாம் உலகப்போரின் ஆரம்பத்தில் சட்விக் ஜெர்மனியில் இருந்தார். அங்கு அவர், ரூல்பென் தடுப்பு முகாமில் தடுத்து வைக்கப்பட்டிருந்தார். மேலும், ஓர் ஆய்வுகூடத்தை அமைத்துக்கொள்ள அவர் அனுமதிக்கப்பட்டார். அங்கு சாள்ஸ் D. எல்லிசின் துணையுடன், பொசுபரசின் அயனாக்கம் பற்றியும், காபனோரொட்சைட்டினதும் குளோரினினதும் ஒளியிரசாயனத் தாக்கம் பற்றியும் ஆய்வுகளை மேற்கொண்டார். கெய்கரின் ஆய்வுகூடம் அவரது விடுதலைக்காக முயற்சி செய்யும்வரை அவர் ரூல்பென்னிலேயே தமது வாழ்நாட்களைக் கழித்தார்.

1932ல் சட்விக், அணுக்கருவில் அதுவரை அறியப்பட்டிராத துணிக்கையொன்றைக் கண்டுபிடித்தார். தனது கண்டுபிடிப்புகளைப் பற்றி விரிவான விளக்கங்களை வெளியிட்டார். இத் துணிக்கை முதன்முதலில் எட்டோர் மஜோரனாவால் எதிர்வுகூறப்பட்டிருந்தது. இதன் மின் நடுநிலை காரணமாக இது நியூத்திரன் எனப் பெயர் பெற்றது. சட்விக்கின் இந்தக் கண்டுபிடிப்பு யுரேனியம் - 235ன் கருப்பிளவைப் புரிந்துகொள்ள மிகவும் உதவிகரமாக இருந்தது. அல்பாத் துணிக்கைகள் நேரேற்றம் கொண்டவையாதலால் அவை அணுக்கருவிலுள்ள நேரேற்றத்தால் தள்ளப்பட்டன. ஆனால் நியூத்திரன்கள் ஏற்றமற்றவையாதலால் அவற்றுக்கு கூலோமின் தடையைத் தாண்டவேண்டிய அவசியம் இருக்கவில்லை. இதனால் அவற்றால் பாரமான அணுக்கருக்களான யுரேனியம் - 235 மற்றும் புளூட்டோனியம் கருக்களினுள்ளும் ஊடுருவக்கூடியதாயிருந்தது.

1932ல் நியூத்திரன் பற்றுய சட்விக்கின் கண்டுபிடிப்புக்காக அவருக்கு 1932ல் ரோயல் சங்கத்தின் ஹக்ஸ் பதக்கமும், 1935ல் பௌதிகவியலுக்கான நோபல் பரிசும் வழங்கப்பட்டது.

சட்விக்கின் இந்தக் கண்டுபிடிப்பினால் ஆய்வுகூடங்களில், யுரேனியத்திலும் பாரமான மூலகங்களை உருவாக்கக்கூடியதாயிருந்தது. பீற்றா சிதைவினால் உருவாகும் நியூத்திரன்களை மோதச்செய்வதன் மூலம் இது சாத்தியமானது. இவரது கண்டுபிடிப்பு இத்தாலிய பௌதிகவியலாளரும் நோபல் பரிசாளருமான என்ரிகோ ஃபெர்மியைக் கவர்ந்தது. இதனால் அவர் நியூத்திரன்களை அணுக்கருக்களுடன் மோதச் செய்வதன்மூலம் ஏற்படும் இரசாயனத் தாக்கங்களை ஆராயத் தொடங்கினார். ஃபெர்மியால் வெளியிடப்பட்ட ஆய்வுகளும், ஒட்டோ ஹான் மற்றும் ஃப்ரிட்ஸ் ஸ்ட்ராஸ்மன் ஆகிய ஜெர்மன் கதிரியக்க ஆராய்ச்சியாளர்களின் ஆய்வுகள் காரணமாக முதல் வகை அணுக்கருப் பிளவு கண்டுபிடிக்கப்பட்டது.

1935ல், சட்விக் லிவர்பூல் பல்கலைக்கழகத்தில் பௌதிகவியலுக்கான பேராசிரியர் ஆனார். 1940ல் அணுகுண்டைத் தயாரிக்க ஆணையிடும் ஃப்ரிச் பியேல்ஸ் குறிப்பாணை காரணமாக, MAUD குழுவில் நியமிக்கப்பட்டார். அக் குழு சடப்பொருளைப் பற்றி மேலும் ஆராய்ந்தது. 1940ல் டிசார்ட் நடவடிக்கையின் ஒரு பகுதியாக வட அமெரிக்காவுக்கு விஜயம் செய்தார். அங்கு அமெரிக்கர்களைனதும் கனேடியர்களினதும் அணுக்கரு ஆராய்ச்சியை ஒன்றிணைப்பதில் ஈடுபட்டார். நவம்பர் 1940ல் இங்கிலாந்து திரும்பிய வேளை, போர் முடியும் வரையில் இந்த ஆய்வில் எதுவும் வெளிவராது என்றே அவர் கருதினார். டிசம்பர் 1940ல் MAUD நிறைவேற்றதிகாரியான ஃபிரான்ஸ் சைமன், யுரேனியம் - 235 சமதானியைப் பிரித்தெடுக்க முடியும் என அறிவித்தார். சைமனின் அறிக்கை, பாரிய யுரேனியம் செறிவூட்டல் நிலையமொன்றுக்கான செலவுகள் மற்றும் தொழில்நுட்பத் தேவைகளையும் உள்ளடக்கியிருந்தது. "அணுகுண்டு என்பது சாத்தியமற்றது என்பது மட்டுமல்ல. அது மிகவும் இன்றியமையாததும் ஆகும். நான் பின்னர் தூக்க மாத்திரைகளை எடுத்துக்கொண்டேன். இதுவே ஒரேயொரு தீர்வு" என்று ஜேம்ஸ் சட்விக் பின்பு எழுதியிருந்தார்.

அதன் பின் மிகக் குறுகிய காலத்தில் ஐக்கிய அமெரிக்காவின் மன்காட்டன் திட்டத்தில் இணைந்து கொண்டார். இத்திட்டத்தின் மூலம் உருவாக்கப்பட்ட இரு அணுகுண்டுகள் சப்பானியப் பேரரசின் மீது போடப்பட்டன. இதனால் ஆகஸ்ட் 1945ன் நடுப்பகுதியில் இரண்டாம் உலக மகா யுத்தம் நிறைவடைந்தது.

1940ல், சட்விக் காம்பிரிட்சில் ஆய்வுகளில் ஏடுபட்ட ஹான்ஸ் வொன் ஹால்பன் மற்றும் லியூ கொவர்ஸ்கி ஆகிய இரு ஃபிரெஞ்சு விஞ்ஞானிகளின் தொழில்நுட்ப அறிக்கைகளை ரோயல் சங்கத்துக்கு அனுப்பினார். போரின்போது அவற்றை வெளியிடுவது உசிதமானதல்ல என்பதால் அவ்வாய்வறிக்கைகளை இரகசியமாக வைத்திருக்குமாறும் அவர் கேட்டுக்கொண்டார். 2007ல், ரோயல் சங்கத்தின் ஊழியர்கள், கணக்காய்வு நடவடிக்கைகளின்போது இவ்வறிக்கைகளைக் கண்டுபிடித்தனர்.



</doc>
<doc id="158710" url="https://ta.wikipedia.org/wiki?curid=158710" title="வி வே சோல்யர்ஸ்">
வி வே சோல்யர்ஸ்

வி வே சோல்யர்ஸ் ("We Were Soldiers") என்பது நவம்பர் 14, 1965 அன்று இடம்பெற்ற "லா ராங் போர்" பற்றிய 2002 அமெரிக்க போர் திரைப்படமாகும். இத்திரைப்படம் ரன்டல் வோல்லசினால் இயக்கப்பட்டு, மெல் கிப்சனினால் நடிக்கப்பட்டது. இது "நாங்கள் படைவீரர்களாக ஒரு முறை இருந்தோம்... இளமையுடன்" ("We Were Soldiers Once… And Young") என்ற நூலை அடிப்படையாகக் கொண்டு உருவாக்கப்பட்டது.



</doc>
<doc id="158712" url="https://ta.wikipedia.org/wiki?curid=158712" title="த நைன்த் கொம்பனி">
த நைன்த் கொம்பனி

த நைன்த் கொம்பனி ("The 9th Company", ஒன்பதாவது கம்பனி) () என்பது ஆப்கான் சோவியத் போர் பின்னணியைக் கொண்டு பியோதர் பந்தார்ச்சுக்கினால் இயக்கப்பட்ட திரைப்படம். இது 2005 ஆம் ஆண்டில் உருசியா, உக்ரைன், பின்லாந்து நாடுகளின் கூட்டுத் தயாரிப்பில் வெளிவந்தது. இதன் கதை "குன்று 3234 க்கான போர்" நிகழ்வை அடிப்படையாகக் கொண்டு உருவாகியது. 



</doc>
<doc id="158714" url="https://ta.wikipedia.org/wiki?curid=158714" title="சென்காகு தீவுகள்">
சென்காகு தீவுகள்

, என்றும் டயாயு தீவுகள் (; என்றும் டியாயுதய் தீவுகள் () என்று தாய்வானிலும், அல்லது ஆங்கிலேயர்களால் பின்னக்கிள் தீவுகள் , (Pinnacle Islands) என்றும் அழைக்கப்பட்ட தீவுக் குழுமம் கிழக்குச் சீனக் கடலில் உள்ள ஆட்களற்ற தீவுகளாகும். இவை சீன நிலப்பகுதியின் கிழக்கிலும் தாய்வானின் வடகிழக்கிலும் ஒகினாவா தீவின் மேற்கிலும் ரிக்யு தீவுகளின் தென்மேற்கு முனையின் வடக்கிலும் அமைந்துள்ளன. 

1968ஆம் ஆண்டில் இத்தீவுகளைச் சுற்றியுள்ள கடலுக்கடியில் எண்ணெய் சேமிப்புகள் இருக்கலாம் என்ற ஆய்வறிக்கையின் பின்னர் இத்தீவுகளின் மீதான கவனம் கூடியது. 1971ஆம் ஆண்டில் இரண்டாம் உலகப் போரின் முடிவில் இருந்து சப்பானிடமிருந்து கைப்பற்றியிருந்த ஐக்கிய அமெரிக்கா இவற்றை மீளவும் சப்பானிடம் வழங்கியபோது இத்தீவுகளின் மீதான சப்பானின் ஆளுமை உரிமையை சீன மக்கள் குடியரசும் சீனக் குடியரசும் எதிர்த்தன. சீனா இந்தத் தீவுகளை தாங்களே 14ஆம் நூற்றாண்டில் கண்டறிந்ததாகவும் உரிமை உடையவர்களாகவும் கோரியது. சப்பான் 1895 முதல் 1945இல் சரண் அடையும் வரை கட்டுப்பாட்டில் வைத்திருந்தனர். ஐக்கிய அமெரிக்கா 1945 முதல் 1972 வரை தனது கட்டில் வைத்திருந்தது.



</doc>
<doc id="158719" url="https://ta.wikipedia.org/wiki?curid=158719" title="2012 ஐசிசி உலக இருபது20">
2012 ஐசிசி உலக இருபது20

ஐசிசி உலக இருபது20 ("2012 ICC World Twenty20") என்பது நான்காவது ஐசிசி உலக இருபது20 துடுப்பாட்டப் போட்டிகள். இந்தப் பன்னாட்டு இருபது20 போட்டிகள் இலங்கையில் 2012 செப்டம்பர் 18 முதல் அக்டோபர் 7 வரை இடம்பெற்றது. ஆசிய நாடொன்றில் நடந்த முதலாவது உலக இருபது20 போட்டி இதுவாகும். ஏனைய மூன்று போட்டிகளும் முறையே தென்னாப்பிரிக்கா, இங்கிலாந்து, மேற்கிந்தியத் தீவுகள் ஆகிய நாடுகளில் நடைபெற்றன. இலங்கையின் வேகப் பந்து வீச்சாளர் லசித் மாலிங்க இந்நிகழ்வின் தூதராக பன்னாட்டு துடுப்பாட்ட அவையால் நியமிக்கப்பட்டுள்ளார்.

மொத்தம் 12 அணிகள் போட்டியிடுகின்றன. முதற்சுற்றில் ஒரு குழுக்கு மூன்று அணிகளாக நான்கு குழுக்கள் அமைக்கப்பட்டுள்ளன. இந்தியாவும் இங்கிலாந்தும் ஆப்கானித்தானுடன் ஒரே குழுவில் போட்டியிடுகின்றன. அயர்லாந்து, மேற்கிந்தியத் தீவுகள் மற்றும் ஆத்திரேலியா பிறிதொருக் குழுவில் உள்ளன. இலங்கை, தென் ஆபிரிக்கா மற்றும் சிம்பாப்வே ஒரு குழுவில் உள்ளன. பாக்கித்தான் நியூசிலாந்து மற்றும் வங்காளதேசம் வேறொருக் குழுவில் உள்ளன.

போட்டிகளுக்கான நிகழ்ச்சிநிரல் செப்டம்பர் 21, 2011 அன்று பன்னாட்டுத் துடுப்பாட்ட அவையால் வெளியிடப்பட்டது. அதேநாளில், இந்தப் போட்டிகளுக்கான சின்னமும் அறிவிக்கப்பட்டது; "தற்காலச் சுழல்" என பெயரிடப்பட்டுள்ளது.

அக்டோபர் 7 அன்று நடைபெற்ற இறுதியாட்டத்தில் மேற்கிந்தியத் தீவுகள் அணி இலங்கை அணியை 36 ஓட்டங்களில் வென்று இருபது20 உலகக் கோப்பையை முதன்முதலாக வென்றது. ஓர் முதன்மைப் போட்டியொன்றில் மேற்கிந்தியத் தீவுகள் கோப்பையை வென்றிருப்பது 33 ஆண்டுகளுக்குப் பின்னர் நிகழ்ந்துள்ளது. இலங்கைத் துடுப்பாட்ட அணி முதன்மைப் போட்டிகளில் இறுதி ஆட்டத்தில் தோறபது இது நான்காவது முறையாகும்.

இந்தப் போட்டிகள் 2010 போட்டிகளின் வடிவத்திலேயே விளையாடப்படும். முதல் சுற்றில் ஒவ்வொருக் குழுவிலும் மூன்று அணிகளாக நான்கு குழுக்களுக்குள் ஒருவருக்கொருவர் விளையாடுவர். தேர்வுப் போட்டிகளில் பங்குபெறும் பத்து நாடுகளைத் தவிர இருபது20 தகுநிலை போட்டிகளில் வெற்றிபெறும் இரு துணை உறுப்பினர் நாடுகளும் பங்கேற்கின்றன. 2012இல் இப்போட்டிகள் மார்ச்சு 13-14 நாட்களில் ஐக்கிய அரபு அமீரகத்தில் நடந்தது. அயர்லாந்து முதலாமிடத்திலும் ஆப்கானித்தான் இரண்டாமிடத்திலும் வந்தன.

ஒவ்வொரு குழுவிலும் முதல் இரு அணிகள் அடுத்த சுற்றான சூப்பர் எட்டு நிலையை அடைகின்றன. சூப்பர் எட்டு நிலையில் இரண்டு குழுக்களாகப் போட்டியிடுவர். ஒவ்வொரு சூப்பர் எட்டு குழுவிலுருந்தும் முதலிரு அணிகள் அரையிறுதிக்குச் செல்லும். அரையிறுதி வெற்றியாளர்கள் இறுதியாட்டத்தில் விளையாடி போட்டி வாகையாளர் தீர்மானிக்கப் படுவார். 2010 போட்டிகளில் வெற்றி சூடிய இங்கிலாந்து தற்போதைய நடப்பு வாகையாளராவார்.

குழுப் போட்டிகளின்போதும் சூப்பர் எட்டு போட்டிகளின்போதும் அணிகளுக்கு கீழ்கண்டவாறு புள்ளிகள் வழங்கப்படும்:
குழுக்கள் செப்டம்பர் 21, 2011 அன்று வெளியிடப்பட்டது.





அனைத்து போட்டிகளும் கீழ்கண்ட மூன்று விளையாட்டு அரங்குகளில் ஆடப்படும்:

 

அணிகளுக்கு போட்டியின் துவக்கத்தில் கொடுக்கப்பட்ட தரவரிசை குழுச் சுற்று ஆட்ட முடிவுகளால் மாற்றப்படாது; ஏதேனும் தரவரிசை அளிக்கப்பட்ட அணி தோற்றாலே அதன் தரவரிசையை வென்ற அணி மேற்கொள்ளும்.











</doc>
<doc id="158725" url="https://ta.wikipedia.org/wiki?curid=158725" title="லெபனான் (2009 திரைப்படம்)">
லெபனான் (2009 திரைப்படம்)

லெபனான் (எபிரேயம்: "לבנון") என்பது சாமுவேல் மாவோசினால் இயக்கப்பட்ட இசுரேலிய போர்த் திரைப்படம். இது "தங்கச் சிங்கம்" பரிசை 66வது வென்ஸ் பன்னாட்டு திரைப்பட விழாவில் வென்று, அப்பரிசினைப் பெற்ற முதலாவது இசுரேலிய தயாரிப்பு திரைப்படம் என்ற மதிப்பைப் பெற்றறது. இது இசுரேலில் சில கருத்து மாறுபாடுகளை உருவாக்கியது. இத்திரைப்படம் சிறந்த படம் உட்பட்ட 10 ஒபிர் விருதுகளுக்கு பரிந்துரைக்கப்பட்டது. இது 14வது வருடாந்த சட்யஜித ரே விருதை வென்றது.

மாவோஸ் 1982 லெபனான் போரில் இள வயது இசுரேலிய படைவீரராக தான் பெற்ற அனுபவங்களை அடிப்படையாக வைத்து இதனை உருவாக்கினார். இது ஒரு போர் எதிர்ப்புத் திரைப்படமென பிரித்தானிய செய்தித்தாளான "காடியன்" தெரிவித்தது.



</doc>
<doc id="158733" url="https://ta.wikipedia.org/wiki?curid=158733" title="நோ மன்ஸ் லாண்ட் (2001 திரைப்படம்)">
நோ மன்ஸ் லாண்ட் (2001 திரைப்படம்)

நோ மன்ஸ் லாண்ட் ("No Man's Land") என்பது 2001 இல் வெளியாகிய பொசுனியா எர்செகோவினா போர் பற்றிய போர்த் திரைப்படமாகும். இத்திரைப்படம் உருவகக் கதையும் பொசுனியா எழுத்தாளரும் இயக்குனருமாகிய டனிஸ் டனோவிக்கின் முதல் திரைப்படமுமாகும். இது பொசுனியா எர்செகோவினா, சுலோவீனியா, இத்தாலி, பிரான்சு, பெல்ஜியம், ஐக்கிய இராச்சியம் ஆகிய வணிகச் சங்கங்களின் கூட்டுத் தயாரிப்பும் ஆகும். 2001 இல் இது சிறந்த வெளிநாட்டு மொழித் திரைப்படங்களுக்கான அகாதமி விருதை வென்றது. 



</doc>
<doc id="158736" url="https://ta.wikipedia.org/wiki?curid=158736" title="நைதரசன் நிலைப்படுத்தல்">
நைதரசன் நிலைப்படுத்தல்

நைதரசன் நிலைப்படுத்தல் ("Nitrogen fixation") அல்லது நைதரசன் நிலைநிறுத்தல் அல்லது நைதரசன் பதித்தல் (இலங்கை வழக்கு) என்பது வளிமண்டலத்திலுள்ள வினைபுரியும் தன்மை குறைவான நைதரசன் (N), பயன்படத்தக்க நிலையிலான அல்லது வினைபுரியும் தன்மையுள்ள அமோனியாவாக (NH) மாற்றப்படும் செயல்முறையாகும். நைதரசன் வளிமம் அல்லது நைதரசன் மூலக்கூறு வேறு வேதிபொருட்களுடன் இலகுவில் வினைத் தாக்கங்களுக்கு உட்பட்டு, புதிய சேர்மங்களை உருவாக்குவதில்லை. இந்த நைதரசன் நிலைப்படுத்தல் செயல்முறையின்போது, வளிமண்டல நைதரசனில் இருக்கும் நைதரசன் அணுவானது தனிப்படுத்தப்பட்டு, நிலத்தில் தாவரங்களால் பயன்படுத்தக் கூடிய, நிலையில்லாத நைதரசன் கூட்டுப் பொருளான அமோனியாவாக மாற்றப்படுகின்றது. இந்த நைதரசன் நிலைப்படுத்தலினால் வளிமண்டலத்தில் நைதரசன் செழுமையின் சராசரி மாறாமல் பேணப்படுகின்றது.

தாவரங்கள், விலங்குகள் போன்ற அனைத்து உயிரினங்களிலும் காணப்படும் நியூக்ளியோட்டைட்டுகள் எனப்படும் டி.என்.ஏ, ஆர்.என்.ஏ மற்றும் அமினோ அமிலங்கள், புரதங்கள் போன்றவற்றின் அடிப்படைக் கட்டுமானப் பொருட்களில் ஒன்றாக நைதரசன் அமைகிறது. இதனால் இயற்கையாகவோ அல்லது செயற்கையாகவோ நிகழும் நைதரசன் நிலைப்படுத்தல் உயிரினங்களுக்கு மிகவும் முக்கியமான ஒன்றாக இருக்கின்றது. நைதரசன் நிலைப்படுத்தல் என்பது விவசாயம் மற்றும் உர உற்பத்திக்கு மிகவும் இன்றியமையாததாக உள்ளது. மேலும் வெடிமருந்து, டைனமைட்டு போன்ற வெடிமருந்து உற்பத்தியிலும் இந்த செயல்முறை ஒரு முக்கியப் பங்கு வகிக்கிறது.

இயற்கையில் மின்னல் மூலமாக நைதரசன் நிலைப்படுத்தல் நிகழ்கின்றது. பொதுவாக வளிமண்டல ஈரணு நைதரசன், மண்ணில் இருக்கும் நைதரசன் நிலைப்படுத்தும் பாக்டீரியாக்களால் அமோனியாவாக மாற்றப்படுவதே நைதரசன் நிலைப்படுத்தல் என அழைக்கப்பட்டாலும், வளிமண்டலத்தில் நைதரசன் ஒட்சிசனுடன் இணைந்து NO என்ற நைதரசன் ஒட்சைட்டு, NO என்ற நைதரசன் ஈரொட்சைட்டு உருவாதலும் சிலசமயம் நைதரசன் நிலைப்படுத்தல் என அழைக்கப்படுகின்றது. அவரை இனத் தாவரங்களின் வேர்க்கணுக்களில் (Root nodule) இருக்கும் ரைசோபாக்டீரியம் (Rhyzobacterium) என்னும் ஒரு பாக்டீரியா, அத் தாவரங்களுடன் ஒன்றிய வாழ்வு வாழ்ந்தபடி நைதரசன் நிலைப்படுத்தலைச் செய்கின்றதனால், அந்த இனத் தாவரங்கள் நைதரசன் செறிந்தவையாக இருக்கின்றன. அவற்றிலிருந்து பெறப்படும் விதைகள் புரதத்தை அதிகளவில் கொண்ட உணவுப் பொருளாக இருக்கின்றன.

மேகங்களுக்கிடையேயான உராய்வின் காரணமாக மின்னூட்டம் ஏற்பட்டு மின்னல் உண்டாகிறது. இதில் வெளிப்படும் ஆற்றலானது வளிமண்டலத்திலுள்ள ஈரணு நைதரசன் மூலக்கூறைப் பகுத்து விடுகிறது. தனித்த நைதரசன் ஒட்சிசனுடன் இணைந்து NO என்ற நைதரசன் ஒட்சைட்டு, NO என்ற நைதரசன் ஈரொட்சைட்டு போன்றவற்றை உற்பத்தி செய்கின்றது. இதில் பெரும்பாலான நைதரசன் டை ஒட்சைட்டு மழை நீரில் கரைந்து நிலத்தை அடைகிறது. மண்ணில் இருக்கும் நைதரசனை நிலைப்படுத்தும் சையனோ பாக்டீரியா என்ற ஒரு வகைப் பாக்டீரியாக்கள் நைதரசன் வளிமத்தை நைதரசன் ஒட்சைட்டு, நைதரசன் டை ஒட்சைட்டு, அமோனியா போன்ற சேர்வைகளாக மாற்றும் திறன் உடையவையாக உள்ளன. இந்தச் சேர்வைகள் பின்னர் புரதம், அமினோ அமிலங்கள் போன்ற சத்துப் பொருட்கள் உருவாகக் காரணமாக இருக்கின்றன. அதைத் தாவரங்கள் வேர்கள் மூலம் உட்கவர, அதை உணவாகக் கொள்ளும் மனிதர்களுக்கும், விலங்கினங்களுக்கும் புரதச்சத்து கிடைக்கிறது. நைதரசன் வளர்சிதைமாற்றத்தில் வெளியேறும் உடற் கழிவுகளையும் சிறுநீரையும் அமினோ அமிலங்களாகவும் அமோனியாவாகவும் நிலத்தில் நிறைந்துள்ள நுண்ணுயிரிகள் மாற்றிவிடுகின்றன. நைதரசனைப் பகுக்கும் அதே சையனோ பாக்டீரியாக்கள் இந்தச் சேர்மங்களைப் பகுத்து நைதரசனை விடுவித்துவிடுகின்றன. இது மீண்டும் வளி மண்டலத்தில் சேர்வதால்,வளிமண்டலத்திலுள்ள நைதரசனின் செழுமையின் சராசரி மதிப்பு மாறாதிருக்கிறது.

இயற்கையாக நைதரசனை நிலைப்படுத்தும் ஒரு வழிமுறை வயலில் பயறு வகைகளைப் பயிரிடுவதாகும். சோயா அவரை, புற்கள் போன்றவற்றிலுள்ள வேர்க்கணுக்களில் நைதரசனை நிலைப்படுத்தும் பாக்டீரியாக்கள் உள்ளன. இவை நைதரசனேசு என்ற ஒரு நொதியத்தை உற்பத்தி செய்து நிலத்தில் உள்ள நைதரசனை நேரடியாக அமோனியாவாக மாற்றி விடுகிறது. இது எப்படி நிகழ்கிறது என்பது இன்னும் முழுமையாகத் தெளிவுபடாமல் இருப்பினும் ,மண்ணின் வளத்தைத் தக்க வைத்துக் கொள்ள ஒரு சுற்று முறையில் இந்த வகைத் தாவரங்கள் வளர்க்கப்படுகின்றன.

N + 8 H + 8 e → 2 NH + H

நைதரசன் நிலைப்படுத்தும் நுண்ணுயிரிகள்:



</doc>
<doc id="158742" url="https://ta.wikipedia.org/wiki?curid=158742" title="சங்ககால மருத்துவ மனைகள்">
சங்ககால மருத்துவ மனைகள்

சங்ககாலத்தில் மருத்துவம் செய்துகொள்ளும் ஊர்கள் சில இருந்தன. சங்ககால அரசர்கள் பலர் அந்த இடங்களில் இருந்து உயிர் நீத்திருக்கிறார்கள். துஞ்சினார் என்றால் வருஞ்சாவு வந்து உயிர் நீத்தார் என்பது பொருள். அவ்வூர்களில் இருந்த மருத்துவர்கள் யார் எனத் தெரியவில்லை. அரசன் மருத்துவம் செய்யப்படாமல் உயிர் நீத்தான் என்று கொள்வதற்கில்லை. எனவே அரசன் உயிர் நீத்த ஊர் மருத்துவ மனை இருந்த ஊர்.
இலவந்திகைப்பள்ளி 
குராப்பள்ளி
குளமுற்றம் 
கூடகாரம் 
கோட்டம்பலம் 
சிக்கற்பள்ளி 
சித்திரமாடம் 
வெள்ளியம்பலம் 


</doc>
<doc id="158744" url="https://ta.wikipedia.org/wiki?curid=158744" title="கோட்டம்பலம்">
கோட்டம்பலம்

கோட்டம்பலம் என்பது சேரநாட்டில் இருந்த ஊர். இக்காலத்தில் இது கேரள மாநிலத்தில் அம்பலப்புழை என்னும் பெயருடன் விளங்குகிறது. கோடு என்றால் மலை. சேரநாடு மலைகளை மிகுதியாக உடைய நாடு. அம்பலம் என்பது ஊரின் பெயர்.

சங்ககால மருத்துவ மனைகள் இருந்த ஊர்களில் இதுவும் ஒன்று. சேரமான் கோட்டம்பலத்துத் துஞ்சிய மாக்கோதை இவ்வூரில் மருத்துவம் செய்துகொண்டான்.


</doc>
<doc id="158746" url="https://ta.wikipedia.org/wiki?curid=158746" title="சித்திரமாடம்">
சித்திரமாடம்

சங்ககாலத்தில் 'சித்திரமாடம்' என வழங்கப்பட்ட பகுதி இக்காலத்தில் மதுரையில் சித்திரைத்திருவிதி என மருவி வழங்கப்படுகிறது. 

பாண்டியன் சித்திரமாடத்துத் துஞ்சிய நன்மாறன் இப்பகுதியில் தன் இறுதிக் காலத்தைக் கழித்து உயிர் துறந்தான். 

இது சங்ககால மருத்துவ மனைகள் இருந்த ஊர்களில் ஒன்று.


</doc>
<doc id="158747" url="https://ta.wikipedia.org/wiki?curid=158747" title="வெள்ளியம்பலம்">
வெள்ளியம்பலம்

சங்ககாலப் பாண்டிய மன்னர்களுள் ஒருவன் பாண்டியன் வெள்ளியம்பலத்துத் துஞ்சிய பெருவழுதி எனப் பெயர் கொண்டுள்ளதால் தன் இறுதிக் காலத்தில் அவன் வெள்ளியம்பலத்தில் உயிர் நீத்தான் எனக் கொள்ளப்படுகிறது. இந்த வெள்ளியம்பல்லம் இக்காலச் சொக்கநாதர் கோயில் அன்று. சங்ககால அம்பலம். மருத்துவமனை எனக் காணமுடிகிறது.
வெள்ளியம்பலம் அல்லது இரஜத சபை எனப் பெயர் கொண்டது, மதுரை மீனாட்சியம்மன் கோவிலிலுள்ள நடராசர் சன்னிதியாகும். பிற தலங்களில் எல்லாம் இடக்காலைத் தூக்கி ஆடும் நடராசர் வெள்ளியம்பலத்தில் மட்டும் வலக்காலைத் தூக்கி ஆடும் நிலையில் காட்சி தருகிறார். வெள்ளியால் ஆன அம்பலம் (அரங்கம்) என்பதால் இவ்விடம் வெள்ளியம்பலம் எனப் பெயர் பெற்றது.
மீனாட்சி, சுந்தரேஸ்வரர் திருமணத்தைக் காணவந்த பதஞ்சலி முனிவரும் வியாக்கிரபாதர் முனிவரும் சிதம்பரம் நடராசனின் ஆனந்த தாண்டவத்தைக் காணாமல் உணவு உண்ண மறுக்க, சிவன் அவர்களுக்காகத் தனது ஆடிய கோலத்தை மதுரையில் காட்டியருளிய இடம் வெள்ளியம்பலம் எனக் கூறப்படுகிறது.

பிற தலங்களில் எல்லாம் இடக்காலைத் தூக்கி ஆடும் நடராசர் வெள்ளியம்பலத்தில் வலக்காலைத் தூக்கி ஆடுகிறார். நடனக் கலையைக் கற்ற பாண்டிய மன்னன் இராஜசேகர பாண்டியன், நடனமாடுவதில் உள்ள சிரமத்தை உணர்ந்தான். வெள்ளியம்பலத்தில் உள்ள நடராசர் ஒரு காலில் எப்பொழுதும் நின்றபடி ஆடுவதால் அவருக்குக் கால் வலிக்குமே என்று கருதி அவரிடம் காலை மாற்றி ஆடும்படி வேண்டிக் கொள்ள நடராசரும் அவனுக்காக இடதுகாலை ஊன்றி வலது காலைத் தூக்கி ஆடினதாகத் திருவிளையாடற் புராணம் கூறுகிறது.

மீனாட்சியை மணந்து மதுரைக்கு அரசனானதால் வெள்ளியம்பலத்தில் நடராசர் பத்துக் கரங்களிலும் ஆயுதங்களுடன் காணப்படுகிறார் என்ற கூற்றும் உள்ளது.


</doc>
<doc id="158749" url="https://ta.wikipedia.org/wiki?curid=158749" title="வகையிடலின் வகுத்தல் விதி">
வகையிடலின் வகுத்தல் விதி

நுண்கணிதத்தில் வகையிடலின் வகுத்தல் விதி அல்லது சுருக்கமாக வகுத்தல் விதி ("quotient rule") என்பது வகையிடல் விதிகளுள் ஒன்று. இரு வகையிடத்தக்கச் சார்புகளின் விகிதமுறு சார்பாக அமையும் சார்பின் வகைக்கெழுவைக் காணும் முறையை இவ்விதி தருகிறது. 

இவ்விதியின் கூற்று: 


இவ்விதியை இரண்டாம் வகைக்கெழுவிற்கும் நீட்டிக்கலாம்:

formula_1 என்பதை

என எடுத்துக் கொண்டு வகையிடலின் பெருக்கல் விதியையும் சங்கிலி விதியையும் பயன்படுத்தி இருமுறை வகையிட:

லைப்னிட்சின் குறியீட்டில்:




வகுத்தல் விதியைப் பயன்படுத்த:

இச் சார்பை அடுக்குக்குறி விதிகளையும் சங்கிலி விதியையும் பயன்படுத்திப் பின்வருமாறும் வகையிடலாம்:

ஒரு விகிதமுறு சார்பின் தொகுதியிலுள்ள சார்பும் பகுதியிலுள்ள சார்பும் தனித்தனியே வகையிட முடியாதவையாக இருந்தால் வகுத்தல் விதியைப் பயன்படுத்தி அச்சார்பை வகையிட முடியாது. ஆனால் அந்த விகிதமுறு சார்பு முழுமையாகத் தனியே வகையிடக் கூடியதாக இருக்குலாம்.

எடுத்துக்காட்டு:

formula_20 

இச்சார்பை formula_21 என எடுத்துக்கொண்டால் இதனை வகையிடுதல் சாத்தியமாகும். 

இதன் வகைக்கெழு,

ஆனால் இதே சார்பை, formula_23 இல் வகுத்தல் விதியைப் பயன்படுத்தி வகையிட முயன்றால், வரையறுக்கப்படாத மதிப்பே விடையாகக் கிடைக்கும். ஏனெனில் |"x"| இன் மதிப்பு "x" = 0 இல் வரையறுக்கப்படவில்லை.

தொகுதியில் formula_29 ஐக் கூட்டிக் கழிக்க,

வகைக்கெழுக்களின் வரையறைப்படி,

இந்த முற்றொருமையை formula_35 ஐப் பொறுத்து வகையிட:

வலப்புற வகையிடலுக்குச் சங்கிலி விதியைப் பயன்படுத்த:

வலப்புறம், பெருக்கிச் சுருக்க:


formula_41

பெருக்கல் விதியையும் சங்கிலி விதியையும் பயன்படுத்தி வகையிட,

தொகுதி, பகுதி இரண்டையும் formula_43 ஆல் பெருக்க வகையிடலின் வகுத்தல் விதி கிடைக்கிறது.



</doc>
<doc id="158751" url="https://ta.wikipedia.org/wiki?curid=158751" title="அல்பேயுவின் மகன் யாக்கோபு">
அல்பேயுவின் மகன் யாக்கோபு

அல்பேயுவின் மகனான புனித யாக்கோபு (Ἰάκωβος, பண்டைய கிரேக்கத்தில் "Iakōbos") என்பவர் இயேசு கிறித்துவின் பன்னிரு திருத்தூதர்களுள் (அப்போஸ்தலர்களுள்) ஒருவர். இவர் அல்பேயுவின் மகன் யாக்கோபு என்றே அனைத்து ஒத்தமை நற்செய்தி நூல்களிலும் உள்ள திருத்தூதர்களின் பட்டியலில் அழைக்கப்படுகின்றார்.

இவரைப்பற்றி விவிலியத்தில் அதிகம் இடம் பெறவில்லை. இவர் புதிய ஏற்பாட்டில் நான்கு முறை மட்டுமே குறிக்கப்படுகின்றார். செபதேயுவின் மகன் யாக்கோபுவிடமிருந்து பிரித்துக்காட்ட இவர் சிரிய யாக்கோபு அல்லது சின்ன யாக்கோபு என்று அழைக்கப்படுகின்றார். (மாற்கு 15:40) இப்பெயரே இவருக்கு பாரம்பரிய சுவடிகளிலும் உள்ளது.

மாற்கு நற்செய்தியாளரே முதன் முதலில் இவரை "அல்பேயுவின் மகன்" என திருத்தூதர்களைப் பட்டியல் இடும் போது அழைக்கின்றார். அவரும் ஒரே முறை தான் அழைக்கின்றார்.

மாற்கு நற்செய்தியில் இவர் அல்பேயுவின் மகன் லேவியின் அழைப்பு இடம் பெறுகின்றது. ஆயினும், லேவி திருத்தூதர்களின் பட்டியலில் இடம் பெறவில்லை. அவருக்கு பதில் அல்பேயுவின் மகன் யாக்கோபு இடம் பெறுகின்றார்.

மாற்கு நற்செய்தியாளர் மூன்று யாக்கோபுகளை விகுதியுடன் குறிப்பிடுகின்றார். அவர்கள், அல்பேயுவின் மகன் யாக்கோபு, செபதேயுவின் மகன் யாக்கோபு, இயேசுவின் சகோதரரான யாக்கோபு. பிற மூன்று இடங்களில் விகுதியற்று குறிக்கின்றார். அவர்கள் உறுமாற்றத்தின் போது ஒலிவ மலையில் உள்ள யாக்கோபு, கெத்சமணி தோட்டத்தில் இயேசுவோடு இருக்கும் யாக்கோபு, தொலையில் நின்று இயேசுவின் சிலுவையை உற்று நோக்கிக்கொண்டிருந்தவர்களுல் ஒருவரான மரியாவைக்குறிக்க "சின்ன யாக்கோபு, யோசே ஆகியோரின் தாயாகிய மரியா" என்னும் போதும்.

பேதுரு, அந்திரேயா, செபதேயுவின் மகன் யாக்கோபு மற்றும் அவரின் சகோத்ரர் யோவான் ஆகியோர் இயேசு கிறித்துவின் சீடராக அழைக்கப் பெற்றனர். இதன் பின்னர் மாற்கு நற்செய்தியில் உள்ள அல்பேயுவின் மகன் லேவியின் அழைப்பைப் போன்றே மத்தேயு இயேசுவின் அழைப்பை பெறுகின்றார். ஆனாலும் மத்தேயு "அல்பேயுவின் மகன்" என குறிக்கப்படவில்லை எனினும் மத்தேயுவும் லேவியைப்போல வரி தண்டினவராக குறிக்கப்படுகின்றார். மத்தேயு நற்செய்தியில் வரி தண்டினவரான மத்தோயுவும், அல்பேயுவின் மகன் யாக்கோபுவும் திருத்தூதர்கள் பட்டியலில் இடம் பெறுகின்றனர் .

மத்தேயு தனது நற்செய்தியில் யாக்கோபுவைக்குறிக்கும் போது, அவரின் உறவுவினர்களை வைத்தே பிரித்துக்காட்டுகின்றார். மத்தேயு மூன்று யாக்கோபுகளை தன் நற்செய்தியில் குறிப்பிடுகின்றார். அவர்கள் :

உறுமாற்றத்தின் போது இருந்த யாக்கோபு யோவான் சகோதரர் என குறிப்பிடப்படுகின்றார். கெத்சமணி தோட்டத்தில் இருந்தவர் அல்பேயுவின் மகனாக குறிப்பிடப்படுகின்றார். மேலும் தொலையில் நின்று இயேசுவின் சிலுவையை உற்று நோக்கிக்கொண்டிருந்தவர்களுல் ஒருவரான மரியாவைக்குறிக்க யாக்கோபு, யோசே ஆகியோரின் தாயாகிய மரியா என்னும் போதும் யாக்கோபுவுக்கு இவர் மாற்க்கை போல "சின்ன" என்னும் அடை மொழி இல்லமல் குறிக்கின்றார்.

புனித யாக்கோபு என்னும் பெயருடன் ஒருவர் சில கிறித்தவர்களோடு சேர்த்து கைது செய்யப்பட்டு பின்னர் ஏரோது மன்னனால் தலை துண்டிக்கப்பட்டு கொலை செய்யப்பட்டார் என திருத்தூதர் பணிகள் நால் குறிக்கின்றது. ஆனால் அது இவர் அல்ல எனவும், அது செபதேயுவின் மகன் யாக்கோபுவே எனவும் அறிஞர்கள் கொள்கின்றனர்.

இவர் பாரம்பரியப்படி எகிப்தில் மறைபணி ஆற்றும் போது சிலுவையில் அறையுண்டு கொல்லப்பட்டார் என்பது மரபு.


</doc>
<doc id="158757" url="https://ta.wikipedia.org/wiki?curid=158757" title="குதிரை மறம்">
குதிரை மறம்

குதிரைமறம் என்னும் துறைக்குறிப்பு தரப்பட்டுள்ள புறநானூற்றுப் பாடல்கள் ஐந்து உள்ளன. 



</doc>
<doc id="158758" url="https://ta.wikipedia.org/wiki?curid=158758" title="பாண்டிருப்பு திரோபதை அம்மன் கோயில்">
பாண்டிருப்பு திரோபதை அம்மன் கோயில்

கிழக்கு இலங்கையின் தென்பால் கல்முனைக்கு அருகில் பாண்டிருப்பு கிராமத்தில் பாண்டிருப்பு திரௌபதை அம்மன் ஆலயம் அமைந்துள்ளது. ஆகமம் சாராத முறையிலான பூசைகளைக் கொன்ட இவ்வாலயம் பாண்டவர்களையும் அவர்தம் பத்தினி பாஞ்சாலியையும் பக்திபரவசத்துடன் வழிபடும் மரபைக் கொண்டது.

15ஆம் நூற்றாண்டின் நடுப்பகுதியில் வட இந்தியாவின் கொங்கு நகரில் இருந்து வைணவ சமயத்தைப் பரப்பும் நோக்கில் தாதன் எனும் முனி இலங்கைக்கு வந்தார். இவர் மகாபாரத இதிகாசத்தை மக்கள் மத்தியில் முக்கியப்படுத்தி அதன் நிகழ்வுகளை சடங்காக நடித்துக்காட்டி வந்தார்.. இவர் மட்டக்களப்பின் தென்கோடியில் இருந்த நாகர்முனைக் கோவிலில் தங்கியிருந்து சமயபோதனை செய்வதை அறிந்துகொண்ட அந்நாளைய மட்டக்களப்புக்கான திக்கதிபரான எதிர்மன்னசிங்கன் (கி.பி 1539 - கி.பி-1583) அவரைச் சந்தித்து விபரமறிந்து வரவேற்றான். தாதனின் வேண்டுகோளின்படி பாண்டிருப்புக் கிராமத்தின் ஆலவிருட்சங்களும் கொக்கட்டி மரங்களும் நிறைந்த இடத்தை விட்ணு பாண்டவர் ஆகியோருக்கு ஆலயம் அமைக்க வழிசெய்தான்.

18 நாட்கள் நடைபெற்ற பாரதப்போரைக் குறிக்கும் வகையில் 18 நாட்கள் திருவிழா நடைபெறும். பாரதப் போரினதும் மகாபாரதத்தினதும் பல்வேறு நிகழ்வுகள் நிகழ்த்திக்காட்டப்படுவதுடனான சடங்குடன் கூடிய வணக்கமுறை நடைபெறும். இறுதி மூன்று தினங்களும் முறையே அருச்சுனன் பாசுபதம் பெறுதல்(தவநிலை) மற்றும் தீமிதிப்பு என்பன நடைபெறும்.


</doc>
<doc id="158760" url="https://ta.wikipedia.org/wiki?curid=158760" title="குறுங்கலி">
குறுங்கலி

குறுங்கலி என்னும் துறையில் அமைந்த பாடல்கள் எனப் புறநானூற்றில் ஐந்து பாடல்கள் உள்ளன. கடையெழு வள்ளல்களில் ஒருவனான பேகன் தன் மனைவி கண்ணகி எனபாளைத் திறந்து வேறொருத்தியோடு வாழ்ந்துவந்தான். இது தகாது என இடித்துரைத்து மனைவியுடன் சேர்ந்து வாழுமாறு வற்புறுத்தும் பாடல்கள் இவை. இந்தப் பாடல்கள் ‘தாபதநிலை’ என்னும் துறையின என்னும் குறிப்பும் குறுங்கலி என்பதனுடன் தரப்பட்டுள்ளது.

கலி என்பது துள்ளும் ஓசை. பாடல்கள் கண்ணகி துள்ளும் மனநிலை இல்லாதிருத்தலைக் குறிக்க இத் துறைப் பெயரை வைத்திருக்கிறார்கள். இது பெருந்திணையில் வரும் துறைகளில் ஒன்று. தொல்காப்பியம் அகத்திணையில் ஒன்றாறாகப் பெருந்திணையைக் காட்டுகிறது. பன்னிரு படலம், புறப்பொருள் வெண்பாமாலை ஆகிய இலக்கண நூல்கள் பெருந்திணையைப் புறத்திணையோடு சேர்த்துள்ளன. 

புறப்பொருள் வெண்பாமாலை பெருந்திணையை ஒருபாற் பெருந்திணை என்றும், இருபாற் பெருந்திணை என்றும் இரண்டு பிரிவுகளாக்கிக்கொண்டு சொல்லும்போது இருபாற் பெருந்திணையில் குறங்கலி என்னும் துறையைக் குறிப்பிடுகிறது. மனைவி விரும்பும்போது கணவன் வேறுபட்டிருக்கும் நிலையைக் கூறுவது குறுங்கலி எனக் குறிப்பிடுகிறது.


</doc>
<doc id="158772" url="https://ta.wikipedia.org/wiki?curid=158772" title="நாச்சியார்கோயில்">
நாச்சியார்கோயில்

நாச்சியார் கோவில் தமிழ்நாடு, தஞ்சாவூர் மாவட்டத்தில் கும்பகோணத்தில் இருந்து குடவாசல் செல்லும் வழியில் சுமார் பத்து கிலோமீட்டர் தொலைவில் தெற்கே இக்கோவில் அமைந்துள்ள ஒரு வைணவக் கோவில் ஆகும்.

இக்கோவில் ஐந்து ஏக்கர் நிலப்பரப்பில் எழுபத்து ஐந்து அடி உயரமுள்ள ஐந்து நிலையான ராஜகோபுரத்தையும் ஐந்து பிரகாரங்களையும் கொண்டதாகும்.

சோழர் காலத்தில் கட்டப்பட்ட வைணவ கோயில் இது ஒன்றுதான். கி.பி. ஐந்தாம் நூற்றாண்டில் கோச்செங்கட் சோழனால் கட்டப்பட்டது. இது ஒருமாடக்கோயில்(யானை ஏற முடியாத கோயில்). இந்த கோவில் 75 மீட்டர் உயரத்தில் அமைக்கப்பட்டுள்ளது. மூலவர் சந்நிதியை அடைய 21 படிகள் ஏறவேண்டும். இந்ததலத்தில் வஞ்சுளவல்லி தாயாருக்கே முதலிடம் எனவே நாச்சியார்கோயில் என அழைக்கப்பட்டது. மேதாவி என்னும் மகரிஷியின் தவப்பயனாய் வஞ்சுள மரத்தடியில் கிடைத்த குழந்தையே வஞ்சளவல்லி ஆவார். வஞ்சளவல்லி பருவகாலம் வந்தபோது எம்பெருமான் தன் ஐந்து அம்சமான சங்கர்ஷணன், ப்பிரத்யும்னன், அநிருத்தன், புருஷோத்தமன் ஐந்து உருவங்களாகி மகரிஷி குடிலுக்கு சென்று விருந்துண்டு கைக்கழுவும் போது நீர் கொடுத்த வஞ்சளவல்லி கைப்பிடிக்க கோபம் கொண்ட மகரிஷி சாபம் கொடுக்க இருந்த நேரத்தில் ஐவர் ஒருவராகி வஞ்சளவல்லியை கரம் பிடித்து மகரிஷியை ஏறிட்டு இரந்து நின்ற கோலத்தில் காட்சி தந்தார். இதே கோலத்தில் கருவறையில் காட்சி தருகிறார்.

 ராஜகோபுரத்தைக் கடந்து உள்ளே செல்லும்போது தூண் மண்டபம் உள்ளது. அதனை அடுத்து படிகளில் ஏறிச்சென்று மூலவர் கருவறையை அடையலாம். மூலவர் கருவறைக்கு இடது புறம் உள்ள நாச்சியார்கோயில் கல் கருடன் சேவை புகழ்பெற்றதாகும். இந்த விழா வருடத்தில் மார்கழி மற்றும் பங்குனி மாதங்களில் நடைபெறும். இந்த நிகழ்வின் பொழுது 4 டன் எடையுள்ள கல்லினால் செய்யப்பட்ட கருடாழ்வார் வீதிஉலா நடைபெறும். இதன் சிறப்பு என்னவெனில் இத்தனை எடையுள்ள சிலையை முதலில் 4 பேரும் பின்னர் 8,16,32,64 கடைசியாக 128 பேர் தூக்குவர் . முதலில் வெறும் 4 பேரால் தூக்க முடிந்த அதே சிலையை கோவிலை விட்டு வெளியே வரும்பொழுது 128 பேர் இல்லாவிடில் தூக்கமுடியாது. இதுவே இக்கோவிலின் அதிசய சிறப்பாக கருதப்படுகிறது. நிகழ்ச்சி முடிவில் சிலையை மீண்டும் கோவிலுக்குள் எடுத்து செல்லும் பொழுது சிலை தூக்குவோரின் எண்ணிக்கை 128, 64, 32, 16,8 என குறைந்து இறுதியில் 4 பேர் மட்டும் சிலையை கோவிலுக்குள் எடுத்துச்செல்வர்.


</doc>
<doc id="158786" url="https://ta.wikipedia.org/wiki?curid=158786" title="நஜீப் அப்துல் மஜீத்">
நஜீப் அப்துல் மஜீத்

முகமது நஜீப் அப்துல் மஜீத் ("Mohamed Najeeb Abdul Majeed", பிறப்பு: சனவரி 1, 1957) இலங்கை முசுலிம் அரசியல்வாதி ஆவார். இவர் 2012, செப்டம்பர் 18 இல் கிழக்கு மாகாணசபை முதலமைச்சராக ஐக்கிய மக்கள் சுதந்திரக் கூட்டணி சார்பில் தெரிவு செய்யப்பட்டு பெப்ரவரி 2015 வரை பதவியில் இருந்தார். மாகாண சபை முறை இலங்கையில் அறிமுகப்படுத்தப்பட்ட 25 ஆண்டு காலத்தில் முதலாவது முஸ்லிம் முதலமைச்சர் என்ற பெருமையை மஜீத் பெற்றார்.

1960-77 வரை மூதூர் தொகுதி நாடாளுமன்ற உறுப்பினராக இருந்த ஏ. எல். அப்துல் மஜீத்தின் மகனான நஜீப் கிண்ணியா மத்திய கல்லூரி, கம்பளை சாகிரா கல்லூரி, யாழ்ப்பாணம் சென். ஜோன் அக்காதமி ஆகியவற்றில் கல்வி கற்றார்.

நஜீப் பின்னர் கொழும்புக்கு இடம்பெயர்ந்து கப்பல் கம்பனி ஒன்றில் பணியாற்றினார். இவரது தந்தை 1987 நவம்பர் 14 இல் தமிழீழ விடுதலைப் புலிகள் என சந்தேகிக்கப்படுபவர்களால் படுகொலை செய்யப்பட்டார். அதன் பின்னர் நஜீப் கிண்ணியா திரும்பி தந்தையின் அரசியலை முன்னெடுத்தார்.

நஜீப் 1989 நாடாளுமன்றத் தேர்தலில் இலங்கை சுதந்திரக் கட்சியின் வேட்பாளராக திருகோணமலை மாவட்டத்தில் போட்டியிட்டுத் தோல்வியடைந்தார். 1993 ஆம் ஆண்டில் உள்ளூராட்சி சபைத் தேர்தலில் போட்டியிட்டு, கிண்ணியா பிரதேச சபையின் தலைவராகத் தேர்தெடுக்கப்பட்டார். சிறீலங்கா முஸ்லிம் காங்கிரசு கட்சியில் 1994 ஆம் ஆண்டில் இணைந்து 1994 நாடாளுமன்றத் தேர்தலில் திருகோணமலை தொகுதியில் போட்டியிட்டு வெற்றி பெற்று நாடாளுமன்றம் சென்றார். 2000 தேர்தலில் மக்கள் கூட்டணியில் போட்டியிட்டு வெற்றி பெற்றார். 2000 ஆம் ஆண்டு தபால் தந்தி, தொலைத் தொடர்பு ஆகிய துறைகளின் துணை அமைச்சராக நியமிக்கப்பட்டார்.

2001 இல் முசுலிம் காங்கிரசுக்கும் மக்கள் கூட்டணிக்கும் இடையயான உறவுகள் முறிவடைந்ததை அடுத்து முசுலிம் காங்கிரசு ஐக்கிய தேசிய முன்னணியுடன் இணைந்தது. நஜீப் 2001 தேர்தலில் போட்டியிட்டு தோல்வியடைந்தார். 2004 தேர்தலில் முசுலிம் காங்கிரசு தனித்துப் போட்டியிட்டதில் திருகோணமலைத் தொகுதியில் நஜீப் வெற்றி பெற்று மீண்டும் நாடாளுமன்றம் சென்றார். முசுலிம் காங்கிரசினுள் இடம்பெற்ற உள் முரண்பாடுகள் காரணமாக 2004 மே 30 இல் நஜீப் கட்சியில் இருந்து வெளியேற்றப்பட்டார். 2004 அக்டோபரில் நஜீப் திருகோணமலை மாவட்டத்துக்கான புனர்வாழ்வு மற்றும் அபிவிருத்தி அமைச்சராக நியமிக்கப்பட்டார். நஜீப் பின்னர் ஏ. எல். எம். அதாவுல்லா தலைமையிலான தேசிய காங்கிரசு கட்சியிலும், பின்னர் ரிசாத் பதியுதீன் தலைமையிலான அகில இலங்கை மக்கள் காங்கிரசு கட்சியிலும் இணைந்தார். 2007 இல் மீண்டும் இலங்கை சுதந்திரக் கட்சியில் சேர்ந்து. கூட்டுறவுத்துறை அமைச்சராகவும், உள்ளூராட்சி மற்றும் மாகாண சபைகளின் துணை அமைச்சராகவும் நியமிக்கப்பட்டு 2010 ஆம் ஆண்டு வரை அந்தப் பொறுப்பில் இருந்தார்.

நஜீப் 2010 தேர்தலில் ஐக்கிய மக்கள் சுதந்திரக் கூட்டணி சார்பில் போட்டியிட்டுத் தோல்வியடைந்தார். இவர் பின்னர் திருகோணமலை மாவட்டத்துக்கான சனாதிபதி ஒருங்கிணைப்பாளராகவும், மூதூர் தொகுதி சுதந்திரக் கட்சியின் அமைப்பாளராகவும் நியமிக்கப்பட்டார்.

2015 நாடாளுமன்றத் தேர்தலில் ஐமசுகூ வேட்பாளராக திருகோணமலை மாவட்டத்தில் போட்டியிட்டு 4,877 வாக்குகள் பெற்றுத் தோல்வியடைந்தார்.

2012, செப்டம்பர் 8 இல் இடம்பெற்ற மாகாணசபைத் தேர்தலில் திருகோணமலை மாவட்டத்தில் ஐக்கிய மக்கள் சுதந்திரக் கூட்டணியின் சார்பில் போட்டியிட்டு 11,726 விருப்பு வாக்குககளைப் பெற்று மாகாண சபைக்கு உறுப்பினராக தெரிவானார். சுதந்திரக் கூட்டணி 15 இடங்களைக் கைப்பற்றிய நிலையில், சிறீலங்கா முஸ்லிம் காங்கிரசின் ஆதரவுடன் ஆட்சியைக் கைப்பற்றியது. அப்துல் மஜீத் கிழக்கு மாகாண முதலமைச்சராகத் தெரிவு செய்யப்பட்டார். முசுலிம் காங்கிரசுடன் சுதந்திரக் கூட்டணி செய்து கொண்ட ஒப்பந்தத்தின் அடிப்படையில் இரண்டரை ஆண்டுக் காலப் பதவியின் பின்னர் பெப்ரவரி 2015 இல் இவர் பதவி விலகினார். பதிலாக முசுலிம் காங்கிரசின் ஹாபிஸ் நசீர் அகமது கிழக்கு மாகாணத்தின் 3-ஆவது முதலமைச்சராக 2015 பெப்ரவரி 6 இல் நியமிக்கப்பட்டார்.


</doc>
<doc id="158790" url="https://ta.wikipedia.org/wiki?curid=158790" title="இடலை எண்ணெய்">
இடலை எண்ணெய்

இடலை எண்ணெய் ("Olive oil") என்பது ஐரோப்பிய இடலை என்ற மரத்தின் விதையில் இருந்து பிழிந்தெடுக்கப்படும் எண்ணெய் ஆகும். ஐரோப்பிய இடலை என்பது நடுநிலக் கடல் வடிப்பகுதியில் வளரும் "Olea europaea" என்னும் தாவரவியல் பெயர் கொண்ட மரமாகும். இம்மரத்தின் பழவிதைகளிலிருந்து இடலை எண்ணெய் எடுக்கப்படுகிறது. இது பிறமொழிகளில் ஒலிவ எண்ணெய், சைத்தூன் எண்ணெய் போன்ற பெயர்களால் அழைக்கப்படுகின்றது. வேதிச்செயல்களின் மூலமாகவோ, அரவை இயந்திரங்களின் மூலமோ ஐரோப்பிய இடலை விதைகளிலிருந்து இடலை எண்ணெய் பிரித்தெடுக்கப்படுகிறது. இது சமைப்பதற்கும், அழகு சாதனப் பொருள்களிலும், மருந்துப் பொருள்களிலும், எண்ணெய் விளக்குகளில் எரிபொருளாகவும் பயன்படுகின்றது.

உடலில் கொலஸ்ட்ராலின் விளைவைக் கட்டுப்படுத்தவும், இதயத்திற்கு ஏற்ற எண்ணெயாகவும் இருப்பதால் உணவுப் பொருள்களில் அதிகம் பயன்படுத்தப்படுகிறது. புற்றுநோயைக் கட்டுப்படுத்தக்கூடியது என ஆய்வு முடிவுகள் தெரிவிக்கின்றன. உலகம் முழுவதும் இவ்வெண்ணெய், மத்தியதரைக் கடல் பகுதிகளில் அதிக அளவில் பயன்படுத்தப்படுகிறது. குறிப்பாக, இத்தாலி, கிரேக்கம், போர்த்துகல், துனீசியா, மொரோக்கோ ஆகிய நாடுகள் இதனை அதிகளவில் தயாரிக்கின்றன. மேலும், கிறித்தவ, யூத, இசுலாமிய பண்பாட்டிலும் இது முக்கியப் பங்கு வகிக்கிறது.

ஆசியா மைனர் மற்றும் பண்டைய கிரேக்கத் தாயகமாகக் கொண்டது ஐரோப்பிய இடலை மரம். எப்பொழுது இப்பகுதியில் பயிரிடப்பட்டது என்பது தெரியவில்லை. இப்பழக்கொட்டைகள் கி.மு. 8000 ஆண்டுகளுக்கு இப்பகுதியில் புதிய கற்கால மனிதர்களால் சேகரிக்கப்பட்டுப் பயன்படுத்தப்பட்டதாகக் கண்டறிந்துள்ளனர். கி.மு. 6000 த்தில் ஆசியாமைனர் பகுதியிலும் கி.மு. 4000 த்தில் லாவண்டைன் கடற்கரையிலிருந்து சினாய் தீபகற்பம் வரை பரவியுள்ள தற்போதைய துருக்கிப் பகுதிகளிலும், கி.மு 3000 த்தில் மெசபடோமியாவின் சில பகுதிகளிலும் ஆலிவ் மரங்கள் விளைவிக்கப்பட்டன.

இதன் இலை மேற்புறம் கரும் பச்சை வண்ணத்திலும் அடிப்புறம் வெளிர் பச்சை நிறத்திலும் இருக்கும். கனியின் நடுவில் கடினமான விதையும் சுற்றி திடமான சதைப் பகுதியும் இருக்கும். கனிகள் உருண்டை, நீளுருண்டை எனப் பலவடிவில் இருக்கும்.காய் பச்சை நிறத்திலும், கனிந்த பின் பழுப்பு, சிவப்பு அல்லது கறுப்பு நிறத்திலுமிருக்கும். இலைகளிலும் எண்ணெய்ச் சத்து அதிகம்.

இடலை எண்ணெய் உற்பத்தியில் ஸ்பெயின், இத்தாலி, கிரேக்கம் ஆகிய மூன்று நாடுகள் உலகளவில் முதல் மூன்று இடத்தை வகிக்கின்றன. இந்த மூன்று நாடுகளும் சேர்ந்து உலகின் 75% இடலை எண்ணெயை உற்பத்தி செய்கின்றன.

சமையலுக்கும், உடல் நலம் பேணுவதற்கும், அழகு ஒப்பனைக்கும் பயன்பட்ட ஆலிவ் எண்ணெய் பண்டைக்காலத்திலிருந்தே சமய மரபுகளிலும் பயன்படுத்தப்பட்டு வந்துள்ளது.


இடலைப் பழத்திலிருந்து எண்ணெய் பிழிந்தெடுக்கப்பட்டதைப் பதிவு செய்துள்ள முதல் நூல் விவிலியம் ஆகும். இசுரயேல் மக்கள் எகிப்திலிருந்து விடுதலையடைந்து, வாக்களிக்கப்பட்ட நாடு நோக்கிப் பயணம் செய்த காலத்தில், அதாவது கி.மு. 13ஆம் நூற்றாண்டில், இவ்வாறு இடலை எண்ணெய் பிழிந்தெடுக்கப்பட்டது.
"விளக்குக்காகப் பிழிந்த தூய்மையான ஒலிவ எண்ணெய் கொண்டுவரப்பட வேண்டுமென்று இசுரயேல் மக்களுக்கு நீ கட்டளையிடுவாய். சந்திப்புக் கூடாரத்தில், உடன்படிக்கைப் பேழைக்கு முன்னுள்ள தொங்குதிரைக்கு வெளியே, அணையாவிளக்கு எரிந்துகொண்டிருக்கட்டும்." (விடுதலைப் பயணம் 28:20-21)

எருசலேம் கோவிலிலும் திருவிளக்குகளுக்கான எரிபொருளாக இடலை எண்ணெய் பயன்பட்டது. "தூய்மையான ஒலிவ எண்ணெய்" என்பது கனிந்த ஒலிவப் பழங்களைப் பிழிந்து நேரடியாகப் பெறப்பெட்ட எண்ணெயைக் குறிக்கும். இத்தகைய "தூய்மையான" எண்ணெய்தான் கோவிலில் பயன்படுத்தப்பட்டது. அந்த எண்ணெய் பெரிய கலங்களில் வைத்து பாதுகாக்கப்பட்டது.

விவிலியக் காலத்தில் நடந்ததுபோல, இன்றும் யூதர்கள் ஹனுக்கா விழாக் கொண்டாட்டத்தின்போது இடலை எண்ணெய்க் கலனை நினைவுகூர்கின்றனர்.

இசுரயேலின் அரசருக்குத் திருப்பொழிவு அளிப்பதற்கு இடலை எண்ணெய் பயன்படுத்தப்பட்டது.
"சாமுவேல் எண்ணெய் நிறைந்த கொம்பை எடுத்து தாவீதின் சகோதரர் முன்னிலையில் அவனைத் திருப்பொழிவு செய்தார். அன்றுமுதல் ஆண்டவரின் ஆவி தாவீதின் மேல் நிறைவாக இருந்தது." (1 சாமுவேல் 16:13)


கிறித்தவ சபைகளுள் குறிப்பாக கத்தோலிக்க சபையும் மரபுவழித் திருச்சபையும் அருட்சாதனங்களை வழங்குவதில் இடலை எண்ணெயைப் பயன்படுத்துகின்றன. திருமுழுக்குப் பெறுவோரைத் தயாரிக்கும் சடங்கில் "புகுமுகச் சடங்கு" எண்ணெய், திருமுழுக்கு வழங்கியபின் "பரிமள எண்ணெய்" ஆகியவை இடலை எண்ணெய் ஆகும்.

உறுதிப்பூசுதல் அருட்சாதனம் வழங்கும்போது பயன்படும் எண்ணெயும் இடலை ண்ணெய்தான். அதுபோலவே, குருப்பட்ட அருட்சாதனம், மற்றும் நோயில் பூசுதல் என்னும் அருட்சாதனம் வழங்குவதற்கும் ஒலிவ எண்ணெய் பயன்டுகிறது.

அருட்சாதனங்கள் தவிர, அருட்கருவிகளாகக் கருதப்படும் சில சமயச் சடங்குகளிலும் இடலை எண்ணெய் பயன்படுகிறது. கோவிலையும் கோவில் பீடத்தையும் அர்ச்சிக்கும் சடங்குக்கு ஒலிவ எண்ணெய் பயன்படுகிறது.

மரபுவழித் திருச்சபைகளில் கோவில் விளக்குகளை எரிக்க ஒலிவ எண்ணெய் பயன்படுகிறது. அதுபோலவே வீட்டில் இறைவேண்டல் செய்யும்போதும், கல்லறையில் செபம் நிகழ்த்தும்போதும் ஒலிவ எண்ணெய் விளக்குகளைப் பயன்படுத்துகின்றனர். தவக் காலத்தின்போது ஒலிவ எண்ணெய் சமையலில் பயன்படுத்தாமல் விரதம் மேற்கொள்கின்றனர். திருவிழாக்களும் ஞாயிறு கொண்டாட்டமும் இவ்விரதத்திற்கு விதிவிலக்குகள்.


திருக்குரான் இடலை (சைத்தூன்) பற்றி உயர்வாகப் பேசுகிறது:
அல்லாஹ் வானங்கள் பூமிக்கு ஒளி (ஏற்படுத்துபவன்) அவன் (ஏற்படுத்தும்) ஒளிக்கு உவமை விளக்கு வைக்கப்பட்டுள்ள மாடம் போன்றதாகும். அவ்விளக்கு ஒரு கண்ணாடி(க் குவி)யில் இருக்கிறது; அக் கண்ணாடி ஒளிவீசும் நட்சத்திரத்தைப் போன்றதாகும். அது பாக்கியம் பெற்ற ஜைத்தூன் மரத்தி(ன் எண்ணெயி)னால் எரிக்கப் படுகிறது. அது கீழ்த்திசையை சேர்ந்ததுமன்று; மேல்திசையை சேர்ந்ததுமன்று. அதனை நெருப்புத் தீண்டாவிடினும், அதன் எண்ணெய் ஒளி வீச முற்படும், (இவை எல்லாம் சேர்ந்து) ஒளி மேல் ஒளியாகும். அல்லாஹ் தான் நாடியவரை தன்னுடைய ஒளி (என்னும் சத்தியப்பாதை)யின் பால் நடத்திச் செல்கிறான். மனிதர்களுக்கு இத்தகைய உவமைகளை அல்லாஹ் தெளிவுபடுத்துகிறான். அல்லாஹ் யாவற்றையும் நன்கு அறிபவன். (24:35)

மேலும், அதில் கூறப்படுவது:
அத்தியின் மீதும், ஒலிவத்தின் (ஜைத்தூன்) மீதும் சத்தியமாக-
“ஸினாய்” மலையின் மீதும் சத்தியமாக-
மேலும் அபயமளிக்கும் இந்த (மக்கமா) நகரத்தின் மீதும் சத்தியமாக-
திடமாக, நாம் மனிதனை மிகவும் அழகிய அமைப்பில் படைத்தோம்.(95:1-4)



</doc>
<doc id="158796" url="https://ta.wikipedia.org/wiki?curid=158796" title="பருநடு நீளுருண்டை">
பருநடு நீளுருண்டை

பருநடு நீளுருண்டை அல்லது தட்டைக் கோளவுரு (oblate spheroid) என்பது நீள்வட்டத்தின் சிற்றச்சை (சிறிய அச்சை)ச் சுழல் அச்சாகக் கொண்டு சுழற்றினால் பெறும் நீளுருண்டை. அச்சு முனைவழியாகச் செல்லும் சுற்றளவை விட, அச்சுக்குச் செங்குத்தான திசையில், அச்சைச் சரிசமமமாக வெட்டும் பகுதியில் அமைந்த நடுவளையத்தின் சுற்றளவு பெரியதாக இருக்கும். இதனால் இதற்குப் பருநடு நீளுருண்டை என்று பெயர். இது பூசணிக்காய் போல் இருப்பதால் "பூசணி நீளுருண்டை" என்றும் கூறலாம். இதற்கு மாறாக ஒரு நீள்வட்டத்தின் பெரிய அச்சைச் (பேரச்சைச்) சுழலச்சாகக் கொண்டு சுழற்றிப்பெறும் நீளுருண்டை இளைநடு நீளுருண்டை (prolate spheroid) எனப்படும். 

எல்லா நீளுருண்டைகளையும் விளக்குவதைப் போல இந்த பருநடு நீளுருண்டையையும் அதன் அச்சு நீளங்களைக் கொண்டு விளக்கலாம். பொதுவாக ஒரு நீளுருண்டைக்கு மூன்று செங்குத்தான அச்சுகள் இருக்கும். இந்தப் பருநடு நீளுருண்டையில் நடுவளையத்தை தொடும் இரு செங்குத்தான பேரச்சுகளின் அரைநீளங்களும் ஒரே அளவாக இருக்கும்; மூன்றாவது அச்சான சுழலச்சின் அரைநீளம் அவற்றைவிடச் சிறியதாக இருக்கும்.

பருநடு நீளுருண்டைக்குச் சிறந்த எடுத்துக்காட்டு புவி ஆகும் (மேற்பரப்பு மலைமடுக்களுடன் இருப்பதை நீக்கிப் பார்த்தால்). பூசணிக்காயும் ஏறத்தாழ பருநடு நீளுருண்டை வடிவினதே. புவியின் சுழலச்சின் முனைகளைத் தொட்டுச் செல்லும் வளயத்தின் நீளம், புவியின் நடுவட்டத்தின் (நில நடுவரையின்) சுற்றளவைவிட மிகவும் சிறிதளவே குறைவாக இருக்கும்.
ஒரு நீள்வட்டத்தின் சிற்றச்சு b, அதன் பேரச்சு a ஐ விடச் சிறியதாக இருக்கும். "b < a". இப்படியான பருநடு நீளுருண்டையின் மேற்பரப்பைக் கீழ்க்காணுமாறு வருவிக்கலாம்:

பருநடு நீளுருண்டை "Oz" என்னும் கோட்டை அச்சாகக்கொண்டு சுழற்றிப் பெறும் திண்மம். இதில் "e" என்பது மையவிலகுமை அல்லது மைய விலகெண் (eccentricity). (நீளுருண்டை என்னும் கட்டுரையைப் பார்க்கவும். இந்த வாய்பாட்டை வுல்பிரம் தளத்தில் காணலாம்).

பருநடு நீளுருண்டையின் "உயரக்கிடை விகிதம்" என்பது, "b" : "a" ஆகும். இது சுழலச்சின் அரை நீளத்துக்கும் நடுவளையத்தின் விட்டத்தின் அரைநீளத்துக்கும் இடையேயான விகிதம். 

"தட்டைமை" அல்லது "தட்டைமம்" (flattening அல்லது oblateness) "f" என்பது நடுவளைய விட்ட அரைநீள-அச்சுமுனைவளைய அரைநீள வேறுபாட்டுக்கும், நடுவளைய விட்டத்தின் அரைநீளத்துக்கும் இடையே உள்ள விகிதம் ஆகும்:

ஏறத்தாழ பருநடு நீளுருண்டை வடிவத்திலேயே புவியும் பற்பல கோள்களும் உள்ளன (மேற்பரப்பில் உள்ள மலை மடுக்களைத் தவிர்த்துப்பார்த்தால்). புவியின் நடுவளைய விட்டத்தின் அரை நீளமும் சுழலச்சின் அரை நீளமும் ஏறத்தாழ ஒரே அளவுடையனவே (புவியின் "a" = 6378.137 கி.மீ.ம, "b" ≈ 6356.752 கி.மீ, இதன் உயரக்கிடை விகிதம் 0.99664717, தட்டைமை அல்லது தட்டைமம் 0.003352859934). எனவே இது நிலப்படத்தை வரையும் பலரும் (நிலப்படவரைநர்) எடுத்துக்கொள்வது போல சீரான பருநடு நீளூருண்டை வடிவம் ஆகும்.



</doc>
<doc id="158805" url="https://ta.wikipedia.org/wiki?curid=158805" title="இளைநடு நீளுருண்டை">
இளைநடு நீளுருண்டை

இளைநடு நீளுருண்டை அல்லது நெட்டைக் கோளவுரு ( prolate spheroid) என்பது ஒரு நீள்வட்டத்தின் பேரச்சைச் (பெரிய அச்சைச்) சுழலச்சாகக் கொண்டு சுழற்றிப் பெறும் ஒரு நீளுருண்டை வடிவமாகும். எனவே முனையச்சின் அரை நீளம் நடு வளையத்தின் விட்டத்தின் அரைநீளத்தைவிடக் குறைவாக (இளைத்து) இருக்கும். இதன் வடிவம் வெள்ளரிக்காய் போல் இருப்பதால் வெள்ளரி நீளுருன்டை வடிவம் என்றும் கூறலாம். இந்த இளைநடு நீளுருண்டையோடு பருநடு நீளுருண்டையையும் ஒப்பிட்டுப்பார்க்கலாம். 

இளைநடு நீளுருண்டையைக் கணிதக்குறியீட்டில்,
இளைநடு நீளுருண்டையின் மேற்பரப்பளவு சுழலுரு நீளுருண்டை(spheroids) பக்கத்தில் விளக்கப்பட்டுள்ளது.

இளைநடு நீளுருண்டையின் கனஅளவு (பருவளவு): formula_4

வெள்ளரிக்காய் போல் உள்ள இந்த இளைநடு நீளுருண்டை வடிவில் வெவ்வேறான நடுவிட்ட-முனையச்சு விட்ட விகிதங்களில் பல பொருள்கள் உள்ளன. "அமெரிக்கக் கால்பந்து" என்னும் ஆட்டத்தில் பயன்படும் பந்தும், "இரகுபி" (rugby) பந்தாட்டத்தில் பயன்படும் பந்து போன்றவையும் இவ்வடிவத்தில் உள்ளவையே

கதிரவன் மண்டலத்தில் உள்ள கோள்களின் துணைக்கோள்கள் (அல்லது நிலாக்கள்) சிலவும் இந்த இளைநடு நீளுருண்டை வடிவில் உள்ளன.



</doc>
<doc id="158810" url="https://ta.wikipedia.org/wiki?curid=158810" title="சூழல் மண்டலம்">
சூழல் மண்டலம்

சூழல் மண்டலம் (ecosystem, இலங்கை வழக்கு: சூழற்றொகுதி) என்பது, ஒரு வரையறுக்கப்பட்ட பகுதியிலுள்ள உயிரற்ற இயற்பியல் கூறுகளுடன் ஒருமித்துச் செயற்படும் எல்லாத் தாவரங்கள், விலங்குகள், பூஞ்சைகள், நுண்ணுயிர்கள் ஆகியவற்றை உள்ளடக்கிய உயிரினங்களையும் இணைத்த ஒரு இயற்கை அலகு ஆகும். 

உலகில் உள்ள அனைத்து உயிரினங்களும் தாங்கள் வாழும் இடத்தின் சூழலைப் பொறுத்து, ஒன்றையொன்று சார்ந்து வாழ்கின்றன. ஒரு குறிப்பிட்ட இடத்தில் காணப்படும் உயிருள்ள இனங்களும், உயிரற்ற இயற்பியல் கூறுகளும், அவற்றிற்கிடையிலான இடைவினைகளும் இணைந்து சூழல் மண்டலம் எனப்படும். 

1930 ஆம் ஆண்டில் ரோய் கிளஃபாம் (Roy Clapham) என்பவர், சூழலின் இயற்பியல் மற்றும் உயிரியல் கூறுகளை அவற்றிடையேயான தொடர்புகளுடன் சேர்த்து ஓரலகாகக் கருதும்போது பயன்படுத்துவதற்காக "சூழல் மண்டலம்" என்பதற்குச் சரியான "ecosystem" என்னும் ஆங்கிலச் சொல்லை உருவாக்கினார். பின்னர் 1935 இல் ஆர்தர் டான்ஸ்லே (Arthur Tansley) என்னும் பிரித்தானியச் சூழலியலாளர், இச் சொல்லை, ஒரு குறிப்பிட்ட உயிரினத் தொகுதிக்கும், அவை வாழும் சூழலுக்கும் இடையே உருவாக்கப்பட்ட ஒரு ஊடுதொடர்பு முறைமையைக் (interactive system) குறிக்கப் பயன்படுத்தினார்.

உயிரினங்கள் அவை வாழும் சூழலில் உள்ள பிற கூறுகளுடன் தொடர்ச்சியான தொடர்புகளைப் பேணிவருகின்றன என்ற கருத்தே "சூழல் மண்டலம்" என்னும் கருத்துருவின் அடிப்படையாகும். சூழல் மண்டலங்களை எண்ணற்ற வழிகளில் வரையறுத்து விளக்க முடியும் என்பதுடன் எங்கெங்கெல்லாம் உயிரினங்களுக்கும் அவற்றின் சூழலுக்கும் இடையே தொடர்பு உள்ளதோ அவற்றையும் சூழல் மண்டல அடிப்படையில் விபரிக்க முடியும். எனவே எடுத்துக்காட்டாக, ஒரு வீடு போன்ற மிகச் சிறிய அலகையோ அல்லது ஒரு முழு நாட்டைப் போன்ற பெரிய அலகையோ எடுத்து அதனை ஒரு மனிதச் சூழ்நிலைமண்டலமாக விளக்க முடியும். 

சூழல் மண்டலம் உயிர்க் காரணிகள் மற்றும் உயிரற்ற காரணிகள் என்பவற்றைக் கொண்டு அமைக்கப்பட்டுள்ளது. 

சூழ்நிலை மண்டலத்தில் உயிரினங்கள் ஒன்றுடன் ஒன்று தொடர்பின்றி வாழ இயலாது. ஒவ்வொரு விலங்கும் தான் வாழும் இடத்தில் இருக்கும் மற்ற உயிரினங்களை உணவாகக் கொண்டு வாழ்கின்றன. நுகர்வோராக இருக்கும் உயிரினங்கள் நேரடியாகவோ அல்லது மறைமுகமாகவோ உற்பத்தியாளர்களான பச்சைத் தாவரங்களைச் சார்ந்துள்ளன. அதேவேளை பூச்சிகள், பறவைகள் போன்ற விலங்குகளின் துணையைக் கொண்டு சில தாவரங்களில் மகரந்தச் சேர்க்கை, வித்துக்கள் பரம்பல் போன்ற செயல்கள் நடைபெறுகின்றன.

சூரிய மண்டலத்தில் இருக்கும் அனைத்து உயிரினங்களும், தமது உயிர்வாழ்வுக்கு நேரடியாகவும், மறைமுகமாகவும் உயிரற்ற காரணிகளில் சார்ந்திருக்கின்றன. உயிரற்ற காரணிகளாவன: 

தாவரங்கள் தாங்களே தங்களுடைய உணவினை உருவாக்கிக்கொள்ளக் கூடியவையாக இருக்கின்றன. ஆயினும் அவை உணவை உருவாக்க மூலப் பொருட்களான நீர், ஒளி காபனீரொக்சைட்டு மற்றும் தாது உப்புக்கள் போன்ற உயிரற்ற காரணிகளையே முழுவதும் சார்ந்துள்ளன. 
விலங்குகள், தாவரங்கள் இறக்கின்ற பொழுது அவைகளின் உடல்கள் நுண்ணுயிர்களினால் சிதைமாற்றத்திற்கு (decomposition) உட்படுத்தப்படும்போது, கனிமச் சேர்வைகளாக மாற்றப்படும். இத்தகைய கனிமச் சேர்வைகள் தாவரங்கள் தமது உணவைத் தயாரித்துக் கொள்வதற்கு உதவுகின்றது.
இவ்வாறு உயிருள்ள மற்றும் உயிரற்ற பொருட்கள் இடையே "விரைவாக மாறுபட்டுக் கொண்டிருக்கும் ஒரு சமநிலை"' இடம் பெறுகிறது. இத்தகைய அமைப்பு முறையே சூழல் மண்டலம் அல்லது "சூழல் முறை" ஆகும்.



</doc>
<doc id="158821" url="https://ta.wikipedia.org/wiki?curid=158821" title="32 இருமம்">
32 இருமம்

32-இருமம் என்பது கணினி கட்டுமானத்தில், 32 இலக்க இருமங்களை அடிப்படையாகக் கொண்டு நினைவகங்களையும், தரவுகளையும் கொண்டுள்ள நுண்செயலிகளையும், நுண்கணினியும் இவ்வகையான கட்டுமானத்தில் இயங்கி வருகின்றவை 32-இருமம் கணினி எனவும் அதற்கு பயன்படுத்தப்படும் மென்பொருட்களும் இதனை அடிப்படையாகக் கொண்டு செயல்படும் மென்பொருட்களை, 32 - இரும மென்பொருள் (ஆங்கிலத்தில் 32 - bit application) என அழைப்பார்கள்.

இந்த 32-இருமத்தினாலான இன்டிசரினுடைய மதிப்பு, 0 முதல் 4 294 967 295 வரை இருக்கும். இவ்வாறு, ஒரு 32-இரும நினைவக முகவரி நுண்சயலியானது நேரடியாக 4 ஜிகாபைட் வரை நினைவகத்தில் இயக்க முடியும்.

நினைவகம், பிற எண்ணிமசுசுற்று பலகைகள், கணினி மின்/மின்னணு வடங்கள் என முக்கியமானவை அனைத்தும், 32-இரும கணியக் கட்டகத்தின், முதல் பத்தாண்டுகள் (the 1960s to the 1980s) விலை மிக்கதாக இருந்தன. Older
32-இரும முறை பயன்படுத்தப்பட்ட கட்டுமானங்களில் ஐ.பி.எம் நிறுவனத்தின் ஐபிஎம் சிஸ்டம்/360 வகை மிகவும் முன்னோடியானது, அதன்பிறகு டி.இ.சி. நிறுவனத்தின் வேக்ஸ் (VAX), மோட்டோரோலா நிறுவனத்தின் மோட்டோரோலா 68கெ, ஏ.ஆர். எம் கட்டுமானம், இன்டெல் நிறுவனத்தின் ஐஏ-32, மற்றும் ஸ்பார்க் (SPARC)32- இரும பதிப்பு, மிப்ஸ் கட்டுமானம் (MIPS architecture), பவர்பிசி (PowerPC), மற்றும் பிஏ-ரிஸ்க் (PA-RISC) கட்டுமானம் உள்ளிட்டவை 32 - இருமத்தை அடிப்படையாகக் கொண்டு வடிவமைக்கப்பட்டன.

எண்முறை படிமங்களில், 32-இருமம் என்பது 24-இருமம் வண்ணத்தின் ஆழத்தினையும், 8-இருமம் ஆல்பா கலவையையும் குறிக்கிறது.

32-இரும கோப்பு வடிவமானது, 32- இருமத்தை(அல்லது 4 பைட்டுகளை) அடிப்படையாகக் கொண்ட ஒரு இரும கோப்பு வடிவமாகும். எ.கா. மேம்படுத்தப்பட்ட மீக்கோப்பு வடிவம் (வின்டோசு மீக்கோப்பு வடிவம்).





</doc>
<doc id="158822" url="https://ta.wikipedia.org/wiki?curid=158822" title="குருதிநிணம்">
குருதிநிணம்

குருதிநிணம் "(hemolymph)" என்பது சில கணுக்காலிகளின் உடலில் காணப்படும் குருதி மற்றும் திசுவிடைத் திரவத்திற்கு இணையான ஒரு நீர்மம். பெரும்பாலும் குருதிநிணத்திற்கு என்று தனியாக குழாய்கள் எதுவும் கிடையாது. விலங்கின் உடற்குழி முழுதிலும் குருதி நிணம் நிறைந்திருக்கும். எல்லா செல்களும் குருதி நிணத்தால் சூழப்பட்டிருக்கும். குருதிநிணத்தில் உயிர்வளியைச் சுமந்து செல்லும் ஹீமோசயனின் என்ற நிறமி இருக்கும். தாமிரத்தைத் தன்னகத்தே கொண்ட இந்த நிறமி உயிர்வளியேற்றம் அடைந்த நிலையில் நீல நிறத்துடனும் உயிர்வளியில்லா நிலையில் நிறமற்றும் காணப்படும்.

சில சிற்றினங்கள் எதிரியால் தாக்கப்படும் போது குருதிநிணத்தைச் சிந்தி எதிரிகளைக் குழப்பமடையச் செய்து தங்களைக் காத்துக் கொள்கின்றன. 


</doc>
<doc id="158824" url="https://ta.wikipedia.org/wiki?curid=158824" title="தாபத நிலை">
தாபத நிலை

தாபதநிலை என்னும் துறையினவாகக் குறிக்கப்பட்ட பாடல்கள் புறநானூற்றில் மூன்று உள்ளன. மேலும் குறுங்கலி என்னும் துறையினவாகக் குறிக்கப்பட்ட ஐந்து பாடல்களும் தாபதநிலை எனக் கொள்ளத் தக்கவை என்னும் குறிப்பும் உள்ளது. இந்த ஐந்து பாடல்களும் கணவன் பேகன் பிரிந்து வாழ்வதை எண்ணி மனைவி கண்ணகி வாடுவதற்குப் பிறர் இரக்கம் காட்டும் பாடல்களாக உள்ளன. தாபதநிலை எனக் குறிப்பிடப்பட்ட மூன்று பாடல்களும் கணவன் இறந்த பின்னர் மனைவி கைமைக்கோலம் பூண்டு வாழும் பாங்கைக் கூறுகின்றன. மற்றும் தாபத வாகை என்னும் பெயர் தரப்பட்டுள்ள பாடல்கள் இல்லற வாழ்க்கைக்குப் பின்னர் துறவறம் மேற்கொண்டு வாழும் துறவு வாழ்க்கையின் வெற்றியைக் குறிப்பனவாக உள்ளன.



</doc>
<doc id="158830" url="https://ta.wikipedia.org/wiki?curid=158830" title="கையறுநிலை">
கையறுநிலை

கையறுநிலை என்னும் துறைக் குறிப்புடன் புறநானூற்றில் 41 பாடல்கள் உள்ளன. 

கை என்னும் சொல் ஆகுபெயராய் அதன் செயலைக் குறிக்கும். தலைவனை இழந்து செயலற்று நிற்பது ‘கையறுநிலை’. 

பாடிய பாடல்கள், பேணிய அரசனை இழந்த புலவர்கள் பாடியவை.




</doc>
<doc id="158851" url="https://ta.wikipedia.org/wiki?curid=158851" title="அண்ணா பல்கலைக்கழக உறுப்புக் கல்லூரிகள் மற்றும் வளாகங்கள் பட்டியல்">
அண்ணா பல்கலைக்கழக உறுப்புக் கல்லூரிகள் மற்றும் வளாகங்கள் பட்டியல்

தமிழ்நாட்டில் பொறியியல் மற்றும் தொழில்நுட்பக் கல்விகளுக்கான பல்கலைக்கழகமாக அண்ணா பல்கலைக்கழகம் செயல்பட்டு வருகிறது. இந்த அண்ணா பல்கலைக்கழகத்தின் கீழான சில உறுப்புக் கல்லூரிகள் தமிழ்நாட்டின் பல்வேறு இடங்களில் அமைக்கப்பட்டுள்ளன. அது குறித்த பட்டியல் இது.



</doc>
<doc id="158852" url="https://ta.wikipedia.org/wiki?curid=158852" title="செரு மலைதல்">
செரு மலைதல்

செருமலைதல் என்பது புறயானூற்றுப் பாடல்களுக்குத் தரப்பட்டுள்ள துறைகளில் ஒன்று. கோடை பாடிய பெரும்பூதனார் பாடிய ஒரே ஒரு பாடலுக்கு இத் துறைக் குறிப்பு உள்ளது. இது கரந்தைத் திணையில் வரும் துறைகளில் ஒன்று.

இலக்கியம்
இலக்கணம்


</doc>
<doc id="158859" url="https://ta.wikipedia.org/wiki?curid=158859" title="மலைத் தொடர்">
மலைத் தொடர்

ஒன்றுடன் ஒன்றாக இணைக்கப்பட்ட மலைகளின் தொடர்ச்சியே மலைத்தொடர் ("mountain range") எனப்படும். இவை இணைக்கப்பட்டிருந்தாலும் கட்டாயம் ஒரே வகைப் பாறையாலோ மண்ணாலோ ஆனவை எனக் கூற முடியாது. இவை புவித்தட்டுக்களின் நகர்வினாலும் எரிமலை வெடிப்பினாலும் உருவாகும். மலைத்தொடருக்குச் சிறந்த உதாரணமாக இமயமலைத் தொடரைக் குறிப்பிடலாம். மலைத்தொடர்கள் நிலத்தில் மட்டுமல்லாமல் ஆழ்கடலிலும் காணப்படும்.


உயரமான மலைத்தொடர்கள் காலநிலையில் பெரும் செல்வாக்கைச் செலுத்துகின்றன. இவை காற்று வீசும் திசையில் அதிக மழையையும் மற்றைய திசையில் மழையற்ற நிலமையையும் உருவாக்கும். அந்தீசு மலைத்தொடரின் கிழக்குப் பகுதியில் அதிக மழை கிடைப்பதும் மேற்குப்பகுதி பாலைவனமாய் இருப்பது இக்காரணியாலேயே.


</doc>
<doc id="158861" url="https://ta.wikipedia.org/wiki?curid=158861" title="அசிக்காடு ஊராட்சி">
அசிக்காடு ஊராட்சி

அசிக்காடு ஊராட்சி ("Asikkadu Gram Panchayat"), தமிழ்நாட்டின் நாகப்பட்டினம் மாவட்டத்தில் உள்ள குத்தாலம் வட்டாரத்தில் அமைந்துள்ளது. இந்த ஊராட்சி, பூம்புகார் சட்டமன்றத் தொகுதிக்கும் மயிலாடுதுறை மக்களவைத் தொகுதிக்கும் உட்பட்டதாகும். இந்த ஊராட்சி, மொத்தம் 7 ஊராட்சி மன்றத் தொகுதிகளைக் கொண்டுள்ளது. இவற்றில் இருந்து 7 ஊராட்சி மன்ற உறுப்பினர்களைத் தேர்ந்தெடுக்கின்றனர். 2011ஆம் ஆண்டு இந்திய மக்கள் தொகை கணக்கெடுப்பின்படி, மொத்த மக்கள் தொகை 2516 ஆகும். இவர்களில் பெண்கள் 1268 பேரும் ஆண்கள் 1248 பேரும் உள்ளனர். அசிக்காடு பூம்புகார் (சட்டமன்றத் தொகுதி) க்கு உட்பட்டது. முருகன் தோட்டம், செங்குடி ஆகிய ஊர்களை உள்ளடக்கிய ஊராட்சி ஆகும். கிழக்கில் கோவங்குடியும், மேற்கில் தேரழந்தூரும், வடக்கில் மல்லியமும், தெற்கில் செங்குடியும் உள்ளன. மயிலாடுதுறையிலிருந்து 10 கிலோ மீட்டர் தொலைவில் அமைந்துள்ளது. சுவர்ணகிரீசுவரர் ஆலயம் இந்தக் கிராமத்தின் நடுவில் அமைந்துள்ளது.

தமிழ்நாடு ஊரக வளர்ச்சி மற்றும் ஊராட்சித் துறையின் 2015ஆம் ஆண்டுத் தரவின்படி கீழ்க்கண்ட தகவல் தொகுக்கப்பட்டுள்ளது.
இந்த ஊராட்சியில் அமைந்துள்ள சிற்றூர்களின் பட்டியல்:


</doc>
<doc id="158870" url="https://ta.wikipedia.org/wiki?curid=158870" title="ஆ. கார்மேகக் கோனார்">
ஆ. கார்மேகக் கோனார்

கார்மேகக் கோனார் மதுரை அமெரிக்கன் கல்லூரியின் தமிழ்த் துறைத் தலைவராகத் திகழ்ந்தவர். தமிழிலக்கிய, இலக்கணத்தைக் கசடறக் கற்பிப்பதில் வல்லவர். தமிழறிஞர். சொற்பொழிவாளர். எழுத்தாளர்.

கார்மேகக் கோனார் 1889ஆம் ஆண்டில் இராமநாதபுரம் மாவட்டத்தில் உள்ள அகத்தாரிருப்பு என்னும் சிற்றூரில் பிறந்தவர்.

மதுரை அமெரிக்கன் கல்லூரியின் தமிழ்த் துறையில் 37 ஆண்டுகள் பணியாற்றி 1951ஆம் ஆண்டில் ஓய்வுபெற்றார். அங்கு இவரிடம் தமிழ் கற்றவர்களில் குறிப்பிடத்தக்க சிலர்:

இவர், சென்னைப் பல்கலைக் கழகப் பாடத்திட்டக் குழுவில் தொடர்ந்து 21ஆண்டுகள் தலைவராக இருந்தார்.

இவருக்கு மதுரையில் 1955ஆம் ஆண்டு சோமசுந்தர பாரதியார் தலைமையில் நடைபெற்ற விழாவில் செந்நாப்புலவர் என்னும் பட்டத்தை பி. டி. இராசன் வழங்கினார்.

இவர் பின்வரும் நூல்களை இயற்றி இருக்கிறார்:

கார்மேகர் 22-10-1957ஆம் நாள் மதுரையில் மறைந்தார்.


</doc>
<doc id="158871" url="https://ta.wikipedia.org/wiki?curid=158871" title="மயிலை சிவமுத்து">
மயிலை சிவமுத்து

மயிலை சிவ. முத்து என்னும் மயிலாப்பூர் சிவானந்த முத்துக்குமாரசாமி இசைப்பாடகர், தமிழ்நெறிக் காவலர், பேராசிரியர், மாணவர் மன்றத் தலைவர், சமூகத் தொண்டர், எழுத்தாளர், குழந்தைக் கவிஞர், இதழாளர் எனப் பன்முகத் தன்மை கொண்டவர்.

மயிலை சிவ. முத்து 1892ஆம் ஆண்டு சனவரித் திங்கள் 15ஆம் நாள் சென்னை மயிலாப்பூரில் வாழ்ந்த சிவானந்த முதலியாருக்கும் விசாலாட்சி அம்மையாருக்கும் இரண்டாவது மகனாகப் பிறந்தார்.

இவர் மயிலாப்பூரில் ஏழாம் வகுப்பு வரை பயின்றார். குடும்பச் சூழ்நிலை காரணமாக அக்கல்வி தடைபட்டது. பின்னர் 1904 ஆம் ஆண்டில் எழுப்பூரில் உள்ள சென்னை கைவினைக் கல்லூரியில் (தற்பொழுது கவின்கலைக் கல்லூரி, சென்னை) ஓவியம் கற்றச் சென்றார். தந்தையின் மறைவின் காரணமாக அக்கல்வியும் தடைபட்டது. சென்னை உயர் நீதிமன்ற அச்சகத்தில் அச்சுக் கோக்கும் பணியில் சேர்ந்தார். ஒழிந்த நேரத்தில் சிறு சிறு நூல்களைப் படித்துத் தன்னுடைய தமிழ் அறிவையும் ஆங்கில அறிவையும் வளர்த்துக்கொண்டார்.

இவர் இசைப் பாடகராக இருந்ததால் சென்னை சிவனடியார் திருக்கூட்ட நிகழ்ச்சிகளில் கலந்து கொள்ளும் வாய்ப்பைப் பெற்றார். அக்கூட்டத்தால் நிறுவப்பட்ட பால சைவ சபையில் சொற்பொழிவாற்றப் பழகினார். அங்கே தமிழறிஞர்களான ஆதிமூல முதலியார், மணி.திருநாவுக்கரசர் ஆகியவர்களின் நட்பைப் பெற்றார்.

திருநாவுக்கரசரிடம் தமிழ் பயின்று புலவர் தேர்வில் வெற்றி பெற்றார். இதனால் உயர் நீதிமன்ற அச்சகப் பணியிலிருந்து 1912ஆம் ஆண்டில் விலகினார். 1912-14ஆம் ஆண்டுகளில் ஆசிரியர் பயிற்சி பெற்றார்.

1914ஆம் ஆண்டில் சென்னை கொண்டியம்பதியில் சிவனடியார் கூட்டத்தாரால் நடத்தப்பட்டு வந்த சைவ ஆரம்பப் பாடசாலையில் தலைமையாசிரியராகத் தம் பணியைத் தொடங்கினார்.

1917ஆம் ஆண்டில் மயிலை சிவ.முத்து தம் ஆசிரியரான திருநாவுக்கரசரின் விருப்பத்திற்கிணங்க முத்தியால்பேட்டை உயர்நிலைப் பள்ளியில் தமிழாசிரியர் பணியை ஏற்றார். அங்கேயே தொடர்ந்து பணியாற்றி 1947ஆம் ஆண்டில் ஓய்வு பெற்றார்.

1931ஆம் ஆண்டில் மருத்துவர் தருமாம்பாள் தலைமையில் உருவாக்கப்பட்ட மாணவர் மன்றப் பணியில் தம்மை முழுமையாக ஈடுபடுத்திக் கொண்டார்.

1938ஆம் ஆண்டில் நடைபெற்ற முதல் இந்தித் திணிப்பு எதிர்ப்புப் போரில் ஈடுபட்ட தொண்டர்களுக்குத் தேவையான உதவிகளைச் செய்தார்.

மருத்துவர் தருமாம்பாள் தலைவராக இருந்த தாய்மார்கள் கழகத்தில் திருக்குறள் தொடர் வகுப்புகளை நடத்தினார்.

1957ஆம் ஆண்டில் மருத்துவர் தருமாம்பாள் மறைவுக்குப் பிறகு மயிலை சிவ. முத்து மாணவர் மன்றத்தின் தலைவர் ஆனார். அப்பொழுது, நாளடைவில் சென்னையில் வாழ்ந்த மாணவர்களிடையே கலை நலமும், கல்வி வளமும் பெருகக் கலைப்போட்டிகளை நடத்தினார். உயர்நிலைப் பள்ளி முதல் கல்லூரி வரை பயின்ற மாணவர்களுக்கு முன் மாதிரித் தமிழ்த் தேர்வுகளை மாநில அளவில் நடத்தினார்.

1961ஆம் ஆண்டில் மாணவர் மன்றத்தின் சார்பில் நித்திலக்குவியல் என்னும் இதழைத் தொடங்கினார். அவ்விதழின் ஆசிரியராக இருந்தார். மாணவர் மன்றத்திற்கென சொந்தக் கட்டிடம் கட்டினார். அம்மன்றத்தின் சார்பில் 1963ஆம் ஆண்டில் தொடக்கப்பள்ளி ஒன்றைத் தொடங்கி நடத்தினார்.


மயிலை சிவ. முத்து 1968 – சூலை 6ஆம் நாள் சென்னையில் இயற்கை எய்தினார்.


</doc>
<doc id="158874" url="https://ta.wikipedia.org/wiki?curid=158874" title="மனித வறுமைச் சுட்டெண்">
மனித வறுமைச் சுட்டெண்

மனித வறுமைச் சுட்டெண் என்பது ஒரு நாட்டில் காணப்படும் வாழ்க்கைத்தரத்தைக் குறிப்பிட பயன்படுத்தப்படும் ஒரு சுட்டியாகும். இது ஐக்கிய நாடுகள் சபையால் மனித அபிவிருத்திச் சுட்டெண்ணுக்கு நிரப்பியாக பயன்படுத்தப்படுகிறது. 1997ல் வெளியிடப்பட்ட மனித அபிவிருத்தி அறிக்கையிலேயே இது முதன்முதலில் பயன்படுத்தப்பட்டது. அபிவிருத்தியடைந்த நாடுகளில் மனித அபிவிருத்திச் சுட்டெண்ணிலும் பார்க்க, சிறந்த முறையில் வறுமை நிலையை இதன் மூலம் அளவிடலாம் எனக் கருதப் படுகிறது. 2010ல் இச்சுட்டிக்குப் பதிலாக பல்பரிமாண வறுமைச் சுட்டெண் எனும் புதிய சுட்டெண்ணை ஐக்கிய நாடுகள் அறிமுகப்படுத்தியது.

மனித வறுமைச் சுட்டெண்ணின் அளவுகோல்களாக மனித அபிவிருத்திச் சுட்டெண்ணில் பயன்படுத்தப்படும் மூன்று காரணிகளே இதற்கும் பயன்படுத்தப்படுகிறது. அவையாவன: ஆயுள் எதிர்பார்ப்பு, அறிவு மற்றும் வாழ்க்கைத்தரப் பண்பு ஆகியனவாகும். மனித வறுமைச் சுட்டெண் அபிவிருத்தியடைந்துவரும் நாடுகளுக்குத் தனியாகவும் (HPI-1), தெரிவுசெய்யப்பட்ட உயர்வருமானம் பெறும் நாடுகளுக்குத் தனியாகவும் (HPI-2) கணிக்கப்படுகிறது. இதன் மூலம் வறுமை நிலையில் பாரிய வித்தியாசத்தை உடைய இரு குழுக்களின் சமூக பொருளாதார மாற்றங்களை சிறப்பாகப் பிரதிபலிக்கக் கூடியதாயுள்ளது.

மனித அபிவிருத்தி அறிக்கை இணையத்தளத்தின் வரைவிலக்கணப்படி, "மனித அபிவிருத்திச் சுட்டெணை அளவிடப் பயன்படும் மூன்று அளவுகோல்களான நீண்ட ஆரோக்கியமான வாழ்க்கை, அறிவு மற்றும் வாழ்க்கைத்தரப் பண்பு ஆகியவற்றினால் வறுமையை அளவிடும் ஒரு கூட்டுச் சுட்டெண்" என குறிப்பிடப்படுகிறது. இச்சுட்டெண்ணைக் கணிக்கும் சூத்திரம்: 


மனித அபிவிருத்தி அறிக்கை இணையத்தளத்தின் வரைவிலக்கணப்படி, "மனித அபிவிருத்திச் சுட்டெணை அளவிடப் பயன்படும் மூன்று அளவுகோல்களான நீண்ட ஆரோக்கியமான வாழ்க்கை, அறிவு மற்றும் வாழ்க்கைத்தரப் பண்பு ஆகியவற்றுடன் சமூகத் தவிர்ப்பும் கவனத்தில் கொள்ளப்படும்." இச்சுட்டெண்ணைக் கணிக்கும் சூத்திரம்: 


2007–2008ஆண்டுக்கான இறுதி அறிக்கைப்படி, 22 நாடுகளில் 19 நாடுகளே உயர் மனித அபிவிருத்திச் சுட்டெண்ணைக் கொண்டுள்ளன. தரப்படுத்தல் பின்வருமாறு (தாழ்ந்த வறுமையுள்ள நாடுகள் மேலேயுள்ளன): 

இந்தப் பட்டியலில் இல்லாத மனித அபிவிருத்திச் சுட்டெண்ணின்படி, முதல் 22 இடங்களுக்குள் உள்ள நாடுகள் ஐஸ்லாந்து, நியூசிலாந்து, லிச்டென்ஸ்டைன் என்பனவாகும். 

எல்லா நாடுகளும் இங்கே உள்ளடக்கப்படுவதில்லை. ஏனெனில் எல்லா நாடுகளுக்கும் அளவுகோல்களுக்கான தரவுகள் கிடைப்பதில்லை. இதனால் இங்குள்ள நாடுகளின் நிலைகள் மாறுபடலாம். ஏனைய நாடுகளுக்கான பெறுமானங்களுக்கு கீழுள்ள இணைப்பைப் பார்க்கவும். 

பயன்படுத்தப்பட்ட சுட்டிகள்:







</doc>
<doc id="158876" url="https://ta.wikipedia.org/wiki?curid=158876" title="ஆல்பா ஔரிகா">
ஆல்பா ஔரிகா

ஆல்பா ஔரிகா என அழைக்கப்படும் காபெல்லா மிகப் பிரகாசமான மஞ்சள் நிறங் கொண்ட தோற்ற ஒளிப்பொலிவெண் 0.09 உடைய ஒரு விண்மீன். விண்ணில் தெரியும் 6 வது பிரகாசமான விண்மீன். காபெல்லா பற்றி அதிகம் அறியப்படாத காலத்தில் இது சூரியனின் நகல் என நினைத்தனர். இதற்குக் காரணம் இதன் நிறமும்,புற வெப்ப நிலையம்,சூரியனைப் போலவே இருந்ததுதான். இந்த ஒற்றுமையைத் தவிர வேறு எந்தப் பண்பும் இணையாக இல்லை. உண்மையில் காபெல்லா சூரியனிலிருந்து முற்றிலும் வேறுபட்ட ஒரு விண்மீன் 42 ஒளி ஆண்டுகள் தொலைவிலுள்ள காபெல்லா உண்மையில் மிக நெருக்கமாக அமைந்துள்ள மஞ்சள் நிறங்கொண்ட இரட்டைப் பெரு விண்மீன்களாகும் இதில் காபெல்லா என்ற முதன்மை விண்மீன் 4.2 சூரிய நிறையுடன் சூரியனின் விட்டத்தைப் போல 12 மடங்கு விட்டத்துடன் உள்ளது .சூரியனை விட 8 மடங்கு பிரகாசமிக்கது .காபெல்லா பி என்ற துணை விண்மீன் 3.3 சூரிய நிறையுடன் சூரியனின் விட்டத்தைப் போல 7 மடங்கு விட்டத்துடன் சூரியனை விட 50 மடங்கு பிரகாசத்துடன் காணப்படுகின்றது இவ்விரு பெரு விண்மீன்களுக்கும் இடைப்பட்ட தொலைவு ஏறக்குறைய பூமியின் சுற்றுப் பாதையின் ஆரத்திற்குச் சமமானது. இரண்டும் சூரியனைப் போல ஜி வகை விண்மீனாகவும் ஒத்த புறப் பரப்பு வெப்ப நிலையும் பெற்றுள்ளன.

காபெல்லாவில் உள்ள இரு விண்மீன்களுக்கும் இடைப்பட்ட கோண இடைவெளியில் 0.05 வினாடிகள் (1 வினாடி என்பது ஒரு டிகிரி கோணத்தில் 3600 ல் ஒரு பங்கு).இது மிகப் பெரிய தொலை நோக்கியின் பகுதிறனின் வரம்பின் எல்லையில் இருப்பதால் இதைச் சாதாரணமாகப் பகுத்தறிவது கடினம். எனினும் நிறமாலைப் பகுப்பாய்வு ,காபெல்லாவின் இரட்டை விண்மீன்களைத் தெளிவாகச் சுட்டிக் காட்டுகின்றது. நிறமாலையில் காணப்படும் அலைவு கால முறைப்படியான பெயர்ச்சியைக் கொண்டு இதில் ஒரு விண்மீன் மற்றொன்றை 104 நாட்களுக்கு ஒரு முறை சுற்றி வருகின்றது என அறிந்துள்ளனர்.

காபெல்லா ஒரு எக்ஸ் கதிர் மூலமாக உள்ளது. சூரியனின் புறப் பரப்பில் காணப் படுவதைப் போல ஒரு காந்தப் புல இடை வினைகள் இதற்குக் காரணமாக இருக்கலாம் என ஊகித்துள்ளனர். பெரிய வான் தொலை நோக்கி மூலம் காபெல்லாவை ஆராய்ந்த போது அது நான்கு விண்மீன்களின் தொகுப்பு எனத் தெரிந்தது. பெருமஞ்சள் இரட்டை விண்மீன்களைச் சுற்றி 0.2 ஒளி ஆண்டுகள் தொலைவில் ஒரு சிறிய சிவப்பு இரட்டை விண்மீன் வலம் வருகிறது. இவற்றின் நிறை முறையே 0.4 சூரிய நிறை, 0.1 சூரிய நிறையாக உள்ளன.

இந்த வட்டார விண்மீன் கூட்டம் பெர்சியசுக்கும் பெருங் கரடிக்கும் நடுவில் அமைந்துள்ளது.இது குதிரை பூட்டிய தேரின் தேரோட்டியாகக்(Charioteer) கற்பனை செய்யப்பட்டுள்ளது. கிரேக்க புராணத்தின் படி இது ஏதென்ஸ் நாட்டின் அரசனான எரிதொனியஸ்(Erichthonius) என்பவனைக் குறிக்கின்றது. எனினும் புராணத்தில் அவன் விண்வெளியில் இடம் பெற்றதற்கான விளக்கமில்லை. 
நான்கு குதிரைகள் பூட்டிய தேர் வண்டியைக் கண்டுபிடித்தவன் இவன்.இதைப் பயன்படுத்தி சட்ட விரோதமாக ஆட்சி புரிந்து வந்த ஆம்பிக்ட்யோன்(Amphictyon) என்பவனை போரில் வென்று ஏதென்ஸ் நகருக்கு அரசனானான்.நாட்டிற்கு தன்னை அர்பணித்துக் கொண்டதால் ஜியஸ் கடவுள் அவனைப் பெருமைப் படுத்தும் விதமாக விண்ணில் ஒரு இடம் அளித்ததாக கூறுவார்கள். அவன் வலது கையில் ஓர் ஆடும் இடது கையில் அதன் குட்டியும் உள்ளன. இந்த வட்டாரத்தின் பிரகாசமான விண்மீனான காபெல்லலா ஆட்டை அலங்கரிகின்றது. இலத்தீன் மொழியில் காபெல்லா என்றால் பெண் ஆடு இதன் குட்டி சீட்டா மற்றும் ஈட்டா ஔரிகா விண்மீன்களால் கற்பனை செய்யப்பட்டுள்ளது.





</doc>
<doc id="158879" url="https://ta.wikipedia.org/wiki?curid=158879" title="செருவிடை வீழ்தல்">
செருவிடை வீழ்தல்

செருவிடை வீழ்தல் என்பது புறநானூற்றுப் பாடல்களுக்குத் தரப்பட்டுள்ள துறைகளில் ஒன்று. இத் துறைப் பாடல்கள் புறநானூற்றில் இரண்டு உள்ளன. இவை நொச்சித் திணையின்பாற் பட்டவை. 

இலக்கியம்
இலக்கணம்


</doc>
<doc id="158882" url="https://ta.wikipedia.org/wiki?curid=158882" title="செவியறிவுறூஉ">
செவியறிவுறூஉ

செவியறிவுறூஉ என்பது புறநானூற்றுப் பாடல்களுக்குத் தரப்பட்டுள்ள துறைகளில் ஒன்று. 
இத் துறைப் பாடல்கள் புறநானூற்றில் 8 உள்ளன. இவை பாடாண் திணையின்பாற் பட்டவை. 



</doc>
<doc id="158885" url="https://ta.wikipedia.org/wiki?curid=158885" title="சேரமான் பெருஞ்சேரலாதன்">
சேரமான் பெருஞ்சேரலாதன்

சேரமான் பெருஞ்சேரலாதன் சங்ககாலச் சேர அரசர்களில் ஒருவன். வெண்ணிப் போரில், கரிகால் சோழன் எய்திய அம்பு, சேரமான் பெருஞ் சேரலாதன் மார்பில் பாய்ந்து முதுகையும் கிழித்து புண்ணாக்கியதை புறப்புண்ணாகக் கருதி வடக்கிருந்து உயிர் நீத்தவர். .


உவா (அம்மாவாசை, பௌர்ணமி) நாள்களில் ஞாயிறு, திங்கள் ஆகிய இரண்டு சுடர்களில் ஒரு சுடர் தோன்றும்போது மற்றொரு சுடர் மறைவது போல் ஆயிற்று.

சேர நாட்டிலிருந்து சோழ நாட்டுக்கே வந்து பேரரசன் கரிகாலனைத் தாக்கிய இந்தச் சேரன் மிகப் பெரிய அரசன் என்க.


</doc>
<doc id="158887" url="https://ta.wikipedia.org/wiki?curid=158887" title="மாகோன் வரலாறு">
மாகோன் வரலாறு

மாகோன் வரலாறு என்னும் வரலாற்று நூல் 13 ஆம் நூற்றாண்டுத் தொடக்கத்தில் இலங்கையின் தலைநகரமாக விளங்கிய பொலநறுவையைக் கைப்பற்றி 40 ஆண்டுகள்வரை ஆண்ட கலிங்க மாகன் பற்றிய வரலாற்றுத் தகவல்களை ஆய்வு செய்கின்றது.




</doc>
<doc id="158888" url="https://ta.wikipedia.org/wiki?curid=158888" title="குளக்கோட்டன் தரிசனம்">
குளக்கோட்டன் தரிசனம்

குளக்கோட்டன் தரிசனம் என்பது இலங்கையின் கிழக்குப்பகுதியை ஆட்சி செய்து வந்த சோழகங்க தேவன் என்ற இயற்பெயரைக் கொண்டிருந்த மன்னன் குளக்கோட்டன் பற்றிய ஆய்வு நூலாகும். 




</doc>
<doc id="158892" url="https://ta.wikipedia.org/wiki?curid=158892" title="2012 கோடைக்கால இணை ஒலிம்பிக் பதக்க நிலவரம்">
2012 கோடைக்கால இணை ஒலிம்பிக் பதக்க நிலவரம்

2012 கோடைக்கால இணை ஒலிம்பிக் போட்டியின் பதக்கப் பட்டியல், இப்போட்டியில் பங்குபற்றிய தேசிய இணை ஒலிம்பிக் குழுக்களை அவை பெற்ற பதக்கங்களின் அடிப்படையில் வரிசைப் படுத்துகிறது. நான்கு வருடங்களுக்கு ஒருமுறை, உடல் வலுக் குறைந்தோருக்காக நடாத்தப்படும் பராலிம்பிக் போட்டியின் பதினான்காவது போட்டி இதுவாகும். இப்போட்டிகள் ஆகத்து 29, 2012இலிருந்து செப்டெம்பர் 9, 2012 வரை லண்டன் நகரில் நடைபெற்றது.

164 நாடுகளைச் சேர்ந்த 4280 போட்டியாளர்கள், 20 வகையான விளையாட்டுப் பிரிவுகளில் நடைபெற்ற 503 போட்டிகளில் பங்கு பற்றின. பராலிம்பிக் போட்டியொன்றில் அதிக நாடுகள் மற்றும் அதிக போட்டியாளர்கள் பங்குபற்றிய போட்டி இதுவேயாகும். இப்போட்டிக்கான பதக்கங்கள் லின் செங் என்பவரால் வடிவமைக்கப் பட்டது. இப் பதக்கங்களில், பிரித்தானிய அருங்காட்சியகத்தில் வைக்கப்பட்டுள்ள கிரேக்கப் பெண் கடவுளான நைக்கின் சிறகுகள் இவற்றில் காட்டப்பட்டுள்ளன. பதக்கங்கள் ரோயல் மின்ட் நிறுவனத்தினரால் உருவாக்கப்பட்டன.

57 நாடுகள் குறைந்தது ஒரு தங்கப் பதக்கத்தையாவது பெற்றுள்ளன. மேலும் 75 நாடுகள் ஒரு பதக்கத்தையாவது பெற்றுள்ளன. சிலி, எதியோப்பியா பிஜி, இலங்கை, மற்றும் உஸ்பெகிஸ்தான் ஆகியன தமது முதல் பராலிம்பிக் பதக்கங்களை வென்றன. மேலும் பிஜி ஒலிம்பிக் போட்டிகளிலேயே தமது முதல் பதக்கத்தைப் பெற்றது. சீனா 95 தங்கப் பதக்கங்கள் அடங்கலாக 231 பதக்கங்களைப் பெற்று முதலிடத்தைப் பிடித்தது. போட்டி நடத்தும் நாடான பிரித்தானியா 34 தங்கப்பதக்கங்கள் அடங்கலாக 120 பதக்கங்களைப் பெற்று மூன்றாம் இடத்தைப் பிடித்தது. மிகவும் வெற்றிகரமான வீரராக ஆஸ்திரேலிய நீச்சல் வீரர் ஜக்குலின் பிரனீ காணப்படுகிறார். இவர் மொத்தமாக 8 தங்கப் பதக்கங்களை பெற்றுள்ளார். நீச்சல் தவிர்ந்த ஏனைய போட்டிகளில் மிகவும் வெற்றிகரமான வீரர்களாக ரேமண்ட் மார்ட்டின் (ஐக்கிய அமெரிக்கா), சாரா ஸ்டோரி (பிரித்தானியா) மற்றும் டேவிட் வய்ர் (பிரித்தானியா) ஆகியோர் உள்ளனர். இவர்கள் தலா நான்கு தங்கப் பதக்கங்களை வென்றுள்ளனர்.

<onlyinclude>;

</onlyinclude>


</doc>
<doc id="158893" url="https://ta.wikipedia.org/wiki?curid=158893" title="கௌரமங்கி சிங்">
கௌரமங்கி சிங்

கௌரமங்கி சிங் (Gouramangi Singh; பிறப்பு: 25-சனவரி, 1986) என்பவர் இந்திய கால்பந்து வீரராவார். இவர் பின்கள தடுப்பு வீரராவார். புகழ்பெற்ற "டாடா கால்பந்து பயிற்சிக் கழக" தயாரிப்பான இவர், தற்போது பிரயாக் யுனைடெட் கால்பந்து கழகத்துக்காக ஐ-கூட்டிணைவில் ஆடி வருகிறார். இதற்கு முன்னர், டெம்போ, மகிந்திரா யுனைடெட், ஸ்போர்ட்டிங் கிளப் டி கோவா, சர்ச்சில் பிரதர்சு ஆகிய அணிகளுக்கு ஆடியிருக்கிறார். அண்மைக் காலங்களில் நேரு கோப்பை பன்னாட்டு கால்பந்து போட்டியை வென்ற இந்திய அணியின் முக்கிய அங்கமாக திகழ்ந்து வருகிறார்.





</doc>
<doc id="158895" url="https://ta.wikipedia.org/wiki?curid=158895" title="விக்டோரியா கோபுரம்">
விக்டோரியா கோபுரம்

விக்டோரியா கோபுரம் என்பது இலண்டனில் உள்ள வெசுட்மின்சுட்டர் மாளிகையின் தென்மேற்கு அந்தலையில் அமைந்துள்ள சதுரத் தள வடிவம் கொண்ட ஒரு கோபுரம். இது தெற்கிலும் மேற்கிலும் பிளாக் ராட் பூங்காவும், பழைய மாளிகை முற்றமும் உள்ளன. 98.5 மீட்டர் உயரமான இந்தக் கோபுரம், இதே மாளிகையின் வடக்கு அந்தலையில் உள்ளதும் இதைவிடப் பிரபலமானதும் பிக் பென் மணிக்கூட்டைத் தாங்கியதுமான எலிசபெத் கோபுரத்தைவிடச் சற்று உயரம் கூடியது. இக் கோபுரத்தின் 12 தளங்களில் நாடாளுமன்றத்தின் ஆவணக் காப்பகம் அமைந்துள்ளது. முன்னர், இக் கட்டிடத்தின் 14 தளங்களையும் இணைக்கும் வகையில் இரும்பினால் செய்யப்பட்ட விக்டோரியா கலைப்பாணியில் அமைந்த 553 படிகளைக் கொண்ட படித்தொகுதி ஒன்று இருந்தது. இதில் 5 தளங்களை இணைக்கும் ஒரு பகுதி மட்டுமே எஞ்சியுள்ளது.

இக்கோபுரத்தின் நிலத்தளத்தில் அமைந்திருக்கும் முதன்மை வாயில் மன்னர் வாயில் எனப்படுகிறது. நாடாளுமன்றத்தைத் திறந்துவைக்கச் செல்லும்போது அரசர் அல்லது அரசி இவ்வாயில் வழியாகவே செல்வது வழக்கம். இக் கோபுரத்தின் உச்சியில் இரும்பினாலான கொடிக் கம்பம் ஒன்று பொருத்தப்பட்டுள்ளது. இதில் ஐக்கிய இராச்சியத்தின் கொடி பறக்கவிடப்படும். ஆனால் மாளிகையில் அரசர் அல்லது அரசி இருக்கும்போது அரச கொடியைப் பறக்க விடுவது வழக்கம். முன்னர், நாடாளுமன்றத்தின் இரு அவைகளில் ஒன்று கூடும்போது மட்டுமே நாட்டின் கொடி பறக்கவிடப்பட்டது. சனவரி 2010 ஆம் ஆண்டு சனவரியில் இருந்து இது எப்போதும் பறந்துகொண்டு இருக்கிறது.

1834 ஆம் ஆண்டு அக்டோபர் 16 ஆம் தேதி, முன்னைய வெசுட்மின்சுட்டர் மாளிகை தீயினால் அழிந்தபின்னர், அது மீண்டும் கட்டப்பட்டபோது விக்டோரியா கோபுரமும் கட்டப்பட்டது. தீ விபத்தில் நாடாளுமன்றப் பொதுச்சபையின் ஆவணங்கள் எல்லம் அழிந்து போயின. பிரபுக்கள் சபையின் ஆவணங்கள் மாளிகைக்குச் சற்றுத் தொலைவில் இருந்த யுவெல் கோபுரம் (Jewel Tower) எனப்படும் இன்னொரு கட்டிடத்தில் வைக்கப்பட்டிருந்ததால் அழியாமல் தப்பின. இதனால், புதிய கட்டிடத்தில் விக்டோரியா கோபுரம் தீயைத் தாங்கும் வகையிலான, நூல்களுக்கும், ஆவணங்களுக்குமான ஒரு காப்பகமாகவே வடிவமைக்கபட்டது. 

புதிய மாளிகையை வடிவமைத்த சார்லசு பாரி (Charles Barry), விக்டோரியா கோபுரத்தை மன்னர் வாயிலுக்கு மேல் அமையுமாறு வடிவமைத்தார். பெரும்பாலான கட்டிடக்கலைசார் வடிவமைப்புக்களையும், முகப்புத் தோற்றங்கள், உள்ளக அலங்காரம் என்பவற்றை அகசுத்தசு பூசின் (Augustus Pugin) என்பவர் வடிவமைத்தார். 1843 டிசம்பர் 22 ஆம் தேதி விக்டோரியா அரசி இக் கட்டிடத்துக்கான அடிக்கல்லை நாட்டினார். 1860 ஆம் ஆண்டில் கட்டுமான வேலைகள் நிறைவேறின. தீ விபத்து நிகழ்ந்தபோது ஆட்சியில் இருந்தவர் மன்னர் நான்காம் வில்லியம் ஆவார். இதனால் முதலில் இக் கோபுரத்துக்கு அரசர் கோபுரம் என்றே பெயரிடப்பட்டது.

வெளியே தெரியும் கற்களாலான சுவர்களுக்குப் புறம்பாக அதள் உள்ளே வார்ப்பிரும்பினால் ஆன ஒரு சட்டக அமைப்பு உள்ளது. இச் சட்டகமே பெருமளவுக்குக் கோபுரத்தைத் தாங்குவதற்கான வலிமையைக் கொடுக்கிறது. 1855 ஆம் ஆண்டில் கொடிக்கம்பம் அமைக்கப்பட்டபோது, உலகின் அதியுயரமான சதுரக் கோபுரமாக இக் கோபுரம் விளங்கியது. கொடிக்கம்பத்தின் அடிவரை 98.5 மீட்டர் உயரமாக இருந்த கோபுரம், 22.3 மீட்டர் உயரமான கொடிக்கம்பத்துடன் 120.8 மீட்டர் உயரம் கொண்டதாக ஆனது.




</doc>
<doc id="158901" url="https://ta.wikipedia.org/wiki?curid=158901" title="யுவெல் கோபுரம்">
யுவெல் கோபுரம்

இலண்டனில் இருந்த மத்திய காலத்து வெசுட்மின்சுட்டர் மாளிகையின் இன்றுவரை எஞ்சியிருக்கும் பகுதிகள் இரண்டுள் யுவெல் கோபுரம் (Jewel Tower) எனப்படும் கட்டிடமும் ஒன்று. வெசுட்மின்சுட்டர் மண்டபம் மற்றது. மூன்றாம் எட்வார்டு அரசரின் தனிப்பட்ட பெறுமதியான பொருட்களை வைப்பதற்காக 1365-1366 காலப்பகுதியில் இது கட்டப்பட்டது. 17 ஆம் நூற்றாண்டுத் தொடக்கத்தில் இது பிரபுக்கள் சபை ஆவண அலுவலகமாகப் பயன்பட்டது. இது அரசுக்குரிய அணிகலன்களை வைப்பதற்கான கட்டிடம் அல்ல. இதை இலண்டன் கோபுரத்தில் உள்ள "அணிகலன் மண்டபம்" என்பதுடன் குழப்பிக்கொள்ளக்கூடாது.

மூன்று மாடிகளைக் கொண்ட இக் கட்டிடம், பெரும்பாலும் கென்டிசுக் கற்களால் கட்டப்பட்டது. தற்போதைய நாடாளுமன்றம் அமைந்துள்ள வெசுட்மின்சுட்டர் கட்டிடத்துக்கு எதிரில் சாலைக்கு அப்பால் அமைந்துள்ளது. முந்திய அரண்மனைத் தொகுதியின் தெற்குப் பகுதியில் இருந்த இக்கட்டிடம், மதில் சுவருக்கு உள்ளே முதன்மைக் கட்டிடங்களிலிருந்து தனியாக அமைக்கப்பட்டு இருந்தது. இதனாலேயே இக்கட்டிடம் 1834 ஆம் ஆண்டின் பெரிய தீ விபத்தில் அழியாமல் தப்பியது. 

இக் கோபுரம் அரசப் பூங்காவின் ஒரு மூலையில் அமைந்திருந்தது. இதைச் சூழ உயர்ந்த மதிலாலும், அகழிகளாலும் இருந்தன. இக் கட்டிடத்தைக் கட்டுவதற்குப் பூங்காவின் எப்பகுதியையும் பயன்படுத்தக்கூடாது என்னும் அரசரின் கட்டளையை அடுத்து, இக் கட்டிடத்தை வெசுட்மின்சுட்டர் குருமடத்தின் நிலத்தில் கட்டினர். இதனாலேயே இது வழக்கத்துக்கு மாறான "ட" வடிவத்தில் அமைந்தது. இந்த நிலத்துக்காக குருமாருக்கு எவ்வித நட்ட ஈடும் வழங்கப்படவில்லை. ஆனாலும் அவர்கள் அரச மாளிகைக்கும் குருமடத்துக்கும் இடையிலான எல்லையைக் குறிக்கப் புதிய சுவரொன்றை அமைத்துக்கொண்டனர். இன்றும் உள்ள இந்தச் சுவர்ப்பகுதி, தற்போது வெசுட்மின்சுட்டர் பள்ளியின் ஒரு பகுதியாக உள்ளது.



</doc>
<doc id="158910" url="https://ta.wikipedia.org/wiki?curid=158910" title="கனேடிய திரைத்துறை">
கனேடிய திரைத்துறை

கனேடிய திரைப்படங்கள் ஆங்கிலத்திலேயே எடுக்கப்படுகின்றன. இருப்பினும், கியூபெக் மாநிலத்தில் ஃபிரெஞ்சு மொழித் திரைப்படங்களும் தயாரிக்கப் படுகின்றன. கனடாவில் தயாரிக்கப்படும் திரைப்படங்கள் பல உலகளவில் வெற்றி பெற்றுள்ளன. கனேடிய இயக்குனர்கள் ஐக்கிய அமெரிக்காவிற்கு சென்று திரைத்துறையில் சாதனை செய்து விருதுகளும் பெற்றுள்ளனர்.



</doc>
<doc id="158912" url="https://ta.wikipedia.org/wiki?curid=158912" title="உறந்தைராயன் குடிக்காடு">
உறந்தைராயன் குடிக்காடு

உறந்தைராயன் குடிக்காடு, () இந்திய மாநிலமான தமிழ்நாட்டின் தஞ்சாவூர் மாவட்டத்திற்குட்பட்ட ஒரத்தநாடு வட்டத்தைச் சேர்ந்த கிராமம். ஒரத்தநாட்டிலிருந்து 5 கிமீ தொலைவில் உள்ளது. 
உழவுத் தொழிலே முதன்மைத் தொழில். தென்னை, நெல் அதிகம் விளைவிக்கப்படுகின்றன. அடைக்கலம் காத்த அய்யனார் கோவிலும் காளியம்மன் கோவிலும், பெரியாச்சி கோயிலும் உள்ளன. உறந்தைராயர் என்ற குலத்தினர் வாழ்ந்ததால் இவ்வூருக்கு இப்பெயர் வந்திருக்கலாம் எனக் கருதப்படுகிறது. இதை மெய்ப்பிக்கும் வகையில் இவ்வூரின் குறிப்பிட்ட அளவினர் உறந்தைராயர் ஆவர். 62 ஆண்டுகள் நிறைவுற்ற மேனிலைப் பள்ளி ஒன்றும் உள்ளது. கிராம நூலகம் ஒன்றும் உள்ளது. இவ்வூரில் மக்கள் தொகையின் இந்து சமயத்தின் கள்ளர் பிரிவினரே பெரும்பான்மையினர். எல்லைகளாக புலவன்காடு, தெலுங்கன் குடிக்காடு ஆகிய ஊர்கள் அமைந்துள்ளன.

இது தஞ்சாவூர் - பட்டுக்கோட்டை சாலையில் அமைந்துள்ளது. ஒரத்தநாட்டிற்கும் பட்டுக்கோட்டைக்கும் இடையில் அமைந்துள்ளதால் போக்குவரத்து வசதி சீராகவுள்ளது. தஞ்சாவூருக்கும், பட்டுக்கோட்டைக்கும் செல்லும் பெரும்பாலான பேருந்துகள் நின்று செல்கின்றன. அரசுப் பேருந்துகளைக் காட்டிலும், தனியார் பேருந்துகளே அதிகம். பத்து நிமிட இடைவெளியில் தஞ்சாவூரில் இருந்து பட்டுக்கோட்டைக்கும், பட்டுக்கோட்டையில் இருந்து தஞ்சாவூருக்கும், இந்த வழியாக பேருந்துகள் செல்கின்றன. தஞ்சாவூருக்குள் உள்ள மற்ற ஊர்களுக்கும், சில வெளியூர்களுக்கும் செல்ல ஒரத்தநாட்டுக்கு செல்லலாம். தஞ்சாவூர் சென்று பழைய பேருந்து நிலையத்தில் இருந்து அரசு/தனியார் பேருந்துகளின் மூலம் வெளியூர்களுக்குச் செல்லலாம். தஞ்சாவூரில் ரயில் நிலையம் உள்ளது.

இங்கு திருவிழா நடைபெறும். சிவராத்திரி கொண்டாடுவார். முளைப்பாரித் திருவிழா ஆவணியில் நடைபெறும்.



</doc>
<doc id="158914" url="https://ta.wikipedia.org/wiki?curid=158914" title="தட்சிண சித்ரா">
தட்சிண சித்ரா

தட்சிண சித்ரா தென்னிந்திய கலாச்சாரம், நுண்கலை, கட்டடக்கலை மற்றும் மக்களின் வாழ்க்கைமுறை ஆகியவற்றை விளக்கும் மையம் ஆகும். இது தமிழ்நாட்டில் சென்னையிலிருந்து புதுச்சேரி செல்லும் கிழக்கு கடற்கரை சாலையில் முட்டுக்காட்டில் அமைந்திருக்கிறது. சென்னையிலிருந்து சுமார் 25 கிலோமீட்டர் தொலைவில் அமைந்திருக்கும் இந்த பண்பாட்டு கலாச்சார மையம் சுமாராக 10 ஏக்கர் பரப்பளவில் அமைந்துள்ளது. 

தட்சிணம் + சித்ரம் என்ற இரு வடமொழி வார்த்தைகளின் கூட்டே தட்சிண சித்ரா ஆகும். தட்சிணம் என்றால் தெற்கு என்று பொருள், சித்ரம் என்பதற்கு காட்சி என்பது பொருள், தமிழில் தெற்கின் காட்சி (தென்னாட்டு காட்சி) என பொருள்படும். தென்னாட்டு மக்களின் கலாச்சாரத்தை விளக்குவதால் இந்த காரணப்பெயர்.

சித்ரா இணையதளம்


</doc>
<doc id="158915" url="https://ta.wikipedia.org/wiki?curid=158915" title="தலைத்தோற்றம்">
தலைத்தோற்றம்

தலைத்தோற்றம் என்பது புறநானூற்றுப் பாடல்களுக்குத் தரப்பட்டுள்ள துறைகளில் ஒன்று. 
புறநானூற்றுப் பாடல்களில் ஒரே ஒரு பாடல் இத் துறையினதாகக் குறிப்பிடப்பட்டுள்ளது. வெட்சித் திணையில் வரும் இந்தப் பாடல் ஆனிரைகளைக் கவர்ந்துவரும் வீரனுக்கு மகளிர் விருந்தளிக்க வேண்டும் என்று கூறுகிறது. 

பகைவர்களைப் போரில் வென்று அவர்களது ஆனிரைகளைக் கவர்ந்துவருகிறான் என் ஐயன். அவனை வரவேற்பதில் அவனுடைய உறவினரைக் காட்டிலும் மென்மையான சாயல் அழகு கொண்ட மகளிர் முன்னே நில்லுங்கள். நறவுக் கள்ளை மொண்டு வையுங்கள். மாட்டு இறைச்சி தயாராகட்டும். கால் நட்டுப் பச்சைப் பந்தல் போடுங்கள். ஆற்றிலிருந்து ஈர மணல் கொண்டுவந்து அதில் பரப்புங்கள். – இப்படி வரவேற்பது அக்கால வழக்கம்.
தமிழ் இலக்கணத்தில் புறப்பொருள் திணைகளுள் ஒன்றான வெட்சித் திணை தொடர்பில் தலைத்தோற்றம் என்பது அத்திணையின் ஒரு துறை அல்லது உட்பிரிவு ஆகும். பகைவரின் ஆநிரைகளைக் கைப்பற்றிக்கொண்டு வரும் வெட்சி மறவனை, அவனுடைய சுற்றத்தினர் மகிழ்ந்து வரவேற்று மொழிவது தலைத்தோற்றம் என்னும் துறையாகும். 

தலைத்தோற்றம் என்னும் பொருள்படும் பின்வரும் பாடல் புறப்பொருள் வெண்பாமாலையில் வருகிறது.

"விதி"

"சான்று"

"பொருள்"

அடர்ந்த தாடியுடன் அலையும் பசுக்கூட்டங்கள் முன்னே செல்ல, அவற்றிற்குப்பின், அவற்றைக் காத்துச் செல்லும் வெட்சி வீரர்கள், துடியினை முழக்கிச் சென்றனர். தன் கணவர் பிரிவால் கையைக் கன்னத்தில் வைத்துத் தம் கணவர் வருகையை எதிர்பார்த்திருந்த தலைவிக்கு இடக்கண் துடித்தது. அத்துடி ஒலியும் கேட்டது. அதனால் அவள் மிகவும் மகிழ்ந்து படைத்தலைவன் வருகையை எல்லாருக்கும் கூறினாள் என்று இப்பாடலில் கூறப்பட்டுள்ளதால், இது தலைத்தோற்றம் என்ற துறைக்குச் சான்றாயிற்று.

உர வெய்யோன் இனம் தழீஇ
வரவு உணர்ந்து கிளை மகிழ்ந்தன்று. புறப்பொருள் வெண்பாமாலை 12

"சான்றாதாரம்"
முனைவர் கு.முத்துராசன், எளிய உரையில் புறப்பொருள் வெண்பாமாலை, ஐந்திணைப் பதிப்பகம், சென்னை, சூலை 2004, பக்.21-22.
"வெளி இணைப்பு"

http://www.tamilvu.org/courses/degree/d021/d0213/html/d02132b1.htm

http://www.tamilvu.org/courses/degree/d021/d0213/html/d0213226.htm


</doc>
<doc id="158919" url="https://ta.wikipedia.org/wiki?curid=158919" title="தானை நிலை">
தானை நிலை

தானை நிலை என்பது புறநானூற்றுப் பாடல்களுக்குத் தரப்பட்டுள்ள துறைகளில் ஒன்று. 
புறநானூற்றுப் பாடல்களில் ஒரே ஒரு பாடல்களில் ஒரே ஒரு பாடல் தானை நிலை என்னும் துறையினதாகக் குறிப்பிடப்பட்டுள்ளது. இது தும்பைத் திணையின் துறை.

முது பெண்டு ஒருத்தியின் மகன் ஒருகுடம் பாலில் இட்ட சில துளி உறைமோர் போல பகைவரின் பெரும் படைக்கு நோய் ஆயினான்.



</doc>
<doc id="158922" url="https://ta.wikipedia.org/wiki?curid=158922" title="இந்திய இரும்புவழி அமைச்சர்களின் பட்டியல்">
இந்திய இரும்புவழி அமைச்சர்களின் பட்டியல்

இந்திய இரும்புவழி அமைச்சர் என்பவர் இந்திய இரயில்வே அமைச்சகத்தின் தலைவராக பதவி வகிப்பவர். இந்திய இரும்புவழி அமைச்சர் இந்திய நடுவண் அரசின் ஆய அமைச்சர் ஆவார்.

இந்திய இரயில்வே அமைச்சகம்
இந்திய இரும்புவழி நிதியறிக்கை


</doc>
<doc id="158925" url="https://ta.wikipedia.org/wiki?curid=158925" title="துணை வஞ்சி">
துணை வஞ்சி

துணைவஞ்சி என்பது புறநானூற்றுப் பாடல்களுக்குத் தரப்பட்டுள்ள துறைகளில் ஒன்று. புறநானூற்றில் ‘துணைவஞ்சி’ என்று துறையிடப்பட்டுள்ள பாடல்கள் 6 உள்ளன. இது வஞ்சித் திணையின் துறை. 


</doc>
<doc id="158926" url="https://ta.wikipedia.org/wiki?curid=158926" title="தொகைநிலை">
தொகைநிலை

தொகைநிலை என்பது புறநானூற்றுப் பாடல்களுக்குத் தரப்பட்டுள்ள துறைகளில் ஒன்று. 

புறநானூற்றில் ‘தொகைநிலை’ என்று துறையிடப்பட்டுள்ள பாடல்கள் இரண்டு உள்ளன. 
இது தும்பைத் திணையின் துறை. 

சேரமான் குடக்கோ நெடுஞ்சேரலாதன், சோழன் வேல்பஃறட்கைப் பெருவிற்கிள்ளி ஆகியோர் போர்புறம் என்னுமிடத்தில் படை வீரர்களை ஒதுக்கிவிட்டு இருவர் மட்டுமே ‘அறத்தின் மண்டி’ப் போரிட்டபோது இருவரும் ஒருங்கு மாண்ட செய்தியைக் கூறும் பாடல்கள் இவை.


</doc>
<doc id="158931" url="https://ta.wikipedia.org/wiki?curid=158931" title="இரண்டாம் அர்பன் (திருத்தந்தை)">
இரண்டாம் அர்பன் (திருத்தந்தை)

முத்திப்பேறு பெற்ற திருத்தந்தை இரண்டாம் அர்பன் (சுமார். 1042 – 29 ஜூலை 1099), இயர்பெயர் ஓத்தோ தே லகேரி, என்பவர் கத்தோலிக்க திருச்சபையின் திருத்தந்தையாக 12 மார்ச் 1088 முதல் 29 July 1099 அன்று தனது இறப்பு வரை இருந்தவர் ஆவார். இவர் முதலாம் சிலுவைப் போரை (1096–1099) துவங்கியதற்காகவும் திருப்பீட ஆட்சித்துறைகளை (Roman Curia) திருச்சபையை செவ்வனே நடத்த ஒரு அரசு அவையைப்போல அமைத்ததர்க்காகவும் அறியப்படுகின்றார்.

ஏழாம் கிரகோரி கி.பி 1080இல் இவரை ஓஸ்தியாநகரின் கர்தினால் ஆயராக நியமித்தார். இவர் கி.பி. 1084 இல் ஜெர்மனியில் திருத்தந்தையின் தூதுவராக பணியாற்றிய போது, ஏழாம் கிரகோரியின் மாற்றங்களுக்கு ஆதரவு தந்து அவற்றை முனைப்புடன் செயல் படுத்தினார். ஏழாம் கிரகோரியின் இறப்புக்குப் பின் மூன்றாம் விக்டர் திருத்தந்தையாக தேர்ந்தெடுக்கப்பட்டார். ஆனால் அவர் சிறிது காலமே திருச்சபையினை ஆண்டார். அவரின் இறப்புக்குப்பின் இரண்டாம் அர்பன் திருத்தந்தையாக தேர்ந்தெடுக்கப்பட்டார்.

இவரின் ஆட்சியின் போது எதிர்-திருத்தந்தை மூன்றாம் கிளமண்ட் இருந்தார். இவர் பல சங்கங்களைக்கூட்டி ஆயர்களை நியமிப்பதில் திருத்தந்தைக்கு இருக்கும் அதிகாரம், குருக்களின் கற்பு நிலை, திருச்சபையின் திருவருட்சாதனங்களை காசுக்கு விற்பதை எதிர்த்தும் பல அறிக்கைகளை வெளியிட்டார்.



</doc>
<doc id="158934" url="https://ta.wikipedia.org/wiki?curid=158934" title="வேலூர் (நாமக்கல்)">
வேலூர் (நாமக்கல்)

வேலூர், இந்தியாவின் தமிழ்நாடு மாநிலத்தில் நாமக்கல் மாவட்டத்திலுள்ள ஒரு ஊர் ஆகும். கரூருக்கும் நாமக்கல்லுக்கும் இடையே கரூர் மாவட்ட எல்லையில், காவிரியின் வடகரையில் அமைந்துள்ளது. இது ஒரு பேரூராட்சிப் பகுதியாகும். 2001 ஆம் ஆண்டுக் கணக்கெடுப்பின்படி, இவ்வூரின் மொத்த மக்கள் தொகை 18413.

கந்தசாமி கவுண்டர் கலைக் கல்லூரியும், பிஜேபி கலை மற்றும் அறிவியல் கல்லூரியும் இங்கே அமைந்துள்ளன.

ஜேடர்பாளையம் தடுப்பணை 20 கி.மீட்டர் தொலைவில் உள்ளது.


</doc>
<doc id="158938" url="https://ta.wikipedia.org/wiki?curid=158938" title="பசுபதிகோயில்">
பசுபதிகோயில்

பசுபதிகோயில், இந்திய மாநிலமான தமிழ்நாட்டின் தஞ்சாவூர் மாவட்டத்தில் அமைந்துள்ள ஊர். இவ்வூர் தஞ்சாவூருக்கு 14 கிமீ அருகில் அமைந்துள்ளது. புகழ்பெற்ற சோழர்காலத்துச் சிற்பங்கள் இவ்வூர்க் கோவில்களில் காணப்படுகின்றன. இந்து புராணங்களில் நிகழ்ந்த குறிப்பிடத்தக்க வரலாற்றுக் கதைகளின் காட்சிகள் சிற்ப வடிவில் செய்யப்பட்டுள்ளது சிறப்பாகும்.

தஞ்சை மாவட்டக் கோவில்கள்:



</doc>
<doc id="158940" url="https://ta.wikipedia.org/wiki?curid=158940" title="ஏனாதி (தஞ்சாவூர்)">
ஏனாதி (தஞ்சாவூர்)

ஏனாதி, இந்திய மாநிலமான தமிழ்நாட்டின் தஞ்சாவூர் மாவட்டத்தில் அமைந்துள்ள ஊராகும். இவ்வூர் பட்டுக்கோட்டைக்கு அருகில் அமைந்துள்ளது. மக்களின் பிரதான தொழிலாக விவசாயம் உள்ளது.
ஏனாதி இராசப்பா பொறியியல் கல்லூரி பட்டுக்கோட்டையின் பிரபலமான கல்லூரி ஆகும்.


</doc>
<doc id="158942" url="https://ta.wikipedia.org/wiki?curid=158942" title="ஆறுநாட்டு வெள்ளாளர்">
ஆறுநாட்டு வெள்ளாளர்

ஆறுநாட்டு வெள்ளாளர் எனும் சாதி வெள்ளாளர்களின் உட்பிரிவு. கடலூர் மாவட்டம், சிதம்பரம் அருகேயுள்ள ஆறு கிராமங்களைச் சேர்ந்தவர்கள். இவர்களது முக்கிய தொழில் வேளாண்மை.

ஆறுநாட்டு வேளாளர் என்னும் பெயர் ஏற்படும் முன் வேளாளர்கள் அனைவரும் ஒரே இனமாக வேளாண்மை செய்து வந்தனர். நாளடைவில் ஜனத்தொகையின் காரணமாக வேளாளர்கள் மற்றும் அவரவர் உறவினர்கள் ஒன்றுகூடி தனித்தனி கூட்டமாக வாழ முடிவுசெய்தனர். அவரவர் செய்யும் விவசாயம் மற்றும் தொழில் சார்ந்து தங்களைச் சிறுசிறு பிரிவுகளாகப் பிரித்து கொண்டனர். 

1. திருப்படையூர் நாடு-T.padayur

2. பாச்சூர் குறட்டுப்பத்து நாடு-Kurinjippadi

3. கீழ் வள்ளுவப்ப நாடு-keela anuvampattu

4. மேல் வள்ளுவப்ப நாடு-mela anuvampattu

5. கரி காலி நாடு karaikkal

6. ஆமூர் நாடு-Thiruvamoor

ஆகிய ஆறு நாடுகளில் வாழ்ந்து வந்த வேளாளர்கள் தங்களை ஆறுநாட்டு வேளாளர்கள் எனப் பெயரிட்டு அழைத்தனர். கி.பி. 1176 ஆம் வருடம் சிதம்பரம் நடராஜர் ஆலயத்தில் கூடி தங்கள் அனைவரையும் ஆறுநாட்டு வேளாளர்கள் என ஓர் செப்பு பட்டயம் எழுதி, தங்கள் குடும்பங்களை முப்பத்தாறு கோத்திரங்களாக வகுத்துக்கொண்டனர். கோத்திரப்பிரிவுகள் திருவானைக்கோவில் ஆறுநாட்டு வேளாளர் சத்திரத்திலுள்ள செப்புப் பட்டயம் மூலம் அறிய முடிகிறது.

தற்பொழுது 32 கோத்திரப்பிரிவுகளே வழக்கத்தில் உள்ளது. அவற்றைப்பற்றி கோத்திரங்கள் பகுதியில் காணலாம். ஆறுநாட்டு வேளாளர்களாகின் ஆதி ஊர் சிதம்பரம் ஆகும். ஆறுநாட்டு வேளாளர்கள் இயற்கை சீற்றங்களின் காரணமாகச் சிதம்பரத்தை விட்டு திருச்சி மாவட்டத்தில் 1700-1800 இடைப்பட்ட வருடங்களில் குடியேறி உள்ளனர். அமரர் ஸ்ரீமான் வீர.கருப்பண்ணபிள்ளை அவர்கள் தற்போதுள்ள திருவானைக்கோவில் ஆறுநாட்டு வேளாளர் அன்னதான சத்திரத்திற்கு மனையிடத்தையும் மேற்புறமுள்ள கட்டிடங்களையும் நம்மினத்தவர்கள் பயன்படுத்திக்கொள்ள 1891 ஆம் வருடம் இனாம்சாசனம் எழுதிக் கொடுத்துள்ளார்



</doc>
<doc id="158944" url="https://ta.wikipedia.org/wiki?curid=158944" title="நொய்யல் ஒரத்துப்பாளையம்">
நொய்யல் ஒரத்துப்பாளையம்

நொய்யல் ஒரத்துப்பாளையம் அல்லது ஒரத்துப்பாளையம் அணை என்பது நொய்யல் ஆற்றின் குறுக்கே கட்டப்பட்டுள்ள அணையாகும். இது 1992 ஆம் ஆண்டில் திறக்கப்பட்டது. இதன் பாசனபரப்பு 10,000 ஏக்கருக்கு மேற்பட்டதாகும், இவை திருப்பூர், கரூர் மாவட்டங்களில் உள்ளன. இவ்வணை காங்கேயத்திற்கும் சென்னிமலைக்கும் இடையில் உள்ளது. காங்கேயத்திலிருந்து வடக்கே 16 கிமீ தொலைவிலும் திருப்பூரிலிருந்து கிழக்கே 26 கிமீ தொலைவிலும் அமைந்துள்ளது.

கட்டப்பட்டு முதல் 5 ஆண்டுகளுக்கே விவசாயத்திற்குப் பயன்பட்டது, பின் திருப்பூர் பின்னலாடை சாய கழிவுகள் தேங்கும் குட்டையாகவே பயன்பட்டது . இதனால் நீர்ப்பாசனத்திற்கு நொய்யல் ஆற்றையும் இந்த அணையையும் சார்ந்திருந்த விவசாயிகள் தங்கள் நிலங்களில் பயிரிடுவதையே நிறுத்தி விட்டனர். 

சாயக் கழிவு நீர்க் குளமாக இந்த அணை மாறிப்போனதால், இதைச் சுற்றி அமைந்துள்ள கிராமங்களில் வாழும் மக்களின் நலனும் பாதிக்கப்பட்டுள்ளது. அத்தகைய கிராமங்களுள் சென்னிமலை, ஊத்துக்குளி போன்றவை அடங்கும். தொல்லியல் அகழ்வாய்வுக் களமான கொடுமணல் கிராமமும் பாதிப்புக்குள்ளாகியுள்ளது.



</doc>
<doc id="158947" url="https://ta.wikipedia.org/wiki?curid=158947" title="வழக்காறொழிந்த மொழி">
வழக்காறொழிந்த மொழி

வழக்காறொழிந்த மொழி (extinct language) என்பது, பேசுபவர்கள் எவரும் இல்லாத ஒரு மொழி ஆகும். இது இறந்த மொழி என்பதிலிருந்து வேறுபட்டது. இறந்த மொழி என்பது முதன்மை மொழியாக எவராலும் பேசப்படாத ஒரு மொழியைக் குறிக்கும். தகுந்த நடவடிக்கைகள் எதுவும் மேற்கொள்ளப்படாதவிடத்து, இந்த நூற்றாண்டின் முடிவில், உலகில் தற்போது பேசப்பட்டுவரும் 6000 க்கு மேற்பட்ட மொழிகளில் அரைவாசிக்கு மேல் வழக்கொழிந்து போய் விடலாம் என ஐக்கிய நாடுகள் கல்வி, அறிவியல், பண்பாட்டு நிறுவனம் கூறியுள்ளது. இவ்வாறு மொழிகள் அழிவதனால் பண்பாட்டு வளங்கள் அழிவதுடன், மொழியில் பொதிந்திருக்கக் கூடிய மூதாதையர்களின் அறிவையும், மனித வரலாற்றின் சில பகுதிகளையும் மனிதர்கள் இழக்க வேண்டி நேரிடும். உலக மொழிகளில் 90 % மான மொழிகள் 2050 ஆம் ஆண்டளவில் அழிந்துவிடும் என ஒரு அறிக்கை கூறுகின்றது.

பொதுவாக ஒரு மொழி இறந்த நிலையில் இருந்து இல்லாதொழியும் நிலைக்கு மாறுவது, அம் மொழி இன்னொரு மொழியால் நேரடியாக முற்றாகவே பதிலிடப்படும்போது நிகழ்கிறது. எடுத்துக் காட்டாக, கொப்டிய மொழி அரபி மொழியாலும், பல தாயக அமெரிக்க மொழிகள் ஆங்கிலம், பிரெஞ்சு, போர்த்துக்கேயம், எசுப்பானியம் ஆகிய மொழிகளாலும் பதிலீடு செய்யப்பட்டன. ஒரு மொழி இன்னொரு புதிய மொழியாகவோ அல்லது ஒரு மொழிக் குடும்பமாகவோ மாறுவதனாலும் மொழி வழக்காறழியக் கூடும். பழைய ஆங்கிலம் அழிந்து போனதை இதற்கு எடுத்துக் காட்டாகக் கொள்ளலாம்.

இறந்த மொழிகள், பேசுவாரின்றிப் போனாலும் கூட, அறிவியல், சட்டம், சமயம் போன்றவை தொடர்பான தேவைகளுக்குப் பயன்படக்கூடும். சமசுக்கிருதம், சிலாவோனியம், அவெசுத்தான், கொப்டியம், பழம் திபேத்திய மொழி, இலத்தீன் போன்றவை புனித மொழிகளாகக் கருதப்பட்டுவரும் இறந்த மொழிகளுட் சிலவாகும். இன்னொரு வகையில் சொல்வதானால், ஒரு மொழி பழங்காலத்தில் மக்களால் பேசப்பட்டிருந்தும், இன்று அதனை மீட்டுருவாக்கம் செய்து, அதில் எழுதுதல், மொழிபெயர்த்தல் போன்றவற்றைச் செய்ய முடியாத நிலை இருக்குமானால் அது வழக்காறொழிந்த மொழியாகும். மாறாக, தற்காலத்தில் பேசுவோர் இல்லாத போதிலும், எழுதுதல், வாசித்தல், மொழிபெயர்த்தல் போன்ற செயல்களைச் செய்யக்கூடிய அளவுக்கு அறியப்பட்டிருக்கும் மொழிகள் இறந்த மொழிகள் எனப்படுகின்றன.

= மேற்கோள்கள் =


</doc>
<doc id="158952" url="https://ta.wikipedia.org/wiki?curid=158952" title="திஸ் மீன்ஸ் வார்">
திஸ் மீன்ஸ் வார்

திஸ் மீன்ஸ் வார், 2012 ஆம் ஆண்டு வெளியான மெக்ஜியால் இயக்கப்பட்ட, காதல் - நகைச்சுவை - துப்பறியும் திரைப்படம். இத்திரைப்படத்தில் ரீஸ் விதர்ஸ்பூன், கிறிஸ் பைன் மற்றும் டாம் ஹார்டி உள்ளிட்டோர் நடித்துள்ளனர். நண்பர்களான சி.ஐ.ஏ. அதிகாரிகள் இருவர் ஒரே பெண்ணை விரும்புவதால் ஏற்படும் பிணக்குகளை நகைச்சுவையுடன் வழங்கியுள்ளார், மெக்ஜி.

சி. ஐ. ஏ. அதிகாரிகளான எப்.டி.ஆரும் (கிரிஸ் பைன்), டக் ஹான்சனும் (டாம் ஹார்டி) நல்ல நண்பர்கள். பன்னாட்டு குற்றவாளியான கார்ல் ஹென்ரிச் (டில் சுவிகர்) மிகப்பெரிய அழிவிற்குத் திட்டமிடுகிறான்.

எளிதில் பெண்களை மயக்கும் எப்.டி.ஆர்., தான் ஒரு கப்பலின் தலைவர் என்றும், டக் தான் ஒரு பயண முகவர் என்றும் வெளி உலகத்திற்கு சொல்கிறார்கள். இணையத்தில் லாரனின்(ரீஸ் விதர்ஸ்பூன்) பெண்ணுடைய விளம்பரத்தினைப் பார்த்து அவருடன் டேட்டிங் செல்கிறார்.

அதே நேரம், எப்.டி.ஆரும் அதே பெண்ணை அவருடைய குணத்தால் கவரப்படுகிறார். இருவரும் ஒரு நாள் தங்களுடைய தோழிகளின் புகைப்படத்தைக் காட்டுவதால் ஒரே பெண்ணை இருவரும் காதலிப்பதை தெரியவருகிறது.

அதன்பிறகு இருவரும் அப்பெண்ணிற்கு பிடித்தவாறு நடந்துகொள்ள ஆரம்பிக்கின்றனர். அதனால், லாரனுக்கு யாரைத் திருமணம் செய்வது என்ற குழப்பமும் வருகிறது. பிறகு ஒரு கட்டத்தில், ஹென்ரிச் மூவரையும் கொல்லத் திட்டமிரடுகிறான். எவ்வாறு தப்பிக்கின்றனர், லாரனை யார் கைபிடிக்கிறார் என்பதை, சண்டைக் காட்சிகளுடனும், நகைச்சுவையுடனும் திரைப்படமாக்கியிருக்கின்றனர்.


முதலில் சாம் வொர்த்திங்க்டன் தயாரிப்பதாக இருந்த இத்திரைப்பட்ம, டாம் ஹார்டியால் தயாரிக்கப்பட்டது.

"திஸ் மீன்ஸ் வார்" திரைப்படமானது உலகம் முழுவதும், காதலர் தினமான 2012, பிப்ரவர் 14-ம் திகதி வெளியீடாகத் திட்டமிடப்பட்டிருந்தது பின்னர் 20-த் செஞ்சுரி பாக்ஸ் நிறுவனத்தால் 2012, பிப்ரவரி 17-ம் திகதி வெளியிடப்பட்டது.

டிவிடி என்னும் குறுந்தகுடு 2012, மே மாதம் 22-ம் திகதி வெளியானது.

இத்திரைப்படம், வட அமெரிக்காவில் $54,760,791 வருமானமும், பிறநாடுகளில் $101,106,281 ஆக மொத்தம் $155,867,072 வருமானம் ஈட்டியது.

இத்திரைப்படம் பெரும்பாலும் எதிர்மறையான விமர்சனத்தையே பெற்றது. ரோட்டன் டொமேட்டோஸ் தளத்தில் 158 கருத்துகளின் அடிப்படையில், 25% "ரோட்டன்" குறியீடும், 4.2/10 மதிப்பெண்ணும் பெற்றது.



</doc>
<doc id="158958" url="https://ta.wikipedia.org/wiki?curid=158958" title="அமெரிக்க வாதவியல் குழுமம்">
அமெரிக்க வாதவியல் குழுமம்

அமெரிக்க வாதவியல் குழுமம் (American College of Rheumatology; ACR) கல்வி திட்டங்கள், ஆராய்ச்சி, வாத மற்றும் தசை-எலும்பு மண்டல நோய்களால் தாக்கப்பட்டவர்களுக்கான மிகச்சிறந்த பராமரிப்பை ஆதரித்தல் மூலமாக வாதவியலின் முன்னேற்றத்திற்காகப் பாடுபடும் மருத்துவர்கள், உடல்நலப் பணியாளர்கள், ஆய்வாளர்களைக் கொண்ட, அவர்களுக்கான ஒரு அமைப்பாகும். 

இக்குழுமம், அறிவியல் கூட்டங்களை ஏற்பாடு செய்தல், இரு மருத்துவ ஆய்விதழ்களை (Arthritis & Rheumatism மற்றும் Arthritis Care & Research) வெளியிடுதல், ஆய்வு மற்றும் கல்வி நிறுவனத்தின் மூலமாக வாதநோயறியும் வகைப்பாட்டு விதிகளை வெளியிடுவதையும் உள்ளடக்கிய வாதநோய் ஆய்வினை மேம்படுத்துதல் ஆகியப் பணிகளைச் செய்கிறது.



</doc>
<doc id="158959" url="https://ta.wikipedia.org/wiki?curid=158959" title="வாதநோய்க்கெதிரான ஐரோப்பியக் கூட்டமைப்பு">
வாதநோய்க்கெதிரான ஐரோப்பியக் கூட்டமைப்பு

வாதநோய்க்கெதிரான ஐரோப்பிய கூட்டமைப்பு (European League Against Rheumatism; EULAR) வாதவியல் துறையிலுள்ள ஒரு பன்னாட்டு அமைப்பாகும். இக்கூட்டமைப்பு, வருடாந்திர அறிவியல் கூட்டங்களை ஏற்பாடு செய்தல், ஒரு மருத்துவ ஆய்விதழை (Annals of the Rheumatic Diseases) வெளியிடுதல், வாதநோய் ஆய்வினை மேம்படுத்துதல் ஆகியப் பணிகளை செய்கிறது.


</doc>
<doc id="158963" url="https://ta.wikipedia.org/wiki?curid=158963" title="மூட்டு">
மூட்டு

மூட்டு (Joint) என்பது உடலில் இரண்டு அல்லது அதற்கு மேற்பட்ட எலும்புகளும் தொடர்பு கொள்ளவும், எலும்புக்கூடமைப்பு ஒருங்கிணைந்து செயற்பட உதவும் இடமாகவும் உள்ளது. வெவ்வேறு கோணங்களிலும், பல்வேறு வகையான அசைவுகளுக்கு ஏற்ற வண்ணம் இம்மூட்டுகள் அமைந்துள்ளன. கால், கை, தோள்பட்டைகளில் உள்ள மூட்டுகள் தானாக உயவூட்டுபவையாக உள்ளன. எனவே, இவை உராய்வற்று, அழுத்தத்தினைத் தாங்கக்கூடியவையாக, அதிகமான பளுவை ஏற்றும் மென்மையான, துல்லியமான அசைவுகளை ஏற்படுத்தக்கூடியவையாகவும் உள்ளன. பிற மூட்டுகளான, தலையிலுள்ள எலும்புகளுக்கிடையே அமைந்துள்ள முடிச்சுகள் மூளை மற்று உணர்வு உறுப்புகளை பாதுகாப்பதற்காக (பிறக்கும்போது நிகழும் அசைவினைத் தவிர்த்து) பிற அசைவுகளை அனுமதிப்பதில்லை. பல்லுக்கும், தாடைக்கும் இடையேயுள்ள இணைப்பும் மூட்டு என்றே அழைக்கப்படுகிறது. இது ஆணிமூட்டு (gomphosis) எனப்படும் ஒருவகையான நார்மூட்டு ஆகும். அசைதலுக்கு இடமளிக்கும் வண்ணமும் (மண்டையோட்டெலும்புகளைத் தவிர்த்து), இயங்குவதற்கு ஆதரவளிக்கும் முறையிலும் அமைக்கப்பட்டுள்ள இம்மூட்டுகள் அமைப்பு மற்றும் செயற்பாடுகளின் அடிப்படையில் வகைபடுத்தப்படுகின்றன.

முதன்மையாக மூட்டுகள் வடிவம் மற்றும் செயற்பாடுகளின் அடிப்படையில் வகைபடுத்தப்படுகின்றன. வடிவ வகைப்பாடுகள் எலும்புகள் ஒன்றுடன் ஒன்று எவ்வாறு இணைந்துள்ளன என்பதைப் பொருத்து தீர்மானிக்கப்படுகின்றன. செயற்பாடுகளின் அடிப்படையில் வகைபடுத்தப்படுத்துவது அசையும் மூட்டுகளின் அசைவுகளைப் பொருத்து தீர்மானிக்கப்படுகின்றன. நடைமுறையில் கணிசமான அளவில் இரு வகைப்பாடுகளும் ஒன்றையொன்று தழுவியதாகவே உள்ளன.


எலும்புகள் ஒன்றுடன் ஒன்று எவ்வாறு இணைப்புத் திசுக்களால் இணைந்துள்ளன என்பதைப் பொருத்து வடிவ வகைப்பாடுகளின் பெயர்களும், பிரிவுகளும் அமைந்துள்ளன. மூன்று வகையான வடிவ வகைப்பாடுகள் உள்ளன:


செயற்பாடுகளின் அடிப்படையில் மூட்டுகளின் வகைப்பாடுகள், அசையும் மூட்டுகளின் அசைவு வகைகளைப் பொருத்தும், அசைவுக்கோணங்களைப் பொருத்தும் தீர்மானிக்கப்படுகின்றன. உடற்கூற்றமைப்புச் சார்ந்தத் தளத்தை அடைப்படையாகக் கொண்டு மூட்டு அசைவுகள் விவரிக்கப்படுகின்றன.



</doc>
<doc id="158971" url="https://ta.wikipedia.org/wiki?curid=158971" title="மாவிளக்கு வழிபாடு">
மாவிளக்கு வழிபாடு

மாவிளக்கு வழிபாடு என்பது தமிழ்நாட்டில் உள்ள இந்து சமயத்தவர்களின் அம்மன் வழிபாட்டு முறைகளுள் ஒன்று. இடித்தெடுத்த பச்சரிசி, மண்டை வெல்லப் பாகு, ஏலக்காய் போன்றவை கலந்த இனிப்புக் கலவை விளக்கு வடிவில் தயாரிக்கப்படும். இதில் நல்லெண்ணெய் ஊற்றி திரிப் போட்டு விளக்கேற்றப்படும். திருவிழா சமயங்களில் அவரவர் வீட்டில் செய்யப்பட்ட மாவிளக்கு ஊர்வலமாக அம்மன் ஆலயத்திற்கு எடுத்துச் செல்லப்பட்டு வழிபாடு நடத்தப்படும்.
தேனி மாவட்டத்தில் உள்ள வீரபாண்டி (வீரவண்டி) மாரியம்மன் கோவிலில் குழந்தைகளைப் படுக்க வைத்து வாழை இலையை அடியில் வைத்து குழந்தைகளின் கை, மார்பு, வயிறு போன்றவற்றில் மாவிளக்குப் போடும் வழக்கம் உள்ளது.


</doc>
<doc id="158972" url="https://ta.wikipedia.org/wiki?curid=158972" title="விக்டோரியா கோபுரப் பூங்கா">
விக்டோரியா கோபுரப் பூங்கா

விக்டோரியா கோபுரப் பூங்கா என்பது இலண்டனின் தேம்சு ஆற்றின் வடக்குக் கரையோரம் அமைந்துள்ள ஒரு பொதுப் பூங்கா. இதன் பெயர் குறிப்பிடுவதற்கு ஏற்ப இது, வெசுட்மின்சுட்டர் மாளிகையின் தென்மேற்கு மூலையில் அமைந்துள்ள விக்டோரியா கோபுரத்துக்கு அருகில் உள்ளது. இப் பூங்கா மாளிகையில் இருந்து தெற்கே இலம்பர்ட் பாலம் வரை பரந்துள்ளது. இதற்குச் செங்குத்தான திசையில் ஒரு பக்கம் தேம்சு ஆறும் எதிர்ப் பக்கத்தில் மில்லிபாங்க்கும் உள்ளன. இப் பூங்கா தேம்சுக் கரைக்கட்டின் (embankment) ஒரு பகுதியாகவும் உள்ளது.

இந்தப் பூங்காவில் சிலைகள், நீரூற்றுக்கள் போன்ற பல்வேறு சிறப்பு அம்சங்கள் காணப்படுகின்றன. அவற்றுள் கலேயின் குடிமக்கள் சிற்பம், எமெலின் பன்கர்சுட்டு சிலை, பக்சுட்டன் நினைவு நீரூற்று என்பன அடங்குகின்றன.



</doc>
<doc id="158987" url="https://ta.wikipedia.org/wiki?curid=158987" title="கலேயின் குடிமக்கள் (சிற்பம்)">
கலேயின் குடிமக்கள் (சிற்பம்)

கலேயின் குடிமக்கள் (The Burghers of Calais) என்பது அகசுத்தே ரோடின் என்பவரால் செய்யப்பட்ட மிகவும் புகழ் வாய்ந்த சிற்பம் ஆகும். இது 1889 ஆம் ஆண்டில் செய்து முடிக்கப்பட்டது. நூறான்டுப் போரின்போது, ஆங்கிலக் கால்வாய்ப் பகுதியில் உள்ள பிரான்சின் முக்கியமான துறைமுக நகரான கலே ஆங்கிலேயர்களால் ஓராண்டுக்கும் மேலாக முற்றுகை இடப்பட்டபோது 1347 ஆம் ஆண்டில் நடந்த ஒரு நிகழ்வுக்கான நினைவுச் சின்னமாக இது உள்ளது.


</doc>
<doc id="158988" url="https://ta.wikipedia.org/wiki?curid=158988" title="தேசிய வாதநோய், தசை-எலும்பு மற்றும் தோல் நோய்கள் கழகம்">
தேசிய வாதநோய், தசை-எலும்பு மற்றும் தோல் நோய்கள் கழகம்

தேசிய வாதநோய், தசை-எலும்பு மற்றும் தோல் நோய்கள் கழகம் (National Institute of Arthritis and Musculoskeletal and Skin Diseases; NIAMS) ஐக்கிய அமெரிக்காவில் உள்ள மனித நல மற்றும் சேவை துறையின் முகமை நிலையமான தேசிய நல கழகத்தின் ஒரு நிறுவனமாகும். இக்கழகம் வாதநோய், தசை-எலும்பு மற்றும் தோல் நோய்கள் உருவாவதற்கான காரணங்கள், சிகிச்சைகள், நோய்த்தடுப்பு முறைகள் ஆகியவற்றின் ஆய்வுகளுக்கான அமெரிக்க கூட்டாட்சியின் முயற்சிகளை முன்னெடுத்துச் செல்கிறது. மேலும், அடிப்படை மற்றும் மருத்துவ ஆராய்ச்சியாளர்கள் இத்தகு ஆய்வு செய்வதற்கான பயிற்சியளித்தல், பொதுமக்கள் நலத்தினை மேம்படுத்தும் ஆராய்ச்சி முன்னேற்றங்களைக் குறித்த தகவல்களைப் பரப்புதல் போன்ற பணிகளையும் செய்கிறது. இக்கழகம் அமெரிக்க பல்கலைக்கழகங்களிலும், மருத்துவ மையங்களிலும் அடிப்படை, மருத்துவ, நோய்ப்பரவல் ஆய்வுகளை செய்தும், அத்தகு ஆராய்ச்சிகளுக்கு ஆதரவளித்தும் செயல்படுகிறது.


</doc>
<doc id="158990" url="https://ta.wikipedia.org/wiki?curid=158990" title="வெளி ரங்கராஜன்">
வெளி ரங்கராஜன்

வெளி ரங்கராஜன் என தமிழ் இலக்கிய வட்டாரங்களில் அறியப்படும் இவரது இயற்பெயர் ரங்கராஜன். புதிய நாடகங்களை இயக்கியும், தமிழ் நாடக மரபு மற்றும் அழகியல் குறித்த விவாதங்களை முன்னெடுத்தும் தொடர்ந்து நாடகத் தளத்தில் இயங்கிவருபவர். 

திருச்சி மாவட்டத்தில் உள்ள ஸ்ரீரங்கத்தில் பிறந்தவர். கணிதத்தில் முதுகலைப்பட்டமும் இந்தியில் எம்.ஏ. பட்டமும் பிரெஞ்சு மொழியில் டிப்புளோமா பட்டமும் பெற்றவர். வங்கி அதிகாரியாகப் பணியாற்றிய இவர் தற்போது முழுநேர கலாச்சாரப் பணிகளில் ஈடுபட்டு வருகிறார்.

மாணவப் பருவத்திலிருந்தே கலை, இலக்கியங்களில் ஆழ்ந்த ஈடுபாடு கொண்ட இவர் பணி நிமித்தமாக சென்னை வந்ததும் இலக்கியச் செயல்பாடுகளில் தீவிரமாகப் பங்கேற்றார். நவீன இலக்கியம் சார்ந்து கணையாழி, கசடதபற, பிரக்ஞை, இன்று, படிகள், காலச்சுவடு போன்ற இலக்கியச் சிறுபத்திரிகைகளில் இலக்கியவிமர்சனம், கதை, கவிதை என பங்களிப்புகள் செய்தவர்.

தமிழில் நாடக இலக்கியங்களை உருவாக்கவும், நாடகச் சிந்தனைகளை முன்னெடுக்கவும் வெளி என்ற நாடக இதழை 1990இல் தொடங்கி 10 ஆண்டுகள் நடத்தியவர். புதிய நாடகப் பிரதிகள், நாடகக் கோட்பாடுகள் குறித்த விவாதங்கள் என தமிழில் செறிவான நாடகச் செயல்பாட்டிற்கான களமாகவும் ஆவணமாகவும் வெளி இதழ் பயன்பட்டது. தீராநதி இதழில் நாடகவியல் குறித்து தொடர்ந்து எழுதி வருகிறார். 

1994இல் கொழும்பில் நடந்த நாடகக் கருத்தரங்கில் கலந்து கொண்டு கட்டுரை வழங்கினார். 




</doc>
<doc id="158992" url="https://ta.wikipedia.org/wiki?curid=158992" title="சி. சபாரத்தினம்">
சி. சபாரத்தினம்

திருவாசக சுவாமிகள் என அழைக்கப்படும் சபாரத்தினம் சுவாமிகள் (மார்ச் 28, 1904 - சனவரி 25, 1988) தேவாரப் பாடல் பெற்ற திருக்கேதீச்சரத்தில் சிவதொண்டுகள் புரிந்து தவ வாழ்வினை மேற்கொண்டவர். அங்கு திருவாசக மடம் ஒன்றை நிறுவி அடியார்களுக்கு அமுதளித்து திருவாசக உரையையும் வழங்கி வந்தார்.

திருவாசக சுவாமிகள் 1904 ஆம் ஆண்டு பங்குனித் திங்கள் திருவாதிரை நாளில் யாழ்ப்பாணம் அல்வாயைச் சேர்ந்த சின்னத்தம்பி என்பவருக்கும் சுண்டிக்குளியில் பாண்டியன் தாழ்வில் வசித்த சின்னத்தங்கத்திற்கும் மூத்த மகனாகப் பிறந்தார். இளமையிலே யோகர் சுவாமிகளின் அருட்பார்வை இவருக்கும் கிட்டியது.

ஆரம்பக்கல்வியை கொழும்புத்துறை சைவப் பாடசாலையில் கற்றார். பின்பு கொழும்புத்துறைக் கத்தோலிக்க பாடசாலையில் கற்று ஆசிரியப் பயிற்சி கல்லூரிக்குத் தெரிவாகியதும் மதம் மாற வேண்டும் என வற்புறுத்தப்பட்டதால் வெளியேறினார். பின் கொழும்புத்துறைச் சைவப் பாடசாலையில் சிலகாலம் ஆசிரியராகக் கடமையாற்றினார். அங்கிருந்தும் வெளியேறித் திருமணம் செய்தார். குறுகியகாலத்தில் குழந்தைகள் இல்லாமலே மனைவியும் இறந்தார்.

திருக்கேதீச்சரத்தில் மடம் அமைப்பதற்காக தானே அனுமதிப்பத்திரத்தைப் பெற்று சுவாமிகள் காட்டில் பெரிய மரங்களை வெட்டித் தோளில் சுமந்து கொண்டு வந்து வண்டிகளில் ஏற்றியவர். இந்த திருவாசக மடத்தை அமைக்க கல்லும் மண்ணும் சுமந்தார். இந்த திருவாசக மடத்தை அமைப்பதற்குமுன்பு அதாவது சனநடமாட்ட மில்லாத காலத்தில் சுவாமிகள் திருக்கேதீச்சரம் சென்று குடிசை அமைத்து விவசாயம் செய்தார். இந்த உழைப்பில் பெற்ற ஊதியத்தில் விருந்தோம்பல் செய்தார். த்னது திருவாசக மடத்துக்கு வரும் அடியார்களுக்கு திருவாசக உரை வழங்கி வந்தார்.

சபாரத்தினம் சுவாமிகள் அங்கே கௌரீசர் பாடசாலை, நெசவுப் பாடசாலைகளை நிறுவி நடத்தி வந்தார்.

இறுதி நாட்களில் சுவாமிகள் யாழ்ப்பாணத்தில் வாழ்ந்தார். நாள்தோறும் சுவாமியைச் சந்தித்து உரையாடவும் ஆசீர்வாதம் பெறவும் அவருடைய திருவாசக உரைகளைக் கேட்கவும் அடியார்கள் கூடுவார்கள். 1988 ஆம் ஆண்டு தை மாதம் பூர்வ பக்க சப்தமி திதியில் அவரது சுண்டிக்குளி இல்லத்தில் காலமானார். அவரது அஸ்தி அடங்கிய நினைவாலயம் ஒன்று மறவன்புலவில் அமைக்கப்பட்டுள்ளது.



</doc>
<doc id="158994" url="https://ta.wikipedia.org/wiki?curid=158994" title="சோழன் போர்வைக்கோப்பெருநற்கிள்ளி">
சோழன் போர்வைக்கோப்பெருநற்கிள்ளி

சோழன் போர்வைக்கோப்பெருநற்கிள்ளி சங்ககாலச் சோழ மன்னர்களில் ஒருவன். தித்தன் என்னும் மன்னன் உறையூரைத் தலைநகராகக் கொண்டு நாடாண்டபோது போர்வை என்னும் ஊரில் இருந்துகொண்டு ஆட்சி புரிந்தவன்.

தித்தன் மகள் ஐயை. தித்தன் இவளை இந்தக் கிள்ளிக்கு மணம் செய்து தர ஒப்பவில்லை எனத் தெரிகிறது. இந்தக் கிள்ளி ஆமூர் மல்லன் என்பனோடு மற்போர் புரிந்து வென்றதைத் தித்தன் காணவும் மறுத்திருக்கிறான். ‘பெருங்கோழி’ (கோழியூர்) என்பது உறையூருக்கு வழங்கப்பட்ட பெயர்களில் ஒன்று. ‘நாய்கன்’ என்னும் சொல் நீர்வணிகனைக் குறிக்கும். மாநாய்கன் மகள் சிலப்பதிகாரக் காலக் கண்ணகி. உறையூர்க் காவிரியாற்றுப் படகுத்துறை வணிகனாக விளங்கியவன் ‘பெருங்கோழி நாய்கன்’. இவன் மகள் நக்கண்ணையார். சாத்தன் என்னும் சொல் நில வணிகனைக் குறிக்கும். மாசாத்துவான் மகன் சிலப்பதிகாரக் கோவலன். உறையூரில் வாழ்ந்த சாத்தனின் தந்தை ‘சாத்தந்தையார்’. இந்தச் சாத்தந்தையாரும், நக்கண்ணையாரும் இந்தக் கிள்ளியைப் பாடியுள்ளனர்.




</doc>
<doc id="159003" url="https://ta.wikipedia.org/wiki?curid=159003" title="சீதா (நடிகை)">
சீதா (நடிகை)

சீதா (பிறப்பு: சூலை 23, 1968) தமிழ்த் திரைப்பட நடிகையாவார். 1980களில் தன் திரை வாழ்வைத் தொடங்கிய சீதா, பல திரைப்படங்களில் முக்கிய கதாப்பாத்திரங்களில் நடித்துள்ளார். இவர் தமிழ்த் திரைப்பட இயக்குனரும் நடிகருமான பார்த்திபனின் மனைவியாவார். அறியப்படாத காரணங்களுக்காக பார்த்திபனுடனான திருமண முறிவை செய்து கொண்டார். தற்போது தொலைக்காட்சித் தொடர்களிலும் திரைப்படங்களிலும் நடித்துக் கொண்டிருக்கிறார்.







</doc>
<doc id="159004" url="https://ta.wikipedia.org/wiki?curid=159004" title="பியூபோட் (திரைப்படம்)">
பியூபோட் (திரைப்படம்)

பியூபோட் ("Beaufort") () என்பது 2007 இல் வெளியாகிள இசுரேலிய போர்த்திரைப்படம். இத்திரைப்படம் "பியூபோட்" புதினத்தின் அடிப்படையாகக் கொண்டு, யோசப் சேடரால் இயக்கப்பட்டது. தென் லெபனான் போரின்போது பியூபோட் கோட்டையில் இருந்த இசுரேலிய பாதுகாப்புப் படைகளின் பிரிவு பற்றியும், 2000 இல் இசுரேல் படைகளை திரும்ப பெற்றுக் கொள்ளும் வரை அதன் பொறுப்பாளராக இருந்த லிராஸ் லிபிராடி பற்றியும் இத்திரைப்படம் அமைந்துள்ளது. 




</doc>
<doc id="159007" url="https://ta.wikipedia.org/wiki?curid=159007" title="கரிசல்குளம்">
கரிசல்குளம்

கரிசல்குளம் (Karisal kulam ) இந்திய மாநிலமான தமிழ்நாட்டின் விருதுநகர் மாவட்டம், ஸ்ரீவில்லிப்புத்தூர் வட்டம், திருவில்லிபுத்தூர் ஊராட்சி ஒன்றியத்தில் உள்ள கிராமம் ஆகும்.



</doc>
<doc id="159009" url="https://ta.wikipedia.org/wiki?curid=159009" title="கல் மரம்">
கல் மரம்

கல் மரம் என்பது தாவரங்கள் மண்ணுள் புதைந்து பாறைப் படிவ நிலைமையில் இருப்பதை குறிக்கும். அதுவே பல கல் மரங்கள் ஒரே பகுதியில் இருக்குமாயின் அதை கல்மரக்காடு என்பதும் உண்டு. மிகப்பழமையான மரங்கள் பல கோடி ஆண்டுகளுக்கு முன்னரே வளந்திருக்கும். ஒரு கோடி ஆண்டுகளுக்கு முன்னர் 4 பனி யுகங்கள் உண்டானதாக வரலாற்றாய்வாளர்கள் கூறுவதுண்டு. அந்த காலங்களில் ஏற்பட்ட புவியியல் மாற்றங்களால் மரங்கள் மன்னில் புதைந்து கல் மரங்களாகிவிடும். அந்த மரத்தின் வகையைக் கொண்டு அந்த புவியமைப்பின் காலத்தை கணிப்பதன் மூலம் ஒரு இடத்தின் தொன்மையான புவியியல் அமைப்புகளை கண்டறிய இயலும்.

தொல்லுயிரியல் ஆய்வாளர்களிடையே இக்கல்மரங்கள் ஒரு விந்தையாகவே பார்க்கப்படுகிறது. அதன் காரணம் ஒரு உயிரினம் கல் மரமாகவோ மிருகமாகவோ மாற அது இறந்து அழுகும் முன்னர் அதன் உடலின் ஒவ்வொரு உயிரனுவிலும் கால்சியம் கார்பனேட்டும், சிலிகாவும் புகுந்திருக்க வேண்டும். அதுவே அந்த உயிரினம் மக்கிவிட்டால் அது கல்மரமாக ஆகமாலே ம்ண்ணில் கலந்துவிடும். அந்த விதத்தில் இதைப் போன்ற அதிவேக உயிரியல் மற்றும் கணிம மாற்றங்கள் நிகழ்த்தப்படுவது தொல்லுயிரியல் ஆய்வாளர்களிடையே ஒரு விந்தையாகவே பார்க்கப்படுகிறது.


</doc>
<doc id="159013" url="https://ta.wikipedia.org/wiki?curid=159013" title="செம்பியன் மாதேவி">
செம்பியன் மாதேவி

’’’செம்பியன் மாதேவி’’’ (கி.பி 910 – 1001) சிவஞான கண்டராதித்தரின் பட்டத்தரசி ஆவார். இவரது சமாதி இன்று சேவூரில் (செம்பியன் கிழானடி நல்லூர்) அமைந்துள்ளது 

சோழர்கால செப்புத் திருமேனிகள் என்றாலே நினைவுக்கு வருபவர் பெரியபிராட்டி செம்பியன் மாதேவியார் என்று தமிழாய்வு.ஆர்க் போற்றுகிறது. 

செம்பியன் மாதேவி சித்திரை மாதம் கேட்டை நட்சத்திரத்தில் மழவர் குடும்பத்தில் பிறந்தவர். சோழப் பேரரசர் கண்டராத்தினாரை மணந்தார். அவரைப் போல தேவியாரும் சிறந்த சிவத்தொண்டராக விளங்கினார். தன் மகன் மதுராந்தகன், தன் கொழுந்தனார் சுந்தர சோழரின் மகன்களான ஆதித்த கரிகாலன், அருள்மொழிவர்மன், மற்றும் சுந்தர சோழரின் மகளான குந்தவைப் பிராட்டியையும் பொறுப்புடன் வளர்த்தவர். சோழப் பேரரசுகளில் கண்டராத்தினார் மறைந்த பிறகும், ஆதித்த கரிகாலன் மறைந்த பிறகும் ஏற்பட்ட சங்கட சூழலில் பட்டத்திற்கு உரியவர் யாரென ஆலோசனை கூறியவர் இவர். ராஜராஜ சோழனான அருள்மொழிவர்மன் சிறந்த சிவபக்தனாக இருந்தமைக்கும், தஞ்சை பெருவுடையார் கோவிலை கட்டுவதற்கு பெரும் காரணமாக இருந்தவர் செம்பியன் மாதேவியார்.


முதலிய ஆறு சோழப்பேரரசர்களின் அரசியல் வழிகாட்டியாக இருந்தவர் பெரிய பிராட்டி செம்பியன் மாதேவியார். கண்டராத்த சோழர் கி.பி 957ல் மரணமடைந்த போது அரிஞ்சய சோழனை அரசாள வைத்தவர். ஆதித்த கரிகாலன், ராஜராஜன், குந்தவை ஆகியோரை அன்போடு வளர்த்தவர். மேலும் கணவர் இறந்த பிறகு சிவ வழிபாடு, ஆலயத்திருப்பணிகள், தர்ம காரியங்கள் என் வாழ் நாளை கழித்த செம்பியன் மாதேவியார் சுமார் 90 ஆண்டுகள் (கி.பி 910 – 1001) வாழ்ந்து ஆறு சோழமாமன்னர்களின் ஆட்சியைக் கண்டவர்.

செம்பியன் மாதேவியார் தம் காலத்தில் ஏராளமான சிவன் கோயில்களைக் கட்டி திருப்பணிகள் செய்துள்ளார்கள். அவை கி.பி 7 ஆம் நூற்றாண்டிலும், கி.பி 8 ஆம் நூற்றாண்டிலும் சோழப்பேரரசுகளினால் மண்ணாலும், செங்கற்களாலும் கட்டப்பட்ட சிவ ஆலையங்கள். அவர் முதன் முதலில் சீரமைத்த திருக்கோவில் திருநல்லம் ஆகும். சோழ மண்டலத்தில் செங்கற் கோயிலாக இருந்த பத்து ஆலயங்களைக் கருங்கல் கட்டமைப்பாக (கற்றளி) மாற்றிக் கட்டினார்.
அவை

புதிதாகவும் ஆகம விதிக்கு உட்பட்டும் கற்றளியாக இவர் கட்டிய கோயிலே செம்பியன் மாதேவியில் இருக்கும் ஸ்ரீகயிலாசநாதர் திருக்கோயிலாகும். கோவில்களுக்கு நாள்தோறும், திங்கள்தோறும் கைங்கரியங்கள் சிறப்பாக நடக்க இறையிலி கொடுத்தார். பல சிவதளங்களுக்கு பொன், வெள்ளியென அணிகலன்களும் கொடுத்ததாக கல்வெட்டுகளில் அறிய முடிகிறது. செம்பியன் மாதேவியார் குறித்த கல்வெட்டுகள் திருவேள்விக்குடி சிவதளத்தில் உள்ளது. 

இன்றளவும் சோழர்கள் காலக் கோயில்கள் நிலைத்திருக்க செம்பியன் மாதேவியாரின் கற்றளி மாற்றமே காரணமாகும். 

பெரிய பிராட்டி செம்பியன் மாதேவியைக் கதைபாத்திரமாக கொண்டு வெளிவந்துள்ள நூல்கள்.





</doc>
<doc id="159014" url="https://ta.wikipedia.org/wiki?curid=159014" title="வேற்றுலக உயிரி">
வேற்றுலக உயிரி

வேற்றுலக உயிரி என்பது புவியைச் சார்ந்திரா வேற்றுலக உயிரினைத்தைக் குறிப்பதாகும்; இதனை வேற்றுலக ஜந்து (ஆங்கிலம்: “Alien”) என்றும் குறிப்பிடுவர்; இவை அளவில் சிறிய பாக்டீரியா முதற்கொண்டு மனிதனை விட எளிதற்ற உடலமைப்பினைக் கொண்டிருக்கலாம்;
அறிவியலாளர் பலர் வேற்றுலக உயிரி இருக்கக்கூடும் என நம்புகின்றனர்; ஆனால், முழுமையானச் சான்று இதுவரை கிடைக்கவில்லை. இவற்றைத் தேடி வானொலி அலைகளும், தொலைநோக்கிகளும் இருபதாம் நூற்றாண்டிலிருந்து செயல்பட்டுக்கொண்டுள்ளன. திரைப்படங்களிலும், புனைக்கதைகளிலும் புனைவுக் கதைகளாக இவை பெருமளவில் பயன்படுத்தப்படுகின்றன.

பாக்டீரியா மாதிரியான உயிரி சூரியக் குடும்பத்தில் மட்டும் அல்லாமல் அண்டம் முழுவதும் பரவி கிடக்கலாம் என நம்பப்படுகிறது. இக்கூற்றின் முலம், உயிரினம் பூமியைத் தவிர வேறு குடும்பத்திலும் நிகழக்கூடியதென கார்ல் சகன், ஸ்டீபன் ஹோக்கிங் போன்றோரால் எடுத்துரைக்கப்பட்டது. அவர்களின் கோட்பாட்டின் படி, 'அண்டத்தில் பூமியின் அமைவு போன்ற சாத்தியம் சூரிய குடும்பத்தில் அல்லாது வேறு குடும்பத்திலும் நிகழக்கூடிய கூறுகள் நிரைய உள்ளன'.
செவ்வாய், ஜூப்பிட்டரின் நிலவு யூரோபா, சனி கோளின் நிலவான டைட்டன், என்செலாடஸ் ஆகியவை வேற்றுலக உயிரி வளர ஏற்றவையாக எடுத்துரைக்கப்படுகிறது. பூமியை அடுத்து பெருமளவில் உயிரி நிலைப்பதற்கு ஏற்றச்சூழல் என்செலாடஸில் இருப்பதாக நாசா 2011 இல் தெரிவித்தது. 2011 டிசம்பரில் நாசா அறிவியலாளர்கள் கெப்லர் தொலைநோக்கி மூலம் கெப்லர்-22பி என்ற கோள் சூரியனைப் போன்றதொரு விண்மீனைச் சுற்றிவருவதைக் கண்டுபிடித்தனர். In May 2011, NASA scientists reported that Enceladus "is emerging as the most habitable spot beyond Earth in the Solar System for life as we know it".
வேற்றுலக உயிரிக்கானச் சான்று இல்லையானாலும், அவை பரவலாக நம்பப்படுகின்றன. பல பறக்கும் தட்டு நிகழ்வுகள் இராணுவ வானூர்தி, துணைக்கோள்களைத் தவறாக எடுத்துக்கொண்டதாக அரசாங்கத்தால் விளக்கப்பட்டுள்ளது. இன்றும் SETI, கெப்லர் தொலைநோக்கி, நாசா செவ்வாய் ரோபோக்கள் மூலம் அவை தேடப்பட்டுக்கொண்டிருக்கின்றன.

அறிவியல் படி பல கோட்பாடுகள் வேற்றுலக உயிரிக்கு ஆதரவாக ஏத்துரைக்கப்படுகிறது.
பூமியின் அனைத்து உயிரினங்களும் 26 வேதிப்பொருள்களால் ஆனவை. ஆனால் 95% உயிரினங்கள் ஆறு முதன்மை மூலக்கூறுகளான கார்பன், ஹைட்ரஜன், நைட்ரஜன், ஆக்ஸிஜன், பாஸ்பரஸ், சல்பர்களால் உருவானவை. இவை அண்டம் முழுவதும் இருப்பதால், வேற்றுலக உயிரி நிலைப்பதற்கான வாய்ப்புகள் நிரையே. அல்லது அவைகளின் தோற்றம் மற்றும் உடற்கூறு மாறுபட்டு இருக்கலாம். அவைகள் தங்கள் கிரக வேதிக்காரணிகளை அடிப்படையாகக்கொண்டு உயிர் வாழலாம். உதாரணமாக, அம்மோனியா அதிகம் கொண்டுள்ள உயிரிக்கு தண்ணீர் அதிகம் தேவையில்லை.
தூய நீர் பயனுள்ளதாக இருக்கும் ஏனெனில் இது ஹைட்ராக்சைடு மற்றும் ஹைட்ரோனியம் அயனிகள் இடையே அதன் தொடர்ச்சியான விலகல் காரணமாக ஒரு நடுநிலையான pH கொண்டுள்ளது. இதன் விளைவாக, அது சம திறனை நேர்மறையான உலோக அயனிகள் மற்றும் எதிர்மறை உலோகம் அல்லாத அயனிகள் இரண்டு கலக்க முடியும். மேலும், நீர் மூலக்கூறுகள் ஹைட்ரஜன் பிணைப்பை உடைக்கிறது. இது ஆவியாதல் மூலம் ஆற்றல் சேமிக்க ஒரு திறனை கொடுக்கின்றன. இது மற்றும் துருவங்களை குளிராக்கல், வாழ்க்கை தேவையான வெப்ப நிலை பராமரிக்க, காலநிலை மிதமானதாக்க உதவுகிறது.
நாசா அறிவியலாளர்கள், தாவரங்களின் ஒளிச்சேர்க்கை கரணியான பச்சையம் வேற்றுலகத்தில் பச்சையாக இருக்க வாய்ப்பு இல்லை என்றும் அது அக்கிரகத்தில் கிடைக்கும் தனிமத்தை பொறுத்தது என்றும் கூறுகின்றனர்.

வேற்றுலக உயிரியின் தகவமைப்பு பலவாறு எடுத்துரைக்கப்படுகிறது. அவைகள் பச்சை நிறத்திலும், சாம்பல் நிறத்திலும் பெரிய தலையுடன் இருக்கலாம் மேலும் பூச்சிகளைப் போன்று உருவம் இருக்கலாம் என்று கருதப்படுகிறது. However, in 2011 NASA was forced to deprioritize the mission due to a lack of funding, and it is possible that the ESA will take on the mission by itself.

சூரியக்குடும்பத்திலேயே அறிவியலாளர்கள் வேறு ஏதாவது கோள்களில் உயிரினங்கள் உள்ளனவா என ஆராய்ந்து வருகின்றன. செவ்வாய் மற்றும் பூமியில் விழுந்த எரிகற்களை ஆராய்ந்து உள்ளனர்.
நாசா 2005 ம் ஆண்டு, செவ்வாயில் உயிரினம் வாழ்ந்த படிம ஆதாரங்கள் உள்ளதாக கண்டுபிடித்துள்ளனர்.

ஆகஸ்ட் 2011 இல் நாசா, பூமியில் காணப்படும் விண்கற்கள் பற்றிய ஆய்வுகளின் அடிப்படையில், கட்டுமான தொகுதிகளான, டிஎன்ஏ மற்றும் ஆர்என்ஏ கூறுகள் (அடினைன் குவானைன் மற்றும் தொடர்புடைய கரிம மூலக்கூறுகளை) விண்வெளியில் வேற்றுலகத்தில் உருவாக்கப்பட்டது இருக்கலாம் என தெரியவருகிறது. அக்டோபர் 2011 ஆம் ஆண்டில், விஞ்ஞானிகள் அண்டத்தில் உள்ள நட்சத்திரங்களில் சிக்கலான கரிம இயற்கையாக உருவாக்கப்பட்ட ("ஒரு கலவையான வாசனை-கொழுப்பார்ந்த கட்டமைப்பு அமோர்பஸ் கரிம திட") என்று பொருள் கொண்டுள்ளது என்று கூறியுள்ளது. இந்த சேர்மங்கள் பூமியில் வாழ்க்கையின் முன்னேற்றத்திற்கு தொடர்பாக இருப்பதால், உயிரினம் வாழ எளிதாக இருக்கலாம் ", என்று விஞ்ஞானிகள் நம்புகின்றனர்.

ஒரு மேம்பட்ட வேற்று சமுதாயத்தில் இருந்தால், அவர்கள் பூமியின் திசையில் தகவல்களை அனுப்ப அல்லது அந்த தகவலை மனிதர்கள் பெற முடியும் என்பதற்கு எந்த உத்தரவாதமும் கிடையாது. ஒரு சமிக்ஞை தேவைப்படும் கால அளவு முழுவதும் பயணப்பட்டு கண்டறியப்பட்டால் அது எவ்வளவு தொலைதூர கடந்த வந்தது என்பதை கண்டுபிடிக்கப்பட்ட முடியாது.
அவற்றுள் SETI போன்ற திட்டங்கள் அறிவார்ந்த உயிரி இருப்பது உறுதி என்று ரேடியோ அலை மூலம் வானியல் தேடல் நடத்தி வருகின்றனர்.
இந்து மதம் அண்டவியலின் பதினான்கு லோகம், அல்லது நார்ஸ் புராணங்களில் ஒன்பது உலகங்கள், என பல உள்ளன என்றுள்ளது. அல்லது வாகனங்கள் (சாரியோட்ஸ் அல்லது படகுகள், முதலியன) கடவுளர்கள் இயக்கப்பட்டது எனப்படுகிறது. மூங்கில் கட்டர் 10 ஆம் நூற்றாண்டு ஜப்பனீஸ் நாட்டுப்புற கதையில் நிலவு இளவரசி ஒரு உதாரணம் ஆகும்.
இந்து மதத்தில், பல பிறவி எனும் நம்பிக்கை உள்ளது. மனித ஆத்மாவின் ஆசைகள் பூர்த்தி செய்ய வசதியாக ஏராளமான அண்டங்கள் உள்ளன என்ற நம்பிக்கை நிலவுகிறது. 
1947 ஆம் ஆண்டு ரோஸ்வெல் பறக்கும் தட்டு சம்பவம் அடுத்து, 1940 முதல் அமெரிக்காவில் பல பறக்கும் தட்டுக்கள் பார்த்ததாக மக்கள் கூறியுள்ளனர்.
இயற்பியலாளர் ஸ்டீபன் ஹாக்கிங் 2010 இல் மனிதர்கள் அன்னிய உயிரிகளைத் தொடர்பு கொள்ள முயற்சி எடுக்க கூடாது என்றும் எச்சரித்தார். அவர் பூமி ஆதாரங்களை கொள்ளையடிக்க வரலாம் என்று எச்சரித்தார். அப்படி வந்து இருந்தால், அதன் விளைவு கொலம்பஸ் அமெரிக்காவை கண்டுபிடித்ததைப் போல எனவும் அது பூர்வீக அமெரிக்கர்களுக்கு சாதகமாக இருக்கவில்லை", என்று சுட்டிக்காட்டினார்.


</doc>
<doc id="159020" url="https://ta.wikipedia.org/wiki?curid=159020" title="பெரும்பூட் சென்னி">
பெரும்பூட் சென்னி

சென்னி என்பது சோழனின் குடிப்பெயர்களில் ஒன்றாகும். பெரும்பூட் சென்னி என்பவன் சென்னி என்னும் குடிப்பெயர் பூண்ட சோழ மன்னர்களில் ஒருவனாவான்.


</doc>
<doc id="159022" url="https://ta.wikipedia.org/wiki?curid=159022" title="ஒங்கோல்">
ஒங்கோல்

ஓங்கோல், (,(), இந்திய மாநிலமான ஆந்திரப் பிரதேசத்தின் பிரகாசம் மாவட்டத்தில் அமைந்துள்ள நகரம் ஆகும். இது இம்மாவட்டத்தின் தலைநகரமும் ஆகும். இவ்வூர் மாடுகள் உலகப் பிரசித்திப் பெற்றவை.
விசயவாடா வானூர்தி நிலையம் அருகில் உள்ளது.


</doc>
<doc id="159023" url="https://ta.wikipedia.org/wiki?curid=159023" title="மறுமணம் (தொலைக்காட்சித் தொடர்)">
மறுமணம் (தொலைக்காட்சித் தொடர்)

மறுமணம் அல்லது புனர்விவா-சிந்தகீ மிலேகீ தோபாரா அல்லது புனர்விவாகம் ("Punar Vivah", இந்தி: "पुनर्विवाह-ज़िन्दगी मिलेगी दोबारा", தெலுங்கு: "పునర్వివాహం") என்பது சீ தமிழிலும் சீ தொலைக்காட்சியிலும் சீ தெலுங்கிலும் ஒளிபரப்பப்படுகின்ற இந்தியத் தொலைக்காட்சித் தொடர் ஆகும். சீ தமிழில் தமிழ் மொழியில் சின்ன மருமகள் என்ற தொலைக்காட்சித் தொடருக்குப் பதிலாக அக்டோபர் 1, 2012இலிருந்து இத்தொடர் மொழி மாற்றம் செய்யப்பட்டு ஒளிபரப்பப்படுகின்றது. சீ தொலைக்காட்சியில் இந்தி மொழியில் பாகோன்வலி-பாண்டே ஆப்பினி தத்தீர் என்ற தொலைக்காட்சித் தொடருக்குப் பதிலாக முதன்முதலாக பெப்ரவரி 20, 2012இல் இத்தொடர் ஒளிபரப்பப்பட்டது. சீ தெலுங்கில் தெலுங்கு மொழியில் ஏப்ரல் 30, [[2012]இலிருந்து இத்தொடர் மொழி மாற்றம் செய்யப்பட்டு ஒளிபரப்பப்படுகின்றது. [[ஜீ தமிழ்|சீ தமிழில்]] திங்கட்கிழமை தொடக்கம் சனிக்கிழமை வரை [[இந்திய சீர் நேரம்|இ. சீ. நே.]] பிற்பகல் 6:30இலிருந்து 7:00 மணி வரையும் [[ஜீ தொலைக்காட்சி|சீ தொலைக்காட்சியில்]] திங்கட்கிழமை தொடக்கம் வெள்ளிக்கிழமை வரை [[இந்திய சீர் நேரம்|இ. சீ. நே.]] பிற்பகல் 10.30இலிருந்து 11.00 மணி வரையும் சீ தெலுங்கில் [[இந்திய சீர் நேரம்|இ. சீ. நே.]] பிற்பகல் 6:30இலிருந்து 7:00 மணி வரையும் ஒளிபரப்பப்பட்டு வருகின்றது. இப்போது [[ஜீ தொலைக்காட்சி|சீ தொலைக்காட்சி]]யில் பவித்திர இரித்தாவுக்கு அடுத்ததாக, இரண்டாவது மிகவும் புகழ் பெற்ற நிகழ்ச்சி புனர்விவாவே ஆகும். [[ஜீ தொலைக்காட்சி|சீ தொலைக்காட்சியில்]] புனர்விவா ஒளிபரப்பப்படும் அதே நேரத்தில் சோனித் தொலைக்காட்சியில் ஒளிபரப்பப்படும் பாலாசி தெலிபிலிமிசின் படே அச்சே இலத்தே ஐனிடமிருந்து கடும்போட்டியை எதிர்கொள்கின்றது.

[[மத்தியப் பிரதேசம்|மத்தியப் பிரதேசத்திலுள்ள]] [[போப்பால்]] என்கின்ற [[இந்தியா|இந்திய]] [[நகரம்|நகரத்தில்]] வாழ்கின்ற ஆர்த்தி ([[கிரத்திக்கா செங்கர்]]), இராசேசு (குருமீத்து சவுதிரி) ஆகிய இருவரினதும் கதையே மறுமணம் ஆகும். [[விவாகரத்து|திருமண முறிவு]] செய்து கொண்ட பெண்ணான ஆர்த்திக்கு அருண் (திவ்யம் தம) என்ற மகன் ஒருவன் உள்ளான். மனைவியை இழந்த இராசேசிற்கு பிரியா, பானு என்று மகள்கள் இருவர் உள்ளனர். ஆர்த்தியினுடைய கணவரான பிரசாந்து (சார்வார் அகூசா/வினீத்து இரெயினா) நான்கு ஆண்டுகளுக்கு முன்பே ஆர்த்தியை விட்டுச் சென்று விட்டார். இராசேசின் மனைவியான அபித்தா (சுவேத்தா முன்சி) மூன்று ஆண்டுகளுக்கு முன்பே இறந்து விட்டார். ஆர்த்தியின் புகுந்த வீட்டாரும் இராசேசின் குடும்பத்தினரும் இருவருக்கும் திருமணம் செய்து வைக்க விரும்புகின்றனர். மறுமணத்துக்குப் பின்னரான அவர்களின் வாழ்க்கையைப் பற்றிக் கதை சுற்றி வருகின்றது.

முதலில், ஆர்த்தியும் இராசேசும் அவர்களுடைய குழந்தைகளின் நலனுக்காகப் பெருந்தயக்கத்துடன் திருமணம் செய்து கொள்கின்றனர். காலவோட்டத்தில் ஆர்த்தியும் இராசேசும் ஒருவரை ஒருவர் காதலிக்கத் தொடங்குகின்றனர். ஆர்த்தியின் மகனான அருண் கடத்தப்பட்டதைத் தொடர்ந்து, இராசேசின் தந்தையுடன் (தனது மாமனாருடன்) (சேத்தன் பண்டிட்டு) ஆர்த்தி எதிர்த்துக் கதைத்ததையடுத்து, இராசேசின் குடும்பத்தினர் இருவரையும் [[திருமண முறிவு]] செய்து கொள்ளுமாறு வலியுறுத்துகின்றனர். பின்னர், இராசேசின் தந்தை ஆர்த்தியை ஏற்றுக் கொள்கின்றார்.

ஆர்த்தி இராசேசின் மகளான பிரியாவின் மனத்தில் இடம் பிடிப்பதற்காகப் பிரியாவின் பிறந்த நாள் விழாவைக் கொண்டாடுவதற்கு ஏற்பாடு செய்கின்றார். அப்பிறந்த நாள் விழாவுக்கு பிரியாவின் தாயான அபித்தா வருவார் என உறுதியுமளிக்கின்றார். தானே அபித்தாவைப் போல் மாறிப் பிரியாவின் முன் தோன்றவும் எண்ணுகின்றார்.

[[பகுப்பு:இந்தியத் தொலைக்காட்சித் தொடர்கள்]]

</doc>
<doc id="159024" url="https://ta.wikipedia.org/wiki?curid=159024" title="சோழர் குடிப்பெயர்கள்">
சோழர் குடிப்பெயர்கள்

சோழர் குடிப்பெயர்கள்

கிள்ளி
செம்பியன்
சென்னி
வளவன்
வளத்தான்



</doc>
<doc id="159027" url="https://ta.wikipedia.org/wiki?curid=159027" title="மட்டக்களப்பு மறைமாவட்டம்">
மட்டக்களப்பு மறைமாவட்டம்

மட்டக்களப்பு மறைமாவட்டம் ("Diocese of Batticaloa", ) என்பது இலங்கையின் கிழக்கே மட்டக்களப்பு மாவட்டத்தின் உரோமன் கத்தோலிக்க மறைமாவட்டம் ஆகும். இம்மறைமாவட்டத்தின் ஆயர் அதிவணக்கத்துக்குரிய கலாநிதி யோசப்பு பொன்னையா ஆவார்.

மட்டக்களப்பு மறைமாவட்டம் திருத்தந்தை பதினாறாம் பெனடிக்ட் அவர்களினால் 2012 சூலை 3 ஆம் நாள் இலங்கையின் புதிய மறைமாவட்டமாகப் பிரகடனப்படுத்தப்பட்டது. முன்னர் இம்மாவட்டம் திருகோணமலை மறைமாவட்டத்தில் சேர்க்கப்பட்டிருந்தது. திருகோணமலை மறைமாவட்டம் 1893 ஆகத்து 25 இல் உருவாக்கப்பட்டது.

ஆயர் இக்னேசியசு கிளெனி திருகோணமலை மறைமாவட்டத்தின் பெயரை மாற்றுவதற்கு விண்ணப்பித்திருந்தார். இதன்படி, 1967 அக்டோபர் 23 இல் திருகோணமலை-மட்டக்களப்பு மறைமாவட்டம் என இது பெயரிடப்பட்டது. அத்துடன் மட்டக்களப்பு புளியந்தீவு புனித மரியாள் தேவாலயம் இணைப்பேராலயமாகவும் தரமுயர்த்தப்பட்டது. 1975 திசம்பர் 19 இல் திருகோணமாலை-மட்டக்களப்பு மறைமாவட்டத்தின் சில பகுதிகள் பிரிக்கப்பட்டு புதிதாக அமைக்கப்பட்ட அநுராதபுரம் மறைமாவட்டத்தில் சேர்க்கப்பட்டது.

2005 ஆம் ஆண்டில் இம்மறைமாவட்டத்தை இரண்டாகப் பிரிப்பதற்கு முயற்சிகள் மேற்கொள்ளப்பட்டன. இதன் படி, 2012 சூலை 3 ஆம் திகதி வத்திக்கான் நேரப்படி செவ்வாய்க்கிழமை நண்பகல் 12 மணிக்கு (இலங்கை நேரம் பிற்பகல் 3.30 மணி) திருகோணமலை-மட்டக்களப்பு மறைமாவட்டத்திலிருந்து மட்டக்களப்பு பிரித்தெடுக்கப்பட்டு தனியான மறைமாவட்டமாகப் பிரகடனம் செய்யப்பட்டது. மட்டக்களப்பு புனித மரியாள் ஆலயம் பேராலயமாகும் தகுதியினையும் பெற்றது. மட்டக்களப்பு-திருகோணமலை மறைமாவட்ட துணை ஆயராகப் பதவியில் இருந்த யோசப் பொன்னையா மட்டக்களப்பு மறைமாவட்டத்தின் முதலாவது ஆயராக 2012 செப்டம்பர் 23 ஆம் நாள் பதவியேற்றார்.

மட்டக்களப்பு புதிய மறைமாவட்டமாக உருவானதால், திருகோணமலை தனி மறைமாவட்டமாக இயங்கத் தொடங்கியுள்ளது. இதுவரை திருகோணமலை-மட்டக்களப்பு மறைமாவட்டத்தின் ஆயராக இருந்த யோசப் கிங்ஸ்லி சுவாம்பிள்ளை புதிய திருகோணமலை மறைமாவட்டத்தின் ஆயராக நீடிக்கின்றார். 

புதிதாக உருவாக்கப்பட்டுள்ள மட்டக்களப்பு மறைமாவட்டம் இரு மாவட்டங்களை உள்ளடக்கும். அவை மட்டக்களப்பு, அம்பாறை ஆகும். இம்மறைமாவட்டத்தில் மறைமாவட்ட குருக்கள் 35 பேரும், துறவற குருக்கள் 13 பேரும் ஆக, மொத்தம் 48 குருக்கள் பணியாற்றுகின்றனர். 


</doc>
<doc id="159036" url="https://ta.wikipedia.org/wiki?curid=159036" title="கணினியியல் கலைச்சொற்கள்">
கணினியியல் கலைச்சொற்கள்

கணினி - Computer
இருமம் - Bit
பதின்மம் - Decimal




</doc>
<doc id="159040" url="https://ta.wikipedia.org/wiki?curid=159040" title="த கிரேட் ரயிட்">
த கிரேட் ரயிட்

த கிரேட் ரயிட் ("The Great Raid") என்பது "கபனாட்டுவான் திடீர்த்தாக்குதல்" பற்றிய, வில்லியம் பிருவரின் "த கிரேட் ரயிட்" என்று தலைப்பிட்ட நூலினை உள்வாங்கி அதன் தலைப்புடன் 2005 இல் வெளிவந்த போர்த்திரைப்படமாகும். இது இரண்டாம் உலகப் போரின்போது பிலிப்பீன்சு தீவான "லூசன்" என்னுமிடத்திலிருந்த கபனாட்டுவான் கைதிகள் முகாமை சனவரி 1945 இல் விடுவித்தது பற்றிய கதையைக் கொண்டது. இத்திரைப்படம் யோன் டாலின் இயக்கத்தில் உருவானது.



</doc>
<doc id="159046" url="https://ta.wikipedia.org/wiki?curid=159046" title="மக்கள் பெயர்கள்">
மக்கள் பெயர்கள்

தமிழ்மொழியில் மக்களுக்குச் சூட்டப்படும் பெயர்கள் எந்தெந்த அடிப்படையில் அமையும் என்பதைத் தொல்காப்பியம் கி.மு. ஐந்தாம் நூற்றாண்டிலேயே வகுத்துத் தெளிவுபடுத்தியுள்ளது. மக்கள் என்போர் உயர்திணை. உயர்திணைப் பெயர்கள் 11 பாங்குகளில் அமையும். இந்த வகையில் அமையும் பிற பெயர்களும் உண்டு என அது குறிப்பிடுகிறது. அடைப்புக் குறிக்குள் அப் பெயர்களுக்கு இளம்பூரணர் தரும் எடுத்துக்காட்டுகள் வருமாறு:


</doc>
<doc id="159047" url="https://ta.wikipedia.org/wiki?curid=159047" title="பெருநற்கிள்ளி, இராசசூயம் வேட்ட சோழன்">
பெருநற்கிள்ளி, இராசசூயம் வேட்ட சோழன்

சோழன் இராசசூயம் வேட்ட பெருநற்கிள்ளி சங்ககாலச் சோழ மன்னர்களில் ஒருவன் ஆவான். இவனைப் பாடிய புறநானூற்றுப் பாடல்கள் நான்கு உள்ளன. இராசசூயம் என்பது நாட்டை விரிவுபடுத்த அரசன் செய்யும் வேள்வி.


</doc>
<doc id="159048" url="https://ta.wikipedia.org/wiki?curid=159048" title="இராசசூயம்">
இராசசூயம்

இராசசூயம் என்பது அரசன் தன் நாட்டை விரிவுபடுத்தச் செய்யும் வேள்வி. வேள்வி என்பது பிறருக்குச் செய்யும் உதவி. 

சங்கப் பாடல்களின் காலம் வேறு. சங்கப் பாடல்களைத் தொகுத்து அவற்றிற்குக் குறிப்பு தந்த காலம் வேறு. இரண்டுக்கும் இடைப்பட்ட காலம் சுமார் மூன்று நூற்றாண்டுகள்.

தொகுத்தவர் சோழன் இராசசூயம் வேட்ட பெருநற்கிள்ளி என்று ஒரு மன்னனைக் குறிப்பிடுகிறார். ‘சூயம்’ என்னும் சொல் ‘சுழல்’ என்பதன் திரிபாக்கம். 


</doc>
<doc id="159049" url="https://ta.wikipedia.org/wiki?curid=159049" title="ஆணிக்கூடு (நோய்)">
ஆணிக்கூடு (நோய்)

ஆணிக்கூடு என்பது human papillomavirus (HPV) எனப்படும் ஒருவகை வைரசினால் ஏற்படும் கூடுவகை (wart) நோய்த்தொற்றாகும். ஆணிக்கூடு உடலின் எப்பாகத்திலும் ஏற்படக்கூடியதாயினும் பொதுவாக விரல் மற்றும் பாதத்தில் ஏற்படுகின்றது. இதற்குக் காரணம் கூடுதலான அழுத்தத்தயும் உராய்வையும் ஏற்படுத்தக்கூடிய பகுதியாகும். 


</doc>
<doc id="159050" url="https://ta.wikipedia.org/wiki?curid=159050" title="வடம வண்ணக்கன் பெருஞ்சாத்தனார்">
வடம வண்ணக்கன் பெருஞ்சாத்தனார்

சங்க காலப் புலவர்களில் ஒருவர். இவரது பாடல் ஒன்றே ஒன்று புறநானூற்றில் 125 எண்ணுள்ள பாடலாக அமைந்துள்ளது.

சேரமான் மாந்தரஞ்சேரல் இரும்பொறை, சோழன் இராசசூயம் வேட்ட பெருநற்கிள்ளி, ஆகிய இருவருக்கும் இடையே நடந்த போரில் மலையமான் திருமுடிக் காரி சோழன் பக்கம் நின்று போரிட்டுச் சோழனுக்கு வெற்றியைத் தேடித் தந்தானாம். மலையமான் திருமுடிக் காரி தன் பக்கம் இருந்திருந்தால் தான் வெற்றி பெற்றிருக்கலாமே என்று சேரன் வருந்துவதாகப் பாடல் அமைந்துள்ளது.

உவமை: “உருத பகடு அழி தின்றாங்கு”
பழஞ்சொல்: ‘கவர்பு’


</doc>
<doc id="159060" url="https://ta.wikipedia.org/wiki?curid=159060" title="மோல் பின்னம்">
மோல் பின்னம்

இரசாயனவியலில், மோல் பின்னம் என்பது கலவையொன்றில் உள்ள குறிப்பிட்ட கூறுக்கும் கலவையிலுள்ள எல்லாக் கூறுகளுக்கும் இடையிலான விகிதமாகும். formula_1 என்பது குறிப்பிட்ட கூறின் அளவாகவும், formula_2 என்பது கலவையிலுள்ள எல்லாக் கூறுகளினதும் அளவாகவும் இருப்பின், மோல்பின்னம் formula_3 ஆனது: 

ஒரு கலவையிலுள்ள எல்லாக் கூறுகளினதும் மோல்பின்னங்களின் கூட்டுத்தொகை 1க்குச் சமனாகும்: 

மோல்பின்னம், அளவுப் பின்னம் எனவும் அழைக்கப்படும். இது எண் பின்னத்துக்குச் சமனாகும். எண் பின்னம் எனப்படுவது, குறிப்பிட்ட கூறொன்றின் மூலக்கூறுகளின் எண்ணிக்கை formula_6க்கும், கலவையிலுள்ள எல்லா மூலக்கூறுகளின் எண்ணிக்கை formula_7க்கும் இடையிலான விகிதமாகும். மோல் பின்னம் கிரேக்கச் சிற்றெழுத்தான "formula_8" (சை)யினால் குறிக்கப்படும். வாயுக்கலவைகளுக்கு formula_9யை IUPAC பரிந்துரைக்கிறது.

அவத்தை வரைபடங்களின் உருவாக்கலில் மோல் பின்னம் பரந்தளவில் பயன்படுத்தப்படுகிறது. இது பல அனுகூலங்களைக் கொண்டுள்ளது. அவையாவன:





</doc>
<doc id="159061" url="https://ta.wikipedia.org/wiki?curid=159061" title="பகுதிபடக் காய்ச்சி வடிப்பு">
பகுதிபடக் காய்ச்சி வடிப்பு

பகுதிபடக் காய்ச்சி வடிப்பு என்பது கலவையொன்றை அவற்றின் ஆக்கப் பகுதிகளாகப் பிரிக்கப் பயன்படும் ஒரு முறையாகும். இவை இரசாயனக் கலவைகளை அவற்றின் கொதிநிலை அடிப்படையில் பிரித்தெடுக்கப் பயன்படுகிறது. இதற்காக, அக்கலவையை அதிலுள்ள ஒரு கூறு ஆவியாகும்வரை வெப்பப்படுத்தப்படும். இது ஒரு விசேட முறை வடிப்பாகும். பொதுவாக, ஒரு வளிமண்டல அமுக்கத்தில், கலவையிலுள்ள ஒவ்வொரு கூறுகளும் 25 °Cயிலும் குறைவான இடைவெளிகளில் தமது கொதிநிலையை அடையும். கொதிநிலைகளுக்கிடையிலான வித்தியாசம் 25 °Cயிலும் உயர்வாயிருப்பின் எளிய காய்ச்சி வடிப்பு பயன்படுத்தப்படும்.

ஆய்வுகூடப் பகுதிபடக் காய்ச்சி வடிப்பு பொதுவான ஆய்வுகூட உபகரணங்களைப் பயன்படுத்தி மேற்கொள்ளப்படும். பொதுவாக, பன்சன் சுடரடுப்பு, தட்டை அடிக் குடுவை, ஒடுக்கி மற்றும் பகுதிபடுத்தும் நிரல் ஆகியவற்றைக் கொண்டிருக்கும்.


உதாரணமாக, நீரினதும், எதனோலினதும் காய்ச்சிவடிப்பைக் கருதுக. எதனோல் 78.4 °Cயில் கொதிக்கும். ஆனால், நீர் 100 °Cயில் கொதிக்கும். ஆகவே, கலவையை வெப்பமாக்கும்போது, அதன் ஆவியில் மிகவும் எளிதிலாவியாகக்கூடிய கூறே அதிகளவில் காணப்படும். சில கலவைகள் மாறாக்கொதிநிலைக் கலவைகளாகும். இவற்றில் கலவையிலுள்ள இரண்டு கூறுகளினதும் தனித்தனிக் கொதிநிலைகளிலும் பார்க்கக் குறைவான கொதிநிலையில் கலவை கொதிக்கும். இவ் உதாரணத்தில் 96% எதனோலையும், 4%நீரையும் கொண்ட கலவை, 78.2 °Cயில் கொதிக்கும். இக்கலவை தூய எதனோலிலும் பார்க்க எளிதிலாவியாகக் கூடியதாகும். இதன் காரணமாக, பகுதிபடக் காய்ச்சி வடிப்பின் மூலம் எதனோல்-நீர்க் கலவையிலிருந்து, எதனோலை முற்றாக தூய்மைப்படுத்த முடியாது.

உபகரணம் படத்தில் காட்டப்பட்டவாறு ஒழுங்கமைக்கப்படும். கலவை வட்ட அடிக்குடுவையினுள் இடப்படும். சில கொதி துகள்களும் சேர்க்கப்படும். மேற்பகுதியில் பகுதிபடுத்தும் நிரல் பொருத்தப்படும். வெப்பமுதலினால் குடுவையை வெப்பப்படுத்தும்போது, பகுதிபடுத்தும் நிரல் வழியே வெப்பப் படித்திறன் மாறுபடும். இங்கு மேற்பகுதி வெப்பநிலை குறைந்ததாகவும், கீழ்ப்பகுதி வெப்பநிலை கூடியதாகவும் அமையும். ஆவிக்கலவை மேல்நோக்கிச் செல்லும்போது மேற்பகுதியின் வெப்பநிலை குறைவாய் இருப்பதால் அங்கு ஒடுங்கி கீழ்நோக்கிச் செல்லும். எனினும் கீழ்ப்பகுதியின் வெப்பநிலை உயர்வாயிருப்பதால் மீண்டும் இது ஆவியாகும். இவ்வாறு மீண்டும் மீண்டும் நடைபெறும்போது ஆவியில் எளிதிலாவியாகக்கூடிய கூறு அதிகரிக்கும். இதனால் நிரல் வழியே ஆவி எளிதிலாவியாகக்கூடிய திரவத்தினை மாத்திரம் கொண்டிருக்கும். இவ்வாறு பிரிக்கப்படும் திறனானது, (வழங்கப்படும் வெப்பசக்தி மற்றும் பகுதிபடுத்த எடுக்கும் நேரம்) நிரலின் வெளிப்பகுதியை பஞ்சு, அலுமினியம் தகடு அல்லது வெற்றிடக் கவசத்தினால் மூடுவதன் மூலம் அதிகரிக்கப்படலாம். உறுதி நிலையில் ஆவியும் திரவமும் சமநிலையில் காணப்படும். மேற்பகுதியில் எளிதிலாவியாகக்கூடிய திரவம் மட்டுமே ஆவி நிலையில் காணப்படும். மேற்பகுதியிலுள்ள ஆவி ஒடுக்கியினூடாகச் செலுத்தப்பட்டு, திரவமாகும் வரை குளிரச் செய்யப்படும். கலவையிலுள்ள எல்லா எதனோலும் ஆவியாகும் வரை இச் செயன்முறை தொடர்ந்து செய்யப்படும். வெப்பமானியின் வெப்பநிலையில் தெளிவான உயர்ச்சி ஏற்படுவதன் மூலம் இப்புள்ளியை அறியலாம்.

இச் செயன்முறை கொள்கை ரீதியான காய்ச்சிவடிப்பாகும். சாதாரண ஆய்வுகூட காய்ச்சிவடிப்பில் பயன்படுத்தப்படும் நிரல்கள் சாதாரண கண்ணாடிக் குழாய்களாகும். ஆய்வுகூடக் காய்ச்சிவடிப்பில் பல்வேறு வகையான ஒடுக்கிகள் பயன்படுத்தப்படும். இலீபிக்கின் ஒடுக்கி ஒரு எளிய நீரால் சூழப்பட்ட நேரிய குழாயாகும். கிரகமின் ஒடுக்கி சுருளி வடிவானது.

வெற்றிடக் காய்ச்சி வடிப்பில் தாழமுக்கத்தில் காய்ச்சிவடிப்பு நடைபெறும். இதனால் கலவையின் கொதிநிலை குறைக்கப்படும். கொதி துகள்களின் பாவனை இங்கு பலனைத் தராது.

பகுதிபடக் காய்ச்சி வடிப்பு பெற்றோலியச் சுத்திகரிப்பு, கனிய நெய் இரசாயன மற்றும் இரசாயனத் தொழிற்சாலைகள் இயற்கை வாயுப் பிரித்தெடுப்பு மற்றும் வளிப் பிரித்தெடுப்பில் பயன்படுத்தப்படும் பிரதான பிரித்தெடுப்பு நுட்பமாகும். பெரும்பாலான சந்தர்ப்பங்களில், காய்ச்சி வடிப்பு தொடர்ச்சியான செயன்முறையாக நடத்தப்படும். புதிய உள்ளீடுகள் தொடர்ச்சியாகச் சேர்க்கப்படுவதும், விளைவுப் பொருட்கள் தொடர்ச்சியாக அகற்றப்படுவதும் நடைபெறும். உள்ளீடு, வெப்பம், மாறுபடும் வெப்பநிலை ஆகிய நிலைமைகளால் இச் செயன்முறை குழப்பப்படாவிட்டால் உள்ளீட்டினதும், விளைவினதும் அளவுகள் சமனாகும். இச் செயன்முறை தொடர்ச்சியான உறுதிநிலை பகுதிபடக் காய்ச்சி வடிப்பு எனப்படும். 

தொழில்முறைக் காய்ச்சிவடிப்பு பாரிய நிலைக்குத்தான உருளை வடிவ நிரல்களான காய்ச்சிவடிப்புக் கோபுரங்களில் நடைபெறும். இவற்றின் விட்டம் 65 சென்ரி மீற்றரிலிருந்து 6 மீற்றர் வரையிலும், உயரம் 6 மீற்றரிலிருந்து 60 மீற்றர் வரையிலும் காணப்படும். காய்ச்சி வடிப்புக் கோபுரங்கள், வெவ்வேறு கொதிநிலைகள் அல்லது கொதிநிலை வீச்சுக்களையுடைய திரவங்களை தனித்தனியே பிரித்தெடுக்க திரவ வாயில்கள் காணப்படும். நிரலின் வெப்பநிலையை அதிகரிப்பதன் மூலம் வெவ்வேறு ஐதரோகாபன்கள் வேறுபடுத்தப்படும். பாரங்குறைந்த, கொதிநிலை குறைந்த ஐதரோகாபன்கள் நிரலின் மேற்பகுதியினாலும், பாரமான, கொதிநிலை கூடிய ஐதரோகாபன்கள் நிரலின் கீழ்ப்பகுதியினாலும் வெளிப்படும். 

உதாரணமாக, எண்ணெய்ச் சுத்திகரிப்பு மூலம் மசகு எண்ணெயிலிருந்து வெவ்வேறு கொதிநிலைகளையுடைய வெவ்வேறு ஐதரோகாபன்களைப் பிரித்தெடுக்க பகுதிபடக் காய்ச்சி வடிப்பு பயன்படும். உயர் கொதிநிலையுடைய ஐதரோகாபன்கள்: 


பெரியளவிலான கைத்தொழில் பகுதிபடுத்தும் கோபுரங்களில் மீள் கலப்பு முறை மூலமாக உற்பத்திப் பொருளின் முழுமையான பிரித்தெடுப்பு மேற்கொள்ளப்படுகிறது. மீள்கலப்பு என்பது, ஆவி நிலையிலிருந்து ஒடுக்கப்பட்ட திரவம் மீண்டும் திரவக் கலவைக்குள் செலுத்தப்படும் செயன்முறையாகும். கீழ்நோக்கி வரும் திரவம் கோபுரம் வழியே ஆவி நிலையில் மேலே செல்லும் கலவையை குளிர்ந்து ஒடுங்கச் செய்யும். அதிகளவிலான மீள் கலப்பு சிறப்பான பிரித்தெடுப்புக்கு உதவும்.

பகுதிபடக் காய்ச்சிவடிப்பு வளிப் பிரித்தெடுப்பிலும் பயன்படுகிறது. இதன் மூலம் திரவ ஒட்சிசன், திரவ நைதரசன் மற்றும் உயர் செறிவூட்டப்பட்ட ஆகன் என்பன உருவாக்கப்படுகின்றன. குளோரோசைலேன்களின் காய்ச்சிவடிப்பின் மூலம், குறைகடத்தித் தயாரிப்புக்கான மிகத் தூய சிலிக்கன் உற்பத்தி செய்யப்படுகிறது. 

கைத்தொழிற் பயன்பாட்டில், தட்டுக்களுக்குப் பதிலாக பொதிசெய்யும் பதார்த்தமொன்று பயன்படுத்தப்படும். இது, வெற்றிடத்தில் தொழிற்படும்போது அமுக்கத்தை நிரலின் வழியே அதிகரிக்குமாறு செய்வதற்குப் பயன்படும். பொதி செய்யும் பதார்த்தங்களாக ரச்சிக் வளையங்கள் அல்லது உலோகத் தகடுகள் என்பன பயன்படும். திரவங்கள் பொதி செய்யும் பதார்த்த மேற்பரப்பை ஈரமாக்க முனையும். ஆவி இவ் ஈரமாக்கப்பட்ட மேற்பரப்பினூடாகச் செல்லும்போது திணிவுப் பரிமாற்றம் நிகழும். இங்கு திரவ ஆவிச் சமநிலை வரைபடம் ஒரு தொடர்ச்சியான கோடாகக் காணப்படும்.

காய்ச்சிவடிப்பு நிரல்களின் வடிவமைப்பும் தொழிற்பாடும், மூலப்பொருள் மற்றும் வாடிக்கையாளரின் விருப்பத்திலேயே தங்கியிருக்கும். எளிய இரு திரவங்களினாலான கலவைக்கு மக்கேப்-தீல் முறை அல்லது பென்ஸ்கேயின் சமன்பாடு பயன்படுத்தப்படலாம். 

மேலும், காய்ச்சிவடிப்பு நிரல்களில் பயன்படுத்தப்படும் திரவ ஆவித் தொடுகை உபகரணங்களின் (தட்டுக்கள்) திறன், கொள்கை ரீதியான திறனிலும் மிகவும் குறைவானது (கொள்கையளவிலான திறன் 100% ஆகும்). ஆகவே, ஒரு காய்ச்சி வடிப்பு நிரலுக்கு கொள்கை ரீதியிலான ஆவி- திரவச் சமநிலை எண்ணிக்கையிலும் அதிகமான தட்டுக்கள் தேவைப்படும்.

தட்டுக்களின் எண்ணிக்கைக்கான குறிப்பீடு: சார் எளிதிலாவியாகுந் தன்மை 1.1ஐக் கொண்ட இரு கூறுகளின் பிரித்தெடுப்புக்கு கொள்கையளவில் 130 தட்டுக்கள் தேவைப்படுவதோடு, அதன் இழிவு மீள்கலப்பு விகிதம் 200ஆக் இருக்க வேண்டும். சார் எளிதிலாவியாகுந் தன்மை 4 ஆயின், தேவைப்படும் தட்டுக்களின் எண்ணிக்கை 9ஆகக் குறைவதோடு, மீள்கலப்பு விகிதமும் 0.66 ஆகக் குறையும். வேறு வகையில், கொதிநிலை வித்தியாசம் 30 °C ஆயின் தேவைப்படும் தட்டுக்கள் 12 ஆகும். எனினும் கொதிநிலை வித்தியாசம் 3 °C ஆயின் தேவைப்படும் தட்டுக்களின் எண்ணிக்கை 1000மாக உயரும்.

மீள்கலப்பு விகிதம் என்பது, ஓரலகு நேரத்தில் பகுதிபடுத்தும் நிரலில் மீள்கலக்கும் திரவத்தின் மோல் எண்ணிக்கைக்கும், இறுதி விளைபொருளின் மோல் எண்ணிக்கைக்கும் இடையிலான விகிதமாகும்.




</doc>
<doc id="159072" url="https://ta.wikipedia.org/wiki?curid=159072" title="ஏகாதசி">
ஏகாதசி

ஏகாதசி என்பது சந்திரனின் இயக்கத்தை அடிப்படையாகக் கொண்ட இந்துக் காலக் கணிப்பு முறையில், 15 நாட்களுக்கு ஒரு முறை சுழற்சி முறையில் வரும் ஒரு நாளைக் குறிக்கும். இந்த நாட்கள் பொதுவாகத் "திதி" என்னும் பெயரால் அழைக்கப்படுகின்றன.அமாவாசை நாளையும், பூரணை நாளையும் அடுத்து வரும் பதினோராவது திதி ஏகாதசி ஆகும். "ஏகாதச" எனும் வடமொழிச் சொல் பதினொன்று எனப் பொருள்படும். 15 நாட்களைக் கொண்ட தொகுதியில் பதினோராவது நாளாக வருவதால் இந்த நாள் இப்பெயரால் அழைக்கப்பட்டது. 30 நாட்களைக் கொண்ட சந்திர மாதமொன்றில் அமாவாசைக்கு அடுத்த நாள் முதல் பூரணை ஈறாக உள்ள சுக்கில பட்சம் எனப்படும் வளர்பிறைக் காலத்தின் பதினோராம் நாளும், பூரணையை அடுத்து வரும் நாளிலிருந்து அமாவாசை முடிய உள்ள கிருட்ண பட்சம் எனப்படும் தேய்பிறைக் காலத்தின் பதினோராம் நாளுமாக இரண்டு முறை ஏகாதசித் திதி வரும். அமாவாசையை அடுத்துவரும் ஏகாதசியைச் சுக்கில பட்ச ஏகாதசி என்றும், பூரணையை அடுத்த ஏகாதசியைக் கிருட்ண பட்ச ஏகாதசி என்றும் அழைக்கின்றனர்.

சூரியப் பாதையின் தளத்தில், புவியில் இருந்து பார்க்கும்போது சூரியனுக்கும், சந்திரனுக்கும் இடையிலான கோணம் ஒரு அமாவாசையில் 0 பாகையில் தொடங்கி அடுத்த பூரணையில் 180 பாகை ஆகிறது. அடுத்த அமாவாசைக்கு இது 360 பாகை சுற்றி மீண்டும் 0 பாகை ஆகும். இது சந்திரன் பூமியைச் சுற்றுவதால் ஏற்படுகிறது. ஒரு முழுச் சுற்றுக்காலத்தில் 30 திதிகள் அடங்குவதால் ஒரு திதி 12 பாகை (360/30) அதிகரிப்புக்கான கால அளவைக் குறிக்கும். ஏகாதசித் திதி பதினோராவது திதியும் 26 ஆவது திதியும் என்பதால், சூரியனுக்கும் சந்திரனுக்கும் இடையிலான கோணம் 120 பாகையில் இருந்து 132 பாகை ஆகும் வரை உள்ள காலம் சுக்கில பட்ச ஏகாதசித் திதியும், 300 பாகையிலிருந்து 312 பாகை வரை செல்வதற்கான காலம் கிருட்ண பட்ச ஏகாதசியும் ஆகும்.

தேவர்களுக்கும், முனிவர்களுக்கும், மானிடர்களுக்கும் மிகுந்த தொல்லை அளித்து வந்தான் முரன் என்னும் அசுரன். இதனால் அவனை அழித்து தங்களை காக்குமாறு ஈசனை துதித்தனர். அவர்களை மகாவிஷ்ணுவை சரணடைய கூறினார் சிவபெருமான். அதன்படி அனைவரும் விஷ்ணுவை சரணடைந்தனர். அவர்களை காக்க எண்ணிய மகாவிஷ்ணு, அந்த அசுரனோடு போர் புரியத் தொடங்கினார். போர் 1000 ஆண்டுகள் கடுமையாக நீடித்தது. அதன் பிறகு மிகவும் களைப்படைந்தவராய் மகாவிஷ்ணு பத்ரிகாஸ்ரமத்தில் உள்ள ஒரு குகையில் படுத்து ஓய்வெடுத்தார்.

அந்த நேரத்தை தனக்கு சாதகமாக்கி கொண்டு, 'முரன்' பகவானை கொல்லத் துணிந்த போது, அவருடைய திவ்ய சரீரத்தில் இருந்து அவருடைய சக்தி ஒரு பெண் வடிவில் வெளிப்பட்டது. இவளை அசுரன் நெருங்கிய வேளையில் அவளிடம் இருந்து வெளிப்பட்ட ஓங்காரமே, அசுரனை எரித்து சாம்பலாக்கியது.

விழித்தெழுந்து நடந்ததைக் கண்ட நாராயணன், அந்த சக்திக்கு “ஏகாதசி” எனப் பெயரிட்டு உன்னை விரதம் இருந்து போற்றுவோருக்கு நான் சகல நன்மைகளையும் தருவேன் என வரமளித்து தன்னுள் மீண்டும் சக்தியை ஏற்றுக்கொண்டார். எனவே ஏகாதசி எனும் சக்தி விழிப்புடன் இருந்து நாராயணனின் அருளும் வரமும் பெற்ற ஏகாதசி நாளில் நாமும் கண்விழித்து விரதம் கடைபிடித்தால் அவரின் அருள் பரிபூரணமாக கிடைக்கப்பெற்று நீங்காப் புகழுடன் வாழ்வோம் என்பது ஐதீகம்.

மார்கழி மாத சுக்கில பட்ச (வளர்பிறை) ஏகாதசி வைகுண்ட ஏகாதசி எனப்படுகின்றது. இந்து சமயத்தவர்கள், சிறப்பாக வைணவர்கள் வைகுண்ட ஏகாதசியில் விரதம் இருந்து திருமாலை வழிபடுகின்றனர். "மார்கழி மாதம் ஏகாதசி விரதம் இருந்து வழிபடுவோருக்கு யாம் வைகுண்ட பதவி அளித்து ஆட்கொள்வோம்"' என்பது திருமால் வாக்கு என அவர்கள் நம்புகின்றனர். கர்மேந்திரியங்கள் ஐந்து, ஞானேந்திரியங்கள் ஐந்து, மனம் என்னும் பதினொரு இந்திரியங்களால் செய்யப்படும் தீவினைகள் எல்லாம் இந்த பதினோராவது திதியில் விரதம் இருந்தால் அழிந்து விடும் என்பது நம்பிக்கை. ஏகாதசியன்று பகல் உறக்கம், இருவேளை சாப்பிடுதல், உடலுறவு என்பவற்றைத் தவிர்த்து விரதம் மேற்கொள்கின்றனர். ஏகாதசியன்று இந்து சமயத்தவர் திருமண நிகழ்வுகளையும் தவிர்க்கின்றனர்.

இராவணனின் இன்னல்களை சகிக்க முடியாத தேவர்கள் பிரம்மாவுடன் வைகுண்டம் சென்று மார்கழி மாத சுக்லபக்ஷ (வளர்பிறை) ஏகாதசியன்று நாராயணனை வணங்கித் தங்கள் துன்பங்களை கூறினாராம். பகவானும் பிரம்ம தேவர்களுக்குத் தரிசனமளித்து அவர்களைக் காத்தருளினாராம் இவ்வாறு தேவர்களின் துன்பத்தை போக்கியதால் வைகுண்ட ஏகாதசிக்கு முக்கோடி ஏகாதசி என்ற பெயரும் உண்டு.

தேவர்களும் அசுரர்களும் அமுதம் பெற வேண்டி இரவும், பகலும் விரதம் இருந்து பாற்கடலை கடைந்த போது அமுதம் வெளிப்பட்டது என்றும்
துவாதசியன்று மகாலட்சுமி சமுத்திரத்தில் இருந்து வெளியே வந்து தேவர்களுக்குத் திருக்காட்சி அளித்து அவர்களுக்கு அருளாட்சி புரிந்தார் என்றும், அன்று முதல் ஏகாதசி அன்று இரவும், பகலும் விரதம் இருந்து மஹாவிஷ்ணுவை துதிப்போருக்கு இந்தப் பிறவியில் நிலைத்த புகழ், நோயற்ற வாழ்வு, நன்மக்கட்பேறு முதலியவற்றை பகவான் அளிப்பதோடு, மறுபிறவியில் வைகுண்டவாசம் சொர்க்கவாசல் வழங்குவதாகவும்
புராணங்களில் கூறப்படுகிறது.

ஒரு வருடத்தில் வரும் 24 ஏகாதசிகள்:

1. உற்பத்தி (ஏகாதசி) - மார்கழி - க்ருஷ்ண (பக்‌ஷம்) - சகல பாக்கியங்களும் கிடைக்கும்.

2. மோட்ச - மார்கழி - சுக்ல - வைகுண்டம் கிடைக்கும்

3. ஸபலா - தை - க்ருஷ்ண - பாப நிவர்த்தி (உலும்பகன் மோட்சம்)

4. புத்ரதா - தை - சுக்ல - புத்ர பாக்கியம் கிடைக்கும் (சுகேதுமான் விரதம் இருந்து பிள்ளைகள் பெற்றான்)

5. ஷட்திலா - மாசி - க்ருஷ்ண - அன்ன தானத்திற்கு ஏற்றது

6. ஜயா - மாசி - சுக்ல - பேய்க்கும் மோட்சம் உண்டு (மால்யவான் பேயான சாபத்தில் இருந்து விடுதலை பெற்றான்)

7. விஜயா - பங்குனி - க்ருஷ்ண - ராமர் சீதையை மீட்க, பகதாப்யர் எனும் முனிவரின் உபதேசப்படி, விரடம் இருந்த நாள்

8. ஆமலதீ - பங்குனி - சுக்ல - கோதானம் செய்ய ஏற்றது

9. பாப மோசனிகா - சித்திரை - க்ருஷ்ண - பாபங்கள் அகலும்

10. காமதா - சித்திரை - சுக்ல - நினைத்த காரியம் நடக்கும்

11. வருதிந் - வைகாசி - க்ருஷ்ண - ப்ரம்மஹத்தி தோஷம் நீங்கும் (சிவன், ப்ரம்மன் தலையை அறுத்த தோஷம் நீங்கிய நாள்)

12 மோஹினி - வைகாசி - சுக்ல - பாவம் நீங்கும்

13. அபார - ஆனி - க்ருஷ்ண - குரு நிந்தனை, பொய் சாட்சி போன்றவை அகலும்

14. நிர்ஜலா (பீம) - ஆனி - சுக்ல - எல்லா ஏகாதசி பலனும் உண்டு (நீர் அருந்தக் கூடாது - பூமியில் நீர் குறைந்து இருக்கும் நாள்)

15. யோகினீ - ஆடி - க்ருஷ்ண - நோய் நீங்கும் (குபேரன் பணியாளன் ஹேமநாதன் விரதம் இருந்து குஷ்ட நோய் நீங்கிய நாள்)

16. சயிநீ - ஆடி - சுக்ல - தெய்வ சிந்தனை அதிகமாகும் - திரிவிக்கிரமனாய்த் தோன்றி, பின் பாற்கடலில் சயனித்த நாள் (பெயர்க் காரணம்)

17. சாமிகா - ஆவணி - க்ருஷ்ண - விருப்பங்கள் நிறைவேறும்

18. புத்ரஜா - ஆவணி - சுக்ல - புத்ர பாக்கியம் கிடைக்கும்

19. அஜா - புரட்டாசி - க்ருஷ்ண - இழந்ததைப் பெறலாம் - அரிச்சந்திரன் விரதம் இருந்த நாள்

20. பத்மநாபா - புரட்டாசி - சுக்ல - பஞ்சம் நீங்கும்

21. இந்திரா - ப்பசி - க்ருஷ்ண - பித்ருக்கள் நற்கதி பெறுவர்

22. பாபாங்குசா - ப்பசி - சுக்ல - கங்கையில் நீராடிய பலன் கிடைக்கும், பாபங்கள் அகலும்

23. ரமா - கார்த்திகை - க்ருஷ்ண - உயர்ந்த பதவி, வைகுண்ட பதவி கிடைக்கும்

24. ப்ரபோதின் - கார்த்திகை - சுக்ல - பொதுவாக உயர்ந்த நன்மைகள் உண்டாகும்

25 - கமலா - (சில வருடங்களில் மட்டும்) - மகாலட்சுமி அருள் கிடைக்கும்





</doc>
<doc id="159074" url="https://ta.wikipedia.org/wiki?curid=159074" title="வூரி வங்கி">
வூரி வங்கி

வூரி வங்கி ("Woori Bank") தென்கொரியா தலைநகரை தலைமையகமாகக் கொண்டு இயங்கி வரும் தனியார் வங்கியாகும். கமர்சியல் பேங்க் ஆப் கொரியா, ஹனில் பாங்க், பீஸ் பாங்க் மற்றும் ஹான்விட் பாங்க் என பல முறை பெயர் மாற்றம் செய்யப்பட்டுள்ள இந்த வங்கி 2002-ஆம் ஆண்டு வூரி வங்கி என்று பெயரை மாற்றிக்கொண்டது. வூரி வங்கி தென் கொரியாவின் வூரி நிதி குழுமத்தின் ஒரு சகோதர நிறுவனம் ஆகும். 

2009 மே மாதம் வூரி வங்கியின் கிளை வட கொரியாவில் உள்ள கீசாங் நகரில் தொடங்கப்பட்டது. 2009 மே மாதம் சீனாவில் யூனியன் பே டெபிட் அட்டைகளை வழங்கிய முதல் தென் கொரிய வங்கியாகி விட்டது வூரி வங்கி. இதே போன்று 2010 மார்ச் மாதம் சீனாவில் முதன் முறையாக ஷாங்காய் டூரிசம் அட்டைகளை வழங்கிய முதல் வெளிநாட்டு வங்கி என்ற புகழும் வூரி வங்கிக்கு கிடைத்தது.

தென் கொரியாவின் பிரபல வங்கிகள் பெரும்பாலானவை விரைவில் இந்தியாவில் கிளைகளை திறக்க திட்டமிட்டுள்ளதாக 2011-ம் ஆண்டு ஏப்ரல் மாதம் கொரியா டைம்ஸ் இதழ் செய்தி வெளியிட்டிருந்தது. 

இந்தியாவில் வூரி வங்கியின் முதல் கிளை 2012 ஏப்ரல் மாதம் சென்னை நகரில் தொடங்கியது.

சென்னையில் ஹூண்டாய் மோட்டார், லோட்டெ, சாம்சங் உட்பட 170-க்கும் மேற்பட்ட கொரிய நிறுவனங்கள் இயங்கி வரும் நிலையில் இந்த வங்கியி்ன் இந்தியாவில் உள்ள முதல் கிளையும் சென்னை நகரிலேயே திறக்க முடிவு எடுக்கப்பட்டது.

இந்தியாவில் 35 மில்லியன் டாலர் முதலீடு செய்யப்போவதாக, சென்னை ராயப்பேட்டையில் உள்ள எக்ஸ்பிரஸ் அவென்யூவில் இயங்கி வரும் வூரி வங்கியின் தலைவர் சூன் வூ லீ அறிவித்தார்.


</doc>
<doc id="159080" url="https://ta.wikipedia.org/wiki?curid=159080" title="நிசாமாபாத் (தெலுங்கானா)">
நிசாமாபாத் (தெலுங்கானா)

இந்தியாவின் ஆந்திரப் பிரதேசம் மாநிலத்தின் நிசாமாபாது மாவட்டத்தில் அமைந்துள்ள இந்நகரம் தலைநகரமும் பெரிய நகரமும் ஆகும்.
இந்தூர், இந்திரபுரி என்ற பெயர்களாலும் இவ்வூர் அழைக்கப்படுகிறது.
ஐதராபாது வானூர்தி நிலையம் அருகிலுள்ளது. மாநிலத்தின் பிற பகுதிகளுக்கும் பேருந்து வசதி உள்ளது.



</doc>
<doc id="159084" url="https://ta.wikipedia.org/wiki?curid=159084" title="நிகர ஓட்ட விகிதம்">
நிகர ஓட்ட விகிதம்

நிகர ஓட்ட விகிதம் ("Net Run Rate") அல்லது சுருக்கமாக நி.ஓ.வி ("NRR") என்பது துடுப்பாட்டத்தில் அணிகளின் செயல்திறனை அல்லது ஆட்டத்தை பகுப்பாய்வு செய்வதற்கான ஒரு புள்ளியியல் முறைமையாகும். மட்டுப்படுத்திய பந்துப் பரிமாற்ற துடுப்பாட்டப் போட்டிகளில் அணிகளை தரவரிசைப்படுத்த மிகவும் கூடுதலாகப் பயன்படுத்தப்படுகிறது. 

ஒரு தனி ஆட்டத்தில் நிகர ஒட்ட விகிதமானது ஒரு பந்துப் பரிமாற்றத்திற்கு அவ்வணி எடுக்கும் ஓட்டவிகிதத்திலிருந்து எதிரணி எடுக்கும் ஒரு பந்துப் பரிமாற்றத்திற்கு எடுக்கும் ஓட்ட விகிதத்தை கழித்துப் பெறுவதாகும்.

ஓர் அணியின் ஓட்ட விகிதம் என்பது அவ்வணி எடுத்த ஓட்டங்களை அவ்வணி எதிர்கொண்ட பந்துப் பரிமாற்றங்களால் வகுத்துப் பெறுவதாகும். ஓர் பந்துப் பரிமாற்றத்திற்கு ஆறு பந்துகள் இருப்பதால் இவ்வாறு கணக்கிட ஒவ்வொரு பந்தும் 1/6 பந்துப் பரிமாற்றமாக எடுத்துக் கொள்ளப்படுகிறது. வழமையான துடுப்பாட்டத்தில் இது .1 ஓவராக கொள்ளப்படுகிறது. 

ஓர் அணியானது 50 பந்துப் பரிமாற்றங்களில் 250 ஓட்டங்கள் எடுத்ததாயின் அதன் ஓட்ட விகிதம் formula_1 ஆகும். இதே ஓட்ட எண்ணிக்கையை அவ்வணி 47.5 பந்துப் பரிமாற்றங்களில் எடுத்திருந்தால், அவர்களது ஓட்ட விகிதம் formula_2 ஆக இருக்கும்.

நிகர ஓட்ட விகிதத்தின் கருதுகோளானது எதிரணியின் இறுதி ஓட்ட விகிதத்தை அவ்வணியின் ஓட்ட விகிதத்திலிருந்து நீக்கிப் பெறுவதை மையப்படுத்தி உள்ளது. இதில் உள்ள ஒரு சிக்கல் ஏதேனும் அணி மட்டுப்படுத்திய பந்துப் பரிமாற்றங்களை முழுமையாக ஆடாது அனைத்து இலக்குகளையும் இழக்கும்போது அவர்கள் எதிர்கொண்ட பந்துகளைக் கொண்டு வகுக்காமல் முழுமையான பந்துப் பரிமாற்றங்களால் வகுக்கப் படுகிறது. அதாவது ஒருநாள் பன்னாட்டு துடுப்பாட்டத்தில் 50 பந்துப் பரிமாற்றங்களிலாலும் இருபது20 போட்டிகளில் 20 பந்துப் பரிமாற்றங்களினாலும் வகுக்கப்படுகிறது. 

வழமையாக, ஓரு பருவத்தில் அணிகள் பெற்ற ஓட்டங்களும் பந்துப் பரிமாற்றங்களும் கீழ்கண்டவாறு தொகுக்கப்பட்டு போட்டி பட்டியலில் அணிகள் ஒப்பிடப்படுகின்றன. 

formula_3



</doc>
<doc id="159085" url="https://ta.wikipedia.org/wiki?curid=159085" title="பாண்டரங்கம்">
பாண்டரங்கம்

பாண்டரங்கம் என்பது சிவபெருமான் வேடம் பூண்டு ஆடப்படும் ஆட்டங்களில் ஒன்று. 
சிவபெருமான் மூவெயில் முறுக்கியவன் எனபது ஒரு கதை. 
மூன்று கோட்டைகளை அவன் தன் நெற்றிக் கண்ணால் எரித்தானாம். அதனை எரித்த சாம்பலைத் தன் மேனியெல்லாம் பூசிக்கொண்டு சுடுகாட்டில் தாண்டவம் ஆடினானாம். பாண்டு என்பது வெள்ளை நிறம். 
வெள்ளைநிறச் சாம்பல் காட்டை அரங்க மேடையாகக் கொண்டு ஆடும் ஆட்டம் 'பாண்டரங்கம்' 
சிவபெருமானுக்கு எட்டுக் கைகளாம். ஒரு கையால் துடி முழக்குவானாம். இரண்டு கைகளால் தோளில் தொங்கும் முழவை முழக்குவானாம். இப்படிப் பல இசைக்கருவிகளை முழக்கிக்கொண்டு, பல வகையான உருவங்களைக் காட்டி அவன் பாண்டரங்க நடனம் ஆடுவானாம்.


</doc>
<doc id="159089" url="https://ta.wikipedia.org/wiki?curid=159089" title="மாறிலி (கணினியியல்)">
மாறிலி (கணினியியல்)

மாறிலிகள் (Constants) ஒரு பொருளின் தரவுகளை அல்லது நிலைகளை கணினியின் நினைவகத்தில் ஒரு குறிப்பிட்டமுறையில் சேமித்து வைக்கும் மதிப்புருக்கள் (Literals) ஆகும். இவற்றில் சேமிக்கப்படும் தரவுகளை பின்னர் மாற்ற இயலாது. மாற்றக் கூடாத தரவுகளை மாறிலிகளாக சேமிக்கலாம்.

எடுத்துக்காட்டு:

i என்பதன் மதிப்பு எப்போதுமே சுழியமாகத் தான் இருக்கும்.



</doc>
<doc id="159090" url="https://ta.wikipedia.org/wiki?curid=159090" title="தொடர் (கணினியியல்)">
தொடர் (கணினியியல்)

தொடர் (continue), என்பது நிரலாக்க மொழிகளில் பயன்படுத்தப்படும் சொல் ஆகும். இச்சொல்லை நிரலின் சுற்றில் (loop) பயன்படுத்தினால், தொடரவிருக்கும் பிற தொடர்களை தவிர்த்துவிட்டு அதே சுற்றை அடுத்த மதிப்பிலிருந்து தொடங்கும். பெரும்பான்மையான இடங்களில் இச்சொல்லை இடாவிடில் கிடைக்கும் விளைவே இடும்போதும் கிடைக்கும். இச்சொல்லை ஏதாவதொரு சுற்றினுள்ளே மட்டும்தான் பயன்படுத்த முடியும்.


</doc>
<doc id="159095" url="https://ta.wikipedia.org/wiki?curid=159095" title="கபாலம்">
கபாலம்

கபாலம் () என்பது சிவபெருமான் வேடம் பூண்டு ஆடப்படும் ஆட்டங்களில் ஒன்று.

கபாலம் என்பது மண்டை ஓடு. புலித்தோலை இடையில் கட்டிக்கொண்டு, தலையில் சூடிய கொன்றைமலர் தோளில் அசைந்தாட கையில் மண்டை ஓட்டை ஏந்திக்கொண்டு சிவபெருமான் (வீடுதோறும் பிச்சை எடுத்து) ஆடினாராம். இப்படிப்பட்ட ஆட்டத்தை அரங்கில் ஆடிக் காட்டுவது ‘கபாலம்’ என்னும் ஆட்டமாகும். 


</doc>
<doc id="159099" url="https://ta.wikipedia.org/wiki?curid=159099" title="சோழன் நலங்கிள்ளி தம்பி மாவளத்தான்">
சோழன் நலங்கிள்ளி தம்பி மாவளத்தான்

சோழன் நலங்கிள்ளி சங்ககாலச் சோழ மன்னன். இவன் தம்பி மாவளத்தான். தாமப்பல் கண்ணனார் நலங்கிள்ளியின் அவைக்களப் புலவர். இவர் பார்ப்பார். புலவரும் மாவளத்தானும் வட்டு விளையாடினர். புலவர் விளையாட்டுக் காயைக் கையில் மறைத்து மாவளத்தானை ஏமாற்றினார். இதனைக் கண்டுகொண்ட மாவளத்தான் புலவரை வட்டுக்காயால் அடித்தான். புலவர் தன் பாடலில் இந்த நிகழ்வைக் குறிப்பிடுகிறார். 
மாவளத்தான் அண்ணனை இவர் ‘தேர்வண் கிள்ளி’ எனக் குறிப்பிடுகிறார். பருந்துக்குப் பயந்து தன் மடியில் விழுந்த புறாவைக் காப்பாற்றவேண்டி, தன்னையே புறாவின் எடைக்கு எடையாகத் துலாக்கோலில் நிறுத்துக் கழுகுக்கு இரையாக வழங்கிய முன்னோனின் (சிபிச் சக்கரவர்த்தி) வழியில் வந்தவர்கள் இவர்கள் ஆதலால் பார்ப்பார் நோவன செய்யார் என்று குறிப்பிட்டார். அது கேட்ட மாவளத்தான் தான் வட்டாலடித்த செயலுக்காக நாணினான். பிழை செய்ததற்காக நாணவேண்டியது தானாக இருக்கையில், அடித்ததற்காக நாணும் மாவளத்தானின் மாண்பை வியந்து பாராட்டுகிறார். 


</doc>
<doc id="159103" url="https://ta.wikipedia.org/wiki?curid=159103" title="தமிழர் நகைத் தொழில்நுட்பம்">
தமிழர் நகைத் தொழில்நுட்பம்

ஆண்களும் பெண்களும் பல்வேறு வகையான அணிகலன்களை அணிவது தமிழர் பண்பாட்டின் ஒரு முதன்மைக் கூறு ஆகும். பண்டைக் காலம் தொட்டு கல், நார், எலும்பு, பல், தங்கம், செம்பு, நவமணிகள் எனப் பல்வேறு பொருட்களைக் கொண்டு நகைகளைச் செய்வர். நகைகளைச் செய்வதற்கும் தங்கம் போன்ற உலோகங்களை துல்லியமாக கையாழுதற்கும் உயர்ந்த தொழில்நுட்பம் தேவை. இந்த தொழில்நுட்பம் தமிழர் நகைத் தொழில்நுட்பம் அல்லது தமிழர் அணிகலன்கள் தொழில்நுட்பம் எனப்படுகிறது.

தமிழர் நகைத் தொழில்நுட்பம் பற்றி சிலப்பதிகாரம் முதற்கொண்ட பல்வேறு தமிழ் இலக்கியங்கள் விரிவான தகவல்களைக் கொண்டுள்ளன. ஐம்பெருங் காப்பியங்கள் அனைத்தும் அணிகலன்களை முதற்கொண்டு பெயரிடப்பட்டதில் இருந்து தமிழர் வாழ்வியலில் நகைத் தொழில்நுட்பத்தின் முக்கியத்துவத்தை உணரலாம். 


</doc>
<doc id="159106" url="https://ta.wikipedia.org/wiki?curid=159106" title="சோழன் முடித்தலைக் கோப்பெருநற்கிள்ளி">
சோழன் முடித்தலைக் கோப்பெருநற்கிள்ளி

சோழன் முடித்தலைக் கோப்பெருநற்கிள்ளி சங்ககாலச் சோழ மன்னர்களில் ஒருவன். இவனது தலைநகர் உறையூர். இவன் காலத்தில் கருவூரில் இருந்துகொண்டு சேரநாட்டை ஆண்ட மன்னன் சேரமான் அந்துவஞ்சேரல் இரும்பொறை சோழன் சேரனைக் காணக் கருவூர் வந்தான். சேரனின் வேல் வீரர்கள் நட்புக்காக வந்துள்ளமை அறியாது தாக்கினர். சோழன் மார்பில் புலிச்சின்னம் பொறிக்கப்பட்டிருந்தது. அதனை அம்புகள் சிதைத்தன. சோழனின் பட்டத்து யானை படைக்கடலின் நடுவே நாவாய்க்கப்பல் போலவும், வான மீன்கூட்டத்துக்கு இடையே நிலா போலவும், வந்துகொண்டிருந்தது. நாவாயைத் தாக்கும் சுறாமீன் கூட்டம் போல வாள்வீரர்கள் யானையைச் சூழ்ந்து மொய்த்தனர். அதனால் சோழனின் பட்டத்து யானைக்கு மதம் பிடித்துவிட்டது. யானைமீதிருந்த சோழனால் ஒன்றும் செய்யமுடியவில்லை. இந்தக் கோலத்தைக் கருவூர் வேள்மாடத்து இருந்த சேரனும் புலவர் உறையூர் ஏணிச்சேரி முடமோசியாரும் கண்டனர். சோழன் துன்பம் இல்லாமல் திரும்ப வேண்டும் எனப் புலவர் வாழ்த்தினார். பாடல் புறநானூறு 13 (இந்த வாழ்த்துதலின் உட்பொருளைச் சேரன் உணர்துகொண்டான். தானே மதயானை முன் சென்று அதனை அடக்கிச் சோழனைக் காப்பாற்றினான்.)

எறிபத்த நாயனார் கதைக்கு மேலே உள்ள வரலாறு ‘கால்’போல் தெரிகிறது. 


</doc>
<doc id="159107" url="https://ta.wikipedia.org/wiki?curid=159107" title="சேரமான் அந்துவஞ்சேரல் இரும்பொறை">
சேரமான் அந்துவஞ்சேரல் இரும்பொறை

பதிற்றுப்பத்து ஏழாம் பத்தின் பாட்டுடைத் தலைவன் செல்வக் கடுங்கோ வாழியாதன். இவனது தந்தை இங்குக் குறிப்பிடப்பட்ட அந்துவன். இந்த அந்துவனின் மனைவி 'பொறையன் பெருந்தேவி'. இவளது பெயர் தெரியவில்லை. எனவே இவளை இந்தப் பொறையனின் பெருந்தேவி என்றே குறிப்பிட்டுள்ளனர். 

சேரமான் அந்துவஞ்சேரல் இரும்பொறை கருவூரில் இருந்துகொண்டு சங்க காலத்தில் சேரநாட்டை ஆண்ட சேர மன்னன். இவன் காலத்தில் சோழன் முடித்தலைக் கோப்பெருநற்கிள்ளி என்பவன் உறையூரைத் தலைநகராகக் கொண்டு சோழநாட்டை ஆண்டுவந்தான். சோழன் சேரனைக் காணக் கருவூர் வந்தான். சேரனின் வேல் வீரர்கள் நட்புக்காக வந்துள்ளமை அறியாது தாக்கினர். சோழன் மார்பில் புலிச்சின்னம் பொறிக்கப்பட்டிருந்தது. அதனை அம்புகள் சிதைத்தன. சோழனின் பட்டத்து யானை படைக்கடலின் நடுவே நாவாய்க்கப்பல் போலவும், வான மீன்கூட்டத்துக்கு இடையே நிலா போலவும், வந்துகொண்டிருந்தது. நாவாயைத் தாக்கும் சுறாமீன் கூட்டம் போல வாள்வீரர்கள் யானையைச் சூழ்ந்து மொய்த்தனர். அதனால் சோழனின் பட்டத்து யானைக்கு மதம் பிடித்துவிட்டது. யானைமீதிருந்த சோழனால் ஒன்றும் செய்யமுடியவில்லை. இந்தக் கோலத்தைக் கருவூர் வேள்மாடத்து இருந்த சேரனும் புலவர் உறையூர் ஏணிச்சேரி முடமோசியாரும் கண்டனர். சோழன் துன்பம் இல்லாமல் திரும்ப வேண்டும் எனப் புலவர் வாழ்த்தினார். (இந்த வாழ்த்துதலின் உட்பொருளைச் சேரன் உணர்துகொண்டான். தானே மதயானை முன் சென்று அதனை அடக்கிச் சோழனைக் காப்பாற்றினான்.)

எறிபத்த நாயனார் கதைக்கு மேலே உள்ள வரலாறு ‘கால்’போல் தெரிகிறது. 


</doc>
<doc id="159113" url="https://ta.wikipedia.org/wiki?curid=159113" title="ஐ (திரைப்படம்)">
ஐ (திரைப்படம்)

ஐ என்பது 2015 ஆம் ஆண்டு சனவரி மாதத்தில் வெளிவந்த காதல், அசத்தல், தமிழ் விஞ்ஞானத் திரைப்படமாகும். இப்படத்தினை சங்கர் இயக்க, வேணு ரவிச்சந்திரன் தயாரித்தார். இப்படம் விக்ரம் நடிக்கும் ஐம்பதாவது திரைப்படமாகும். ஐ என்றால் அழகு, கடவுள், அரசன், தலைவன், ஆசான் எனப் பொருள்படுகின்றது. இந்தி மற்றும் தெலுங்கு மொழிகளிலும் அதே தலைப்பில் மொழியாக்கப்பட்டு வெளியானது.


ஆர்னால்ட் என்ற பெயரில் உடற்பயிற்சிக் கூடத்தை நடத்திவருகிறார் லிங்கேசன் என்ற லீ (விக்ரம்). அவருக்கு ஆணழகன் போட்டியில் வெல்ல வேண்டும் என்பது கனவு. தமிழக ஆணழகன் போட்டியில் வென்றால் மட்டுமே அடுத்த பெரிய போட்டிகளில் பங்கேற்க முடியும். இரவி தான் தமிழக ஆணழகன் போட்டியில் வென்றால் மட்டுமே இரயில்வேயில் பணி கிடைக்கும் என்பதால் லீயை போட்டியில் இருந்து விலகிக்கொள்ளச்சொல்கிறார். லீ மறுத்து விடுகிறார். தமிழக ஆணழகன் போட்டியில் வென்று விடுகிறார். அவருக்கு விளம்பர அழகி தியா (எமி ஜாக்சன்) மேல் காதல். தியா விளம்பரத்திற்கு வரும் அரங்கிற்கு சென்று அவருடன் தன் கைபேசியில் படம் எடுத்துக்கொள்கிறார். தியாவுக்கு உடன் நடிக்கும் விளம்பர அழகன் ஜான் தொந்தரவு செய்கிறார், காம இச்சைக்கு தியாவை இணங்கச்சொல்கிறார். தியா அதற்கு மறுத்து விடவே அவரை எல்லா விளம்பர உடன்படிக்கையிலிருந்தும் நீக்கிவிடுகிறார். இதையறிந்த தியா சீனா உடன்படிக்கை தன்னைவிட்டு போகாமல் பார்த்துக்கொள்கிறார். அவ்விளம்பரத்துக்கு தகுந்த ஆளை தேடுகிறார். லீ நினைவுக்கு வர அவரை அணுகிறார். அச்சமயம் பன்னாட்டு ஆணழகன் போட்டி நடைபெறுவதாலும் தான் அதில் கலந்துகொள்ள இருப்பதாலும் முடியாது என லீ மறுத்து விடுகிறார். லீயின் மனதை மாற்றி அவரை சீனா வர ஒப்புக்கொள்ள வைக்கிறார். சீனாவில் லீ தியாவுடன் நெருக்கமாக நடிக்கத் தயங்குவதால் அவரை தான் காதலிப்பதாக தியா சொல்கிறார். லீ தியாவுடன் நெருக்கமாக நடிக்கிறார். லீயின் ஒப்பனைக் கலைஞர் திருநங்கையான ஓஸ்மா லீயை காதலிக்கிறார். ஓஸ்மா காதலை லீ ஏற்காததால் தியா நடிப்புக்காக காதலிப்பதாக பொய் சொல்கிறார் என்று லீயிடம் கூறுகிறார். அது உண்மை என்று அறிந்த லீ மனம் வெறுக்கிறார். பின்பு தியா உண்மையாகவே லீ மீது காதல் கொள்கிறார். லீயும் தியாவும் விளம்பர உலகில் பெரும்புகழ் பெறுகிறார்கள். ஜான் விளம்பர வாய்ப்புகளை இழக்கிறார். இந்திர குமார் குளிர்பான விளம்பரத்தில் நடிக்குமாறு கூற அது தீங்கான பானம் என்பதால் அதில் நடிக்க லீ மறுத்து விடுகிறார். ஏன் தான் நடிக்கவில்லை என்பதையும் தொலைக்காட்சிகளுக்குச் சொல்லி விடுகிறார். அதனால் இந்திர குமார் நிறவன பங்குகள் விலை மிகவும் குறைந்து விடுகிறது. லீக்கும் தியாவுக்கும் நிச்சயம் நடக்கிறது. லீயின் உடல் கோணலாகி முடி உதிர்ந்து விடுவதால் திருமணம் செய்யாமல் தான் செத்தது போல் அனைவரையும் ஏமாற்றுகிறார். தனக்கு வந்திருப்பது ஒரு வகையான மரபணு மாற்றம் என்று நினைக்கிறார். வேறொரு மருத்துவர் அவருக்கு வந்தது மரபணு மாற்றமல்ல தீநுண்மத்தால் (Virus) வந்தது என சொல்கிறார். இதை லீயின் உடலில் யாரோ செலுத்தியுள்ளார்கள் என்று கூறுகிறார். 

இந்திர குமார், ஜான், ஓஸ்மா, வாசுதேவன் தான் இதற்கு காரணம் என்று அறிகிறார். வாசுதேவன் மருத்துவர் அவர் தான் மருந்தை இவருக்கு செலுத்தியது. வாசுதேவன் லீயின் உடற்பயிற்சி கூடத்துக்கு வருபவர். அவரே லீக்கும் மருத்துவம் பார்ப்பவர். வாசுதேவனுக்கும் தியாவுக்கும் திருமணம் நடப்பதை அறிந்த லீ தியாவை கடத்தி ஒரு கிடங்கில் அடைத்து விடுகிறார். லீ இறக்கவில்லை என்று தியா அறிகிறார். நான்கு பேரையும் கொல்லாமல் அவர்கள் அழகைக் கெடுத்து ஒரு வித தண்டனை கொடுக்கிறார்.

இப்படத்திற்கு ஏ. ஆர். ரகுமான் இசையமைத்திருந்தார்.

இப்படத்தை ஆஸ்கர் பில்ம்ஸ் வேணு ரவிச்சந்திரன் தயாரித்திருந்தார். சங்கர் மற்றும் விக்ரம் இணைந்து பணியாற்றும் ஆஸ்கர் பில்ம்ஸ் தயாரிக்கும் இரண்டாவது திரைப்படமிது. இம்மூவர் கூட்டணி ஏற்கனவே அந்நியன் படத்தில் பணியாற்றியுள்ளனர் என்பது குறிப்பிடத்தக்கது. மேலும் இத்திரைப்படத்தில் படத்தொகுப்பாளராக ஆண்டனி, ஒளிப்பதிவாளராக பி. சி. ஸ்ரீராம், கலை இயக்குனராக முத்துராஜ், நடன ஆசிரியர்களாக பாஸ்கோ-சீசர் மற்றும் எழுத்தாளர்களாக சுபா ஆகியோர் பணியாற்றினர்.

2015 ஆம் ஆண்டு சனவரி மாதம் பொங்கல் திருநாளன்று இப்படம் திரைக்கு வந்தது. மேலும் தெலுங்கு மற்றும் இந்தி மொழிகளில் இத்திரைப்படம் மொழியாக்கப்பட்டு வெளியாகியது.



</doc>
<doc id="159114" url="https://ta.wikipedia.org/wiki?curid=159114" title="சேந்தன் அமுதன் (கதைமாந்தர்)">
சேந்தன் அமுதன் (கதைமாந்தர்)

சேந்தன் அமுதன் கல்கி எழுதிய பொன்னியின் செல்வன் புதினத்தில் வருகின்ற வாணி அம்மையின் மகன் ஆவார். கல்வியிலும், ஒழுக்கத்திலும் சிவபக்தியிலும் சிறந்தவனாக விளங்குவதாகவும், கதாநாயகன் வல்லவரையன் வந்தியத்தேவனின் நண்பனாகவும், பூங்குழலி எனும் படகோட்டி பெண்ணை காதல் செய்பவனாகவும் சேந்தன் அமுதனின் கதாபாத்திரம் வடிவமைக்கப்பட்டுள்ளது.

முதல் பகுதியான புது வெல்லத்தில் வாய் பேச இயலாத வாணி அம்மையின் மகனாக, சிவ கைங்கரியங்கள் செய்பவராக சேந்தன் அமுதன் வருகிறார். வல்லவராயனுடன் சந்திப்பு ஏற்பட்டு அவன் தங்குவதற்கு இடம் தருகிறார். அவனிடம் தன் அத்தை மகள் பூங்குழலி பற்றி விவரிக்கிறார்.

இரண்டாம் பகுதியான சுழல்காற்றில் பழுவேற்றரையர் காவல் ஆட்கள் சேந்தன் அமுதனை வல்லவராயனுக்கு தங்குமிடம் தந்து உதவியதற்காக கைது செய்து சிறையில் அடைக்கின்றார்கள். வைத்தியரின் மகனை விடுவிக்க வரும் குந்தவையும், வானதியும் சேந்தன் அமுதனை சந்தித்து வல்லவரையன் இலங்கைக்கு சென்றதை அறிகின்றார்கள். அத்துடன் சேந்தன் அமுதனையும் விடுதலை செய்கிறார்கள். இலங்கையிலிருந்து பூங்குழலி அழைத்துவருகின்ற இளவரசரை நாகப்பட்டினத்திற்கு அழைத்து செல்ல குந்தவை சேந்தன் அமுதன் மூலம் சொல்லியனுப்புகிறாள். பூங்குழலியும், சேந்தன் அமுதனும் சூடாமணி விகாரத்தில் அருள்மொழியை சேர்க்கின்றார்கள். அவர் குணமடைந்ததும் நந்தி மண்டபத்திற்கு அழைத்துவந்து குந்தவையை சந்திக்க செய்கின்றார்கள்.

சேந்தன் அமுதன் குதிரை மீதிருந்து கீழே விழுந்த படியால் உடல்நலமின்றி இருக்கிறார். அவருடைய அன்பினை கண்ட பூங்குழலி சக்கரவர்த்தினியாக வாழவேண்டும் என்ற எண்ணத்தினை மாற்றிக் கொண்டு சேந்தன் அமுதனை திருமணம் செய்துகொள்ள சம்மதிக்கின்றாள். அந்நேரத்திற்கு செம்பியன் மாதேவியும், வாணி அம்மையும் வருகின்றார்கள். அவர்களிடம் ஆசி பெற்றுக் கொள்கிறார்கள் சேந்தன் அமுதன் - பூங்குழலி இணையர். சிறிது நேரத்திற்கு பிறகு குடிசைக்கு வெளியேயிருந்து பினாகபாணி வேலினை சேந்தன் அமுதன் மீது பாய்ச்ச பார்க்கிறான். அதனை வந்தியத்தேவன் தடுக்க முற்படும்போது, காயமுறுகிறார். அவரை சேந்தன் அமுதனும், பூங்குழலியும் காப்பாற்ற முற்படுகின்றார்கள். அங்கே திருமலையப்பன் வந்து வந்தியத்தேவனை அரண்மனைக்கு அழைத்து செல்ல சேந்தன் அமுதனை இளவரசராக நடிக்க வைக்கிறார்.

தஞ்சை அரண்மனையில் சுந்தர சோழரிடம் தன் மகனைக் காணவில்லையென செம்பியன் மாதேவி கவலை தெரிவிக்கின்றார். அவரைத் தான் பத்திரமாக வைத்திருப்பதாகக் கூறி, சேந்தன் அமுதனை அழைத்துவருகிறார் முதன் மந்திரி அநிருத்தர். சேந்தன் அமுதனைக் கண்ட செம்பியன் மாதேவி அன்புப்பெருக்குடன் மகனே என்று அழைக்கின்றார். இதற்காகவே தான் இங்கு வந்ததாகவும், ராஜ்ஜியத்தில் உரிமை வேண்டாம் எனவும் சேந்தன் அமுதன் கூறுகிறார். தான் சோழ இளவரசர் என்று தெரிந்திருந்தும் பூங்குழலியை அரசாள்பவனையே திருமணம் செய்வேன் என்ற கொள்கையிலிருந்து மாற்றி சிவபெருமானுக்கு தொண்டு செய்ய சம்மதிக்க வைத்ததாகவும் கூறுகிறார். அவருடைய சிவபக்தியை கண்டு சிவஞான கண்டராதித்தருக்கு பிறந்த பிள்ளை இதுவென அவையில் உள்ளோர் அனைவரும் முடிவு செய்கிறார்கள்.

கண்டராதித்தனாருக்கும், அவருடைய துணைவியார் செம்பியன்மாதேவிக்கும் பிறந்த பிள்ளைதான் சேந்தன் அமுதன் என்ற உண்மை தெரியவருகிறது. அருள்மொழிவர்மனுக்கு மணிமுடி சூட்டுவதற்கு முடிவுசெய்யப்பட்டு, விழா எடுக்கிறார்கள். ஆனால் அருள்மொழிவர்மனுக்கு கிரீடம் சூட்டுகிறபோது, கிரீடத்தை வாங்கி எடுத்துக்கொண்டுபோய் கண்டராதித்தன் மகன் சேந்தன் அமுதன் தலையில் முடியைச் சூட்டி, ‘சோழ மாமன்னர் இவர்தான்’ என்று அறிவிக்கிறார். சேந்தன் அமுதனே உத்தம சோழனாக ஆட்சி செய்ததாக புதினம் விளக்குகிறது.

சேந்தன் அமுதனை கதைபாத்திரமாக கொண்டு வெளிவந்துள்ள நூல்கள்.




</doc>
<doc id="159126" url="https://ta.wikipedia.org/wiki?curid=159126" title="விலங்குகளின் பெயர்ப் பட்டியல்">
விலங்குகளின் பெயர்ப் பட்டியல்

விலங்குகள் என்பது பொதுவாக நான்கு கால்களை கொண்ட பாலூட்டி வகைகளைச் சார்ந்தன. இவை பலவகை உணவு உண்ணும் பழக்கங்களைக் கொண்டன. அதேவேளை இவை இனப்பெருக்கத்துகாகக் குட்டிகளை ஈன்று கொள்கின்றன. அவற்றைப் பின்வரும் பட்டியலில் காணலாம். 
கீரி

பறவைகள் பொதுவாக இரண்டு கால்களையும் பல வடிவிலான அழகுகளையும் கொண்டதுடன் பல வகை உணவு பழக்கத்தையும், முட்டை இட்டு அடை காத்து குஞ்சு பொரிப்பதன் மூலம் தனது இனப்பெருக்கத்தினை பெருக்குகின்றன. பறவைகள் பட்டியலில் பின்வருமாறு.


</doc>
<doc id="159127" url="https://ta.wikipedia.org/wiki?curid=159127" title="மெய்யறம் (நூல்)">
மெய்யறம் (நூல்)

வ.உ.சி என்றழைக்கப்படும் வ. உ. சிதம்பரம்பிள்ளை (ஆங்கிலம்: V._O._Chidambaram_Pillai) ( (பி)- செப்டம்பர் 5 1872 - (இ) நவம்பர் 18 1936) ஒரு இந்திய விடுதலைப் போராட்ட வீரர்.

இவர் தான் இந்திய விடுதலைப் போராட்டத்தில் பங்கு கொண்டதோடு மற்றவர்களையும் பங்கு கொள்ளச் செய்தார். ஆங்கிலேயர்களின் அடக்குமுறையை எதிர்த்துப் போராடினார். அவர்களின் கொடூரமான சட்டங்களைப் பற்றி மக்களிடையே வீர உரையாற்றினார்.

வ.உ.சிதம்பரம்பிள்ளை தமிழிலும் ஆங்கிலத்திலும் புலமை பெற்றவர். திறமையான எழுத்தாளர், ஆற்றல் மிக்க பேச்சாளர், தன்னலமில்லா தொழிற்சங்கத் தலைவர், துணிவுடைய சுதந்திரப் போராட்ட வீரர். வ.உ.சி. யின் தியாக வாழ்க்கை ஒர் உன்னத வரலாறானது.

வ.உ.சி. கண்ணணூர் சிறையில் இருக்கும் பொழுது எழுதிய நூலே "மெய்யறம்" ஆகும். அவர் விடுதலை பெற்ற பின்னர் அந்த நூல் வெளியிடப்பட்டது. வ.உ.சி. அந்த நூலைத் தஞ்சாவூரைச் சேர்ந்த இராவ் பகதூர் திரு. சீனிவாச பிள்ளை என்பவருக்கு சமர்ப்பித்துள்ளார். இவர் தமிழ் இலக்கிய வரலாற்றை முதன் முதலில் எழுதியவர் ஆவார். 
வ.உ.சி. காலத்திலேயே இந்நூல் மூன்று பதிப்புகள் கண்டுள்ளது. முதல் பதிப்பு சென்னையில் ப்ரோக்ரஸிவ் அச்சகத்தில் 1914- ஆம் ஆண்டு அச்சிடப்பட்டது. இரண்டாவது பதிப்பு சென்னையில் கலாரத்னாகரா அச்சகத்தில் 1917- ஆம் ஆண்டு அச்சிடப்பட்டது. மூன்றாவது பதிப்பு அம்பாசமுத்திரத்தில் சண்முகவிலாஸ் அச்சகத்தில் 1930- ஆம் ஆண்டு அச்சிடப்பட்டது.

தமிழக அரசு வ.உ.சி. யின் நூல்களின் உரிமையை விலை கொடுத்து வாங்கியுள்ளது. அதனால் பொதுமக்கள் யார் வேண்டுமானாலும் வ.உ.சி.யின் நூல்களைப் பதிப்பித்துக் கொள்ளலாம். 
"மெய்யறம்" என்ற சொல்லில் இரு பகுதிகள் உள்ளன. முதல் பகுதி "மெய்". இரண்டாம் பகுதி "அறம்". "மெய்" என்றால் உண்மை என்று பொருள். "அறம்" என்பது தர்ம நெறி ஆகும். வ.உ.சி. இந்நூலில் உண்மையான அறத்தைப் பற்றி இளம் வயதினரும் புரிந்து கொள்ளும் வகையில் விளக்கி உள்ளார். இந்நூல் மிக எளிய, சிறிய வரிகளின் தொகுப்பு ஆகும். இது அனைத்து வயதினருக்கும் ஏற்றது ஆகும். இந்நூல் தெளிந்த சிந்தனை, வாழ்க்கையைப் பற்றிய அறிவு, ஞானம் இவற்றை அளிக்கக் கூடியது ஆகும். இந்நூலில் இருந்து ஒழுக்கம், கலாச்சாரம், வாழும் முறை இவை குறித்து நாம் அறியலாம். இளஞர்கள் நல்வாழ்க்கை வாழ நன்னடத்தையைக் கற்பிக்கிறது. இது அறிவுரைகளைக் கட்டளைகளாகக் கூறுகிறது.
மெய்யறம் என்னும் இந்நூலில் 5பகுதிகளும் 125 அதிகாரங்களும் உள்ளன. ஒரு அதிகாரத்தில் பத்து வரிகள் உள்ளன. மொத்தம் 1250 வரிகள் உள்ளன. ஒவ்வொரு வரியும் ஒரு அறிவுரை கூறுகிறது.
=நூற் பிரிவுகள்=


=மாணவரியல்=
முதல் பகுதியான "மாணவரியல்" மாணவர்களுக்கானது. அது 30 அதிகாரங்கள் கொண்டது. இந்தப் பகுதியில் வ.உ.சி. இளமைப் பருவமே கல்வி கற்பதற்கு ஏற்ற பருவம் என்று குறிப்பிடுகிறார். இப்பருவத்தில் கற்க வேண்டியவற்றைக் கற்க வேண்டும், அறியக் கூடாதவற்றைத் தவிர்த்து விடவேண்டும் என்றும் கூறுகிறார். மேலும் கடமை, அடக்கம், கல்வி, உடல் நலம் இவற்றின் முக்கியத்துவம் குறித்தும் விளக்குகிறார். அவர் நமது உடல், ஆன்மா, மனம் இவை குறித்தும் கூறியுள்ளார். நமது மனமே நமது செயல்களுக்குக் காரணமாகும். நமது உடலை, அதாவது ஐம்புலன்களைக் கட்டுப்படுத்துவது நமது மனமே ஆகும். ஆன்மா நமது மனத்தை வழி நடத்துகிறது. நமது விதியைத் தீர்மானிப்பது கடவுளல்ல, நாம்தான். ஏனெனில் நமது செயல்களின் பயனே நமது விதியாகும் என்று உறுதிபடக் கூறுகிறார். நமது நன்மைக்கும் தீமைக்கும் நமது செயல்களே காரணம். அதனால் நல்விதியை விரும்பினால் நல்ல செயல்களைச் செய்ய வேண்டும்.
மாணவர்கள் இறைச்சி, மது, திருட்டு, புறம் கூறுதல், பொய், இரத்தல், பொறாமை,போதை பொருட்கள், பயனில் சொல் போன்றவற்றை விலக்கும்படி வ.உ.சி. கூறுகிறார். மேலும் நட்பு, நன்றி மறவாமை, நடுநிலைமை, அடக்கம், ஒழுக்கம், முயற்சி, ஊக்கம் போன்றவற்றின் முக்கியத்துவம் குறித்தும் எடுத்துரைக்கிறார்.

=இல்வாழ்வியல்=
இரண்டாவது பகுதி "இல்வாழ்வியல்" ஆகும். இதில் 30 அதிகாரங்கள் உள்ளன. இதில் வ.உ.சி. இல்லறம் குறித்து விளக்குகிறார். வாழ்க்கைத் துணையைத் தேர்ந்தெடுப்பது குறித்து விளக்குகிறார். பின்னர் வாழ்க்கையை நல்ல முறையில் நடத்திச் செல்வதற்கும் அறிவுரைகள் கூறுகிறார். மறதி, காலம் தாழ்த்துதல், மடி, பேதைமை, வெண்மை போன்றவற்றை நீக்க வேண்டும் என்றும் அதிக துயில், அச்சம், அதிக ஆசை, செருக்கு போன்றவற்றைத் தவிர்க்க வேண்டும் என்றும் வ.உ.சி. கூறுகிறார். பெற்றோர், குழந்தைகள், விருந்தினர், முன்னோர் ஆகியோரைப் பேணிப் பாதுகாப்பது நமது கடமை என்று அறிவுறுத்துகிறார்.சமுதாய வாழ்க்கை, அன்பு, பொறுமை, ஈகை ஆகியவை எவ்வளவு முக்கியம் என்று கூறுகிறார்.

=அரசியல்=
மூன்றாவது பகுதி "அரசியல்" ஆகும். இதில் 50 அதிகாரங்கள் உள்ளன. இதில் ஒரு மன்னர் எப்படி அரசாள வேண்டும் என்று விளக்குகிறார். நல்ல அரசாங்கத்தின் முக்கியத்துவம், அதற்கு இருக்க வேண்டிய இயல்புகள் பற்றிக் கூறுகிறார். ஓர் அரசன் பரிவுடன் இருக்கவேண்டும், எதையும் ஆலோசித்துச் செய்ய வேண்டும் என்று சொல்கிறார். ஒற்றர்கள், அமைச்சர்கள் ஆகியோரின் முக்கியத்துவம், ஒரு நாட்டின் சிறப்புகள் எவை, நாட்டிற்குப் பாதுகாப்பு எப்படி அளிக்க வேண்டும், தொழில்களின் சிறப்பு, படை எவ்வளவு அவசியம், ஓர் அரசன் மக்களுக்குச் செய்ய வேண்டிய கடமைகள் எவை என்று இந்தப் பகுதியில் தெளிவாகக் கூறுகிறார்.

=அந்தணரியல்=
10 அதிகாரங்கள் கொண்ட நான்காவது பகுதி "அந்தணரியல்" ஆகும். இது துறவறம் பற்றிக் கூறும் பகுதி ஆகும். இதில் துறவிகளின் இயல்பு, அவர்களுக்கு ஒழுக்கம் எவ்வளவு முக்கியம், அவர்களுக்கு இருக்கக் கூடாத குணங்கள்(வெஃகாமை, வெகுளாமை, இன்னா செய்யாமை போன்றவை), அவர்கள் செய்ய வேண்டியவை(தவம், துறவு) ஆகியவற்றை விளக்குகிறார்.

=மெய்யியல்=
கடைசிப் பகுதி "மெய்யியல்" ஆகும். இதில் 5 அதிகாரங்கள் உள்ளன. இது மிகவும் நுட்பமானது. ஏனெனில் இது கடவுளைப் புரிந்து கொள்ள முயற்சிக்கும் அத்தியாயம் ஆகும். இதில் உண்மை நிலை(கடவுளை)யை அடைவதற்கான வழிமுறைகளை எடுத்துரைக்கிறார். கடவுள் தான் உண்மை, மற்றவை எல்லாம் உண்மை அல்ல என்பதால் வ.உ.சி. கடவுளை "மெய்" என்றே அழைக்கிறார். கடவுள் என்பது என்ன, கடவுளைப் புரிந்து கொள்வது எப்படி, உணர்வது எப்படி, அந்த நிலைமையை அடைவது எப்படி என்று படிப்படியாக விளக்குகிறார். இந்தப் பகுதி ஆழ்ந்து படிக்க வேண்டிய பகுதி ஆகும்.
=உள்ளடக்கம்=
ஒவ்வொரு அதிகாரமும் ஒரு குறிப்பிடத்தக்க ஒழுங்குடன் உள்ளது. ஒவ்வொரு அதிகாரத்தின் முதல் வரியில் அதன் தலைப்பை விளக்குகிறார். அடுத்து வரும் வரிகளில் அதன் நன்மை, தீமைகளை எடுத்துச் சொல்கிறார். கடைசி வரியில் அதைப் பின்பற்ற வேண்டுமா தவிர்க்க வேண்டுமா என்று ஆலோசனை கூறுகிறார். 
எடுத்துக்காட்டாக 29- ஆவது அதிகாரமான "ஊக்கமுடைமை" என்ற அதிகாரத்தை எடுத்துக் கொள்ளலாம்.முதல் வரியில் ஊக்கம் என்பது என்னவென்று கூறுகிறார்: உயர்ந்த நிலையை அடைய வேண்டும் என்ற மன உறுதியே ஊக்கம் ஆகும். இரண்டாவது வரி ஊக்கமுடைமையின் அவசியத்தையும் அதனால் ஏற்படும் நன்மைகளையும் கூறுகிறது. மூன்றாவது வரி ஊக்கமில்லாதவர்களின் நிலையை விளக்குகிறது. நான்காவது, ஐந்தாவது வரிகள் ஊக்கமுடையவர்கள், ஊக்கமில்லாதவர்கள் இவர்களிடையே உள்ள வேற்றுமையை எடுத்துரைக்கின்றன. தொடர்ந்து வரும் வரிகளில் ஊக்கமுடைமையை மேற்கொள்வதற்கான ஆலோசனைகளை வழங்குகிறார். இவ்வாறு ஒவ்வொரு அதிகாரமும் முழுமையாகவும் ஓர் ஒழுங்குடனும் உள்ளது.

ஒவ்வொரு வரியும் எளிமையாகவும் உறுதியான கருத்துடனும் உள்ளது.அது தெளிவாகவும் அழுத்தமாகவும் உள்ளது. எடுத்துக்காட்டாக நாம் 12- ஆவது வரியை எடுத்துக் கொள்வோம். ஒரு வரியில் நான்கு சொற்கள் உள்ளன. "விதிசெய் கர்த்தா வினைசெய் யுயிரே". இவ்வரியின் பொருள் செயல்களைச் செய்பவனே அவனது விதியைத் தீர்மானிக்கிறான் என்பது ஆகும். இச்சொற்கள் எளிமையாகவும் படித்தவுடன் பொருள் புரிந்து கொள்ளும்படியும் உள்ளன. வ.உ.சி. செயல்களைச் செய்பவனால் மட்டுமே அவனது விதியைத் தீர்மானிக்க முடியும் என்றும் வேறு யாராலும் அதைச் செய்ய முடியாது என்றும் உறுதியாகக் கூறுகிறார்.

வ.உ.சி. இந்நூலில் புரட்சிகரமான கருத்துக்களையும் முன் வைக்கிறார். நூறு ஆண்டுகளுக்கு முன்னர் பெண்கள் கல்வி கற்பதற்கு எந்த முக்கியத்துவமும் அளிக்கப்படவில்லை. ஆனால் வ.உ.சி. பெண்களும் ஆண்களைப் போலவே கல்வி கற்பதற்கு சம உரிமை உள்ளவர்கள் என்று வலியுறுத்துகிறார். இந்நூலில் இரண்டாவது வரி அவரது இக்கருத்தை விளக்குகிறது. "ஆணும் பெண்ணு மதுசெய வுரியர்". ஏழாவது அதிகாரத்தில் ஆசிரியர்களின் நற்குணங்களைப் பற்றி விளக்குகிறார். இந்த அதிகாரத்தில் இரண்டாவது வரியில் ஆண், பெண் இருவருமே ஆசிரியராகத் தகுதி உடையவர்கள் என்று கூறுகிறார். அந்தக் காலகட்டத்தில் பெண்கள் கல்வி கற்பதே சாத்தியக் குறைவான விஷயம். ஆனால் வ.உ.சி. பெண்கள் கல்வி கற்பது மட்டுமல்லாமல் ஆசிரியர்களாகவும் ஆகலாம் என்று சிந்திக்கிறார்.

முப்பத்து மூன்றாவது அதிகாரத்தில் அவர் மறுமணம் குறித்துப் பேசுகிறார். அது உண்மையில் மிகவும் புரட்சிகரமான கருத்துதான். ஒரு விதவைப் பெண் எவ்வளவு இளம் வயதினளாக இருந்த போதும் தனிமையில்தான் வாழ வேண்டும் என்று சமூகம் எண்ணியிருந்த காலகட்டத்தில் துணையிழந்தாரை மணப்பது புண்ணியம் என்று எழுதியுள்ளார். முப்பத்து நான்காவது அதிகாரத்தில் முதல் வரி: "இருவரு ளறிவிற் பெரியவ ராள்க". இரண்டாவது வரி: "ஆண்பா லுயர்வெனல் வீண்பேச் சென்க". வ.உ.சி. அவர் கருத்துகளில் மிகவும் தெளிவாக இருக்கிறார். ஆண்களைப் போலவே பெண்களும் அறிவுடையவர்களாக இருக்க முடியும் என்று அவர் கருதுகிறார். அதனால் ஒரு குடும்பத்தில் ஆணும் பெண்ணும் கலந்தாலோசித்து எல்லா விஷயங்களையும் செய்து மகிழ்ச்சியுடன் வாழ்வது விரும்பத் தகுந்தது என்று கூறுகிறார்.

வாழ்க்கையை நல்ல முறையில் வாழ்வதற்கு செல்வம் மட்டும் போதுமானதல்ல, மன நிம்மதியும் அவசியம் என்று வ.உ.சி. எண்ணுகிறார்.அதை அவர் ஒரு எடுத்துக்காட்டுடன் விளக்குகிறார். செல்வத்தால் கட்டிலை வாங்க இயலும். ஆனால் மன நிம்மதியே நல்ல உறக்கத்தைத் தரும் என்று புரிய வைக்கிறார். நிம்மதியாக வாழ்வதற்கு நாம் எவற்றைச் செய்ய வேண்டும் எவற்றைத் தவிர்க்க வேண்டும் என்று வழிகாட்டுகிறார். நம் உடல் நலத்தை நாம் பேண வேண்டும். ஏனெனில் உடல் நாம் நினைத்ததைச் செய்யும் ஓர் ஒப்பற்ற கருவி ஆகும். நாம் நம் மனதைக் கட்டுப்படுத்த வேண்டும். ஏனெனில் நம் மனம் ஆக்க, காக்க, அழிக்க வல்லது ஆகும். நம் பெற்றோரையும் குழந்தைச் செல்வங்களையும் பேணிக் காக்க வேண்டும். இவ்வாறு நமக்கு அவர் வாழும் வழிகளைக் கற்றுக் கொடுக்கிறார். நாம் அவற்றைப் பின்பற்றினால் மன நிம்மதியுடன் வாழ இயலும்.


</doc>
<doc id="159128" url="https://ta.wikipedia.org/wiki?curid=159128" title="சோழன் வேல்பஃறடக்கைப் பெருவிறற்கிள்ளி">
சோழன் வேல்பஃறடக்கைப் பெருவிறற்கிள்ளி

சோழன் வேல்பஃறடக்கை பெருவிறற்கிள்ளி சங்ககாலச் சோழமன்னர்களில் ஒருவன். இவன் சோழன் வேல்பஃறடக்கை பெருநற்கிள்ளி எனவும் வழங்கப்பட்டுள்ளான்.

இவனுக்கும் சேரமான் குடக்கோ நெடுஞ்சேரலாதன் என்னும் சேர மன்னனுக்கும் இடையே திருப்போர்ப்புறம் என்னுமிடத்தில் போர் நடந்தது. போரில் இருவரும் தம் படைகளைப் போரிடவேண்டாம் என்று நிறுத்திவிட்டு இருவரும் ஒருவரை ஒருவர் தாக்கிக்கொண்டனர். இவ்வாறு கோரிடும் முறைக்கு ‘அறத்தின் மண்டுதல்’ என்று பெயர். இந்தப் போரில் இருவரும் போர்க்களத்திலேயே மாண்டனர்.

குடக்கோ நெடுஞ்சேரலாதன் போர்க்களத்தில் குற்றுயிரும் கொலையுயிருமாகக் கிடந்தபோது புலவர் கழாத்தலையார் அவனது கழுத்திலிருந்த மணியாரம் என்னும் அணிகலனைக் கொடையாகக் கேட்டுப் பெற்றார்.


</doc>
<doc id="159130" url="https://ta.wikipedia.org/wiki?curid=159130" title="சேரமான் குடக்கோ நெடுஞ்சேரலாதன்">
சேரமான் குடக்கோ நெடுஞ்சேரலாதன்

சேரமான் குடக்கோ நெடுஞ்சேரலாதன் சங்ககாலச் சேர மன்னர்களில் ஒருவன்.




</doc>
<doc id="159133" url="https://ta.wikipedia.org/wiki?curid=159133" title="கணியர் (சாதி)">
கணியர் (சாதி)

கணியர் என்பது தமிழ்நாட்டில் திருநெல்வேலி, கன்னியாகுமரி மற்றும் தூத்துக்குடி மாவட்டங்களில் வசிக்கும் ஒரு சாதியினர். தமிழ்நாடு சாதிகள் பட்டியலில் தாழ்த்தப்பட்ட சாதியினராக வகைப்படுத்தப்பட்டுள்ள இவர்கள் திருநெல்வேலி, ஸ்ரீவைகுண்டம், நாங்குநேரி, குரும்பூர், வடக்கன்குளம், பணகுடி, மூன்றடைப்பு, தென்காசி, கல்லிடைக்குறிச்சி உட்பட 27 ஊர்களில் அதிக அளவில் வாழ்ந்து வருகின்றனர்.

தமிழ்நாட்டில் வசிக்கும் கணியர் சாதியினரிடம் எட்டுக் கிளைப் பிரிவுகள் இருக்கின்றன. இப்பிரிவுகளை “அம்மா வழிக் கிளை”, “சம்பந்த வழிக் கிளை” எனும் இரு முக்கியப் பிரிவுகளாகப் பிரிக்கின்றனர். அம்மா வழிக் கிளையில் வெதமக்குடி, குரந்தகுடி, மக்கட்குடி, பன்றிகுடி எனும் நான்கு பிரிவுகளும், சம்பந்த வழிக் கிளையில் கலமனகுடி, அதனிகுடி, புலியகுடி என்பது போன்ற நான்கு பிரிவுகளும் உள்ளன. இதில் அம்மா வழிக் கிளையிலிருக்கும் நான்கு பிரிவினரும் அவர்களுக்குள் சகோதர முறையினர். இது போல் சம்பந்த வழிக் கிளையிலிருக்கும் நான்கு பிரிவினரும் அவர்களுக்குள் சகோதர முறையினர். அம்மா வழிக் கிளையிலிருப்பவர்கள் சம்பந்த வழிக் கிளையிருப்பவர்களுடன் திருமண உறவு வைத்துக் கொள்ளலாம் என்கிற நிலை இருந்தது. ஆனால், இந்நிலை தற்போது வழக்கத்தில் மாற்றமடைந்திருக்கிறது.

தமிழ்நாட்டிலிருக்கும் கணியர் சாதியினரைப் போன்று கேரளாவில் வசிக்கும் கணியர்களிடமும் எட்டு பிரிவுகள் இருக்கின்றன. அவற்றுள் நான்கு பிரிவுகள் ‘கிரியம்கள்’ எனவும், மீதமுள்ள நான்கு பிரிவுகள் ‘இல்லங்கள்’ எனவும் அழைக்கப்படுகின்றன. முந்தைய “கிரியம்கள்” வகையில் அண்ணா விக்கன்னம், கரிவட்டம், குடப்பிள்ளா, நன்னா எனும் நான்கு பிரிவுகளும், பிந்தைய “இல்லங்கள்” எனும் வகையில் பம்பர, தச்சழகம், நெடுங்கணம், அய்யாக்கால எனும் நான்கு பிரிவுகளும் உள்ளன. இவை ஒரு காலத்தில் அகமணக் கட்டுப்பாடு உடைய பிரிவுகளாக இருந்து, தற்போது அத்தன்மையினை இழந்து விட்டன. 

இந்து சமயத்தில் இருந்த கணியர் சாதியினர்களில் ஒரு பகுதியினர் பிற்காலத்தில் கிறித்தவ சமயத்திற்கும் மாற்றமடைந்தனர். 

திருநெல்வேலி, கன்னியாகுமரி மற்றும் தூத்துக்குடி மாவட்டங்களில் சுடலை மாடன், இசக்கியம்மன் போன்ற பல சிறுதெய்வக் கோயில் வழிபாடுகளில் முக்கியச் சடங்காக நிகழ்த்தப் பெறும் கணியான் கூத்து எனும் நாட்டுப்புறக் கலைத்தொழிலைச் செய்து, அதன் மூலம் கிடைக்கும் வருவாயைக் கொண்டு இவர்கள் வாழ்க்கையை நடத்தி வருகின்றனர்.

கணியர் தங்கள் பேச்சுக்களின் போது சில இயல்புச் சொற்களைத் தவிர்த்து அதற்கு குறியீட்டுப் பெயர்கள் கொண்டு பயன்படுத்தி இருக்கின்றனர். இவைகளைக் கணியர் வழக்குச் சொற்கள் எனலாம்.

கணியர் சாதியினர் தங்களை அடிமைகளைப் போன்று நடத்திய சாதியினர்களை இழிவுபடுத்தவும், கீழ்நிலையிலிருந்த சாதியினருக்கு இரங்கியும் தங்களுக்குள்ளாக சில குறியீட்டுச் சொற்களைப் பயன்படுத்தியுள்ளனர். அந்தப் பட்டியல் கீழே இடம் பெற்றுள்ளது. 

கணியர் அன்றாடம் பயன்படுத்தும் சில பொருட்களுக்குக் கூட தங்களுக்கென சில வழக்குச் சொற்களைப் பயன்படுத்தி வந்திருக்கின்றனர். அவற்றில் சில பொருட்களுக்கான பட்டியல். 


</doc>
<doc id="159134" url="https://ta.wikipedia.org/wiki?curid=159134" title="அதி கோத்ரேஜ்">
அதி கோத்ரேஜ்

அதி கோத்ரேஜ் (Adi Godrej: இந்தி: अदी गोदरेज; ஏப்ரல் 1942, 3 ) ஒரு இந்தியத் தொழிலதிபர் மற்றும் கொடை வள்ளல் ஆவார். இவர் ரூபாய்.33,320 கோடி (6.8 பில்லியன் டாலர்) நிகர மதிப்பு கொண்ட பணக்கார இந்தியர்கள் வரிசையில் இடம்பெற்றவர். பலோஞ்ஜி மிஸ்ட்ரி என்பவருக்குப் பிறகு உலகின் பார்சி வம்சாவளியை சேர்ந்த இரண்டாவது பணக்கார மனிதர் கோத்ரேஜ் ஆவார். இவர் கோத்ரேஜ் குழுமத்தின் நிறுவனர் ஆவார்.



</doc>
<doc id="159139" url="https://ta.wikipedia.org/wiki?curid=159139" title="ஸ்வரம் (நிரலாக்க மொழி)">
ஸ்வரம் (நிரலாக்க மொழி)

ஸ்வரம் என்பது நிரல்களை முழுமையாகத் தமிழிலேயே எழுதும் வகையில் உருவாக்கப்பட்ட நிரலாக்க மொழியாகும். இம்மொழியில் தமிழ்ச் சொற்களைக் கொண்டே நிரல்களை எழுத முடியும். எளிமையாக பயன்படுத்தும்வகையிலும் பொதுப் பயன்பாட்டு மொழியாகவும் உருவாக்கப் பட்டுள்ளது. உருவாக்குனர்கள் தங்கள் கல்லூரிப் படிப்பின்போது செயல்முறைப் பயன்பாட்டில் சோதித்துப் பார்த்ததாகக் கூறியுள்ளனர். தமிழ்க் கணிமை இதன்மூலம் மேலும் ஒருபடி மேம்பட்டிருக்கிறது. இது வரலாற்று ஆர்வம் உள்ளது. இது கைவிடப்பட்டது, மூல குறியீடு பதிவிறக்க அல்லது பயன்பாடு கிடைக்கவில்லை. 

ஆங்கிலம் சாராதவர்கள் தங்கள் தாய்மொழியில் எளிதில் நிரல்களை எழுத முடியாமல், ஆங்கிலத்தில் எழுதினாலும், புரிந்துணர்வு குறைவே. தாய்மொழியின்வழி எழுதுதலே மேம்பட்ட புரிதலுக்கு வழிவகுக்கும். எனவே தங்கள் தாய்மொழியில் எழுத விரும்பியே இதை வடிவமைத்து உருவாக்கினர். இது போன்றே ஆங்கிலம் தவிர்த்த பிற மொழிகளான பிரெஞ்சு, அரபி, உருசியம், யப்பானியம் ஆகிய மொழிகளிலும் நிரலாக்க மொழிகள் உருவாக்கப்பட்டுள்ளன.

நிரல்கள் ஒருமொழியைச் சார்ந்து இருத்தல் நன்றன்று. தாய்மொழியில் இருத்தல் கற்பவருக்கும் பயன்படுத்துவருக்கும் நலம். இசைதான் உலகமொழியாயிற்றே! எனவே ஸ்வரம் என்ற பெயர் வைத்ததாக உருவாக்குனர்கள் கூறுகின்றனர்.

இம்மொழியை கணேஷ், பிரகாஷ், இரவிக்குமார் ஆகிய மூவரும் இணைந்து உருவாக்கினார்கள். கணேஷ், ஹேலட் பேக்கர்டு நிறுவனத்தின் முதன்மை கம்பைலர் தொடர்பான குழுவில் இடம்பெற்றுள்ளார். சி, ஜாவா, சி++ ஆகிய மொழிகளை கற்பதற்கு எளிமையான நூல்களையும் எழுதியுள்ளார். தன் கல்லூரிப் படிப்பை பி. எஸ். ஜி தொழில்நுட்பக் கல்லூரியில் படித்து முடித்தார். பிரகாஷ், சென்னையிலுள்ள வெரிசான் நிறுவனத்தில் பணிபுரிகிறார். இவரும் சி மொழியைக் கற்பதற்கான எளிய புத்தகமொன்றை வழங்கியுள்ளார். நுண்கணினிகளிலும், இயங்குதளங்களிலும் ஈடுபாடு கொண்டுள்ளார். இவரும் தன் கல்லூரி படிப்பை பி. எஸ். ஜி தொழில்நுட்பக் கல்லூரியில் படித்து முடித்தார். 
இரவிக்குமார், சென்னையிலுள்ள வெரிசான் நிறுவனத்தில் பணிபுரிகிறார். இவரும் தன் கல்லூரிப் படிப்பை கோவையின் பி. எஸ். ஜி தொழில்நுட்பக் கல்லூரியில் படித்து முடித்தார். பன்மொழிக் கணிமையில் ஈடுபாடு கொண்டுள்ளார்.

"எடுத்துக்காட்டு நிரல்:"

வெற்று முதன்மை ( )

சரம் பெயர் [ ] = { "பிரபாகர்", "தணிகைவேல்", "மதன் குமார்", "கிரண்", "பல்லவி", " அனுபல்லவி","சரணம்"};

முழு நீள = பெயர்.நீளம்;

ஆக (முழு அ=0; அ<நீள; அ++)

எனில் (பெயர்[அ] < பெயர்[ஆ])

சரம் ட= சி[அ];

சி[அ] = சி[ஆ];

சி[ஆ] = ட;

ஆக(முழு அ=0; அ<நீள; அ++)

திரை.அச்சிடு(சி[அ]);

இந்த மொழியை ஆய்வுக்கும், தொடக்க கட்ட நிரலாக்க மாணவர்கள் கல்விக்கும், தமிழ் மொழி வளர்ச்சிக்கும் பயன்படுத்தலாம்.




</doc>
<doc id="159143" url="https://ta.wikipedia.org/wiki?curid=159143" title="பாய் மோகன் சிங்">
பாய் மோகன் சிங்

பாய் மோகன் சிங்(Bhai Mohan Singh: டிசம்பர் 30, 1917 )இந்திய மருந்தியல் தொழில் முன்னோடி என அழைக்கப்படுபவர். மிகப்பெரிய மருந்து நிறுவனமான ரான்பாக்ஸி லேபரட்டரீஸ் லிமிடெட் நிறுவனர் ஆவார்.
பாய் மோகன் சிங் ராவல்பிண்டி மாவட்டத்தில் டிசம்பர் 30, 1917 அன்று பிறந்தார். அவரது தந்தை பாய் கியான் சந்த் ஒரு இந்து.அவரது தாயார் சுந்தர் டாய் ஒரு சீக்கியர். பாய் மோகன் சிங் இரண்டாம் உலக போரின் போது, கட்டுமான தொழிலில் தனது வணிகத் தொழிலை தொடங்கினார். அவரது நிறுவனம் வட கிழக்கு மாநிலங்களில் சாலைகள் அமைக்க ஒரு ஒப்பந்தம் பெற்றது. ஆனால் விடுதலைக்குப் பின்னான இந்தியப் பிரிவினைக்கு பிறகு, அவர் ராவல்பிண்டியை விட்டு விட்டு புது தில்லிக்குக் குடியேறினார்.
பாய் மோகன் சிங் முதலில் கடன் வழங்கும் நிதி நிறுவனம் ஒன்றைத் தொடங்கினார். அச்சமயத்தில் அவரது உறவினர்களான ரஞ்சித் சிங் மற்றும் குருபாக்ஸ் சிங் என்பவர்களால் ரான்பாக்ஸி என்ற நிறுவனம் தொடங்கப்பட்டது. இதில் ரஞ்சித் சிங் என்ற பெயரிலுள்ள ரான் என்பதும் குர்பாக்ஸ் என்பதில் உள்ள பாக்சும் இணைந்து ரான்பாக்சியானது. இந்நிறுவனம் ஜப்பானிய மருந்து நிறுவனமான ஏ.சியோனோகி என்ற நிறுவனத்தின் தயரிப்புகளான வைட்டமின் மாத்திரைகள் மற்ரும் காசநோய் எதிர்ப்பு மருந்துகளின் விற்பனையாளராக இருந்தது.
ரான்பாக்ஸி நிறுவனம் கடனில் தத்தளித்த போது ஆகஸ்ட் 1, 1952 இல் ரூ 2.5 லட்சம் கொடுத்து பாய் மோகன் சிங் இந்த நிறுவனத்தை வாங்கினார். பின்னர் லேபிடிட் ஸ்பா (Lapetit spa) என்ற இத்தாலிய மருந்து நிறுவனத்துடன் இணைந்தார். பின்னர் அதனையும் வாங்கினார். 1960 களில் ரான்பாக்ஸி நிறுவனம் காம்போஸ் மாத்திரைகளைத் தயாரிக்க ஆரம்பித்த போது மருந்தியல் துறையில் பாய் மோகன் சிங் தனது முத்திரையைப் பதித்திருந்தார். இந்த காம்போஸ் மாத்திரைகளில் ரோச் எனற நிறுவனம் தயாரிக்கும் வேலியம் என்ற மருத்தினைப் போலவே இருந்தது. ஆனால் ரோச் நிறுவனம் இந்தியாவில் அதற்கான காப்புரிமையைப் பெறாமல் இருந்தது. 

1970 களின் முற்பகுதியில் பாய் மோகன் சிங் இம்மருந்தின் தாயாரிப்பு முறையை இந்தியச் செயல்முறையில் மாற்றி அதற்கான காப்புரிமையைப் பெற்றார். ஒரு தலைகீழ் பொறியியல் தொழில்நுட்பம் மூலமாக உலகில் எந்த தயாரிப்புக்கும் காப்புரிமையைப் பெற முடியும் என உலகிற்கு உணர்த்தினார். பின்னர் அவர் மொஹாலியில் R & D வசதியுடன் இந்நிறுவனத்தில் ஆய்வுகள் மேற்கொள்ளப்பட்டு ராசில்லின், சிப்ரான், மாத்திரைகளை ஒன்றன் பின் ஒன்றாக உற்பத்தி செய்தது.



</doc>
