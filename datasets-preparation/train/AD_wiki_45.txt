<doc id="317680" url="https://ta.wikipedia.org/wiki?curid=317680" title="பன்பூர்">
பன்பூர்

பன்பூர் (, ) என்பது பாக்கிஸ்தானின் சிந்துப் பிரதேசத்தில் அமைந்துள்ள ஒரு பண்டைய நகரப் பிரதேசம் ஆகும். இது கி.பி. முதலாம் நூற்றாண்டைச் சேர்ந்தது. இந்நகர்ப் பிரதேசமானது யுனெஸ்கோ அமைப்பினால் உலக மரபுரிமைக் களங்களில் ஒன்றாகப் பட்டியல் படுத்தப்பட்டுள்ளது. இதன் அதிகமான பகுதிகள் இடிபாடாகவே அமைகின்றன என்பதுடன் இந்நகர்ப் பிரதேசம் பாக்கிஸ்தானின் ஐந்தாம் தேசிய நெடுஞ்சாலை வழியில் அமைந்துள்ளது குறிப்பிடத்தக்கது ஆகும். இங்கு பல இஸ்லாமியப் பள்ளிவாசல்கள் இருந்துள்ளன. பன்பூரில் சைக்கோ-பார்த்தியன் பேரரசின் ஆட்சி நிலவியபோது இந்நகரம் இந்து சமுத்திரத்தை அண்டிய நாடுகளைச் சேர்ந்த பல வணிகர்களினதும் தொடர்பினைப் பேணி வந்தது.

பன்பூர் வரலாற்றுத் தளமானது, 2014 ஆம் ஆண்டில் ஏப்ரல் மாதம் 24 ஆம் திகதி அன்று சிந்து அரசாங்கத்தினால் பல பிரிவுப் பிரதேசங்கள் உருவாக்கப்பட்ட போது ஒரு பிரிவாக பிரகடனம் செய்து வைக்கப்பட்டது.

இந்நகரத்தின் வரலாறு கி.மு முதலாம் நூற்றாண்டு தொடக்கம் கி.பி. பதின்மூன்றாம் நூற்றாண்டு வரையிலான காலப்பகுதிக்குள் அடங்குகின்றது. பன்பூர் வரலாற்று நகரத்தின் வரலாற்றினை மூன்று வகையான காலப்பகுதிகளாகப் பிரித்துக் கொள்ளலாம். அவற்றில் முதலாவது காலப்பகுதியானது சைக்கோ-பார்த்தியன் ஆட்சிக்காலம் ஆகும். இது கி.மு. முதலாம் நூற்றாண்டு தொடக்கம் கி.பி. இரண்டாம் நூற்றாண்டு வரை ஆகும். மேலும் இரண்டாம் வரலாற்றுக் காலப்பகுதியானது இந்து-பௌத்தக் காலப்பகுதியாகும். இக்காலப்பகுதியானது கி.பி. இரண்டாம் நூற்றாண்டு தொடக்கம் எட்டாம் நூற்றாண்டு வரை ஆகும். பின்னர் இருந்த வரலாற்றுக் காலப்பகுதி புராதன இசுலாமிய வரலாற்றுக் காலப்பகுதி ஆகும். இக்காலப்பகுதியானது கி.பி. 8 ஆம் நூற்றாண்டு தொடக்கம் 13 ஆம் நூற்றாண்டு வரை ஆகும்.

ஒருசில தொல்பொருளியல் ஆய்வாளர்களும் வரலாற்று ஆராய்ச்சியாளர்களும் இந்நகரத்தினை சிந்துப் பிரதேசத்தினை ஆண்டு வந்த இறுதி இந்து மன்னனான ராஜா தாகிர் அவர்களினை தோற்கடித்து ஆட்சியைக் கைப்பற்றிய அரபு மன்னனான முகம்மது பின் காசிம் என்பவனினால் அவனது ஆட்சியின் போது நிறுவப்பட்ட டெபல் நகரத்தினுடைய வரலாற்று நகரம் என பன்பூரைக் கருதுகின்றனர். எனினும் கூட இக்கருத்தானது இன்னும் ஆதாரபூர்வமாக நிரூபிக்கப்படவில்லை என்பதுடன் நிரூபிக்கும் வகையில் ஆதாரங்களை தேடுவதற்க்க பல்வேறு அகழ்வுப் பணிகள் இந்நகர்ப் பகுதியிலே நடைபெற்று வருகின்றன. முதன் முறையாக பன்பூரில் ரமேஷ் சந்திர மயும்தர் என்பவரினாலேயே அகழ்வு மற்றும் ஆராய்ச்சிப் பணிகள் 1928 ஆம் ஆண்டில் முன்னெடுக்கப்பட்டதாகக் கூறப்படுகின்றது. அதன் பின்னர் 1951 ஆம் ஆண்டில் லெஸ்லி அல்கோக் என்பவராலும் அகழ்வாராய்ச்சிப் பணிகள் முன்னெடுக்கப்பட்டன. 1958 தொடக்கம் 1965 ஆம் ஆண்டுக் காலப்பகுதியில் பாக்கிஸ்தானிய ஆராய்ச்சியாளரான கலாநிதி. ஃப் .அ. கான் அவர்களினால் மிகப் பாரிய அளவில் இந்நகரப் பிரதேசத்தில் வரலாற்று மற்றும் தொல்பொருள் ஆராய்ச்சிப் பணிகள் முன்னெடுக்கப்பட்டன. 2012 ஆம் ஆண்டின் மார்ச் மாதமளவில் சிந்து அரசாங்கத்தின் கலாச்சார அமைச்சினாலே மாபெரும் மாநாடு ஒன்று பன்பூரில் நடாத்தப்பட்டது. அம்மாநாட்டினில் பல்வேறு தொல்பொருளியல் ஆய்வாளர்களும் வரலாற்று ஆராய்ச்சியாளர்களும் கலந்துகொண்டதுடன் பல ஆராய்ச்சிகளையும் மேற்கொண்டனர்.

அத்துடன் இந்நகரத்தினை முன்னையகாலத்தின் பார்போரி எனவும் பார்போரிகோன் எனவும் அழைத்ததாகக் கூறப்படுகின்ற போதிலும் அக்கூற்றானது இதுவரை காலத்திலும் நிரூபிக்கப்படவில்லை.

தொல்பொருளியலாளர்களின் ஆராய்ச்சிக்கு அமைவாக இந்நகரமானது சேற்றினாலும் கல்லினாலும் ஆக்கப்பட்ட சுற்றுமதிலினால் பாதுகாக்கப்பட்டு வந்துள்ளது. இந்நகரத்தின் மத்தியில் அமையப்பெற்ற ஒரு கல்லே இதனை கிழக்கு மேற்குப் பகுதிகள் என இரண்டாகப் பிரித்து வைத்துள்ளது. இங்குள்ள கிழக்குப் பகுதியிலே அமைந்திருக்கும் ஓர் இசுலாமியப் பள்ளிவாசலானது கி.மு. 727 ஆம் ஆண்டிலே கட்டப்பட்டதாக வரலாறுகள் கூறுவதுடன் சிந்துப்பிரதேசத்திலே பாதுகாக்கப்பட்டு வந்த வரலாற்று முக்கியத்துவம் மிக்க சமயத் தலங்களுள் இப்பள்ளிவாசலும் ஒன்றாகத் திகழ்கின்றது.பின்னராக இப்பள்ளீவாசல் 1960 ஆம் ஆன்டில் கண்டுபிடிக்கப்பட்டது. அத்துடன் நகரிலும் நகரின் வெளிப்புறங்களிலும் வீடுகள், வீதிகள் மற்றும் ஏனைய கட்டடங்களையும் காணக்கூடியதாக இருக்கின்றது. பொதுவாக அவற்றின் அமைப்பு பொதுவாக அரை வட்ட வடிவிலேயே காணப்படுகிறது. மேலும் இங்கு ஓர் சிவன் கோவிலும் மூன்று நுழைவாயில்களும் அமைந்துள்ளன. 


</doc>
<doc id="317692" url="https://ta.wikipedia.org/wiki?curid=317692" title="எக்னாமிக் அண்டு பொலிடிகல் வீக்லி">
எக்னாமிக் அண்டு பொலிடிகல் வீக்லி

எக்னாமிக் அண்டு பொலிடிகல் வீக்லி ("Economic and Political Weekly") என்பது மும்பையிலிருந்து சமீக்ச டிரஸ்ட் வெளியிடும் ஆங்கில ஆய்விதழ் ஆகும். 2016 ஏப்பிரல் முதல் தேதியிலிருந்து பரஞ்சோய் குகா தாகுர்தா என்னும் பத்திரிகையாளர் இந்த இதழுக்கு ஆசிரியராக அமர்த்தப்பட்டார். 

1949 ஆம் ஆண்டில் எக்னாமிக் வீக்லி என்ற பெயரில் தொடங்கப்பட்ட இந்த இதழ் 1966 இல் எக்னாமிக் அண்டு பொலிடிகல் வீக்லி எனப் பெயர் மாற்றப்பட்டது.
கிருட்டினராசு என்பவர் இந்த இதழுக்கு ஆசிரியராக 30 ஆண்டுகள் பணி செய்தார். பின்னர் ஆசிரியர் பொறுப்பில் இருந்த ராம் மோகன் ரெட்டி விலக்கப்பட்டதும் பரஞ்சோய் குகா தாகுர்தா ஆசிரியராக அமர்த்தப்பட்டார்.

சமூக உணர்வுடன் தலையங்கங்கள் இந்த இதழில் இடம் பெற்றன. இடது சாரி மற்றும் பொதுவுடைமை சார்ந்த கருத்துகள் கொண்ட கட்டுரைகள் சமூகவியல் அறிஞர்களால் எழுதப்பட்டு வெளி வந்தன. மார்க்சியப் பொதுவுடைமைக் கட்சி ஆண்ட மேற்கு வங்க அரசின் செயல்பாட்டுக் குற்றம் குறைகளை சுட்டிக் காட்டி இந்த இதழ் எழுதியது. இந்திரா காந்தி அமுல் படுத்திய நெருக்கடி நிலை, குஜராத்தில் 2002 இல் நிகழ்ந்த கலவரம் ஆகியவற்றைக் கடுமையாக விமர்சனம் செய்தது.


</doc>
<doc id="317694" url="https://ta.wikipedia.org/wiki?curid=317694" title="ஏலியன்: கவனன்ட்">
ஏலியன்: கவனன்ட்

ஏலியன்: கவனன்ட் ("Alien: Covenant") என்பது ரிட்லி ஸ்காட் இயக்கத்தில் 2017 ஆம் ஆண்டில் வெளியாகவிருக்கும் ஒரு ஆங்கில அறிபுனைத் திரைப்படம் ஆகும். இப்படம் 2012 இல் வெளிவந்த "பிரொமீத்தீயஸ்" திரைப்படத்தின் தொடர்ச்சி ஆகும்.


"பிரொமீத்தீயஸ்" திரைப்படமானது, பல கேள்விகளுக்கு சரியான பதிலளிக்கவில்லை எனவும் அக்கேள்விகளுக்கான பதில்களை ஒரு தொடர்ச்சித் திரைப்படத்தின் மூலம் அளிக்கலாம் எனவும் 17 மார்ச் 2012 அன்று, ரிட்லி ஸ்காட் கூறியுள்ளார்.

4 ஏப்ரல் 2016 அன்று, நியூசிலாந்து நகரத்தில் படப்பிடிப்பு துடங்கி 19 ஜூலை 2016 அன்று முடிந்துள்ளது.

4 ஆகத்து 2017 அன்று "ஏலியன்: கவனன்ட்" வெளிவரும் என இப்படத்தின் தயாரிப்பாளர்கள் தெரிவித்துள்ளார்கள்.

"ஏலியன்" திரைப்படத்திற்கு முன்பு வெளிவருகின்ற மூன்று தொடர் திரைப்படங்களில் "ஏலியன்: கவனன்ட்" முதலாவது ஆகும் என 2015 ஆம் ஆண்டு நவம்பர் மாதத்தில் ரிட்லி ஸ்காட் கூறியுள்ளார்.



</doc>
<doc id="317698" url="https://ta.wikipedia.org/wiki?curid=317698" title="சக்ரோசு மலைத்தொடர்">
சக்ரோசு மலைத்தொடர்

சக்ரோசு மலைத்தொடர் அல்லது ஜக்ரோஸ் மலைகள் ("Zagros Mountains, பாரசீகம்: رشته كوه زاگرس, குர்திஷ்: زنجیرهچیای زاگرۆس, சிரியாக்: ܛܘ̣ܪܵܢܹܐ ܕܙܵܓܪܘ̇ܣ, அரபு: جبال زغروس அராமைக்: ܛܘܪ ܙܪܓܣ,") உலகின் மிகப் பெரிய மலைகளில் ஒன்றான இது, தென்மேற்கு ஆசியா கண்டத்தில் உள்ள ஈரான், ஈராக் குர்திஸ்தான் மற்றும் தென்கிழக்கு துருக்கியின் வரம்பு வரையில் பரந்து அமைந்துள்ளது. சுமார் 1,500 கிலோமீட்டர் (932 மைல்கள்) நீளமும், சுமார் 240 கிலோமீட்டர் (150 மைல்கள்) அகலமும் உள்ள இந்த நெடிய மலைத்தொடர், ஈரானின் வடமேற்குப் பிராந்தியத்தில் தொடங்கி, கிட்டத்தட்ட ஈரான் மேற்கு பகுதியிலும் தொடர்பை ஏற்படுத்தியுள்ளது. அராபியத் தீபகற்பத்தின் தென்கிழக்குக் கரையிலுள்ள ஓமான் குடாவின் குருமுசு நீரிணையை முடிவாக கொண்டுள்ள இம்மலை தொடர், மேற்கத்திய மற்றும் தென்மேற்கு ஈரானியப் பீடபூமியின் முழு நீளத்திற்கும் பரவியிருக்கின்றது. இச்சக்ரோசு மலைத்தொடரில் மிக உயர்ந்த இடம் தேனா ("Dena") எனப்படுவதாகும். மேலும், இந்த மலைகள், குர்தியர்களின் புனிதப் பகுதியாக கருதப்படுகின்றது.

சக்ரோசு மலைத் தொடர் சார்ந்த மடிப்பு மற்றும் உந்து திணைமண்டலம் ("thrust belt"), "ஈரானியத் தட்டு" ("Iranian Plate") மற்றும் "அரேபியத் தட்டு" ("Arabian Plate") என இரண்டு தட்டுப் புவிப்பொறைக் கட்டமைப்புகளின் மோதல்கள் மூலம் உருவானதாகும். இம்மலைகள் உருவாகக் காரணமான நிலவியல் மோதல், சுமார் 359.2± 2.5 மில்லியன் ஆண்டுகளுக்கு முன்தொடங்கி 299± 0.8 மில்லியன் ஆண்டுகளுக்கு முன் வரையான கார்பனிபெரசுக் காலத்தில் நிகழ்ந்துள்ளது. மேலும் முன்னதாக நிலப்பெருங்குழிகளாக உருவாகியிருந்த ஈரானியத் தட்டு, பின்னர் முழுப் பாறைகளால் மூடப்பட்டுவிட்டன.
அரேபிய தட்டும், ஈரானிய தட்டும் எதிரெதிராக தள்ளப்படும் மோதல் செயல்பாடுகள் தற்போதும் தொடர்வதால், ஈரானிய பீடபூமியிலுள்ள சக்ரோசு மலைகளின் உயரம் உயர்ந்தவாரே உள்ளது. ஈரானின் அண்மைய புவியிடங்காட்டி அளவீடுகள் ("Global Positioning System – GPS"), இந்த மோதல்கள் இன்னும் செயல்பாட்டில் உள்ளதாகவும், இதன் விளைவாகவே சிதைவுற்று, இந்நாடுகள் சீரற்றுக் ("non-uniformly") அமைந்துள்ளதாகவும் (முக்கியமாக அல்போர்சு மலை மற்றும் சக்ரோசு மலை போன்ற பிரதான மலைப்பகுதிகளில்) காட்டுகிறது.

வண்டல் படிவுகளின் தோற்றம் கொண்ட சக்ரோசு மலைகள், சுண்ணக்கல்லால் ஆனவை. உயர்த்தப்பட்ட சக்ரோசு அல்லது உயர்ந்துள்ள சக்ரோசு மலை சிகரங்களிலுள்ள பலேயோசாயக்கு சகாப்த பாறைகள், பிரதானமாக சக்ரோசு மலைகளில், "புவித்தொடைத்தவறு" ("earthed fault") அல்லது "பிளவு இடப்பெயர்ச்சி" ("heave of fault") எனப்படும் சிகரங்களின் மேல் மற்றும் உயர் பிரிவுகளில் காணப்படுகின்றன. பல சகாப்தங்களுக்கு ("பலேயோசாயக்கு சகாப்தம்" "Paleozoic, Era") முன்னாதாக அதாவது, 541 – 252.17 மில்லியன் ஆண்டுகளுக்கு முன் உருவாகியுள்ளது. "இது தற்போதைய நிலவியல் கால அளவில் நிலவியல் யுகம்" (பனேரோசாயக்கு யுகம் "phanerozoic, Eon") ஆகும். மேலும், சக்ரோசு மலை புவித்தொடைத்தவறுகளில் இருபுறமும் உருவான, "மெசோசோயிக்கு" ("Mesozoic") பாறைகள் உள்ளன, மற்றும் இருபுறமும் "கிரிடேசியசு" ("cretaceous") பாறைகள் சூழப்பட்டு, "திரியாசிக்கு" ("triassic") மற்றும் "சுராசிக்கு" ("jurassic") பாறைகள் ஒரு கலவையாக உள்ளன. ("மெசோசோயிக்கு என்பது, (புவியியல்) 251.0 தொடக்கம் 65.5 மில்லியன் ஆண்டுகளுக்கு முன்னரான திரியாசிக்கு, சுராசிக்கு, கிரிடேசியசு காலங்களை உள்ளடக்கிய சகாப்தமாகும். திரியாசிக்கு, 251 தொடக்கம் 199.6 மில்லியன் ஆண்டுகளுக்கு இடைப்பட்டக் காலம். சுராசிக்கு, 199.6 தொடக்கம் 145.5 மில்லியன் ஆண்டுகளுக்கு இடைப்பட்டக் காலம். கிரிடேசியசு, இற்றைக்கு 145.5 மில்லியன் ஆண்டுகள் முன்னர் தொடக்கம் 65.5 மில்லியன் ஆண்டுகளுக்கு முன்னர் வரையான காலமாகும்").



</doc>
<doc id="317702" url="https://ta.wikipedia.org/wiki?curid=317702" title="பால்போர் சாற்றுதல்">
பால்போர் சாற்றுதல்

பால்போர் சாற்றுதல் ("Balfour Declaration") அல்லது பால்போர் பிரகடனம் என்பது 1917 நவம்பர் 2 அன்று அப்போதைய பிரித்தானிய அரசின் வெளியுறவு அமைச்சர் ஆர்த்தர் சேம்சு பால்போர் பிரித்தானிய யூதர்களின் தலைவர் வால்டர் ரோத்சுசைல்டுக்கு எழுதிய மடலைக் குறிக்கும். இதில் பின்வருமாறு எழுதப்பட்டுள்ளது:

இந்த மடல் ஒரு வாரம் கழித்து 9 நவம்பர் 1917 அன்று நாளேடுகளில் வெளியிடப்பட்டது. பால்போர் சாற்றுதல் என்பது பின்பு ஒட்டாமான் பேரரசுடன் ஏற்பட்ட அமைதி உடன்படிக்கையிலும் பாலத்தீன நில உரிமையிலும் பயன்படுத்தப்பட்டது. சாற்றுதலின் உண்மைப்படிவம் பிரித்தானிய நூலகத்தில் பாதுகாக்கப்படுகிறது.

மெக்காவின் செரிப் உசைன் இபின் அலி அல் அசிமியும் மற்ற அரபு தலைவர்களும் இச்சாற்றுதல் மெக்மோகன் உசைன் கடிதப்போக்கிற்கு மாறாக உள்ளதாகக் கருதினர். இந்தக் கடிதப்போக்குவரத்தில் பாலத்தீன் பற்றி தனியாக குறிப்பிடப்படவில்லை, மேலும் அரபுக்கள் முழுவதும் இல்லாத நிலப்பகுதிகளும் மெக்மோகன் உசைன் மடலாடல்களில் குறிப்பிடப்படவில்லை. எனினும் வரலாற்று ரீதியில் பாலத்தீனம் சிரியாவின் ஒரு பகுதியாக விளங்கியது.



</doc>
<doc id="317704" url="https://ta.wikipedia.org/wiki?curid=317704" title="தினேசு கோசுவாமி">
தினேசு கோசுவாமி

தினேசு கோசுவாமி ("Dinesh Goswami", மே 27, 1935 - ஜூன் 3, 1991 ) என்பவர் இந்திய அரசியல்வாதி. 1989 ஆம் ஆண்டில் வி. பி. சிங் தலைமையில் நடுவணரசில் சட்ட அமைச்சராக இருந்தவர். அசாம் மாநிலத்தைச் சேர்ந்த இவர் 1985 இல் குவகாத்தி தொகுதியிலிருந்து இந்திய மக்களவைக்குத் தேர்ந்தெடுக்கப்பட்டார். மாநிலங்களவையிலும் உறுப்பினராக இருந்தார். தேர்தல் சீர்திருத்தங்கள் தொடர்பாகப் பரிந்துரை செய்ய தினேசு கோசுவாமி தலைமையில் ஒரு குழு அமைக்கப்பட்டது. தேர்தல் சீர்திருத்தங்கள் அறிக்கையும் இவரது குழுவினால் தயாரிக்கப்பட்டு 1990 இல் அளிக்கப்பட்டது. தினேசு கோசுவாமி தமது 56 ஆம் வயதில் மகிழுந்து விபத்தில் அடிபட்டுக் காலமானார்.


</doc>
<doc id="317710" url="https://ta.wikipedia.org/wiki?curid=317710" title="நெடுங்கல் அணை">
நெடுங்கல் அணை

நெடுங்கல் அணை என்பது கிருட்டிணகிரி மாவட்டத்தில் உள்ள ஒரு அணையாகும். இது தென்பெண்ணை ஆற்றின் குறுக்கே அமைந்துள்ளது. இந்த அணை ஆங்கிலேயர் ஆட்சிக்காலத்தில் 1887 - 1889 இல் கட்டப்பட்டது. இந்த சிறு அணை 912 அடி நீளம் கொண்டது. இதில் 8.97 அடிவரை நீரைத் தேக்கலாம். இந்த அணை கருங்கல்லில் அழகான வடிவமைப்பில் கட்டப்பட்டுள்ளது. இந்த அணையிலிருந்து ஆற்றின் இரு கரைகளை ஒட்டி இரு புறமும் கால்வாய்கள் அமைக்கப்பட்டுள்ளன. இந்த இந்நீர் தேக்கத்தின் கிழக்குப்புறக் கால்வாய் வழியாக பேரு அள்ளி, காவப்பட்டி, செல்லம்பட்டி, விளங்காமுடி, புங்கம்பட்டி வழியாக பாரூர் ஏரிக்குத் தண்ணீர் செல்கிறது. இதன் மேற்குப்புற கால்வாய் வழியாக ஆவத்தவாடி, மோட்டூர், குடிமேன அள்ளி, அகரம், தேவீர அள்ளி, கள்ளிப்பட்டி, பண்ணந்தூர் வழியாக சுமார் ஏழு ஏரிகளுக்குத் தண்ணீர் செல்கிறது. ஆங்கிலேயர் காலத்தில் 20 அடி அகலத்தில் இருந்த கால்வாய்கள் தற்போது ஐந்து அடியாக சுருங்கிவிட்டன. 


</doc>
<doc id="317712" url="https://ta.wikipedia.org/wiki?curid=317712" title="இணையிய இடமாற்று அணி">
இணையிய இடமாற்று அணி

கணிதத்தில் சிக்கலெண் உறுப்புகளைக் கொண்ட ஒரு அணியின் இணையிய இடமாற்று அணி அல்லது இணை இடமாற்று அணி ("conjugate transpose") என்பது அந்த அணியை முதலில் இடமாற்றிக்கொண்டு, அதன் பின்னர் அந்த இடமாற்று அணியின் ஒவ்வொரு உறுப்பையும் அதன் இணைச் சிக்கலெண்ணால் பதிலிடக் கிடைக்கும் அணியாகும். ' அணியின் இணையிய இடமாற்றின் குறியீடு ' ஆகும். இவ்வணியானது ஹெர்மைட் இடமாற்று அணி ("Hermitian transpose") எனவும் அழைக்கப்படுகிறது.

இதில் கீழொட்டுகள் "i","j"-ஆவது உறுப்பையும் (1 ≤ "i" ≤ "n" , 1 ≤ "j" ≤ "m") தொகுப்புக் கோடு இணைச் சிக்கலெண்ணையும் குறிக்கும். ( "a" , "b" மெய்யெண்கள் எனில், சிக்கலெண் formula_2 இன் இணைச் சிக்கலெண் formula_3)

இதனைப் பின்வருமாறும் குறிக்கலாம்:

இணையிய இடமாற்று அணியின் பிற குறியீடுகள்:

சில இடங்களில் formula_7 என்பது இணைச் சிக்கலெண்களால் பதிலிடப்பட்ட அணியைக் குறிப்பதற்கும், இணையிய இடமாற்று அணியைக் குறிப்பதற்கு formula_12 அல்லது formula_13 குறியீடுகளும் பயன்படுத்தப்படுகின்றன.

இதன் இணையிய இடமாற்று அணி:





</doc>
<doc id="317717" url="https://ta.wikipedia.org/wiki?curid=317717" title="தமிழ்த் திரைப்படங்களின் பட்டியல், 2017">
தமிழ்த் திரைப்படங்களின் பட்டியல், 2017

2017ஆம் ஆண்டில் தமிழ் மொழியில் தயாரித்து வெளியான தமிழ்திரைப்படங்களின் பட்டியல்.


</doc>
<doc id="317723" url="https://ta.wikipedia.org/wiki?curid=317723" title="2,4-இருமெத்தாக்சிபென்சால்டிகைடு">
2,4-இருமெத்தாக்சிபென்சால்டிகைடு

2,4-இருமெத்தாக்சிபென்சால்டிகைடு "(2,4-Dimethoxybenzaldehyde)" என்பது CHO3 என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். ஒரு வினைப்பொருளான இச்சேர்மம் குறிப்பாக புளோரோதனின்களை அளவீடு செய்ய பயன்படுத்தப்படுகிறது. மேலும் இச்சேர்மம் 1,3 மற்றும் 1,3,5- இல் பதிலீடு செய்யப்பட்டுள்ள பீனால்களுடன் (உதாரணம்: புளோரோதனின்) வினைபுரிந்து வண்ணப்பொருட்களை உருவாக்குகிறது. 


</doc>
<doc id="317734" url="https://ta.wikipedia.org/wiki?curid=317734" title="குவாலா தெரெங்கானு">
குவாலா தெரெங்கானு

குவாலா தெரெங்கானு (, ஜாவி: , )) மலேசியாவின் தெரெங்கானு மாநிலத்தின் நிர்வாகத் தலைநகரமும், அரசத் தலைநகரமும், மாவட்டமும் முதன்மைப் பொருளாதார மையமும் ஆகும். குவாலா தெரெங்கானு நகரம் அதே பெயர் கொண்ட மாவட்டத்தின் நிர்வாக மையமாகவும் உள்ளது. இந்நகரம் கோலாலம்பூரில் இருந்து வடகிழக்கில் 440 கிலோமீட்டர் தொலைவில் மலாயத் தீவக்குறையின் கிழக்குக் கரையோரம் அமைந்துள்ளது. இந்த நகரம் தெரெங்கானு ஆற்றின் கழிமுகப் பகுதியில் தென் சீனக் கடலை நோக்கியபடி உள்ளது.

குவாலா தெரெங்கானு மாவடம் பரப்பளவில் மிகச் சிறியது. ஆனால், நகரப் பகுதியை உள்ளடக்கிய குவாலா நேருசு மாவட்டத்தையும் சேர்த்து ஆகக் கூடிய மக்கள்தொகையைக் கொண்டது. 2010ம் ஆண்டுக் கணக்கெடுப்பின்படி இதன் மக்கள்தொகை 406,317. 2008 சனவரி 1 ஆம் தேதி கரையோர மரபுரிமை நகரம் என்னும் பெயருடன் மாநகரத் தகுதி வழங்கப்பட்டது.

மாநிலத்தின் முக்கியமான அரசியல், பொருளாதார மையமாக இருப்பதுடன், இந்த நகரம், மாநிலத்தில் பல சுற்றுலா மையங்களுக்கான நுழைவாயிலாகவும் உள்ளது. இந்த நகரத்தில் உள்ள காம்புங் சினா, பாசர் பேசர் கெடாய் பயாங், தெரெங்கானு மாநில அருங்காட்சியகம், பாட்டு புருக் கடற்கரை என்பன சுற்றுலாப் பயணிகளைக் கவரும் இடங்கள். நனீனத்துவமும், வளர்ச்சியும் இந்த நகரத்தையும் விட்டுவைக்கவில்லை எனினும், குவாலா தெரெங்கானு துறைமுகமாக அதன் நீண்ட வரலாற்றினூடாக ஏற்பட்ட பிற பண்பாட்டுக் கலப்புடன் கூடிய வலுவான மலே செல்வாக்கை இன்னும் தக்கவைத்துள்ளது.

தெரெங்கானு பற்றிய குறிப்புக்கள் காணப்படும் மிகப்பழைய மூலங்களுள் சீன வரலாற்று மூலங்கள் அடங்கும். சுயி அரசமரபுக் காலத்தைச் சேர்ந்த சீன எழுத்தாளர் ஒருவரின் குறிப்பு தான்-தான் என்னும் அரசு ஒன்று சீனாவுக்குத் திறை செலுத்தியதாகக் கூறுகிறது. இந்த அரசு தெரெங்கானுவுக்கு உட்பட்ட ஓரிடத்திலேலே அமைந்திருந்ததாகக் கூறப்படுகிறது. சுயி அரசமரபு வீழ்ச்சியடைந்த பின்னர், தான்-தான் சீனாவின் தாங் அரசமரபுக்குத் திறை செலுத்தியது. 7ம் நூற்றாண்டில் இது சிறீவிசயப் பேரரசின் ஆட்சிக்கு உட்பட்ட பின்னர் சீனாவுக்குத் திறை செலுத்துவதை நிறுத்தியது. கிபி 1178ல் சூ குபெய் (周去非) என்பவர் எழுதிய லிங்-வாய்-டாய்-டா (嶺外代答), 1226ல் சாவோ ருகுவா எழுதிய சூ ஃபான் சி ஆகிய நூல்கள் டெங்-யா-நு அல்லது டெங்-யா-நுங் (தெரெங்கானு), சான் ஃபோ சி (சிறீவிசயம்) யின் சிற்றரசு எனக் குறிப்பிடுகின்றன. 13ம் நூற்றாண்டில் சிறீவிசயத்தின் வீழ்ச்சிக்குப் பின்னர் தெரெங்கானு மசாபாகித்தின் செல்வாக்குக்கு உட்பட்டது. 15ம் நூற்றாண்டில் மசாபாகித், மலாய் தீவக்குறையைக் கட்டுப்பாட்டின் வைத்திருப்பதற்காக ஆயுத்தயா இராச்சியத்துடனும், மலாக்கா சுல்தானகத்துடனும் போட்டியிட்டது. இப்போட்டியில் மலாக்கா வெற்றி பெறவே தெரெங்கானு, மலாக்கா சுல்தானகத்தின் கட்டுப்பாட்டுக்குள் வந்தது. 1511ல் மலாக்கா போர்த்துக்கேயரால் தோற்கடிக்கப்பட, புதிதாக உருவான சோகோர் சுல்தானகம், தெரெங்கானு உள்ளிட்ட முன்னைய மலாக்கா சுல்தானகத்தின் பல ஆட்சிப்பகுதிகளைத் தனது செல்வாக்குக்குள் கொண்டுவந்தது. 17ம் நூற்றாண்டின் முற்பகுதியில் சிலகாலம் தெரெங்கானு ஆக்கே சுல்தானகத்தின் கட்டுப்பாட்டுக்குள் இருந்தது. ஆனால், அந்நூற்றாண்டின் பிற்பகுதியில் சோகோர் மீண்டும் தெரெங்கானு மீது தனது செல்வாக்கை நிலைநிறுத்திக் கொண்டது.

தற்போதைய தெரெங்கானு சுல்தானகம் 1708ல் நிறுவப்பட்டது. இதன் முதலாவது சுல்தானான, முதலாவது செய்னல் ஆப்தீன் தனது ஆட்சிபீடத்தை குவாலா பெராங்கில் நிறுவினார். பின்னர் சில தடவைகள் தனது ஆட்சிபீடத்தை மாற்றிய பின்னர் இறுதியாக குவாலா தெரெங்கானுவில் உள்ள புக்குத் கெலெடாங்குக்கு அண்மையில் நிறுவினார். 18ம் நூற்றாண்டில் குவாலா தெரெங்கானு சிறிய நகரமாகவே இருந்தது. இது நகரைச் சுற்றி ஆயிரம் வீடுகள் பரவிக் காணப்பட்ட ஒரு பகுதி எனச் சொல்லப்பட்டது. அக்காலத்தில் ஏற்கெனெவே சீனர்கள் குவாலா தெரெங்கானுவில் காணப்பட்டனர். நகரின் அரைப்பங்கினர் சீனர்கள். அவர்கள் வேளாண்மையிலும், வணிகத்திலும் ஈடுபட்டிருந்தனர். 

1831ல் சுல்தான் தாவூத் இறந்த பின்னர் தெங்கு மன்சூர், தெங்கு ஓமார் ஆகியோரிடையே வாரிசுரிமைப் போட்டி ஏற்பட்டு உள்நாட்டுப் போராக வெடித்தது. தெங்கு ஓமார் புக்கித் புத்தேரியிலும், தெங்கு மன்சூர் பாலிக் புக்கித்திலும் இருந்தனர். இறுதியில் தெங்கு ஓமார் தோல்வியுற்று தெரெங்கானுவை விட்டுத் தப்பியோடினார். தெங்கு மன்சூர், சுல்தான் இரண்டாவது மன்சூர் என்னும் பெயரில் அடுத்த சுல்தானானார். 1837ல் சுல்தான் மன்சூர் இறக்கவே அவரது மகன் சுல்தான் முகமத் என்னும் பெயரில் ஆட்சிப்பொறுப்பு ஏற்றார். 1839ல் படையுடன் தெரெங்கானுவுக்குத் திரும்பிய தெங்கு ஓமார், சுல்தான் முகமத்தைத் தோற்கடித்து சுல்தான் ஓமார் என்னும் பெயரில் முடி சூடிக்கொண்டார்.


</doc>
<doc id="317749" url="https://ta.wikipedia.org/wiki?curid=317749" title="பூலங்கிழங்கு">
பூலங்கிழங்கு

பூலங்கிழங்கு ("HEDYCHIUM SPICATUM") சுமார் ஒரு மீட்டர்கள் வரை வளரும் தன்மை கொண்ட இவ்வகையான தாவரங்கள் பச்சை இலைகளுடன் ஆரஞ்சு மற்றும் வெள்ளை பூக்களுடன் காணப்படுகிறது. இத்தாவரம் சீனா, திபெத், மியான்மர், இமயமலைப்பகுதிகள் போன்றவற்றில் காணப்படுகிறது. இதன் வேர்ப்பகுதியை எதியோப்பியா நாட்டில் நறுமணப் பொருளாக பயன்படுத்துகின்றனர்.



</doc>
<doc id="317750" url="https://ta.wikipedia.org/wiki?curid=317750" title="தேள் கொடுக்கி">
தேள் கொடுக்கி

தேள் கொடுக்கி ("HELIOTROPIUM INDICUM"; ஆனை வணங்கி) ஆசியா
கண்டத்தைப் பூர்வீகமாகக் கொண்ட இத்தாவரம் மற்றத் தாவரங்களின் ஊடே வருடாவருடம் களையாக முளைக்கும் தன்மைகொண்டது. இவை 15 செ.மீற்றர்கள் முதல் 50 செ. மீற்றர்கள் வரை வளரும் தன்மைகொண்டது. இதன் தண்டுப்பகுதி முடிகள் அடர்ந்து நீள் சதுரவடிவில் முட்டைபோன்ற இலைகளைக்கொண்டு காணப்படுகிறது. இதன் பூக்கள் வெள்ளை நிறத்தில் சிறியதாகவும் பச்சை புள்ளிகளைக்கொண்டும், ஐந்து மகரந்த பைகள் அல்லிவட்டத்தில் சேர்ந்தும் காணப்படுகிறது. மேலும் இதன் பூவின் வடிவம் ஒரு முனைப் பாணியுடன் நான்கு கூரிய கருப்பையுடன் காணப்படுகிறது.


</doc>
<doc id="317759" url="https://ta.wikipedia.org/wiki?curid=317759" title="ஜானகி கோயில்">
ஜானகி கோயில்

ஜானகி கோயில் (Janaki Mandir) () நேபாள நாட்டின் தனுஷா மாவட்டத்தின் ஜனக்பூர் நகரத்தில் அமைந்துள்ளது. இக்கோயில் சனகன் மகளான ஜானகிக்காக அர்ப்பணிக்கப்பட்ட இந்து கோயிலாகும்.
நேபாள மற்றும் இராஜபுத்திரர்களின் கட்டிடக் கலையில் வெள்ளை நிறத்தில் கட்டப்பட்ட இக்கோயில் 50 மீட்டர் உயரமும், 4,860 சதுர அடி பரப்பளவும் கொண்டுள்ளது. மூன்று தளங்கள் கொண்ட இக்கோயில் பளிங்கு மற்றும் கருங்கற்களால் கட்டப்பட்டுள்ளது. இக்கோயில் அறுபது அறைகள் கொண்டது. பல வண்ண கண்ணாடிகள், சித்திரங்கள், நுணுக்க வேலைப்பாடுகள் கொண்ட சன்னல்கள் கொண்டுள்ளன.
புராண வரலாற்றின் படி, மிதிலை நகரைத் தலைநகராகக் கொண்ட விதேக நாட்டின் மன்னர் சனகரின் மகளான சீதைக்கும், அயோத்தியைத் தலைநகராகக் கொண்ட கோசலை நாட்டின் மன்னர் தசரதனின் மகனான இராமருக்கும் இக்கோயில் அருகே அமைந்த மாளிகையில் திருமணம் நடந்தது. 
நேபாள வட்டார வழக்கில் இக்கோயிலை நௌ லக்கா கோயில் என அழைப்பர். நௌ எனும் வட மொழிக்கு ஒன்பது என்றும் லக்கா என்பதற்கு இலட்சம் என்று பொருள். இக்கோயிலை அமைக்க ஒன்பது இலட்சம் ரூபாய் செலவிட்டு கட்டியதால் இப்பெயராயிற்று.
ஜானகி கோயிலை, இந்தியாவின் திக்கம்கர் பகுதியின் இராணி விருச பானு என்பவர் 1910இல் கட்டினார். 

ஏப்ரல் 2015இல் ஏற்பட்ட நேபாள நில நடுக்கத்தில் ஜானகி கோயிலின் சில பகுதிகள் சேதமடைந்தன.




</doc>
<doc id="317760" url="https://ta.wikipedia.org/wiki?curid=317760" title="ஜேத்தவனராமயா">
ஜேத்தவனராமயா

ஜேத்தவனராமயா ("Jetavanaramaya"), இலங்கையின் அனுராதபுரம் நகரத்தின் சிதலமடைந்த ஜேத்தவனத்தின் மகாவிகாரையில் அமைந்த பௌத்த தூபி ஆகும். இது பன்னாட்டு பௌத்த யாத்திரை தலங்களில் ஒன்றாகும்.

சிதிலமடைந்த மகாவிகாரையில், அனுராதபுரத்தின் மன்னர் மகாசேனன் (273–301) கட்டத் துவங்கியத் இத்தூபியை, அவரது மகன் முதலாம் மகாசேனர் கட்டி முடித்தார்..

இப்பௌத்த கட்டிட அமைப்பு, இலங்கையின் தேரவாதம் மற்றும் மகாயானப் பௌத்தப் பிரிவினர்களிடையே இருந்த பிணக்குகளை வெளிப்படுத்துகிறது. ஜேடவனராமயா தூபி பண்டைய வரலாற்று உலகின் உயரமான கட்டிட அமைப்புகளில் ஒன்றாக விளங்கியது. பிரமிடு அல்லாத கட்டிடங்களில் எகிப்து நாட்டின் அலெக்சாந்திரியாவின் கலங்கரை விளக்க மண்டபத்திற்கு அடுத்து, ஜேடவன ராமாய தூபி 400 அடி (122 மீட்டர்) உயரம் கொண்டது. இதன் அடிப்பரப்பு 2,33,000 சதுர மீட்டர் பரப்பளவு கொண்டது. 
இத்தூபி 93.3 மில்லியன் செங்கற்களைக் கொண்டு கட்டப்பட்டது.

ஜேத்தவனராமயாவின் வளாகம் 5.6 எக்டேர் பரப்பளவு கொண்டது. இவ்வளாகத்தில் 10,000 பிக்குகள் தங்கி பௌத்தக் கல்வியைப் பயில்கின்றனர்.





</doc>
<doc id="317764" url="https://ta.wikipedia.org/wiki?curid=317764" title="நாப்தியோனிக் அமிலம்">
நாப்தியோனிக் அமிலம்

நாப்தியோனிக் அமிலம் "(Naphthionic acid)" என்பது CH(SOH)(NH) என்ற மூலக்கூற்று வாய்ப்பாடு கொண்ட ஒரு கரிம வேதியல் சேர்மமாகும். அமினோநாப்தலீன்சல்போனிக் அமிலங்களில் ஒன்றான இச்சேர்மம் நாப்தலீனிலிருந்து பெறப்படும் ஒரு வழிப்பொருளாகும். ஈசேர்மத்தின் கட்டமைப்பில் அமீன், சல்போனிக் அமிலம் என்ற இரண்டு வேதி வினைக்குழுக்களும் இடம்பெற்றுள்ளன. வெண்மை நிறத்துடன் திண்மமாகக் காணப்படும் இதன் வர்த்தக மாதிரிகள் சாம்பல் நிறத்தில் கிடைக்கின்றன . உரோச்செலீன் போன்ற அசோ சாயங்கள் தயாரிப்பில் நாப்தியோனிக் அமிலம் பயன்படுத்தப்படுகிறது. இவ்வினையின்போது அமிலத்தில் உள்ள அமினோ தொகுதி ஈரசோனியமாக்கப்பட்டு குறிப்பிட்ட β-நாப்தாலுடன் இணைக்கப்படுகிறது. 1-அமினோநாப்தலீனுடன் கந்தக அமிலத்தை வினைபுரியச் செய்து இது தயாரிக்கப்படுகிறது 


</doc>
<doc id="317790" url="https://ta.wikipedia.org/wiki?curid=317790" title="பன்னாட்டு நெல் ஆராய்ச்சி நிறுவனம்">
பன்னாட்டு நெல் ஆராய்ச்சி நிறுவனம்

பன்னாட்டு நெல் ஆராய்ச்சி நிறுவனம் (IRRI) பிலிப்பைன்ஸ் நாட்டின் லொஸ் பனோஸ், லாகுனாவைத் தலைமையகமாகக் கொண்டு இயங்கும் ஒரு பன்னாட்டு விவசாய ஆராய்ச்சி மற்றும் பயிற்சி நிறுவனம் ஆகும். இந்நிறுவனம் பதினேழு நாடுகளில் 1,300 ஊழியர்கள் பணியாற்றும் கிளை அலுவலகங்களைக் கொண்டுள்ளது. 1960 களில் ஆசியாவில் தானியப் பஞ்சத்தை எதிர்கொள்ளும் வகையில் பல்வேறு அரிசி இனங்களை வளர்க்கும் பசுமைப் புரட்சி மூலம் நன்கு அறியப்பட்டது.

வறுமை மற்றும் பட்டினியைக் குறைத்தல், நெல் விவசாயம் பண்ணும் விவசாயிகள் மற்றும் நுகர்வோரின் சுகாதாரத்தை மேம்படுத்தல், மற்றும் நெல் விவசாயத்தில் நிலைப்பேறான சுற்றுச் சூழலை மேம்படுத்துதல் என்பவற்றை நோக்கமாகக் கொண்டு 1960இல் இந்நிறுவனம் ஆரம்பிக்கப்பட்டது. அது கூட்டு ஆராய்ச்சி, பங்களிப்பு, மற்றும் IRRI பணியாற்றும் நாடுகளில் தேசிய விவசாய ஆராய்ச்சி மற்றும் விரிவாக்க அமைப்புகள் வலுப்படுத்துதல் என்பவற்றை அதன் நோக்கமாக முன்னெடுக்கிறது.

பன்னாட்டு நெல் ஆராய்ச்சி நிறுவனம், பன்னாட்டு விவசாய ஆராய்ச்சி மையங்களின் கூட்டமைவு(CGIAR) உள்ளடக்குகின்ற, உலகளாவிய உணவு பாதுகாப்பு ஆராய்ச்சிகளில் ஈடுபட்டுவரும் 15 விவசாய ஆராய்ச்சி மையங்களில் ஒன்றாகும். இது ஆசியாவின் மிகப்பெரிய இலாபநோக்கற்ற விவசாய ஆராய்ச்சி மையமாகவுமுள்ளது.

பன்னாட்டு நெல் ஆராய்ச்சி நிறுவனமானது போர்ட் அறக்கட்டளை, ராக்பெல்லர் அறக்கட்டளை, மற்றும் பிலிப்பைன்ஸ் அரசின் ஆதரவுடன் 1960 ஆம் ஆண்டு நிறுவப்பட்டது. 

1960, 1970 ஆம் ஆண்டுகளில் நிகழ்ந்த ஆசியாவின் "பசுமை புரட்சி" இயக்கத்தில் அதன் பங்களிப்பு காரணமாக பன்னாட்டு நெல் ஆராய்ச்சி நிறுவனம் நன்கு அறியப்படுகிறது. நிலத்தில் சாய்ந்து விழுதல் காரணமாக உயரமான நெல் வர்க்கங்கள் பாதிப்படைந்த வேளையில் குட்டையான நெல் வர்க்கங்களை அறிமுகப்படுத்தியமையே அந்த முக்கியத்துவமாகும். பன்னாட்டு நெல் ஆராய்ச்சி நிறுவனத்தால் அறிமுகம் செய்யப்பட்ட IR8 உள்ளிட்ட குட்டையான நெல் வர்க்கங்கள் 1960 களில் இந்தியாவைப் பஞ்சத்தில் இருந்து காப்பாற்றியது.. இதனால் உருவாக்கப்பட்ட வர்க்கங்கள் IR வர்க்கங்கள் என பரவலாக அறியப்பட்டு, பல ஆசிய நாடுகளில் ஏற்றுக்கொள்ளப்பட்டன. 2005 ல் உலகின் நெல் பயிரிடப்பட்ட நிலப்பகுதியில் 60%, இதன் கலப்பின நெல் வகைகள் அல்லது அதன் சந்ததியில் இருந்து நடப்பட்டதாக மதிப்பிடப்பட்டுள்ளது.

2011 இல் ஆஸ்திரேலிய பன்னாட்டு வேளாண் ஆராய்ச்சி மையம் வெளியிட்ட அறிக்கையொன்றில் தெற்காசியாவில் மூன்று நாடுகளில் ப.நெ.ஆ.நி 1985 க்கும் 2009 க்கும் இடையில் மேற்கொண்ட இனவிருத்தி செயற்பாடுகள் மதிப்பிடப்பட்டுள்ளன. இதன் மூலம் 1.46 பில்லியன் அமெரிக்க டொலர் பெறுமதியான வேலைகள் மேற்கொள்ளப்பட்டுள்ளதுடன் நெல் விளைச்சல் 13% வரை அதிகரிக்கப்பட்டுள்ளன.

ப.நெ.ஆ.நி, சீன வேளாண் அறிவியல் அகாடமி,பெய்ஜிங் ஜீனோமிக்ஸ் நிறுவனம் (BGI) என்பன இணைந்து "3,000 க்கும் மேற்பட்ட வெவ்வேறு நெல்குடும்பங்களின் சரியான மரபணுக்களை முதன்முதலில் அடையாளம் கண்டுள்ளமை நெல் அறிவியலில் முக்கிய முன்னேற்றம் ஆகும்."

பின்வரும் நெல் பயிரிடும் ஆசிய ஆபிரிக்க நாடுகளில் ப.நெ.ஆ.நி,யின் அலுவலகங்கள் உள்ளன:


</doc>
<doc id="317798" url="https://ta.wikipedia.org/wiki?curid=317798" title="வயாவிளான் மத்திய கல்லூரி">
வயாவிளான் மத்திய கல்லூரி

வயாவிளான் மத்திய கல்லூரி ("Vayavilan Central College") அல்லது வயாவிளான் மத்திய மகா வித்தியாலயம் ("Vayavilan Madhya Maha Vidyalayam") இலங்கையின் யாழ்ப்பாண மாவட்டத்தில் வயாவிளான் என்ற ஊரில் உள்ள ஒரு மாகாணப் பாடசாலை ஆகும்.

1945 அக்டோபர் 10 ஆம் நாள் வயாவிளான்-பலாலி தெற்கு வேலுப்பிள்ளை வித்தியாலயத்தில் நடைபெற்ற வயாவிளான், குரும்பசிட்டி, பலாலி மற்றும் அயல் கிராமங்களிலுள்ள முன்னணிப் பிரமுகர்கள் ஒன்றுகூடலில் வயாவிளான் மத்திய கல்லுாரியின் தோற்றம் பற்றிய ஆரம்ப முடிவு எடுக்கப்பட்டது. இதன்போது பலாலியில் பயன்படுத்தப்படாமல் வெற்றிடமாக இருந்த இராணுவத்திற்குரிய கட்டிடங்களைப் புதுப்பித்து பாடசாலைக்கெனப் பயன்படுத்துவதெனவும், இத் தீர்மானத்தை செயல்படுத்துவதற்கென ஒரு குழுவும் தெரிவுசெய்யப்பட்டது. மயிலிட்டி கிராமசபைத் தலைவராக இருந்த ஈழகேசரி நா. பொன்னையா தலைவராகவும், வழக்கறிஞர் திரு.வீ. இராசநாயகம் செயலாளராகவும், ஆசிரியர் ரீ. சின்னத்துரை பொருளாளராகவும் செயற்குழுவில் அங்கம் பெற்றனர். நாடாளுமன்ற உறுப்பினர் சு. நடேசன் காப்பாளராக நியமிக்கப்பட்டார்.

இராணுவ கட்டிடங்களைப் பெற்றுக் கொள்வதில் நெருக்கடிகள் உணரப்பட்டதால், நா. பொன்னையாவினால் நடாத்தப்பட்டு வந்த காந்திக்கிராம மாதிரியை ஒத்த அமைப்பில் பாடசாலையை அமைக்க குழு விரும்பியது. அரச அனுமதியுடன் அந்த மாதிரிப் பண்ணையைப் பாடசாலைக்கென பெற்றுக் கொள்வதில் உடன்பாடு ஏற்பட்டு, அங்கிருந்த கட்டிடங்களை வகுப்பறைகளாக மாற்றினர்.

1946 சனவரி 16 புதன்கிழமை அன்று 115 மாணவர்களுடன் நா. பொன்னையாவிற்குச் சொந்தமான மீனாட்சி பண்ணையில் அமைச்சர் சி. டபிள்யூ. டபிள்யூ. கன்னங்கரா பாடசாலையைத் திறந்து வைத்தார். மீனாட்சி பண்ணை அப்போது குரும்பசிட்டியில் அமைந்திருந்ததால் "குரும்பசிட்டி மத்திய கல்லுாரி" என ஆரம்பத்தில் பெயரிடப்பட்டது. காலப் போக்கில் அப்பகுதி வயாவிளானுடன் இணைக்கப்பட்டதனால் வயாவிளான் மத்திய கல்லுாரி எனப் பெயர்மாற்றம் செய்யப்பட்டது. இப்பாடசாலையின் முதலாவது அதிபராக கே. காராளசிங்கம் நியமிக்கப்பட்டார். இவருடன் மூன்று ஆசிரியர்களும் நியமிக்கப்பட்டனர். நா. பொன்னையாவிற்குச் சொந்தமான இரண்டு இரு கட்டிடங்கள் கற்பித்தலுக்ககப் பயன்படுத்தப்பட்டன. காரளசிங்கத்தின் காலத்தில் இப்பாடசாலை அரசாங்கத்தினால் மாதிரிப் பாடசாலையாக தெரிவுசெய்யப்பட்டது. பெண்கள், ஆண்களுக்கென தனித்தனியான மாணவர் விடுதிகளும் அமைக்கப்பட்டன. பின்னர் விவசாயம் கற்பித்தலுக்குரிய வசதிகள் ஆரம்பிக்கப்பட்டதுடன், உயர்தர வகுப்புக்களும் ஆரம்பிக்கப்பட்டன.

வயாவிளான் மத்திய கல்லூரியில் அறிவியல் மற்றும் கலை பாடங்கள், விவசாயம், உலோக வேலை, மர வேலை, நெசவு, தையல், மனையியல், கணக்கியல், பொருளியல், சுருக்கெழுத்து, தட்டச்சு, சுகாதாரவியல், இசை, கலை, நடனம் என்பவற்றுக்கும் வசதிசெய்து கொடுக்கப்பட்டது. 1978 ஆம் ஆண்டளவில் திரைஅரங்கு மற்றும் நாடக வகுப்புக்களும் உயர்தர மாணவர்களுக்கு பயிற்றுவிக்கப்பட்டன.

ஈழப்போர் காரணமாக 1990 ஆம் ஆண்டில் கட்டாய இடப்பெயர்வு நடந்தது. 1990 முதல் 1991 வரை புன்னாலைக்கட்டுவன் அரசினர் தமிழ்க் கலைவன் பாடசாலையிலும் பின்னர் உரும்பிராய் இந்துக் கல்லூரியிலும் இயங்கி வந்தது. 1995 ஆண்டு இடப்பெயர்வின் பின்னர் 1996 முதல் உரும்பிராயில் உள்ள தனியார் காணி ஒன்றில் 12 பரப்புக் காணியில் 1352 மாணவர்களுடன் பல ஆண்டுகளாக இயங்கி வந்தது.

2010 செப்டம்பர் 28 இல் உயர் பாதுகாப்பு வலயத்திலிருந்து பாடசாலை விடுவிக்கப்பட்டிருந்தது. ஆயினும் கற்பித்தல் செயற்பாடுகள் உடனடியாக ஆரம்பிக்கப்படவில்லை. 2010 அக்டோபர் 11 இல் தரம் 10, க.பொ.த சாதாரண தரம், உயர்தர வகுப்புக்கள் உள்ளடங்கலாக சுமார் 450 மாணவர்களுக்கான கல்வி நடவடிக்கைகள் ஆரம்பித்து வைக்கப்பட்டன. 10 ஆம் ஆண்டுக்கு கீழ்ப்பட்ட மாணவர்களுக்கான கல்விச் செயற்பாடுகள் தொடர்ச்சியாக உரும்பிராயிலேயே இடம்பெற்று வந்தது.

யாழ்ப்பாணம் வலிகாமம் வடக்கு உயர் பாதுகாப்பு வலயத்திலிருந்து விடுவிக்கப்பட்ட வயாவிளான் மத்திய கல்லுாரியின் கல்விச் செயற்பாடுகள் 20 ஆண்டுகளின் பின்னர் 2014 அக்டோபர் 11 இல் மீள ஆரம்பிக்கப்பட்டது. 240 பரப்புக் காணியைக் கொண்ட வயாவிளான் மத்திய கல்லுாரி யாழ்ப்பாண மாவட்டத்திலேயே அதிக பரப்பளவைக் கொண்டதாகவும் பெரிய விளையாட்டுத் திடலைக் கொண்ட பாடசாலையாகவும் திகழ்கிறது.

ஆரம்பத்தில் ”வயாவிளான் மத்திய கல்லுாரி” என்ற பெயருடனே ஆரம்பிக்கப்பட்டாலும், கன்னங்கரா கல்வி அமைச்சராக இருந்த காலத்தில் ”வயாவிளான் மத்திய மகா வித்தியாலயம்” என பெயர் மாற்றப்பட்டது. இது மீண்டும் 2014 நவம்பர் 2 இல் ”வயாவிளான் மத்திய கல்லுாரி” என்று மீண்டும் மாற்றம் பெற்றது.



</doc>
<doc id="317799" url="https://ta.wikipedia.org/wiki?curid=317799" title="3-அமினோ-5-நைட்ரோசாலிசிலிக் அமிலம்">
3-அமினோ-5-நைட்ரோசாலிசிலிக் அமிலம்

3-அமினோ-5-நைட்ரோசாலிசிலிக் அமிலம் "(3-Amino-5-nitrosalicylic acid)" CHNO என்ற மூலக்கூற்று வாய்ப்பாடு கொண்ட ஒரு கரிம வேதியியல் அரோமாட்டிக் சேர்மமாகும். 540 நா.மீ இச்சேர்மம் வலிமையுடன் ஒளியை ஈர்க்கிறது. 3,5-இருநைட்ரோசாலிசிலிக் அமிலத்துடன் ஒடுக்கும் முகவரான குறைப்புச் சர்க்கரையுடன் வினைபுரிந்து 3-அமினோ-5-நைட்ரோசாலிசிலிக் அமிலம் உற்பத்தி செய்யப்படுகிறது. இவ்வினையில் 3-நைட்ரோ தொகுதி (NOO−) அமினோ தொகுதியாக (NH2) ஒடுக்கப்படுகிறது.


</doc>
<doc id="317806" url="https://ta.wikipedia.org/wiki?curid=317806" title="சுபாசு சந்திரா">
சுபாசு சந்திரா

சுபாசு சந்திரா (Subhash Chandra 30, நவம்பர் 1950) என்பவர் இந்திய ஊடகப் பெரும் தொழிலதிபர் ஆவார். எஸ்செல் என்னும் குழுமத்தின் தலைவர். ஜீ தொலைக் காட்சியைத் தொடங்கி அதன் தலைவராக இருந்தவர். 

அரியானா மாநிலத்தில் பிறந்த இவர். ஜீ தொலைக்காட்சி நிறுவனத்தை 1992 இல் தொடங்கினார். உல்லாசப் பூங்காக்கள், லாட்டரி சீட்டுகள், திரைப்பட அரங்குகள் போன்ற தொழில்களிலும் ஈடுபட்டார் 2009 இல் டிஎன்ஏ என்ற செய்தித்தாளையும் தொடங்கினார்.
2016 சூன் திங்களில் மாநிலங்களவை உறுப்பினராகப் பதவி ஏற்றார். தன்வரலாறு நூலை சுபாசு சந்திரா எழுதியுள்ளார். இந்நூலை இந்திய பிரதமர் நரேந்திர மோடி வெளியிட்டார். 

கிழக்கு லண்டன் பல்கலைக்கழகத்தில் மதிப்புறு முனைவர் பட்டம் இவருக்கு வழங்கப்பட்டது.
எம்மி விருது, கனடா இந்திய அறக்கட்டளை வழங்கிய சான்சலனி குளோபல் இந்தியன் விருது ஆகியனவும் இவருக்குக் கிடைத்தன.


</doc>
<doc id="317810" url="https://ta.wikipedia.org/wiki?curid=317810" title="சிந்துவின் வரலாறு">
சிந்துவின் வரலாறு

சிந்து வரலாறு (History of Sindh) (சிந்தி: سنڌ, உருது: سندھ, இந்தி: सिन्ध) பாகிஸ்தான் நாட்டின் மாகாணங்களில் ஒன்றாகும். 19ஆம் நூற்றாண்டின் முற்பகுதியில் சிந்து பகுதிகளில் அகழ்வாராய்ச்சி செய்த போது சிந்துவெளி நாகரீகம் கண்டறியப்பட்டது. ஆரியர்கள் சிந்து பகுதிகளில் வாழ்ந்த காலத்தில் இந்து சமய வேதங்கள் வெளிப்பட்டது. பாரசீகர்கள் சிந்து பகுதியையும், சிந்து ஆற்றையும் "இந்த்" என்று அழைத்தனர். இதனால் பரத கண்டத்தை ஆண்ட தில்லி சுல்தான்களும், முகலாயர்களும் "இந்துஸ்தான்" என்று அழைக்க காரணமாயிற்று. இதன் அடிப்படையில், பிரித்தானிய கம்பெனி ஆட்சியாளர்கள் இந்தியத் துணைக்கண்டத்திற்கு இந்தியா என்று பெயரிட்டனர். சிந்துவில் பாயும் வற்றாத சப்த நதிகளில் நீண்ட சிந்து ஆறு சிந்து பகுதியை வளமாக வைத்துள்ளது.

கி மு 7,000 ஆண்டுகளுக்கு முந்தைய சிந்துவெளி நாகரீக காலத்திய அரப்பா, மெஹெர்கர் நகரக் குடியிருப்புகள் சிந்து மாகாணத்தில் அகழ்வாராய்ச்சிகளால் கண்டுபிடிக்கப்பட்டது. பின்னர் சிந்து பகுதிகளில் கி மு 2,000 ஆண்டுகளுக்கு முந்தைய வேத கால பண்பாடு செழித்து விளங்கியது.

ஆரியர்கள் சிந்து மற்றும் அதன் அண்டைப் பகுதிகளில் வாழ்ந்த காலத்தில் வேதங்கள் வெளிப்பட்டது. வேத இலக்கியங்கள், சிந்து ஆறு கடலில் கலக்கும் இடத்தை "பெருங்கடல்" என்று குறித்துள்ளது.

சிந்துப் பகுதியை அசிரியர்கள் "சிந்தா" என்றும், பாரசீகர்கள் "இந்த்" என்றும், கிரேக்கர்களும், ரோமானியர்களும் "சிந்தஸ்" என்றும், சீனர்கள் "சிந்தௌ" என்றும், அரேபியர்கள் "சிந்த்" என்றும் அழைத்தனர். மகாபாரத காவியத்தில் சிந்து நாட்டின் மன்னராக ஜெயத்திரதனைக் குறிப்பிடுகிறது. பண்டைய சிந்து நாட்டின் அண்மை நாடுகளாக சௌவீர நாடு மற்றும் சிவி நாடுகள் விளங்கின.

கி மு 6ஆம் நூற்றாண்டில் அகாமனிசியப் பேரரசின் பாரசீகப் பேரரசர் சிந்து பகுதியை வென்று, சிந்து பகுதியை பாரசீகப் பேரரசின் ஒரு மாகாணமாகக் கொண்டார். பாரசீகர்கள் சிந்துவை "இந்து" என்றே அழைத்தனர்.

கி மு 323இல் கிரேக்கப் பேரரசர் அலெக்சாண்டர் சிந்து பகுதியைக் கைப்பற்றினார். அலெக்சாண்டரின் மறைவுக்குப் பின்னர் ஹெலனிய காலத்தில் கிரேக்கப் படைத்தலைவர் செலுக்கஸ் நிக்கோடர் நிறுவிய செலூக்கியப் பேரரசில் சிந்து பகுதி ஒரு மாகாணமாக விளங்கியது.

கி மு 305இல் சந்திரகுப்த மௌரியர் காலத்தில் சிந்து பகுதியை செலூக்கியப் பேரரசிடமிருந்து கைப்பற்றி மௌரியப் பேரரசில் இணைத்துக் கொண்டார்.

அசோகர் காலத்தில் சிந்து பகுதி பௌத்தர்களின் சிறந்த வாழ்விடங்களில் ஒன்றாக விளங்கியது. 
கி மு 232இல் மௌரியர்களின் வீழ்ச்சிக்குப் பின்னர் சிந்து பகுதி கிரேக்க பாக்திரியர்களின் கையில் வீழ்ந்தது. மேலும் கிரேக்க பாக்திரியா ஆட்சியாளர்களும், மக்களும் பௌத்த சமயத்திற்கு மதம் மாறி, பௌத்த சமயத்தைப் பரப்பினர். 

கிரேக்க பாக்திரியர்களை வென்ற சிதியர்கள் சிந்து பகுதியை ஆண்டனர். கி பி முதல் நூற்றாண்டில் குசாணர்களின் பேரரசர் கனிஷ்கர் சிந்து பகுதியை கைப்பற்றி, பௌத்த சமயத்தைத் தழுவி, பௌத்த சமயத்தை பேரரசு முழுவதும் பரப்பினார்.

கி பி 3ஆம் நூற்றாண்டில் நடுவில் பாரசீகத்தின் சசானியர்களின் கீழ், இந்தோ சசானியர்கள் சிந்து பகுதியை ஆண்டனர்.

கி பி 4ஆம் நூற்றாண்டில் குப்தப் பேரரசின் கீழ் சிந்து மாகாணம் சென்றது.
கி பி 5ஆம் நூற்றாண்டில் ஹெப்தலைட்டுகள் குப்த பேரரசை வென்று சிந்து மாகாணத்தைக் கைப்பற்றி ஆண்டனர். 
பின்னர் ரோர் பல நூற்றாண்டுகள் சிந்து மாகாணத்தை ஆண்டனர். ஹர்சப் பேரரசில் இருந்த சிந்து மாகாணம், பின்னர் ராய் வம்சத்தினரால் ஆளப்பட்டது. கி பி 632இல் "அரோர்" வம்சத்தினர், இராய் வம்சத்தவர்களை வென்று வடக்கில் முல்தான் முதல் தெற்கில் கட்ச் வரை ஆண்டனர்.

கி பி எட்டாம் நூற்றாண்டில் அரபு படையெடுப்பாளாரான சிரியாவின் முகமது பின் காசிம், சிந்து பகுதியை ஆண்ட இந்து மன்னர் இராஜா தாகிரை வென்றதால், உமையா கலீபகத்தின் கிழக்கு மாகாணமாக சிந்து பகுதி விளங்கியது.

கி பி பதிமூன்றாம் நூற்றாண்டின் நடுவில் பரத கண்டத்தின் சூம்ர வம்சத்தவர்களால் இராஜபுத்திர இசுலாமியர்களான "சம்மா வம்சத்தவர்கள்" வெல்லப்பட்டு, மீண்டும் சிந்து பகுதியில் இந்து இராச்சியம் உருவாகப்பட்டது.

ஆப்கானிய கஜினி முகமது மற்றும் கோரி முகமது ஆட்சியில் சிந்து பகுதி கொள்ளையடிக்கப்பட்டது. பின்னர் தில்லி சுல்தானகம் மற்றும் முகலாயப் பேரரசு காலத்தில் சிந்து மாகாணமாக விளங்கியது. 

1747இல் அகமது ஷா துராணிப் பேரரசிற்கு கப்பம் செலுத்தும் நாடாக சிந்து இராச்சியம் விளங்கியது.

1843இல் பிரிட்டிஷ் ராஜ் படைகள் சிந்துவைக் கைப்பற்ற, பஷ்தூன் இனத்தைச் சேர்ந்த முதலாம் ஆகா கான் உதவியதால், அவருக்கு இறக்கும் வரை ஆங்கிலேயர்கள் ஓய்வூதியம் அளித்தனர். பின்னர் ஆங்கிலேயர்கள் சிந்துப் பகுதியை , மும்பை மாகாணத்துடன் இணைத்தனர். பின்னர் 1936இல் பம்பாய் மாகாணத்திலிருந்து, சிந்துப் பகுதியை பிரித்து, தனி சிந்து மாகாணத்தை உருவாக்கினர். 
இந்தியப் பிரிவினைக்குப் பின்னர் சிந்து பகுதி பாகிஸ்தான் நாட்டின் ஒரு மாநிலமாக விளங்குகிறது. கராச்சி நகரம் சிந்து மாநிலத்தின் தலைநகராக உள்ளது. பாகிஸ்தானின் மிகப் பெரிய துறைமுகமாக "கராச்சி துறைமுகம்" இயங்குகிறது.

சிந்து வெளி பண்பாட்டுக் காலத்தில் சிந்து பகுதியில் பேசப்பட்ட மொழி குறித்து இதுவரை அறியப்படவில்லை. வேத காலத்தில் சமசுகிருதம், பிராகிருதம், பாலி பேசப்பட்டது. சமசுகிருதம் மற்றும் பாலி மொழியில் பல சமய இலக்கியங்கள் தோன்றியது. பண்டைய சிந்தி பழங்குடி மக்கள் சிந்தி மொழி, முண்டா மொழிகள் மற்றும் திராவிட மொழிகள் பேசினர்.



</doc>
<doc id="317816" url="https://ta.wikipedia.org/wiki?curid=317816" title="பொன்னியின் செல்வன் (வெளிவராத திரைப்படம்)">
பொன்னியின் செல்வன் (வெளிவராத திரைப்படம்)

பொன்னியின் செல்வன் ஒரு வெளியிடப்படாத வரலாற்றுப் பின்னணி கொண்ட தமிழ் திரைப்படமாகும். எம். ஜி. ராமச்சந்திரன் இப்படத்தைத் தயாரித்து, இயக்கி 1959 ஆம் ஆண்டு வெளியிடவிருந்தார். இது கல்கி கிருஷ்ணமூர்த்தி எழுதிய நாவலின் திரைப்பட வடிவமாகும்.

பார்க்க: பொன்னியின் செல்வன்


இத் திரைப்படத்தைத் தயாரிப்பதாக எம். ஜி. ஆர். 1958 ஆம் ஆண்டு அறிவித்தார். கதையின் திரைப்படத்துக்கான உரிமையை 10,000 க்கு வாங்கினார்.

1958ஆம் ஆண்டு சீர்காழியில் ஒரு நாடகத்தில் நடித்துக் கொண்டிருக்கும் போது எம். ஜி. ஆருக்கு ஒரு விபத்து ஏற்பட்டது. அது குணமடைய ஆறு மாதங்கள் அவர் ஓய்வில் இருக்கவேண்டி வந்தது. அதனால் "மலைநாட்டு இளவரசன்", "சிரிக்கும் சிலை", "சிலம்புக் குகை", "தூங்காதே தம்பி தூங்காதே" போன்ற மற்றப் படங்களுடன் பொன்னியின் செல்வன் தயாரிப்பும் முடக்கப்பட்டது.


</doc>
<doc id="317820" url="https://ta.wikipedia.org/wiki?curid=317820" title="கம்சாத்கா பிரதேசம்">
கம்சாத்கா பிரதேசம்

கம்சாத்கா பிரதேசம் (Kamchatka Krai, ) என்பது உருசிய கூட்டமைப்பைச் சேர்ந்த ஒரு பிரதேசம் ( கிராய்) ஆகும். காம்சட்கா ஒப்லாஸ்து மற்றும் கோர்யாக், தன்னாட்சி பிராந்தியம் ஆகிவற்றின் இணைப்பின் விளைவாக, ஏற்பட்ட ஒரு பிரச்சனையின் விளைவாக 2005 அக்டோபர் 23 அன்று பொது வாக்கெடுப்பு நடத்தப்பட்டு, அதன் அடிப்படையில். இந்தப் பிரதேசம் 2007 சூலை 1 அன்று உருவாக்கப்பட்டது.

இந்த பிராந்தியத்தின் தலை நகரம் பீட்ரோபவிவோவிஸ்க் - கம்சாட்ஸ்கே ஆகும். 2010 மக்கள் கணக்கெடுப்பின்படி, இந்த பிரதேசத்தின் மக்கள் தொகை  322,079 ஆகும்.

கம்சாத்கா பிரதேசம் கம்சாத்கா தீபகற்ப நிலப்பரப்பைச் சேர்ந்த. தீபகற்பத்தை ஒட்டிய முதன்மை நிலம், கரகின்ஸ்கி தீவு, மற்றும் கமாண்டர் தீவு ஆகியவற்றைக் கொண்டதாக உள்ளது. கிழக்கில் பசிபிக் பெருங்கடலின் பிரிங் கடலும்,(கடற்கரையின் நீளம் 2000 கிமீ, மேற்கில் – ஒக்கோட்ஸ் கடல் (கடற்கரையின் நீளம் 2000 கிமீ). கொண்டதாக உள்ளது.

மலைத் தொடர்கள்; சிறிடின்னி மலைத்தொடர் (நீளம் 900 கிமீ), ஈஸ்ட், விட்வைஸ்கே, பின்சின்ஸ்கை, பகாசின்ஸ்கை, ஒலேயுட்ரோஸ்க் போன்றவை. உயரமான மலைகள்: குவக்யோந்டன் (2613 மீ), ஐஸ் (2562 மீ), அக்யூட் (2552 மீ), ஷிஷில் (2531 மீ), டைலீ எரிமலை (2234 மீ) .

இந்த மண்டலத்தில் காம்சாட்கா எனும் செயல்படும் எரிமலையும், 300 பெரிய நடுத்தர அளவு எரிமலைகளும் உள்ளன. இதில் 29 எரிமலைகள் விழித்திருப்பவை. யூரேசியாவின் மிகப்பெரிய எரிமலையான – குளுச்வீஸ்கே (உயரம் 4750 மீ) உள்ளது. எரிமலைகளின் செயல்பாட்டால் இப்பிராந்தியத்தில் கனிமங்கள் நிறைந்துள்ளன, மேலும் புவி வெப்பச் செயல்பாட்டின் வெளிப்பாடாக, நிலவியல் கல்விக்கு உதவக்கூடியதாகவும், வெந்நீர் ஊற்றுகள் கொண்ட பிரதேசமாகவும் விளங்குகிறது.

இப்பகுதியின்
காலநிலை பெரும்பாலும் துணை ஆர்ட்டிக் கால நிலையாக உள்ளது கடற்கரைப் பகுதிகளில் பருவமழை பொழிகிறது.

தீபகற்பத்தின் பெரும்பகுதி ஸ்டோன் பிர்ச் காடுகளால் சூழப்பட்டுள்ளது. மலைச்சரிவுகளின் மேல் பகுதிகளில் பூச்ச மரம், சிடார் இல்ஃபின் ஆகியவற்றைக் கொண்டும், மையப் பகுதியில், குறிப்பாக காம்சாட்கா ஆற்றுப் பள்ளத்தாக்கில் மிகப் பரந்த அளவிலான காடுகளைக் கொண்டதாக உள்ளது. வெள்ளச் சமவெளிகளில் உள்ள காடுகளில் நெட்டிலிங்கம், பூச்ச மரம், ஹேரி, சூசினியா, வில்லோ ஸ்காலின் ஆகிய மரங்களைக் கொண்டதாக உள்ளது. இரண்டாவது அடுக்கு, மற்றும் அடியில் வளரும் புதர்களில் பொதுவான ஹாவ்தோர்ன் சிலெனோமையாகோடனே, ஆசிய செர்ரி, ரோவன் காம்சட்கா போன்ற புதர்கள் - காம்சட்கா எல்டர்பெரிஸ், ரோஷிப்ஸ் டுபூஷ்கோவே, ரோவன் புசினோலிஸ்டனே, ஹனிசக்கிள் காம்சட்கா, மியாடோவிஸ்வீட், வில்லோ புதர்கள், மற்றும் பல தாவர இனங்களைக் கொண்டுள்ளது. குறிப்பாகக் கடலோரப் பகுதியான காம்சட்கா பை டால் - ஷிலாமைனிக் காம்சட்கா, ஆங்கிலிகா பீர்ச் பூல், 3.4 மீட்டர் வாரக்கூடிய இனிப்பு பாசினிப்பின் போன்ற தாவரங்கள் காணப்படுகின்றன.

சமாசாத்கா மண்டலத்தில் 14.5% பகுதிகள் சிறப்பாகப் பாதுகாக்கப்பட்ட பகுதிகளாக உள்ளன. இங்கு கூட்டமைப்பால் பாதுகாக்கப்பட்ட ஆறு பகுதிகளும், நான்கு தேசியப் பூங்காக்கள் ("நலேச்சிவோ", "பைஸ்டிரிங்ஸகே", "சவுத் காம்சட்கா", "குளுச்வ்ஸ்கே") உள்ளன. 22 பாதுகாக்கப்பட்ட பகுதிகள் வட்டார முக்கியத்துவம் வாய்ந்தவை; 116 இயற்கை நினைவுச் சின்னங்கள்; நான்கு பாதுகாக்கப்பட்ட நினைவுச்சின்னங்கள் ( இயற்கை பூங்காவான "நீல ஏரி", தென்மேற்கு மற்றும் துருவப்பகுதி சொப்லோவிஸ்கி பாதுகாக்கப்பட்ட பகுதி ) ஆகியவை உள்ளன.

க்ரோனோடிஸ்கி இயற்கை பாதுகாக்கப்பட்ட பகுதி என்பது உருசிய தூரக்கிழக்கில் உள்ள காம்சட்கா தீபகற்பத்தில் இயற்கை அறிவியல் ஆய்வுக்காக ஒதுக்கப்பட்ட ஒரு இயற்கை பகுதியாகும். இது 1934 இல் உருவாக்கப்பட்டது இதன் தற்போதைய எல்லைப் பகுதியாக 10,990 சதுரகிமீ (4,240 சதுர மைல்) உள்ளது. உருசியாவில் இங்கு மட்டுமே பீறிடும் வெந்நீரூற்று உள்ளது, மேலும் பல எரிமலைகள் நிறைந்துள்ளன, இதில் செயல்படும் எரிமலைகளும், இறந்த எரிமலைகளும் அடக்கம். இப்பிராந்தியத்தின் கடும் காலநிலை மற்றும் எரிமலைகள் சூழ்ந்த நிலப்பரப்பால் இது "நெருப்புப் பனி பூமி" என அழைக்கப்படுகிறது.

இங்கு பெரும்பாலும் அறிவியலாளர்கள் மட்டும் அனுமதிக்கப்படுகின்றனர், தோராயமாக ஆண்டுக்கு 3,000 பேர் வருகின்றனர். இவர்களை உலங்கு வானூர்தியில் அழைத்துச் செல்கின்றனர், ஒரு நாள் கட்டனமாக வசூலிக்கப்படும் தொகை தோராயமாக அமெரிக்க டாலரில் $700 ஆகும். க்ரோனோட்கே தேசியப் பூங்காவை யுனெஸ்கோ உலக பாரம்பரியக் களமாக அறிவித்துள்ளது.

இந்தப் பிராந்தியத்தில் உள்ள முதன்மைத் தொழில்கள் மீன்பிடித்தல், கப்பல் பழுதுபார்த்தல், காட்டியல். நிலக்கரி போன்ற மூலப்பொருள் சார்ந்த தொழில்களாகும். மேலும் இங்கு எண்ணை வளமும், கனிம வளமும் உள்ளன என்றாலும் இப்பிராந்தியம் இனிமேல்தான் வளர்ச்சியுற வேண்டியுள்ளது.

மக்கள் தொகை: 322,079 (2010 கணக்கெடுப்பு)

தரவு:
இரண்டு தசாப்பதங்களுக்குப் பிறகு, பிராந்தியத்தின் மக்கள் தொகை வளர்வதற்கு பதிலாக 2007 இல் குறைந்தது. எனினும் 2008, முதல் பாதியில் இப்போக்கு மாறியது. மக்கள் தொகை குறையக்காரணம் கிராமப் புறங்களில் இறப்பு விகிதம் மிகுதியாக இருந்ததாகும். பின் இதில் கவணம் செலுத்தப்பட்டது. 
கருத்தரித்தல் விகிதம்: 
2009 – 1.58 | 2010 – 1.51 | 2011 – 1.61 | 2012 – 1.73 | 2013 – 1.77 | 2014 – 1.85 | 2015 – 1.88(e)

இனக்குழு பட்டியல் (2010):

2012 ஆண்டைய அதிகாரப்பூர்வ மக்கள் கணக்கெடுப்பின்படி y மக்கள் தொகையில் இப்பிராந்தியத்தில் 31.2% உருசிய மரபுவழி திருச்சபை கிருத்தவர்கள், 4% பேர் திருச்சைகளால் ஒருங்கிணைக்கப்படாத பொதுவான கிருத்தவர்கள், 1% பேர் எந்த திருச்சபையையும் சேராத கட்டுப்பாடுமிக்க கிருத்தவர்கள் அல்லது கிழக்கு மரபுவழித் திருச்சபை கிருத்தவர்கள், 2% பேர் ஸ்லாவிக் நாட்டுப்பற சமயத்தவர்களாகவோ அல்லது சைபீரிய ஷாமனியராகவோ உள்ளனர், 1% பேர் இசுலாமியர், 1% பேர் சீர்திருத்த கிருத்தவர்கள், 0.4% பேர் இந்து சமயத்தவர்(வைதீகம், வைணவம் அல்லத் தாந்திரீகம்). 23% பேர் சமய நம்பிக்கை அற்றவர்கள், 21% பேர் இறை மறுப்பாளர்கள், 15.4% பேர் பிற சமயத்தவர்கள் அல்லது சமயக் குறித்த கேள்விக்கு பதில் அளிக்காதவர்கள்.


</doc>
<doc id="317826" url="https://ta.wikipedia.org/wiki?curid=317826" title="நாமம்">
நாமம்

நாமம் என்பது பின்வருனவற்றைக் குறிக்கும்:



</doc>
<doc id="317830" url="https://ta.wikipedia.org/wiki?curid=317830" title="ஹோஸ்பேட்">
ஹோஸ்பேட்

ஹோஸ்பேட் (Hospet) இந்திய மாநிலமான, மத்திய கர்நாடகத்தில் உள்ள பெல்லாரி மாவட்டத்திலுள்ள நகராட்சி மன்றம் ஆகும். இந்நகரம் துங்கபத்திரை ஆற்றின் கரையில் அமைந்துள்ளது. ஹோஸ்பேட் நகரத்தின் பெயரை 1 நவம்பர் 2014 முதல் "ஹோசப்பேட்டே" (Hosapete) என பெயர் மாற்றம் செய்து கர்நாடக அரசு அறிவித்துள்ளது.

ஹோஸ்பெட் நகரம் இந்தியாவின் உலகப் பாரம்பரியக் களங்களில் ஒன்றான ஹம்பியிலிருந்து 12 கிலோ மீட்டர் தொலைவிலும், பெங்களூரிலிருந்து 330 கிலோ மீட்டர் தொலைவிலும், பெல்லாரி நகரத்திலிருந்து 60 கிலொ மீட்டர் தொலைவிலும் அமைந்துள்ளது. ஹோஸ்பெட் நகரம் விஜயநகரப் பேரரசின் தலைநகராக விளங்கியது. ஹோஸ்பேட் இரும்பு கனிமங்களும், இரும்பாலைகளும் கொண்டது.

2011ஆம் ஆண்டு இந்திய மக்கள் தொகை கணக்கெடுப்பின் படி, ஹோஸ்பெட் நகரத்தின் மொத்த மக்கள் தொகை 2,06,159 ஆகும். எழுத்தறிவு 80% ஆகும். ஆறு வயதிற்குட்டவர்களின் விழுக்காடு 12% ஆகும்.



</doc>
<doc id="317833" url="https://ta.wikipedia.org/wiki?curid=317833" title="வாட் பிரசிறீ ரத்தின சசாதரம்">
வாட் பிரசிறீ ரத்தின சசாதரம்

வாட் பிரசிறீ ரத்தின சசாதரம் அல்லது வாட் பிர கேவ் (Wat Phrasri Rattana Sasadaram or Wat Phra Kaew), தாய்லாந்து நாட்டின் பாங்காக் நகரின் மிக அழகானதும், புனிதமானதுமான மரகதக்கல் புத்தர் சிலை அமைந்துள்ள கோயில் ஆகும்
இந்த பௌத்த அடுக்குத் தூபி தாய்லாந்து நாட்டின் தலைநகரான பாங்காக் அரணமையில் அமைந்துள்ளது. இப்அடுக்குத் தூபிவில் பிக்குகள் தங்குவதில்லை.

தாய்லாந்து நாட்டு மன்னர் மட்டுமே மரகதக் கல்லிலான புத்தரின் சிலை அருகே செல்ல இயலும். ஆண்டிற்கு மூன்று முறை புத்த சிலையின் துணி மன்னரால் மாற்றி உடுத்தப்படுகிறது.

தாய்லாந்து மன்னர் முதலாம் இராமாவால் இக்கோயில் கட்டப்பட்டது.


</doc>
<doc id="317834" url="https://ta.wikipedia.org/wiki?curid=317834" title="சாம் பிரதீபன்">
சாம் பிரதீபன்

மரியநாயகம் சாம் பிரதீபன் இலங்கையில் நாடக, மற்றும் ஊடகக் கலைஞர் ஆவார். இவர் நாடகம், கூத்துக்கலை, இலக்கியம், விமர்சனம், ஆய்வு, கவிதை, தொலைக்காட்சி நிகழ்ச்சித் தயாரிப்பு, தொலைக்காட்சி நாடக இயக்கம், நடிப்பு, என பல துறைகளிலும் பன்முக ஆளுமை கொண்டவர்.

யாழ் பல்கலைக்கழகப் பட்டம் பெற்றவரான சாம் பிரதீபன் இலங்கைத் திருமறைக் கலாமன்றத்தின் முன்னாள் பிரதி இயக்குனராகப் பணியாற்றினார். நவீன நாடகங்கள், இலக்கிய நாடகங்கள், வார்த்தைகளற்ற நாடகங்கள், வரலாற்று நாடகங்கள், சிறுவர் நாடகங்கள், தெருவெளி நாடகங்கள், ஓராள் நாடகங்கள், சுத்துருவ நாடகங்கள், நாட்டுக் கூத்துக்கள் எனப் பலவற்றை எழுதி நெறிப்படுத்தியுள்ளதோடு புலம் பெயர் வாழ்வை மையப்படுத்தியதாக 250 இற்கும் மேற்பட்ட தொலைக்காட்சி நாடகங்களையும் எழுதி இயக்கியுள்ளார்.

"ஆதாரம்" "கலைமுகம்" போன்ற பொருளாதார கலை இலக்கிய சஞ்சிகைகளின் ஆசிரியர் குழுவில் இணைந்து பணியாற்றியுள்ளதுடன் "ஏர்முனை" "உழைப்போம் உயர்வோம்" என்ற பொருளாதார மேம்பாடு சார்ந்த வானொலி நிகழ்ச்சிகளையும் சமுக விழிப்புணர்வு சார்ந்த வானொலி நாடகங்களையும் 90 களின்நடுப்பகுதிகளில் எழுதி தயாரித்துள்ளார்.

ஜேர்மனிய நாடகவியலாளரான "கிறிஸ்ரல் ஹொப்வ்மன்" மற்றும் லண்டன் மஞ்சஸ்ரர் பல்கலைக்கழக நாடக அரங்கியல் பீடாதிபதி "ஜேம்ஸ் தொம்சன்" ஆகியோரிடம் நாடகப் பிரதியாக்கம் மற்றும் பிரயோக அரங்க முறைமை போன்ற  நாடகவியல் நுட்பங்களை கற்றுத் தேர்ந்துள்ளார்.

திருமறைக் கலாமன்றத்தினூடாக இலங்கையின் நாடளாவிய ரீதியில் பல நாடகப் பயிற்சிப் பட்டறைகளை நவீன நுட்பங்களோடு பயிற்றுவித்து பல இளைஞர்களை நாடக ஈடுபாட்டுக்குள் கொண்டு வந்திருக்கின்றார்.

90களின் இறுதிப் பகுதியில் இருந்து  நாடு கடந்த ரீதியில் சர்வதேச அளவில் பயணம் செய்து தனது பல கலை வெளிப்பாடுகளை அவைக்காற்றுகைகளாக நிகழ்த்தியிருக்கிறார். பிரான்ஸ் ஜேர்மனி நெதர்லாந்து டென்மார்க் நோர்வே லண்டன் இத்தாலி சுவிற்சலாந்து கனடா அமெரிக்கா அவுஸ்திரேலியா போன்ற பல நாடுகளிலும் நாடகக் கலையினையும் கூத்துக் கலையினையும் காவிச் சென்று அவைக்காற்றுகை செய்துள்ளதோடு நாட்டுக் கூத்தின் தேசிய மயப்படுத்தல் பற்றியதான பல பரீட்சாத்த முயற்சிகளையும் மேற்கொண்டுள்ளார்.

சாம் பிரதீபன் படைப்புகள் :

சாம் பிரதீபன் கவிதைகள்

சாம் பிரதீபன் கட்டுரைகள் 

"நீதியின் இருக்கைகள்" என்ற இவருடைய கவிதை நாடகத் தொகுப்பு நூலுக்கு 2000ம் ஆண்டு இலங்கை சாகித்திய விருது கிடைத்திருக்கின்றது.


</doc>
<doc id="317838" url="https://ta.wikipedia.org/wiki?curid=317838" title="பத்ராவதி (கர்நாடகம்)">
பத்ராவதி (கர்நாடகம்)

பத்ராவதி ("Bhadravati") இந்திய மாநிலமான கர்நாடகாவின் சிமோகா மாவட்டத்தின் சிமோகா வருவாய் வட்டத்தில் உள்ள நகரமாகும். பத்ராவதி நகரம் பெங்களூரிவிலிருந்து 255 கிலோ மீட்டர் தொலைவிலும், மாவட்டத் தலைமையிடமான சிமோகா நகரத்திலிருந்து 20 கிலோ மீட்டர் தொலைவிலும் உள்ளது.
பத்ராவதி நகராட்சி 67.05 சதுர கிலோ மீட்டர் பரப்பளவும், 1,51,102 மக்கள் தொகையும் கொண்டது.

இந்நகரில் பாயும் பத்ரா ஆற்றின் பெயரால் இந்நகருக்கு பத்ராவதி எனப் பெயர் ஆயிற்று. இந்நகரத்தின் முந்தைய பெயர் பேன்கிபுரா அல்லது பேன்கி பட்டின ஆகும். ஹோய்சாளர்கள் இந்நகரத்தை தலைநகராகக் கொண்டு ஆண்டனர்.

2011ஆம் ஆண்டு இந்திய மக்கள் தொகை கணக்கெடுப்பின் படி பத்ராவதி நகரத்தின் மொத்த மக்கள் தொகை 1,51,102 ஆகும். அதில் ஆண்கள் 75,009 ஆகவும்; பெண்கள் 76,093 ஆகவும் உள்ளனர். எழுத்தறிவு 86.36% ஆகவும் உள்ளது. ஆயிரம் ஆண்களுக்கு 1014 பெண்கள் என்ற அளவில் பாலின விகிதம் உள்ளது.
ஆறு வயதிற்குட்பட்ட குழந்தைகள், மொத்த மக்கள் தொகையில் 10% அளவில் உள்ளனர்.பத்ராவதி நகரத்தின் முக்கிய மொழி கன்னட மொழி ஆகும்.

தேசிய நெடுஞ்சாலை எண் 206 மற்றும் 13 பத்ராவதி நகரத்தின் வழியாக செல்கிறது. பெங்களூருவிலிருந்து சிமோகா செல்லும் பேருந்துகள் பத்ராவதி நகரத்தில் நின்று செல்கிறது.

சிமோகா – பெங்களூர், மைசூர் – சிமோகா, பிரூர் – சிமோகா செல்லும் அனைத்து தொடருந்துகளும், பத்ராவதி தொடருந்து நிலையத்தில் நின்று செல்கிறது.

பத்ராவதி நகரத்தில் இரும்புத் தொழிற்சாலையும், காகித தொழிற்சாலையும் உள்ளது.





</doc>
<doc id="317845" url="https://ta.wikipedia.org/wiki?curid=317845" title="பி. புல்லையா">
பி. புல்லையா

பி. புல்லையா (P. Pullaiah, 1911–1985) (Telugu: పి.పుల్లయ్య) தெலுங்கு, தமிழ்த் திரைப்பட இயக்குநராவார். தெலுங்குத் திரைப்படத்துறைக்கான இவரின் பங்களிப்பினைப் பாராட்டி இவருக்கு "இரகுபதி வெங்கையா விருது" எனும் விருது வழங்கப்பட்டது. இவரை "Daddy" என திரைத்துறையினர் அழைத்தனர்.

தெலுங்கு, தமிழ்த் திரைப்பட நடிகையான பி. சாந்தகுமாரி இவரின் மனைவியாவார்.


பின்னாளில் புகழீட்டிய யு. விஸ்வேசுவர ராவ், கே. இராகவேந்திர ராவ் ஆகிய இயக்குநர்கள் இவரிடம் துணை இயக்குநராகப் பணியாற்றியவர்கள் ஆவர்.

தமது மகள் பத்மாவின் பெயரினை உள்ளடக்கி "பத்மசிறீ" எனும் படத் தயாரிப்பு நிறுவனத்தை நிறுவி, புல்லையா - சாந்த குமாரி தம்பதியினர் திரைப்படங்களைத் தயாரித்தனர்.


</doc>
<doc id="317847" url="https://ta.wikipedia.org/wiki?curid=317847" title="ஜம்பம்">
ஜம்பம்

ஜம்பம் ("Jambam") 1948 ஆம் ஆண்டு வெளிவந்த சமூகத் தமிழ்த் திரைப்படமாகும். ஜவேரி, வி. குமாரசுவாமி ஆகியோரின் இயக்கத்தில் வெளிவந்த இத்திரைப்படத்தில் வி. குமார், கே. எஸ். அங்கமுத்து உட்படப் பலர் நடித்திருந்தனர்.




</doc>
<doc id="317849" url="https://ta.wikipedia.org/wiki?curid=317849" title="கோட்டைப்புதூர்">
கோட்டைப்புதூர்

கோட்டைப்புதூர் என்ற ஊரானது தமிழ்நாட்டில் ஈரோடு மாவட்டம் சிவகிரி பேரூராட்சியில் அமைந்துள்ளது. இங்கு விவசாயம் செய்யும் வேளாண் பெருங்குடி மக்கள் பெருமளவு வசிக்கின்றனர். கொங்கு வேளாளர் இன மக்கள் அதிகம் உள்ளனர். கோட்டைப்புதூரானது கொடுமுடியிலிருந்து சுமார் 13 கிலோமீட்டர் தொலைவிலும் மொடக்குறிச்சிலிருந்து 15 கி.மீ தொலைவிலும் அரச்சலூரிலிருந்து 15 கி.மீ தொலைவிலும் வெள்ளகோவிலில் இருந்து 25 கி.மி தொலைவிலும் அமைந்துள்ளது.


</doc>
<doc id="317854" url="https://ta.wikipedia.org/wiki?curid=317854" title="பங்கஜவல்லி">
பங்கஜவல்லி

பங்கஜவல்லி 1947 ஆம் ஆண்டில் வெளிவந்த ஓர் இந்தியத் தமிழ்த் திரைப்படம் ஆகும். எஸ். சௌந்தரராஜன் ஐயங்கார், ஜித்தன் பானர்ஜி ஆகியோரின் இயக்கத்தில் வெளிவந்த இத்திரைப்படத்தில் பாபநாசம் சிவன் பாடல்களுக்கு இசையமைத்திருந்தார். பு. உ. சின்னப்பா, டி. ஆர். ராஜகுமாரி, குமாரி ருக்மணி ஆகியோர் முக்கிய வேடங்களில் நடித்திருந்தனர். இதன் திரைக்கதை ஆண்களை அடிமைகளாகத் தனது நாட்டில் வைத்திருந்த அல்லி இராணியின் கதையைக் கருவாகக் கொண்டது. இத்திரைப்படம் பெரும் வரவேற்பைப் பெற்றது.

பாண்டவர்களில் ஒருவனான அருச்சுனன் (பி. யு. சின்னப்பா) அழகி பங்கஜவல்லியை (டி. ஆர். ராஜகுமாரி) அடைய நினைக்கிறான். ஆனாலும், பங்கஜவல்லி அர்ச்சுனனை சிறைப் பிடிக்கிறாள். அர்ச்சுனன் கிருஷ்ணனிடம் (குமாரி ருக்மணி) முறையிடுகிறான். அர்ச்சுனனை கிருஷ்ணன் பெண்ணாக மாற்றுகிறான். திரைக்கதையின் இறுதியில் உண்மைகள் வெளிவர, கதையும் மகிழ்ச்சியுடன் முடிவடைகிறது.


</doc>
<doc id="317867" url="https://ta.wikipedia.org/wiki?curid=317867" title="செஞ்சிறகு ஊசித்தும்பி">
செஞ்சிறகு ஊசித்தும்பி

செஞ்சிறகு ஊசித்தும்பி ("Rhinocypha bisignata") இது ஒரு பூச்சி வகையைச் சார்ந்த தும்பி இனம் ஆகும். 
பொதுவாக இவை ஊசித்தட்டான் வகையில் கொலொரோபைடியா (Chlorocyphidae) என்ற குடும்பத்தைச் சார்ந்ததாகும். இவ்வகையான தும்பிகள் இந்தியப்பகுதியில் காணப்படுகின்றன. 
செஞ்சிறகு ஊசித்தும்பிகளின் கண்கள் கறுப்பு கலந்த பழுப்பு நிறத்தில் காணப்படுகின்றன. இவற்றில் ஆண் ஊசித்தும்பிகளின் நெஞ்சுப் பகுதியில் கறுப்பு நிறத்தில் இளமஞ்சள், இளஞ்சிவப்பு, ஆரஞ்சு நிற மெல்லிய பட்டைகளோடு காணப்படும். அதேபோல பெண் தும்பிகளின் நெஞ்சுப் பகுதியில் கறுப்பு நிறத்தில், இளமஞ்சள் பட்டைகளோடு தோற்றமளிக்கும். ஆண்தும்பிகளின் வயிற்றுப் பகுதியில் கறுப்பு மஞ்சள் புள்ளிகளோடு இருக்கும், பெண் தும்பிகளுக்கு அதே நிறங்களில் புள்ளிகள் காணப்பட்டாலும் அவை சற்று வெளிறிய நிறத்தில் இருக்கும்.

இவற்றின் கால்களில் மெல்லிய மயிர்க்கற்றைகள் தென்படும். தலையில் உடலோடு ஒட்டியபடி பின்புறம் உள்ள இறகுகள் ஊடுருவும் தன்மையுடன் அவற்றின் முனையில் சிவப்பு, கறுப்பு நிறத்திட்டு கலந்து காணப்படும். அதேபோல பெண் தும்பிகளின் இறகுகளின் முனையில் இளமஞ்சள், ஆரஞ்சு, இளஞ்சிவப்பு நிறங்களில் தோற்றமளிக்கும். இந்த இறகு நிறத்தாலே, இவை செஞ்சிறகு உசித்தும்பி என்ற பெயரைப் பெற்றுள்ளன. 


</doc>
<doc id="317872" url="https://ta.wikipedia.org/wiki?curid=317872" title="2,5-ஈரைதராக்சி-1,4-பென்சோகுயினோன்">
2,5-ஈரைதராக்சி-1,4-பென்சோகுயினோன்

2,5-ஈரைதராக்சி-1,4-பென்சோகுயினோன் "(2,5-Dihydroxy-1,4-benzoquinone)" என்பது CHO என்ற மூலக்கூற்று வாய்ப்பாடு கொண்ட ஒரு கரிமச் சேர்மமாகும். 2,5-ஈரைதராக்சி-பாரா பென்சோகுயினோன் என்ற பெயராலும் இச்சேர்மம் அழைக்கப்படுகிறது. 1,4- பென்சோகுயினோனிலிருந்து முறையாக இச்சேர்மம் வருவிக்கப்படுகிறது. 1,4- பென்சோகுயினோனிலில் உள்ள இரண்டு ஐதரசன் அணுக்கள் நீக்கப்பட்டு அவற்றுக்குப் பதிலாக இரண்டு ஐதராக்சி அணுக்கள் மாற்றீடு செய்யப்படுகின்றன. மாற்று வடிவம் கொண்ட ஈரைதராக்சிபென்சோகுயினோனின் ஏழு மாற்றியன்களில் இதுவும் ஒன்றாகும்.
வலிமை குறைந்த அமிலமான இதனால் எதிர்மின் (C6H2O2−4) அயனி உருவாக்கத்திற்காக இரண்டு புரோட்டான்களை (pKal = 2.95, pKa2 = 4.87) வழங்க இயலும்


</doc>
<doc id="317874" url="https://ta.wikipedia.org/wiki?curid=317874" title="ஆட்சிக் காலம்">
ஆட்சிக் காலம்

ஆட்சிக் காலம் (regnal year) என்பது, ஒருவர் நாட்டின் (முடியாட்சி) மன்னராக முடி சூடிக்கொண்ட நாளிலிருந்து முடி துறக்கும் வரையான காலமாகும். பொதுவாக ஒரு மன்னர் ஒரு நாட்டை ஆட்சி செய்த காலத்தைக் குறிக்கிறது.

இலத்தீன் மொழியில் "ரெக்னம்" ("regnum") என்பதற்கு இராச்சியம் அல்லது ஆட்சி என்பர். ஆட்சிக் காலம், ஒரு முடியாட்சி மன்னர் ஒரு நாட்டின் ஆட்சியை ஏற்றுக் கொண்ட நாள் முதல் கணக்கிடப்படுகிறது.




</doc>
<doc id="317881" url="https://ta.wikipedia.org/wiki?curid=317881" title="நாட்காட்டி ஆண்டு">
நாட்காட்டி ஆண்டு

நாட்காட்டி ஆண்டு (calendar year) என்பது எந்த ஒரு நாட்காட்டியின் புத்தாண்டு நாளில் துவங்கி, அடுத்த புத்தாண்டு நாளுக்கு முந்தைய நாளில் முடிவடைகிறது. 

பொதுவாக கிரிகோரியன் நாட்காட்டி ஆண்டு பன்னாட்டளவில் மக்களால் பயன்படுத்தப்படுகிறது. கிரிகோரியன் ஆண்டு ஆங்கில மாதமான சனவரி 1ஆம் நாளில் துவங்கி, டிசம்பர் 31ஆம் நாளில் முடிவடைகிறது. கிரிகோரியன் நாட்காட்டிப் படி சாதாரண ஆண்டுகளில் 365 நாட்களும்,நெட்டாண்டுகளில் மட்டும் 366 நாட்களைக் கொண்டிருக்கும்.

நிதி மற்றும் நிர்வாக வசதிக்காக நாட்காட்டி ஆண்டை மூன்று மாதங்கள் கொண்ட நான்கு காலாண்டாக பிரித்துள்ளனர். 


ஊழியர்களுக்கு நாட்காட்டி ஆண்டு அடிப்படையில் ஊதியம், ஊதிய உயர்வு ஓய்வூதியம் மற்றும் விடுமுறைகள் வழங்கப்படுகிறது.



</doc>
<doc id="317883" url="https://ta.wikipedia.org/wiki?curid=317883" title="தியான் சான்">
தியான் சான்

தியான் சான் அல்லது தியன் ஷான் ("ஆங்கிலம்: Tian Shan; சீனம்: 天山; பின்யின்: டியான்ஷன்; வேட்-கில்ஸ்: T'ien1shan1; Xiao'erjing: تياشا;டங்கன் மொழி: Тянсан; Tjansan; பழைய துர்க்கி: 𐰴𐰣 𐱅𐰭𐰼𐰃, டெங்ரி டேக்; துர்க்கி: Tanrı Dağı; மங்கோலியன்: Тэнгэр уул , கடல் உல்; உய்குர்: تەڭرىتاغ, Тәңри тағ, டெங்ரி tagh; கிர்கிஸசு: Теңир-Тоо / Ала-Тоо, Teñir-டூ / ஆலா-டூ, تەڭىر-توو / الا-توو; காசாக்கு: Тәңіртау, Täñirtaw, تأڭئرتاۋ; உசுபேகி: Tyan-ஷான், Тян-Шан, تيەن-شەن"), மற்றும், பொதுவாக ஹெவன் மலை ("Mountain of Heaven, Tian;") அல்லது பரலோக மலை (" Heavenly Mountain") எனும் பெயர்களில் உள்ளூர்வாசிகள் அழைக்கப்படும் இது, நடு ஆசியாவில் அமைந்துள்ள மலைத்தொடர்களில், 7.439 மீட்டர் (24,406 அடி) உயரத்தில் உள்ள "ஜெங்கிஷ் சோக்குசு" ("Jengish Chokusu,") என்னும் ஒரு பெரிய மலை அமைப்பில் உருவாகியுள்ள இந்த தியான் சான் மலை, மிகவும் உயரமான சிகரம் ஆகும்.

யுரேசியாவின் பெருநிலப்பரப்பில் ஒரு பெரிய மலைத் தொடராக உள்ள தியான் சான் மலை, கடலில் இருந்து அதிக தூரத்தில் அமைந்த பரவலான வறட்சி பகுதியாக காணப்படுகிறது. மேலும், உலகின் ஏழு மலை அமைப்புகளில் ஒன்றாக உள்ள தியன் சான் மலைகள், கிழக்கில் இருந்து மேற்கு நோக்கிய சீனா, கசக்கஸ்தான், கிர்கிசுத்தான், உசுபெக்கிசுத்தான் ஊடாக சுமார் 2,500 கிலோமீட்டர் (1,553 மைல்) தொலைவிற்கு நீண்டுள்ளது. கசக்கஸ்தான் பகுதியில் வியாபித்திருக்கும் இந்த மலைத்தொடரில், சுமார் 3000 ஆண்டுகளாக பனிப்பாறைகள் உருகி வழியும் நீரால் விவசாயிகளுக்கும், கால்நடைகளுக்கும், மற்றும் அப்பகுதியில் உள்ள வன உயிரிகளுக்கும் நீராதாரமாக விளங்குவதோடு, அப்பிராந்தியம் முழுவதும் பசுமையான புல்வெளிகள் நிறைந்த வசீகரிக்கும் காட்சிகளால் வெகுவான சுற்றுலாப் பயணிகளின் வருகையை அதிகரித்துள்ளது.

தியான் சான் மலைத்தொடர், தக்கிலமாக்கான் பாலைவனத்தின் வடக்கு மற்றும் மேற்குப்பகுதியிலும், மற்றும் நேரடியான வடக்கில் கசக்கஸ்தான் பிராந்திய எல்லையில் தாரிம் நீர்த்தேக்கமும் ("Tarim Basin"), மேலும், வடமேற்கில் கிர்கிசுத்தான், மற்றும் சீனாவும் உள்ளது. தெற்கில் பாமிர் மலைகள் வரை இணைப்புகள் கொண்ட தியான் சான் மலைத்தொடர், வடக்கு மற்றும் கிழக்கு நோக்கி சென்று மங்கோலியாவில் உள்ள அல்த்தாய் மலைத்தொடரை சந்திக்கிறது. இமாலய மலை பிறப்பு திணைமண்டலத்தின் ஒரு பகுதியாக இருக்கும் இந்த மலைத்தொடர், 66 மில்லியன் ஆண்டுகளுக்கு முந்தைய "புது உயிர் ஊழி" ("cenozoic era") என்னும் காலக்கட்டத்தில், இந்திய மற்றும் யுரேசிய புவித் தகடுகளின் மோதல் மூலம் உருவாக்கப்பட்டது. நடு ஆசியாவின் மிக நீளமான மலைத்தொடர்களில் ஒன்றான இது, உசுபெக்கிசுத்தான் தலைநகரமும் தாஷ்கந்து மாகாணத்தின் தலைநகரமுமான தாஷ்கந்து வரையில் சுமார் 2,800 கிலோமீட்டர்கள் (1,700 மைல்) கிழக்கு நோக்கி நீண்டுள்ளது.

2,000 மீட்டர் (6,600 அடி) உயரத்தில் ஆசிய ஊசி இலை மரம் ("Picea schrenkiana, Schrenk's spruce, or Asian spruce") போன்ற மர வகைகள் முக்கியமான காடுகளாக செழித்து வளரும் இந்த தியான் சான் மலைத்தொடரில், தாழ்வான மலைச் சரிவுகளில் காட்டு அக்கரோட்டு தாவர வகை மரங்களும், மற்றும் ஆப்பிள் மரங்களும் தனித்தன்மை வாய்ந்த இயற்கை காடுகளாக காணப்படுகிறது.


</doc>
<doc id="317890" url="https://ta.wikipedia.org/wiki?curid=317890" title="ஜெர்மன் மோடெனா">
ஜெர்மன் மோடெனா

ஜெர்மன் மோடெனா () பல ஆண்டுகால தேர்ந்தெடுத்த கலப்பினப்பெருக்க முறையால் உருவாக்கப்பட்ட ஆடம்பரப் புறா வகையாகும். ஜெர்மன் மோடெனா மற்றும் அனைத்து புறாக்களும் மாடப் புறாவிலிருந்து உருவானவையாகும். இவை 400 கிராமுக்கு மிகாமல் காணப்படும் சிறிய புறா வகையாகும்.


 


</doc>
<doc id="317894" url="https://ta.wikipedia.org/wiki?curid=317894" title="பாக்கித்தானில் சூரிய மின் ஆற்றல்">
பாக்கித்தானில் சூரிய மின் ஆற்றல்

பாக்கித்தனில் சூரிய மின் ஆற்றல் "(Solar power in Pakistan)" சூரிய வெப்ப ஆற்றல் அல்லது ஒளிமின்னழுத்தியம் முதலானவற்றிலிருந்து மின்சாரமாக உற்பத்தி செய்யப்பட்டு பயன்படுத்தும் தொழில் நுட்பம் வளர்ச்சியடைந்து வருகிறது. பாக்கித்தானிய காசுமீர், பஞ்சாப், சிந்து மாகாணம், பலுச்சிசுத்தானம் ஆகிய பகுதிகளில் பாக்கித்தான் நாட்டிற்குச் சொந்தமான சூரிய மின் நிலையங்கள் இருக்கின்றன. சர்வதேச புதுப்பிக்கத்தக்க எரிசக்தி முகமை, சப்பான் சர்வதேச ஒத்துழைப்பு நிறுவனம், சீன நிறுவனங்கள், மற்றும் பாகித்தானிய தனியார் துறையின் எரிபொருள் நிறுவனங்கள் முதலிய நிறுவனங்கள் பூர்வாங்க வளர்ச்சிப்பணி முயற்சிகளை மேற்கொண்டன. காயிதே அசாம் சோலார் பவர் பார்க் என்ற உலகின் மிகப் பெரிய சூரிய சக்தி பூங்காவை பஞ்சாப் மாகாணத்திலுள்ள காலிசுதான் பாலைவனத்தில் அமைப்பது பாக்கித்தானின் திட்டமாகும். 1 கிகாவாட் திறன் கொண்ட நாட்டின் இம்மின் நிலையத்தை 2017 ஆம் ஆண்டிற்குள் அமைத்துவிட முயற்சிகள் மேற்கொள்ளப்படுகின்றன. இம்மின் நிலையத்திலிருந்து உற்பத்தியாகும் மின்சாரம் 3,20,000 வீடுகளுக்கான மிந்தேவையை நிறைவு செய்யும் என்று கருதப்படுகிறது

2012 ஆம் ஆண்டு மே 29 ஆம் நாள் பாக்கித்தான் தனது முதலாவது சூரிய மின்நிலையத்தை இசுலாமாபாத்தில் தொடங்கியது. சப்பான் சர்வதேச ஒத்துழைப்பு நிறுவனத்தின் நிதி உதவியுடன் சூரிய ஒளியில் இருந்து மின்சாரம் தயாரிக்கும் இந்த புதுப்பிக்கத்தக்க ஆற்றல் திட்டம் கூட்டு ஒத்துழைப்பு திட்டத்துடன் நடைபெற்றது. 178 கிலோவாட்டு மின்திறனுள்ள இரண்டு ஒளிமின்னழுத்தியங்களை, பாக்கித்தான் திட்டக் குழு மற்றும் பொறியல் ஆட்சிக்குழு வளாகங்களில் நிறுவும் நோக்கத்தை இத்திட்டம் உள்ளடக்கியிருந்தது.
சூரிய ஒளிமின்னழுத்தியம் மூலம் தயாரிக்கப்பட்டு பயனாளிகளுக்கு மின்சாரம் வழங்கிய முதலாவது திட்டம் இதுவாகும். உபரி மின்சாரத்தை இசுலாமாபாத்தின் மின்சாரப்பகிர்வு நிறுவனமான இசுலாமாபாத் மின்பகிர்வு நிறுவனத்திற்கு விற்பனை செய்யும் நிலையும் ஏற்பட்டது. இத்திட்டத்திற்காக 2010 ஆம் ஆண்டு முதல் மூன்று ஆண்டுகளாக 480 மில்லியன் யென்கள் அதாவது தோராயமாக 553.63 , மில்லியன் பாக்கித்தானிய ரூபாய்கள் நிதிஉதவியாக அளிக்கப்பட்டுள்ளது. 

லாகூர் நகரில் உள்ள ஒளிகாட்டி கோபுரத்தில் முதல் உயர்தர ஒருங்கிணைந்த சூரிய ஆற்றல் அமைப்பு நிறுவப்பட்டது. அமெரிக்க நிபுணர்கள் வழிகாட்டுதலுடன் நிறைவேற்றப்பட்ட ஒரு முன்னோடித்திட்டமாக இது விளங்கியது. மேலும் அமெரிக்க வர்த்தக மற்றும் மேம்பாட்டு முகமையின் ஒப்புதலின் அடிப்படையில் இத்திட்டம் நிறைவேற்றப்பட்டது.
2013 ஆம் ஆண்டில் 50 முதல் 100 மெகா வாட்டு ஒளிமின்னழுத்தியங்களை நிறுவுவதும் , 2014 இல் குறைந்தது 300 மெகாவாட்டு மின் திறனுள்ள ஒளிமின்னழுத்தியங்கள் நிறுவுதல் முதலான தொலைநோக்குத் திட்டங்கள் தீட்டப்பட்டன. 2015 ஆம் ஆண்டில், காயிதே அசாம் சோலார் பவர் பார்க்கில் 1000 மெகா வாட்டு மின் திட்டமும் தொடங்கப்பட்டது.

பாக்கித்தானின் சூரிய ஒளிவீச்சு அளவு 5.3 கிலோவாட்மணி/மீ2/நாள் ஆகும். 2030 ஆம் ஆண்டில் தோராயமாக 10 கிகாவாட்டு மின்சாரத்தை இச்சூரிய ஒளிசக்தியிலிருந்து தயாரிப்பது என்ற இலக்கை பாக்கித்தான் நிர்ணயித்துள்ளது. மேலும், 2015 இல் 5% டீசல் மற்றும் உயிரி எரிபொருளுக்கு மாற்றாகவும் 2025 இல் 10% எரிபொருளுக்கு மாற்றாகவும் இவ்வொளி வீச்சை பயன்படுத்துவது என்றொரு இலக்கையும் பாக்கித்தான் திட்டமிட்டுள்ளது. 

நீர் மற்றும் ஆற்றல் துறையின், முன்னாள் மத்திய அமைச்சரான ராசா பர்வேசு அசுரப், சூரிய ஆற்றல் மின்சாரத்தைப் பயன்படுத்தி 2014 ஆம் ஆண்டிற்குள் 7,000 கிராமங்களில் மின்வசதி ஏற்படுத்தப்படும் என்று சூலை 2, 2009 அன்று அறிவித்தார். 

நிலக்கரி, சூரிய ஆற்றல், காற்று சக்தி மூலம் மின் உற்பத்தியை இலக்காகக் கொண்ட புதிய திட்டங்களை பஞ்சாப் அரசு தொடங்கும் என்று மூத்த ஆலோசகர் சர்தார் சுல்பிக்கார் கோசா தெரிவித்துள்ளார். இதன்மூலமாக கூடுதல் மின் ஆதாரங்கள் அதிகரிக்கும் என்று கருதப்பட்டது. 
சிந்து மாகாண அரசை, அதனால் செயலாக்கக்கூடிய ஆய்வுகளை நடத்த பாக்கித்தான் அரசு அனுமதித்துள்ளது. சூரிய ஆற்றல் மூலம் இயங்கும் ஒரு கடல்நீர் சுத்திகரிப்பு ஆலையை நிறுவவும் பாக்கித்தான் அரசு திட்டமிடப்பட்டுள்ளது.


</doc>
<doc id="317899" url="https://ta.wikipedia.org/wiki?curid=317899" title="கல்வி ஆண்டு">
கல்வி ஆண்டு

கல்வி ஆண்டு (academic year) என்பது பள்ளிகள், கல்லூரிகள் மற்றும் பல்கலைக்கழகங்களில் மாணவர்களுக்கு கல்வி பயிலப்படும் காலத்தை குறிக்கும் ஆண்டாகும். 
கல்வி ஆண்டை முதல் பருவம், இரண்டாம் பருவம் மற்றும் மூன்றாம் பருவம் என மூன்று பருவங்களாக பிரித்து மாணவர்களுக்கு கல்வி பயிற்றுவிக்கிறார்கள். மூன்றாம் பருவம் முடிந்தவுடன் மாணவர்களுக்கு கோடை விடுமுறை விடப்படுகிறது. சில கல்வி நிறுவனங்கள் இரண்டு பருவங்கள் கொண்ட கல்வி ஆண்டை பின்பற்றுகிறது.

ஆஸ்திரேலியா மற்றும் நியுசிலாந்து நாடுகளில் கல்வி நிலையங்கள், கல்வி ஆண்டை இருபருவங்களாகப் பிரித்து (செமஸ்டர்) கல்வி பயிற்றுவிக்கின்றன.

பிரிட்டனில் கல்வி ஆண்டு, பொதுவாக மூன்று பருவங்கள் கொண்டது. கல்வி ஆண்டு செப்டம்பர் மாதம் துவங்கி சூலை மாதத்தில் முடிவடைகிறது.

ஐக்கிய அமெரிக்க நாட்டில் கல்வி ஆண்டு ஆகஸ்டு அல்லது செப்டம்பர் மாதத்தில் துவங்கி, மே அல்லது சூன் மாதத்தில் முடிவடைகிறது. 

அமெரிக்காவின் அரசின் பள்ளிக்கூடங்கள், 2007-2008ஆம் கல்வி ஆண்டில் 171 முதல் 184 கல்வி நாட்கள் கொண்டிருந்தது. கல்வி ஆண்டில் செயல்பட வேண்டிய பள்ளி நாட்களும் மற்றும் ஒரு பள்ளி நாளில் நடத்த வேண்டிய கல்விக்கான நேரங்களும் மாநிலத்திற்கு மாநிலம் வேறுபடுகிறது. 



</doc>
<doc id="317901" url="https://ta.wikipedia.org/wiki?curid=317901" title="கபரோவ்ஸ்க் பிரதேசம்">
கபரோவ்ஸ்க் பிரதேசம்

கபரேவ்ஸ்க் பிரதேசம் (Khabarovsk Krai (உருசியம்: Хаба́ровский край , tr. Khabarovsky kray; IPA: [xɐˈbarəfskʲɪj kraj]) என்பது உருசிய கூட்டமைப்பைச் சேர்ந்த ஒரு பிரதேசமாகும் (கிராய்), இது உருசியாவின் தூரக்கிழக்கில் உள்ளது. இப்பிராந்தியத்தின் பெரும்பாலான பகுதிகள் அமுர் ஆற்றின் வடிநிலத்தின் தாழ்பகுதியில் உள்ளதென்றாலும், இப்பகுதி பசிபிக் பெருங்கடலைச் சார்ந்த ஒக்கோஸ்ட் கடலோரப் பகுதி ஊடாக பரவியுள்ள, பரந்த மலைப்பாங்கான பகுதியையும் உள்ளடக்கிய நிலப்பரப்பாக உள்ளது. பிராந்தியத்தின் தலை நகரம் கபரோவ்ஸ்க் நகரம் ஆகும். பிராந்தியத்தின் மக்கள் தொகை: 1,343,869 (2010 கணக்கெடுப்பு).

இப் பகுதியில் பல்வேறு பழங்குடி மக்களான துங்குசிக் மக்களும் (இவின்கர், நிகிடாலர், உல்ச்சர், நனை, ஒரோச், உதேகி) அமுர் நிவிக் மக்களும் வாழ்கின்றனர்.

கபரோவ்ஸ்க் பிரதேசத்தின் எல்லைகளாக வடக்கில் மகதான் மாகாணமும், மேற்கில் சகா குடியரசு மற்றும் அமுர் மாகாணமும், தெற்கில் யூதர்களின் தன்னாட்சி மாகாணம், சீனா, மற்றும் பிறிமோர்ஸகே மாகாணம், கிழக்கில் ஒக்கோட்ஸக் கடல் ஆகியன உள்ளன. இப்பிராந்தியம் பரப்பளவின் அடிப்பையில் உருசியக் கூட்டமைப்பில் நான்காவது பெரிய பகுதியாகும் பெரிய தீவான ஷண்டர் தீவு இப்பிராந்தியத்துக்கு உட்பட்டது. 

தைகா மற்றும் பனிப் பிரதேசங்கள் பிராந்தியத்தின் வடபகுதியில் உள்ளன. பிராந்தியத்தின் நடுவில் சதுப்பு நிலக் காடுகள், தெற்கில் இலையுதிர் காடுகள் என இயற்கை அமைப்பைக் கொண்டுள்ளது.

பல்வேறு சீன மற்றும் கொரிய பதிவுகளில் கபரோவ்ஸ்க் பிரதேசம் குறித்த குறிப்புகள் உள்ளன. பிரதேசத்தின் தெற்குப் பகுதியில் ஐந்து அரை நாடோடி இன ஷிவி மக்களும் மேற்கு மற்றும் கிழக்குப் பகுதிகளில் போ ஷிவி இனத்தவர், கறு நீர் மோகர் இனத்தவரும் வாழ்கின்றனர்.

1643 ஆம் ஆண்டில், உருசிய ஆய்வாளரான "வாசிலி போயர்கோ"என்பவர் தன் படகுகள் வழியாக அமூரை அடைந்து, பின்னர் யாகுட்சுக் நகருக்கு ஒக்கோட்ஸ்க் கடல் மற்றும் அல்டன் ஆறு வழியாக திரும்பினர். 1649-1650 இல் உருசிய தொழிலதிபரும், சாகச வீரருமான "யுரோஃபி கபரோ" என்பவர் அமூர் கடற்கரையை ஆக்கிரமித்து இருந்தார். இதற்கு சீனர்கள் எதிர்ப்பு தெரிவித்தனர், இதனால் அவர்களுடைய கோட்டைகளை விட்டு வெளியேற வேண்டிய கட்டாயம் ஏற்பட்டது, நிர்சின்ஸ்க் உடன்படிக்கை (1689) மூலம் உருசியா இதைவிட்டு வெளியேறியது. 

பின்னர் பத்தொன்பதாம் நூற்றாண்டில், உருசிய இராசதந்திரியும் தூதருமான "நிக்கலை முரவ்வைவோ" அமூர் ஆற்றின் கீழ்ப்பகுதி உருசியாவைச் சேர்ந்தது என்று கூறி சீனாவுடன் ஒரு காத்திரமான இராசதந்திர நடவடிக்கையில் ஈடுபட்டார். 1852, ஆம் ஆண்டு முரவ்வைவாவோ தலைமையிலான ஒரு உருசிய படை ஆமூர் மீது படை நடவடிக்கையில் ஈடுபட்டது, இதன் தொடர்ச்சியாக 1857 ஆண்டு உருசிய கோசாக்குகள் மற்றும் விவசாயிகள் ஆகியோர் சேர்ந்து நிரந்தரமாக ஆற்றுப்பகுதியில் குடியேறினர். 1858 ஆண்டு சீன குயிங் அரசு மற்றும் உருசியப் பேரரசு ஆகியவற்றுக்கு இடையில் உருவான ஆய்குன் உடன்படிக்கையின்படி அமூர் ஆற்றின் கீழ்பகுதியில் இருந்து உஸ்ரி ஆற்றின் எல்லைக்கு இடைப்பட்ட பகுதியில் இரு நாடுகளுக்கும் இடைப்பட்ட எல்லைகள் அங்கீகரிக்கப்பட்டன. மற்றும் பசிபிக் பெருங்கடலை உருசாயா எளிதாக அணுக அனுமதிக்கப்பட்டது. பின்னர் சீன - உருசிய எல்லை குறித்து 1860 பெய்ஜிங் உடன்படிக்கையில் விவரித்துக் கூறப்பட்டது, முன்பு ஒரு கூட்டு உடைமையாக இருந்த உஸ்சுரி பிரதேசம் (பிறிமோர்சுக்கி நிலப்பரப்பு), உருசியப் பகுதியாக மாறியது.

தூரக் கிழக்கு பிரதேசத்தை கபரோவ்ஸ்க் மற்றும் பிறிமோர்சுக்கி நிலப்பரப்பு என இரண்டாக பிரிந்த போது நவீன கபரோவ்ஸ்க் பிரதேசம், 1938 அக்டோபர் 20 இல் நிறுவப்பட்டது.

கபரோவ்ஸ்க் பிரதேசம் உருசியாவின் தூரக்கிழக்குப் பகுதியில் தொழில் வளமிக்கப் பகுதியாக உள்ளது, துரக்கிழக்கு பொருளாதார மண்டலத்தின் மொத்த தொழில்துறை உற்பத்தியில் இப்பிராந்தியம் 30% நிறைவு செய்கிறது. இயந்திர கட்டுமான தொழிலில் பெரிய அளவிலாக வானூர்தி மற்றும் கப்பல் கட்டும் நிறுவனங்கள் இராணுவ தொழில்துறை வளாகங்களைக் கொண்டுள்ளன. கொம்சோமோல்ஸ்க்-ஆன்-அமுர் வானூர்தி தயாரிப்பு அமைப்பு என்பது தற்போதைய காலகட்டத்தில் பிராந்தியத்தின் வெற்றிகரமான தொழில் நிறுவனமாகவும், சில ஆண்டுகளாக பிராந்தியத்தில் பெருமளவில் வருமானம் ஈட்டக்கூடியதாகவும் உள்ளது. பிற பெரிய தொழில்கள் மரம் வெட்டுதல், மீன்பிடித்தில், முதன்மை நகரங்களில் உலோகவியல் போன்வை ஆகும் இந்தப் பிரதேசம் தன் சொந்த கனிமங்களை குறைவாகவே கையாள்கிறது. கோம்சோமோசுகி-ஆன்-அமுர் பகுதி தூரக் கிழக்கின் இரும்பு மற்றும் எஃகு மையமாகும்; வடக்கு சக்கலினில் இருந்து பெட்ரோலியக் குழாய் வழியாக கபரோவ்ஸ்க் நகரத்தின் பெட்ரோலிய சுத்திகரிப்பு தொழிற் மையத்துக்க விநியோகம் செய்யப்படுகிறது. அமுர் பகுதிகளில், கோதுமை மற்றும் சோயா சாகுபடி நடக்கிறது. பிராந்தியத்தின் தலை நகரமான கபரோவ்ஸ்க் அமுர் ஆறு மற்றும் டிரான்ஸ் சைபீரியன் ரயில்வே சந்திக்கும் இடமாக உள்ளது.

மக்கள் தொகை: 1,343,869 (2010 கணக்கெடுப்பு); 1,436,570 (2002 கணக்கெடுப்பு); 1,824,506 (1989 கணக்கெடுப்பு)

2010 மக்கள் கணக்கெடுப்பில், மொத்த மக்கள் தொகையில் உருசியர்கள் 61.8% பேர், உக்ரைனியர் 2.1% பேர், நனைசர் 0.8% பேர், டாட்ரர் 0.6% பேர், கொரியர்கள் 10.6% பேர், சீனர்கள் 8.8% பேர், மங்கோலியர் 11% பேர், பெலருசியர் 0.4% ஆவர். 55,038 பேர் நிர்வாகத் தரவுகளில் தங்களது இனத்தைப் பற்றி தெரிவிக்கவில்லை.

இவை அல்லாமல் கூடுதலாக பிராந்தியத்தில் பழங்குடி குழுக்கள் உள்ளன வடபகுதியில் இவன்க்ஸ் மற்றும் இவன்ஸ் ஆகிய பழங்குடியினரும், கீழ் அமுர் ஆற்றுப் பகுதியில் நிவிக்ஸ் என்னும் பழங்குடி மீன்பிடி மக்கள் ஒரு தனிமைப்பட்ட மொழி பேசுகின்றனர், இவர்கள் அமுர் ஆற்றின் வடிநிலப் பகுதியைச் சுற்றி வாழ்கின்றனர். இப்பகுதியின் சிறிய பழங்குடி குழுக்களான நிகிடால்ஸ் (567), ஒரோசிஸ் (686), உத்தேகி (1,657), டாஜ் மக்கள் (3) வாழ்வதாக 2002 ஆண்டு மக்கள்தொகை கணக்கெடுப்பின்படி தெரிகிறது.


2008 ஆண்டு பிறப்பு விகிதம் 2007 ஆண்டை விட 5.2% கூடுதல் ஆகும், மேலும் இறப்பு விகிதம் 1.4% குறைவு. 2007 ஆண்டு பதிவு செய்யப்பட்ட பிறப்பு விகிதம் 1000 பேருக்கு 11.6 ( நகரப் பகுதியில் 11.1, மற்றும் ஊரகப் பகுதியில் 13.8) . 2007 ஆண்டு இறப்பு விகிதம் 1000 பேருக்கு 14.2 (நகரப் பகுதியில்14.3, ஊரகப் பகுதியில் 14.0). கபரோவ்ஸ்க் பிரதேச கிராம்ப் பகுதிகளில் நேர்மறையான இயற்கையான மக்கள் தொகை வளர்ச்சி 2008 ஆம் ஆண்டில் ஏற்பட்டது (கடந்த 16 ஆண்டுகளில் முதல் முறையாக).

2012 ஆண்டைய அதிகாரப்பூர்வ கணக்கெடுப்பின்படி, இப்பிரதேசத்தில் 26.2% பேர் உருசிய மரபுவழி திருச்சபையினர், 4% பேர் திருச்சபை சாராத கிறித்தவர், 1% பேர் கிழக்கு மரபுவழி கிருத்தவர் அல்லது கிழக்கு மரபுவழி திருச்சபையை மட்டும் ஏற்பவர்கள் பிற திருச்சபையைகளை ஏற்காதவர்கள், 1% பேர் இசுலாமியர். மக்கள் தொகையில், 28% மத நம்பிக்கை அற்றவர்கள், 23% பேர் நாத்திகர், 16.8% பேர் தங்கள் தங்கள் சமயம் குறித்த கேள்விக்கு பதிலளிக்கவில்லை.


</doc>
<doc id="317903" url="https://ta.wikipedia.org/wiki?curid=317903" title="இயல்நிலை அணி">
இயல்நிலை அணி

கணிதத்தில் ஒரு சதுர அணியையும் அதன் இணையிய இடமாற்று அணியையும் பெருக்குதல் பரிமாற்றுத்தன்மை உடையதானால் அச்சதுர அணி இயல்நிலை அணி (normal matrix) எனப்படும். 

மெய்யெண் உறுப்புகளுடைய ஒரு சதுர அணியின் ஒவ்வொரு உறுப்பின் இணையிய எண்ணும் அதே உறுப்பாக இருக்குமென்பதால் அச்சதுர அணியும் அதன் இடமாற்று அணியும் ஒன்றாக இருக்கும். எனவே மெய்யெண் உறுப்புகள் கொண்ட சதுர அணிகள் எல்லாம் இயல்நிலையானவை. 

சிக்கலெண் அணிகளில் அனைத்து அலகுநிலை அணிகள், ஹெர்மைட் அணிகள், எதிர்-ஹெர்மைட் அணிகள்]] ஆகியவை இயல்நிலையானவை. மெய்யெண் அணிகளில் செங்குத்து அணிகள், சமச்சீர் அணிகள் எதிர் சமச்சீர் அணி ஆகியவை இயல்நிலை அணிகள். எனினும் எல்லா இயல்நிலை அணிகளும் அலகுநிலை அணிகளாகவோ அல்லது ஹெர்மைட் அணிகளாகவோ இருக்காது.

எனவே இது ஒரு இயல்நிலை அணி. ஆனால் அது அலகுநிலை அணியோ அல்லது ஹெர்மைட்/எதிர் ஹெர்மைட் அணியோ கிடையாது.





 , இரண்டும் இயல்நிலை அணிகளாகவும் ஆகவும் இருந்தால் 



</doc>
<doc id="317904" url="https://ta.wikipedia.org/wiki?curid=317904" title="பத்ராவதி (மகாராஷ்டிரம்)">
பத்ராவதி (மகாராஷ்டிரம்)

இந்திய மாநிலமான மகாராட்டிராவின் சந்திரப்பூர் மாவட்டத்தில் உள்ள பத்ராவதி (Bhadravati) (முந்தைய பெயர் பந்தக்) ("Bhandak"), நகரம் நகராட்சி மன்றமும், பத்ராவதி வருவாய் வட்டத்தின் நிர்வாகத் தலைமையிடமும் கொண்டுள்ளது.

சந்திராப்பூர் மாவட்ட நிர்வாகத் தலைமையிடம் சந்திரப்பூர் நகரத்திலிருந்து 26 கிலோ மீட்டர் தொலைவில் அமைந்த பத்ராவதியில் வெடிமருந்து தொழிற்சாலையும், இரும்புச் சுரங்கங்களும் அமைந்துள்ளது.

சந்திரப்பூர் – நாக்பூர் நெடுஞ்சாலையில் அமைந்த பத்ராவதி நகரம் பேருந்துகளால் மாநிலத்தின் மற்ற நகரங்களுடன் இணைக்கப்பட்டுள்ளது. ஐந்து நடைமேடைகள் கொண்ட பத்ராவதி நகரத்தின் பந்தக் தொடருந்து நிலையம் நாட்டின் முக்கிய நகரங்களை இணைக்கிறது. 

2011ஆம் ஆண்டு மக்கள் தொகை கணக்கெடுப்பின் படி, பத்ராவதி நகரத்தின் மொத்த மக்கள் தொகை 60,565 ஆகும். மொத்த மக்கள் தொகையில் 31,451 ஆண்களும், 29,114 பெண்களும் உள்ளனர். பாலின விகிதம் ஆயிரம் ஆண்களுக்கு 926 பெண்கள் உள்ளனர். எழுத்தறிவு விகிதம் 89.26% ஆகும். ஆறு வயதிற்குட்பட்ட குழந்தைகள் மொத்த மக்கள் தொகையில் 10.26% ஆக உள்ளனர்.

சமணசமயத் தீர்த்தங்கரரான பார்சுவநாதரின் பழமையான கோயில் உள்ளது.



</doc>
<doc id="317920" url="https://ta.wikipedia.org/wiki?curid=317920" title="தருமபுரி கோட்டை">
தருமபுரி கோட்டை

தருமபுரி கோட்டை என்பது தமிழ்நாட்டின், தருமபுரி மாவட்டம், தருமபுரியில் இருந்த ஒரு கோட்டையாகும். இக்கோட்டைக்குள் இருந்ததால் பரவாசுதேவப் பெருமாள், மல்லிகார்சுனர், காமட்சியம்மன் கோயில்கள் மூன்றும் கோட்டைக் கோயில்கள் என தற்போதும் அழைக்கப்படுகின்றன.

தருமபுரியில் இந்தக் கோட்டையை 16 ஆம் நூற்றாண்டின் இறுதியில் இப்பகுதியை ஆண்ட ஜெகதேவிராயர் கட்டியதாகக் கருதப்படுகிறது. 17 ஆம் நூற்றாண்டில் இக்கோட்டை பீசாபூர் சுல்தான்களின் வசம் சென்றது. கி.பி 1652 இல் மைசூர் மன்னர் கண்டீவர நரச உடையாரால் சுல்தான்களிடமிருந்து கோட்டை கைப்பற்றப்பட்டது. அவரிடமிருந்து கைப்பற்றப்பட்ட இக்கோட்டையை கி.பி.1688 இல் சிக்கதேவ ராச உடையாரால் மீண்டும் மைசூர் வசம் கைப்பற்றப்பட்டது. அதன் பிறகு தொடர்ந்து மைசூர் உடையார்களின் வசமே இக்கோட்டை இருந்து வந்தது. ஐதர் அலி, திப்பு சுல்தான் காலத்தில் நடந்த போர்களினால் இக்கோட்டை சீரழிந்தது. 

தருமபுரியில் கிழக்கிந்தியக் கம்பெனி ஆட்சியின்போது ஏற்பட்ட பெரும் பஞ்சத்தின்போது பாதிக்கப்பட்டவர்களின் துன்பத்தை போக்கும்விதமாக அவர்களைக் கொண்டு இடிபாடுகளுடன் காணப்பட்ட இந்தக் கோட்டையை இடித்து தரைமட்டமாக்கி கோட்டை இருந்த சுவடே இல்லாமல் செய்தனர். 


</doc>
<doc id="317925" url="https://ta.wikipedia.org/wiki?curid=317925" title="எல்லோரும் வாழவேண்டும்">
எல்லோரும் வாழவேண்டும்

எல்லோரும் வாழவேண்டும் ஒரு இந்திய தமிழ்த் திரைப்படமாகும். ஜி. விஸ்வநாதன் இயக்கத்தில் கே. பாலாஜி, மாலினி ஆகியோர் முக்கிய பாத்திரங்களில் நடித்த இத்திரைப்படம் 1962 ஆம் ஆண்டு வெளியானது. கன்னட திரையுலகின் இரட்டையர்களான ராஜன்-நாகேந்திரா இசையமைத்தார்கள்.


திரைப்படத்துக்கு இசையமைத்தவர்கள் இரட்டையர்கள் ராஜன்-நாகேந்திரா. பாடல்களை இயற்றியோர்: வில்லிபுத்தன், முத்துக்கூத்தன். பின்னணி பாடியவர்கள்: சி. எஸ். ஜெயராமன், சீர்காழி கோவிந்தராஜன், ஏ. எம். ராஜா, ஜிக்கி, எஸ். ஜானகி, மோகனா ஆகியோர்.


</doc>
<doc id="317926" url="https://ta.wikipedia.org/wiki?curid=317926" title="நாப்திரான் இடைவணிகம்">
நாப்திரான் இடைவணிகம்

நாப்திரான் இடைவணிக நிறுவனம் "(Naftiran Intertrade Company Sàrl)" சுவிட்சர்லாந்தைச் சார்ந்த தேசிய ஈரான் எண்ணெய் நிறுவனம் ஆகும். (தே.ஈ.எ.நி). இந்நிறுவனம் எண்ணெய் மற்றும் எரிவாயுத் துறையில் ஒரு பொது ஒப்பந்ததாரராகச் செயல்படுகிறது. ஈரானின் பெட்ரோல் இறக்குமதிகள் பெரும்பாலானவற்றை இந்நிறுவனமே வாங்குகிறது . ஈரானின் எரிசக்தித் துறையில், தேசிய இடைவணிக நிறுவனம் (தே.இ.நி) முக்கியப் பங்கு வகிக்கிறது 
தேசிய ஈரான் எண்ணெய் நிறுவனத்தின் பெயரில் தேசிய இடைவணிக நிறுவனம் வர்த்தகம் மற்றும் பரிமாற்ற வணிகம் முதலான செயற்பாடுகளையும் மேற்கொள்கிறது. அசர்பைசான், துருக்மெனிசுதான், கசக்கசுத்தான் முதலான நாடுகளுடன் பரிமாற்ற வணிக உடன்பாடுகளைக் கொண்டுள்ளது. இதனடிப்படையில் மத்திய ஆசிய உற்பத்தியாளர்களிடம் கிடைக்கும் கச்சா எண்ணெயை காசுப்பியன் கடல் துறைமுகத்து கப்பல்களில் ஏற்றுகிறது. இதற்குப் பதிலாக தென்மேற்கு ஆசியாவின் பாரசீக வளைகுடாவிலுள்ள மத்திய ஆசிய வாடிக்கையாளர்களுக்கு அவர்கள் அளித்த கச்சா எண்ணெய்க்குச் சமமான எண்ணெயை இந்நிறுவனம் பரிமாற்றம் செய்கிறது . 

நாப்திரான் வர்த்தக சேவைநிறுவனம், பிரித்தானியாவின் யேர்சி தீவில் 1991 ஆம் ஆண்டு நிறுவப்பட்டது. 
கச்சா எண்ணெய் மற்றும் அது சார்ந்த பொருட்களை வர்த்தகம் செய்வது இந்நிறுவனத்தின் நோக்கமாகும். 
அத்துடன் எண்ணெய் மற்றும் எரிவாயு திட்டங்களில் முதலீடு செய்வதற்கான போட்டியிடும் வாய்ப்பை உருவாக்குவதும், உலகளவிலான ஆற்றல் பாதுகாப்பில் ஒரு முக்கியமான பங்காற்றுவதும் இந்நிறுவனத்தின் தொடங்கப்பட்டதற்கான நோக்கங்களாக இருந்தன. 
2003 ஆம் ஆண்டில் தேசிய இடைவணிக நிறுவனத்தின் மேலாளர்கள் குழு சுவிட்சர்லாந்தின் லோசான் நகரில் ஒரு முடிவை எடுத்தது . இதன்படி, நாப்திரான் வர்த்தக சேவை நிறுவனத்தின் நடவடிக்கைகள் அமைத்தையும் புதியதாக நிறுவப்பட்டுள்ள நாப்திரான் இடைவணீக நிறுவனத்திற்கு மாற்றம் செய்தனர். 

பெட்ரோ சூய்சி இடைவணிக நிறுவனம், ஆங்காங் இடைவணிக நிறுவனம், நூர் ஆற்றல் நிறுவனம் (மலேசியா) பெட்ரோலிய ஆற்றல் இடைவணிக நிறுவனம் (துபாய்) போன்ற தேசிய ஈரான் எண்ணெய் நிறுவனத்திற்கான முன்னனி நிறுவனங்கள் யாவற்றையும் அமெரிக்கா அங்கீகரித்துள்ளது . 

2005 ஆம் ஆண்டு முதல் 2008 வரையிலான காலத்தில் தேசிய இடைவணிக நிறுவனத்தின் வருவாய் 50 சதவீதம் உயர்ந்தது. அதாவது 14.7 பில்லியன் டாலர்களில் இருந்து 21.9 பில்லியன் டாலர்களாக உயர்வு கண்டது. அதேவேளையில் நிகர வருமானமும் 129 மில்லியன் டாலர்களிலிருந்து 134 மில்லியன் டாலர்களை எட்டியது . 

ஈரான் கோட்ரோ, ஈரான் கனிமம் மற்றும் கனிமத்தொழிற்சாலைகள் வளர்ச்சி மற்ரும் சீரமைப்பு நிறுவனம், தேசிய பெட்ரோவேதிப்பொருட்கள் நிறுவனம் போன்ற முன்னணி நிறுவனங்கள் இவ்விடைவணிக நிறுவனத்தின் துணைம நிறுவனங்களாக இருந்தன.

எண்ணெய் மற்றும் எரிவாயுத் தொழிற்சாலைகளுக்கான பொது ஒப்பந்ததாரரைக் குறிப்பது பெட்ரோபார்சு எனப்படும். 

பெட்ரோ ஈரான் வளர்ச்சி நிறுவனம் என்பது ஒரு பொதுவான கரையண்மைப் பரப்பு ஒப்பந்ததாரரைக் குறிக்கிறது. வெளிநாட்டு ஒப்பந்தக்காரர்களிடம் 10 சதவீத முதலீட்டில் ஈரானியர்களை பங்குதாரர்களாக்கும் ஆரம்ப நோக்கத்துடன் இந்நிறுவனம் தொடங்கப்பட்டது. 

ஈரானிய எண்ணெய் நிறுவனம் ஐக்கிய இராச்சியத்திலுள்ள ரும் எரிவாயுநிலத்தின் பொறுப்பில் இருக்கிறது. வட கடலில், ரும்மின் கரையண்மை எரிவாயு நிலத்தின் 50 சதவீதம் ஈரானுக்குச் சொந்தமாக உள்ளது . 

அசர்பைசானிய சா டெனிசு எரிவாயு நிலத்தில், பிரித்தானிய பெட்ரோலியம் மற்றும் பிற வெளிநாட்டு எண்ணெய் நிறுவனங்களுடன் ஈரான் 10 சதவீதம் கூட்டுமுனைவு பங்கேற்பைக் கொண்டுள்ளது. இங்கு ஓராண்டுக்கு 8 பில்லியன் கனமீட்டர் எரிவாயுவை உற்பத்தி செய்கிறது. இதன் மதிப்பு 2.4 பில்லியன் டாலர்கள் Shah Deniz is not subject to US sanctions.ஆகும். சா டெனிசு அமெரிக்காவின் அங்கீகரிப்புக்கு உட்பட்டதல்ல.
2010 ஆண்டில் பிரித்தானிய பெட்ரோலிய நிறுவனத்தில் தேசிய இடைவணிக நிறுவனம் 24,683,858 பங்குகளுக்கு உரிமையாளராக உள்ளது. இதன் மதிப்பு தோராயமாக 775 மில்லியன் டாலர்கள் ஆகும் 



</doc>
<doc id="317930" url="https://ta.wikipedia.org/wiki?curid=317930" title="ருபெ">
ருபெ

ருபெ (; ) வடக்கு பிரான்சில் பெல்ஜிய எல்லை அருகே உள்ள ஒரு முன்னாள் தொழில்துறை நகரம் ஆகும். 2013 கணக்கின் படி இதன் மக்கள் தொகை 95,866.



</doc>
<doc id="317932" url="https://ta.wikipedia.org/wiki?curid=317932" title="ரனிகொட் கோட்டை">
ரனிகொட் கோட்டை

ரனிகொட் கோட்டை ("Ranikot Fort") என்பது பாக்கித்தானின் சிந்துப் பிரதேசத்தில் ஜம்சாரோ மாவட்டத்தில் சான் பிரதேசத்திற்கு அண்மையில் அமைந்துள்ள ஒரு வரலாற்றுச் சிறப்பு மிக்க கோட்டை ஆகும். இது சிந்துவின் பெரும் சுவர் எனவும் சிறப்பாக அழைக்கப்படுகின்றது. அத்துடன் உலகில் காணப்படும் மிகப்பெரிய கோட்டடைகளில் இதுவும் ஒன்றென வரலாற்று ஆய்வாளர்கள் குறிப்பிடுகின்றனர். இதன் சுற்றளவு அண்ணளவாக ருபத்து ஆறு கிலோமீற்றர்கள் ஆகும். இக்கோட்டையானது சீனப் பெருஞ்வ சுருடன் ஒப்பிட்டுப் பார்க்கப்படுகின்றது. 1993 ஆம் ஆண்டில் பாக்கிஸ்தான் நாட்டின் கல்வி அமைச்சினால் உலகப் பாரம்பரியக் களமாக பிரகடனப் படுத்துவதற்காக யுனெஸ்கோ அமைப்பிற்குப் பரிந்துரைக்கப்பட்டது. 1975 ஆம் ஆண்டின் சட்ட திட்டங்களிற்கு அமைவாக அப்போதைய அரசாங்கம்ம் இக்கோட்டையை வரலாற்றுத் தளமாக பிரகடனம் செய்து வைத்தது.

இக்கோட்டையானது ஐதரபாத்தின் வட தேசிய நெடுஞ்சாலையில் இருந்து 90 கிலோமீற்றர்கள் தொலைவில் அமைந்துள்ளது. அத்துடன் கராச்சியில் இருந்து சன் பிரத்ஜேசத்திற்கு வருவதற்கு வெறுமனே ஒரு மணித்தியால நேரம் போதுமானது. அத்துடன் இச்சான் நகரத்தில் இருந்து கிளைப் பாதைகளினூடாக 21 கிலோ மீற்றர் தொலைவில் செல்கின்ற போது ரனிகொட் கோட்டையின் கிழக்குத் திசையில் அமைந்துள்ள நுழைவாயிலை அடையலாம்.

இக்கோட்டை கட்டப்பட்டதற்கான காரணம இன்னமும் கண்டு அறியப்படவில்லை. எனினும் இக்கோட்டையானது சசானியர்கள், சைத்திஒயர்கள், பார்த்தியர்கள் அல்லது கிரேக்கப் பக்றேரியர்களின் ஆட்சிக் காலப்பகுதியிலேயே கட்டப்பட்டன என வரலாற்று ஆய்வாளர்கள் குறிப்பிடுகின்றனர். இருப்பினும் தொல்பொருள் ஆடய்வாளர்களது முடிவுகளுக்கு அமைவாக இகோட்டை கி.பி. 17 ஆம் நூற்றாண்டிலேயே கட்டப்பட்டது எனக் கூறப்படுகின்றது. அத்துடன் சிந்துப் பிரதேசத்தில் காணப்படும் தொல்பொருள் ஆய்வாளர்கள் இக்கோட்டை 1812 ஆம் ஆண்டிலே 1.2 மில்லியன் பாக்கிஸ்தானிய ரூபாய் செலவில் தல்பூர்கள் எனபவர்களால் கட்டப்பட்டது எனக் குறிப்பிடுகின்றனர். சிந்துவின் அமீர்கள் ஆட்சி நடந்த போது பிரித்தானியப் பேரரசு காலனித்துவ செயற்பாடுகளில் ஈடுபட்டு வந்தது. அந்த வகையில் பாக்கிஸ்தானின் சிந்துப்பிரதேசத்தில் பல யுத்த நடவடிக்கைகளில் பிரித்தானியப் பேரரசு ஈடுபட்டு வந்தது. அக்காலப்பகுதியில் சிந்துவினை அமீர்ஜ்கள் ஆட்சி செய்து வந்தனர். அவர்களின் இறுதிக் கட்ட யுத்தங்களின் போது இக்கோட்டையை பயன்படுத்தியதுடன் அவர்களது தலைநகரமாகவும் இக்கோட்டையும் இதனைச் சூழ்ந்து காணப்பட்ட நகரப் பிரதேசமும் விளங்கின. இகோட்டையின் கிழக்கு நுழைவாயிலில் மேற்கொள்ளப்பட்ட தொல்பொருள் அய்வானது இக்கோட்டை 18 தொடக்கம் 19 ஆம் நூற்றாண்டுக்கு இடைப்பட்ட காலப்பகுதியிலேயே கட்டப்பட்ட எனும் நிரூபணமான முடிவினைத் தந்தது.


</doc>
<doc id="317934" url="https://ta.wikipedia.org/wiki?curid=317934" title="கிராஸ்னயார்ஸ்க் பிரதேசம்">
கிராஸ்னயார்ஸ்க் பிரதேசம்

கிராஸ்னயார்ஸ்க் பிரதேசம் (Krasnoyarsk Krai (ரஷ்யம்: Красноя́рский край , tr. Krasnoyarsky kray; IPA: [krəsnɐˈjarskʲɪj ˈkraj]) என்பது உருசியக் கூட்டமைப்பைச் சேர்ந்த ஒரு பிரதேசம் (கிராய்) ஆகும், இதன் தலைநகரம் சைபீரிய நகரமான கிராஸ்னயார்ஸ்க் ஆகும். இந்நகரம் சைபீரியாவின் மூன்றாவது பெரிய நகரமாகும். கிராஸ்னயார்ஸ்க் பிரதேசமே உருசிய கூட்டமைப்புகளில் பெரிய கிராய் மற்றும் கூட்டமைப்பின் இரண்டாவது பெரிய பகுதியாகும். மேலும் உலகில் பரப்பளவில் மூன்றாவது பெரிய துணை தேசிய ஆட்சிப் பிரிவு ஆகும். இந்தப் பிரதேசத்தின் பரப்பளவு 2,339,700 சதுர கிலோமீட்டர் (903,400 சதுர கி. மைல்), ஆகும், இது ஏறக்குறைய கனடா நாட்டின் மொத்தப்பரப்பளவில் கால் பங்குக்கு இணையானது ( பரப்பளவில் கனடா உலகில் உருசியாவுக்கு அடுத்த பெரிய நாடு), இது மொத்த உருசிய கூட்டமைப்பின் நிலப்பரப்பில் 13% ஐ கொண்டுள்ளது. இதன் மக்கள் தொகை 2,828,187 ஆகும், இது உருசிய கூட்டமைப்பின் மொத்த மக்கள் தொகையில் வெறும் 2% மட்டுமே ஆகும். (2010 கணக்கெடுப்பு).

இந்தக் கிராய் சைபீரியாவின் மையத்தில் அமைந்துள்ளது. மேலும் இது சைபீரிய கூட்டமைப்பு மாவட்டத்தின் பரப்பளவில் பாதியைக் கொண்டுள்ளது. மேலும் இது தெற்கில் சயான் மலைகளில் இருந்து யெனிசில் ஆற்றின் ஊடாக வடக்கில் தமையூர் தீபகற்பம்வரை 3,000 கி. மீ; இதன் எல்லைகளாக (கடிகாரச் சுற்றில்) சகா குடியரசு, இர்கூத்சுக் மாகாணம், துவா குடியரசு, அக்காசியா, கெமராவோ மாகாணம், தோம்சுக் மாகாணம், தியூமென் மாகாணம் ஆகியவையும், வடக்கில் ஆர்டிக் பெருங்கடலின் கரா கடல் மற்றும் லாப்டிவ் கடல் ஆகியன உள்ளன.

இந்தக் கிராய் ஆர்க்டிக் பெருங்கடல் படுக்கையில் உள்ளது; கிராய் பகுதியில் மிகுதியான எண்ணிக்கையிலான ஆறுகள் வழிந்தோடுகின்றன. இதில் முதன்மையான ஆறுகள் எனிசி மற்றும் அதன் துணை ஆறுகளாகும் (தெற்கிலிருந்து வடக்காக).

இங்கு ஆயிரக் கணக்கான ஏரிகள் உள்ளன. பிராந்தியத்தில் உள்ள ஏரிகளிலும் ஆறுகளிலும் மீன்வளம் மிகுந்து காணப்படுகிறன.

இந்த பகுதியின் காலநிலை ஆண்டு வெப்பநிலையில் கடுமையான வேறுபாடுகளைக் கொண்டதாக பிராந்தியத்தின் பெரும்பாலான மக்கள் நடு மற்றும் தெற்குப் பகுதிகளிலேயே மிகுதியாக வாழ்கின்றனர். இங்கு நீண்ட குளிர் மற்றும் குறுகிய கோடைக் காலம் நிலவுகிறது. க்ராஸ்நாயர்ஸ்க் பிரதேசத்தில் மூன்று காலநிலை வட்டாரங்கள் உள்ளன, வட பகுதியில், குறைந்தது 40 நாட்களுக்கு 10 ° செ (50 ° பா) வரை மிகுதியான வெப்ப நிலை இருக்கும். தெற்கில் 110-120 நாட்கள் இவ்வெப்ப நிலை உள்ளது.

சனவரி மாத சராசரி வெப்பநிலை வடக்கில் வரையிலும், தெற்கில் வரை இருக்கும். சூலை மாத சராசரி வெப்பநிலை வடக்கில் வரையிலும், தெற்கில் வரையிலும் இருக்கும். ஆண்டு சராசரி மழையளவு (up to சயான் மலையடிவாரத்தில் ). பிராந்தியத்தின் மையப் பகுதியில் நவம்பர் துவக்கத்திலிருந்து மார்ச் இறுதிவரை பனிப்பொழிவு நிலவும். சயான் மலை முகடுகளில் 2,400 –2,600 மீ உயரத்திலும் மற்றும் புடோரானா பீடபூமி பகுதியின் 1,000–1,300 மீ வரை உயரமான பகுதிகளில் பனி நிரந்தரமாக முடியபடி இருக்கும்.

பிராந்தியத்தின் உயரமான பகுதியாக கிழக்கு சயான் மலைகளில் உள்ள கிராண்டியோசினி முகடு ஆகும்.

தொல்லியல் ஆய்வுகளின் மூலம் இப்பகுதியில் கி.மு.40,000 காலகட்டத்தில் மனிதர்கள் குடியேறியதாக அறியப்படுகிறது. சித்தியர்களின் கி.மு 7 ஆம் நூற்றாண்டு கால கல்லறை - நினைவுச் சின்னங்கள் க்ராஸ்நாயர்ஸ்க் பிரதேசத்தில் கிடைத்துள்ளன. இவை யூரேசியாவின் பழங்கால சின்னங்களில் ஒன்றாகும்.

இப்பகுதியில் உருசிய குடியேற்றமானது (பெரும்பாலும் கோசாக்குகள்) 17 ஆம் நூற்றாண்டில் துவங்கியது. டிரான்ஸ் சைபீரியன் ரயில்பாதை கட்டுமானத்துக்குப் பிறகு குடியேற்றம் அதிகரித்தது.

பிராந்தியத்தில் 95% மேற்பட்ட நகரங்கள், பெரும்பாலான தொழிற்சாலைகள், மக்கள், மற்றும் வேளாண் சார்ந்த தொழில்கள் என அனைத்தும் தெற்கு பிரதேசத்தில் இயங்கி வருகின்றன.

இந்த கிராய் உருசிய பிராந்தியங்களில் மிகுதியான இயற்கை வளம் மொண்டதாக உள்ளது. நாட்டின் என்பது விழுக்காடு நிக்கல், 75% கோபால்ட், 70% செம்பு, 16% நிலக்கரி, 10% தங்கம் ஆகியவற்றை கொண்டதாக உள்ளது. இப்பிராந்தியம் நாட்டின் மர மூலப் பொருட்களில் 20% ஐ உற்பத்தி செய்கிறது. உருசியாவின் 95% பிளாட்டின வளம் இப்பிராந்தியத்தில் குவிந்துள்ளது.

மக்கள் தொகை (முன்னாள் தைமைர் சுயாட்சி மாகாணம் மற்றும் இவின்க் சுயாட்சி மாகாணம் உட்பட ): 2,828,187 (2010 கணக்கெடுப்பு)<nowiki>;</nowiki>

"இனக்குழுக்கள்": இப்பிரதேசத்தின் பெரிய இனக்குழு உருசியர்கள் ஆவர், மற்றும் முன்னாள் சோவியத் ஒன்றியத்தைச் சேர்ந்த பிற இன மக்களும் உள்ளனர். சைபீரிய மக்கள் மொத்த மக்கள் தொகையில் 1% பேர் உள்ளனர்.

2010 மக்கள் கணக்கெடுப்பின்படி பின்வருமாறு இனக் குழுக்களின் விகிதம்:
2009 ஆகத்து கணக்கெடுப்பில் கிராஸ்னயார்ஸ்க் பிராந்தியத்தில் 16 ஆண்டுகளில் முதல் முறையாக மக்கள் தொகையில் இயற்கையான வளர்ச்சியை பதிவு செய்துள்ளது.

மொத்த கருத்தரிப்பு விகிதம்:
2003 - 1,35 | 2004 - 1,35 | 2005 - 1,31 | 2006 - 1,33 | 2007 - 1,44 | 2008 - 1,55 | 2009 - 1,61 | 2010 - 1,64 | 2011 - 1,64 | 2012 - 1,75 | 2013 - 1,78 | 2014 - 1,81 | 2015 - 1,83(e)

2012 ஆண்டைய அதிகாரப்பூர்வ கணக்கெடுப்பின்படி, மக்கள் தொகையில் 29.6% பேர் உருசிய மரபுவழித் திருச்சபையினர், 5% பேர் நான்டிமோனோமின்னோடினல் திருச்சபையினர் (புரோட்டஸ்டண்ட் திருச்சபையைத் தவிர்த்து), 2% கிழக்கு மரபுவழி கிருத்தவர்கள், அல்லது வேறு திருச்சபைகளில் நம்பிக்கை அற்றவர்கள் ( உருசியர் அல்லாதவர்கள்) 1.5% பேர் முஸ்லிம், 1% பேர் ஸ்லாவிக் நாட்டுப்புற சமயத்தவர்கள், 10.9% பேர் சமயம் குறித்த கேள்விக்கு பதிலளிக்காதவர்கள், 35% சமய நம்பிக்கை அற்றவர்கள் 15% பேர் நாத்திகர்.


</doc>
<doc id="317938" url="https://ta.wikipedia.org/wiki?curid=317938" title="மாலினி (நடிகை)">
மாலினி (நடிகை)

மாலினி ஒரு தென்னிந்திய தமிழ் திரைப்பட நடிகையாவார். 1958 முதல் 1962 வரை ஒரு சில படங்களில் மட்டுமே நடித்துள்ளார். ஆயினும், சிவாஜி கணேசன், எம். ஜி. ஆர்., எஸ். எஸ். ராஜேந்திரன், கே. பாலாஜி போன்ற புகழ் மிக்க நடிகர்களுடன் இணைந்து கதாநாயகியாக நடித்துள்ளார்.


</doc>
<doc id="317940" url="https://ta.wikipedia.org/wiki?curid=317940" title="பரோக்">
பரோக்

பரோக் ("Baroque") என்பது கலை வடிவம் ஆகும். இது விறைப்பு, எளிமை, கம்பீரம் ஆகியவற்றை சிலை, ஓவியம், கட்டடக்கலை, இலக்கியம், நடனம், அரங்கு, இசை ஆகியவற்றில் மிகுதியாக, தெளிவாக வெளிப்படுத்த பயன்படுத்தப்பட்டது. இப்பாணி கிட்டத்தட்ட 1600 காலப்பகுதியில் உரோம், இத்தாலி ஆகிய இடங்களில் உருவாகி ஐரோப்பாவின் பல இடங்களில் பரவியது.



</doc>
<doc id="317941" url="https://ta.wikipedia.org/wiki?curid=317941" title="கோதிக் கலை">
கோதிக் கலை

கோதிக் கலை ("Gothic art") என்பது மத்திய கால கலைப் பாணி ஆகும். இது 12 ஆம் நூற்றாண்டில் பிரான்சில் வளர்ச்சியடைந்தது. இது மேற்கு ஐரோப்பா முழுவதும் பரவியது. 14 ஆம் நூற்றாண்டின் இறுதியில் பன்னாட்டு கோதிக் பாணியான வளர்ந்து, 15 ஆம் நூற்றாண்டு வரை தொடர்ந்தது. சில இடங்களில், குறிப்பாக செருமனியில் 16 ஆம் நூற்றாண்டு வரை தொடர்ந்தது. கோதிக் கால முதன்மை ஊடகமாக சிற்பம், மேற்பரப்பு ஓவியம், வண்ணப்பூச்சு கண்ணாடி, சுதை ஓவியம், ஒளியூட்டப்பட்ட சுவடிகள் ஆகியன காணப்பட்டன.

கோதிக் கலை பிரான்சின் இல் ட பிரான்சுவில் 12 ஆம் நூற்றாண்டின் ஆரம்பத்தில் புனித டெனிசு கன்னியர் மடக் கோயிலில் ஆரம்பமாகியது. இப்பாணி விரைவாக அதன் மூலமான கட்டடக்கலையில் இருந்து சிலை (சிறிய அளவு முதல் பெரிய அளவு வரை), நெசவுக் கலை, ஓவியத்தின் பல வடிவங்களில் குறிப்பாக சுதை ஓவியம், வண்ணப்பூச்சு கண்ணாடி, ஒளியூட்டப்பட்ட சுவடி, மேற்பரப்பு ஓவியம் ஆகியவற்றில் பரவியது.





</doc>
<doc id="317942" url="https://ta.wikipedia.org/wiki?curid=317942" title="துன்பியல் நாடகம்">
துன்பியல் நாடகம்

துன்பியல் நாடகம் ("Tragedy"; , "tragōidia") என்பது மனித துயரத்தின் அடிப்படையில் அமைந்த, பார்வையாளர்களை ஆர்வமூட்டக்கூடிய ஒரு நாடக வடிவமாகும். இந்த முரண்போலியான எதிர்பார்ப்பை வெறுத்து பல பண்பாடுகள் வளர்ச்சியடைந்து, "துன்பியல்" என்பதை குறிப்பிட்ட நாடக கவிநய பரம்பரியத்திற்குக் குறிப்பிட்டன. மேற்கத்திய நாகரிகத்தில் இது குறிப்பிட்ட முக்கிய பங்காற்றியது. அப்பாரம்பரியம் பலமடங்காகி, நின்று போனது. ஆயினும் பண்பாட்டு அடையாளத்தின் பலமிக்க தாக்கத்தை கொணர இப்பதம் பயன்படுத்தப்படுகின்றது.



</doc>
<doc id="317951" url="https://ta.wikipedia.org/wiki?curid=317951" title="வி. எம். ஏழுமலை">
வி. எம். ஏழுமலை

வி. எம். ஏழுமலை ஒரு இந்திய தமிழ்த் திரைப்பட நகைச்சுவை நடிகர் ஆவார். 1939 ஆம் ஆண்டிலிருந்து 1960 வரை பல படங்களில் நகைச்சுவைப் பாத்திரங்களில் நடித்துள்ளார். தொடக்கத்தில் நாடகங்களில் நடித்து வந்தவர் பின்னர் திரைப்படங்களில் நடித்துப் பிரபலமானார். இவரது உடல் மொழி, வாய் மொழி இரண்டிலும் நகைச்சுவை இருக்கும். தனக்கென ஒரு தனிப்பாணி வகுத்து அதன் படி அங்க சேஷ்டைகளின் மூலம் பார்ப்பவர்களைக் குலுங்கக் குலுங்க சிரிக்க வைப்பார்.

திரையுலகுக்கு வந்த சிறிது காலம் சேலம் மாடர்ன் தியேட்டர்ஸ் நிறுவனத்தில் மாதச் சம்பளத்தில் நடிகராகப் பணியாற்றினார். அப்போது இவருடன் ஏனைய நகைச்சுவை நடிகர்களான காளி என். ரத்தினம், ஏ. கருணாநிதி போன்றோரும் அந்நிறுவனத்தில் பணியாற்றிக் கொண்டிருந்தார்கள்.


</doc>
<doc id="317954" url="https://ta.wikipedia.org/wiki?curid=317954" title="தாரசு மலைத்தொடர்">
தாரசு மலைத்தொடர்

தாரசு மலைகள் அல்லது டாரஸ் மலைத்தொடர் ("ஆங்கிலம்: Taurus Mountains; துருக்கி: Toros Dağları; பண்டைக் கிரேக்கம்: Ὄρη Ταύρου"), ஆசியா, ஐரோப்பா ஆகிய இரு கண்டங்களுக்கு இடையே அமைந்துள்ள தெற்கு துருக்கியில் உள்ள ஒரு சிக்கல் மிகுந்த மலைத்தொடரான இது, மேற்கு ஆசிய தென் துருக்கியின் மத்தியதரைக் கடலோரப் பிளவு பகுதியிலிருந்து, 'ஆசியா மைனர்' என்று அழைக்கப்படும் அனத்தோலியா பீடபூமியின் தெற்குத் தென்கிழக்கு வரை வியாபித்துள்ளது. மேலும், ஆடாலியா ("Adalia") வளைகுடாவிலிருந்து, மத்தியதரைக் கடல் எனப்படும் நடுநிலக் கடலில் பாயக்கூடிய, துருக்கியின் மிக நீளமான ஆறான சேகான் ஆற்றின் ("Seyhan River") வடிநிலம் வரை வளர்ந்துள்ள இம்மலைத் தொடர், வடகிழக்கில் இதன் தொடர்ச்சியாகச் செல்லும் எதிர் மலைத்தொடர் எனப்படும், இந்த மலைத்தொடரில், 11,000 அடிக்கும் மேற்பட்ட உயரமான பல உச்சி முகடுகள் இருக்கின்றன. யுரேசிய அல்பிட் நிலப் பட்டையில் ("Alpide belt in Eurasia") அமைந்துள்ள டாரஸ் மலைத்தொடர், கிழக்கில் எகிர்திர் ஏரியில் ("Lake Eğirdir") வளைந்து பரவியுள்ளது. மேலும், மேற்கின் மேல்பகுதியில், புறாத்து ஆறு, மற்றும் தைகிறிசு ஆறு போன்ற ஆறுகள் இம்மலையின் ஊடாக பாய்கிறது. 

பூர்வக் காலத்தில் பொதுவாக காளை (ஆண் மாடு), மற்றும் கிழக்கத்தியப் புயல் போன்ற சின்னங்களை கடவுளாக சித்தரித்து இருந்துள்ளனர், ஆங்கிலத்தில் டாரஸ் (Taurus) என்றால் காளை, ரிசபம் இடபம் எனும் பொருள் படுகிறது எனவே இந்த மலைத்தொடருக்கு இப்பெயர் வந்துள்ளது. மேலும் இம்மலைத் தொடரில், பல இடங்களில் பண்டைய புயல் கடவுளின் கோயில்கள் காணப்படுகிறது. இந்த மலைப்பகுதியில் இடி மின்னலுடன் கூடிய பெய்யும் மழை, புயல் கடவுளான ஆதாத் ("Hadad") உருவாக்குவதாக நம்பப்படுகிறது. இந்த பெருமழையால் புறாத்து ஆறு, மற்றும் தைகிறிசு ஆறு போன்ற ஆறுகளில் வெள்ளப்பெருக்கு ஏற்ப்பட்டு அதன்மூலம் தங்கள் நிலங்களுக்கு உரங்களைக் கொண்டுவருவதாக பண்டைய சீரியர்கள் ("Syrians") கருதப்பட்டனர். அங்கு உருவாகும் சூறாவளிகள் அநேகமாக அக்கால கிழக்கத்திய பல்வேறு புயல்-கடவுளர்களே மூலகர்த்தாக்கள் என, தற்காலத்திய அறிஞர்கள் தங்கள் சாத்தியமான வகையில் முந்தைய தோற்றம் உள்ள டாரஸ் மலைகள் இருப்பாதாக கூறுகிறாகள்.

முதல் உலகப் போர் நடந்தபோது, டாரசு மலைகள் வழியாக செருமனி மற்றும் துருக்கிய இருப்புப்பாதை அமைப்பில் நேச நாடுகளுடன் ஒரு முக்கிய தொலைநோக்கு இலக்கை நிரூபித்தது. மேலும் இந்த இப்பிராந்தியத்தில் குறிப்பாக, ஒட்டோமான் பேரரசுக்கு எதிரான தாக்குதலை முடிவடைய போர் நிறுத்த உடன்படிக்கை கூட்டாளிகளுக்கிடையில் சரணடைவது பற்றி திட்டமிடப்பட்ட, ஒரு மூலோபாயமுள்ள செயல்திறன்மிக்க கட்டுப்பாட்டின் குறிக்கோளாகக் கொண்டிருப்பதாக குறிப்பிடப்பட்டது.
தாரசு மலைகளைக் கீழ்க்கண்டவாறு கிழக்கிலிருந்து இருந்து மேற்காக மூன்று தொடராக பிரிக்கப்படுகின்றன.

1 மேற்கத்திய டாரஸ் (பட்டி டோரோஸ்லர், "Batı Toroslar")

2 மத்திய டாரஸ் (ஓர்ட்டா டோரோஸ்லர், "Orta Toroslar")

3 தென்கிழக்கு டாரஸ் (குனிடோகு, "Güneydoğu Toroslar")

டாரஸ் மாலைத் தொடரின் வடகிழக்கிலுள்ள, போல்கர் ("Bolkar Mountains"), மற்றும் அலடக்லர் ("Aladaglar") மலைத்தொடர் பகுதிகளில், சுண்ணக்கல் சிதைந்த படிவு சேர்ந்த நிலப்பகுதியாகவும், மற்றும் நீர் வீழ்ச்சிகளால் இயற்கை நிலக்காட்சிகளை அமைத்துள்ளது. அரித்து அழிந்த, நிலத்தடி ஆறுகள், மற்றும் ஆசியாவின் பெரிய குகைகள் சில அங்குள்ளன. மேலும், "மானவ்கட் ஆறு" ("Manavgat River") மற்றும் "பெய்டாக்லறி" (" Beydaglari range") பரப்பெல்லைகள் கொண்ட தெற்கு சரிவுகள் இப்பகுதியில் உருவானதாகும்.

மத்திய டாரஸ் உள்ள பகுதியில் அநேகமாக மெர்சின் மற்றும் ஆண்தலிய வடகிழக்கு பகுதியை படிமம் மூலம் வரையறுக்கப்பட்டுள்ளது.


</doc>
<doc id="317956" url="https://ta.wikipedia.org/wiki?curid=317956" title="மகரம்">
மகரம்

மகரம் என்பது இந்து தொன்மவியலின் அடிப்படையில் கடலில் வாழும் மிருகமாகும். இந்த மிருகமானது முன்பாதி முதலை, யானை, மான் போன்ற விலங்குகளின் வடிவங்களையும், பின்பாதி மீனைப் போன்றும் அமையப்பெற்றது. ஆசியா முழுவதும் பல்வேறு வடிவங்களைக் கொண்டதாக மகரம் உள்ளது. இந்து சோதிடத்தில் சுறவ இராசிக்குரியதாகவும், இராசிச் சக்கரத்தில் பத்தாவது ராசியாகவும் உள்ளது.

இந்துக் கடவுள்களில் கங்கை, வருணன் ஆகியோரின் வாகனமாக இந்த மகரம் அமைந்துள்ளது. இந்துக் கோயில்களில் காவலர்களாகவும், பொக்கிசப் பாதுகாவலர்களாகவும் மகரங்கள் அமைக்கப்படுகின்றன. இந்து சமயக் கோயில்களிலும் பௌத்தக் கோயில்களிலும் மகரங்கள் காணப்படுகின்றன.

மகரக்குண்டலம் என்பது மகரத்தின் உருவ அமைப்பினைக் கொண்ட காதணியாகும். இந்த மகரக்குண்டலத்தினை மணமகனுக்குப் பரிசாக தருகின்ற வழக்கம் பண்டையக் காலத்தில் இருந்துள்ளது. இந்து சமயக் கடவுளான சிவபெருமான் வலதுக் காதில் இந்த மகரக்குண்டலத்தினை அணிந்துள்ளார். திருமால், சூரிய தேவன், சண்டி ஆகியோரும் இந்த அணிகலனை அணிவர். காதலின் கடவுளாக அறியப்படும் காமதேவன் மகரக்கொடியோன் என்று அழைக்கப்படுகிறார்.

இந்து சமயக் கோயில்களில் புடைப்புச் சிற்பமாகவும், தூண் சிற்பமாகவும், தோரணச் சிற்பங்களிலும் மரக விலங்கு செதுக்கப்படுகிறது. மகரத்தோரணம் என்று அழைக்கப்படும் புடைப்புச் சிற்பத்தில் இரண்டு மகரங்கள் தோணத்தினைக் கொண்டுள்ளவாறு அமைக்கப்படுகிறது.

யாழ் எனும் இசைக்கருவியின் வகைகளுள் ஒன்றாக மகரயாழ் அறியப்படுகிறது. இந்த யாழ் 17 அல்லது 19 நரம்புகளைக் கொண்டதாகும். மகரயாழ் யவனத்திலிருந்து கொண்டுவரப்பட்டதாக பெருங்கதையில் குறிப்பிடப்பட்டுள்ளது.


</doc>
<doc id="317962" url="https://ta.wikipedia.org/wiki?curid=317962" title="சபித்">
சபித்

சபித் "(ஆங்கிலம்: Zabid, அரபு: زبيد)" நகரம் ஏமனின் மேற்கு கடற்கரை சமவெளியில் 52.590 நபர்கள் என்ற நகர்ப்புற மக்கள் தொகையைக் கொண்ட ஒரு நகரம் ஆகும். சாபித் மற்றும் செபித் என்ற பெயர்களாலும் இந்நகரம் அழைக்கப்படுகிறது. ஏமன் நாட்டின் மிகப் பழமையான நகரங்களில் இதுவும் ஒன்றாகும், மற்றும் 1993 ஆம் ஆண்டு முதல் இந்நகரம் யுனெசுகோவின் உலக பாரம்பரிய தளங்களில் ஒன்றாக கருதப்படுகிறது. எனினும், 2000 ஆம் ஆண்டில், இந்நகரம் அபாய நிலையில் உள்ள உலக பாரம்பரிய களங்கள் பட்டியலில் வைக்கப்பட்டது.
இங்குள்ள பெரிய பள்ளிவாசல், முகம்மது நபியைப் பின் தொடர்பவர்களில் ஒருவரான அபூ மூசா அசாரியால் கி.பி 628 இல் கட்டப்பட்டது. 13 ஆம் நூற்றாண்டு முதல் 15 ஆம் நூற்றாண்டு வரை ஏமனின் தலைநகராகவும் சபித் நகரம் இருந்துள்ளது. 

இந்நகரின் தென்பகுதியில் வாடி என்ற மிகப்பழமையான ஒரு ஏமன் நகரம் இருந்ததால், இந்நகரை வாடி சபித் என்று அழைக்கிறார்கள். நபிகள் நாயகத்தை பின்பற்றுபவர்களுள் ஒருவரான அபூ மூசா அசாரி சபித் நகரத்தைச் சேர்ந்தவர் ஆவார், கி.பி 628 இல் இவர் கட்டிய பெரிய பள்ளிவாசல் இன்னும் அவருடைய வாழ்க்கைக்குச் சான்றாக இருக்கிறது. பாரம்பரியத் தரவுகளின் அடிப்படையில் கணக்கிட்டால் இப்பள்ளிவாசல் இசுலாமியரின் வரலாற்றில் ஐந்தாவதாக கட்டப்பட்ட மசூதியாக இது கருதப்படுகிறது. 13 முதல் 15 ஆம் நூற்றாண்டு வரை ஏமனின் தலைநகராக விளங்கிய இந்நகரம், பிரசித்தி பெற்ற இசுலாமியக் கல்வி மையாமான சபித் பல்கலைக்கழகத்தின் இருப்பிடமாகவும் இருந்தது. 819 முதல் 1018 வரை சியாதித்து வம்சத்தின் தலைநகராகவும், 1022 முதல் 1158 வரை நயாகித் வம்சத்தின் தலைநகராகவும் விளங்கியது. இன்று, சபித் நகரம், நவீன ஏமன் நாட்டின் அறிவார்ந்த மற்றும் பொருளாதார எல்லைகளுடன் முக்கியத்துவம் மிக்கதாக விளங்குகிறது. 

14°12′வடக்கு 43°19′கிழக்கு என்ற அடையாள ஆள்கூறுகளில் ஏமன் நாட்டின் மேற்கு கடற்கரைச் சமவெளியில் அமைந்துள்ள சபித் நகரின் மக்கள் தொகை 52,590 நபர்களாகும். 

1993 ஆம் ஆண்டு முதல் சபித் நகரம் உலகப் பாரம்பரிய களங்களில் ஒன்றாக யுனெசுகோவில் அறிவிக்கப்பட்டது. நகரத்தின் முக்கியமான பகுதியாக இங்கு கட்டப்பட்டுள்ள பெரிய பள்ளிவாசல் கருதப்படுகிறது. இம்மசூதியில் இயங்கியதாக அறியப்படும் பல்கலைக் கழகத்தின் எச்சங்கள் பலராலும் பார்வையிடப்படுகின்றன. 

ஏமன் அரசாங்கம் இந்நகரத்திற்கு முறையான பராமரிப்பும் பாதுகாப்பும் வழங்கப்படாமல் புறக்கணித்ததைத் தொடர்ந்து 2000 ஆம் ஆண்டில் யுனெசுகோ இந்நகரை அபாய நிலையில் உள்ள உலக பாரம்பரிய களங்கள் பட்டியலில் வைத்துள்ளது. யுனெசுகோவின் அறிக்கையின்படி, இந்நகரில் சுமார் 40% வீடுகள் கற்காரை கட்டிடங்களாக மாற்றப்பட்டு விட்டன. மேலும் எஞ்சியுள்ள இதர வீடுகள் மற்றும் பண்டைய கடைவீதிகள் மோசமடைந்து நிலையில் உள்ளன மூலம் மாற்றப்பட்டுள்ளது.
சபித் ஓர் உலக பாரம்பரியத் களம் என்று யுனெசுகோவின் அறிவிப்பு வெளியிடப்பட்ட இரண்டு ஆண்டுகளுக்குள், இந்நகரின் கலாச்சார பாரம்பரியங்களை பாதுகாக்கும் நடவடிக்கைகளை மேற்கொள்ளாவிட்டால் இந்த நகரம் அப்பெருமையை இழந்துவிடும் அபாயம் இருந்தது. . 

1920 ஆம் ஆண்டின்படி அரேபியாவில் இண்டிகோ பயிரிடும் இரண்டு இடங்களில் அபித் நகரமும் ஒன்றாகும். மேலும், இங்கு பருத்தியும் பயிரிடப்பட்டது. 20 ஆம் நூற்றாண்டின் தொடக்கத்தில் சபித் நகரில் இருந்த பழங்குடியினர் சர்ச்சையால், பொருளாதாரத்தில் ஒரு பின்னடைவு நிலை இருந்ததாக பிரித்தானிய அரசு தெரிவித்துள்ளது . 



</doc>
<doc id="317966" url="https://ta.wikipedia.org/wiki?curid=317966" title="திருச்சிறுபுலியூர் தலசயனப்பெருமாள் கோயில்">
திருச்சிறுபுலியூர் தலசயனப்பெருமாள் கோயில்

திருச்சிறுபுலியூர் தலசயனப்பெருமாள் கோயில், இந்திய மாநிலமான தமிழ்நாட்டில், திருவாரூர் மாவட்டத்தில் மயிலாடுதுறை – திருவாரூர் செல்லும் இருப்புப்பாதையில், கொல்லுமாங்குடி தொடருந்து நிலையத்திலிருந்து 2 மைல் தொலைவில் உள்ள திருச்சிறுபுலியூர் எனும் கிராமத்தில் அமைந்த 108 திவ்ய தேசங்களில் இருபத்தி நான்காவதாகும். 

தெற்கு நோக்கி காட்சி தரும் கோயிலின் மூலவர் பெயர் ஸ்தலசயனப்பெருமாள். தாயார் பெயர் திருமாமகள் நாச்சியார். உற்சவர் பெயர் கிருபா சமுத்திரப் பெருமாள் (அருள்மாகடல்) – உற்சவ தாயார் பெயர் தயாநாயகி. தீர்த்தக் குளம் - மானஸ புஷக்ரிணி. விமானம் - நந்தவர்த்தன விமானம். கருவறையில் பெருமாள் ஸ்ரீதேவி, பூதேவியுடன் வியாசர், வியாக்கிரபாதர், கங்கையுடன் காட்சியளிக்கிறார்.

திருமங்கையாழ்வாரால் 10 பாசுரங்களால் மங்களசாசனம் செய்யப்பட்ட கோயில் ஆகும்.

சிதம்பரம் நடராசர் அருளியபடி வியாக்கிரபாதர், திருச்சிறுபுலியூர் ஸ்தலசயனப்பெருமாளை வணங்கி மோட்சம் பெற்றதால் இத்தலத்திற்கு திருச்சிறுபுலியூர் எனப் பெயராயிற்று.


ராஜ கோபுரத்தை அடுத்து கொடி மரம், பலி பீடம், கருடாழ்வார் சன்னதி ஆகியவை உள்ளன. அடுத்து உட்கோபுரமான சிறிய கோபுரம் உள்ளது. மூலவர் கருவறை கோஷ்டத்தில் விநாயகர், பெருமாள், விஷ்ணு துர்க்கை ஆகியோர் உள்ளனர். விஷ்வக்சேனர் உள் திருச்சுற்றில் உள்ளார். மூலவர் சன்னதி முன் வலது புறம் பள்ளியறை உள்ளது. வெளித்திருச்சுற்றில் ஆண்டாள் சன்னதி, பால அனுமார் சன்னதி, திருமாமகள் தாயார் சன்னதி, ஆழ்வார் சன்னதி, யாகசாலை, திருமடைப்பள்ளி, திருவாய்மொழி மண்டபம் ஆகியவை உள்ளன.




</doc>
<doc id="317970" url="https://ta.wikipedia.org/wiki?curid=317970" title="திருக்கண்டியூர் ஹர சாப விமோசன பெருமாள் கோயில்">
திருக்கண்டியூர் ஹர சாப விமோசன பெருமாள் கோயில்

திருக்கண்டியூர் ஹர சாப விமோசன பெருமாள் கோயில், தமிழ்நாட்டின் தஞ்சாவூர் மாவட்டத்தில் உள்ள திருவையாறு அருகே அமைந்த திருக்கண்டியூர் கிராமத்தில் அமைந்த இப்பெருமாள் கோயில் 108 திவ்ய தேசங்களில் 7ஆவது இடத்தில் உள்ளது. திருமங்கை ஆழ்வாரால் மங்களாசாசனம் செய்யப்பட்ட இக்கோயிலின் மூலவர் பெயர் ஹர சாப விமோசனர். தாயார் பெயர் கமலவல்லி.

ஐந்து நிலைகள் கொண்ட கோபுரத்துடன் கூடிய இக்கோயில், கி பி எட்டாம் நூற்றாண்டில் கட்டப்பட்டது. இக்கோயிலுக்கு விஜய நகரப் பேரரசர்களும் மதுரை நாயக்கர்களும் திருப்பணி செய்தனர்.

பிரம்மனின் ஐந்து தலைகளுள் ஒன்றைக் கொய்ததால் ஏற்பட்ட பிரம்மஹத்தி தோசம் நீங்க, ஹரன் திருக்கண்டியூரில் உள்ள கமல தீர்த்தத்தில் நீராடி, திருக்கண்டியூர் பெருமாளை தரிசனம் செய்தார். இதனால் ஹரனுக்குப் பிரம்மஹத்தி சாப விமோசனம் பெற்றதால், இத்தலத்திற்கு ஹர சாப விமோசனப் பெருமாள் பெயராயிற்று.

பிரம்மா, சிவன் மற்றும் மகாபலி சக்கரவர்த்திக்குக் காட்சி அளித்தவர் ஹர சாப விமோசனப் பெருமாள்.

இக்கோயில் மூலவருக்கு நாள்தோறும் ஆறு கால பூஜைகள் நடத்தப்படுகிறது. ஆண்டுதோறும் பங்குனி மாதத்தில் பிரம்மோற்சவம் நடைபெறுகிறது.

தஞ்சாவூரிலிருந்து திருவையாறு செல்லும் வழியில் வடக்கே சுமார் 6 கி.மீ. தொலைவில் உள்ளது. தஞ்சையிலிருந்தும், திருவையாற்றிலிருந்தும் பேருந்து வசதிகள் உண்டு.


</doc>
<doc id="317986" url="https://ta.wikipedia.org/wiki?curid=317986" title="கிராதா அர்ஜுனா (ஊர்வசி சாகசம்)">
கிராதா அர்ஜுனா (ஊர்வசி சாகசம்)

கிராதா அர்ஜுனா (அல்லது ஊர்வசி சாகசம்) 1940 ஆம் ஆண்டு வெளியான ஒரு இந்திய புராணக்கதை தமிழ்த் திரைப்படமாகும். ஜி. ராமகேசன், முத்துசுவாமி ஐயர் ஆகியோரின் இயக்கத்தில் வெளியான இத்திரைப்படம் பஞ்ச பாண்டவர்களில் ஒருவனான அர்ச்சுனனுக்கும் வேடனாக வடிவெடுத்து வந்த சிவனுக்குமிடையே நடக்கும் போராட்டத்தை மையமாகக் கொண்டது. இந்த சம்பவத்தோடு தொடர்புடைய கோவில் ஒன்று கேரளா மாநிலம் எர்ணாகுளத்தில் இருக்கிறது.

அர்ச்சுனன் தன்மீது எவ்வளவு பக்தி வைத்திருக்கிறான் என்பதை பார்வதி தேவிக்கு சிவன் உணர்த்த விரும்பினார். அர்ச்சுனன் வேட்டையாடிக் கொண்டிருந்த போது கிராதா என்ற வேடனாக சிவன் அவ்விடத்துக்கு வந்தார். அப்போது ஒரு காட்டுப் பன்றி அர்ச்சுனனை நோக்கி பாய்வதைக் கண்டு சிவன் ஒரு அம்பை எய்தார். வில் வீரனான அர்ச்சுனனும் பன்றியை நோக்கி அம்பெய்தினான். மூகாசுரன் என்ற ஒரு அசுரன் தான் காட்டுப்பன்றி உருவத்தில் வந்திருந்தான். காட்டுப் பன்றி இறந்ததும் அசுரன் தன்னுடைய சுய உருவத்தைப் பெற்றான். பன்றியைக் கொன்றது யார் என கிராதா வுக்கும் அர்ச்சுனனுக்குமிடையே வாக்குவாதம் ஏற்பட்டது. இருவருக்குமிடையே நீண்ட நேரம் சண்டை நடந்தது. ஈற்றில் கிராதாவுக்கே வெற்றி கிடைத்தது.

தோல்வியடைந்து, எழுந்து நிற்கக்கூட வலுவிழந்த அர்ச்சுனன் அங்கிருந்த சேற்றில் ஒரு சிவலிங்கம் செய்து அதற்கு மலர்களால் வழிபாடு செய்தான். அவன் சிவலிங்கத்தின் மீது சொரிந்த பூக்கள் எல்லாம் கிராதாவின் தலையில் வீழ்வதைக் கண்டு அர்ச்சுனன் ஆச்சரியப்பட்டான். கிராதா உண்மையில் சிவன் தான் என அர்ச்சுனன் உணர்ந்து அவரைப் பணிகிறான். சிவனும் அவனது பக்தியை மெச்சி அவன் வேண்டிய "பாசுபதாஸ்திரத்தை" அவனுக்குக் கொடுக்கிறார்.


இத்திரைப்படத்துக்கு கிராதா அர்ச்சுனா எனவும் ஊர்வசி சாகசம் எனவும் இரண்டு தலைப்புகள் கொடுக்கப்பட்டிருந்தன. 1939 ஆம் ஆண்டிலேயே தணிக்கை செய்யப்பட்டு, வெளியிடத் தயாராக இருந்தும், ஏதோ காரணங்களால் தடைபட்டு 1940 ஆம் ஆண்டில் வெளியானது. மகாராஜபுரம் விஸ்வநாத ஐயரின் தம்பியும் சிறந்த கருநாடக இசை வித்துவானுமாகிய எம். ஆர். கிருஷ்ணமூர்த்தி அர்ச்சுனனாக நடித்தார். நாடக மேடைகளில் புகழ்பெற்ற இசை நடிகனாக விளங்கிய அவர், திரைத்துறையிலும் வந்து பல திரைப்படங்களில் முக்கிய கதாபாத்திரங்களில் பாடி நடித்தார். 1934 ஆம் ஆண்டு வெளியான பாமா விஜயம் திரைப்படத்தில் கிருஷ்ணராகத் தோன்றி நடித்திருந்தார்.<br>அர்ச்சுனனின் தவத்தைக் கலைப்பதற்கு இந்திரனால் அனுப்பப்பட்ட தேவலோக நடன மங்கையாக திருக்கரைவாசல் சுப்புலட்சுமி தோன்றி நடித்தார்.<br>இத்திரைப்படம் வீனஸ் பிக்சர்ஸ் நிறுவனத்தால் தயாரிக்கப்பட்டது. (பிற்காலத்தில் கல்யாண பரிசு போன்ற திரைப்படங்களைத் தயாரித்த பிரபல வீனஸ் பிக்சர்ஸ் வேறு நிறுவனமாகும்.) இத்திரைப்படத்தை இயக்கியவர்களில் ஒருவரான ஜி. ராமகேசன் கோவை சென்ட்ரல் ஸ்டூடியோஸ் நிறுவப்படக் காரணமாக இருந்தவர்களில் ஒருவராவார். இவர் இந்த ஒரே திரைப்படத்தை மட்டும் இயக்கியிருந்தார். மற்ற இயக்குநரான முத்துசுவாமி ஐயர் பின்னர் "முருகதாசா" என்ற பெயரில் பல திரைப்படங்களை இயக்கியிருந்தார். அவற்றுள் சக்ரதாரி பிரபலமான திரைப்படமாகும்.<br> இத்திரைப்படத்தின் பிரதிகளோ அல்லது ஒளிப்படங்களோ இப்போது கிடைக்கவில்லை. ஆகவே திரைப்படம் பற்றிய முழுத் தகவலும் பெற முடியவில்லை.

கருநாடக இசை வித்துவான் பவானி கே. சாம்பமூர்த்தி இத்திரைப்படத்துக்கு இசையமைத்திருந்தார். தமிழ்த் திரைப்பட ஆரம்ப காலங்களில் இவர் மிகவும் பிரபலமாக இருந்தார். இத்திரைப்படத்தில் நாரதராக நடித்தார்.


</doc>
<doc id="317988" url="https://ta.wikipedia.org/wiki?curid=317988" title="பட்சிராஜா ஸ்டுடியோஸ்">
பட்சிராஜா ஸ்டுடியோஸ்

பட்சிராஜா ஸ்டுடியோஸ் அல்லது பக்ஷிராஜா ஸ்டூடியோஸ் எனும் திரைப்பட படப்பிடிப்பு ஸ்டுடியோ என்பது கோயமுத்தூரில் எஸ்.எம்.ஸ்ரீராமுலு நாயுடுவால் 1945ல் தொடங்கப்பட்டது. திரைப்பட இயக்குனர் மற்றும் தயாரிப்பாளரான எஸ். எம். ஸ்ரீராமுலு நாயுடு 1910-ல் பிறந்தார், 1976ல் இயற்க்கை எய்தினார். இவர் இயக்கத்தில், மு. கருணாநிதி வசனத்தில் பட்சிராஜா ஸ்டுடியோஸ் நிறுவனத்தின் தயாரிப்பில் எம். ஜி. ஆர், பானுமதி நடித்த மலைக்கள்ளன் திரைப்படம் 1954-ஆம் ஆண்டு வெளியானது . இந்தப்படம் வெளியான அந்த காலகட்டத்தில் 90 லட்சம் ரூபாய் வசூலித்து சாதனை படைத்தது. சாதனை படைத்ததோடு மட்டுமல்லாமல் அந்த ஆண்டு குடியரசுத் தலைவர் விருதும் பெற்றது. தமிழில் குடியரசுத் தலைவர் விருது பெற்ற முதல் திரைப்படமும் இதுதான். பின்பு ம. கோ. ராமச்சந்திரன் நடிப்பில் ஆறு மொழிகளில் இந்த படம் வெளியானது என்பது குறிப்பிடத்தக்கது.

தற்போது பட்சிராஜா ஸ்டுடியோவானது விக்னேஷுமஹால் எனும் திருமண மண்டபமாகவும்< 
பிற பகுதிகள் மருத்துவ ஆய்வு கூடம் மற்றும் தொழில் சாலைகளாகவும் மாறிவிட்டன



</doc>
<doc id="317999" url="https://ta.wikipedia.org/wiki?curid=317999" title="ஹரிச்சந்திரா (1968 திரைப்படம்)">
ஹரிச்சந்திரா (1968 திரைப்படம்)

ஹரிச்சந்திரா 1968ஆம் ஆண்டு வெளியான இந்திய தமிழ்த் திரைப்படமாகும். கே. எஸ். பிரகாஷ் ராவ் இயக்கத்தில் சிவாஜி கணேசன், ஜி. வரலட்சுமி, எம். என். நம்பியார், டி. எஸ். பாலையா, கே. ஏ. தங்கவேலு, டி. பி. முத்துலட்சுமி, வி. கே. ராமசாமி ஆகியோர் இந்தத் திரைப்படத்தில் நடித்திருந்தனர். கே. வி. மகாதேவன் இசையமைத்திருந்தார்.


</doc>
<doc id="318008" url="https://ta.wikipedia.org/wiki?curid=318008" title="திருவாழி-திருநகரி கோயில்கள்">
திருவாழி-திருநகரி கோயில்கள்

திருவாழி-திருநகரி கோயில்கள் (Thiruvali - Thirunagari Temples) தமிழ்நாட்டின் நாகப்பட்டினம் மாவட்டத்தில் மயிலாடுதுறையிலிருந்து 5 கிலோ மீட்ட்டர் தொலைவில் அமைந்த திருமாலின் இரட்டைக் கோயில்கள் ஆகும். இவ்விரட்டைக் கோயில்கள் 108 திவ்ய தேசங்களில் 34வது இடத்தில் உள்ளது. இக்கோயில்கள் திருமங்கை ஆழ்வாரால் மங்களாசாசனம் செய்யப்பட்டதாகும்.

திருவாழி - திருநகரி இரட்டைத் தலங்களில், திருவாழியில் அழகிய சிங்கர் கோயில் மற்றும் திருநகரியில் கல்யாண ரெங்கநாதர் கோயில் அமைந்துள்ளது.

திருவாழி தலத்தில் மேற்கு நோக்கி திருவாழி அழகியசிங்கர் கோயில் அமைந்துள்ளது. தாயார் பெயர் பூர்ணவல்லி நாச்சியார்.

திருமங்கை ஆழ்வார் பிறந்த ஊரான திருநகரியில் திருநகரி கல்யாண ரெங்கநாதர் கோயில் அமைந்துள்ளது. மூலவர் பெயர் வேதராஜன்; தாயார் பெயர் அமிர்தவள்ளி நாச்சியார். இக்கோயில் விமானம் 7 நிலைகளைக் கொண்டது.

இத்தலத்தில் ஆண்டுதோறும் தேவராஜபுரத்தில் திருமங்கை மன்னன் பெருமாளை வழிப்பறி நடத்தி, திருமந்திர உபதேசம் பெறும் விழா நடைபெறுகிறது. தை மாதத்தில் திருநாங்கூர் 11 திருப்பதிகளிலிருந்து உற்சவர்கள் கருடவாகனத்தில் இக்கோயிலுக்கு எழுந்தருளி கருட சேவை நடைபெறும் அவ்வமயம் திருமங்கை ஆழ்வாரையும், அவரது நாச்சியாரான குமுதவள்ளியையும் பல்லக்கில் அமரவைத்து, திருவாழி – திருநகரி அருகில் உள்ள திருநாங்கூர் பதினொரு திருப்பதிகளுக்குச் எழுந்தருளச் செய்து, திருமங்கை ஆழ்வார் அருளிய நாலாயிர திவ்வியப் பிரபந்த பாசுரங்களைப் பாடுவர்.


</doc>
<doc id="318015" url="https://ta.wikipedia.org/wiki?curid=318015" title="திருநகரி கல்யாண ரெங்கநாதர் கோயில்">
திருநகரி கல்யாண ரெங்கநாதர் கோயில்

திருநகரி கல்யாண ரெங்கநாதர் கோயில் தமிழ்நாட்டின் நாகப்பட்டினம் மாவட்டத்தில் திருநகரி எனும் கிராமத்தில் அமைந்த இரட்டைத் தலங்களில் ஒன்றாகும். ஆழ்வார்களால் மங்களாசாசனம் செய்யப்பட்ட வைணவக் கோயிலாகும். இக்கோயில் 108 திவ்ய தேசங்களில் ஒன்றாகும்.
கோயில் மூலவர் பெயர் வேதராஜன், தாயார் பெயர் அமிர்தவள்ளி நாச்சியார். திருநகரி தலம் திருமங்கை ஆழ்வார் பிறந்த இடமாகும். இக்கோயிலின் இராஜகோபுரம் ஏழு நிலைகளைக் கொண்டது. கோயில் உற்சவரின் பெயர் கல்யாண ரங்கநாதர் ஆகும். இக்கோயில் வேதராஜன் கோயில் என்றும் அழைக்கப்படுகிறது.

திருசுற்றில் வலப்புறம் ஆண்டாள் சன்னதியும், இடப்புறம் தாயார் சன்னதியும் உள்ளது. திருச்சுற்றில் பின்புறம் யோகநரசிம்மப்பெருமாள் உள்ளார்.

இக்கோயில் மூலவருக்கு நாள்தோறும் நான்கு கால பூஜையும், வைகாசி மாதத்தில் 14 நாட்கள் பிரம்மோற்சவமும் நடைகிறது. 

ஆண்டு தோறும், தை மாதம் பௌர்ணமி அன்று திருமங்கை ஆழ்வார் மங்கள சாசன உற்சவம் சிறப்பாக நடைகிறது. அவ்வமயம் திருமங்கை ஆழ்வாரின் உற்சவ சிலையைப் பல்லக்கில் ஏற்றி திருமணிமாடம் முதல் திருநகரி வரை அழைத்துச் செல்லப்படுகிறார். 

கருட சேவை அன்று திருநகரி கோயிலின் சுற்றியுள்ள 11 திருநாங்கூர் கோயில்களிலிருந்து, கருட உற்சவர்களை, இக்கோயிலில் எழுந்தருளச் செய்வதுடன், திருமங்கை ஆழ்வாரையும், அவர்தம் இணையரான குமுதவள்ளியையும் அம்ச வாகனத்தில் எழுந்தருளச் செய்து, திருமங்கை ஆழ்வார் பாடிய நாலாயிர திவ்யப் பிரபந்தப் பாடல்களைப் பாடுவர். 

இக்கோயில் தென்கலை வைணவ வழிபாட்டைப் பின்பற்றுகிறது.
இக்கோயிலை சோழர்கள் கட்டினார்கள் எனக் கருதப்படுகிறது. 16ஆம் நூற்றாண்டில் விஜய நகர பேரரசர்கள் மற்றும் தஞ்சாவூர் நாயக்கர்கள் இக்கோயில் திருப்பணி மேற்கொண்டனர்.
குலசேகர ஆழ்வார் மற்றும் திருமங்கை ஆழ்வார் ஆகியவர்களால் மங்களாசாசனம் செய்யப்பட்ட கோயில் ஆகும். 

இரண்டு ஏக்கர் பரப்பளவில் அமைந்த இக்கோயில் திராவிடக் கட்டிடக்கலையில் கட்டப்பட்டது. கோயில் கோபுரம் ஏழு நிலைகளுடன் 125 அடி உயரம் கொண்டது. 



</doc>
<doc id="318029" url="https://ta.wikipedia.org/wiki?curid=318029" title="சவூதி அரேபியா-தாய்லாந்து உறவுகள்">
சவூதி அரேபியா-தாய்லாந்து உறவுகள்

சவூதி அரேபியா-தாய்லாந்து உறவுகள் "(Saudi Arabia–Thailand relations)" சவூதி அரேபியா மற்றும் தாய்லாந்து இடையே நிலவும் தற்போதைய மற்றும் வரலாற்று ரீதியான உறவுகளின் நிலையைப் பற்றி குறிப்பிடுகிறது. பாங்காக்கில் சவூதி அரேபியாவிற்கான ஒரு தூதகரமும், தாய்லாந்திற்கு ரியாத்தில் ஒரு தூதரகமும் உள்ளன. ஆனால் நாட்டின் தூதுவர் என்ற நிலையைவிட வெளியுறவுத்துறை பொறுப்பாளர் என்ற அளவிலேயே அப்பிரதிநிதித்துவம் உள்ளது. இரு நாடுகளுக்கும் இடையேயான உறவுகள் 1957 ஆம் ஆண்டு நிறுவப்பட்டது. நூற்றுக்கணக்கான, ஆயிரக்கணக்கான தாய்லாந்து நாட்டவர் வேலை வாய்ப்புக்காக சவூதி அரேபியாவிற்குச் சென்றனர். சவூதி அரேபியா மற்றும் தாய்லாந்து இடையே நிலவிய வரலாற்று நட்பு நீல வைரம் விவகாரத்தால் கனிசமான அளவுக்கு மோசமாகிவிட்டது.

தாய்லாந்து நாட்டுப் பணியாளர் கிரியங்கிரை தெக்கமோங், 1989 ஆம் ஆண்டில் சவூதி அரேபியா நாட்டு அரச குடும்பத்தினைச் சேர்ந்த நகைகள் மற்றும் மதிப்பு மிக்க நீல வைரங்களை திருடியதாகச் சுமத்தப்பட்ட குற்றச்சாட்டைத் தொடர்ந்து விரோத நிகழ்வுகள் தொடர்ச்சியாக தூண்டப்பட்டு வருகின்றன. சவுதி அரச குடும்பத்திற்கு நெருக்கமான சவூதி அரேபிய தொழிலதிபர் முகமது அல் உருவைலி, இவ்வழக்கு விசாரணைக்காக பாங்காக்கிற்கு பயணமானார். ஆனால், அவர் கடத்தப்பட்டு கொல்லப்பட்டார். மூன்று மாதங்களுக்குப் பின்னர், சவூதி அரேபியத் தூதரகத்திலிருந்து சென்ற மூன்று அதிகாரிகளும் பாங்காக்கில் சுட்டுக் கொல்லப்பட்டனர். இக்கொலைகள் இந்த நாள் வரையிலும் தீர்க்கப்படாமல் இருக்கின்றன . பின்னாளில் திருடப்பட்ட திருட்டுப் பொருட்கள் கண்டுபிடிக்கப்பட்டு சவூதி அரேபியாவிற்குக் கொண்டு வரப்பட்டன. ஆனால் அதில் மதிப்பு மிக்க நீல வைரங்களைக் காணவில்லை என்றும் திருப்பப்பட்ட நகைகளில் பாதிக்கு மேற்பட்டவை போலி நகைகள் என்றும் சவூதி அதிகாரிகள் தெரிவித்தனர். இந்த விவகாரமே கடந்த 25 ஆண்டுகளாக சவூதி அரேபியா மற்றும் தாய்லாந்து இடையேயான உறவுகள் மோசமடைந்து வருவதற்கு காரணமாக இருக்கிறது. 

இதனாலேயே தூதர் நிலையிலான அங்கீகாரம் பொறுப்பு அதிகாரி என்ற நிலைக்கு தரம் தாழ்த்தப்பட்டு செயல்பட்டு வருகிறது. திருட்டுக்கு முன்னர் சவூதி அரேபியாவில் பணிபுரிந்த தாய்லாந்தினர் எண்ணிக்கை 2,00,000 பேர் என்ற நிலையில் இருந்து 10000 பேராக குறைந்து போனது. 
சவூதி அரேபியாவில் இருந்து தாய்லாந்திற்கு பயணம் மேற்கொள்ள வேண்டுமெனில், அரசாங்கத்தின் உத்தியோகபூர்வமான வணிக நடவடிக்கைள் என்ற சலுகை தேவைப்படுகிறது. தனிப்பட்ட நபர்களின் வணிக வருகைகள் என்றால் வர்த்தக மற்றும் கைத்தொழில் சம்மேளனத்தின் முறையான அங்கீகாரம் பெற்ற பிறகே வரவேண்டும். சுற்றுலாவுக்கக தாய்லாந்து செல்வது சவூதியில் அனுமதிக்கப்படுவதில்லை. தாய்லாந்திற்கு பயணம் சென்றவர்கள் சட்டத்தை மீறியவர்கள் என்று குற்றம் சுமத்தப்பட்டு தீவிரமாக நடவடிக்கை எடுக்கப்பட்டு வருகிறது. மீறுபவர்களுக்கு முன்னணி விசாரணை மூலம் அபராதம் அல்லது சிறை தண்டனை விதிக்கப்படுகிறது. மெக்காவிற்கு புனிதப் பயணம் செய்யும் தாய்நாட்டு இசுலாம் யாத்திரிகர்களின் எண்ணிக்கை வெகுவாக மட்டுப்படுத்தப்பட்டு வருகிறது.

சமீபத்திய சில ஆண்டுகளில், இருநாட்டு உறவுகள் சற்று சீரடையும் அறிகுறிகள் தெரிகின்றன. ஈரான் மற்றும் சவூதி அரேபியா இடையிலான வளைகுடாப் போட்டியில், தாய்லாந்தில் ஈரானின் செல்வாக்கு பெருகிவருவதற்கு இந்நீல வைரம் விவகாரம் அனுகூலமாகிப் போனதை சவுதி அரேபியா உணர்ந்துள்ளதாக ஐக்கிய அனைத்துலக பத்திரிகையாளர் பிராங்க் சி ஆண்டர்சன் ஒரு கோட்பாட்டையும் முன்வைக்கிறார்


</doc>
<doc id="318037" url="https://ta.wikipedia.org/wiki?curid=318037" title="திருவாழி அழகியசிங்கர் கோயில்">
திருவாழி அழகியசிங்கர் கோயில்

திருவாழி அழகியசிங்கர் கோயில் (Azhagiyasingar Temple, Thiruvali), தமிழ்நாட்டின் நாகப்பட்டினம் மாவட்டத்திலுள்ள திருவாழி எனும் கிராமத்தில் திராவிடக் கட்டிடக்கலை நயத்தில் கட்டப்பட்டு, அழகிய நரசிம்மருக்கு அர்பணிக்கப்பட்டது. தாயார் பெயர் பூர்ணவல்லி.
திருமங்கை ஆழ்வார் மற்றும் குலசேகர ஆழ்வார்களால் மங்கள்சாசனம் செய்யப்பட்டது. 
இக்கோயிலையும், திருநகரி வேதராஜன் கோயிலையும் ஒரே திவ்ய தேசமாக எடுத்துக் கொள்ளப்படுகிறது.

சோழர்களால் கட்டப்பட்டதாக கருதப்படும் இக்கோயிலை கி பி 16ஆம் நூற்றாண்டில் தஞ்சாவூர் நாயக்கர்களால் புதுப்பிக்கப்பட்டது.

இத்தலத்தில் நரசிம்மர், திருமங்கை ஆழ்வாருக்கு காட்சியளித்ததாக நம்பப்படுகிறது.
இதனருகில் காணப்படும் வேதராஜன் கோயிலுக்கும், இக்கோயிலுக்கும் மிகவும் தொடர்புள்ளது. திருநகரி வேதராஜன் கோயிலில் நடைபெறும் திருமங்கை ஆழ்வார் உற்சவம் போன்று இக்கோயிலும் ஆண்டு தோறும் தை மாதத்தில் கொண்டாடப்படுகிறது.

தென் கலை வைகானச மரபு படி, அன்றாடம் கோயிலில் நான்கு வேளை பூஜை நடைபெறுகிறது. 

ஆண்டுதோறும் தை மாத பௌர்ணமி அன்று நடைபெறும் திருமங்கை ஆழ்வார் மங்களசாசன உற்சவத்தின் போது இக்கோயில் உற்சவர் அழகியசிங்கர் கருட வாகனத்தில் புறப்படாகி திருமணிமாடக் கோயிலுக்கு எழுந்தருளகுகிறார். 

கருட சேவையின் போது திருநாங்கூர் பதினொரு திருப்பதிகளின் உற்சவ மூர்த்திகள் கருட வாகனத்திலும், திருநகரி வேதராஜன் கோயிலிலிருந்து திருமங்கை ஆழ்வார் தமது இணையர் குமுதவல்லியுடன் அன்னப் பறவை வாகனத்திலும், 11 திருநாங்கூர் பதினொரு திருப்பதிகளுக்கு எழுந்தளரும் போது , திருமங்கை ஆழ்வாரின் பாசுரங்கள் பாடப்படுகிறது. பத்து நாள் நடைபெறும் வைகாசி மாத பிரம்மோற்சவம், ஆனி மாந்த பவித்திர உற்சவம், பங்குனி உத்தரம் விழாக்கள் நடைபெறுகிறது.

16 மார்ச் 2005இல் மகாசம்ப்ரோட்சணம் (குடமுழுக்கு) நடைபெற்றதற்கான கல்வெட்டு உள்ளது.




</doc>
<doc id="318038" url="https://ta.wikipedia.org/wiki?curid=318038" title="சுருள்வு அணி">
சுருள்வு அணி

கணிதத்தில் சுருள்வு அணி அல்லது சுருள் அணி ("involutory matrix") என்பது தனக்குத்தானே நேர்மாறு அணியாக உள்ள ஒரு அணியாகும். A = I ஆக இருந்தால், இருந்தால் மட்டுமே, A அணியால் பெருக்குவது ஒரு சுருள்வாக இருக்கும். ஒரு அணி மற்றும் அதன் நேர்மாறு அணி இரண்டின் பெருக்கல் முற்றொருமை அணியாக இருக்கும் என்பதால், சுருள்வு அணிகள் எல்லாம் முற்றொருமை அணியின் வர்க்கமூலங்களாக (அணிகளின் வர்க்கமூலம்) அமையும்.

formula_1 எனில், மெய்யெண்களாலான 2 × 2 அணி formula_2 ஒரு சுருள்வு அணியாக இருக்கும். 

சுருள்வு அணிகளுக்கு எடுத்துக்காட்டுகள்:

இவற்றில்,

ஒரு சுருள்வு அணியானது சமச்சீர் அணியாகவும் இருந்தால் அவ்வணி ஒரு செங்குத்து அணியாகவும் இருக்கும். மறுதலையாக செங்குத்து அணியாகவும் உள்ள ஒவ்வொரு சுருள்வு அணியும் சமச்சீர் அணியாகவும் இருக்கும்.
இதன் சிறப்புவகையாக ஒவ்வொரு எதிரொளிப்பு அணியும் சுருள்வு அணியாக இருக்கும்.






</doc>
<doc id="318040" url="https://ta.wikipedia.org/wiki?curid=318040" title="பச்சைமலை சுப்பிரமணிய சுவாமி கோவில்">
பச்சைமலை சுப்பிரமணிய சுவாமி கோவில்

பச்சைமலை (மரகதாச்சலம்) அருள்மிகு சுப்பிரமணிய சுவாமி திருக்கோவில், ஈரோடு மாவட்டத்தின் கோபிச்செட்டிப்பாளையம் பகுதியில் அமைந்துள்ள புகழ் பெற்ற முருகன் கோவில்களில் ஒன்றாகும். "பச்சைமலை பவளமலை எங்கள் மலை நாடு" என்ற வாசகத்திற்கேற்ப இவ்விருமலை முருகன் கோவில்களும் இப்பகுதி மக்களால் காலம் காலமாக கொண்டாடப்பட்டு வருகிறது. இத்திருத்தலத்தில் முருகன், குழந்தை வடிவாக ஞான தண்டாயுதபாணியாக காட்சி தருகிறார். 
நாம் பலரும் நினைப்பது போல பச்சைமலை என்று இம்மலை பெயர் பெற காரணம் மரங்களோ, செடிகளோ அல்ல. பழைய படங்களை புரட்டினால் பச்சைமலையில் அவ்வளவாக மரங்கள் இல்லாமல் பாறைகளும் கற்களுமாக இருப்பதையே காண முடியும். இங்கு "பச்சை" என்பது நீரை குறிக்கிறது. இங்குள்ள மூலவருக்கு நேர் கீழாக ஒரு நீரூற்று இருப்பதாக நம்பப்படுகிறது. இது சமீப காலத்தில் நிரூபானம் ஆனது ஒரு சுவையான நிகழ்ச்சியின் மூலம் அறியலாம். வருடம் 2000 க்கு முன்பு பச்சைமலைக்கு நீர் மலை அடிவாரத்தில் இருந்து தான் கொண்டு செல்லப்படும். அப்பொழுது ஏற்பட்ட வறட்சியில் கிணறுகள் வற்றிவிட்டன. அப்பொழுது மலைக்கு மேலே ஆழ்குழாய் கிணறு அமைத்தல் பற்றிய திட்டம் உருவானது. மலை அடிவாரத்தில் தண்ணீர் இல்லாத சமயம் மலைக்கு மேலே தண்ணீர் இருக்க முடியாது என்பதால், மிகுந்த சந்தேகத்தோடு தான் ஆழ்குழாய் தோண்டப்பட்டது. அன்று சிறு ஆழத்திலேயே மிகவும் வேகமாகவும், உயரமாகவும் நீர் வெளியேறியதை அருகிலிருந்தோர் இன்றும் பரவசத்தோடு நினைவு கூறுகின்றனர். இதனால், பச்சைமலையில் பயன்படுத்தும் நீர் அனைத்தையுமே நாம் தீர்த்தமாக கொள்ளலாம். 

முன்னொரு காலத்தில் துர்வாச முனிவர் ஒருமுறை கொங்கு நாட்டிற்கு எழுந்தருளினார். குன்னத்தூர் அருகே வந்து, சிவ பூஜை செய்ய சரியான இடத்தை தேட முற்பட்டார். அப்போது, கோபி அருகே அமைந்துள்ள மொடச்சூர் என்னும் ஊர் தான் சிவ பூஜை செய்ய சரியான இடம் என்பதை ஞான திரிஷ்டியால் உணர்ந்து அங்கு வந்து சிவ பூஜை செய்ய முற்படுகிறார். அப்போது குறை தீர்க்கும் குமரக் கடவுளை காண எண்ணி அவரது மனம் பூஜையில் திளைக்க மறுக்கிறது. குறை தீர்க்கும் குகனை எண்ணி தவத்தால் அருகில் உள்ள பச்சைமலை ( மரகதாச்சலம்/ மரகதகிரி) என்னும் குன்றை அறிகிறார். அங்கு அவருக்கு பாலதண்டாயுதபானியாக முருகன் காட்சி அளிக்கிறார். அவரின் வேண்டுகோளை ஏற்று இறைவன் பச்சைமலையில் நிலையாகக் குடிகொள்கின்றான். துர்வாசர் முருகனை மேற்கு நோக்கி பிரதிஷ்டை செய்கிறார். 

காலங்கள் கடந்தோட, மரகதாச்சலத்தின் மகிமையை உலகம் மறந்தது. பூஜை மற்றும் திருப்பணி இல்லாமல் கோவில் மிகவும் பாழடைந்தது. அப்போது குப்புசாமி கவுண்டர் என்ற பக்தர் இறைவனை தரிசிக்க வருகிறார். அவருக்கு ஜோதி வடிவாக அருளிய முருகன், தன் கோவிலை பராமரிக்குமாறு அவருக்கு அசரீரியாக ஆணை பிறப்பிக்கிறார். இறைவனின் ஆணை ஏற்று பூஜைகள் தொடங்கப்பட்டது. பக்தர்களால் இணைந்து திருப்பணிகள் பல செய்யப்பட்டது. இன்று மீண்டும் மரகதாச்சலபதியாகிய பச்சைமலை பாலமுருகன், தமிழகமெங்கும் உள்ள முருக பக்தர்களால் கொண்டாடப்படுகிறான்.

பச்சைமலை மூலவர் பால தண்டயுதபாணியாகக் காட்சி தருகிறார். பச்சைமலை மூலவரின் புன்னகை சிறப்பு. பழனியை போன்றே இங்கு மூலவர் மேற்கு நோக்கிய வண்ணம் காட்சி தருகிறார். மேற்கு  நோக்கிய முருகன் திருத்தலங்கள் மிகவும் அரிது. இங்கு மூலவருக்கு ஸ்வர்ணபந்தனம் செய்யப்பட்டுள்ளது.பிரதி வாரம் செவ்வாய்க்கிழமை அன்று மூலவருக்கு சத்ரு சம்ஹார திரிசடை அர்ச்சனை செய்யப்படுகிறது. தை பூசம், பங்குனி உத்திரம், கந்தர் ஷஷ்டி திருநாட்களில் இறைவனை தங்க கவச அலங்காரத்தில் சேவிக்கலாம்.

பச்சைமலையில் பிரதான உற்சவராக ஸ்ரீ வள்ளி தேவசேனா சமேத ஷண்முகர்  உள்ளார். ஆறுமுகம் கொண்ட முருகனின் ரூபத்தையே ஷண்முகர் என்று அழைக்கிறோம். பிரதி ஷஷ்டி, கிருத்திகை மற்றும் விசாக தினத்தன்று ஷன்முகருக்கு சிறப்பு அபிஷேகம் மற்றும் ஷன்முகார்ச்சனை செய்யப்படுகிறது. கந்தர் சஷ்டியின் பொது ஆறு நாட்கள் தொடர்ந்து ஷன்முகார்ச்சனை வெகு விமர்சையாக கொண்டாடப்படுகிறது. பங்குனி உத்திர கல்யாண உற்சவத்தின் போது சிவப்பு சாத்தி உற்சவம் நடைபெறுகிறது. அன்று ஷண்முகர் திருசெந்தூரை போலவே நடராஜராகவும் காட்சி அளிப்பார். அன்றைய தினம் இரவு வெள்ளை சாத்தி உற்சவமும், மறுநாள் பங்குனி உத்திரத்தன்று பச்சை சாத்தி உற்சவமும் நடைபெறும். முருகன் தானே சிவன், பிரம்மா , விஷ்ணுவாகத் திகழ்வதை உணர்த்தவே இவ்வலங்காரங்கள் செய்யப்படுகின்றது. வருடத்தில் ஒரு முறை மட்டுமே மலர் பல்லக்கில் நகர் வலம் வருகிறார் ஷண்முகர்.

பச்சைமலை கோவிலுக்கு வரும் பக்தர்களை ஐந்து நிலை ராஜகோபுரம் வரவேற்கும் விதமாக அமைந்துள்ளது. கோபி நகரை சுற்றி உள்ள ஊர்களில் இருந்தே ராஜ கோபுரத்தை எளிதில் காணலாம். மூலவராகிய பாலமுருகனுக்கு கைகளால் தேய்த்துப் பளபளபாக்கப்பட்ட கருங்கல்லால் கர்ப்பகிரகம் அமைக்கப்பட்டுள்ளது. ஸ்ரீ மரகதீஸ்வரர், ஸ்ரீ மரகதாம்பாள், ஸ்ரீ வித்யா கணபதி, ஸ்ரீ மரகதவெங்கடேச பெருமாள், ஸ்ரீ கால பைரவர் ஆகிய தெய்வங்களுக்கும் தனி கருங்கல் சன்னதிகள் உள்ளது. மஹா மண்டபம், வசந்த மண்டபம், சுற்று மண்டபம் என கோவில் கம்பிரமாகத் திகழ்கிறது. பச்சைமலையில் 40 அடி உயர செந்திலாண்டவர் சிலை அமைந்துள்ளது. இது உலகிலேயே பெரிய செந்திலாண்டவர் சிலை என்பது குறிப்பிடத்தக்கது. இக்கோவிலுக்கு மேலே வர மலை பாதையும், 181 படிகளை உடைய படித்துறையும் உள்ளது. படிகளில் வரும் போது வள்ளி திருமண நிகழ்ச்சியின் சுதை சிற்பத்தையும் காணலாம்.

பச்சைமலை கோவிலில் எழு கால பூஜைகள் செய்யப்படுகிறது. காலை பதினொரு மணியளவில் ஒரு அபிஷேகமும், மாலை ஆறு மணியளவில் ஒரு அபிஷேகமும் தினமும் செய்யப்படுகிறது. மாலை ஆறு முப்பது மணியளவில் தங்க மயில் புறப்பாடு நடைபெறுகிறது. தங்க மயில் மீது பவனி செல்லும் ஸ்ரீ தண்டாயுதபாணி சுவாமி பிறகு தங்கத்தேரில் எழுந்தருளுவார்.

இறுதியாக மாலை எழு மணியளவில் நடைபெறும் அர்த்தஜாம பூஜை என்கிற இராக்கால பூஜை, பழனியை போன்றே மிகவும் சிறப்பாகச் செய்யப்படுகிறது. இறைவனாகிய பாலமுருகனுக்கு வெள்ளை ஆடை சாற்றி மலர்களால் அலங்காரம் செய்யபடும். அலங்கார தீபாராதனை முடிந்தவுடன் தமிழ் வேதங்களாகிய பன்னிரு திருமுறை உள்ளடக்கிய பஞ்சபுராணம், திருப்புகழ், திருமுருகாற்றுப்படை,கந்தர் அநுபூதி,கந்தர் அலங்காரம், அபிராமி அந்தாதி, பிள்ளை தமிழ் ஆகிய நூல்களில் இருந்து சுமார் ஒரு மணி நேரம் பாடப்படும். அப்பொழுது சிவசாரியார்களுடன் சேர்ந்து பக்தர்களும் பாட அனுமதிக்கப்படுவார்கள். இறுதியாக கல்யாண சுப்ரமணியர் மற்றும் பைரவர் தீபாராதனை முடிந்து கோவில் சாத்தப்படுகிறது. கல்யாண சுப்பிரமணியர் முன் இந்த இறுதி தீபராதனையில் வைக்கும் வேண்டுதல்கள் உடனே நிறைவேறும் என்பது பக்தர்களின் நம்பிக்கையாக உள்ளது. பிறகு பிரசாதமாக திணை மாவு மற்றும் ஞானப்பால் வழங்கபடுகிறது.

இக்கோவில் காலை 5:30 AM மணிக்கு நடைதிறக்கப்பட்டு, மதியம் 1:00 PM மணிக்கு நடைசாற்றப்படும். அதே போல் மாலை 4:00 PM மணி முதல் இரவு 8:30 PM மணி வரை கோவில் திறந்திருக்கும்.

பச்சைமலை கோவில் கோபிசெட்டிபாளையம்  நகராட்சியில் அமைந்துள்ளது. கோபி பேருந்து நிலையத்தில் இருந்து 1 Km தொலைவில் உள்ளது. பேருந்து வசதி குறிப்பிட்ட நேரத்தில் மட்டும் உள்ளதால், கோவிலுக்கு ஆட்டோவில் செல்லலாம். கோவிலுக்கு மேலே செல்ல மலை பாதை வசதியும் செய்யப்பட்டுள்ளது. ஈரோடு ரயில் நிலையம் 40 Km தொலைவிலும், கோயம்புத்தூர் பன்னாட்டு விமான நிலையம் 80 Km தொலைவிலும் அமைந்துள்ளது.


</doc>
<doc id="318054" url="https://ta.wikipedia.org/wiki?curid=318054" title="ஆதாத்">
ஆதாத்

ஆதாத் (வானிலைக் கடவுள் "ஆங்கிலம்: Hadad; உகாரிட்க்: அத்து, 𐎅𐎄𐎆, Haddu); அக்காதியம்: ஆதாத், ஹத்தாத்") பண்டைய அண்மை கிழக்கைச் சேர்ந்த மெசொப்பொத்தேமியாவின் பண்டைய மெசொப்பொத்தேமியாரின் சமயத்தைச் சார்ந்தவர்கள் சுமேரிய மொழியில் புயல் மற்றும் மழை கடவுள் என்கின்றனர். "சுமேரிய மொழி என்பது வடமேற்கு செமிடிக் மொழிக் குடும்பத்தின் ஒரு பிரிவு ஆகும்". 

கிமு 2500 வரை உறுதிப்படுத்தப்படாத இந்த "ஆதாத்" ("Hadda") எனும் மழைக் கடவுளை, கிமு 2500 இல், சிரியாவில் முந்தைய அரசாட்சியில் ஒன்றாக இருந்த "எப்லா இராச்சியம் மற்றும் லெவண்ட் என்னும் சாம் பகுதியில் அதாத் வழிபாடு உறுதிசெய்யப்பட்டது. 

"சாம் என்பது, கிழக்கு மத்தியதரைக் கடலில் அமைந்த சைப்பிரசு, மற்றும் நிலநடுக்கடலின் கிழக்கே அமைந்த வடக்கு அரேபிய தீபகற்பத்தின் பகுதிகளான இசுரேல், யோர்தான், லெபனான், பாலத்தீனம், சிரியா, மற்றும் தெற்கு துருக்கி அடங்கிய பகுதிகளாகும்".

ஆதாத் கடவுளை, தென்மேற்கு ஆசியாவிலுள்ள டைகிரிசு ஆறு, புறாத்து ஆறு ஆகிய இரண்டு ஆறுகளுக்கு இடைப்பட்ட வளம் மிகுந்த பகுதியான மெசொப்பொத்தேமியா எமோரியரின் ("Amorites") மூலம் அறிமுகப்படுத்தப்பட்டது. அங்கு ஒரு பண்டைய யூத மொழி பேசும் மக்களான அக்கேதியர்கள் (அசிரியா-பபிலோனியா) அது ஆதாத் கடவுள் என அறிந்தார்கள்.

ஆதாத் ("Hadad") மற்றும் இஸ்குர் ("Iškur") என்பது ஒரு சுமேரிய வார்த்தையில் "புயல் கடவுள்" என்ற பொருளாகும் இது, சொல்லச்சு ("Logogram ") முறையில் எழுதப்பட்டுள்ளது. மேலும், "பிதர்" ("pidar"), "ரபியு" ("Rapiu"), அல்லது "பாகால் சிப்போன்" ("Baal Zephon") என்றும் அழைக்கப்படுகிறது,மேலும் எளிமையாக "பாகால்" (இறைவன்) என்றே பெரும்பாலும் அழைக்கின்றனர், ஆனால் இந்த பெயரை மற்ற தெய்வங்களுக்கும் பயன்படுத்தப்பட்டது.

காளை (எருது), ஆதாத் என்ற அடையாளப்பூர்வ விலங்காக இருந்தது. அவர் (கடவுள்) பெரும்பாலும் ஒரு காளையின் கொம்பு உடனான தலைப்பாகை அணிந்து, தாடியுடன் இடியேறு ("thunderbolt") கையிலேந்தி மன்றகத்தில் தோன்றுவார். இந்தோ-ஐரோப்பிய ஏத்தியனான புயல்-கடவுளான "தேசுப்" ("Teshub"); எகிப்திய கடவுள் அமை (தெய்வம்) ("Set (deity"); ரிக்வேத கடவுள் இந்திரன்; கிரேக்க கடவுள் சியுசு; மற்றும் உரோமானியக் கடவுளான சூபிடர், போன்ற கடவுள்கள் ஆதாத் கடவுளுக்கு சமமாக கருதப்படுகிறது.

சமய நூல்களில், ஆதாத் (பாகால்) வானத்தின் இறைவனாவார் என்றும், அவர் வானத்திலிருந்து மழையைத் தருவதால், தனது விருப்பத்தின்படியே சக்திமிக்க தாவரங்கள் முளைத்தெழுந்து செழிப்பதாக கூறுகிறார்கள். மேலும், அவர் விவசாய மக்களின் வாழ்வு மற்றும் வளர்ச்சிப் பிராந்தியத்தின் பாதுகாவலன் என்கிறார்கள். ஆதாத் அல்லாத நிலையில் வறட்சி, பட்டினி, இறப்பு, மற்றும் குழப்பம் ஏற்படுகிறது. மேற்கு மலை காற்றும் இதை குறிக்கிறது. மேலும், கிருத்துவ புனித நூலான விவிலியத்திலும் இவ்வாறாக சொல்லப்பட்டுள்ளது. (யாத்திராகமம் 14: 21,22) அதிகாரம்: 21 இல், மோசே தன் கையைச் சமுத்திரத்தின்மேல் நீட்டினான்; அப்பொழுது கர்த்தர் இராமுழுவதும் பலத்த கீழ்காற்றினால் சமுத்திரம் ஒதுங்கும்படி செய்து, அதை வறண்டுபோகப்பண்ணினார்; ஜலம் பிளந்து பிரிந்துபோயிற்று. அதிகாரம்: 22 இல், இஸ்ரவேல் புத்திரர் சமுத்திரத்தின் நடுவாக வெட்டாந்தரையிலே நடந்துபோனார்கள்; அவர்கள் வலதுபுறத்திலும் அவர்கள் இடதுபுறத்திலும் ஜலம் அவர்களுக்கு மதில்சுவராக மாறியது.

சிரியாவில் உள்ள "உமயத் மசூதி" எனப்படும் ஒரு பள்ளிவாசலின் கிழக்கு வாயில் முகப்பு, தமிழ்நாட்டின் விழுப்புரம் மாவட்டத்தில் உள்ள சிதைந்து போன செஞ்சிக் கோட்டையை நினைவுபடுத்தும் வகையில் அமைந்துள்ளது. இது, சுமார் 2500 ஆண்டுகளுக்கு முன்பு சூபிடர் தெய்வத்திற்கு உரோமர்கள் கட்டிய கோயிலின் நுழைவு வாயிலாக கருதப்படுகிறது. மேலும், பல வரலாறுகளை உள்ளடக்கிய இந்த பள்ளிவாசல், சுமார் 5000 ஆண்டுகளுக்கு முன்னால் ஆதாத் என்ற தெய்வத்திற்கு அடிக்கல் நாட்டப்பட்ட கோயிலாக இருந்துள்ளது, பின்னர் ரோமர்கள் ஆட்சியில் சூபிடர் தேவதையின் கோயிலாக விரிவுபடுத்தப்பட்டது. சிரியாவுக்கு கிறித்தவம் வந்தபோது செயின்ட் ஜான் என்பவரால் கிறித்தவ திருக்கோயிலாக மாற்றப்பட்டது. பிற்காலத்தில், அரேபியாவில் இசுலாம் தோற்றுவிக்கப்பட்ட சமயம், உமயத் இசுலாமியப் பேரரசு கி.பி. ஏழாம் நூற்றாண்டில் சிரியாவைக் கைப்பற்றி, செயின்ட் ஜான் கிறித்தவக் கோயிலை, உமயத் பள்ளிவாசலாக மிகப் பிரமாண்டமாக மாற்றியமைத்தது.



</doc>
<doc id="318058" url="https://ta.wikipedia.org/wiki?curid=318058" title="சவூதி அரேபியா தேசிய அருங்காட்சியகம்">
சவூதி அரேபியா தேசிய அருங்காட்சியகம்

சவூதி அரேபியா தேசிய அருங்காட்சியகம் "(National Museum of Saudi Arabia)" , சவூதி அரேபியாவில் உள்ள ஒரு பெரிய தேசிய அருங்காட்சியகம் ஆகும். 1999 ஆம் ஆண்டு துவங்கப்பட்ட இந்த அருங்காட்சியகம் ரியாத்தில் உள்ள மன்னர் அப்துல் அச்சீசின் வரலாற்று மையத்தின் ஒரு பகுதியாகும்.

சவுதி அரேபியாவின் நூற்றாண்டு கொண்டாட்டங்கள் நிகழ்ந்தபோது, முராப்பா அரண்மனை மாவட்ட வளர்ச்சித் திட்டத்தில், முராப்பாவைச் சுற்றியுள்ள இடங்களை மறுசீரமைக்கும் பொழுது ஒரு பகுதியாக இத்தேசிய அருங்காட்சியகத்திற்கான முன்னெடுப்புகள் தோன்றின. திட்டமிடல் மற்றும் புதிதாக அருங்காட்சியகக் கட்டிடம் கட்டுதல் போன்ற அருங்காட்சியகக் கருத்துகள் எண்பதுகள் முதல் விவாதிக்கப்பட்டு வந்தன என்றாலும், 1999 ஆம் ஆண்டின் முற்பகுதியில்தான் இதற்கான காலக்கெடு 26 மாதங்கள் என நிர்ணயிக்கப்பட்டது. முன்னணி கட்டிட வடிவமைப்பாளர் ரேமண்ட் மோரியாமாவை, ரியாத்திற்கு வெளியே இருந்த மணல் திட்டுகளின் வடிவங்களும் சிவந்த மண்ணின் நிறமும் இக்கட்டிட வடிவமைப்பிற்கு ஊக்கமூட்டின . மணல்திட்டின் மென்னெல்லையும், அதன் அமைப்பும் சேர்ந்து மெக்காவை நோக்கி ஒரு பிறை சுட்டுவது போன்ற தோற்றத்தை முராப்பா சதுக்கத்துடன் சேர்ந்த மேற்கு முகப்பு தோன்றுகிறது . அரேபியத் தீபகற்பத்தின் இசுலாமிய வரலாறு முராப்பா சதுக்கத்தின் மேற்கு முகப்பில் திறக்கிறது. பார்வையாளர்கள் ஒருங்கிணைந்த உருளையில் பிரவேசிக்கும்பொழுது இவ்வரலாற்றின் இறுதிக்கட்டக் காட்சிகளை அறியமுடியும். கடைசிக் காட்சிக்கூடம் இரண்டு பரிசுத்தமான மசூதிகள் மற்றும் புனிதப் பயணத்தை விளக்குகிறது. மேலும் கூடுதலாக இரண்டு காட்சிக் கூடங்கள் சிறப்புக் கண்காட்சிகள் நடத்துவதற்காக உள்ளன. 

கண்காட்சிகள் போதிக்கின்ற நீதிபோதனைகளின் வடிவமைப்புக் கருத்தானது, அருங்காட்சியகங்களின் பாரம்பரிய அணுகுமுறையிலிருந்து வேறுபட்டுள்ளது. மதிப்பு மிக்க கலாச்சார சூழலுக்கு வெளியே நிற்கும் தனிப்பட்டவர்களின் கருத்துகளுக்குக் குறைவான முக்கியத்துவம் கொடுக்கப்பட்டுள்ளது. பல சிறப்பான பிரதிமைகள் மாதிரிகளின் அதே அளவு கண்காட்சிகள், சில கருத்துகள் மற்றும் பிரச்சினைகள் பற்றிக் கல்வி புகட்டுவது போல் உள்ளன. சில குறிப்பிட்ட மாதிரிகளின் அடையாளம் பிரதிமை, அசல் என வேறுபடுத்திச் சொல்வதற்குக் கடினமாக உள்ளது. தனிப்பட்டவர்களை முன்னிலைப்படுத்துவது இதன் நோக்கமல்ல. மாறாக, அவர்களின் கருத்துகள் மற்றும் பொதுக்கருத்துகளைச் சுட்டிக்காட்டுவதே இப்பிரதிமைகளின் முக்கிய நோக்கமாகும் .

காட்சிகள், எட்டு "கண்காட்சி அரங்குகள்" அல்லது " படக்காட்சியகத்தில் ஏற்பாடு செய்யப்பட்டுள்ளன . 


அருங்காட்சியகத்தின் முதலாவது காட்சி அரங்கத்தில் நாம் எதிர்கொள்வது விண்கல் ஒன்றின் பெரிய துண்டு ஆகும். ரப் அல் காலி பாலைவனத்தில் உள்ள விண்கல் விழுந்த வாபர் நிலக்குழிவில் இத்துண்டு காணப்பட்டது. இதைத்தவிர மேலும் இங்கு, சூரியமண்டலம் மற்றும் புவிப்பாறைத் தட்டுகள் தொடர்பான கலந்துரையாடல் காட்சிகள், அரேபியத் தீபகற்பத்தின் மண்ணியல் மற்றும் புவியியல் காட்சிகள், அரேபிய விலங்கினங்கள் மற்றும் தாவரங்களின் வளர்ச்சிகளை விளக்கும் காட்சிகள் முதலானவையும் உள்ளன. முற்காலத்தில் வாழ்ந்த இராட்சச உருவம் கொண்ட தாவர உண்ணி மற்றும் கடல் வாழ் பெரிய மீனின் எலும்புக்கூடு ஆகியன பெரிய காட்சிப்பொருளாக இங்கு இடம்பெற்றுள்ளன. கற்கால மனிதனின் காட்சியுடன் இக்காட்சியகம் நிறைவுக்கு வருகிறது. 


இந்தக் காட்சி அரங்கில் முற்காலத்தில் அரேபியாவில் இருந்த பேரரசுகள் தொடர்பான காட்சிகள் வைக்கப்பட்டுள்ளன. செமித்திய மொழியைப் பேசிய தில்மன் நாகரிகம், மடியான், காரியா, தெமா ஆகிய பேரரசுப் பகுதிகள் மீது இங்கு கவனம் செலுத்தப்படுகிறது. அல்-அம்ரா, தாவ்மத் அல் யண்டால், தெமாசு, தாரவுட் போன்ற நகரங்களின் இடைத்தரகு அரசாட்சி தொடர்பான காட்சிகள் மேலும் இங்கு தொடர்கின்றன. அல் அப்லாய், நச்ரான், ஆயின் சுபைதா நகரங்களில் செழித்து வளர்ந்த பிற்காலத்து அரேபிய நாகரிகங்களின் காட்சிகள் தொடர்பான கருத்துகள் குறிக்கப்பட்டுள்ளன. 


இக்காட்சியரங்கில் இசுலாம் தோன்றிய கி.மு. நான்காம் நூற்றாண்டு வரையிலான காலகட்டத்தை விளக்குகிறது. இக்காலத்து நகரங்களான மக்கா, யாராசு, காய்பார், நச்ரான், கத்ரமா, தாவ்மட் அல் யண்டால், ஓகாசு, அல்மாயாசு, நச்ரான், அபாசா கடைவீதிகளின் படங்கள் காட்சிப்படுத்தப்பட்டுள்ளன. எழுத்துகள் மற்றும் கையெழுத்தின் பரிணாம வளர்ச்சி குறித்த பல உதாரணங்களின் காட்சிகள் வைக்கப்பட்டுள்ளன . 


அடுத்ததாக இருக்கும் காட்சியரங்கில் தீர்க்கதரிசி முகமதுநபியின் வாழ்க்கை மற்றும் நோக்கங்கள் விளக்கப்பட்டுள்ளன. ஒரு சுவரில் நபியின் குடும்பம் மற்றும் உறவினர்களை உள்ளடக்கிய ஒரு பெரிய குடும்ப மரம் விரிவாகக் காட்சிப்படுத்தப்பட்டுள்ளது. இக்காட்சியகத்திலிருந்து அடுத்த அரங்கிற்குச் செல்ல, பார்வையாளர்கள் ஒரு பாலத்தைப் பயன்படுத்துமாறு பாதை வடிவமைக்கப்பட்டுள்ளது. இசுலாம் என்ற பாலத்தில் சென்றால் இறைவனின் அருளை அடையலாம் என்று மக்களுக்குக் குறிப்பால் உணர்த்துவதாக இப்பாலம் கருதப்படுகிறது. 


மெதினாவில் இசுலாம் தோற்றம் தொடர்பாகவும், காலிபாக்களின் தோற்றமும் வீழ்ச்சியும் தொடர்பான காட்சிகளும் அடுத்த அரங்கில் காட்சிப்படுத்தப்பட்டுள்ளன. மேலும், முதலாவது சவூதி மாநிலம் வரையிலான அடிமை வம்சம் மற்றும் உதுமானியப் பேரரசு தொடர்பான காட்சிகள் இங்கு விளக்கப்பட்டுள்ளன. 

ஆரம்ப மற்றும் இரண்டாவது சவூதி மாநிலங்களின் பண்பாடும் வரலாறும் இக்காட்சியரங்கில் இடம்பெற்றுள்ளன. திரியாக் நகரத்தின் மிகப்பெரிய மாதிரி ஒன்று கண்ணாடித் தரையின் கீழ் காட்சிப்படுத்தப்பட்டுள்ளது. எனவே இதை விரிவான ஆராய்ச்சிக்கும் உபயோகப்படுத்த இயலும். 


அரசர் அப்துல் அசீசுக்காக இவ்வரங்கு அர்ப்பணிக்கப்பட்டுள்ளது. இங்கு, ரியாத்தை அவர் எவ்வாறு மீட்டெடுத்தார், அவருடைய பேரரசை எவ்வாறு நிறுவினார் என்பது தொடர்பான காட்சிகள் அமைக்கப்பட்டுள்ளன.


இக்காட்சியரங்கில் மெக்காவும் அதனைச்சுற்றியுள்ள பகுதிகளும் காட்சிப்படுத்தப்பட்டுள்ளன. 



</doc>
<doc id="318075" url="https://ta.wikipedia.org/wiki?curid=318075" title="செம்மேடு">
செம்மேடு

செம்மேடு என்பது தமிழ்நாட்டின், நாமக்கல் மாவட்டம், கொல்லிமலையில் உள்ள ஓர் பேரூர் ஆகும். இங்கு கொல்லிமலை தாலுகா அலுவலகம், காவல் நிலையம், வன அலுவலகம், ஊராட்சி ஒன்றிய அலுவலகம், அரசு மருத்துவமனை போன்ற முக்கிய அரசு அலுவலகம் இங்கே அமைந்துள்ளன.

மக்கள்:


</doc>
<doc id="318079" url="https://ta.wikipedia.org/wiki?curid=318079" title="புளிச்சக்கீரை">
புளிச்சக்கீரை

புளிச்சகீரை (அல்லது) புளிச்சைக்கீரை ("Kenaf" (or) "HIBISCUS SURATTENSIS") இது மால்வேசியே குடும்பத்தைச் சார்ந்த செம்பருத்தி இனத்தாவரம் ஆகும். இதிலிருந்து கிடைக்கும் இழை கொண்டு புளிச்சைநார்க் கயிறு திரிக்கப்படுகிறது. பொதுவாக இந்தியப் பகுதிகளில் அதிக அளவு காணப்படுகிறது.


</doc>
<doc id="318081" url="https://ta.wikipedia.org/wiki?curid=318081" title="பி. ஏ. சுப்பையா பிள்ளை">
பி. ஏ. சுப்பையா பிள்ளை

பி. ஏ. சுப்பையா பிள்ளை (பிறப்பு: பெப்ரவரி 4, 1895) தமிழ்நாட்டைச் சேர்ந்த பழம்பெரும் நாடக, திரைப்பட நடிகர் ஆவார்.

சுப்பையா பிள்ளை 1895 பெப்ரவரி 4 இல் பிறந்தவர். பழம்பெரும் நடிகர் ராஜபார்ட் கோவிந்தசாமிப் பிள்ளையின் வேலையாளராகப் பணியாற்ர ஆரம்பித்து தமது 16வது வயதிலேயே நாடகங்களில் நடிக்கலானார். இந்தியாவிலும், இலங்கையிலும் பல நாடகங்களில் பல வேடங்களில் நடித்துள்ளார்.

நாடக நாட்களில் என். எஸ். கிருஷ்ணனுடன் சேர்ந்து நடித்துள்ளார். அவர் மூலமாகவே திரைப்படங்களிலும் நுழைந்தார். முதன் முதலில் 1940 இல் வெளியான நவீன விக்ரமாதித்தன் திரைப்படத்தில் காளி கோவில் பூசாரியாக நடித்தார். அடுத்தடுத்த படங்களில் தந்தை வேடங்களே இவரைத் தேடி வந்தன. இழந்த காதல், "இரு நண்பர்கள்", பூலோக ரம்பை, குமாஸ்தாவின் பெண் ஆகிய படங்களில் தந்தையாக நடித்தார். தொடர்ந்து அலிபாபாவும் நாற்பது திருடர்களும் படத்தில் முஸ்தபா பாத்திரத்திலும், ஆர்யமாலாவில் மலையாள பகவதி வேடத்திலும் நடித்தார்.

ஜெமினி ஸ்டூடியோவில் நிரந்தர சம்பள நடிகராக சேர்ந்து மங்கம்மா சபதம் படத்தில் மங்கம்மாவின் தந்தையாக நடித்து பெரும் பாராட்டைப் பெற்றார். பின்னர் ஜெமினியின் கண்ணம்மா என் காதலியில் நாட்டு வைத்தியராகவும், மிஸ் மாலினியில் புஷ்பவல்லியின் தந்தையாகவும் நடித்தார். ஜெமினியின் சந்திரலேகாவில் டி. ஆர். ராஜகுமாரியின் தந்தையாக நடித்தார்.

1949-இல் வெளிவந்த ஏவிஎம்மின் வாழ்க்கை திரைபடத்தில் எஸ். ஆர். ஜானகியின் கணவராகவும், எம். எஸ். திரௌபதியின் தந்தையாகவும் வேலாயுதன் என்ற பாத்திரத்தில் நடித்தார்.



</doc>
<doc id="318096" url="https://ta.wikipedia.org/wiki?curid=318096" title="அக்னிஹோத்திரம் இராமானுச தாத்தாச்சாரியார்">
அக்னிஹோத்திரம் இராமானுச தாத்தாச்சாரியார்

அக்னிஹோத்திரம் இராமானுச தாத்தாச்சாரியார் (Agnihotram Ramanuja Tatachariar) (1907-2008), இந்து சமயத்தின், வைணவ வேத அறிஞர். நாதமுனியின் பரம்பரையில் கும்பகோணத்தில் பிறந்தவர்.

வேத கல்விக்கும், சமசுகிருத இலக்கியத்திற்கும் இவரது பங்களிப்பினைப் பாராட்டி, இந்திய அரசு இரண்டு தேசிய விருதுகளை வழங்கி பெருமைபடுத்தியது.

இவர் தமிழ், சமஸ்கிருதம், ஆங்கில மொழிகளில் பல நூல்களை வெளியிட்டுள்ளார். அவைகள்:




</doc>
<doc id="318097" url="https://ta.wikipedia.org/wiki?curid=318097" title="அல் அரீன் வனவிலங்கு பூங்கா">
அல் அரீன் வனவிலங்கு பூங்கா

அல் அரீன் வனவிலங்கு பூங்கா "(அரபு: محمية العرين ஆங்கிலம்: Al Areen Wildlife Park)" பகுரைனின் தெற்கு ஆளுநரகப் பகுதியில் உள்ள சாக்கிர் பாலைவனப் பரப்பில் அமைந்துள்ள ஓர் இயற்கை காப்பகம் மற்றும் உயிரியல் பூங்காவாகும். நாட்டின் ஏனைய ஐந்து பாதுகாக்கப்பட்ட பகுதிகளில் அல் அரீன் வனவிலங்கு பூங்காவும் ஒன்றாகும். மற்றும் இதுவே பகுரைன் நாட்டின் , நிலப்பகுதியில் நியமிக்கப்பட்டுள்ள ஒரே பாதுகாக்கப்பட்ட பகுதியாகும் .

அல் அரீன் பூங்கா 1976 ஆம் ஆண்டு 7 சதுரகிலோமீட்டர் பரப்பளவில் அமைக்கப்பட்டது. பகுரைனைத் தாயகமாகக் கொண்ட தாவரங்கள், விலங்குகள் மற்றும் ஆபிரிக்கா, தெற்கு ஆசியா பகுதிகளிலில் தோன்றிய விலங்குகள் , தாவரங்கள் முதலானவை இவ்விலங்கியல் பூங்காவில் காணப்படுகின்றன. ஆண்டு முழுவதும் அல் அரீன் பூங்கா தினசரி காலை 9 மணி முதல் மாலை 4 மணிவரை திறக்கப்படுகிறது. 2013 ஆம் ஆண்டில் மட்டும் 199,235 பார்வையாளர்கள் பூங்காவை பார்வையிட்டுச் சென்றுள்ளனர் .
1999 வரை, இப் பூங்கா அமைச்சரவை அலுவல்கள் மற்றும் தகவல் அமைசகத்துடன் இணைக்கப்பட்டிருந்தது.

பூங்காவில் 100,000 நடப்பட்ட தாவரங்கள் மற்றும் மரங்கள், 45 வகையான விலங்குகள். எண்பத்தி இரண்டுக்கும் மேற்பட்ட பறவை இனங்கள் மற்றும் 25 வகையான தாவர இனங்ள் உள்ளன. தற்பொழுது காடுகளில் காணாமல் போய்விட்ட ஆப்பிரிக்க மறிமான், பாரசீக வகை அழகிய மான், தாவிக் குதிக்கும் ஆப்பிரிக்க சுருள் மான், வேகமாக ஓடக்கூடிய சலுக்கி வகை வேட்டைநாய்கள் , இம்பாலா எனப்படும் ஆப்பிரிக்கச் சிறுமான், தரிசு மான், சேப்மேன் வகை வரிக்குதிரைகள் மற்றும் பாலைவன முயல்கள் உள்ளிட்ட விலங்குகள் இங்கு காணப்படுகின்றன. அரேபிய இனமான கொடுவாள் கொம்பு மறிமான், காடுகளில் அரிதாகக் காணப்படும் ஆப்பிரிக்க மான், சகாராவுக்குரிய தாமா வனப்பு மான்கள், ஒட்டகச் சிவிங்கிகள், நுபியன் வகை பாலைவன ஆடு, மலை ஆடுகள், பார்பாரி வகை வடக்கு ஆப்பிரிக்க ஆடுகள், ஆசியக் காடுக் கழுதைகள் முதலிய அரிய விலங்கினங்களும் இங்கு உள்ளன. பூங்காவில் மேலும் அருகிவரும் இனங்கள் கட்டுப்படுத்தப்பட்ட வளர்ப்பு முறைகளில் பெருக்கும் கொள்கையை மேற்கொண்டுள்ளது.. 

அல் அரீன் வனவிலங்குப் பூங்கா மொத்தமாக 800 ஏக்கர் பரப்பளவில் அமைந்துள்ளது. 400 ஏக்கர்களாகப் பிரிக்கப்பட்டுள்ள இரு பிரிவுகளில் ஒரு பிரிவு பொது மக்களுக்காக ஒதுக்கப்பட்டுள்ளது. மற்றொரு பிரிவு தாவரங்கள், விலங்குகளின் பாதுகாப்புக் காப்பிடத்திற்கும் ஒதுக்கப்பட்டுள்ளது . இப்பிரிவு தாவரங்கள் மற்றும் விலங்குகளுக்காக இரண்டு நீர்த்தேக்கங்கள் இப்பிரிவுடன் இணைக்கப்பட்டுள்ளன .

கடந்த பத்தாண்டுகளில் இப்பூங்கா பல்வேறு வகைகளில் புணரமைக்கப்பட்டுள்ளது. புதியாக ஒரு பறவைக் கூடும், அராபிய வன விலங்குகளுக்கான ஒர் இருப்பிட வளாகமும் உருவாக்கப்பட்டுள்ளன. பூங்காவில் வல்லூறு அரங்கம், ஒரு வீட்டு விலங்குப் பூங்கா அமைக்கவும் திட்டமிடப்பட்டுள்ளது. 

பிரதான நுழைவாயிலில் இருந்து பேருந்துகள் மூலமாக பூங்காவிற்குள் செல்ல அனுமதிக்கப்படுகிறது. மூன்று முதல் 12 வயது வரையிலான குழந்தைகளுக்கு ஒரு கட்டணமும் அதற்குக் குறைவான வயதுக் குழந்தைகளுக்கு இலவசமாகவும் அனுமதி கொடுக்கப்படுகிறது. பாதுகாப்புப் பகுதிக்குள் நுழைய பயணிகளுக்கு அனுமதியில்லை. ஆய்வாளர்கள், மருத்துவர்கள், விலங்குக் காப்பாளர்கள்ஆகியோருக்கு மட்டும் அனுமதியளிக்கப்படுகிறது . முன் அனுமதி பெற்று பார்வையிட வசதியும் அளிக்கப்படுகிறது . மனாமா நகரில் இருந்து 40 நிமிட பயணத்தொலைவில் தேசிய நெடுஞ்சாலையுடன் இணைக்கப்பட்டு பகுரைன் அனைத்துலக மோட்டார் பந்தய சுற்றுப்பாதைக்கு அருகில் இப்பூங்கா அமைந்துள்ளது. 


</doc>
<doc id="318118" url="https://ta.wikipedia.org/wiki?curid=318118" title="எக்விடாஸ் சிறு நிதியுதவி வங்கி">
எக்விடாஸ் சிறு நிதியுதவி வங்கி

எக்விடாஸ் சிறு நிதியுதவி வங்கி அல்லது எக்விடாஸ் வங்கி (Equitas Small Finance Bank) இந்தியாவின் தமிழ்நாட்டின் தலைநகரான சென்னையைத் தலைமையிடமாகக் கொண்டு, சென்னையில் மூன்று கிளைகளுடன் தனது வங்கி நடவடிக்கைகளை 5 சூன் 2016 அன்று துவக்கிய தனியார் துறை வங்கியாகும். இவ்வங்கியின் மேலாண்மை இயக்குநராகவும், தலைமை நிர்வாகியாகவும் பி. என். வாசுதேவன் செயல்படுகிறார்.

எக்விடாஸ் சிறு நிதியுதவி வங்கி 2016 – 2017 நிதி ஆண்டிற்குள் 11 இந்திய மாநிலங்களில் 412 கிளைகளுடன் செயல்பட திட்டமிட்டுள்ளது.
இந்த 412 கிளைகளில், ஐம்பது விழுக்காடு கிளைகள் தென்னிந்தியாவிலும், 30 விழுக்காடு கிளைகள் மேற்கு இந்தியாவிலும், 20 விழுக்காடு கிளைகளை வட இந்தியாவிலும் தொடங்க திட்டமிட்டுள்ளது. அவைகளில் 25 விழுக்காடு கிளைகள், வங்கிகள் இல்லாத கிராமப் புறங்களில் துவக்க உள்ளது.
தற்போது, எக்விடாஸ் வங்கி வழங்கியுள்ள 6,500 கோடி ரூபாய் கடனில், ஐம்பது விழுக்காடு குறுங்கடனாகவும் (microfinance), 25 விழுக்காடு வாகனக் கடனாகவும் மற்றும் மீதமுள்ள 25 விழுக்காடு சிறு மற்றும் குறு வணிக கடனாகவும், வீட்டுவசதி கடனாகவும் வழங்கியுள்ளது.

சூன் 2016இல் எக்விடாஸ் நிறுவனத்தின் துணை நிறுவனங்களான "எக்விடாஸ் மைக்ரோ பைனான்ஸ் நிறுவனம்" (EHFL) மற்றும் "எக்விடாஸ் வீட்டுவசதி நிதி நிறுவனமும்" (EHFL), சூன் 2016இல் எக்விடாஸ் நிதிநிறுவனத்துடன் இணைக்கப்பட்டது. பின்னர், எக்விடாஸ் நிதிநிறுவனத்தை வங்கி நிறுவனமாக செயல்பட இந்திய ரிசர்வ் வங்கி அனுமதி வழங்கியுள்ளது.



</doc>
<doc id="318122" url="https://ta.wikipedia.org/wiki?curid=318122" title="படோன்">
படோன்

படோன் "(Buton)" இந்தோனேசியாவிலுள்ள சுலாவெசித் தீவின் தென்கிழக்கு தீபகற்பத்தில் அமைந்துள்ள ஒரு தீவாகும். இத்தீவு படங்கு, போயிடன், பட்டன் என்ற பெயர்களாலும் அழைக்கப்படுகிறது. பரப்பளவில் மதுரா தீவிற்குச் சமமாக 4.408 சதுர கிலோமீட்டர்களை உள்ளடக்கியுள்ளது. இந்தோனேசியாவில் 19 ஆவது பெரிய தீவான இது உலக அளவில் 129 ஆவது பெரிய தீவாக உள்ளது.

குடியேற்ற சகாப்தத்திற்கு முன்பு அக்காலத்தில் இத்தீவு படங்கு என்று அழைக்கப்பட்டது. கிழக்கு இந்தோனேசியாவின் தெர்னேட்டுத் தீவின் செயலெல்லைக்கு உட்பட்டே படங்கு தீவு இருந்தது. குறிப்பாக பதினாறாம் நூற்றாண்டில், தெர்னேட்டுப் பேரரசின் முக்கியமான இரண்டாம்நிலை மண்டல மையமாக விளங்கியது. மண்டல அளவிலான வியாபத்தைக் கட்டுப்படுத்தியதோடு, தெர்னேட்டுப் பேரரசிற்குச் செலுத்தவேண்டிய கப்பத்தை வசூலிக்கும் பணியும் இத்தீவில் மேற்கொள்ளப்பட்டது. 

தீவின் முதலாவது இசுலாமிய மன்னரான சுல்தான் முர்கம், இத்தீவின் பிரதானமான துறைமுகத்தின் பெயரால் நினைவுகூரப்படுகிறார். பாவ்பாவ் நகரில் இந்த முர்கம் துறைமுகம் இருக்கிறது.

படோன் தீவில் இடம்பெற்றுள்ள மிகப்பெரிய நகரம் பாவ்பாவ் ஆகும். இந்நகரில் வோலியோ, சியாசியா மொழிகள் பேசப்படுகின்றன. வடக்கில் வாவோனை, மேற்கில் முனா மற்றும் கபயீனா, தென்மேற்கில் சியும்பு போன்ற தீவுகள் இத்திவுக்கு அருகில் அமைந்துள்ள முக்கியத் தீவுகளாகும். துகாங்கு பேசி என்ற மொழி பேசப்படும் துகாங்கு பேசித் தீவு படோனுக்குக் கிழக்கில் கொலோவானா வாடாபோ வளைகுடாவினால் பிரிக்கப்பட்டு அமைந்துள்ளது. 
தீவுக்கு தெற்கே படுவாடாசு தீவு உள்ளது. சுதந்திரத்துக்கு முந்தைய காலத்தில் பவுடன் செல்வழி என்ற பெயரில் படுவாடாசு தீவு பிரபலமானதாக இருந்தது. வடக்கு புலோரெசு கடலில் தீவிடை கடற்பயணத்திற்கான ஒரு முக்கிய அமைவிடமாகவும் படுவாடாசு தீவு சிறந்து விளங்கியது.

தீவின் பெரும்பகுதி மழைக்காடுகளால் சூழப்பட்டு கானக விலங்குகள் வாழுமிடமாக உள்ளது. மற்றும் அதன் வன அறியப்படுகிறது. அது அனோவா மட்டுமே இரண்டு வாழ்விடங்களில் ஒன்று, எருமை ஒரு வகை உள்ளது. எருமை வகையைச் சேர்ந்த தாழ்நில அனோவா மற்றும் கானக அனோவாக்களுக்கு மட்டும் வாழிடமாக இத்தீவு உள்ளது.

படோன் தீவில் வோலியோ, சியா-சியா மொழிகள் பேசப்படுகின்றன. இவைதவிர முனா, துகாங்கு பேசி, கும்பேவாகா, இலாசாலிமு, கமாரு, பசோவா, தாலோகி, குலிசுசு மற்றும் கியோகோ போன்ற பல்வேறு கிளைமொழிகளும் இங்கு பேசப்படுகின்றன. தேசிய மொழியான இந்தோனேசிய மொழியும் பள்ளிகளில் பரவலாகப் போதிக்கப்படுகிறது.
தென்கொரியாவின் சியோல் நகரத்தைச் சார்ந்த அன்மின்சியோங்கியும் மொழியியல் கழகம் உருவாக்கிய பாடப்புத்தகங்களின் அடிப்படையில், பாவ்-பாவ் நகரத்து சியா-சியா பழங்குடியினர் கொரிய அங்குல் எழுத்துக்களைப் பயன்படுத்தத் தொடங்கினர்.

இயற்கை நிலக்கீல் எனப்படும் கரிப்பிசின் மற்றும் பல்வேறு வகையான கனிமங்கள் இத்தீவில் மிகப் பெருமளவில் காணப்படுகிறது. படோனிலிருந்து கிடைக்கும் அசுபால்டை தார் மாற்றிகளாகவும் பெட்ரோலிய அசுபால்ட்டுக்கு மாற்றாகவும் பயன்படுத்த முடியும். இதன் விளைவாக, வழக்கமான படிமம் சார்ந்த வளங்களை நம்பியிருக்கும் நிலையை இவ்வசுபால்ட்டு குறைக்கிறது

பாவ்-பாவ் நகரம், படோன் நிர்வாக அலுவலகம், வடக்கு படோன் நிர்வாக அலுவலகம் என்ற மூன்று இரண்டாம் நிலை நிர்வாகப் பிரிவுகளின் கட்டுப்பாட்டில் படோன் தீவு செயற்பட்டது. தீவுக்கூட்டம் என்ற இனப்பெயரை முன்வைத்து முனா நிர்வாக அலுவலகம், வாகாடோபி நிர்வாக அலுவலகம், போம்பனா நிர்வாக அலுவலகத்தின் ஒரு பகுதி போன்ற கூடுதலான மேலும் மூன்று நிர்வாக அலுவலகங்கள் படோன் தீவை கட்டுப்படுத்துகின்றன. 


</doc>
<doc id="318133" url="https://ta.wikipedia.org/wiki?curid=318133" title="இரஜவெல்ல இந்து தேசியக் கல்லூரி">
இரஜவெல்ல இந்து தேசியக் கல்லூரி

இரஜவெல்ல இந்து தேசியக் கல்லுாி ("Rajawella Hindu National College") இலங்கை, கண்டி மாவட்டம் திகனை எனும் நகாில் அமைந்துள்ள ஒரு பாடசாலை ஆகும். இப்பாடசாலை 1912 ஆம் ஆண்டு ஆரம்பிக்கப்பட்டது இது கலவன் பாடசாலை ஆகும். இதன் முதலாவது அதிபா் திரு கோல்டன் மற்றும் கோவில் பிள்ளை ஆவா். இங்கு சுமாா் 2000 மாணவா்கள் கல்வி கற்கின்றனா். இக் கல்லுாியில் தரம் 01 தொடக்கம் தரம் 13 மட்டும் வகுப்புக்கள் உள்ளன. மற்றும் உயா்தரத்தில் விஞ்ஞானப் பிரிவு, கலைப்பிரிவு, வா்த்தகப் பிரிவுகள் காணப்படுகின்றன. இதன் தற்போதைய அதிபா் திரு மயில்வாகனம் ஆவாா். சுமாா் 90 ஆசிாியா்கள் பணியாற்றுகின்றனா்.


</doc>
<doc id="318134" url="https://ta.wikipedia.org/wiki?curid=318134" title="ஸ்ரீ வள்ளி (1961 திரைப்படம்)">
ஸ்ரீ வள்ளி (1961 திரைப்படம்)

ஸ்ரீ வள்ளி 1961 ஆம் ஆண்டு வெளியான தமிழ் புராணக்கதை திரைப்படமாகும். டி. ஆர். ராமண்ணா இயக்கத்தில் உருவான இத்திரைப்படத்தில் சிவாஜி கணேசன், பத்மினி, டி. ஆர். மகாலிங்கம் ஆகியோர் முக்கிய பாத்திரங்களில் நடித்திருந்தனர். இத் திரைப்படம், 1945 ஆம் ஆண்டு இதே தலைப்பில் வெளியான திரைப்படத்தின் மீள் பதிவாகும். கேவா வண்ணத்தில் இத்திரைப்படம் எடுக்கப்பட்டிருந்தது.


ஒரு வேடுவப் பெண்ணான வள்ளியை முருகக் கடவுள் காதலித்து மணம் செய்து கொண்டதாக ஒரு ஐதிகம் உண்டு. நாட்டுப்புற பாரம்பரியக் கதையாக வழங்கி வந்த கதையை மேடை நாடகமாக்கினார்கள். பின்னர் 1921 ஆம் ஆண்டு "வள்ளி திருமணம்" என்ற தலைப்பில் மௌனப்படமாக வெளியிட்டார்கள்

பின்னர் 1930 ஆம் ஆண்டில் "ஸ்ரீ சுப்ரமண்யம்" என்ற பெயரில் இன்னொரு மௌனப் படம் வெளியானது. என். டி. சற்போதர் அதே ஆண்டில் "ஆரியன் பிலிம் கம்பெனி" என்ற நிறுவனத்துக்காக இதே திரைப்படத்தை "சுப்பிரமணியம்" என்ற பெயரில் தயாரித்து வெளியிட்டார். "வள்ளி கல்யாணம்" என்ற பெயரில் இதே ஆண்டு இன்னொரு திரைப்படமும் வெளியானது. அதில் சுந்தர் ராவ் நட்கர்னி பிரதான பாத்திரத்தில் நடித்திருந்தார்.

இந்தக் கதையின் முதலாவது பேசும் படத்தை 1933 ஆம் ஆண்டு சாமிக்கண்ணு வின்சன்ட் என்பவர் தயாரித்து வெளியிட்டார். "வள்ளி திருமணம்" என்ற இத் திரைப்படம் பி. வி. ராவ் இயக்கத்தில் கல்கத்தாவில் படமாக்கப் பட்டது. டி. பி. ராஜலட்சுமி வள்ளியாக நடித்த இத் திரைப்படம் வசூலில் வெற்றி பெற்றது.

இதன்பின் 1945 ஆம் ஆண்டு ஏ. வி. மெய்யப்ப செட்டியார் ஸ்ரீ வள்ளி என்ற பெயரில் இக்கதையை திரைப்படமாகத் தயாரித்தார். இதில் டி. ஆர். மகாலிங்கம் முருகனாகவும் குமாரி ருக்மிணி வள்ளியாகவும் நடித்தனர்.
ஏ. வி. எம். நிறுவனம் ஒரு வெற்றிகரமான திரைப்படத் தயாரிப்பு நிறுவனமாக உருவாகுவதற்கு இத்திரைப்படம் மூல காரணமாயிற்று.

இதற்குப் 16 வருடங்களின் பின்னர் இதே கதையை வண்ணப் படமாக நரசு ஸ்டூடியோஸ் நிறுவனம் தயாரித்தது. இதில் சிவாஜி கணேசன் முருகனாகவும், பத்மினி வள்ளியாகவும் நடித்தனர். முன்னைய திரைப்படத்தில் முருகனாக நடித்த டி. ஆர். மகாலிங்கம் இதில் நாரதராக நடித்தார்.

மலைநாட்டு வேடுவப் பெண்ணான வள்ளி முருகக் கடவுள் மீது அபார பக்தி கொண்டு அவரை அடைய வேண்டுமென எந்நேரமும் துதித்து வேண்டிக்கொண்டிருந்தாள். அவளது பக்தியை உணர்ந்த முருகக் கடவுள் அவளது எண்ணத்தை நிறைவேற்ற எண்ணி நேராக அவளிடம் சென்று தன் லீலைகளைக் காண்பிக்கிறார்.

மலையரசனான நம்பிராஜன் ஒரு தினைப்புனத்தை ஏற்படுத்தினான். விளைந்து வரும் தினையை பறவைகளிடமிருந்தும், மிருகங்களிடமிருந்தும் பாதுகாக்கத் தன் மகளாகிய வள்ளியை தினைப் புனத்துக்குக் காவலாக நியமித்தான். வள்ளியைச் சந்திப்பதற்கு இதுதான் நல்ல வாய்ப்பு என நினைத்த முருகக்கடவுள் ஒரு வேடுவனாக உருவெடுத்து, துரத்தி வந்த மானைக் காணாது தேடுவது போல வள்ளி இருக்குமிடம் சென்றார். வள்ளிக்கு வந்திருப்பது யாரென்று தெரியாதாகையால் அந்த இடத்தை விட்டுச் சென்று விடுமாறு முருகக் கடவுளிடம் சொன்னாள். அந்தச் சமயத்தில் வள்ளியின் தந்தையான நம்பிராஜன் வள்ளிக்கு உணவாக தேனும் தினைமாவும் கொண்டு வந்தான். நம்பிராஜனிடம் பிடிபடாமல் முருகக் கடவுள் ஒரு வேங்கை மரமாக உருமாறி நின்றார். நம்பிராஜன் சென்றபின் பழைய வேடன் உருவத்தை எடுத்த முருகக் கடவுள் தன்னைத் திருமணம் செய்யுமாறு வள்ளியிடம் கேட்டார்.

முருகனை அடையவேண்டுமெனத் தவமிருந்த வள்ளி இதைக் கேட்டுக் கோபமடைந்தாள். இதற்கிடையில் நம்பிராஜனும் அவனது உதவியாட்களும் வேட்டைக்குச் செல்ல புறப்பட்டு வந்தார்கள். அவர்களைக் கண்ட முருகக் கடவுள், வள்ளிக்குத் தெரியாமல் கிழவனாக உருமாறினார். கிழவரைக் கண்ட நம்பிராஜன், அவரைப் பார்த்து, தாங்கள் வேட்டை முடிந்து திரும்பும் வரை வள்ளிக்குத் துணையாக இருக்கும்படி சொல்லிவிட்டுச் சென்றான்.

கிழவன் வேடத்திலிருந்த முருகக் கடவுள் தனக்கு பசிப்பதாக வள்ளியிடம் சொன்னார். தேனையும் தினைமாவையும் திரட்டி வள்ளி அவருக்கு உண்ணக் கொடுத்தாள். அவருக்கு விக்கல் எடுத்தது. தாகத்தைத் தீர்க்க தண்ணீர் வேண்டும் என்று கேட்டார். அவள் பக்கத்திலிருந்த சுனையிலிருந்து நீர் பிடித்துக் கொடுத்தாள். அதைப் பருகிய முருகக் கடவுள் அவளிடம் விளையாட்டாக "தாகத்தைத் தணித்தது போல் என் மோகத்தையும் தணித்துவிடு" என்று கேட்கிறார். வள்ளி கோபித்துக் கொண்டு அந்த இடத்தை விட்டு அகன்றாள். உடனே முருகன் தன் அண்ணனாகிய விநாயகரைத் துதி செய்தார். விநாயகர் ஒரு யானை வடிவெடுத்து வள்ளியை நோக்கி வந்தார். உடனே வள்ளி பயந்து போய் முருகனின் பின்னால் நின்றாள். தன்னைக் காப்பாற்றும்படி வேண்டினாள். முருகன் தன் சுய உருவத்தை அவளுக்குக் காட்டவே அவள் இவ்வளவு நேரமும் தன்னோடு இருந்தது தான் விரும்பிய முருகனே என அறிந்து ஆனந்தமடைந்தாள். வள்ளி முருகனுடன் சென்று விடவே வேட்டையிலிருந்து திரும்பி வந்த நம்பிராஜன் அவளைக் காணாது தன் ஆட்களை அனுப்பி எங்கும் தேடுவித்தான். முருகனுடன் வள்ளி இருப்பதை அறிந்து முருகன் மீது நம்பிராஜன் போர் தொடுத்தான். முருகனின் ஆற்றலால் நம்பிராஜனும் அவனது ஆட்களும் உயிரிழந்தனர். வள்ளி சோகமடைந்து அவர்களை உயிர்ப்பிக்க வேண்டினாள். முருகன் கருணையால் மாண்ட எல்லோரும் உயிர் பெற்றெழுந்தனர். வந்தது தங்கள் குன்றின் குமரனான முருகக் கடவுள் எனத் தெளிந்து கொண்ட நம்பிராஜன் வள்ளியை அவருக்கு திருமணம் செய்து கொடுத்தான்.

திரைப்படத்தை டி. ஆர். ராமண்ணா இயக்கினார். தஞ்சை ராமையாதாஸ் கதை, வசனம், பாடல்களை எழுதினார். விஜயகுமார் குழந்தை முருகனாக இந்தத் திரைப்படத்தில் அறிமுகமானார். அதே போல லட்சுமி குழந்தை வள்ளியாக இத்திரைப்படத்தில் அறிமுகமானார்.

இத்திரைப்படம் 1962 ஆம் ஆண்டு "ஸ்ரீ வள்ளி கல்யாணம்" என்ற பெயரில் தெலுங்கில் மொழிமாற்றம் செய்யப்பட்டு வெளியிடப்பட்டது.

இத்திரைப்படத்தில் 20 பாடல்கள் உள்ளன. ஜி. இராமநாதன் இசையமைக்க, தஞ்சை ராமையாதாஸ் பாடல்களை இயற்றினார். பாடிய நடிகர்கள்: டி. ஆர்.மகாலிங்கம், ஜே. பி. சந்திரபாபு. பின்னணி குரல் கொடுத்தோர்: டி. எம். சௌந்தரராஜன், சீர்காழி கோவிந்தராஜன், பி. சுசீலா, ஜிக்கி, ஏ. பி. கோமளா, ஏ. ஜி. ரத்னமாலா ஆகியோர்.

குமுதம் இதழ் இத்திரைப்படத்துக்கான விமர்சனமாக ஒரு பக்கம் முழுவதும் "ஓம் முருகா" என அச்சிட்டிருந்தது.

2011 ஆம் ஆண்டு தி இந்து நாளிதழில் ராண்டார் கை இத்திரைப்படம் பற்றி எழுதிய விமர்சனத்தில் பிரபல நட்சத்திரங்கள், இனிமையான இசை, ஹெலனின் நடனம், வண்ணக் காட்சிகள் இருந்தும் இத்திரைப்படம் ஏமாற்றத்தையே அளித்தது என எழுதியுள்ளார்.


</doc>
<doc id="318137" url="https://ta.wikipedia.org/wiki?curid=318137" title="இந்தோனேசியப் பல்கலைக்கழகம்">
இந்தோனேசியப் பல்கலைக்கழகம்

இந்தோனேசியப் பல்கலைக்கழகம் ("University of Indonesia") தெபோக், மேற்கு ஜாவா சலெம்பா, ஜகார்த்தா ஆகியவற்றில் வளாகங்களைக் கொண்ட இந்தோனேசியாவின் அரசப் பல்கலைக்கழகம் ஆகும். இது இந்தோனேசியாவில் பழமையான ஒரு மூன்றாம் நிலைக் கல்வி நிறுவனமாகக் கொள்ளப்படுகின்றது. இந்தோனேசியப் பல்கலைக்கழகம், பண்டுங் தொழில் நுட்ப நிறுவனம், கட்சா மடா பல்கலைக்கழகம் ஆகியவற்றுடன் இணைந்து இந்தோனேசியாவின் மிகவும் மதிப்புமிக்க பல்கலைக்கழகமாகக் கருதப்படுகிறது.

இந்தோனேசியப் பல்கலைக் கழகத்தின் ஆரம்பம் 1851 இல் நடைபெற்றது. காலனித்துவகாலத்தில் டச்சு கிழக்கு இந்திய கம்பனி அரசு மருத்துவ உதவியாளர்களுக்கான பயிற்சி பள்ளி ஒன்றை நிறுவியது. இரண்டாண்டுகள் நீடித்த பயிற்சியின் பின்னர, பட்டதாரிகள் அடிப்படை மருத்துவ சிகிச்சைகள் வழங்க ஒப்புதல் அளிக்கப்பட்டது. பட்டதாரிகள் யாவானிய மருத்துவர்கள் என பட்டமளிக்கப்பட்டு டச்சு கிழக்கு இந்திய பகுதிகளில் குறிப்பாக ஜாவாவில் மட்டும் செயற்பட அனுமதி அளிக்கப்பட்டது. இத்திட்டம் விரிவாக்கப்பட்டு1864 இல் மூன்று ஆண்டுகளுக்குரிய பட்டமாக விரிவுபடுத்தப்பட்டது. 1875 இல் இக்கல்வித் திட்டம் ஏழு ஆண்டுகள் கொண்ட மருத்துவர் பட்டமாக மாற்றப்பட்டது.

1898 ஆம் ஆண்டில் இது மற்றொரு வளர்ச்சியைக் கண்டது. டச்சு கிழக்கு இந்தியஅரசு வைத்தியர்களைப் பயிற்றுவிக்க மற்றொரு பாடசாலையைத் தொடங்கியது., இது STOVIA என அழைக்கப்பட்டது. ஒரு பள்ளி கட்டிடம், மார்ச் 1902-ல் திறந்துவக்கப்பட்டது. தர்போது இது தேசிய விழிப்புணர்வு அருங்காட்சியகம் உள்ளது என்று இக் கட்டிடத்திலே ஆகும். STOVIA க்கான நுழைவு தகுதி ஒரு உயர்நிலைப் பள்ளி டிப்புளோமாவுக்கு சமமாக உயர்வாயிருந்தது. பள்ளிப்படிப்பு ஒன்பது ஆண்டுகளாக அமைந்தது. அது உயர்நிலைப் பள்ளி மற்றும் பல்கலைக்கழக கல்வி ஆகியவற்றின் கலவையாக இருந்தது. STOVIA பட்டதாரிகள் இந்தோனேஷியாவின் தேசிய முன்னேற்றத்திற்கும், மருத்துவக் கல்வி வளர்ச்சிக்கும், முக்கிய பங்களிக்கக் கூடியவர்களாக இருந்தனர்.

1924-இல், காலனித்துவ அரசாங்கம் பொதுத்துறை அதிகாரிகள் மற்றும் ஊழியர்களைப் பயிற்றுவிப்பதற்காக, ஒரு புதிய மூன்றாம் நிலைக் கல்வி வசதியுடனான பள்ளியைத் திறந்தது. இது பின்னர் சட்ட பீடமாக உருவாகிறது. 1927 ஆம் ஆண்டில், STOVIA அந்தஸ்து ஒரு முழு மூன்றாம் நிலை நிலை நிறுவனமாக மாற்றப்பட்டது.

1950 ஆம் ஆண்டில் இந்தோனேசியப் பல்கலைக்கழகம் ஒரு முழுமையான பல்கலைக் கழகமாக, ஜக்ர்த்தாவில் (மருத்துவம், சட்டம், மற்றும் இலக்கிய பீடம்), போகோரில் (பயிராக்கவியல் மற்றும் கால்நடை மருத்துவம்), பண்டுங்கில் (பொறியியல், கணிதம், இயற்கை அறிவியல்), சுரபாயவில் (மருத்துவம் மற்றும் பல் மருத்துவம்) என ஒரு பன்முக வளர்ச்சியடைந்தது. சுரபாய வளாகம் 1954-ல் ஏர்லாங்கா பல்கலைக்கழகம் ஆனது. அடுத்த ஆண்டில், பண்தங் வளாகம் கசானுடீன்பல்கலைக்கழகம் ஆனது. 1959 ஆம் ஆண்டில், பண்டுங் வளாகத்தில் பண்டுங் தொழில்நுட்ப நிறுவனம் ஆனது.


</doc>
<doc id="318147" url="https://ta.wikipedia.org/wiki?curid=318147" title="பரட்டைக்கீரை">
பரட்டைக்கீரை

பரட்டைக்கீரை ("KALE") இது பயிரிட்டு அறுவடை செய்து பயன்படுத்தும் காய்கறி வகையைச் சார்ந்த பராசிகா ஒலிரிசியா (Brassica oleracea) இனத் தாவரம் ஆகும். இதன் இலைகள் பச்சை நிறத்திலும், ஊதா கலந்த மஞ்சள் நிறத்திலும் காணப்படுகிறது. இதன் பூர்வீகம் ஐரோப்பா கண்டத்தில் அமைந்துள்ள நாடுகளாகும். இதன் மத்தியப்பகுதியில் காணப்படும் இலைகள் தவிர்த்து மற்றவை அறுவடை செய்யப்படுகிறது.
பரட்டைக்கீரையானது மத்தியப்பகுதியில் அனைத்து மக்களும் பயன்படுத்தும் காய்கறி வகையில் சார்ந்து உள்ளது. சுமார் கி.பி நான்காம் நூற்றாண்டிலேயே கிரேக்க நாட்டில் பயன்படுத்தியதற்கான ஆதாரங்கள் உள்ளன. இவை பண்டைய ரோம் பகுதியில் காணப்பட்டாலும் கனடா நாட்டினருக்கு ருசியா வர்த்தகர்கள் 19 ஆம் நூற்றாண்டில் அறிமுகப்படுத்தியுள்ளனர்.


</doc>
<doc id="318153" url="https://ta.wikipedia.org/wiki?curid=318153" title="சால்சேட் தீவு">
சால்சேட் தீவு

சால்சேட் தீவு (Salsette Island)"' மேற்கு இந்தியாவின் மகாராஷ்டிர மாநிலத்தின், மேற்கு பகுதியான அரபுக் கடலில் அமைந்துள்ளது. மராத்தி மொழியில் சால்சேட் தீவை சாண்டி தீவு என அழைக்கிறார்கள். சால்செட்டித் தீவில் மும்பை மாவட்டம், மும்பை புறநகர் மாவட்டம் தானே மாவட்டத்தின் சில பகுதிகள் மற்றும் "மீரா-பாயந்தர்" ஆகிய பகுதிகள் அமைந்துள்ளது.

619 சதுர கிலோ மீட்டர் பரப்பளவு கொண்ட சால்சேட் தீவு 1.5 கோடி மக்கள் தொகை கொண்டது. உலகில் மக்கள் தொகை அடர்த்தி மிக்க தீவுகளில் சால்சேட் தீவு முதல் இடத்தில் உள்ளது.

சால்சேட் தீவு முன்னர் போர்த்துகேயர்களின் காலனியாக இருந்தது. 

சால்சேட் தீவின் வடக்கில் வசாய் கழிமுகமும், வடகிழக்கில் உல்லாஸ் ஆறும், கிழக்கில் "தானே கழிமுகமும்" மற்றும் மும்பை துறைமுகமும், தெற்கிலும் மேற்கிலும் அரபுக் கடலும் எல்லையாக கொண்டது. 

19 மற்றும் 20ஆம் நூற்றாண்டுகளில் சால்சேட்டின் ஏழு தீவுகளை ஒருங்கிணைத்து மும்பை மாநகரம் உருவானது.


</doc>
<doc id="318155" url="https://ta.wikipedia.org/wiki?curid=318155" title="தன்னடுக்கு அணி">
தன்னடுக்கு அணி

இயற்கணிதத்தில் தன்னடுக்கு அணி ("idempotent matrix") என்பது தனக்குத்தானே பெருக்கப்படும்போது அதே அணியே விடையாகக் கிடைக்கும் அணியாகும். "MM" = "M" என இருந்தால், இருந்தால் மட்டுமே, "M" ஒரு தன்னடுக்கு அணியாக இருக்கும். "MM" வரையறுக்கப்பட்டிருக்க வேண்டுமானால் "M" ஒரு சதுர அணியாக இருக்க வேண்டும்.

formula_1 தன்னடுக்கு அணி:

formula_3 தன்னடுக்கு அணி:

formula_5 என்பது ஒரு தன்னடுக்கு அணி எனில்:

எனவே ஒரு 2 × 2 அணியானது மூலைவிட்ட அணியாக அல்லது அதன் சுவட்டின் மதிப்பு 1 ஆக இருக்கவேண்டியது அவ்வணி ஒருதன்னடுக்கு அணியாக இருப்பதற்குத் தேவையான கட்டுப்பாடாகும். எனவே ஒரு 2 × 2 மூலைவிட்ட அணியானது தன்னடுக்கு அணியாக இருந்தால் formula_16 , formula_17 இரண்டின் மதிப்புகளும் 1 அல்லது 0 ஆக இருக்கும்.

"b" = "c" ஆக இருக்கும்போது formula_18 அணியானது தன்னடுக்கு அணியாக இருக்கவேண்டுமானால் formula_19 என இருக்கவேண்டும். இதிலிருந்து "a" ஆனது பின்வரும் இருபடிச் சமன்பாட்டை நிறைவு செய்யும்.
இச்சமன்பாடு ஒரு வட்டத்தைக் குறிக்கும். இவ்வட்டத்தின் மையம் (1/2, 0); ஆரம் 1/2. 

எனினும் "b" = "c" என்பது தன்னடுக்கு அணிக்கான தேவையான கட்டுப்பாடு அல்ல;
formula_23 எனக் கொண்ட எந்தவொரு formula_24 அணியும் தன்னடுக்கு அணியாக இருக்கும்.






</doc>
<doc id="318156" url="https://ta.wikipedia.org/wiki?curid=318156" title="2016 இந்திய ரூபாய்த் தாள்களின் பண மதிப்பு நீக்கம்">
2016 இந்திய ரூபாய்த் தாள்களின் பண மதிப்பு நீக்கம்

500, 1000 இந்திய ரூபாய்த் தாள்களின் பண மதிப்பு நீக்கம் என்பது 500, 1000 மதிப்புடைய பணத் தாள்களை செல்லாததாக்கும் இந்திய நடுவண் அரசின் முடிவைக் குறிக்கும். இந்த முடிவின்படி, நவம்பர் 8, 2016 அன்று நள்ளிரவு முதல் 500, 1000 தாள்கள் கறுப்புப் பணம் மற்றும் ஊழலை ஒழிக்கும் பொருட்டு இந்திய ரிசர்வ் வங்கியால் செல்லாததாக்கப்பட்டது. பணமதிப்பு நீக்கம் செய்யப்பட்ட 500, 1000 மதிப்புள்ள பணத் தாள்களில் 99.3% மீண்டும் வங்கிகளுக்கே திரும்பிவிட்டதாக இந்திய ரிசர்வ் வங்கி அறிக்கையில் கூறியது.

8 நவம்பர் 2016 அன்று, இரவு 8.15 மணி அளவில் இந்தியத் தலைமை அமைச்சர் நரேந்திர மோதி இந்த அறிவிப்பினை வெளியிட்டார். முன்னறிவிப்பில்லா தொலைக்காட்சி நேரலை ஒளிபரப்பு மூலமாக நாட்டு மக்களுக்கு விவரங்களை வெளியிட்டார். அன்றைய நாளின் நள்ளிரவிலிருந்து, 500 மற்றும் 1000 ரூபாய் தாள்கள் செல்லாது எனவும், மக்கள் அனைவரும் தனது அரசின் இந்நடவடிக்கைக்கு ஆதரவு தெரிவிக்கும்படியும் கேட்டுக்கொண்டார். கறுப்பு பணம், ஊழலை ஒழிக்கும் ஒரு நடவடிக்கையென அவர் மேலும் தெரிவித்தார்.

இதே போன்ற நடவடிக்கை 1946ஆம் ஆண்டின் சனவரி மாதத்தில் மேற்கொள்ளப்பட்டது. 1000, 10,000 மதிப்புடைய பணத் தாள்கள் விலக்கிக் கொள்ளப்பட்டன. 1954ஆம் ஆண்டு 1000, 5000, 10,000 மதிப்பினைக் கொண்ட புதிய பணத் தாள்கள் நடைமுறைக்கு கொண்டு வரப்பட்டன. சனதா கட்சியை தலைமையாகக் கொண்ட கூட்டு அரசு, இந்த 1000, 5000, 10,000 பணத் தாள்களை செல்லாதவையாக ஆக்கியது. ஏமாற்று, கருப்புப் பணத்தினை அகற்றுவதற்காக இந்த நடவடிக்கை மேற்கொள்ளப்பட்டதாக அப்போது அறிவிக்கப்பட்டது.

28 அக்டோபர் 2016 அன்றின்படி, இந்தியாவில் புழக்கத்திலிருந்த பணத்தின் மதிப்பு ஆகும். இந்திய ரிசர்வ் வங்கி 31 மார்ச் 2016 அன்று வெளியிட்ட அறிக்கையின்படி, புழக்கத்திலிருக்கும் 500, 1000 பணத் தாள்களின் ஒட்டுமொத்த மதிப்பு ஆகும். இது ஏறத்தாழ 86%.
எண்ணிக்கையின் அடிப்படையில் நோக்கினால், ஒட்டுமொத்தமாக 9,026.6 கோடி பணத் தாள்கள் புழக்கத்தில் இருந்தன. இவற்றுள் 2,203 கோடி பணத்தாள்கள் 500, 1000 மதிப்புடைய பணத் தாள்கள் ஆகும்.

பிரதமர் மோடியின் அறிவிப்பிற்குப் பிறகு, இந்திய ரிசர்வ் வங்கியின் நிர்வாகத் தலைவர் உர்ஜித் படேலும், பொருளாதார விசயங்களுக்கான செயலாளர் சக்திகந்த தாசும் பத்திரிகையாளர் சந்திப்பில் பேசினர். 2011 - 2016 ஆண்டுகளுக்கு இடைப்பட்ட காலத்தில், அனைத்துப் பணத் தாள்களின் விநியோகம் 40% அதிகரித்தது எனத் தெரிவித்தனர். 500, 1000 மதிப்புள்ள பணத் தாள்களின் எண்ணிக்கை முறையே 76%, 109% அதிகரித்தது. இந்தக் கள்ளப் பணம் இந்தியாவில் தீவிரவாத செயல்களுக்காக பயன்படுத்தப்பட்டது. இந்த கள்ளத்தனமான பணத் தாள்களை ஒழிக்கும் விதமாக இப்போது நடவடிக்கை எடுக்கப்பட்டுள்ளது என அவர்கள் தெரிவித்தனர்.

நடைமுறையில் புழக்கத்தில் இருக்கும் 500, 1000 பணத் தாள்களை ஒப்படைத்துவிட்டு, அதற்குச் சமமான பணத்தினை மக்கள் பெற்றுக்கொள்வதற்கான வழிமுறைகளை இந்திய ரிசர்வ் வங்கி வெளியிட்டது:

நவம்பர் 9 அன்று, குஜராத் மாநிலத்தில் தங்கத்தின் விற்பனை அதிகரித்தது. கணக்கில் வராத பணத்தை தங்கமாக மாற்ற மக்கள் முயற்சித்ததே இதற்குக் காரணம் என ஊடகச் செய்திகள் தெரிவித்தன. கடந்துபோன தேதிகளையிட்டு இந்தப் பரிவர்த்தனைகள் நடந்ததாக செய்தி அறிக்கைகள் தெரிவித்தன. 

குஜராத்திலும், டெல்லி - மும்பை நெடுஞ்சாலையில் உள்ள பெரிய டோல் கேட்களில் நீண்ட காத்திருப்பு காணப்பட்டது. செல்லாததாக அறிவிக்கப்பட்ட பணத் தாள்களை வசூலிப்பாளர்கள் வாங்க மறுத்ததால் இந்நிலை ஏற்பட்டது. நாடு முழுவதும் டோல் கேட்களில் 11 நவம்பர் நள்ளிரவு வரை கட்டணம் வசூலிக்கக் கூடாது எனும் உத்தரவினை போக்குவரத்து & நெடுஞ்சாலைத் துறைக்கான அமைச்சர் நிதின் கத்காரி பிறப்பித்தார். இருப்பினும் பணத்தட்டுப்பாடு தீராததால் பின் இந்த உத்தரவு நவம்பர் 14 ஆம் வரை நீட்டிக்கப்பட்டது. இதே போல் மின் மற்றும் தண்ணீர் கட்டணங்களை பழைய 500, 1000 ரூபாய் தாள்களைக் கொண்டு கட்டலாம் என அரசு அறிவித்தது.





</doc>
<doc id="318169" url="https://ta.wikipedia.org/wiki?curid=318169" title="டெம்புரோங்கு மாவட்டம்">
டெம்புரோங்கு மாவட்டம்

டெம்புரோங்கு "(Temburong)" மாவட்டம் புரூணை நாட்டின் கிழக்குக்கோடி மாவட்டமாக அமைந்துள்ளது. மலேசியா, புரூணை விரிகுடா ஆகியவற்றால் புரூணையின் எஞ்சிய பகுதிகளிடமிருந்து பிரிக்கப்பட்ட சிறு பகுதியாக உள்ளது. தெம்புரோங்கு மாவட்டத்தின் தலைநகரம் பங்கர் என்ற சிறுநகரம் ஆகும். மேலும், மாவட்டத்தில் அமைந்துள்ள முக்கிய நகரம் பெக்கான் பங்கர் ஆகும்.

இம்மாவட்டத்திற்கு வடக்கில் புரூணை விரிகுடாவும், சரவாக்கும், கிழக்கு, தெற்கு மற்றும் மேற்கு திசைகளில் மலேசியாவும் எல்லைகளாக உள்ளன. 1166 கிலோ மீட்டர் 2 அல்லது 450 சதுர மைல் பரப்பளவைக் கொண்டுள்ள இம்மாவட்டத்தின் மக்கள் தொகை 9300 நபர்களாகும். 

சுங்கை டெம்புரோங்கு ஆறு, டெம்புரோங்கு மாவட்டம் முழுவதிலும் பாய்கிறது. மலேசியாவுடன் எல்லை கொண்டுள்ள மேற்கு பகுதியில் சுங்கை பண்டாருவான் ஆறு உருவாகி பாய்கிறது. 

டெம்புரோங்கு மாவட்டம் மேலும் ஐந்து துணை மாவட்டங்களாகப் பிரிக்கப்பட்டு நிர்வகிக்கப்படுகிறது. 

புரூணை நாட்டின் முதலாவது தேசிய பூங்காவான உலு டெம்புரோங்கு தேசியப் பூங்கா இம்மாவட்டத்திற்குத் தெற்கு பக்கத்தில் அமைந்துள்ளது. டெம்புரோங்கு காட்டுப்பகுதியின் 550 கிலோ மீட்டர் 2 அல்லது 210 சதுரமைல் பரப்பளவில் இப்பூங்கா விரிந்து பரவியுள்ளது. மேலும், இத்தேசியப் பூங்காவில் பெலாலாங்கு மழைக்காடு களக்கல்வி மையம் என்ற பெயரில் ஒரு அறிவியல் ஆய்வு மைய வசதியும் உள்ளது. இக்கல்வி மையத்திற்கு நீர்வழியாக படகில் பயணம் செய்துதான் செல்ல முடியும். 
சமீபத்தில் குவாலா பெலாலாங்கு நிலப்பரப்பில், 25 எக்டேர்கள் அல்லது 62 ஏக்கர்கள் நிலப்பகுதியானது, ஆராய்ச்சித் திட்டத்தின் கூட்டு முயற்சிக்காக ஒதுக்கப்பட்டது. புரூணை தருசலாம் பல்கலைக் கழகம், குவாலா பெலாலாங்கு கள ஆய்வுகள் மற்றும் சுமித்சோனியன் வெப்ப மண்டல ஆய்வு நிறுவனம் ஆகிய நிறுவனங்கள் இக்கூட்டு முயற்சியில் ஈடுபட்டன. இத்திட்டம் ”பெலாலாங்கு மழைக்காடுகள் அனுபவம்” என்ற பெயரால் அழைக்கப்பட்டது. 
புரூனையிலுள்ள ஆங்காங் மற்றும் சாங்காய் வங்கிசார் கூட்டுரிமை ஆணையம் இத்திட்டத்திற்கான நிதியுதவியை நல்கியது . 

தேசியப் பூங்காவின் உள்ளேயே ஒரு வெளிப்புறத் தொடர்பு கல்வி மையமும் உள்ளது. 

பங்கர் வழியாக உட்புறக் கிராமங்களுக்குச் செல்லும் 67 கிலோமீட்டர் அல்லது 42 மைல் நீளமுள்ள சாலைகள் டெம்புரோங் மாவட்டத்தில் காணப்படுகின்றன. இவற்றுடன் கூடுதலாக மேலும் 54 கிலோமீட்டர் அல்லது 34 மைல் நீளமுள்ள கிராமப்புறச் சாலைகள் உட்புறமுள்ள கிராமங்களை இணைக்கின்றன. 

முவாரா மற்றும் டெம்புரோங்கு மாவட்டங்களை இணைக்கும் 30 கிலோமீட்டர் அல்லது 19 மைல் நீளத்திலான ஒரு புதிய சாலை வழி 2019 ஆம் ஆண்டில் அமைத்து முடிக்கும் விதமாக திட்டமிடப்பட்டது . இப்பாதையின் 14 கிலோமீட்டர் அல்லது 8.7 மைல் நீளப்பாதை வழியானது புரூணை விரிகுடா வழியாக செல்கிறது . டெம்புரோங்கு மாவட்டத்தின் பெரும்பகுதி தூய்மையான மாசற்ற காடுகளால் நிறைந்துள்ளது. இதனால் சூழலுக்குக் கேடு விளைவிக்காத சூழலியல் சுற்றுலாத் தொழில் இம்மாவட்டத்தில் தீவிரமாக வளர்ச்சியடைந்து வருகிறது. சூழலியல் சுற்றுலாவை பரவலாக்கும் திட்டமாக “கட்டி-கட்டி டெம்புரோங்கு” (டெம்புரோங்கு விடுமுறை நாட்கள்) என்ற திட்டமொன்று 2008 ஆம் ஆண்டின் இறுதியில் துவங்கப்பட்டது. ”கெனாலி நெகர கிடானி” (உங்களது நாட்டை அறியுங்கள்) என்ற உள்ளூர் சுற்றுலா குழு இத்திட்டத்தை முன்னெடுத்து தொடங்கியது. உள்ளூர் மக்களையும், வெளிநாடுகளில் இருந்து புரூணைக்கு வந்து இம்மாவட்டத்தில் பயணம் செய்பவர்களையும் ஊக்குவிப்பது இத்திட்டத்தின் நோக்கமாகும். புரூணை அருகேயுள்ள போர்னியோ மழைக்காடுகள் திட்டத்திற்கு, மேற்கண்ட ஊக்குவிப்புத் திட்ட நிகழ்வுகள் நல்லதொரு தொடக்கமாக அமைந்தது. 

பங்கரில் அமைந்துள்ள எசு.எம்.சுல்தான் அசன் உயர் நிலைப்பள்ளி மட்டுமே இம்மாவட்டத்தில் அமைந்துள்ள ஒரே பள்ளிக்கூடமாகும். இதுதவிர மாவட்டம் முழுவதும் 14 தொடக்கப்பள்ளிகள் கல்வியளிக்கும் பணியில் ஈடுபடுகின்றன. 

பெங்கிரியன் இசுடேரி ஆய்சா மரியம் மருத்துவமனை என்ற ஒரு மருத்துவமனை 1987 ஆம் ஆண்டு 10 மில்லியன் டாலர் மதிப்பில் இம்மாவட்டத்தில் கட்டப்பட்டது. 50 படுக்கை வசதிகளுடன் கூடிய இம்மருத்துவமனையில் பல்வகை மருத்துவ வசதிகள் வழங்கப்படுகின்றன. பல கிராமப்புற மருத்துவமனைகளும் இங்கு மக்களின் உடல்நலம் பேணுகின்றன. 

பங்கர் இராணுவ முகாமில் இம்மாவட்டத்திற்கான ஒரு இராணுவப் படை மாவட்டத்தின் பாதுகாப்பிற்காக உள்ளது. பங்கரில் ஒரு பெரிய காவல் நிலையமும், புனியில் ஒரு சிறிய காவல்நிலையமும் செயல்படுகின்றன. 

கால்பந்து, வலைப்பந்தாட்டம், பம்பரம்-சுழற்றுதல், செபாக் டக்ரோ போன்ற விளையாட்டுகள் டெம்புரோங்கு மாவட்டத்தில் பிரபலமாக விளையாடப்படுகின்றன. 


</doc>
<doc id="318184" url="https://ta.wikipedia.org/wiki?curid=318184" title="அவன்தான் மனிதன்">
அவன்தான் மனிதன்

அவன்தான் மனிதன் 1975 ஆம் ஆண்டு வெளியான இந்திய தமிழ்த் திரைப்படமாகும். ஏ. சி. திருலோகச்சந்தர் இயக்கத்தில் உருவான இத்திரைப்படத்தில் சிவாஜி கணேசன்,மஞ்சுளா ஜெயலலிதா, ஆர். முத்துராமன், சோ ஆகியோர் முக்கிய பாத்திரங்களில் நடித்திருந்தனர்.


திரைப்படத் தயாரிப்பாளர் நூர் ஒரு கதையை ஜி. பாலசுப்பிரமணியத்திடமிருந்து வாங்கினார். சிவாஜி கணேசனை நடிக்க வைத்து அதைத் திரைப்படமாக்க விரும்பினார். ஆனால் கதாநாயகன் இறக்கும் துன்பியல் முடிவைக் கதை கொண்டிருந்ததால் சிவாஜி நடிக்கச் சம்மதிக்கவில்லை. பின்னர் இந்தக் கதை "கஸ்தூரி நிவாச" என்ற பெயரில் கன்னடத்தில் திரைப்படமாக தயாரானது. ராஜ்குமார் பிரதான பாத்திரத்தில் நடித்தார். அந்தப் படம் வெற்றி பெற்றது. பின்னர் சிவாஜி கணேசன் அதனைத் தமிழில் தயாரிக்கும் உரிமையை ₹2 லட்சத்திற்கு வாங்கினார். 

திரைப்படத்திற்கு எம். எஸ். விஸ்வநாதன் இசையமைத்தார். கண்ணதாசன் பாடல்களை இயற்றினார்.


</doc>
<doc id="318191" url="https://ta.wikipedia.org/wiki?curid=318191" title="பி. சாந்தகுமாரி">
பி. சாந்தகுமாரி

பி. சாந்தகுமாரி என அழைக்கப்படும் பூவுலதாசு சாந்தகுமாரி ("P. Santhakumari", 17 மே 1920 – 16 சனவரி 2006) தெலுங்கு, தமிழ், இந்தி மொழித் திரைப்படங்களில் நடித்த தென்னிந்திய நடிகையாவார். ஏறத்தாழ 50 ஆண்டு காலத்திற்கு திரைப்படங்களில் நடித்தார். தெலுங்கு, தமிழ்த் திரைப்பட இயக்குனரான பி. புல்லையா சாந்தகுமாரியின் கணவராவார். 

சுப்பம்மா எனும் இயற்பெயரைக் கொண்ட சாந்தகுமாரி, கடப்பா எனும் மாவட்டத்தில் நடுத்தரக் குடும்பம் ஒன்றில் சீனிவாசராவ், பெட்ட நரசம்மா ஆகியோருக்குப் பிறந்தவர். தந்தை ஒரு நடிகர், தாயார் கருநாடக இசைப் பாடகி. சிறு வயதிலேயே சாந்தகுமாரிக்கு இசைப் பயிற்சி வழங்கப்பட்டது. கடப்பையில் நான்காம் பாரம் வரை தனது பள்ளிப் படிப்பை முடித்தார். கருநாடக இசையில் மேலும் பயிற்சி பெறுவதற்காக 1934 இல் சென்னை வந்தார். பேராசிரியர் சாம்பமூர்த்தியிடம் மாணவியாகச் சேர்ந்து வாய்ப்பாட்டும் வயலின் வாசிப்பும் கற்றார். அப்போது சக மாணவியாக இருந்தவர் டி. கே. பட்டம்மாள் ஆவார். 

தனது 13ஆவது வயதில் கருநாடக இசையில் வாய்ப்பாட்டு, வயலின் வாசிப்பில் தேர்ச்சி பெற்றார். தனது 15ஆவது வயதில், தென்னிந்தியா முழுவதும் இசைக் கச்சேரிகளை செய்ய ஆரம்பித்தார். 16-வது அகவையில் அனைத்திந்திய வானொலியில் பாடகியானார். சென்னையில் வித்தியோதயா பள்ளியில் இசையாசிரியராக சேர்ந்தார். வானொலியில் இசையமைப்பாளர் எஸ். இராஜேசுவரராவ் உடன் இணைந்து பாடினார். கச்சேரி ஒன்றில் சாந்தகுமாரியை சந்தித்த பி. வி. தாஸ் எனும் இயக்குநர், மாயா பஜார் அல்லது சசிரேகா பரிணயம் (1936) என்ற தெலுங்குத் திரைப்படத்தில் நடிக்க வைத்தார் அடுத்த ஆண்டில் பி. புல்லையா தயாரித்த சாரங்கதாரா திரைப்படத்தில் நடித்தார். அதே ஆண்டில் புல்லையாவைத் திருமணம் செய்து கொண்டார்.

திரைப்படங்களில் தாய் வேடமேற்று நடிப்பதில் புகழ் பெற்றிருந்தார். திரைப்படங்களில் சாந்தகுமாரியின் மகனாக நடித்த நடிகர்கள், திரைப்படத்திற்கு வெளியே இயல்வாழ்விலும் 'மம்மி' (அம்மா) என இவரை அழைத்தனர். 

இருவரும் இணைந்து பத்மசிறீ பிக்சர்சு என்ற நிறுவனத்தை ஆரம்பித்து (பத்மா என்பது இவர்களின் மகளின் பெயர்) பல வெற்றிப் படங்களைத் தயாரித்தனர். சாந்தகுமாரி கதாநாயகியாகவும், துணை நடிகையாகவும் ஏறத்தாழ 250 திரைப்படங்களில் நடித்தார். அவற்றுள் 60 தமிழ்த் திரைப்படங்கள் அடங்கும்.

திரைப்பட நடிப்பிலிருந்து விலகிய பிறகு, பக்திப் பாடல்களை எழுதுவதிலும், அவற்றிற்கு இசையமைப்பதிலும் ஈடுபட்டார். இப்பாடல்களை பாலமுரளிகிருஷ்ணா பாடினார்.



</doc>
<doc id="318222" url="https://ta.wikipedia.org/wiki?curid=318222" title="இசாத் உசேன்">
இசாத் உசேன்

இசாத் உசேன் ( Ishaat Hussain 2, செப்டம்பர் 1947) இந்தியத் தொழிலதிபர் ஆவார். 1983 முதல் டாடா குழுமத்தில் பல்வேறு பொறுப்புகளை வகித்து வருகிறார்.

பள்ளிப் படிப்பை டூன் பள்ளியில் முடித்த இசாத் உசேன் தில்லி சுடீபன் கல்லூரியில் பொருளியல் கல்வி படித்து பட்டம் பெற்றார். பின்னர் இங்கிலாந்து மற்றும் வேல்சுவில் பட்டைய கணக்காயர் பட்டம் பெற்றார். 



</doc>
<doc id="318223" url="https://ta.wikipedia.org/wiki?curid=318223" title="பேர்ம் பிரதேசம்">
பேர்ம் பிரதேசம்

பேர்ம் பிரதேசம் (Perm Krai (உருசியம்;Пе́рмский край , tr. Permsky kray; IPA: [ˈpʲɛrmskʲɪj ˈkraj]) என்பது உருசிய கூட்டமைப்பைச் சேர்ந்த ஒரு பிரதேசமாகும் (கிராய்) இந்த பிரதேசத்தின் தலை நகரம் பேர்ம் நகரமாகும். இதன் மக்கள் தொகை: 2,635,276 (2010 கணக்கெடுப்பு).

பேர்ம் பிரதேசம் ஐரோப்பிய சமவெளியின் கிழக்கிலும் மற்றும் நடு யூரல் மலைத்தொடரின் மேற்குச் சரிவில் அமைந்துள்ளது. இந்தப் பிரதேசத்தின் 99.8% பரப்பளவு ஐரோபாவிலும், 0.2% பரப்பளவு ஆசியாவிலும் உள்ளது.


இந்த கிராயின் எல்லைகளாக வடக்கில் கோமி குடியரசு, வடமேற்கில் கீரொவ் மாகாணம், தென்மேற்கில் உத்மூர்த்தியா குடியரசு, தெற்கில் பாஷ்கெரட்டா குடியரசு, கிழக்கில் சிவெர்த்லோவ்சுக் மாகாணம் ஆகியன உள்ளன.

கிராயின் எல்லையின் நீளம் 2,200 கிலோ மீட்டர் (1,400 மைல்) ஆகும். பிரதேசத்தின் உயரமான இடம் துலேம்ஸ்கே கமெண்ட் மலை இதன் உயரம் 1,496 மீட்டர் (4,908 அடி) ஆகும்.

பேர்ம் பிரதேச ஆறுகள் காம வடிநிலப் பகுதியைச் சேர்ந்தவை. இவை வோல்கா ஆற்றின் மிகப்பெரிய கிளை நதியைச் சேர்ந்தவை. பேர்ம் பிரதேசத்தில் 29,000 க்கும் மேற்பட்ட ஆறுகள் உள்ளன. அனைத்து ஆறுகளின் மொத்த நீளம் 90,000 க்கும் மேற்பட்ட கிலோமீட்டர் (56.000 மைல்) 

போர்ம் பிரதேசத்தில் வெறும் இரண்டு ஆறுகளின் மொத்த நீளமே மிக நீண்டதாக 500 கிலோ மீட்டர் (310 மைல்)விட கூடுதலாக உள்ளது. இந்த ஆறுகளில் கமா ஆறு 1,805 கிலோ மீட்டர் (1,122 மைல்) மற்றும் சுசோவயா ஆறு, 592 கிலோமீட்டர் (368 மைல்) நீளம் உடையது.

இந்தப் பிரதேசத்தில் 100 to 500 கிலோ மீட்டர் (62 முதல் 311 மைல்) நீளமுள்ள 40 ஆறுகள் உள்ளன. இந்த ஆறுகளின் நீளம் பின்வறுமாறு:


இங்கு இன்னும் பல சிறிய ஆறுகள் பாய்கின்றன, சிறிய ஆறுகள் என்றாலும் சில ஆறுகள் வரலாற்று முக்கியத்துவம் வாய்ந்தவை, எடுத்துக்காட்டாக எகோஷிகா ஆற்றின் முகத்துவாரத்தில் பேர்ம் நகரம் நிறுவப்பட்டது.

பேர்ம் பிரதேசம் ஐரோப்பிய காலநிலையைக் கொண்டது. குளிர்காலம் நீண்டதாகவும், பனிப்பொழிவு கொண்டதாகவும் இருக்கும். சனவரி மாத சராசரி வெப்பநிலை பேர்ம் பிரதேசத்தில் இடத்திற்கு ஏற்ப வேறுபட்டதாக, வடகிழக்கில் −18 °செ (0 °பா) முதலும், தென் மேற்கில் −15 °செ (5 °பா) வரையிலும் வெப்பநிலை நிலவும். பிரதேசத்தில் குறைந்த பட்ச வெப்பநிலையாக இதுவரை ஆன பதிவின்படி −53 °செ (−63 °பா) (வடக்கில்) ஆகும்.

பிரதேசம் கனிமவளம் மிக்கதாக உள்ளது, இதன் மலைப்பகுதிகளிலும், சமவெளிகளிலும் கனிமங்கள் எடுக்கப்படுகின்றன. இங்கு கச்சா எண்ணை, இயற்கை எரிவாயு, தங்கம், வைரம், குரோமைற்று, கரி, சுண்ணாம்பு, கட்டட மூலப்பொருட்கள் போன்றவை கிடைக்கின்றன.

இந்த பிரதேசத்தின் "வெர்னிசூசோவிஸ்கி கோரோடிக்" என்ற பகுதிக்கு அருகில் கச்சா எண்ணை 1929 இல் கண்டுபிடிக்கப்பட்டது. தற்போதுவரை 180 எண்ணை, எரிவாயு வயல்கள் கண்டறியப்பட்டுள்ளன. இவற்றில் பயன்பாட்டுக்கு வந்திருப்பவை: 89 எண்ணை, 2 எரிவாயு மற்றும் இரண்டும் கிடைக்கும் 18 வயல்கள் ஆகும். இவற்றில் பெரும்பாலானவை கிராயின் நடு மற்றும் தெற்கு மாவட்டங்களைச் சேர்ந்தவை. வடக்கு பகுதி வயல்கள் குறைவாகவே பயன்பாட்டுக்கு வந்துள்ளன, காரணம் இதன் தரைக்குக் கீழே உப்புப் படுக்கை உள்ளதால் அதைத்தாண்டி எண்ணையும் எடுக்கவேண்டி இருப்பதே காரணம்.

இப்பிரதேசத்தில் நிலக்கரி சுமார் 200 ஆண்டுகளாக தோண்டி எடுக்கப்படுகிறது. நீண்ட காலமாக இதுவே பிராந்தியத்தின் எரிபொருள் தேவைக்கு முதன்மையான பொருளாக இருந்து வந்தது. 1960 ஆம் ஆண்டு அதிகபட்சமாக 12 மில்லியன் டன் நிலக்கரி இப்பிராந்தியத்தில் அகழ்ந்து எடுக்கப்பட்டது. அதன்பிறகான காலக்கட்டத்தில் நிலக்கரி இருப்பு குறைவு ஏற்பட்டது, புதிய வயல்களும் கண்டறியப்படவில்லை.

பேர்ம் பிரதேசம் பொட்டாசியம் உப்புக்களைக் கொண்டுள்ளது. இது உலகின் மிகப்பெரிய உப்பு இருப்புகளில் ஒன்று ஆகும். இப்பகுதியில் சுமார் 1,800 சதுர கிமீ பரப்பளவில், உப்பு அடுக்குகள் 514 மீட்டர் தடிமன்வரை உள்ளது. 

இப்பிரதேசத்தில் வனப்பகுதி சுமார் 71% நிலப்பரப்பில் உள்ளது. வனப்பகுதியில் பிரதானமாக ஊசி இலைக்காடுகள் உள்ளன. வடக்கிலிருந்து தெற்காக வரவர இலையுதிர் காடுகளின் பரப்பு அதிகரிக்கிறது. இந்தக் காடுகளில் 62 பாலூட்டி விலங்குகளும், 270 க்கும் மேற்பட்ட பறவை இனங்களும், 39 மீன் இனங்களும், 6 ஊர்வன இனங்களும், 9 இருவாழிகளும் உள்ளன.

இரும்பு அல்லாத உலோகங்களான பொட்டாஷ், மக்னீசியம் மற்றும் அரிய உலோகங்களைச் சார்ந்த தொழில்கள் உள்ளன. பிரதேசத்தில் தொழிற்சாலைகள் "பிரென்சிகி " (டைடானியம் மக்னீசியம் பிளாண்ட் கார்பரேசன் VSMPO) மற்றும் "சோலிகமஸ்க்" (ஜேஎஸ்சி சோலிகமஸ் மக்னீசியம் பிளாண்ட்) ஆகிய பகுதிகளில் அமைந்துள்ளன.

இராணுவ பொருட்கள் தயாரிப்புப் பொறியியல் முதன்மையான இடத்தை வகிக்கிறது. பொறியியல் துறையில் மிகப் பெரிய மையமாக "பேர்ம்" உள்ளது; இங்கு வானூர்தி மற்றும் ஏவுகணை விசைப்பொறிகள், எண்ணெய் வயலில் சுரங்க உபகரணங்கள், பெட்ரோலில் இயங்கும் மர அறுப்புக் கருவிகள், தொலைத் தொடர்பு சாதனங்கள், நீரூர்தி, வடகம்பி போன்ற பிற பொருட்கள் தயாரிக்கப்படுகின்றன.

2010 மக்கள் கணக்கெடுப்பின்படி, பேர்ம் கிராயின் மக்கள் தொகை 2,635,276; 2002 மக்கள் கணக்கெடுப்பின் மக்கள் தொகையான 2,819,421 விட குறைவு, மற்றும் 1989 ஆண்டைய மக்கள் தொகை கணக்கெடுபில் மக்கள் தொகையான 3,099,994 விடவும் குறைவு ஆகும்.

2010 மக்கள் கணக்கெடுப்பின்படி இனக்குழுக்கள் விவரம்: உருசியர் (87.1%), கோமி-பெர்ம்யாகர் (3.2%), தடார்கள் (4.6%), பஸ்கிகிரர் (1,3%), உக்ரைனியர் (0,6%), உத்மர்டர் (0,8%), பெலாருசியர் (0,3%), செர்மானியர் (0,3%) மற்றும் பிறர். மக்கள் தொகையில் 119,538 பேர் தங்கள் இனம் குறித்து தெரிவிக்கவில்லை.

2002 மக்கள் கணக்கெடுப்பின்படி பேர்ம் கிராயில் 40,740 பாஷ்கிரி மக்கள் வாழ்கின்றனர். பெரும்பாலானவர்கள் "பார்டேம்ஸ்கே மாவட்டத்தில் "வாழ்கின்றனர். பெரும்பாலும் துவா ஆற்றை ஒட்டிய பகுதியில் வாழும் இவர்கள் "கைனா" பழங்குடி இனத்தைச் சேர்ந்தவர்கள்.

தடார்கள் உள்ள பேர்ம் பிரதேசத்தின் கிட்டத்தட்ட அனைத்து குடியேற்றங்களிலும் வாழ்கின்றனர். தடார் மக்களிடையே பல்வேறு இனக் குழுக்கள் உள்ளன. 

2007 முதன்மை புள்ளிவிவரங்கள்: 
பேர்ம் பிரதேசத்தின் சில பின்தங்கிய ஊரகப் பகுதிகளில் இறப்பு விகிதம் மிகக் கூடுதலாக உள்ளளது, போர்கள், இயற்கை அழிவுகள் நடந்த காலத்தைத் தவிர இதுபோன்று இருப்பதில்லை. மொத்தமுள்ள 47 மாவட்டங்களில் வெறும் ஐந்து மாவடங்களில் இறப்பு விகிதத்தைவிட பிறப்பு விகிதம் கூடுதலாக உள்ளது. பேர்ம் கிராயின் பிறப்பு விகிதம் பிற ஐரோப்பிய பகுதிகளுடன் ஒப்பிடும்போது மிகக் கூடுதலாக உள்ளது. காட்டாக, ஜெர்மனியின் பிறப்பு விகிதம் 2007 இல் 1000 பேருக்கு 8.3 ஆகும். பேர்ம் பிரதேசம் முழுமையும் 50% மிகக் கூடுதலான பிறப்பு விகிதத்ததைக் கொண்டுள்ளது.

2012 ஆண்டைய அதிகாரப்பூர்வ மக்கள் தொகைக் கணக்கெடுப்பின்படி, போர்ம் கிராய் மக்கள் தொகையில் 43% பேர் உருசிய மரபுவழி கிருத்தவர், 5% பேர் திருச்சபை சாராத பொதுவான கிருத்தவர், 4% பேர் முஸ்லிம், 2% பேர் ரோத்னவர் (ஸ்லாவிக் நாட்டுப்புர சமயம்), 1% பழைய நம்பிக்கையாளர்கள், 1% பேர் கிழக்கு மரபுவழி கிருத்துவத்தை நம்புபவர்கள், பிற திருச்சபைகளை ஏற்காதவர்களாகவோ அல்லது கிழக்கு மரபுவழி திருச்சபை உறுப்பினர்களாக இருப்பவர்கள், 8% பேர் பிற சமயத்தவர்களாகவோ அல்லது தங்கள் சமய நம்பிக்கை குறித்து கணக்கெடுப்பின்போது தெரிவிக்காதவர்களோ ஆவர், 24% பேர் கடவுள் நம்பிக்கை உடயவர்கள் ஆனால் மத நம்பிக்கை அற்றவர்கள், 14% பேர் நாத்திகர் அல்லது சமயமற்றவர்கள்.

பேர்ம் கிராயில் நிறைய அருங்காட்சியகங்கள் உள்ளன:

பேர்ம் பிரதேசத்தின் வடக்கில் உள்ள சிறிய நகரமான உசோலியில் ஏராளமான தொல்லியல் நினைவுச் சின்னங்கள் உள்ளன. குறிப்பாக தனி மணி கோபுரம் கொண்ட, இரட்சகராக கதீட்ரல் போன்றவை ஆகும்.

போர்ம் பிரதேசத்தில் பல அரங்கங்கள் உள்ளன அவை, பேர்ம் ஓபரா மற்றும் பாலே அரங்கம், பேர்ம் கல்வி அரங்கம், பப்பட் அரங்கம், இளம் பார்வையாளர்களுக்கான அரங்கம், "நியூ பிரிட்ஜ்" அரங்கம் மற்றும் சில அரங்கங்கள் உள்ளன.

பேர்ம் பிரதேசத்தில் பல கோயில்கள், மடாலயங்கள் உள்ளன, இவைகளில் மிகவும் முக்கியமானவை சில: பேர்ம் நகரில் இருந்து 85 கி.மீ தொலைவில் உள்ள பிலோங்கோர்க்கி கான்வென்ட் பேர்ம், ஸலூட்ஸ்கே தேவாலயம், ஃபிடோசிவிஸ்கே தேவாலயம், பேர்ம் பள்ளிவாசல் மற்றும் பிற.

போர்ம் பிரதேசத்தின் ஓர்டின்ஸ்கே பகுதி ஒர்டா நீரடி குகை உள்ள பகுதியாக உள்ளது. இவை ஓர்டா என்னும் கிராமத்துக்கு அருகில் உள்ளது. இக்குகையே உலகில் உள்ள நீரடி குகைகளில் மிகப்பெரியது ஆகும்.


</doc>
<doc id="318224" url="https://ta.wikipedia.org/wiki?curid=318224" title="தாமரைக்குளம் (திரைப்படம்)">
தாமரைக்குளம் (திரைப்படம்)

தாமரைக்குளம் 1959 ஆம் ஆண்டு வெளியான இந்திய, தமிழ்த் திரைப்படமாகும். முக்தா சீனிவாசன் இயக்கத்தில் உருவான இத்திரைப்படத்தில் சௌகார் ஜானகி, வி. கோபாலகிருஷ்ணன், எம். ஆர். ராதா ஆகியோர் முக்கிய பாத்திரங்களில் நடித்திருந்தனர்.

கிராமத்திலிருக்கும் தாமரைக்குளத்தை அந்த ஊர் மக்கள் பயன்படுத்தக்கூடாதென ஒரு பேராசை பிடித்த ஜமீன்தார் தடை விதிக்கிறார். செல்லையா என்ற இளைஞனின் தலைமையில் அந்த ஊர் மக்கள் கிளர்ந்தெழுந்தனர். தனது நண்பன் சேகரிடம் உதவி பெறுவதற்காகச் செல்லையா சென்னைக்குச் செல்கிறான்.<br>கதாநாயகி கடத்தப்படுவது, சேகர் கொலை செய்யப்படுவது போன்ற பல சிக்கல்களும், குழப்பங்களும் ஏற்படுகின்றன. இவற்றையெல்லாம் செல்லையாவும் ஊர் மக்களும் எவ்வாறு முறியடிக்கிறார்கள் என்பதே மீதிக் கதையாகும்.

தி இந்து நாளிதழிலிருந்து எடுக்கப்பட்ட பட்டியல்.

கல்யாணி பிக்சர்ஸ் என்ற நிறுவனத்தின் வெளியீடான "தாமரைக்குளம்" திரைப்படத்தை கதாசிரியர் எஸ். ஆர். நடராஜனும், ஒளிப்பதிவாளர் எஸ். ஆர். வீரபாகுவும் கூட்டாகத் தயாரித்தனர். முக்தா சீனிவாசன் திரைப்படத்தை இயக்கினார். மயிலாப்பூரில் நடைபெற்ற நாடகமொன்றை சீனிவாசன் பார்த்திருந்தார். அந்நாடகத்தில் நடித்த நாகேஷின் நகைச்சுவை நடிப்பு சீனிவாசனுக்குப் பிடித்திருந்தது. ஆகவே தாமரைக்குளம் படத்தில் நகைச்சுவைப் பாத்திரத்தில் நாகேஷை அறிமுகம் செய்தார். இந்தப் படத்தில் நடித்ததற்காக நாகேஷுக்கு ₹2500 ஊதியம் கொடுக்கப்பட்டது. இதுவே நாகேஷுக்கு திரைப்பட அறிமுகமாகவும் அமைந்தது. <br>எஸ். எம். ராம்குமார், காமேஸ்வரன் ஆகியோர் நடன ஆசிரியர்களாகப் பணியாற்றினார்கள். தற்போது மூடப்பட்டுவிட்ட கோல்டன் கலையகத்தில் இத்திரைப்படம் படமாக்கப்பட்டது.

இத் திரைப்படத்துக்கு இசையமைத்தவர்கள்: ஹெச். பத்மநாப சாஸ்திரி, டி. ஏ. மோதி ஆகியோர். பாடல்களை இயற்றியவர் முகவை ராஜமாணிக்கம்.<br>
பின்னணி பாடியவர்கள்: பி. சுசீலா, டி. ஏ. மோதி, பி. லீலா, சீர்காழி கோவிந்தராஜன், எஸ். சி. கிருஷ்ணன், ஏ. பி. கோமளா, "நெல்லூர்" ஜானகி ஆகியோர்.

பெரும்பாலும் உணர்ச்சி மயமான நீண்ட வசனங்கள் பேசும் சிவாஜி கணேசனின் திரைப்படங்கள் போன்ற படங்கள் வெளி வந்த ஒரு கால கட்டத்தில் இடதுசாரி கருத்துகளைக் கொண்ட இத்திரைப்படம் அவ்வளவாக அக்கால இரசிகர்களைக் கவரவில்லை என திரைப்பட ஆய்வாளர் ராண்டார் கை கருத்துத் தெரிவித்துள்ளார். ஆனால் சிறந்த நகைச்சுவை நடிகரான நாகேஷை திரையுலகுக்கு அறிமுகம் செய்த படம் என்ற வகையிலும், பின்னர் வெற்றிப் படங்களைத் தந்த முக்தா சீனிவாசனின் ஆரம்ப காலப் படம் என்ற வகையிலும் இத்திரைப்படம் நினைவு கூரத்தக்கது எனவும் ராண்டார் கை கூறியுள்ளார்.<br>
இந்தத் திரைப்படத்தில் நாகேஷின் நடிப்பை "ஆனந்த விகடன்" இதழ் கடுமையாக விமர்சனம் செய்திருந்தது.


</doc>
<doc id="318231" url="https://ta.wikipedia.org/wiki?curid=318231" title="நா. பொன்னையா">
நா. பொன்னையா

நா. பொன்னையா (சூன் 22, 1892 - மார்ச் 30, 1951) ஈழத்துப் பத்திரிகையாளரும், பதிப்பாளரும், சமூக சேவையாளரும் ஆவார். ஈழகேசரி பத்திரிகையை ஆரம்பித்து அதன் ஆசிரியராகவும் பணியாற்றியவர்.

நா. பொன்னையா யாழ்ப்பாணம், குரும்பசிட்டியில் ப. நாகமுத்தர், தெய்வானைப்பிள்ளை ஆகியோருக்கு நான்காவது, கடைசி மகவாகப் பிறந்தார். இவரது குடும்பம் வேளாண்மையை வாழ்க்கையாகக் கொண்டது. தந்தைவழிப் பாட்டனார் பரமநாதர் திண்ணைப்பள்ளிக்கூடத்துச் சட்டம்பியார். பொன்னையா அவரது ஊரில் உள்ள மேரி பள்ளிக்கூடம் என்ற அமெரிக்க மிசன் பாடசாலையில் நான்காம் வகுப்பு வரை கல்வி கற்றார். பின்னர் மகாதேவ வித்தியாசாலையில் ஐந்தாம் வகுப்பு வரை கற்று பள்ளிப் படிப்பை முடித்துக் கொண்டு வேளாண்மைத் தொழிலில் இறங்கினார்.

பொன்னையா வேளாண்மையில் அதிக ஆர்வம் காட்டாது, பத்திரிகை படிப்பதில் ஆர்வம் கொண்டு அச்சுத் தொழில் கற்க விரும்பினார். அக்காலத்தில் "சுதேச நாட்டியம்" எனும் பத்திரிகையை நடத்தி வந்த ஆசுகவி கல்லடி வேலுப்பிள்ளையின் அச்சுக்கூடத்தில் அச்சுத் தொழிலைக் கற்றார். அதன் பின்னர் குரும்பசிட்டியைச் சேர்ந்த நல்லையா என்பவர் யாழ்ப்பாண நகரில் நடத்தி வந்த "தேசாபிமானி" பத்திரிகை நிறுவனத்தில் பணியாற்றி தமிழில் போதியளவு ஆற்றல் பெற்றார். அதன் பின்னர் 1910 இல் தென்னிலங்கையில் களுத்துறையில் உள்ள ஒரு வணிக நிறுவனத்தில் பணியாற்றி முதலாம் உலகப் போர்க் காலத்தில் 1914 இல் தாமே ஒரு வணிக நிறுவனத்தை நடத்தி வந்தார்.

1918 அக்டோபரில் கதிரிப்பிள்ளை என்பவரின் மகள் மீனாட்சி அம்மாளை மணந்தார். இவர்களுக்கு நான்கு பிள்ளைகள். மூவர் சிறு வயதிலேயே இறந்து விட்டனர். மகள் புனிதவதி முன்னாள் சட்டமா அதிபர் சிவா பசுபதியின் மனைவி ஆவார். இவர் சிட்னியில் வசித்து வந்தார்.

1918 இல் ரங்கூன், மலாயா ஆகிய இடங்களுக்குச் சென்றார். 1920 இல் கிழக்கு ரங்கூன் 92-ஆம் வீதியில் இருந்து வெளிவந்த "சுதேச மித்திரன்" பத்திரிகையின் உதவி ஆசிரியராகப் பணியாற்றினார். சென்னையில் சில காலம் வசித்து கதிரேசபிள்ளை என்பவருடன் சேர்ந்து தந்திச் சுருக்கெழுத்துத் திரட்டு நூலை ஆக்குவதில் முக்கிய பங்காற்றினார். 1925 இரங்கூனில் இருந்து இலங்கை திரும்பி, தெல்லிப்பழையில் யேசுதாசன் என்பவரின் அமெரிக்க மிசன் அச்சியந்திரசாலையில் பணியாற்றினார். அக்காலகட்டத்தில் அமெரிக்க மிசன் பாடசாலையில் கைத்தொழில் ஆசிரியராகவும் பணியாற்றினார்.

மகாவித்துவான் சி. கணேசையரிடம் தமிழ் கற்று யாழ்ப்பாணம் ஆரிய-திராவிட பாசாபிவிருத்திச் சங்கம் நடத்திய பிரதேச பண்டிதர் சோதனையில் தேர்ச்சி பெற்றார். பின்னர் கோப்பாய் அரசினர் ஆசிரிய கலாசாரப் பிரவேச சோதனையிலும் சித்தியடைந்தார். 1926 ஆகத்து மாதத்தில் சுன்னாகத்தில் ஒரு புத்தகசாலையை ஆரம்பித்தார். இதனால் அவரால் ஆசிரிய கலாசாலையில் சேர்ந்து படிக்க முடியவில்லை. 1929 இல் திருமகள் அழுத்தகம் என்ற பெயரில் அச்சுக்கூடத்தையும் ஆரம்பித்தார். திருமகள் அழுத்தம் ஊடாக 1939 இல் தொல்காப்பியத்தின் எழுத்ததிகாரத்தை சி. கணேசையரின் உரை விளக்கக் குறிப்புடன் சி. வை. தாமோதரம்பிள்ளையின் நினைவாகப் பதிப்பித்து வெளியிட்டார். தொடர்ந்து ஏனைய அதிகாரங்களையும் வெளியிட்டார்.

1930 சூன் 22 இல் சிவயோக சுவாமிகளின் ஆசியுடன் ஈழகேசரி வாரப் பத்திரிகையை ஆரம்பித்தார். 1935 முதல் ஈழகேசரியின் ஆண்டு மலர்களை உயர்ந்த முறையில் வெளியிட்டு வந்தார். 1933 இல் "Ceylon Patriot" என்ற ஆங்கில வாரப்பத்திரிகையை எஸ். சி. சிதம்பரநாதன் என்பவரை ஆசிரியராகக் கொண்டு நடத்தி வந்தார்.

1941 ஆம் ஆண்டில் "Kesari" என்ற ஆங்கில வார இதழை ஹன்டி பேரின்பநாயகம் என்பவரை ஆசிரியராகக் கொண்டு சில ஆண்டுகள் நடத்தி வந்தார்.

யாழ்ப்பாணத்தில் நிறுவப்பட்ட யாழ்ப்பாணம் இளைஞர் காங்கிரஸ் அமைப்பில் இணைந்து இளைஞர் மாநாடுகளில் பங்குபற்றினார். மலையாளப் புகையிலை ஐக்கிய வியாபாரச் சங்கம், கூட்டுறவு சங்கங்கள் ஆகியவற்றில் உறுப்பினராகச் சேர்ந்து பங்களித்தார். 1936 முதல் கிராம சங்கத்தில் உறுப்பினராக இருந்து, பின்னர் 1946 முதல் இறக்கும் வரை மயிலிட்டி கிராமச் சங்கத்தில் தலைவராக இருந்தார்.

இரண்டாம் உலகப் போர்க் காலத்தில் உணவுப் பற்றாக்குறை நிலவிய போது 1941 இல் வயாவிளானில் 12 ஏக்கர் காணியை வாங்கி பெருமளவு உணவுப் பொருள் உற்பத்தி செய்தார். அவ்விடத்தில் கைத்தொழில் பாடசாலை ஒன்றை நிறுவ முயற்சிகளை மேற்கொண்ட போது, உள்ளூர் பொதுமக்கள், மற்றும் அரசாங்கத்தின் வேண்டுகோளின் பேரில், அவ்விடத்தை வயாவிளான் மத்திய கல்லூரியின் பயன்பாட்டுக்காகக் கையளித்து பெருமளவு நன்கொடையும் அளித்தார். குரும்பசிட்டியில் சன்மார்க்க சபை என்னும் பெயரில் ஒரு சங்கத்தை 1934 ஆம் ஆண்டில் நிறுவினார்.

1950 ஆம் ஆண்டில் அரசாங்கம் இவரை சமாதான நீதிபதியாக்கிக் கௌரவித்தது.

சில மாதங்களாக நோய்வாய்ப்பட்டிருந்த நா. பொன்னையா மானிப்பாய் கிறீன் மருத்துவமனையில் 1951 மார்ச் 30 அன்று அதிகாலை 4:30 மணிக்குக் காலமானார்.


</doc>
<doc id="318237" url="https://ta.wikipedia.org/wiki?curid=318237" title="வட கொரியப் பண்பாடு">
வட கொரியப் பண்பாடு

நிகழ்கால வட கொரியப் பண்பாடு ("culture of North Korea") என்பது 1948 கால அளவில் வட கொரியா பிரிந்த பிறகு, மரபுக் கொரியப் பண்பாட்டைச் சார்ந்து உருவாகிய பண்பாடாகும்.

"யூச்சே" அல்லது "சூச்சே" கருத்தியல் கொரியாவின் பண்பாட்டுத் தனித்தன்மையையும் உழைக்கும் மக்களின் ஆக்கத்திறனையும் பொருளாக்க ஆற்றலையும் உறுதிபடுத்துகிறது.

வட கொரியக் கலை முதன்மையாக அறஞ்சார்ந்ததாக அமைகிறது; பண்பாட்டு புலப்பாடு, யூச்சே கருத்தியலைப் பதியவைக்கும் கருவியாகவும் மேலும் இது புரட்சிக்கானதும் கொரியத் தீவக ஒற்றுமைக்கானதுமான போராட்டத்தைத் தொடர்ந்து நடத்துவதாகவும் அமைய வேண்டும். இதன்படி,அயல் அரசுகளும் மக்களும் , குறிப்பாக அமெரிக்கரும் யப்பானியரும் எதிர்மறைப் பாத்திரங்களை வகிப்பதாக காட்டப்படுவர்; புரட்சி வீர்ர்களும் வீராங்கனைகளும் தூயக் குறிக்கோள்கள் வாய்ந்த புனிதப் பாத்திரங்களாகக் காட்டப்படுவர். மூன்று முதன்மைக் கருப்பொருள்களாகத் தலைவரின் மதிநுட்பமும், புரட்சிப் போராட்ட இறப்பும் (குருதிக்கடல்), நிகழ்காலச் சமூக இன்பமும் மகிழ்ச்சியும் அமையும்.

கிம்-இல்-சங் யப்பானிய எதிர்ப்புப் போராட்டத்தில் செவ்வியல் தன்மை வாய்ந்த அரும்படைப்புகளை உருவாக்கியவராக்க் கருதப்படுகிறார். இவரது ஆளுமையின் கீழ் உருவாக்கப்பட்ட "பூக்காரச் சிறுமி", "குருதிக்கடல்", "தற்காப்புக் காவலரின் விதி", "கொரியப் பாடல்" ஆகியவை யூச்சே கலை இலக்கியத்துக்கான முன்வகைமைப் படிமங்களாக்க் கருதப்படுகின்றன." ஒரு 1992 செய்தித் தாள் அறிக்கை தன் அரை ஓய்வுக் காலத்தில் அவரது வாழ்க்கையின் மலரும் நினைவுகளை எழுதிக் கொண்டிருப்பதாகவும்—"மக்கள் விடுதலைக்கும் மகிழ்ச்சிக்கும் காணிக்கையாக்கப்பட்ட வீரக் காப்பியமாக இது அமைவதாகவும்" கூறுகிறது.

பருவமுறையில் குறுகிய பார்வையாளர்களுக்காகப் பாட்டு, நடனக் குழுக்களின் நிகழ்த்தல்களைத் தவிர, வேறு அயல்பண்பாட்டு தாக்கம் ஏதும் மக்கள் அடைவதில்லை. இளவேனில் நட்புக் கலை விழா போன்ற இந்நிகழ்த்தல்கள் ஆண்டுதோறும் உலக மக்களின் அறிமுகமாக ஏப்பிரல் மாதத்தில் நடக்கின்றன. வட கொரிய ஊடகம், 1980 களிலும் 1990 களின் தொடக்கத்திலும் நாட்டைக் கலையரசாக்க, தொடர்ந்து இடையறவின்றி கலைப் படைப்பில் ஈடுபட கிம்-யோங்-இல் கடந்தொகையை வழங்கியது. அப்போது வேறு எந்நாட்டிலும் நிகழாத அளவுக்கு வட கொரியாவில் கலை மறுமலர்ச்சி ஏற்பட்டது. உண்மையில் அப்போது இளவல் கிம் பண்பாட்டுக் கொள்கைக்குப் பொறுப்பு ஏற்றிருந்தார்.

பியோங்யாங்கும் மற்ற பெருநகரங்களும் அகல்விரிவான பண்பாட்டு நிகழ்வுகளை அளிக்கின்றன. "கலைப் பரப்பும் குழுக்கள்" நிகழ்த்திடங்களுக்குச் சென்று கவிதைபடித்தல், ஓரங்க நாடகம், பாட்டுகள் போன்றவற்றை உழைக்கும் மக்களின் வெற்றிகளைப் பாராட்டி நிகழ்த்துகின்றனர். இது மேலும் பல வெற்றிகலை ஈட்ட ஊக்கம் ஊட்டுகிறது. இந்நிகழ்வுகள் அறுவடைகாலங்களிலும் வேளாண்மைக்கு வேகமூட்டும் காலங்களிலும் ஊரகங்களில் கலைக் குழுக்களால் நடத்தப்படுகின்றன.

கலை இலக்கிய ஆக்கத்தின் வழிகாட்டலும் கட்டுப்பாடும் அரசிடமும் கொரியத் தொழிலாளர் கட்சியிடமும் அமையும்.

பண்பாட்டுப் புல்பபாட்டின் மையக் கரு கடந்த கால சிறப்புகளைத் தன்மயப்படுத்தலும் முதலாளியக் கூறுபாடுகளைத் தவிர்த்தலும் ஆக அமையும்

முதன்மைக் கட்டுரைகள்: வட கொரிய இலக்கியம், வட கொரியத் திரைப்படம், வட கொரிய இசை

இசையும் இலக்கியமும் நாட்டின் கருத்தியலை வெளிப்படுத்தும் இடங்களாகும்.

வட கொரியா பெருந்திரள் மக்கள் விளையாட்டுக்குப் பெயர்போனது.





</doc>
<doc id="318241" url="https://ta.wikipedia.org/wiki?curid=318241" title="ஆர்க்கன்காய் மாகாணம்">
ஆர்க்கன்காய் மாகாணம்

ஆர்க்கன்காய் "(Arkhangai) (மங்கோலியன்: Архангай)" மங்கோலியாவின் 21 மாகாணங்களில் ஒரு மாகாணமாகும். வடக்கு கன்காய் என்ற பெயராலும் அழைக்கப்படும் இம்மாகாணம் கன்காய் மலைத்தொடரின் வடக்கு சரிவுகளில், நாட்டின் மையத்திற்கு சற்று மேற்கில் அமைந்துள்ளது.

மங்கோலியாவின் உட்புறத்தில் அமைந்திருக்கும் ஆர்க்கன்காய் மாநிலம், வடகிழக்கில் பல்கன், தென்கிழக்கில் ஒவோர்கன்காய், தெற்கில் பயன்கோன்கோர், மேற்கில் சாவ்கான் மற்றும் வடமேற்கில் கோவ்சுகோய் மாகாணங்களை எல்லைகளாகக் கொண்டுள்ளது. 

கடல் மட்டத்திலிருந்து 1,290 மீட்டர் அல்லது 4,232 அடி உயரத்தில் கார்லக்டை உச்சி நாட்டின் மிக உயரமான பகுதியாக உள்ளது. ஓர்கோன் மற்றும் தமிர் ஆறுகள் சங்கமிக்கும் மீது பகுதியில் மிகக்குறைவான உயரப்புள்ளி இருக்கிறது. கோர்கோ-டெர்க்கீன் திசகான் நூர் தேசியப் பூங்காவின் ஒரு பகுதியாக மிகவும் நன்கு அறியப்பட்ட எரிமலை கோர்கோ அழிந்து போனது. 

சுலூட், கானுய் மற்றும் தமிர் ஆறுகள் கன்காய் மலைகளின் பள்ளத்தாக்குகளில் தோன்றிப் பாய்கின்றன. சில சிறிய கிளை நதிகளுடன் அவை ஒன்றாகச் சேர்ந்து மங்கோலியாவின் பிரதானமான ஆறான செலிங்கா ஆற்றில் கலக்கின்றன. ஓர்கோன் ஆறு ஒரு குறுகிய நீட்சியாக மாகாணத்தின் கிழக்கு இறுதியில் பாய்கிறது. 

மேற்கில் டெர்க்கீன் திசகான் நூர் ஏரி அமைந்துள்ளது. ஒரு மாபெரும் பெரிய பாறையை எடுத்து வெளியே எறிந்த போது இந்த ஏரி உருவானதாக புராணக் கதையில் கூறப்படுகிறது. பாறையை தூக்கி எறிந்தவன் அப்பாறை இருந்த இடத்தைத் திரும்பிப் பார்த்தபோது அங்கிருந்த வென்பரப்பைக் கண்டு ஆச்சரியத்தில், "வெள்ளை ஏரி பார்!" என்று உரக்கக் கூறினான். இந்த ஆச்சரியமே ஏரியின் பெயராக அமைந்தது என்று கருதப்படுகிறது. 
கிழக்கு திசையின் சற்று தூரத்தில் உள்ள இப்பாறையின் முடிவிடம் தைக்கார் சுலூ என அழைக்கப்படுகிறது. நிர்வாக மாவட்டத்தின் ஒரு பிரிவான இம்மாகாணத்தின் கிழக்குப் பகுதியில் அமைந்துள்ள சிறிய ஏரி ஔகிநூர் அதே பெயரில் அழைக்கப்படுகிறது. 

மக்கள் புரட்சி 1921 இல் வெற்றி பெற்ற பிறகு, நிர்வாக அலகு மங்கோலியா முழுவதும் நிர்வாக அலகில் சீர்திருத்தங்கள் மேற்கொள்ளப்பட்டன. செயின் நோயன் கான் துணைமாவட்டத்தின் அடித்தளத்தில் திசெட்செர்லெக் மண்டல் ஊல் துணைமாவட்டம் நிறுவப்பட்டது. 1931 ஆம் ஆண்டு திசெட்செர்லெக் மண்டல் ஊல் துணைமாவட்டத்தின் பகுதிகளில் இருந்து ஆர்கன்காய் துணைமாவட்டம் உருவாக்கப்பட்டது. ஆர்க்கன்காய் உருவாக்கப்பட்ட அந்த நேரத்தில், 35 நிர்வாகப் பிரிவுகள், 22.285 குடும்பங்களைச் சேர்ந்த 65.333 குடிமக்கள், மற்றும் 1.800.000 கால்நடைகள் முதலியன இருந்தன. 1586 இல் தோற்ருவிக்கப்பட்ட சயா குரீ மடாலயத்தில் துணைமாவட்ட மையம் திசெட்செர்லெக் நிறுவப்பட்டது. 

ஆர்க்கன்காய் மாகாணம் 55313.82 கிலோமீட்டர் அல்லது 21357 சதுரமைல் பரப்பளவைக் கொண்டுள்ளது.2008 ஆம் ஆண்டு டிசம்பர் 31 இல் இம்மாகாணத்தின் மக்கள் தொகை 89,282 நபர்கள் ஆகும். 2009 டிசம்பர் 31 இல் இத்தொகை 89,331 ஆனது . இவர்கள் அணைவரும் 19 நிர்வாகப் பிரிவுகளிலும், 99 துணை மாவட்டங்களிலும் வாழ்ந்தனர். 

தற்சமயம் திசெட்செர்லெக் விமான நிலையத்திற்கு எந்தவிதமான விமான சேவையும் இல்லை. அஞ்சல் பேருந்து எனப்படும் பொதுப் பேருந்து தினசரி திசெட்செர்லெக்கிற்கு காலை 8:00 மணிக்கு உளான்பாத்தரில் உள்ள டிராகன் மையத்தில் இருந்து கார்கோரின் வழியாக பயணிக்கிறது. ஒருவருக்கான கட்டணம் சுமார் 20,000 மங்கோலிய தோக்ரோக் (எம்.என்.டி) ஆக நிர்ணயிக்கப்பட்டுள்ளது. சிறியவகை சிற்றுந்துகளும் தினசரி திசெட்செர்லெக்கிற்கு வந்து போகின்றன. ஆனால் மிகவும் குறைந்த நம்பகத்தன்மை கொண்டுள்ளன. 

குளிர்காலத்தில் சராசரியாக −30 °செல்சியசு முதல் −38 °செல்சியசு வரையிலான வெப்பநிலை நிலவுகிறது. கோடைக்காலத்தில் இவ்வெப்பநிலை 25 °செல்சியசு முதல் 36 °செல்சியசு வரையான அளவுகளைக் கொண்டுள்ளது. 

விவசாயமே இந்த துணைமாவட்டத்தின் முக்கியமான வருவாய் தரும் தொழிலாகும். அதிலும் குறிப்பாக கால்நடை வளர்ப்பு முக்கிய இடத்தைப் பிடிக்கிறது. 2004 ஆண்டு தரவுகளின் படி இம்மாகாணத்தில் 1,948,000 வீட்டு விலங்குகள் வளர்க்கப்பட்டுள்ளன. ஆடுகள், செம்மறி, மாடுகள் (காட்டெருமைகள் மற்றும் கைனாக்சு வகை கலப்பின மாடுகள் உட்பட), குதிரைகள் மற்றும் ஒட்டகங்கள் முதலியன மேற்கண்ட வீட்டு விலங்குகளில் அடங்கும். குறிப்பாக ஒட்டகங்கள் தென்கிழக்கு நிர்வாகப் பிரிவுகளில் வளர்க்கப்பட்டன. 


</doc>
<doc id="318250" url="https://ta.wikipedia.org/wiki?curid=318250" title="பிரதிவாதி பயங்கரம் அண்ணங்காச்சாரி">
பிரதிவாதி பயங்கரம் அண்ணங்காச்சாரி

பிரதிவாதி பயங்கரம் அண்ணன் (Prathivadhi Bhayankaram Annan) வைணவ சமய குருவும், தமிழ் மற்றும் சமசுகிருத மொழி அறிஞரும் ஆவார். இவர் சமசுகிருத மொழியில் இயற்றிய வெங்கடேச சுப்ரபாதம் இசைச் செய்யுள், திருப்பள்ளியெழுச்சியின் போது திருமலை உள்ளிட்ட அனைத்து பெருமாள் கோயில்களிலும் இன்றளவும் பாடப்படுகிறது. 

பிரதிவாதி பயங்கரம் அண்ணன், கி பி 1361இல் காஞ்சிபுரத்தில் பிறந்தவர். இவரின் இயற்பெயர் ஹஸ்திகிரிநாதர் ஆகும். மணவாளமாமுனிகளின் நேரடிச் சீடராக இருந்தவர்.

வைண சமயத்தை வளர்ப்பதற்காக இராமானுசர் நியமித்த 74 சிம்மாசனாதிகளில் ஒருவரான முடும்பை நம்பியின் வழித்தோன்றலில் பிறந்தவர் பிரதிவாதி பயங்கரம் அண்ணன். பின்னர் வேதாத தேசிகரின் மகன் நயன வரதாச்சாரியின் சீடராக மாறியவர். இவர் புகழ் பெற்ற வைணவ ஆன்மிகச் சொற்பொழிவாளரும், எழுத்தாளுரும், புலவரும், விளக்க உரையாசிரியரும் ஆவார்.


</doc>
<doc id="318260" url="https://ta.wikipedia.org/wiki?curid=318260" title="சிகா சர்மா">
சிகா சர்மா

சிகா சர்மா ("Shikha Sharma" 19 நவம்பர் 1958) வங்கி நிருவாகி ஆவார். இந்தியாவின் தனியார் வங்கிகளின் மூன்றாவது பெரிய வங்கியான ஆக்சிஸ் வங்கியின் தலைவரும் மேலாண்மை இயக்குநரும் ஆவார்.

சிகா சர்மாவின் தந்தை படை அதிகாரியாகப் பணி புரிந்ததால் பல ஊர்களுக்குச் சென்றார். எனவே அந்த ஊர்களில் இருக்கும் பள்ளிகளில் சிகா சர்மா கல்வி கற்றார். பின்னர் தில்லியில் உள்ள சிறீராம் பெண்கள் கல்லூரியில் பொருளியலில் இளங்கலைப் படிப்பும் ஆமதாபாத் இந்தியன் மேலாண்மை நிறுவனத்தில் எம்பிஏ படித்தும் பட்டம் பெற்றார். மென்பொருள் தொழில் நுட்பத்தில் முதுகலைப் பட்டமும் இவர் பெற்றார்.


http://economictimes.indiatimes.com/markets/expert-view/we-need-to-make-sure-that-customers-are-not-starved-of-daily-cash-needs-shikha-sharma/articleshow/55327960.cms


</doc>
<doc id="318262" url="https://ta.wikipedia.org/wiki?curid=318262" title="குடிமை தொழில்நுட்பம்">
குடிமை தொழில்நுட்பம்

குடிமை தொழில்நுட்பத்தின் (CIVIC TECHNOLOGY) அர்த்தம் (முக்கியமாக தகவல் தொழில்நுட்பம்) தொழில்நுட்பத்தின் உதவியுடன் சமூகத்தின் வளர்ச்சிக்காக ஜனநாயகத்தில் மக்கள் பங்களிப்பு செய்ய உதவுகிறது. மக்கள் தொடர்பு மேம்படுத்துதல்,அரசு உட்கட்டமைப்பு வசதிகள் மேம்படுத்துதல், மற்றும் பொதுவாக பொது நலனுக்காக அது இலக்கை அடைய பொருட்டு அரசு நிறுவனங்கள், குடிமை பயன்பாடுகள், மென்பொருட்கள் மற்றும் நிறுவனங்கள் ஒருங்கிணைக்கிறது.
சிவிக் தொழில்நுட்ப நிறுவனங்கள் தன்னார்வ நிறுவனங்கள் பல்வேறு கொண்டதாகும். 
குடிமக்கள் தங்கள் மாநில இடையே ஜனநாயக உறவை ஆழப்படுத்த அரசுகள் தொழில்நுட்பத்தை பயன்படுத்தி மேம்படுத்தவுது ஆகும் .இது ஒரு புதிய முயற்சி இது ஆட்சி மேம்படுத்த வளர்ந்த நாடுகளில் பிரபலமடைந்து வருகிறது

மைக்ரோசாப்ட் சிவிக் வரைபடம், குடிமை கண்டுபிடிப்பாளர்கள் வளரும் பிணைய வழிநடத்தியதாக விரிவடைந்து "நிதி, தரவு பயன்பாடு, ஒத்துழைப்பு மற்றும் கூட அதன் செல்வாக்கு காட்சிகளை" [17] மேம்படுத்த நோக்கி குடிமை தொழில்நுட்பம் உலகில் கண்காணிக்க அணுகல் திறந்து என்று ஒரு புதிய கருவி உள்ளது நம்பகத்தன்மை மற்றும் இந்த துறையின் முன்னேற்றம். இந்த வரைபடம் கண்டுபிடிப்பாளரும் கண்டறிய மற்றும் தொழில்நுட்பம் மற்றும் குடிமை நிச்சயதார்த்தம் எதிர்கால சமுதாயத்தை முன்னேறி அவற்றை பயன்படுத்த அரசாங்க நிறுவனங்கள் மற்றும் பெருநிறுவனங்களின் அணுகல் அதிக வாய்ப்புகளை செயல்படுத்த வேண்டும். ஒரு தகவல் மற்றும் உள்ளார்ந்த சமூகத்தை உருவாக்க, இந்த சமூகத்தில், குடிமை தொழில்நுட்பம் தளங்களில் மற்றும் பயன்பாடுகள் மூலம் தகவல்களை பகிர்ந்து அங்கு உள்ள குடிமை நிச்சயதார்த்தம் ஒரு உணர்வு இருக்க வேண்டும். [18] "பொது-ஆர்வ தொழில்நுட்பம் பயன்படுத்தப்படும் சமூக நிச்சயதார்த்தம் ஒரு சமூகத்தின் உறுப்பினர்கள் பங்கேற்க என்று தேவைப்படுகிறது." [18] குடிமை தொழில்நுட்ப தளங்களில் வகுப்புவாத பங்கு கொண்டு, இந்த இன்னும் தகவலறிந்த குடியிருப்பாளர்கள் தகவல்களை பகிர்ந்து கொள்ள அதன் குடிமக்களால் மற்றும் தங்கள் கவலைகளை நலனுக்காக, அரசியல் மற்றும் சமூக, முற்படுகிறது என்று ஒரு கூடுதல் தொடர்பை, ஒன்றுபட்ட சமூகத்தில் கூட்ட செயல்படுத்துகிறது.
ஆங்கிலம்-https://en.wikipedia.org/wiki/Civic_technology


</doc>
<doc id="318273" url="https://ta.wikipedia.org/wiki?curid=318273" title="சுலைமான் மலைத்தொடர்">
சுலைமான் மலைத்தொடர்

சுலைமான் மலைத்தொடர் ("ஆங்கிலம்: Sulaiman Mountains; பஷ்தூ: د كسي غرونه‎; பலூச்சி/உருது/பாரசீகம்: کوه سليمان அல்லது கோ-இ சுலைமான் Kōh-e Sulaymān"), இந்து குஷ் மலை அமைப்புகளில் தெற்கில் நீண்டுள்ள இது, ஜாபுல் ("Zabul"), கந்தகார், மற்றும் ஆப்கானித்தான் பகுதியில் அமைந்துள்ள 'லொயா பாகிடா' ("Loya Paktia"), மற்றும் தெற்கு நடுவண் நிர்வாகத்தின் பழங்குடிப் பகுதிகளான தெற்கு வசீரிஸ்தான் மற்றும் அதன் எல்லைப் பகுதியிலுள்ள 'தேரா இசுமாயில் கான்' ("Frontier Region Dera Ismail Khan"), பலூசிஸ்தான் பெரும்பாலான பகுதியிலும், பஞ்சாப் மற்றும் பாக்கித்தானின் வடமேற்கு எல்லைப்புற மாகாணத்தில் சில பகுதியிலும் இம்மலைத் தொடர் வியாபித்துள்ளது. சுலைமான் மலைத்தொடர் ஈரானியப் பீடபூமியின் கிழக்கு விளிம்பில் இருந்து சிந்து ஆற்றுப் பகுதியில் இந்தியத் துணைக்கண்டம் பிரிகிறது. 6,000 மீட்டர் (20,000 அடி) உயரத்துக்கு நீண்டுள்ள இந்த மலைத்தொடரின் வடக்கேயுள்ள மத்திய இந்து குஷ் மலையின் வறண்ட உயர்நிலங்கள் இதன் எல்லையாக உள்ளன.

தேரா இசுமாயில் கான் எல்லைப் பகுதியில், சுலைமான் மலைத்தொடரின் உயர்ந்த சிகரமான 'தக்த்-இ-சுலைமான்' ("Takht-e-Sulaiman") அல்லது "சாலமன் சிம்மாசனம்" ("Throne of Solomon") எனப்படும் சிகரம் உள்ளது. இதன் உயரம், 3.487 மீட்டர் (11,440 அடி) ஆகும். மேலும், இதன் மிக அதிகப்படியான உயரம் கொண்ட சிகரம், 3.578 மீட்டர் (11,739 அடி) ஆகும், இது குவெட்டா நகரத்தின் அருகேயுள்ள 'சர்குன் கர்' ("Zarghun Ghar") பகுதியில் உள்ளது. அதே வேளையில் இரண்டாவது மிக உயர்ந்த பகுதியாக 'ஜியாரத் மாவட்டத்திலுள்ள ("Ziarat District") கிலாபத் குன்று என்னுமிடத்தில் 3.475 மீட்டர் (11,401 அடி) உயரம் கொண்ட இப்பிராந்தியச் சூழலில், பெருமளவில் பிரபலமான 'சுனிபெருஸ் மக்ரோபோடா' (" juniperus macropoda") எனும் புதர்த் தாவரக் காடுகள் காணப்படுவது குறிப்பிடத்தக்கது. பாக்கித்தானின் பலூசிஸ்தான், பஞ்சாப்புக்கும், இடையில் சுமார் 200 மைல்கள் தூரத்திற்கு வடக்கிலிருந்து தெற்காக நீண்டுள்ள இந்த மலைத்தொடரின் வடகோடியில் தக்த்-இ-சுலைமான் மலைமுகடுகள் இரட்டைச் சிகரமாக உள்ளது. அச்சிகரங்களின் உயரம் முறையே 11,070 அடியும், மற்றொன்று 11,300 அடிகளும் கொண்டதாகும்.

சுலைமான் மலைத்தொடரின் வரம்பானது, ஆப்கானித்தானின் ஒரு வரலாற்று மற்றும் கலாச்சார பிராந்தியமான லொயா பக்டியாவின் ("Loya Paktia") வடக்கில் சென்று பக்டியா ("Paktia") மாகாணத்தையும், மற்றும் வடகிழக்கில் கார்டெஸ் ("Gardez") ஸ்பின் கர் ("Spin Ghar") வரம்பையும் சந்திக்கிறது. மேலும் இம்மலை நெடுக்கம் வடமேற்கில் பக்டியா மாநிலத்தில் ஊடுருவி, இந்து குஷ் மலைத் தொடரின் மேற்கேயுள்ள பாபா மலைத்தொடர் ("Koh-i-Baba") வரம்பை தழுவியுள்ளது. கிழக்கே, பஞ்சாபின் தேரா காஜி கான் மாவட்டத்துக்குள் நுழைந்த சுலைமான் மலைத்தொடர், வடமேற்கு எல்லைப்புற மாகாணமாக உள்ள தேரா இசுமாயில் கான், மற்றும் மற்றும் பஞ்சாப் Rajanpur ராஜன்பூர் மாவட்டத்தின் மிதன்கோட் ("Mithankot") எனும் நகரின் அருகே சிந்து ஆற்றை நெருங்கியுள்ளது. இந்த மலையின் கிழக்கு சரிவுகளில் சிந்து நதி மிகவும் விரைவில் விலகிவிட்டாலும், அனால், மேற்கு நோக்கிய மலைத்தொடர் காந்தகாரின் தென்மேற்குப் பகுதியில் உள்ள எல்மண்டு மற்றும் சிச்தான் அற்று வடிநிலப் ("Sistan Basin") பகுதியில் படிப்படியாக குறைகிறது.


</doc>
<doc id="318298" url="https://ta.wikipedia.org/wiki?curid=318298" title="பலைக்கீரை">
பலைக்கீரை

பலைக்கீரை ("Holostemma") இது ஒரு பூக்கும் தாவர இனத்தைச் சார்ந்த அசுகலிபிடோ (Asclepiadoideae) குடும்பத்தில் காணப்படும் தாவரம் ஆகும். ஆனாலும் அபோசினேசிசு (Apocynaceae) என்ற குடும்பத்தைச் சார்ந்ததாகவும் கருதப்படுகிறது. 1810 ஆம் ஆண்டுலேயே இத்தாவரம் பற்றி விளக்கப்பட்டுள்ளது. இத்தாவரம் ஆசியப்பகுதியில் அமைந்துள்ள சீனா, இந்தியா, பாகிசுதான், இலங்கை, மியான்மர் மற்றும் தாய்லாந்து போன்ற நாடுகளில் பரவியுள்ளது.


</doc>
<doc id="318299" url="https://ta.wikipedia.org/wiki?curid=318299" title="மன்சுதே கலைக் குழு">
மன்சுதே கலைக் குழு

மன்சுதே கலைக்குழு "(Mansudae Art Troupe)" என்பது வட கொரிய இசைக் கலைஞர்களின் குழுவாகும். இது இசைக்கூத்துகளையும் இசையையும் நடனச் சுற்றுகளையும் நிகழ்த்துகிறது.

இது 1969 செப்டம்பர் 27 இல் உருவாகிய நடுவண் கலைக் குழுவின் வழித்தோன்றலாக்க் கருதப்படுகிறது. ஆனால், கொரிய நடுவண் செய்தி முகமையின்படி, "இதன் முன்னமைப்பு பியோங்யாங் கலைக் குழு ஆகும். இது வட கொரிய நாட்காட்டியின்படி யூச்சே 35 இல்(1946) உருவாகியது".

மன்சுதே கலைக் குழு உலகின் 50 நாடுகளில் முற்போக்கு மக்களின் நட்புறவாகச் சென்று 700 தடவைக்கும் மேலாக கலை நிகழ்ச்சிகளை நட்த்தியுள்ளது. இது கொரியப் புரட்சி இசைக்கூத்தான " பூக்காரச் சிறுமி" (1972) உருவாக்குவதில் முதன்மையான பாத்திரம் வகித்துள்ளது இதை மேலும் 1,300 தடவை நடத்தியுள்ளது. இக்குழு "துறக்கப் பாடல் (Song of Paradise)" (1976) 340 முறை பாடியுள்ளது.

இக்குழு 1500 பாடல்களையும் 500 கருவியிசைக் கோவைகளையும் உருவாக்கியுள்ளது. இது கிம் Il-சங் ஆணை விருதை 1972 இல் பெற்றுள்ளது.



</doc>
<doc id="318302" url="https://ta.wikipedia.org/wiki?curid=318302" title="ஆத்து சங்கலை">
ஆத்து சங்கலை

ஆத்து சங்கலை ("HYDNOCARPUS ALPINA") இது ஒரு அசாரியே (Achariaceae) குடும்பத்தைச் சார்ந்த பூக்கும் தாவரம் ஆகும். இத்தாவரம் அழிவு நிலையில் உள்ள மூலிகைத்தாவரம் ஆகும். இவை சீனா, லாவோஸ் மற்றும் வியட்நாம் போன்ற நாடுகளில் காணப்படுகிறது. 



</doc>
<doc id="318310" url="https://ta.wikipedia.org/wiki?curid=318310" title="சபைக்கால்சுக்கி பிரதேசம்">
சபைக்கால்சுக்கி பிரதேசம்

சபைக்கால்சுக்கி பிரதேசம் (Zabaykalsky Krai (, "சபைக்கால்ஸ்கி கிராய்") என்பது உருசிய கூட்டமைப்பு ஆட்சிப் பகுதி (கிராய்) ஆகும். இது ஒரு பிரச்சனையினால் வாக்கெடுப்பு நடத்தப்பட்டு சித்தா மாகாணம் மற்றும் அகின்-புர்வாத் தன்னாட்சி ஓர்க் ஆகிய பகுதிகளை ஒன்றாக இணைத்ததன் மூலமாக 2008 மார்ச் 1 அன்று இப்பிரதேசம் புதியதாக உருவாக்கப்பட்டது. 2010 ஆண்டைய மக்கள் கணக்கெடுப்பின்படி பிரதேசத்தின் மக்கள் தொகை 1,107,107 ஆகும்.

இந்தக் கிராய் வரலாற்று ரீதியான பிராந்தியமான திரான்ஸ்பைக்காலா பகுதியில் அமைந்துள்ளது. இப்பிராந்தியம் உருசியாவின் சர்வதேச எல்லையில் பிற நாடுகளுடன் தன் எல்லையைப் பகிர்ந்து கொள்கிறது. சீனாவுடன் 998 கிமீ எல்லையும், மங்கோலியாவுடன் 868 கிமீ எல்லையையும், உள்நாட்டில் இர்கூத்சுக் மாகாணம் மற்றும் அமூர் மாகாணம், புர்த்தியா குடியரசு மற்றும் சகா குடியரசு ஆகியவற்றை தன் எல்லைகளாகக் கொண்டுள்ளது.

இப்பிராந்தியத்தில் சுமார் 150-35 ஆயிரம் ஆண்டுகளுக்கு முன் முதன்முதலில் மனிதன் இருந்ததாக தடயங்கள் கிடைக்கின்றன. துவக்கக் கால ஆதாரங்கள் பழங்கால ஆறான கிராவில்ஸ் கைர்ஷிலுங்கி ( கிலோக் ஆற்றின் துணை ஆறு) அருகில் உள்ள சிட்டா நகரம் மற்றும் சைக்கியா ஆற்றின் அருகில் உள்ள நகரான உஸட்-மன்ஜா ஆகிய இடங்களில் கிடைத்துள்ளது.

பைக்கால் பகுதியில் மங்கோலிக்-தொடர்பான அடுக்கில் கல்லறைக் கலாச்சார நினைவுச் சின்னங்கள் கிடைத்துள்ளன. சபேகலஸ்கே பிரதேசத்தை கி.மு 209 முதல் கி.பி 93 வரையிலான காலகட்டத்தில் க்சியாங்னு பேரரசு ஆண்டது. அதன்பிறகான காலகட்டத்தில் மங்கோலிய க்சியான்பெல் நாடு (93-234), ரௌரன் பேரரசு (330-555), மங்கோலிய போரரசு (1206-1368), வடக்கு யுவான் (1368-1691) ஆகியன ஆண்டன.

இடைக்காலத்தில் மங்கோலிய பழங்குடியின மக்களான மெர்கிட், தைச்சூடு, ஜலாய்ரி, கமங் மங்கோல் ஆகிய மக்கள் பிரதேசத்தில் குடியேறினர். 17 ஆம் நூற்றாண்டில், ஓரளவு அல்லது முழுவதும் மங்கோலியம் பேசும் தாவுர் மக்கள் ஷைகா, மேல் ஆமூர், புரியா ஆற்றுப் பகுதி ஆகிய பிரதேசங்களில் வாழ்துவந்தனர். இம்மக்கள் இப்பிரதேசத்துக்கு தாவுரிகா என்ற பெயரை அளித்தனர் இது திரான்ஸ்பைக்கா எனவும் அழைக்கப்படுகிறது. தற்போது இப்பிரதேசம் தற்போதைய உருசியாவின் பைக்காரா ஏரியின் கிழக்கில் உள்ளது.

சீதா ஒப்லாஸ்து ஆளுநராக இருந்த ரவில் கனியதுலின் சபைக்கால்சுக்கி பிரதேசத்தின் ஆளுனராக பெரும்பான்மை ஆதரவுடன் 2008 பெப்ரவரி 5 அன்று தேர்ந்தெடுக்கப்பட்டார். 2008 மார்ச் 1 அன்று பதவி ஏற்றார்.


மக்கள் தொகையில் பெரும்பாலும் உருசியர்கள் மற்றும் புர்யாத் ஆகியோருடன் ஓரளவு உக்ரேனியர் மற்றும் கொஞ்சம் இவன்ஸ்க் ஆகிய இனத்தவர் வாழ்கின்றனர். பிரதேசத்தின் தலைநகரில், 1,000 யூதர்கள் வசிக்கின்றனர். 2010 மக்கள் கணக்கெடுப்பின்படி, மக்கள் தொகையில் உருசியர்கள் 89.9% உள்ளனர். புர்யாதர் 6.8%. உக்கேனியர் (0.6%), தடார்கள் (0.5%), பெலருசியர் (0.2%), அசீரியர் (0.18%), இவனக்கர் (0.1%) ஆகிய மக்கள் வாழ்கின்றனர். மக்கள் தொகை கணக்கெடுப்பில் 19,981 மக்கள் தங்கள் இனம்குறித்து தெரிவிக்கவில்லை.
தரவு":"


மொத்த கருத்தரிப்பு விகிதம்:
2009 - 1.89 | 2010 - 1.87 | 2011 - 1.87 | 2012 - 2.00 | 2013 - 2.01 | 2014 - 2.08 | 2015 - 2.04(e)

2012 ஆண்டைய அதிகாரப்பூர்வ கணக்கெடுப்பின்படி பிரதேசத்தில் 24.6% பேர் Rஉருசிய மரபு வழி திருச்சபை கிருத்துவர், 6.25% பேர் பௌத்தர், 6% பேர் திருசபை சாராத கிருத்தவர் (சீர்திருத்த கிருத்தவர் தவிர), 2% பேர் கிழக்கு மரபு வழி கிருத்துவ சபையை நம்புபவர்கள் பிற திருச்சபைகளை நம்பாத, உறுப்பினர் அல்லாத (உருசியர் அல்லாதவர்கள்) கிழக்கு மரபுவழி கிருத்தவர்கள். மிதமுள்ள, 28% பேர் இறை நம்பிக்கை உள்ள ஆனால் சமய நம்பிக்கை அற்றவர்கள், 17% பேர் நாத்திகர், மற்றும் 16.15% பேர் பிற சமயங்களை சார்ந்தவர்களாகவோ அல்லது தங்கள் சமயம் குறித்து கணக்கெடுப்பின்போது தெரிவிக்காதவர்கள்.


</doc>
<doc id="318312" url="https://ta.wikipedia.org/wiki?curid=318312" title="சேர்ப்பு அணி">
சேர்ப்பு அணி

நேரியல் இயற்கணிதத்தில் ஒரு சதுர அணியின் சேர்ப்பு அணி அல்லது இணைப்பு அணி ("adjugate matrix") என்பது அச்சதுர அணியின் இணைக்காரணி அணியின் இடமாற்று அணியாகும்.

A அணியின் இணைக்காரணி அணி C இன் இடமாற்று அணியானது A இன் சேர்ப்பு அணி அல்லது இணைப்பு அணி என வரையறுக்கப்படுகிறது.

"R" ஒரு பரிமாற்று வளையம்; "R" இலுள்ள உறுப்புகளாலான அணி A.



எந்தவொரு பொதுவான 1×1 அணிக்கும் அதன் சேர்ப்பு அணி: formula_6.

மேலும் det(adj(A)) = det(A) என்பதும் adj(adj(A)) = A என்பதும் உண்மையாக இருக்கும்.

இதன் இணைக்காரணி அணி:

சேர்ப்பு அணி:

செயல்முறை:

இணைக்காரணி அணியின் இடமாற்று அணி:

சேர்ப்பு அணியின் பண்புகள்:

A , B இரண்டும் அணிகள் எனில்:

"m" ஒரு முழு எண் எனில்:

A ஒரு "n"×"n" அணி; மேலும் "n" ≥ 2 எனில்:

மேலும் A ஒரு நேர்மாற்றத்தக்க "n"×"n" அணி எனில்:

A நேர்மாற்றத்தக்கது, "n = 2" எனில்:

நேர்மாற்றத்தக்க அணி A க்கு தடவைகள் சேர்ப்பு அணி காணக் கிடைப்பது:




</doc>
<doc id="318313" url="https://ta.wikipedia.org/wiki?curid=318313" title="வங்காளதேசத்தின் தேசிய விலங்குக்காட்சியகம்">
வங்காளதேசத்தின் தேசிய விலங்குக்காட்சியகம்

வங்காளதேசத்தின் தேசிய விலங்குக்காட்சியகம் "(Bangladesh National Zoo)" வங்காளதேசத்தின் தலைநகரான டாக்காவில், அதனுடைய உள்மாவட்டங்களில் ஒன்றான மிர்பூரில் அமைந்துளது. இந்நாட்டைத் தாயகமாகக் கொண்ட விலங்குகளும், பிற நாடுகளைச் சேர்ந்த விலங்குகளும் இவ்விலங்குக் காட்சியகத்தில் உள்ளன. ஒவ்வோர் ஆண்டும் மூன்று மில்லியன் பார்வையாளர்கள் இவ்விலங்ககத்தை பார்வையிட்டுச் செல்கின்றனர். டாக்கா விலங்குக் காட்சியகம் என்ற பெயர் 2015 ஆம் ஆண்டு பிப்ரவரி 5 ஆம் நாள் அன்று வங்காளதேச தேசிய விலங்குக்காட்சியகம் என்று பெயர் மாற்றப்பட்டது

வங்காளதேசத்தின் மிகப்பெரிய விலங்குக்காட்சியகமாக 186 ஏக்கர் பரப்பளவில் 1974 ஆம் ஆண்டு டாக்கா விலங்குக்காட்சியகம் நிறுவப்பட்டது.. மீன்வளம் மற்றும் கால்நடைத்துறை அமைச்சகம் இப்பூங்காவை நிர்வகித்து வந்தது. தினந்தோறும் 10000 பர்வையாளர்கள் வந்து போகுமிடமாக விளங்கிய இவ்விலங்ககத்திற்கு வாரக்கடைசி விடுமுறை நாட்களில் இவ்வெண்ணிக்கை மேலும் அதிகமாக இருந்தது. இங்கு வாழும் விலங்குகளுக்குப் போதிய வசதிகள் செய்யப்படவில்லை என்பதும் , இங்கு பணிபுரியும் ஊழியர்களிடம் ஊழல் மிகுந்திருந்தது என்பதாலும் விலங்குக்காட்சியத்தின் பெயருக்கு மாசு ஏற்பட்டிருந்தது. 

டாக்கா விலங்குக்காட்சியகத்தின் ஓராண்டிற்கான நிதி ஒதுக்கீடு 37.5 மில்லியன் இட்டாக்காக்கள் ஆகும். இத்தொகையில் 25 மில்லியன் இடாக்காக்கள் விலங்குகளின் உணவுக்காக மட்டுமே செலவழிக்கப்படுகிறது.

டாக்காவில் ஒரு விலங்குக்காட்சியகம் அமைக்கப்படும் என்று 1950 ஆண்டு டிசம்பர் 26 அன்று வங்கதேச விவசாயம் மற்றும் நிதியுதவி அமைச்சகம் அதிகாரப்பூர்வமாக அறிவித்தது. இவ்வறிவிப்பைத் தொடர்ந்து டாக்கா உயர்நீதி மன்றத்திற்கு அருகில் விலங்குக்காட்சியகம் தொடங்கப்பட்டது. புள்ளி மான்கள், குரங்குகள் மற்றும் யானைகள் போன்ற விலங்குகள் மட்டும் தொடக்கத்தில் அங்கு இருந்தன. பின்னர் இந்த இருப்பிடம் தற்போது இருக்குமிடமான ஈத்கா மைதானத்திற்கு மாற்றப்பட்டது. அதிகமான விலங்குகள் இங்கு சேர்த்துக் கொள்ளப்பட்டன. 1961 ஆம் ஆண்டு இக்காட்சியகத்தை சரியான முறையில் நிர்வகிக்கு வாரியம் அமைக்கப்பட்டது. உள்நாட்டு மற்றும் வெளி நாட்டு விலங்குகள் மேலும் பல சேர்க்கப்பட்டு தற்போதைய இருப்பிடத்தில் 23 சூன் 1974 இல் முறையாகத் தொடக்க விழா நடத்தப்பட்டது. 

134 இனங்களைச் சேர்ந்த 2150 விலங்குகள் தற்போது இவ்விலங்குக் காட்சியகத்தில் வாழ்கின்றன.

யானைகள், சிறுத்தைகள், காண்டாமிருகங்கள், வரிக்குதிரைகளை, நீர்மான்கள் நீர்நாய், கழுதைப்புலி, மான், ஒட்டகச்சிவிங்கி, இம்பாலா, கருப்பு கரடிகள் தாபிர்பன்றிகள், நீர்யானை, சிங்கங்கள், குரங்குகள், சிம்பான்சிகள், பபூன் மற்றும் வங்கப்புலிகள் போன்ற 58 இனப்பாலூட்டிகள் இங்கு இருந்தன

மயில்கள், ரியா, ஆப்பிரிக்க சாம்பல் கிளிகள், நியுகினி வகைத் தீக்கோழிகள், ஆந்தைகள், தீக்கோழி, ஈமுக்கள், கிளுவைகள், வானம்பாடிகள், பிதற்றல், ஆந்தைகள், கழுகுகள், மற்றும் கழுகுகள் போன்ற 91 இனங்களைச் சேர்ந்த 1500 பறவைகள் இங்கு வாழ்ந்தன. ஒவ்வொரு குளிர்காலத்திலும் நீர்ப்பறவைகளின் இடப்பெயர்ச்சிகு இங்கிருந்த இரண்டு ஏரிகள் பெரிதும் உதவின. 

இவை தவிர இங்கு பாம்புகள், முதலைகள் உள்ளிட்ட 13 வகை ஊர்வன விலங்குகள், 28 வகையான மீனினங்களும் உள்ளன

யானை முதுகில் சவாரி, குதிரை முதுகில் சவாரி மற்றும் மீன்பிடித்தல் போன்ற சில தினசரி நடவடிக்கைகள் பார்வையாளர்களுக்காக இங்கு நடைபெறுகின்றன. 

2009 ஆம் ஆண்டு இவ்விலங்குக் காட்சியகத்திலிருந்த பல விலங்குகள் இறந்துவிட்டன. இதைத் தொடர்ந்து விலங்ககத்தின் காப்பாட்சியரும் துணைக் காப்பாட்சியரும் தற்காலிகமாக பணிநீக்கம் செய்யப்பட்டனர். இறப்புக்கான காரணங்களை புலனாய்வு செய்ய ஒரு குழு நியமிக்கப்பட்டது. போதுமான அளவிற்கு கால்நடை மருத்துவர்கள் இல்லாமையே இந்த இறப்புகளுக்கு காரணமென்றும், ஏற்கனவே கூடுதலாக மருத்துவப்பணியாளர்கள் தேவை என்று சுட்டிக்காட்டப்பட்டதாகவும் நிர்வாகப்பிரிவில் தெரிவிக்கப்பட்டது

2013 ஆம் ஆண்டு தென்னாப்பிரிக்காவில் இருந்து டாக்காவிற்கு இரண்டு கருப்பு காண்டாமிருகங்கள் அனுப்பப்பட்ட போது, பூங்காவில் ஊழல் நடைபெறுகிறது என சர்வதேச முகமை தெரிவித்தது. 
தென் ஆப்ரிக்காவினைச் சேர்ந்த பாதுகாப்பு குழு இப்பூங்காவின் சிகிச்சை முறைகளைக் குறிப்பிட்டு பூங்கவை ஒரு நரகத் துளை என்று் கவலை தெரிவித்தது.


</doc>
<doc id="318319" url="https://ta.wikipedia.org/wiki?curid=318319" title="தென்கொரியப் பண்பாடு">
தென்கொரியப் பண்பாடு

நிகழ்காலத் தென்கொரியப் பண்பாடு (culture of South Korea)" என்பது மரபான கொரிய நாடோடி இனக்குழுக்களில் நிலவிய மரபுவழிக் கொரியப் பண்பாட்டில் இருந்து உருவாகி வளர்ந்ததாகும். பல்லாயிரம் ஆண்டுகளாக சீனத் தாக்கம் பெற்றிருந்த தென்கொரியா 1948 கொரியப் பிரிவினைக்குப் பிறகு வட கொரியாவில் இருந்து பிளவுபட்டு தனது தனித்த பண்பாட்டுத் தடவழியைப் பின்பற்றலானது. தென்கொரியாவின், குறிப்பாக, சீயோலின் தொழில்மயமாக்கமும் நகரமயமாக்கமும், கொரியர்களின் வாழ்வில் பெருத்த மாற்றத்தை ஏற்படுத்தின. மாறிவரும் தென்கொரியாவின் பொருள் வளமும் வாழ்க்கை முறைமையும் பெரிய நகரங்களில் மக்கள்தொகைப் பெருக்கத்தையும் ஊரகங்களில் மக்கள்தொகை வீழ்ச்சியையும் ஏற்படுத்தின. கூட்டுக் குடும்ப வாழ்முறை தகர்ந்து தனிக்கருக் குடும்ப வாழ்முறை உருவாகியது .

இருபதாம் நூற்றாண்டுக்கு முன்பு கொரிய இலக்கியம் சீனச் செவ்வியல் இலக்கியத் தாக்கமுற்றதாக இருந்தது. சீன எழுத்து வடிவமும் ஆயிரம் ஆண்டுகளாக பரவலாகக் கொரியர்களால் பயன்படுத்தப் பட்டது. புத்தியல் இலக்கியம் ஆங்குல் மொழி வளர்ச்சியோடு பின்னிப்பிணைந்த தாகும். இம்மொழி மேல்தட்டு மக்களிடம் இருந்து கல்வி எளிய மக்களிடமும் பெண்களிடமும் பரவிட வழிவகுத்தது. ஆங்குல் 19 ஆம் நூற்றாண்டின் இரண்டாம் அரைப்பகுதியில் கொரிய இலக்கியத்தில் ஓங்கலான நிலை அடைந்த்து. இதனால் கொரிய இலக்கியம் வேகமாக வளரலானது. "சின்சோசியோல்" என்பன ஆங்குல் மொழியில் எழுதப்பட்ட புதினங்கள் ஆகும்.



</doc>
<doc id="318324" url="https://ta.wikipedia.org/wiki?curid=318324" title="பில்ஹணன் (கவிஞர்)">
பில்ஹணன் (கவிஞர்)

பில்ஹணர் (Bilhana) 11ஆம் நூற்றாண்டின் காஷ்மீரின் காதல் கவிஞர் ஆவார். சௌரபாஞ்சசிகா எனும் காதல் கவிதையால் உலகம் முழுவதும் அறியப்பட்டவர்.

இந்தியாவின் தொன்மை வரலாற்றின் படி, காஷ்மீரப் பண்டிதரான பில்ஹணர், காஷ்மீர மன்னர் மதனபீராமாவின் மகள் யாமினிபூர்ணதிலகத்துடன் இரகசியக் காதல் கொண்டார்.
இவர்களது இரகசியக் காதல் வெளிப்பட்டதால், காஷ்மீர மன்னரின் ஆணைப்படி, பில்ஹணர் சிறையில் அடைக்கப்பட்டார். இரகசியக் காதல் வழக்கு முடிந்து தீர்ப்பு வெளியாகும் வரை சிறையில் இருந்தவாறே, பில்ஹணர் ஐம்பது பத்திகள் கொண்ட "சௌரபாஞ்சாசிகா" எனும் காதல் கவிதை நூலை சமசுகிருத மொழியில் எழுதினார்.

தீர்ப்பின் பின்னர் இவர் மன்னரால் கொலையுண்டாரா? அல்லது நாடு கடத்தப்பட்டாரா? என்ற விவரம் அறியப்படவில்லை.
இருப்பினும் இவரது காதல் கவிதைகள் இந்தியா முழுவதும் பல வடிவங்களில் வாய்மொழி மூலம் அறியப்படுகிறது. 
காஷ்மீரி மொழியில் வெளியாகியுள்ள இவரது காதல் கவிதையின் முடிவு சரியாகக் குறிப்படாத நிலையில், தென்னிந்தியாவில் இவரது காதல் கவிதை இன்பகரமாக முடிவடைகிறது.

பில்ஹணரின் "சௌரபாஞ்சசிகா" எனும் காதல் கவிதை நூல் 1848இல் பிரெஞ்சு மொழியில் வெளியானது. "எட்வர்டு பௌஸ் மதர்ஸ்" (Edward Powys Mathers) எனும் ஆங்கில எழுத்தாளர், சௌரபாஞ்சசிகா நூலை ஆங்கிலத்தில் "கருப்பு செண்டிகைப்பூக்கள்" (Black Marigolds) எனும் தலைப்பில் மொழிபெயர்த்துள்ளார். என்பவரால் "கருப்பு செண்டிகைப்பூக்கள்" (Black Marigolds) எனும் பெயரில் ஆங்கிலத்தில் மொழிபெயர்க்கப்பட்டது.

காஷ்மீர மன்னரின் மகளான யாமினிபூர்ணதிலகத்துடன் கொண்ட இரகசியக் காதல் கொண்டார் பில்ஹணர் எனும் கவிஞர். இக்காதலை அறிந்த காஷ்மீர மன்னர், பில்ஹணரை சிறையில் அடைத்தார். சிறையில் பில்ஹாணர் "சௌரபாஞ்சசிகா" எனும் ஐம்பது பத்திகள் கொண்ட காதல் கவிதை நூலை இயற்றினார். 

பின்னர் பில்ஹணர் காஷ்மீரை விட்டு நாடு கடத்தப்பட்டார். பின்னர் பில்ஹணர் மதுரா, கன்னோசி, பிரயாகை, வாரணாசி, சோமநாதபுரம், துவாரகை, கல்யாண் மற்றும் இராமேஸ்வரம் போன்ற புனிதத் தலங்களுக்கு தீர்த்த யாத்திரை சென்றார். பில்ஹணர் கல்யாண் நகரத்திற்கு மீண்டும் வந்த போது, மேலைச் சாளுக்கியப் பேரரசர் பில்ஹணரை தனது அரசவைப் புலவராகக் கொண்டார். இதனால் மனம் மகிழ்ந்த பில்ஹணர் மன்னரைப் பாராட்டும் விதமாக "விக்கிரமாங்கதேவ சரிதம்" எனும் நூலை ஆக்கினார்.

திரைப்படங்களில் பில்ஹாணவின் காதல் வாழ்க்கை குறித்து தமிழில் 1948ஆம் ஆண்டில் இரண்டு திரைப்படங்கள் வெளிவந்துள்ளது.




</doc>
<doc id="318329" url="https://ta.wikipedia.org/wiki?curid=318329" title="எட்வின் அர்னால்டு">
எட்வின் அர்னால்டு

சர் எட்வின் அர்னால்டு (Sir Edwin Arnold) (10 சூன் 1832 – 24 மார்ச் 1904) ஆங்கிலக் கவிஞர், ஊடகவியலாளர் மற்றும் இதழாசியர் எனும் பன்முகங்கொண்ட இங்கிலாந்து நாட்டவர் ஆவார். கௌதம புத்தரின் வரலாற்றை ஆசியாவின் ஜோதி எனும் பெயரில் நூல் எழுதியமைக்காக உலக முழுவதும் அறியப்பட்டவர்.

இங்கிலாந்து நாட்டு ஆங்கிலேயரான எட்வின் அர்னால்டு, ஆக்சுபோர்டு பல்கலைக்கழகக் கல்லூரியில் படித்தவர். பின்னர் 1856இல் இந்தியாவில் உள்ள புனே சமசுகிருத மொழிக் கல்லூரியின் முதல்வராக ஏழு ஆண்டுகள் பணி புரிந்தார். 

பின்னர் இங்கிலாந்து திரும்பிய எட்வின் அர்னால்டு, 1861இல் த டெயிலி டெலிகிராப் நாளிதழில் ஊடகவியலாளராகச் சேர்ந்து, அந்நாளிதழின் தலைமை ஆசிரியராகப் பதவி உயர்வு பெற்று 40 ஆண்டுகளுக்கு மேல் பணிபுரிந்தார். 
கௌதம புத்தரின் வாழ்க்கை குறித்து இவர் எழுதிய உலகப் பெற்ற படைப்பான ஆசியாவின் ஜோதி அல்லது பெருந்துறவு எனும் கவிதை நூல், இந்தி மற்றும் பிற உலக மொழிகளில் மொழி பெயர்க்கப்பட்டது. இவரது ஆசியாவின் ஜோதி நூல் மூலம், மேற்கு உலக மக்கள் புத்தரின் தத்துவங்களை முதன் முதலாக அறிந்து கொள்ள முடிந்தது.

இந்நூலை தேசிக விநாயகம் பிள்ளை, தமிழில் ஆசிய ஜோதி எனும் பெயரில் மொழி பெயர்த்து வெளியிட்டுள்ளார்.





</doc>
<doc id="318345" url="https://ta.wikipedia.org/wiki?curid=318345" title="எம். ஜி. ராமச்சந்திரன் இலங்கைப் பயணம்">
எம். ஜி. ராமச்சந்திரன் இலங்கைப் பயணம்

எம். ஜி. ராமச்சந்திரன் 1965 ஆம் ஆண்டு அக்டோபர் மாதத்தில் இலங்கைக்கு பயணம் மேற்கொண்டு, பல நகரங்களில் நடைபெற்ற நிகழ்வுகளில் கலந்து கொண்டார்.இந்திய நடிகரும், திரைப்பட இயக்குநரும், தயாரிப்பாளருமான "எம். ஜி. ஆர்." என ரசிகர்களால் அழைக்கப்படும் எம். ஜி. ராமச்சந்திரன், பிற்காலத்தில் தமிழ் நாடு முதலமைச்சராக பதவி வகித்த போதிலும், இலங்கைப் பயணம் மேற்கொண்ட காலத்தில் அவர் தீவிர அரசியலில் ஈடுபட்டிருக்கவில்லை.

எம். ஜி. ஆருடன் பல திரைப்படங்களில் இணைந்து நடித்த பி. சரோஜாதேவியும், எம். ஜி. ஆரின் உதவியாளரான ரவீந்தரும் உடன் சென்றிருந்தனர்.

கொழும்பு நகருக்கு அண்மையிலுள்ள இரத்மலான என்ற இடத்தில் அமைந்திருந்த வானூர்தி நிலையத்தில் எம். ஜி. ஆர். போய் இறங்கினார்.

கொழும்பு நகரில் அமைந்திருந்த சிங்களர்களுக்குச் சொந்தமான ஒரு பத்திரிகை நிறுவனம் எம். ஜி. ஆரையும் சரோஜாதேவியையும் விருந்தினர்களாக அழைத்திருந்தது. இந்த நிறுவனம் தினபதி என்ற நாளேட்டையும் சிந்தாமணி என்ற வார ஏட்டையும் தமிழில் வெளியிட்டு வந்தார்கள். இந்த ஏடுகளின் ஆசிரியராக எஸ். டி. சிவநாயகம் என்பவர் இருந்தார். இவர்களின் நிறுவனம் அமைந்திருந்த கொழும்பு நகரின் பிரதான சாலை ஒன்றின் வழியாக எம். ஜி. ஆரும் சரோஜாதேவியும் திறந்த காரில் ஊர்வலமாக அழைத்துச் செல்லப்பட்டார்கள்.

கொழும்பு நகரின் பிரபலமான "கால்பேஸ் ஓட்டலில்" இருவரும் தங்கியிருந்தார்கள். பின்னர் கொழும்பில் ஒரு பிரபல சினிமா புள்ளியும் சினிமாஸ் லிமிடெட் என்ற நிறுவனத்தின் அதிபருமான கே. குணரத்தினம் என்பவரின் விருந்தாளிகளாகத் தங்கியிருந்தார்கள்.

கொழும்பு நகரில் தங்கியிருந்தபோது இலங்கையின் பிரதம மந்திரியாக அப்போது பதவி வகித்த டட்லி சேனாநாயகாவை எம். ஜி. ஆர். சந்தித்தார்.

கொழும்பு நகரிலிருந்து பின் அவர் கண்டி, மாத்தளை, நுவரெலியா, மட்டக்களப்பு, யாழ்ப்பாணம் ஆகிய நகரங்களுக்கும் சென்றார்.

மட்டக்களப்பு நகரில் எம். ஜி. ஆரையும் சரோஜாதேவியையும் அப்போது இலங்கை நாடாளுமன்றத்தில் மட்டக்களப்பு பிரதிநிதியாக இருந்த செல்லையா ராஜதுரை வரவேற்றார். அக்காலத்தில் செல்லையா ராஜதுரை சார்ந்திருந்த பெடரல் கட்சி உறுப்பினர்களில் அவர் மட்டுமே தமிழ்நாட்டு அரசியல்வாதிகளான கவிஞர் கண்ணதாசன், மு. கருணாநிதி போன்றோருடன் தொடர்புடையவராக இருந்தார். அதனால் அவருக்கு ஏற்கனவே எம். ஜி. ஆரின் அறிமுகம் இருந்தது. மட்டக்களப்பு நகரசபை மண்டபத்தில் எம். ஜி. ஆருக்கும் சரோஜாதேவிக்கும் வரவேற்பு அளிக்கப்பட்டது.

எம். ஜி. ஆரும் சரோஜாதேவியும் உள்ளூர் வானூர்தி மூலம் யாழ்ப்பாணத்தில் பலாலி என்ற இடத்தில் அமைந்திருந்த நிலையத்தில் போய் இறங்கினார்கள்.

யாழ்ப்பாண நகரத்தில் உள்ள ஒரு பிரபல ஓட்டலில் தங்கினார்கள். நகரில் இருந்த பிரம்மாண்டமான திறந்த வெளி அரங்கம் ஒன்றில் வரவேற்பு அளிக்கப்பட்டது.

எம். ஜி. ஆரின் யாழ்ப்பாணப் பயணம் பற்றி அப்போது அங்கு சுன்னாகம் என்ற இடத்தில் சி. சரவணபவன் என்பவர் வெளியிட்டு வந்த "கலைச்செல்வி" என்ற இதழில் ஒரு அறிக்கை வெளியாகி இருந்தது. அதில் இரண்டு முக்கிய விடயங்கள் குறிப்பிடப்பட்டிருந்தன.

எம். ஜி. ஆர். தான் பங்குபற்றும் எந்த நிகழ்ச்சியின் மூலமும் வசூலாகும் தொகையை மொத்தமாக ஏதாவது ஒரு தொண்டுக்கு (Charity) பயன்படுத்த வேண்டுமென நிபந்தனை விதித்திருந்தாராம். மேலும், அவர் யாழ்ப்பாணம் மாவட்டத்திலுள்ள மயிலிட்டி என்ற நகரத்தில் புயலால் பாதிக்கப்பட்ட மீனவர்களுக்கு உதவி வழங்கினார். அவர் ஒரு கூட்டத்தில் பேசிக்கொண்டிருக்கும்போது கால் முடமான ஒருவர் எப்படியோ கட்டுக் காவல்களையும் மீறி மேடைக்கு வந்து எம். ஜி. ஆரைத் தொட்டார். அந்த இடத்திலேயே அவருக்கு எம். ஜி. ஆர். 500 ரூபா கொடுத்தார்.



</doc>
<doc id="318351" url="https://ta.wikipedia.org/wiki?curid=318351" title="மு. கருணாநிதி திரை வரலாறு">
மு. கருணாநிதி திரை வரலாறு

தமிழக முதலமைச்சராக இருந்தவரும், திராவிட முன்னேற்றக் கழகத்தின் மறைந்த தலைவருமான மு. கருணாநிதி தமிழ்த் திரைப்படவுலகிற்கு குறிப்பிடத்தக்க பங்களிப்புகளைச் செய்தவராவார்.

கருணாநிதி தனது 17 வயதில் தமிழ்த் திரைப்படங்களுக்கு கதை, வசனம் எழுத ஆரம்பித்தார்.





திரைப்படங்களுக்கு எழுதியுள்ள சில பாடல்கள்:



</doc>
<doc id="318353" url="https://ta.wikipedia.org/wiki?curid=318353" title="வங்காளதேசத்தில் அணுக்கரு ஆற்றல்">
வங்காளதேசத்தில் அணுக்கரு ஆற்றல்

வங்காளதேசத்தில் அணுக்கரு ஆற்றல் "(Nuclear Energy in Bangladesh)" உற்பத்திக்காக முதன்முதலில் 1961 ஆம் ஆண்டு ஒரு அணு மின் நிலையம் கட்டப்பட்டது. 1973-ல் சுதந்திரம் பெற்ற பின்னர் இங்கு வங்காளதேச அணு ஆற்றல் ஆணையம் நிறுவப்பட்டது. நாட்டில் தற்போது சாவார் உள்மாவட்டத்தில் உள்ள அணுசக்தி ஆராய்ச்சி நிறுவனத்தில் ஒரு சிறிய ஆராய்ச்சி அணுக்கரு உலை செயல்பட்டு வருகிறது. பயிற்சி ஆராய்ச்சி ஓரிடத்தனிமங்கள் பொது அணுவியல் (ப.ஆ.ஓ.பொ.அ) என்ற பெயரில் அமெரிக்கப் பொது அணுவியல் நிறுவனம் அமைக்கும் ஒரு சிறிய வகை அணுக்கரு ஆராய்ச்சி உலையாகும்

மேலும் சமீபத்தில், 2001 ஆம் ஆண்டில் வங்காளதேசம் ஒரு தேசிய அணுசக்தி அதிரடி திட்டத்தை ஏற்றுக்கொண்டது. நாட்டின் மின்சாரப் பற்றாக்குறையைச் சமாளிக்க வங்காள அரசு 24 சூன் 2007 அன்று, அணு மின் நிலையம் கட்டும் திட்டங்களை அறிவித்தது. மே 2010 ல், வங்காள நாடும் உருசியக் கூட்டமைப்புடன் ஒரு குடிமைசார் அணு ஒப்பந்தத்தில் கையெழுத்திட்டது. அமெரிக்கா, பிரான்சு, சீனா நாடுகளுடன் அமைதியான அணு ஆற்றல் பயன்பாடுகளுக்கான கட்டமைப்பு ஒப்பந்தங்களையும் மேற்கொண்டது.

உருப்பூர் அணுக்கரு மின்நிலையத் திட்டத்திற்கு உருசியாவுடன் ஒரு ஒப்பந்தத்தில் பிப்ரவரி 2011 ஆம் ஆண்டு கையெழுத்திட்டது. ஒவ்வொன்றும் 1200 மெகாவாட் திறன் மின்சாரத்தை உற்பத்தி செய்யக்கூடிய இரண்டு அணுக்கரு உலைகள் அமைப்பது இத்திட்டத்தின் நோக்கமாகும். பப்னாவின் துணைமாவட்டமான இசுவார்டியில் பாயும் பத்மா ஆற்றின் கரையிலுள்ள உருப்பூரில் இந்த அணுமின் நிலையம் கட்டப்படும் என்று அத்திட்டத்தில் திட்டமிடப்பட்டது. நாட்டின் வடமேற்குப் பகுதியில் இம்மாவட்டம் உள்ளது. இத்திட்டத்திற்காக 2 மில்லியன் அமெரிக்க டாலர்கள் நிதி ஒதுக்கப்பட்டு பணிகள் தொடங்கின. 2021 இல் உருப்பூர் அணுமின் நிலையம் செயற்படத் தொடங்கும் என திட்டமிடப்பட்டுள்ளது. இரண்டு நாடுகளுக்கு இடையேயான் அலுவல்பூர்வமான உடன்படிக்கை நவம்பர் மாதம் 2011 இல் கையெழுத்தானது.

நாட்டின் தென் பகுதியில் ஒரு உள்நாட்டு நதித் தீவில் இரண்டாவது அணு மின் நிலையம் நிர்மாணிக்கப்படும் என்று 29 மே 2013 அன்று வங்காளப் பிரதமர் அறிவித்துள்ளார்

ஒரு விவசாய நாடு என்ற வரலாற்றுப் பின்னணியைக் கொண்டிருந்த வங்காள தேசம், 1980 களில் 30 சதவீதமாக இருந்த விவசாயத்துறை அடுத்த பத்தாண்டுகளில் 20 சதவீதமாகக் குறைந்து போனது. மறுபுறத்தில் 20 சதவீதமாக இருந்த தொழிற்துறை 1980 களுக்குப் பின்னர் 30 சதவீதமாக உயர்ந்தது. உயர் தொழிற்சாலை சார்ந்த வங்காளத்தின் தேசியப் பொருளாதாரமும் மின்சார உற்பத்தியும் தேசிய மொத்த உற்பத்தியுடன் நேர்கோட்டுத் தொடர்பை கொண்டுள்ள நிலை உருவானது. குறைந்த விவசாயம் அதிக தொழிற்சாலைகள் என்ற பொருளாதாரத்தை நோக்கி நாடு நகர்ந்தது. தொழிற்சாலைகளில் இருந்து அதிக அளவில் வாயுக்கள் உமிழப்படுவதோடு தாவரங்கள் மற்றும் விலங்குகளும் குறையத்தொடங்கின. 
அபிவிருத்தி குன்றிய மற்றும் தவறான நிர்வகிக்கப்பட்ட எரிபொருள் உள்கட்டமைப்பு போன்ற காரணங்கள் வங்காளதேசத்தின் பொருளாதார வளர்ச்சிக்கு தடையாக இருந்தன.6000 மெகாவாட் மின் உற்பத்திக்கென கட்டமைப்புகள் நிறுவப்பட்டிருந்தும் உண்மையில் 4000 மெகாவாட்டு மின்சாரமே கிடைக்கிறது. 2010 இன் இடைப்பகுதியில் அதிகபட்சமாக 4500 மெகாவாட்டும் பின்னைய 2010 இல் 4700 மெகாவாட்டும் உற்பத்தி செய்யப்பட்டது. மொத்தத்தில் மக்கள் தொகையில் 40 முதல் 48 சதவீத மக்கள் மின்வசதியைப் பெற்றனர். உலகில் வளர்ந்து வரும் நாடுகளின் மத்தியில், 218-230 கிலோவாட்டுமணி என்ற தலா மின் நுகர்வு ஒரு குறைவான அளவாகும்

வங்காள தேசத்தில் பயன்பாட்டில் உள்ள ஆற்றலுக்கு முக்கிய ஆதாரமாக இருப்பது நாட்டின் இயற்கை எரிவாயு கையிருப்பே ஆகும். இதில் 55% மின்னுற்பத்தித் துறைக்கும், 27% தொழில் மற்றும் தொழிற்சாலைத் துறை, 10% வீட்டு உபயோகத்திற்கும், 5% போக்குவரத்திற்குமாக பயன்படுத்தப்படுகிறது. மேலும், வங்கதேச அரசு 2010 முதல் 2021 வரையிலான ஆறு ஐந்தாண்டு திட்டங்களுக்கு இலக்கு நிர்ணயித்து செயல்படுகிறது. இதன்படி 2013 ஆம் ஆண்டில் 8500 மெகாவாட்டும், 2015 இல் 11500 மெகாவாட்டும், 2021 இல் 20000 மெகாவாட்டு மின்சாரமும் உற்பத்தி செய்வதற்கான வழிமுறைகள் திட்டமிடப்பட்டிருந்தன. இத்தொலைநோக்குத் திட்டங்கள் யாவும் ’எண்மிய வங்காளதேசம்’ என்ற தொலைநோக்குத் திட்டத்தின் ஒரு பகுதியாகும். நாடுமுழுவதும் மின்மயமாக்கபட வேண்டும் என்ற எதிர்பார்ப்பில் அரசு இத்திட்டங்களைச் செயற்படுத்துகிறது. மேலும், உள்நாட்டிலுள்ள நிலக்கரி அடிப்படையிலான மின்னுற்பத்தித் திட்டங்களை அதிகரிக்கவும், கடற்கரையிலும், கடல் அண்மைப் பகுதிகளில் எரிவாயுத் திட்டங்களைக் கண்டறியவுமான திட்டங்கள் இதில் இடம்பெற்றிருந்தன. 9000 மெகாவாட்டு கூடுதல் மின்னுற்பத்தி திட்டமாக உரூப்பர் அணுமின்நிலையத் திட்டத்தை செயற்படுத்துவதும் இத்திட்டத்தின் ஒரு முக்கியப் பகுதியாகும். 
இயற்கை எரிவாயுவில் கிடைக்கும் ஆற்றல் 88%, நிலக்கரியில் கிடைக்கும் ஆற்றலில் 4%, எண்ணெயில் கிடைக்கும் ஆற்றலில் 6% மற்றும் சிட்டகாங்க் நீர்மின் திட்டத்தில் கிடைக்கும் ஆற்றலில் 2% ஆகியவை மின் உற்பத்திக்கே பயன்படுத்தப்படுகின்றன. புதுப்பிக்கத்தக்க ஆற்றல் வளங்கள் அவ்வளவாக இங்கு கணக்கில் கொள்ளப்படவில்லை. 2021 ஆம் ஆண்டிற்குள் நிலக்கரியின் பங்களிப்பை 53% உயர்த்தவும் எரிவாயு இறக்குமதியை 30% குறைக்கவும் இலக்கு நிர்ணயிக்கப்பட்டுள்ளது. 2030 ஆம் ஆண்டிற்குள் புதுப்பிக்கத்தக்க ஆற்றல் வளங்களை மேலும் 6% அளவிற்கும், அணுக்கரு ஆற்றல் 30% அளவிற்கு உயர்த்தவுமான தொலை நோக்குத் திட்டங்கள் வழக்கில் உள்ளன



</doc>
<doc id="318365" url="https://ta.wikipedia.org/wiki?curid=318365" title="நீலப் பள்ளிவாசல், யெரெவான்">
நீலப் பள்ளிவாசல், யெரெவான்

நீலப் பள்ளிவாசல் "(Blue Mosque) (ஆர்மேனியன்: Կապույտ մզկիթ, Kapuyt mzkit; பாரசீகம்: مسجد کبود Masjed-e Kabud, அசர்பைசானி: Göy məscid)" ஆர்மீனியாவின் தலைநகரமான யெரெவானில் அமைந்துள்ள 18 ஆம் நூற்றாண்டைச் சேர்ந்த ஒரு பள்ளிவாசல் ஆகும். சியா இசுலாம் பள்ளிவாசலான இதன் சேவைகள் சோவியத் காலத்தில் நிறுத்தி வைக்கப்பட்டு, யெரெவானின் வரலாற்று அருங்காட்சியகமாக இயங்கி வந்தது. ஆர்மீனியா சுதந்திரம் அடைந்ததைத் தொடர்ந்து, ஈரான் அரசாங்கத்தின் ஆதரவுடன் பள்ளிவாசல் புதுப்பிக்கப்பட்டது. நாட்டில் வசிக்கும் பெரும்பாலான ஈரானியர்களுக்காக மீண்டும் ஒரு பள்ளிவாசலாக இயங்கத் தொடங்கியது. தற்போது ஆர்மீனியாவில் இப்பள்ளிவாசல் மட்டுமே ஒழுங்காக செயல்பட்டு வருகிறது. 

14 ஆம் நூற்றாண்டில் தைமூர் ஊடுருவல் காலம் தொடங்கி யெரெவான் மண்டலம் பல்வேறு இசுலாம் ஆட்சியாளர்களின் கட்டுப்பாட்டின் கீழ் இருந்துள்ளது. 16 ஆம் நூற்றாண்டின் தொடக்கத்தில் ஏற்பட்ட 1555 அமாசியா அமைதி உடன்படிக்கையில் இருந்து 19 ஆம் நூற்றாண்டு வரை இடைவிடாமல் ஈரானின் ஒரு மாகாணமாக இருந்து வந்துள்ளது. சஃபாவித் அரச வம்சம், நாதிர் சா, கரீம் கான் சந்து மற்றும் ஈரானிய குவாயர் அரச வம்சம் போன்றவர்களால் அடுத்தடுத்து ஆளப்பட்டு வந்தது. 1826 முதல் 1828 வரை நிகழ்ந்த உரூசோ-பாரசீகப் போரின் விளைவாக ஏற்பட்ட துருக்மென்சாய் உடன்படிக்கையைத் தொடர்ந்து யெரெவான் மண்டலம் உயர் அதிகார உருசியாவின் கட்டுப்பாட்டின் கீழ் சென்றது. 

பள்ளிவாசலின் கட்டுமானம் தொடர்பாக 18 ஆம் நூற்றாண்டின் மத்தியில் இருந்து பல்வேறு தேதிகள் புத்தகங்களில் குறிப்பிடப்பட்டுள்ளன. நீலப் பள்ளிவாசல் ஈரானிய ஆட்சியாளர் நாதிர் சா ஆட்சிக் காலத்தில் (1736 -1747) உசைன் அலி கான் என்பவரல் கட்டப்பட்டதாக 19-ஆம் நூற்றாண்டைச் சேர்ந்த புனிதப் பயணி எச்.எப்.பி இலிஞ்சு தன் அறிக்கையில் குறிப்பிட்டுள்ளார். பள்ளிவாசலின் புரவலர் உசைன் அலி கான் என்று ஈரானிய-அமெரிக்கப் பேராசிரியர் சியார்சு போர்ன்தியன் குறிப்பிடுகிறார். ஆனால் உசைன் அலி கானின் பேரரசு இருந்த காலம் 1762 முதல் 1783 வரையிலான காலமாகும். பள்ளிவாசல் கட்டும் பணி 1760 ஆம் ஆண்டில் தொடங்கப்பட்டு 1764 முதல் 1768
வரையிலான உசைன் அலி கான் காலத்தில் கட்டி முடிக்கப்பட்டது என விளாடிமிர் எம் அருட்யுன்யான் தன் அறிக்கையில் தெரிவிக்கிறார். 
இப்பள்ளிவாசல் கட்டிடம் நகரத்தின் முக்கியமான பிரார்த்தனைக் கூட்டம் நடக்கும் இடமாக இருந்தது. 1826-1828 உருசோ- பாரசீகப் போரில் யெரெவானை உருசியா கைப்பற்றிய போது, அங்கு செயல்பட்டு வந்த எட்டு பள்ளிவாசல்களில் இதுவே பெரிய பள்ளிவாசலாக இருந்தது. பிரதானமான பிரார்த்தனைக் கூடம், ஒரு நூலகம், முற்றத்தைச் சுற்றிலும் 28 பிரிவுகள் கொண்ட மதராசா எனப்படும் கல்விச்சாலை ஆகியன பள்ளிவாசல் கட்டிடத்தில் இருந்தன. இவ்வளாகம் 7000 சதுரமீட்டர் நிலப்பரப்பில் அமைந்திருந்தது. சமகாலத்திய பள்ளிவாசல்கள் போல இங்கும் உருளை வடிவ இசுலாமியக் கட்டிட அமைப்பு ஒன்று இருந்தது. பல உருளை அமைப்புகள் இருந்ததற்கான ஆதாரங்கள் ஏதும் கிடைக்கவில்லை. 

சோவியத் அரசாங்கத்தின் மதச்சார்பற்ற கொள்கைகளுக்கு ஆதரவாக நீலப் பள்ளிவாசல் சேவைகள் நிறுத்தப்பட்டன. 1931-இல் இப்பள்ளிவாசல் யெரெவான் நகரத்தின் வரலாற்று அருங்காட்சியகத்திற்கான இல்லமாகப் பயன்படுத்தப்பட்டது

1990 களின் பிற்பாதியில் ஈரான் நாடு வழங்கிய நிதியுதவியைக் கொண்டு பள்ளிவாசல் மறுசீரமைப்பு செய்யப்பட்டு புதுப்பிக்கப்பட்டது. அமைப்பு வகையில் பள்ளிவாசலுக்கு இப்புணரமைப்பு தேவையானது என்றும் அழகியல் நோக்கில் இப்புணரமைப்பு தெளிவற்றது என்றும் அமெரிக்க வெளியுறவுத்துறை ஊழியர் மற்றும் வெளிநாட்டு சேவை அதிகாரி பிராடி கிசுலிங்கு கருத்து தெரிவித்திருந்தார். அசர்பைசானியக் குடியரசில் இருக்கும் சில அதிகாரிகள் மத்தியில் இப்புணரமைப்பு சில கவலைகளை தோற்றுவித்தது. ஆர்மீனியாவைச் சேர்ந்த அசர்பைசானி சமூகத்தின் பாரம்பரியத்தைச் சேர்ந்த பள்ளிவாசலாக இது இருந்தாலும் ஈரானியப் பள்ளிவாசலாக காட்சிப்படுத்தப்படுகிறது என்பது இக்கவலைக்கான காரணமாகும். இசுலாமிய மத சேவைகள் இப்போது பள்ளிவாசலுக்கு உள்ளே மட்டும் நடைபெறுகின்றன. ஆர்மீனியாவில் இப்பள்ளிவாசல் மட்டுமே இயங்கும் பள்ளிவாசலாகத் திகழ்கிறது. யெரெவான் நாட்டு அருங்காட்சியம் தற்போது அதற்காகவே கட்டப்பட்ட ஒரு கட்டிடத்தில் செயற்பட்டு வருகிறது. 

1995 ஆம் ஆண்டில் இப்பள்ளிவாசலின் உரிமையை யெரெவானிய அரசு ஈரானுக்கு அளித்தது. அக்டோபர் 2015 இல் ஆர்மீனிய அரசாங்கம் இப்பள்ளிவாசலுக்கான உரிமையை ஈரானுக்கு மேலும் 99 ஆண்டுகளுக்கு நீட்டிக்க முடிவு செய்தது



</doc>
<doc id="318368" url="https://ta.wikipedia.org/wiki?curid=318368" title="பிரெண்ட் ராமசாமி">
பிரெண்ட் ராமசாமி

பிரெண்ட் ராமசாமி (1914 - 1971) என்றறியப்பட்ட ராமசாமி தமிழ்த் திரைப்பட நகைச்சுவை நடிகராவார்.




</doc>
<doc id="318374" url="https://ta.wikipedia.org/wiki?curid=318374" title="கொரிய உணவு">
கொரிய உணவு

கொரிய உணவு "(Korean cuisine)" பல நூற்றாண்டுகளாக சமூக, அரசியல் மாற்றங்கள் ஊடாகப் படிமலர்ந்த உணவு ஆகும். இது கொரியத் தீவகம், தென்மஞ்சூரியாவின் முந்தைய வரலாற்று நாடோடி, வேளாண் மரபுகளில் தோன்றி, பல்வேறு பண்பாடுகளுடனும் இயற்கைச் சூழலுடனும் ஊடாடிப் படிமலர்ந்த உணவு வகையாகும்.

கொரிய உணவு அரிசி, காய்கறி, இறைச்சி ஆகிய உட்கூறுகளால் ஆகியதாகும். மரபுக் கொரிய உணவில் தொட்டுக்கொள்ளும் பக்க உணவுகள் (반찬; "பன்ச்சன்") நிறைய இருக்கும். இத்துடன் ஆவியில் அவித்த குறுமணி அரிசி உணவும் அமையும். அனைத்து உணவிலும் கிம்சி பரிமாறப்படும். சமையல் செய்ய வழக்கமாக எள்ளெண்ணெயும், புளிக்கவைத்த அவரைச் சாறும், சோயா மொச்சைச் சாறும், உப்பும், பூண்டும், இஞ்சியும், மிளகுப் பொடியும், கோசும், புளித்த சிவப்பு மிளகாய்ச் சாந்தும் பயன்படுகின்றன.

சமையல்கூறுகளும் பக்க உணவுகளும் வட்டாரத்துக்கு வட்டாரம் வேறுபடும். பல வட்டார உணவுகள் நாட்டு உணவுகளாகியுள்ளன. சிற்சில மாற்றங்களோடு பல வட்டார உணவுகள் நாடு முழுவதும் பரவி, நாட்டு உணவில் கலந்துவிட்டன. கொரிய அரசவைக் குடும்ப உணவுக்காக அனைத்து வட்டாரச் சிறப்பு உணவுகளும் கொணரப்பட்டுப் பரிமாறப்பட்டதால் இந்நிலை ஏற்பட்டது எனலாம். கொரியப் பண்பாட்டுப் பழக்கவழக்கங்களால் உணவுகள் மாற்றப்படுகின்றன.

சியூல்முன் பானைக் காலத்தில் (தோராயமாக கிமு 8000 முதல் கி.மு. 1500 வரை), தேடல், வேட்டைச் சமூகங்கள் வேட்டையிலும் மீன்பிடித்தல் தொழிலிலும் பிந்தைய கட்டங்களில் முகிழ்நிலை வேளாண்மையிலும் ஈடுபட்டிருந்துள்ளனர்.மூமுன் பானைக் காலத் தொடக்கத்தில் (கி.மு. 1500) இருந்து வேளாண்மை தொழில்மரபுகள் மஞ்சூரியாவின் இலியாவோ ஆற்றுப் படுகையில் இருந்து புலம்பெயர்ந்த புதிய குழுக்கள் வரவுடன் வளரத் தொடங்கின. மூமுன் காலத்தில் மக்கள் தினைகள், வாற்கோதுமை, கோதுமை, நெல், பயறுகள் பயிரிடத் தொடங்கினர். வேட்டைத் தொழிலும் மீன்பிடித்தலும் தொடர்ந்தன. இக்காலத்தில் புளித்த அவரைச் சாற்றின் உருவாக்கமும் பதப்படுத்தமும் தொல்லியலாகக் கண்டறியப்பட்டுள்ளது. வடபகுதி நாடோடிப் பண்பாடுகளின் உறவால் கால்நடை வளர்ப்பும் கைவரப் பெற்றுள்ளனர்.

கொரியாவின் மூவேந்தர் காலம் (கி.மு. 57 – கி.பி. 668 ), கொரியப் பண்பாட்டின் விரைந்த வளர்ச்சிக் காலங்களில் ஒன்றாகும். கோகுர்யியோ பேரரசு, நிகழ்கால மஞ்சூரியாவின் பெரும்பகுதியில், அதாவது இத்தீவக வடபகுதியில் கி.மு. 37 முதல் கி.பி. 668 வரை நிலவியது. இரண்டாம் பேரரசான பயேக்யே பேரரசு கி.மு. 18 முதல் கி.பி. 660 வரை தீவகத் தென்மேற்குப் பகுதியில் அமைந்தது. மூன்றாம் பேரரசான சில்லாப் பேரரசு கி.மு. 57 முதல் கி.பி. 935 வரை தீவகத் தென்கிழக்குப் பகுதியில் நிலவியது. ஒவ்வொரு வட்டாரமும் ஒரு தனித்த பண்பாட்டு நடைமுறைகளையும், உணவையும் கொண்டிருந்தன.எடுத்துக் காட்டாக, பயேக்யே கிம்சி போன்ற குளிர்ந்த உணவுகளுக்கும் புளிக்கவைத்த உணவுகளுக்கும் பெயர்போனது. கி.பி. நான்காம் நூற்றாண்டு முதல் ஏற்பட்ட சீனப் பண்பாட்டு உறவால் புத்த மதமும் கன்பியுசனியசமும் பரவிய பிறகு தனித்த கொரிய வட்டாரப் பண்பாடுகள் பெரிதும் மாற்றமுற்றன.

பிந்தைய கோர்யியோ காலத்தில் பதின்மூன்றாம் நூற்றாண்டில் மங்கோலியர்கள் கோர்யியோவை முற்றுகையிட்டுக் கைப்பற்றியுள்ளனர். சில கொரிய மரபு உணவுகள் இக்காலத்தில் தோன்றியுள்ளன. இக்காலதில் கொட்டு உணவு, "மண்டு", வலைசுடும் இறைச்சி உணவுகள், குழலுணவுகள், பதப்படுத்திய மிளகின் பயன்பாடு, ஆகிய அனைத்தும் இக்காலத்திலேயே தோன்றியுள்ளன.

யோசியோன் காலத்தில் வேளாண்மைப் புத்தாக்கங்கள் உருவாகிப் பரவலாகின. 15 ஆம் நூற்றாண்டில் மழைமானி கண்டறியப்பட்டது. கிபி 1429 முதல் அரசு வேளான்மை, பண்ணைத் தொழில்நுட்பங்கள் குறித்த நூல்களை வெளியிட்டது. "நோங்சா யிக்சியோ" ( "பண்ணைத் தொழில் குறித்த நேரடி உரை"), என்ற வேளாண்மை நூல் சியோங் அரசர் வழி தொகுக்கப்பட்டது.

யப்பான் கொரியத் தீவகத்த 1910 முதல் 1945 வரையில் கைப்பற்றி ஆண்டது. யப்பானுக்கான உணவு வழங்கலை நிறைவு செய்ய பல வேளாண் அமைப்புக்களை யப்பானியர்கள் தம் கையில் எடுத்துக் கொண்டனர். சிறு பண்ணைகள் பெரும்பண்ணைகளாயின. இம்மாற்றம் வேளாண்விளைச்சலைப் பெருக்கியது. நெல்விளைச்சல் யப்பானியப் போரின் விளைவுகளைச் சந்திக்க இக்காலத்தில் பேரளவில் அமைந்தது. கொரியர்கள் தம் நுகர்வுக்காக பிற கூலப்பயிர்களை பயிரிட்டுப் பெருக்கினர்.

புத்தியல் காலத்துக்கு முன் அனைவராலும் "குன்யங் இயூம்சிக் " என அழைக்கப்பட்ட அரண்மனை உணவுகள், கொரியத் தீவகத்தின் சில்லாப் பேரரசு காலத்தில் இருந்து ஆண்ட பல அரசர்களின் திறந்த மனப்பான்மையைக் காட்டுகிறது. இப்போக்கு சில்லாப் பேரரசில் கையேயாங்யூவில் உருவாக்கப்பட்ட அனப்யீ ஏரி பல அரங்குகளுடனும் முற்றங்களுடனும் திறந்தவெளி உணவுக் கூடங்களோடு போசியோக்யியோங் எனும் ஊற்றுக் கால்வாய் ஏற்பாட்டோடு அமைத்ததில் இருந்தே தொடர்கிறது. இது தேறல்கோப்பைகளை மிதக்கவிட்டு கவிதை இயற்றும் நோக்கத்துக்காகவே உருவாக்கப்பட்டுள்ளது.

தீவகத்தின் பல அரசுகள், சுற்றியுள்ள அணுக்க நாடுகளின் உணவுமுறைகளை உள்ளடக்கிய வட்டாரக் கலவையாக கொரிய அரசவை உணவு அமைகிறது. இதில் அரசுகள் பல வட்டார சிறப்புவகைகளையும் நுண் உணவுகளையும் பேரசின் அரண்மனைக்கு அனுப்பியுள்ளனர். யோசியோன் கலத்துக்கு முன்பிருந்தே உணவுகள் சார்ந்த பதிவுகள் கிடைத்தாலும்,இவை அனைத்தும் பலவகை உணவுகளைக் கூறுகின்றனவே ஒழிய அவ்வுணவுகளின் தனிப்பெயர்களைக் குறிக்கவில்லை.அரசவை உணவு பொதுமக்கள் உணவுகளைப் போல பருவமாற்றங்களுக்கேற்ப மாறுவதில்லை. ஆனால் அவை அன்றாடம் வேறுபட்டிருந்தன. எட்டு கொரிய வட்டார உணவுகளும் மாதம் ஒருவகையாக அரண்மனையில் அவற்றின் அரசு அலுவலர்களால் பரிமாறப்பட்டன. எனவே அரசவை உணவில் ஏராளமான உணவு வகைகள் அமைந்திருந்தன.




</doc>
<doc id="318381" url="https://ta.wikipedia.org/wiki?curid=318381" title="ஸ்தாவ்ரபோல் பிரதேசம்">
ஸ்தாவ்ரபோல் பிரதேசம்

ஸ்தாவ்ரபோல் பிரதேசம் (Stavropol Krai (உருசியம்;Ставропо́льский край , tr. Stavropolsky kray; IPA: [stəvrɐˈpolʲskʲɪj kraj]) என்பது ஒரு உருசிய கூட்டாட்சி பிரதேசம் (கிராய்) ஆகும். இது வடக்கு ககாசியன் மத்திய மாவட்டத்தைச் சேர்ந்தது. இதன் நிர்வாக மையம் ஸ்ட்யாவ்ர்போல் நகரம். மக்கள் தொகை: 2,786,281 (2010 கணக்கெடுப்பு).

இந்த கிராயின் நிலப்பரப்பு போர்ஸ்-காகச்சின் நடுப் பகுதியை உள்ளடக்கியதாக மற்றும் பெரும்பாலும் காகசஸ் மேஜரின் வடக்கு சரிவுகளைக் கொண்டதாக உள்ளது. இதன் எல்லைகளாக ரசுத்தோவ் மாகாணம், கிராஸ்னதார் பிரதேசம், கல்மீக்கியா குடியரசு, தாகெஸ்தான் குடியரசு, செசின்யா குடியரசு, வடக்கு ஒசேத்திய-அலனியா குடியரசு, கபர்தினோ -பல்கேரிய குடியரசு, காரசாய்–செர்கிஸ் குடியரசு ஆகியன உள்ளன.

இந்தக் கிராய் 1924 அக்டோபர் 17 அன்று வடக்கு காகஸ் கிராய் என்ற பெயரில் நிறுவப்பட்டது. பல நிர்வாக மாற்றங்களை மேற்கொண்ட பின்னர், ஓர்டிஜோஹொனிகிட்செ பிரதேசம் (Орджоникидзевский край), என்றும், பின்னர் செர்கோ ஓர்டிஜோஹொனிகிட்செ என்று 1937 மார்ச் அன்று மாற்றப்பட்டு, ஸ்ட்யாவ்ர்போல் பிரதேசம் என பெயர் மாற்றம் 1943 சனவரி 12 அன்று செய்யப்பட்டது.

சோவியத் காலத்தில், பிராந்திய (கிராய்) உயர் அதிகாரம் மூன்று நபர்கள் இடையே பகிர்ந்து கொள்ளப்பட்டது: முதன்மை அதிகாரம் ஸ்ட்யாவ்ர்போல் பிரதேச சோவியத் கம்யூனிஸ்ட் கட்சிக் குழுவின் முதன்மைச் செயலாளரிடம் (இவரிடமே மாபெரும் அதிகாரம் இருந்தது), அடுத்து பிரதேச சோவியத் தலைவர் (சட்டமியற்றும் அதிகாரம்), மற்றும் நிலப்பரப்பு நிர்வாகக் குழுத் தலைவர் (நிறைவேற்று அதிகாரம்).

1970-1978, ஆண்டு காலகட்டத்தில் ஸ்தாவ்ரபோல் கிராயின் கம்யூனிச கட்சியின் முதன்மைச் செயலாளராக மிக்கைல் கொர்பச்சோவ் இருந்தார். 1978 இல் இவர் மாஸ்கோ பகுதிக்கு இடம்பெயர்ந்து பின்னர், இவர் சோவியத் கம்யீனிஸ்ட் கட்சியின் மத்தியக் குழுவின் செயலாளராக ஆனார். பின் ஏழு ஆண்டுகளுக்குப் பிறகு கட்சியின் பொதுச் செயலாளர் மற்றும் நாட்டின் தலைவராக உயர்ந்தார்.

1991, சோவியத் கம்யூனிஸ்ட் கட்சி தன் அனைத்து அதிகாரங்களையும் இழந்தது, இக்காலக் கட்டத்தில் கிராயின் தலைமையையும் கம்யூனிஸ்ட் கட்சி இழந்து, கிராயின் தலைவராக வட்டார நாடாளுமன்றத்தால் ஆளுநர் நியமிக்கப்பட்டார்/தேர்ந்தெடுக்கப்பட்டார்.

ஸ்ட்யாவ்ர்போல் பிரதேச சாசனம் பிராந்திய அடிப்படையான சட்டம் ஆகும். ஸ்ட்யாவ்ர்போல் பிரதேச மாகாணத்தில் பிராந்திய சட்டமன்ற (பிரதிநிதி) அமைப்பு உள்ளது. சட்டமன்றம் பிராந்திய ரீதியிலான சட்டமன்ற (பிரதிநிதி) அமைப்பு ஆகும். கிராய் சட்டமன்றம் சட்டமியற்றும் அதிகாரம், தீர்மானங்களை இயற்றுதல், மற்றும் பிற சட்ட நடவடிக்கைகளை மேற்பார்வயிடுதல், நடைமுறைப்படுத்துதல், கவணித்தல் ஆகிய அதிகாரங்களை உடையது. கிராய் அரசானது உயர்ந்த நிர்வாக அமைப்பாக உள்ளது. இதனுடன் மாவட்ட நிர்வாகங்கள் போன்ற, பிராந்திய நிர்வாக அமைப்புகள் அடங்கும். கிராயின் நிர்வாகத்தின் உயர்ந்த ஆட்சியாளராக உருசிய அரசியலமைப்பின்படி பிரதேச சாசனத்திற்கு ஏற்ப ஆளுநர் உள்ளார்.

2010 ஆண்டைய மக்கள் கணக்கெடுப்பின்படி இந்த பிரதேசத்தின் மக்கள் தொகை 2,786,281; 2002 ஆண்டைய மக்கள் தொகையான 2,735,139 விடக் கூடுதல் மற்றும் 1989 மக்கள் கணக்கெடுப்பின்படி 2,410,379 விட கூடுதல். பிரதேச்சத்தின் மக்கள் தொகை குபன் ஆறு, குமா ஆறு ஆகிய ஆறுகளின் வடிகால் பகுதிகளில் அடர்த்தியாக உள்ளது.

2010 ஆண்டு மக்கள் கணக்கெடுப்பின்படி தற்போதைய நிலவரத்தில் இப்பிராந்தியத்தில் முப்பத்து மூன்று இனக்குழுவினர் 2,000; பேருக்கு மேற்பட்ட எண்ணிக்கையில் உள்ளனர். உருசியக் கூட்டாட்சியில் பல்லினங்கள் கொண்ட ஒரு பிரதேசமாக இப்பிரதேசம் உள்ளது. இங்கு மொத்தம் 140 க்கும் மேற்பட்ட பல்வேறு இனக் குழுக்களை சேர்ந்த மக்கள் அடையாளம் காணப்பட்டுள்ளனர். பட்டியல் பின்வறுமாறு:

2007 முதன்மை புள்ளி விவரங்கள்: 

மொத்த கருத்தரிப்பு விகிதம்:
2009 - 1.45 | 2010 - 1.44 | 2011 - 1.43 | 2012 - 1.52 | 2013 - 1.55 | 2014 - 1.62 | 2015 - 1.63(e)

2012 ஆண்டைய அதிகாரப்பூர்வ மக்கள் கணக்கெடுப்பின்படி ஸ்தாவ்ரபோல் பிரதேசத்தில் 46.9% பேர் உருசிய மரபுவழி கிருத்தவர்கள், 7% திருச்பை சாராத பொதுவன கிறித்தவர், 5% பேர் முஸ்லிம், 1% பேர் கிழக்கு மரபுவழித் திருச்பையை நம்புபவர்கள், வேறு திருச்பையை ஏற்காதவர்கள், 1% பேர் ரோட்னோவரி அல்லது உள்ளூர் நாட்டுப்புறச் சமயத்தினர். 19% பேர் கடவுள் நம்பிக்கை உள்ள ஆனால் சமய நம்பிக்கை அற்றவர்கள் என குறிப்பிடுபவர்கள், 16% பேர் நாத்திகர், 7.1% பேர் பிற சமயங்களைச் சார்ந்தவர்களாகவோ அல்லது தங்கள் சமயத்தைப் பற்றி குறிப்பிடாதவர்களோ ஆவர்.

ஸ்தாவ்ரபோல் கிராய் இருபத்தாறு மாவட்டங்களாக (ரையான்ஸ்) பிரிக்கப்பட்டுள்ளது. மற்றும் பத்து நகரங்கள் உள்ளன. மாவட்டங்கள் ஒன்பது நகரங்களாக அல்லது மாவட்ட சபார்டினன்ஸ் என பிரிக்கப்பட்டு, ஏழு நகர்ப்புற-வகை குடியேற்றங்கள், மற்றும் 284 கிராமப்புற ஓர்க்ஸ் என பிரிக்கப்பட்டுள்ளன.

பாசன விவசாயம் பிராந்தியத்திலே வளர்ந்துள்ளது. 2001 தொடக்கம் வரை, ஸ்ட்யாவ்ர்போல் பிரதேசத்தில் உள்ள 959 கி.மீ. பாசண வாய்க்கால்களில் 959 கி.மீ மண் கால்வாயாக (அதாவது, கான்கிரீட் அல்லது கல் சுவர்கள், இல்லாமல் வெறுமனே மண் சுவர்கள் கொண்டது இதில் நீர் இழப்பு ஏற்படும்.) இருந்தது.


</doc>
<doc id="318391" url="https://ta.wikipedia.org/wiki?curid=318391" title="சோமேஷ்வரர் கோயில், கோலார்">
சோமேஷ்வரர் கோயில், கோலார்

சோமேஷ்வரர் கோயில், கோலார் (Someshwara temple) இந்தியாவின் கர்நாடக மாநிலத்தின் கோலார் நகரத்தில் அமைந்துள்ள சிவபெருமானுக்கு அர்ப்பணிக்கப்பட்ட கோயில் ஆகும். பதினாங்காம் நூற்றாண்டில் விஜயநகரப் பேரரசின் ஆட்சிக்காலத்தில் திராவிடக் கட்டிடக்கலை நயத்தில் கட்டப்பட்டக் இந்துக் கோயிலாகும். தற்போது இக்கோயில் இந்தியத் தொல்லியல் ஆய்வகத்தின் பராமரிப்பில் உள்ளது. 





</doc>
<doc id="318393" url="https://ta.wikipedia.org/wiki?curid=318393" title="சோமேஷ்வரர் கோயில், பெங்களூர்">
சோமேஷ்வரர் கோயில், பெங்களூர்

சோமேஷ்வரர் கோயில், பெங்களூர் (Someshwara Temple), இந்தியாவின் கர்நாடக மாநிலத் தலைநகரான பெங்களூர் நகரத்தின் அலசூர் பகுதியில் அமைந்துள்ளது. சிவபெருமானுக்கு அர்ப்பணிக்கப்பட்ட இக்கோயில் சோழர்கள் காலத்தில் திராவிடக் கட்டிடக்கலை நயத்தில் கருங்கற்களால், சிற்ப வேலைபாடுகளுடன் கட்டப்பட்ட இந்துக் கோயில் ஆகும். விஜயநகரப் பேரரசு காலத்தில் அல்சூர் சோமேஷ்வரர் கோயில் திருப்பணி செய்யப்பட்டது.

இக்கோயில் கருவறையின் முன் அழகிய யாழி சிற்ப வேலைபாடுகளுடன் கூடிய தூண்கள் கொண்ட மண்டபம் உள்ளது. கோயிலின் கிழக்கு கோபுரம் சிற்பங்களுடன், 16ஆம் நூற்றாண்டில் கட்டப்பட்டது. 

கோயில் கருவறையின் முன் மண்டபத்தில் பஞ்சலோகத்தினால் செய்யப்பட்ட அழகிய நந்தி உள்ளது. மேலும் இராவணன் கையிலை மலையைத் தூக்கும் காட்சி, மகிஷாசூரனை துர்கை வதம் செய்யும் காட்சி, நாயன்மார்கள், பார்வதி - சிவன் திருக்கல்யாணக் காட்சி மற்றும் சப்தரிஷிகளின் கருங்கல் சிற்பங்கள் அமைந்துள்ளது. 
இக்கோயிலின் கல்யாணி தெப்பக்குளம் 1200 ஆண்டு பழைமையானது. 
கோயில் கருவறை வாயில் முன்னர் துவாரபாலகர்களின் இரண்டு அழகிய சிற்பங்கள் அமைந்துள்ளது.

பிரிட்டன் பிரதமர் தெரசா மே மூன்று நாள் இந்தியச் சுற்றுப் பயணத்தின் போது சோமேஷ்வரர் கோயிலுக்கு சென்றார். 



</doc>
<doc id="318397" url="https://ta.wikipedia.org/wiki?curid=318397" title="கொல்லேகல்">
கொல்லேகல்

கொல்லேகல் (Kollegala) இந்தியாவின் கர்நாடக மாநிலத்தின் சாமராசநகர் மாவட்டத்தின் கொல்லேகல் வருவாய் வட்டத்தின் நிர்வாகத் தலைமையிடமும், நகராட்சியும் ஆகும். கொல்லேகலம் பட்டுத் தொழிலுக்கு பெயர் பெற்றது.

கொல்லேகல் தேசிய நெடுஞ்சாலை எண் 209 மற்றும் 766/215 என இரண்டு தேசிய நெடுஞ்சாலைகளைக் கொண்டது. 
அருகில் அமைந்த தொடருந்து நிலையம் 30 கிலோ மீட்டர் தொலைவில் உள்ள சாம்ராஜ்நகரில் உள்ளது. அருகில் உள்ள வானூர்தி நிலையம் 150 கிலோ மீட்டர் தொலைவில் அமைந்த பெங்களூர் பன்னாட்டு வானூர்தி நிலையமாகும் மற்றும் 170 கிலோ மீட்டர் தொலைவில் அமைந்த கோயம்புத்தூர் விமான நிலையமாகும்.
மேலும் கொல்லேகலத்திலிருந்து பெங்களூர் மற்றும் மைசூர் செல்வதற்கு பேருந்து வசதிகள் உள்ளது.

2011ஆம் ஆண்டு மக்கள் தொகை கணக்கெடுப்பின் படி, கொல்லேகலம் நகரத்தின் மொத்த மக்கள் தொகை 57,149 ஆகும். அதில் ஆண்கள் 28,546 ஆகவும்; பெண்கள் 28,603 ஆகவும் உள்ளனர். மொத்த மக்கள் தொகையில் ஆறு வயதிற்குட்பட்டவர்கள் 9.20% விழுக்காடாக உள்ளனர். பாலின விகிதம் ஆயிரம் ஆண்களுக்கு 1002 பெண்கள் உள்ளனர். எழுத்தறிவு 81.99% விழுக்காடாக உள்ளது. மக்கள் கன்னடம், தெலுங்கு மற்றும் தமிழ் மொழி பேசுகின்றனர்.



</doc>
<doc id="318412" url="https://ta.wikipedia.org/wiki?curid=318412" title="எஸ். ராஜேஸ்வர ராவ்">
எஸ். ராஜேஸ்வர ராவ்

எஸ். ராஜேஸ்வர ராவ் (தெலுங்கு: సాలూరు రాజేశ్వరరావు) (11 அக்டோபர் 1922 – 25 அக்டோபர் 1999) ஒரு இந்திய இசையமைப்பாளர், பல்வாத்தியக் கலைஞர், இசை நடத்துநர், பாடகர், பாடலாசிரியர், நடிகர், இசை வித்துவான் என பல துறை வல்லவர் ஆவார். பெரும்பாலும் தென்னிந்தியத் திரைப்படங்களில் பணியாற்றியுள்ளார். அரை நூற்றாண்டுக்கும் மேலாக அவர் தமிழ், தெலுங்கு படவுலகுகளில் குறிப்பிடத்தக்க இசைப்பணி ஆற்றியுள்ளார்.



</doc>
<doc id="318418" url="https://ta.wikipedia.org/wiki?curid=318418" title="பட்கிஸ் மாகாணம்">
பட்கிஸ் மாகாணம்

பட்கிஸ் மாகாணம் (Bādghīs (பஷ்தூ/) என்பது ஆப்கானித்தானின் முப்பத்து நான்கு மாகாணங்களில் ஒன்று. இது நாட்டின் வடமேற்கில் துர்க்மெனிஸ்தானை அடுத்து உள்ளது. இந்த பிராந்தியத்தின் பெயருக்கான பொருள் பாரசீக மற்றும் பஷ்டு மொழிகளில் "காற்று இல்லம்" என்பதாகும், இது மாகானத்தின் வடக்கு மற்றும் வடமேற்கு பகுதியில் இருந்து வீசும் ஊதி என்ற புல்வெளி காற்றை குறிப்பிடுவது ஆகும். முர்காப் ஆற்றிலிருந்து பட்கிஸ் மாகாணம் பாசணவசதி பெறுகிறது. மாகாணத்தின் வட எல்லை சராகாஸ் பாலைவனத்தின் விளிம்புவரை நீண்டுள்ளது. பட்கிஸ் மாகாணம் துர்க்மென்-ஆப்கன் எல்லைக் கோட்டின் ஒரு பகுதியாக உள்ளது. இந்த மாகாணத்தில் இருந்து சில பகுதிகள் பிரிக்கப்பட்டு ஹெராட் மாகாணம் மற்றும் மேமனிஸ் மாகாணம் ஆகியவற்றுடன் 1964 இல் இணைக்கப்பட்டன பிரிக்கப்பட்ட பரப்பளவு 20,591 km. நாட்டிலுள்ள 34 மாகாணங்களில் இந்த மாகாணம் வளர்ச்சியில் பின்தங்கிய மாகாணமாகும். மாய்மனா மற்றும் ஹெறாத் நகரம் ஆகியவற்றுக்கு இடையில் உள்ள குவாலா ஐ நாவ் என்ற தற்கால சிறிய நகரமே மாகாணத்தின் தலைநகராக உள்ளது.

இந்த மாகாணம் 2001 அமெரிக்க தலையீட்டுக்கு முன்பு தாலிபான்களின் படைகளால் கடைசியாக கைப்பற்றப்பட்ட பகுதியாகும். இந்த மாகாணம் விரைபில் தாலிபான்களிடமிருந்து மீண்டும் வடக்குக் கூட்டணி படைகளால் கைப்பற்றப்பட்டது.

மாகாணத்தில் இருந்து தலிபான்கள் அதிகாரத்தில் இருந்து அகற்றப்பட்ட பிறகு ஹமீது கர்சாய் மற்றும் அண்மையில் காஹானி அஹ்மத்ஜல் ஆகியோரின் ஆதரவாளர்கள் ஆளுநராக நியமிக்கப்பட்டனர். இந்த ஆளுநர்கள் நல்ல மாற்றங்களை மாகாணத்தில் செய்யவில்லை. குறிப்பாக ஆளுநர் நசிரி தலிபான்கள் திரட்ட வசதி செய்து கொடுத்தார்.

மாகாணத்தின் தற்போதைய ஆளுநர் ஜமாலுதின் ஈசாக் ஆவார்.

மாகாணத்தில் ஸ்பெயின் தலைமையில் இயங்கிய ஒரு மாகாண புனரமைப்பு குழு, இருந்தது.

முகார்ப் ஆற்றை நம்பி நடக்கும் வேளாண்மையே இந்த பிரதேச மக்களின் வருவாய்க்கு ஆதாரமாக உள்ளது. மாகாணத்தில் 1990 களிலும் முற்பகுதியிலும், 2000 களின் பிற்பகுதியிலும் பெரும் வறச்சியை எதிர்கொண்டு, மக்கள் பல பத்தாயிரம் வீடுகளை விட்டு ஹெராட்டுக்கு வெளியில் உள்ள அகதி முகாம்களைத் தஞ்சமடைந்தனர். இந்த சூழல் தற்போது மேம்பட்டுள்ளது. ஆப்கானிஸ்தானில் பசுங்கொட்டை உற்பத்தியில் பட்கிஸ் மாகாணம் முன்னிலை வகிக்கிறது. இந்த மாகாணம் நாட்டில் கம்பளம் நெய்யும் தொழிலில் தலையாய இடத்தை வகிக்கிறது.

பட்கிஸ் மாகாணத்தில் போக்குவரத்து வசதிகள் போதுமானதாக இல்லாத நிலையில் உள்ளது. மாகாணத்தில் ஒரே ஒரு வானூர்தி நிலையமாக மாகாணத்தின் தலைநகரான கலா ஐ நவ்வில் (QAQN) சிறிய வானூர்தி நிலையம் உள்ளது. 233 கி.மீ நீளம் கொண்ட ஆப்கான் வட்டச்சாலையின் பணிகள் 2012 ஆம் ஆண்டு துவங்கியது. இந்தச் சாலை ஹெர்ட் மற்றும் மஜிர்-ஐ ஷரீப் ஆகியவற்றை இணைக்கிறது. இதன் வழியாக பட்கிஸ் மாகாணத்திற்கான பாதை ஆப்கானஸ்தானின் பிற பகுதிகளுக்கு திறக்கும். இந்தச் சாலையின் பிரிவு ஹெர்ட் மாகாணத்தின் லெமன் முதல் ஃபர்யப் மாகாணத்தில் குவாய்சர் வரை, குவாலா-இ-நவ், முகியூர், பாலா முர்காப், கோர்மச் ஆகிய பகுதிகளின் ஊடாக செல்கிறது.

மாகாணத்தில் தூய்மையான குடிநீர் பெறும் மக்களின் எண்ணிக்கை 2005 இல் 11.6% என்ற விகிதத்தில் இருந்து 2011 இல் 1% என சரிந்தது. திறமையான பிரசவ உதவியாளர் மூலமாக பிரசவம் பார்க்கும் மக்களின் விழுகாடு 2005 ஆண்டில் 15% என்ற எண்ணிக்கையில் இருந்து 2001 ஆண்டு 17% என உயர்ந்தது.

கல்வி: கல்வி திணைக்களத்தின் தகவல படி, மாகாணத்தில் 457 பள்ளிகளும், அதில் 75 உயர் நிலைப்பள்ளிகள் உள்ளன மற்றும் துவக்கப்பள்ளிகள் மற்றும் மேனிலைப் பள்ளிகளில் 120,000 மாணவர்கள் உள்ளனர். அவர்களில் 35% மாணவிகள் ஆவர். மாகாணத்தில் ஒரு வேளாண் தொழில் பள்ளி மற்றும் ஒரு மருத்துவச்சி பயிற்சி நிறுவனம் உள்ளது.

பட்கிஸ் மாகாணம் வடமேற்கு ஆப்கானிஸ்தானின் தனிமைப்படுத்தப்பட்ட மலைப்பகுதிகளின் மேல் உள்ளது மற்றும் இது தன் எல்லைகளை ஹெராத், கோர், பர்யாபில் மாகாணம் என ஆப்பானிஸ்தானுக்கள் உள்னாட்டு எல்லைகளையும், துர்க்மெனிஸ்தானுடன் வெளிநாட்டு எல்லையையும் பகிர்ந்து கொள்கிறது. மாகாணத்தின் வடக்கில் முர்காப் ஆறு மற்றும் தெற்கில் ஹரி-ருட் ஆறு ஆகியன செல்வாக்கு செலுத்தி வருகின்றன.


ஆப்கானிஸ்தானின் முழு பகுதியைப் போலவே, துல்லியமான மக்கள் கணக்கெடுப்பு இங்கு இல்லை. ஆப்கானிஸ்தான் ஊரக புனர்வாழ்வு & வளர்ச்சி அமைச்சகம் (MRRD) ஊடாக UNHCR மற்றும் ஆப்கான் மத்திய புள்ளியியல் அலுவலகம் (CSO) மதிப்பிட்ட மாகாணத்தின் மக்கள் தொகை ஏறத்தாழ 499,393 ஆகும். சில ஆதரங்களின்படி மொத்த மக்கள் தொகையில் தஜிக்குகள் எண்ணிக்கை 56% ஆகவும், பஷ்டூன் 40%, உஸ்பெக்ர், துர்க்மெனியர், பலோச் போன்ற சிறுபான்மை இனத்தவர் 4% எண்ணிக்கையில் வாழ்கின்றனர். AIMS மற்றும் NPS ஆதாரங்களின்படி மொத்த மக்கள் தொகையில் தஷிக்குகள் 62%, பஷ்டூன் 28%, உஸ்பெக்கர் 5%, துர்க்மெனியர் 3%, பலோச் 2% என வாழ்கின்றனர். நாட்டிலுள்ள 34 மாகாணங்களில் இந்த மாகாணம் வளர்ச்சியில் பின்தங்கிய மாகாணமாகும். செபேர்கன் மற்றும் ஹெர்ராத் நகரம் ஆகியவற்றுக்கு இடையில் உள்ள குவாலா ஐ நாவ் என்ற தற்கால சிறிய நகரமே மாகாணத்தின் தலைநகராக உள்ளது.


</doc>
<doc id="318419" url="https://ta.wikipedia.org/wiki?curid=318419" title="100 சப்பானிய மலைகள்">
100 சப்பானிய மலைகள்

பிரபலமான 100 சப்பானிய மலைகள் ("ஆங்கிலம்: 100 Famous Japanese Mountains; நிஹோங்கோ:日本百名山") ஆசியக் கண்டத்தில் உள்ள பல தீவுகளாலான நாடான சப்பானிய 100 மலைகளைப் பற்றிய இது, மலைவாசியும் மற்றும் ஆசிரியருமான 'கியுயா புகாடா' ("Kyūya Fukada") என்பவர், 1964 இல் இயற்றப்பட்ட ஒரு புத்தகமாகும்.
அவர் இயற்றிய இந்தப் பட்டியல் புத்தகம், சப்பான் பட்டத்து இளவரசரான 'நறுஹிட்டோ' ("Naruhito") என்பவரின் கவனத்தை ஈர்க்கப்பட்டு பிரபலமானார்.மேலும் இப்பட்டியலின் தலைப்பைக் கொண்டு, 'சப்பான் ஒலிபரப்புக் கூட்டுத்தாபனம்' ("NHK") எனும் சப்பான் நாட்டின் பொது தேசிய ஒளிபரப்பு நிறுவனத்தால் ஆவணப்படங்களும், மற்றும் பிற நடை புத்தகங்களும் வெளிவந்துள்ளன.

இந்த பிரபலமான மலைகளின் தேர்வை, சப்பான் வரலாற்றில் 1603 மற்றும் 1868 ஆகிய ஆண்டுகளுக்கு இடைப்பட்ட காலக்கட்டமான ஈடோ ("Edo period") காலக்கட்டத்தில் இழைக்கப்பட்டது. சப்பனீய இலக்கியவாதியும், (bunjin) ஓவியரும், மற்றும் கவிஞருமான "தனி புஞ்சோ" ("Tani Bunchō 1763 - 1841") என்பவர், இந்த மலைகளில் 90 மலைகளை துதிக்கப்படத்தக்கது என்று கொண்டாடப்படுகின்றது. ("பிரபலமான சப்பனீய மலைகளின் வரைபடங்கள் மற்றும் படங்கள் ஒரு தொகுப்பு"), ஆனால் இதன் மத்தியில் 'இஸே மீ' ("Ise, Mie") பகுதியில் உள்ள 'அசமா மலை' ("Mount Asama"), மற்றும் போசோ தீபகற்பத்திலுள்ள ("Bōsō Peninsula") 'சிபா' என சுருக்கமாக அழைக்கப்படும் நோகோகிரி மலை("Mount Nokogiri (Chiba") போன்ற சிறிய மலைகளையும் இத்துடன் சேர்த்துக் கொள்ளப்பட்டன. 1,500 மீட்டர் (4,921 அடி) க்கும் குறைவான உயரமுள்ள மலைகளை தவிர்த்து, சப்பானின் அதிகமான மலைகளை ஏறி திருப்தி அடையாத இவர், கருணை, வரலாறு, மற்றும் தனித்துவம் ஆகியவற்றின் அடிப்படையில், பிரபலமான 100 ஜப்பனீய மலைகளை தேர்வு செய்துள்ளார்.

ஜப்பனீய மலைகளின் பிற நவீன கட்டுரைகளுடன் ஒப்பிடும்போது, 20 ஆம் நூற்றாண்டின் போது, சப்பான் பொழுதுபோக்கு, மலையேறுதல், மற்றும் ஆல்ப்ஸ் மலையில் ஆய்வுப்பயணம் போன்றவற்றில் பிரபலமடைந்த 'வால்டர் வெஸ்டன்' ("Walter Weston") போன்றோரின் புத்தகம் குறுகியதாக உள்ளது. மலைகள், அவற்றின் பெயர்களையும் குறிப்பாக அதன் தோற்றம் மற்றும் வரலாறு பற்றி 'புகுடா' ("Fukuda") என்பவர் எழுதுகையில், அது மக்கள் புவியை வரையறுக்கவும், ஏறும் அனுபவம் அல்லது அதன் இயல்பு பற்றியும் படிக்க முடியும் என்று உரையிட்டுள்ளார். சில காரணங்களால் பட்டியலில் பரவலாக நன்கு பெற்றுள்ள இது, ஏற்கனவே நன்கு அறியப்பட்ட 100 மலைகள் என்று உள்ளது.

புகாடா ("Fukada"), 1,500 மீட்டர் அல்லது, அதற்கும் அதிகமாக இருக்கும் மற்றும் கருணை, வரலாறு மற்றும் தனித்துவம்: என மூன்று அளவுகோல்களின் படி அந்த 100 மலைகளை தேர்வு செய்து எப்போதும் ஏறியுள்ளார். அவர் சில விதிவிலக்குகளில் 'துசுகுபா மலை' ("Mount Tsukuba") 'கைமன்தாக் எரிமலை' ("Kaimondake volcano") போன்ற உயர வரம்பானது தணிந்து, வகைப்படுத்தியுள்ளார். இந்த அளவுகோல் தேர்வு பற்றி பல மாறுபட்ட கருத்துக்கள் உள்ளன. இது பெரும்பாலும் பட்டியலில் 'சிபு' பகுதியில் ("Chūbu region") உள்ள மலைகள் வலியுறுத்துகிறது என்பதை சுட்டிக்காட்டினார். மேலும் அது, பற்றிய புகுடா ("Fukada") குறித்து வைத்துள்ள தகவல்களில், இசிக்கவா வட்டாரத்தில் இருந்த 'ஹக்கு மலையை' ("Mount Haku") பார்த்து வளர்ந்தேன், ஆனால் அதில் 13 மலைகளை மேற்கில் தெரிவு செய்துள்ளேன் என்று தெரிவித்துள்ளார்.


</doc>
<doc id="318426" url="https://ta.wikipedia.org/wiki?curid=318426" title="சாரதா பீடம்">
சாரதா பீடம்

சாரதா பீடம் (Sharada Peeth), இந்திய – பாகிஸ்தான் நாடுகளின் எல்லைக் கட்டுப்பாட்டு கோட்டின் அருகில், பாகிஸ்தான் ஆக்கிரமிப்பு காஷ்மீரில், நீலம் ஆற்றின் கரையில், இந்து சமயக் கடவுளான சாரதாவிற்கு அர்பணிக்கப்பட்ட கோயில் ஆகும். 
சாரதா பீடம் 51 சக்தி பீடங்களில் ஒன்றாக கருதப்படுகிறது. காஷ்மீர பண்டிதர்கள் அதிகம் வாழ்ந்த இப்பகுதியில் இந்து சமய வேதங்கள் பயிற்றுவிக்கப்படும் மையமாக விளங்கியது.

14ஆம் நூற்றாண்டில் சிதிலமடைந்த சாரதா பீடத்தை காஷ்மீர் மன்னர் குலாப் சிங் 19ஆம் நூற்றாண்டில் திருப்பணி செய்தார் 
இந்தியப் பிரிவினைக்குப் பின்னர் சாராதா பீடம் அமைந்த பகுதியை பாகிஸ்தான் நாட்டு பஷ்தூன் பழங்குடி மக்கள் கைப்பற்றி பாகிஸ்தான் ஆக்கிரமிப்பு காஷ்மீரில் இணைத்தனர்.

பாகிஸ்தான் ஆக்கிரமிப்பு காஷ்மீரின் நீலம் பள்ளத்தாக்கில், பாரமுல்லாவிலிருந்து 60 கிலோ மீட்டர் தொலைவிலும், முசாபராபாத் நகரத்திலிருந்து 40 கிலோ மீட்டர் தொலைவிலும், எல்லைக் எல்லை கட்டுப்பாட்டு கோட்டிலிருந்து 16 கிலோ மீட்டர் தொலைவிலும் அமைந்துள்ளது.

இந்தியத் துணைக்கண்டத்தில் சாரதா பீடம், புகழ் பெற்ற வேத கல்வி மையமாக விளங்கியது.
அத்வைத தத்துவ நிறுவனர் ஆதிசங்கரர் மற்றும் விசிட்டாத்துவைத நிறுவனரும் வைணவ குருவுமான இராமானுசர், பிரம்ம சூத்திரத்திற்கு விளக்க உரை எழுதுவதற்காக காஷ்மீரின் சாரதா பீடத்திற்கு வருகை புரிந்தனர்.

கி பி 632இல் சீன பௌத்தப் பயணி யுவான் சுவாங் சாரதா பீடத்திற்கு வருகை புரிந்து, இரண்டு ஆண்டுகள் தங்கி, பௌத்தம் தொடர்பான கல்வியைப் பயின்றார்.

சாரதா பீடத்தின் சரசுவதி கோயிலின் நீளம் 142 அடியாகவும், அகலம் 94.6 அடியாகவுவும் இருந்தது. மேலும் 88 அடி உயர தோரண வாயிலும் அமைந்திருந்தது. கோயில் மூலவரான சாரதா தேவியின் உருவம் சந்தன மரத்தினால் செய்யப்பட்டது.

காஷ்மீரப் பண்டிதரான மகாகவி கல்ஹானர், தான் எழுதிய இராஜதரங்கிணி எனும் சமஸ்கிருத நூலில் சாரதா பீடத்தையும், அதன் நிலவியலையும் குறித்துள்ளார்.

இசுலாமிய வரலாற்று அறிஞரும், புவியியலாளருமான அல்-பிருனி (973 - 1048), சாரதா பீடத்தின் கருவறையில் மரத்திலான சரசுவதியின் சிற்பம் காணப்பட்டதாக தமது குறிப்பில் குறித்துள்ளார். மேலும் பாகிஸ்தானில் உள்ள முல்தான் நகரத்தின் சூரியன் கோயில் போன்று, சாரதா பீடத்தின் கோயில் அமைப்பு இருந்ததாக குறிப்பிடுகிறார். 

பதினான்காம் நூற்றாண்டில் சாரதா பீடத்தின் கோயிலை இசுலாமியர்கள் சிதைத்ததாக கருதப்படுகிறது.




</doc>
<doc id="318435" url="https://ta.wikipedia.org/wiki?curid=318435" title="தி வே ஹோம் (2002 திரைப்படம்)">
தி வே ஹோம் (2002 திரைப்படம்)

தி வே ஹோம் () 2002-ஆம் ஆண்டு லீ ஜியோங்-ஹியாங் என்ற இயக்குநரால் எழுதி இயக்கப்பட்ட திரைப்படமாகும். இப்படம் நகரவாசியான பேரன், தன் பாட்டியுடன் ஒரு குக்கிராமத்தில் வசிக்கும் அழகான வாழ்வைச் சித்தரிக்கிறது. இத்திரைப்படம் தென் கொரியாவின் 2002-ஆம் ஆண்டு மிக உயர்ந்த உள்நாட்டுப் பட வரிசையில் இரண்டாவது இடமாகும்.

நகரவாசியான பேரன் தன் பாட்டியுடன் விருப்பமின்றித் தங்குகிறான். ஆனால், நாட்கள் செல்லச் செல்ல தன் பாட்டியின் உண்மையான அன்பைப் புரிந்துக் கொள்கின்றான். கோடை விடுமுறை என்னும் குறுகிய காலத்தில் பாட்டி மற்றும் பேரனுக்கு இடையில் நடக்கும் ஓர் அன்புப் புரிதலே இக்கதைச் சித்திரத்தின் கதைச் சுருக்கம் ஆகும்.

ஒரு கோடை விடுமுறையில் சங்-வூவை அவனது பாட்டி வீட்டில் விட்டு வருகிறாள் அவனது தாய். அது மலைப்பாதைகளுடன் கூடிய ஒரு குக்கிராமம். ஆனால் நகரத்தில் பிறந்து வளர்ந்த பேரன் சங்-வூ, அங்கு வேண்டாவெறுப்பாக தங்குகிறான். பாட்டி, அவன் விளையாட சில விளையாட்டுச் சாமான்களை தருகிறாள். அவை பிடிக்காமல் தன்னிடமிருந்த நிகழ்பட விளையாட்டுப் பொருளை எடுத்து நிகழ்பட ஆட்டம் விளையாடுகிறான். நாளடைவில் அது மின்கலன் திறனை இழந்து விடுகிறது. அதை மாற்றுவதற்குப் பாட்டியிடம் காசு கேட்கிறான். பாட்டியிடம் பணம் இல்லாததால் சைகையால் ஏதோ சொல்ல முற்பட, அதைப் புரிந்து கொள்ள முடியாத சங்-வூ கோபத்தில் பாட்டியைத் தள்ளிவிடுகிறான். சுவற்றில் பாட்டியின் கேலிச்சித்திரத்தை வரைந்து வைக்கிறான். எங்கு தேடியும் பணம் கிடைக்காததால், வெறுப்பில் பாட்டியின் செருப்பை எடுத்து ஒளித்து வைக்கிறான். ஆனால் பாட்டி அந்தத் தள்ளாத வயதிலும் செருப்பில்லாமல் தண்ணீர் எடுக்கச் செல்கிறாள். 

ஒருநாள் பாட்டி சாப்பிட என்ன வேண்டுமென்று கேட்க, சங்-வூ ஆங்கிலத்தில் சிக்கன் வேண்டுமென கேட்கிறான். பாட்டிக்குத் தான் கூறியது புரியாததால் சைகையில் கோழி வேண்டுமென புரியவைக்கிறான். பாட்டி கோழி வாங்கப் புறப்பட, மகிழ்ச்சியுடன் வழியனுப்புகிறான். பாட்டி, திரும்பி வீட்டிற்கு அடைமழையில் நனைந்து கொண்டே வருகிறாள். பசியில் சங்-வூ தூங்கி விட, பாட்டி தான் கொண்டு வந்த கோழியை சமைக்கத் துவங்குகிறாள். சாப்பிட பேரனை எழுப்ப, முழித்துப் பார்த்த சங்-வூ 'தான் கேட்டது வறுத்த கோழி, ஆனால் இது அவித்த கோழி' என்று அழுகிறான். இருந்தாலும், பசியில் சாப்பிடுகிறான். அடுத்த நாள் பாட்டிக்குக் காய்ச்சல் வருகிறது. இதையறிந்த சங்-வூ பாட்டிக்குக் கம்பளியைப் போர்த்தி விடுகிறான். மீதமிருக்கின்ற உணவை சாப்பிடக் கொடுக்கிறான். பாட்டி மேல் பேரனுக்கு சிறிய அன்பு பிறக்கிறது.

கிராமத்தில் அவன் வயதொத்த சிறுமி ஒருத்தியும், சீல்-இ என்ற வயல் வேலை செய்யும் கிராமத்துப் பையனும் அறிமுகமாகிறார்கள். முரட்டு மாடு ஒன்று மலைப்பாதையில் நடப்பவரைத் துரத்துவதை வழக்கமாகக் கொண்டுள்ளது. இது சங்-வூவுக்கு கேளிக்கையாக அமைகிறது.

பாட்டி சங்-வூவை ஒருநாள் சந்தைக்கு அழைத்துச் செல்கிறாள். தன் பூசணிகளை விற்று வந்த பணத்தில், பேரனுக்கு அவன் விரும்பியவற்றை வாங்கித் தருகிறாள். மேலும், அவன் இன்னொரு குழந்தை சாப்பிடும் காவிக்கண்டு வேண்டுமென்று கேட்கிறான். அது என்னவென்று தெரியாத பாட்டி, அந்த காவிக்கண்டின் காகிதத்தை எடுத்து அதே போல நிறைய காவிக்கண்டுகளை வாங்கித் தருகிறாள். பிறகு பேருந்தில் அவன் தோழர்களுடன் வீட்டிற்கு வழியனுப்பி வைக்கிறாள். பாட்டி வருகைக்காக சங்-வூ காத்திருக்கிறான். பேரனுக்கு செலவு செய்ய காசு வேண்டுமென பேருந்தில் வராமல் பாட்டி மூட்டையை சுமந்துக் கொண்டு நடந்தே வருகிறாள்.

மறுநாள் சீல்-இ பாரத்துடன் மலைப்பாதையில் நடப்பதைப் பார்த்த சங்-வூ, மாடு துரத்துகிறதென சீல்-இயை ஏமாற்ற சீல்-இ ஓடித் தடுமாறி விழுகின்றான். கோபத்துடன் சீல்-இ சங்-வூவின் அருகில் வர, தன் பாட்டி தன் நெஞ்சில் கையை வைத்துச் சுற்றும் ஒருவித சைகையைச் செய்துவிட்டு சங்-வூ ஓடிவிடுகிறான். சீல்-இ, அதைக் கண்டு அமைதியாகிறான்.

இன்னொரு நாள், சங்-வூ தன் தோழியுடன் விளையாட அனைத்து பொம்மைகளையும் எடுத்துக் கொண்டு கிளம்புகிறான். பாட்டி எதையோ காகிதத்தில் சுற்றி அவன் கையில் கொடுக்கிறாள். போகும் வழியில் சீல்-இ மாடு வருகிறதென சங்-வூவை எச்சரிக்க, அவன் ஏமாற்றுகிறான் என சங்-வூ நினைக்கிறான். ஆனால், உண்மையிலேயே மாடு துரத்தி வர தடுமாறி விழுகிறான். மாட்டிடமிருந்து சங்-வூவை சீல்-இ காப்பாற்ற, அவனிடம் மன்னிப்புக் கேட்கிறான் சங்-வூ. ஏற்கனவே கேட்டுவிட்டாயே என்று சீல்-இ புன்னகைக்க, பாட்டியின் அந்த சைகைக்கு "மன்னித்து விடு" என்ற அர்த்தத்தை புரிந்துக் கொள்கிறான் சங்-வூ. காயத்துடன் வீடு திரும்பும் வழியில், பாட்டி கொடுத்த காகிதத்தைப் பிரித்துப் பார்க்கிறான். அதில், அவனுடைய பழைய நிகழ்பட ஆட்டக் கருவியும், அதனுடன் மின்கலன் வாங்குவதற்கான பணமும் இருக்கிறது. சங்-வூ, பாட்டியின் அன்பை நினைத்துக் கண் கலங்குகிறான்.

வீட்டில் சங்-வூவின் அம்மாவிடமிருந்து அவனை நாளை அழைத்துச் செல்வதற்கான கடிதம் வந்திருந்தது. இனிமேல் பாட்டியைப் பார்க்க முடியாது என்பதால், அன்றிரவு தனக்குக் கடிதம் அனுப்புவதற்காக பாட்டிக்கு இரு வார்த்தைகள் மட்டும் எழுதக் கற்றுக்கொடுக்கிறான். நடுங்கும் விரல்களால் எழுத முடியாமல் பாட்டியும் அழுகிறாள்.

மறுநாள், பாட்டியைப் பிரிந்து அம்மாவுடன் சோகத்தோடு கிளம்புகிறான் சங்-வூ. போகும் முன், சில அட்டைகளைப் பாட்டியிடம் கொடுத்துவிட்டுச் செல்கிறான். அவன் போன பின்பு, பாட்டி அந்த அட்டைகளைப் பார்க்கிறாள். அதில் கடிதம் அனுப்புவதற்காக "உடல் நலமில்லாமல் இருக்கின்றேன்" என்றும், "உன் இன்மையை உணர்கின்றேன்" என்றும் வாசகங்கள் எழுதப்பட்டிருந்தது. பிறகு, பாட்டி சோகத்துடன் தனிமையாக மலைப்பாதையில் நடந்து செல்கிறாள்.


தி வே ஹோம் திரைப்படத்தின் படப்பிடிப்பானது, தென் கொரியாவிலுள்ள வடக்கு ஜியோங்சங் மகாணம் ஜீடோங்மா பகுதியில் படமாக்கப்பட்டது.


</doc>
<doc id="318437" url="https://ta.wikipedia.org/wiki?curid=318437" title="கிரீசு மாத்ரூபூதம்">
கிரீசு மாத்ரூபூதம்

கிரீசு மாத்ரூபூதம் ( Girish Mathrubootham 29 மார்சசு 1975 ) தொழில் நுட்பவியலாளர் மற்றும் தொழிலதிபர் ஆவார். பிரெசுடெஸ்க்  என்ற சென்னையைச் சேர்ந்த தொழில்நுட்ப நிறுவனத்தின் முதன்மைச் செயல் அதிகாரியாக உள்ளார்.

தமிழ்நாடு திருச்சிராப்பள்ளியைச் சேர்ந்த கிரீசு மாத்ருபூதம் சாத்திரா பொறியியல் கல்லூரியில் மின் பொறியியலும்  பின்னர் எம்பிஏ கல்வியும் படித்துப் பட்டம் பெற்றார். இவர் மின் பொறியியல் படித்தாலும் நண்பர்களின் தொடர்பாலும் தூண்டுதலாலும் ஜாவா கோர்சில்  சேர்ந்து படித்தார். 

அமெரிக்காவில் வேலை வாய்ப்புக் கிடைத்து அங்கு சென்று பணியாற்றினார். பின்னர் இந்தியாவுக்குத் திரும்பி சோகோ என்ற 
தொழில் நுட்பக் குழுமத்தில் சேர்ந்தார். 10 ஆண்டுகள் அந்நிறுவனத்தில் வேலை செய்தபின் வென்ச்சர்  கேப்பிட்டல் உதவியுடன் பிரெசு டெஸ்க் நிறுவனத்தைத் தொடங்கினார். பிரெசு டெஸ்க் நிறுவனம் தற்பொழுது 50000 வாடிக்கையாளர்களையும் 500 ஊழியர்களையும் கொண்டுள்ளது. மேலும் இவர் 6 நிறுவனங்களைக் கையகப்படுத்தி தொழிலில் வெற்றி பெற்றுள்ளார். 


</doc>
<doc id="318440" url="https://ta.wikipedia.org/wiki?curid=318440" title="குலாப் சிங்">
குலாப் சிங்

குலாப் சிங் (Gulab Singh) (1792–1857) இந்து இராஜபுத்திர குல டோக்ரா வம்சத்தை நிறுவியர் ஆவார். முதலாம் ஆங்கிலேய சீக்கியப் போரின் முடிவில், சீக்கியப் பேரரசின் கீழ் இருந்த காஷ்மீர் பகுதிகளை கைப்பற்றிய ஆங்கிலேயர்கள், அமிர்தசரஸ் உடன்படிக்கையின் படி, 1846இல் காஷ்மீரை ஜம்மு குலாப் சிங்கிடம் 75,00,000 ரூபாய்க்கு விற்று விட்டனர். 

குலாப் சிங் 18 அக்டோபர் 1792இல் இந்து டோக்ரா இராஜபுத்திர குலத்தில் பிறந்தவர். ஜம்மு மன்னர் ஜித் சிங்கின் நெருங்கிய உறவினர் ஆவார். 1808இல் சீக்கிய மன்னர் ரஞ்சித் சிங்கிடம் ஜம்மு மன்னர் தனது ஆட்சி பகுதிகளை இழந்ததால், 1809இல் குலாப் சிங், ஆப்கானிய மன்னர் சூஜா ஷா துரானி மற்றும் சர்தார் நிகல் சிங் அட்டாரி வாலா படையில் சேர்ந்தார். பின்னர் சீக்கியப் பேரரசர் ராஜா ரஞ்சித் சிங் படையில் படைத்தலைவராக சேர்ந்து, முல்தான் மற்றும் ரியாசிப் போர்களில் ரஞ்சித் சிங்கின் முன்னரங்கப் படைத்தலைவராக செயல்பட்டார். 1816இல் ஜம்முவை சீக்கியர்கள் கைப்பற்றி, அப்பகுதியின் சீக்கிய ஆளுனராக குலாப் சிங் நியமிக்கப்பட்டார்.

1821இல் குலாப் சிங், ரஜௌரி மற்றும் கிஷ்த்துவார் பகுதிகளை மன்னர் அக்கர் கான் மற்றும் இராஜா தேக் முகமது சிங்கிடமிருந்து கைப்பற்றினார்.

ஜம்மு பகுதியின் மன்னர் ஜித் சிங், சீக்கியப் படைகளால் வெல்லப்பட்டப் பின்னர், குலாப் சிங்கின் தந்தை கிஷோர் சிங் ஜம்முவின் மன்னரானார். 1822இல் கிஷோர் சிங்கின் மறைவுக்குப் பின், குலாப் சிங், ஜம்முவின் மன்னராக, ரஞ்சித் சிங்கால் நியமிக்கப்பட்டார்.

முதலாம் ஆங்கிலேய சீக்கியப் போரில், சீக்கியர்கள், காஷ்மீர் பகுதியை ஆங்கிலேயர்களிடம் இழந்தனர். 84,471 சதுர கிலோ மீட்டர் பரப்பளவு கொண்ட காஷ்மீர் பகுதியை, ஆங்கிலேயர்கள், 16 மார்ச் 1846இல் அன்று, ஜம்மு மன்னர் குலாப் சிங்கிடம் ரூபாய் 27 இலட்சத்திற்கு விலைக்கு விற்று விட்டனர். எனவே 16 மார்ச் 1846 முதல் குலாப் சிங் சம்மு காஷ்மீர் இராச்சியத்தின் மன்னரானார். 

30 சூன் 1857இல் மன்னர் குலாப் சிங்கின் மறைவிற்கு பினனர் அவரது மகன் ரண்பீர் சிங் காஷ்மீர் இராச்சியத்தின் மன்னரானார். ஜம்மு காஷ்மீர் இராச்சியத்தின் இறுதி மன்னர் கரண் சிங் ஆவார்.

ஜம்மு நகரத்தில் அமைந்த ரகுநாத் கோயிலின் கட்டிடப் பணி மகாராஜா குலாப் சிங் 1835-இல் துவக்கினார். பின்னர் அவரது மகன் மகாராஜா ரண்பீர் சிங் என்பவரால் 1860-இல் கட்டிமுடிக்கப்பட்டது.



 

</doc>
<doc id="318441" url="https://ta.wikipedia.org/wiki?curid=318441" title="சிற்றணிக்கோவை">
சிற்றணிக்கோவை

நேரியல் இயற்கணிதத்தில் ஒரு அணியின் சிற்றணிக்கோவை ("minor") என்பது அவ்வணியிலிருந்து அதன் ஒன்று அல்லது ஒன்றுக்கு மேற்பட்ட நிரைகளையோ, நிரல்களையோ நீக்கக் கிடைக்கும் சிறிய சதுர அணியின் அணிக்கோவையாகும். ஒரு சதுர அணியிலிருந்து ஒரேயொரு நிரையையும், நிரலையும் மட்டும் நீக்கிப் பெறப்படும் சிற்றணிக்கோவைகள், முதல் சிற்றணிக்கோவைகள் ("first minors") எனப்படுகின்றன. இவை அச்சதுர அணியின் அணிக்கோவை மதிப்பினைக் கணக்கிடுவதற்கும் அவ்வணியின் நேர்மாறு அணி காண்பதற்கும் பயன்படுகின்றன.

"A" ஒரு சதுர அணி எனில் அதன் "i"-வது நிரை மற்றும் "j"-வது நிரலிலில் உள்ள உறுப்பின் சிற்றணிக்கோவை (("i","j") சிற்றணிக்கோவை அல்லது முதல் சிற்றணிக்கோவை)) என்பது "A" அணியின் i-ஆவது நிரையையும் j-ஆவது நிரலையும் நீக்கிவிடக் கிடைக்கும் அணியின் அணிக்கோவையாகும். ("i","j") சிற்றணிக்கோவையின் குறியீடு M 

A ஒரு "m" × "n" அணி; "k" ஒரு முழு எண்; 0 < "k" ≤ "m", "k" ≤ "n" எனில்: 

குறியிடப்பட்ட சிற்றணிக்கோவைகள் இணைக்காரணிகள் என அழைக்கப்படும்.

எடுத்துக்காட்டு:

மேலுள்ள அணியில் சிற்றணிக்கோவை "M" காண்பதற்கு அந்த அணியிலிருந்து இரண்டாவது நிரையும் மூன்றாவது நிரலும் நீக்கப்பட்டு மீதமாகும் அணியின் அணிக்கோவையின் மதிப்பு கணக்கிடப்படுகிறது.

இதற்குரிய இணைக்காரணி "C":

ஒரு அணியின் அனைத்து உறுப்புகளை அவற்றின் இணைக்காரணிகளைக் கொண்டு பதிலிடக் கிடைப்பது அவ்வணியின் இணைக்காரணி அணி எனப்படும். இணைக்காரணி அணியின் குறியீடு formula_6


இதன் இணைக்காரணி அணி:

formula_9 அணி formula_10 எனில் 

கிரமரின் விதியைப் பயன்படுத்தி நேர்மாற்றத்தக்க அணியின் இணைக்காரணிகளைக் கண்டுபிடித்து அவ்வணியின் நேர்மாறு அணியைக் காணலாம்.

இணைக்காரணிகளாலான அணி:

A அணியின் இணைக்காரணி அணியின் (formula_14) இடமாற்று அணி, A இன் சேர்ப்பு அணி எனப்படும். 

A அணியின் நேர்மாறு அணி:

மெய்யெண்களாலான "m" × "n" அணியின் தரம் "r" எனில் அவ்வணிக்கு, குறைந்தபட்சம் ஒரு பூச்சியமில்லா "r" × "r" சிற்றணிக்கோவையும், பிற மேல்வரிசை சிற்றணிக்கோவைகள் அனைத்தும் பூச்சியமாகவும் இருக்கும்.



</doc>
<doc id="318447" url="https://ta.wikipedia.org/wiki?curid=318447" title="கைசத் கசுடட்">
கைசத் கசுடட்

கைசத் கசுடட் (Kaizad Gustad 1968) என்பவர் மும்பையைச் சேர்ந்த திரைப்பட இயக்குநர், எழுத்தாளர் மற்றும் புதின ஆசிரியர் ஆவார். 

பார்சி செல்வக் குடும்பத்தில், மும்பையில் பிறந்த கைசத் கசுடட்  ஆமதாபாத்தில் வளர்ந்தார். அவருடைய தாத்தா நடத்தி வந்த அரங்கில் திரைப்பட ஓட்டுநராக வேலை செய்து பயிற்சி பெற்றார். சிட்னி மற்றும் பல உலக நாடுகளுக்கு 18 அகவையாக இருக்கும் போது பயணம் செய்தார். நியூயார்க்கு பல்கலைக் கழக திரைப் பள்ளியில் பணியாற்றினார். 

பாம்பே பாய்ஸ்,  பூம்,  போம்ப்ளி அண்ட் பீட்ரிஸ்  ஆகிய படங்களை இயக்கினார். 
கைசத் கசுடட் இது வரை மூன்று புதினங்கள் எழுதியுள்ளார். அவை ஆப் நோ பிக்சட் அட்ரஸ், தி ரோட் டு மேண்டலே, 7 ஸ்டோரிஸ் ஆகும்.

டயானா ஏடன் என்ற உலக அழகியுடன் பழகினார். அலெக்ஸான்ட்ரா ரிட்  என்ற அமெரிக்கப் பெண்ணைத் திருமணம் செய்து கொண்டார்.


</doc>
<doc id="318452" url="https://ta.wikipedia.org/wiki?curid=318452" title="இரம்யா சதாசிவம்">
இரம்யா சதாசிவம்

இரம்யா சதாசிவம் என்பவர் தமிழ் நாட்டைச் சேர்ந்த ஒரு பெண் ஓவியர் ஆவார். இவர் வரைந்த ஓவியங்களுக்காக பிரபுல்ல தணுக்கர் விருது 2016இல் வழங்கப்பட்டது. சுபந்தன் சிறந்த கலைஞர் விருதும் வழங்கப்பட்டது.

இரம்யா சதாசிவம் உயிர்த் தொழில் நுட்பத்தில் பட்டமும், மேற்கத்தியக் கலைகளில் டிப்ளமாவும் பெற்றார். 2006 ஆம் ஆண்டு முதல் வரையத் தொடங்கினார். தொடக்கத்தில் கரிக்கோலில் வரைந்தார். பின்னர் ஆயில் வண்ணத்தில் வரைந்தார். இந்திய நாகரிகம், பண்பாடு, பழக்க வழக்கங்கள், சிற்றூர்ப்புற வாழ்க்கை முறைகள், உழைப்பாளிகளின் அன்றாட அலுவல்கள், பெண்களின் நிலைகள் ஆகியனவற்றை ஓவியத்தில் சித்தரித்துள்ளார்.



</doc>
<doc id="318486" url="https://ta.wikipedia.org/wiki?curid=318486" title="காளிதாசன் (கவிஞர்)">
காளிதாசன் (கவிஞர்)

காளிதாசன் தமிழ்த் திரைப்பட பாடலாசிரியர் மற்றும் கவிஞர் ஆவார். இவர் வைகாசி பொறந்தாச்சு, தெற்கு தெரு மச்சான் போன்ற திரைப்படங்களுக்கு பாடல்கள் இயற்றியுள்ளார். ஆரம்ப காலத்தில் திருப்பத்தூரான் ௭ன்ற பெயரிலும் பின்னாளில் காளிதாசன் ௭ன்ற பெயரிலும் பாடல்கள் இயற்றினார். 
1969-இல் "தாலாட்டு" என்ற படத்தில், "மலையாக இருப்பதெல்லாம் ஆசைவடிவம் அது
மண்ணாகும்போது ஞானிவடிவம்" என்ற பாடல் மூலம் அறிமுகம் ஆனார். அப்போது இவர் பெயர் திருப்பத்தூர் ராசு.தாலாட்டு படத்திற்குப் பிறகு திருப்பத்தூரான் என்ற பெயரில் திருப்பத்தூர் ராசு நூற்றுக்கணக்கான பக்திப் பாடல்களை எழுதியிருக்கிறார். அதில் குன்னக்குடி வைத்தியநாதன் இசையில், "கருணை உள்ளம் கொண்டவளே கருமாரியம்மா' என்ற பிரபலமான பாடலை எழுதியவர் இவர்தான். எல்.ஆர். ஈஸ்வரி இந்தப் பாடலைப் பாடியிருப்பார். கோயில் விழாக்களில் இந்தப் பாடல்தான் அதிகம் ஒலிக்கிறது.

காளிதாசன் என்று தனது பெயரை மாற்றிக் கொண்டு பாடல் எழுதத் தொடங்கியதும் அதிர்ஷ்டம் இவரைத் துரத்திக் கொண்டு வந்து உச்சத்தில் வைத்தது. காளிதாசன் என்ற பெயரில் இவர் எழுதிய முதல் படம் "வைகாசி பொறந்தாச்சு'. இது 1990-இல் வெளிவந்தது. படத்திற்கு இசை தேவா. எல்லாப் பாடல்களும் இதில் பிரபலம்.
தேவா இசையில் தொடர்ந்து 75 படங்களுக்கு எல்லாப் பாடல்களையும் எழுதினார். 800 பாடல்கள் இதுவரை பல்வேறு இசையமைப்பாளர்களிடம் எழுதியிருக்கிறார். 1994-ஆம் ஆண்டு சிறந்த திரைப்படப் பாடலாசிரியருக்கான தமிழக அரசின் விருதை இவர் பெற்றிருக்கிறார். இவருடைய திரைப்பாடல்கள் புத்தகமாக வெளி வந்திருக்கின்றது.
அதில் ஒவ்வொரு பாடலையும் ஒவ்வொருவருக்குக் காணிக்கையாக்குகிறேன் என்று ஒவ்வொருவர் பெயரையும் குறிப்பிட்டுச் சொன்னது போல் இதுவரை திரைப்பாடல் தொகுப்பு வெளியிட்ட எந்தக் கவிஞனும் சொன்னதில்லை. இவர் "நீங்க நல்லா இருக்கணும்" திரைப்படத்திற்காக தமிழக அரசின் சிறந்த பாடலாசிரியருக்கான விருது பெற்றார். 


</doc>
<doc id="318502" url="https://ta.wikipedia.org/wiki?curid=318502" title="தெய்வத்தின் தெய்வம்">
தெய்வத்தின் தெய்வம்

தெய்வத்தின் தெய்வம் 1962 ஆம் ஆண்டு வெளியான ஒரு இந்திய தமிழ்த் திரைப்படமாகும். இத்திரைப்படத்தை கே. எஸ். கோபாலகிருஷ்ணன் எழுதி, தயாரித்து, இயக்கியிருந்தார். இத்திரைப்படத்தில் எஸ். எஸ். ராஜேந்திரன், விஜயகுமாரி, குமாரி மணிமாலா, எஸ். வி. ரங்கா ராவ், எம். வி. ராஜம்மா ஆகியோர் முக்கிய வேடங்களில் நடித்திருந்தனர். ஆனந்த விகடன் இதழில் முன்னர் வெளியான பிலஹரி எழுதிய "ஜடம்" என்ற சிறுகதையைத் தழுவி இத்திரைப்படக் கதை அமைக்கப்பட்டிருந்தது.

ஒரு வசதியான மனிதருக்கு ஒரு மகளும் ஒரு மகனும் இருக்கிறார்கள். மகள் கண்மணி மேற்படிப்புக்காகச் சென்னை செல்கிறாள். அங்கே ஒரு வறிய குடும்பத்தைச் சேர்ந்த அன்னம் என்ற பெண்ணைச் சந்தித்து அவளுடன் நட்புக் கொள்கிறாள். விடுமுறையின் போது அன்னத்தைத் தன் வீட்டிற்குக் கண்மணி அழைத்து வருகிறாள். வந்த இடத்தில் அன்னத்தின் மீது கண்மணியின் சகோதரன் காதல் கொள்கிறான். அவர்களுக்குத் திருமணம் நடக்கிறது. ஆனால் திருமணத்தின் பின் கண்மணியின் சகோதரன் இறந்து விடுகிறான். அன்னம் விதவையாகிறாள்.
சிறிது காலத்தில் கண்மணி பாபுவைத் திருமணம் செய்கிறாள். ஆனால் அவர்கள் மணவாழ்வு கசந்து போகிறது. பாபு விவாகரத்துப் பெற முயலுகிறான். ஆனால் கண்மணி அதற்குச் சம்மதிக்கவில்லை. விதவையான அன்னத்தை பாபுவின் தம்பிக்குத் திருமணம் செய்து வைக்க கண்மணி முயற்சி செய்கிறாள். இந்தச் சிக்கல்கள் எப்படித் தீர்வாகின்றன என்பதே மீதிக் கதையாகும்.



திரைப்படத்திற்கு இசையமைத்தவர் ஜி. ராமநாதன். இதுவே அவர் இசையமைத்த இறுதிப்படமாகும். இதன்பின் அவர் அருணகிரிநாதர் திரைப்படத்துக்கு இசையமைக்க ஒப்பந்தமாகியிருந்தாலும் அவர் மாரடைப்பால் இறந்து போக டி. ஆர். பாப்பா அந்தத் திரைப்படத்துக்கு இசையமைத்தார்.<br>
பாடல்களை இயற்றியோர்: மகாகவி சுப்பிரமணிய பாரதியார், ஏ. மருதகாசி, பஞ்சு அருணாசலம், இரா. பழனிசாமி, கு. மா. பாலசுப்பிரமணியம் ஆகியோர். 


</doc>
<doc id="318512" url="https://ta.wikipedia.org/wiki?curid=318512" title="ரகுநாத் கோயில்">
ரகுநாத் கோயில்

இரகுநாத் கோயில் (Raghunath Temple) இந்தியாவின் ஜம்மு காஷ்மீர் மாநிலத்தின் ஜம்மு நகரத்தில் அமைந்துள்ளது. இக்கோயில் ஏழு சன்னதிகள் கொண்டது. ஏழு சன்னதிகளுக்கும் தனித்தனி கோபுர விமானங்கள் உள்ளது. 

இக்கோயில் மூலவர் இராமராக இருப்பினும், சீதை, விஷ்ணு, கிருஷ்ணர், அனுமார், சிவன், பிரம்மா, துர்கை, பார்வதி ஆகிய தெய்வங்களுக்கும் சன்னதிகள் உண்டு.

இக்கோயில் கட்டும் பணி, ஜம்மு காஷ்மீர் இராச்சியத்தின் மகாராஜா குலாப் சிங்கால் 1835-இல் துவக்கப்பட்டு, அவரது மகன் மகாராஜா ரண்பீர் சிங் என்பவரால், 1860-இல் கட்டிமுடிக்கப்பட்டது.

லஷ்கர்-ஏ-தொய்பா தீவிரவாதிகள் இரகுநாத் கோயிலில் புகுந்து துப்பாக்கியால் சுட்டதிலும், எறிகுண்டுகளை வீசித் தாக்கியதிலும், பக்தர்கள் பலர் உயிரிழந்தனர்.

இரகுநாத் கோயில் ஜம்மு நகரத்தின் மையப் பகுதியில் அமைந்துள்ள பெரிய கோயில்களில் ஒன்றாகும்.

இக்கோயிலை 30 மார்ச் 2002இல் பாகிஸ்தான் நாட்டு தீவிரவாதிகள் துப்பாக்கிகளாலும், குண்டு வீச்சாலும் தாக்கியதில் தீவிரவாதிகள் மற்றும் பாதுகாப்பு படையினர் உட்பட பத்து பேர் உயிரிழந்தனர், பலர் காயமடைந்தனர். இரகுநாத் கோயில் மீதான இரண்டாம் தாக்குதலை நவம்பர் 24, 2002இல் லஷ்கர்-ஏ-தொய்பா தீவிரவாதிகள் மேற்கொண்டனர். தீவிரவாதிகள் துப்பாக்கியால் சுட்டதிலும், குண்டுகளை வீசியதாலும், 13 பக்தர்கள் இறந்தனர். மேலும் பலர் காயம் அடைந்தனர்.




</doc>
<doc id="318515" url="https://ta.wikipedia.org/wiki?curid=318515" title="சவ்கான் மாகாணம்">
சவ்கான் மாகாணம்

சவ்கான் மாகாணம் "(Zavkhan) (மொங்கோலிய மொழி: Завхан, Zawhan)" மங்கோலிய நாட்டின் 21 மாகாணங்களில் ஒன்றாகும். நாட்டின் மேற்குப் பகுதியில் அமைந்துள்ள இம்மாகணம் உலான் பத்தூர் நகரிலிருந்து 1,104 கிலோமீட்டர் தொலைவில் உள்ளது. சவ்கான் மாகாணத்தின் தலைநகரம் உலியாசுடை நகரம் ஆகும். கோவி-அல்டை மாகாணத்திற்கும் சவ்கானுக்கும் இடையில் தோன்றிப் பாய்கின்ற சவ்கான் ஆற்றின் பெயரே இம்மாகாணத்திற்குச் சூட்டப்பட்டுள்ளது.

மேற்கு கன்காய் மலைத்தொடர் மற்றும், கோவ்த் மாகாணத்தின் பரந்த ஏரி வடிநிலம் முதலான பகுதிகளை இந்நகரம் கோபி பாலைவனத்தின் தெற்குப் பகுதியில் இணைக்கிறது. இதனால் சவ்கானின் சுற்றுச்சூழல் உள்நாட்டில் "கோபி-கன்காய்" (Говь хангай) சுற்றுச்சூழல் எனக் கருதப்படுகிறது.

சவ்கான் மாகாணத்திலுள்ள மிக உயர்ந்த இடம் ஒட்கோண்டெங்கெர் பகுதியாகும். கன்காய் மலைத்தொடரின் மிக உயரமானது மற்றும் ஒரே மலையுச்சி என்ற இரண்டு சிறப்புக்களையும் கொண்ட இம்மலையுச்சியில் நிலையாக ஒரு வெப்ப நீரூற்று காணப்படுகிறது. உலியாசுடை நகரத்திற்கு 60 கிலோமீட்டர் கிழக்கில் 95,510 எக்டேர் பரப்பளவில் அமைந்துள்ள இம்மலை ஒரு பாதுகாக்கப்பட்ட பகுதியாகும். சவ்கான் மாகாணத்தின் இலச்சினையில் இம்மலையின் படத்தைக் காணலாம். மகாயாண பௌத்தத்தின் பழம்பெரும் போதிச்சத்துவர்களில் ஒருவரான வச்ரபானியுடன் ஒட்கோண்டெங்கெர் தொடர்புடையது ஆகும். 

சவ்கானின் மேற்கு மற்றும் தென்மேற்குப் பகுதிகளில் மகா பெரிய மணற்குன்றுகள் சவ்கானின் உட்புறம் நோக்கி 100 கிலோமீட்டர் அளவுக்கு நீட்சியடைந்தும் கோபி-அல்டை மாகாணத்திற்கு கீழாகவும் காணப்படுகின்றன. இம்மணற் குன்றுகளுடன் சவ்கானின் பெரிய ஏரியான பாயன் நூர் அமைந்துள்ளது. 

பெரும்பாலான பொழிவுகள் கோடை மாதங்களில் மழையாகப் பொழிகின்றன. அடுத்தடுத்த மே, செப்டம்பர் மாதங்களில் இம்மழையுடன் சிறிதளவு பனியும் கலந்து பொழிகிறது. குளிர்காலங்கள் பொதுவாக மிகவும் வறண்ட நிலையில் உள்ளன.

மங்கோலியாவின் மிகக்குளிரான வெப்பநிலை கொண்ட பகுதிகள் சவ்கானில் பதிவாகியுள்ளது. சவ்கானின் மிகப்பெரிய குடியிருப்புப் பகுதியான தோன்சோண்ட்செங்கெல் பகுதியில் மிகவும் குறைந்தபட்ச வெப்பநிலையாக -52.9 ° செல்சியசு வெப்பநிலை பதிவானது. இதேபோல புவியில் பதிவான அதிகப்பட்ச அழுத்தமானி அழுத்தம் 1085.7 எக்டோபாசுகல் அழுத்தமும் இங்குதான் பதிவாகியுள்ளது. 2001 ஆம் ஆண்டு டிசம்பர் 19 அன்றுதான் இவ்வழுத்தம் அங்கு பதிவான நாளாகும். 

சவ்கானின் பரந்த சுற்றுச்சூழல் பகுதிகளில் அதிகமான கால்நடைகள் வசிக்கின்றன என்பதைத் தவிர இங்குள்ள அடர்த்தியான காடுகளில் வனவிலங்குகளின் எண்ணிக்கையும் அதிகமாக உள்ளன. கோபி கரடிகள், மங்கோலியன் வகை கழுதைகள், காட்டு பன்றிகள், புள்ளி மான்கள், அர்காலி வகை காட்டு ஆடுகள், இபெக்சு வகை மலையாடுகள், மங்கோலியன் ஓநாய்கள், சரிவுவாழ் நரிகள், அணில்கள், கீரிப்பிள்ளைகள், யுரேசிய வகை பூனைகள், முயல்கள் காணப்பட்டது, மற்றும் இரண்டு மங்கோலியன் மற்றும் கருப்புவால் மறிமான்கள் போன்ற விலங்குகள் இக்கானகப் பகுதியில் காணப்பட்டன. 

பனிச் சேவல்கள், காடைகள், அன்னப்பறவைகள், கழுகுகள், வல்லூறுகள், சிட்டு வல்லூறுகள் உள்ளிட்ட காட்டுப் பறவைகள், மலைப் பறவைகள் மற்றும் இடம்பெயர்ந்த பறவைகள் சவ்கான் சுற்றுச் சூழலில் காணப்பட்டன.
மீன் பிடிக்கும் தொழில் சவ்கான் மாகாணத்தில் முக்கியமான ஒரு தொழிலாக நடைபெற்றது. கார் நூர், பாயன் நூர் ஏரிகளில் மீன் வளம் மிக்க ஏரிகளாக இருந்தன. இவற்றைத் தவிர மாகாணம் முழுவதும் பாய்ந்த நூற்றுக்கணக்கான சிற்றாறுகளிலும் சொல்லிக் கொள்ளும் அளவிற்கு மீன்கள் கிடைத்தன.

சவ்கானின் மக்கள்தொகைப் பெருக்கம் 1994 ஆம் ஆண்டில் பெருவரியாகத் தடுக்கப்பட்டது. 1979 ஆம் ஆண்டிலிருந்த மக்கள் தொகைப் பெருக்கத்துடன் ஒப்பிடுகையில் 1995-2005 காலத்தில் 40,000 நபர்கள் குறைவாக மக்கள் தொகை இருந்தது. கால்கா இனக்குழுவைச் சேர்ந்தவர்கள் பெரும்பான்மையோராக இருந்தனர். கோட்கோய்டு, கசாக் சிறுபான்மையினரும் கனிசமான அளவில் இருந்தனர்.

சவ்கான் பண்ணையாளர்கள் ஐந்து வகை கால்நடைகள் ஒவ்வொன்றையும் அதிக அளவு விலங்குகளாகப் பெருக்கி உற்பத்தி செய்தனர். இதனால் சவ்கானில் 2.1 மில்லியன் கால்நடைகள் உயிர் வாழ்ந்தன. இவற்றில் 1.03 மில்லியன் செம்மறி ஆடுகள், 8,61,000 வெள்ளாடுகள், 107000 மாடுகள் மற்றும் எருமைகள், 101000 குதிரைகள் மற்றும் 6300 ஒட்டகங்கள் உள்ளிட்டவை இவற்றில் அடங்கியிருந்தன. 

இரும்பு, தங்கம், செப்பு, மாலிப்டினம், பாசுபரசு போன்ற தனிமங்களின் தனிமங்களின் கனிமங்கள் சவ்கான் மாகாணத்தில் அதிகளவில் கிடைத்தன. வைரங்களும் இப்பகுதியில் அதிகம் கிடைக்கிறது. சவ்கானின் இக்கனிம வளங்கள் யாவும் பயன்படுத்தப்படாமல் அப்படியே இருந்தாலும், 2012 இல் தங்கமலைக் கனிமத் திட்டம் என்ற பெயரில் சுரங்கம் ஒன்று இங்கு கட்டப்பட்டது

நகருக்கு அருகாமையில் உள்ள பழைய உலியாசுடை விமான நிலையத்தில் இரண்டு சீர்படுத்தப்படாத ஓடு பாதைகள் உள்ளன. இங்கு விமானங்கள் ஏதும் முறையாக இயக்கப்படுவதில்லை, 2002 ஆம் ஆண்டிலிருந்து தோனோய் விமான நிலையம் என்றழைக்கப்படும் புதிய உலியாசுடை விமான நிலையத்தில் வழியாக்கப்படாத ஒரு பரவுத்தளம் பராமரிக்கப்படுகிறது. நகரத்திற்கு மேற்கே 25 கிலோமீட்டர் தொலைவிலுள்ள இவ்விமான நிலையத்தில் இருந்தும் உலான் படோரிலிருந்தும் தினசரி விமானங்கள் வந்து போகின்றன.
சவ்கானின் உள்மாவட்டங்கள்


</doc>
<doc id="318532" url="https://ta.wikipedia.org/wiki?curid=318532" title="டோக்ரா வம்சம்">
டோக்ரா வம்சம்

டோக்ரா வம்சம் (Dogra dynasty )(ஆட்சிக் காலம்:1846–1949),
இந்து டோக்ரா இராசபுத்திர அரச மரபை 1846ஆம் ஆண்டில் நிறுவியவர், ஜம்மு காஷ்மீர் இராச்சியத்தின் மகாராஜா குலாப் சிங் ஆவார். டோக்ரா வம்ச மன்னர்களில் குலாப் சிங் மற்றும் ரண்பீர் சிங் ஜம்மு நகரத்தில் ரகுநாத் கோயிலை கட்டினர்.

பிரித்தானியா இந்திய அரசினர், 20 ஏப்ரல் 1887-இல் டோக்ரா படைவீரர்களைக் கொண்ட டோக்ரா படையணியை உருவாக்கினர்.

ஜம்மு பகுதியின் மன்னர் ஜித் சிங், சீக்கியப் படைகளால் வெல்லப்பட்டப் பின்னர், குலாப் சிங்கின் தந்தை கிஷோர் சிங் ஜம்முவின் மன்னரானார். 1822இல் கிஷோர் சிங்கின் மறைவுக்குப் பின், குலாப் சிங், ஜம்முவின் மன்னராக, ரஞ்சித் சிங்கால் நியமிக்கப்பட்டார்.

முதலாம் ஆங்கிலேய சீக்கியப் போரில், சீக்கியர்கள், காஷ்மீர் பகுதியை ஆங்கிலேயர்களிடம் இழந்தனர். 84,471 சதுர கிலோ மீட்டர் பரப்பளவு கொண்ட காஷ்மீர் பகுதியை, ஆங்கிலேயர்கள், 16 மார்ச் 1846இல் அன்று, ஜம்மு மன்னர் குலாப் சிங்கிடம் ரூபாய் 27 இலட்சத்திற்கு விலைக்கு விற்று விட்டனர். எனவே 16 மார்ச் 1846 முதல் குலாப் சிங் சம்மு காஷ்மீர் இராச்சியத்தின் மன்னரானார். 

30 சூன் 1857இல் மன்னர் குலாப் சிங்கின் மறைவிற்கு பினனர் அவரது மகன் ரண்பீர் சிங் காஷ்மீர் இராச்சியத்தின் மன்னரானார். 
ரண்பீர் சிங் மற்றும் அவரது சித்தப்பா பிரதாப் சிங் ஆகியோர், காஷ்மீரின் ஜில்ஜிட்-பால்டிஸ்தான் பகுதிகளை தங்களின் அரசுடன் இணைத்துக் கொண்டனர்.

பிரித்தானிய இந்திய அரசில், ஜம்மு காஷ்மீர் இராச்சியம் பரப்பளவில் இரண்டாவது பெரிய மன்னராட்சிப் பகுதியாக இருந்தது.

இரண்டாம் உலகப் போருக்குப் பின்னர் 565 சுதேச சமஸ்தான மன்னர்களில், ஜம்மு காஷ்மீர் மன்னரான ஹரி சிங் மகாராஜாவிற்கு பிரித்தானிய இந்திய அரசு 21 முறை பீரங்கிகள் முழங்க மரியாதை செய்தது.
மகாராஜா பிரதாப் சிங்கிற்குப் பிறகு ஹரி சிங் 1925இல் ஜம்மு காஷ்மீர் இராச்சியத்தின் மகாராஜாவானர்.

இந்தியப் பிரிவினைக்குப் பின்னர் அக்டோபர் 1947இல் ஜம்மு காஷ்மீர் இராச்சியத்தை இந்தியாவுடன் இணைக்க மன்னர் ஹரி சிங், உடன்படிக்கை செய்து கொண்டார். இதனால் பாகிஸ்தான், காஷ்மீர் குறித்து இந்தியாவுடன், காஷ்மீர் பிரச்சினை ஏற்பட்டதால், 1947-இல் இந்திய-பாகிஸ்தான் போர் மூண்டது.

ஜம்மு காஷ்மீர் மன்னர் ஹரி சிங் இறந்த பின் அவரது மகன் கரண் சிங், சுதேச சமஸ்தான மன்னர்களுக்கு வழங்கி வந்த மன்னர் மானியத்தை 1971-இல் இந்திய அரசு நிறுத்துவதற்கு முன்பே, 1949இல் கரண் சிங் மன்னர் மானியம் பெறுவதைத் தானாகவே நிறுத்திக் கொண்டார். 
பின்னர் கரண் சிங் 1952 முதல் 1964 முடிய ஜம்மு காஷ்மீர் மாநிலத்தின் அதிபராகவும், பின்னர் பிரதம அமைச்சராகவும் பதவி வகித்தார்.



 


</doc>
<doc id="318538" url="https://ta.wikipedia.org/wiki?curid=318538" title="ஹரி சிங்">
ஹரி சிங்

மகாரஜா ஹரி சிங் (Hari Singh) (23 செப்டம்பர் 1895 – 26 ஏப்ரல் 1961), இந்தியாவின் ஜம்மு காஷ்மீர் சுதேச சமஸ்தானத்தின் இறுதி டோக்ரா குல மன்னர் ஆவார்.
நான்கு முறை திருமணம் செய்த இவரின் நான்காவது மனைவியின் பெயர் மகாராணி தாரா தேவி ஆகும் (1910–1967). இவரது மகன் கரண் சிங், இந்தியாவின் ஜம்மு காஷ்மீர் மாநிலத்தின் அதிபராகவும் (President), பின்னர் பிரதம அமைச்சராகவும் (Prime Minister) முதல்வராகவும் செயல்பட்டவர்.

அஜ்மீரில் கல்லூரி படிப்பு முடித்த ஹரி சிங், டேராடூன் இராணுவக் கல்லூரியில், இராணுவ அதிகாரிகளுக்கான பயிற்சியை எடுத்துக் கொண்டார். தமது இருபதாம் வயதில் ஜம்மு காஷ்மீர் பகுதியின் படைத்தலைவராக நியமிக்கப்பட்டார்.
1925இல் இவரது சித்தப்பா மகாராஜா பிரதாப் சிங்கின் மறைவிற்குப் பின்னர், ஹரி சிங்கிற்கு ஜம்மு காஷ்மீரின் மன்னராக பட்டம் சூட்டப்பட்டது. ஹரி சிங், ஜம்மு காஷ்மீரில் கட்டாய ஆரம்பக் கல்வியை நடைமுறைப் படுத்தினார். குழந்தைத் திருமணத்தை தடை செய்தார்.

இரண்டாம் உலகப் போரின் போது பிரித்தானியாவின் உயர்நிலைப் போர்க் குழுவில் 1944 முதல் 1946 முடிய உறுப்பினராக செயல்பட்டார்.

1947இல் இந்தியப் பிரிவினைக்குப் பின்னர், தனது ஜம்மு காஷ்மீர் இராச்சியத்தை, இந்தியா அல்லது பாகிஸ்தானுடன் இணைக்காது, இறையாண்மை மிக்க நாடாக ஆள முடிவு செய்தார்.

இவரது முடிவினை சாதமாக பயன்படுத்திக் கொண்ட பாகிஸ்தான் இராணுவம், ஜில்ஜிட்-பால்டிஸ்தானில் வாழும் பஷ்தூன் பழங்குடி மக்களுக்கு போர்க்கருவிகளை வழங்கி, ஜம்மு காஷ்மீர் இராச்சியத்தின் ஜில்ஜிட்-பால்டிஸ்தான் பகுதிகளையும் மற்றும் ஜம்முவின் மேற்கு பகுதிகளில் முசாஃபராபாத் நகரத்தையும், அதனை ஒட்டிய பகுதிகளையும் கைப்பற்றச் செய்தனர். 

பாகிஸ்தானின் நடவடிக்கையைக் கண்டு அஞ்சிய ஜம்மு காஷ்மீர் மன்னர் ஹரி சிங், ஜம்மு காஷ்மீர் இராச்சியத்தை இந்தியாவுடன் இணைக்க, இந்திய அரசுடன் 26 அக்டோபர் 1947இல் ஒப்பந்தம் செய்து கொண்டார். இவ்வொப்பந்தப்படி, இந்திய இராணுவம் ஜம்மு காஷ்மீர் பகுதிக்கு அனுப்பப்பட்டதால், ஜம்மு காஷ்மீரை முழுவதுமாக ஆக்கிரமிப்பிக்கும் பாகிஸ்தானின் முயற்சிக்குக் தடை ஏற்பட்டது. இந்நிகழ்வுகளால் 1947-இல் இந்திய-பாகிஸ்தான் போர் ஏற்பட்டது.

சர்தார் வல்லபாய் படேல் மற்றும் ஜவகர்லால் நேருவின் பெரு முயற்சியால், மன்னர் ஹரி சிங்கின் மகன் இளவரசர் கரண் சிங், 1949 முதல், ஜம்மு காஷ்மீரில் முடியாட்சி முறை ஒழிக்கப்படும் வரை, 1952 வரை ஜம்மு காஷ்மீர் மாகாணத்தின் அதிபரானார். பின்னர் கரண் சிங் 1964இல் ஜம்மு காஷ்மீர் மாநிலத்தின் ஆளுநராக நியமிக்கப்பட்டார். 

மன்னர் ஹரி சிங் தனது இறுதிக் காலத்தை ஜம்முவில் உள்ள ஹரி நிவாஸ் அரண்மனையில் கழித்தார். 26 ஏப்ரல் 1961-இல் உடல் நலக்குறைவால் மும்பையில் ஹரி சிங் மரணமடைந்தார்.



 

</doc>
<doc id="318560" url="https://ta.wikipedia.org/wiki?curid=318560" title="மகாத்மா காந்தி புதிய வரிசை">
மகாத்மா காந்தி புதிய வரிசை

மகாத்மா காந்தி புதிய வரிசை ரூபாய் தாள்கள், நவம்பர் 8, 2016ல் அறிவிக்கப்பட்டது. நவம்பர் 10, 2016 முதல் இந்திய ரிசர்வ் வங்கியால் இவ்வரிசையின் 2000 ரூபாய் மற்றும் 500 ரூபாய் தாள்கள் மக்கள் பயன்பாட்டிற்கு வெளியிடப்பட்டது.

இதற்குமுன் பயன்பாட்டில் இருந்த மகாத்மா காந்தி வரிசையின் 500 மற்றும் 1000 ரூபாய் தாள்கள் செல்லாது என நவம்பர் 8, 2016ல் இந்தியப் பிரதமர் நரேந்திர மோதி அறிவித்ததைத் தொடர்ந்து, அதிக பாதுகாப்பு அம்சங்களைக்கொண்ட "மகாத்மா காந்தி புதிய வரிசை"யைச் சார்ந்த 500 மற்றும் 2000 ரூபாய் தாள்கள் மக்கள் பயன்பாட்டிற்கு வெளியிடப்படும் என இந்திய ரிசர்வ் வங்கி அறிவித்தது.

இத்தாள்களின் முகப்பில் மகாத்மா காந்தி படமும், மறுபக்கத்தில் தூய்மை இந்தியா இயக்கத்தின் சின்னமும் இடம்பெற்றிருக்கின்றன.

இப்புதிய வரிசையைச் சேர்ந்த 1000, 100 மற்றும் 50 ரூபாய் தாள்கள் வரும் மாதங்களில் மக்கள் பயன்பாட்டிற்கு வெளியிடப்படும் என எதிர்பார்க்கப்படுகிறது.


</doc>
<doc id="318572" url="https://ta.wikipedia.org/wiki?curid=318572" title="கச்ச தேவயானி">
கச்ச தேவயானி

கச்ச தேவயானி 1941 ஆம் ஆண்டு வெளியான ஒரு இந்திய தமிழ்த் திரைப்படமாகும். கே. சுப்பிரமணியம் இயக்கத்தில் உருவான இத்திரைப்படம் மகாபாரதம், ஆதி பருவத்திலும் மத்ஸ்ய புராணத்திலும் உள்ள ஒரு துன்பியல் காதல் கதையைக் கூறுவதாகும். இதில் கொத்தமங்கலம் சீனு, டி. ஆர். ராஜகுமாரி, கொத்தமங்கலம் சுப்பு ஆகியோர் முக்கிய பாத்திரங்களில் நடித்தனர்.

முற்காலத்தில் தேவர்களுக்கும் அசுரர்களுக்குமிடையே அடிக்கடி போர் ஏற்பட்டுக் கொண்டிருந்தது. அசுரர்களின் குருவாகிய சுக்கிராச்சாரியார் அமிர்தசஞ்சீவனி என்ற உயிர் காக்கும் வித்தையைத் தெரிந்து வைத்திருந்தார். அதன் மூலம் இறந்தவர்களை மீண்டும் உயிர் பெறச்செய்ய முடியும்.
தேவர்களின் குருவாகிய பிரகஸ்பதிக்கு இந்த வித்தை தெரியவில்லை. அதனால் போர் ஏற்படும்போது இறந்த அசுரர்கள் மீண்டும் உயிர் பெற்ற போது இறந்த தேவர்கள் இறந்தே போனார்கள்.
இதனால் தேவர்கள் ஒன்று கூடி பிரகஸ்பதியின் மகனான கச்சன் என்பவனை சுக்கிராச்சாரியரிடம் சீடனாகச் சேரும்படியும், அமிர்தசஞ்சீவனி வித்தையைத் தெரிந்து கொள்ளும்படியும் அனுப்பினார்கள். 
கச்சன், சுக்கிராச்சாரியாரிடம் சென்றான். தான் பிரகஸ்பதியின் மகன் என்றும் சுக்கிராச்சாரியாரிடம் சீடனாக ஆயிரம் வருடங்கள் சேவை செய்ய விரும்புவதாகத் தெரிவித்தான். சுக்கிராச்சாரியாரும் அவனை மகிழ்ச்சியுடன் சீடனாக ஏற்றுக் கொண்டார். 
சுக்கிராச்சாரியருக்கு தேவயானி என ஒரு மகள் இருந்தாள். அவள் கச்சன் மீது காதல் கொண்டாள்.
500 வருடங்கள் கடந்தன. கச்சன் சுக்கிராச்சாரியாரின் மாடுகளை மேய்ப்பதற்காக காட்டிற்குக் கூட்டிச் சென்றான். அவன் தங்கள் எதிரியான பிரகஸ்பதியின் மகன் என அறிந்து கொண்ட அசுரர்கள் இது தான் தக்க தருணம் என தீர்மானித்து, காட்டுக்குப் போய் கச்சனைக் கொன்று அவனது உடலை புலிகளுக்கு உணவாகக் கொடுத்து விட்டார்கள்.
மாடுகள் திரும்பி வந்தன. கச்சன் வராததைக் கண்ட தேவயானி தந்தை சுக்கிராச்சாரியரிடம் சென்று முறையிட்டாள். தான் கச்சனை விரும்புவதாகவும் அவனை யாரோ கொன்றிருக்கவேண்டும் எனவும் அவன் இல்லாமல் தன்னால் வாழ முடியாது எனவும் தந்தையிடம் சொன்னாள். 
சுக்கிராச்சாரியார் தனது மந்திர சக்தியினால் கச்சனை உயிர் பெறச் செய்தார். அவனும் நல்ல பலத்துடன் திரும்பி வந்தான்.
சில காலம் போனது. ஒரு நாள் கச்சன் மலர்கள் பறிப்பதற்காகக் காட்டுக்குள் போனான். அசுரர்கள் அவனைக் கொன்று, அவன் உடலை எரித்து அந்த சாம்பலை ஒரு பானத்தில் கரைத்து சுக்கிராச்சாரியர் அருந்தக் கொடுத்தார்கள். அவரும் அதைப் பருகி விட்டார்.
தேவயானி மீண்டும் தந்தையிடம் முறையிட்டாள்.
தன் சக்தியினால் கச்சன் தன் வயிற்றில் இருப்பதை சுக்கிராச்சாரியர் அறிந்து கொண்டார். எனவே மகளிடம்,
"அவன் இப்போது என் வயிற்றில் இருக்கிறான். அவனை உயிர் பெறச் செய்தால் அவன் என் வயிற்றைக் கிழித்துக் கொண்டு வெளியே வருவான். அப்போது நான் இறந்து விடுவேன். ஆகையால் உனக்கு அவன் வேண்டுமா, நான் வேண்டுமா?" என்று கேட்டார்.
அதற்குத் தேவயானி "எனக்கு அவரும் வேண்டும், நீங்களும் வேண்டும். நீங்கள் தான் இதற்கு ஒரு வழி செய்ய வேண்டும்" எனக் கேட்டுக் கொண்டாள்.
சுக்கிராச்சாரியார் யோசித்தார். இதற்கு ஒரே ஒரு வழி தான் இருக்கிறது.
அவர் தனது வயிற்றுக்குள் இருக்கும் கச்சனுக்கு அமிர்தசஞ்சீவனி மந்திரத்தைச் சொல்லிக் கொடுத்தார். பின்னர் அந்த மந்திர சக்தியினால் அவனை உயிர் பெறச் செய்தார். கச்சன் அவரது உடலைக் கிழித்துக் கொண்டு வெளியே வந்தான். உடல் கிழிந்ததால் சுக்கிராச்சாரியார் இறந்தார். ஆனால் கச்சன் அமிர்தசஞ்சீவனி மந்திரத்தைச் சொல்லி அவரை மீண்டும் உயிர் பெறச் செய்தான்.
ஆயிரம் வருடங்கள் கழிந்தன. தான் தேவலோகத்துக்குப் புறப்படுவதாக கச்சன் சொன்னான். தன்னைத் திருமணம் செய்து கொள்ளுமாறு தேவயானி அவனிடம் கேட்டாள். அதற்கு அவன் "நீ என் குருவின் மகள். ஆகவே நீயும் எனக்கு குருதான். அப்படியிருக்க உன்னை நான் எப்படி மணம் செய்வது. மேலும் நான் உன் தந்தை வயிற்றிலிருந்து வந்தேன். ஆகவே நீ எனக்கு சகோதரி போன்றவள். எனவே திருமணம் செய்ய முடியாது" என்று சொன்னான்.
தேவயானிக்குக் கோபம் வந்தது. "நீ வார்த்தைகளால் விளையாடுகிறாய். நீ கற்றுக்கொண்ட வித்தை உனக்குச் சமயத்தில் மறந்து போகும்" எனச் சாபமிட்டாள். 
கச்சன் அவளிடம் "நீ தேவையில்லாமல் சாபம் போட்டுவிட்டாய். உன்னை ஒரு பிராமணனும் திருமணம் செய்ய மாட்டான். நீ நினைத்த எதுவும் வாழ்வில் நடக்காது" எனப் பதில் சாபம் போட்டான். 
இவ்வாறு கச்சன், தேவயானி இருவர் வாழ்வும் முடிந்தது.
தேவர்களின் எல்லா முயற்சிகளும் வீணாயின. அவர்கள் பரமசிவனிடம் போய் முறையிட்டார்கள். விஷ்ணுவிடம் போய்ச் சொல்லுமாறு பரமசிவன் அவர்களுக்குச் சொன்னார். ஆகவே தேவர்கள் விஷ்ணுவிடம் போனார்கள். பின்னர் விஷ்ணு பாற்கடலிலிருந்து அமிர்தத்தை எடுத்து தேவர்களுக்கு கொடுத்தார். அமிர்தத்தை உண்டதனால் தேவர்கள் சாகா வரம் பெற்றார்கள்.


கச்ச தேவயானி திரைப்படம் 1938 ஆம் ஆண்டு தெலுங்கில் தயாரானது. அதன் வெற்றியைக் கண்ட கே. சுப்பிரமணியம் அதே படத்தைத் தமிழில் தயாரிக்கத் திட்டமிட்டார். டி. ஆர். ராஜகுமாரியை பிரதான பாத்திரத்தில் நடிக்க வைத்து இத் திரைப்படத்தைத் தயாரித்து 1941 ஆம் ஆண்டில் வெளியிட்டார். பின்னர் நீண்ட காலம் கழித்து 1955 ஆம் ஆண்டு இதே பெயரில் கன்னடத்தில் ஒரு திரைப்படம் தயாரித்து வெளியிட்டார். கன்னடப் படத்தில் பி. சரோஜாதேவி கதாநாயகியாக நடித்தார்.

இத்திரைப்படத்துக்கு இசையமைத்தவர் வி. எஸ். பார்த்தசாரதி ஐயங்கார். பாபநாசம் சிவன், அவரது சகோதரர் பி. ஆர். ராஜகோபால ஐயர் ஆகியோர் பாடல்களை இயற்றினார்கள். இப்படத்தில் 25 பாடல்கள் இருந்தன.


</doc>
<doc id="318575" url="https://ta.wikipedia.org/wiki?curid=318575" title="அஸ்கனாசு யூதர்கள்">
அஸ்கனாசு யூதர்கள்

அஸ்கனாசு யூதர்கள் ("Ashkenazi Jews") எனப்படுவோர் ஒரு யூத இனப் பிரிவினர் ஆவர். இவர்கள் முதலாம் ஆயிரமாண்டு இறுதியில் புனித உரோமைப் பேரரசு காலத்தில் ஒரு சமூகமாக ஒன்றாகினர். அஸ்கனாசு யூதர்களின் பாரம்பரிய புலம்பெயர் மொழியாக இத்திய மொழி காணப்பட்டது. தற்காலம் வரைக்கும் எபிரேயம் புனித மொழியாக மாத்திரம் பயன்பட்டது.




</doc>
<doc id="318577" url="https://ta.wikipedia.org/wiki?curid=318577" title="செபராது யூதர்கள்">
செபராது யூதர்கள்

செபராது யூதர்கள் அல்லது எசுப்பானிய யூதர்கள் ("Sephardi Jews") எனப்படுவோர் ஒரு யூத இனப் பிரிவினர் ஆவர். இவர்கள் இரண்டாம் ஆயிரமாண்டு ஆரம்பத்தில் ஐபீரிய மூவலந்தீவு பகுதியில் சமூகமாக ஒன்றாகினர். இவர்களின் சமூகம் எசுப்பானியா, போர்த்துகல் பகுதிகளில் உருவாகியது.


Genealogy:
Genetics:
History and community:
Philosophical:
Music and liturgy:


</doc>
<doc id="318578" url="https://ta.wikipedia.org/wiki?curid=318578" title="யெமனிய யூதர்கள்">
யெமனிய யூதர்கள்

யெமனிய யூதர்கள் ("Yemenite Jews") யெமன் நாட்டில் வாழ்ந்த அல்லது வாழும் யூதர்களைக் குறிக்கும். யெமனிய யூத வம்சாவழியைச் சேர்ந்தவர்களும் இதே பெயரால் அழைக்கப்படுகின்றனர். சூன் 1949 இற்கும் 1950 இற்கும் இடைப்பட்ட காலத்தில் யெமனில் வாழ்ந்த யூதர்கள் இராணுவ நடவடிக்கையூடாக இசுரேலுக்கு கொண்டுவரப்பட்டனர். யெமனில் யூதர்களுக்கு எதிராக நடந்த துன்புறுத்தலின் பின், பல யெமனிய யூதர்கள் சிறிய அளவில் அமெரிக்க ஐக்கிய நாட்டில் வாழ்கின்றனர். மிகச் சிலரே யெமனில் வாழ்கின்றனர். அவர்கள் கடுமைக்கும் வன்முறைக்கும் யூத எதிர்ப்புக் கொள்கைக்கும் ஒவ்வொரு நாளும் முகம் கொடுக்கின்றனர்.



</doc>
<doc id="318581" url="https://ta.wikipedia.org/wiki?curid=318581" title="மனாசேயின் புதல்வர்கள்">
மனாசேயின் புதல்வர்கள்

மனாசேயின் புதல்வர்கள் ("Bnei Menashe") இந்தியாவின் வடகிழக்கு எல்லை மாநிலங்களான மணிப்பூர், மிசோரம் பகுதியில் வாழும் ஒரு சிறிய இனக்குழுவாகும். இவர்கள் இசுரேலின் இழந்த கோத்திரங்களில் ஒன்றின் வாரிசுகள் என்று தங்களை அழைப்பதோடு, யூதத்தையும் கடைப்பிடிக்கிறார்கள். மனாசேயின் புதல்வர்கள் எனப்படும் இவர்கள் மிசோ, குகி, சின் மக்கள் இனத்தவராகவும், திபெத்திய-பர்மிய மொழிகள் பேசுபவராகவும், இவர்களுடைய மூதாதையர் 17 ஆம், 18 ஆம் நூற்றாண்டுகளில் மியான்மர் பகுதியில் இருந்து ஏழு சகோதரி மாநிலங்களுக்கு குடியேறியவர்களாகவும் உள்ளனர். 20 ஆம் நூற்றாண்டின் கடைசியில் யூதப் போதகர் ஒருவரால் மனாசே வழி வந்தவர்கள் என்ற பொருளில் "மனாசேயின் புதல்வர்கள்" என அழைக்கப்பட்டனர். இரு வடகிழக்கு மாநிலங்களில் வாழும் 3.7 மில்லியனுக்கு மேற்பட்டவர்களில் பலர் தங்களை இவ்வாறு கருதுவதில்லை. சிலர் இந்தியாவில் இருந்து பிரிய வேண்டும் என்ற இயக்கத்திற்கு ஆதரவளித்தனர்.



</doc>
<doc id="318582" url="https://ta.wikipedia.org/wiki?curid=318582" title="கொச்சி யூதர்கள்">
கொச்சி யூதர்கள்

கொச்சி யூதர்கள் ("Cochin Jews") அல்லது மலபார் யூதர்கள் ("Malabar Jews") எனப்படுவோர் இந்தியாவிலுள்ள பழமையான இந்திய யூதர்கள் ஆவர். இவர்கள் சாலொமோன் கால வம்சத்தினர் எனக் கருதப்படுகிறனர். கொச்சி யூதர்கள் தென்னிந்தியாவின் கொச்சி இராச்சியத்தில் குடியேறினர். இது தற்போது கேரள மாநிலத்தின் பகுதியாகவுள்ளது.




</doc>
<doc id="318584" url="https://ta.wikipedia.org/wiki?curid=318584" title="தென் கொரியாவில் போக்குவரத்து">
தென் கொரியாவில் போக்குவரத்து

தென் கொரியாவில் போக்குவரத்து "(Transportation in South Korea)" வசதிகள் விரிவான வலைப்பின்னல் அமைப்புகளின் மூலம் வழங்கப்படுகிறது. இரயில்வே, நெடுஞ்சாலைகள், பேருந்து வழித்தடங்கள், படகு சேவைகள், வான் வழிகள் என நாடுமுழுவதும் குறுக்கும் நெடுக்குமாக அவ்வலைப்பின்னலின் பகுதிகளாக இணைந்துள்ளன. உலகில், காந்தவழித்தட தொடர் வண்டிகளை வணிகரீதியாக இயக்கும் மூன்றாவது நாடு தென் கொரியா என்பது குறிப்பிடத்தக்கதாகும்.

1962-1966 காலத்தின் முதலாவது ஐந்தாண்டுத் வளர்ச்சி திட்டத்தில், நவீன உள்கட்டமைப்பு வசதிகள் உருவாக்கம் தொடங்கப்பட்டது. 275 கிலோமீட்டர் தொலைவு இரயில் பாதைகளும் பல சிறிய நெடுஞ்சாலைத் திட்டங்களும் இத்திட்டத்தில் உள்ளடங்கும். முக்கிய நகரங்களான சியோலையும் புசானையும் இணைக்கும் கியாங்பு விரைவுச்சாலை திட்டம் இத்திட்டக் காலத்தில் தொடங்கப்பட்டு, 1970 ஆம் ஆண்டு சூலை மாதம் ஏழாம் தேதியில் நிறைவடைந்தது.

உள்கட்டமைப்புகளுக்கான முதலீடுகள் 1970 களில் மேலும் அதிகரித்தது. 1972-1976 காலத்தின் மூன்றாவது ஐந்தாண்டுத் வளர்ச்சி திட்டத்தில் சியோலில், விமான நிலையங்கள், துறைமுகங்கள். சுரங்கப்பாதைகள் அமைக்கப்பட்டன. நெடுஞ்சாலை வலைப்பின்னல் மேலும் 487 கிலோமீட்டர் தொலைவுக்கு விரிவாக்கப்பட்டது, முக்கிய துறைமுக திட்டங்களான போகாங், உல்சான், மசான், இஞ்சியோன், மற்றும் புசான் முதலான திட்டங்கள் தொடங்கப்பட்டன

மின்மயமாக்கல், கூடுதல் இருப்புப் பாதைகள் அமைத்தல் போன்ற திட்டங்களால் இரயில் போக்குவரத்து வலைப்பின்னல் 1980 களில் முன்னேற்றம் கண்டது. பிரதானமான முக்கியப் பாதைகளில் இரயில்களின் வேகம் அதிகரிக்கப்பட்டது. சரக்குப் போக்குவரத்திற்கு இரயில் பாதைகள் மிகவும் உபயோகமாக இருந்தாலும், பயணிகள் போக்குவரத்திற்குமான வசதிகள் வளர்ந்தன. 1988 ஆம் ஆண்டின் கணக்கெடுப்பின்படி நாட்டில் 51000 கிலோமீட்டர் சாலைவழிகள் இருந்தன. இந்த பத்தாண்டுகள் முடிவதற்குள், முக்கிய நகரங்களை இணைக்கின்ற விரைவு வழிச்சாலைகள் மேலும் 1539 கிலோமீட்டர் தொலைவுக்கு அமைக்கப்பட்டன.

இரயில்போக்குவரத்தை இயக்கும் மிகப்பெரிய அமைப்பாக கொரெயில் விளங்குகிறது. கொரியா இரயில்வே வலைப்பின்னல் ஆணையம் தென்கொரியாவில் இரயில்வே வலைப்பின்னல் போக்குவரத்தை மேலாண்மை செய்கிறது. 

2004 ஆம் ஆண்டு ஏப்ரல் மாதத்தில் கொரியா விரைவு இரயில் தன்னுடைய அதிவிரைவு சேவையைத் தொடங்கியது. நகரங்களுக்கு இடையில் சைமாயுல்-ஓ, முகுங்கவா-ஓ விரைவு வண்டிகள் இயக்கப்பட்டன. முகுங்கவா-ஓ விரைவு வண்டியைக் காட்டிலும் சைமாயுல்-ஒ விரைவு வண்டிகள், இருக்கைகள் சற்று வசதியாகவும், குறைவான நிறுத்துமிடங்கள் கொண்டதாகவும் இருந்தன. முன்னதாக தொங்கில்-ஓ என்றழைக்கப்பட்ட தொங்கியுன் வகை இரயில்கள் தேர்ந்தெடுக்கப்பட்ட சில வழித்தடங்களில் இயக்கப்பட்டன. இவை எல்லா இரயில் நிறுத்தங்களிலும் நின்று செல்லும். இருக்கை முன்பதிவு வசதியும் தொங்கியுன் வகை இரயில்களில் கிடையாது. 

சியோல், சின்சாங்கு நிலையங்களுக்கு இடையில் சமீபத்தில் நியுரிரோ-ஓ இரயில் சேவை அறிமுகப்படுத்தப்பட்டது. இத்தொடருந்து சியோல் பெருநகரைச் சுற்றி வரும் விதமாக இயங்குகிறது. சியோல் சுரங்க இரயிலைக் காட்டிலும் குறைவான நேரத்தைக் கொண்ட பயணச்சேவையை இந்த நியுரிரோ-ஓ இரயில் வழங்குகிறது. முகுங்கவா-ஓ விரைவு வண்டியைப் போல முன்பதிவு வசதியும் அதே கட்டணமும் இத்தொடருந்தின் சிற்ப்புகளாகும். இத்திட்டத்தை மேலும் விரிவுபடுத்த கொரெயில் திட்டமிட்டுள்ளது. இவ்வாறே, சைமாயுல்-ஓ விரைவு இரயிலையும் நவீன வசதிகள் கொண்ட ஐ.டி.எக்சு.சைமாயுல் விரைவு வண்டியாக மாற்றவும் கொரெயில் திட்டமிட்டுள்ளது. 

தென்கொரியாவின் ஆறு முக்கிய நகரங்களான கியோல், புசான், தேய்கு, தேய்யோன், குவாங்கியு, இஞ்சியோன் அனைத்தும் சுரங்கப்பாதை இரயில் போக்குவரத்து வசதியைக் கொண்டுள்ளன.

சியோல் நகரின் சுரங்கப்பாதை இரயில் திட்டம் நாட்டிலேயே மிகவும் பழமையானது ஆகும். 1974 ஆம் ஆண்டில் சியோல் நிலையம்- சியோங்நையாங்கினி பிரிவின் பாதை ஒன்று திறக்கப்பட்டது.

முதலாவது டிராம் எனப்படும் அமிழ் தண்டூர்தி பாதைப் போக்குவரத்து, சியோலில் சியோடைமுன்னுக்கும் சியோங்நையாங்கினிக்கும் இடையில் டிசம்பர் 1898 இல் தொடங்கப்பட்டது. நகரத்தின் மையப்பகுதி முழுவதையும் இணைக்கின்ற வகையில் டிராம் வலைப்பின்னல் விரிவுபடுத்தப்பட்டது. இதனால், கிழக்கில் சியோங்நையாங்கினி, மேற்கில் மாபோ-கு, தெற்கில் ஆங் ஆற்றுக்குக் குறுக்கிலுள்ள நார்யாங்யின் உள்ளிட்ட யுங்-கு, யொங்னொ-கு மாவட்டங்கள் இவ்வசதியைப் பெற்றன.

டிராம் வலைப்பின்னல் போக்குவரத்து 1941 ல் அதன் உச்சத்தை அடைந்தது. ஆனால் கார்களுக்கு ஆதரவாகவும் 1968 இல் சுரங்க இரயில் திட்டம் வளர்ச்சியாலும் டிராம் போக்குவரத்து கைவிடப்பட்டது. சியோல் சுரங்கப்பாதை 1 மற்றும் பாதை 2 திட்டங்கள் முறையே, யொங்னொ, யுல்யிரொ வழியாக பழைய டிராம் பாதைகளைப் பின்பற்றின. 

நடைமுறையில் கிட்டத்தட்ட அனைத்து தென் கொரிய நகரங்களிலும் பிராந்திய பேருந்து சேவை வழங்கப்பட்டு வருகிறது. மண்டலப் போக்குவரத்துப் பேருந்துகள் கோசோக் பேருந்துகள் என்றும் சியோவி பேருந்துகள் என்றும் பிரிக்கப்பட்டுள்ளன. கோசோக் பேருந்துகள் அதிவிரைவுப் பேருந்துகளாகும். தொலைதூரப் பேருந்துகளான இவை குறைந்த அளவு நிறுத்தங்களில் நின்று செல்லக்கூடியனவாகும். சியோவி பேருந்துகள் பொதுவாக குறுகிய தொலைவுக்கு புறநகரங்களுக்கு இடையில் செல்லும் பேருந்துகளாகும். இவை வேகம் குறைவாகவும் அதிகமான நிறுத்தங்களில் நின்று செல்லக்கூடியனவாகவும் இருக்கின்றன.

பெரிய மற்றும் சிறிய நகரங்களில் பொதுவாக இவாசியோக் எனப்படும் மூடுவண்டிகள், தோசியோங் அல்லது இப்சியோக் எனப்படும் நகரப்பேருந்துகள் என இரண்டு வகையான பேருந்துகள் இயக்கப்படுகின்றன. பெரும்பாலும் இவ்விருவகைப் பேருந்துகளும் ஒரே பாதையில், அதே நிறுத்தங்களுடன், அதே இடைவெளியில் இயங்குகின்றன. இவாசியோக் வகைப் பேருந்துகளில் வசதியான இருக்கைகள் இருக்கும். ஆனால் அதிக கட்டணம் வசூலிக்கப்படுகிறது. இதற்கு நேரெதிராக தோசியோங் வகைப் பேருந்துகளில் வசதிக் குறைவான இருக்கைகளும் குறைவான கட்டணமும் அனுமதிக்கப்படுகின்றன. சில சிறு நகரங்களில் இவாசியோக் வகைப் பேருந்து சேவை அளிக்கப்படவில்லை. அவ்வூர்களின் வகைகளுக்கு ஏற்ப அங்கு அகிராமப்புற பேருந்துகள் இயக்கப்படுகின்றன.

விரிவான வலைப்பின்னல் மூலமாக இஞ்சியோன் அனைத்துலக விமானநிலையத்திற்கு நாட்டின் பல்வேறு பகுதிகளிலிருந்தும் அதிவேக பேருந்துகளின் சேவை கிடைக்கிறது. 1990 களின் தொடக்கத்தில் பல பல்துறை அங்காடிகள் தங்களுடைய வாடிக்கையாளர்களுக்காக இலவச பேருந்து சேவையை அளித்து வந்தன. 2001 சூன் 28 இல் நீதிமன்ற முடிவின்படி அரசு இந்தச் சிறிய வலைப்பின்னலை தடை செய்தது. இருந்தாலும், பல பேராலயங்கள், பகல்நேரக் கவனிப்பு மையங்கள் மற்றும் தனியார் பள்ளிகள் இன்னமும் பேருந்துகளை இயக்கிவருகின்றன.

தென் கொரியாவிலுள்ள நெடுஞ்சாலைகள் இலவச சாலைகள் (விரைவுச்சாலைகள்/உந்துபொறிச்சாலைகள்), தேசிய சாலைகள் மற்றும் தேசியச் சாலைகளுக்குக் கீழான பல்வேறுவகை வகைப்படுத்தப்பட்ட சாலைகள் என வகைப்படுத்தப்பட்டுள்ளன. கிட்டத்தட்ட அனைத்து இலவச சாலைகளும் பாதைவரிக்கு உட்பட்டவை. பெரும்பாலான நெடுஞ்சாலைகள் யாவும் கொரிய விரைவுச்சாலைக் கழகத்தால் அமைக்கப்பட்டு, பராமரிக்கப்பட்டு வருகின்றன. 
தென்கொரியாவின் பெரும்பாலான பகுதிகள் இலவசசாலை வலைப்பின்னலால் இணைக்கப்பட்டுள்ளன. மின்னணு வரிவசூல் முறையில் பாதை வரி வசூலிக்கப்படுகிறது.

தனியார் முதலீட்டில் அமைந்த பல சாலைகளும் தென்கொரியாவில் உண்டு. நான்சந்சியோனான் விரைவுச்சாலை, தேய்கு-புசான் விரைவுச்சாலை, இஞ்சியோன் அனைத்துலக விமானநிலைய விரைவுச்சாலை, சியோல்-சன்சியோன் விரைவுச்சாலை போன்றவை தனியார் முதலீட்டில் அமைந்துள்ள சாலைகளாகும். 

1998 ஆம் ஆண்டின்படி தென்கொரியாவிலுள்ள சாலைகளின் மொத்த நீளம் 86,989 கிலோமீட்டர்களாகும். இதில் 1996 கிலோமீட்டர்கள் விரைவுச்சாலைகள் மற்றும் 12,447 கிலோமீட்டர் சாலைகள் தேசியச் சாலைகள் ஆகும். 2009 இல் விரைவுச்சாலைகளின் ஒருங்கிணைந்த நீளம் 3000 கிலோமீட்டர் அளவை எட்டியது. 

தென் கொரியா உலகின் மிகப்பெரிய கப்பல் கட்டும் தளங்களில் ஒன்றாகும். விரிவான படகு சேவையும் கடற்பயணத்திற்கான வசதிகளும் இங்கு மிகுதியாக உள்ளன. வணிகக்கப்பல் தொகுதிகளை சீனா, ஜப்பான் மற்றும் மத்திய கிழக்கு நாடுகளுக்கு தென் கொரியா இயக்குகிறது. கப்பல் இயக்குபவர்களில் பெரும்பாலோனோர் பல்துறை தொழில் வல்லுநர்கள் ஆவர். படகுப் போக்குவரத்தில் ஈடுபடும் பலர் சிறு தொழில்முனைவர்களாக உள்ளனர். மொத்தமாக தென்கொரியாவில் 1,609 கிலோமீட்டர் தொலைவுக்கு நீர்வழிச்சாலைகள் உள்ளன.

தென்கொரியாவின் தெற்கு மற்றும் மேற்குக் கடற்கரைகளில் இருக்கும் சிறிய தீவுகள் படகுப் போக்குவரத்தைக் கொண்டுள்ளன. கூடுதலாக கரையண்மைப் பரப்பிலுள்ள யெச்யு மற்றும் உல்லியுங்கு தீவுகளும் இவ்வசதியைப் பெற்றுள்ளன. இஞ்சியோன், மோக்போ, போகாங் மற்றும் புசான் போன்ற நகரங்களும் சீனா மற்றும் சப்பான் போன்ற நாடுகளும் படகுப் போக்குவரத்து மையங்களாகச் செயற்படுகின்றன.

இயின்கேய், இஞ்சியோன், கன்சான், மசான், மோக்போ, போகாங், புசான், தோங்கே, உல்சன், இவோசு, யெச்யு போன்ற நகரங்கள் பிரதானமான துறைமுகங்களாக விளங்குகின்றன. 

1999 ஆம் ஆண்டு நிலவரப்படி தென்கொரியாவில் மொத்தமாக 461 வாணிபக் கப்பல்கள் இருந்தன:.

கொரிய தேசிய விமானச்சேவைக்கு மாற்றாக 1962 இல் கொரிய அரசாங்கம் கொரியன் விமான நிறுவனத்தை உருவாக்கியது. 1969 ஆம் ஆண்டு வரையிலும் தனியார் வசமிருந்த இந்நிறுவனமே 1988 வரை நாட்டின் ஒரே விமானச் சேவை நிறுவனமாகத் திகழ்ந்தது. 2008 ஆம் ஆண்டில் இந்நிறுவனம் 1249 மில்லியன் அனைத்துலகப் பயணிகள் உள்ளடங்கிய 2164 மில்லியன் பயணிகள்ளுக்கு விமானப்பயணத்தை வழங்கியது. 

1988 ஆம் ஆண்டு இரண்டாவதாக ஆசியானா ஏர்லைன்சு சியோலில் நிறுவப்பட்டது. யெச்யு, புசான் நகரங்களுக்கு உள்நாட்டுச் சேவையையும், பாங்காக், சிங்கப்பூர், சப்பான், அமெரிக்காவின் லாசு ஏஞ்சல்சு போன்ற நாடுகளுக்கு வெளிநாட்டுச் சேவையையும் ஆசியனா ஏர்லைன்சு வழங்கியது. 2006 கணக்கின்படி ஆசியானா 12 உள்நாட்டு நகரங்கள் மற்றும் 20 நாடுகளைச் சேர்ந்த 66 நகரங்களுக்கு வர்த்தக பயணத்தை மேற்கொண்டுள்ளது. 17 நாடுகளைச் சேர்ந்த 24 நகரங்களுக்கு சரக்குப் போக்குவரத்திற்காகவும் ஆசியானா பறந்துள்ளது. 

ஒருங்கிணைந்த தென்கொரியன் ஏர்லைன்சு விமானம் தற்பொழுது 297 அணைத்துலக வான்வழிகளில் பறக்கிறது. 

தென்கொரியாவின் மிகப்பெரிய விமான நிலையமான இஞ்சியோன் அனைத்துலக விமானநிலையம் 2001 ஆம் ஆண்டு கட்டி முடிக்கப்பட்டது. ஓர் ஆண்டுக்கு 30 மில்லியன் பயணிகளுக்கு விமானப் பயணத்தை இவ்விமானநிலையம் அளிக்கிறது . 2005 ஆம் ஆண்டு முதல் தொடர்ச்சியாக நான்கு முறை உலகளாவிய சிறந்த விமானநிலையம் என்ற பெருமையை இஞ்சியோன் அனைத்துலக விமானநிலையம் பெற்றது



</doc>
<doc id="318609" url="https://ta.wikipedia.org/wiki?curid=318609" title="பக்லான் மாகாணம்">
பக்லான் மாகாணம்

பக்லான் மாகாணம் (Baghlan (பஷ்தூ/பாரசீகம்; بغلان‎ ‎ Baġlān) என்பது ஆப்கானிஸ்தானின் மாகாணங்கள் முப்பத்து நான்கில் ஒன்றாகும். இது நாட்டின் வடபகுதியில் உள்ளது. மாகாணத்தின் மக்கள் தொகை 2013 ஆண்டு 910,700 என்று இருந்தது.

இந்த மாகாணத்தின் தலைநகரம் புலி கும்ரி ஆகும். ஆனால் இந்த மாகாணத்தின் பெயர் இன்னொரு பெரிய நகரான பக்லான் நகரின் பெயரைக் கொண்டு அழைக்கப்படுகிறது. பக்லானின் "சுர்க் கோட்டல்" பகுதியில் பழங்கால சரத்துஸ்திர தீக்கோயிலின் இடிபாடுகள் உள்ளன. உள்ளூர் மாகாண புனரமைப்பு குழு 2006 முதல் 2015 வரை அங்கேரி தலைமையில் செயல்பட்டது. 

பக்லான் என்ற பெயர் பக்கோலங்கோ அல்லது "கோயில் படம்" என்ற பெயரிலிருந்து தோன்றியது. "சுர்க் கோட்டல்" கோயிலில் இரண்டாம் நூற்றாண்டின் குசான் பேரரசு காலக் கல்வெட்டில் பொறிக்கப்பட்டுள்ளது. சீன பௌத்த பயணியான சுவான்சாங் ஏழாம் நூற்றாண்டில் பக்லான் வழியாகப் பயணித்தார், மற்றும் இப்பிரதேசத்தை "ஃஓ-கியா-லாங் ராஜ்யம்" என குறிப்பிடப்பிட்டுள்ளார்.

கிபி 13 ஆம் நூற்றாண்டில், மங்கோலியப் படைகள் குண்டுஸ்-பகிலான் பகுதியில் நிரந்தர கோட்டையமைத்தது, மற்றும் 1253 இப்பகுதியின் ஆட்சியாளராக சயில் நோயன் தாதர் என்பவரை மோன்க் கான் நியமித்தார். சயில் யோதனுக்குப் பிறகு அவனது பதவி அவனின் மகனான உலாது வசம் வந்தது, பின் பேரன் பக்துத் வசம் வந்தது. இந்த துருக்கிய-மங்கோலிய காவற் படைகள்தான் (தம்மா) ஆப்கானிஸ்தானில் உள்ள குவார'உன்னஸ் இனப்பிரிவாக உருவாகினார்கள், மற்றும் இவர்களால் 14 ஆம் நூற்றாண்டில் சாகடெய்டா கனட் அரசு உருவானது. தைமூரின் ஆட்சியில் குவாரா'உன்சா பகுதி சிக்கு பர்லாஸ் வசம் ஒப்படைக்கப்பட்டது, அவனுக்குப் பிறகு அவன் மகன் ஜஹான்ஷா வசம் இருந்தது. குண்டுஸ்-பகிலான் படைகள் வெவ்வேறு தலைவர்கள் மற்றும் பல்வேறு பெயர்களாக திமுரிட் காலம் முழுவதும் செல்வாக்கு செலுத்தியது போல் தோன்றுகிறது என்று ஃபோர்ப்ஸ் மன்ஜ் குறிப்புகள் கூறுகின்றன. இந்நிலை உஸ்பெக் படையெடுப்புவரை அதாவது இஸ்லாமிய ஆண்டு 900 (கி.பி 1494-1495 ) வரை நீடித்தது. இந்த பகுதியைச் சிற்றரசனான குய்பிகாக் ஆண்டதாக "பாபர் நாமாவில்" குறிப்பிடப்படுகிறது.

20 ஆம் நூற்றாண்டின் இடைக்காலத்தில், ஆப்கானிஸ்தான் மேற்கத்திய மற்றும் சோவியத் ஒன்றியத்தின், விவசாய-தொழில்துறை திட்டங்கள் போன்றவற்றின் சர்வதேச அபிவிருத்திக்கு இலக்கானது. இதில் சர்க்கரை வள்ளி கிழங்கில் இருந்து சர்க்கரை உற்பத்தி செய்யும் தொழிற்சாலைகள் (1940 களில் செக் நிபுணர்களால் துவக்கப்பட்டது.) மற்றும் காய்கறி எண்ணை. மேலும் செக் நிபுணர்களால் பெருமளவு நிலக்கரி சுரங்கத் தொழில் வளர்த்தெடுக்கப்பட்டது, ஆப்கானிஸ்தானின் கர்கர் பள்ளத்தாக்கில் உள்ள ஒரே ஒரு நிலக்கரி சுரங்கம் 1992 இல் மீண்டும் செயல்பாட்டுக்கு வந்தது.

தற்கால பக்லான் மாகாணம் 1964 ஆம் ஆண்டு குவாத்தகான் மாகாணத்தில் இருந்து உருவாக்கப்பட்டது.

2001 இல் ஆப்கன் போர் துவங்கியது, இதில் தாலிபான்கள் வசமிருந்து பாக்கலானை மீட்க இஸ்மாயிலி ஆன்மீக தலைவர் சயீத் மன்சூர் நாதிரி முயற்சி எடுத்தார். உஸ்பெக் இராணுவத் தலைவர் அப்துல் ரஷித் டோஸ்தும் மற்றும் அவரது ஜும்பிஷ்-இ மில்லி கட்சி உடன் நாத்ரி கூட்டணி வைத்துக்கொண்டார், மற்றும் தாலிபான்களுக்கு எதிராக இருந்த போட்டி தாஜிக்குகளான ஜாமியத்-இ இஸ்லாமி கட்சியினர் தலிபான்களை முறியடித்து பக்லானை கைப்பற்ற முனைப்புடன் இருந்தனர். நாதிரிக்கு முன்பாகவே தலைநகரான புலி-ஐ குமுரி நகரை ஜாமியத் கைப்பற்றியது, இவர்கள் ஆப்கான் இஸ்மாயிலிகள் மற்றும் ஷியா கசாரா மக்கள் போன்றவர்கள் மத்தியில் தனது வலுவான ஆதரவை கொணிடிருந்த போதிலும் யாராலும், மாகாணத்தை முழுமையாக தங்கள் கட்டுப்பட்டில் கொண்டுவர போதுமான ஆதரவாளர்களை அணிதிரட்டி முடியவில்லை. தலைநகரை மீண்டும் கைப்பற்ற 2001 மற்றும் 2003 இல் முயற்சியில் நாதிரி தோல்வியுற்றார். தொடர் தோல்விகளால் நாதிரியும் அவரது ஆதரவாளர்களும் பிராந்தியத்தை விட்டு தப்பி ஓடினர்.

2012 சூன் 13, அன்று, இரண்டு பூகம்பங்கள் ஆப்கானிஸ்தானை தாக்கியது இதனால் பக்லான் மாகாணம் புர்கா மாவட்டத்தில் மிகப் பெரிய நிலச்சரிவு ஏற்பட்டது. சயி ஹசாரா கிராமத்தில் ஒரு 30 மீட்டர் கொண்ட பாறையின் சரிவால் ஏற்பட்ட அழிவுகளாலும் பாறையின் கீழே நசுங்கி 71 பேர் கொல்லப்பட்டதாக ஒரு மதிப்பீடு தெரிவிக்கிறது, 

மாகாணத்தின் தற்போதைய ஆளுநர் சுல்தான் முகமது இபடி ஆவார். மாகாணத்தின் தலைநகராக புலி கும்ரி உள்ளது. மாநிலம் முழுவதும் அனைத்து சட்ட அமலாக்க நடவடிக்கைகளும் ஆப்கானிய தேசிய காவல்துறை (ஏஎன்பி) மூலம் கையாளப்படுகிறது. மாகாண காவல்துறைத் தலைவர் காபூல் உள்துறை அமைச்சகத்தின் பிரதிநிதியாக உள்ளார். ஏஎன்பி உட்பட, மற்ற ஆப்கான் தேசிய பாதுகாப்பு படை (ANSF) போன்றவற்றிற்க்கு நேட்டோ தலைமையிலான படைகளின் ஆதரவு உள்ளது.

2013 ஆண்டில் பக்லான் மாகாணத்தின் மக்கள் தொகை 863,700. இதில் 55% பேர் தாஜிக்குகள், 20% பேர் பஷ்தூன் மக்கள், 15% பேர் கசாரா மக்கள், 9% பேர் உஸ்பெக் மக்கள், மீதமுள்ளவர்கள் தடார் மக்கள். இதில் இன்னொரு புள்ளி விவரத்தின்படி, தாஜிக்குகளும் அவர்களின் துணைக் குழுக்களான அய்மாக் மற்றும் சயீத்-தஜிக்குகள் போன்றவர்களை இணைந்து தஜிக்குகள் மாகாண மக்கள் தொகையில் 70% க்கும் மேலாக உள்ளனர். கூடுதலாக, ஹசாராஸ் என்னும் குறிப்பிடத்தக்க எண்ணிக்கையில் வாழும் பாரசீக மொழி பேசும் மக்களும், பஷ்தூன் மொழி பேசும் பஷ்துன்கள், உஸ்பெக் மற்றும் சில தடார்களுக்கும் வாழ்கின்றனர். பக்கலான் சிறிய சமூகமான சயீது ஆப் கயான் எனபவரது தலைமையில் வாழும் இஸ்மயில் என்ற இனமக்களின் தாயகமாகவும் பக்லான் மாகாணம் உள்ளது.

இந்த மாகாணத்தில் தூய்மையான குடிநீர் கிடைக்கக்கூடிய மக்களின் எண்ணிக்கை 2005 ஆம் ஆண்டு 19% என்ற விகிதத்தில் இருந்தது, அதிலிருந்து 2011 ஆண்டு 25% என உயர்ந்துள்ளது.
திறமையான பிரசவ உதவியாளர் மூலமாக பிரசவம் பார்க்கும் மக்களின் விழுக்காடு 2005 ஆண்டில் 5.5 % என்ற எண்ணிக்கையில் இருந்து 2011 ஆண்டு 22 % என உயர்ந்தது.

மொத்த கல்வியறிவு விகிதம் (6+ வயதுக்கு மேற்பட்டவர்களில்) 2005 ஆண்டு 21% என்று இருந்தது. 2011 இல் இது 24% என உயர்ந்துள்ளது.
ஒட்டுமொத்த நிகர சேர்க்கை விகிதம் (6 முதல் 13 வயது வரை) 2005 இல் 29% என இருந்து, 2011 ஆம் ஆண்டில் 62% என உயர்ந்துள்ளது.

பக்லான் மாகாணத்தின் முதன்மை பயிராக ( 1974 வரை) பஞ்சு மற்றும் சர்க்கரை வள்ளிக் கிழங்கு, தொழில்துறையில் சர்க்கரை உற்பத்தி 1940 களில் செக் மேற்பார்வையின் கீழ் தொடங்கிவிட்டன. இந்தப் பகுதியில் திராட்சை, பிஸ்தானியன், மாதுளை போன்ற வேளாண் பயிர்களும், காபூல் ஆடு வளர்ப்பும் முதன்மைத் தொழிலாக உள்ளன.

இந்த மாகாணத்தில் பட்டு உற்பத்தி, கர்கர் பள்ளத்தாக்கில் நிலக்கரி வெட்டி எடுத்தல் போன்ற பிற தொழில்களும் உள்ளன.


</doc>
<doc id="318614" url="https://ta.wikipedia.org/wiki?curid=318614" title="கட்ஜா மடா பல்கலைக்கழகம்">
கட்ஜா மடா பல்கலைக்கழகம்

கட்ஜா மடா பல்கலைக்கழகம் (இந்தோனேஷியன்: Universitas Gadjah Mada; சுருக்கம்: UGM ) இந்தோனேஷியாவின் யோகியாகர்த்தா பகுதியில் அமைந்துள்ள ஒரு பொது ஆராய்ச்சி பல்கலைக்கழகம் ஆகும். இது 19 டிசம்பர் 1949 இல் அதிகாரப்பூர்வமாக நிறுவப்பட்டது. இதன் முதல் விரிவுரை மூன்று ஆண்டுகளுக்கு பிறகு அதாவது 13 மார்ச் 1946 இல் வழங்கப்பட்டது. இதுவே இந்தோனேஷியாவில் உள்ள பழமையானதும் பெரியதுமான உயர் கல்வி நிறுவனம் ஆகும்.

18 பீடங்கள் மற்றும் 27 ஆராய்ச்சி மையங்கள் உள்ளடக்கியதான கட்ஜா மடா பல்கலைக்கழகத்தில் 68 இளமாணிப் பட்டங்களும் 23 பட்டயக் கற்கைகளும், 104 முதுமாணி மற்றும் சிறப்புப் பட்டங்களும்,43 முனைவர் ஆய்வு கற்கைகளும், சமூக அறிவியல் முதல் பொறியியல் வரை பல்வேறு பாடப்பிரிவுகளில் வழங்குகிறது. பல்கலைக்கழகம் ஏறத்தாழ 55,000 உள்ளூர் மாணவர்கள், 1,187 வெளிநாட்டு மாணவர்கள் சேர்க்கப்படுவதுடன் 2,500 பீட உறுப்பினர்களையும் கொண்டிள்ளது. பல்கலைக்கழகம் 360 ஏக்கர் (150 ஹெக்டேர்) நிலப்பரப்பைக் கொண்டுள்ளதுடன் அரங்கம், உடற்பயிற்சி மையம் உள்ளிட்ட பல்வேறு வசதிகள் காணப்படுகின்றன.

கட்ஜா மடா பல்கலைக்கழகம் இந்தோனேஷியாவின் முதல் அரச பல்கலைக்கழகமாகும். இது இந்தோனேஷியா சுதந்திரத்தின் மூன்று வயது நிலையில் இருக்கும் போது ஆரம்பிக்கப்பட்டது. அப்போது குடியரசு கட்டுப்பாட்டை மீண்டும் விரும்பிய நெதர்லாந்து, இதனை அச்சுறுத்தல் செய்த சூழலில் இது நிறுவப்பட்டது. அப்போது இந்தோனேஷியாவின் தலைநகர் ஜகர்த்தாவில் இருந்து யோகியகார்த்தாவுக்கு மாற்றமடைந்தது.

நிறுவிய போது, இப்பல்கலைக் கழகத்தில் ஆறு பீடங்கள் இருந்தன: மருத்துவம், பற்சிகிச்சை, மற்றும் மருந்தாக்கவியல்; சட்டம், சமூக மற்றும் அரசறிவியல், பொறியியல்; இலக்கியம், கல்வித்துறை மற்றும் தத்துவம்; விவசாயம்; மற்றும் கால்நடை மருத்துவம்.

பல்கலைக்கழக நிர்வாகம் 18 பீடங்களாக பல்வேறு பட்ட, பட்டப்பின் கற்கை நெறிகளை வழங்கி வருகின்றது. ஒருங்கிணைந்த பட்டதாரிகள் பள்ளி இதற்கு மேலதிகமாக கற்கைகளை வழங்க தொழில் பயிற்சி பள்ளி தொழில்சார் கற்கைகளை வழங்குகின்றது.


</doc>
<doc id="318616" url="https://ta.wikipedia.org/wiki?curid=318616" title="சயான் மலைத்தொடர்">
சயான் மலைத்தொடர்

சயான் மலைத்தொடர் அல்லது சயன் மலைகள் ("ஆங்கிலம்: Sayan Mountains; உருசியன்: Саяны Sayany; மொங்கோலியன்: Соёны нуруу, Soyonī nurú; மேலும், வான துருக்கியர்கள், ப்ளூ துருக்கியர்கள் அல்லது கோக் துருக்கியர்கள் காலத்தில் (period of the Göktürks) கோக்மேன் மலைத்தொடர் (Kogmen Mountains") என அழைக்கப்பட்ட இம்மலைத் தொடர், வடக்கு ஆசியாவின் தெற்கு சைபீரியா, (குறிப்பாக துவா குடியரசு), மற்றும் வடக்கு மங்கோலியா உள்ளிட்ட அகண்டப் பிராந்தியத்தில் அமைந்துள்ளது. மேலும் இப்பகுதி, கடந்த காலத்தில், மங்கோலியா மற்றும் உருசியா இடையே எல்லைப் பணியாற்ற பயன்படுத்தப்பட்ட பகுதியாக இருந்துள்ளது.

கிழக்கத்திய சயான் மலைத்தொடர் 92° கிழக்கு ("92° E") 'எனிசேய் ஆற்றில் (" Yenisei River"), இருந்து, பைக்கால் ஏரியின் தென்மேற்கு இறுதி வரை 92° கி ("92° E") சுமார் 1,000 கிலோமீட்டர் (621 மைல்) நீண்டுள்ளது. மேற்கத்திய சயான் மலைத்தொடர் 96° கி, கிழக்கு சயான் நடுவில் 89° கி இருந்து 500 கிலோமீட்டர் (311 மைல்) நீட்சி, அல்த்தாய் மலைத்தொடரின் கிழக்கு தொடர்ச்சியியை ஏற்படுத்திக் கொள்கிறது.

சயான் மலைத்தொடரில் உள்ள உயர்ந்த சிகரங்களும், மற்றும் குளிர்ந்த ஏரிகளும், தெற்கு, சைபீரியா பகுதியில் அமைந்துள்ள தென்மேற்கு துவாப் பகுதியில் துணை ஆறுகள் ஒன்றிணைந்து, உயர்வடைந்து, சைபீரியாவின் முக்கிய ஆறுகளில் ஒன்றான "எனிசேய்" ஆறு (" Yenisei River"), வடக்கே 2000 மைல்கள் பாய்ந்து ஆர்க்டிக் பெருங்கடலை சென்றடைகிறது. மேலும் ஒரு பாதுகாக்கப்பட்ட, மற்றும் தனிமைப்படுத்தப்பட்ட இப்பகுதி, 1944 இல் இருந்து சோவியத் ஒன்றியத்தால் பாதுகாப்பு செய்யப்பட்டு மூடப்பட்டடுள்ளது.

பொதுவாக சுமார் 2000 முதல் 2,700 மீட்டர் (8,858 அடி) உயரமுள்ள சயான் மலை, கருங்கல், கற்பலகை ("Slate") மற்றும் உருமாறிய பாறை போன்ற பாறையியல் தொகுப்புகள் சுமார் 3,000 மீட்டர் (9,843 அடி) உயரத்தில் காணப்படுகிறது. சயான் மலைத்தொடரில் மிக உயர்ந்தப் பகுதியாக "முனாக் சரிதக்" ("Mönkh Saridag") எனும் பகுதி உள்ளது, இதன் உயரம், சுமார் 3.492 மீட்டர்கள் (11,457 அடி) ஆகும். இம்மலை தொடரின் முக்கிய மலைக் கணவாய் கிடப்பு, கடல் மட்டத்திலிருந்து சுமார் 1800 முதல் 2,300 மீட்டர் (7,546 அடி) உயரத்தில் அமைந்துள்ளது, உதாரணமாக, "முஸ்தாக் கணவாய்" ("Mustagh Pass"), "மங்கோலிய கணவாய்" ("Mongol pass") 1,980 மீ (6,496 அடி), "டெங்ஹைழ் கணவாய்" ("Tenghyz pass") 2,280 மீ (7,480 அடி), மற்றும் "ஒபோ-சரிம் கணவாய்" ("Obo-sarym pass") 1,860 மீ (6,102 அடி) போன்றவைகள் உள்ளது.

சயான் மலையின், 92° கி ("92°E") அமைப்பின் (மேற்கத்திய சயான்) இடத்திலிருந்து, மேலேயுள்ள "எனிசேய்" ஆறு ("Yenisei River") மூலம் துளையிட்டு, அதன் கிழக்கு முனையில் 106° அமைப்பின் இடத்தில் செலேங்கா ஆற்றில் ("Selenga River") விழுந்து, "ஓர்கோன் பள்ளத்தாக்குக்கு ("Orkhon Valley") மேலே வந்து முடிக்கிறது. மங்கோலியன் பீடபூமியில் இருந்து ஏறுமுகமாகவும், மற்றும் முழு மென்மையாகவும் காணப்படும் இது, ஆனால் சைபீரியாவில் உள்ள சமவெளிகளில் இருந்து, மிகவும் செங்குத்தாக உள்ளது, இருப்பினும் வரம்பில் ஒரு பரந்த திணைமண்டலம் மூலம் மூடி மறைக்கப்படுகிறது. எடுத்துக்காட்டாக, உருசியாவின் ஒரு நகரமான "உசின்சக்" ("Usinsk"), "ஓயா வரம்பு" ("Oya range"), கிழக்கு சயான் ஒரு பகுதியாக உள்ள "துங்கா வரம்பு" ("Tunka range") மற்றும் சைபீரியா, மற்றும் உருசியாவின் ஒரு மலைத்தொடரான கிழக்கு சயான் மலைப் பகுதியாக உள்ள கிட்டோய் வரம்பு (" Kitoi ranges") ஆகும்.


</doc>
<doc id="318617" url="https://ta.wikipedia.org/wiki?curid=318617" title="நோய்நீக்கி மீன்கள்">
நோய்நீக்கி மீன்கள்

நோய்நீக்கி மீன்கள்" ("Cleaner fish") இவை கடலுக்கு அடியில் வாழும் பெரிய மீன்களின் தோல் பகுதியில் ஒட்டுண்ணிகளை நீக்கி நல்வாழ்விற்கு உதவுகிறது. மேலும் பெரிய மீன்களின் வாய்பகுதியில் ஏற்பட்டுள்ள நோய்தொற்றுக்களை அதன் வாய் உள்ளேயே சென்று சுத்தப்படுத்துகிறது. இவற்றின் மூலம் சுற்றுச்சூழல் மண்டலம் பாதுகாக்கப்படுகிறது. சிறிய மீன்களை பெரிய மீன்கள் உணவாக உட்கொள்ளும் பழக்கம் இருந்தாலும் இந்த வகை மீன்கள் வாய்க்குள் சென்று சுத்தம் செய்யும் வரை பெரிய மீன்கள் தனது வாயை மூடாமல் திறந்து வைத்திருக்கும் குணம் கொண்டுள்ளது. இவற்றில் கெளிறு, பால் சொரை (Wrasse), சிசில்ட் (Cichlid) போன்ற மீன்கள் முக்கிய இடம் பிடிக்கின்றன. ﻿


</doc>
<doc id="318619" url="https://ta.wikipedia.org/wiki?curid=318619" title="ஒப்போசம்">
ஒப்போசம்

ஒப்போசம் ("Opossum") வயிற்றில் பையுடைய பாலூட்டி இன வகை சார்ந்த டிடோல்போர்மொபியா (Didelphimorphia) வரிசையைச் சார்ந்த விலங்கினம் ஆகும். இவை உலகில் மேற்கு அரைக்கோளப்பகுதியில் அதிகமாகக் காணப்படுகிறது. இவற்றில் 19 பேரினங்களுடன் 103க்கும் மேற்பட்ட இனங்கள் காணப்படுகின்றன. இதன் தோற்றம் தெற்கு மற்றும் வடக்கு அமெரிக்கப் பகுதிகளை உள்ளடக்கிய நிலப்பகுதி ஆகும். இவ்விலங்கினம் எதிரிகளிடமிருந்து தன்னைக் காத்துக்கொள்ள இறந்தது போல் நடிக்கும் சிறப்பு குணத்தைப் பெற்றுள்ளது. இவ்விலங்கை அமெரிக்காவின் கரீபியன் தீவுப்பகுதிகளில் அதிகமாக வேட்டையாடி அழிக்கின்றனர். ஒப்போசம் தனது எதிரிகளைக் கடிக்கும் பட்சத்தில் அவர்களுக்கு நோய் பரவும் நிலை உருவாகும்.


</doc>
<doc id="318632" url="https://ta.wikipedia.org/wiki?curid=318632" title="குதிக்கும் சிலந்தி">
குதிக்கும் சிலந்தி

குதிக்கும் சிலந்தி ("Jumping spider") சிலந்தி இனங்களில் ஒன்றாகும். இந்தச் சிலந்திவகையானது வலை பின்னுவதில்லை. இது குதித்து குதித்து செல்லும் பண்பு கொண்டதால், குதிக்கும் சிலந்தி என்ற பெயர்பெற்றது. இவற்றில் 500 முதல் 5800க்கும் மேல்பட்ட கணுக்காலி இனத்தைச் சார்ந்தவை விவரிக்கப்பட்டுள்ளன. கணுக்காலிகள் மத்தியில் குதிக்கும் இந்த வகைச் சிலந்திகளின் பார்வைத் திறன் சிறப்பாக கொண்டு உள்ளது. இதனால் இவற்றால் வேட்டையாடவும், ஊடுருவவும் சிறப்பாக செயல்பட இயலுகிறது. சிலந்திகள் பொதுவாக மெதுவாகவே நகரும் தன்மையுடன் இருந்தாலும், ஒருசில இனங்கள் மட்டுமே சுறுசுறுப்பாகத் தாவும் திறன்கொண்டு காணப்படுகின்றன. இதன் மூலம் வேட்டையாடுவதில் சிறந்தும், ஒருசில வேளைகளில் அச்சுறுத்தும் விதமாகவும் தோன்றுகிறது. நன்கு வளர்ந்த பூச்சிகளின் ஏட்டுநுரையீரல் இவற்றிற்கு மூச்சிக்குழாயாகப் பயன்படுகிறது. குதிக்கும் சிலந்திகள் பொதுவாகத் தனது கண்களைவைத்தே அதிக எச்சரிக்கையைப் பெற்றுக்கொள்கிறது. இவற்றிற்கு இரண்டு சோடி கண்கள் கொண்டு காணப்படுகின்றன. இவை பொதுவாகத் தட்டான் வகைப் பூச்சிகளைப் பிடித்து உணவாக உட்கொள்கின்றன. 


</doc>
<doc id="318633" url="https://ta.wikipedia.org/wiki?curid=318633" title="ஜம்மு காஷ்மீர் இணைப்பு ஒப்பந்தம்">
ஜம்மு காஷ்மீர் இணைப்பு ஒப்பந்தம்

ஜம்மு காஷ்மீர் இணைப்பு ஒப்பந்தம், ஜம்மு காஷ்மீர் இராச்சியத்தின் மகாராஜா ஹரி சிங் என்பவரால், ஜம்மு காஷ்மீரை, இந்தியாவுடன் இணைக்கும் பொருட்டு 26 அக்டோபர் 1947இல் கையொப்பமிட்ட சட்டபூர்வமான ஆவணம் ஆகும். 

1947இந்திய விடுதலை சட்டத்தின் படி, மகாராஜா ஹரி சிங் தனது ஜம்மு காஷ்மீரை, இந்தியாவுடன் இணைத்துக் கொள்வதை தாமாக முன்வந்து ஏற்றுக் கொள்ள ஒப்புக்கொண்டார்.

இந்திய கவர்னர் ஜெனரலராக இருந்த மவுண்ட்பேட்டன் பிரபு 27 அக்டோபர் 1947 அன்று, ஜம்மு காஷ்மீரை இந்தியாவுடன் இணைக்கும் உடன்படிக்கைக்கு ஒப்புதல் அளித்தார்.
இந்த உடன்படிக்கையால் ஜம்மு காஷ்மீர் இந்தியாவுடன் இணைக்கப்பட்டதால் ஜம்மு காஷ்மீர் உரிமைப் பிரச்சினைக்கு முற்றுப்புள்ளி வைக்கப்பட்டது. 

ஜம்மு காஷ்மீர், இந்தியாவுடன் இணைக்க ஒப்பந்தம் செய்து கொண்ட நாளான அக்டோபர் 26ஆம் தேதியை, ஆண்டுதோறும் ஜம்மு காஷ்மீர் இணைப்பு விழாவாக கொண்டாடப்படுகிறது.

ஐந்து கட்டங்களாக நடைபெற்ற 2014 ஜம்மு காஷ்மீர் சட்டமன்ற தேர்தலில் வாக்கு பதிவுகள் விவரம்:




</doc>
<doc id="318642" url="https://ta.wikipedia.org/wiki?curid=318642" title="சாரசு விதி">
சாரசு விதி

சாரசு விதி ("Sarrus' rule", "Sarrus' scheme") என்பது, ஒரு 3×3 அணியின் அணிக்கோவையின் மதிப்பினைக் கணக்கிடும் நினைவி முறையாகும். இவ்விதி, பிரெஞ்சு கணிதவியலாளர் பியர்ரே பிரெடெரிக் சாரசுவின் பெயரால் அழைக்கப்படுகிறது.

சாரசு விதியைப் பயன்படுத்தி 3×3 பொதுஅணியின் அணிக்கோவையைக் காணல்:


இதேமுறையில் 2x2 அணிகளின் அணிக்கோவை:




</doc>
<doc id="318646" url="https://ta.wikipedia.org/wiki?curid=318646" title="வங்காளதேசத்தில் இரத்த தானம்">
வங்காளதேசத்தில் இரத்த தானம்

வங்காளதேசத்தில் இரத்த தானம் "(Blood donation in Bangladesh)" பல்வேறு நிறுவனங்கள் மூலமாக நடத்தப்படும் ஒரு நடவடிக்கை ஆகும். 2011 ஆம் ஆண்டு தரவுகளின் படி, 25% இரத்தம் தன்னார்வலர்களிடம் இருந்து பெறப்பட்டது ஆகும். 20% முதல் 25% வரையிலான இரத்தம் நன்கொடை மூலமாகவும், 50% முதல் 55% வரையிலான இரத்தம் குறிப்பிட்ட ஒரு நோயாளிக்காக அவரைச் சார்ந்தவர்களிடமிருந்து ஒரேயொரு முறையும் பெறப்பட்டது. 

வங்காளதேசத்தில் இரத்த பரிமாற்ற சேவை 1950 ஆம் ஆண்டிலிருந்து டாக்கா மருத்துவ கல்லூரி மருத்துவமனையில் கிடைக்க பெற்றது. தொழில்முறை இரத்த நன்கொடையாளர்கள் நாட்டின் முக்கிய இரத்த நன்கொடையாளிகளாக இருந்தனர். 2000 ஆம் ஆண்டின் பிற்பகுதியில் கொடையாகப் பெறப்பட்ட இரத்தத்தில் 47% இத்தகைய தொழில்முறை கொடையாளிகளிடமிருந்தே பெறப்பட்டது. இரத்தம் வழங்கல் செயல்முறையில் உண்டாகும் தூய்மைக்கேடும், தன்னார்வக் கொடையாளிகளின் தேவையும் நன்கு உணரப்பட்டது. ஆண்டுக்கு 5,00,000 அலகுகள் இரத்தம் தேவை எனத் திட்டமிடப்பட்டது. தன்னார்வலர்களிடமிருந்து 25 சதவீதமும், 20 முதல் 25 சதவீதம் நன்கொடை இரத்த தானம் வழியாகவும் பெறப்பட்டது.

வங்காளதேசத்தில் முதன் முதலாக திட்டமிடப்பட்ட தன்னார்வ ரத்த தான திட்டம் "சேந்தானி" என்ற பெயரால் அழைக்கப்படுகிறது. 1977 ஆம் ஆண்டு பிப்ரவரி 5 ஆம் நாளில் வங்காளதேச மருத்துவக் கல்லூரியில் இந்த இரத்ததானத் திட்டம் உருவானது. நோயாளிகளுக்கு இரத்ததானம் செய்வது என்ற நோக்கத்துடன் ஆரம்பிக்கப்பட்ட இத்திட்டம், கண் தானம் செய்வது ஏழை நோயாளிகளுக்கு நிதியுதவி அளிப்பது என்ற பரந்த நோக்கங்களுடன் மேலும் விரிவடைந்தது. இன்று வங்காளதேசத்தில் இயங்கும் பல கல்லூரிகளில் இத்திட்டம் சிறப்பாகச் செயல்பட்டு வருகிறது. தற்போது இத்திட்டம் பல்வேறு கல்லூரிகள் செயல்பட்டு வருகிறது.

வங்கதேசத்தில் செம் பிறை சங்கம் என்ற தொண்டு நிறுவனம் 1973 ஆம் ஆண்டில் வங்காளதேச செஞ்சிலுவைச் சங்கத்தை தொடங்கியது. 1989 ஆம் ஆண்டில் வங்காளதேச செஞ்சிலுவைச் சங்கம் என்ற பெயர் வங்காளதேச செம்பிறைச் சங்கம் என்ற பெயர் மாற்றம் செய்யப்பட்டது. இச்சங்கத்தின் தலைமையகம் டாக்காவில் உள்ளது. 1981 இல் நாட்டில் இரத்ததான முகாம் திட்டத்தை இச்சங்கம் தொடங்கியது. இன்று நாடெங்கிலும் பல மையங்களில் முழுமையாக இரத்ததானம் செய்வதோடு இரத்தத்தின் பகுதிக் கூறுகளையும் கொடையளிக்கும் திட்டத்துடன் சேவைபுரிகிறது. இவை தவிர வெள்ளம், புயல் மற்றும் பிறவகை இயற்கைப் பேரிடர் நிகழ்வுகளில் தேவையான உதவிகளை பாதிக்கப்பட்டவர்களுக்கு வழங்கி வருகிறது. 

மாணவர்கள் மத்தியில் நன்கொடை இரத்ததானத்திற்கு இருந்த வரவேற்பைக் காட்டிலும், தன்னார்வ இரத்ததானத்திற்கு பேரளவிலான ஆதரவு இருப்பதை, டாக்கா பல்கலைக்கழக மாணவர்கள் 1997 ஆம் ஆண்டு ஒரு கணக்கெடுப்பில் கண்டறிந்தனர். எனவே ஒரு பொதுப்பரப்புரை இயக்கத்திற்கு அவர்கள் பரிந்துரைத்தனர். நாடெங்கிலும் உள்ள மாணவர்கள் மத்தியில் தன்னார்வ இரத்ததானம் தொடர்பான விழிப்புணர்வை ஏற்படுத்தி அவர்களை இத்திட்டத்தில் பங்கேற்க வைப்பது இப்பரப்புரையின் முக்கிய அம்சமாக இருந்தது

இதன் விளைவாக 1997 இல் பதான் என்ற பெயரில் அரசியல் சார்பற்ற இரத்தக் கொடையாளிகள் அமைப்பு வங்காளதேசத்தில் உருவானது. இலவசமாக இரத்த வகையைக் கண்டறியும் முகாமை நடத்தியது, இவ்வமைப்பின் முதலாவது நடவடிக்கையாகும். 1997 ஆம் ஆண்டு அக்டோபர் 24 ஆம் நாள் டாக்கா பல்கலைக்கழக சாகிதுல்லா அரங்கத்தில் இம்முகாம் நடைபெற்றது. டாக்கா மருத்துவக் கல்லூரி மருத்துவமனைக்கு மிக அருகில் இந்த அரங்கம் அமைந்திருந்தது. நோயாளிகளுக்கு இரத்தம் தேவைப்படுவோர் இவ்வரங்கத்திலோ அல்லது அதற்கு அருகிலோ வழக்கமாக ஒன்றுகூடி உதவி கோருவார்கள். முகம்மது சாகிதுல் இசுலாம் இரிப்பொனும் அவருடைய மாணவர்களும் இத்திட்டத்தின் முதன்மையான முன்னோடிகளாக இருந்தனர்

பதான் அமைப்பினரால் வழங்கப்படும் இரத்தம் சேமிக்கப்பட்ட இரத்தமாக இல்லாமல் உடனுக்குடன் புதியதாக பெறப்படும் இரத்தமாக இருந்தது. இரத்தவகையை முன்னதாகச் சோதித்து வகைப்படுத்தியிருந்த தரவுகளை இவர்கள் பயன்படுத்தினர். பதான் அமைப்பில் பட்டதாரி மாணவர்களும் முதுகலைப் பட்டதாரி மாணவர்களும் முக்கியமான அங்கத்தினர்களாக இருந்தனர். 14 பல்கலைக்கழகங்களிலும் 29 பல்கலைக்கழகக் கல்லூரிகளிலும் பதான் அமைப்பு வெற்றிகரமாக செயல்படுகிறது The organization is active in 14 universities and 29 university colleges..

புது இரத்தம் தானம் செய்வது தொடர்பான விழிப்புணர்வை ஏற்படுத்துவதும், நோயாளிகளுக்கு தன்னார்வத்துடன் இரத்ததானம் செய்வதும் இயற்கைப் பேரிடர் காலங்களில் ஏழை எளியோருக்கு உதவி செய்வதும் பதான் அமைப்பின் மற்ற செயல்பாடுகளாகும்.

அமைப்பிற்கான நிதி உதவி முதலில் உறுப்பினர்களிடமிருந்தும் முன்னாள் உறுப்பினர்களிடமிருந்தும் பெறப்பட்டது. அதன் பின்னர் பல்கலைக்கழகங்கள், கல்லூரிகள், நிர்வாகத்தினர் முதலானவர்களிடமிருந்து நன்கொடையாகப் பெறப்பட்டது . வங்காளதேசத்திற்கு வெளியே கலிபோர்னியாவின் சிபாந்தன் பி என்ற இலாபநோக்கற்ற நிறுவனம் குறிப்பிடத்தக்க ஒரு பங்களிப்பை அளித்து வருகிறது. இரத்ததானம் அளிப்பது ஒரு சமூக இயக்கமாக மாற வேண்டும் என்பது பதான் அமைப்பின் விருப்பமாகும். இரத்தம் கிடைக்கவில்லை என்ற காரணத்திற்காக யாரும் மரணத்தை தழுவக்கூடாது, ஒவ்வொருவரும் அவரவர் இரத்த வகையை அறிந்து வைத்திருத்தல் வேண்டும் என்பன இவ்வமைப்பின் உடனடி நோக்கங்களாகும். டாக்கா பல்கலைக்கழகத்தின் தரைத்தளத்தில் பதான் அமைப்பு அமைந்துள்ளது. 



</doc>
<doc id="318655" url="https://ta.wikipedia.org/wiki?curid=318655" title="சங்கராச்சாரியார் கோயில்">
சங்கராச்சாரியார் கோயில்

சங்கராச்சாரியார் கோயில் ("Shankaracharya Temple") (), இந்தியாவின் ஜம்மு காஷ்மீர் மாநிலத்தின் தலைநகர் ஸ்ரீநகரில் உள்ள தால் ஏரிக் கரையில் உள்ள கோபாத்திரி மலையில் 1000 அடி உயரத்தில் அமைந்த, சிவபெருமானுக்கு அர்ப்பணிக்கப்பட்ட கோயிலாகும். இந்துக்கள் இக்கோயிலை ஜோதிஷ்வரர் கோயில் என்றும், பௌத்தர்கள் "பாஸ்-பாஹர்" என்றும் அழைப்பர்.

சிவபெருமானுக்கு அர்ப்பணிக்கப்பட்ட இக்கோயில் கி மு 200 ஆண்டுகளுக்கு முந்தையது என கணித்திருந்தாலும், இக் கோயிலின் தற்கால அமைப்பு கி பி 9ஆம் நூற்றாண்டில் கட்டப்பட்டது எனக் கருதப்படுகிறது.
இமயமலையில் உள்ள புனித தலங்களுக்கு ஆதிசங்கரர் சுற்றுப்பயணம் சென்ற போது, ஸ்ரீநகரில் உள்ள இக்கோயிலுக்கும் சென்று சிவலிங்கத்தை தரிசித்துள்ளார். எனவே இக்கோயில் சங்கராச்சாரியார் கோயில் என அழைக்கப்படுகிறது. மேலும் இத்தலத்தை பௌத்தர்களும் புனித தலமாக கருதுகிறார்கள்.
19ஆம் நூற்றாண்டில் சீக்கியப் பேரரசு காலத்தில் இத்தலத்து சிவலிங்கத்தைப் புதுப்பித்துள்ளனர்.

பண்டிதர் ஆனந்த கௌலின் (1924) கூற்றுப் படி, இக்கோயில் காஷ்மீரை ஆண்ட இந்து மன்னர் "சண்டிமன்" என்பவரால், கி மு 2629 – 2564க்கும் இடைப்பட்ட காலத்தில் கட்டப்பட்டதாக அறியப்படுகிறது.
காஷ்மீர மன்னர்கள் "கோபாதித்தியன்" (கி மு 426 – 365) மற்றும் "லலிதாத்தியன்" (கி மு 697 – 734) காலத்தில் இக்கோயிலைத் திருப்பணி செய்துள்ளனர்.

சிக்கந்தர் பட்ஷிகான் எனும் இசுலாமிய மன்னர் இக்கோயிலை இடித்ததாகவும், நிலநடுக்கத்தில் சிதைந்த இக்கோயிலின் கூரைகளை ஜெனுலாபீத்தீன் என்பவர் சீரமைத்தாகவும், சீக்கியப் பேரரசின் காஷ்மீர் ஆளுநர் குலாம் மொய்னூதீன் உத்தீன் (1841–46), இக்கோயில் கோபுரத்தை செப்பனிட்டுள்ளனர்.

டோக்ரா வம்ச மன்னர் குலாப் சிங் (1846–1857) காலத்தில், ஆயிரம் அடி உயரமுள்ள இம்மலைக்கோயிலுக்குச் செல்ல படிக்கட்டுகள் கட்டிக் கொடுத்துள்ளார். 1961இல் துவாரகை மடாதிபதி இக்கோயிலிலின் கருவறையின் முன் ஆதிசங்கரரின் பளிங்குக்கல் சிலையை நிறுவியுள்ளார்.

ஆதிசங்கரர் பிரம்ம சூத்திரத்திற்கு விளக்க உரை எழுத வேண்டி, அதற்கான மூலச் சுவடிகளை தேடி காஷ்மீரின் சாரதா பீடத்திற்குச் சென்றார். பின்னர் கோபாத்திரி மலையில் உள்ள சிவபெருமானை தரிசித்து, சௌந்தர்ய லகரி எனும் அம்பாள் தோத்திரப் பாடலை இக்கோயிலில் பாடினார்.



</doc>
<doc id="318663" url="https://ta.wikipedia.org/wiki?curid=318663" title="தட்சிணாமூர்த்தி">
தட்சிணாமூர்த்தி

தட்சிணாமூர்த்தி எனக் குறிப்பிடப்படுபவர் இவராக இருக்கலாம்:



</doc>
<doc id="318667" url="https://ta.wikipedia.org/wiki?curid=318667" title="கதிர்காம மாலை">
கதிர்காம மாலை

கதிர்காம மாலை சரசுவதி மகால் நூலகத்தின் தமிழ்த்துறையில் இடம்பெற்றுள்ள, கதிர்காம முருகனைப் போற்றும் சுவடி நூலாகும். 

மாலை வகை சிறுநூல்கள் சொல்லழகும் பொருளழகும் பெற்று விளங்கும். மாலை என்று அழைக்கப்படுகின்ற பிரபந்தத்தின் பொருளைப் பற்றி எண்ணும்போது பூக்களால் தொடுக்கப்படுகின்ற மாலையை நினைவில் கொள்ளலாம். ஒரேவித பூக்களைக் கொண்டும் மாலை தொடுக்கலாம். பல்வேறு பூக்களையும் தழைகளையும் கொண்டும் மாலை தொடுக்கலாம். அவ்வாறே ஒரே பொருளை முன்னிட்டு அப்பொருளைப் பற்றிய பல்வேறு அம்சங்களைக் குறித்து ஒரே வகைப் பாவைக் கொண்டும் ஒரு நூலைப் பாடலாம் அல்லது பல்வேறு பாவினங்களைக் கொண்டும் பாடலாம். 

கதிர்காம ஆறுமுகம் மேல் மாலை பாட அருள் வேண்டுமாய் உமையாள் ஈன்றெடுத்த கணபதி வேண்டி நிற்கும் காப்புச் செய்யுளுடன் தொடங்குகிறது. நான்கு அடிகளைக் கொண்ட 30 பாடல்களுடன் இம்மாலை அமைந்துள்ளது. இப்பாமாலையில் ஒரு பாடலைக் காண்போம். 
இந்த ஏட்டுச்சுவடியின் முதல் ஏட்டில் சுடலைமுத்து சுவடி என்ற குறிப்பு உள்ளதால், இச்சுவடியை வைத்திருந்தவர் பெயர் சுடலை முத்து என்பவராக இருக்கலாம்.


</doc>
<doc id="318680" url="https://ta.wikipedia.org/wiki?curid=318680" title="காமகோடியன்">
காமகோடியன்

காமகோடியன் தமிழ்த் திரைப்பட பாடலாசிரியர் மற்றும் கவிஞர் ஆவார். இவர் ௭ண்பதுகளின் பிற்பகுதியில் இருந்து பாடல்கள் இயற்றி வருகிறார். இதுவரை [[ம. சு. விசுவநாதன்]] [[இளையராஜா]],[[தேவா]], [[எஸ். ஏ. ராஜ்குமார்]], [[பரத்வாஜ்]], [[யுவன் சங்கர் ராஜா]] போன்றோரின் இசையமைப்பில் பாடல்களை இயற்றியுள்ளார். 2002 ஆம் ஆண்டு வெளிவந்த [[மௌனம் பேசியதே]] திரைப்படத்தில் இவர் இயற்றிய ௭ன் அன்பே ௭ன் அன்பே பாடல் பிரபலமானது. 

2015 ஆம் ஆண்டு திருட்டு ரயில் திரைப்படத்தில் ஒரு பாடல் ௭ழுதுவதற்காக அழைக்கப்பட்டார். இத்திரைப்படத்தில் அந்த பாடல் நன்றாக அமைந்ததால் அனைத்து பாடல்களையும் ௭ழுதும் வாய்ப்பை பெற்றார்.

[[பகுப்பு:திரைப்படப் பாடலாசிரியர்கள்]]
[[பகுப்பு:தமிழ்த் திரைப்படப் பாடலாசிரியர்கள்]] 
[[பகுப்பு:கவிஞர்கள்]]
[[பகுப்பு:பாடலாசிரியர்கள்]]

</doc>
<doc id="318685" url="https://ta.wikipedia.org/wiki?curid=318685" title="மார்தாண்ட சூரியன் கோயில்">
மார்தாண்ட சூரியன் கோயில்

மார்தாண்ட சூரியன் கோயில் (Martand Sun Temple) இந்தியாவின் ஜம்மு காஷ்மீர் மாநிலத்தின் அனந்தநாக் நகரத்திலிருந்து ஐந்து கிலோ மீட்டர் தொலைவில் அமைந்துள்ள சூரிய பகவானுக்கு அர்பணிக்கப்பட்ட இந்துக் கோயில் ஆகும். இக்கோயிலின் மூலவர் சூரிய பகவான் ஆவார்.

மார்தாண்ட சூரியன் கோயிலை கார்கோடப் பேரரசின் மூன்றாம் மன்னர் "லலிதாத்தியன்" கி பி எட்டாம் நூற்றாண்டில் கட்டினார். கிபி 725-756 காலத்தில் கட்டப்பட்டதாகக் கருதப்படுகிறது. மார்தாண்ட சூரியன் கோயிலின் அஸ்திவாரம் கி பி 370 – 500 கால கட்டத்தில் அமைக்கப்பட்டது. கோயில் அமைப்பு கார்கோடகப் பேரரசன் "இரணாதித்தியன்" காலம் முதல் துவக்கப்பட்டது.

கி பி 15ஆம் நூற்றாண்டின் துவக்கத்தில், "சிக்கந்தர் பட்சிகான்" எனும் இசுலாமிய ஆட்சியாளாரால் மார்த்தாண்ட சூரியன் கோயில் முழுவதுமாக சிதைக்கப்பட்டது.

மார்த்தாண்ட சூரியன் கோயில் காந்தாரம், சீனம், கிரேக்க கட்டிடக் கலை நயத்தில் கட்டப்பட்டுள்ளது.

220 அடி நீளமும், 142 அகலமும் கொண்ட சூரிய கோயில் வளாகத்தில் 84 சிறிய சன்னதிகள் கொண்டிருந்தது.
இக்கோயிலில் வேத கால தெய்வங்களான சூரியன், விஷ்ணு, கங்கை, யமுனையின் அழகிய சிற்பங்கள் உள்ளது.

ஜம்மு காஷ்மீரில் உள்ள இக்கோயிலை, இந்தியத் தொல்லியல் ஆய்வகம், தேசிய முக்கியத்துவம் வாய்ந்த இடமாக அறிவித்துள்ளது. இந்தியத் தொல்லியல் ஆய்வகத்தால் பாதுகாக்கப்பட வேண்டிய இடங்களில் ஒன்றாக இச்சூரியன் கோயிலும் அறிவிக்கப்பட்டுள்ளது.




</doc>
<doc id="318690" url="https://ta.wikipedia.org/wiki?curid=318690" title="பியர்ரே பிரெடெரிக் சாரசு">
பியர்ரே பிரெடெரிக் சாரசு

பியர்ரே பிரெடெரிக் சாரசு ("Pierre Frédéric Sarrus") (மார்ச் 10, 1798 – நவம்பர் 20, 1861) இவர் நேரியல் இயற்கணிதத்தில் ஒரு 3 x 3 அணியின் அணிக்கோவையின் மதிப்பு காணும் முறையை எளிதில் நினைவில் வைத்துக்கொள்ளும் விதமாக சாரசு நினைவு விதியைக் கண்டுபிடித்த பிரெஞ்சு நாட்டின் கணிதவியலாளர் ஆவார். இவர் ஸ்ட்ராஸ்பேர்க்கில் பல்கலைக்கழகத்தில் 1826 முதல் 1856 ஆம் ஆண்டு வரை பேராசிரியராக இருந்தார். மேலும் 1842 ஆம் ஆண்டில் பிரஞ்சு அறிவியல் அகாடமியில் உறுப்பினராகவும் நியமிக்கப்பட்டிருந்தார். இவரின் தொகையீட்டுக் கொள்கையின் மூலம் வால்வெள்ளியின் வட்டப் பாதை உறுதியீட்டு கொள்கைக்குள் கொண்டுவர முடிந்தது. 


[[பகுப்பு:நேரியல் இயற்கணிதம்]]
[[பகுப்பு:பிரெஞ்சு கணிதவியலாளர்கள்]]
[[பகுப்பு:1798 பிறப்புகள்]]
[[பகுப்பு:1861 இறப்புகள்]]

</doc>
<doc id="318692" url="https://ta.wikipedia.org/wiki?curid=318692" title="வங்காளதேசத்தில் தெருவோரக் குழந்தைகள்">
வங்காளதேசத்தில் தெருவோரக் குழந்தைகள்

வங்காளதேசத்தில் தெருவோரக் குழந்தைகள் "(Street children in Bangladesh)" என்ற சொல் பாதுகாப்பு, கவனிப்பு மற்றும் வழிகாட்டலுக்குப் பொறுப்பான பெரியோர்கள்
யாருமில்லாமல், தெருவோரங்களை வாழும் இடமாகவும், வாழ்வாதாரமாகவும் கொண்டுள்ள குழந்தைகளைக் குறிக்கிறது. ஆக்ரமிக்கப்படாத குடியிருப்பு மனைகள், தரிசு நிலங்கள் முதலிய பகுதிகளும் தெருவோரம் என்ற சொல்லுக்குள் அடங்கியுள்ளன.

தெருவோரக் குழந்தைகள் பள்ளிக்கூடம் செல்வதில்லை. அதற்குப் பதிலாக, தெருக்களில் பொருட்களை விற்பனை செய்வது அல்லது வேறு சிறுசிறு வேலைகள் செய்து பொருள் ஈட்டுகின்றனர். தமது தேவைகளை தாமே நிறைவேற்றிக் கொள்கின்றனர். பெற்றோர்களுக்கு கிடைக்கும் குறைவான வருமானமும், வேலையே கிடைக்காமல் அல்லது வேலைக்கே போகாமல் வாழ்கின்ற குடும்பச் சூழலும் இத்தகைய தெருவோரக் குழந்தைகளை உருவாக்குகின்றன. வங்காள தேசத்தில் மட்டும் 6,00,000 குழந்தைகளுக்கு மேல் தெருவோரக் குழந்தைகளாக வாழ்கின்றனர் என்று மதிப்பிடப்பட்டுள்ளது. இவர்களில் 75 சதவீதக் குழதைகள் தலைநகர் டாக்காவில் வாழ்கின்றார்கள். ஒரு நாட்டில் வாழும் மக்களின் வாழ்க்கை வளத்தை அளவிடும் மனித மேம்பாட்டு சுட்டெண் அட்டவணையில் 138 ஆவது இடத்தைப் வங்காளதேசம் பிடிக்கின்றது. இதன்படி 50 சதவீதத்திற்கும் அதிகமான மக்கள் வறுமைக் கோட்டிற்குக் கீழே வாழ்கின்றனர் என்பது அறியப்படுகிறது. உலகில் மக்கள் அடர்த்தி மிகுந்துள்ள இந்நாட்டுச் சமூகப்படிநிலையில் இக்குழந்தைகள் மிகவும் குறைந்த அளவில் பிரதிநிதித்துவம் பெறுகின்றனர். தற்போதெல்லாம் வங்காளதேசத்தில் மக்கள்தொகை பெருகி வருவது போலவே தெருவோரக் குழந்தைகளின் தொகையும் நாளுக்குநாள் பெருகி வருகிறது. சமீபத்திய கணக்கெடுப்பின்படி வங்காள தேசத்தில் 4 மில்லியன் தெருவோரக் குழந்தைகள் இருக்கலாம் என மதிப்பிடப்பட்டுள்ளது.

நாட்டிலுள்ள தெருவோரக் குழந்தைகளின் எண்ணிக்கைத் தொடர்பான அதிகாரப்பூர்வமான புள்ளிவிவரங்கள் ஏதும் தெரிவிக்கப்படவில்லை. நாளுக்குநாள் அதிகரித்துவரும் இக்குழந்தைகளின் எண்ணிக்கையை அளவிடுதலும் இயலாத காரியமாக உள்ளது. 

வங்காள நாட்டிலுள்ள தெருவோர குழந்தைகள் வயதை அறுதியிட்டுக் கூறமுடியாது. 6 முதல் 12 வயதுவரை உள்ள குழந்தைகள் சில பொருட்களை விற்கின்றனர். 13 முதல் 15 வரை உள்ள குழந்தைகள் வேறு சில வேலைகள் செய்கின்றனர். 5- வயதிற்கு குறைவான குழந்தைகள் கூட சில நேரங்களில் பொருட்களை விற்கவும் தெருக்களில் சுற்றித் திரியவும் செய்கின்றனர். 

தெருவோரக் குழந்தைகளில் பெரும்பாலான பெண் குழந்தைகள் 10 வயது முதற்கொண்டே திருமண உறவுக்குத் தள்ளப்பட்டு பெருந்துன்பத்திற்கு ஆளாகின்றனர். சிறுவர்கள் கடினமான வேலைகளில் ஈடுபட்டு தங்கள் குடும்பத்தைக் காப்பாற்ற உழைக்கின்றனர். 

தெருவோரக் குழந்தைகள் தூங்குவதற்கும் இடமில்லாமல் எந்தவிதமான குறிப்பிட்ட வாழ்க்கை முறை இல்லாமல் அலைகின்றனர். அவர்கள் சில நேரங்களில் தெருக்களில் பூ விற்பனையில் ஈடுபடுவதைக் காணலாம்
வங்காளதேசத்து தெருக்குழந்தைகளில் பெரும்பாலானவர்கள் இளம் வயதிலேயே இறந்து விடுகின்றனர். முறையான பாதுகாப்பும் பராமரிப்பும் இல்லாததே இதற்குக் காரணமாகும். கிட்டத்தட்ட 1,10,000 குழந்தைகள் ஆண்டுதோறும் தண்ணீரால் பரவும் நோய்களால் இறந்து போகின்றனர். சில சமயங்களில் பசியாலும், சுகாதரமான உணவு கிடைக்காததாலும், சத்துள்ள உணவை வாங்கும் திறனற்று இருப்பதாலும் இவர்கள் இறந்து போகின்றனர். 

தெருக் குழந்தைகள் பெரும்பாலும் கல்வியறிவு அற்றவர்கள் என்பதால் அவர்கள் பணம் சம்பாதிக்க சரியான வழி கிடைப்பதில்லை. அரசு நிறுவனங்கள் சில நேரங்களில் அவர்களுக்கு உதவும். மிகப்பெரும்பாலும் அரசு சார்பற்ற யுனிசெப் போன்ற ஐக்கிய நாடுகளின் சிறுவர் நிதியம் இக்குழந்தைகளுக்கு உதவி செய்கின்றன. ஒபிசாடிரிக் அறக்கட்டளை, யாக்கோ அறக்கட்டளை[http://www.odommobangladesh.org.bd/, மோயார் பள்ளி, சீப், புன்னகை, ஒரு டிகிரி முனைப்பு போன்ற பெயர்களைக் கொண்ட தனியார் தொண்டு நிறுவனங்கள் அவ்வப்போது வங்கதேச தெருவோரக் குழந்தைகளுக்காக உதவி வருகின்றன . சிலநிறுவனங்கள் இக்குழந்தைகளுக்கு உதவும் நோக்கில் மக்களை நாடிச் சென்று வேண்டுகோள்களை முன்வைக்கின்றன. 

இன்சிடின் வங்காளதேசம் என்ற அமைப்பு குறிப்பாக பாலியல் ரீதியாக கொடுமைக்குள்ளான தெருவோரக் குழந்தைகளுக்காகவும், சுரண்டலில் சிக்கித் தவிக்கும் குழந்தைகளுக்காகவும் உதவிக்கரம் நீட்டி வருகிறது. வழக்கமான நடவடிக்கைகளுடன் சேர்ந்து, சர்வதேச தெரு குழந்தைகள் தினம் 2012 என்ற நாளை மகிழ்ச்சியுடன் கொண்டாடியது. 2011 ஆம் ஆண்டில் தெரு குழந்தைகள் கூட்டமைப்பு (மையங்கள்) அனைத்துலக தெருவோரக் குழந்தைகள் தினத்தைக் கொண்டாடத் தொடங்கின. இவ்வமைப்பின் முன்னணி சர்வதேச வலைப்பின்னல்கள், உலகெங்கிலும் உள்ள தெருவோரக் குழந்தைகளின் உரிமைகளை உணர்ந்து அதற்காக தங்களை அர்ப்பணித்துக் கொண்டன. தெருவோரக் குழந்தைகள், தன்னார்வ தொண்டு நிறுவனங்கள், கொள்கை வகுப்பாளர்கள், பிரபலங்கள், நிறுவனங்கள், மற்றும் தனிநபர்கள் உலகம் முழுவதும் தெருவோரக் குழந்தைகள் தினத்தைக் கொண்டாடினர்

வங்கதேசக் குழந்தைகள் பள்ளிக்கூடம் செல்வதற்கு வாய்ப்பில்லாமல் இருக்கின்றன. இதன் விளைவாக அவர்களுக்கு முறையான கல்வியறிவு கிடைப்பதில்லை. எஞ்சியிருக்கும் வாழ்க்கை முழுவதும் துன்பத்திலேயே கழிகிறது. அவர்களுக்கு கல்வி அளிப்பது மிகவும் முக்கியம் என்பது உணரப்பட்டு அரசு சாராத சில தொண்டு நிறுவனங்கள் இதற்காக முயன்று வருகின்றன.



</doc>
<doc id="318713" url="https://ta.wikipedia.org/wiki?curid=318713" title="அல் அசர் மலைத்தொடர்">
அல் அசர் மலைத்தொடர்

அல் அசர் மலைத்தொடர் ("ஆங்கிலம்: Al Hajar Mountains; அரபு: جبال الحجر, கல் மலைகள்") தென்மேற்கு ஆசியாவில் உள்ள வடகிழக்கு ஓமான், மற்றும் அராபியத் தீபகற்பத்தின் தென்கிழக்கு முனையில் அமைந்துள்ள கிழக்கு ஐக்கிய அரபு அமீரகம் போன்ற நாடுகளின் ஊடே அமைந்துள்ள இது, கிழக்கு அரேபிய தீபகற்பத்தில் உள்ள மிக உயர்ந்த மலைத்தொடராக உள்ளது. இது ஓமானின் உயரமான பாலைவன பீடபூமியில் இருந்து பிரிந்து, கடற்கரை சமவெளியிலும், மற்றும் கடற்கரையிலிருந்து அப்பாலுள்ள ஓமான் குடாவிலிருந்து சுமார் 50-100 கிலோமீட்டர் தொலைவில் அந்நாட்டின் உட்பகுதியில் அமைந்துள்ளது.

அரபு மொழியில் "அல்" ("Al") என்றால் "இந்த" என்றும், மற்றும் "அசர்" ("Hajar") என்றால் "கல்" ("stone") அல்லது "பாறை" என்றும் பொருள். அதனால், "அல் ஹஜர்" "கல்" அல்லது "பாறை" என வரையறுக்கலாம். எனவே, "அல் அசர் மலைத்தொடர்" ("Al Hajar Mountains") "கல்லாலான மலைகள்" அல்லது "பாறையாலான மலைகள்." என்ற பொருளை இது தருகிறது.

புவியியலில் அல் அசர் மலைத்தொடர், சக்ரோசு மலைத்தொடரின் தொடர்ச்சியாகும். மேலும், புவியியலின் முதல் சகாப்தத்தின் காலமான "நியோஜென்" ("Neogene") காலக்கட்டத்தில், அதாவது 23.03 மில்லியனிலிருந்து 5.332 மில்லியன் ஆண்டுகளுக்கு முன்னும் (Ma), மற்றும் புவியியலின் நேரஅளவு சகாப்தத்தின் காலமான "பிளியோசீன்" ("Pliocene") காலத்திலும், அதாவது 5,333 மில்லியன் 2.58 மில்லியன் ஆண்டுகளுக்கு முன் (BP), அரேபியத் தட்டோடு (" Arabian Plate"), ஈரானியத் தட்டு (" Iranian Plate") எதிராக மோதி மற்றும் தள்ளப்பட்டு இம்மலைத் தொடர் உருவாயின. மேலும் இந்த மலைத்தொடரின் பிரதானமானப் பகுதிகள், "ஒபியோலைட்ஸ்" ("ophiolites") என்னும் மேலோடும், சுண்ணக்கல் படிவப்பாறையும், கிரீத்தேசியக் காலக்கட்டத்தில் உருவாகியுள்ளது.

இந்த அல் அசர் மலைத்தொடர், தென்மேற்கு ஆசியாவில் உள்ள அரேபியத் தீபகற்பத்தின் தென்கிழக்குக் கரையில் அமைந்து உள்ள ஓமான் நாட்டின் "முசண்டம் பிரதேச" ("Musandam Governorate") தீபகற்பப் பகுதியில் வடக்கு நோக்கி தொடங்குவதாக உருவாகியுள்ளது. அங்கிருந்து, வடக்கு அசர் மலை (அசர் அல் கார்பி), தென்கிழக்கு பக்கமாக ஓடி, கடற்கரைக்கு இணையாகவும், அதேவேளையில் சற்று தொலைவிலேயே அது படிப்படியாக சென்று நகருகிறது. மேலும் இம்மலைத் தொடரின் நடுப்பகுதியில், அரபு மொழியில் (لجبل الأخض) பச்சை மலை எனப்படும் "ஜெபல் அக்தர்" ("Jebel Akhdar ") என்னும் பயங்கர காடடர்ந்த நிலப்பரப்பு உள்ளது. அந்நிலப் பரப்பு, அந்த நாட்டின் மிக உயர்ந்த (9,834 அடி (2,980 மீட்டர்) நிலப்பரப்பாக கருதப்படுகிறது. செபல் அக்தர் ("Jebel Akhdar "), (மற்றும் சிறிய "ஜெபல் நகல்" ("Jebel Nakhl") வரம்பு), மற்றும் கிழக்கில் வரம்புடைத்து தாழ்வில், சமைல் பள்ளத்தாக்கு ("Samail Valley") உள்ளது. (இது வடகிழக்கு மஸ்கத்திற்கு இட்டுச் செல்கிறது), மேலும், கிழக்கத்திய அல் அசர் மலைத்தொடர் பிராந்தியத்தில், கிழக்கு சமைல், மற்றும் (ஹஜ்ஜர் சாம்பல் ஷர்கி) உள்ளது. மேலும் இது, கிட்டத்தட்ட ஓமன் கிழக்கு கட்டத்தில் (கடற்கரைப் பகுதியில் மிகவும் நெருக்கமாக) சுர் மீன்பிடி நகரத்தின் கிழக்காகச் செல்கிறது, இது மொத்தம் 500 கிலோமீட்டர்கள் கொண்ட மலைத்தொடராக நீண்டுள்ளது.

தாழ்வான கடற்கரைப் பிரதேசமான வடக்கு மற்றும் கிழக்கில் உள்ள ஜெபல் அஜ்ஜர் ("Jebel Hajjar"), அல் பதினா பகுதி ("Al Batinah Region") (தொப்பை) எனப் பெயரிடப்பட்டுள்ளது. மற்றும் உள்நாட்டு பர்வதங்களின் நிலப்பரப்பு அத் தஹிரா பிரதேசம் ("Ad Dhahirah Governorate") (முதுகு) ஆகும். 

இந்த மலைத்தொடர், ஒரு முக்கியமான சூழ்நிலைப்பிரதேசத்தில் உள்ள இது, சுமார் 2,000 மீட்டர் உயரத்தில் உள்ள கிழக்கு அரேபியாவின் ஒரே வாழ்விடமாகும். மேலும் இங்குள்ள காலநிலையானது, டிசம்பரிலிருந்து குளிர் மற்றும் ஈரமாக இருப்பதுடன், வெப்பமாகவும், ஆனால் இன்னும் ஏப்ரலில் இருந்து செப்டம்பர் வரையிலான அவ்வப்போது மழை உடனான காலமாகும்.


</doc>
<doc id="318716" url="https://ta.wikipedia.org/wiki?curid=318716" title="ஆடிப்பெருக்கு (திரைப்படம்)">
ஆடிப்பெருக்கு (திரைப்படம்)

ஆடிப்பெருக்கு () 1962 ஆம் ஆண்டு வெளியான இந்திய தமிழ்த் திரைப்படமாகும். கே. சங்கர் இயக்கத்தில் உருவான இத்திரைப்படத்தில் ஜெமினி கணேசன், பி. சரோஜாதேவி ஆகியோர் முக்கிய பாத்திரங்களில் நடித்திருந்தனர்.

பத்மா தன் விதவைத் தாயார் பார்வதியுடனும் துறைமுகத்தில் வேலை பார்க்கும் தம்பியுடனும் வாழ்ந்து வருகிறாள். ஒரு கவிஞனான ராஜா இவர்களுக்கு தங்கியிருக்க இடம் கொடுத்திருக்கிறான். பத்மா ராஜாவை விரும்புகிறாள். பத்மாவின் தம்பி ஒரு விபத்தில் இறந்து விடுகிறான். ஒரு நல்லவரின் உதவியுடன் ராஜா வாய்ப்புகளைப் பெருக்க, சென்னை செல்கிறான். அங்கே ராமலிங்கம் என்ற ஒரு வெளியீட்டாளரைச் சந்திக்கிறான். அவர் மூலம் அவனது புத்தகங்கள் நன்றாக விற்பனையாகின்றன. வெளியீட்டாளரின் மகள் லதா, ராஜாவைக் காதலிக்கிறாள். இதனை அறிந்த பத்மா விரக்தியில் நோயாளியான ஒருவரை திருமணம் செய்கிறாள். அவரும் இறந்து விடுகிறார். ராஜாவுக்கும் லதாவுக்கும் திருமணம் நடக்க இருந்த நேரத்தில் பத்மா கல்யாண மண்டபத்துக்கு வருகிறாள். அவளைக் கண்ட ராஜா மனக்குழப்பமடைந்து கல்யாண மண்டபத்தை விட்டு வெளியேறுகிறான். இதனைக் கண்டு லதாவின் தந்தை நோயாளியாகிறார். லதாவின் திருமணம் நடந்தால் தான் அவரது நோய் குணமாகும் என டாக்டர் சொல்கிறார். அவருக்கு நன்றிக்கடன் பட்ட ராஜா, லதாவைத் திருமணம் செய்கிறான். அவர்களுக்கு ஒரு குழந்தை பிறக்கிறது. அக்குழந்தை மயக்கமடைகிறது. குழந்தையின் உயிரைக் காப்பாற்றத் தன் உயிரைக் கொடுக்க முன்வருகிறாள் பத்மா. குழந்தை பிழைக்கிறது. பத்மா இறக்கிறாள்.

ஆடிப்பெருக்கு என்பது தமிழ் நாட்டில் கொண்டாடப்படும் ஒரு விழாவாகும். வாழ்வுக்கு ஆதாரமாக விளங்கும் நீருக்கு நன்றி செலுத்தும் இவ்விழாவைத் தலைப்பாகக் கொண்டுள்ள இத்திரைப்படத்தில் தலைப்புப் பாடலாக ஒலிக்கும் "அன்னையின் அருளே வா" என்ற பாடலைத் தவிர விழாவுக்கும் திரைப்படத்துக்கும் வேறு தொடர்பு இல்லை.<br>தற்போது மூடப்பட்டுவிட்ட மெஜஸ்டிக் கலையகத்தில் இத்திரைப்படம் படமாக்கப்பட்டது. காவேரியின் அழகு மிகு காட்சிகளை "தம்பு" சிறந்த முறையில் படமாக்கியுள்ளார்.

இத்திரைப்படத்தில் ஒன்பது பாடல்கள் உள்ளன. ஏ. எம். ராஜா இசையமைத்துள்ளார். பாடல்களை கொத்தமங்கலம் சுப்பு, கே. டி. சந்தானம், கண்ணதாசன், சுரதா ஆகியோர் இயற்றியுள்ளனர்.

திரைப்பட வரலாற்றாசிரியர் ராண்டார் கை இத்திரைப்படம் பற்றிக் குறிப்பிடும் போது, தலைப்புடன் தொடர்பில்லாத அதே சமயம் எதிர்பார்க்கப்பட்ட முடிவைக் கொண்டிருந்த கதை என்பதாலும், கதையில் வரும் அதிகமான சாவுகளாலும், இந்த திரைப்படம் வர்த்தக ரீதியாக வெற்றி பெறவில்லை எனக் கூறியுள்ளார். ஆயினும் ஜெமினி கணேசன், பி. சரோஜாதேவி இருவரின் நடிப்பும் குறிப்பிடத் தகுந்தது என்றும் கூறியுள்ளார்.


</doc>
<doc id="318807" url="https://ta.wikipedia.org/wiki?curid=318807" title="செவான், ஆர்மீனியா">
செவான், ஆர்மீனியா

செவான் "(Sevaan) (ஆர்மேனியன்: Սեւան)" நகரம் ஆர்மீனியாவில் இருக்கும் ஒரு பிரபலமான உல்லாச நகரமாகும். செவான் ஏரியின் வடமேற்கு கடற்கரையில் அமைந்துள்ள கெகார்குனிக் மாகாணத்தில், கடல் மட்டத்திலிருந்து 1925 மீட்டர் அல்லது 6316 அடி உயரத்தில் இந்நகரம் உள்ளது. செவானுக்கு வடகிழக்கில் தலைநகரம் யெரெவான் 65 கிலோமீட்டர் அல்லது 45 மைல் தொலைவிலும், வடக்கில் 35 கிலோமீட்டர் அல்லது 22 மைல் தொலைவில் கெகார்குனிக் மாகாணத்தின் நிர்வாக மையமாக இயங்கும் காவார் நகரமும் அமைந்துள்ளன.

செவான் நகரைச் சுற்றிலும் செவான் தேசியப் பூங்கா சூழ்ந்துள்ளது. நகரின் வடகிழக்குப் பகுதியில் தொடங்கும் இப்பூங்கா தென் மேற்குப் பகுதிவரை விரிவடைந்துள்ளது. கிழக்கில் செவான் ஏரி இந்நகரத்திற்கு இயற்கை எல்லையாக இருக்கிறது. 
2011 ஆம் ஆண்டின் மக்கள் தொகைக் கணக்கெடுப்பின்படி செவான் நகரின் மக்கள் தொகை 19,229 நபர்களாக இருந்தது. 2016 ஆம் ஆண்டின் அதிகாரப்பூர்வ மதிப்பீட்டின்படி மக்கள் தொகை 19,200 என அறியப்படுகிறது. 

யெலெனோவ்கா (ஆர்மீனியா: Ելենովկա, உருசியா: Еленовка) என்ற பெயருடன் உருசிய மக்களின் குடியிருப்புப் பகுதியாக 1842 இல் இந்நகரம் இருந்தது. உருசியாவின் முதலாம் திசார் பௌலின் மகள் யெலீனா பாவ்லோவ்னாவின் பெயர் இந்நகரத்திற்குச் சூட்டப்பட்டிருந்தது. 1935 ஆம் ஆண்டு வரை யெலெனோவ்கா என்ற பெயரிலேயே அழைக்கப்பட்டுவந்த இந்நகரம் செவான் ஏரியை முன்வைத்து செவான் என்று பெயர் மாற்றம் செய்யப்பட்டது. 

ஆர்மீனியாவின் பண்டையப் பேரரசு அமைக்கப்பட்ட பிறகு, வரலாற்றுச் சிறப்புமிக்க அய்ராராட் மாகாணத்திற்குக் கிழக்கில் உள்ள மசாசு, வராசுனனிக் நிலப்பிரிவுகளுடன் தற்கால செவான் நகரப்பகுதி சேர்க்கப்பட்டது. 
சேர்க்கப்பட்ட இப்பகுதியானது 1842 ஆம் ஆண்டில் யெலென்கோவா என்ற பெயரில் உருசியர்களுக்கான உருவாக்கப்பட்டது. 19 ஆம் நூற்றாண்டின் இறுதிவரை உருசியர்கள் மிகுந்து வாழ்கின்ற ஒரு கிராமமாகவே யெலென்கோவா நீடித்தது. 

1935 ஆம் ஆண்டில் கெகார்குனிக் மாகாணத்தைச் சேர்ந்த திசமகாபெர்டு மற்றும் கோமத்சோர் பகுதிகளுக்கு அருகிலுள்ள கிராமங்கள் யெலென்கோ கிரமாத்திற்குள் சேர்த்துக் கொள்ளப்பட்டன. செவான் ஏரிக்கு அருகில் இப்பகுதி அமைந்திருந்தமையால் செவான் என்று பெயர் மாற்ரம் செய்யப்பட்டது. 1967 ஆம் ஆண்டில் இப்பகுதிக்கு ஒரு நகரம் என்ற மதிப்பு வழங்கப்பட்டது. 

நகரத்திற்கு இரண்டு மைல் அல்லது மூன்று கிலோமீட்டர் கிழக்கே செவான் தீபகற்பம் அமைந்துள்ளது. இங்கு 9 ஆம் நூற்றாண்டைச் சேர்ந்த செவானாவாங்கு மடாலயம் ஒன்று இடைக்கால ஆர்மீனியர்களின் கட்டிடக் கலைக்கு குறிப்பிடத்தக்க முக்கியத்துவம் மிக்க ஒரு சான்றாக உள்ளது. எச்மியாட்சின் நகரத்திலிருந்து வரும் துறவிகளுக்காக இம்மடலாயம் ஒதுக்கப்பட்டிருந்தது. இங்கு இரண்டு பேராலயங்கள் இருந்தன. திருத்தூதர்களுக்கான சர்ப் அராக்கிலாட்சு மற்றும் புனித மரியாளுக்கான சர்ப் அசுட்வாட்சட்சின் என்பவை அவ்விரண்டு பேராலயங்களாகும். இடைக்கால ஆர்மீனியாவின் பல்வேறு வகையான ஆர்மீனியா காச்கார்சு எனப்படும் கற்சிலுவைகள் இம்மடாலயத்தின் சிறப்புகளில் ஒன்றாகும். தொடக்கத்தில் தீவின் தெற்குக் கடற்கரையில் இம்மடாலயம் கட்டப்பட்டிருந்தது. யோசப் இசுடாலின் ஆட்சிக்காலத்தில் செவான் ஏரியை, செயற்கையாக வற்றச் செய்து நீர் மட்டத்தை 20 மீட்டர்களுக்கும் குறைவாக்கினார்கள். இதன் பின்னர்தான் தீவு தீபகற்பமானது. 
வாசுகெனியன் இறைமையியல் நிறுவனம் இத்தீபகற்பத்தில் இடம்பெற்றுள்ள மற்றொரு மதச்சார்பு அமைப்பு ஆகும். செவான் நகரில் இந்நிறுவனம் 2004 ஆம் ஆண்டில் நிறுவப்பட்டது. 
கி.மு.மூன்றாம் நூற்றாண்டைச் சேர்ந்த செப்பமுறாக் கற்காரைக் கட்டிடப் படையரண் ஒன்று செவானுக்கு வடக்கில் இவர்களின் கட்டிடக்கலைக்குச் சான்றாக விளங்குகிறது. மாசுடோட்சினெர் என்ற மற்றொரு செப்பமுறாக் கற்காரைக் கட்டிடம் அருகிலுள்ள திசமகாபெர்டுவில் காணப்படுகிறது.

செவான் ஏரிக்கு வடமேற்குக் கரையில் இந்நகரம் அமைந்துள்ளது. வடக்கில் பம்பாக் மலையும், மேற்கில் கெக்காம் மலையும் செவான் நகரத்தை பெரும்பான்மையாக ஆக்ரமித்துள்ளன

செவான் ஏரியையும் அதன் சுற்றுப்புறங்களையும் பாதுக்கக்கும் நோக்கில், செவான் தேசியப் பூங்கா 1978 ஆம் ஆண்டில் நிறுவப்பட்டது. இயற்கை பாதுகாப்பு அமைச்சகத்தின் அதிகார வரம்பு இப்பூங்காவைப் பாதுகாக்கிறது. இங்கு ஓர் ஆராய்ச்சி மையம் நிர்வகிக்கப்பட்டு சுற்றுச் சூழல் கண்காணிப்புடன் பல்வேறு பாதுகாப்பு நடவடிக்கைகள் மேற்கொள்ளப்படுகின்றன. உரிமம் உள்ளவர்கள் மட்டுமே ஏரியைச் சுற்றி மீன்பிடிக்க இயலும் என்று கட்டுப்பாடுகள் விதிக்கப்பட்டு அவை நடை முறைப்படுத்தப்பட்டுள்ளன. 

இப்பூங்கா செவான் ஏரியைச் சுற்றியுள்ள பெரும்பான்மையான நிலப்பகுதியை ஆக்ரமித்துள்ளது. நகரத்தின் வடகிழக்குப் பகுதியில் தொடங்கி தென்மேற்குப் பகுதிவரை இப்பூங்கா பரவியுள்ளது. 1501 சதுர கிலோமீட்டர் பரப்பளவில் விரிவடைந்துள்ள பூங்காவின் பரப்பில் சுமார் 24900 எக்டேர் நிலப்பரப்பு ஏரிப்புறத்து நிலங்களாகும். ஆர்குனி, கெகாமா, வர்தெனிசு, பம்பாக், செவான் போன்ற மலைகளின் சரிவுகளால் இப்பூங்கா சூழப்பட்டுள்ளது. 1600 வகையான தாவரங்களும், 330 வகையான விலங்கு வகைகளும் இப்பூங்காவில் காணப்படுகின்றன. இயற்கைப் பாதுகாப்புப் பகுதி, பொழுது போக்குப் பகுதி, பொருளாதாரப் பயன்பாட்டுப் பகுதி என்ற மூன்று பகுதிகளாகப் பூங்கா பிரிக்கப்பட்டுள்ளது. 
செவான் ஏரிப் பள்ளத்தாக்குப் பகுதியானது, மிதவெப்பத் தாவரங்களுக்கும், ஆர்மீனிய-ஈரானிய வறண்ட நிலத்தாவரங்களுக்கும் இடைநிலப் பகுதியாகத் திகழ்கிறது. எனினும், செவான் பள்ளத்தாக்கில் பாலூட்டிகள் பற்றிய அறிவியல் ஆய்வுகள் மிகவும் குறைவேயாகும். ஓநாய், குள்ளநரி, நரி, கீரி மற்றும் பூனை போன்றவை தேசிய பூங்காவில் காணப்படுகின்றன.

5 எக்டேர் பரப்பளவில் கடல் மட்டத்திலிருந்து 2000 மீட்டர் உயரத்தில் செவான் தாவரவியற் பூங்கா அமைந்துள்ளது. 650 வகைக்கும் மேற்பட்ட உள்ளூர், வட அமெரிக்க ஆசிய மற்றும் ஐரோப்பிய இனத்தாவரங்களின் இருப்பிடமாக 1944 ஆம் ஆண்டு முதல் இயங்கி வரும் இப்பூங்கா ஆர்மேனியன் தேசிய அறிவியல் அகாடமியினால் கண்காணிக்கப்படுகிறது

மிதமான குறுகிய கோடை, நீண்ட குளிரான பனிப்பொழிவு கொண்ட குளிர்காலம் என செவான் நகரின் காலநிலை வகைப்படுத்தப்படுகிறது. தெற்குப் பகுதியில் அமைந்திருந்தாலும் உயரம் மற்றும் கண்டவியல்பு காரணமாக செவான் நகரின் காலநிலை கிழக்கு பின்லாந்தின் காலநிலையை ஒத்திருக்கிறது. 

1989 ஆண்டின் மக்கள் தொகைக் கணக்கெடுப்பில் 27000 நபர்களாக இருந்த நகரின் மக்கள் தொகை 2011 கணக்கெடுக்கப்பின் போது 19,229 ஆக குறைந்திருந்தது.
நகர மக்கள் தொகையில் பெரும்பாலானவர்கள் குறிப்பாக கோடைக் காலத்தில் விவசாயம், மீன் பிடித்தல் மற்றும் சுற்றுலா சேவைகளில் பொருள் ஈட்டுகின்றனர். 
1873 ஆம் ஆண்டில் இருந்து செவான் நகரின் மக்கள் தொகை காலவரிசை இங்கு தரப்பட்டுள்ளது. 

செவான் நகரின் நகராட்சிப் பகுதியாக விளங்கும் அருகிலுள்ள ககாரின் கிராமத்தின் மக்கள் தொகை 1379 ஆகும்.

செவான் நகர மக்களில் பெரும்பாலானவர்கள் ஆர்மீனியன் திருச்சபை பேராலயத்தைச் சேர்ந்தவர்களாவர். பரிசுத்த தலைமைத் தேவதூதர் பேராலயம் இந்நகரின் முக்கியமான ஆலயமாகும். 2015 ஆம் ஆண்டு மேமாதம் 31 ஆம் நாள் இப்பேராலயம் அர்ப்பணிக்கப்பட்டது. யூத மதத்தவர் சிலரும் நகரில் வசிக்கின்றனர்.

கலாச்சாரத்தை வெளிப்படுத்தும் அரண்மனையும் பல பொது நூலகங்களும் நகரத்தில் இடம்பெற்றுள்ளன. செவான் தாவரவியற் பூங்காவைப் போன்று புவியியல் அருங்காட்சியகம் ஒன்றும் இங்கு இயங்குகிறது.
ஆர்மீனியக் குடியரசுத்தலைவரின் கோடை வாழிடம் செவான் தீபகற்பத்தில் அமைந்துள்ளது. 

எம்-4 நெடுஞ்சாலையில் செவான் நகரம் அமைந்துள்ளது. இந்நெடுஞ்சாலை கிழக்கில் தலைநகரம் யெராவனையும் வடகிழக்கு ஆர்மீனியாவையும் இணைக்கிறது. 
தலைநகரமான யெரவான் செல்வதற்குரிய ஒரு இரயில் பாதையும் இங்கு உண்டு. 

சோவியத் ஆட்சிக்காலத்தில் செவான் நகரில் தொழில்துறை வேகமாக வளர்ச்சியடைந்தது. 1940 களில் பல திட்டங்கள் குறிப்பாக கட்டுமானத் தொழிற் பொருட்கள் உற்பத்தி செய்யப்பட்டன. தற்போது செவான் நகரம் பல்வேறு வகையான மதுபானங்கள் தயாரிப்பின் தாயகமாக விளங்குகிறது.
இவை தவிர ஒரு பெரிய மாவு ஆலையும் பதிவு செய்யப்பட்ட உணவு மற்றும் பால் பொருட்கள் தயாரிப்பும் நகரத்தில் செயல்பட்டு வருகின்றன.

குறுகிய மிதமான கோடைக்காலம் செவான் நகரில் நிலவுவதால் இது ஒரு பிரபலமான உல்லாச நகரமாகத் திகழ்கிறது. தொழிமுறை மற்ரும் பொழுது போக்கு விளையாட்டு வீரர்கள் பயிற்சிக்காக இங்கு வருகின்றனர். கடற்கரை கால்பந்து, கடற்கரை கைப்பந்து, தண்ணீர் விளையாட்டுகள் போன்ற விளையாட்டுகள் இங்கு விளையாடப்படுகின்றன. தண்ணீர்ப் பூங்கா, குதிரைச் சவாரி கழ்கம், டென்னிசு மையம். கூடைப்பந்து , கால்பந்து மைதானங்கள் போன்ற வசதிகள் இங்கு செய்யப்பட்டுள்ளன. 

நகரில் ஒரு பொது மருத்துவமனை, மனநல மருத்துவமனை ஆகியன செயற்படுகின்றன. 

பொதுக்கல்வி பள்ளிக் கூடங்கள் ஏழும் 4 கிண்டர் கார்டன் மழலையர் பள்ளிகளும் இங்கு செயற்படுகின்றன. ஆர்மீனியா தேசிய அறிவியல் நிறுவன இயற்பியல் நிறுவனத்தின் கிளை செவான் நகரில் இயங்குகிறது.

1990 மற்றும் 1994 ஆம் ஆண்டுகளுக்கு இடைப்பட காலத்தில் அக்டமர் செவான் கால்பந்துக் கழகம் இந்நகரின் சார்பாக உள்ளூர் போட்டிகளில் பங்கேற்றது. கடற்கரைக் கைப்பந்து, கடற்கரைக் கால்பந்து மற்ரும் காற்றுலாவல் போன்றவை இங்கு பிரபலமான விளையாட்டுகளாகும். கால்பந்துக் கழகமும், விளையாட்டு வளாகமும் இங்கு கட்டப்பட்டு வருகின்றன.



</doc>
<doc id="318836" url="https://ta.wikipedia.org/wiki?curid=318836" title="எர்தினெட் சுரங்க நிறுவனம்">
எர்தினெட் சுரங்க நிறுவனம்

எர்தினெட் சுரங்க நிறுவனம் "(ஆங்கிலம்: Erdenet Mining Corporation, மங்கோலியன்: Эрдэнэт үйлдвэр)" என்பது மங்கோலியாவின் எர்தினெட் நகரில் அமைந்துள்ள ஒரு சுரங்கத் தொழில் நிறுவனமாகும்.

உலகத்தில் நான்காவது மிகப்பெரியதும், ஆசியாவின் மிகப்பெரியதுமான தாமிரத்தாது சுரங்கத்தில் இருந்து தாமிரத்தை எடுப்பதற்காக 1974 ஆம் ஆண்டு எர்தினெட் நகரம் உருவாக்கப்பட்டது. மங்கோலியா, உருசியா ஆகிய இரண்டு நாடுகளின் கூட்டுமுயற்சியில் உருவானதே எர்தினெட் சுரங்க நிறுவனமாகும். இந்நிறுவனந்தான் மங்கோலியா நாட்டிற்கான வருவாயின் பெரும்பகுதியை ஈட்டித்தருகிறது. ஆண்டிற்கு 22.23 மில்லியன் டன் தாமிரத் தாது எர்தினெட் சுரங்கத்திலிருந்து வெட்டி எடுக்கப்படுகிறது. இத்தாதுவிலிருந்து 1,26,700 டன் தாமிரமும், 1954 டன் மாலிப்டினமும் உற்பத்தி செய்யப்படுகிறது. மங்கோலியாவின் மொத்த உள்நாட்டு உற்பத்தியில் 13.5 சதவீதத்தை இச்சுரங்கம் அளிக்கிறது. மேலும் 8000 பணியாளர்களுக்கு வேலைவாய்ப்பையும் ஏழு சதவீத வரி வருவாயையும் எர்தினெட் சுரங்கம் அளிக்கிறது.

எர்தினெட் நகரமும் உற்பத்தி ஆலையும் சோவியத் நிபுணர்கள் உதவியுடன் சோவியத் நாட்டின் தொழில்நுட்பத்தில் கட்டப்பட்டன. எர்தினெட்டின் தாமிரத்தாது குவியல் கண்டுபிடிப்புடன் தொடர்புள்ள ஒரு தனி வரலாறு இருக்கிறது. முற்காலத்தில் சீன சுரங்க நிபுணர்கள் இவ்விடத்தில் தாமிரத்தைத் தனித்துப் பிரித்தார்களாம். ஆனால் அங்கு உருவான ஒரு புயலின் போது அவர்கள் மின்னலால் தாக்கப்பட்டனராம். அப்போதிலிருந்து இன்றுவரை, அம்மலை அதாவது எர்தினெட் குவியல் ஒரு புனித மலையாகக் கருதப்படுகிறது. பல்வேறு சடங்குகளும் சம்பிரதாயங்களும் உருவாக்கப்பட்டன. பெண்கள் இம்மலையில் ஏறுவதற்கு தடை விதிக்கப்பட்டது. 

இருபதாம் நூற்றாண்டின் பின்னைய ஐம்பதுகளில் எர்தினெட் குவியல் தொடர்பான புவியியல் நில ஆய்வுகள் தொடங்கப்பட்டன. 1958, 1959 ஆம் ஆண்டுகளில் புவியியல் வல்லுனர்களின் வழிகாட்டுதலுடன் முதன்முதலாக எர்தினெட் குவியல் தளம் சோதனைக்கு உட்படுத்தப்பட்டது. ஆனால் அப்போது இக்குவியலின் உபயோகம் தெரியாமல் நடைமுறை மதிப்பு ஏதுமில்லாத ஒரு குவியல் என்று அத்தளம் மதிப்பிடப்பட்டது.
1960 களின் ஆரம்பத்தில் மங்கோலிய தேசிய புவியியல் அமைப்பு செக்கோசிலோவாக்கியா உள்ளிட்ட ஐரோப்பிய சோசலிச நாடுகளின் புவியியல் நிறுவனங்களுடன் இணைந்து தீவிரமான ஆய்வுகளில் ஒத்துழைக்கத் தொடங்கியது. செக்-மங்கோலிய கூட்டு முயற்சியில் முதலாவது புவியியல் சுற்றாய்வுப் பயணக்குழு மங்கோலியாவில் 1962 ஆம் ஆண்டு நிறுவப்பட்டது. பல்கன் மாகாணம், குப்சுகுல் ஏரி முதலிய இடங்களில் எர்தினெட் குவியல் தளம் தொடர்பான செயல்பாடுகளை முன்னெடுக்கத் தொடங்கியது.

அந்த நேரத்தில் இப்பயணக்குழுவில் பிராகா மாநில பல்கலைக்கழகப் பேராசியர், செக்-மங்கோலிய கூட்டுப் பயணக்குழுவின் தலைவர் மற்றும் புவியமைப்புக் குழுவின் தலைவர் ஆகியோர் இடம்பெற்றிருந்தனர். தளத்தில் நிலவியல் ஆய்வுகளை மேற்கொளவதற்கான ஒப்புதலை 1964 ஆம் ஆண்டில் இவர்கள் அளித்தனர். 

முன்னதாக 1963 ஆம் ஆண்டில், சோவியத் புவியியலாளர்கள் அகமோலியானா மற்றும் உசாகோ தலைமையிலான புவியியல் ஆய்வுக் குழு ஒரு மாதத்திற்குள் பணியைத் தொடங்கியிருந்தது. இதற்குப் பின் அவர்கள் தளத்தின் காட்சிப் புவியியல் வரைபடத்தை 1:25000 விகித அளவில் உருவாக்கினர். குழிகள் மற்றும் அகழிகள் தோண்டும் இடங்களையும் குறித்திருந்தனர். இப்பணிகளின் விளைவாக எர்தினெட் சுரங்கத் தளத்தில் 150 மில்லியன் டன் தாமிரத்தாது இருக்கலாம் என மதிப்பிடப்பட்டது.

இதே ஆண்டில் மங்கோலிய நிலவியல் வல்லுநர்களும் பழைய தயாரிப்பளர்கள் கொடுத்த தாமிரத்தின் இருப்பு தொடர்பான அறிக்கையின் அடிப்படையில் புவியமைப்பு சுற்றாய்வுப் பயணத்தை தொடங்கியிருந்தனர். 
1964-68 ஆம் ஆண்டுகளில் மங்கோலிய செக்கோசிலோவேகிய புவியமைப்புக் கூட்டுக்குழுவில் எர்தினெட் குவியலில் இருந்து தாதுவை எடுப்பதற்கான சாத்தியக்கூறுகள் ஆராயப்பட்டன. புவியமைப்பு , புவிவேதியல் அளவை, சுரங்கம் தோண்டுதல் உள்ளிட்டவை தொடர்பான நடுத்தர மற்றும் பெரிய அளவு நடவடிக்கைத் திட்டங்களும் ஆராயப்பட்டன. இத்தொடர்ச்சியான ஆய்வுகளின் விளைவாக தளத்தில் 612 மில்லியன் டன் தாமிரம் மற்றும் மாலிப்டினம் தாதுக்கள் இருப்பில் இருக்கலாம் என்று மதிப்பிடப்பட்டது.

மங்கோலிய செக்கோசிலோவேகிய கூட்டு புவியமைப்புக் குழு இத்தளத்தில் தன்னுடைய பயணத்தை நிறைவு செயத பிறகு, குழுவின் முதன்மைப் பொறியாளர் துமென்பயாரா, புவியியலர் சாந்துய்சாவா ஆகியோரின் வழிகாட்டுதலில் மங்கோலியப் சுற்றாய்வுப்பயண வேலை தொடர்ந்தது. 

இந்தக்குழு முதலில் தளத்தில் பூர்வாங்க ஆய்வுகளை நடத்தியது. சுரங்கம் வெட்டுதல் மற்றும் தோண்டுதல் நடவடிக்கைகளைத் தொடர்ந்து நடத்தியது. தாமிர மாலிப்டினம் தாதுக்கள் தொடர்பான தொழில்நுட்ப ஆய்வுகளை மேற்கொண்டது. இதன் விளைவாக, 670 மில்லியன் டன் அளவு செம்பு தாதுக்கள் இருக்கலாம் என கணக்கிடப்பட்டது. 
சோவியத் புவியியலர்களான இ.ஐ.மார்டோசுவிட்கிம், வி.எசு.கலினினைம் மற்றும் மங்கோலிய புவியியலர் துமென்பேயரோம் ஆகியோரின் தலைமையில் அமைந்த பல்கான் மாகாண புவியமைப்பு வெள்ளோட்ட ஆய்வுக்க்குழு அடுத்த இருபது மாதங்களுக்குள் அவசியமான நுண் ஆய்வுகளை மேற்கொண்டது. நீள அகலங்கள் 500-1500 , ஆழம் 400 மீட்டர் கொண்டதாக எர்தினெட்டின் குவியல் இருப்பதாக மதிப்பீடு செய்யப்பட்டது


</doc>
<doc id="318838" url="https://ta.wikipedia.org/wiki?curid=318838" title="முல்லைவனம்">
முல்லைவனம்

முல்லைவனம் 1955 ஆம் ஆண்டு வெளியான இந்திய தமிழ்த் திரைப்படமாகும். வி. கிருஷ்ணன் இயக்கத்தில் உருவான இத்திரைப்படத்தில் ஸ்ரீராம் (மதுரை ஸ்ரீராம் நாயுடு), குமாரி ருக்மிணி ஆகியோர் முக்கிய பாத்திரங்களில் நடித்திருந்தனர்.

பவானி என்ற ஒரு பெண் அஞ்சல் பட்டுவாடா செய்யும் பழைய வண்டி ஒன்றில் பயணம் செய்து கொண்டிருக்கிறாள். கூட வரும் இன்னொரு பயணி அவளுக்கு ஒரு கதை சொல்கிறார். ஒரு இளம் பெண் இருந்தாள். அவள் ஒருவரை விரும்பினாள். ஆனால் கொடுமைக்காரியான அவளது அத்தை அவளைத் தன் தம்பிக்கு வலுக்கட்டாயமாகத் திருமணம் செய்ய முற்படுகிறாள். திருமண வைபவம் நடக்க இருந்த சமயத்தில் தாலி காணாமற் போய் விடுகிறது. அந்த இளம் பெண் அவள் விரும்பியவனைத் திருமணம் செய்வதற்கு என்னவெல்லாம் நடக்கிறது என்பதே மீதிக் கதையாகும்.


கோவை அரவிந்த் பிக்சர்ஸ் உரிமையாளர் வி. கிருஷ்ணன் தயாரித்த பல படங்களில் இதுவும் ஒன்று. ராஜேஸ்வரி, லலிதா ராவ் ஆகியோரின் நடனம் இத்திரைப்படத்தில் இடம்பெற்றது. நட்டுவாங்கம் செய்தவர் பிரபல நட்டுவனார் வழுவூர் பி. இராமையா பிள்ளை

திரைப்படத்துக்கு இசையமைத்தவர் கே. வி. மகாதேவன். பாடல்களை இயற்றியோர்: கு. சா. கிருஷ்ணமூர்த்தி, தஞ்சை ராமையாதாஸ், கே. எம். ஷெரிப், கொ. கு. ஆகியோர். பின்னணி பாடியவர்கள்: எம். கே. விஜயா, குருவாயூர் பொன்னம்மா, ஏ. பி. கோமளா, ராதா ஜெயலட்சுமி, ஜெயசக்திவேல், கஜலட்சுமி, டி. எம். சௌந்தரராஜன் ஆகியோர்.

பின்வரும் பாடல்கள் பட்டியல் "ஸ்பைசிஆனியன். காம்" தளத்திலிருந்து தொகுக்கப்பட்டது 


</doc>
<doc id="318852" url="https://ta.wikipedia.org/wiki?curid=318852" title="சாது">
சாது

சாது என்பதற்கு தன்னறிவு, இறை பக்தி, தியாகம், வைராக்கியம் மற்றும் சத்தியம், அகிம்சை, தவம், எளிமை ஆகிய நற்குணங்களில், பிறருக்கு முன்மாதிரியாக வாழ்பவர் என இந்து சமய சாத்திரங்கள் கூறுகிறது. 

சாது எனும் சொல், சமசுகிருத மொழியில் சத்தியம் எனப்படும் சத் என்ற வினைச் சொல்லிருந்து பெறப்பட்டுள்ளது. இலத்தீன் மொழியில் "சாங்டஸ்" (sanctus) என்பதற்கு "புனிதமான" (sacred) என்று பொருள் படும்.



ஆதார நூற்பட்டியல்


</doc>
<doc id="318884" url="https://ta.wikipedia.org/wiki?curid=318884" title="செல்வ மகள்">
செல்வ மகள்

செல்வ மகள் 1967 ஆம் ஆண்டு வெளியான ஒரு இந்திய தமிழ்த் திரைப்படமாகும். கே. வி. ஸ்ரீநிவாஸ் இயக்கத்தில் உருவான இத்திரைப்படத்தில் ஜெய்சங்கர், ராஜஸ்ரீ ஆகியோர் முக்கிய பாத்திரங்களில் நடித்திருந்தார்கள்

பல திருட்டுக்குற்றங்களை அடுத்து பலராமன் (மேஜர் சுந்தரராஜன்) தன் மனைவி பார்வதியையும் (பண்டரிபாய்) மகனையும் பிரிந்து நாட்டை விட்டு ஓடிப்போகிறான். சந்தர்ப்பவசத்தால் தாயும் மகனும் பிரிகின்றனர். இளம் பையனைக் கண்ட ஒரு நல்லவர் அவனுக்கு சேகர் (ஜெய்சங்கர்) எனப் பெயரிட்டு, வளர்த்து ஆளாக்குகிறார். அவனும் நன்றாகக் கல்வி கற்று முன்னேறுகிறான். சேகர், சாரதா (ராஜஸ்ரீ) என்ற பெண்ணைக் காதலிக்கிறான். சாரதா ஒரு பணக்கார பேங்கரான ரங்கநாதன் (வி. எஸ். ராகவன்) என்பவரின் ஒரே மகள். இந்த நிலையில் பலராமன் நாட்டுக்குத் திரும்பி வந்து பாலசுந்தரம் என்று பெயரை மாற்றிக் கொள்கிறான். தன் இன்னொரு மனைவியின் மகனான மோகன் (ஸ்ரீகாந்த்) என்பவனுடன் சேர்ந்து ஒரு நேர்மையற்ற வியாபாரத்தைத் தொடங்குகிறான். ரங்கநாதனைக் குறி வைக்கிறான். அதே சமயம் மோகன் சாரதா மேல் கண் வைக்கிறான். ஏமாற்றுகளும் தந்திரங்களும் தொடருகின்றன. முடிவில் கடந்த கால உண்மைகள் எவ்வாறு வெளியாகின்றன என்பதே மீதிக் கதையாகும்.

இத் திரைப்படத்திற்கு எம். எஸ். விஸ்வநாதன் இசையமைத்தார். பாடல்களை கண்ணதாசன், வாலி ஆகியோர் எழுதினர். பின்னணி பாடியவர்கள்: டி. எம். சௌந்தரராஜன், ஏ. எல். ராகவன், பி. சுசீலா, எல். ஆர். ஈஸ்வரி ஆகியோர்.


</doc>
<doc id="318887" url="https://ta.wikipedia.org/wiki?curid=318887" title="துன்னாலை புளியங்கியான் பிள்ளையார் கோவில்">
துன்னாலை புளியங்கியான் பிள்ளையார் கோவில்

துன்னாலை புளியங்கியான்  பிள்ளையார் கோவில், இலங்கையின் வட மாகாணத்திலுள்ள யாழ்ப்பாண மாவட்டத்தில் வடமராட்சிப் பகுதியிலுள்ள துன்னாலை எனும் ஊரில் உள்ளது. இவ்வாலயத்தின் மூல மூர்த்தியாக பிள்ளையார் உள்ளது
= அமைவிடம் =
யாழ்குடாநாட்டின் வடமராட்சியினதும் துன்னாலையினதும் மிகவும் முக்கிய நுழைவாயிலில் பேழை வயிற்று சிதம்பர சிவ விநாயகராக எழுந்தருளியிருப்பவர் புளியங்கியான்  பிள்ளையாராவார். நரசிம்ம வர்மன் (அரசன் ) படையெடுத்த பின்பு சேனாதிபதியாகவிருந்த  பரஞ்சோதி முனிவரால் தென்னிந்தியாவுக்கு விநாயகர்  கொண்டு வரப்பட்டாலும் ஒல்லாந்தர்,போர்த்துக்கேயர் இந்த நாட்டுக்கு புக முன் குடிசையில்   விருட்ஷத்தின் கீழ் வைத்து விளக்கேற்றி வந்த ஓர் ஆலயமாகும்.

= ஆலய வரலாறு =
ஆரம்பத்தில் வல்லிக்கொல்லன் வேலகொல்லன்  என பெயர் சொல்லிக் குறிப்பிடுமளவுக்கு கொல்லர் வம்சத்தினாலும் ஆதரித்து வழிபட்டு வந்த ஸ்தலமாகவும்  இருந்தது எனச் சுவடிகள் மூலமும் செவி வழிவந்த கதைகளின் மூலமும் ஊகித்து உண்மையென கருதப் போதிய இடமுண்டு. மேற்குறிப்பிட்ட வம்சத்தினரின் 6 ம் சந்ததியாகக் கரவெட்டி கிழக்கில் வாழ்கின்ற திருமதி. கிட்டினர் சின்னம்மா - திரு.வேலுப்பிள்ளை செல்லத்துரை ஆகியவர்களும் மேற்கூறியதை உறுதிப்படுத்தியுள்ளார்கள். பிள்ளையாருக்கு அரசமரமாகும் ஆனால் இங்கு வளர்வது வில்பமரமே.ஆரம்பத்தில் இவ்வாலயத்தில் கிழக்கே துன்னாலை அதாவது பருத்தித்துறை - சாவகச்சேரி வீதிக்குக் கிழக்கில் வாழ் பகுதி மக்களாலும் ,மற்றைய கிரான் ஊரிக்காடு என்ற பெயருடைய இடத்து மக்களாலும் (இப்பொது அக் குடிகளில்லை ) வழிபட்டமைக்குச்  சான்றுகள் உண்டு.அதற்கு கிழக்கே செட்டிகாடு என்னும் இடம் வலிகண்டி வரைக்கும் பரந்து காணப்படும் ஊர் மனையாகும் . அங்கே மக்கள் ஒரு காலத்தில் வாழ்ந்தார்கள் .அவர்களும் இவ்வாலயத்தில்  திருப்பணி வேலை செய்து வழிபட்டு வந்துள்ளார்கள்.அத்துடன் செட்டிக்காட்டில் வைரவர் கோவிலைக் கட்டி வழிபட்டமைக்கும் சான்றுகள் உண்டு. இப்பொழுதும் அவ் வைரவர் கோவில் உண்டு.

அத்துடன் செட்டிகாடு என்னும் பகுதிக்கு வடகிழக்குத் திசையில் வல்லிபுர ஆழ்வார் கோயிலை அண்டி சாயக்காரர் வாழ்ந்ததற்கும் சான்றுகள் உண்டு.
இப்பொழுது குறுக்கட்டு பிள்ளையார் என வழங்கப்படும் ஸ்தலத்தில் கேணிக்கருகில் இப்பொழுது பிரதிஷ்டை செய்திருக்கும் பிள்ளையார்  ஓர் மரத்தின் கீழ் வைத்துப் பூசிக்கப்பட்டு வந்தது என்றும்,மாடுகள் மேய்த்து வந்த வல்லிநாச்சி விஷ்ணு சக்கரத்தை பெற முன் இப்பிள்ளையாரை  வணங்கி வந்தார் என்றும் அவர் வழித்தோன்றலாகிய வராத்துப்பிள்ளையில் தற்போது வாழ்ந்த  திருமதி ப.செல்லத்துரை என்னும் பெண்மணி கூறியுள்ளார் . (வல்லிநாச்சியார் வழித்தோன்றல் )இச் சிதம்பர விநாயகர் கோவில் முதலில் ஸ்தாபிக்கப்பட்டதற்கு இன்னுமொரு சான்று உண்டு.அல்வாய்  இலக்கடி என்னும் இடத்தைச் சேர்ந்த எஸ்.வெள்ளிப்பிள்ளை என்னும் ஒருவர் அனுராதபுரத்தில் வாழ்ந்த காலத்தில் சட்டத்திற்குப் புறம்பாக நடந்ததனால் தண்டனையிலிருந்து தன்னைக் காப்பாற்றி கொள்வதற்காகச் செய்யப்பட்ட  நேர்த்திக் கடனுக்காக ஆலயத்தை சுற்றி மதில் கட்டினார் , என்றும் கூறும்பொழுது அல்வாய் வரைக்கும் வணக்கத்துக்குரிய ஆலயமாக இருந்திருக்கிறது என்று கருதவும் இடமுண்டு .

அதோடு பிள்ளையார் கர்ப்பகப்  பீடத்திற்கு மேலும் வைரவர் சந்நிதியின்  கலசங்களைக் கொண்டும் ஐந்நூறு ஆண்டுகளுக்கு மேற்பட்டது ,என்பதையும் உறுதிப்படுத்தலாம். காங்கேசன்துறை வீதியிலுள்ள திரு.எல். கெங்காதரன் என்னும் சிற்பாச்சாரியார் இக்கலசங்கள் ஆகக்குறைந்தது இருநூறு , முந்நூறு ஆண்டுகளுக்கு நிறைபெறக்கூடியதாக  ஆக்கப்பட்ட கலசங்கள் என்று மன உறுதியோடு புகழ்ந்தார்  இப் புராதன கலசங்களிலிருந்தும் புளியங்கியான்   சிதம்பர  சிவ விநாயகர் கோவில் மிகவும் பழமை வாய்ந்ததென அறுதியிட்டுக்   கூற முடியும்.

அத்துடன் புலோலி தெற்கு,துன்னாலை முதலிய இடங்களில் வசிப்பவர் ஸ்தாபித்த பழைய ஆலயமாகும் . பின்பு புலோலி வாழ் மக்கள் முறாவில்  பிள்ளையார் கோவில் ஒன்றைத் துன்னாலை எல்லையில் ஸ்தாபித்து வணங்கி வருவதும் குறிப்பிடத்தக்கது.

அத்துடன் புலோலி உதய கதிர்காமாப்பிள்ளையார் திருப்பணிச்சபை  புளியங்கியான் திருப்பணிக்குப் பண உதவி செய்ததிலிருந்தும் புலோலியாருக்கும்  ஆரம்பத் தொடர்பு இருந்தது என்பதை ஒரு விதத்தில் ஊகிக்கலாம்.

= ஐங்கரன் பெருமைகள் =
இந்துக்கள் அனுஷ்ட்டிக்கும் முக்கிய  விரதங்களுக்குள் ஒன்றாக விளங்குவது விநாய சதுர்த்தி . இதனை கணேஷ சதுர்த்தி எனவும் வழங்குவர். இது ஆவணி மாதத்தில் வரும் வளர்பிறையின் 5ம் நாள் அனுஷ்ட்டிக்கப்படுகின்றது . விநாயகருடைய யானைமுகம்  ஞானத்தைக்  குறிப்பதால் வலிமை,விவேகம்,ஞானம் இவற்றை வேண்டி இவ்விரதத்தை விசேட பூசை வழிபாடுகளுடன் இயற்றி வழிபடுவர் மக்கள் .

விநாயகக் கடவுளின் பிறப்பைப் பற்றி பலவகையான புராணக் கதைகள் காணப்படுகின்றன. ஒரு சமயம் சிவபெருமான் வேட்டையாடச் சென்றிருந்த போது பார்வதி தேவியார் நீராட நினைத்து வாயிலிற் காவற்காரன் ஒருவனைத்  தாமே சிருஷ்டித்துக் காவலுக்குக் கமர்த்தி வைத்து நீராட சென்றார் . விரைவிலே வேட்டையை முடித்துத் திரும்பிய சிவபெருமானை வாயிலில் இருந்த காவற்காரன் உள்ளே செல்ல அனுமதிக்கவில்லை .கோபத்திற்க்குள்ளான சிவபெருமான் அக்காவற்காரனின் தலையை துண்டித்து விட்டார் . பார்வதி தேவியார் வெளியே வந்து பார்த்த போது காவலாளியின்  தலை துண்டிக்கப்பட்டிருந்ததைக் கண்டு,நடந்தவற்றைக் கூறினார். சிவபெருமான் அக்காவலாளியை உயிர்ப்பிக்கக் கருதி வடக்கே சென்று ,முதலிலே காட்டிற் காணும் மிருகமொன்றின் தலையை கொண்டுவரும்படி தனது ஏவலாளரை அனுப்பினார் . அங்கனம் சென்ற ஏவலாளர் முதலிற் பார்த்ததாக யானையின் தலையைக் கொண்டு வந்து பொருத்தினர் .இவ்வகையில் உருவானவரே  விநாயகர் என வட நாட்டவர் கூறுகின்றனர். பார்வதி  தனது காவலாளியை   உருவாக்கிய நாள் ஆவணி வளர்பிறைச் சதுர்த்தி நாளாகும். இதனால் வடநாடெங்கும்  யாகங்களோடு கூடிய விசேட வழிபாடுகள் இத்தினத்தில் நடைபெறுகின்றன.

விநாயகா் உருவானதற்கு வேறொரு கதையும் கூறப்படுகின்றது . பார்வதி தேவி குழந்தையொன்று வேண்டுமென ஆசைபட்டுப் பொம்மை ஒன்றை உருவாக்கினார்.அவ்விடம் வந்த விஷ்ணு ,அவளுடைய ஆசையை நிறைவேற்ற எண்ணி அதற்கு உயிர் கொடுத்தார். பரமேஸ்வரன் மகிழ்ச்சியடைந்தார் .தேவர்கள் அந்த அழகான குழந்தையை காண வருகை தந்தனர் .சனீஸ்வரன் தனது கண்களாற்  குழந்தையைப் பார்த்த அளவில் குழந்தையின் தலை விழுந்து விட்டது . வேறு வழியின்றி வடக்கு நோக்கித் துயிலும் எந்த மிருகத்தின் தலையையாவது கொண்டுவரும்படி சிவபெருமான் கட்டளை இடவே, முன்னர்  கூறியது போன்றே யானையொன்றின் தலை கொண்டு வரப்பட்டுப் பொருத்தப்பட்டு, யானைத் தலை கொண்ட விநாயகர் உருவாகினார்.

'பிள்ளையார் பெருங்கதை ' மேலும் சுவாரஷ்யமாகப் பிள்ளையார்   பிறப்பைக் கூறுகின்றது. சிவபெருமான், தன்னுடைய கட்டளைப்படி பூவுலகிற் பெண்ணாக பிறந்த பார்வதியை மணஞ் செய்து வரும்வழியில்,களிறும் பிடியும் விளையாடுவதைக் கண்டு 'பாராதே வா ' எனப் பார்வதிக்குக் கூறியதாகவும் , பார்வதி உடனே திரும்பிப்  பார்த்து இவ்வகையில் நாமும் விளையாடுவோம் எனக் கூறியபோது ,சிவனும் உடன்பட்டமையால் தோன்றியவரே பிள்ளையார் எனக்கூறுகின்றது . இவ்வாறாகப் பிள்ளையாரின் தோற்றத்திற்கு வெவ்வேறான கதைகள் பல கூறப்படுகின்றன .

ஆக்கம்  - பண்டிதர் திருமதி.சந்தனா  நல்லலிங்கம்

= கும்பாபிஷேக முறைகளும்  விளக்கமும் =
அநாதிமலமுத்த சித்துருவாகிய பரம்பொருள் கற்பனை கடந்த சோதியாகினும், அநாதிமலை பெத்தர்களாகிய  ஆன்மாக்கள் வணங்கிப்போக மோஷங்களை அடைய ஆலயத்தில் நிறுவப்படும் சிவலிங்கத் திருவுருவில் கருணையே உருவாக்கும்படி பிரார்த்தித்து  அபிஷேகித்தலே கும்பாபிஷேகமாகும் .

"கும்பாபிஷேகம் " என்பது குடமுழுக்கு, "குடநன்னீராட்டு விழா " என்று சொல்லுவார்கள், இது பிரதிஷ்டை என்றும் கூறப்படும். இது நான்கு வகைப்படும். அவையாவன :

ஆவர்த்தம் :- புதிதான ஓர் இடத்தில்  சிவலிங்கம் அன்றி மூலமூர்த்தியை வைத்துப் பாலபிரதிஸ்டை செய்து பூஜித்துப் புதிதாகக் கோயில் கட்டி, பாலாலய மூர்த்தியைக் கும்பத்தில் எடுத்துக் பின்னர் மூலஸ்தானத்தில் இருக்கும் மூர்த்தியில்  சேர்த்து அபிஷேகம் செய்வதாம்.

அனாவர்த்தம் :-வெகுகாலத்துக்கு முன் கோயில் கட்டி பூசையில்லாமல் அழியவிட்டும், சீர் குலைந்தும் இருந்து ,முன்போல் அவைகளைத் திருத்தி ஆலயம் கற்பித்துக்  கும்பாபிஷேகம்  செய்தலாம். 

புனராவர்த்தம் :-கர்ப்பக்கிரகம்,விமானம்,பிரகாரம் ,கோபுரம்,பலிபீடம் முதலியவைகளில் பழுது ஏற்படுதலும்,அட்டபந்தனத்தில்  பழுது நிகழ்ந்தாலும்,வர்ணம் அழிந்து இருந்தாலும்,பாலாலயம் செய்து ஆலயத்தைப் புதுப்பித்து மூலஸ்தானத்தில் பிரதிஷ்டை செய்து கும்பாபிஷேகம்  செய்தலாகும். 

அந்தரீ தகம்  :- ஆலயத்தில் சேரன்,சண்டாளன்,நாய், முதலியன உட்சென்று  தீண்டியதன் காரணமாக மூர்த்தியின் பிரத்தியங்கம்,உபாங்கம் போன்றவைகளில் ஏதாவது பழுது ஏற்பட்டால் அவைகளைத் திருத்தி உடனே செய்வதாகும். இதில் அந்தரீகப் பிரதிஷ்டைக்கு நாள்,நட்ஷத்திரம் பார்க்க வேண்டியதில்லை என்பது குறிப்பிடத்தக்கதாகும்.

ஈழத்தில் இப்போது நடக்கும் கும்பாபிஷேகம் அனாவர்த்தம் என்று சொல்லப்படும். அதற்கு :


அனுஞ்ஞை :- இறைவணக்கம் செய்து சர்வ சாதகரிடத்திலும்,பரம்பொருள் இடத்திலும் நான் குறித்த காலத்தில் இந்த மகத்துவமான கும்பாபிஷேகத்தைச் செய்ய உத்தரவு தரவேண்டும் என்று வணங்கி உத்தரவு கேட்பதாம். 

தனபூஜை :- புண்ணிய வசத்தால் கிடைத்த திரவியத்தைப் பூஜை செய்தலாகும்.

திரவிய விபாகம்  :- பூஜை செய்த திரவியத்தை ஒருபாகம் ஆலயக் கட்டட வேலைக்கும் ,இரண்டாவது பாகம் நித்திய பூஜை,மாசாந்த விசேட நட்ச்சத்திர பூஜை,உற்சவம்,ஆபரணாதிகட்கும் இராமாதிவாங்கவும் ,மூன்றாவது பாகத்தை பதினொருபாகம் செய்தல் வேண்டும். அவை : 
மேற்கூறிய பாகமாக பிரித்து முறையே செலவு செய்தல்  திரவிய பாகமாகும்.

ஆசாரியவர்ணம் :- பிரதான ஆசாரியரையும்,சர்வசாதகரையும் வணங்கி இத்திரவியத்தைக் கொண்டு மஹாகும்பாபிஷேகம் செய்து இறையருளைப் பெற்றுத்தர வேண்டும் என்று எசமான் குருவை வழிபடுதலாகும் .

கணபதி பூஜை :- எவ்வகையினராலும் முதலில் விநாயகரை வழிபாடு செய்தல் வேண்டும் ; செய்யாவிடில் அவர்களின் காரியத்தை இடையூறு செய் என்று இறைவன் கட்டளை என்பது "என்னரேயாயினும் " என்ற திருவிளையாடற் புராணத்தில் விளங்குகின்றது .ஆகவே இங்கு தொடங்கிய மஹா கும்பாபிஷேகம் இடையூறு இன்றி நிறைவேற விநாயகப் பெருமானுக்குப் பூஜை,அபிஷேகம்,ஹோமம்,செய்து முதலில் பிரதான சிவாசாரியார் வழிபடுதல்.

கிராமசாந்தி :- "சர்வலோக இதம் புண்ணியம் வட்சியே கந்து சடானன கிராம நூதன காலேது ஷேத்திரவா மந்திரேவிவா பிரதிஷ்டோத்துவ காலேச பூஜாம் கருத்துவாவிசேஷவதா  " என்று காரணாகமம் கூறுகிறது .விளக்கம் சகலலோக சுகத்துக்கும் ,புதிதான பட்டினம் கிராமங்களில் உள்ள அசுர,ராட்ஷத ,பிசாச பிரம ராட்ஷதர்களைத் திருப்தி செய்து சந்தோஷப்படுத்தி,கிராம அதி தேவதையான வைரவரை பூஜித்தலாகும்.

பிரவேச பலி :- நாம் பிரவேசம் செய்து மகா கும்பாபிஷேகம் செய்யும் இடத்தில்  உள்ள எட்டுத்திக்குகளிலும் வசிக்கின்ற இயக்கர் ,இராட்ஷதர் ,பிசாசர் ,பிரம இராட்ஷதர் ,பூத்ர் ,காளி ,சரளி, வைரவர் முதலிய தேவதைகளுக்கு உணவு கொடுத்து எழுப்பி அவர்களை முறையே கடல்,மலை,வனம்,நதி மயானம் முதலிய இடங்களிற் சென்று சுகமாய் வீற்றிருங்கள்  இது சிவன் கட்டளை எனக் கூறித் திருப்தி செய்தலாம் .இது மஹாகும்பாபிஷேகம்,திருவிழா,புதுவீடு குடிபுகல்  போன்ற காரியங்களிற் செய்ய வேண்டும் என்று ஆகமங்கள் கூறுகின்றன .

திசா ஹோமம் :- நான்கு திக்குகளில் முறையே பாசுபதாஸ்தம் ,அகோராஸ்திரம்,பிரத்தியங்கிராஸ்திரம் , சிவாஸ்திரம் முதலியவர்களைப் பூசித்துக் காவல் செய்யும் படி கட்டளை இடுதலாகும் .

இரட்சோக்கிர  ஹோமம் :- அசுர ராட்ஷதர்களின் தொல்லை நீங்குவதற்காக மூன்று மேடைகள் அமைத்து ,நடுவில் கும்பம் வைத்து அதில் ரட்சோக்கிர தேவதையை வடவா முகாக்கினிக்குச் சமமாகப் பாவித்துப் பூசை செய்து ,அதன் தென்புறத்தில் வெள்ளை வஸ்திரம் இட்டு ,தேங்காய் ஒன்று வைத்து ,வடக்குப் பக்கத்திற் சிவப்பு வஸ்திரம் வைத்து அதன் மேல் வாள் ஒன்று வைத்து ,தேங்காயில்  சிவனையும் வாளில் கட்கேசுவரனையும் ,வாளைச்சுற்றி அசிதாங்கபைரவர் ருருபைரவர் சண்ட பைரவர் ஆகிய எண்மரைப் பூசித்து ,அவர்களுக்கு உள்ள திரவியங்களாலும் சமித்தாலும்  ஹோமம் செய்து,சம்யோசித்துக் கும்பஜலத்தை ஆலயத்தைச் சுற்றித் தெளித்தலாகும் .

வாஸ்து சாந்தி :- பூமியானது அசத்தாக,ஜடசம்பந்தம் உள்ளதனால் அதை நீக்கிச் சத்பாவம் உண்டாவதற்குச்  செய்வது . அசுத்த சொரூபமான பூமியை பாலாக்கினியால்  தகித்துப் பின்பூமிக்கு அதிபதியான பிரமாவின் மூச்சுக்காற்றினாற் சோதிரூபமாகிச் சுத்தம் செய்வதாம் .நீற்றுப்பூசணிக் காயை பூமியின் வடிவமாகத் தியானித்து ,அதன் விதைகளை அண்டங்களாக நினைத்து, எல்லாவற்றையும் ஹோமம் செய்து ,பின் பூமிக்கு அதிபதியான பிரம்மாவின் கட்டளையினாற் பரிசுத்தமானதாகப் பாவித்தல் வாஸ்து சாந்தியாம் .இச்சாந்தி கும்பாபிஷேகம் பாலஸ்தாபனம்,யாக மண்டப கல்பனம் , கோபுரம்,தடாகம் ,வீடு ,உற்சவம்  போன்ற இடங்களில் அவசியம் செய்ய வேண்டும் .

ஆயுஷ்மூர்மம் :- குருமார் செய்து கொள்ளும் தசவித ஸ்நானமாம்.

கோபூஜை :- பசுமாடு , கன்று கட்டுதல்.

விப்பிரபோஜனம் : - வேதம் அறிந்த பிராமணர் பிருதுவி முதல் சுத்ததத்துவம் வரையுள்ள எல்லாத் தத்துவங்களையும் சுத்தமாக்குகின்றேன் ; ஹோமம் செய்கின்றேன் ; இது நன்கு சுத்தி அடையட்டும் என்று சிதாக்கினியில்  ஹோமம் செய்கின்ற பாவனையில் போசனம் செய்வித்தலால் அந்த இடம் சுத்தியாகும்.

மிருத்சங்கிரகணம் :- கிராமத்துக்கு சாந்தியையும் தேச நன்மையடைவதையும் நினைந்து பூமாதேவியைப்  பிரார்த்தித்து இந்தப் பூமி கண்டங்களாகப் பிரிந்து இருப்பதால் ஒவ்வொரு  கண்டத்துக்கும் பூசை செய்து , பிரார்த்தித்து ,ஞானயாகம் செய்ய முளையிடுவதற்காக மண்வெட்டியை சிவாஸ் திரமாகப் பூசித்து,பூமா தேவியின் வயிற்றில் மூன்று அல்லது ஐந்து முறை மண்ணை எடுத்தலாம் . எடுத்த தோஷம் நீங்க அந்த இடத்துக்கு வேறு மண் போட்டுச் சப்தவாரிதி கும்பத்தால் அபிஷேகம் செய்தலாம் .

அங்குரார்ப்பணம் :- முளையிடுதல் இந்தப் பூமியானது முன்னர் அமிர்தத் தால் நனைந்து சுத்தமானது .ஆகையால் உலகச் சேமத்தின் பொருட்டு நெல் முதலிய நவ தானியங்களைப்  பாலில் ஊறவிட்டு "ஒசதி சூக்தம் " செபித்துச் சந்திரனை வணங்கி முளையிடுதலாகும்.

ரக்ஷபந்தனம் :- காப்புக்கட்டுதல்,குழந்தை வருத்தம் தீர,மாதா மருந்துண்ணல் போல, உவக சேமத்திற்காக ஆசாரியார் எடுத்த காரியம் செவ்வனே நிறைவேற இடையூறுகள் தடுக்கா வண்ணம் இறைவியின் கர்ப்ப நாடியில் நின்றும் உண்டான நாகராசனைப் பூசித்து கையில் கங்கணம் கட்டுதலாம்.

ஆக்கம் -  பிரதிட்டபூஷணம் நயினை ஐ .கைலாசநாதகுருக்கள்

= துன்னாலை புளியங்கியான்  பிள்ளையார் கோவில் தகவல்கள் =
இவ்வாலயம் பற்றிய பொதுத் தகவல்களை போத மக்களும்,எதிர்கால இளம் சந்ததியினரும்,அடியார்களும் அறிய வேண்டும்: அறிந்திருக்க வேண்டும் என்று பெரு ஆய்வுகளின் பின் தெரிந்த தகவல்களை விளம்பரப்படுத்துகின்றேன்.

கோயில் பெயர்                -    புளியங்கியான் பிள்ளையார் ஆலயம்

மறுபெயர்கள்                  -     சிதம்பரத்துப்  பிள்ளையார் ஆலயம் ,சிவ விநாயகர் ஆலயம்

சுவாமியின் திருநாமம்   -  சிவ விநாயகர்

ஏனைய சுவாமிகள்      -    தெய்வானை வள்ளி சகிதம் முருகப் பெருமான்,வைரவர், மூஷிகம்,பலிபீடம்,நாகதம்பிரான்,நவகிரகங்கள்,

தம்பப்பிள்ளையார் கருங்கல்லிலானது. (தெய்வானை வள்ளி சகிதம் முருகன், வைரவர், விக்கிரகம், 

நாகதம்பிரான்,நவகிரகங்கள் 11.09.2002 ல் புதிதாக ஸ்தாபிக்கப்பட்டது.)

பரிவார மூர்த்திகள் - சிவ விநாயகர்,தெய்வானை வள்ளி சகிதம் முருகன் அங்குசம் - பஞ்சலோகத்தாலானது. 11.09.2002ல் நடந்த 

மஹா கும்பாபிஷேகத்தன்று இந்தியாவிலிருந்து வரவழைக்கப்பட்டது .

தல விருட்ஷங்கள்       - வில்பம்,புன்னை ,மருது ,ஆல்

மூல விக்கிரகங்கள் -  6ம் நூற்றாண்டு பழமை வாய்ந்தது .சிவாலயம் என ஸ்தாபிக்க எண்ணியும் தகுந்த 

சிவாச்சாரியாரின்மையால்   சிவ விநாயகர் ஆலயம் ஆனது .வெல்லிக்கந்தோட்ட பிள்ளையார் கோவிற்

பின் வீதியில் வாழ்ந்து வந்த காசிலிங்க ஐயர் அவர்களால் இவ்வாலயத்திற்குக் கொண்டு வரப்பட்ட 

சிவலிங்கம் கட்டைவேலி பிரதிஷ்டை செய்யப்பட்ட தென்று அறிய முடிகின்றது . ஆனால் இங்கு

வைத்துப் பூஜிக்கப்பட்ட புவனேஸ்வரித் தாயின் விக்கிரகத்தை அக்காலத்தில் வாழ்ந்த மாப்பாணர்

சின்னத்தம்பியார் என்னும் அடியாரால் கொண்டு செல்லப்பட்டு அவர் சொந்தவீட்டில் பூஜிக்கப்பட்ட

அம்மன் அவவேதான்  வீட்டம்மன் என்ற பெயரில் மடப்பள்ளி ஆலயமாக துன்னாலை வடக்கில் 

இருக்கின்றது .

ஆலயம் - தனிச் சுண்ணாம்புக் கட்டிடமாகவும்  இந்தியா- கேரளச் சிற்பாச்சாரியாராக இரட்டைப் பஞ்சாங்கமுறையில்

சிவ ஆலயத்திற்குரிய அமைப்பில் கர்பகப் பீடம் அமைத்து இருந்தது . காலத்தினால் சிதைவுற்று  2001/2002ம்

ஆண்டளவில் பொது மக்களின் பணத்தினாலும்  அரசாங்கத்தின் நன்கொடையினாலும் முற்றாகப்   புதிதாகக்

கருவறை,வசந்த மண்டபம்,முருகன் சந்நிதி,யாகஅறை ,வைரவர் சந்நிதி,நவக்கிரக சந்நிதி,மணிக்கூடு 

கோபுரம் யாவும் அடங்களாகத் திருப்பணி வேலை செய்யப்பட்டு 11.09.2002ல் கும்பாபிஷேகம் 

செய்யப்பட்டுள்ளது.கர்பகப்பீடம் இரட்டைப் பஞ்சாச்சர முறைப்படியே செய்யப்பட்டுள்ளது.

சொத்துக்கள்

= அபிஷேகம் செய் பயன்கள் =
வாசனைத்தைலம்,தேன்,மாப்பொடி - கடனைத் தீர்க்கும்

மஞ்சள்பொடி   - ரோகத்தைப் போக்கும்

பஞ்ச கவ்வியம்  - பாபத்தைப் போக்கும்

பஞ்சாமிர்தம்,கருப்பஞ்சாறு,பலாப்பழம்,பசுவின் நெய்   -  மோட்ஷத்தை அளிக்கும்

பசுவின் பால் - ஆயுளைக் கொடுக்கும்

பசுவின் தயிர் - சந்தான விருத்தியைக் கொடுக்கும்

வாழைப்பழம்  - பயிரை வளர்க்கும்

மாம்பழம் - வசியம்

மாதுளை - கோபத்தை போக்கும்

இளநீர் - போகமளிக்கும்

சந்தனம் - லக்ஷ்மியைக் (செல்வம் ) கொடுக்கும்

= வெளி இணைப்புக்கள் =
https://www.facebook.com/thunnalaipuliyankiyan.kovil?fref=ts

= உசாத்துணை நூல்கள் =

= படங்கள் =


</doc>
<doc id="318896" url="https://ta.wikipedia.org/wiki?curid=318896" title="ஆற்காடு பஞ்சாங்கம்">
ஆற்காடு பஞ்சாங்கம்

ஆற்காட்டைச் சேர்ந்த கா. வெ. சீதாராமய்யர் என்ற சோதிடர் அக்காலத்தில் தமிழகத்து அரச குடும்பங்களான ஆற்காடு நவாபு, சரபோஜி மன்னர் போன்ற குடும்பத்தினருக்கு சோதிடராக இருந்தவர். இவர் ஆண்டுதோறும் அரசர்களுக்கு சோதிடக் குறிப்புகளை கொடுத்துவந்தார். இவர் தமிழ் மாதங்களான சித்திரை முதல் பங்குனி வரை பஞ்சாங்கக் குறிப்பை வெளியிட்டார். அவரது வழியில் அவரது சந்ததியினர் 4-வது தலைமுறையாக தொடர்ந்து 116 ஆண்டுகளாக இந்த பஞ்சாங்கத்தை வெளியிட்டு வருகின்றனர். ஆற்காடு பஞ்சாங்கம் என்ற பெயரில் பல பஞ்சாங்கப் புத்தகங்கள் வெளிவருகின்றன என்பதால் இவர்கள் "லாவண்யா பதிப்பகம்" என்ற பெயரில பஞ்சாங்கத்தை வெளியிடுகின்றனர்.


</doc>
<doc id="318897" url="https://ta.wikipedia.org/wiki?curid=318897" title="சத்">
சத்

சத் (Sat) () எனும் சமசுகிருத மொழிச் சொல்லிற்கு உண்மையான, மாறாத, முக்காலங்களில் என்றும் நிலைத்து இருக்கும் பரம்பொருளைக் குறிக்கிறது. 
பண்டைய இந்திய வேதாந்த சாத்திரங்களில், சத்தியம், "அனந்தம்" , பிரம்மம், எனும் நிலையான பரம்பொருளைக் குறிக்க "சத்" எனும் சொல் முன்னொட்டாக குறிக்கப்படுகிறது. 
"சத்" குறித்து பிரகதாரண்யக உபநிடத்தின் 1.3.28 மந்திரத்தில் "சத்" எனும் பிரம்மதைக் குறித்து சிறப்பாக விளக்கப்பட்டுள்ளது.

சத்தியம், சத்துவ குணம், உண்மை, தூய்மை, நன்மை ஆகிய சமசுகிருத சொற்களின் அடிச்சொல்லே "சத்" ஆகும்.
ஆத்மாவை அறிய உதவும் சாத்திரங்களை, "சத்-சாத்திரங்கள்" என்றும், பிரம்மதை அறிய ஆவல் கொண்டவனைச் சத்தியவான் என்றும் அழைக்கப்படுகிறார்கள். 

சத் எனும் சொல்லின் எதிர்மறைச் சொல் அசத் ஆகும். அசத் எனும் மாயையால் படைக்கப்பட்ட இந்த பிரபஞ்சமும், சீவராசிகளும் நம் பார்வைக்கு தெரிந்தாலும், அவைகள் அனைத்தும் ஒரு காலத்தில் அழியக் கூடியது, நிலையற்றது, பொய் ஆகும். 

"சத்" எனும் சொல் இடத்திற்கு ஏற்ற படி பல பொருள்களைத் தருகிறது.



</doc>
<doc id="318901" url="https://ta.wikipedia.org/wiki?curid=318901" title="தம்பி சீனிவாசன்">
தம்பி சீனிவாசன்

தம்பி சீனிவாசன் என்பவர் ஒரு தமிழ் எழுத்தாளராவார். இவர் தமிழில் பல குழந்தை இலக்கிய நூல்களை மொழிபெயர்த்துள்ளார், அதே சமயம் புதுப்புனைவாக நாடகம், கதைகள், பாடல்கள் என பல சிறார் இலக்கியங்களைப் படைத்துள்ளார். இவர் சாகித்ய அகாடமியின் மண்டலச் செயலாளராகச் சென்னையில் பணியாற்றியவர்.


</doc>
<doc id="318905" url="https://ta.wikipedia.org/wiki?curid=318905" title="கல்வி கோபாலகிருஷ்ணன்">
கல்வி கோபாலகிருஷ்ணன்

கல்வி கோபாலகிருஷ்ணன் என்பவர் ஒரு தமிழ் எழுத்தாளராவார். தமிழில் குழந்தைகளுக்குத் தொடர்ச்சியாக அறிவியல் நூல்களை எழுதியவர். இவர் 300 க்கும் மேற்பட்ட நூல்களை எழுதியிருக்கிறார்.

இவர் துவக்கத்தில் பாடப் புத்தகங்களுக்கு ஓவியம் வரையும் வேலையைச் செய்துவந்தவர். பின்னர் ஆசிரியர்கள் மற்றும் குழந்தைகளுக்கு உதவும் வகையில் "கல்வி" என்ற இதழைத் துவக்கினார். இந்த இதழில் எழுத எழுத்தாளர் பற்றாக்குறை வந்த காரணத்தினால் தானே முழுமூச்சுடன் எழுதி இதழைக் கொண்டுவந்தார். இந்த இதழின் பெயரான ’கல்வி’ இவரின் பெயருக்கு முன் அடைமொழியாக மாறியது. பல நாட்டுக் குழந்தைகளின் பின்னணியை அறிமுகப்படுத்தும் "பறக்கும் பாப்பா" என்ற கதாபாத்திரத்தை 'சுதேசமித்திரன்' தீபாவளி மலரில் அறிமுகப்படுத்தினார். அது பிரபலமடைந்தது இதனால் பறக்கும் பாப்பா கதாபாத்திரத்தைக் கொண்டு குழந்தைகளுக்கான சுவையான பல பொது அறிவு நூல்களை எழுதினார்..



</doc>
<doc id="318908" url="https://ta.wikipedia.org/wiki?curid=318908" title="பூவண்ணன்">
பூவண்ணன்

பூவண்ணன் (இயற்பெயர் வே. தா. கோபாலகிருஷ்ணன்) என்பவர் ஒரு தமிழ் எழுத்தாளர் மற்றும் தமிழ்ப் பேராசிரியரராவார். இவர் நூற்றுக்கும் மேற்பட்ட சிறுவர் இலக்கிய நூல்களைப் படைத்துள்ளார். 1955 இல் குழந்தை எழுத்தாளர் சங்கத்தின் சார்பில் நடத்தப்பட்ட நாடகப் போட்டியில் இவர் எழுதிய "உப்பில்லாத பண்டம்" முதல் பரிசைப் பெற்றது. மேலும் இவர் எழுதிய "ஆலம் விழுது", "காவேரியின் அன்பு" ஆகிய இரண்டு சிறார் நெடுங்கதைகளும் "நம்ம குழந்தைகள்", "அன்பின் அலைகள்" என்ற பெயரில் திரைப்படமாக எடுக்கப்பட்டு. இந்தப்படங்களுக்காக பூவண்ணனுக்கு தமிழக அரசின் சிறந்த திரைப்படக் கதாசிரியர் விருது கிடைத்தது..




</doc>
<doc id="318910" url="https://ta.wikipedia.org/wiki?curid=318910" title="தென் கொரியாவில் ஆற்றல்">
தென் கொரியாவில் ஆற்றல்

தென் கொரியாவில் ஆற்றல் "(Energy in South Korea)" இறக்குமதி செய்கின்ற நிலைமையே அதிகமாகக் காணப்படுகிறது. நாட்டின் எண்ணெய்த் தேவைகள் அனைத்தும் கிட்டத்தட்ட இறக்குமதியே செய்யப்படுகின்றன. உலகின் மிகப்பெரிய திரவமாக்கப்பட்ட இயற்கை எரிவாயு இறக்குமதியாளர்கள் வரிசையில், தென் கொரியா இரண்டாமிடத்தைப் பிடிக்கிறது. நாட்டின் மின்னுற்பத்திக்குப் பிரதானமாக இருப்பது அனல்மின் நிலையங்களில் உற்பத்தி செய்யும் மின்சாரமாகும். நாட்டின் மொத்த மின்னுற்பத்தியில் மூன்றில் இரண்டு பங்கு மின்சாரம் அனல் மின் நிலையங்களிலும் அணுக்கரு ஆற்றலில் இருந்தும் கிடைக்கிறது

தனியார் நிலக்கரிச் சுரங்கங்கள், மற்றும் எண்ணெய் சுத்திகரிப்பு நிலையங்கள் இக்காலகட்டத்தில் இயக்கப்பட்டன என்றாலும் கூட, ஆற்றல் தயாரிப்பாளர்கள், அரசாங்க நிறுவனங்களின் ஆதிக்கத்தில் இருந்தனர், கொரிய தேசிய சட்டமன்றத்தில் 2000 ஆம் ஆண்டில் ஒரு பரந்த மின்சாரத் துறை மறுசீரமைப்பு திட்டம் நடைமுறைப்படுத்தப்பட்டது. ஆனால், இந்த மறுசீரமைப்பு செயல்முறைத் திட்டம் 2004 இல் அரசியல் சர்ச்சைகள் காரணமாக நிறுத்தப்பட்டது. தீவிரமான அரசியல் விவாதத்திற்குரிய ஒரு தலைப்பாக இப்பிரச்சினை இருந்துவருகிறது. 

நிரூபிக்கப்பட்ட எண்ணெய் வளம் ஏதும் தென் கொரியாவில் காணப்படவில்லை. 1980 ஆம் ஆண்டுவரை மஞ்சள் கடலில் மேற்கொள்ளப்பட்ட பயணங்களிலும், கொரியா மற்றும் சப்பான் நாடுகளுக்கிடையிலான கண்டத் திட்டுகளிலும் எந்தவிதமான எண்ணெய் வளமும் கண்டறியப்படவில்லை. நாட்டின் நிலக்கரி ஆதாரம் போதுமானதாக இல்லை மற்றும் தரம் குறைந்ததாகவும் இருந்தது, வானிலை மற்றும் பருவகால வேறுபாடுகள் காரணமாக கோடை மழையின் செறிவு மிகவும் குறைவதால் வளமான நீர்மின்சார உற்பத்திக்கும் சாத்தியமில்லை. எனவே கொரிய அரசு அணுக்கரு ஆற்றல் உற்பத்தியில் அதிக கவனம் செலுத்தி வருகிறது

2010 ஆம் ஆண்டின் ஆற்றல் நுகர்வு மூலங்கள்::

கொரியா மின்னாற்றல் நிறுமம் நாட்டில் (KEPCO) மின்சாரம் வழங்கும் பணியை மேற்கோள்கிறது. இந்நிறுமத்திற்கு முன்னோடித் திட்டமாக 1961 இல் நிறுவப்பட்ட கொரியா மின்சார நிறுமம் ஆண்டுக்கு 1770 கிகாவாட் குதிரைச்சக்தி அளவு மின் உற்பத்தி செய்தது. 1987 இல் இந்த மின்னுற்பத்தி அளவு 73,992 கிகாவாட் குதிரைச் சக்தி அளவை எட்டியது. அந்த ஆண்டின் மொத்த மின்னுற்பத்தியில் 17.9% மின்சாரத்தை, குடியிருப்பு வாடிக்கையாளர்களும், பொது மற்றும் சேவைத்துறை தொழில்கள் 16.2% மின்சாரத்தையும், தொழில்துறை துறை 65,9% மின்சாரத்தையும் பயன்படுத்தினர். முதன்மையான மின் உற்பத்தி ஆதாரங்களாக அணுக்கரு ஆற்றல், நிலக்கரி, எண்ணெய், மற்றும் இயற்கை எரிவாயு முதலியவை இருந்தன. 1985 இல் உற்பத்தி செய்யப்பட்ட 54,885 கிகாவாட் குதிரைச்சக்தி மின்னாற்றலில் 22% அணுக்கருவிலிருந்தும் எஞ்சிய 74% அணுக்கரு அல்லாத நிலக்கரி, எண்ணெய் ஆதாரங்களிலிருந்தும் 4% நீர்மின் சக்தியிலிருந்தும் பெறப்பட்டது. 2000 ஆம் ஆண்டில் இந்த அளவுகள் அணுக்கருவிலிருந்து 44.5%, இயற்கை எரி வாயுவிலிருந்து 10.2%, நிலக்கரியிலிருந்து 22.9%, எண்ணெயிலிருந்து 12.2%, நீரிலிருந்து 10.2% என்ற அமைப்பில் இருக்கலாம் என்று 1988 இல் முன்கணிக்கப்பட்டது. 


கொரியா தொலை வெப்பமாக்கல் நிறுமம்: சியோல், தேய்கு நகரங்களுக்கு நீராவியை இந்நிறுமம் அனுப்புகிறது. மேலும் இந்நிறுமம், உலகின் மிகப்பெரிய தொலை வெப்பமாக்கல் நிறுமம் என்ற பெருமைக்குரியது ஆகும்.

அணுக்கரு மின்னுற்பத்திக்கு தென்கொரியா ஒரு வலுவான அழுத்தத்தைக் கொடுக்கிறது. 1977 ஆம் ஆண்டு நாட்டின் முதலாவது அணுக்கரு உலையான கொரி எண் ஒன்று புசானுக்கு அருகில் அமைக்கப்பட்டது. 1987 ஆம் ஆண்டு நிலவரப்படி எட்டு அணுக்கரு உலைகள் தென் கொரியாவில் இயங்கின. 71,158 மில்லியன் கிலோவாட்டு ஆற்றல் இவ்வுலைகளில் இருந்து பெறப்பட்டது. மொத்த மின்னுற்பத்தியில் இது 53.1% ஆகும்.
வெளிநாட்டு எண்ணெய் இறக்குமதியைக் குறைக்கும் முயற்சியாக தென்கொரிய அரசாங்கம் 2008 இல் ஒரு முடிவை எடுத்தது. 'சூரிய மின்னுற்பத்தித் திட்டங்களைச் செயற்படுத்தும் பெரு நிறுவனங்களை ஊக்கப்படுத்த எண்ணியது. சூரிய மின்னாற்றல் திட்டங்கள், உயிர் எரிபொருள் தொழில்நுட்பம் முதலானவற்றுக்காக 2008 ஆம் ஆண்டில் 193 மில்லியன் வோன்களை செலவிட்டது.

கார்பன் டை ஆக்சைடு பகுப்பாய்வு மையத்தின் தகவல்படி கார்பன் டை ஆக்சைடு வெளியிடுதலில் தென் கொரியா முதல் பத்து இடங்களுக்குள் இருக்கிறது. 1950 முதல் 2005 வரையிலான காலத்தில் கார்பண்டை ஆக்சைடு வெளியீட்டில் தென்கொரியா ஒன்பதாவது இடத்தில் இருந்தது. இதே காலக்கட்டத்தில் அமெரிக்கா (25%), சீனா (10%) மற்றும் உருசியா (8%) போன்ற நாடுகளும் அப்பட்டியலில் இருந்தன


</doc>
<doc id="318915" url="https://ta.wikipedia.org/wiki?curid=318915" title="முல்லை தங்கராசன்">
முல்லை தங்கராசன்

முல்லை தங்கராசன் என்பவர் தமிழ் எழுத்தாளர், பத்திரிக்கை ஆசிரியராவார். வாகன ஓட்டுநராகத் தன் வாழ்க்கையைத் துவக்கியவர் முல்லை தங்கராசன். இவர் மாயாஜாலக் கதைகள் எழுதுவதிலும் தனிச்சிறப்பு பெற்றவர்.
தமிழ் சிறார் காமிக்ஸ் உலகில் குறிப்பிடத்தக்க சாதனையாளர் முல்லை தங்கராசன். இவர் முதலில் "டிரைவர்" என்ற மாத இதழை நடத்தினார். நான்கு சக்கர வாகன ஓட்டுநர்களுக்கான குறிப்புகள், சாலை விதிகள் உள்ளிட்ட விஷயங்களைத் தாங்கிவந்த இதழ் அது. 1970 களில் வெளிவந்த மணிப்பாப்பா (1976), ரத்னபாலா (1979) என்கிற இரண்டு பிரபல சிறார் இதழ்களுக்கு ஆசிரியராகச் செயல்பட்டார். முத்து காமிக்ஸ் நிறுவனத்தில் பதிப்பாசிரியராகப் பணிபுரிந்தார். அந்நிறுவனத்திலிருந்து வெளியே வந்த பின்னர் மாயாவி என்ற பெயரில் காமிக்ஸ் புத்தகங்களை வெளியிட்டார். இவர் ஆசிரியராக இருந்த சிறார் இதழ்களில் சுவாரசியமான, நகைச்சுவையான, சாகசக் கதைகள் வெளியாகின.


</doc>
<doc id="318930" url="https://ta.wikipedia.org/wiki?curid=318930" title="கோவிந்தன்">
கோவிந்தன்

கோவிந்தன் அல்லது கோபாலன் (Sanskrit/Hindi: , ) என்பது விஷ்ணுவின் ஆயிரம் பெயர்களில் ஒன்றாகும். இப்பெயர்களுக்கு, வேதத்தைக் காண்பவர் என்றும் வேதத்தைக் காப்பவன் என்றும் பொருள். கோவிந்தன் அல்லது கோபாலன் எனும் பெயரில் உள்ள கோ என்பதற்கு ஆநிரைகள் என்றும், அதனை காப்பவன் என்றும் பொருள்படும். பொதுவாக இப்பெயர்கள் ஆநிரைகளை மேய்த்த கிருட்டிணனைக் குறிக்கும்.

விஷ்ணுவின் ஆயிரம் பெயர்களில், கோவிந்தன் அல்லது கோபாலன் எனும் பெயர்கள் 187 மற்றும் 539-வது வரிசையில் காணப்படுகிறது. 

கோவிந்தனைத் தொழுபவர்கள் பிறப்பு, இறப்பு எனும் பிறவிச்சுழற்சியிலிருந்து விடுபடுகிறார்கள் என பஜ கோவிந்தம் எனும் நூலில் ஆதிசங்கரர் கூறுகிறார்.



</doc>
<doc id="318932" url="https://ta.wikipedia.org/wiki?curid=318932" title="ஜெனார்தனன்">
ஜெனார்தனன்

ஜெனார்தனன் (Janardana) (சமசுகிருதம்: जनार्दन IAST /janārdana/) விஷ்ணுவின் ஆயிரம் பெயர்களில் ஒன்றாகும். இப்பெயர் விஷ்ணு சஹஸ்ரநாமத்தில் 126-வது வரிசையில் உள்ளது. மேலும் மகாபாரதத்தில், கிருஷ்ணனும் ஜெனார்தனன் என்ற பெயரிலும் அறியப்படுகிறார்.

ஜெனார்தனன் என்ற பெயருக்குத் தீயவர்களைத் தண்டிப்பவர் என்றும், தன் மீது பக்தி கொண்டவர்களுக்கு வெற்றியும், பிறவிச்சுழற்சியிலிருந்து விடுதலையும் அளிப்பவர் என்றும் பொருள்.




</doc>
<doc id="318936" url="https://ta.wikipedia.org/wiki?curid=318936" title="காட்மாண்டுப் போர்">
காட்மாண்டுப் போர்

காட்மாண்டுப் போர் "(Battle of Kathmandu)" நேவாரிகளிடமிருந்து காட்மாண்டு நகரத்தை கோர்க்காலிகள் கைப்பற்றிய போது நிகழ்ந்த ஒரு போர் ஆகும். 1768 ஆம் ஆண்டு காட்மாண்டுவில் இப்போர் நடைபெற்றது . போரின் முடிவில் நேவார் குல காட்மாண்டு மன்னர் செயப்பிரகாசு மல்லா, பக்கத்திலிருந்த கோர்க்கா நாட்டு மன்னர் பிரிதிவி நாராயணன் ஷா என்பவரால் தோற்கடிக்கப்பட்டார்.

பிரிதிவி நாராயணன் ஷா தலைமையில் பெற்ற வெற்றியில் காத்மாண்டு சமவெளியில் நலிவடைந்த நிலையில் இருந்த நேவார் அரசகுலத்தின் ஆட்சி முடிவுக்கு வந்து ஷா வம்சத்து ஆட்சி நிறுவப்பட்டது. கலாச்சாரம் மற்றும் வர்த்தக நோக்கத்தில் ஈடுபாடு கொண்டு அமைதியாக ஆட்சிசெய்து கொண்டிருந்த நேவார்கள், நாட்டை விரிவுபடுத்தும் எண்ணமும் சூறையாடும் நோக்கமும் மிகுந்த கோர்க்காலிகளிடம் தோல்வியுற்றனர்

காட்மாண்டு (மாற்று பெயர்கள்: யென் தேசா येँ देस, காந்திப்பூர்) நகரம் காட்மாண்டு பள்ளத்தாக்கில் இருந்த மூன்று தலைநகரங்களில் ஒரு நகரமாகும். லலித்பூர், பக்தபூர் என்பன மற்ற இரண்டு தலை நகரங்களாகும். திபெத்திய எல்லைக்கு வடக்கே 12 முதல் 13 நாட்கள் பயணத் தொலைவு வரைக்கும் காத்மாண்டு சமவெளி நீடித்திருந்தது. மேற்கில் காட்மாண்டு மற்றும் கோர்க்கா இடையே திரிசூலி ஆறு எல்லையாக அமைந்திருந்தது

காட்மாண்டு நகரத்தின் வளமான பண்பாடு, வர்த்தகம், தொழில் மற்றும் விவசாயம் ஆகியனவற்றின் மீது கொண்ட ஆசையே காட்மாண்டு பள்ளத்தாக்கைக் கோர்க்காலிகள் விரும்பியதற்குக் காரணமாகும். 1736 ஆம் ஆண்டில் கோர்க்காலி மன்னர் நாரா பூபால ஷா, காட்மாண்டு பள்ளத்தாக்கின் வடமேற்கில் ஒரு கோட்டையாகவும் எல்லை நகரமாகவும் திகழ்ந்த நுவாகோட் மீது ஒரு தாக்குதலைத் தொடுத்தார். ஆனால் அத்தாக்குதல் முற்றிலுமாக முறியடிக்கப்பட்டது

அவரது மகன் பிரிதிவி நாராயணன் ஷா 1742 இல் மன்னராக முடிசூடிக் கொண்ட பிறகு மீண்டும் இத்தாக்குதல் நடவடிக்கைகள் தொடங்கப்பட்டன. பலமான போரால் மட்டுமே காட்மாண்டுவை வெற்றி கொள்ள முடியும் என்பதை பிரிதிவி நாராயணன் ஷா உறுதியாக நம்பினார். முக்கியமான வர்த்தகப் பாதைகளைக் கைப்பற்றினால் மட்டுமே காட்மாண்டுவைப் பிடிக்க இயலும் என்றும் கருதினார். அவருடைய படைகள் காட்மாண்டுவைச் சுற்றியுள்ள மலைப் பாதைகளை ஆக்கிரமிப்பு செய்தது. திபெத் மற்றும் இந்தியாவை இணைக்கும் வர்த்தகப் பாதைகள் முடக்கப்பட்டன.

1744 ஆம் ஆண்டில் பிரிதிவி நுவாகோட் நகரைப் பிடித்து நேபாளத்திற்குள் காலடி வைத்தார். இவ்வெற்றியால் இமயமலைத்தொடரில் அமைந்திருந்த வர்த்தக சாலைகளில் நடைபெற்ற நேபாளத்தின் வியாபார நடவடிக்கைகளைத் தடுத்தார். படிப்படியாக காட்மாண்டு பள்ளத்தாக்கின் மேற்கு, தெற்கு மற்றும் கிழக்குப் பகுதிகளைச் சுற்றிலுமிருந்த மாக்வான்பூர், துலிக்கேல் பகுதிகளை 1762 மற்றும் 1763 ஆம் ஆண்டுகளில் கோர்க்காலிகள் பிடித்தனர்.

நாட்டில் பஞ்சம் ஏற்படுத்தும் ஒரு முயற்சியாக இவர் பள்ளத்தாக்கில் முற்றுகை அமைந்தது. தானியங்கள் எதுவும் பள்ளத்தாக்கிற்குள் செல்ல முடியாதபடி தடுத்தார். தப்பியோடியவர்களைப் பிடித்து சாலையோர மரங்களில் தூக்கிலிட்டார்.. இதனால் காட்மாண்டுவில் 18000 குடும்பங்களும், இலலித்பூரில் 24000 குடும்பங்களும், பக்தபூரில் 12000 குடும்பங்களும் திமியில் 6000 குடும்பங்களும் பஞ்சத்தில் சிக்கி பட்டினியால் தவித்தனர்.

தொடர்ச்சியாக நடைபெற்ற இத்தகைய முற்றுகைகளால், கோர்க்காலிகளை சமாளிக்க அரசர் மல்லா பிரித்தானியாவின் கிழக்கிந்திய நிறுவனத்தின் உதவியை நாடினார். கிழக்கிந்தியக் கம்பெனியின் ஆங்கிலேயப் படைகள் உதவிக்கு வருகிறது என்று கிடைத்த செய்திகளால் நேவார் மக்கள் புத்துணர்ச்சி பெற்றனர்
ஆகத்து மாதம் 1767 ஆம் ஆண்டில் தளபதி சியார்ச்சு கின்லோச்சு, முற்றுகைகளால் நொந்து போயிருந்த குடிமக்களைக் காப்பாற்ற காட்மாண்டு நோக்கி ஒரு பிரித்தானியப் படையுடன் வந்தார். காட்மாண்டுவிற்குள் 75 கி.மீ தொலைவு வரை வந்த அவர் சிந்துலி, அரிகர்பூர் கோட்டைகளைக் கைப்பற்றினார், ஆனால் சர்தார் பன்சு குருங்கின் நீடித்த இரண்டு எதிர்தாக்குதல்களால் பிரித்தானியப் படை பின்வாங்கியது.

காத்மாண்டுவை தொடர்ந்து முற்றுகையிட்டு வந்த கோர்க்காலிகள் 1767 இல் நடந்த கீர்த்திப்பூர் போரில் 
கீர்த்திபூர் நகரத்தைக் கைப்பற்றினர். குருதி தோய்ந்த சண்டை மற்றும் காட்டுமிராண்டித்தனம் மிகுந்த அப்போரில் காட்மாண்டுவிற்கு மேற்கில் அமைந்துள்ள இம்மலை உச்சி நகரத்தின் வீழ்ச்சி, காட்மாண்டு பள்ளத்தாக்கின் பாதுகாப்புக்கு ஒரு பின்னடைவாக அமைந்தது.

பின்னர் பிரிதிவி நாராயணன் ஷா தன் கவனத்தைக் காட்மாண்டுவின் பக்கம் திருப்பினார். நகரத்திற்குள் ஊடுருவிச் சென்று பிரச்சாரங்கள் நடத்துவதன் மூலம் நேவார்களிடையே பிரிவினைகள் உருவாக்குவதற்காக அவரது முகவர்களை அனுப்பினார். பல மாதங்களுக்கு பிறகு, ராசாவுக்கும் காட்மாண்டு நகரப் பிரபுக்களுக்கும் இடையே பிளவை ஏற்படுத்தி அவர்கள் வெற்றி பெற்றனர்.
1768 செப்டம்பர் மாதத்தில் கோர்க்காலிகள் காட்மாண்டு நகருக்குள் நுழைந்தனர். நகரைச் சுற்றியிருந்த பீம்சென்தான், நாராதேவி மற்றும் துண்டிக்கேல் ஆகிய இடங்களிலிருந்து மும்முனைத் தாக்குதலை அவர்கள் நிகழ்த்தினர். பீம்சென்சிதான் நகரத்துப் பெண்கள் அவர்களின் இல்லத்து சன்னலில் நின்று கோர்க்காலிகள் மீது மிளகாய்ப் பொடி கலந்த தண்ணிரைத் தெளித்து போரிட்டனர். ஆண்கள் தெருக்களில் இறங்கி கோர்க்காலிகளை எதிர்த்துப் போரிட்டனர். நகரப் பிரமுகர்களால் வஞ்சிக்கப்பட்ட மல்லர் வம்சம்|மல்ல வம்ச]] மன்னர் செயப்பிராகாசு மல்லா நிலைமையை உணர்ந்து நம்பிக்கைக்குரிய சிறு படையுடன் லலித்பூருக்கு தப்பியோடினார். காட்மாண்டு வீழ்ந்தது. 
தொடர்ச்சியாக நிகழ்ந்த போரினால் சில மாதங்களில் பிரிதிவி இலலித்பூரையும் வெற்றி கொண்டார். தோல்வியடைந்த மல்ல வம்ச மன்னர்கள் மூவரும் பக்தபூரில் இறுதி முயற்சியாக சாவை எதிர்த்துப் போரிட்டனர். ஆனால் பிரிதிவி நாராயணன் ஷா பக்தபூரையும் 1769 இல் கைப்பற்றினார். நேபாளத்தில் ஷா வம்சத்தை நிறுவி ஆட்சிபுரிந்தார். 2008 ஆம் ஆண்டு நேபாளத்தில் மன்னராட்சி முறை ஒழிக்கும் வரை இந்த ஆட்சி நீடித்தது


</doc>
<doc id="318952" url="https://ta.wikipedia.org/wiki?curid=318952" title="புக்ராயான் தொடருந்து விபத்து">
புக்ராயான் தொடருந்து விபத்து

புக்ராயான் தொடருந்து விபத்து "(Pukhrayan train derailment)" என்பது 20 நவம்பர் 2016 அன்று, இந்தூர் - இராஜேந்திர நகர் விரைவு வண்டி தடம்புரண்டு ஏற்பட்ட விபத்தினைக் குறிக்கும். இந்தூர் நகரிலிருந்து பாட்னா நகருக்கு சென்று கொண்டிருக்கும்போது அதிகாலை 3 மணி அளவில் ஏற்பட்ட இந்த விபத்தில் சுமார் 130 பேர் உயிரிழந்தனர்; 200 பேர் காயமடைந்தனர். இராசேந்திர நகர் தொடருந்து நிலையம் பாட்னா நகரின் மையத்தில் உள்ளது. இவ்விபத்தில் 14 பெட்டிகள் தடம் புரண்டன. புக்ராயான் கான்பூர் நகரிலிருந்து 65 கிமீ தொலைவில் உள்ளது. அதிக உயிர் சேதம் எசு 1, எசு 2 என்ற இரு தூங்கும் வசதியுடைய பெட்டிகளில் ஏற்பட்டதாக அதிகாரிகள் தெரிவித்தனர்.

உத்திரப் பிரதேசத்தில் இதுவரை நடந்த தொடருந்து விபத்துகளில் இந்த விபத்தே மோசமான விபத்தாகும். இது 2010ஆம் ஆண்டு மேற்கு வங்காளத்திலுள்ள மேற்கு மிட்னாபூரில் நடந்த ஜானேசுவரி விரைவு தொடருந்தின் விபத்திற்குப் பிறகு இந்தியாவில் ஏற்பட்டுள்ள மோசமான விபத்தாகும்.விபத்தில் இறந்த பெரும்பாலானவர்கள் உத்திரப் பிரதேசத்தையும் மத்தியப் பிரதேசத்தையும் சேர்ந்தவர்கள்.

இறந்தவர்களுக்கு பிரதமர் நரேந்திர மோதி 2 இலட்சமும், தொடருந்துத் துறை 2 இலட்சமும் காயமுற்றவர்களுக்கு 50 ஆயிரமும் சிறு காயமுற்றவர்களுக்கு 25 ஆயிரமும் (இது இரயில்வே ஆணையம் வழங்குவது அல்லாமல்), உத்திரப் பிரதேச முதல்வர் அகிலேசு யாதவ் 5 இலட்சமும், மத்தியப் பிரதேச முதல்வர் சிவ்ராஜ் சிங் சௌஃகான் 2 இலட்சமும், பீகார் முதல்வர் நிதிசு குமார் (பீகார் மக்கள் இறந்திருந்தால் காயமுற்று இருந்தால்) 2 இலட்சமும் காயமுற்றவர்களுக்கு 50 ஆயிரமும் அறிவித்தார்கள்.

உடனடியாக காயமுற்றவர்களுக்கு கொடுக்கப்பட்ட 5,000 ரூபாயில், அண்மையில் செல்லாததாக அறிவிக்கப்பட்ட 500 ரூபாய்கள் இருந்தன என குற்றம் சாட்டப்படுகிறது.

தண்டவாளத்தில் ஏற்பட்டிருந்த விரிசல் காரணமாக தொடருந்து தடம்புரண்டிருக்கலாம் என ஆரம்பகட்ட விசாரணை தெரிவிக்கிறது. தொடருந்தில் அளவுக்கதிகமான மக்கள் பயணித்ததாகவும் அறியப்பட்டுள்ளது.


</doc>
<doc id="318978" url="https://ta.wikipedia.org/wiki?curid=318978" title="விடுதலை">
விடுதலை

விடுதலை என்பது மெய்யியலில் தன்விருப்புக் கொள்கை பற்றிய ஒரு விடயமாகவும் நியதிக் கொள்கையுடன் வேறுபட்டதாகவும் உள்ளது. இது அரசியலில் எல்லோரும் சமூக, அரசியல் விடுதலைக்கு ஏற்புடையவர்கள் என கருதப்படுகிறது. இறையியல்யியலில், விடுதலை என்பது பாவ அடிமைத்தனத்திலிருந்து விடுபடல் எனக் கருதப்படுகிறது.




</doc>
<doc id="318989" url="https://ta.wikipedia.org/wiki?curid=318989" title="வாட் சாய்வத்தாநரம்">
வாட் சாய்வத்தாநரம்

வாட் சாய்வத்தாநரம் (Wat Chaiwatthanaram) தாய்லாந்து நாட்டின் கோயில் நகரமான அயூத்தியாவில் அமைந்த பௌத்த கோயில் தொகுதிகளில் ஒன்றாகும். புகழ் பெற்ற இக்கோயில், சாவோ பிரயா ஆற்றின் மேற்கு கரையில், ஆயூத்தயா தீவு நகரத்தின் வெளிப்புறத்தில் அமைந்துள்ளது. இது பன்னாட்டுச் சுற்றுலாப் பயணிகளை ஈர்க்கக் கூடிய பௌத்தக் கோயிலாகும். இக்கோயிலை உலகப் பாரம்பரியக் களங்களில் ஒன்றாக யுனேஸ்கோ நிறுவனம் அறிவித்துள்ளது.
தாய்லாந்து நாட்டு மன்னர் பிரசாத் தோங், தனது தாயின் நினைவாக இக்கோயிலை கி பி 1630இல் கட்டினார். கம்போடியாவின் கெமர் கட்டிடக்கலை பாணியில் வாட் சாய்வத்தாநரம் கோயில் கட்டப்பட்டது. 1767இல் தாய்லாந்து மீது படையெடுத்த பர்மியர்களால் இக்கோயில் சிதைக்கப்பட்டது. பின்னர் 1987இல் இக்கோயில் மறுசீரமைக்கப்பட்டு, 1992 முதல் பொதுமக்கள் பார்வைக்குத் திறந்து விடப்பட்டது.

வாட் சாய்வத்தாநரம் கோயில் 35 மீட்டர் உயரம் கொண்ட கோபுரமும், அதனைச் சுற்றி நான்கு சிறு கோபுரங்களுடனும் கட்டப்பட்டது. முழுக் கட்டுமானமும் செவ்வக அமைப்பு கொண்ட மேடையில் அமையும் படி நிறுவப்பட்டுள்ளது. கோபுரத்தின் மீது ஏறிச் செல்வதற்கு மறைமுகமாக இடங்களில் படிக்கட்டுகள் அமைக்கப்பட்டுள்ளன.

செவ்வக மேடையைச் சுற்றிலும் எட்டு தூபிகள் வடிவ வழிபாட்டு கூடங்கள் நிறுவப்பட்டுள்ளன. இக்கோயில் சுவர்களில் கருப்பு மற்றும் பொன் வண்ணத்தில் 120 புத்தர் சிலைகள் அமர்ந்த நிலையில் உள்ளன. கோயில் உட்புறச்சுவர்களில் புத்தரின் ஜாதகக் கதைகளின் காட்சிகள் ஓவியமாக தீட்டப்பட்டுள்ளது.




</doc>
<doc id="318994" url="https://ta.wikipedia.org/wiki?curid=318994" title="மாதவன் (விஷ்ணு)">
மாதவன் (விஷ்ணு)

மாதவன் (Madhava) () விஷ்ணுவின் ஆயிரம் பெயர்களில் ஒன்றாகும். விஷ்ணு சகஸ்ரநாமத்தில் மாதவன் எனும் பெயர், 72, 167 மற்றும் 735-வதாக வருகிறது. மேலும் மகாபாரதத்தில், ஸ்ரீகிருஷ்ணரை மாதவன் என அருச்சுனன் அழைக்கிறான். 

பகவத் கீதையின் முதல் அத்தியாயம், 36வது சுலோகத்தில், மகாலட்சுமியின் கணவரான மாதவனே என விளித்து, போர்க் களத்தில் எதிரில் நிற்கும் நம் உறவினர்களையும், குருமார்களையும் கொல்வதால் என்ன பயன்? என விஷ்ணுவின் அவதாரமான கிருஷ்ணரை நோக்கி அருச்சுனன் கேட்கிறான். (Bhagavad-Gita 1.36)

அனைத்து நிதிகளின் அதிபதி என்பதாலும், மது எனும் அரக்கனை கொன்றதாலும் விஷ்ணுவிற்கு மாதவன் எனப் பெயராயிற்று.

மாதவன் என்பதற்கு மகாலட்சுமியை மணந்தவர் என்றும், மது வித்தையின் மூலம் அறியத் தக்கவன் எனவும், ஆதிசங்கரர் தனது விஷ்ணு சஹஸ்ரநாமத்திற்கான விளக்க உரையில் குறிப்பிட்டுள்ளார்.
பண்டைக் காலம் முதல் ஒடிசாவில் மாதவனுக்கு நீல-மாதவன், இராதா-மாதவன், துர்கா-மாதவன் போன்ற பெயர்களில் வழிபாடுகள் இருந்து வருகிறது.




</doc>
<doc id="318995" url="https://ta.wikipedia.org/wiki?curid=318995" title="பக்தபூர் போர்">
பக்தபூர் போர்

பக்தபூர் போர் "(Battle of Bhaktapur)" காத்மாண்டு சமவெளியை, கோர்க்காலிகள் கைப்பற்றிய போது நிகழ்ந்த இறுதிப்போர் ஆகும். 1769 ஆம் ஆண்டு காட்மாண்டுவில் இப்போர் நடைபெற்றது. போரின் முடிவில் மல்லர் வம்சத்தின் காத்மாண்டு சமவெளியில் மன்னர் செயப்பிரகாசு மல்லா, பக்கத்திலிருந்த கோர்க்கா நாட்டு மன்னர் பிரிதிவி நாராயணன் ஷாவால் தோற்கடிக்கப்பட்டார். காத்மாண்டு சமவெளியும், அதனுடன் இணைந்த பிற பகுதிகள் முழுவதும் பிரிதிவி நாராயண் சாவின் கட்டுப்பாட்டுக்குள் வந்தது.

பிரிதிவி நாராயண் சா பெற்ற வெற்றியில் நேபாளத்தில் நலிவடைந்த நிலையில் இருந்த நேவாரி அரசகுலத்தின் ஆட்சி முடிவுக்கு வந்து சா வம்சத்து ஆட்சி நிறுவப்பட்டது. கலாச்சாரம் மற்றும் வர்த்தக நோக்கத்தில் ஈடுபாடு கொண்டு அமைதியாக ஆட்சிசெய்து கொண்டிருந்த நேவார்கள், நாட்டை விரிவுபடுத்தும் எண்ணமும் சூறையாடும் நோக்கமும் மிகுந்த கோர்க்காலிகளிடம் தோல்வியுற்றனர். தோல்வியுற்ற மன்னர் மல்லா நாடு கடத்தப்பட்டார்

பக்தபூர் நகரம், காத்மாண்டு சமவெளியில் இருந்த மூன்று தலைநகரங்களில் ஒரு நகரமாகும். லலித்பூர், காட்மாண்டு என்பன மற்ற இரண்டு தலைநகரங்களாகும். பக்தபூரின் கிழக்கு எல்லை, கிழக்கில் 5 முதல் 6 நாட்கள் பயணத் தொலைவு வரைக்கும் நீட்டிக்கப்பட்டிருந்தது. பக்தபூர் நகரில் 12000 குடும்பங்கள் வாழ்ந்தனர்

காட்மாண்டு நகரத்தின் வளமான பண்பாடு, வர்த்தகம், தொழில் மற்றும் விவசாயம் ஆகியனவற்றின் மீது கொண்ட ஆசையே காட்மாண்டு பள்ளத்தாக்கை கோர்க்காலிகள் விரும்பியதற்குக் காரணமாகும். 1736 ஆம் ஆண்டில் கோர்க்காலி மன்னர் நாரா பூபால் சா, காட்மாண்டு பள்ளத்தாக்கின் வடமேற்கில் ஒரு கோட்டையாகவும் எல்லை நகரமாகவும் திகழ்ந்த நுவாகோட் மீது ஒரு தாக்குதலைத் தொடுத்தார். ஆனால் அத்தாக்குதல் முற்றிலுமாக முறியடிக்கப்பட்டது . அவரது மகன் பிரிதிவி நாராயண் சா 1742 இல் மன்னராக முடிசூடிக் கொண்ட பிறகு இத்தாக்குதல் நடவடிக்கைகள் மீண்டும் தொடங்கப்பட்டன. 

பலமான போரால் மட்டும் காட்மாண்டுவை வெற்றி கொள்ள முடியாது என்பதை பிரிதிவி உறுதியாக நம்பினார். முக்கியமான மற்றும் வர்த்தகம் நிகழ்ந்த பாதைகளைக் கைப்பற்றினால் மட்டுமே காட்மாண்டுவைப் பிடிக்க இயலும் என்றும் கருதினார். அவருடைய படைகள் காட்மாண்டுவைச் சுற்றியுள்ள மலைப் பாதைகளை ஆக்ரமித்தன. திபெத் மற்றும் இந்தியாவை இணைக்கும் வர்த்தகப் பாதைகள் முடக்கப்பட்டன. 

1744 ஆம் ஆண்டில் பிரிதிவி நாராயணன் ஷா, நுவாகோட் நகரைப் பிடித்து நேபாளத்திற்குள் காலடி வைத்தார். இவ்வெற்றியால் இமயமலைத்தொடரில் அமைந்திருந்த வர்த்தக சாலைகளில் நடைபெற்ற நேபாளத்தின் வியாபார நடவடிக்கைகளைத் தடுத்தார் . படிப்படியாக காட்மாண்டு பள்ளத்தாக்கின் மேற்கு, தெற்கு மற்றும் கிழக்குப் பகுதிகளைச் சுற்றிலுமிருந்த மக்வான்பூர், துலிக்கேல் பகுதிகளை 1762 மற்றும் 1763 ஆம் ஆண்டுகளில் கோர்க்காலிகள் பிடித்தனர்
நாட்டில் பஞ்சம் ஏற்படுத்தும் ஒரு முயற்சியாக இவரது காத்மாண்டு சமவெளியின் முற்றுகை அமைந்தது. உணவு தானியங்கள் எதுவும் சமவெளி பகுதிக்கு செல்ல முடியாதபடி தடுத்தார். தப்பியோடியவர்களைப் பிடித்து சாலையோர மரங்களில் தூக்கிலிட்டனர்.தொடர்ச்சியாக நடைபெற்ற இத்தகைய முற்றுகைகளால், கோர்க்காலிகளைச் சமாளிக்க அரசர் மல்லா பிரித்தானியாவின் கிழக்கிந்திய நிறுவனத்தின் உதவியை நாடினார். ஆகத்து மாதம் 1767 ஆம் ஆண்டில் தளபதி சியார்ச்சு கின்லோச்சு முற்றுகைகளால் நொந்து போயிருந்த குடிமக்களைக் காப்பாற்ற காட்மாண்டு நோக்கி ஒரு பிரித்தானியப் படையுடன் வந்தார். காட்மாண்டுவிற்குள் 75 கி.மீ தொலைவு வரை வந்த அவர் சிந்துலி, அரிகர்பூர் கோட்டைகளைக் கைப்பற்றினார். ஆனால் சர்தார் பன்சு குருங்கின் இரண்டு நீடித்த எதிர்தாக்குதல்களால் பிரித்தானியப் படை பின்வாங்கியது

காத்மாண்டுவைத் தொடர்ந்து முற்றுகையிட்டு வந்த கோர்க்காலிகள் 1767 இல் நடந்த கீர்த்திப்பூர் போரில் காத்மாண்டு சமவெளியின் கீர்த்திபூர் நகரத்தை கைப்பற்றினர். குருதி தோய்ந்த சண்டை மற்றும் காட்டுமிராண்டித்தனம் மிகுந்த அப்போரில் காட்மாண்டுவிற்கு மேற்கில் அமைந்துள்ள இம்மலையுச்சி நகரத்தின் வீழ்ச்சி, காட்மாண்டு பள்ளத்தாக்கின் பாதுகாப்புக்கு ஒரு பின்னடைவாக அமைந்தது. 

பின்னர் பிரிதிவி நாராயணன் ஷா தன் கவனத்தைக் காட்மாண்டுவின் பக்கம் திருப்பினார். நகரத்திற்குள் ஊடுருவிச் சென்று பிரச்சாரங்கள் நடத்துவதன் மூலம் நேவார்களிடையே பிரிவினைகள் உருவாக்குவதற்காக அவரது முகவர்களை அனுப்பினார். தொடர்ச்சியாக நிகழ்ந்த போரினால் சில மாதங்களில் மன்னர் பிரிதிவி நாராயணன் லலித்பூர் நகரத்தையும் வெற்றி கொண்டார். தோல்வியடைந்த காட்மாண்டு, இலலித்பூர் மன்னர்கள் செயப்பிரகாசு மல்லா மற்றும் தேச் நரசிங் மல்லா இருவரும் பக்தபூரில் தஞ்சம் புகுந்தனர். இறுதி முயற்சியாக பக்தபூர் மன்னருடன் இணைந்து மூவரும் பிரிதிவி நாராயணன் ஷாவை சாவை எதிர்த்துப் போரிட்டனர். ஆனால் மீண்டும் உள்ளூர் பிரபுக்களின் வஞ்சத்தால் அவர்கள் தோற்கடிக்கப்பட்டனர். கோர்க்க மன்னர் பிரிதிவி நாராயணன் ஷா பக்தபூரையும் 1769 இல் கைப்பற்றினார். 

வஞ்சகம் மிக்க பக்தபூர் பிரபுக்கள் போரின் போது நகரத்து வாசல்களை கோர்க்காலிகளுக்காக திறந்து விட்டனர். பிரிதிவியின் துருப்புக்களிடம் வாள், வில், அம்பு போன்ற ஆயுதங்களுடன் கூடுதலாக, குழல் துப்பாக்கியும் இருந்தன. அரண்மனைக்கு முன் கடுமையான சண்டை நிகழ்ந்தது. ஆனால் படையெடுப்பாளர்கள் இறுதியாக அரண்மனை வாயில்களை உடைத்து முன்னேறினர். 

பிரிதிவி நாராயணன் ஷாவின் படைகள் 1769 நவம்பர் 25 இரவில் பக்தபூரைக் கைப்பற்றியபோது 2001 நபர்கள் கொல்லப்பட்டதாகவும் 501 வீடுகள் தீயிட்டு கொளுத்தப்பட்டதாகவும் காட்மாண்டு யானா பாகா மடாலயத்தில் இருக்கும் குறிப்புகள் தெரிவிக்கின்றன

இரஞ்சித் மல்லா வயதுமுதிர்வின் காரணமாக வாரணாசிக்கு செல்ல அனுமதிக்கப்பட்டார். செயப்பிரகாசு மல்லா குண்டு துளைக்கப்பட்டு இறந்தார். தேச் நரசிங் சாகும்வரை சங்கிலியால் பிணைக்கப்பட்டு இறந்தார்
மல்ல வம்சத்தின் முடிவுக்கு பக்தபூர் போர்தான் காரணம் என்ற குறிப்பு வரலாற்றில் நிலைபெற்றது. நேபாளத்தில் ஷா வம்சம் நிறுவப்பட்டது. 2008 ஆம் ஆண்டில் நேபாள இராச்சியம் குடியரசு நாடாக மலரும் வரை ஷா வம்ச ஆட்சி நீடித்தது


</doc>
<doc id="319002" url="https://ta.wikipedia.org/wiki?curid=319002" title="அச்சுதன் (விஷ்ணு)">
அச்சுதன் (விஷ்ணு)

அச்சுதன் (Achyuta) விஷ்ணுவின் ஆயிரம் பெயர்களில் ஒன்றாகும். விஷ்ணு சகஸ்ரநாமத்தில் அச்சுதன் என்ற பெயர் 100 மற்றும் 318வது பெயராக வருகிறது. 
பகவத் கீதை நூலில், விஷ்ணுவின் அவதாரமான கிருஷ்ணரை பல முறை அச்சுதன் என்றே அருச்சுனன் அழைத்துள்ளார். (பகவத் கீதை அத்தியாயம் – 1, சுலோகம் 21-22)

அச்சுதன் எனும் சொல்லுக்கு அசையாதவன், மாறாதவன், வீழ்ச்சியடையாதவன் என்று பொருள்.

விஷ்ணு சகஸ்ரநாம நூலின் விளக்க உரையில், ஆதிசங்கரர், அச்சுதன் என்பதற்கு, உள்ளார்ந்த இயல்பு மற்றும் சக்திகளை என்றும் இழக்காதவன் என்றும், மேலும் மாறாத்தன்மை கொண்டவன் என்றும், நிலையானவன் என்றும் குறிப்பிடுகிறார். 



</doc>
<doc id="319036" url="https://ta.wikipedia.org/wiki?curid=319036" title="புரோமோ மலை">
புரோமோ மலை

புரோமோ மலை ("ஆங்கிலம்: Mount Bromo; இந்தோனேசியம்: Gunung Bromo") இது, தென்கிழக்காசியாவில் உள்ள இந்தோனேசியாவின் கிழக்கு சாவகம் பகுதியில் அமைந்துள்ளது. மேலும் இம்மலை, செயலாற்றும் எரிமலையாகவும், "டெங்கிர்" என்னும் ("Tengger massif") மலைநாட்டு பகுதியாகவும் உள்ளது. 2,329 மீட்டர்கள் (7,641 அடி) உயரமுள்ள இது, சிகரம் அல்லாத மிக உயர்ந்த மலை முகட்டுத்திரள் கொண்டுள்ள ஆனால் மிகவும் பிரபலமாக நன்கு அறியப்பட்டதாகும். இந்தோனேசியாவின் கிழக்கு சாவகம் பகுதியிலுள்ள இந்த புரோமோ மலையின் முகட்டுதிரளைக் காண, பெருமளவு மக்கள் வருகைதரும் சுற்றுலா தளங்களில் ஒன்றாக விளங்குகிறது. "புரோமோ டெங்கெர் செமெரு தேசிய பூங்காவுக்கு" ("Bromo Tengger Semeru National Park") சொந்தமான இந்த மலையின் புரோமோ என்னும் பெயர், இந்து சமய உருவாக்கும் கடவுளான பிரம்மாவின் பெயரை ஜாவானீஸ் மொழியில் இருந்து பெறப்பட்டதாகும். 

புரோமோ மலையின் மத்தியில் உள்ள ஒரு வெற்றிடப் பகுதியான, "மணல் கடல்" ("Sea of Sand (Erg) இந்தோனேசியம்: "லாடன் பாசிர்" (Lautan Pasir) அல்லது சாவக மொழியில்: "செகரா வேடி" Segara Wedi ") எனப்படும் இப்பகுதி, 1919 ஆம் ஆண்டில் இருந்து பாதுகாக்கப்பட்ட இயற்கை இருப்புப் பகுதியாகும். கிழக்கு சாவகம் பிராந்தியத்தில், கடல் மட்டத்திலிருந்து 2,217 மீட்டர் உயரத்தில் வடக்கு-கிழக்காக அமைந்துள்ள "செமாரோ லாவாங்" ("Cemoro Lawang") என்னும் மலை கிராமத்திலிருந்து புரோமோ மலைக்கு ஒரு பொதுவழி உள்ளது. அக்கிராமத்தில் இருந்து சுமார் 45 நிமிட நடைப் பயணத்தில் புரோமோ எரிமலைப் பகுதியை சென்றடையலாம், ஆனாலும் "பொறி வண்டி" ("Jeep") வசதியையும் ஏற்படுத்தி பயணத்தை மேற்கொள்ளலாம். பொறி வண்டிப் பயணம் மேற்கொள்ளும் பட்சத்தில், ஒரு நிறுத்தத்தில் (2,770 மீட்டர் அல்லது 9.088 அடி) உயரமுடைய "பெனஞ்சகன் மலை" ("Mount Penanjakan, இந்தோனேசியம்: குனுங் பெனஞ்சகன்") என்னும் மலையைப் பார்த்துச் செல்லலாம். பெனஞ்சகன் மலைக்கு சுமார் 2 மணிநேரம் நடந்து சென்றால், அம்மலையை அடையலாம். எரிமலையின் செயல்பாட்டு அளவைப் பொறுத்து, இந்தோனிசியாவின் எரிமலை ஆய்வு மற்றும் பேரிடர் நடுவம், சில நேரங்களில் புரோமோ மலைப் பகுதியின் வருகைக்கு எதிராக எச்சரிக்கைகள் வெளியிடுகிறது.

புரோமோ எரிமலை, 2004 ஆம் ஆண்டு வெடித்துச் சிதறியது. அந்த வெடிப்பு அத்தியாயத்தில், வெடிப்பிலிருந்து பெரும்பகுதியில் பாறைகள் தூக்கியெறியப்பட்ட நிகழ்வில் இரண்டு பேர்கள் இறந்து போயினர் மற்றும் குறைந்தது ஐந்து பேர்கள் காயமடைந்தனர். மேலும், எந்நேரமும் நிகழக்கூடிய இந்த எரிமலை செயல்பாட்டு எச்சரிக்கைகளுக்கு இடையில், சுமார் 15,000 க்கும் மேற்பட்ட மக்களை அப்பகுதியில் இருந்து வெளியேற்றப்பட்டனர்.

2010 ஆம் ஆண்டு நவம்பர் 23, செவ்வாய்க்கிழமை, 16.30 மணிக்கு (மேற்கு இந்தோனேசிய நேரம், ("WIB"), இந்த மலையின் நடுக்கத்தின் செயற்பாடுகள் மற்றும் மேலோட்டமான எரிமலை பூகம்பங்கள் அதிகரித்ததன் காரணமாக, இந்தோனிசியாவின் "எரிமலை மற்றும் புவியியல் பேரிடர் நீக்க மையம்" ("CVGHM"), புரோமோ மலையின் செயல்பாட்டு நிலையை உறுதிப்படுத்தி எச்சரிக்கை விடுத்தது. மேலும் இதுகுறித்து, எரிமலை வெடிப்பு நேரிட வாய்ப்பு இருக்கலாம் என்று கவலைகள் எழுப்பப்பட்டன. அதைத்தொடர்ந்து ஒரு முன்னெச்சரிக்கை நடவடிக்கையாக உள்ளூர் மற்றும் அகன்ற எரிமலைவாய் பகுதிக்கு வருகை தந்த சுற்றுலா பயணிகள், மற்றும் அகதிகள் முகாம்கள் இருந்து பகுதியென மூன்று கிலோமீட்டர் சுற்றளவில் தங்கியிருந்த அனைவரையும் வெளியேறும்படி ஒரு தெளிவான உத்தரவு பிறப்பிக்கப்பட்டது. புரோமோ, மற்றும் "டேக்கேரா" Teggera என்ற அகன்ற எரிமலைவாய் சுற்றியுள்ள எஞ்சிய பகுதி முழுவதும் பார்வையாளர்களை எல்லையில் இருந்தது அப்புறப்படுத்தப்பட்டனர்.

புரோமோ எரிமலை, 2010, நவம்பர் 26 ஆம் நாள், வெள்ளிக்கிழமை அன்று சாம்பல் உமிழ்ந்தவாறு வெடிக்க தொடங்கியது.


</doc>
<doc id="319037" url="https://ta.wikipedia.org/wiki?curid=319037" title="வைகறை">
வைகறை

வைகறை ("Dawn") அல்லது விடியற் காலை சூரியோதயத்திற்கு முன் ஏற்படும் மெல்லொளிக்கு முன்னான நேரமாகும். இக்காலம் முன் சூரியோதய சந்தியொளி அல்லது சூரியோதய காலம் எனவும் அழைக்கப்படும். இது சூரிய ஒளியின் மெல்லிய ஒளியாக, சந்தியொளியின் ஆரம்பமாக அடையாளப்படுத்தப்படுகிறது. இவ்வேளையில் சூரியன் அடிவானத்தின் கீழ் இருக்கும்.




</doc>
<doc id="319038" url="https://ta.wikipedia.org/wiki?curid=319038" title="பொழுது புலர்தல்">
பொழுது புலர்தல்

பொழுது புலர்தல் அல்லது ஞாயிறு மறைதல் அல்லது சூரிய அத்தமனம் ("Sunset") என்பது சூரியன் புவியின் சுழற்சி காரணமாக அடிவானத்தின் கீழ் மறையும் நாளாந்த நிகழ்வாகும். சூரியன் வசந்தகாலத்தில் சரியான மேற்கில் மறைய, இலையுதிர்காலத்தில் சம இரவு நாளில் மறைவது வருடத்திற்கு ஒரு முறை இடம்பெறும்.

16 ஆம் நூற்றாண்டு வானியல் வல்லுநர் நிக்கோலாஸ் கோப்பர்னிக்கஸ், சூரியன் சுற்றுகிறது என்பதில் இருந்து வேறுபட்டு, சூரியன் நிற்க புவி சுற்றுகிறது என்பதற்கான கணித மாதிரியை முன்வைத்து முதலாவதாக பரவலாக ஏற்றுக்கொள்ளப்பட்டவராவார்.




</doc>
<doc id="319039" url="https://ta.wikipedia.org/wiki?curid=319039" title="விடியல்">
விடியல்

விடியல் அல்லது சூரிய உதயம் அல்லது புலர் ("Sunrise") என்பது காலையில் அடிவானத்தின் மேலாக சூரியன் தோன்றும் நிகழ்வாகும். அதிலும் குறிப்பாக சூரியனின் மேற்பரப்பு தெரிவதைக் குறிக்கும். ஆயினும் சூரியானின் முழுப் பகுதியும் அடிவானத்தில் மேலெழும் நிகழ்வையும்ஈ அதனுடன் கூடிய சூழ்நிலை மாற்றங்களையும் (காட்சிகள்) விடியல் எனக் குறிப்பிடப்படுகிறது.

சூரியன் வசந்தகாலத்தில் சரியாக கிழக்கில் உதிக்க, இலையுதிர்காலத்தில் சம இரவு நாளில் உதிப்பது வருடத்திற்கு ஒரு முறை இடம்பெறும்.




</doc>
<doc id="319041" url="https://ta.wikipedia.org/wiki?curid=319041" title="மெல்லொளி">
மெல்லொளி

மெல்லொளி அல்லது சந்தியொளி ("Twilight") என்பது அடிவானத்தின் கீழ் சூரியன் இருக்கும்போது, நேரடியாகத் தெரியாதபோது ஏற்படும் புவியின் கீழ் சூழலில் ஏற்படும் வெளிச்சமாகும். மெல்லொளி மேல் வளிமண்டல சூழலில் சூரிய ஒளியின் சிதறிய கதிர்வீச்சு மூலம் உருவாகின்றது. இதனால் கீழ் வளிமண்டலச் சூழலில் ஏற்படும் வெளிச்சம் புவியின் மேற்பரப்பில் முற்றிலும் ஒளியாகவோ அல்லது இருளாகவோ இல்லாது இருக்கும். மெல்லொளி என்பது ஒளி படரும் காலத்தைக் குறிக்கவும் பயன்படுகிறது.



</doc>
<doc id="319043" url="https://ta.wikipedia.org/wiki?curid=319043" title="அரையிருள்">
அரையிருள்

அரையிருள் அல்லது மாலை இருள் அல்லது கருக்கல் ("Dusk") என்பது மெல்லொளியின் கரிய நிலைச் செயற்பாடாகும். அல்லது அதனை இரவுக்கு முன்னரான மெல்லொளியின் வளிமண்டலச் சூழலின் இறுதி நிலை எனவும் குறிப்பிடலாம். முன் அரையிருள் மெல்லொளியின் ஆரம்பம் முதல் இடைவரையிலும் ஏற்பட்டு, குறிப்பிட்டளவு போதுமான ஒளியை வழங்கி, செயற்கை ஒளியின்றி பார்க்கக்கூடியவாறு இருக்கும். ஆனால் முடிவில் சூரியனின் மையத்தில் புவி சுழற்சி 6° இற்கு கீழாக அடிவானத்தில் இருக்கும்போது செயற்கை ஒளி தேவையாகின்றது. "அரையிருள்" இரவு தொடங்குவதற்கு முன்னான மெல்லொளிப் பகுதியாகும்.



</doc>
<doc id="319072" url="https://ta.wikipedia.org/wiki?curid=319072" title="த லொஸ்ட் வேர்ல்ட்: ஜுராசிக் பார்க்">
த லொஸ்ட் வேர்ல்ட்: ஜுராசிக் பார்க்

த லொஸ்ட் வேர்ல்ட்: ஜுராசிக் பார்க் (The Lost World: Jurassic Park) என்பது 1997 ஆம் ஆண்டு வெளிவந்த அமெரிக்க அறிபுனை சாகசத் திரைப்படம் ஆகும். இது ஜுராசிக் பார்க் திரைப்படத் தொடரின் இரண்டாவது படமும் ஆகும்.1993 ஆம் ஆண்டில் வெளிவந்த ஜுராசிக் பார்க்-கின் தொடர்ச்சியான இப்படம், ஸ்டீவன் ஸ்பில்பேர்க்-கின் இயக்கத்தில் டேவிட் கோப்-பின் எழுத்தில் உருவானதாகும். மேலும் அமெரிக்க எழுத்தாளர் மைக்கேல் கிரைட்டன் எழுதிய தி லாஸ்ட் வேர்ல்ட் புதினத்தை அடிப்படையாகக் கொண்டதாகும்.

முந்தைய படத்தில் கணித வல்லுநர் இயான் மால்கம்மாக நடித்த ஜெஃப் கோல்ட்ப்ளும் மீண்டும் அப்பாத்திரத்தில் தோன்றியுள்ளார். பிற நடிகர்களான ஜூலியான் மூர், பீட் போஸ்ட்லெத்வெய்ட்,
வின்ஸ் வான், வனேசா லீ செஸ்டர், ஆர்லிஸ் ஹோவர்ட் ஆகியோர் புதுமுகங்களாவர்.
மேலும் சிறப்புத் தோற்றத்தில் ரிச்சர்ட் ஆட்டன்பரோ, ஜோசெஃப் மெஸெல்லோ மற்றும் அரியானா ரிச்சர்ட்ஸ் ஆகியோர் மீண்டும் நடித்துள்ளனர்.

முதல் படத்தின் நிகழ்வுகளுக்குப் பிறகு நான்காண்டுகள் கழிந்த நிலையில் இப்படத்தின் நிகழ்வுகள் நடைபெறுகின்றன. இதன் கதைக்களமானது நடு அமெரிக்க நாடான கோஸ்ட்டா ரிக்காவின் அருகிலுள்ள ஈஸ்லா சோர்னா என்ற கற்பனைத் தீவில் அமைந்துள்ளது. அங்கு ஜான் ஹேமன்டின் இன்-ஜென் நிறுவனம் படியெடுப்பு முறையில் மீளுருவாக்கிய தொன்மாக்கள் (Dinosaurs) தங்கள் சொந்த சூழல் மண்டலத்தில் சுதந்திரமாக உலாவுகின்றன. இன்-ஜென்னைத் தனது கட்டுப்பாட்டுக்குள் கொண்டு வந்திருக்கும் தன் மருமகன், அத்தொன்மாக்களையும் சிறைப்பிடித்துத் தலைநிலத்துக்குக் கொண்டுவரத் திட்டமிட்டிருப்பதை அறியும் ஹேமன்ட், இயான் மால்கம்மின் தலைமையில் ஒரு பயணக் குழுவை முன்கூட்டியே அத்தீவுக்கு அனுப்புகிறார். பேரிடர்ச் சூழலில் சந்தித்துக்கொள்ளும் இவ்விரு குழுவினரும் உயிர்பிழைக்கவேண்டி ஒன்றாக இணைகின்றனர். இதுவே இப்படத்தின் கதைக்கருவாகும்.

முதல் புதினம் வெளியாகி அதன் திரைப்படத் தழுவலும் வெற்றியடைந்த பின் கிரைட்டன், ஸ்பில்பேர்க்
ஆகிய இருவரையும் அவற்றின் தொடர்ச்சிகளை உருவாக்குமாறு வாசகர்கள் வற்புறுத்தினர். அவர்களின் வேண்டுகோளுக்கிணங்க 1995-ஆம் ஆண்டு கிரைட்டனின் "த லொஸ்ட் வேர்ல்ட்" புதினம் வெளியானபின்னர் திரைப்படத் தொடர்ச்சியின் தயாரிப்புப் பணி துவங்கியது. இத்தொடர்ச்சியின் கதையும் காட்சிப்புலனும் முந்தைய படத்தை விடக் கணிசமான அளவில் இருண்டதாக உள்ளன. மேலும் இப்படம், தொன்மாக்களைச் சித்தரிக்க கணினியால் உருவாக்கப்பட்ட உருவங்களையும் அனிமேட்ரானிக்ஸ் மாதிரிகளையும் விரிவான அளவில் கையாண்டுள்ளது. கலவையான விமர்சனங்களைப் பெற்றபோதிலும் இப்படம் உலகம் முழுவதும் $ 61.8 கோடிக்கு அதிகமான 
வசூலைப் பெற்று ஒரு பாக்ஸ் ஆபீஸ் வெற்றிப்படமாக அமைந்தது.

இதன் தொடர்ச்சியாக, ஜுராசிக் பார்க் III என்ற திரைப்படம், ஜூலை 18, 2001 அன்று வெளியானது. 

நடு அமெரிக்கத் தீவான ஈஸ்லா நுப்லாரிலிருந்த ஜுராசிக் பார்க்கைத் தொன்மாக்கள் ஆக்கிரமித்து நான்காண்டுகள் கடந்துவிட்டன. இந்நிலையில் அருகமைத் தீவான ஈஸ்லா சோர்னாவுக்கு (Isla Sorna) தன் குடும்பத்தோடு விடுமுறையைக் கழிக்க வந்துள்ள கேத்தி போமேன் என்ற சிறுமியை காம்ப்ஸோக்னாதஸ் என்ற தொன்மாக்கள் தாக்கிக் காயப்படுத்துகின்றன. அச்சிறுமியின் பெற்றோர், இன்-ஜென் மரபியல் நிறுவனத்தின்மீது வழக்குத் தொடுக்கின்றனர். அதன் புதிய தலைவரும் ஹேமன்டின் மருமகனுமான பீட்டர் லுட்லோ, ஈஸ்லா சோர்னாவைப் பயன்படுத்தி நிதி இழப்புகளிலிருந்து அந்நிறுவனத்தை மீட்கத் திட்டமிடுகிறார். 
இதற்கிடையில் கணித வல்லுநர் இயான் மால்கம், ஹேமன்டை அவரது மாளிகையில் சந்திக்கிறார்.
"ஈஸ்லா நுப்லாரிலிருந்த ஜுராசிக் பார்க் பூங்காவின் தொன்மாக்கள், முதலில் இன்-ஜென் நிறுவனத்தால் ஈஸ்லா சோர்னாவில் உருவாக்கப்பட்டன. அத்தீவு பல ஆண்டுகளுக்கு முன்பு ஏற்பட்ட ஒரு சூறாவளியின் போது கைவிடப்பட்டது" என அவரிடம் ஹேமன்ட் விளக்குகிறார். மேலும் அத்தீவுக்கு ஒரு குழுவை அனுப்பி அங்குள்ள தொன்மாக்களை ஆவணப்படுத்தினால் அங்கு நிகழவிருக்கும் மனிதக் குறுக்கீடுக்கு எதிராக பொது ஆதரவைத் திரட்டவும் இன்-ஜென்னைத் தடுக்கவும் 
இயலும் என அவர் நம்புகிறார். அக்குழுவின் உறுப்பினரும் தன் தோழியுமான தொல்லுயிரியலாளர்
சாரா ஹார்டிங் ஏற்கனவே அங்கு சென்றிருப்பதை அறியும் மால்கம் (அவரை மீட்டெடுக்கும் ஒரே நோக்கத்துடன்) ஈஸ்லா சோர்னாவுக்குச் செல்ல ஒப்புக்கொள்கிறார். 
பின்பு மால்கம் தனது அணியினரான எட்டி கார்ர் மற்றும் நிக் வான் ஓவென் ஆகியோரைச் சந்திக்கிறார்.
இவர்கள் ஈஸ்லா சோர்னாவை அடைந்தபின் ஹார்டிங்கைக் கண்டுபிடிக்கின்றனர். மேலும் அவர்கள், மால்கம்மின் மகளான கெல்லி, தங்களின் நடமாடும் டிரெய்லர் ஒன்றில் மறைந்து வந்துள்ளதையும் அறிகின்றனர். பின்னர் அவர்கள், அங்குள்ள தொன்மாக்களைச் சிறைப்பிடிக்க லுட்லோ தலைமையில் கூலிப்படையினர், வேட்டைக்காரர்கள் மற்றும் தொல்லுயிர் ஆய்வாளர்கள் அடங்கிய ஒரு இன்-ஜென் குழு வருவதைக் காண்கின்றனர்.
இதற்கிடையில், இன்-ஜென் குழுவின் தலைமை வேட்டைக்காரர் ரோலன்ட் டெம்போ, ஒரு ஆண் டைரனோசாரஸை (டி ரெக்ஸ்) அதன் குட்டியின் அழுகுரலைப் பயன்படுத்திக் கவரத் திட்டமிடுகிறார். 
அன்றிரவில் மால்கம் அணியினர் இன்-ஜென் முகாமுக்குள் இரகசியமாக நுழைகின்றனர். சிறைப்பிடிக்கப்பட்ட தொன்மாக்கள், சான் டியேகோ நகரில் புதிதாக முன்மொழியப்பட்ட தீம் பார்க்குக்குக் கொண்டு வரப்படும் என அவர்கள் அறிகின்றனர். இதனால் ஹார்டிங்கும் ஓவெனும் அங்கு கூண்டுகளில் அடைபட்டுள்ள தொன்மாக்களை விடுவிக்கின்றனர். அவ்விலங்குகள் அம் முகாமை முழுவதுமாக அழித்துவிடுகின்றன.
டி-ரெக்ஸ் குட்டியை மீட்கும் ஓவென், அதன் உடைந்த காலைச் சீர் செய்வதற்காக டிரெய்லருக்குக் கொண்டு வருகிறார். கெல்லியை எட்டியின் பாதுகாப்பில் விடும் மால்கம், டி ரெக்ஸ் குட்டி தன் பெற்றோரால் தேடப்படுவதை உணர்ந்து டிரெய்லருக்கு விரைகிறார். அவர் அங்கு சென்ற சிறிது நேரத்தில் பெற்றோர் ரெக்ஸ்கள் டிரெய்லரின் இருபுறமும் வெளிப்படுகின்றன. அவற்றிடம் குட்டி விடப்பட்டபின்னர் எதிர்பாராவிதமாக அவையிரண்டும் டிரெய்லரைத் தாக்கி அருகிலுள்ள குன்றின் விளிம்பிலிருந்து தள்ளிவிடுகின்றன. 
விரைவில் அங்கு வரும் எட்டி, ஒரு SUV-ஐக் கொண்டு அந்த டிரெய்லரை விளிம்பின் மீது மீண்டும் இழுத்து நிறுத்த முயலுகையில் பெற்றோர் ரெக்ஸ்கள் திரும்பி வந்து அவரைக் கொன்று உண்கின்றன. இதன் விளைவாக டிரெய்லர், SUV இரண்டுமே குன்றிலிருந்து விழுந்துவிடுகின்றன. மால்கம், ஹார்டிங், ஓவென்,கெல்லி ஆகிய நால்வரும் இன்-ஜென் குழுவினரால் மீட்கப்படுகின்றனர். தங்களின் தளவாடங்கள் (தகவல் தொடர்பு சாதனங்கள் மற்றும் வாகனங்கள்) அனைத்தும் அழிந்துவிட்டதால் இரு குழுவினரும் இணைந்து அத்தீவிலுள்ள இன்-ஜென் வானொலி நிலையத்தை நோக்கி கால்நடையாகப் பயணிக்கின்றனர்.
ஹார்டிங்கின் மேலாடையில் இருந்த குட்டியின் இரத்த வாசனையை மோப்பம் பிடிக்கும் பெற்றோர் ரெக்ஸ்கள் அதனைப் பின்தொடர்ந்து மறுநாள் இரவில் அக் குழுவின் முகாமைக் கண்டுபிடித்துவிடுகின்றன. பெண் டி-ரெக்ஸானது அவர்களை ஒரு நீர்வீழ்ச்சி குகைக்குத் துரத்திச் செல்கிறது. இச்சமயத்தில் ரோலன்ட் டெம்போ, ஆண் டி ரெக்ஸுக்கு மயக்க மருந்து செலுத்துகிறார்.
இன்-ஜென் குழுவின் பிற உறுப்பினர்கள் ஒரு உயரமான புல்வெளியின் வழியாகத் தப்பிச் செல்கையில் வெலாசிராப்டர்களால் கொல்லப்படுகின்றனர். தலைநிலத்திலுள்ள இராணுவத்தை உதவிக்கு அழைக்கும் நோக்கத்துடன் ஓவென், இன்-ஜென் தொழிலாளர்கள் சிற்றூரிலுள்ள செய்தித்தொடர்பு மையத்துக்கு விரைகிறார். அவரைத் தொடர்ந்து சிறிது நேரத்தில் அங்கு வரும் மால்கம், ஹார்டிங், கெல்லி ஆகிய மூவரையும் வெலாசிராப்டர்கள் தாக்குகின்றன. அவ்விலங்குகளை ஒருவாறாக சமாளித்தபின் அவர்கள் அனைவரும் அங்கு வரும் உலங்கு வானூர்தியில் ஏறி ஈஸ்லா சோர்னாவை விட்டு வெளியேறுகின்றனர்.
ஆண் டி-ரெக்ஸை ஒரு சரக்குக் கப்பல், தலைநிலத்துக்கு அழைத்துச் செல்கிறது. ஆனால் அதிலுள்ள பிற தொன்மாக்கள் (அநேகமாக வெலாசிராப்டர்கள்) அதன் மாலுமிகளைக் கொன்று விடுவதால் அக் கப்பல், சான் டியேகோ கப்பல்துறையில் மோதி விபத்துக்குள்ளாகிறது. அக் கப்பலின் சரக்குக் கிடங்கைத் திறக்கும் காவலர் ஒருவர், தற்செயலாக டி-ரெக்ஸை விடுவித்துவிடுகிறார். அவ் விலங்கு
நகருக்குள் புகுந்து பேரழிவை விளைவிக்கிறது. 
மால்கம்மும் ஹார்டிங்கும் டி ரெக்ஸ் குட்டியை ஒரு பாதுகாப்பான இன்-ஜென் கட்டிடத்தில் இருந்து மீட்டெடுத்து, பெரிய டி-ரெக்ஸை மீண்டும் கப்பலுக்குள் கவர்வதற்காகப் பயன்படுத்துகின்றனர். இச்செயலில் குறுக்கிட முயலும் லுட்லோவைப் பெரிய டி-ரெக்ஸ் சரக்குக் கிடங்கினுள் சிறைப்பிடிக்கிறது. பிறகு அவர் குட்டியினால் கொல்லப்படுகிறார். பெரிய டி-ரெக்ஸ் மீண்டும் தப்புமுன் ஹார்டிங் அதற்கு மயக்க மருந்து செலுத்துகிறார். பின்பு மால்கம் கிடங்கை மூடுகிறார். 
அவ்விலங்குகள் மீண்டும் ஈஸ்லா சோர்னாவுக்கு அழைத்துச் செல்லப்படுகின்றன. இதனைத் தொடர்ந்து ஒரு தொலைக்காட்சி நிகழ்ச்சியில் பேசும் ஹேமன்ட், அமெரிக்க மற்றும் கோஸ்டா ரிக்க அரசுகள் ஈஸ்லா சோர்னாவை ஒரு இயற்கைக் காப்பகமாகப் பராமரிக்க ஒப்புக்கொண்டுள்ளதாக அறிவிக்கிறார். மேலும் "வாழ்க்கை, சமாளித்துக்கொள்ளும்" (life will find a way) எனக் கூறி முடிக்கிறார்.

முதன்மைக் கட்டுரை: ஜுராசிக் பார்க் திரைப்படத் தொடரில் தோன்றிய கதாபாத்திரங்களின் பட்டியல்

மேலும் பார்க்க: ஜுராசிக் பார்க் திரைப்படத் தொடரில் தோன்றிய விலங்குகளின் பட்டியல்
"ஜுராசிக் பார்க்" திரைப்படத்தில் பெரும்பாலும் ஸ்டான் வின்ஸ்டன் குழுவினர் உருவாக்கிய அசைவூட்டத் தொன்மாக்களே இடம்பெற்றிருந்தன. ஆனால் "த லொஸ்ட் வேர்ல்ட்" படம், இண்டஸ்ட்ரியல் லைட் & மேஜிக் நிறுவனத்தின் CGI தொழில்நுட்பத்துக்கு அதிகளவில் முக்கியத்துவம் அளித்தது. எனவே டிஜிட்டல் கலைஞர்கள் தொன்மாக்களைச் சேர்ப்பதற்கு
வசதியாகப் பெரிய ஷாட்கள் படமாக்கப்பட்டன.

ஸ்டான் வின்ஸ்டன் குழுவினரால் "காம்பீஸ்" (Compies) என்றழைக்கப்பட்ட இவ்விலங்குகள், குழுவாக வேட்டையாடும் ஊனுண்ணி தெரொபோட் வகையினவாகும். காட்சி விளைவுகளுக்கான மேற்பார்வையாளர் டென்னிஸ் முரென், இவற்றை மிகவும் சிக்கலான டிஜிட்டல் தொன்மாக்களாகக் கருதினார். ஏனெனில் சிறிய அளவிலான இவ்விலங்குகள் திரையில் முழுதும் தெரியக்கூடியனவாக
இருந்தமையால் ஈர்ப்பு விசை மற்றும் எடை சார்ந்த உயர்ந்தபட்ச உணர்வு தேவைப்பட்டது.
படத்தின் துவக்கக் காட்சியில் இவ்விலங்கின் எளிய பொம்மை மாதிரி ஒன்று இடம்பெற்றது. டீட்டர் ஸ்டார்க், காம்ப்ஸோக்னாதஸ் குழுவால் கொல்லப்படும் காட்சியில் அப்பாத்திர நடிகரான பீட்டர் ஸ்டோர்மேர், பல்வேறு ரப்பர் காம்பிக்கள் இணைக்கப்பட்ட மேலாடை ஒன்றை அணிந்திருந்தார்.

இவை, இன்-ஜென் வேட்டைக்குழுவிடமிருந்து தப்பியோடுவனவாகக் காட்டப்பட்டுள்ளன.

இயான் குழுவினர் ஈஸ்லா சோர்னாவில் கால் பதிக்கும்பொழுது இவை சுருக்கமாகக் காட்டப்பட்டுள்ளன.

இவை, இன்-ஜென் குழுவினரால் ஒரு காட்சியில் வேட்டையாடப்படுகின்றன.

இவை, இன்-ஜென் குழுவினரால் ஒரு காட்சியில் வேட்டையாடப்படுகின்றன.

இயக்குநர் ஸ்பில்பேர்க், இத் தொன்மாக்களை "பொது வேண்டுகோளுக்கிணங்க சேர்க்கப்பட்டவை" என்று வருணித்தார். ஸ்டான் வின்ஸ்டன் குழுவினர் குட்டி, பெரிய விலங்கு ஆகிய இரு முழு உருவ ஸ்டெகோசாரஸ் மாதிரிகளை உருவாக்கினர். ஆயினும் நகர்வுத்தன்மையைக் கருத்தில்கொண்ட ஸ்பில்பேர்க், இறுதியில் பெரிய விலங்குகளுக்காக டிஜிட்டல் மாதிரிகளைக் கையாள முடிவுசெய்தார்.

இவை, இன்-ஜென் குழுவினரால் ஒரு காட்சியில் வேட்டையாடப்படுகின்றன.


இவை, இரு பெரிய விலங்குகள் மற்றும் ஒரு குட்டி அடங்கிய ஒரு குடும்பமாகக் காட்சிப்படுத்தப்பட்டுள்ளன. இரு செயல்வடிவ மாதிரிகள் இடம்பெற்றதால் இருமடங்கு உழைப்பு தேவைப்பட்டது. ஒலிப்பதிவுத் தளத்தைவிட்டு அசைவூட்ட மாதிரிகள் வெளியேறும் அவசியத்தைத் தவிர்க்கும் நோக்குடன் அவற்றைச் சுற்றி செட்கள் கட்டமைக்கப்பட்டன.

குட்டிக்கு இரு வெவ்வேறு செயல்வடிவ மாதிரிகள் இருந்தன. அவை:

1. நடிகர்கள் எளிதில் கையாளக்கூடிய, தன்னிறைவு கொண்ட தொலையியக்கி மாதிரி
2. நீரியல் மற்றும் கம்பி வடங்களால் இயக்கப்பட்ட கலப்பு மாதிரி.

இத் தொன்மாக்களுக்காக, உடலின் மேல் பாதியைக் காட்டும் ஒரு இயந்திர மாதிரியும், ஒரு டிஜிட்டல் முழுநீள கணினி மாதிரியும் உருவாக்கப்பட்டன.

இவ்விலங்குகள், திரைப்படத்தின் இறுதியில் சுருக்கமாகத் தோன்றுகின்றன. 

இத் தொன்மாவின் மண்டையோடு மட்டுமே காட்சிப்படுத்தப்பட்டுள்ளது.


</doc>
<doc id="319082" url="https://ta.wikipedia.org/wiki?curid=319082" title="களஞ்சேரி">
களஞ்சேரி

களஞ்சேரி என்பது தஞ்சாவூர் மாவட்டத்தின் பாபநாசம் வட்டம், அம்மாபேட்டை ஊராட்சி ஒன்றியத்தில் உள்ள ஓர் சிறிய கிராமம் ஆகும்.
களஞ்சேரியின் மொத்த மக்கள் தொகை 2011 கணக்கெடுப்பின் படி 1017 மக்கள். அதனில் 511 ஆண்களும் 506 பெண்களும் அடங்குவர்.எழுத்தறிவு விகிதம் 87.17% ஆகும்.


</doc>
<doc id="319086" url="https://ta.wikipedia.org/wiki?curid=319086" title="கில்லா அப்துல்லா மாவட்டம்">
கில்லா அப்துல்லா மாவட்டம்

கில்லா அப்துல்லா "(Killa Abdullah)" அல்லது அப்துல்லா கில்லா என்பது பாக்கித்தானின் பலூசிசுதான் மாகாணத்திற்கு வடமேற்கில் இருக்கும் ஒரு மாவட்டமாகும். இந்நகரத்திலுள்ள மக்களில் 99 சதவீதத்தினர் இசுலாமியர்கள் ஆவர். 2012 இல் இந்நகரின் மக்கள் தொகை 1,20,000 நபர்களாக மதிப்பிடப்பட்டது. இவர்களில் பெரும்பாலானவர் பக்தூன் மக்கள் இனத்தைச் சேர்ந்தவர்களாகும்.

பிசுகின் மாவட்டத்திலிருந்து 1993 இல் தனியாகப் பிரிக்கப்பட்டு கில்லா அப்துல்லா புதிய மாவட்டமாக உருவாக்கப்பட்டது. இம்மாவட்டத்தின் பரப்பளவு 3,293 சதுர கிலோமீட்டர்களாகும்.

சீலா பாக் மலைத்தொடரின் அடிவாரத்தில் 30 - 04 ' முதல் 31 - 17 ' வரையிலான வடக்கு தீர்க்கரேகையில் கில்லா அப்துல்லா மாவட்டம் பரவியுள்ளது. கிழக்கில் பிசுகின் மாவட்டம், தெற்கில் குவெட்டா மாவட்டம், மேற்கில் ஆப்கானிசுதான் ஆகியன கில்லா அப்துல்லா மாவட்டத்திற்கு எல்லைகளாக அமைந்துள்ளன. 5264 கிலோமீட்டர் 2 புவியியல் பரப்பளவைக் கொண்டுள்ள இம்மாவட்டம் கலிசுதான், சமான் என்ற மேலும் இரண்டு துணைப் பிரிவுகளாகப் பிரிக்கப்பட்டுள்ளது. கில்லா அப்துல்லா மாவட்டம் பொதுவாக மலைகள் சூழ்ந்த பிரதேசமாகக் காணப்படுகிறது. மாவட்டத்தின் வடக்குப் புறம் தோபா பீடபூமியால் சூழப்பட்டுள்ளது. மலைத் தொடர்கள் யாவும் கிட்டத்தட்ட ஒத்த பண்புகளைக் கொண்டுள்ளன. இவற்றில் நீளமான மைய்ய முகடுகள் மிகப்பல நீட்சிகளுடன் காணப்படுகின்றன. இந்நீட்சிகள் 1500 முதல் 3300 மீட்டர்கள் வரையிலும் கடல்மட்ட உயரத்தில் மாறுபடுகின்றன.

கில்லா அப்துல்லா மாவட்டம் மலைகளால் சூழப்பட்ட ஒரு சிறிய பள்ளத்தாக்கு ஆகும். இப்பள்ளத்தாக்கின் தரைப் பரப்பு வண்டல் படிவுகளின் தொகுப்பால் ஆனதாகும், இத்தொகுப்பு பெருவாரியாக களிமண், வண்டல், வண்டல்களிமண், களிமண்வண்டல் படிவுகளால் ஆக்கப்பட்ட தொகுப்பாக உள்ளது. இப்படிவுகள் யாவும் பள்ளத்தாக்கின் குறுக்கே வடக்கிலிருந்து தெற்காகப் பாயும் பருவகால சிற்றோடைகளால் சேர்க்கப்பட்டவையாகும். குலிசுதான் பகுதியில் இயற்கையான பசளை மண்ணும் ,சமான் பகுதியில் மணற்பாங்கான களிமண் கலவையும் காணப்படுகின்றன. மலைத்தொடர்களை நெருங்குகையில் மணற்பாங்குத் தன்மை அதிகரிக்கின்றது. தண்ணீர் பற்றாக்குறையும், பகுதிப் பாலைவனக் காலநிலையும் இப்பகுதியில் நிலவுவதால் மரங்களும் புதர்களும் சிறிய எண்ணிக்கையிலேயே வளர்ந்து காணப்படுகின்றன. 

கில்லா அப்துல்லா மாவட்டத்தில் பருவநிலை பொதுவாகறண்டும் மிதமான வெப்பத்தோடும் காணப்படுகிறது. அண்டை மாவட்டங்கள் கடல் மட்ட உயரத்தில் வேறுபடுவதால் பருவநிலையிலும் வேறுபாடுகள் காணப்படுகின்றன. இம்மாவட்டத்தின் பருவநிலை விவசாயத்திற்கும் தோட்டக்கலைக்கும் ஏதுவானதாக உள்ளது. வாதுமை போன்ற கொட்டைப் பழவகை, ஆப்பிள், திராட்சை, செர்ரி முதலிய பழவகைகளும் உருளைக்கிழங்கு, வெங்கயம், தக்காளி போன்ற காய்கறிகளும் கில்லா அப்துல்லா மாவட்டத்தின் பருவநிலையில் நன்றாக வளர்கின்றன. 

1839 ஆம் ஆண்டில் குவெட்டா, பிசுகின் மண்டலங்கள் ஒன்றாக இணைந்து பிரித்தானிய இந்தியாவின் ஒரு பகுதியாக விளங்கின. முதலாம் ஆங்கிலோ ஆப்கன் போரின் விளைவாக இம்மாற்றம் நிகழ்ந்திருந்தது. எனினும் 1842 ஆம் ஆண்டில் ஆப்கானியர்கள் முழு பிசுகின் பள்ளத்தாக்கையும் மீண்டும் ஆக்கிரமித்துக் கொண்டனர். ஆனால் 1879 இல் இப்பகுதியை அவர்கள் மீண்டும் இழந்தனர். நான்கு ஆண்டுகளுக்குப் பின்னர் பிசுகினும் அதனைச் சுற்றியிருந்த பிற பகுதிகளும் குவெட்டா மாவட்டத்துடன் இணைக்கப்பட்டன. 1993 ஆம் ஆண்டில் நிர்வாகக் காரணங்களுக்காக பிசுகின் தனியாகப் பிரிக்கப்பட்டு தனி மாவட்டமாக உருவாக்கப்பட்டது.

நிர்வாக வசதிக்காக கில்லா அப்துல்லா மாவட்டம் நான்கு தாலுக்காக்களாக பிரிக்கப்பட்டு செயல்படுகிறது:. 

1. சமான்,
2. தோபாண்டி,
3. கலிசுதான்,
4. கில்லா அப்துல்லா என்பன அந்த நான்கு தாலுக்காக்களாகும்.

கோயாக் சுரங்கவழி அல்லது சீலாபாக் சுரங்கவழி கில்லா அப்துல்லா மாவட்டத்தில் உள்ள ஒரு இரயில்வே சுரங்கப்பாதையாகும். 3.91 கிலோமீட்டர் தொலைவு நீளமுள்ள இப்பாதை ஆப்கானிசுதான எல்லையில் சமான் It is located above sea level. நகரில் அமைந்துள்ளது. கடல் மட்டத்தில் இருந்து 1945 மீட்டர் அல்லது 6381 அடி உயரத்தில் இச்சுரங்கப்பாதை உள்ளது. 

கோயாக் கணவாய்க்கு கீழாக 1891 ஆம் ஆண்டில் இக்குகைப் பாதை கட்டப்பட்டது. தெற்காசியாவில் மிக நீண்டதொரு குகைப் பாதையாக இது திகழ்கிறது. பாக்கித்தானின் 5 ரூபாய் தாளில் இக்குகைப் பாதையின் தோற்றத்தை காணலாம். 



</doc>
<doc id="319087" url="https://ta.wikipedia.org/wiki?curid=319087" title="மாலைப்பொழுது">
மாலைப்பொழுது

மாலைப்பொழுது அல்லது பின்னேரம் ("Evening") என்பது ஒரு நாளின் முடியும் நேரத்திற்கு அண்மித்த காலமாகும். இது பொதுவாக 6:00 பி.ப முதல் இரவு வரையான நேர காலமாக கருதப்படுகிறது. சூரியன் அடிவானத்தில் மறையும் நேரப்பகுதியாகும். இந்நேரத்தில் இரவுணவு உண்ணல், கேளிக்கை, சமூக ஒன்றுகூடல் ஆகிய இடம் பெறலாம். 


</doc>
<doc id="319096" url="https://ta.wikipedia.org/wiki?curid=319096" title="பாக்மதி ஆறு">
பாக்மதி ஆறு

பாக்மதி ஆறு (Bagmati River) , நேபாள நாட்டின் சிவபுரி மலைகளில் "வாக்துவார்" எனுமிடத்தில் உற்பத்தியாகி, காத்மாண்டு சமவெளியில் பாய்ந்து, காட்மாண்டு நகரத்தையும், பதான் நகரத்தையும் பிரிக்கிறது. பாக்மதி ஆறு நேபாளத்தின் புனித ஆறாக இந்துக்களும், பௌத்தர்களும் கருதுகிறார்கள். பாக்மதி ஆற்றின் கரையில், காத்மாத் சமவெளியில் பசுபதிநாத் கோவில் உள்ளிட்ட பல இந்து மற்றும் பௌத்த சமய வழிபாட்டுத் தலங்கள் உள்ளது.

பாக்மதி ஆறு, இந்தியாவின் கங்கை ஆறு போன்று புனிதமானது. 

நேபாள நாட்டு இந்து சமய வழக்கப்படி, இறந்தவரின் உடலை எரிப்பதற்கு முன்னர், புனித பாக்மதி ஆற்றில் மூன்று முறை அமிழ்த்தி எடுக்கின்றனர்.

காத்மாண்டு நகர நாகரீகத்திற்கும், நகரமைப்புக்கும் பாக்மதி ஆறே காரணம் என நேபாள நாட்டவர்கள் கருதுகின்றனர் பௌத்த சமய சாத்திரங்களான விநய பீடகத்திலும், நந்தபக்காவிலும், பாக்மதி ஆற்றை "வாக் முத்தா" (புலி வாசல்) எனக் குறிப்பிடப்பட்டுள்ளது. மஜ்ஜிக நிக்காயத்தின் பத்த சுத்தானாவிலும் இவ்வாற்றை பாகுமதி என்று குறிப்பிடுகிறது.
. காத்மாண்டின் வடகிழக்கில் 15 கிலோ மீட்டர் தொலைவில் உள்ள சிவபுரி மலையில் உற்பத்தியாகும் பாக்மதி ஆறு, பின்னர் தென்மேற்கில் காத்மாண்டு சமவெளியை வளப்படுத்துகிறது.

காத்மாண்டு மாவட்டத்தில் அமைந்த மகாபாரத மலைத்தொடரின் சிவபுரி மலையில் 2690 மீட்டர் உயரத்தில் உள்ள "பாக்துவார்" எனுமிடத்தில் பாக்மதி ஆறு உற்பத்தியாகி, காட்மாண்டு மற்றும் பதான் நகரங்களிடையே பாய்கிறது. 

பின்னர் தெற்கு முகமாக பாய்ந்து, இந்தியாவின் பிகார் மாநிலத்தின் சீதாமரி, சிவஹர், முசாபர்பூர், ககரியா வழியாக பாய்ந்து இறுதியில் ககரியா அருகில் "பத்லாகாட்" எனுமிடத்தில் கோசி ஆற்றில் கலக்கிறது.

பாக்மதி ஆற்றின் இடது பக்க கரையில் லால்பகையா ஆறு, விஷ்ணுமதி ஆறு மற்றும் மனோகரா ஆறுகளும்; வலது பக்க கரையில் மாரின் கோலா ஆறு, அத்வாரா ஆறு மற்றும் கமலா ஆறு போன்ற துணை ஆறுகள் கலக்கிறது.





</doc>
<doc id="319098" url="https://ta.wikipedia.org/wiki?curid=319098" title="சோமதத்தன்">
சோமதத்தன்

சோமதத்தன், சந்தனுவின் தம்பியான பாக்லீக நாட்டு மன்னர் பாக்லீகரின் மகன் ஆவார். குருச்சேத்திரப் போரில் சோமதத்தன், தன் தந்தை பாக்லீகர் மற்றும் மகன் பூரிசிரவசுவுடன் கௌரவர் அணியில் இணைந்து பாண்டவர்களுக்கு எதிராக போரிட்டார்கள். துரோண பருவத்தின் போது, சாத்தியகியுடன் போரிட்டு சோமதத்தன் மாண்டார். 




</doc>
<doc id="319101" url="https://ta.wikipedia.org/wiki?curid=319101" title="செப்டம்பர் 2010 குவெட்டா குண்டுவீச்சு">
செப்டம்பர் 2010 குவெட்டா குண்டுவீச்சு

செப்டம்பர் 2010 குவெட்டா குண்டுவீச்சு "(September 2010 Quetta bombing)" பாக்கித்தானில் உள்ள குவெட்டா நகரில் 2010 ஆம் ஆண்டு செப்டம்பர் மாதம் 3 ஆம் தேதி ஏற்பட்ட ஒரு நிகழ்வாகும் . பாலசுதீனியர்களுக்கு ஆதரவு தெரிவிப்பதற்காகக் சியா இசுலாமியர்களால் கொண்டாடப்படும் குத்சு தின ஊர்வலத்தில் இந்த சம்பவம் நிகழ்ந்தது
ஊர்வலத்தில் குண்டு வெடித்ததால் குறைந்தபட்சம் 73 நபர்கள் கொல்லப்பட்டனர், 160 நபர்கள் காயமடைந்தனர்.

சன்னி இசுலாம் வகை மக்களை அதிகமாகக் கொண்டுள்ள பாக்கித்தானில், நபிகளின் வழித்தோன்றலைப் பின்பற்றும் சியாக்கள் உள்ளிட்ட சிறுபான்மை சமுகத்தினர் பாக்கித்தான் மக்கள்தொகையில் 35 முதல் 40 சதவீதமாகும். இச்சிறுபான்மை சமுகத்தினருக்கு எதிராக குறுங்குழுவாத தாக்குதல்கள் நடைபெறுவதைக் காணமுடிகிறது. இத்தாக்குதலுக்கு இரண்டு நாட்களுக்கு முன்னர் லாகூரில் நடைபெற்ற இதே போன்ற மற்றொரு தாக்குதலில் 12 சியாக்கள் கொல்லப்பட்டனர். இலசுகர்-இ-யாங்வி, சிபா-இ-சபா போன்ற சன்னி இசுலாம் தீவிரவாத அமைப்புகள் பாக்கித்தானில் சுதந்திரமாக இயங்குகின்றன. இவ்வமைப்புகள் சியா இசுலாமியர் உள்ளிட்ட சிறுபான்மையின இசுலாமியர்களைக் குறிவைத்து தாக்குதலில் ஈடுபடுகின்றனர்.
தாக்குதல் நிகழ்த்தப்பட்ட அன்றைய தினத்தில், பாதுகாப்பு கவலைகள் காரணமாக பெரிய கூட்டங்கள் எதுவும் நடத்த வேண்டாம் என்று பாக்கித்தான் நாட்டின் உள்துறை அமைச்சர் இரகுமான் மாலிக் முன்னதாக சியா சமூகத்தினரிடம், கோரிக்கை விடுத்திருந்தார்.

எருசலேமை இசுரேலியர்கள் ஆக்ரமிப்பதை எதிர்த்து சியா இசுலாமியர்கள் ஒவ்வோர் ஆண்டும் ஊர்வலம் நடத்துவது வழக்கம் ஆகும். இந்த நாளை குத்சு தினமாக அவர்கள் அனுசரிப்பார்கள். 2010 ஆம் ஆண்டு குத்சு தின ஊர்வலத்தில், சுமார் 2500 சியா இசுலாமியர்கள் கலந்து கொண்டனர். குண்டு வெடிப்பின் ஓசை அதிகமாயிருந்த காரணத்தால் ஊர்வலத்தில் மக்கள் நெருக்கியடித்து ஓடத் தொடங்கினர். நகரத்தின் மீசான் சவுக் பகுதியில், பிற்பகல் 3.05 மணிக்கு இந்தக் குண்டுவெடிப்புச் சம்பவம் நிகழ்ந்தது. இக்குண்டுவீச்சில் 15 கிலோகிராம் வெடிப்பொருட்களை அந்த மனித வெடிகுண்டு பயன்படுத்தியிருக்கலாம் என்று மதிப்பிடப்பட்டது 

இலசுகர்-இ-யாங்வி அமைப்பு இக்குண்டு வீச்சு சம்பவத்திற்குப் பொறுப்பேற்பதாக அறிவித்தது. 22 வயது இளைஞர் இரசீத் மௌவியா இந்நிகழ்வில் மனித வெடிகுண்டாக செயல்பட்டு தற்கொலைத் தாக்குதல் நிகழ்த்தினார் என்றும் அவ்வமைப்பு தெரிவித்தது.

குண்டு வெடிப்பு தொடர்ந்து, நகரமெங்கும் பரந்த எதிர்ப்புக்கள் வெடித்தன. நகரம் முழுவதும் கேட்குமாறு நகரில் துப்பாக்கிச்சூடு நடத்தப்பட்டது. எதிர்ப்பாளர்களால் பல கடைகள் எரிக்கப்பட்டன. மற்றவர்கள் வாகனங்கள் மற்றும் கட்டிடங்களை தீயிட்டுக் கொளுத்தி தங்கள் கோபத்தை வெளிப்படுத்தினர். பொதுமக்கள் துப்பாக்கிச் சூட்டிலிருந்து தப்பிக்க சாலைகளில் படுத்த நிலையில் காணப்பட்டனர்.

குண்டு வெடிப்புக்குப் பின்னர் காவல்துறையினர் அப் பிரதேசத்தை சுற்றிவளைத்ததுடன், மீண்டும் ஆகாயத்தை நோக்கி காற்றில் சுட்டனர். கூட்ட நெரிசலில் பிரிந்து போன உறவினர்களைக் கண்டுபிடிக்க இச்செயல் மக்களுக்கு ஒரு வாய்ப்பை அளித்தது.

சியா இசுலாமியர்களின் ஊர்வலத்தில் நிகழ்ந்த தற்கொலைத் தாக்குதலில் உயிரிழந்தவர்களின் இறுதிச்சடங்கில் கலந்து கொள்ள ஆயிரக்கணக்கானவர்கள் பாக்கித்தான் நகரமான குவெட்டாவில் திரண்டனர்.
வெள்ளிக்கிழமை நடந்த தாக்குதல் தெரிவிக்கப்பட்ட இறப்பு எண்ணிக்கை, மருத்துவமனைகளில் சேர்க்கப்பட்டிருந்த காயமடைந்தவர்கள் இறந்த காரணத்தால் ஒரே இரவில் மேலும் உயர்ந்தது என சனிக்கிழமையன்று காவலர்கள் தெரிவித்தனர். 
குண்டு வீச்சுக்கு அடுத்தநாள் பள்ளிக்கூடங்கள் , கடைகள் மூடப்பட்டிருந்தன. பாக்கித்தான் நாடெங்கிலும் பள்ளிவாசல்களில் பாதுகாப்பு பலப்படுத்தப்பட்டது.

முதலமைச்சர் யூசஃப் ரசா கிலானி இத்தாக்குதலுக்கு காரணமான அமைப்பின் மீது கடும் கண்டனத்தைத் தெரிவித்து விசாரணைக்கு உத்தரவிட்டார். அரசாங்கத்தை சீர்குலைக்கும் முயற்சியாக தீவிரவாத அமைப்புகள், தொடர் தீவிரவாதத் தாக்குதல்கள் நிகழ்த்தி குறுங்குழுவாதத்தை ஊக்குவிக்கின்றனர் என்று செய்தியாளர்களிடம் உள்துறை அமைச்சர் இரெகுமான் மாலிக் தெரிவித்தார். இலசுகர்-இ-யாங்வி, அல்கொய்தா மற்றும் தாலிபான்கள் போன்ற அமைப்புகளும் இதே நோக்கத்தில் செயல்படுகின்றன என்று மேலும் அவர் தெரிவித்தார் சியாக்கள் மீதான இக்கொடுஞ் சம்பவத்திற்காக 40 நாட்கள் துக்கம் அனுசரிக்கப்படும் என்று அவர் தெரிவித்தார்<ref name="zinhua"/.
சிறுபான்மை இசுலாமியர்களைக் குறிவைத்து நிகழ்த்தப்படும் இத்தகைய தாக்குதல்களளால் பொதுமக்கள் உயிர் இழப்பதை ஏற்றுக் கொள்ளமுடியாது என ஐ.நா. பொதுச்செயலர் பான் கி மூன் செய்தியாளர்களிடம் தெரிவித்தார்

கொடுமையான இத்தாக்குதலை வெள்ளை மாளிகையும் கண்டித்து இரங்கல் தெரிவித்தது



</doc>
<doc id="319104" url="https://ta.wikipedia.org/wiki?curid=319104" title="ஆறு மாநில இடைத்தேர்தல், 2016">
ஆறு மாநில இடைத்தேர்தல், 2016

2016 ஆறு மாநில இடைத்தேர்தல் என்பது இந்தியாவில் அருணாச்சலப் பிரதேசம், அசாம், மேற்கு வங்காளம், மத்தியப் பிரதேசம், திரிபுரா, தமிழ்நாடு ஆகிய மாநிலங்களிலும் பாண்டிச்சேரி ஒன்றியப் பகுதியிலும் 2016 நவம்பர் 19 ஆம் தேதி சில மக்களவை தொகுதிகளுக்கும் சட்டமன்ற தொகுதிகளுக்கும் நடந்த (வாக்குப்பதிவு நடந்த நாள்) இடைத்தேர்தலைக் குறிக்கிறது. நவம்பர் 22 ஆம் தேதி வாக்குகள் எண்ணப்பட்டன.

அருணாச்சலப் பிரதேசத்தில் முன்னாள் முதல்வர் கலிகோ புல் இறந்ததால் ஆயுலிஅங் சட்டமன்றத் தொகுதிக்குத் தேர்தல் நடந்தது.

ஆயுலிஅங்

அசாமில் ஒரு மக்களவை தொகுதிக்கும் ஒரு சட்டமன்ற தொகுதிக்கும் தேர்தல் நடந்தது.

பைதலங்சோ (சட்டமன்றம்)
கடந்த தேர்தலில் மான்சிங் ராங்பி காங்கிரசு சார்பில் போட்டியிட்டு வென்று பாசகவில் சேர்ந்ததால் பதவி விலகினார். இப்போது பாசக சார்பில் போட்டியிட்டு வென்றுள்ளார். 

லேக்கிம்பூர் (மக்களவை)

அசாம் முதல்வர் சர்பானந்தா சோனோவால் பதவி விலகியதால் நடந்த தேர்தலில் இத்தொகுதியை பாசக தக்கவைத்துக் கொண்டது.

மத்தியப் பிரதேசத்தில் ஒரு மக்களவை தொகுதிக்கும் ஒரு சட்டமன்ற தொகுதிக்கும் தேர்தல் நடந்தது.

நேபாநகர் (சட்டமன்றம்)

நேபாநகர் சட்டமன்ற தொகுதியில் 2013இல் வெற்றி வேறுபாடு 22,178 வாக்குகள்.
சாதோல் (மக்களவை)

மேற்கு வங்காளத்தில் இரு மக்களவை தொகுதிகளுக்கும் ஓர் சட்டமன்ற தொகுதிக்கும் தேர்தல் நடந்தது.

மான்டீசுவர் (சட்டமன்றம்)

கூச்பகார் (மக்களவை)

தம்லுக் (மக்களவை)
திரிபுராவில் இரு சட்டமன்ற தொகுதிகளுக்கு தேர்தல் நடந்தது.

பார்சலா (சட்டமன்றம்)
2013 தேர்தல் முடிவுகள்

கோவாய் (சட்டமன்றம்)

2013 தேர்தல் முடிவுகள்

தமிழ்நாட்டில் கடந்த சட்டமன்ற தேர்தலில் வாக்காளர்களுக்கு பணம் கொடுக்கப்பட்டதாக கூறி தஞ்சாவூரிலும் அரவக்குறிச்சியிலும் நிறுத்திவைக்கப்பட்ட தேர்தல் இப்போது நடைபெற்றது, மேலும் அதிமுக சட்டமன்ற உறுப்பினர் சீனிவேல் இறந்ததால் திருப்பரங்குன்றத்துக்கு இடைத்தேர்தல் நடைபெற்றது.

அரவக்குறிச்சி (சட்டமன்றம்)
இத்தொகுதியை திமுகவிடம் இருந்து அதிமுக கைப்பற்றியது. திமுகவின் கே. சி. பழனிச்சாமி இதன் கடந்த சட்டமன்ற உறுப்பினர்.

தஞ்சாவூர் (சட்டமன்றம்)
திருப்பரங்குன்றம் (சட்டமன்றம்)

புதுச்சேரியில் முதல்வர் நாராயண சாமி போட்டியிட வசதியாக நெல்லித்தோப்பு உறுப்பினர் ஜான்குமார் பதவி விலகியதால் அத்தொகுதிக்கு இடைத்தேர்தல் நடைபெற்றது.

நெல்லித்தோப்பு (சட்டமன்றம்)
- 2016 சட்டமன்ற தேர்தல் முடிவுகள் தமிழ்நாடு, புதுச்சேரி, அசாம், மேற்கு வங்காளம்


</doc>
<doc id="319109" url="https://ta.wikipedia.org/wiki?curid=319109" title="பி. வி. இந்திரேசன்">
பி. வி. இந்திரேசன்

பி. வி. இந்திரேசன் என்பவர் (Pavaguda V. Indiresan 1928-2012) இந்தியாவைச் சேர்ந்த பொறியாளர் கல்வியாளர் மற்றும் நிருவாகி. சென்னை இந்தியத் தொழில் நுட்பக் கழகத்தின் இயக்குநராக இருந்தார். தில்லியில் உள்ள இந்தியத் தொழில் நுட்பக் கழகத்திலும் பேராசிரியராக இருந்தார். 

மின்னணுவியல் மற்றும் தொலைத் தொடர்பு பொறியாளர்கள் நிறுவனத்தின் தலைவராகவும் இந்தியத் தேசிய பொறியியல் அகாதமியின் தலைவராகவும் இருந்தார்.

இந்திய அறிவியல் நிறுவனத்தில் பட்டம் பெற்ற இந்திரேசன் பர்மிங்காம் பல்கலைக் கழகத்தில் ஆய்வுப் பட்டம் பெற்றார்.
படிப்பு முடிந்து ரூர்கி பல்கலைக்கழகத்தில் ஆசிரியராகத் தம் பணியைத் தொடங்கினார்.

இந்திய நகரங்களில் நிலவி வரும் நெருக்கடியைத் தவிர்ப்பதற்கு இந்நகரங்களில் உள்ள வசதி வாய்ப்புகளை சிற்றூர்களுக்குக் கொண்டு செல்ல வேண்டும் என்னும் நோக்கத்துடன் புரா என்கிற பெயரில் ஓர் அமைப்பைத் தொடங்கினார்.

கல்வி சமூகம் மற்றும் பொருளாதாரம் போன்ற துறைகள் சார்ந்த கட்டுரைகளை சில ஆங்கில இதழ்களில் எழுதி வந்தார்.



</doc>
<doc id="319113" url="https://ta.wikipedia.org/wiki?curid=319113" title="மட்டக்களப்பு (பக்கவழி நெறிப்படுத்தல்)">
மட்டக்களப்பு (பக்கவழி நெறிப்படுத்தல்)

மட்டக்களப்பு பின்வருவனவற்றைக் குறிப்பிடலாம்:







</doc>
<doc id="319115" url="https://ta.wikipedia.org/wiki?curid=319115" title="கட்டுப்படுத்தப்பட்ட சொற்கோவை">
கட்டுப்படுத்தப்பட்ட சொற்கோவை

கட்டுப்படுத்தப்பட்ட சொற்கோவை (controlled vocabulary) என்பது தகவல்களை இலகுவாகக் கண்டுபிடிக்கக் கூடிய வகையில் ஒழுங்கமைக்கப் பயன்படும் ஒரு வழிமுறை ஆகும். பொதுவாக இது வரையறை செய்யப்பட்ட சொற்களை அல்லது சொற்றொடர்களைக் கொண்டிருக்கும். இவற்றைப் பயன்படுத்தி தகவல்களை விபரிக்க, வகைப்படுத்த, தேட, மீட்டெடுக்க முடியும். துறைத் தலைப்புகள் பட்டியல் (subject headings list), நிகண்டு அல்லது ஒத்தசொல் பட்டியல் (thesauri), வகைப்பாட்டியல் (taxonomy), அதிகாரப் பதிவுகள் (authority records), மெய்ப்பொருளியங்கள் (ontologies) ஆகியன கட்டுப்படுத்தப்பட்ட சொற்கோவை வகைகள் அல்லது கட்டுப்படுத்தப்பட்ட சொற்கோவையை நிறைவேற்றப் பயன்படும் வழிமுறைகள் ஆகும்.


</doc>
<doc id="319132" url="https://ta.wikipedia.org/wiki?curid=319132" title="எம். ஜி. கே. மேனன்">
எம். ஜி. கே. மேனன்

எம். ஜி. கே. மேனன் (Mambillikalathil Govind Kumar Menon ஆகஸ்டு 28, 1928 - நவம்பர் 22, 2016) என்பவர் இந்தியாவைச் சேர்ந்த இயல்பியலாளர். இந்திய விண்வெளித்துறையின் ஆலோசகராகவும், கொல்கத்தாவில் உள்ள இந்திய புள்ளியியல் 
நிறுவனத்தின் தலைவராகவும் இருந்தார். 1945 இல் தோற்றுவிக்கப்பட்ட டாட்டா அடிப்படை ஆராய்ச்சி நிறுவனத்தை ஹோமி பாபாவுக்குப் பிறகு வளர்த்தெடுத்தவர். இங்கிலாந்து பிரிசுட்டால் பல்கலைக் கழகத்தில் 1953 இல் ஆய்வுப் பட்டம் பெற்ற மேனன் காசுமிக் கதீர்கள் பற்றிய ஆய்வுகள் செய்தவர்.

1972 இல் இந்திய விண்வெளி ஆராய்ச்சி மையத்தின் தலைவர் ஆனார். 1982- 1989இல்  நடுவணரசு திட்டக் குழுவில் உறுப்பினராக இருந்தார். இந்தியப் பிரதம அமைச்சருக்கு 1986-89 ஆண்டுகளில் அறிவியல் ஆலோசகராகவும் இருந்தார். 1989 -90 இல் அறிவியல் தொழில்நுட்ப மற்றும் கல்வித்  துறையின் மத்திய இணை அமைச்சராகவும் இருந்தார். 1990-96 இல் தில்லி மாநிலங்களவை உறுப்பினராகவும் இருந்தார்.

பத்மசிறீ விருது (1961)

பத்ம பூசண் விருது (1968)

பத்ம விபூசண் விருது (1985)

ராயல் சொசைட்டி பெல்லோ (1970)

2008 ஆம் ஆண்டில் எம்.ஜி.கே.மேனனை கௌரவிக்கும் வகையில் நூண்கோள் ஒன்றுக்கு 7564கோகுமேனன் எனப் பெயர் சூட்டப்பட்டது.


</doc>
<doc id="319148" url="https://ta.wikipedia.org/wiki?curid=319148" title="காசித்தும்பை">
காசித்தும்பை

காசித்தும்பை ("Impatiens balsamina") இது ஒரு பூக்கும் தாவர வகையைச் சார்ந்த ஆண்டுத் தாவரம் ஆகும். இத்தாவரத்தின் பூர்வீகம் ஆசியா கண்டத்தில் அமைந்துள்ள இந்தியா, வங்காளதேசம் மற்றும் மியான்மர் போன்ற பகுதிகள் ஆகும். இவற்றின் மலர்கள் இளஞ்சிவப்பு நிறத்தில் காணப்படுகிறது. இத்தாவரத்தின் இலைச்சாறு பாம்புக் கடி மருந்தாகவும் இதன் பூ எரிகாயத்திற்கு மருந்தாகவும் பயன்படுகிறது.

இத்தாவரம் ஒரு சில வீடுகளில் அலங்காரத் தாவரமாகவும் வளர்க்கப்படுகிறது.


</doc>
<doc id="319149" url="https://ta.wikipedia.org/wiki?curid=319149" title="மகிலா மரம்">
மகிலா மரம்

மகிலா மரம் ("INTERMEDLAR TREE") பூக்கும் தாவர வகையைச் சார்ந்த தாவரம் ஆகும். இவை தென்மேற்கு ஆசியா மற்றும் தென்கிழக்கு ஐரோப்பா போன்ற பகுதிகளில் வளருகிறது. இது ஒரு சிறிய வகை மரம் ஆகும். இவற்றின் பூக்கள் வெள்ளை நிறத்தில் கானப்படுகிறது.


</doc>
<doc id="319150" url="https://ta.wikipedia.org/wiki?curid=319150" title="மயிர் மாணிக்கம்">
மயிர் மாணிக்கம்

மயிர் மாணிக்கம் (Ipomoea quamoclit) இது ஒரு பூக்கும் தாவர வகையைச் சார்ந்த கொடி ஆகும். ஆண்டுத்தாவரமான இது குறிப்பிட்ட ஒரே இடத்தில் மட்டுமே 
வளரும் தன்மை கொண்டதாக உள்ளது. இதன் பூவானது சிகப்பு நிறத்தில் காணப்படுகிறது. கோடைகாலங்களில் அதிக அளவு பூ பூக்கும் குணம் கொண்டுள்ளது.


</doc>
<doc id="319151" url="https://ta.wikipedia.org/wiki?curid=319151" title="தாலிக்கீரை">
தாலிக்கீரை

தாலிக்கீரை ("ipomoea sepiaria") பூக்கும் தாவர இனத்தைச் சார்ந்த இந்த தாவரம் கன்வேலிசி (Convolvulaceae) என்ற குடும்பத்தைச் சார்ந்தது ஆகும். இத்தாவரம் மூலிகை மருந்தாக பயன்படுகிறது. ஆடு மாடுகளுக்கு இவை உணவாகப் பயன்படுகிறது.


</doc>
