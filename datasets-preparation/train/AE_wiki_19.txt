<doc id="395260" url="https://ta.wikipedia.org/wiki?curid=395260" title="உலூசியான்னி வால்கோவிச்">
உலூசியான்னி வால்கோவிச்

உலூசியான்னி வால்கோவிச் "(Lucianne Walkowicz)" ஓர் அமெரிக்க வானியலாளர் ஆவார். இவர் ஆடுலர் கோளரங்கத்தில் பணிபுரிகிறார். இவர் உடுக்கணக் காந்தச் செயல்பாடு ஆய்வுக்கும் தன் புறக்கோள் உயிரினங்களின் வாழ்தகவின்பாலான தாக்க ஆய்வுக்கும் பெயர்பெற்றவர். இவர் 2008 இல் இருந்து பேரியல் வானளக்கைத் தொலைநோக்கி, மாறும் விண்மீன் கூட்டிணைவுக்குத் தலைமை ஏற்றுவருகிறார் இவர் பேரியல் வானளக்கைத் தொலைநோக்கித் தரவு அறிவியல் ஆய்வுநல்கைத் திட்டத்தின் நிறுவன உறுப்பினரும் ஆவார். இவர் இருண்ட வான இயக்கப் பரப்புரைக்காக பன்னாட்டளவில் பெயர்பெற்றவர். இவர் 2011 ஆம் ஆண்டின் காவ்லி ஆய்வுறுப்பினராகவும் 2012 ஆம் ஆண்டின் TED முதுநிலை ஆய்வுறுப்பினராகவும் தேசிய அறிவியல் கல்விக்கழகத்தால் அறிவிக்கப்பட்டார்.

இவர் வெர்னர் கெர்சோகின் 2016 ஆம் ஆண்டு ஆவணமாகிய "Lo and Behold" இல் தோன்றியுள்ளார்.


</doc>
<doc id="395262" url="https://ta.wikipedia.org/wiki?curid=395262" title="தோரித் கோப்லீட்">
தோரித் கோப்லீட்

எல்லன் தோரித் கோப்லீட் "(Ellen Dorrit Hoffleit)" (மார்ச்சு 12, 1907 – ஏப்பிரல் 9, 2007) ஓர் அமெரிக்க வானியலாளர் ஆவார். இவர் யேல் பல்கலைக்கழகத்தில் முதுநிலை ஆய்வாளராக உள்ளார். இவர் மாறும் விண்மீன்கள், வானளக்கை, கதிர்நிரலியல், பொலிவு விண்மீன் அட்டவணை, விண்கற்கள் ஆய்வுக்காகப் பெயர்பெற்றவர். இவர் பல தலைமுறை இளம்பெண்களை வானியல் உறுப்பினராக்கியவர் ஆவார்.


For picture of Dorrit Hoffleit: https://web.archive.org/web/20140116114142/http://www.astro.yale.edu/vlg8/images/dorrit.jpg.jpeg


</doc>
<doc id="395267" url="https://ta.wikipedia.org/wiki?curid=395267" title="கோராபுட்">
கோராபுட்

கோராபுட் (Koraput) இந்தியாவின் ஒடிசா மாநிலத்தின் கோராபுட் மாவட்டத் தலைமையிட நகரமும், நகராட்சி மன்றமும் ஆகும். 

சுற்றுலாத் தலமான கோராபுட் நகரத்தை சுற்றிலும் அடர்ந்த காடுகள் கொண்ட தேவ்மாலி மலைத்தொடர்களும், குப்தேஷ்வர் குகைகளும், தூத்மா அருவியும் உள்ளது. 

கோராபுட் நகரம் விசாகப்பட்டினத்திலிருந்து 214 கிமீ தொலைவிலும்; புவனேஸ்வரிலிருந்து 504 கிமீ தொலைவிலும் உள்ளது. 

இந்தியாவின் பழங்குடிகள் வளையத்தின் ஒரு பகுதியாக தெற்கு ஒடிசாவின் கோராபுட் மாவட்டம் விளங்குகிறது. 

கோராபுட் நகரம் தொழில்மயமாதல், நகர்மயதால் விளைவாக காடுகள் அழிக்கப்படுவதால், இப்பகுதி வாழ் பழங்குடி மக்களின் பண்பாடு, நாகரீகம், தொழில் முறைகள் பெரிதும் மாறிவருகிறது. கோராபுட் ஜெகன்நாதர் கோயில் தலத்தை சபர சிறீ சேத்திரம் என்றழைப்பர்.
 பாகையில் கோராபுட் நகரம் அமைந்துள்ளது.கோராபுட் கடல் மட்டத்திலிருந்து 870 மீட்டர் உயரத்தில் உள்ளது. 

வம்சதாரா ஆறு, மேச்சகுந்தா ஆறு மற்றும் கோலப் ஆறுகள் கோராபுட் நகரத்திலும், சுற்றிலும் பாய்கிறது. நகரத்தைச் சுற்றியிலுள்ள சந்திரகிரி மற்றும் தேவ்மாலி மலைகளில் தூத்மா, பக்ரா மற்றும் கண்டஹத்தி அருவிகள் நீரைக் கொட்டுகிறது. 
8807 சதுர கிலோ மீட்டர் பரப்பளவு கொண்ட கோரபுட் நகரத்தின், 2011ம் ஆண்டின் மக்கட்தொகை கணக்கெடுப்பின் படி, மக்கள் தொகை 47,468 ஆகும்.

கோராபுட் நகரத்திலிருந்து 15 கிலோ மீட்டர் தொலைவில் உள்ள சுனபேடாவில் இந்துஸ்தான் ஏரோனாடிக்ஸ் லிமிட்டெட் நிறுவனம் மிக் மற்றும் சுகோய் போர் வானூர்திகளின் மோட்டார் இயந்திரங்களை தயாரிக்கிறது. 

கோராபுட் நகரத்தை ஒட்டியுள்ள தமஞ்சோடியில் தேசிய அலுமினியம் நிறுவனத்தின் (NALCO) சுரங்கங்கள் உள்ளது. 

கோராபுட் நகரத்தின் தொடருந்து நிலையம், புவனேஸ்வர், புரி, கட்டக், ஜெகதல்பூர், ராய்ப்பூர், ரூர்கேலா, ஹவுரா, விஜயநகரம் மற்றும் விஜயவாடா நகரங்களை இருப்புப் பாதை மூலம் இணைக்கிறது. 

ராய்ப்பூரையும், விசாகப்பட்டினத்தை இணைக்கும் தேசிய நெடுஞ்சாலை எண் 26 (43) கோராபுட் நகரத்தின் வழியாக செல்கிறது. விசாகப்பட்டினம் மற்றும் விஜயநகரத்திலிருந்து ஜெய்ப்பூர், உமர்கோட், ஜெகதல்பூர் வழியாக செல்லும் பேருந்துகள் கோராபுட் வழியாக செல்கிறது. 





</doc>
<doc id="395269" url="https://ta.wikipedia.org/wiki?curid=395269" title="இலித்தியோபாசுப்பேட்டு">
இலித்தியோபாசுப்பேட்டு

இலித்தியோபாசுப்பேட்டு "(Lithiophosphate)" என்பது LiPO என்ற மூலக்கூற்று வாய்ப்பாடு கொண்ட இலித்தியம் உலோகத்தின் கனிமம் ஆகும். தூய்மையான இலித்தியம் ஆர்த்தோபாசுப்பேட்டின் இயற்கை வடிவம் இலித்தியோபாசுப்பேட்டு என்று கருதப்படுகிறது. மிகவும் அரிதான வகை கனிமமான இது சிலவகையான சிறப்பு அனற்பாறைகளில் தோன்றுகிறது.


</doc>
<doc id="395272" url="https://ta.wikipedia.org/wiki?curid=395272" title="குவாலத் தெர்லா தமிழ் பள்ளி">
குவாலத் தெர்லா தமிழ் பள்ளி

குவாலத் தெர்லா தமிழ் பள்ளி, கேமரன் மலையில் பிரபலமானப் பள்ளிகளில் குவாலத் தெர்லா தமிழ் பள்ளியும் ஒன்றாகும். ஒன்றாம் ஆண்டு முதல் ஆறாம் ஆண்டு வரை மொத்தம் ஆறு வகுப்புகள் உள்ளன. புளு வேளி, கம்போங் இராஜா, குவாலத் தெர்லா, ட்ரிங்காப் போன்ற இடங்களில் இருந்து பெரும்பாலானக் குழந்தைகள் குவாலத் தெர்லா தமிழ் பள்ளியில் பயில்கின்றனர். ஆறு வகுப்புகள் மட்டுமே கொண்டிருந்தாலும் கல்வி கேள்விகளில் அப்பள்ளி பிந்தங்கியிருக்கவில்லை. அப்பள்ளியில் படித்த மாணவர்கள் பலர் வாழ்வில் பல சாதனைகளைப் படைத்து அப்பள்ளிக்குப் பெருமை சேர்த்துள்ளனர். ஆசிரியர், காவல் துறை அதிகாரி, மருத்துவர், பேராசிரியர் எனப் பலரை இப்பள்ளி உருவாக்கியுள்ளது என்றால் அது மிகையாகாது. மேலும், கல்வி கேள்விகளில் மட்டுமின்றி போட்டி விளையாட்டுகளிலும் சிறந்து விளங்குகிறது. மாணவர்கள் பல்வகையான துறைகளில் சிறந்து விளங்க பல வாய்ப்புகளை இப்பள்ளி ஆசிரியர்கள் அளித்துள்ளனர். 

குவாலத் தெர்லா ஆசிரியர்களின் பங்கு மிகவும் அளப்பரியது. குழந்தைகளின் எண்ணிக்கைக் குறைவாக இருந்தாலும் அதிகமாக இருந்தாலும் ஆசிரியர்கள் அவர்களின் பணியில் இருந்து ஒரு போதும் விலகியது இல்லை. குவாலத் தெர்லா தமிழ் பள்ளியின் ஆசிரியர்கள், பெற்றோர்களுக்கிடையில் நல்லுரவைப் பாதுகாத்து வருகின்றனர். இன்றைய காலக்கட்டங்களிலும் இப்பள்ளியின் வளர்ச்சி குன்றாமல் இருக்க ஆசிரியர்கள் பெரும் பங்காற்றுக்கின்றனர்.

</doc>
<doc id="395275" url="https://ta.wikipedia.org/wiki?curid=395275" title="லிங்சு">
லிங்சு

லிங்சு (links) என்பது இணைய உலாவி ஆகும். இது லினக்சு வகைக் கணினிகளின் முனையத்தில் மட்டும் செயற்படும், பனுவல்(Text) வகை உலாவி ஆகும். இருப்பினும், பயர்பாக்சு போன்ற இணைய உலாவிகளைப் போல, பட்டியல் வடிவப் பக்கங்களையும், அட்டவணைகளையும் காண இயலும். மேலும், பதிவிறக்கம் செய்யும் வசதியும் உள்ளது. பக்கங்களை மேலும், கீழும் நகர்த்த (scroll) இயலும். நிறங்களையும் காண இயலக்கூடிய வகையில் தனித்துவம் பெறுகிறது. மிகுலாசு படோக்க (Mikuláš Patočka) என்ற செக் குடியரசைச் சார்ந்தவரின் குழுமம் இதனை உருவாக்கினர்.


</doc>
<doc id="395307" url="https://ta.wikipedia.org/wiki?curid=395307" title="மசிதேவா ஜெயந்தி">
மசிதேவா ஜெயந்தி

மசிதேவா ஜெயந்தி மசிதேவா லிங்காயத் மதத்தை உலகம் முழுவதும் இருக்கும் மக்களை தழுவ செய்வதில் அவருடைய பங்கு பெரும் அளவில் இருந்ததது,அது மட்டும் அல்லாமல் அவர் சிவ சரணாஸ் மக்களுக்காக பிஜிலா அரசை எதிர்த்த மாவீரனும் கூட.அவர் பெருமையை கன்னட மக்கள் மட்டும் அல்லாமல் அனைத்து தரப்பட்ட மக்களாலும் கொண்டாடபட்டு வருகிறது முக்கியமாக ஆந்திரா,மகாராஷ்டிரா,தமிழ்நாடு மக்களும் இவருடைய ஜெயந்தி விழாவை சிறப்பித்து வருகின்றனர். 
கர்நாடக அரசாங்கத்தால் அரசு விழாவாக கொண்டாடப்பட்டு வருகிறது.கடந்த 2017 ஆம் ஆண்டு அரசு சார்பில் எழுவது லட்சம் வரை அவருடைய ஜெயந்தி விழாவிற்கு ஒதுக்கப்பட்டிருக்கிறது.



</doc>
<doc id="395313" url="https://ta.wikipedia.org/wiki?curid=395313" title="ஃபால்கான் ஹெவி">
ஃபால்கான் ஹெவி

கனரக பால்கான் ("Falcon Heavy", பால்கான் ஹெவி) என்பது உலகின் மிகப்பெரிய ஏவூர்தி ஆகும். இது மீண்டும் மீண்டும் பயன்படுத்தக்கூடிய ஏவூர்தி. இது ஸ்பேஸ் எக்ஸ் என்ற நிறுவனம் மூலம் தயாரிக்கப்பட்டு வெற்றிகரமாக ஏவப்பட்டது.
உலகிலேயே இதுதான் பெரிய சக்தி வாய்ந்த ராக்கெட் ஆகும். 18 போயிங் விமானங்களுக்கு இணையான சக்தியும், 747 ஜெட் விமானங்களுக்கு இணையாக வேகமும் கொண்டது. எதிர்காலத்தில் நிலவிற்கு, செவ்வாய்க்கும் மனிதர்களை அனுப்ப இந்த ராக்கெட் பயன்படுத்தப்பட இருக்கிறது. இதில் ஒரு டெஸ்லா கார் வைக்கப்பட்டு விண்வெளியில் அனுப்பப்பட்டுள்ளது.


</doc>
<doc id="395316" url="https://ta.wikipedia.org/wiki?curid=395316" title="கெல்லீஸ் கோட்டையகம்">
கெல்லீஸ் கோட்டையகம்

கெல்லீஸ் கேஸ்ட்டில் (Kellie's Castle (sometimes also called Kellie's Folly) என்பது மலேசியாவின் பேராக் மாநிலத்தின், கிந்தா மாவட்டத்தின்   பத்து காஜாவில் உள்ள ஒரு அரண்மனை ஆகும். வேலை முடிவுபெறாத, பாழடைந்த மாளிகையானது,  இசுக்கொட்லாந்து பண்ணையரான வில்லியம் கெல்லி-ஸ்மித் என்பவரால் கட்டப்பட்டது. இதனைத் தனது மனைவிக்கு அன்புப் பரிசாக அளிக்க திட்டமிட்டிருந்த நிலையில் அவர் காலமானதால், நிறைவுறாமல் நிற்கிறது. கெல்லியின் அரண்மனையானது ராயா ஆறு (சுங்கை ராயா) அருகே அமைந்துள்ளது.

வில்லியம் கெல்லி ஸ்மித் (1870-1926)   1870 ஆம் ஆண்டு ஸ்காட்லாந்தின் மொராய் ஃபிர்த், கெல்லாஸில் பிறந்தார். 1890 ஆம் ஆண்டு, தன் 20 ஆம் வயதில் மலேசியாவுக்கு கட்டடப் பொறியாளராக வந்தார். அங்கு அவர் சார்லஸ் ஆல்மா பேக்கரின் சர்வே நிறுவனத்தில் சேர்ந்தார், அவர் பேருக் கஜாக், பேராக் மாநிலத்தில் 9000 ஹெக்டேர் காடுகளை அழிக்க மாநில அரசுகளிலிருந்து சலுகைகளை பெற்றார். பேக்கருடன் தனது தொழில் முனைப்பினால் பெற்ற கணிசமான இலாபத்தைக் கொண்டு, ஸ்மித் கிந்தா மாவட்டத்தில் 1,000 ஏக்கர் (405 ஹெக்டர்) காட்டில் நிலத்தை வாங்கி, ரப்பர் தோட்டத்தை உருவாக்கியும், வெள்ளீய  சுரங்கத் தொழிலிலும் இறங்கினார்.

கெல்லீஸ் தனது ஸ்காட்டிஷ் காதலியான, ஆக்னசை திருமணம் செய்துக் கொண்டு, 1903 ஆம் ஆண்டு மலாயாவிற்கு அழைத்து வந்தார். அவர்களுக்கு அடுத்த ஆண்டே ஹெலன் என்ற மகள் பிறந்தாள்.

1909 ஆம் ஆண்டில் ஸ்மித் தனது முதல் மாளிகையாக "கெல்லாஸ் ஹவுஸ்." என்ற மாளிகையைக் கட்டினார், இது 1911 செப்டம்பர் 15 அன்று லண்டன் நிதியியல் செய்தித்தாளில் குறிப்பிடப்பட்டிருந்தது.

1915 இல், அவரது மகன் ஆண்டனி பிறந்ததபிறகு ஸ்மித், தமிழக கட்டிடக் கலையை பின்னணியாகக் கொண்டு பெரிய அரண்மனையைக் கட்ட ஸ்மித் திட்டமிட்டார். 

தமிழகக் கட்டிடக் கலையில் அரண்மனையைக் கட்ட தமிழக கட்டிடக் கலைஞர்கள் 70 பேரை மலேசியாவுக்கு அழைத்துச் சென்றார். கட்டடத்துக்கு தேவைப்பட்ட  செங்கல்லையும், மணல், பளிங்கு போன்றவற்றை இந்தியாவில் இருந்து இறக்குமதி செய்து 1890களில் இந்த அரண்மனையைக் கட்டது தொடங்கினார். இதை ஆறுமாடி கட்டடமாக கட்ட திட்டமிட்டு, உள் டென்னீஸ் விளையாட்டு அரங்கம் போன்றவற்றுடன் கட்டத் தொடங்கினார்.

கட்டடப் பணியின்போது பணியில் ஈடுபட்ட தொழிலாளர்களை, இன்ஃப்ளூ கடுமையாகத் தாக்கியது. இதனால் அருகே ஒரு கோவில் கட்டுவதற்கு தொழிலாளர்கள் அவரை அணுகியபோது, ஸ்மித் உடனடியாக ஒப்புக்கொண்டார். அவரது பெருந்தன்மைக்கு நன்றி காட்டும்விதமாக, அவர்கள் கட்டிய முருகன் கோவில் சுவரில் மற்ற தெய்வங்களுக்கு அருகில் அவருக்கும் ஒரு சிலை அமைக்கப்பட்டது. அரண்மனையில் இருந்து கோவிலுக்கு ஒரு சுரங்கப்பாதை கட்டப்பட்டது என்று நம்பப்படுகிறது. (மாளிகை வேலைக்குச் சென்ற தமிழ்த் தொழிலாளர்களின் வம்சாவளியைச் சேர்ந்தவர்கள் இன்னும் அருகில் வசிக்கிறார்கள்.)

1926 இல் போர்த்துக்கல், லிஸ்பனுக்கு பயணம் மேற்கொண்ட போது, 56 வயதில் வில்லியம் கெல்லி ஸ்மித் இறந்தார். இதனால் பெருந்துயருக்கு ஆளான வில்லியமின் மனைவி ஸ்காட்லாந்துக்குச் சென்றுவிட முடிவு செய்தார்; கோட்டையின் கட்டுமானம் தமிழ்த் தொழிலாளர்களால் முடிக்கப்படாத நிலையிலேயே இருந்தது. இறுதியில், "கெல்லிஸ் ஃபோலி" அல்லது "கெல்லியின் கோட்டை" என்று அழைக்கப்பட்ட கெல்லாஸ் ஹவுஸ், ஹாரிஸன்ஸ் மற்றும் க்ரோஸ்பீல்டு என்ற பிரிட்டிஷ் நிறுவனத்திற்கு விற்கப்பட்டது. 

கெல்லியின் மாளிகை தற்போது ஒரு பிரபலமான உள்ளூர் சுற்றுலா தலமாக உள்ளது, சிலர் அதை பேய் மாளிகை என்று நம்புகின்றனர். 

இங்கு 1999 ஆண்டில் அன்னா அன்ட் த கிங் மற்றும் 2000 ஆம் ஆண்டு ஸ்கைலைன் க்ரூசர்ஸ் ஆகிய படங்கள் எடுக்கப்பட்டன.



</doc>
<doc id="395320" url="https://ta.wikipedia.org/wiki?curid=395320" title="பங்கூர் தீவு">
பங்கூர் தீவு

பங்கூர் தீவு (Pangkor Island () என்பது மலேசியாவின் பேராக்கின், மஞ்சூங் மாவட்டத்தைச் சேர்ந்த  ஒரு  தீவு ஆகும். இது சுமார் 25,000 மக்கள்தொகை கொண்டது. அருகில் உள்ள பிற தீவுகள் பாங்க்கோர் லாட் தீவு, கியாம் தீவு (புலாவ் கியாம்),  மெண்டாகோர் தீவு (புலாவ் மென்டகோர்), சிம்ஸ்பான் தீவு (புலாவ் சிம்பன்) மற்றும் டுகூன் தேரண்டாக் தீவு (புலாவ் டகுன் தேரையடிக்) ஆகியவை ஆகும். பிரதான தொழில் மீன் பிடித்தல் மற்றும் சுற்றுலா ஆகும். இந்தத் தீவில் 100 வருடங்களுக்கு முன் ஆங்கிலேயர்கள் உருவாக்கிய விமானத் தளம் சிறப்பு அடையாளமாக இன்றும் காணப்படுகிறது.

பங்கூர் தீவின் நிலப்பரப்பு 18கீமீ ஆகும்  மேலும் இத்தீவானது மலேசிய தீபகற்பத்தில் இருந்து   தொலைவில் உள்ளது.   தீவின் உட்பகுதியானது காடுகளைக் கொண்டு  65 ஊர்வன இனங்கள், 17 நீர்நிலவாழிகள் மற்றும் 82  ஹெர்பெபோஃபாஃபுல் இனங்கள் வாழ்கின்றன.



</doc>
<doc id="395323" url="https://ta.wikipedia.org/wiki?curid=395323" title="ஜெய்பூர், ஒடிசா">
ஜெய்பூர், ஒடிசா

ஜெய்பூர் (Jeypore) இந்தியாவின் ஒடிசா மாநிலத்தின் தென்கிழக்கில் அமைந்த கோராபுட் மாவட்டத்தில் உள்ள நகராட்சி ஆகும். தண்டகாரண்யம் காட்டுப் பகுதியின் கிழக்கு எல்லையின் அமைந்த ஜெய்பூர் நகரத்தின் முப்புறங்களில் கிழக்குத் தொடர்ச்சி மலைகளின் அரக்கு மலைகளால் சூழ்ந்தது. ஜெய்பூர் நகரத்தின் மேற்கில் சத்தீஸ்கர் மாநில எல்லை உள்ளது.

ஜெய்பூர் நகரம், ஒடிசா மாநிலத் தலைநகரம் புவனேஸ்வரத்திலிருந்து 528 கிமீ தொலைவிலும்; விசாகப்பட்டினத்திலிருந்து 215 கிமீ தொலைவிலும் அமைந்துள்ளது. 

2011ம் ஆண்டின் மக்கட்தொகை கணக்கெடுப்பின் படி, ஜெய்பூர் நகரத்தின் மக்கள் தொகை 84,830 ஆகும். 

ஜெய்பூர் வானூர்தி நிலையம், தில்லி, புவனேஸ்வர் மற்றும் விசாகப்பட்டினம் நகரங்களை வானூர்திகள் மூலம் இணைக்கிறது. 

ஜெய்பூர் தொடருந்து நிலையம், புவனேஸ்வர், கோராபுட், ஜெகதல்பூர், விஜயநகரம், விசாகப்பட்டினம் நகரங்களை இருப்புப் பாதை மூலம் இணைக்கிறது.

கடல் மட்டத்திலிருந்து 595 மீட்டர் உயரத்தில் அமைந்த ஜெய்பூர் நகரம் பாகையில் அமைந்துள்ளது. கடல் மட்டத்திலிருந்து 659 மீட்டர் உயரத்தில் அமைந்த ஜெய்பூர் நகரம், தண்டகாரண்யம் காட்டுப் பகுதியின் கிழக்கு எல்லையில், முப்புறங்களில் கிழக்குத் தொடர்ச்சி மலைகளின் அரக்கு மலைகளால் சூழ்ந்தது. ஜெய்பூர் நகரத்தின் மேற்கில் சத்தீஸ்கர் மாநில எல்லை உள்ளது. 
கோடைக் காலத்தில் அதிகபட்ச வெப்பம் 45°C ஆகவும்; குளிர்காலத்தில் அதிகபட்ச குளிர் 19°C ஆகவும் கொண்ட இந்நகரத்தில், பருவ மழை குறிப்பிடத்தக்க அளவிலே உள்ளது. 


</doc>
<doc id="395331" url="https://ta.wikipedia.org/wiki?curid=395331" title="மேப்ஸ் பூங்கா">
மேப்ஸ் பூங்கா

மேப்ஸ் பூங்கா (MAPS Perak (Movie Animation Park Studio of Perak) என்பது மலேசியாவின் பேராக் மாநிலத்தின் ஈப்போவில் உள்ள ஓரு கேளிக்கைப் பூங்கா ஆகும். இது பேராக் கார்ப்பரேஷன் பெர்ஹாட் மற்றும் சாண்டெர்சன் குழுமத்தால் உருவாக்கப்பட்டது ஆகும். இது 2015 ஆம் ஆண்டின் துவக்கத்தில் திறக்க திட்டமிடப்பட்டது, ஆனால் 2017 சூன் 26 அன்று தாமதமாக துவக்கப்பட்டது. டிரீம்வொர்க்ஸ் அனிமேஷன் மற்றும் தி ஸ்யூம்ஸ் போன்று முற்றிலும் அனிமேஷன்களை அடிப்படையாகக் கொண்ட ஆசியாவின் முதல் பூங்கா இது ஆகும். இது RM520 மில்லியன் செலவில் கட்டப்பட்டது. இந்த அனிமேஷன் பூங்காவில் சர்வதேச அளவில் வேறு எங்கும் இல்லாத ஸ்பேஸ் ஷிப் விடுதி இருக்கிறது. 15 மயிர்கூச்சசெய்யும் சவாரிகளுடன், 23 விதமான விளையாட்டுகளையும் உள்ளடக்கியது.

மேப்ஸ் பேராக் 2014 ஆம் ஆண்டின் முற்பகுதியில் அறிவிக்கப்பட்டது ஆனால் 2015 இல் திறக்கப்பட தடை செய்யப்பட்டது, இதனால் தொடக்க தேதி தள்ளி வைக்கப்பட்டது. 2017 ஏப்ரலில், அதன் கட்டுமானப் பணிகளில் 96 விழுக்காடு முடிந்தது. இந்திலையில் 2017 ஆம் ஆண்டு சூன் மாதம் 26 ஆம் தேதி திறக்கப்பட்டது.

மேப்ஸ் பூங்காவானது மலேசியாவின் பேராக் மாகாணத்தின், ஈப்போவில், பெர்சியரன் மெரு ரயா 3, பந்தர் மேரு ராயா என்ற இடத்தில் அமைந்துள்ளது. 


</doc>
<doc id="395336" url="https://ta.wikipedia.org/wiki?curid=395336" title="சுல்தான் அஷ்லான் ஷா காட்சியகம்">
சுல்தான் அஷ்லான் ஷா காட்சியகம்

சுல்தான் அஷ்லான் ஷா கேலரி (Sultan Azlan Shah Gallery (மலாய்: "Galeri Sultan Azlan Shah") என்பது மலேசியாவின் பேராக்கின்,  கோலாகங்காசரில் உள்ள ஒரு காட்சியகம் ஆகும்.

1898 ஆம் ஆண்டில் இந்தக் கட்டடம் கட்டப்பட்டது. 1903 ஆம் ஆண்டில் பெரக் சுல்தான் முதலாம் இட்ரிஸ் ஷாவின் குடியிருப்பாக இது இருந்தது. இந்தக் காட்சியக உருவாக்க எண்ணமானது பேலக் சுல்தான் அஸ்லான் ஷாவின் யோசனையிலிருந்து வந்தது.   2001 ஆம் ஆண்டு சூன் 13 ஆம் தேதி, பேராக் மாநில அரசு காட்சியகத்தை அமைபதற்கான அனுமதியை அளித்தது. காட்சியக கட்டுமானம் 2001 நவம்பர் 30 இல் தொடங்கப்பட்டு,  2003 ஏப்ரல் 15 இல் நிறைவு செய்யப்பட்டது. காட்சியகம் அதிகாரப்பூர்வமாக 2003 திசம்பர் 9 அன்று திறக்கப்பட்டது.

இந்தக் காட்சியகம் உலு அரண்மனை கட்டிடத்தில் அமைந்துள்ளது. இந்த அரண்மனையானது முழுக்கவும் இயற்கை உபரகரணங்களைக் கொண்டே அழகு சொட்டும் அரண்மனையாக வடிவமைக்கப்பட்டுள்ளது.   கட்டிடத்தின் வடிவமைப்பானது தேசிய அரண்மனை, ஈப்போ உயர் நீதிமன்றம் மற்றும் ஈப்போ ரயில் நிலையங்களின் பொதுவான அம்சங்களாகும். இதில் தங்கம் மற்றும் வெள்ளியால் ஆன சுல்தான் பயன்படுத்திய பொருட்கள் காட்சிப்படுத்தப்பட்டுள்ளன. 


</doc>
<doc id="395339" url="https://ta.wikipedia.org/wiki?curid=395339" title="சிட்சி">
சிட்சி

சிட்சி (Jitsi / SIP Communicator) என்பது இணையவழி தொடர்புக்கு பயனாகும் முக்கிய மென்பொருள் ஆகும். இதன் வழி கூகுள் டாக், முகநூல் அரட்டை, யாகூ, ஐசிக்யூ(ICQ), எக்சுஎம்பிபி(XMPP) போன்றவற்றை எளிமையாகப் பயன்படுத்தலாம். ஒன்றுக்கும் மேற்பட்ட நபர்கள் இணைந்து கூடலும், திரைப்புலத்தை ஒளிபரப்பும் பாதுகாப்பாக செய்ய இயலும். ஏனெனில், இதன் மின்னணுத் தொடர்பானது, இரகசியக் குறியாக்கம் செய்யப்பட்டு, இணையத்துள் இலக்கை அடைகிறது. இது அப்பாச்சி அனுமதி பெற்று திகழ்கிறது.


</doc>
<doc id="395346" url="https://ta.wikipedia.org/wiki?curid=395346" title="சவரக்கத்தி (திரைப்படம்)">
சவரக்கத்தி (திரைப்படம்)

சவரக்கத்தி (Savarakathi) ஜி. ஆர் . ஆதித்யா இயக்கத்தில், மிஷ்கின் தயாரிப்பில், ராம், மிஷ்கின், பூர்ணா ஆகியோரின் முன்னணி கதைப்பாத்திர நடிப்பில் வெளிவந்துள்ள தமிழ்த் திரைப்படம். இத்திரைப்படம் அரோள் கரோலின் இசையில், கார்த்திக் வெங்கட்ராமனின் ஒளிப்பதிவில், சதீஷ் குமாரின் படத்தொகுப்பில் 9 பிப்ரவரி, 2018 அன்று வெளியாகியுள்ளது.

இப்படத்தில் பாடல்களுக்கான இசையையும், பின்னணி இசையையும் அரோள் கரோலின் மேற்கொண்டு வருகின்றார். இத்திரைப்படத்தின் பாடல்களை தமிழச்சி தங்கப்பாண்டியன், மிஷ்கின் ஆகியோர் எழுதியுள்ளனர்

மிஷ்கின் இத்திரைப்படத்தின் பணிகளை 2015இல் தொடங்கினார். முடித்திருத்தும் பணியில் உள்ள தனக்குத்தெரிந்த ஒருவரின் உண்மைக்கதை என்று தெரிவித்துள்ளார். இத்திரைப்படத்தின் இயக்குநர் ஜி. ஆர் . ஆதித்யா, மிஷ்கினின் சகோதரர், இவர் பார்த்திபனிடம் பணியாற்றி உள்ளார். இத்திரைப்படத்தில் நடித்துள்ள ராம் முதலில் இப்படத்தில் நடிக்க மறுத்தார், பின்னர் நடிக்க ஒப்புக்காண்டார்.


</doc>
<doc id="395354" url="https://ta.wikipedia.org/wiki?curid=395354" title="தைபிங் ஏரித் தோட்டம்">
தைபிங் ஏரித் தோட்டம்

தைபிங் ஏரித் தோட்டம் (Taiping Lake Gardens (Taman Tasik Taiping in Malay) என்பது பிரித்தானியர் ஆட்சியின்போது மலேசியாவில் உருவாக்கப்பட்ட முதல் பொதுத் தோட்டமாகும். இந்தத் தோட்டமானது மெக்சுவல் மலை அருகே அமைந்துள்ளது, மேலும் இது நகர மையம் மற்றும் தைப்பிங் விலங்கு சரணாலயத்துக்கு அருகில் அமைந்துள்ளது.

இந்த இடம் பெனாங்க் விமானத்தளத்தில் இருந்து 90 நிமிட பயண நேரத்தில் அமைந்திருக்கிறது தைப்பிங் தோட்டப்பகுதியில். வாரத்தில் 2 நாட்கள் மழை கொட்டும் பகுதியாகும் இந்தப் பகுதியெங்கும் ஏரிகளும் புல்வெளிகளும் நிறைந்து காணப்படுகின்றன. 





</doc>
<doc id="395355" url="https://ta.wikipedia.org/wiki?curid=395355" title="டெம்பரங் குகை">
டெம்பரங் குகை

டெம்பரங் குகை (Tempurung Cave () என்பது மலேசியாவின் பேராக், கோபேன் பகுதியில் உள்ள ஒரு குகை ஆகும். இந்த குகையானது குகை ஆர்வலர் மத்தியில் பிரபலமாக உள்ளது. ஏறக்குறைய முன்று கிலோ மீட்ட்ர் நீண்ட இந்த குகை மலேசியாவின் மிக நீண்ட குகைகளில் ஒன்றாகும். மேலும் இந்த குகையானது போர்க்காலங்களில் மக்களைப் பாதுகாக்க மன்னர்களால் பயன்படுத்தப்பட்ட வரலாற்றுப் பின்னணியை கொண்டது. இயற்கையாகவே உருவான இந்த மலைக் குகையில் உலகிலேயே விலை உயர்ந்த சலவைக் கற்கள் பளபளக்கின்றன.

இந்த மலைக்குகையில் உள்ள துளைகளின் வழியாக சூரிய ஒளி நுழையும்போது, குகையின் பாறைகள் நிறம் மாறுகின்றன. அருவி கொட்டுவது போலவும், பனி உறைந்திருப்பது போலவும் மலைக் கற்கள் காட்சி தருகின்றன. 

இதைச் சுற்றியுள்ள பகுதிகளில் வளர்ச்சிப் பணிகளுக்கான  திட்டங்கள் உள்ளன. 2006 ஆம் ஆண்டின் இறுதியில் ஒரு  குதிரை சவாரி பகுதி திறக்கப்பட்டது.



</doc>
<doc id="395359" url="https://ta.wikipedia.org/wiki?curid=395359" title="உரோசுமேரி வைசு">
உரோசுமேரி வைசு

உரோசுமேரி வைசு "(Rosemary F. G. Wyse)" (பிறப்பு: 26 ஜனவரி 1957) ஒரு இசுகாட்டிய வானியற்பியலாளர் ஆவார் இவர் ஜான் ஆப்கின்சு பல்கலைக்கழகத்தின் இயற்பியல், வானியற்பியல் துறைப் பேராசிரியரும் ஆவார்.

இவர் 1977 இல் இயற்பியலிலும் வானியற்பியலிலும் இலண்டன் அரசி மேரி பல்கலைக்கழகத்தில் இளமறிவியல் பட்டம் பெற்றார். இவர் 1983 இல் தன் முனைவர் பட்ட்த்தை வானியற்பியலில் கேம்பிரிட்ஜ் பல்கலைக்கழக வானியல் நிறுவனத்தில் பெற்றார்.

வைசு பின்னர் அமெரிக்கா சென்று தன் முதுமுனைவர் பட்ட ஆய்வை பிரின்சுடன் பல்கலைக்கழகத்திலும் பெர்க்கேலி கலிபோர்னியா பல்கலைக்கழகத்திலும் மேற்கொண்டார். இவரது ஆய்வு, முதன்மையாக பால்வெளி உருவாக்கம், உள்ளியைபு, படிமலர்ச்சி ஆகிய புலங்கள் பற்றி அமைந்தது.



</doc>
<doc id="395364" url="https://ta.wikipedia.org/wiki?curid=395364" title="சாரா பிரான்சிசு வைட்டிங்">
சாரா பிரான்சிசு வைட்டிங்

சாரா பிரான்சிசு வைட்டிங் "(Sarah Frances Whiting)" (ஆகத்து 23, 1847 - செப்டம்பர் 12, 1927) ஓர் அமெரிக்க இயற்பியலாளரும் வானியலாளரும் ஆவார். இவர் இவர் ஆன்னி ஜம்ப் கெனான் உட்பட பல வானியலாளர்களுக்கு ஆசிரியர் ஆவார்.

இவர் 1865 இல் இங்காம் பல்கலைக்கழகத்தில் கலை இளவல் பட்டம் பெற்றார். 

இவர் பின்வரும் பாட நூலை எழுதியுள்ளார்.

"Daytime and evening exercises in astronomy, for schools and colleges".

இவர் மக்கள் வானியலில் பின்வரும் கட்டுறைகள் உட்பட, பல கட்டுரைகளை எழுதியுள்ளார்:

"Use of Graphs in Teaching Astronomy",

"Use of Drawings in Orthographic Projection and of Globes in Teaching Astronomy",

"Spectroscopic Work for Classes in Astronomy","The Use of Photographs in Teaching Astronomy",

"Partial Solar Eclipse, June 28, 1908",

Solar Halos,

"A Pedagogical Suggestion for Teachers of Astronomy",

"Priceless Accessions to Whitin Observatory Wellesley College",
"The Tulse Hill observatory diaries (abstract)",

"The Tulse Hill observatory diaries",

மார்கரெட் இலிண்டுசே அக்கின்சு நினைவேந்தல் கட்டுரை "Lady Huggins".

இவர் வெல்லெசுலி கல்லூரி செய்தி இதழில் "பெண் இயற்பியலாளர்" ஆகத் தனது பட்டறிவை "The experiences of a woman physicist" எனும் கட்டுரையில் விளக்கியுள்ளார்.

தகைமைகள்:

பணிகள்/பதவிகள்:

கல்வி:



</doc>
<doc id="395368" url="https://ta.wikipedia.org/wiki?curid=395368" title="ஜல் மகால்">
ஜல் மகால்

ஜல் மகால் அல்லது நீர் அரண்மனை , இந்தியாவின் இராஜஸ்தான் மாநிலத்தின் தலைநகரான செய்ப்பூர் நகரத்தின் மன் சாகர் ஏரியின் நடுவில் அமைந்த அழகிய அரண்மனை ஆகும். ஜல் மகாலை ஜெய்பூர் இராச்சிய மன்னர் இரண்டாம் ஜெய்சிங் 18ம் நூற்றாண்டில் நிறுவினார். ஜெய்ப்பூர் - தில்லி நெடுஞ்சாலையில், ஜெய்ப்பூர் நகரத்திலிருந்து 4 கிமீ தொலைவில் ஜல் மகால் உள்ளது. 300 ஏக்கர் பரப்பளவு கொண்ட மன் சாகர் ஏரியில் அமைந்த நீர் அரண்மனை, இராசபுத்திர - முகலாயக் கட்டிடக் கலையில் கட்டப்பட்டது. 

ஐந்து அடுக்குகள் கொண்ட ஜல் அரன்மனை சிவப்பு மணற்கல்லால் கட்டப்பட்டது. 300 ஏக்கர் பரப்பளவும், அதிக பட்சமாக 15 அடி ஆழம் கொண்ட ஏரியில் நீர் முமுமையாக நிரம்பும் போது, ஜல் மகாலின் முதல் நான்கு அடுக்குகள் நீரில் மூழ்கிவிடும். ஐந்தாம் அடுக்கு மட்டும் வெளியே காட்சியளிக்கும். 

ஏரியில் திடக்கழிவுகள் கொட்டப்படுவதால் ஏரியின் நீர் மாசடைந்தும், நீரடைப்புகளால் ஏரிக்கு வரும் நீரும் குறைந்து விட்டது. தற்போது இராஜஸ்தான் அரசு ஏரியை சுத்தப்படுத்தி வருகிறது. 

ஜெய்ப்பூரின் வடகிழக்கில் அமைந்த ஆரவல்லி மலைத்தொடர்களின் அடிவாரத்தின், 23.5 சகிமீ பரப்பு கொண்ட நிலப்பரப்பே, ஜல் மகால் ஏரியின் நீர் பிடிப்பு பகுதியாகும்.
ஜல் அரண்மனையின் மேற்கூரையின் நான்கு முனைகளில் உள்ள அரை - எண்கோண வடிவ விதானங்கள் நேர்த்தியாக, அழகாக வடிவமைக்கப்பட்டுள்ளது.


</doc>
<doc id="395373" url="https://ta.wikipedia.org/wiki?curid=395373" title="யாக்கோபசு என்றிக்கசு வான் தோஃப்">
யாக்கோபசு என்றிக்கசு வான் தோஃப்

யாக்கோபசு என்றிக்கசு வான் தோஃப் "(Jacobus Henricus "Henry" van 't Hoff, Jr)"என்பவர் நெதர்லாந்து நாட்டைச் சேர்ந்த (30 ஆகத்து 1852 - 1 மார்ச் 1911) ஒரு டச்சு பெளதிக வேதியலாளர் ஆவார். அவரது காலத்தில் இவர் மிகத் திறமையான கோட்பாட்டு வேதியலாளர் எனக் கருதப்பட்டார்.வான் தோஃப் வேதியலுக்கான நோபல் பரிசு வரலாற்றில் 1901 ஆம் ஆண்டு வேதியியலுக்கான முதல் நோபல் பரிசை பெற்றார். வான் தோஃப் அவர்கள் நவீன வேதியல் கோட்பாடுகளான வேதி நாட்டம், வேதியியற் சமநிலை, வேதி வினைவேகவியல் மற்றும் வேதி வெப்ப இயக்கவியல் ஆகியவற்றின் முன்னோடி என்றழைக்கலாம். 1874 ஆம் ஆண்டு அவர் வெளியிட்ட நான்முக கார்பன் அணு பற்றிய கோட்பாடு முப்பரிமாண வேதியியல் துறை உருவாக வித்திட்டது. 1875 ஆம் ஆண்டு அலீன், குமுலீன் மற்றும் அதன் அச்சுக்களின் சமச்சீரின்மை போன்றவைகளின் கட்டமைப்பை பற்றி ஊகித்துச் சொன்னார். பெளதிக வேதியியல் துறையை உருவாக்கியவர் என்றும் அறியப்படுகிறார். 


</doc>
<doc id="395389" url="https://ta.wikipedia.org/wiki?curid=395389" title="வடக்கு ஒல்லாந்து">
வடக்கு ஒல்லாந்து

வட ஹாலந்து நெதர்லாந்துவின் வடமேற்கு மாகாணமாகும். இது வடக்கு கடலில், தென் ஹாலந்து மற்றும் உட்ரெட்ச் மாகாணங்களுக்கு வடக்கிலும், மற்றும் ஃபிரிஸ்லாந்து மற்றும் ஃப்லிவோலாந்துக்கு மேற்க்கில் அமைந்துள்ளது. 2015 ஆம் ஆண்டில், 2,670 கிமீ 2 (1,030 சதுர மைல்) பரப்பளவில் மக்கள்தொகை 2,762,163 ஆகவும் இருந்தது.

9ஆம் முதல் 16 ஆம் நூற்றாண்டு வரை, இப்பகுதி ஹாலந்து மாகாணத்தின் ஒரு பகுதியாக இருந்தது. 1840 இல், ஹாலந்து மாகாணமானது வடக்கு ஹாலந்து மற்றும் தென் ஹாலந்தின் இரண்டு மாகாணங்களாகப் பிரிந்தது. மாகாண அரசாங்கத்தின் தலைநகர் ஹார்லெம் ஆகும். நெதர்லாந்தின் தலைநகரான ஆம்ஸ்டெர்டாம், இந்த நாட்டின் மிகப்பெரிய நகரம் ஆகும்.மாகாணத்தில் 51 நகராட்சிகள் உள்ளன.


</doc>
<doc id="395390" url="https://ta.wikipedia.org/wiki?curid=395390" title="தென் ஒல்லாந்து">
தென் ஒல்லாந்து

தென் ஹாலன்ட் நெதர்லாந்தின் நடுப்பகுதியில் உள்ள ஒரு மாகாணமாகும். இதன் மக்கள்தொகை 3.6 மில்லியனுக்கும் (2015 இன்) மற்றும் சுமார் 1,300 / கிமீ 2 (3,400 / சதுர மைல்) மக்கள்தொகை அடர்த்தி உள்ளது. இதனால் இம்மாகாணம் இந்நாட்டின் மிக அதிக மக்கள்தொகை கொண்ட மாகாணமாகவும், உலகின் மிகவும் அடர்த்தியான மக்கள்தொகை கொண்ட பகுதியாகளில் ஒன்றாகவும் விளங்குகிறது.

தென் ஹாலண்ட் 3,403 கிமீ 2 (1,314 சதுர மைல்) பரப்பளவை உள்ளடக்கியது, இதில் 585 கிமீ 2 (226 சதுர மைல்) தண்ணீர். இது வடக்கே வட ஹாலண்டையும், கிழக்கிற்கு உட்ரெக்ட் மற்றும் கெல்டர்லண்டையும், வடக்கு ப்ராபண்ட்க்கும் மற்றும் ஜீலேண்ட்க்கு தெற்கேயும் அமைந்துள்ளது. மாகாண தலைநகர் தீ ஹேக் மற்றும் மாகாணத்தின் மிகப்பெரிய நகரம் ராட்டர்டாம் ஆகும்.


</doc>
<doc id="395397" url="https://ta.wikipedia.org/wiki?curid=395397" title="டோர்ட்ரெக்ட்">
டோர்ட்ரெக்ட்

டோர்ட்ரெக்ட் மேற்கு நெதர்லாந்துவில் ஒரு நகரம் மற்றும் நகராட்சி ஆகும். இந்த நகரம் தென் ஹாலந்து மாகாணத்தில் அமைந்துள்ளது. இது மாகாணத்தின் நான்காவது பெரிய நகரமாகும். இது 2017 ஆம் ஆண்டில் 118,450 மக்கள்தொகை கொண்டது. நகராட்சி, முழு டோர்ட்ரெக்ட் தீவினையும் உள்ளடக்கியது. டோர்ட்ரெக்ட் ஹாலந்து பகுதியில் உள்ள பழமையான நகரம் ஆகும்.

டோர்ட்ரெக்டின் தற்போதைய பொருளாதாரம் கப்பல் கட்டிடம், மரம் தொழில், மற்றும் எஃகு தொழில் ஆகியவற்றை அடிப்படையாக கொண்டுள்ளது. நெதர்லாந்தின் ஆறாவது பெரிய கடல் துறைமுகத்தை இந்நகரம் கொண்டுள்ளது.

2008 ஆம் ஆண்டில், டோர்ட்ரெக்ட் மக்கள்தொகையில் 17% மக்கள் மேற்கத்திய வம்சாவளியைச் சேர்ந்தவர்கள். 2005 மற்றும் 2008 க்கு இடையில், இந்த எண் மாறவில்லை. அனைத்து மக்கட்தொகைகளும் இளைஞர்களின் பெரும்பகுதிக்குச் சொந்தமானவை, அதே சமயத்தில் உள்நாட்டு மக்களே மிக விரைவாக வயதாகி விட்டனர். ஆறு ஆயிரம் துருக்கியர்கள் டோர்ட்ரெக்டில் வாழ்கின்றனர்.

டச்சு வரலாற்றில் டோர்ட்ரெக்டின் நீண்ட மற்றும் முக்கியமான பங்கின் காரணமாக, இது கலாச்சாரமிக்க நகரமாக உள்ளது.இந்த இடைக்கால நகரம், 950 க்கும் மேற்பட்ட நினைவுச்சின்னங்களைக் கொண்டுள்ளது. இந்நகரத்தில் 7 வரலாற்று தேவாலயங்கள் மற்றும் 6 அருங்காட்சியகங்கள் உள்ளன.


</doc>
<doc id="395399" url="https://ta.wikipedia.org/wiki?curid=395399" title="தனுஷ்கோடி கடற்கரை">
தனுஷ்கோடி கடற்கரை

தனுஷ்கோடி கடற்கரை இராமேஸ்வரம் தீவின் முனையில் அமைந்துள்ளது. இந்த கடற்கரையில், வங்காள விரிகுடா மற்றும் இந்திய பெருங்கடல் ஆகியவை ஒன்றிணைகின்றன. இப்பகுதி "அரிச்சல் முனை" என்று அழைக்கப்படுகிறது. தனுஷ்கோடி, மூன்றாம் சத்திரம் உள்ளிட்ட பகுதிகளில் குளிக்க தடை விதிக்கப்பட்டுள்ளது. 

1964 க்கு முன்பு, தனுஷ்கோடி மக்கள் கூட்டம் நிறைந்த நகரமாக இருந்தது. தனுஷ்கோடி கடற்கரை ஒவ்வொரு நாளும் ஆயிரக்கணக்கான சுற்றுலா பயணிகளை ஈர்த்தது.1964 ஆம் ஆண்டில், தனுஷ்கோடி ஒரு சூறாவளியால் தாக்கப்பட்டு கிட்டத்தட்ட அழிக்கப்பட்டது. இது ஒரு ஆவி நகரமாகக் கருதப்படுகிறது. சுற்றுலா பயணிகள் பெருமளவில் தனுஷ்கோடி கடற்கரைக்கு வருகை தருகின்றனர்.இந்த கடற்கரையின் பிரதான அம்சங்களாவன: ராம சேது காட்சி முனை, ஆதாம் பாலம் (இந்து புராணங்களின்படி இறைவன் ராமருக்கு குரங்குகளின் படைகளால் (வானரங்களின் படை) கட்டப்பட்டதாக கூறப்படும் பாலம்).

1964 இல் ஏற்பட்ட கடல் கோளால் இராமேஸ்வரத்திலிருந்து தனுஷ்கோடிக்கு சாலை வசதி முற்றிலும் பாதிக்கப்பட்டது. இராமேஸ்வரம் தனுஷ்கோடி புதிய தேசிய நெடுஞ்சாலை 52 ஆண்டுகளுக்குப் பிறகு 27.07.2017 இல் இந்தியப் பிரதமரால் திறந்துவைக்கப்பட்டது. தனுஷ்கோடி அரிச்சல்முனை வரையிலும் 9.5 கி மீ நீளத்திற்குச் சாலைப்பணிகளும் அரிச்சல்முனையில் சாலையையொட்டி 2 கி மீ தொலைவுக்குக் கடல் அரிப்பைத் தடுக்கும் வகையில் அலைத்தடுப்பு கல்சுவரும் ரூ.65 கோடியே 68 இலட்சம் மதிப்பில் அமைக்கப்பட்டுள்ளது.


</doc>
<doc id="395401" url="https://ta.wikipedia.org/wiki?curid=395401" title="குனோம் விளையாட்டுத் திரளம்">
குனோம் விளையாட்டுத் திரளம்

குனோம் விளையாட்டுத் திரளம் (GNOME Games Collection) என்பது லினக்சு வகைக்கணினிகளில் குனோம் திரைப்புலக்கட்டகர்கள் உருவாக்கிய கணிய விளையாட்டுகளின் தொகுப்பைக் குறிக்கிறது. இருப்பினும், மற்ற லினக்சு வகைக் திரைப்புலங்களிலும் செயற்பட வல்லது. பெரும்பான்மையான விளையாட்டுகள் புதிர் விளையாட்டுகளாகவே திகழ்கின்றன. ஏறத்தாழ 15 க்கும் மேற்பட்ட விளையாட்டு வகைகள், இவற்றில் அடங்குகின்றன. எத்தகைய திரைப்புலங்களில் நாம் விளையாடினாலும், குனோம் திரைப்புலத்தில் இருப்பது போலவே திகழ்வது இதன் தனிச்சிறப்பியல்பாகும்.


</doc>
<doc id="395402" url="https://ta.wikipedia.org/wiki?curid=395402" title="காரைக்கால் கடற்கரை">
காரைக்கால் கடற்கரை

காரைக்கால் கடற்கரை காரைக்கால் நகரின் கடலோரப் பகுதியில் அமைந்துள்ள பிரபலமான கடற்கரை ஆகும். இக்கடற்கரை வங்காள விரிகுடாவில் இது அமைந்துள்ளது. காரைக்கால் கடற்கரை தென் கிழக்கு தமிழகப் பகுதிகளில் உள்ள சிறந்த இயற்கை கடற்கரைகளில் ஒன்றாகும். கடற்கரைக்கு அருகில் அரசலாற்றின் முகத்துவாரம் அமைந்துள்ளது.காரைக்கால் கடற்கரை 2 கிலோமீட்டர் பரப்பளவில் உள்ளது.

உள்ளூர் மற்றும் வெளிநாட்டு சுற்றுலா பயணிகளை ஈர்ப்பதற்காக, நீரூற்றுக்கள், குழந்தைகள் பூங்காக்கள், உணவகங்கள் மற்றும் டென்னிஸ் அரங்கம் ஆகியவை இப்பகுதியில் கட்டப்பட்டுள்ளன.இதன் காரணமாக காரைக்கால் கடற்கரை இப்போது ஒவ்வொரு நாளும் அதிகளவிலான மக்கள் கூட்டத்தை ஈர்க்கிறது.


</doc>
<doc id="395404" url="https://ta.wikipedia.org/wiki?curid=395404" title="ஆன் ஆர்ன்சுகெமீயர்">
ஆன் ஆர்ன்சுகெமீயர்

ஆன் ஆர்ன்சுகெமீயர் "(Ann Hornschemeier)" ஓர் அமெரிக்க வானியலாளர் ஆவார். இவர் X-கதிர் இரும விண்மீன் திரள்களின் X-கதிர் உமிழ்வு ஆய்வில் சிறப்பான புலமையுள்ளவர். இவர் நாசாவில் அண்டத் திட்ட இயற்பியல் பிரிவின் முதன்மை அறிவியலாளராக உள்ளார்.

இவர்NuSTAR விண்மீன் வெடிப்பு எனும் களப்பணி அறிவியல் குழுவின் தலைவர் ஆவார். இக்குழு ஏழு அருகாமை பால்வெளிகளை நோக்கிடு செய்துவருகிறது. நாசாவில் இவர் உயர் ஆற்றல்வானியற்பியலிலும் அண்டவியலிலும் ஆய்வு செய்கிறார். இவர் ஐரோப்பிய விண்வெளி முகமையம், 2028 இல் விண்ணில் ஏவ்வுள்ள அதெனா திட்டம் எனும் உயர் ஆற்றல் வானியற்பியலுக்கான மேம்பட்ட தொலைநோக்கித் திட்டம் ஆகிய எதிர்கால ஆய்வுத் திட்டங்களில் பங்கேற்று வருகிறார். Hornschemeier is also an adjunct faculty member at Johns Hopkins University.

இவர் 2007 இல் அமெரிக்க வானியல் கழகத்தின் வானியலுக்கான ஆன்னி ஜம்ப் கெனான் விருதைப் பெற்ரார். இது வானியலில் அரிய ஆய்வுகளை மேற்கொள்ளும் பெண் வானியலாளருக்கு வழங்கப்படுகிறது. இவ்விருது இவர் மிகத் தொலைவாக உள்ல பால்வெளிகளின் X-கதிர் ஆய்வுக்காக வழங்கப்பட்டது.


</doc>
<doc id="395407" url="https://ta.wikipedia.org/wiki?curid=395407" title="ஜெய்ப்பூர் நகர அரண்மனை">
ஜெய்ப்பூர் நகர அரண்மனை

ஜெய்ப்பூர் நகர அரண்மனை (City Palace, Jaipur) வளாகத்தில் "சந்திர மகால்" மற்றும் "முபாரக் மகால்" போன்ற அரண்மனைகளைக் கொண்டது. இந்தியாவின் இராஜஸ்தான் மாநிலத்தலைநகரான செய்ப்பூர் நகரத்தில் உள்ள இவ்வரண்மனையின் ஜெய்ப்பூர் இராச்சிய மன்னரின் வாழிடமாகும். ஜெய்ப்பூர் அரண்மனை வளாகத்தில் உள்ள சந்திர மகால் தற்போது அருங்காட்சியமாக மாற்றப்பட்டுள்ளது. 

ஜெய்ப்பூர் நகரத்தின் வடகிழக்கில் அமைந்த ஜெய்ப்பூர் அரண்மனை பெரும் தாழ்வாரங்களையும், தோட்டங்களையும், கட்டிடங்களையும் கொண்டுள்ளது. ஜெய்ப்பூர் அரண்மனை சிவப்பு மற்றும் இளஞ்சிவப்பு மணற்கற்களைக் கொண்டு கட்டப்பட்டது. அரண்மனை சுவர்களிலும், கூரைகளிலும் பல வண்ணக் கண்ணாடி சில்லுகளால் அலங்கரிப்பட்டுள்ளது.

இவ்வரன்மனை 1729 - 1732 கால கட்டங்களில், ஜெய்ப்பூர் இராச்சிய மன்னர் இரண்டாம் ஜெய் சிங்
காலத்தில், ராஜ்புத், மேலைச் சாளுக்கியர், பதாமி சாளுக்கியர் மற்றும் முகலாயக் கட்டிடக் கலைகளின் கலவையுடன் கட்டப்பட்டது. 

மன்னர் "இரண்டாம் மதோ சிங்" என்பவரால் கட்டப்பட்ட வரவேற்பு மாளிகையான, முபாரக் மகால் இசுலாமிய, இந்திய, ஐரோப்பியக் கட்டிடக் கலைநயத்தில் கட்டப்பட்டது.

ஜெய்ப்பூர் அரண்மனை வளாகத்தின் மேற்கு பகுதியில் அமைந்த சந்திர அரண்மனை ஏழு தளங்கள் கொண்டது.

இவ்வரன்மனை அழகிய ஓவியங்கள், பல நிறக் கண்ணாடி வேலைப்பாடுகளுடன் கூடிய பூக்களால் ஆன சுவர்கள், தரைகள் கொண்டது. 

தற்போது இவ்வரன்மனை, ஜெய்பூர் மன்னர்களின் வழித்தோன்றல்களின் வாழிடங்களாக உள்ளது. 

எனவே சந்திர மகாலின் தரைத்தளத்தைப் பார்வையிட மட்டுமே பொதுமக்கள் அனுமதிக்கப்படுகின்றனர்.

அரண்மனையின் முகப்பில், மயில் வடிவ அழகிய தோரண வாயில் கொண்டது. மேலும் தோட்டங்களுடன் கூடிய இவ்வரண்மனையில் ஒரு சிறு ஏரியும் உள்ளது. 

"சுக் நிவாஸ்" எனப்படும் ஓய்வு மாளிகை, ஜெய்ப்பூர் மன்னரின் . தனியறையாகவும், உணவுக் கூடமாக உள்ளது.
சந்திர மகாலின் மூன்றாம் தளத்தை "வண்ண மாளிகை" என்பர். இங்குள்ள சுவர்கள், கூரைகள் மற்றும் தூண்களில் சிறிய மற்றும் பெரிய பல வண்ணக் கண்ணாடிச் சில்லுகள் பதிக்கப்பட்டு அலங்கரிக்கப்பட்டுள்ளது. சந்திர மகாலின் நான்காம் தளத்தை, "சோபா நிவாஸ்" என்பர்.

ஐந்தாம் தளத்தில் படிமங்களின் மாளிகை உள்ளது. ஆறாம் தளத்தை "சிறீ நிவாஸ்" என்பர். ஏழாம் தளத்தை "மணி மகுடக் கோயில்" என்பர்.

 




</doc>
<doc id="395409" url="https://ta.wikipedia.org/wiki?curid=395409" title="எலிசா வில்பர்">
எலிசா வில்பர்

எலிசா மதேலினா வில்பர் சவுர்வீல்லி "(Eliza Madelina Wilbur Souvielle)" (அக்தோபர் 21, 1851 - மார்ச்சு 31, 1930) ஓர் அமெரிக்க பெயர்பெற்ற அறிவியலாளரும் வானியலாளரும் தாவரவியலாளரும் புதுமைப்புனைவாளரும், எழுத்தாளரும் வெளியீட்டாளரும் ஆவார்.

இவர் நியூயார்க் மாநிலத்தில் உள்ள பதாவியா மகளிர் துறவிமடத்தில் படித்தார். இவர் தான் ஆர்வர்டு பல்கலைக்கழகத்தில் அறிவியலில் விரிவுரையாற்றிய முதல் பெண்மணி ஆவார். இவர் அமெரிக்க அறிவியல் மேம்ப்பட்டுக் கழக உறுப்பினரும் ஆவார். இவர்து கட்டுரைகள் "Scientific American" , "New York Herald" ஆகிய இதழ்களிலும் செய்தித்தள்களிலும் வெளியாகியுள்ளன. இவர் "Continuity (magazine)" எனும் இதழை வெளியிட்டுள்ளார்.

இவர் தாமசு பாசுனெட்டை மணந்ததும் 1880 இல் மரபனாங்குக்கு இடம்பெயர்ந்தார். அவர் 1886 இல் இறந்ததும் தொண்டை, நுரையீரல் அறுவையாளராகிய மத்தேயு சவுவீல்லி எனும் பிரான்சியரை மணந்துக்கொண்டார்.

இவர் மேலைச் சமயங்களைப் பற்றி "சமயப் பாராளுமன்றத் தொடரை" எபான் மால்கம் சட்கிளிப்பே எனும் புனைபெயரில் எழுதினார். இவர்"உலிசியாது (The Ulyssiad)" (Dacosta Publishing Co., Jacksonville, 1896), எனும் உல்லிசெசு கிரேண்டின் வாழ்க்கையை கவிதையாக வடித்துள்ளார். இவர் பெண்கள் வாக்குரிமை பரப்புரையில் முனைவோடு செயல்பட்டார். மேலும், ஜாக்சன்வில்லி முதியோர் இல்லத்தில் ஏழாண்டுகள் செயல்;ஆளராக இருந்தார். இவர் அமெரிக்க பெண் எழுத்தாளரின் ஜாக்சன்வில்லிக் கிளையின் துணைத்தலைவரும் ஆவார். இவரது பதிவுரிமங்களில் மூன்று தொலைநோக்கிகளுக்கானவையும் அடங்கும். இவர் வானூர்தி வடிவமைப்பிலும் ஈடுபட்டுள்ளார்.


</doc>
<doc id="395410" url="https://ta.wikipedia.org/wiki?curid=395410" title="இந்தியப் பெருங்கூட்டணிகள் காற்பந்தாட்டப் போட்டி 2015">
இந்தியப் பெருங்கூட்டணிகள் காற்பந்தாட்டப் போட்டி 2015

இந்தியப் பெருங்கூட்டணிகள் காற்பந்தாட்டப் போட்டி 2015 அல்லது இந்திய சூப்பர் லீக் 2015 என்பது இரண்டாம் வருடமாக நடைபெற்ற இந்தியப் பெருங்கூட்டணிகள் காற்பந்தாட்டப் போட்டித் தொடர் ஆகும். இந்தப் போட்டித் தொடர் அக்டோபர் 3, 2015 முதல் டிசம்பர் 20, 2015 வரை நடைபெற்றது. இறுதிப் போட்டியோடு சேர்த்து மொத்தம் 61 ஆட்டங்கள் நடைபெற்றன. ஒவ்வொரு அணியும், மற்ற அணியுடன் தலா 2 முறை (உள்ளூர், வெளியூர் அடிப்படையில்) மோதின. லீக் போட்டிகளின் முடிவில் கொல்கத்தா, கோவா, தில்லி, சென்னை ஆகிய அணிகள் அரையிறுதிக்குத் தகுதி பெற்றன. இரண்டு கட்டங்களாக நடந்தது அரையிறுதிப் போட்டி. சென்னையின் எப்.சி அணி இந்தப் போட்டித் தொடரின் வாகையாளர் ஆகும். இறுதிப் போட்டியில் சென்னையின் எஃப்.சி, எஃப்.சி கோவா அணியை 3-2 என்ற கோல் கணக்கில் தோற்கடித்தது 

இப்போட்டிகளின் தொடக்கவிழா சென்னையின் நேரு விளையாட்டு அரங்கில் நடைபெற்றது. இந்நிகழ்ச்சியில், நடிகர்கள் அமிதாப்பச்சன், ரஜினி, ஐஎஸ்எல் நிர்வாகி நீட்டா அம்பானி, சென்னையின் எஃப்.சி. அணியின் இணை உரிமையாளரும் நடிகருமான அபிஷேக் பச்சன், நடிகை ஐஸ்வர்யா ராய், தொழிலதிபர் முகேஷ் அம்பானி, சச்சின் டெண்டுல்கர் உள்ளிட்ட பிரபலங்கள் பங்கேற்றார்கள்.

இந்தத் தொடரில் எட்டு அணிகள் பங்கு பெற்றன. 



</doc>
<doc id="395414" url="https://ta.wikipedia.org/wiki?curid=395414" title="இந்திய அரண்மனைகளின் பட்டியல்">
இந்திய அரண்மனைகளின் பட்டியல்

இந்திய அரண்மனைகளின் பட்டியல்:



</doc>
<doc id="395421" url="https://ta.wikipedia.org/wiki?curid=395421" title="வெள்ளீய(II) ஐதராக்சைடு">
வெள்ளீய(II) ஐதராக்சைடு

வெள்ளீய(II) ஐதராக்சைடு "(Tin(II) hydroxide)" என்பது Sn(OH) என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். இச்சேர்மம் சிடானசு ஐதராக்சைடு, டின் ஐதராக்சைடு என்ற பெயர்களாலும் அழைக்கப்படுகிறது. வெள்ளீயம்(II) உலோகத்தின் கனிமவேதியியல் சேர்மமும் இதுவேயாகும். இச்சேர்மத்துடன் தொடர்புடைய பல வேதிப்பொருட்கள் அறியப்பட்டாலும் Sn6O4(OH)4 என்ற மூலக்கூற்று வாய்ப்பாடு கொண்ட ஆக்சி ஐதாக்சைடு சேர்மத்திற்கு மட்டுமே உறுதியான தகவல்கள் கிடைக்கின்றன. இவைகள் யாவும் வெண்மை நிறத்துடன் நீரில் கரையாத உப்புகளாக உள்ளன. 

SnO(OH) படிகங்களின் பண்புகள் எக்சு கதிர் விளிம்பு விளைவு சோதனையின் மூலம் வரையறுக்கப்படுகின்றன. வெள்ளீயம்(II) இன் காரக் கரைசல்களிலிருந்து இத்தொகுதிகள் கிடைக்கின்றன. Sn மையங்களின் எண்முகங்களை இச்சேர்மம் கொண்டுள்ளது. ஆக்சைடு அல்லது ஐதராக்சைடுகள் ஒவ்வொரு முகத்திற்கும் உச்சியாக உள்ளன. எண்முக தடங்களின் துணை அலகான Mo6S8 இன் கட்டமைப்பை நினைவூட்டுவதாக இது உள்ளது. தூய்மையான Sn(OH)2 கட்டமைப்பு அறியப்படவில்லை. 

புரோட்டான் ஈயா கரைப்பானிலுள்ள SnCl2 உடன் (CH)SnOH வினைபுரிவதால் Sn(OH)2 உருவாகிறது:. 

இப்பொருளைப் பற்றிய வேறு படிகவியல் ஆய்வு முடிவுகள் ஏதும் அறியப்படவில்லை. 

வெள்ளீய (II) ஐதராக்சைடு காற்றினால் எளிதாக ஆக்சிசனமேற்றம் அடைந்து வெள்ளீய ஆக்சைடாக மாறுகிறது. 


</doc>
<doc id="395423" url="https://ta.wikipedia.org/wiki?curid=395423" title="கலகலப்பு 2">
கலகலப்பு 2

தன் குடும்பத்துடன் தமிழ்நாட்டில் வாழும் ஜெய், காசி - வாரணாசியில் இருக்கும் தன் குடும்பச்சொத்தை மீட்கச் செல்கின்றார்.</ref>http://www.cineulagam.com/films/05/100918</ref> காசி - வாரணாசியில் அவருடைய குடும்பத்திற்குச் சொந்தமான வீட்டில் வாழும் ஜீவா, தன் சகோதரியின் திருமணம் முடியும் வரை அந்த அந்த வீட்டை விட்டுச்செல்லமல் ஏமாற்றுகின்றான். சிவா இவர்களிடம் இருந்து பணத்தை திருடுகிறார். அதே வேளையில் அரசியல்வாதி ஒருவரின் கமுக்கமான விவரங்களைக் கொண்ட ஒரு மடிக்கணிப்பொறி ஒரு மிரட்டல் பேர்வழியிடம் சிக்குகிறது. அந்த மிரட்டல் பேர்வழி காசியில் இருந்து தமிழ்நாட்டு அரசியல்வாதியை மிரட்டுகின்றான். அந்த இரு இளைஞர்களும் எப்படி அரசியல் மிரட்டல் பேர்வழியுடன் தொடர்பு படுத்தப்படுகின்றனர்? என்னும் கதையுடன், இன்னும் பல நகைச்சுவைக் கிளைக்கதைகளும் திருப்பங்களும் கலந்து கலகலப்பு இத்திரைப்படம் உருவாகியுள்ளது.

இத்திரைப்படத்திற்கு [[கிப்கொப் தமிழா|ஹிப்ஹாப் தமிழா]] இசை, பின்னணி இசைப் பணிகளை மேற்கோண்டுள்ளார். இப்படத்தின் ராகேஷ், சரவெடி சரண், ஹிப்ஹாப் தமிழா, மோகன் ராஜன் ஆகியோர் எழுதியுள்ளார். 

[[பகுப்பு:2018 தமிழ்த் திரைப்படங்கள்]]

</doc>
<doc id="395436" url="https://ta.wikipedia.org/wiki?curid=395436" title="தாலியம்(I) ஐதராக்சைடு">
தாலியம்(I) ஐதராக்சைடு

தாலியம்(I) ஐதராக்சைடு "(Thallium(I) hydroxide)" என்பது TlOH என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். தாலியம் +1 என்ற ஆக்சிசனேற்ற நிலையில் இருக்கின்ற தாலியத்தின் ஐதராக்சைடு இச்சேர்மமாகும். தாலசு ஐதராக்சைடு என்ற பெயராலும் அழைக்கப்படும் இச்சேர்மம் ஒரு வலிமையான காரம் ஆகும். வலிமையான காரநிபந்தனைகள் தவிர்த்து பிற நிகழ்வுகளில் இது Tl+ அயனியாக மாறுகிறது. Li+ அல்லது K+ அயனிக்கு நிகரான கார உலோக அயனியாக Tl+ அயனி கருதப்படுகிறது.


</doc>
<doc id="395437" url="https://ta.wikipedia.org/wiki?curid=395437" title="டெட்ரா ஐதராக்சிடைபோரான்">
டெட்ரா ஐதராக்சிடைபோரான்

டெட்ரா ஐதராக்சிடைபோரான் "(Tetrahydroxydiboron)" என்பது BHO என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். வேதியியல் வினையாக்கியான இச்சேர்மத்தைப் பயன்படுத்தி போரானிக் அமிலங்கள் தயாரிக்கப்படுகின்றன . 

போரான் டிரைகுளோரைடுடன் ஆல்ககால்களைச் சேர்த்து வினைபுரியச் செய்யும் தயாரிப்பு முறை 1931 ஆம் ஆண்டில் நடைமுறைப்படுத்தப்பட்டது. இம்முறையில் டைமெத்தாக்சிபோரான் குளோரைடு (B(OCH3)2Cl) தயாரிக்கப்பட்டது . இச்சேர்மத்திலிருந்து இகோன் வைபெர்க் மற்றும் வில்லெம் ருச்மான் ஆகியோர் டெட்ரா ஐதராக்சிடைபோரானை முதலில் போரான் – போரான் பிணைப்பை அறிமுகப்படுத்தும் முறையில் தயாரித்தனர். இதற்காக இவர்கள் (B(OCH3)2Cl) உடன் சோடியம் சேர்த்து ஒடுக்க வினையை நிகழ்த்தினர். விளைபொருளான டெட்ரா ஐதராக்சிடைபோரானை பின்னர் நீராற்பகுப்பு வினைக்கு உட்படுத்தினர். இம்முறையில் தயாரிக்கப்பட்ட போரிக் அமிலத்தை துணை-போரிக் அமிலம் என்று பெயரிட்டு அழைத்தனர் . இத்தயாரிப்பு முறையில் பயன்படுத்தப்படும் மெத்தனாலை மறுசுழற்சிக்கும் பயன்படுத்தமுடியும். 

ஒட்டுமொத்தமாக:     2 BCl   +   2 Na   +   4 HO   →   B(OH)   +   2 NaCl   +   4 HCl 

90 °செல்சியசு வெப்பநிலைக்கு மேல் சூடுபடுத்தப்படும் போது டெட்ரா ஐதராக்சிடைபோரான் நீர் நீக்கமடைந்து பலபடிம போரான்(II) ஆக்சைடாக மாறுகிறது. வெப்பநிலை 220 பாகை செல்சியசுக்கு மிகுதியானல் மட்டுமே இச்சேர்மம் முழுமையாக நீர்நீக்கமடைகிறது .
டெட்ரா ஐதராக்சிடைபோரான் ஒரு ஒடுக்கும் முகவராகும். இதனுடைய நீர்க்கரைசல் மெல்ல ஐதரசன் வாயுவை வெளிவிடுகிறது . 


</doc>
<doc id="395438" url="https://ta.wikipedia.org/wiki?curid=395438" title="டெட்ரா பியூட்டைலமோனியம் ஐதராக்சைடு">
டெட்ரா பியூட்டைலமோனியம் ஐதராக்சைடு

டெட்ரா பியூட்டைலமோனியம் ஐதராக்சைடு "(Tetrabutylammonium hydroxide)" என்பது (CH)NOH என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். Bu4NOH என்ற சுருக்க வாய்ப்பாட்டினாலும் TBAOH அல்லது TBAH என்ற சுருக்கப் பெயராலும் இச்சேர்மம் அழைக்கப்படுகிறது. தண்ணீர் அல்லது ஆல்ககாலில் கரைசலாக்கப்பட்டு இச்சேர்மம் பயன்படுத்தப்படுகிறது. கரிம வேதியியலில் பொதுவான ஒரு காரமாக இதைக் கருதுகிறார்கள். KOH மற்றும் NaOH, போன்ற வழக்கமான கனிம வேதியியல் காரங்களுடன் தொடர்புடைய காரமாகவும் இது கருதப்படுகிறது. கரிமக் கரைப்பான்களில் டெட்ரா பியூட்டைலமோனியம் ஐதராக்சைடு நன்றாகக் கரையும். 

ஆப்மான் நீக்க வினையில் தனிமைநிலை Bu4NOH இன் தூண்டுதலால் Bu3N மற்றும் 1-பியூட்டீன் ஆகியன உருவாகின்றன. Bu4NOH கரைசல்களில் குறிப்பாக Bu3N கலந்து அசுத்தமடைவதும் இக்காரணத்தினாலேயே ஆகும் . 
பல்வேறு வகையான அமிலங்களுடன் டெட்ரா பியூட்டைலமோனியம் ஐதராக்சைடு சேர்த்து சூடுபடுத்துவதால் தண்ணீரும் பிற பியூட்டைலமோனியம் உப்புகளும் உருவாகின்றன. 

Bu4NOH ஒரு வலிமையான காரமாகும். ஆல்கைலேற்றம், புரோட்டான் நீக்கம் போன்ற வினைகளில் நிலைமாற்ற நிகழ்வுகளுக்கு இதனைப் பயன்படுத்துகிறார்கள். அமீன்களின் பென்சைலேற்ற வினை, குளோரோஃபார்மிலிருந்து டைகுளோரோகார்பீன் உருவாக்கம் போன்றவை இத்தகைய குறிப்பிட்ட சில வினைகளாகும். 
பல்வகையான கனிம அமிலங்களுடன் Bu4NOH சேர்த்து நடுநிலையாக்கல் வினையின் மூலம் இணைகார கொழுப்புவிரும்பி உப்புகள் தயாரிக்கமுடியும். உதாரணமாக டைசோடியம் பைரோபாசுப்பேட்டுடன் (Na2H2P2O7) Bu4NOH சேர்த்து நடுநிலையாக்கினால் கரிமக் கரைப்பான்களில் கரையக்கூடிய (Bu4N)3[HP2O7] கிடைக்கிறது. இதேபோல ஐதரோபுளோரிக் அமிலத்துடன் Bu4NOH சேர்த்து நடுநிலையாக்கினால் நீரற்ற Bu4NF உருவாகிறது. இவ்வுப்பு கரிமக் கரைப்பான்களில் கரைகிறது. மேலும், சிலைல்நீக்க வினைகளில் பயனுள்ளதாக உள்ளது. 


</doc>
<doc id="395441" url="https://ta.wikipedia.org/wiki?curid=395441" title="இசுட்ரோன்சியம் ஐதராக்சைடு">
இசுட்ரோன்சியம் ஐதராக்சைடு

இசுட்ரோன்சியம் ஐதராக்சைடு "(Strontium hydroxide)" என்பது Sr(OH) என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். ஒரு இசுட்ரோன்சியம் அயனியும் இரண்டு ஐதராக்சைடு அயனிகளும் சேர்ந்து இத்தீவிர காரம் உருவாகிறது. இதற்காக ஒரு இசெஉட்ரோன்சியம் உப்புடன் வலிமையான ஒரு காரம் சேர்க்கப்படுகிறது. நீரிலி நிலை, ஒற்றை நீரேற்று மற்றும் எந்நீரேற்று முதலிய வடிவங்களில் இசுட்ரோன்சியம் ஐதராக்சைடு காணப்படுகிறது. 

குளிர் நீரில் இசுட்ரோன்சியம் ஐதராக்சைடு கரையுமென்பதால் NaOH அல்லது KOH போன்ற ஒரு வலிமையான காரத்தை கரையக்கூடிய ஏதாவதொரு இசுட்ரோன்சியம் உப்புக் கரைசலுடன் சொட்டு சொட்டாக சேர்ப்பதன் மூலம் எளிதாக இதைத் தயாரிக்க முடியும். பெரும்பாலும் இசுட்ரோன்சியம் நைட்ரேட்டு ((Sr(NO3)2 ) உப்பு இதற்காகப் பயன்படுத்தப்படுகிறது. வெண்மையான நுண் தூளாக இசுட்ரோன்சியம் ஐதராக்சைடு வீழ்படிவாகிறது. கரைசலை வடிகட்டி குளிர் நீரில் கரைத்து பின்னர் உலர்த்தி இசுட்ரோன்சியம் ஐதராக்சைடு பயன்படுத்தப்படுகிறது. 

இசுட்ரோன்சியம் ஐதராக்சைடு, முக்கியமாக கிழங்குவகை சர்க்கரை சுத்திகரிப்பிலும் நெகிழிகளில் ஒரு நிலைப்படுத்தியாகவும் பயன்படுத்தப்படுகிறது. 

இசுட்ரோன்சியம் குளோரைடுஇசுட்ரோன்சியம் குளோரைடிலிருந்து குளோரின் தயாரிக்கையில் இசுட்ரோன்சியம் அயனிகளின் ஆதார மூலமாக இசுட்ரோன்சியம் ஐதராக்சைடு பயன்படுகிறது. காற்றிலுள்ள கார்பன் டை ஆக்சைடை ஈர்த்து இசுட்ரோன்சியம் கார்பனேட்டாகவும் இது உருவாகிறது.

விழுங்க நேர்ந்தால் மிகவும் கொடிய தீங்குகளை இசுட்ரோன்சியம் ஐதராக்சைடு விளைவிக்கும். கண், தோல், சுவாச உறுப்புகளில் எரிச்சலை உண்டாக்கும். 



</doc>
<doc id="395443" url="https://ta.wikipedia.org/wiki?curid=395443" title="தென்றல் நகர், அகரக்கட்டு">
தென்றல் நகர், அகரக்கட்டு

தென்றல் நகர் (Thendral Nagar), திருநெல்வேலி மாவட்டத்தில் தென்காசிக்கு வடகிழக்கே, ஆய்க்குடிக்கு அருகில், அனந்தபுரத்திலிருந்து 1 கிலோ மீட்டர் மேற்கில் அமைந்துள்ள குடியிருப்புகள் நிறைந்த பகுதியாகும். இங்கு பெரும்பாலும் அகரக்கட்டு கிராமத்தை சேர்ந்த மக்களே பெருவாரியாக வசித்து வருகிறார்கள். சுற்றிலும் பனை மற்றும் தென்னை மரத் தோப்புகளை கொண்டு மையத்தில் அமைய பெற்ற இது மாநில நெடுஞ்சாலை எண் 39 அ (SH 39 A) க்கு அருகில் அமைந்துள்ளது.

இவ்வூரின் அமைவிடம் ஆகும். கடல் மட்டத்தில் இருந்து இவ்வூர் சராசரியாக 143 மீட்டர் (469 அடி) உயரத்தில் இருக்கின்றது.





குற்றாலநாதர் திருக்கோவில், குற்றாலம்

மாநில நெடுஞ்சாலை எண் 39 அ (SH-39A) தென்றல் நகர் வழியாக செல்கிறது. கீழ்க்கண்ட வழித்தடங்களில் இயக்கப்படும் பேருந்துகள் தென்றல் நகர் நிறுத்தத்தில் நின்று செல்லும். மேலும் 2 முதல் 4 முறை மறுமார்க்கத்திலும் இயக்கப்படும்.





</doc>
<doc id="395444" url="https://ta.wikipedia.org/wiki?curid=395444" title="சோடியம் சிடானேட்டு">
சோடியம் சிடானேட்டு

சோடியம் சிடானேட்டு ("sodium stannate") என்பது H6Na2O6Sn அல்லது Na2[Sn(OH)6] என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். முன்னதாக இச்சேர்மத்தை எக்சா ஐதராக்சோசிடானேட்டு(IV) என்ற பெயராலும் அழைத்தனர். வெள்ளீயம் உலோகம் அல்லது வெள்ளீய(IV) ஆக்சைடை சோடியம் ஐதராக்சைடில் கரைத்து நிறமற்ற இவ்வுப்பு உருவாக்கப்படுகிறது. ஐதரசன்பெராக்சைடு நிலைநிறுத்தியாக இது பயன்படுத்தப்படுகிறது . 

முற்கால பழைய புத்தகங்களில் சிடானேட்டுகள் என்பவை சிலசமயங்களில் எளிய ஆக்சியெதிர்மின் அயனியைக் (SnO32−) கொண்டிருக்கும் சேர்மங்களைக் குறிப்பிடவே பயன்படுத்தப்பட்டது. இதனடிப்படையில் இச்சேர்மத்தை சோடியம்-சிடானேட்டு-3-நீர் என்றனர். மூன்று படிக உள்நீர் கொண்ட நீரேற்று என்று பொருள்படும் வகையில் Na2SnO3•3H2O என்ற கட்டமைப்பு வாய்ப்பாட்டால் குறிப்பிட்டனர் . நீரிலி வடிவ சோடியம் சிடானெட்டு Na2SnO3 ஒரு தனித்த சேர்மமாகவே கருதப்பட்டு சிஏஎசு எண் 12058-66-1 என்று வழங்கப்பட்டுள்ளது . மேலும், தனித்த பொருள் பாதுகாப்பு குறிப்பு தாள் பராமரிக்கப்படுகிறது . 

தனிமநிலை வெள்ளீயத்தை பொருத்தமான உலோக ஐதராக்சைடில் கரைத்து கார உலோக சிடானேட்டு சேர்மங்கள் தயாரிக்கப்படுகின்றன. சோடியம் சிடானேட்டு தயாரிக்க வேண்டுமெனில் பின்வரும் வினை நிகழ்கிறது :.

வெள்ளீயம் டையாக்சைடை ஒரு காரத்தில் கரைக்கும்போதும் இதைப்போன்ற ஒரு வினையே நிகழ்கிறது.
வெள்ளீயம் டையாக்சைடை சோடியம் கார்பனேட்டுடன் சேர்த்து கார்பனோராக்சைடு/கார்பனீராக்சைடு சுழலில் வறுத்தால் நீரிலி வடிவ சோடியம் சிடானெட்டு உருவாகிறது :.

எக்சாகுளோரோசிடானெட்டு எதிர்மின் அயனி ( [SnCl6]2−) போன்ற பிற சிடானேட்டுகள் போல இந்த எதிர்மின் அயனி எண்முக வடிவிலான ஓர் ஒருங்கிணைவுச் சேர்மமாகும். Sn—O பிணைப்பின் பிணைப்புத் தூரம் 2.071 Å ஆகும் . 


</doc>
<doc id="395447" url="https://ta.wikipedia.org/wiki?curid=395447" title="பேரியம் சிடானேட்டு">
பேரியம் சிடானேட்டு

பேரியம் சிடானேட்டு "(Barium stannate)" என்பது BaSnO என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். வெள்ளீயம் மற்றும் பேரியம் தனிமங்களின் ஆக்சைடு சேர்மம் பேரியம் சிடானேட்டு எனப்படுகிறது. பெரோவ்சிகைட்டு கட்டமைப்பு கொண்ட படிகமான இது அகன்ற ஆற்றல் இடைவெளி கொண்ட குறைக்கடத்தியாகும் . 


</doc>
<doc id="395451" url="https://ta.wikipedia.org/wiki?curid=395451" title="இலந்தனம் கோபால்ட்டைட்டு">
இலந்தனம் கோபால்ட்டைட்டு

இலந்தனம் கோபால்ட்டைட்டு "(Lanthanum cobaltite)" என்பது LaCoO என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். திண்மமான இச்சேர்மம் பெரொவ்சிகைட்டு கட்டமைப்பு கொண்டது ஆகும். அறை வெப்பநிலையில் சாய்செவ்வக கட்டமைப்பில் இலந்தனம் கோபால்ட்டைட்டு காணப்படுகிறது. ~900 ° செல்சியசு வெப்பநிலையில் கனசதுர அணிக்கோவை நிலைக்கட்டத்தை இதன் கட்டமைப்பு அடைகிறது . 

பொதுவாக இலந்தனம் கோபால்டைட்டு ஒரு மாசுப்பொருளாக அல்லது விகிதச்சமமில்லா ஆக்சிசன் சேர்மமாக பயன்படுத்தப்படுகிறது. இங்கு La1−xA'xCo1−yB'yO3±𝛿 என்ற கட்டமைப்பை இச்சேர்மம் ஏற்கிறது. கட்டமைப்பில் உள்ள 𝛿 சில சிறிய அளவைக் குறிக்கிறது. இதுவே பெரோவ்சிகைட்டுகளை பன்முக வினையூக்கியாக மாற்றம் செய்கிறது . இலந்தனம் இசுட்ரோன்சியம் கோபால்ட் பெரைட்டு இவ்வாறு பொதுவாகப் பயன்படுத்தப்படும் ஒரு பெரோவ்சிகைட்டு பொருளாகும். 


</doc>
<doc id="395453" url="https://ta.wikipedia.org/wiki?curid=395453" title="அமோனியம் மேலேட்டு">
அமோனியம் மேலேட்டு

அமோனியம் மேலேட்டு "(Ammonium malate)" என்பது (NH4(CHO(COO)) என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். மேலிக் அமிலத்தினுடைய அமோனியம் உப்பு அமோனியம் மாலேட்டு ஆகும். உணவு சேர்க்கைப் பொருளாக இதைப் பயன்படுத்துகிறார்கள். உணவு சேர்க்கைப் பொருட்களாக அளிக்கப்படும் ஐரோப்பிய ஒன்றிய எண்ணாக இதற்கு வழங்கப்பட்டிருப்பது ஐ349 ஆகும். 

அதே நேரத்தில் அமோனியம் மேலேட்டை உணவு சேர்க்கைப் பொருளாகப் பயன்படுத்தக்கூடாது என்பதற்கான பரிந்துரையும் இருக்கிறது


</doc>
<doc id="395455" url="https://ta.wikipedia.org/wiki?curid=395455" title="சோடியம் மேலேட்டு">
சோடியம் மேலேட்டு

சோடியம் மேலேட்டு "(Sodium malate)" என்பது (Na(CHO(COO)) என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். மேலிக் அமிலத்தினுடைய சோடியம் உப்பு சோடியம் மாலேட்டு ஆகும். உணவு சேர்க்கைப் பொருளாக இதைப் பயன்படுத்துகிறார்கள். உணவு சேர்க்கைப் பொருட்களாக அளிக்கப்படும் ஐரோப்பிய ஒன்றிய எண்ணாக இதற்கு வழங்கப்பட்டிருப்பது ஐ350 ஆகும்.

நெடியற்ற வெண்மை நிறப் படிகங்களாக சோடியம் மேலேட்டு காணப்படுகிறது. தண்ணீரில் இது நன்றாகக் கரைகிறது .

அமிலத்தன்மை சீராக்கியாகவும் நறுமணச்சுவை சேர்க்கும் பொருளாகவும் இதைப் பயன்படுத்துகிறார்கள் .


</doc>
<doc id="396915" url="https://ta.wikipedia.org/wiki?curid=396915" title="மேரி இலீ எகர்">
மேரி இலீ எகர்

மேரி இலீ எகர் "(Mary Lea Heger)" (ஜூலை 13, 1897 – ஜூலை 13, 1983, பின்னர் மேரி இலீ சேன் எனப்பட்டவர்) ஓர் அமெரிக்க வானியலாளர் ஆவார். இவர் உடுக்கணத்திடையே உள்ள ஊடகம் குறித்து முதன்மையான கண்டுபிடிப்புகளை வெளியிட்டார். இவர் பிறகு புலமுதல்வர் ஈ, மெக்கென்றி நூலகத்தின் இலிக் வான்காணக ஆவணகத்தையும் நிறுவினார். இந்த இலிக் வான்காணக நூலக ஆவணகம் மேர் இலீ சேன் ஆவணகம் என இவரது நினைவாகப் பெயரிடப்பட்டது.

இவர் தெலாவேரில் வில்மிங்டனில் பிறந்தார். இளமையில் இவரது குடும்பம் மேற்கே உள்ளசான் பிரான்சிசுகோ கடற்கரையில் உள்ள பெல்வதேருக்குக் குடியேறியது. இவரது இளமைக்காலம் இங்கேயே கழிந்தது.
இவர் 1919 இல் பெர்க்கேலியில் உள்ள கலிபோர்னியா பல்கலைக்கழகத்தில் வானியலில் இளவல் பட்டத்தைப் பெற்றார். இவர் 1920 இல் சி. டொனால்டு சேனை மணந்த பிறகு, இலிக் வான்காணகத்தில் வில்லியம் வாலாசு கேம்பெலின் மேற்பார்வையில் தன் முனைவர் பட்டத்தை 1924 இல் பெற்றார். இவ்ரது ஆய்வு முதன்முதலாக தொலைவில் உள்ள இரும விண்மீகளின் கதிர்நிரல்களில் அமைந்த நிலைத்த கருக்கான சோடியம் கதிர்நிரல் வரியை உடுக்கணத்திடையே உள்ள ஊடகத்தினது என இனங்கண்டது.
இவர் உடுக்கணத்திடையே அமைந்த விரவிய பட்டையைக் கண்டுபிடித்தார். 
தனது இரு குழந்தைகளை வளர்க்க, இவர் தன் தொழில்முறை வாழ்க்கையைத் துறந்தார். இரண்டாம் உலகப் போரின் முடிவில் தன் கணவை இலிக் வான்காணக இயக்குநரானதும், இவர் அனைவராலும் அறியப்பட்ட வானியல் விருந்தோம்புநர் ஆனார். இவரது விருந்தோம்பல் பலரால் பாராட்டப்பட்டது.
இவர் தனது 86 ஆவது பிறந்த நாளன்று, அதாவது 1983 ஜூலை 13 இல் மாரடைப்பால் கலிபோர்னியாவில் அமைந்த சுகாட்சு வேலியில் உள்ள தன் வீட்டில் இறந்தார்.


</doc>
<doc id="396917" url="https://ta.wikipedia.org/wiki?curid=396917" title="மர்யோரீ ஆல் ஆரிசன்">
மர்யோரீ ஆல் ஆரிசன்

மர்யோரீ ஆல் ஆரிசன் "(Marjorie Hall Harrison)" (செப்டம்பர் 14, 1918 – ஆகத்து 6, 1986) ஓர் இங்கிலாந்தில் பிறந்த அமெரிக்க வானியலாளர் ஆவார்.

இவர் 1918 செப்டம்பரில் இங்கிலாந்தில் உள்ள நாட்டிங்காமில் பிறந்தார்.

இவர் 1947 இல் கணிதவியல் படிமம் எனும் தலைப்பில் சிகாகோவில் இருந்த சிகாகோ பல்கலைக்கழகத்தின் யெர்க்கேசு வான்காணக ஆய்வுரையினை முதல் அறிவியல் வெளியீடாக வெளியிட்டார். இப்பணி வின்மீன்கள் இயக்கங்களில் பயன்படும் எரிமங்கள் குறித்து விவாதித்த்து. சிக்கலான இயற்பியல் அமைப்புகளுக்கான விரிவானதும் துல்லியமானதுமான கணிதவியல் படிமங்களை இந்நூலே முதன்முதலாக அறிமுகப்படுத்தியது. ஆரிசன் சுப்பிரமணியன் சந்திரசேகர், ஜார்ஜ் காமவ்ஜி. கெல்லர் ஆகியோருடன் இணைந்து, விண்மீன் உட்கருக்களுக்கான நீரக-அருகல் சார்ந்த சமவெப்பநிலை (வெப்பநிலை மாறா)க் கணிதவியல் படிமங்களினை 1944, 1946, 1947 ஆகிய ஆண்டுகளில் வெளியிட்டார் சிகாகோ பல்கழகத்தில் சந்திரசேகரின் முனைவர் பட்ட ஆய்வு மாணவராகிய இவர், 1947 இல் வானியலில் தன் முனைவர் பட்டத்தைப் பெற்றார்.

இவரது உடன்பிறப்பாகிய சர் ஆர்னோல்டு அலெக்சாந்தர் ஆல், அழிவு-நாள் போர்க்கலத்துக்கான கொட்புநோக்கியின் எறிபார்வைகளை வடிவமைத்தமைக்காகவும் பிராங்கு விட்டிலின் முதல் தாரைப் பொறிக்கான அமுக்கியை வடிம்வமைத்தமைக்காகவும் பெயர்பெற்றவர் ஆவார். இவர் 1954 இல் தெ ஆவிலாந்து வால்வெள்ளி மோத்ல்களைப் பற்ரியும் ஆய்வு செய்துள்ளார். இவரது மற்றொரு உடன்பிறப்பாகிய சிசுஇல் ஆல், எலி பிராங்ளின் பர்ட்டனின் மாணவரில் ஒருவர் ஆவார். இவர் 1938 இல் டொராண்டோ பல்கலைக்கழகத்தில் முதல் நடைமுறை மின்னனியல் நுண்ணோக்கியை வடிவமைத்தார். 
இவர் 1986 ஆகத்தில் டெக்சாசில் உள்ள அண்ட்சுவில்லியில் தன் 67 ஆம் அகவையில் இறந்தார். 



</doc>
<doc id="396918" url="https://ta.wikipedia.org/wiki?curid=396918" title="ஜெய்கர் கோட்டை">
ஜெய்கர் கோட்டை

ஜெய்கர் கோட்டை மற்றும் அரண்மனை (Jaigarh Fort) இந்தியாவின் இராஜஸ்தான் மாநிலத் தலைநகரம் செய்ப்பூர் நகரத்தின் அமேர் பகுதியில், ஆரவல்லி மலைத்தொடரில் அமைந்துள்ளது. 

இராசபுத்திர குலத்தவரான மன்னர் இரண்டாம் சவாய் ஜெய்சிங் என்பவர் தனது போர் வெற்றியை கொண்டாடும் நோக்கில் ஜெய்கர் கோட்டை மற்றும் அரண்மனையை, 1726ல் கட்டத்துவங்கினார். 
ஆம்பர் கோட்டையின் வடிவத்தில் கட்டப்பட்ட ஜெய்கர் கோட்டையை வெற்றிக் கோட்டை என்றும் அழைப்பர். இக்கோட்டை, வடக்கு - தெற்கில் 3 கிலோ மீட்டர் நீளமும், கிழக்கு - மேற்கில் 1 கிலோ மீட்டர் நீளம் கொண்டது. கோட்டையின் சுவர்களை எதிரிகள் இடிக்க முடியாத அளவிற்கு உறுதி கொண்டது. 

இக்கோட்டையின் மேல் உள்ள பீரங்கி, உலகின் பெரிய பீரங்கிகளில் ஒன்றாகும். 

ஜெய்கர் அரண்மனை வளாகத்தில் லெட்சுமி விலாஸ், லலிதா கோயில், விலாஸ் கோயில் மற்றும் ஆரம் கோயில், ஆயுத சாலை மற்றும் அருங்காட்சியகம் உள்ளது. ஆம்பர் கோட்டையும், ஜெய்கர் கோட்டையும், பூமிக்கடியில் உள்ள சுரங்கப்பாதை இணைக்கிறது.

ஜெய்கர் கோட்டை, ஆரவல்லி மலைத்தொடரில், 400 மீட்டர் உயரமுடைய ஒரு மலையில், ஆம்பர் கோட்டைக்கு மேலாகக் கட்டப்பட்டுள்ளது. இக்கோட்டையிலிருந்து ஆம்பர் கோட்டை மற்றும் ஆரவல்லி மலைத்தொடர்களை கண்காணிக்கலாம்.

ஜெய்பூர் - தில்லி செல்லும் நெடுஞ்சாலையில், செய்ப்பூர் நகரத்திலிருந்து பத்து கிலோ மீட்டர் தொலைவில் ஜெய்கர் கோட்டை உள்ளது. 
முகலாயப் பேரரசர் ஷாஜகான் மறைவிற்குப் பின் ஏற்பட்ட வாரிசுரிமைப் போரின் போது முடிக்குரிய இளவரசர் தாரா சிக்கோ, அவுரங்கசீப்பால் விரட்டப்பட்டு, ஜெய்கர் கோட்டையில் 1658ல் அடைக்கலம் புகுந்தார்.




</doc>
<doc id="396919" url="https://ta.wikipedia.org/wiki?curid=396919" title="சந்தானம் (திரைப்படம்)">
சந்தானம் (திரைப்படம்)

சந்தானம் 1956 ஆம் ஆண்டு வெளியான ஒரு இந்திய மொழிமாற்றுத் தமிழ்த் திரைப்படமாகும். சி. வி. ரங்கநாத தாஸ் இயக்கத்தில் உருவான இத்திரைப்படத்தில் ஏ. நாகேஸ்வர ராவ், எஸ். வி. ரங்கராவ், ரேலங்கி, சாவித்திரி, ஸ்ரீரஞ்சனி, குசும் குமாரி ஆகியோர் நடித்திருந்தனர். இதே தலைப்பில் 1955 ஆம் ஆண்டு வெளியான தெலுங்குப் படத்தின் தமிழ்ப் பதிப்பே இத்திரைப்படமாகும். எஸ். தட்சிணாமூர்த்தி இசையமைத்திருந்தார்.

தமிழ்ப் பதிப்புக்கு தஞ்சை டி. கே. கோவிந்தன் வசனமும், குயிலன் பாடல்களும் எழுதினார்கள்.


</doc>
<doc id="396920" url="https://ta.wikipedia.org/wiki?curid=396920" title="மரேத்தா வெசுட்டு">
மரேத்தா வெசுட்டு

மரேத்தா என். வெசுட்டு ("Mareta N. West", ஆகத்து 9, 1915 - நவம்பர் 2, 1998) ஓர் அமெரிக்க வான்நிலவியலாளர் ஆவார். இவர் 1960 களில் நிலாவில் அப்பல்லோ 11 விண்கலத்தில் மாந்தர் இறங்குவதற்கான இருப்பிடத்தைத் தேர்வு செய்தார். இவர் தான் முதல் வான்நிலவியல் பெண்மணி ஆவார். இவரது எரித்த உடலெச்சங்கள் விண்வெளியில் ஏவப்பட்டன.

இருந்து புவியியலில் இளவல் பட்டம் பெற்றார். இங்கே இவர் கப்பா கப்பா காமா அமைப்பின் உறுப்பினராக இருந்தார்.

இவர் மூன்றாம் தலைமுறை ஒகலகோமர் ஆவார். இவரது பெற்றோர் 1889 இல் இந்தியாவுக்குப் புலம்பெயர்ந்தனர்.

இவர் 1940 களில், வளிமத் தொழில்துறையில் பாறைஎண்ணெய் புவியியலாளராகப் பணிபுரிந்தார். பின்னர் அரிசோனாவில் உள்ள அமெரிக்க புவியியல் அளக்கைத் துறையில் சேர்ந்துள்ளார். She was the first woman astrogeologist.

இவர் முதல் நிலாப் பயணத்தில் நிலாவில் இறங்கும் இடத்தைத் தேர்வு செய்தவர் ஆவார்.


இவரது எரித்த உடலெச்சங்கள் விண்வெளியோடம்-XL இல் விண்ணில் 2007 ஏப்பிரல் 28 இல் ஏவப்பட்டன. இது தான் மாந்த எச்சங்களை நிலாவில் புதைப்பதற்கான முயற்சி ஆகும்.



</doc>
<doc id="396924" url="https://ta.wikipedia.org/wiki?curid=396924" title="மேலோனேட்டு">
மேலோனேட்டு

மேலோனேட்டு "(Malonate)" என்பது CH(COO) என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். புரோப்பேண்டையோயேட்டு அயனி என்ற பெயராலும் இச்சேர்மத்தை அழைக்கலாம். மேலோனிக் அமிலத்திலிருந்து இரண்டு ஐதரசன் அயனிகளை நீக்கினால் கிடைப்பது மேலோனேட்டு ஆகும். 


மேலோனிக் அமிலத்தின் மேற்கண்ட உப்புகள் மற்றும் எசுத்தர்கள் உள்ளிட்ட வேதிப்பொருட்கள் மேலோனேட்டு சேர்மங்கள் எனப்படுகின்றன. சக்சினேட்டு டி ஐதரசனேசு என்ற நொதியின் நொதிவினைதடுப்பானாக மேலோனேட்டு செயல்படுகிறது. இந்நொதியின் வினைதளத்தில் வினைபுரிதலேதுமின்றி மேலோனேட்டு பிணைந்து, வழக்கமான நொதியின் தளமான சக்சினேட்டுடன் போட்டியிடுகிறது. நொதியின் தளப்பொருள் சக்சினேட்டுக்குச் சமமான மேலோனேட்டு உயிரினச் சுவாச முறையைக் குறைக்கிறது. ஐதரசனேற்றத்தை நீக்கம் செய்யத் தேவையான சக்சினேட்டைக் காட்டிலும் ஒரு -CH2-CH2 தொகுதியைக் குறைவாகப் பெற்றுள்ளது மேலோனேட்டு ஆகும்.



</doc>
<doc id="396927" url="https://ta.wikipedia.org/wiki?curid=396927" title="இங்கிரிடு கிரோயெனவெல்டு">
இங்கிரிடு கிரோயெனவெல்டு

இங்கிரிடு வான் கவுட்டன் கிரோயெனவெல்டு "(Ingrid van Houten-Groeneveld)" (; 21 அக்தோபர் 1921 – 30 மார்ச்சு 2015) ஒரு டச்சு வானியலாளர் ஆவார்.
இவர் தன் கணவரான கார்னெலிசு யோகான்னசு வான் கவுட்டன் உடனும் டாம் கெகிரெல்சுடனும் இணைந்து பல்லாயிரம் சிருகோள்களைக் கண்டுபிடித்துள்ளனர் (சிறுகோள் மையம் 4,625 எண்ணிக்கைச் சிறுகோள்களை இம்மூவரும் இணைந்து கண்டுபிடித்ததாகக் கூறுகிறது. பலோமார்- இலெய்டன் அளக்கைத் திட்ட்த்தில் கிகெரெல்சு 48 அங்குல சுகிமிடு தொலைநோக்கியைப் பயன்படுத்தி பலாஅயிரம் சிறுகோள்களின் படிமங்களை ஒளிப்படம் எடுத்தார். இந்த ஒளிப்பட்த் தட்டுகள் இலெய்டன் வான்காணகத்தில் இருந்த வான் கவுட்டன் இணையருக்கு அனுப்பி வைக்கப்பட்டது. இவ்விருவரும் அவற்றைப் பகுப்பாய்வு செய்துள்ளனர். பல ஆயிரம் சிறுகோள்களை இம்மூவரும் இணைந்து கண்டுபிடித்துள்ளனர். Van Houten-Groeneveld died on 30 March 2015, at the age of 93, in Oegstgeest, Netherlands.

ஐடல்பர்கில் கார்ல் இரீன்முத்தும் தனித்து பின்லாந்து வானியலாளராகிய யிர்யோ வைசாலா வும் 1938 இல் கண்டுபிடித்த தெமிசு குடும்ப முதன்மைப் பட்டைச் சிறுகோளாகிய 1674 கிரோயெனவெல்டு இவரது நினைவாகப் பெயரிடப்பட்டுள்ளது ().



</doc>
<doc id="396928" url="https://ta.wikipedia.org/wiki?curid=396928" title="சிவராமப்பேட்டை">
சிவராமப்பேட்டை

சிவராமப்பேட்டை ("Sivaramappettai"), தமிழ்நாட்டின் திருநெல்வேலி மாவட்டத்தில் உள்ள கடையநல்லூர் வட்டாரத்தில் அமைந்துள்ளது. இந்த ஊராட்சி, கடையநல்லூர் சட்டமன்றத் தொகுதிக்கும் தென்காசி மக்களவைத் தொகுதிக்கும் உட்பட்டதாகும். 2011ஆம் ஆண்டு இந்திய மக்கள் தொகை கணக்கெடுப்பின்படி, மொத்த மக்கள் தொகை 1632 ஆகும். இவர்களில் பெண்கள் 851 பேரும் ஆண்கள் 781 பேரும் உள்ளனர்.

தமிழ்நாடு ஊரக வளர்ச்சி மற்றும் ஊராட்சித் துறையின் 2015ஆம் ஆண்டுத் தரவின்படி கீழ்க்கண்ட தகவல் தொகுக்கப்பட்டுள்ளது.
! அடிப்படை வசதிகள்!! எண்ணிக்கை


</doc>
<doc id="396933" url="https://ta.wikipedia.org/wiki?curid=396933" title="கனம் கிருஷ்ணையர்">
கனம் கிருஷ்ணையர்

கனம் கிருஷ்ணையர் பத்தொன்பதாம் நூற்றாண்டில் வாழ்ந்த ஒரு தென்னிந்திய இசை அறிஞர் ஆவார்.

இவரது இயற்பெயர் கிருஷ்ணையர் என்பதாகும். தற்போது அரியலூர் மாவட்டத்திலுள்ள உடையார்பாளையம் தாலூக்காவில் அமைந்திருக்கும் திருக்குன்றம் என்ற ஊரிலே பிறந்தார். இவரது தந்தையார் பெயர் இராமசாமி ஐயர். கிருஷ்ணையருக்கு அண்ணன்மார்கள் நால்வர். அவர்களில் மூத்தவராகிய சுப்பராமையரும் கிருஷ்ணையரும் சங்கீதத்தில் சிறந்து விளங்கினர்.

கிருஷ்ணையர் முதலில் தனது தந்தையார் இராமசாமி ஐயரிடம் இசை பயிலத் தொடங்கினார். பின்னர் தஞ்சாவூர் சமஸ்தான சங்கீத வித்துவானாக இருந்த பச்சைமிரியன் ஆதிப்பையரிடத்திலும் இசை கற்றார். பின்னர் தஞ்சாவூர் சமஸ்தானத்திலேயே ஒரு சங்கீத வித்துவானாக இருந்து வந்தார்.

கிருஷ்ணையர் தஞ்சாவூர் சமஸ்தானத்தில் பணியாற்றும்போது பொப்பிலி ஸமஸ்தானத்தைச் சேர்ந்த கேசவையா என்னும் பிரபல சங்கீத வித்துவான் ஒருவர் தஞ்சைக்கு வந்தார். அவர் கன மார்க்கத்தில் மிகச் சிறந்த வன்மை பெற்றவர். 

இசையிலே கனம், நயம், தேசிகம் என மூன்று மார்க்கங்கள் உள்ளன. இவற்றுள் கன மார்க்கம் சற்றுக் கடினமானது. அதைப் பாடுவதற்கு நல்ல தேக பலமும் இடைவிடாத பயிற்சியும் தேவை.

பொப்பிலி ஸமஸ்தானத்தைச் சேர்ந்த சங்கீத வித்துவான் கேசவையா தஞ்சாவூர் அரசவையில் கன மார்க்கத்தில் பாடினார். கன மார்க்கத்தின் தன்மையை அரசரும் பிறரும் அறிந்து வித்துவான் கேசவையாவைப் பாராட்டினார்கள். தமிழ்நாட்டில் அக்காலத்தில் கனமார்க்கம் வழக்கத்தில் இல்லை. அதனால், ‘இந்த வித்துவானுடைய உதவியால் யாரேனும் கனமார்க்கத்தை பயிற்சி செய்துகொண்டால் நன்றாக இருக்குமே! நமது ஸமஸ்தானத்திற்கும் கௌரவமாக இருக்குமே!' என்று அரசர் எண்ணினார்.

ஸமஸ்தான வித்துவான்கள் கூடியிருந்த சபையில் தனது விருப்பத்தை அரசர் வெளியிட்டபோது மற்றவர்கள் முன்வராத நிலையில், அப்போது இளைஞராக இருந்த கிருஷ்ணையர் தான் பயிற்சி செய்வதாகக் கூறினார். கிருஷ்ணையர் பொப்பிலி கேசவையாவிடம் கனமார்க்கத்தின் இயல்புகளையும் அதனைச் சார்ந்த சக்கரதானத்தைப் பாடும் முறையையும் தெரிந்துகொண்டார். பின்னர் கபிஸ்தல மென்னும் ஊருக்குச் சென்று இராமபத்திர மூப்பனாரென்னும் செல்வருடைய ஆதரவில் பயிற்சி செய்யத் தொடங்கினார்.

அந்தப் பயிற்சி வரவர முதிர்ச்சி அடைந்தது. கடைசியில் தஞ்சை அரசர் முன்னிலையில் பொப்பிலி கேசவையாவே வியந்து பாராட்டும்படி பாடிக்
காட்டினார். அது முதல் இவர் "கனம் கிருஷ்ணையர்" என்றே வழங்கப் பெற்றார்.

இதன் பின்னர் கனம் கிருஷ்ணையர் திருவிடைமருதூர் சமஸ்தானத்தில் சில காலம் அவை வித்துவானாக இருந்தார். அச்சமயத்தில் அங்கிருந்த மற்றொரு இசை வித்துவானாகிய ராமதாசரிடம் இசை பயில வந்த கோபாலகிருஷ்ண பாரதியார் கனம் கிருஷ்ணையரிடத்திலும் சில கீர்த்தனைகளை கற்றுக் கொண்டார்.

பின்னர் உடையார்பாளையம் ஸமஸ்தானாதிபதியாக அப்போதிருந்த கச்சிரங்கப்ப உடையாரால் அழைக்கப் பெற்று கனம் கிருஷ்ணையர் அந்த சமஸ்தானத்துக்குச் சென்றார். பின்னர் தமது வாழ்நாள் முழுவதும் உடையார்பாளையம் சமஸ்தான வித்துவானாகவே பணியாற்றினார். தமிழ் மொழியில் கீர்த்தனைகள் இயற்ற வல்லவரான கனம் கிருஷ்ணையர் பெரும்பாலும் முருகக் கடவுளின் பல்வேறு பெயர்களில் முத்திரை பதித்துள்ளார்.

ஒவ்வொரு நேரத்தில் அவரது உணர்ச்சிகளுக்கு ஏற்றவாறு அவர் இயற்றிய பல கீர்த்தனைகள் இன்று வரை வித்துவான்களால் பாடப்பட்டு வருகின்றன.



</doc>
<doc id="396935" url="https://ta.wikipedia.org/wiki?curid=396935" title="பேட் மேன் (2018 திரைப்படம்)">
பேட் மேன் (2018 திரைப்படம்)

பேட் மேன் (Pad Man) என்பது நகைச்சுவை நாடகப் பாணியில் அமைந்த ஒரு இந்தித் திரைப்படம் ஆகும். டுவிங்கில் கன்னா எழுதிய புத்தகத்தில் இடம்பெற்ற சிறு கதை அடிப்படையில் இந்தத் திரைப்படம் உருவானது. ஆர்.பால்கி என்பவர் திரைக்கதையை எழுதி இயக்கி இருக்கிறார். அக்சய் குமார், சோனம் கபூர், ராதிகா அப்டே ஆகியோர் இப்படத்தில் நடித்துள்ளனர். 2018 பிப்ரவரி 9 ஆம் திகதியில் இது வெளியானது. பெண்களுக்கான மாதவிடாய் கால அணையாடைகளை குறைந்த செலவில் தயாரித்த அருணாச்சலம் முருகானந்தம் என்பவரின் சமூக அக்கறையின் ஊக்கத்தினால் இக்கதை எழுதப்பட்டது.


</doc>
<doc id="396938" url="https://ta.wikipedia.org/wiki?curid=396938" title="எப்டனால்">
எப்டனால்

எப்டனால் "(Heptanal)" என்பது CHO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். பழ நறுமணத்துடன் நிறமற்ற நீர்மமாகக் காணப்படும் இச்சேர்மம் ஓர் ஆல்கைல் ஆல்டிகைடு ஆகும். எப்டனால்டிகைடு என்ற பெயராலும் இச்சேர்மத்தை அழைக்கிறார்கள். வாசனைப் பொருட்கள் மற்றும் உயவுப்பொருள்கள் தயாரிப்பில் எப்டனாலை ஒரு முன்னோடிச் சேர்மமாகக் கருதுகிறார்கள் 

அழுத்தத்தின் முன்னிலையில் ஆமணக்கு எண்ணெயை வாலை வடித்தல் செய்து எப்டனாலைத் தயாரிக்கிறார்கள். இரிசினோலெயிக் அமிலத்தின் எசுத்தர்களை தரம் சிதைத்து இதைத் தயாரிக்கிறார்கள். எக்சீனை ஐதரோபார்மைலேற்றம் செய்தும் எப்டனாலைத் தயாரிக்க முடியும் . 

பல வாசனைத் திரவியங்களுக்கு இது ஆக்கக்கூறாக உள்ள α- அமைல்சின்னமால்டிகைடை தொழிற்சாலைகளில் பெருமளவில் தயாரிக்க எப்டனாலைப் பயன்படுத்துகிறார்கள். 1-எப்டனால் மற்றும் எத்தில் எப்டனோயேட்டு முதலானவற்றை தயாரிக்க உதவும் முன்னோடிச் சேர்மமாகவும் இது பயன்படுகிறது. சில உயவுப் பொருள்களுக்கு ஆக்கக்கூறாக எப்டனோயேட்டு உள்ளது It is the precursor to 1-heptanol and ethyl heptanoate, the latter being a component of certain lubricants.. 


</doc>
<doc id="396943" url="https://ta.wikipedia.org/wiki?curid=396943" title="ஆதிகாலத் தனிமங்கள்">
ஆதிகாலத் தனிமங்கள்

ஆதிகாலத் தனிமங்கள் "(Metals of antiquity)" என்பவை மக்கள் ஆதிகாலந்தொட்டே கண்டறிந்து பயன்படுத்திய தனிமங்களைக் குறிக்கும். தங்கம், வெள்ளி, தாமிரம், வெள்ளீயம், ஈயம்,இரும்பு, பாதரசம் ஆகியவை பண்டைய காலத்தில் அடையாளம் காணப்பட்டு பயன்படுத்தப்பட்ட ஏழு உலோகங்கள் ஆகும். இந்த ஏழு உலோகங்களிலிருந்துதான் நவீன உலகம் உருவாகியிருக்கிறது. 13 ஆம் நூற்றாண்டில் ஆர்சனிக் கண்டுபிடிக்கப்படும் வரை அவை மட்டுமே அறியப்பட்ட அடிப்படை உலோகங்களாக இருந்தன. 

பொதுவாக இரும்பைத் தவிர ஆதிகாலத் தனிமங்கள் குறைந்த உருகுநிலை கொண்டவையாக உள்ளன.


ஆதிகாலத் தனிமங்களாக இருந்தாலும் வெள்ளீயமும் ஈயமும் பூர்வீகமாகத் தோன்றியவை என்றும் தங்கமும் வெள்ளியும் இயற்கையில் கண்டுபிடிக்கப்பட்டவை என்றும் கருதப்பட்டன. 



ஆதிகாலத்தில் இத்தனிமங்கள் அறியப்பட்டாலும் இவை யாவும் பொதுவாக ஒரே அளவில் காணப்படவில்லை:

வெள்ளி 65 ஆவது (பில்லியனுக்கு 70 பகுதிகள்)
பாதரசம் 66 ஆவது (பில்லியனுக்கு50 பகுதிகள்)
தங்கம் 72 ஆவது ( பில்லியனுக்கு1.1 பகுதிகள்)

ஆதிகாலத்தில் இவை அறியப்பட்டாலும் உறுதியாகத் தெரியக்கூடிய அளவில் இருந்தன. 

அறியப்பட்ட உலோகங்கள் ஒவ்வொன்றும் ஏழு வானுலகப் பொருளாகவும், வாரத்தின் ஒரு நாளாகவும் கருதப்பட்டன. 


</doc>
<doc id="396947" url="https://ta.wikipedia.org/wiki?curid=396947" title="நாகர்கர் கோட்டை">
நாகர்கர் கோட்டை

நாகர்கர் கோட்டை (Nahargarh Fort) இந்தியாவின் இராஜஸ்தான் மாநிலத் தலைநகரம் செய்ப்பூர் நகரத்திற்கு அருகில், ஆரவல்லி மலைத்தொடர் முனையில் அமைந்துள்ளது. நாகர்கர் கோட்டை அருகில் ஜெய்கர் கோட்டை மற்றும் ஆம்பர் கோட்டைகள் அமைந்துள்ளது. மன்னர் நாகர்சிங் பொமிய என்பவரால் இக்கோட்டைக்கு நாகர்கர் எனப்பெயராயிற்று. 

செய்ப்பூர் நகரத்தை நிறுவிய ஜெய்பூர் இராச்சிய மன்னர் சவாய் இரண்டாம் ஜெய்சிங் என்பவர், 
மராத்தியப் படைகளையும், ஆங்கிலக் கம்பெனிப் படைகளை எதிர்கொள்ளவும், கிபி 1734ல் நாகர்கர் கோட்டை நிறுவினார்.

1857 சிப்பாய்க் கிளர்ச்சியின் போது, ஆங்கிலேய ஆட்சியாளர்களின் குடும்பங்கள் இக்கோட்டையில் பாதுகாப்பாக தங்கினர்.

1868ல் நாகர்கர் கோட்டை விரிவு படுத்தப்பட்டது. 1883-92ல் நாகர்கர் கோட்டையில் மூன்றை இலட்சம் ரூபாய் செலவில் அரண்மனைகள் கட்டப்பட்டது. 

ஜெய்ப்பூர் மன்னர் சவாய் மதோ சிங், அரண்மனை குடும்பத்தினர்களுக்காக, கோட்டையில் பல அறைகளுடன் கூடிய அரண்மனை கட்டினார்.



</doc>
<doc id="396952" url="https://ta.wikipedia.org/wiki?curid=396952" title="சவாய் பிரதாப் சிங்">
சவாய் பிரதாப் சிங்

சவாய் பிரதாப் சிங் (Maharaja Sawai Pratap Singh) (2 டிசம்பர் 1764 – 1 ஆகஸ்டு 1803) கச்சவா இராசபுத்திர குல மன்னர் ஆவார். இவர் ஜெய்ப்பூர் இராச்சியத்தை 1778 முதல் 1803 முடிய ஆட்சி செய்தவர். இவரது தந்தை முதலாம் மாதோ சிங்கிற்குப் பின்னர் ஜெய்ப்பூர் இராச்சியத்தின் அரியணை ஏறியவர். செய்ப்பூர் நகரத்தின் புகழ் பெற்ற ஹவா மஹால் இவரது ஆட்சிக் காலத்தில் நிறுவப்பட்டது. 



</doc>
<doc id="396954" url="https://ta.wikipedia.org/wiki?curid=396954" title="யூனிக்சு-லைக்">
யூனிக்சு-லைக்

யூனிக்சு-லைக் (Unix-like / UN*X / *nix) என்பது இயக்குதள வகைகளைக் குறிக்கும், திறமூல மென்பொருளியப் பதமாகும். இது யூனிக்சின் சீர்தரங்களின் கீழ் முற்றிலும் வருவதில்லை. ஆனால், ஏறத்தாழ யூனிக்சை ஒத்த இயல்புகளையும், சிறப்புகளையும் பெற்றிருக்கின்றன. மேலும், யூனிக்சு என்பது முழுமையானக் கட்டளை வழி செயற்பாடுகளை உடையதாக இருக்கும். ஆனால், யூனிக்சு-லைக் என்பது குறைவான கட்டளை வழி செயற்பாடுகளைக் கொண்டு, ஒரு பயனர் பயன் அடைகிறார். தீர்மானமாக வரையறுக்கப்பட்ட விதிகள், இவ்வகை இயக்குதளங்களுக்கு இல்லையென்றாலும், 

பெல் ஆய்வுக்கூடங்களின் யூனிக்சை அடிப்படையக் கொண்டு, அதைப் போன்ற உரிமங்களோடு, வியாபார அடிப்படைகளையும் கொண்ட மென்பொருட்களின் தொகுப்பு இவையெனலாம். 2007 ஆம் ஆண்டு, வைனே ஆர். கிரே(Wayne R. Gray) யூனிக்சு உரிமைக்காக (UNIX as a trademark) வழக்கிட்டார், அதன் தீர்ப்பிலும், மேல்முறையீட்டிலும் தோல்வியடைந்தார்.


</doc>
<doc id="396955" url="https://ta.wikipedia.org/wiki?curid=396955" title="மெத்தாக்சியெத்தில்மெர்குரிக் அசிட்டேட்டு">
மெத்தாக்சியெத்தில்மெர்குரிக் அசிட்டேட்டு

மெத்தாக்சியெத்தில்மெர்குரிக் அசிட்டேட்டு "(Methoxyethylmercuric acetate)" என்பது பருத்தி மற்றும் சிறு தானியங்களுக்கு பூச்சிக் கொல்லியாக ஒரு காலத்தில் பயன்படுத்தப்பட்ட வேதிச் சேர்மம் ஆகும். இச்சேர்மம் அதிக நச்சுத் தன்மை வாய்ந்தது ஆகும். மைய நரம்பு மண்டலம், மூளை ஆகிய பகுதிகளை பாதிக்கும் என்ற அச்சத்தை விளைவிக்கும் ஒரு வேதிப்பொருளாக மெத்தாக்சியெத்தில்மெர்குரிக் அசிட்டேட்டு கருதப்படுகிறது . 


</doc>
<doc id="396957" url="https://ta.wikipedia.org/wiki?curid=396957" title="முதலாம் மாதோ சிங்">
முதலாம் மாதோ சிங்

முதலாம் மாதோ சிங் (Maharaja Sawai Madho Singh I) இந்தியாவின் தற்கால இராஜஸ்தான் மாநிலத்தில் இருந்த ஜெய்பூர் இராச்சியத்தை 1750 முதல் 1768 முடிய 18 ஆண்டுகள் ஆட்சி செய்தவர்.
முதலாம் மாதோ சிங் இரண்டாம் ஜெய் சிங்கின் இளைய மகன் ஆவார். இவரது அண்ணன் இறப்பின் போது, ஜெய்பூர் இராச்சியத்தின் மன்னரானவர்.

ஜெய்பூர் இராச்சியத்தை மராத்தியப் பேரரசிடமிருந்து காத்தவர். மன்னர் முதலாம் மாதோ சிங் சவாய் மாதோபூர் நகரத்தை நிறுவியதால், அந்நகரத்திற்கு இம்மன்னரின் பெயரிடப்பட்டது.

மேலும் ஜெய்ப்பூர் நகர அரண்மனை வளாகத்தில் மாதோ விலாஸ், ஜெய் மகால் மற்றும் கோயில்களை நிறுவியவர்.



</doc>
<doc id="396964" url="https://ta.wikipedia.org/wiki?curid=396964" title="நவீன கல்வி வளர்ச்சியினால் ஏற்படும் நன்மைகள்.">
நவீன கல்வி வளர்ச்சியினால் ஏற்படும் நன்மைகள்.

நவீன கல்வி வளர்ச்சியினால் ஏற்படும் நன்மைகள்.


</doc>
<doc id="396969" url="https://ta.wikipedia.org/wiki?curid=396969" title="7 நாட்கள்">
7 நாட்கள்

7 நாட்கள் (7 Naatkal), கௌதம் வி.ஆர் இயக்கத்தில், கே. கார்த்திக், கே. கார்த்திக்கேயன் ஆகியோரின் தயாரிப்பில், சக்தி வாசு, கணேஷ் வெங்கட்ராமன், பிரபு ஆகியோரின் முன்னணி கதைப்பாத்திர நடிப்பில் வெளியாகியுள்ள தமிழ்த் திரைப்படம். இத்திரைப்படம் விஷால் சந்திரசேகர் இசையில், எம். எஸ். பிரபுவின் ஒளிப்பதிவில், எம். ஜெஸ்வின் பிரபுவின் படத்தொகுப்பில் 2 சூன், 2017 அன்று வெளியாகியுள்ள தமிழ்த்திரைப்படம்.

இன்னும் ஒரு வாரத்தில் திருமணம் நடைபெற இருக்கும் விஜய் ரகுநாத்தின் (பிரபு) மகனுக்கு ஏழாவது நாள் அன்று என்ன நடக்கின்றது என்பதே இப்படத்தின் கதைச்சுருக்கம். மாநிலத்தின் முதலமைச்சரிடம் மிகவும் நெருக்கமாக இருப்பவர் பணக்காரத் தொழிலதிபர் விஜய் ரகுநாத்தின் (பிரபு). விஜய் ரகுநாத்திற்கு ஒரு மகனும் வளர்ப்பு மகனும் உள்ளனர்.
அவரின் மகன் சித்தார்த் ரகுநாத் (ராஜீவ் கோவிந்தா பிள்ளை) பெண்களை பாலியல் நோக்கில் விரும்பும் ஒருவர். வளர்ப்பு மகன் காவல் துறையில் இணையம் சார் குற்றங்களைத்தடுக்கும் அலுவலலாக உள்ளார். விஜய் ரகுநாத்தின் பெயருக்கு இழுக்கு ஏற்படுத்தும் வகையில் ஒரு நிகழ்வு நடக்க இருக்க, அதைத் தடுத்து நிறுத்துவதற்கான பொறுப்பை வளர்ப்பு மகனிடம் ஒப்படைக்கிறார் அவர். இந்தசிக்களுக்குள் ஒன்றாக அடுக்குமாடி ஒன்றில் வாழும் கௌதம் கிருஷ்ணாவாகவும் (சக்தி) பூஜாவும் (நிக்கிஷா) சிக்கிக் கொள்கின்றனர். அவர்கள் எப்படி சிக்கலில் வந்தார்கள்? விஜய் ரகுநாத்தின் தன் வளர்ப்பு மகனுக்கு கொடுத்தப் பணியை முடித்தாரா? சிக்கல்களில் இருந்து கௌதம் கிருஷ்ணாவாகவும் பூஜாவும் தப்பித்தார்களா? விஜய் ரகுநாத்தின் மகனுக்கு திருமணம் நடந்ததா இல்லையா? என்பதே இத்திரைப்படத்தின் கதைப்பின்னல்.


</doc>
<doc id="396977" url="https://ta.wikipedia.org/wiki?curid=396977" title="அலுமினியம் சல்பைடு">
அலுமினியம் சல்பைடு

அலுமினியம் சல்பைடு "(Aluminum sulfide )" என்பது AlS. என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். நிறமற்ற இச்சேர்மம் பல்வேறு கட்டமைப்புகளில் காணப்படுகிறது. ஈரத்தால் கூட பாதிக்கப்பட்டு நீரேறிய அலுமினியம் ஆக்சைடுகள்/ ஐதராக்சைடுகளாக நீராற்பகுக்கப்படுகிறது . சல்பைடு சேர்மம் சுற்றுச்சுழலில் வெளிப்படும்போதே இம்மாற்றம் தொடங்குகிறது. நீராற்பகுப்பு வினையின்போது வாயுநிலை ஐதரசன் சல்பைடு உருவாகிறது. 

ஆறுக்கு மேற்பட்ட படிகக் கட்டமைப்புகளில் அலுமினியம் சல்பைடு இருப்பதாக அறியப்படுகிறது என்றாலும் ஒரு சில மட்டும் இங்கு பட்டியலிடப்படுகிறது. இவற்றில் பலவும் ஒன்றுபோல உர்ட்சைட்டு கட்டமைப்பில் அணிக்கோவை காலியிடங்கள் ஒழுங்கமைப்பில் மட்டும் வேறுபடுகின்றன. இதனால் சீரான அல்லது சீரற்ற துணை அணிக்கோவைகள் உருவாகின்றன .

β மற்றும் γ கட்டங்கள் அதிக நிலைப்புத்தன்மை கொண்ட α-Al2S3 கட்டத்தை பலநூறு பாகை செல்சியசு வெப்பநிலைக்கு காய்ச்சி குளிரவைத்துப் பெறப்படுகிறது . அலுமினியம் சல்பைடை 2-65 கிலோபார் அழுத்தத்திற்கு உட்படுத்துவதன் மூலமாக δ கட்டம் உருவாகிறது. நாற்கோண ஒழுங்கமைப்பின் மீ அணிக்கோவையில் காலியிடங்கள் ஒழுங்கமைக்கப்படுகின்றன . 

Al2O3 போல Al(III) மையங்கள் எண்முகத் துளைகளை ஆக்ரமிப்பு செய்யாமல் Al2S3 இன் நன்கு விரிவடைந்த சட்டத்திற்குள் Al(III) மையங்கள், சல்பைடு எதிர்மின் அயனிகள் சீரமைக்கப்பட்டுள்ள அறுகோண நெருக்கப் பொதிவு கட்டமைப்பின் நான்முக துளைகளில் மூன்றில் ஒருபகுதியில் நிலை நிறுத்துகின்றன. 

உயர் வெப்பநிலைகளில் Al(III) மையங்கள் சமச்சீரற்றதாகி சீர்குலைந்த உர்ட்சைட்டு கட்டமைப்பாக மாறுகின்றன. மேலும் உயர் வெப்பநிலைகளில் γ-Al2S3 வடிவம் γ-Al2O3 வடிவமொத்த கட்டமைப்பில் உறுதிப்படுகின்றன. 
Al2S3 இன் மூலக்கூற்று வழிப்பொருட்கள் எவையும் அறியப்படவில்லை. 
இருப்பினும் Al-S-Cl கலப்பு சேர்மங்களும் Al2Se3 மற்றும் Al2Te3 சேர்மங்களும் அறியப்படுகின்றன. 

அலுமினியத்தையும் கந்தகத்தையும் சேர்த்து எரிப்பதால் அலுமினியம் சல்பைடு கிடைக்கிறது 

இவ்வினை அதிமான வெப்ப உமிழ்வினை என்பதால் வினைபடு பொருள்களின் முழு அளவையும் சூடுபடுத்த அவசியமில்லை. தேவையான அளவுக்கு ஒரு சிறு அளவுக்கு மட்டுமே அலுமினியம் கந்தகம் கலவையை எடுத்துக் கொண்டு வெப்பப்படுத்த வேண்டும். விளைபொருள் இணைந்த வடிவத்தில் உருவாகிறது. அதன் வெப்பநிலை 1100 பாகை செல்சியசு வெப்பநிலைக்கும் அதிகமான வெப்பத்தை அடைகிறது. உருகலானது எஃகைப் போல உருகி அதிகக் கடினத்தன்மையை அடைகிறது. 


</doc>
<doc id="396978" url="https://ta.wikipedia.org/wiki?curid=396978" title="தேசிய கற்றல் அடைவு ஆய்வு நான்காம் சுற்று">
தேசிய கற்றல் அடைவு ஆய்வு நான்காம் சுற்று

இந்திய தேசிய கல்வி ஆராய்ச்சி பயிற்சி நிறுவனம் ( NCERT ) ஐந்தாம் வகுப்பு மாணவர்களுக்காக கற்றல் அடைவுகள் குறித்து 2015 ஆம் ஆண்டு செய்த ஆய்வின் ( National Achievement Survey 2015) அறிக்கை இது. .

‘கற்றல் அடைவு’ என்பது மாணவர்கள், பெற்றோர்கள், ஆசிரியர்கள், கல்வியாளர்கள் மற்றும் ஆட்சியாளர்கள் உள்ளிட்ட அனைவருக்கும தாக்கத்தை ஏற்படுத்தும் தகவல் ஆகும். இதனை தேசிய கல்வி ஆராய்ச்சி நிறுவனத்தின் கல்வி ஆராய்ச்சிப் பிரிவு ( ESD NCERT )செய்து முடித்துள்ளது.இந்த ஆய்வு மாணவர்களின் கற்றல் அடைவின் தற்பொழுது உள்ள நிலவரம் குறித்து ஏராளமான பயனுள்ள தகவல்களைத்தருகிறது. ஐந்தாம் வகுப்பு மாணவர்களின் கற்றல் அடைவுகள் மொழிப்பாடம், கணிதம் மற்றும் சூழ்நிலை அறிவியல் ஆகியபாடங்களில் எவ்வாறு உள்ளது என்பதை இந்த ஆய்வு விளக்குகிறது.

34 மாநிலங்களில் அறிவியல் பூர்வமாக மாதிரிகள் எடுக்கப்பட்டு செய்யப்பட்ட ஆய்வு இது. ஆய்வில் முறையாக தரவுகள் பெறப்பட்டு அவை “பதில் துலங்கல் விதியின்” கீழ் (Item Response Theory) விளக்கங்கள் தரப்பட்டுள்ளன. இவை பல வகைகளாகப் பிரிக்கப்பட்டும், மாநிலங்கள் வாரியாகவும் அடுக்கப்பட்டு தகவல்கள் தரப்பட்டுள்ளன. இதுமட்டுமல்லாமல் இம்முடிவுகள் சென்ற முறையின் முடிவுகளுடன் ஒப்பிடும் வகையிலும் தரப்பட்டுள்ளன. இவ்வகையான ஒப்பீடு மாநிலங்க்கிளுக்கிடையே மட்டுமல்லாமல், அந்த மாநிலத்துள்ளேயே சென்ற ஆய்விற்கும் இந்த ஆய்விற்கும் ஒப்பிடும் வகையிலும் அளிக்கப்பட்டுள்ளன. மாநிலங்கள் ஏற்ற தாழ்வுகளை அறிந்து தக்க நடவடிக்கை எடுக்க இயலும். 2001 ஆம் ஆண்டிலுருந்து மாதிரிகளின் அடிப்படையில் இது போன்ற கற்றல் அடைவு ஆய்வுகள் அனைவருக்கும் கல்வி திட்டத்தின் கீழ் (SSA ) செய்யப்பட்டு வருகின்றது

திட்டத்தின் செயலாக்கம் திறமையாக கண்காணிக்கப்பட்டது.


</doc>
<doc id="396982" url="https://ta.wikipedia.org/wiki?curid=396982" title="குளோரைடு செயல்முறை">
குளோரைடு செயல்முறை

குளோரைடு செயல்முறை "(Chloride process)" என்பது தைட்டானியத்தை அதன் தாதுக்களில் இருந்து பிரிக்க பயன்படும் ஒரு முறையாகும். இந்தச் செயல்முறையில் ஊட்டு மூலப்பொருள் கார்பன் மற்றும் குளோரின் வாயுவுடன் 1000 பாகை செல்சியசு வெப்பநிலைக்கு சூடுபடுத்தப்படுகிறது. இதனால் முதலில் தைட்டானியம் டெட்ரா குளோரைடு உருவாகிறது. இல்மனைட்டு தாதுவில் இருந்து குறிப்பாக இம்மாற்றம் தொடங்குகிறது :
இந்த செயல்முறை உயர்வெப்பக்கார்பன் வினையின் மாறுபாடு ஆகும். இவ்வினை கார்பனின் குறைக்கும் சக்தியைப் பயன்படுத்துகிறது. 

மற்ற அசுத்தங்கள் அதனுடன் தொடர்புடைய குளோரைடுகளாக மாற்றப்படுகின்றன, ஆனால் அவை TiCl4 சேர்மத்தை விட குறைவாகவே ஆவியாகின்றன. தைட்டானியம் டெட்ராகுளோரைடு வடித்தல்முறை மூலம் சுத்தப்படுத்தப்படுகிறது. ஆக்சிசன் சுடர் அல்லது பிளாசுமாவில் தொடர்ந்து ஆக்சிசனேற்றம் செய்வதன் மூலம் தூய தைட்டானியம் டையாக்சைடை பெறலாம் . 

இம்முறையில் மறுசுழற்சிக்குத் தேவையான குளோரின் பெறப்படுகிறது.

தைட்டானியம் டையாக்சைடுக்கான தரமான செயல்முறையின் அடிப்படை பொருட்கள் பின்வரும் முக்கிய உற்பத்தி அலகுகளைக் கொண்டுள்ளன:.


பின்வரும் துணை அலகுகளும் இச்செயல்முறைக்கு அவசியமானவையாகும்.

நிலையான நிபந்தனைகளின் கீழ் குளோரைடு செயல்முறை ஒரு தொடர்ச்சியான சுழற்சிமுறையாகும். இதில் ஆக்சிசனேற்ற நிலையிலிருந்து குளோரின் ஒடுக்க நிலைக்கும் ஒடுக்க நிலையிலிருந்து ஆக்சிசனேற்ற நிலைக்கும் தலைகீழாக மாறுகிறது. குளோரின் மூலக்கூற்று நிலையில் இருப்பது ஆக்சிசனேற்ற வடிவமாகும். தைட்டானியம் டெட்ராகுளோரைடாக (TiCl4) இருப்பது ஒடுக்க நிலையாகும். மூலக்கூற்று ஆக்சிசன் ஆக்சிசனேற்ற முகவராகவும், கற்கரி ஒடுக்க முகவராகவும் செயல்படுகின்றன. இரண்டும் இச்செயல்முறைக்குள் செலுத்தப்படுகின்றன. அவ்வாறே ஆக்சைடுகளின் கலவையான தைட்டானியம் தாதுவும் கற்கரியுடன் சேர்க்கப்பட்டு செலுத்தப்படுகிறது. வினைக்காக சேர்க்கப்பட்ட ஆக்சிசன் விளைபொருள் TiO2 உடன் செயல்முறையிலிருந்து வெளியேறுகிறது. கற்கரியும் கார்பனோராக்சைடு மற்றும் கார்பனீராக்சைடு வடிவில் செயல்முரையிலிருந்து வெளியேறுகிறது. செயல்முறைக்குள் செலுத்தப்பட்ட இதரப் பொருட்கள் உலோக குளோரைடுகளாக வெளியேறுகின்றன. 



</doc>
<doc id="396986" url="https://ta.wikipedia.org/wiki?curid=396986" title="கபிலன் வைரமுத்து">
கபிலன் வைரமுத்து

கபிலன் வைரமுத்து (பிறப்பு:மே 29, 1982) கபிலன் வைரமுத்து தமிழ் திரைப்பட பாடலாசிரியர், கவிஞர், நாவலர், வசன எழுத்தாளர், மற்றும் சமூக ஆர்வளர் ஆவார். இவர் கவிஞர் வைரமுத்து அவர்களின் இளைய மகன் ஆவார். 

கபிலன் வைரமுத்துவின் தாயார் பொன்மணி வைரமுத்து தமிழ் பட்டதாரி. இவரது மனைவி ரம்யா மருத்துவர் ஆவார். இவர் பல்வேறு கவிதைகள், புத்தகங்களை வெளியிட்டுள்ளார். கபிலன் வைரமுத்துவின் சகோதரர் மதன் கார்க்கி சென்சார் நெட்ஒர்க் படிப்பில் பி.எஸ்.டி முடித்துள்ளார். இவரது சகோதரர் மதன் கார்க்கியும் பாடலாசிரியர் ஆவார்.





</doc>
<doc id="396990" url="https://ta.wikipedia.org/wiki?curid=396990" title="அமோனியம் ஐதரோசல்பைடு">
அமோனியம் ஐதரோசல்பைடு

அமோனியம் ஐதரோசல்பைடு "(Ammonium hydrosulfide)" என்பது (NH)SH என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். 

அமோனியம் நேர்மின் அயனியும் ஐதரோசல்பைடு எதிர்மின் அயனியும் சேர்ந்து அமோனியம் ஐதரோசல்பைடு உப்பு உருவாகிறது. நிறமற்றதாகவும் நீரில் கரையக்கூடியதாகவும், மைக்காவை ஒத்த படிகங்களாகவும் இவ்வுப்பு காணப்படுகிறது. புவியில் திண்மமாகக் கிடைக்காமல் பிரதானமாகக் கரைசலாகவே கிடைக்கிறது. ஆனால் NH4SH பனிக்கட்டியாக வாயு நிரம்பிய மாபெரும் கிரகங்களான வியாழன் மற்றும் சனி கோள்களின் மேகத் தளங்களில் கணிசமான பகுதியாக இருக்கலாம் என நம்பப்படுகிறது. சில கிரகங்களின் மேகங்களுக்கு உள்ள வண்ணம் ஒளிப்பகுப்பால் உருவாக்கப்படும் கந்தகம் காரணமாக இருக்கலாம். அங்கெலாம் ஐதரசன் சல்பைடு மற்றும் அம்மோனியா கலப்பதால் அமோனியம் ஐதரோசல்பைடு உருவாகிறது. 

அடர்த்தியான அமோனியா கரைசலில் ஐதரசன் சல்பைடு வாயுவை செலுத்துவதனால் அமோனியம் ஐதரோசல்பைடு கரைசல் கிடைக்கிறது . ஐதரசன் சல்பைடு அடர்த்தியான அமோனியா நீர்க்கரைசலுடன் அறைவெப்பநிலையில் வினைபுரிந்து (NH)S•2NHHS சேர்மத்தைக் கொடுப்பதாக 1895 ஆம் ஆண்டு வெளியிடப்பட்ட விரிவான அறிக்கை கூறுகிறது. இவ்வுப்பை 0 °செல்சியசு வெப்பநிலைக்கு குளிரவைத்து கூடுதலாக ஐதரசன் சல்பைடுடன் சேர்த்து சூடுபடுத்தினால் (NH)S•12NHHS கிடைக்கிறது. பனிக்குளிர் நிலையிலுள்ள இக்கரைசல் 0 °செல்சியசு வெப்பநிலையில் வைக்கப்பட்டு தொடர்ச்சியாக ஐதரசன் சல்பைடு வாயுவைச் செலுத்தினால் ஐதரோசல்பைடு கிடைக்கிறது.
முடைநாற்றமுடைய இச்சேர்மத்தில் அமோனியம் சல்பைடு கரைசல் கலந்துள்ளது. எளிமையாக இதை அமோனியாவாகவும் ஐதரசன் சல்பைடு வாயுவாகவும் மாற்ற முடியும். இதை பின்வரும் சமன்பாடு விளக்குகிறது. 

(NH4)SH⇌ NH3 + H2S

அமோனியா மற்றும் ஐதரசன் சல்பைடு ஆகிய இரண்டு வாயுக்களும் கடுமையான விரும்பத்தகாத மணம் வீசுபவைகளாகும். 


</doc>
<doc id="396991" url="https://ta.wikipedia.org/wiki?curid=396991" title="சமாரியம்(III) புரோமைடு">
சமாரியம்(III) புரோமைடு

சமாரியம்(III) புரோமைடு "(Samarium(III) bromide)" என்பது SmBr என்ற மூலக்கூற்று வாய்ப்பாடு கொண்ட ஒரு கனிமவேதியியல் சேர்மமாகும். சமாரியம் முப்புரோமைடு எனவும் அழைக்கப்படும் இப்படிகச் சேர்மம் அறை வெப்பநிலையில் அடர் பழுப்பு நிறத்தூளாகக் காணப்படுகிறது.
ஒரு சமாரியம் அணுவும் மூன்று புரோமின் அணுக்களும் சேர்ந்து இச்சேர்மம் உருவாகிறது. 


</doc>
<doc id="397004" url="https://ta.wikipedia.org/wiki?curid=397004" title="டார் தொழிலிணையம்">
டார் தொழிலிணையம்

டார் தொழிலிணையம் (The Tor Project, Inc) என்பது இலாப நோக்கமற்ற ஆய்வு கல்வியகம் ( 501(c)(3) research-education) ஆகும். அமெரிக்க மாநிலமான மாசுசெற்சு பின்புலங்களைக் கொண்டு உருவாக்கப்பட்டது. இதனை உருவாக்கிய ஐவருள், ரோசர் டிங்லேடைன்(Roger Dingledine), நிக் மாத்யூசன் (Nick Mathewson) ஆகிய இருவர் முக்கியமானவர்கள் ஆவர். இணைய உலாவல் செய்யும் பொழுது, தனிநபர் உரிமை திருடப்படுவதைத் தடுக்கும் நோக்கில் இது உருவாக்கப்பட்டுள்ளது. எனவே, அந்நோக்கம் சார்ந்த கொள்கைகளையும், வரைவுகளையும், மென்பொருட்கள் உருவாக்கத்திலும் கவனம் செலுத்தி, அவற்றை உலகெங்கும் பரப்புரைச் செய்கின்றனர்.


</doc>
<doc id="397010" url="https://ta.wikipedia.org/wiki?curid=397010" title="மனித சமிபாட்டு மண்டலம்">
மனித சமிபாட்டு மண்டலம்

மனித சமிபாட்டு மண்டலமானது, மனித இரையகக் குடற்பாதையுடன், மேலதிகமாக சில உடல் உறுப்புக்கள் இணைந்து, சமிபாடு என்னும் உடலியக்கச் செயற்பாட்டைச் செயற்படுத்துவதற்கான ஒரு தொகுதியாகும். பொதுவாக மனித இரையகக் குடற்பாதை என்பது வாயில் தொடங்கி குதம் வரை நீண்டிருக்கும் குழாய் வடிவ அமைப்பிலுள்ள வாய், உணவுக்குழாய், இரைப்பை, சிறுகுடல், பெருங்குடல், குதம் ஆகிய உறுப்புக்களைக் குறிக்கிறது. இவற்றுடன் மேலதிக உறுப்புக்களான நாக்கு, உமிழ்நீர்ச் சுரப்பிகள், கணையம், கல்லீரல், பித்தப்பை ஆகிய இணைந்து மனித சமிபாட்டு மண்டலத்தை உருவாக்குகிறது இம்மண்டலத்தில் சமிபாடு என்பது பல நிலைகளில் நிகழ்கிறது. சமிபாட்டுச் செயல்முறை வாயில் உணவு அரைக்கப்படுவதிலிருந்து தொடங்கி, உடலுக்குத் தேவையான சத்துக்கள் உடலினுள் அகத்துறிஞ்சப்பட்ட பின்னர், குதம் வழியாக கழிவுகள் வெளியேறுவதுவரை நடைபெறுகிறது.

உண்ணப்படும் உணவு உமிழ்நீருடன் கலக்கப்படவேண்டும் என்பதற்காக வாய்க்குள் பற்களால் நன்றாக மெல்லப்படுகிறது. நாக்கால் நன்றாகக் கலக்கப்படுகிறது. உணவுப்பொருள்களை கிழித்து அரைத்து உண்ண பற்களும், வாய்த் தசைகளும் உதவுகின்றன. உமிழ்நீர்ச் சுரப்பிகளால் சுரக்கப்படும் உமிழ்நீர் மூலம் சமிபாட்டு நடைமுறைகள் ஆரம்பமாகின்றன. வாய்க்குழியில் உணவுடன் கலக்கச் சுரக்கப்படும் உமிழ்நீரானது நாளமுள்ள சுரப்பிகளில் இருந்து சுரக்கப்படுகிறது. வினையூக்க நொதியமான அமைலேசு என்ற நொதியம் உண்ணும் உணவின் மீது முதலாவது வினையைத் தொடங்குகிறது. இதைத்தவிர பிரதான உமிழ்நீர் சுரப்பிகளால் இலிப்பேசு என்ற சமிபாட்டு நொதியும் சுரக்கப்படுகிறது. அத்துடன் உமிழ்நீரானது உணவை வழுவழுப்பாக்கி, கவளங்களாக மாற்ற உதவும். இதன் பின்னர் சிறுசிறு கவளங்களாக விழுங்கப்படும் உணவு, உணவுக்குழாய் வழியாக, ஒரு அலை இயக்க அசைவான சுற்றிழுப்பசைவு மூலம் இரைப்பையைச் சென்றடைகிறது. இரைப்பையினுள் இருக்கும் பதார்த்தங்களால், உணவு மேலதிக சமிபாட்டுக்கு உட்படுகிறது. பின்னர் தொடர்ந்து முன்சிறுகுடலினுள் () செல்லும் உணவு, கணையத்தால் சுரக்கப்படும் பல்வேறு நொதியங்களுடன் கலக்கப்பட்டு சமிபாடு நிகழ்கிறது. அத்துடன் பித்தப்பையால் சுரக்கப்படும் பித்தநீரும், முன்சிறுகுடலை அடைந்து சமிபாட்டுக்குத் தேவையான சாதகமான காரகாடித்தன்மையை உருவாக்கிக் கொடுக்கிறது. தொடர்ந்து சிறுகுடலின் அடுத்த பகுதிகளை ( and ) அடையும் உணவு அங்குள்ள நொதியங்களுடன் கலக்கப்பட்டு சமிபாட்டுக்கு உட்படுவதுடன், சமிபாட்டின் மூலம் இறுதியாக உருவாகும் எளிய மூலக்கூறுகள் குருதித் தொகுதியினுள் அகத்துறிஞ்சப்படுகின்றன. பெரும்பாலான உணவுப் பதார்த்தங்கள் சிறுகுடலிலேயே அகத்துறிஞ்சப்படுகின்றன. அதைத் தொடர்ந்து பெருங்குடலினுள் செல்லும் பகுதியிலிருந்து நீர் மற்றும் கனிமச் சத்துகள் அகத்துறிஞ்சப்படுகின்றன. மிகுதியான கழிவுப்பொருட்களும், சமிபாட்டுக்கு உட்படாத பதார்த்தங்களும் குதம் வழியாக மலமாக வெளியேற்றப்படும்.

இரையகக் குடற்பாதையில் நிகழும் உணவின் சமிபாட்டில், இரையகக் குடற்பாதை தவிர்ந்த ஏனைய பல உடல் உறுப்புக்கள் மற்றும் சில உடற் கூறுகள் இடம்பெறுகின்றன. கல்லீரல், பித்தப்பை மற்றும் கணையம் முதலியன துணை சமிபாட்டு உறுப்புக்கள் எனப்படுகின்றன. உமிழ்நீர்ச் சுரப்பிகள், நாக்கு, பற்கள் மற்றும் குரல்வளையை மூடியிருக்கும் குரல்வளை மூடி, ஆகியவை பிற உடற்கூறுகளாகும்.

மனித இரையகக் குடற்பாதை வாயில் தொடங்கி குதம் வரை நீண்டிருக்கும் குழாய் வடிவ அமைப்பிலுள்ள வாய், உணவுக்குழாய், இரைப்பை, சிறுகுடல், பெருங்குடல், குதம் ஆகிய உறுப்புக்களைக் குறிக்கிறது. வளர்ந்த உயிருள்ள மனித ஆணில் இரையகக் குடற்பாதை 5 மீட்டர் (16 அடிகள்) வரை நீளமுள்ளதாகவும், தசை முறுக்கு இல்லாதவிடத்து இந்த நீளம் 9 மீட்டர் (30 அடிகள்) வரையும் இருக்கும்.. குடற்பாதையின் பகுதிகள் முளைய விருத்தியில் எவ்வாறு தோன்றியது என்பதன் அடிப்படையில், இப்பாதை முன்குடல், நடுக்குடல், பின்குடல் எனவும் பிரித்தறியப்படும்.

சமிபாட்டின் பெரும்பகுதி சிறுகுடலில் நிகழ்கிறது. பிரதானமான சமிபாட்டு உறுப்பு இரைப்பை ஆகும். இரைப்பையின் சளிப்படலமானது பல மில்லியன் எண்ணிக்கையில் இரைப்பைச் சுரப்பிகளைக் கொண்டிருக்கும். இவற்றின் சுரப்புக்கள் சமிபாட்டுக்கு மிகவும் அத்தியாவசியமானவையாகும். 

சமிபாட்டு மண்டலத்தில் உள்ள மிகப்பெரிய பகுதி பெருங்குடல் ஆகும். இங்கு நீர் மீள் உறிஞ்சப்படுவதுடன், மீதமுள்ள கழிவுப்பொருட்கள் மலமாக நீக்கப்படும்வரை, இந்தப் பகுதியில் சேமிக்கப்படும்.. அதனால் இந்தப் பகுதி கழிவு நீக்க மண்டலத்தின் பகுதியாகவும் கொள்ளப்படும்.

பெரும்பாலான முதுகெலும்பிகளில் நடைபெறும் செரித்தல் செயல்முறையை கீழ்கண்ட நான்கு படிநிலைகளில் கூறமுடியும். 

வாய் என்ற உறுப்பு உதடுகளில் ஆரம்பமாகி தொண்டைவரை நீண்டுள்ளது. பற்கள், ஈறுகள், அண்ணம், கடின அண்ணம், மென் அண்ணம், நாக்கு, நாக்கிலுள்ள தசைகள், உமிழ்நீர்ச் சுரப்பிகள், தொண்டைக்குழி முதலியன வாயிலுள்ள பிற உறுப்புகளாகும்.வாயும், வாய்க்குழியும் உணவை உண்பதற்கும் பேசுவதற்கும் உதவுகின்றன. இப்பணிகளுக்கு ஏற்றாற்போல இங்குள்ள உறுப்புகள் தகவமைக்கப்பட்டுள்ளன. உணவு மற்றும் திரவப்பொருட்களை உறிஞ்ச உதடுகள் பயன்படுகின்றன. பாலூட்டிகளில், சமிபாட்டுக்கான தொடக்கநிலை வாயிலேயே நடைபெறுகின்றது. மாந்தர்கள் உணவை வாயில் இட்டவுடன் இந்த சமிபாடு ஆரம்பமாகின்றது. முதலில் உணவானது பற்களால் மெல்லப்பட்டு சிறு துணிக்கைகளாக உடைக்கப்படுகின்றது. இதில் உதவுவதற்கு நாக்கு உணவை பிரட்டிக் கொடுக்கிறது. வாயில் ஊறும் உமிழ்நீர் உணவை ஈரப்படுத்திக் கொடுப்பதுடன், உமிழ்நீரில் உள்ள அமைலேசு போன்ற நொதியானது மாப்பொருளை வேதியியல் மாற்றத்துக்கு உட்படுத்துகின்றது. பல்லால் மெல்லும்பொழுது மேலும் உமிழ்நீர் சுரக்கின்றது. ஈரப்படுத்திய உணவு சிறு கவளங்களாக தொண்டை வழியாக கீழிறங்கி உணவுக்குழாயை/களத்தை அடைகின்றது.

நமது உடலின் வாய்க்குழியில் உள்ள உமிழ்நீர் சுரப்பிகளில் மூன்று சோடி பிரதான உமிழ்நீர் சுரப்பிகளும் 800 முதல் 1000 வரை நுண்ணிய உமிழ்நீர்ச் சுரப்பிகளும் லாணப்படுகின்றன, இவை யாவும் வாய்க்குழிப்பகுதியை எப்போதும் ஈரமாக வைத்துக் கொள்ளவும் பற்கள் மற்றும் ஈறுகளை தொற்றுகளிலிருந்து பாதுகாக்கவும், வாயில் அரைக்கப்படும் உணவை செரிக்கச் செய்யவும் உமிழ்நீரைச் சுரக்கின்றன. இவையில்லாவிட்டால் பேச்சு என்பதே இயலாததாகிவிடும் . பிரதானச் சுரப்பிகள் அமைத்தும் புறச் சுரப்பிகளாகும். இவை அமைத்தும் வாயில் திறக்கின்றன. உமிழ்நீர்ச் சுரப்பிகளில் மிகப்பெரியது பரோட்டிட் சுரப்பியாகும். இது பெரும்பாலும் சீரம் சார்ந்த திரவத்தையே சுரக்கிறது. தாடைக்கு அடியில் ஒரு சோடி உமிழ்நீர் சுரப்பிகள் காணப்படுகின்றன, இவை கீழ்தாடை கீழ் உமிழ்நீர் சுரப்பி எனப்படுகிறது. இதைத்தவிர நாக்கின் அடியில் ஒரு சோடி உமிழ்நீர் சுரப்பிகளும் காணப்படுகின்றன.

மூன்று சோடி உமிழ்நீர் சுரப்பிகளும் தினந்தோறும் ஏராளமான உமிழ்நீரைச் சுரக்கின்றன. இவ்வுமிழ்நீரில் டயலின் 
அல்லது ஆல்பா அமைலேசு என்ற நொதியும். நாக்குச்சுரப்பிகளால் லைப்பேசு என்ற நொதியும் சுரக்கப்படுகின்றன.
உமிழ்நீரில் உள்ள இந்நொதிகள் பல்வேறு செயல்கலைச் செய்கின்றன. </br>
1. வாயையும் பற்களையும் இவை பாதுகாக்கின்றன.</br>
2. வாயை ஈரமாக வைத்துக் கொள்ள உதவுகின்றன.</br> 
3. உதடுகளும் நாக்குகளும் அசையவும், சுவை அரும்புகளைத் தூண்டவும், உணவை வழவழப்பாகவும் இவை உதவுகின்றன.</br> 
4. உணவிலுள்ள மாவுச் சத்தை சிதைக்க உதவுகின்றன.</br>

நாக்கு என்பது சுரப்பிகளும் நிணநீர்த் திசுக்கள், கொழுப்பு ஆகியவற்றை உள்ளடக்கிய ஒரு தசைப்பகுதியாகும். வாய்க்குழியிலுள்ள இரண்டு பாகம் முன்பகுதி என்றும் தொண்டைக் குழியில் உள்ள ஒரு பாகம் பின்பகுதி என்றும் இரண்டு பகுதிகளாக நாக்கு பிரிக்கப்படுகிறது. முன்பகுதி தடித்த சளிச்சவ்வால் ஆனது. இங்கு சுரப்பிகள் ஏதும் இல்லை. பின் பகுதியில் சளிச்சுரப்பிகள், சீரச்சுரப்பிகள் முதலியன காணப்படுகின்றன. உணவைச் சுவைக்கவும், விழுங்கவும், பேசவும் நாக்கு உதவுகிறது.

உணவைக் கிழித்து, அரைத்து உண்பதற்கு பயன்படுவன பற்களாகும். இவை எலும்பைவிடக் கடினமானவை. ஒவ்வொரு தாடையிலும் 16 பற்கள் என மனிதனுக்கு மொத்தம் 32 பற்கள் காணப்படுகின்றன. செய்யும் வேலையைப் பொறுத்து பற்களின் அமைப்பும் அவற்றின் பெயரும் மாறுபடுகின்றன. வெட்டும் பற்கள், கிழிக்கும் பற்கள், அரைக்கும் பற்கள் என அவைப் பெயரிடப்பட்டுள்ளன.

வாய்க்குழிக்கும் உணவுக்குழாய்க்கும் இடையில் அமைந்திருப்பது தொண்டைக்குழியாகும். மூக்குத் தொண்டைக்குழி, வாய்த்தொண்டைக்குழி, பெருமூச்சுக்குழாய்த் தொண்டைக்குழி என்று மூன்று வகையாக இதைப் பிரிப்பர்.

தொண்டைக் குழியின் கீழ்ப்பகுதியில் உணவுக்குழாய் ஆரம்பமாகிறது. இது கீழ்நோக்கிச் சென்று மார்புக் குழியினை தாண்டி உதரவிதானத்திற்குள் புகுந்து பின்னர் இரைப்பையாக மாறுகிறது. கழுத்துப்பகுதி, மார்புப்பகுதி, வயிற்றுப் பகுதி என மூண்று பகுதிகளாக உணவுக் குழாய் பிரிக்கப்படுகிறது. இந்த உணவுக்குழாய்/உணவுக்குழல்/களம் சுமார் 20-30 செ.மீ நீளமுள்ளது. இந்த களத்தின் தசைகள் சுருங்கியும் விரிந்தும் ஏற்படுத்தும் சுற்றிழுப்பசைவு எனப்படும் அலை போன்ற அசைவுகளால் உணவானது உணவுக்குழாயில் நகர்ந்து இரைப்பையை அடைகின்றது.

இரைப்பை தசையினால் ஆன ஒரு பை போல உள்ளது. இதன் மேல் கீழ் முனைகள் அசைவற்று பிணைக்கப்பட்டுள்ளது. பிற பகுதிகள் யாவும் நன்கு அசையக்கூடிய வகையில் தகவமைக்கப்பட்டுள்ளன. விலா எலும்புகளுக்குள் மறைந்து காணப்படும் இரைப்பை நபருக்கு நபர் அளவில் மாறுபடுகிறது.பொதுவாக இரைப்பை நான்கு பகுதிகளாகப் பிரிக்கப்படுகிறது. 

இரைப்பையில் சமிபாட்டு நொதியங்கள் சில உருவாக்கப்படுகின்றன. உணவை உடைக்கும் வேலை வயிற்றிலும் தொடர்கின்றது. இங்கே வயிற்றுத் தசைகள் சுருங்கி விரிந்து உணவைக் கடைவதன் மூலம் அதனை உடைத்து நொதியத்துடன் கலக்குகின்றது. அத்துடன் அங்கே சுரக்கப்படும் அமிலத் தன்மையான நீரானது அங்கு சுரக்கப்படும் நொதியங்கள் சிக்கலான மூலக்கூறுகளை வேதியியல் செயல்முறையில் உடைத்து எளிய மூலக்கூறுகளாக மாற்றுவதற்கு உதவுகின்றன. அத்துடன் விட்டமின் B -12, அல்ககோல் போன்ற சில பொருட்கள் இந்த இரைப்பைப் பகுதியிலேயே நேரடியாக உறிஞ்சப்படுகின்றன.

பாலூட்டி விலங்குகளில் காணப்படும் முக்கியமான உள்ளுறுப்பு மண்ணீரலாகும். வயிற்றின் இடதுபகுதியில் இது உள்ளது. பழைய குருதிச் சிவப்பணுக்களைப் பௌடைத்து அகற்றுவது இதன் பணியாகும். குருதி உயிரணுக்கள் உடைக்கப்படும்போது பிலிருபின் என்னும் ஒரு நிறமியும், இரும்பும் உருவாகும். பிலிருபின் கல்லீரலுக்கு எடுத்துச் செல்லப்பட்டு, அங்கே பித்தநீர் உருவாக்கத்தில் பங்கெடுக்கும். இரும்பானது எலும்பு மச்சைக்கு எடுத்துச் செல்லப்பட்டு, புதிய குருதி உயிரணுக்கள் உருவாக்கத்தில் பங்கெடுக்கும். நோய் எதிர்ப்பாற்றல் முறைமையிலும் இது முக்கியப்பங்கு வகிக்கிறது. மருத்துவத்தில், மண்ணீரலானது நிணநீர்த்தொகுதியைச் சார்ந்ததாகவே கொள்ளப்பட்டாலும், இதன் முழுமையான தொழிற்பாடு இன்னமும் அறியப்படவில்லை. 

மண்ணீரலில் சிவப்புக் கூழ், வெள்ளைக் கூழ் என இருவகை நிணநீர் இழையங்கள் உண்டு. இவையே உடம்பின் எதிர்ப்புசக்திக்கு மிகவும் உதவுவதாக கண்டுபிடிக்கப்பட்டுள்ளது.

இது இரைப்பையையும், சிறுகுடலையும் இணைக்கும் வளைந்த அமைப்பாகும். இதன் வளைந்த பகுதிக்குள் கணையம் அல்லது சதையி காணப்படும். இந்த கணையத்திலிருந்து சுரக்கப்படும் கணையநீரில் பல மூலக்கூறுகளை வேதியியல் செயல்முறையில் உடைக்கக்கூடிய நொதிகள் காணப்படும். அத்துடன் பித்தப்பையினால் சுரக்கப்படும் பித்தநீரானது அங்கே தொழிற்படும் நொதியங்களுக்கு உதவுவதற்காக உணவை காரத் தனமை உள்ளதாக மாற்றும்.

முன்சிறுகுடல் நான்கு பகுதிகளாக உள்ளது, ஒவ்வொரு பகுதியும் ஒவ்வொரு திசையை நோக்கிச் செல்கின்றன. சுமார் 5 செ.மீ நீளம் கொண்ட முதல்பகுதி பின்பக்கம் நோக்கிச் செல்கிறது. இரண்டாம் பகுதி வலது சிறுநீரகத்தை நோக்கி கீழிறங்குகிறது. மூம்றாம் பகுதி கனையத்தின் கீழ்விளிம்பை தொடர்பு கொள்ளும் வகையில் வளைந்து முன்நோக்கி வருகிறது. நான்காம் பகுதியானது மகாதமனியை ஒட்டி மேலே சென்று இதன்முடிவில் சிறுகுடல் ஆரம்பமாகிறது.

சமிபாட்டில் கணையம் மிக முக்கிய பங்கு வகிக்கின்றது. சமிபாட்டுக்குத் தேவையான நொதியங்களைச் சுரப்பதுடன், சமிபாட்டுடன் தொடர்புடைய வேறு சில உடலியக்கங்களை ஒழுங்குபடுத்துவதற்கான இயக்குநீர்களையும் சுரக்கின்றது.

உடலின் சீரான இயக்கத்திற்குப் பலவகைகளிலும் பணிபுரியும் முதன்மையான உறுப்புகளில் ஒன்று கல்லீரலாகும். மனிதர்களின் வயிற்றில் வலது கீழ்புறத்தில் ஆப்பு வடிவத்தில் அமைந்திருக்கும் ஒரு மிகப்பெரியச் சுரப்பியாகும். உடலின் உட்சூழலைக் கட்டுபடுத்தி அதைச் சமன் செய்யும் பணியை இது கவனிக்கிறது. இரத்த ஓட்டத்திலுள்ள சத்துப்பொருட்களின் அளவையும் இதுவே தீர்மானிக்கிறது. மாவுச் சத்து, கொழுப்புச் சத்து, புரதச் சத்து முதலியனவற்றின் வளர்ச்சிதை மாற்றத்தில் கல்லீரல் பெரும்பங்கு வகிக்கிறது. ஆற்ற்லைச் சேமித்து தேவையான சமயத்தில் உடலுக்கு அளிப்பதும் கல்லீரலேயாகும். 

பித்தப்பையானது கல்லீரலால் சுரக்கப்படும் பித்தநீர் முன்சிறுகுடலை அடைவதற்கு முன்னர் சேமித்து வைக்கும் பகுதியாகும். 

சிறுகுடல் என்பது, இரையகக் குடற்பாதையின் ஒரு பகுதியாகும். இரைப்பைக்கும் பெருங்குடலுக்கும் இடையில் சிறுகுடல் அமைந்துள்ளது. முன் சிறுகுடல், நடுச்சிறுகுடல், பின்சிறுகுடல் என மூன்று பகுதிகளாக இது பிரிக்கப்பட்டுள்ளது. இங்குதான் பெரும்பாலான உணவு இறுதியாக உறிஞ்சப்படுகிறது, சிறுகுடலின் உட் சுவரிலிருந்து நீட்டிக்கொண்டிருக்கும் விரலிகள் என்னும் குடல் நீட்சி அமைப்புக்கள் உணவிலிருக்கும் ஊட்டசத்துகளையும் கனிமங்களையும் உறிஞ்சி குருதிக்குள் அனுப்புகின்றன. இந்த சிறுகுடல் அல்லது இரையகக் குடல் பாதையிலேயே அதிகளவில் உறிஞ்சல் நடைபெறுகின்றது.

மனிதர்களின் பெருங்குடல் அவர்களின் இடுப்புச் சரிவின் வலது புறத்தில் இடுப்புக்கு கீழே அல்லது கீழிருந்து தொடங்குகிறது, இலியம் எனப்படும் சிறுகுடலின் இறுதிப்பகுதியில் குடல்களிடை தடுக்கிதழ் வழியாக இணைகிறது. இங்கிருந்துதான் சீக்கம் எனப்படும் பெருங்குடல் பகுதி ஆரம்பமாகிறது. எனவே பெருங்குடலின் ஆரம்பப்பகுதியான சீக்கத்தை ஆரம்பப் பெருங்குடல் என்றும் அழைக்கலாம். ஆரம்பப் பெருங்குடல் பை போன்ற தோற்றத்துடன் அகலமாக விரிந்து கீழ்வயிற்றுப் பகுதியின் வலது கீழ்முனைப்பகுதியில் காணப்படுகிறது. ஆரம்பப் பெருங்குடலின் மேற்பகுதியிலிருந்து ஏறுபெருங்குடல் தொடங்குகிறது. ஏறு பெருங்குடல் முடிவடையும் இடத்தில் ஆரம்பித்து குறுக்கு வாட்டில் பாய்ந்து செல்லும் பகுதி குறுக்குப் பெருங்குடல் எனப்படுகிறது. பின்னர் இது இடுப்புக் குழியில் கீழிறங்கி மலக்குடலாக நீட்சியடைந்து இறுதியாக குதக்கால்வாயில் முடிவடைகிறது . மொத்தத்தில் மனிதர்களின் பெருங்குடல் சுமார் 1.5 மீட்டர் (5 அடி) நீளமுடையது ஆகும். குடலிறக்கப்பாதையின் மொத்த நீளத்தில் இது ஐந்தில் ஒரு பங்கு ஆகும் . 

மேலதிக நீரானது பெருங்குடல் பகுதியில் உறிஞ்சப்படும். இது ஏறு பெருங்குடல், இறங்கு பெருங்குடல், குறுக்குப் பெருங்குடல், நெளிபெருங்குடல் என நான்கு பகுதிகளை உள்ளடக்கியுள்ளது.

இலியமும் ஆரம்பப் பெருங்குடலும் இணையும் இடத்தில் ஆரம்பமாகி மேல் நோக்கி செல்வது ஏறு பெருங்குடலாகும். ஏறுபெருங்குடல் முடிவடையும் இடத்தில் கல்லீரல் வளைவில் ஆரம்பித்துகுறுக்கு வாட்டில் சென்று மண்ணிரல் வளைவு வரை செல்வது குறுக்குப் பெருங்குடலாகும். மண்ணிரல் வளைவில் ஆரம்பமாகி இடுப்பு விளிம்பு வரை நீண்டிருப்பது இறங்கு பெருங்குடலாகும். இதன் முடிவில் ஆரம்பமாகி மலக்குடலின் தொடக்கம் வரை நீண்டிருப்பது இடுப்புப் பெருங்குடல் எனப்படுகிறது.

மலக்குடல் மலத்தால் நிரம்பியதும் மலம் வெளியேற்றும் தசைகள் இயங்குகின்றன. நரம்பிழைகளால் தூண்டப்பட்டு சுருக்குத்தசை தளர்ந்து கழிவுப் பொருட்கள் குதத்தினூடாக வெளியேற்றப்படுகின்றன. மலம் வெளியேற்றப்படுவதில் மலக்குடலின் அழுத்தம் முக்கியப்பங்கு வகிக்கிறது.


</doc>
<doc id="397011" url="https://ta.wikipedia.org/wiki?curid=397011" title="மா ஆறு">
மா ஆறு

மா ஆறு (Ma River) ஆசியாவில் வடகிழக்கு வியட்நாமில் உற்பத்தியாகும் ஒரு ஆறு ஆகும். இந்த ஆறு வியட்நாம் மற்றும் லாவோஸில் 400 கி.மீ தொலைவுக்குஓடி பின்னர் மீண்டும் வியட்நாமுக்குள் புகுந்து டோன்கின் வளைகுடாவில் கடலில் கலக்கிறது.

மா ஆற்றின் மிகப்பெரிய துணை ஆறுகளாக சூ ஆறு, புவாய் ஆறு மற்றும் காவ் சாய் ஆறு ஆகியவை விளங்குகின்றன. வட மத்திய வியட்நாமில் தான்ஹோ மாகாணத்தில் இந்த அனைத்து ஆறுகளும் மா ஆற்றுடன் சங்கமிக்கின்றன.

மா ஆறு மா ஆற்றுச் சமவெளிப் (தான்ஹோ சமவெளி) பகுதியை உருவாக்கியுள்ளது. இச்சமவெளி வியட்நாமின் மூன்றாவது பெரிய சமவெளிப்பகுதியாகும். 

மா ஆற்றுச் சமவெளியானது வியட்நாமின் தெற்குப்புற எல்லையாக அமைகிறது. இது கி.மு இரண்டாம் நுாற்றாண்டில் நான்யுயே என்பாரின் ஆட்சிக்காலத்தில் அமைந்த இரு மாகாணங்களான கு-சானின் மையமாக அமைந்துள்ளது.


</doc>
<doc id="397015" url="https://ta.wikipedia.org/wiki?curid=397015" title="2-நைட்ரோபென்சாயிக் அமிலம்">
2-நைட்ரோபென்சாயிக் அமிலம்

2-நைட்ரோபென்சாயிக் அமிலம் "(2-Nitrobenzoic acid)" என்பது CHNO அல்லது CH(NO)COH என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். 2-நைட்ரோதொலுயீனுடன் நைட்ரிக் அமிலத்தைச் சேர்த்து ஆக்சிசனேற்றம் செய்தால் 2-நைட்ரோபென்சாயிக் அமிலம் கிடைக்கிறது.


</doc>
<doc id="397017" url="https://ta.wikipedia.org/wiki?curid=397017" title="மாங்கனீசு(II) ஐதராக்சைடு">
மாங்கனீசு(II) ஐதராக்சைடு

மாங்கனீசு(II) ஐதராக்சைடு "( Manganese(II) hydroxide)" என்பது Mn(OH).என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். வெண்மை நிறத் திண்மமாக இச்சேர்மம் காணப்பட்டாலும் காற்றில் வெளிப்பட நேர்ந்தால் மாதிரிகள் உடனடியாக ஆக்சிசனேற்றம் அடைந்து கருத்து விடுகின்றன. தண்ணீரில் மாங்கனீசு(II) ஐதராக்சைடு சிறிதட்ளவே கரைகிறது.

ஒரு கார உலோக ஐதராக்சைடுடன் மாங்கனீசு (Mn2+) உப்பின் நீரிய கரைசலை சேர்த்தால் மாங்கனீசு(II) ஐதராக்சைடு திண்மமாக வீழ்படிவாகிறது :.

காற்றில் பட நேர்ந்தால் மாங்கனீசு(II) ஐதராக்சைடு உடனடியாக ஆக்சிசனேற்றம் அடைகிறது. நிற மாற்றம் ஏற்படுவது இதற்கான அடையாளமாகும்.

மாங்கனீசு(II) ஐதராக்சைடு மற்ற உலோக டையைதராக்சைடுகள் போல புரூசைட்டு கட்டமைப்பில் படிகமாகிறது. 


</doc>
<doc id="397018" url="https://ta.wikipedia.org/wiki?curid=397018" title="பாதரச(II) ஐதராக்சைடு">
பாதரச(II) ஐதராக்சைடு

பாதரச(II) ஐதராக்சைடு "(Mercury(II) hydroxide)" என்பது Hg(OH) அல்லது HgHO என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். மெர்க்குரி டையைதராக்சைடு அல்லது பாதரச டையைதராக்சைடு என்ற பெயராலும் இதை அழைக்கிறார்கள்.

பாதரச அயனியுடன் (Hg2) ஐதராக்சைடு அயனியை (OH− ) சேர்ப்பதால் இவ்வினையில் பாதரச(II) ஐதராக்சைடு சிறிது நேரத்தில் உற்பத்தி ஆவதற்கு வாய்ப்புகள் இருந்தாலும், நீரிய கரைசலில் இவ்வாறு பாதரச(II) ஐதராக்சைடு தயாரிக்க சாத்தியம் இல்லை. ஏனெனில் இவ்வினையில் பாதரச ஆக்சைடு மஞ்சள் நிறத்தில் வீழ்படிவாக உருவாகிறது. 
2004 ஆம் ஆண்டில் வாங் மற்றும் ஆண்ட்ரூசு ஆகியோர் முதன்முதலில் இம்மூலக்கூறு இருப்பதற்கான சோதனை ஆதாரங்களை அறிவித்தனர். பாதரசம், ஆக்சிசன், ஐதரசன் ஆகியனவற்றின் உறைகலவையை பாதரச வில் விளக்கின் மூலம் கதிரியக்கத்துக்கு உட்படுத்தி பாதரச(II) ஐதராக்சைடை உற்பத்தி செய்தார்கள்.

50 ° செல்சியசு வெப்பநிலையில் பாதரச அணுக்களை ஆவியாக்கி அவற்றை நியான், ஆர்கான் அல்லது டியூட்ரியம் வாயுக்கள் கலந்த வாயுவில் செலுத்தி உடன் 2 முதல் 8% ஐதரசன் மற்றும் 0.2 முதல் 2.0% ஆக்சிசன் சேர்த்து அந்த உறை கலவை தயாரிக்கப்பட்டது. பின்னர் இக்கலவையை 5 கெல்வின் வெப்பநிலைக்கு ஒடுக்கி சீசியம் அயோடைடு சன்னலில் கதிரியக்கத்திற்கு உட்படுத்தினர்


</doc>
<doc id="397020" url="https://ta.wikipedia.org/wiki?curid=397020" title="பென்சைல்டிரைமெத்திலமோனியம் ஐதராக்சைடு">
பென்சைல்டிரைமெத்திலமோனியம் ஐதராக்சைடு

பென்சைல்டிரைமெத்திலமோனியம் ஐதராக்சைடு "(Benzyltrimethylammonium hydroxide)" என்பது CHNO என்ற மூலக்கூற்று வாய்ப்பாடு கொண்ட ஒரு வேதிச் சேர்மம் ஆகும். டிரைட்டன் பி அல்லது டிரைமெத்தில்பென்சைலமோனியம் ஐதராக்சைடு என்ற பெயர்களாலும் இது அழைக்கப்படுகிறது. நான்காம்நிலை அமோனியம் உப்பான இச்சேர்மம் ஒரு கரிமவேதியியல் காரமாகக் கருதப்படுகிறது. வழக்கமாக தண்ணீர் அல்லது மெத்தனாலில் உள்ள கரைசலாக இது கையாளப்படுகிறது. நிறமற்ற இச்சேர்மம் கரைசல்களில் மஞ்சளாக காட்சியளிக்கிறது . நீராற்பகுப்பு வழியாக டிரைமெத்திலமீன் இருப்பதால் வர்த்தக மாதிரிகள் மீன் போன்ற நெடியுடன் காணப்படுகின்றன.

பென்சைல்டிரையெத்திலமோனியம் உப்புடன் பென்சைல்டிரையெத்திலமோனியம் ஐதராக்சைடைச் சேர்த்துப் பயன்படுத்தினால் அது ஒரு பிரபலமான தடம் மாற்றும் வினையூக்கியாகச் செயல்படுகிறது .

ஆல்டால் ஒடுக்க வினைகள் மற்றும் கார வினையூக்க நீர்நீக்க வினைகள் போன்றவற்றில் இதைப் பயன்படுத்துகிறார்கள். மேலும் ஓர்னர்-வாட்சுவொர்த்-எம்மான்சு ஒலிஃபீனேற்ற வினைகளிலும் இதை ஒரு காரமாகப் பயன்படுத்துகிறார்கள் .

http://www.chemcas.com/AnalyticalDetail.asp?pidx=1&id=19594&cas=100-85-6&page=490


</doc>
<doc id="397022" url="https://ta.wikipedia.org/wiki?curid=397022" title="ஆல்கனோலமீன்கள்">
ஆல்கனோலமீன்கள்

ஆல்கனோலமீன்கள் "(Alkanolamines)" என்பவை ஆல்க்கேன் கட்டமைப்பில் ஐதராக்சில் (-OH) குழு, அமினோ (-NH2, -NHR மற்றும் -NR2) குழு என இரண்டு குழுக்களையும் பெற்றுள்ள வேதிச்சேர்மங்களைக் குறிக்கிறது. விரிவான பொருள் கொண்ட ஆல்கனோலமீன் என்ற சொல் சில சமயங்களில் துணை வகைப்பாடாகவும் பயன்படுத்தப்படுகிறது. 

2-அமினோ ஆல்ககால்கள் என்பவை கரிமச்சேர்மங்களில் ஒரு முக்கியமான வகையாகும். இவை அமீன் குழு, ஆல்ககால் குழு என இரண்டு வேதி வினைக்குழுக்களையும் பெற்றுள்ள வேதிச்சேர்மங்களைக் குறிக்கின்றன. பெரும்பாலும் அமீன்களும் எப்பாக்சைடுகளும் வினைபுரிவதால் இவை உண்டாகின்றன. அமினோ ஆல்ககால்கள் தொழிற்சாலைகளில் பல்வேறு பயன்பாடுகளைக் கொண்டுள்ளன. எளிய ஆல்கனோலமீன்கள் கரைப்பான்களாகவும், செயற்கை இடைநிலைப் பொருட்களாகவும். உயர் கொதிநிலை காரங்களாகவும் பயன்படுகின்றன .

பீட்டா முடக்கிகளின் துணைப்பிரிவு பெரும்பாலும் ஆல்கனோலமீன் பீட்டா முடக்கிகள் என்று அழைக்கப்படுகின்றன. குறிப்பிடத்தக்க சில எடுத்துக்காட்டுகள் கீழே கொடுக்கப்பட்டுள்ளன.

புரதங்களில் பலவும் பெப்டைகளும் ஆல்ககால் மற்றும் அமினோ குழுக்கள் இரண்டியும் ஒருங்கே பெற்றுள்ளன. செரைன், ஐதராக்சிபுரோலைன் என்ற இரண்டு அமினோ அமிலங்கள் ஆல்கனோலமீன்களாகக் கருதப்படுகின்றன. 


ஒவ்வொரு அமினோ அமிலத்தையும் கோட்பாட்டின்படி ஐதரசனேற்றம் செய்தால் அவற்றுடன் தொடர்புடைய 2-அமினோ ஆல்ககால்களைத் தயாரிக்க முடியும். புரோலைனிலிருந்து புரோலினோல் மற்றும் வேலைனிலிருந்து வேலைனோல் தயாரிக்கப்படுவது இதற்கான உதாரணங்களாகும். 



</doc>
<doc id="397023" url="https://ta.wikipedia.org/wiki?curid=397023" title="ஈய(II) ஐதராக்சைடு">
ஈய(II) ஐதராக்சைடு

ஈய(II) ஐதராக்சைடு "(Lead(II) hydroxide)" என்பது , Pb(OH), என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். ஈயத்தின் ஐதராக்சைடான இச்சேர்மத்தில் ஈயம் +2. என்ற ஆக்சிசனேற்ற நிலையில் உள்ளது. இந்த எளிய சேர்மம் இயற்கையில் இருப்பதற்கான வாய்ப்பு தொடர்பாக ஐயமே உள்ளது . ஈய அடிப்படை கார்பனேட்டு (PbCO3•2Pb(OH)2) அல்லது ஈய(II) ஆக்சைடு (PbO) சேர்மங்கள் நடைமுறையில் காணப்படுகின்றன. கடந்த காலத்தில் இச்சேர்மங்களின் இருப்பும் ஈய(II) ஐதராக்சைடு இல்லாமை குறித்த குழப்பங்கள் நிலவின. 

ஈய(II) உப்புடன் ஓர் ஐதராக்சைடை சேர்க்கும்போது ஒரு நீரேற்றம் பெற்ற ஈய ஆக்சைடு PbO•xH2O ( x < 1) கிடைக்கிறது.
ஈய(II) அசிட்டேட்டை கரைசலை கவனத்துடன் நீராற்பகுத்து 6PbO•2H2O = Pb6O4(OH)4 என்ற வாய்ப்பாட்டைக் கொண்ட படிக விளைப்பொருளை தயாரிக்கலாம் . கொத்துச் சேர்மமாக கிடைக்கும் இதில் ஈய மையங்கள் எண்முகத்தில் காணப்படுகின்றன. இவற்றின் ஒவ்வொரு முகத்தின் உச்சியிலும் ஓர் ஆக்சைடு அல்லது ஓர் ஐதராக்சைடு காணப்படுகிறது. எண்முகக் கொத்தின் Mo6S8 கிளை அலகை நினைவூட்டுவதுபோல் இக்கட்டமைப்பு உள்ளது .

கரைசல் நிலையில் ஈய(II) ஐதராக்சைடு கிட்டத்தட்ட ஒரு பலவீனமான அமில நிபந்தனைகளில் இது காரமாக Pb2+ அயனியை உருவாக்குகிறது. இந்த நேர்மின் அயனி நீராற்பகுப்புக்கு உட்படுகிறது. கார நிபந்தனைகள் விருத்தியடைகின்றன. Pb(OH)+, Pb(OH)2 , Pb(OH)3− இனங்கள் உள்ளிட்டவை உருவாகின்றன. மேலும் பலவணு இனங்களான Pb4(OH)44+, Pb3(OH)42+, Pb6O(OH)64+. போன்ற இனங்களும் உருவாகின்றன .

கடந்த காலத்தில் ஈய நீரேற்று என்ற பெயர் சொல்லும் பயன்படுத்தப்பட்டு வந்ததாக அறியப்படுகிறது. ஆனால் இச்சொல் Pb(OH)2 அல்லது PbO•xH2O. என்பதில் எதைக் குறிப்பிட பயன்படுத்தப்பட்டது என்பதில் தெளிவில்லை . 



</doc>
<doc id="397029" url="https://ta.wikipedia.org/wiki?curid=397029" title="காலநேமி">
காலநேமி

காலநேமி (Kalanemi) அத்யாத்ம இராமாயணத்தில் கூறப்படும் ஒரு அசுரர் ஆவார். 
காலநேமி, மாரீசனின் மகன் ஆவார். [இந்திரசித்து]][ - [[[[இலட்சுமணன்]] இடையே நடைபெற்ற போரில், இந்திரசித்து ஏவிய மின்னல் அஸ்திரத்தால், இலட்சுமணன் மூர்ச்சையாகி மயங்கி வீழ்ந்தார். இலட்சுமணனை காக்க, இலங்கை அரச மருத்துவர் சுசேனரின் அறிவுரைப் படி, [[இமயமலை]]யில் வளரும் சஞ்சீவினி எனும் மூலிகை மருந்துச் செடிகளை பறிக்கச் சென்ற [[அனுமான்|அனுமாரைக்]] கொல்ல காலநேமியை இந்திரசித்து அனுப்பி வைக்கிறார். இறுதியில் காலநேமியைக் கொன்று, அனுமார் சஞ்சீவினி மூலிகைச் செடிகள் வளரும் குன்றை கொணர்ந்து இலக்குவனின் மூர்ச்சையை தெளியவைக்கப்படுகிறார்.

காலநேமி கதைப்பாத்திரம், [[வால்மீகி]] எழுதிய மூல [[இராமாயணம்|இராமாயணத்தில்]] குறிப்பிடப்படவில்லை. [[மகாபாரதம்|மகாபாரதத்திலும்]] காலநேமி என்ற கதைமாந்தர் குறிக்கப்படுகிறார். 

[[அத்யாத்ம இராமாயணம்| அத்தியாத்ம இராமயணத்தின்]] படி, இராம-இராவணப் போரில், [[இந்திரசித்து|மேகநாதன்]] எய்திய அம்பால் குத்தப்பட்டு, மூர்ச்சித்து வீழ்ந்த [[இலட்சுமணன்|இலக்குவனை]] காக்க, இலங்கையின் அரச மருத்துவர் சுசேனர், [[இமயமலை]]யில் வளரும் சஞ்சீவினி மூலிகைச் செடிகளை பறித்து வரக் கூறுகிறார். சஞ்சீவினி மூலிகைச் செடிகளை பறிக்க, இமயமலையை நோக்கிச் சென்ற அனுமானைத் தடுத்துக் கொல்ல, இந்திரசித்து, காலநேமி என்ற பாம்பு அரக்கனை அனுப்புகிறார். 

அனுமார் [[இமயமலை]]யின் "கந்தமாதன மலை" எனும் துரோண கிரியை அடைந்து, சஞ்சீவினிச் செடிகளை பறிக்கையில், அவ்விடத்தில் போலித் துறவி வேடத்தில் வந்த காலநேமி, அனுமாரை வரவேற்று, அருகில் உள்ள ஏரியில் குளித்து விட்டு வந்தால் சஞ்சீவினி செடிகளை பறித்துத் தருவதாக கூறுகிறார். அனுமார் ஏரியில் குளிக்கையில், காலநேமி ஏவிய மாய [[முதலை]], அனுமாரைக் கொல்ல வருகையில், அனுமார் அம்முதலையைக் கொல்கிறார்.. அனுமார் கையால் இறந்த முதலை [[அரம்பையர்கள்|அப்சரசாக]] மாறி, தான் ஒரு முனிவரால் சாபம் பெற்ற வரலாற்றைக் கூறி, காலநேமியின் சதித் திட்டத்தை அனுமாருக்கு எடுத்துரைக்கிறாள். பின்னர் காலநேமியைக் கொன்று, விடிவதற்குள் சஞ்சீவினிச் செடிகள் பறித்து, இலக்குவனைக் காக்கக் கூறுகிறாள். அனுமானும் காலநேமியைக் கொன்று, சஞ்சீவினிச் செடிகளுடன் கூடிய மலைக்குன்றை தூக்கிக் கொண்டு, இலங்கை திரும்பி, இலக்குவனைக் காக்கிறார். 

மத்திய காலத்தில் எழுதப்பட்ட வங்காள மொழி இராமாயணம், தெலுங்கு மொழி ரங்கநாத இராமாயணம் மற்றும் [[இந்தி மொழி]]யில் [[துளசிதாசர்]] எழுதிய [[ராமசரிதமானஸ்]] போன்ற பெரும்பாலான இராமாயணக் காவியங்கள் காலநேமியின் கதைபாத்திரம் கொண்டுள்ளது.


[[பகுப்பு:இராமாயணக் கதைமாந்தர்கள்]]

</doc>
<doc id="397033" url="https://ta.wikipedia.org/wiki?curid=397033" title="இரும்பு(II) ஐதராக்சைடு">
இரும்பு(II) ஐதராக்சைடு

இரும்பு(II) ஐதராக்சைடு "(Iron(II) hydroxide)" என்பது Fe(OH) என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். பெரசு ஐதராக்சைடு என்ற பெயராலும் இச்சேர்மம் அழைக்கப்படுகிறது. இரும்பு(II) சல்பேட்டு போன்ற இரும்பு(II) உப்புகள் ஒரு ஐதராக்சைடுடன் சேர்த்து சூடுபடுத்தும் போது இரும்பு(II) ஐதராக்சைடு உருவாகிறது. இரும்பு(II) ஐதராக்சைடு ஒரு வெண்மையான திண்மமாகும். ஆனால் ஆக்சிசன் சுவடுகள் காரணமாக இளம்பச்சை சாயம் தென்படுகிறது. காற்றால் ஆக்சிசனேற்றம் அடைந்த இத்திண்மம் சிலசமயஙளில் பச்சை துரு எனப்படுகிறது. 

இரும்பு(II) ஐதராக்சைடு தண்ணீரில் சிறிதளவே கரைகிறது(1.43 × 10−3 கிராம்/லிட்டர் அல்லது 10−14 மோல்/லிட்டர்)
இரும்பு(II) மற்றும் ஐதராக்சைடு உப்புகளின் வினையிலிருந்து இரும்பு(II) ஐதராக்சைடு வீழ்படிவாகிறது:

கரைசல் ஒருவேளை ஆக்சிசன் நீக்கப்படாவிட்டால் இரும்பு ஒடுக்கப்படுகிறது. வீழ்படிவின் நிறம் பச்சையிலிருந்து செம்பழுப்பு நிறத்திற்கு மாறுகிறது. இரும்பு(III) இன் இருப்புக்கு ஏற்ப இந்நிறமாற்றம் மாறுபடுகிறது. தொடர்ச்சியான ஆக்சிசனேற்றத்தால் இரும்பு(II) எளிமையாக இரும்பு(III) ஆல் பதிலீடு செய்யப்படுகிறது. 
பிற வினைகளில் உடன் விளைபொருளாகவும் இரும்பு(II) ஐதராக்சைடு உருவாகிறது. சிடரைட்டு உற்பத்தியை உதாரணமாகக் கூறலாம்.

இரும்பு(II) ஐதராக்சைடு இரட்டை அடுக்கு கட்டமைப்பில் உள்ளது.

பச்சைத் துரு சமீபத்தில் கனிமவியல் வடிவில் கண்டறியப்பட்டுள்ளது. பச்சைத் துருவின் அனைத்து வடிவங்களும் தனித்த இரும்பு(II) ஐதராக்சைடு சேர்மத்திலிருந்து மாற்பட்டு அணைவுச் சேர்மமாக உள்ளன. இரும்பு(II) ஐதராக்சைடின் இயற்கை வடிவமான அமாகினைட்டு கனிமம் (Fe,Mg)(OH)2. மிகவும் அரிதாகக் காணப்படுகிறது

காற்றில்லா நிபந்தனைகளில் இரும்பு(II) ஐதராக்சைடு நீரிலுள்ள புரோட்டான்களால் ஆக்சிசனேற்றம் செய்யப்பட்டு மேக்னடைட்டு எனப்படும் இரும்பு (II,III) ஆக்சைடாகவும் மூலக்கூற்று ஐதரசனாகவும் உருவாகிறது. இச்செயல்முறை செக்கோர் வினையில் விவரிக்கப்படுகிறது. 

செலீனைடு மற்றும் செலீனேட்டு போன்ற எதிர்மின் அயனிகள் இரும்பு(II) ஐதராக்சைடின் நேர்மின் அயனிகளால் எளிதாக ஈர்க்கப்படுகின்றன. அங்கு இவை அடுத்தடுத்து Fe2+ ஆகக் ஒடுக்கப்படுகின்றன. விளையும் பொருட்கள் (Se0, FeSe,அல்லது FeSe2). கரையும் தன்மையற்று உள்ளன. 

ஈர நிலங்களில் உள்ள தண்ணீர் இருப்புகளில் உள்ள செலீனேட்டு மற்றும் செலீனைட்டு நச்சுகளை அகற்ற உதவும் முகவராகப் பயன்படுத்த இரும்பு(II) ஐதராக்சைடு பரிசீலிக்கப்பட்டு வருகிறது. செலீனேட்டு மற்றும் செலீனைட்டு நச்சுகளை செலீனியம் உலோகமாக இரும்பு(II) ஐதராக்சைடால் ஒடுக்க முடியும் என கருதப்படுகிறது. செலீனியம் நீரில் கரையாது என்பதால் அதை எளிதாக வீழ்படிவாக்கி வெளியேற்றமுடியும். 
நிக்கல் இரும்பு மின்கல அடுக்கில் எதிர்சுமை மின்முனையாக இரும்பு(II) ஐதராக்சைடைப் பயன்படுத்த இயலும். 


</doc>
<doc id="397035" url="https://ta.wikipedia.org/wiki?curid=397035" title="கோபால்ட்(II) ஐதராக்சைடு">
கோபால்ட்(II) ஐதராக்சைடு

கோபால்ட்(II) ஐதராக்சைடு "(Cobalt(II) hydroxide)" என்பது Co(OH).என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். இதை கோபால்ட்டசு ஐதராக்சைடு என்ற பெயராலும் அழைக்கிறார்கள். ரோசா சிவப்பு நிறத் தூளாக இது காணப்படுகிறது. α-Co(OH)2, என்ற வாய்ப்பாட்டுடன் கூடிய நீல நிற நிலைப்புத்தன்மையற்ற வடிவமும் அறியப்படுகிறது . மிளிரிகள், மைகள், சாயங்களில் உலர்த்தும் முகவராக கோபால்ட்(II) ஐதராக்சைடு பயன்படுத்தப்படுகிறது. பிற கோபால்ட் சேர்மங்கள் தயாரித்தலிலும், மின்கல அடுக்கு மின்முனைகளை பேரளவில் தயாரிக்கும்போது ஒரு வினையூக்கியாகவும் இதைப் பயன்படுத்துகிறார்கள். 

கார உலோக ஐதராக்சைடுடன் நீரிய Co2+ உப்புக் கரைசலைச் சேர்க்கும்போது கோபால்ட்(II) ஐதராக்சைடு திண்மமாக வீழ்படிவாகிறது :

கோபால்ட்(II) ஐதராக்சைடு 168 ° செல்சியசு வெப்பநிலையில் வெற்றிடத்தில் சூடுபடுத்தும்போது கோபால்ட்(II) ஆக்சைடாக சிதைவடைகிறது. காற்றில் ஆக்சிசனேற்றமும் அடைகிறது. 300 ° செல்சியசு வெப்பநிலைக்கு மேல் சிதைவடையும்போது Co3O4 உருவாகிறது .
இரும்பு(II) ஐதராக்சைடு போலவே கோபால்ட்(II) ஐதராக்சைடும் ஓர் அடிப்படை ஐதராக்சைடாகும். இது அமில நீரிய கரைசல்களில் [Co(H2O)6]2+ என்ற அணைவுச் சேர்மமாக உருவாகிறது. வலிமையான காரங்களில் கூடுதல் ஐதராக்சைடு அயனிகளைக் ஏற்றுக் கொண்டு [Co(OH)4]2− மற்றும் [Co(OH)6]4−போன்ற அடர் நீல கோபால்டேட்டு(II) அணைவுகளாக உருவாகிறது. 

புருசைட்டு படிகக் கட்டமைப்பில் கோபால்ட்(II) ஐதராக்சைடு படிகமாகிறது. இதன்படி, எதிர்மின் அயனிகளும், நேர்மின் அயனிகளும் காட்மியம் அயோடைடில் உள்ளது போல பொதிந்துள்ளன. அதில் காட்மியம் எண்முக மூலக்கூற்று வடிவியலை ஏற்றுள்ளது . முன்னதாகக் கூறப்பட்ட α-Co(OH)2 சேர்மம் β-Co(OH)2 சேர்மத்துடன் கிட்டத்தட்ட நெருங்கிய தொடர்பைக் கொண்டது ஆகும். ஆனால் இது ஐதரோடால்சைடு கட்டமைப்பை ஏற்கிறது. இக்கட்டமைப்பின்படி எதிர்மின் அயனிகள் உள்ளடுக்குகளில் காணப்படுகின்றன. எனவே இதை ஒரு பல்லுறுத் தோற்றமாக கருதமுடியாது. β-Co(OH)2 சேர்மத்திற்கு α-Co(OH)2 சேர்மம் ஒரு முன்னோடிச் சேர்மம் எனலாம் 


</doc>
<doc id="397036" url="https://ta.wikipedia.org/wiki?curid=397036" title="தாமிர(II) கார்பனேட்டு">
தாமிர(II) கார்பனேட்டு

தாமிர(II) கார்பனேட்டு "( Copper(II) carbonate)" என்பது CuCO என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். குப்ரிக் கார்பனேட்டு என்ற பெயராலும் இதை அழைப்பர். சூழ்ந்துள்ள வெப்ப சூழலில் இது ஓர் அயனி உப்பாகக் கருதப்படுகிறது. தாமிர(II) நேர்மின் அயனிகளும் (Cu2+) கார்பனேட்டு எதிர்மின் அயனிகளும் (CO2−3) இச்சேர்மத்தில் அடங்கியுள்ளன. தயாரிப்பதற்கு கடினமானது என்பதால் தாமிர(II) கார்பனேட்டு அரிதாகவே காணப்படுகிறது. காற்றில் உள்ள ஈரத்தை எடுத்துக்கொண்டு தாமிர(II) கார்பனேட்டு உடனடியாக வினைபுரிகிறது. தாமிர கார்பனேட்டு, தாமிர(II) கார்பனேட்டு, குப்ரிக் கார்பனேட்டு என்று புத்தகங்களில் பயன்படுத்தப்படும் சொற்கள் யாவும் அடிப்படை தாமிர கார்பனேட்டையே அல்லது தாமிர(II) கார்பனேட்டு ஐதராக்சைடு என்பதையே குறிக்கின்றன. இயற்கையில் அசூரைட் (Cu2(OH)2CO3) அல்லது மாலகைட்டு என்ற கனிமமாக தாமிர(II) கார்பனேட்டு கிடைக்கிறது. இந்த காரணத்தினாலேயே இதை காரம் என்று குறிப்பிடாமல் நடுநிலையாக CuCO3 என்று குறிப்பிடுகிறார்கள். 

தாமிர(II) சல்பேட்டு கரைசல் மற்றும் சோடியம் கார்பனேட்டு கரைசல் ஆகியவற்றை சுற்றுச்சூழல் வெப்பநிலையில் கலக்கும்போது நிகழும் வினையில் CuCO3 உருவாகிறது. ஐதராக்சைடு எதிர்மின் அயனியின் பால் Cu2+ அயனிக்கு உள்ள அதிகபட்ச நாட்டம் காரணமாக அடிப்படை கார்பனேட்டும் கார்பன் டை ஆக்சைடும் உருவாவதற்குப் பதிலாக இது உருவாகிறது . 
சுற்றுச்சூழல் அழுத்தத்தில் அடிப்படை கார்பனேட்டு வெப்பச் சிதைவடைந்து கார்பனேட்டுக்குப் பதிலாக தாமிர(II) ஆக்சைடு உருவாகிறது.

அடிப்படை தாமிர கார்பனேட்டை 180 பாகை செல்சியசு வெப்பநிலைக்கு கார்பன் டை ஆக்சைடு (450 வளிமண்டல அழுத்தம்) மற்றும் தண்ணீர்(50 வளிமண்டல அழுத்தம்) சூழலில் 36 மணி நேரத்திற்குச் சூடுபடுத்தி 1960 ஆம் ஆண்டில் சி.டபிள்யூ.எப்.டி. பிசுடோரியசு இதை தயாரித்தார். நன்கு படிகமாக்கப்பட்ட Cu2CO3(OH)2 என்ற மூலக்கூற்று வாய்ப்பாடு கொண்ட மாலகைட்டு கனிமம் பெருமளவில் உருவானது. இதனுடன் சிறிதளவு சாய்சதுர தாமிர(II) கார்பனேட்டும் உருவானது இருப்பினும் இச்செயல்முறையால் மீண்டும் வெளிப்படையாக செய்து காட்ட இயலவில்லை .
1973 ஆம் ஆண்டில் முதன்முறையாக ஆர்ட்மட் எர்ராடு மற்றும் பிறர் உண்மையான தாமிர(II) கார்பனேட்டை நம்பகத்தன்மையோடு தயாரித்துக் காட்டினர். அடிப்படை தாமிரக் கார்பனேட்டை கார்பன் டை ஆக்சைடு வளிமண்டல அழுத்தத்தில் 500 பாகை செல்சியசு வெப்பநிலையில் 2 கிகா பாசுக்கல் அழுத்தத்தில் சூடுபடுத்தி சாம்பல்நிற தூளாக இச்சேர்மத்தை இவர்கள் தயாரித்தனர். வெள்ளி ஆக்சலேட்டு சிதைவு மூலம் இக்கார்பன் டை ஆக்சைடு தயாரிக்கப்பட்டது. ஒற்றைச் சரிவுப் படிகமாக இதன் படிக அமைப்பு உள்ளதாக உறுதிபடுத்தப்பட்டது . 

CuCO3 சேர்மத்தின் நிலைப்புத்தன்மை கார்பன் டை ஆக்சைடின் அழுத்தத்தைப் பொருத்தே அமைகிறது. உலர் காற்றில் சில மாதங்களுக்கு CuCO3 நிலைப்புத் தன்மையுடன் காணப்படுகிறது. ஆனால் அழுத்தம் 0.11 வளிமண்டல அழுத்தத்திற்கு குறையும்போது தாமிர ஆக்சைடு, கார்பன் டை ஆக்சைடாக மெல்ல இது சிதைவடைகிறது . 

25 °செல்சியசு வெப்பநிலையில் தண்ணீர் அல்லது ஈரக்காற்றின் முன்னிலையில் 4.57 வளிமண்டல அழுத்தத்திற்கு மேல் CuCO3 நிலைத்திருக்கிறது. pH மதிப்பும் 4 மற்றும் 8 இவற்றுக்கிடையில் உள்ளதாக கருதப்படுகிறது . . . 
இதைவிடக் குறைந்த அழுத்தத்தில் இது தண்ணீருடன் வினைபுரிந்து அடிப்படை கார்பனேட்டு எனப்படும் அசூரைட்டு கனிமம் Cu3(CO3)2(OH)2) உருவாகிறது . உயர் காரக் கரைசல்களில் சிக்கலான Cu(CO3)22− எதிர்மின் அயனிகள் தோன்றுகின்றன . 

25 பாகை செல்சியசு வெப்பநிலையில் உண்மையான தாமிர(II) கார்பனேட்டின் கரைதிறன் பெருக்கத்தை ரெய்டெரார் மற்றும் பிறர் pKso = 11.45 ± 0.10 எனக் கண்டறிந்தனர் . 


</doc>
<doc id="397037" url="https://ta.wikipedia.org/wiki?curid=397037" title="எம். எஸ். பிரபு">
எம். எஸ். பிரபு

எம். எஸ். பிரபு இந்திய திரைப்பட ஒளிப்பதிவாளர். இவர் பெரும்பாலும் தமிழ்த்திரைப்படங்களில் பங்காற்றி வருகின்றார். இவர் தனியாக ஒளிப்பதிவைச்செய்யும் முன் ஒளிப்பதிவாளர் பி. சி. ஸ்ரீராமிடம் ஒளிப்பதிவு உதவியாளராகப் பணியாற்றிவுள்ளார்.



</doc>
<doc id="397038" url="https://ta.wikipedia.org/wiki?curid=397038" title="பேரியம் ஐதராக்சைடு">
பேரியம் ஐதராக்சைடு

பேரியம் ஐதராக்சைடு "(Barium hydroxide)" என்பது Ba(OH)2 என்ற மூலக்கூற்று வாய்ப்பாடு கொண்ட கனிம வேதியியல் சேர்மமாகும். Ba(OH)2(H2O)x என்ற பொதுவாய்ப்பாடு பேரியம் ஐதராக்சைடு நீரேற்றுகளைக் குறிக்கப் பயன்படுத்தப்படுகிறது. (x =1) என்ற மதிப்பைக் கொண்ட ஒற்றை நீரேற்று பேரைட்டா அல்லது பேரைட்டா-நீர் என்ற பெயரால் அழைக்கப்படுகிறது. பேரியத்தின் முதன்மையான சேர்மங்களில் இதுவும் ஒன்றாகும். வெண்மையான நிறத்திலுள்ள ஒற்றைநீரேற்று பேரியம் ஐதராக்சைடு மணிகள் வர்த்தக ரீதியான பயன்பாட்டில் உள்ளது.

பேரியம் ஆக்சைடை (BaO) தண்ணீரில் கரைப்பதால் பேரியம் ஐதராக்சைடு உருவாகிறது.

BaO + 9 H2O → Ba(OH)2•8H2O

எண்நீரேற்றாக பேரியம் ஐதராக்சைடு படிகமாகிறது. இப்படிகங்களை வெற்றிடத்தில் 100 °செல்சியசு வெப்பநிலைக்கு சூடுபடுத்தினால் அவற்றை ஒற்றைநீரேற்று வடிவமாக மாற்ற இயலும். இவ்வொற்றை நீரேற்று பேரியம் ஆக்சைடாகவும் தண்ணீராகவும் மாறுகிறது. ஒற்றை நீரேற்று வடிவ ஐதராக்சைடு அடுக்கமைப்பு முறையில் படத்தில் காட்டியுள்ளபடி படிகவடிவத்தை ஏற்கிறது.

Ba2+ மையங்கள் பட்டக எதிர் சதுர வடிவியலை ஏற்கின்றன. ஒவ்வொரு Ba2+ மையமும் இரண்டு தண்ணீர் ஈந்தணைவிகளுடனும் ஆறு ஐதராக்சைடு ஈந்தணைவிகளுடனும் பிணைக்கப்பட்டுள்ளன. இவை முறையே இரட்டையாகவும் மும்மடங்காகவும் அடுத்துள்ள Ba2+ மையமுடன் பாலமைக்கின்றன. எண்நீரேற்றைப் பொறுத்தவரை தனி Ba2+ மையங்கள் மீண்டும் எட்டு ஒருங்கிணைவுகள் அடைகின்றன ஆனால் ஈந்தனைவிகளுடன் பகிர்ந்துகொள்வதில்லை In the octahydrate, the individual Ba centers are again eight coordinate but do not share ligands.

தொழிற்சாலைகளில் பேரியம் ஐதராக்சைடு மற்ற பேரியம் சேர்மங்கள் தயாரிப்பதற்குத் தேவையான முன்னோடிச் சேர்மமாகப் பயன்படுத்தப்படுகிறது. ஒற்றை நீரேற்று ஒரு நீர்நீக்கியாக பல்வேறு பொருள்களிலிருந்து சல்பேட்டை நீக்கப் பயன்படுகிறது. பேரியம் சல்பேட்டின் குறைந்த கரைதிறனை இச்செயல்பாடு வெளிப்படுத்துகிறது. இத்தொழிற்சாலை செயல்முறை ஆய்வகப் பயன்பாட்டிலும் பயன்படுத்தப்படுகிறது. 

பலவீனமான அமிலங்களை குறிப்பாக கரிம அமிலங்களை தரம்பார்க்க உதவும் பகுப்பாய்வு வேதியியலில் பேரியம் ஐதராக்சைடு பயன்படுத்தப்படுகிறது. சோடியம் ஐதராக்சைடு, பொட்டாசியம் ஐதராக்சைடுகளில் கார்பனேட்டு கரைந்திருப்பதைப் போல அல்லாமல் நீர்த்த பேரியம் ஐதராக்சைடு கரைசலை உத்தரவாதமாக கார்பனேட்டு இல்லாத கரைசல் எனக் கூறமுடியும். ஏனெனில் பேரியம் கார்பனேட்டு நீரில் கரையாது. இதனால் பினாப்தலீன், தைமால்ப்தலீன் போன்ற நிறங்காட்டிகளைப் பயன்படுத்தி தரம்பார்க்கும்போது கார்பனேட்டு அயனிகள் இருப்பதால் தரம்பார்த்தல் பிழைகள் தவிர்க்கப்படுகின்றன ..
பேரியம் ஐதராக்சைடு அவ்வப்போது கரிமத் தொகுப்பு வினைகளில் வலிமையான காரமாகப் பயன்படுத்தப்படுவதுண்டு. எசுத்தர்கள் மற்றும் நைட்ரைல்களின் நீராற்பகுப்பு வினை, ஆல்டால் குறுக்க வினையில் ஒரு காரமாகப் பயன்படுவது போன்றவை உதாரணங்களாகும்.

டைமெத்தில் எண்டெக்கேண்டையோயேட்டில் உள்ள இரண்டு சமான எசுத்தர் குழுக்களில் ஒன்றை நீராற்பகுக்கவும் பேரியம் ஐதராக்சைடு பயன்படுத்தப்படுகிறது . 
இதேபோல அமினோ அமிலங்களை கார்பாக்சில் நீக்கம் செய்து பேரியம் கார்பனேட்டை விடுவிக்கும் செயல்முறை வினைகளிலும் பேரியம் ஐதராக்சைடு பயன்படுத்தப்படுகிறது . 

மேலும், சைக்ளோபெண்டனோன் , டையசிட்டோன் ஆல்ககால் , டி-குளுக்கோனிக் γ-லாக்டோன் போன்றவற்றை தயாரிப்பதிலும் பேரியம் ஐதராக்சைடு பயன்படுத்தப்படுகிறது. 

800 °செல்சியசு வெப்பநிலைக்கு சூடாக்கும்போது பேரியம் ஐதராக்சைடு பேரியம் ஆக்சைடாகச் சிதைவடைகிறது. கார்பன் டை ஆக்சைடுடன் வினைபுரிகையில் பேரியம் கார்பனேட்டைக் கொடுக்கிறது. நீர்த்த கரைசலில் உயர் காரமாகச் செயல்பட்டு அமிலங்களுடன் நடுநிலையாக்கல் வினைகளில் ஈடுபடுகிறது. இதனால் முறையே கந்தக அமிலத்துடன் வினைபுரிந்து பேரியம் சல்பேட்டும், பாசுபாரிக் அமிலத்துடன் வினைபுரிந்து பேரியம் பாசுப்பேட்டும் உருவாகின்றன.ஐதரசன் சல்பைடுடன் பேரியம் ஐதராக்சைடு வினைபுரியும்போது பேரியம் சல்பைடு தோன்றுகிறது. கரையாத அல்லது குறைவாகக் கரையக்கூடிய பேரியம் உப்புகளின் வீழ்படிவுகள் இரட்டை இடப்பெயர்ச்சி வினைகளின் விளைவாகத் தோன்றுகின்றன. மற்ற உலோக உப்புகளின் கரைசல்கள் பேரியம் ஐதராக்சைடின் நீரிய கரைசலுடன் கலக்கும்போது இத்தகைய இரட்டை இடப்பெயர்ச்சி வினைகள் நிகழ்கின்றன

அமோனியம் உப்புகளுடன் பேரியம் ஐதராக்சைடு ஈடுபடும் வினைகள் வலிமையான வெப்பங்கொள் வினைகளாகும். எந்நீரேற்று பேரியம் ஐதராக்சைடு அமோனியம் குளோரைடுடன் or ஈடுபடும் வினை அல்லது அமோனியம் தயோசயனேட்டுடன் ஈடுபடும் வினை மாணவர்களுக்கு வகுப்பறையில் செய்து காட்டப் பயன்படும் செயல்விளக்க வினையாகப் பயன்படுகிறது. இவ்வினையயின் மூலம் தண்ணீரை உறையவைக்கத் தேவையான வெப்பம் இவ்வினையில் தோன்றுவதை விளக்க முடிகிறது. 

வலிமையான காரங்களைப் பயன்படுத்துகையில் கடைபிடிக்கவேண்டிய அனைத்து நடவடிக்கைகளும் இதற்கும் பொருந்தும். மேலும் நீரில் கரையும் மற்ற பேரியம் உப்புகளுக்கான முன்னெச்சரிக்கைகள் இதற்கும் தேவையாகும். 




</doc>
<doc id="397050" url="https://ta.wikipedia.org/wiki?curid=397050" title="போர்ட்டிக்சன்">
போர்ட்டிக்சன்

நமது நட்டின் சரித்திரத்தைப் பார்த்தோமானால் தற்போதைய போட்டிக்சன் அப்போது லுக்குட் அர்ருகேயுள்ள சிலாங்கூர் மாநிலத்தைச் சேர்ந்த ஒரு பகுதியாகும். 30 ஜூலை 1880இல் சிங்கபூரில் சிலாங்கூர் சுல்தான் அப்துல் சமாட், லுக்குட் மாவட்டத்தின் ஆட்சியாளர் ராஜா போட்,சுங்கை உஜோங்கைச் சேர்ந்த டத்தோ கெலானா மற்றும் பிரிட்டிஷ்க்கு இடையே சிங்கபூரில் ஒரு சந்திப்பு நிகழ்ந்தது. அந்தச் சந்திப்பில் சிலாங்கூருக்குச் சொந்தமான லுக்குட் சுங்கை உஜொஙிடம் கொடுக்கப்பட்டது. சுங்கை உஜொங்ஙே நாளடைவில் நெகிரி செம்பிலான் என்று அறியப்பட்டது.

1820களில் போர்ட்டிக்சனைச் சேர்ந்த லுக்குட் எனும் பகுதியில் தகர தாது அதிகமாகக் காணப்பட்டதால் சினாவைலிருந்து புலம் பெயர்ந்த சுரங்கத் தொழிலாளர்களை வெகுவாகக் கவர்ந்தது இந்தப் பகுதி. பிரிட்டிஷைச் சேர்ந்த ஆட்சியாளர்கள் அவ்விடம் துறைமுகம் அமைப்பதற்கெற்ற தகுதிகளைப் பெற்றிருப்பதை உணர்ந்தனர். அதனால் பெங்காலான் கெம்பாசில் ஒரு துறைமுகம் அமைக்க திட்டமிட்டனர்.அதற்கு பொறுப்பு வகித்த அதிகாரியின் பெயர் டிக்சன் என்பதால் அவ்விடத்திற்கு போர்ட்டிக்சன் என்று பெயரிடப்பட்டது. போர்ட்டிக்சன் 1889ஆம் ஆண்டில் கூட்டமைக்கப்பட்ட மலயா மாநிலங்களின் மூத்த அதிகாரியான சர் ஜோன் பிரடெரிக் டிக்சன் என்பவரால் கண்டுபிடிக்கப்பட்டது என்றும் சில ஆய்வாளர்கள் கூறுகின்றனர்.

போர்ட்டிக்சன் ஒரு பரபரப்பான வர்த்தக மையமாக உருவெடுத்தது. போர்ட்டிக்சன் வட்டரத்தின் வளர்ச்சிக்காக இரயில் தண்டவாளம் கட்டப்பட்டது. ஆனால் தற்போது அது செயல்பாட்டில் இல்லை. என்னதான் போர்ட்டிக்சன் அபார வளர்ச்சியடைந்து வந்தாலும் இங்குள்ள கடற்கரை பகுதிகள் சிறப்பான முறையில் பராமரிக்கப்பட்டு வருகிறது என்பது குறிப்பிடத்தக்கது.

மலேசிய இராணுவத்தின் பெரும்பாலான இராணுவ முகாம்கள் போர்ட்டிசனில் அமந்துள்ளதாலும் தேசிய அளவிலான இராணுவ பணிகளை அடையாளம் காட்டும் வகையிலும் செப்டம்பர் 2009இல் நமது பிரதமர் டத்தோ ஶ்ரீ நஜிப் துன் ரசாக் அவட்களால் இராணுவ பட்டிணம் என்று பிரகடனப்படுத்தப்பட்டது. இதனைப் பற்றி மேலும் அறிந்துகொள்ள இங்கு அமைந்துள்ள இராணுவ அருங்காட்சியகத்தைச் சென்று காணலாம்.

போர்ட்டிக்சனின் பொருளாதரத்திற்கு எண்ணெய் மற்றும் எரி வாயு தயாரிப்பு மற்றும் சுற்றுலாத்துறை பெருபங்காற்றுகிறது என்பதை மறுக்க முடியாது. அவ்வகையில், போர்ட்டிசனில் இரண்டு எண்ணெய் சுத்திகரிப்பு ஆலைகள் உள்ளன. அவற்றுள் ஷெல்(Shell) எண்ணெய் சுத்திகரிப்பு ஆலை 1962லிருந்தும் பெட்ரோன் எண்ணெய் சுத்திகரிப்பு ஆலை(முன்னதாக எக்சோன் மோபில்- ExxonMobil Malaysia என்று அறியப்பட்டது) 1963லிருந்து செயல்பட்டு வருகிறது. மேலும், சுற்றுலாத்துறையை எடுத்துகொண்டால் இங்கு அமைந்துள்ள எண்ணற்ற கடற்கரைகளே சுற்றுப்பயணிகளை வெகுவாகக் கவர்கிறது என்றால் அது மிகையாகாது. பல்வேறு நாடுகளிலிருந்தும் கண்டங்களிலிருந்தும்  வருகை புரியும் சுற்றுப்பயணிகள் தங்குவதற்கு ஏதுவாக ஆங்காங்கே பல தங்கும் விடுதிகள்  குவிந்து கிடப்பதைக் கண்கூடாகக் காணலாம். இது இவட்டாரத்தின் பொருளாதாரத்தை உயர்த்த பெரும் துணை புரிகிறது.

</doc>
<doc id="397074" url="https://ta.wikipedia.org/wiki?curid=397074" title="சரதோவ் எயர்லைன்சு விமானம் 703">
சரதோவ் எயர்லைன்சு விமானம் 703

சரதோவ் எயர்லைன்சு விமானம் 703 ("Saratov Airlines Flight 703 (6W703/SOV703") இது, உருசியாவின் ("Orsk Airport") சென்ற உள்ளூர் பயணிகள் வானூர்தி விபத்து பற்றியதாகும். 2018, பிப்ரவரி 11 அன்று, அண்டோனோவ் ஏ என்- 148 -100பி ("Antonov An-148-100B") எனப்படும் ஒரு வானூர்தி புறப்பட்ட சில நிமிடங்களில் விழுந்து விபத்துக்குள்ளானதில் 65 பயணிகள் மற்றும் 6 பணியாளர்கள் உட்பட 71 பேர்கள் (அனைவரும்) கொல்லப்பட்டனர்.

விபத்துக்குள்ளான இந்த வானூர்தி, “ஒரோனேழ் வானூர்தி தாயாரிப்பு கூட்டமைப்பு” ("Voronezh Aircraft Production Association") தயாரிக்கப்பட்ட, “அண்டோனோவ் ஏ என்- 148 -100பி” ("Antonov An-148-100B") வகை வானூர்தியாகும். ஆர் ஏ - 61704, எம் எஸ் என் 27015040004 ("RA-61704, MSN 27015040004") பதிவு கொண்ட இவ்வானூர்தி, இரு முன்னேற்றம் பெற்ற டி - 436 ("Progress D-436") எனும் இயந்திரத்தில் இயங்கக்கூடியது. மேலும், மே 2010 இல் முதன்முதலாக பறக்கவிட்ட இந்த வானூர்தி, 2010, சூன் 23 ஆம் நாள் ‘ரோசியா ஏர்லைன்சு’ ("Rossiya Airlines") நிறுவனம் பதிவு செய்தது.

இந்த வானூர்தி மாஸ்கோ தமதேதவோ வானூர்தி நிலையத்திலிருந்து, ஒர்ஸ்க் விமான நிலையத்திற்குச் செல்லும் ஒரு வழக்கமான திட்டமிடப்பட்ட உள்நாட்டு பயணச் சேவையில் ஈடுபட்டு வந்த வானூர்தியாகும். மேலும், மாஸ்கோவிலிருந்து 14:00 மணியளவில் புறப்படவேண்டிய இந்த 703 விமானம், தாமதமாக 14:24 க்கு புறப்பட்டதாக கருதப்படுகிறது.

மாஸ்கோவிலிருந்து புறப்பட்ட சில நிமிடங்களில் வானூர்தியின் வேகமும், உயரமும் ஏற்ற இறக்கமாக மாறிமாறி காணபட்டது. 703 விமானம் விபத்துக்கு சில நிமிடத்திற்கு முன், 1,800 மீட்டர் (5,900 அடி) உயரத்திலும், மணிக்கு சுமார் 600 கிலோமீட்டர் வேகத்திலும் பறந்ததாக கூறப்படுகிறது. அதன் பின்னர் உடனடியாக உயரம் இழந்து 900 மீட்டர் (3,000 அடி) உயரத்தில் கதிரலைக் கும்பாவிலிருந்து மறைந்து காணாமற்போனது.

விபத்துக்குள்ளான விமான வெளிப்பாட்டின் படி, 65 பயணிகள் மற்றும் 6 சேவைப் பணியாட்கள் இருந்ததாக அறியப்படுகிறது. அதில், பெரும்பாலான பயணிகள், ஒரன்பூர்க் ("Orenburg") மாநகரில் வசிப்பவர்கள் ஆகும்.



</doc>
<doc id="397090" url="https://ta.wikipedia.org/wiki?curid=397090" title="மகான் ஸ்ரீ படேசாயுபு சுவாமி ஆலயம்">
மகான் ஸ்ரீ படேசாயுபு சுவாமி ஆலயம்

மகான் ஸ்ரீ படே சாயுப் சித்தர் ஜீவ சமாதியானது, விழுப்புரம் மாவட்டம், கண்டமங்கலம் ஒன்றியத்திற்கு உட்பட்ட சின்னபாபுசமுத்திரம் என்னும் கிராமத்தில் உள்ளது. இப்புனித பெரியவர் முஸ்லிம் மதத்தை சேர்ந்தவர். ஜாதி, மதம், இனம் - இவற்றுக்கு அப்பாற்பட்டு விளங்கினார். இவர் மதங்களை கடந்து அருள் செயல் புரிபவர் ஆவார். "படே" என்றால் பெரிய என்று பொருள். ஆதலால் மக்கள் இவரை "படே சாயபு" என்று அழைத்தனர்.

ஒருநாள் வனத்தாம்பாளையம் சென்று பண்ணக்குப்பத்திற்கு மகான் படே சாகிப் திரும்பி வந்துகொண்டிருந்தார், ஒரு கருநாகம் மகானின் பாதத்தை தீண்டிச் சென்றது. அதைக்கண்ட மக்கள் நடுநடுங்கினார்கள் என்ன ஆகுமோ, ஏது ஆகுமோ என்று புலம்பினார்கள். ஆனால் மகான் எவ்வித உணர்ச்சியும் இன்றி நடந்துக்கொண்டே இருந்தார். மக்கள் அவர் கூடவே ஓடி விச முறிவு மருந்து சாப்பிட வற்புறுத்தினார்கள். இதை கேட்ட மகான் புன்முறுவல் பூத்தார். மக்கள் ஆச்சரியத்துடன் அவர் கூடவே பண்ணக்குப்பம் போய் சேர்ந்தார்கள். இரவு முழுவதும் மகானை கவனித்துக் கொண்டு உண்ணாமல், உறங்காமல் கவலையோடு இருந்தார்கள். இரவு முழுவதும் மகானும் உறங்கவில்லை, மறுநாள் காலை அங்கு உள்ள பிள்ளையார் கோவிலுக்கு சென்றார். ஆனை முகத்தானை வணங்கினார், அவர் உடல் முழுவதும் நீலம் பரவி இருந்தது.
பகவானிடத்தில், சர்வேஸ்வரனின் பெரிய பிள்ளையான ஞானசொருபமான உள்ளாழ்ந்த பக்தியை செலுத்தினார். இமைகள் மூடி கொண்டன நிஷ்டை நிலைக்கிறது ஒரே ஏகாந்த நிலை தொடர்கிறது, குணங்களற்ற நிலை, காலங்களற்ற நிலை வந்து எய்துகிறது. பேசுவதற்கு ஏதும் இல்லை, சிந்திப்பதற்கு ஒன்றும் இல்லை, ஏங்குவதற்கும் ஏதும் இல்லை. இத்தைகைய விவரிக்க தெரியாத தெய்வீக சக்திவாய்ந்த நிலையில் மகான் படே சாகிப் அமர்ந்திருந்தார்.

அப்போது அவரை தீண்டிய பாம்பு (கருநாகம்) ஆனந்தமாக கோவிலுக்குள் நுழைந்தது. பக்கத்தில் உள்ளவர்கள் அலறியடித்துக்கொண்டு எழுந்தார்கள். மகான் ஆனந்தத்தில் நிலைத்திருந்தார். அந்த கருநாகம் யாரையும் ஒன்றும் செய்யவில்லை. அவரை மூன்று முறை வலம் வந்தது. அது தீண்டி இடத்தில வாய் வைத்து விஷத்தை உறிஞ்சிய உடன் விநாயகப் பெருமானை வலம் வந்தது. சுற்றி இருந்தவர்களை திரும்பி திரும்பி நோக்கியது. மகானின் தலையின் மேல் படம் எடுத்தது. பின் இறங்கி மூன்று முறை தன் தலையால் அவரின் பாதத்தில் வணங்கியது, அவரது முகத்தை பார்த்துக்கொண்டே இருந்தது. ஒருமணி நேரம் கழித்து மகானின் கண்கள் மெல்லத் திறந்தது. நிஷ்டை கலைந்து, தன்னை பார்த்துக் கொண்டு இருக்கும் கருநாகத்தை பார்த்தார். தன் தலையை சுருட்டி தலை குனிந்து வணங்கியது. அவர் பாதத்தில் அந்த கருநாகம் தன் உயிரை விட்டது.
அந்த நாகத்திற்கு மகான் தனது இரண்டு கைகளாலும் வாழ்த்தி மோட்சம் அளித்தார். அந்த பூஉடலுக்கு தன் கைகளாலே இறுதி சடங்குகளையும் செய்து முடித்தார். மக்கள் இந்த நிகழ்ச்சியை பிரமிப்புடன் கண்டனர். கொடிய விசத்தை தந்த நாகத்திற்கு கூட அவரால் மோட்சம் அளிக்க முடிந்தது. மேலும் அந்த ஊர் மக்களுக்கு விசம் தீண்டாதபடியும், தீண்டினாலும் அது அவர்கள் உடலில் ஏறாத படியும் விச உயிரினங்களுக்கு ஆணையிட்டு வாழ்த்தினார். மக்கள் மனதில் அந்த ஆத்மஞானி "தெய்வம்" என்ற நிலையில் வைத்து போற்றபடுகிறார்.

மகான் அவர்கள் தன்வந்திரி லோக தும்புரு வீணையுடன் மகிழ மரத்தின் அடியில் அமர்ந்து தன்னைத் தரிசிக்க வரும் பக்தர்களுக்கு ஆசி வழங்குவார். அருகில் ஒரு மண் கலயமும், சிறு பானை மற்றும் கொட்டாங்குச்சிகளும் இருக்கும். அதில் சில பச்சிலைகளும், புனித நீரும் இருக்கும். தம்மை நாடி வருபவரின் குறைகளை செவிமடுத்துக் கேட்பார். சிலரை அருகே உள்ள மகிழ மரத்தைச் சுற்றி வரும் படி சாடையாகக் கூறுவார். அவ்வாறு அவர்கள் சுற்றி வந்ததும் அவர்களின் கண்களையே உற்றுப் பார்ப்பார். சிலர் அந்த கருணை விழிகளின் தீட்சண்யம் தாங்காது மயங்கி விழுவர். சிறிது நேரத்தில் விழித்து எழுந்ததும் தமது நோய் முற்றிலுமாக நீங்கி இருப்பதை அறிந்து மகானை வணங்கி மகிழ்வர். சிலர் மகானை வணங்கி விபூதிப் பிரசாதம் பெற்று அணிந்ததுமே தமது நோய் நீங்கியதை அறிந்து மகானைத் தொழுவர் மற்றும் சிலருக்கு மகான் தன் கையால் ஒரு சிறு கொட்டாங்குச்சியில் நீரை அளிப்பார். அதை அருந்தியதுமே அவர்களைப் பீடித்திருந்த நோய்கள் விலகி விடும். குறைகள் அகன்று விடும், சிலருக்கு தமது கைகளால் தீண்டி ஆசிர்வதிப்பார். சிலருக்கு தாம் இமயமலைக் காடுகளில் சுற்றித் திரிந்த போது கண்டறிந்த பச்சிலைகளை அளித்து நோய் தீர்ப்பார். இவ்வாறு பலதரப்பட்ட மக்களின் நோயினை நீக்கும் ஒரு மகாபுரசராக மகான் சிவஸ்ரீ படே சாகிப் விளங்கி வந்தார்.

படே சாகிப் எங்கே, எப்போது பிறந்தார்? அவருடைய அவதார தினம் எது போன்ற தகவல்கள் தெரியவில்லை, என்றாலும், அவர் ஜீவ சமாதி ஆனது கி.பி. 1868-ஆம் வருடம் பிப்ரவரி மாதம் 12-ஆம் தேதி என்கிற குறிப்பு இருக்கிறது. அன்றைய தினம் செவ்வாய்க்கிழமை ஆகும். ஆயில்ய நட்சத்திரம் எனவே, இவரது ஜீவ சமாதியில் பிரதி செவ்வாய்க்கிழமை மற்றும் ஆயில்ய நட்சத்திர தினங்களில் வழிபாடு சிறப்பாக இருக்கும். ஜீவ சமாதி எண்கோண வடிவில் கட்டப்பட்டுள்ளது. உள்ளே மகானின் திருவுருவப்படம் வைக்கப்பட்டுள்ளது, சமாதியின் முன்பு அணையா விளக்கு எப்போதும் எரிந்து கொண்டிருக்கிறது. காற்றிலும் மழையிலும் கூட அணைவதே இல்லை. மக்கள் சுற்றி வருவதற்கு விசாலமான இடம் உள்ளது. நிழல் தரும் மரங்கள் உண்டு. அவரின் மறைவுக்குப் பின் மகானின் மகத்துவத்தை உணர்ந்த மக்கள் சமாதிக்குத் தினமும் சென்று வருகிறார்கள்.

மக்கள் தங்கள் குறைகளைச் சமாதியின் முன் நின்று மனம் விட்டுச் சொல்லுகிறார்கள். கொடிய தொற்று மற்றும் தீராத நோய்களால் அவதியுறுவோர் படேசாகிப் ஜீவ சமாதியை செவ்வாய், வியாழன் மற்றும் ஞாயிற்றுக்கிழமைகளில் தரிசனம் செய்து, இயன்ற அளவு அன்னதானம், நீர் மோர், பிஸ்கெட், பழ வகைகளை தானம் செய்தால் உத்தமமான பலன்களைப் பெறலாம். தாமரை இலையின் பின்பக்கம் அன்னம் வைத்து தானம் செய்வது கூடுதலான பலனைத் தரும். 
மகானின் அருளாசி வேண்டி பக்தர்கள் திரளாக கலந்துக் கொள்வார்கள். மேலும் வழிபாடுகளும் சிறப்பாக இருக்கும்.

விழுப்புரம் - பாண்டிச்சேரி மெயின் ரோட்டில் (வில்லியனூர் வழி) உள்ளது கண்டமங்கலம் ஊராட்சி. கண்டமங்கலத்தில் இருந்து விழுப்புரத்துக்கு சுமார் 22 கி.மீ, பாண்டிச்சேரிக்கும் சுமார் 18 கி.மீ தொலைவு ஆகும். இந்தப் பேருந்து தடத்தில் கண்டமங்கலம் ரயில்வே கேட்டில் இறங்கிக் சுமார் 2 கி. மீ. தொலைவில் சின்னபாபுசமுத்திரம் என்கிற ஊரில் உள்ளது. இங்கு தான் ஸ்ரீபடே சாகிப்பின் ஜீவ சமாதி அமைந்துள்ளது.


</doc>
<doc id="397092" url="https://ta.wikipedia.org/wiki?curid=397092" title="மஸ்கட் மோதீஸ்வரர் கோயில்">
மஸ்கட் மோதீஸ்வரர் கோயில்

மஸ்கட் மோதீஸ்வர் கோயில், ஓமன் நாட்டின் தலைநகரமான மஸ்கட் நகரத்தின் மத்திராப் பகுதியில் அமைந்த 125 ஆண்டுகளுக்கு மேலான சிவபெருமான் கோயிலாகும்.

மோதீஸ்வர் கோயில், மஸ்கட் நகரத்தின் சுல்தான் அரண்மனைக்கு அருகிலும், சீப் வானூர்தி நிலையத்திலிருந்து 35 கிலோ மீட்டர் தொலைவிலும் உள்ளது. 

ஓமன் நாட்டின் தலைநகரான மஸ்கட் நகரத்தின், மத்திராப் பகுதியில் அமைந்த மோதீஸ்வரர் சிவன் கோயிலை, ஓமன் நாட்டின் மஸ்கட் நகரத்தில் பல நூற்றாண்டுகளாக வாழும் இந்தியாவின் குஜராத் மாநில வணிகர்கள் இணைந்து 125 ஆண்டுகளுக்கு முன்னர் எழுப்பியதாகும். 1999ம் ஆண்டில் மோதீஸ்வரர் கோயில் புதுப்பித்துக் கட்டப்பட்டது. இக்கோயில் வளாகத்தில் ஆதிமோதீஸ்வர் மகாதேவர் சன்னதி, மோதீஸ்வரர் சன்னதி மற்றும் அனுமான் சன்னதி என மூன்று சன்னதிகள் உள்ளது. 

மகா சிவராத்திரி, தீபாவளி போன்ற சிறப்பு நாட்களில் 15 ஆயிரத்திற்கு மேற்பட்ட பக்தர்கள் இக்கோயிலுக்கு வந்து வழிபாடு செய்வர். ஓமன் நாட்டிற்கு அரசுப் பயணமான சென்ற இந்தியப் பிரதமர் நரேந்திர மோடி 12 பிப்ரவரி 2018 அன்று மஸ்கட் நகரத்தின் அருகில் உள்ள மோதீஸ்வரர் கோயிலுகுச் சென்று வழிபட்டார். 




</doc>
<doc id="397116" url="https://ta.wikipedia.org/wiki?curid=397116" title="டார் உலாவி">
டார் உலாவி

டார் உலாவி (Tor web browser) என்பது திறமூல மென்பொருளில் உருவாக்கப்பட்ட இணைய உலாவி ஆகும். இது மொசில்லா உலாவியில்() இருந்து மேம்படுத்தப்பட்டு உருவாக்கப்பட்டுள்ளது. இணைய உலாவல் செய்யும் பொழுது, தனிநபர் உரிமை திருடப்படுவதைத் தடுக்கும் நோக்கில் இது உருவாக்கப்பட்டுள்ளது. பெரும்பான்மையான உலாவிகளை இதன் பாதுகாப்புத் திறன் அதிகமாக உள்ளதாகச் சொல்லப்படுகிறது. இருப்பினும் இது நூறு சதவீதம் பாதுகாப்பானது அல்ல. இணைய வழியே பணபரிமாற்றம் செய்யும் பொழுதும், முக்கியமான தரவுகளை, இணையத்தின் வழியே பரிமாறிக் கொள்ளவும், இணைய சேமிப்பகங்களுக்கு அனுப்பவும் இது மிகவும் உறுதியாக உள்ளது. வின்டோசு, மாக், லினக்சு வகைக் கணினிகளுக்கு என தனித்தனி பொதிகள் உள்ளன. ஒவ்வொன்றிலும் நிறுவும் முறை வேறுபடுகின்றன என்பதால் அதுபற்றி விரிவான வழிகாட்டால்கள், அதனை வழங்கும் இணையதளத்திலேயே உள்ளன.


</doc>
<doc id="397119" url="https://ta.wikipedia.org/wiki?curid=397119" title="வசந்த பஞ்சமி">
வசந்த பஞ்சமி

வசந்த பஞ்சமி, வட இந்தியாவில் கொண்டாடப்படும் சிறப்பு நாட்களில் ஒன்றாகும். வசந்த பஞ்சமி நாளை ரிஷி பஞ்சமி என்றும் ஸ்ரீ பஞ்சமி என்றும் அழைப்பர். வட இந்தியாவில், மக (மாசி) மாதம் (சனவரி - பிப்ரவரி) சுக்ல பட்ச (வளர்பிறை) ஐந்தாம் நாளான (பஞ்சமி) வசந்த பஞ்சமியன்று, சரஸ்வதி பூஜையை சிறப்பாகக் கொண்டாடப்படுகிறது. வாக்தேவி, சாரதா, பாரதி, பிராமி, வீணாவாதினி, வாணி எனப் பலபெயர்களால் அழைக்கப்படும் சரசுவதி தேவி தோன்றிய நாளாக வசந்த பஞ்சமி கருதப்படுகிறது. வட இந்தியாவில் வசந்த பஞ்சமி திருநாளை வீடுகளிலும், கோயில்களிலும், பொது இடங்களிலும், சமுதாயத் திருநாளாகக் கொண்டாடப்படுகிற்து. 

மேற்கு வங்கத்தில் வசந்த பஞ்சமி நாளன்று குழந்தைகளின் கல்வி துவங்குகிறது. இந்நாளில் கல்வியைத் துவக்கவுள்ள குழந்தைகள் முன்பாக பென்சில், பேனா, சிறிய தொழிற் கருவிகள் போன்றவற்றை வைத்து அவற்றில் ஏதாவது ஒன்றை எடுக்கச் சொல்வர். குழந்தை எடுக்கும் பொருளின் அடிப்படையில் அதன் ஆர்வமும், எதிர்காலம் அமையும் என்பது நம்பிக்கை. 

மேலும் குஜராத் போன்ற மாநிலங்களில் இளைஞர்கள் பல வண்ணப் பட்டங்களை காற்றில் பறக்கவிடுவர். 
பஞ்சாப், அரியானா, மேற்கு வங்காளம், ஜம்மு காஷ்மீர், அசாம், திரிபுரா, ஒடிசா ஆகிய மாநிலங்களில் வசந்த பஞ்சமி நாளில் சரஸ்வதி பூஜையை சிறப்பாகக் கொண்டாடுகின்றனர். வசந்த பஞ்சமி அன்று, சரஸ்வதி தேவிக்கு மஞ்சள் ஆடை, மஞ்சள் மலர் மாலைகள் அணிவித்து பூஜை செய்கின்றனர். பூஜையில் வைக்கப்படும் விநாயகரும் மஞ்சள் நிறத்தில் இருக்கும். சரசுவதி தேவிக்கு படையல் வகைகளும் மஞ்சள் நிறத்தில் தயாரிக்கப்படுகிறது. வசந்த பஞ்சமி நாளான்று பெண்களும் மஞ்சள் நிற ஆடைகள் அணிகின்றனர். 

இராஜஸ்தான் மாநிலம் புஷ்கரில் உள்ள பிரம்மா - சரஸ்வதி கோயில், கர்நாடகத்தில் உள்ள உடுப்பி கிருஷ்ணர் கோயில், ஒரிசாவில் உள்ள புரி ஜெகன்நாதர் கோயில்களில் வசந்த பஞ்சமி திருநாள் சிறப்பாகக் கொண்டாடப்படுகிறது. 

தமிழ்நாட்டில் வசந்த பஞ்சமி நாளை, காமதேவனைப் போற்றும் பண்டிகையாக கொண்டாடப்படுகிறது. 




</doc>
<doc id="397122" url="https://ta.wikipedia.org/wiki?curid=397122" title="இசுட்ரோன்சியம் ஆக்சைடு">
இசுட்ரோன்சியம் ஆக்சைடு

இசுட்ரோன்சியம் ஆக்சைடு "(Strontium oxide)" என்பது SrO என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். இசுட்ரோன்சியா என்ற பெயராலும் இச்சேர்மத்தை அழைப்பர். இசுட்ரோன்சியம் ஆக்சிசனுடன் வினைபுரிவதால் இசுட்ரோன்சியம் ஆக்சைடு உருவாகிறது. இசுட்ரோன்சியம் காற்றில் எரியும்போது இசுட்ரோன்சியம் ஆக்சைடும், இசுட்ரோன்சியம் நைட்ரைடும் சேர்ந்த கலவை தோன்றுகிறது. இசுட்ரோன்சியம் கார்பனேட்டு சிதைவடைவதாலும் இசுட்ரோன்சியம் ஆக்சைடு உருவாகிறது. இச்சேர்மம் ஒரு கார ஆக்சைடு வகையைச் சேர்ந்ததாகும்.

கிட்டத்தட்ட எதிர்மின் கதிர்க்குழாயின் எடையில் 8% இசுட்ரோன்சியம் ஆக்சைடு பயன்படுகிறது. 1970 ஆம் ஆண்டுகளிலிருந்து இசுட்ரோன்சியத்தின் முக்கியமான பயனாக இதுவே இருந்துவருகிறது. வண்ண எதிர்மின் கதிர்க்குழாய் பயன்படுத்தப்படும் வண்ணத் தொலைக்காட்சிகள் மற்றும் இதர பொருட்களை விற்பதற்கு அமெரிக்காவில் சட்டப்பூர்வமான அங்கீகாரம் தேவையாகும். இக்கருவிகளிலிருந்து வெளிப்படும் எக்சு கதிர்களை தடை செய்ய இசுட்ரோன்சியத்தை பயன்படுத்த இந்த அங்கீகாரம் கோரப்பட்டது. குழாயின் கழுத்து, புனல் பகுதிகளில் ஈய(II) ஆக்சைடை பயன்படுத்த முடியும். ஆனால் இதை முகப்புத் தகடுகளில் பயன்படுத்துகையில் நிறச்சிதைவுக்கு காரணமாகிறது 

வெற்றிடத்தில் இசுட்ரோன்சியம் ஆக்சைடுடன் அலுமினியத்தைச் சேர்த்து சூடாக்கினால் தனிமநிலை இசுட்ரோன்சியம் உருவாகிறது.



</doc>
<doc id="397126" url="https://ta.wikipedia.org/wiki?curid=397126" title="கடுகு (திரைப்படம்)">
கடுகு (திரைப்படம்)

கடுகு (Kadugu) விஜய் மில்டன் இயக்கத்திலும் ஒளிப்பதிவிலும், சூர்யா, பாரத் சீனி, விஜய் மில்டன் ஆகியோருடன் இணைந்து விஜய் மில்டன் தயாரிப்பிலும் வெளியாகியுள்ள தமிழ்த்திரைப்படம். இத்திரைப்படத்தில் பரத், இராஜகுமரன், இராதிகா பிரசித்தா, சுபிக்‌ஷா, ஏ. வெங்கடேஷ் ஆகியோர் முன்னணி கதைப்பாத்திரங்களில் நடித்துள்ளனர். இத்திரைப்படம் எஸ். என். அருணகிரியின் பாடலிசையிலும் ஜெ. அனூப் சீலின் பின்னணியிசையிலும், ஜெ. ஆர். ஜான் ஆபிரகாமின் படத்தொகுப்பில் மார்ச்சு 2017இல் திரையரங்குகளில் வெளியான தமிழ்த்திரைப்படம்.

தக்க நேரம் வந்தால் பேருருவம் எடுத்துவிடும் ஒரு எளியவனின் கதையே கடுகு. புலி வேடக் கலைஞரான பாண்டி (இராஜகுமாரன்). இப்புலிவேடக்கலை அழிந்து வருவதால் அவர் வறுமையில் இருக்கின்றார். தரங்கம்பாடியில் காவல்துறை அலுவலராகப் பணியில் இருக்கும் வெங்கடேசுக்கு உதவி செய்ய அவருடன் செல்கிறார் பாண்டி. அந்த ஊரில் உள்ள மக்களுக்கு தன்னால் இயன்ற அளவிற்கு நன்மைகளைச் செய்கின்றார். நம்பி பரத் அதே ஊரில் உள்ள ஒர் இளம் அரசியல்வாதி. இளைஞர்களிடேயே பேர் பெற்ற குத்துச்சண்டை வீரர். நம்பியின் ஊருக்கு வரும் அமைச்சர் ஒருவர் தவறான ஒன்றினைச்செய்து விடுகின்றார். அந்தத் தவறின் பக்க விளைவுகள் என்ன? அதில் நம்பியின் பங்கு என்ன? பாண்டிக்கும் இதற்கும் உள்ள தொடர்பு என்ன ஆகிய வினாக்களுக்கான விடைகளை அளிக்கின்றது இப்படத்தின் கதை.

இத்திரைப்படம் எஸ். என். அருணகிரியின் பாடலிசையிலும் ஜெ. அனூப் சீலின் பின்னணியிசையிலும் உருவாகியுள்ளது. இத்திரைப்படத்தின் பாடல்களை மதன் கார்க்கி, எழுதியுள்ளனர். மகளிர் மட்டும் திரைப்படத்திற்குப் பிறகு இத்திரைப்டத்திற்கு 2டி என்டேர்டைன்மென்ட் நிறுவனம் இசை வெளியீட்டினைச் செய்துள்ளது.


</doc>
<doc id="397142" url="https://ta.wikipedia.org/wiki?curid=397142" title="காவேரி மகளிர் கல்லூரி">
காவேரி மகளிர் கல்லூரி

இக்கல்லூரி தமிழ்நாடு, திருச்சிராப்பள்ளியில் அண்ணாலமலை நகரில் அமைந்துள்ளது.

காவேரி மகளிர் கல்லூரி மகளிருக்கு கல்வியில் முதன்மை அளிப்பதன் பொருட்டு 1984ஆம் ஆண்டு நிறுவப்பட்டது.

இக்கல்லூரியில் கலை, அறிவியல் புலங்களில் பின்வரும் துறைகளுக்கானப் படிப்புகள் வழங்கப்படுகின்ற.ன
"கலை மற்றும் வணிகத்துறைகள்"           



</doc>
<doc id="397147" url="https://ta.wikipedia.org/wiki?curid=397147" title="ஜெ. எம். ஜி. லெ கிளேசியோ">
ஜெ. எம். ஜி. லெ கிளேசியோ

சான்-மரீ குஸ்தாவ் லெ கிளேசியோ ("Jean-Marie Gustave Le Clézio" (; பிறப்பு 13 ஏப்ரல் 1940) ஒரு பிரன்சு எழுத்தாளர் மற்றும் பேராசிரியர். ஜெ.எம்.ஜி.லெ.கிளெஸியோ என்று அறியப்படுகிறார். நாற்பது (40) அதற்கும் மேற்பட்ட படைப்புகளை எழுதியிருக்கிறார். 1963 ஆம் ஆண்டிற்கான பிரிக்ஸ் ரெனாடாக்ஸ் விருதைப் பெற்றார். 2008 ஆம் ஆண்டிற்கான இலக்கியத்திற்கான நோபல் பரிசு "புதிய புறப்பாடு, கவிதை சாகசம் மற்றும் உணர்ச்சிபூர்வமான மெய்மறந்த இன்பம் , ஒரு நாகரீகத்தைத் தாண்டி, நாகரிகத்திற்கு கீழேயுள்ள ஒரு மனிதனின் ஆராய்ச்சியாளர்" என்ற படைப்பிற்காக வழங்கப்பட்டது. 



</doc>
<doc id="397151" url="https://ta.wikipedia.org/wiki?curid=397151" title="2018 கண்பார்வையற்றோருக்கான உலகக் கிண்ணம்">
2018 கண்பார்வையற்றோருக்கான உலகக் கிண்ணம்

2018 கண்பார்வையற்றோருக்கான உலகக் கிண்ணக் கிரிக்கெட் தொடர் () 5ஆவது 40 ஓவர் கொண்ட கண்பார்வையற்றோருக்கான உலகக் கிண்ணம் ஆகும். இத் தொடரினை பாகிஸ்தான் மற்றும் ஐக்கிய அரபு எமிரேட்ஸ் ஒன்றிணைந்து நடத்தின. ஆரம்பத்தில் இந்த தொடரினை நடத்தும் உரிமை பாகிஸ்தானிடம் மட்டுமே கிடைத்திருந்த நிலையில் பாதுகாப்பு காரணங்களுக்காக அவற்றை காரணம் காட்டி இந்தியா போன்ற நாடுகள் பின்வாங்கிய நிலையில் மற்றைய ஆட்டங்கள் ஐக்கிய அரபு எமிரேட்ஸுக்கு மாற்றப்பட்டன. 

இறுதி ஆட்டத்தில் இந்திய அணி பாகிஸ்தான் அணியினரை 2 விக்கெட் வித்தியாசத்தில் வெற்றி பெற்று இரண்டாவது முறையாக கண்பார்வையற்றோருக்கான உலகக் கிண்ணத்தை வென்றது. 

மொத்தமாக 15 லீக் போட்டிகள் நடைபெற்று அவற்றிலிருந்து 4 அணிகள் தெரிவாகின. 


</doc>
<doc id="397160" url="https://ta.wikipedia.org/wiki?curid=397160" title="8 தோட்டாக்கள்">
8 தோட்டாக்கள்

8 தோட்டாக்கள் (8 Thottakkal) ஶ்ரீ கணேஷ் இயக்கத்தில், வெற்றி, எம். எசு. பாசுகர், நாசர் (நடிகர்), அபர்ணா பாலமுரளி உள்ளிட்டோரின் நடிப்பில் வெளியாகியுள்ள தமிழ்த்திரைப்படம். கேஎஸ். சுந்தரமூர்த்தியின் இசையில், கே. பாபுவின் ஒளிப்பதிவில், நாகூரானின் படத்தொகுப்பில் உருவாகியுள்ள இத்திரைப்படம் 07, ஏப்பிரல் 2017 இல் வெளியானது. 


இத்திரைப்படத்தின் படப்பிடிப்புப்பணிகள் ஆகத்து 2016இல் தொடங்கி நவம்பர் 2016இல் நிறைவுள்ளது. இத்திரைப்படத்தின் படப்பிடிப்பு சென்னையிலேயே 47 நாட்கள் நடத்தப்பட்டன. 
இளம் காவல் அலுவலர் ஒருவர் தன் துப்பாக்கியை இழந்து விடுகின்றார். அவர் பறிகொடுத்த அந்தத் துப்பாக்கியைக் வைத்துகொண்டு இயல்பற்ற நிகழ்வுகளை அரங்கேற்றும் இயல்பான மனிதரைச்சுற்றி நிகழும் பரபரப்பான நிகழ்வுகளின் பின்னல் கதையே இத்திரைப்படம்.காவல் துறைப்பணியில் புதிதாகப் பொறுப்பெடுக்கின்றார் உதவி ஆய்வாளர் சத்யா (வெற்றி). சத்யா காவல் துறையின் பணிக்கு பொருந்தி வரக்கூடிய இயல்பற்றவர். பிறர் இவரை பிழைக்கத் தெரியாதவர் எனச்சொல்வார்கள். சத்யா தன் துப்பாக்கியைத் எதிர்பாராத வகையில் தொலைத்து விடுகின்றார். அவர் தொலைத்த துப்பாக்கி ஒரு கொலை செய்யப்படுவதற்கும், கொள்ளை நிகழ்த்தப்படுவதற்கும் துணையாகி விடுகின்றது. துப்பாக்கியும் அதை எடுத்த குற்றவாளியும் தேடப்படுகின்றனர்.இந்தத்தேடல் வேட்டையில் பல கொலைகள் நிகழ்கின்றன. காணமல் போன துப்பாக்கியில் இருந்த எட்டுத் தோட்டாக்கள் எவரை? எதற்காச் சாய்க்கின்றன? காணமல் போன துப்பாக்கியை எடுத்து பல திருப்பங்களை உருவாக்கியவரை காவல் துறையால் கண்டறியா இயன்றதா? என்பதே இத்திரைப்படத்தின் கதை. 
இத்திரைப்படத்திற்கு கேஎஸ். சுந்தரமூர்த்தி பாடலிசை, பின்னணி இசைப்பணிகளை மேற்கொண்டுள்ளார். இப்படத்தின் பாடல்கலை குட்டிரேவதி, ஜிகேபி, ஶ்ரீகணேஷ் ஆகியோர் எழுதியுள்ளனர். இத்திரைப்படத்தின் இசை உரிமையை யுவன் சங்கர் ராஜா பெற்றுள்ளார்.


</doc>
<doc id="397166" url="https://ta.wikipedia.org/wiki?curid=397166" title="ஆன்னி வாக்கர்">
ஆன்னி வாக்கர்

ஆன்னி வாக்கர் "(Anne Walker)" ஒரு பிரித்தானிய வானியலாளர் ஆவார். பிரித்தானியவிலேயே வானியலில் சம்பளத்துக்கு அமர்த்தப்பட்ட முதல் பெண்மணி இவரே ஆவார். இவர் 1876 முதல் 1904 வரை கேம்பிரிட்ஜ் வான்காணகத்தில் அமர்த்தப்பட்ட மாந்தக் கணிப்பாளர்களில் ஒருவராவார். பிற பெண்மணிகளைப் போல்ல்லாமல், இவர் வான்காணகத்தில் நெடுங்காலம் வரை பணிபுரிந்தார்.

இவர் 1864 இல் சுப்போக்கில் உள்ள விக்காம் அங்காடியில் பிறந்தார்.இவர் 1879 இல் தன் 15 ஆம் அகவையில் வான்காணகத்தில் பணியில் சேர்ந்து 24 ஆன்டுகல் பணிபுரிந்துள்ளார்.ஆப்போது இவர் ஜான் கவுச் ஆடம்சு, இராபெர்ட் சுட்டாவெல் பால் ஆகியோரிடம் பணிபுரிந்துள்ளார். அப்போது இவர் வான்காணகத்தின் முதுநிலை உதவியாளராகிய வானியலாளர் ஆந்திரூ கிரகாமிடம் நேரடியாக வேலை செய்துள்ளார். வான்காணகத்தில் இருவர் மட்டுமே நோக்கீடு செய்யமுடியும். எனவே வாக்கர் கிரகாமின் நடப்பு உதவியாளராகிய என்றி தோடு உடல்நலிவால் நின்றதும் அவருக்குப் பதிலாக நோக்கிடுகலைச் செய்யலானர். இவர் 1880 களில் வான்கோள கிடைப் பெருவட்டங் கடப்பு நோக்கீடுகளைப் பதிவு செய்துள்ளார். இது 1884 ஆம் ஆண்டைய வான்காணக அறிக்கயில் இருந்து தெரியவருகிறது. இவ்வறிக்கை 1884 ஏப்பிரல் 22 இல் நிலநடுக்கம் ஒன்று ஏற்பட்டபோது கண்ணருகு வில்லையின் கம்பிகள் அதிர்ந்தமையால் சிறுது காலம் நோக்கிடுகளை நிறுத்த நேர்ந்துள்ளதென கூறுகிறது. இவர்1892 இல் இருந்து கிரகாமின் நோக்கீடுப் பங்காளர் ஆனார். இவர் 1894 முதல் 1896 வரை தானே தனியாக நோக்கிடுகளைப் பதிவு செய்தார்.

ஆந்திரூ கிரகாம் 1903 இல் தனது 88 ஆம் அகவையில் ஓய்வு பெற்றார். இதே நேரத்தில் ஆன்னி வாக்கரும் கேம்பிரிட்ஜ் வான்காணகத்தில் 21 ஆண்டுகள் பணிக்குப் பின்னர் ஓய்வு பெற்றார்.

இவர் வழக்கமான கணிப்பாளராக மட்டுமன்றி, கிரகாமுடன் இணைந்து நோக்கீட்டிலும் ஈடுபட்டதாகக் கூறப்படுகிறது. இது உண்மையானால், கரோலின் எர்ழ்செலுக்குப் பிறகு இரவுநேர நோக்கிட்டில் ஈடுபட்ட இரண்டாம் பெண்மணி இவரே ஆகிறார்.


</doc>
<doc id="397167" url="https://ta.wikipedia.org/wiki?curid=397167" title="செயெடிட்டு">
செயெடிட்டு

செயெடிட்டு (jEdit) என்ற கட்டற்ற உரைத்தொகுப்பிகளுள் ஒன்றாகும். இதன் மூலநிரற்தொகுப்புகள் குனூ பொதுமக்கள் உரிமத்தின் கீழ் உள்ளன. யாவா நிரல்மொழியில் இது எழுதப்பட்டுள்ளது அதன் முதன் ஆங்கில எழுத்தானj என்பதும், editor என்ற ஆங்கில சொல்லும் இணைக்கப்பட்டு, இதன் பெயர் உருவாக்கப்பட்டுள்ளது. மேலும், இது வின்டோசு, மாக், பிஎசுடி, லினக்சு போன்ற பல வகை இயக்குதளங்களிலும் செயற்பட வல்லது ஆகும். இதனை உருவாக்கும் திட்டப்பணி 1998 ஆம் ஆண்டு, சுலாவா பெசுடவு (Slava Pestov)என்பவரால் தொடங்கப்பட்டு, 2006 ஆம் ஆண்டு கட்டற்ற மென்பொருள் அறக்கட்டளையிடம் ஒப்படைக்கப் பட்டுள்ளது. 200 க்கும் மேற்பட்ட கோப்பு வடிவங்களையும், நிரல்மொழிக்கு ஒப்ப, அதனதன் ஒத்த உட்கூறுகளை வேறுபட்ட நிறங்களில் காட்டும் திறன் உடையதாகவும்(syntax highlighting) விளங்குகிறது.


</doc>
<doc id="397168" url="https://ta.wikipedia.org/wiki?curid=397168" title="சிஞ்சிருக்கான்">
சிஞ்சிருக்கான்

சிஞ்சிருக்கான் அல்லது தையற்கார எறும்பு (Weaver ant) என்பவை ஒரு வகை எறும்புகளாகும். இந்த தையற்கார எறும்புகள் மரங்களில் வாழ்கின்றன. அவற்றின் வேலைக்கார எறும்புகள் தாங்கள் வசிக்கும் மரத்தின் இலைகளை வளைத்து அவற்றை பட்டுப்போன்ற இழை மூலம் இணைத்து கூட்டை வடிவமைப்பவை. இலற்றை ஒன்றிணைப்பதற்கு எறும்பின் தோற்றுவளரிகள் வெளியிடும் (Larvae) இழைகளைப் பயன்படுத்திக் கொள்பவை. 

இவற்றில் முதன்மையான வேலைக்கர எறும்புகள் சுமார் 8-10 மிமீ (0.31-0.39 அங்குலம்) நீளமும், சிறிய எறும்புகள் அவற்றின் அளவில் சுமார் பாதியளவு நீளமும் கொண்டவை. இந்த எறும்புகள் சிவப்பு நிறத்தில் இருந்து மஞ்சள் கலந்த பழுப்பு நிறங்களாக இனங்களைப் பொறுத்து நிறத்தில் வேறுபடுகின்றன. இந்த வகையின் ராணி எறும்புகள் பச்சை நிறத்திலும் இறக்கைகளுடனும் இருக்கும்.

சமூகப் பூச்சியான இவை கூட்டைப் பாதுகாப்பதில் கவனமாக இருக்கும். எதிரிகள் வந்தால் விரைந்து கடித்துவிடும். கடிக்கும்போது கடிவாயில் பாமிக் அமிலத்தை செலுத்தும் என்பதால், கடிபட்ட இடத்தில் எரிச்சலுடன் கூடிய வலி ஏற்படும். இது ஓர் இரைக்கொல்லியும்கூட. இவை மரங்களுக்கு தீங்கு விளைவிக்கும் பூச்சிகளை வேட்டையாடுவதால் இவை நன்மை செய்யும் பூச்சிகளாக கருதப்படுகின்றன.


</doc>
<doc id="397169" url="https://ta.wikipedia.org/wiki?curid=397169" title="மார்த்தா பி. கேனசு">
மார்த்தா பி. கேனசு

மார்த்தா பாத்ரீசியா கேனசு "(Martha Patricia Haynes)" (பிறப்பு 1951) ஓர் அமெரிக்க வானியலாளர் ஆவார். இவர் கதிர்வானியலிலும் புறப்பால்வெளி வானியலிலும் சிறப்பு புலமையாளர் ஆவார். இவர் 1989 இல் வானியலுக்கான ஆன்னி ஜம்ப் கெனான் விருதைக் கதிர்தொலைநோக்கிகளைப் பயன்படுத்தி புடவியில் உள்ல பால்வெளிகளின் பரவலைப் படம் வரைந்ததற்காக இரிக்கார்டோ ஜியோவனெல்லியுடன் இணைந்து பெற்றார். இவர் கார்னெல் ப்ல்கலைக்கழகத்தில் வானியலில் கோல்டுவின் சுமித் பேராசிரியராக உள்ளார். இவர் அமெரிக்காவிலும் பன்னாட்டு வானியல் குமுகங்களிலும் பல உயர்மட்டக் குழுக்களில் பணிபுரிந்துள்ளார். இதில் தேசியக் கல்விக்கழகங்களின் பொறியியல், புறநிலை அறிவியல் பிரிவின் அறிவுரைக் குழுவும் (2003-2008)வானியல், வானியற்பியல் பத்தாண்டு மீள்பார்வைக் குழுவும் அடங்கும் ( 2010 இல்). இவர் 2006 முதல் 2012 வரையில் பன்னாட்டு வானியல் ஒன்றியத்தின் செயற்குழுவின் துணைத்தலைவராக இருந்துள்ளார். இவர் 1994 இல் இருந்து கூட்டுப் பல்கலைக்கழகங்களின் நிறுவனத்தில் அறக்கட்டளையாளர் குழுமத்திலும் இருந்து வருகிறார்.

கேனசு வெல்லெசுலி கல்லூரிய்ல் இயற்பியலிலும் வானியலிலும் இளங்கலைப் பட்ட்த்தை 1973 இல் பெற்றார். இவர் முதுவர் பட்டப் படிப்புக்காக இந்தியானா பல்கலைக்கழகத்தில் சேர்ந்தார்ரிவர் இங்கு 1975 இல் முதுவர் பட்டமும் 1978 இல் முனைவர் பட்டமும் பெற்றார். இவர் 1978 முதல் 1981 வரையில் தேசிய வானியல் மின்னணு மண்டல மையத்தில் பணிசெய்தார். பின்னர், இவர் கிரீன் வங்கித் தொலைநோக்கியின் உதவி இயக்குநராகச் சேர்ந்தார். இவர் 1983 இல் கார்னெல் பலகலைக்கழகத்தின் புலவுறுப்பினராகச் சேர்ந்தார். இவரும் இரிக்கார்டோ ஜியோவனெல்லியும் "கட்புல புடவியின் பேரளவு படலக் கட்டமைப்பின் முப்பருமானக் காட்சியை முதலில் உருவாக்கியமைக்காக" என்றி டிரேப்பர் பதக்கத்தைப் 1989 இல் பெற்றனர். இவர் 1999 இல் அமெரிக்கக் கலை, அறிவியல் கல்விக்கழகத்துக்கும் 2000 இல் தேசிய அறிவியல் மன்றத்துக்கும் தேர்வு செய்யப்பட்டார்.

கேனசு நெடுங்காலத்துக்குத் தன்னோடு பணிபுரிந்த இரிக்கார்டோ ஜியோவனெல்லியை மணந்துகொண்டார். இருவரும் இப்போது நியூயார்க்கில் உள்ள இதாக்காவில் வாழ்ந்துவருகின்றனர்.








</doc>
<doc id="397171" url="https://ta.wikipedia.org/wiki?curid=397171" title="இசுட்ரோன்சியம் புரோமேட்டு">
இசுட்ரோன்சியம் புரோமேட்டு

இசுட்ரோன்சியம் புரோமேட்டு "(Strontium bromate)" என்பது Sr(BrO3)2 அல்லது SrBr2O6 என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். தொழிற்சாலைகளிலும் ஆய்வகங்களிலும் அரிதாகவே பயன்படுத்தப்படுகிறது. இருப்பினும் ஆலிவர் சாக்சு எழுதிய அங்கிள் டங்சுடன்: மெமோரிசு ஆஃப் எ கெமிக்கல் பாய்வுட் என்ற நூலில் இச்சேர்மத்தைப் பற்றி குறிப்பிடப்பட்டுள்ளது. 

நிறைவுற்ற நீர்த்த கரைசலிலிருந்து படிகமாகும்போது இவ்வுப்பு ஒளிர்வதாக கூறப்படுகிறது. இசுட்ரோன்சியம் புரோமேட்டு தண்ணீரில் கரைகிறது. மேலும் இது சற்று வலிமையான ஆக்சிசனேற்றியாகக் கருதப்படுகிறது 
தோலில் பட்டால் எரிச்சலையும் சுவாசிக்க நேர்ந்தால் மூச்சுக் குழாய்களில் எரிச்சலையும் உண்டாக்கும் இசுட்ரோன்சியம் புரோமேட்டு நச்சுத் தன்மை மிக்கதாகும். 


</doc>
<doc id="397172" url="https://ta.wikipedia.org/wiki?curid=397172" title="மேரி எலன் உரைட் கிரேவுட்டர்">
மேரி எலன் உரைட் கிரேவுட்டர்

மேரி எலன் உரைட் கிரேவுட்டர் "(Mary Helen Wright Greuter)" (திசம்பர் 20, 1914 – அக்தோபர் 23, 1997) ஓர் அமெரிக்க வானியலாளரும் வரலாற்றாசிரியரும் ஆவர், இவர் மாந்தரினவியல், தொல்லியல், இயற்பியல் உட்பட, அறிவியல் புலங்களின் வரலாற்றைப் பற்ரியும் முறையியல் பற்றியும் எழுதியும் பதிப்பித்தும் உள்ளார்.

இவர் வாழ்சிங்டன் டி.சி.யில் பிறந்தார். இவரது தந்தையார் புவி இயற்பியலாளராகிய பிரெடெரிக் யூகின் உரைட் ஆவார்;தய்யர் கத்லீன் எதெல் பின்லே ஆவார். இவர் தொழில்முறையில் உரைட் எனும் குடும்ப்ப் பெயரால் அழைக்கப்பட்டவர் ஆவார். இவரது உடன்பிறப்புகளாக வில்லியம் எஃப். உரைட், கென்னத் ஏ. உரைட் ஆகிய இருவரும் அடங்குவர். Wright was educated at Madeira School. இவர் 1934 இல் தன் பென்னெட் இளையோர் கல்லூரியில் படித்து முடித்து வாசர் கல்லூரியில் இளவல் பட்டத்தை 1937 இல் பெற்றார். வானியல் முதுவர் பட்டத்தை வானியலில் 1939 இல் பெற்றார்.

கார்னிகி அறிவியல் நிறுவனத்தின் மவுண்ட் வில்சன் வான்காணக நிலாத் திட்டத்தை வழிநடத்திய தன் தந்தை வழியாக அவ்வான்காணக மக்களோடு நஙு அரிமுகமாகி இருந்தார். இவர் 1937 இல் அங்கு தொலைநோக்கி வரலாறு பற்றி ஆய்வுசெய்யும் உதவியாளராக பணியில் சேர்ந்தார்; அந்த ஆண்டே வாசர் கல்லூரி வான்காணக உதவியாளரானார். இவர் 1942-43 இல் அமெரிக்க நாவாய் வான்காணக இளநிலை உதவியாளராக வாழ்சிங்டன் டி.சி,யில் பணிபுரிந்தார்; அப்போது பலோமார் வான்காணகத்தோடு தொடர்பு கொண்டிருந்தார். இவர் 1943 இல் இயல்பாக எழுதும் ஆசிரியரும் பதிப்பாளரும் ஆனார். இவரது மிகச் சிறந்த நூல்களில் " புடவித் தேட்ட வல்லுனர்: ஜார்ஜ் எல்லேரி ஏலின் வாழ்க்கை" (1966), " வானளந்த பெண்மணி: மரியா மிட்செலின் வாழ்க்கை" (1949) ஆகியவை அடங்கும். உரைட் அமஎரிக்க வானியல் கழகம், அறிவியல் குமுக வரலாறு, பன்னாட்டு வானியல் ஒன்றியம் ஆகியவற்றின் உறுப்பினரும் ஆவார்.

இவர் முதலில் ஜான் பிராங்ளின் ஆக்கின்சு எனும் ஓவியரை மணந்து மணவிலக்கு பெற்றார் பின்னர், இரேனே கிரேவுட்டரை 1967 இல் மணந்தார். இருந்தும் இவருக்குக் குழந்தைகள் ஏதும் இல்லை. இவர் கோடைகளில் சகாசுதவேகா திவில் தங்கினார்; இவருக்கு வாழ்சிங்டன், நியூசெர்சி, நாந்துகெட் ஆகிய இடங்களைல் வீடுகள் வைத்திருந்தார். இவருக்குச் சிற்பவேலை செய்ய மிகவும் பிடிக்கும். இவர் மாரடைப்பால் 1997 இல் வாழ்சிங்டன் டி.சி யில் இறந்தார்


</doc>
<doc id="397178" url="https://ta.wikipedia.org/wiki?curid=397178" title="அந்த ஒரு நிமிடம்">
அந்த ஒரு நிமிடம்

அந்த ஒரு நிமிடம் என்பது 1985 ஆவது ஆண்டில் வெளியான ஓர் இந்தியத் தமிழ்த் திரைப்படமாகும். மேஜர் சுந்தர்ராஜன் எழுதி இயக்கிய இத்திரைப்படத்தில் கமல்ஹாசன், ஊர்வசி ஆகியோர் முக்கிய வேடங்களிலும், ஜெயமாலினி, தேங்காய் சீனிவாசன், பண்டரி பாய் ஆகியோர் இதர துணை வேடங்களிலும் நடித்திருந்தனர். இத்திரைப்படம் சராசரியான வரவேற்பைப் பெற்றது. பின்னர் இத்திரைப்படம்"மகான்" என்ற பெயரில் இந்தி மொழியில் மொழிமாற்றம் செய்யப்பட்டது.



</doc>
<doc id="397191" url="https://ta.wikipedia.org/wiki?curid=397191" title="வயதுவந்த நாள்">
வயதுவந்த நாள்

வயதுவந்த நாள் (Coming of Age Day) (成人の日|Seijin no Hi) என்பது சப்பானிய விடுமுறை நாளாகும். இது ஒவ்வோராண்டும் சனவரி மாதம் இரண்டாம் திங்கட் கிழமை அன்று வருகிறது. இந்த நாளானது 20 வது வயதுக்கு வந்தவர்களின் கொண்டாட்ட நாளாகும். இளம் பெண்கள் பூப்பெய்துவது வெவ்வேறு வயதிலும் நாட்களிலும் இருந்தாலும் எல்லா பருவப் பெண்களும் 20 வது வயது தொடங்கும்போது அதற்காகக் கொண்டாடப்படுகின்றனர். 

கி.பி 714 இல் இருந்து இந்த விழா சடங்குகளுடன் சப்பனில் கொண்டாடப்படுகிறது. 1948 ஆம் ஆண்டு முதல் பொது விடுமுறை அறிவிக்கப்பட்டு சனவரி 15 அன்று கொண்டாடப்பட்டது. 2000 ஆம் ஆண்டில் இருந்து, விழாவானது ஆண்டுதோரும் சனவரி மாதம் இரண்டாவது திங்கட்கிழமை என மாற்றப்பட்டது.
விழாநாளன்று இருபது வயதை எட்டியவர்களுக்கு உள்ளாட்சி மன்றங்களில் காலை நேர வரவேற்பு நிகழ்ச்சி நடைபெறும். அப்போது நகராட்சி நிர்வாகிகள், இளைஞர்கள் எப்படிப் பொறுப்புடனும் ஊக்கத்துடனும் செயல்பட்டு முன்னுக்கு வர வேண்டும் என்று அறிவுரையாற்றுவார்கள். பிறகு, இந்த இளைஞர்கள், யுவதிகளின் குடும்பத்தினர் ஆலயங்களுக்குச் சென்று வாழ்க்கையில் வெற்றியும் நல்ல ஆரோக்கியமும் கிட்ட வழிபடுவார்கள்.

விழாவின்போது பெரும்பாலான பெண்கள் நாட்டின் பாரம்பரிய உடையான [கிமோனோ]]வின் பாணியில் நீண்டு கால்கள்வரை தொங்கியபடி இருக்கும் ஆடையான ஃபுரிசோடை அணிவர் மேலும் ஸோரி என்ற செருப்புகளை அணிந்து கொண்டாடுவர். பெரும்பாலானவர்கள் இவ்வகை ஆடைகளை வைத்திருக்க மாட்டார்கள், மேலும் இந்த ஆடைகள் விலை உயர்ந்ததவை என்பதால் விலை கொடுத்து வாங்காமல் உறவினர்களிடம் இரவல் வாங்கியோ அல்லது, வாடகைக்கு விடப்படும் ஆடைகளை வாங்கியோ அணிவர். ஆண்கள் சிலநேரங்களில் பாரம்பரிய உடையை அணிவர், ஆனால் இக்காலத்தில் பல ஆண்கள் பாரம்பரிய ஆடைகள் அணிவதை விடுத்து மேற்கத்திய ஆடைகள் அணிவதை வழக்கமாக கொண்டுள்ளனர். அன்று மாலையில் இளைஞர்கள் மதுபானக் கேளிக்கை விருந்துகளில் கூட்டமாக கலந்துகொள்கின்றனர்.
மாலையில் நடக்கும் இந்த மதுபான கேளிக்கை விருந்துகளின் போக்கு தற்போதைய மூத்த ஜப்பானியர்களுக்குக் கலக்கத்தை அளித்துவருகின்றது. குடித்துவிட்டுக் கத்துவது, ஆடுவது, சண்டையில் இறங்குவது, கொண்டாட்டத்தின் ஒரு பகுதியாக மகளிருடன் குலாவுவது போன்ற செயல்கள் வரம்பு மீறிக்கொண்டே வருவது கவலையை அளித்து வருகிறது. மேலும் ஜப்பானில் இளைஞர்களின் எண்ணிக்கை குறைந்துகொண்டே வருவதும் முதியவர்கள் எண்ணிக்கை அதிகரித்துக்கொண்டே வருவதாலும் விழாவுக்கு வருபவர்களின் எண்ணிக்கை ஆண்டுக்கு ஆண்டு குறைவதும் ஒரு பெரிய கவலையாகிவிட்டது. 2017 ஆம் ஆண்டு 12.30 லட்சம் பேர் 20 வயதை எட்டினர். 1970 உடன் ஒப்பிடுகையில் இது பாதிதான். ஜப்பானின் மொத்த மக்கள்தொகை யில் 25%-க்கும் மேல் 65 வயது மற்றும் அதைத் தாண்டியவர்கள். 2015 முதல் 2030-க்குள் மக்கள்தொகை மேலும் ஒரு கோடி குறையவிருக்கிறது. இது நாட்டின் பொருளாதாரத்திலும் எதிரொலிக்கக் கூடும் என அரசு அஞ்சுகிறது.


</doc>
<doc id="397197" url="https://ta.wikipedia.org/wiki?curid=397197" title="தனபாக்கியம் கிருஷ்ணசாமி முதலியார் மகளிர் கல்லூரி">
தனபாக்கியம் கிருஷ்ணசாமி முதலியார் மகளிர் கல்லூரி

தனபாக்கியம் கிருஷ்ணசாமி முதலியார் மகளிர் கல்லூரி (த.கி.மு) மகளிர் கல்லூரி மகளிர் கல்வியின் மேம்பாட்டிற்காக 1972 இல் வேலூரில் நிறுவப்பட்ட ஒரு கலை, அறிவியல் கல்லூரி. இக்கல்லூரி திருவள்ளுவர் பல்கலைக்கழத்தின் இணைவுப்பெற்ற கல்லூரிகளில் ஒன்றாகும்.
தமிழ்நாட்டிலுள்ள வேலூர் மாவட்டத்தில் இக்கல்லூரி அமைந்துள்ளது. சாய்நாதபுரம் என்ற பகுதியில் அமைந்துள்ளது. 
இக்கல்லூரி்யை 197ஆம் ஆண்டு கிருஷ்ணசாமி முதலியாரும் தனபாக்கியம் அம்மாளும் நிறுவியுள்ளார்கள்.
கலை, அறிவியல், வணிகம் போன்ற துறைகளில் இளநிலை கல்வி, முதுநிலைக் கல்வி, ஆய்வியல் நிறைஞர், முனைவர்ப்பட்ட கல்விப்படிப்புகள் அளிக்கப்பட்டு வருகிறது. 



</doc>
<doc id="397204" url="https://ta.wikipedia.org/wiki?curid=397204" title="பணியா">
பணியா

பணியா (Bania) (otherwise known as Baniya, Vani and Vania) நிதி நிறுவனங்கள், வணிக நிறுவனங்கள், வட்டித் தொழில், நவதானியங்கள் மற்றும் நறுமணப் பொருட்களை விற்றல், எண்ணெய் பிழிதல் மற்றும் விற்றல் போன்ற வணிகங்களிலும், தொழில்களில் ஈடுபடும் வைசியர் ஆவார். மேற்கு வங்காளத்தில், "பணியா" எனும் சொல் குறிப்பிட்ட சாதியினரைக் குறிப்பதாக உள்ளது.

தமிழ் நாட்டில் முன்னர் செக்கு மூலம் எண்ணெய் பிழியும் தொழில் செய்வோரையும், எண்ணெய் விற்கும் வணிகத்தில் ஈடுபடும் சமூகத்தினரையும் வாணியர் என்றும், வாணிய செட்டியார் என்றும் அழைப்பர்.

வைசியர்களை குறிப்பிடும் "வணிஜ்" அல்லது "பணிஜ்" எனும் சமசுகிருத வேர்ச் சொல்லிருந்து "பணியா" எனும் சொல் பிறந்துள்ளது. மேற்கு இந்தியாவில் வணிகத் தொழிலில் ஈடுபடும் ஒரு குறிப்பிட்ட சமூகத்தினரை "பணியா" எனச் சாதி பெயரிட்டு அழைக்கின்றனர். வங்காளத்தில் வட்டித் தொழிலில் புரிபவர்களை பணியா என்று குறிப்பிட்டாலும், குஜராத், இராஜஸ்தான் மகாராட்டிரா, கோவா போன்ற மாநிலங்களில், வணிகத்தில் ஈடுபடும் பணியா என்ற சாதியினர் உள்ளனர். 





</doc>
<doc id="397205" url="https://ta.wikipedia.org/wiki?curid=397205" title="கரசேவை">
கரசேவை

கரசேவை (Kar seva) என்பது, சீக்கிய சமயம் வலியுறுத்தும் முக்கிய அறங்களில் ஒன்றான தன்னலமற்ற சமுதாயத் தொண்டாகும். 

அனைவரில் உறையும் இறைவனை அடையும் வழிகளில், கரசேவைமூலம் சமயத் தொண்டு மற்றும் சமுதாயத் தொண்டு செய்வது என்பது சீக்கிய சமய மரபாகும்.

கைகளைக் கொண்டு பிறருக்கு தொண்டு செய்வது, வழிபாட்டிற்கான இறைவனின் ஆலயம் கட்டுதல் போன்ற செயல்கள் சீக்கிய சமய வரலாற்றில் கரசேவை என்பர். கரசேவை செய்பவர்களை கரசேவகர்கள் என்றும் அழைப்பர். 

இருப்பினும், அண்மைக்காலத்தில், விசுவ இந்து பரிசத் அமைப்பினர் ராம ஜென்ம பூமியில் இராமருக்கு கோயில் எழுப்பும் செயலுக்கு கரசேவை என்று பெயரிட்டுள்ளனர். 

பஞ்சாபி மொழியில் "சேவை" என்பதற்கு இறை வழிபாடு, வணக்கம் தெரிவித்தல் மற்றும் அன்பு மூலம் மரியாதை தெரிவித்தல் எனப் பொருளாகும். சீக்கிய குருக்களின் புனித கிரந்தங்கள் சேவையும் (தொண்டு), இறை வழிபாடும் இணைந்ததே "சேவை" எனக்கூறுகிறது. பலனை எதிர்பாராது, மனத்தாழ்வுடன், அன்புடன் செய்யும் தொண்டினையே சேவை எனக்கருதப்படுகிறது. பொதுவாக கர சேவை என்பதை தன்னார்வ உழைப்பு என மொழிபெயர்க்கப்படுகிறது. 

முகலாயப் பேரரசர் ஜகாங்கீர் ஆட்சிக் காலத்தில் அமிர்தசரஸ் நகரத்தில் உள்ள பொற்கோயில் தன்னலமற்ற சீக்கிய சமூக கரசேவகர்களால் எழுப்பட்டதாகும்.
இன்றளவும் அனைத்து சீக்கிய குருத்துவார்களில், தன்னலமற்ற தொண்டு புரியும் கரசேவகர்களால் உணவு சமைப்பது, உணவு பரிமாறுவது மற்றும் தூய்மைப் பணிகள் நடத்தப்படுகிறது.


</doc>
<doc id="397208" url="https://ta.wikipedia.org/wiki?curid=397208" title="இந்தியாவில் மீக்கணினி">
இந்தியாவில் மீக்கணினி

இந்தியாவில் மீக்கணினி தயாரிப்பானது 1980 களில் தான் ஆரம்பிக்கப்பட்டது. ஏனெனில் கிரே எனும் அமெரிக்க மென்பொருள் நிறுவனமானது மீக்கணினி மென்பொருட்களை பிற நாடுகளுக்கு ஏற்றுமதி செய்வதில் தடை இருந்தது. மேலும் இவ்வகையான பொருட்களின் மூலம் அனு ஆயுதப் பொருட்கள் செய்வதற்கான வாய்ப்புகள் இருந்ததால் இவ்வகையான தடைகள் இருந்தன.

பரம் 8000 எனும் இந்தியாவின் முதல் மீக்கணினியானது சூலை1, -1991 ஆம் ஆண்டில் செயல்படுத்தப்பட்டது. இது மத்திய உயர்கணினி மேம்பாட்டு மையம் எனப்படும் சிடாக்கினால் முழுவதும் உள்நாட்டிலேயே தயாரிக்கப்பட்டது ஆகும். பின்பு 1991 ஆம் ஆண்டு உருசியாவின் பங்களிப்புடன்  மாஸ்கோ , ICAD இல் நிறுவப்பட்டது.

சூன் 2017 ஆம் ஆண்டின் கணக்கெடுப்பின்படி இந்தியாவின் நான்கு மீக்கணினிகள் முதல் 500 இடங்களுக்குள் உள்ளது.



</doc>
<doc id="397211" url="https://ta.wikipedia.org/wiki?curid=397211" title="அந்தகாசூரன்">
அந்தகாசூரன்

அந்தகாசூரன், (சமசுகிருதம்: अन्धक), இந்து தொன்மவியலின் படி, அசுரன் ஆவார். பார்வதியை கவர்ந்து சென்ற அந்தகாசூரனை சிவபெருமான் வதைத்தார்.

சிவபெருமான், அந்தாசூரனை வதைத்த வரலாறு மச்ச புராணம், கூர்ம புராணம், லிங்க புராணம் மற்றும் சிவபுராணங்களில் விளக்கப்பட்டுள்ளது. சில சாததிரங்கள் அந்தகாசூரன் ஆயிரம் தலைகள் கொண்டவனாகவும், இரண்டாயிரம் கைகள், கால்கள், கண்கள் கொண்டவனாகவும் கருதப்படுகிறார்.

சிவபுராணத்தில், சிவபெருமான மேரு மலையில் தியானத்திருக்கையில், பார்வதி தேவி விளையாட்டாக, தன் கைகளைக் கொண்டு சிவபெருமானின் கண்களை மூடினார். இதனால் அண்ட சராசரமே இருளில் மூழ்கியது. இதனைக் கண்டு பயந்த பார்வதி தேவியின் கைகளில் வடிந்த வேர்வை நீர் மூலம், கருநிறம் கொண்ட, குரூரமான, கண் பார்வையற்று பிறந்ததால், அக்குழுந்தைக்கு அந்தகாசூரன் எனும் பெயரிடபப்ட்டது.

சிவபெருமான், பார்வையற்ற குழந்தை அந்தகாசூரனை, குழந்தைப் பேறு அற்ற அசுரன் இரணியாட்சனிடம் வளர்க்க ஒப்படைத்தார். ஆண்டுகள் பல கடந்த பின், இரணியாட்சனின் மறைவிற்குப் பிறகு, அந்தகாசூரன் அசுரர்களின் மன்னரானர். 
பிரம்மனை நோக்கி கடும் தவம் புரிந்த அந்தகாசூரன், தவப்பயனாக கண்கள் பார்வை பெற்றது. இறுதியில் சிவபெருமானால் அழிக்கப்படுவாய் எனப் பிரம்மா கூறி மறைந்தார்.

தவம் முடித்து நாடு திரும்பிய அந்தாசூரன், அசுரப் படைகளுடன் இந்திரன் முதலான தேவர்களை வென்று மூவுலகங்களை வென்றார்.

இறுதியில் மேரு மலைச் சென்று, தியான நிலையிலிருந்த சிவபெருமானின் அருகில் இருந்த பார்வதி தேவியை கவர்ந்து செல்ல முயன்றார். சிவகணங்கள் அசுரப்படைகளை கொன்றது. விஷ்ணு அந்தகாசூரனின் தலையைக் கொய்தாலும், அதன் வழியாக விழுந்த குருதியின் மூலம் புதிய புதிய அந்தகாசூரர்கள் தோன்றினர்.

விஷ்ணுவின் வேண்டுதலின் படி, சப்தகன்னியர் தோன்றி, அந்தகாசூரனின் குருதி தரையில் விழுவதற்கு முன் அதனை குடித்தனர். இறுதியில் சிவபெருமான் தன் சூலத்தால் அந்தகாசூரனின் தலையைக் கொய்தார். அந்தகாசூரன் இறக்கையில், சிவபெருமானின் பெயரை உச்சரித்துக் கொண்டே மாண்டதால், சிவகணங்களில் ஒருவராக விளங்கினார்.

இராமாயணத்தின் ஆரண்ய காண்டத்தின், அத்தியாயம் 30ல், இராவணனின் தம்பி கரனைக் வதைக்கும் போது, அந்தகாசூரனின் வரலாறு விளக்கப்படுகிறது. காடுகளில் தவமியற்றும் முனிவர்களை வதைத்த அந்தகாசூரனை, சிவபெருமான் தனது நெற்றிக் கண்ணால் எரித்ததாக கூறப்படுகிறது. மகாபாரதத்தில் அந்தகாசூரனை சிவபெருமானை தனது சூலத்தால் கொன்றதாக உள்ளது.



</doc>
<doc id="397216" url="https://ta.wikipedia.org/wiki?curid=397216" title="இறகு பேனா">
இறகு பேனா

இறகு பேனா அல்லது இறகு எழுதுகோல் (quill pen) என்பது பறவையின் இறகைக் கொண்டு செய்யப்பட்ட ஒரு எழுது கருவி ஆகும். இந்த இறகு எழுதுகோலானது நனை பேனா, தூவல், குமிழ்முனைப் பேனா போன்றவை கண்டு பிடிப்பதற்கு முன் வழக்கில் இருந்த ஒரு பேனா ஆகும். இந்த இறகு பேனாவின் முனையை மையில் நனைத்து தாளில் எழுதிவந்தனர். இவை கையால் வெட்டி செய்யப்பட்ட எழுது கருவியாகும். 

இறகின் ஒவ்வொரு பகுதிக்கும் ஒரு பெயர் இருக்கிறது. இலையில் இருப்பதைப் போல் நடுவில் உள்ள கோட்டுக்கு ஈர் என்று பெயர். அதன் இரு பக்கமும் இருக்கூம் தூவிகளை விசிறி என்று அழைக்கிறார்கள். கீழ்பகுதியின் பெயர், முருந்து.

இறகை எடுத்து அதை சுத்தம் செய்து, குறிப்பாக முருந்து என்னும் கீழ்ப் பகுதி சுத்தம் செய்வர். அடுத்து, அதன் முனையை கத்தரிப்பார்கள், அப்போது அது குழாய் போல் இருக்கும். அந்த குழாய்ப் பகுதியில் ஒரு கூரான கம்பியை நுழைத்து உள்ளே உள்ள தூசிகளை வெளியேற்றுவார்கள்.

அடுப்பில் ஒரு பாத்திரத்தை வைத்து அதில் மணலைப் பரப்புவார்கள். மணல் நன்றாகக் சூடு ஏறியதும், இறகை எடுத்து அதற்குள் சூடான மணலை நிரப்புவார்கள். அடுத்து, அந்த இறகை மணலோடு சேர்த்து மணலில் புதைத்துவிடுவர். இதனால் அது இன்னும் நன்றாகச் சூடாகும். சிறிது நேரம் கழிந்து எடுத்துப் பார்க்கும்போது. அடிப்பகுதி மெல்லிய மஞ்சள் நிறத்தில் மாறியிருந்தால் அடுப்பை அணைத்துவிட்டு இறகை வெளியில் எடுத்து மணலை அகற்றுவர். இவ்வாறு செய்வதால் தண்டுப் பகுதியின் கீழ் பகுதி உறுதியாக மாற்றப்படுகிறது. அடுத்து இறகின் அடிப்பகுதியில் சிறு கத்தியைக் கொண்டு ஒரு கோடு கிழிப்பர். மை பேனாவில் உள்ள நிப் போல் அந்தக் கோடு இருக்கும்.

இதன் பிறகு ஒரு மைக்கூடை எடுத்து பக்கத்தில் வைத்துக்கொண்டு. விசிறி பகுதி மேலே இருக்குமாறு. நிப் உள்ள பகுதி கீழே உள்ளவாறு. பேனா பிடிப்பதைப் போலவே இறகை எடுத்து அதன் அடிப்பகுதியைப் புட்டிக்குள் நுழைத்து மையைத் தொட்டு பிறகு எழுதுவர்.


</doc>
<doc id="397220" url="https://ta.wikipedia.org/wiki?curid=397220" title="கவலை போக்கி பொம்மை">
கவலை போக்கி பொம்மை

கவலை போக்கி பொம்மை அல்லது குழப்பம் நீக்கும் பொம்மைகள் ("Worry dolls" அல்லது "trouble dolls"; எசுப்பானியம்: "Muñeca quitapena") என்பவை கையால் செய்யப்படும் சிறிய பொம்மைகளாகும். இவை குவாத்தமாலாவில் தோன்றியவை இவை மெக்சிகோவிலும் காணப்படுகின்றன. மெக்சிகோவுக்கும் குவாதமாலாவுக்கும் வரும் சுற்றுலாப் பயணிகள் நினைவுப் பொருளாகவும் குழந்தைகளுக்குத் துணையாகவும் வாங்கிச் செல்லும் மிகப் பிரபலமான பரிசுப்பொருட்களாக இந்தப் பொம்மைகள் உள்ளன.

கவலை போக்கும் பொம்மைகள் பெரும்பாலும் கைகளால் செய்யப்படுகின்றன. குவாதமாலா நாட்டில் இவை சிறிய கம்பி, கம்பளி மற்றும் வண்ணத் துணித் துண்டுகளைக் கொண்டு தயாரிக்கப்படுகின்றன. மாயன் ஆதிவாசிகள் அணியும் உடைகளைப் போன்று இந்தப் பொம்மைகளின் ஆடையமைப்புகள் உள்ளன. பொம்மைகளின் அளவு ½  அங்குலம் மற்றும் 2.0  அங்குலம் இடையே வேறுபடலாம். மேற்கத்திய நாடுகளில், இந்த பொம்மைகள் பெரும்பாலும் அழுத்தப்பட்ட காகிதம், பிசின் பட்டை, காகிதம் மற்றும் வண்ணக் கம்பளி போன்றவற்றால் தயாரிக்கப்படுகின்றன. மேலும் இங்கே பொம்மைகளின் அளவு ஓரளவு பெரியதாக இருக்கின்றன.

மாயன் இளவரசி எக்ஸ்ம்யூகேன் சூரியக் கடவுளிடமிருந்து சிறப்பு வாய்ந்த ஒரு பொம்மையைப் பெற்றார். அந்தப் பொம்மையை இரவில் தலையணைக்கு அடியில் வைத்துப் படுத்தால் போதும்; அவரது கவலைகள் எல்லாம் காலையில் எழும்போது நீங்கிவிடும் என்ற ஒரு நம்பிக்கை நிலவுகிறது. அதைப்போல சோகமாகவும் வருத்தமாகவும் காணப்படும் குழந்தைகளுக்கு இந்தக் "கவலை போக்கும் பொம்மைகள்" தரப்படுகின்றன. அந்தக் குழந்தைகள் தங்கள் வருத்தங்கள், அச்சங்களை அந்த பொம்மைகளிடம் சொல்லிவிட்டு, பின்னர் அதனைத் தலையணைக்கு அடியில் வைத்துக்கொள்ள வேண்டும். அடுத்த நாள் காலை தூங்கி எழும்போது அத்தனை துயரங்களும் அந்தப் பொம்மையால் அகற்றப்பட்டிருக்கும் என்று நம்புகிறார்கள்.


</doc>
<doc id="397227" url="https://ta.wikipedia.org/wiki?curid=397227" title="நிரல்தொடர் காண்பமைப்பு">
நிரல்தொடர் காண்பமைப்பு

நிரல்தொடர் காண்பமைப்பு (Syntax highlighting) என்பது கணியநிரல் தொடர்களை எளிதாக புரிந்து கொள்ளும் பொருட்டு, அதனின் ஒத்த தொடர்களை ஒரே நிறத்தில் காண்பிக்கும் வசதி எனலாம். கணிய நிரல் எழுதுவதற்கும், எழுதப்பட்ட நிரல்களை மேம்படுத்தவும், அதிலுள்ள வழுக்களை எளிதில் புரிந்து கொள்ளவும் இந்த வசதி மிகவும் தேவைப்படுகிறது. பெரும்பான்மையான இவ்வசதி, உரைதொகுப்பிகளின் மேலதிக வசதியாகவும், முனையத்தின் உட்கட்டமைப்புக் கூறுகளில் ஒன்றாகவும் இது அமைக்கப்பட்டு இருக்கும். எனவே, ஒரு கணியநிரலாளர் தேர்ந்தெடுக்கும் நிரல் தொகுப்பு முறைக்கு ஏற்ப, அதன் உட்கூறுகளின் நிறங்களும், எழுத்துருக்களும் வேறுபட்டும், எழுதப்படும் நிரல்மொழிகளுக்கு ஏற்பவும் காணப்படுகின்றன இதன் நிரல் மொழியாளர்களுக்கு நேரமும், மன ஓய்வும், விரைந்து செயற்படும் தன்மையும் ஏற்படுவதாக, நிரல்மொழியாளர்களின் மனவியல்(PPIG) அறிக்கைக் கூறுகிறது.


</doc>
<doc id="397237" url="https://ta.wikipedia.org/wiki?curid=397237" title="இரண்டாவது ஆங்கில-இடச்சுப் போர்">
இரண்டாவது ஆங்கில-இடச்சுப் போர்

இரண்டாம் ஆங்கில-டச்சு போர் (4 மார்ச் 1665 - 31 ஜூலை 1667) இங்கிலாந்து மற்றும் இடச்சுக் குடியரசு இடையே கடல் மற்றும் வணிக வழித்தடங்களின் மீது கட்டுப்பாட்டைக் கொண்டுவர நடந்த ஒரு மோதலாக இருந்தது.இப்போரின் மூலம் உலக வர்த்தகத்தில் டச்சு ஆதிக்கத்தை முடிவுக்கு கொண்டுவர இங்கிலாந்து முயன்றது. தொடக்கத்தில் ஆங்கிலேயர்கள் வெற்றிகளைக் குவித்தாலும், இந்தப் போர் டச்சுக்காரர்களின் வெற்றியில் முடிந்தது. இது 17 வது மற்றும் 18 ஆம் நூற்றாண்டுகளில் ஆங்கிலேயர்களுக்கும், டச்சுக்காரர்களுக்கும் இடையே நடந்த தொடர் கடற்படைப் போர்களில், இரண்டாவது போர் ஆகும்.

1667 ஆம் ஆண்டு ஜூலை 31 ஆம் தேதி, இரு நாடுகளுக்கிடையே சமாதானத்தை மேம்படுத்துவதற்காக பிரேடா உடன்படிக்கை கையெழுத்திடப்பட்டது. இந்த ஒப்பந்தம் புதிய நெதர்லாண்ட் (பெயர் மாற்றம் செய்யப்பட்டது) பகுதியினை ஆங்கிலயேர்களின் ஆதிக்கத்தில் வைத்திருக்க அனுமதித்தது. இந்த ஒப்பந்தம் புதிய நெதர்லாண்ட் (பெயர் மாற்றம் செய்யப்பட்டது) என ஆங்கிலத்தை வைத்திருக்க அனுமதித்தது. அதே சமயத்தில் பூலாவ் ரன் மற்றும் சூரினாமின் மதிப்புமிக்க சர்க்கரைத் தோட்டங்கள் மீது டச்சு கட்டுப்பாட்டை வைத்திருக்க அனுமதித்தது.


</doc>
<doc id="397239" url="https://ta.wikipedia.org/wiki?curid=397239" title="இசுட்ரோன்சியம் நைட்ரைடு">
இசுட்ரோன்சியம் நைட்ரைடு

இசுட்ரோன்சியம் நைட்ரைடு "(Strontium nitride)" என்பது SrN என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். இசுட்ரோன்சியம் உலோகத்தை காற்றில் அல்லது நைட்ரசனில் எரிக்கும்போது இசுட்ரோன்சியம் நைட்ரைடு இசுட்ரோன்சியம் ஆக்சைடுடன் சேர்ந்து ஒரு கலவையாகக் கிடைக்கிறது. மற்ற உலோக நைட்ரைடுகளைப் போல இதுவும் தண்ணீருடன் வினைபுரிந்து இசுட்ரோன்சியம் ஐதராக்சைடையும் அமோனியாவையும் கொடுக்கிறது. 



</doc>
<doc id="397242" url="https://ta.wikipedia.org/wiki?curid=397242" title="முதலாம் ஆங்கில-இடச்சுப் போர்">
முதலாம் ஆங்கில-இடச்சுப் போர்

முதலாம் ஆங்கில-இடச்சுப் போர் (First Anglo-Dutch War), காமன்வெல்த் ஆஃப் இங்கிலாந்தின் கடற்படைகளுக்கும் நெதர்லாந்தின் ஐக்கிய மாகாணங்கள் கடற்படைகளுக்கும் இடையில் முற்றிலுமாக கடலில் நடந்தது. வர்த்தகம் தொடர்பான சர்ச்சைகள் காரணமாக, இடச்சு வணிகக் கப்பல் மீது ஆங்கிலேயர்களின் தாக்குதல்களால் போர் ஆரம்பமானது, ஆனால் பரந்த கடற்படை நடவடிக்கைகளுக்கு விரிவாக்கப்பட்டது.

முதலாம் ஆங்கில-இடச்சுப் போரில் இடச்சுக் குடியரசு படுதோல்வியை சந்தித்தது. இறுதியில், ஆங்கிலேய கடற்படை இங்கிலாந்தைச் சுற்றியுள்ள கடல்களின் மீது தங்கள் கட்டுப்பாட்டை நிலைநிறுத்தியது. இப்போர் இரண்டாவது ஆங்கில-இடச்சுப் போருக்கு வழிவகுத்தது. இங்கிலாந்து மற்றும் அதன் காலனித்துவ நாடுகளுடன் வர்த்தகத்தில் ஆங்கில ஏகபோகத்தை இடச்சு ஏற்றுக்கொள்ள வேண்டிய கட்டாயம் ஏற்பட்டது.


</doc>
<doc id="397244" url="https://ta.wikipedia.org/wiki?curid=397244" title="டைசைக்ளோபிளாட்டின்">
டைசைக்ளோபிளாட்டின்

டைசைக்ளோபிளாட்டின் "(Dicycloplatin)" எனப்படுவது கார்போபிளாட்டின் மற்றும் 1,1-சைக்ளோபியூட்டேன் டைகார்பாக்சிலேட்டு ஆகியனவற்றிலிருந்து வருவிக்கப்படும் ஒரு சேர்மம் ஆகும் . இதை சுருக்கமாக டி.சி.பி என்று ஆங்கிலத்தில் குறிப்பிடுவர். கார்போபிளாட்டினுடன் ஒப்பிடுகையில் டைசைக்ளோபிளாட்டின் அதிக கரைதிறனும், நிலைப்புத்தன்மையும் கொண்டுள்ளது. புற்றுநோய் சிகிச்சையில் முதல்கட்ட மற்றும் இரண்டாம் கட்ட நோய் சோதனைகளில் பயன்படுத்த சோதிக்கப்படுகிறது. சோபோ-சிங்டா மருந்து மற்றும் பயோபிளாட்டின் ஏ.கி . நிறுவனம் இதை உருவாக்குகிறது. 


</doc>
<doc id="397246" url="https://ta.wikipedia.org/wiki?curid=397246" title="மூன்றாம் ஆங்கில-இடச்சுப் போர்">
மூன்றாம் ஆங்கில-இடச்சுப் போர்

மூன்றாம் ஆங்கிலோ-டச்சு போர் இங்கிலாந்தின் இராச்சியம் மற்றும் டச்சு குடியரசு இடையேயான ஒரு இராணுவ மோதலாக இருந்தது, இது ஏப்ரல் 1672 மற்றும் 1674 க்கு இடையே நீடித்தது. இது டச்சு குடியரசு மற்றும் அதன் கூட்டாளிகளுக்கும் பிரான்ஸிற்கும் இடையேயான பெரிய மோதல்களின் பகுதியாகும், மேலும் ஆங்கிலேயர் மற்றும் டச்சுக்கு இடையேயான ஒரு தொடர் கடற்படை போர்களில் மூன்றாவதாகும்.
1670 ஆம் ஆண்டில், இங்கிலாந்தின் இரண்டாவது சார்லஸ் மற்றும் லூயிஸ் XIV ஆகியோர் டச்சு அரசின் இரகசிய உடன்படிக்கையை முடித்து, டச்சு அரசை அடிமைப்படுத்த விரும்பினர்.இங்கிலாந்தின் ராயல் கடற்படை 1672 ல் டச்சுக் குடியரசைத் தாக்கியதில் பிரான்சும் உடன்சேர்ந்தது, ஆனால் டச்சு கரையோரத்தில், டச்சு கடற்படைத்தலைவர் மைக்கெல் டி ருய்ட்டரின் நான்கு போர்த்திறன் வாய்ந்த வெற்றிகளால் முற்றுகையிடும் முயற்சிகளில் விரக்தியடைந்தன.ஹாலந்தின் மாகாணத்தை ஆங்கிலேய பாதுகாப்பின் கீழ் கொண்டுவரும் முயற்சியிலும் தோல்வியுற்றன.  இங்கிலாந்தின் பாராளுமன்றம் பிரான்ஸ் உடனான கூட்டணி இங்கிலாந்தை ரோமன் கத்தோலிக்க நாடாக மாற்றுவதற்காக செய்யப்பட்ட சதியாக இருக்கலாம் என அச்சப்பட்டதனால் சார்லஸ் II ஐ இந்த விலையுயர்ந்த மற்றும் பலனற்ற யுத்தத்தை கைவிடப்பட்ட கட்டாயப்படுத்தியது.


</doc>
<doc id="397250" url="https://ta.wikipedia.org/wiki?curid=397250" title="36 வயதினிலே">
36 வயதினிலே

36 வயதினிலே (36 Vayadhinile) ரோசன் ஆண்ட்ரூஸ் இயக்கத்திலும், சூர்யா, தயாரிப்பிலும் வெளியாகியுள்ள தமிழ்த்திரைப்படம். இத்திரைப்படத்தில் ஜோதிகா, ரகுமான், அபிராமி, நாசர்ஆகியோர் முன்னணி கதைப்பாத்திரங்களில் நடித்துள்ளனர். இத்திரைப்படம் சந்தோஷ் நாராயணனின் இசையிலும், ஆர். திவாகரனின் படத்தொகுப்பிலும் மே 2015இல் திரையரங்குகளில் வெளியான தமிழ்த்திரைப்படம்.

குடும்பத்தின் பொருட்டு தன் கனவுகளையும் அடையாளத்தையும் இழந்துவிடும் மகளிர், குடும்ப வட்டத்தில் பொறியில் சிக்கியது போன்ற வாழ்விற்கு தள்ளப்படுகிறார்கள். குடும்பத்துக்காகவே பலவற்றையும் இழக்கிறார்கள். தன்னை இழந்து கணவன் குழந்தை என குடும்பத்துக்காக வாழும் ஒரு பெண். அவள் தன் குழந்தையாலும், கணவனாலும் ஒதுக்கி வைக்கப்படும் ஒரு நிலை. இச்சூழலில் அவள் எப்படி தன்னை அறிந்து, உணர்ந்து ஒரு பெரும் மதிப்பைப் அடைகிறாள் என்பதே இத்திரைப்படத்தின் கதை.
கல்லூரியில் படிக்கும் காலத்தில் எதையும் எதிர்கொண்டு எதிர்த்துப் போராடுகிற பெண், ஒரு நிலையில் தன்னை இழந்துவிட்டதை நன்கு உணரும் அவள் தன் 36ஆம் அகவையில் தன்னைக் மீளவும் காண்கிறாள்.

இத்திரைப்படத்திற்கு சந்தோஷ் நாராயணன் இசையமைத்துள்ளார். இத்திரைப்படத்தின் அனைத்துப்பாடல்களையும் விவேக் எழுதியுள்ளார்.



</doc>
<doc id="397266" url="https://ta.wikipedia.org/wiki?curid=397266" title="தகைவிலான் கூடு (அரண்மனை)">
தகைவிலான் கூடு (அரண்மனை)

தகைவிலான் கூடு ("Swallow's Nest"; (, , , ) என்பது கிரிமியன் தீபகற்பத்தில் உள்ள யால்டா மற்றும் அலுப்கா ஆகியவற்றுக்கு இடையில் உள்ள ஒரு சிறிய ஸ்பா நகரமான கஸ்பாவில் அமைந்துள்ள ஒரு அலங்காரக் கோட்டை ஆகும். இது  1911 மற்றும் 1912 ஆம் ஆண்டுகளில், 40 மீட்டர் (130 அடி) உயரமான அரோரா கிளிஃப் மேல், உருசிய கட்டிடக்கலைஞர் லியோனிட் ஷெர்வுட், பால்டிக் ஜேர்மன் தொழிலதிபர் பரோன் வான் ஸ்டீங்கலுக்காக நியோ-கோதிக் வடிவத்தில் மரத்தால் கட்டப்பட்டது.

இந்தக் கோட்டை கருங்கடல் கடற்கரையில் அமைந்துள்ளது. ஸ்வாலோவின் நெஸ்ட் கிரிமியாவின் மிகவும் பிரபலமான சுற்றுலாத் தலங்களில் ஒன்றாகும், இது கிரிமியாவின் தெற்கு கரையோரத்தின் அடையாளமாக மாறியுள்ளது.

இந்தக் கட்டிடம்   நீளமும்  அகலமும் கொண்டது. அதன் அசல் வடிவமைப்பில் ஒரு முன்னறை, விருந்தினர் அறை, கோபுரத்திற்கு செல்ல மாடிப்படி, மற்றும் கோபுரத்தில் இரண்டு வெவ்வேறு அடுக்குகளில் இரண்டு படுக்கையறைகள் ஆகியவற்றைக் கொண்டது. விருந்தினர் அறையின் உள்பகுதி மரச்சட்டங்களால் அலங்கரிக்கப்பட்டுள்ளது; மற்ற அறைகளின் சுவர்கள் வர்ணம் பூசப்பட்டவையாக உள்ளன. கட்டடத்தில் உள்ள ஒரு பார்வை விளிம்பு வளைவாறது, கடலையும் தொலைதூர கரையோரத்தையும் பார்க்கும் விதத்தில் அமைந்துள்ளது.

இதை உருசிய நாட்டைச் சேர்ந்த அரோரா கிளிஃப் என்பவர் முதலில் மரப்பலகைகளைக் கொண்டு கட்டினார். அவர் அதை தன் மனைவிக்காகக் கட்டி இந்தக் கட்டிடத்துக்கு ‘காதல் கோட்டை’ எனப் பெயரிட்டிருந்தார். அவரது மறைவுக்குப் பிறகு அதைப் பல தொழிலதிபர்கள் விலைக்கு வாங்கியுள்ளனர். ஜெர்மன் நாட்டைச் சேர்ந்த தொழிலதிபர் பேரோன் வான் ஸ்டீஞ்ஜெல், இந்தக் கட்டிடத்தைப் புதுப்பித்துத் தற்போதுள்ள தோற்றத்தைக் கொடுத்துள்ளார்.


</doc>
<doc id="397269" url="https://ta.wikipedia.org/wiki?curid=397269" title="போல்ட் கோட்டையகம்">
போல்ட் கோட்டையகம்

போல்ட் கோட்டை ("Boldt Castle") என்பது ஐக்கிய அமேரிக்க மாநிலத்தின், நியூயோர்க் மாநிலத்தில் மாநிலத்தில் உள்ள ஹார்ட் தீவில் அமைந்துள்ள ஒரு சுற்றுலா தலமாகும். இது விருந்தினருக்கு ஆண்டின் மே  மற்றும் அக்டோபர் மாதங்களுக்கு இடைப்பட்ட காலத்தில் திறக்கப்படுகிறது. இது ஹார்ட் தீவின் இதயப்பகுதியான செயிண்ட் லாரன்ஸ் ஆற்றுப் பகுதியில் அமைந்துள்ளது. ஹார்ட் தீவானது ஜெஃப்சர்ன் மாவட்டத்தின் அலெக்ஸாண்ட்ரியா நகரத்தின் ஒரு பகுதியான  உள்ளது. இது அமெரிக்க பணக்காரரான  ஜார்ஜ் போல்ட் என்பவர் கட்டிய ஒரு தனியார் மாளிகை ஆகும். தற்போது இதை தவுசண்ட் ஐலாண்டுஸ் பிரிட்ஜ் ஆணையத்தால் ஒரு சுற்றுலாத் தலமாக பராமரிக்கப்படுகிறது.

போல்ட் கோட்டையானது, 20 ஆம் நூற்றாண்டில் வாழ்ந்த ஜார்ஜ் சி போல்ட், தன் மனைவி லூயிஸுக்காக இந்தக் கோட்டையைக் கட்டத் தொடங்கினார். ஆனால், கட்டிட வேலை ஆரம்பித்த நான்கு மாதங்களிலேயே மாரடைப்பால் லூயிஸ் இறந்துவிட்டார். மனைவியின் இறப்பால் மனமுடைந்த போல்ட், கட்டுமானப் பணிகளை நிறுத்தியதோடு, அந்தத் தீவுக்கு வருவதையும் நிறுத்திவிட்டார். இந்தத் தனித்துவமான கோட்டையை பின்னர் அமெரிக்க அரசு சீரமைத்து, சுற்றுலாப் பயணிகளின் பார்வைக்குத் திறந்துவைத்துள்ளது.



</doc>
<doc id="397274" url="https://ta.wikipedia.org/wiki?curid=397274" title="2018 குளிர்கால ஒலிம்பிக் போட்டிகள்">
2018 குளிர்கால ஒலிம்பிக் போட்டிகள்

2018 குளிர்கால ஒலிம்பிக் போட்டிகள் அல்லது 23 வது குளிர்கால ஒலிம்பிக் விளையாட்டுப் போட்டிகள் தென்கொரியாவின் பியான்சங் நகரில் நடக்கிறது.பங்குபெறும் நாடுகள் 95 அணிகள் தற்போது வரை ஒலிம்பிக் போட்டிகளில் பங்குபெற தகுதிபெற்றுள்ளன. எக்குவடோர், மலேசியா, நைஜீரியா, சிங்கப்பூர், உள்ளிட்ட ஆறு நாடுகள் முதன்முதலாக பங்குபெறுகின்றன.

2010 மற்றும் 2014 ஆகிய இரண்டு குளிர்கால ஒலிம்பிக் இரண்டையும் நடத்த பியாங்சங் முயற்சியை மேற்கொண்டது, ஆனால் கடைசி சுற்றுகளில் தோல்வியடைந்தது.

</onlyinclude>


</doc>
<doc id="397279" url="https://ta.wikipedia.org/wiki?curid=397279" title="பிரத்யூஷ்">
பிரத்யூஷ்

பிரத்யூஷ் ("Pratyush", "Prathyush") என்பது புனேவில் உள்ள இந்திய வெப்ப மண்டல வானிலை ஆய்வு மையத்தில் தொடங்கி வைக்கப்பட்ட ஒரு மீக்கணினி ஆகும். 2018 சனவரி படி இந்தியாவில் உள்ள மீக்கணினிகளிலேயே அதிக வேகம் கொண்டது இது ஆகும். இதன் வேகமானது 6. 8 மிதப்புப் புள்ளிச் செயல்பாடுகள் கொண்டது ஆகும். இந்தத் திட்டமானது 2018 சனவரி 8 இல் அறிமுகம் செய்யப்பட்டது. பிரத்யூஷ் என்பதற்கு சூரியன் என்பது பொருளாகும்.

இந்தியாவில் உருவாக்கப்பட்ட முதல் பல்மிதப்புப்புள்ளிச் செயல்பாடுகள் கொண்ட முதல் மீக்கணினியாகும். இந்தியாவின் காலநிலை, பருவநிலை, மாற்றங்களை கண்காணிப்பதற்கு இவை பயன்படுகின்றன.

பருவகாலம், அதீத காலநிலைகள், சூறாவளிகள், ஆழிப்பேரலைகள், நிலநடுக்கங்கள், காற்றின் ஈரப்பதம், மின்னல், மீன்பிடித்தொழில், வெப்பம் மற்றும் குளிர்ந்த அலைகள், வெள்ளம், மற்றும் வறட்சி போன்ற சூழ்நிலைகளை முன்கூட்டியே அறிந்துகொள்வதற்கு இவை பயன்படுகிறது. இவ்வகையான கணினியை நாட்டிற்கு வழங்கிய அமெரிக்கா, லண்டன், ஜப்பான், போன்ற நாடுகளின் வரிசையில் இந்தியா நான்காவது நாடாக உள்ளது.

இந்தியாவில் மீக்கணினி


</doc>
<doc id="397292" url="https://ta.wikipedia.org/wiki?curid=397292" title="பெடிட் ட்ரியனன்">
பெடிட் ட்ரியனன்

பெடிட் ட்ரியனன் அரண்மனை (Petit Trianon (; French for "small Trianon"), என்பது பதினைந்தாம் லூயி மன்னரால் 1762 மற்றும் 1768 ஆண்டு இடைவெளியில் கட்டப்பட்ட ஒரு சிறிய அரண்மனை ஆகும். இது பிரான்சு நாட்டின் வெர்சாய்யில் உள்ள வெர்சாய் அரண்மனைக்கு அருகில் உள்ளது. கிரேட் ட்ரியானன் பூங்காவில் பெட்டிட் ட்ரியானான் உள்ளது. லூயி மன்னர் தன் நீண்டநாள் காதலி டி பெம்பெடியூர் என்பவருக்காக இந்தக் கட்டிடத்தைக் கட்டினார்.


</doc>
<doc id="397295" url="https://ta.wikipedia.org/wiki?curid=397295" title="மர்ம கோட்டையகம்">
மர்ம கோட்டையகம்

மர்ம கோட்டையகம் (Mystery Castle) என்பது அமெரிக்காவின் அரிசோனா மாநிலத்தில் பீனிக்ஸ் நகரில் சவுத் மவுண்டன் பூங்கா மலையடிவாரத்தில் அமைந்துள்ள ஒரு கட்டடம் ஆகும். இது 1930 இல் பாய்ஸ் லூதர் கல்லி என்பவரால் அவருடைய மகள் மேரி லூ என்பவருக்காக கட்டப்பட்டது. லூதர் கல்லி தனக்கு காச நோய் இருப்பதை அறிந்து, சியாட்டில் இருந்து பீனிக்ஸ் பகுதிக்கு குடிபெயர்ந்து, இந்த வீட்டை மலிவான பொருட்களைக் கொண்டு கட்டத் தொடங்கினார். அவர் 1945 இல் இறந்தார். அதன்பிறகு மேரி லூவும் அவரது தாயாரும் தங்கள் மரபுரிமைப்படி மர்மக் கோட்டையின் உரிமையாளர்களாயினர்.

பாய்ஸ் லூதர் கல்லியிடம் அவருடைய ஐந்து வயது மகள் மேரி லூ, ஒரு கோட்டை வேண்டும் என ஆசையாக கேட்டதால், தன் மகளின் ஆசையை நிறைவேற்றுவதற்காகக் காசநோயால் பாதிக்கப்பட்டு இருந்தபோதும் தன் அன்றாடப் பணிகளைக் கவனித்துக்கொண்டே 18 அறைகள் கொண்ட இந்தக் கோட்டையை லூதர் கட்டினார். இந்தக் கதை A Life Magazine story என்ற பெயரில் (ஜனவரி 26, 1948) என்ற தலைப்பில் பத்திரிக்கையில் வெளியானது அதில் மேரி லூவும் அவரது தாயாரின் படங்களும் இடம்பெற்றன.


</doc>
<doc id="397296" url="https://ta.wikipedia.org/wiki?curid=397296" title="ஆஷ்டன் நினைவகம்">
ஆஷ்டன் நினைவகம்

ஆஷ்டன் நினைவகம் (Ashton Memorial)  என்பது இங்கிலாந்தின். லான்காஸ்டர் நகரத்தில் வில்லியம்சன் பூங்காவில் உள்ள மலை உச்சியில் அமைக்கப்பட்டுள்ள கட்டடம் ஆகும். இதை தொழிலதிபரான லார்ட் ஆஷ்டன். தன் இரண்டாவது மனைவி ஜெஸியின் நினைவாக கட்டினார். அவர் இதை 1907 - 1909 இடைப்பட்ட காலத்தில் கட்டினார். அதற்கு அப்போது ஆன செலவு £80,000 (equivalent to £7.7 in 2016) ஆகும். இது வடக்கு தாஜ்மகால் என்று அழைக்கப்படுகிறது. இந்தக் கதை A Life Magazine story என்ற பெயரில் (ஜனவரி 26, 1948) 



</doc>
<doc id="397300" url="https://ta.wikipedia.org/wiki?curid=397300" title="இயற்கைப் புவியியல்">
இயற்கைப் புவியியல்

இயற்கைப் புவியியல் (Physical geography) புவியிலின் இரண்டு அடிப்படைப் பெரிய பிரிவுகளில் ஒன்றாகும். இயற்கை புவியியல், நிலவியல் தொடர்பானது. ஏனெனில் இயற்கைப் புவியியல், புவியின் செயல்முறைகள் மற்றும் அதன் வடிவங்களைக் கூறுவதாகும். 

அலெக்சாண்டர் ஃபொன் ஹும்போல்ட் எனும் ஜெர்மானிய புவியியலாளர் மற்றும் கடலோடி, நவீன இயற்கைப் புவியியலின் முன்னோடியாகக் கருதப்படுகிறார்.

நிலவியல், வளிமண்டலம், நீர்க்கோளம், கற்கோளம், உயிர்க்கோளம், நிலவமைப்பு,
வானிலையியல், உயிர்ப்புவியியல், தொல்புவியியல், கடலியல், கடற்கரை புவியியல், பனியுக அறிவியல், நிலத்தோற்ற வாழ்சூழலியல், மண் வகை ஆய்வு, புவி அமைப்பியல், குவாண்டனரி அறிவியல், புவி மேற்பரப்பியல் மற்றும் சுற்றுச்சூழல் புவியியல் ஆகியவைகள் இயற்கைப் புவியியலுக்குத் தொடர்புடையதாகும். 




</doc>
<doc id="397302" url="https://ta.wikipedia.org/wiki?curid=397302" title="கோடெய் ஜீ">
கோடெய் ஜீ

கோடெய் ஜீ   (高台寺, 'Kōdai-ji')
, formally identified as Jubuzan Kōdai-ji (鷲峰山高台寺, 'Jubuzan Kōdai-ji')
, என்பது ஜப்பானின், கியோத்தோவில் உள்ள ஜென் பௌத்த சமயப் பள்ளியின் கோவிலாகும். இது கென்னின்-ஜி கிளைக்கு உட்பட்டது. இது 1606 இல் கீடானோ மண்டகோரா என்ற பெண்மணியால் தன் கணவரின் நினைவாகக் கட்டப்பட்டது. இதில் முதன்மை சிலையாக கௌதம புத்தரின் உருவம் உள்ளது. 

இந்தக் கோயிலில் முதன்மையான கலாச்சார சொத்துக்கள் எனக் குறிப்பிடப்படும் ஏராளமான பொருட்கள் உள்ளன. மேலும் இங்கு 1606 ஆண்டைய கல்வெட்டு ஒரு வெண்கல மணி, ஓவியங்கள் உட்பட்டவை உள்ளன.

கோடெய் ஜீயைச் சேர்ந்த தோட்டங்கள் தேசிய ரீதியாக குறிப்பிடத்தக்க வரலாற்று தளமாகவும், இயற்கை அழகு வாய்ந்த இடமாகவும் அமைந்திருக்கின்றன.


</doc>
<doc id="397314" url="https://ta.wikipedia.org/wiki?curid=397314" title="பிம்பச் சிறை (நூல்)">
பிம்பச் சிறை (நூல்)

பிம்பச் சிறை எம். ஜி. ராமச்சந்திரன் - திரையிலும் அரசியலிலும் என்பது எம். எஸ். எஸ். பாண்டியன் அவர்களால் ஆங்கிலத்தில் எழுதப்பட்டு 1992 ஆம் ஆண்டு வெளியிடப்பட்ட The image Trap:M.G.Ramchandran in Films and political என்ற நூலின் தமிழாக்கம் ஆகும். இந்நூலை பூ. கொ. சரவணன் தமிழில் மொழிபெயர்த்துள்ளார். இந்தப் புத்தகம் எம்.ஜி.ஆரின் பிம்ப அரசியலைப் பற்றிய ஆய்வாகவும், எப்படி திட்டமிட்ட முறையில் மக்களிடம் வலிந்து பிம்ப அரசியல் திணிக்கப்பட்டது என்பதையும் மிக விரிவாக அலசி ஆராய்கின்றது. 

மேலும் இந்த நூலில் எம்.ஜி.ஆரின் திரை வாழ்க்கையையும், திரையில் தனக்கான பிம்பத்தை திட்டமிட்டு மிகத் தெளிவாக கட்டமைத்தார் என்றும், அவர் கட்டமைத்த பிம்பத்தை எப்படி தமிழக மக்கள் மனதளவில் ஏற்றுக்கொண்டு எம்.ஜி.ஆரை தங்களில் ஒருவராக, தங்களை மீட்க வந்த மீட்பாராக கருதினார்கள் என்பதை பாண்டியன் ஆய்ந்துள்ளார்.
எம்.ஜி.ஆரை பெரும்பாலான மக்கள் ஏற்றுக்கொள்ள அடிப்படைக் காரணமாக இருந்தது தமிழ்நாட்டில் ஏற்கெனவே நிலவிவந்த வீர மரபுக் கதைகளை கொண்டாடும் பழக்கம் என்று பாண்டியன் குறிப்பிடுகின்றார்.

தன்னுடைய திரைப்படங்களில் ஒருவனுக்கு ஒருத்தி என்ற கருத்தியலை ஆணித்தரமாக வலியுறுத்தும் எம்.ஜி.ஆர் நிஜவாழ்க்கையில் அவ்வாறு இல்லாதவராக இருந்ததையும், தன்னுடைய திரைப்படங்களில் எந்த விதவைப் பெண்களையும், ஆண்களால் ஏமாற்றப்பட்ட பெண்களையும் எப்போதுமே திருமணம் செய்துகொண்டதாக காட்சி வைத்ததே கிடையாது என்பதையும், பெரும்பாலான திரைப்படங்களில் அடங்காத பெண்களை அடக்கி அவர்களை தன்னை காதலிக்கும் படி செய்து, அவர்களுக்கு கணவனுக்கு அடங்கிய மனைவியாக எப்படி நடந்துகொள்வது என்ற ஆணாதிக்க கருத்தியலையே அவர் வற்புறுத்தியதையும் பல்வேறு காட்சிகளில் இருந்தும் பாடல்களில் இருந்தும் எடுத்துக்காட்டுகின்றார்.

இந்த நூல் ஆங்கிலத்தில் வெளிவந்து 24 ஆண்டுகள் ஆன நிலையில் 2016 ஆம் ஆண்டு பூ. கொ. சரவணன் என்பவரால் மொழி பெயர்க்கப்பட்டு, பிரக்ஞை பதிப்பகத்தால் வெளியிடப்பட்டது.


</doc>
<doc id="397317" url="https://ta.wikipedia.org/wiki?curid=397317" title="புலியூர் (கொளத்தூர்)">
புலியூர் (கொளத்தூர்)

புலியூர் என்பது தமிழ்நாட்டின், சேலம் மாவட்டம், மேட்டூர் வட்டம், கொளத்தூர் பேரூராட்சியை ஒட்டி அமைந்துள்ள கிராமமாகும். இந்தப் பகுதியில்தான் விடுதலைப்புலிகளின் முதல் பயிற்சி முகம் நடந்தது. இதனால் இப்பகுதி புலியூர் என பெயர் சூட்டப்பட்டது.
இந்தப் பகுதியில் இருந்த கொளத்தூர் மணி அவர்களின் தோட்டத்தில் தமிழீழ விடுதலைப் புலிகளின் முதல் இராணுவப் பயிற்சி முகாம் 1983 முதல் 1986ஆம் ஆண்டு வரை நடந்தது. விடுதலைப் புலிகளின் முன்னணி தளபதி பொன்னம்மான், வழிகாட்டுதலில் நடந்த இந்த முகாமில் தமிழீழ விடுதலைப் புலிகளின் முன்னணி தலைவர்கள் பலர் பயிற்சி பெற்றனர். வே. பிரபாகரன் பலமுறை இங்கு நடந்த பயிற்சி முகாமுக்கு வந்து பார்வையிட்டுச் சென்றிருக்கிறார். இங்கு பயிற்சித் தளபதியாக இருந்த பொன்னம்மான், பின்னர் ஈழப்போராட்டக் களத்தில் மரணமடைந்த பிறகு, அவரது நினைவாக புலியூர் பகுதியில் நினைவு நிழற்கூடம் ஒன்று அமைக்கப்பட்டது. மேலும் இங்கு இறந்த தளபதி ரோயின் கல்லறையும் உள்ளது.


</doc>
<doc id="397324" url="https://ta.wikipedia.org/wiki?curid=397324" title="கொன்சோல்">
கொன்சோல்

கொன்சோல் (konsole) என்பது லினக்சின் முனைய வகைகளில் ஒன்றாகும். லினக்சின் திரைப்புல வகைகளில் ஒன்றான, கேடீஈ திட்டத்தில் இருந்து இது உருவாக்கப்பட்டு, மேம்படுத்தப்பட்டு வருகிறது. 2014 ஆம் ஆண்டு சூலை முதல், கேடீஈ பணிக்குழுத்திட்டத்தில் இது இயல்பிருப்பாக வரும் படி இணைக்கப்பட்டு உள்ளது.



</doc>
<doc id="397325" url="https://ta.wikipedia.org/wiki?curid=397325" title="மெர்லின் (திரைப்படம்)">
மெர்லின் (திரைப்படம்)

மெர்லின் (Merlin) வ. கீரா இயக்கத்தில், ஜே.சதீஷ்குமாரின், ஜே.பாலாஜி ஆகியோரின் தயாரிப்பில் விஷ்ணு பிரியன், அஸ்வினி சந்திரசேகர் ஆகியோரின் நடிப்பில் வெளிவரவுள்ள தமிழ்த்திரைப்பபடம். இத்திரைப்படம் கணேஷ் ராகவேந்திரா இசையிலும், முத்துகுமரன் ஒளிப்பதிவிலும், சாமுவேலின் படத்தொகுப்பிலும் பெப்ரவரி 23, 2018 இல் திரையரங்குகளில் வெளியாகியுள்ள தமிழ்த்திரைப்படம்.

மெர்லின் திரைப்படம் ஒரு அழகான த்ரில்லர் பேய் கதை இப்படம் மூன்று காலகட்டங்களில் நடக்கிற கதை என்று இயக்குநர் வ.கீரா கூறியுள்ளார்.
இத்திரைப்படத்தின் பாடல் வெளியீடு 2016இல் நடந்தது. இப்படத்தில் அட்டகத்தி தினேஷ், அட்டகத்தி தினேசாகவே நடிக்க இருப்பதாகக் கூறியுள்ளார். இத்திரைப்படத்தின் பாடல் வெளியீட்டு நிகழ்வில் திரைப்பட இயக்குநர்கள் பா. ரஞ்சித், வசந்தபாலன், தங்கர் பச்சான் ஆகியோர் கலந்து கொண்டனர்.

இத்திரைப்படத்திற்கு கணேஷ் ராகவேந்திரா இசையமைத்துள்ளார். இப்படத்தின் பாடல்களை யுகபாரதி, சாவி, கு.கார்த்திக், வ.கீரா ஆகியோர் எழுதியுள்ளனர்.

 


</doc>
<doc id="397335" url="https://ta.wikipedia.org/wiki?curid=397335" title="மைக்கெல் டி ருய்ட்டர்">
மைக்கெல் டி ருய்ட்டர்

மைக்கேல் ஆட்ரியென்ஸ்சூன் டி ருய்ட்டர் (24 மார்ச் 1607–29 ஏப்ரல் 1676) ஒரு டச்சு கப்பல் படை அட்மிரல் (admiral). அவர் வரலாற்றில் மிக திறமையான அட்மிரல்களின் ஒருவராக விளங்கினார். 17 ஆம் நூற்றாண்டின் ஆங்கில-இடச்சு போர்களில் அவரது பங்கிற்காக அவர் மிகவும் புகழ் பெற்றவராக இருந்தார். அவர் ஆங்கிலேயர் மற்றும் பிரஞ்சுகாரர்களுக்கு எதிராக போராடி பல பெரிய வெற்றிகளை குவித்தார். மேட்வே போர் இவ்வெற்றிகளில் அதிகம் பேசப்பட்ட ஒன்று.

டி ருயெட்டர், 1607 ஆம் ஆண்டில், நெதர்லாந்தில் உள்ள விலிஸ்சிங்கென்னில் பிறந்தார், ஆட்ரியென் மைக்கேல்ஸ்சூன் மற்றும் ஆக்ஜே ஜான்சாட்சர் ஆகியோரின் மகனாகப் பிறந்தார்.டி ருய்ட்டரின் ஆரம்ப வாழ்க்கை பற்றி அறிந்தவை விஷயங்கள் சில மட்டுமே. ஆனால் அவர் 11 வயதில் ஒரு மாலுமியாக இருந்தார். 1622 ஆம் ஆண்டில் ஸ்பேனிஷ்களுக்கு எதிராக டச்சு இராணுவத்தில் ஒரு மஸ்கடியராக அவர் போராடினார்.
இரண்டாவது மற்றும் மூன்றாவது ஆங்கில-இடச்சுப் போர்களில் மைக்கெல் டி ருய்ட்டர் நெதர்லாந்தின் நிலைமையை காப்பாற்றினார். இரண்டாவது போரில் முதலில்ஆங்கிலேயர்கள் வெற்றிகளைக் குவித்தாலும், இந்தப் போர் டச்சுக்காரர்களின் வெற்றியில் முடிந்தது. இதில் முக்கியப் பங்கு டி ருய்ட்டருக்கு உண்டு.

மூன்றாவது ஆங்கில-இடச்சுப் போரில் 1676 ஆம் ஆண்டில், ஸ்பெயினின் கடற்படை தளத்தில் மெஸ்ஸினா எழுச்சியை அடக்குவதற்கு உதவியதுடன் ஸ்ட்ராம்போலி போர் மற்றும் அகஸ்டா போர் ஆகியவற்றில் பிரெஞ்சு கடற்படைக்கு எதிராக போராடினார். அங்கு அவர் பீரங்கிகளால் தாக்கப்பட்டு மரணமடைந்தார்.16 மார்ச் 1677 இல், டி ருய்ட்டருக்கு ஒரு விரிவான அரசு இறுதிச் சடங்கு வழங்கப்பட்டது. அவருடைய உடல் நியாவெ கெர்கில் (புதிய சர்ச்) ஆம்ஸ்டர்டாமில் புதைக்கப்பட்டது.


</doc>
<doc id="397372" url="https://ta.wikipedia.org/wiki?curid=397372" title="சிவா கேசவன்">
சிவா கேசவன்

சிவா கேசவன் (Shiva Keshavan (பிறப்பு 25 ஆகத்து  1981) என்பவர் ஆறுமுறை ஒலிம்பிக் விளையாட்டுகளில் இந்தியா சார்பில் கலந்துகொண்ட வீரரும்,குளிர்கால ஒலிம்பிக் போட்டிகளில் லூஜ் விளையாட்டில் பங்கேற்க முதல் இந்திய பிரதிநிதியும் ஆவார்.  அவர்  ஜப்பானின் நான்கானோவில் 2011 ஆம் ஆண்டு நடந்த ஆசியா விளையாட்டுப் போட்டியில், மணிக்கு 131.9 கிமீ (82.0 மைல்) வேகம் என்ற முந்தைய சாதனையை முறியடித்து, மணிக்கு 134.3 கிமீ  (83.5 மைல்) என்ற புதிய ஆசிய வேக சாதனையை உருவாக்கி, தங்கப் பதக்கம் வென்றார்.   2012 இல், அவர் 49.590 வினாடிகளில் ஒரு புதிய ஆசிய சாதனையை பதிவு செய்து. ஆசிய சாம்பியனாக  ஆனார்.
இமாச்சலப் பிரதேசத்தைச் சேர்ந்தவர் சிவா. இவரது தாயார் இத்தாலியைச் சேர்ந்தவர் தந்தை கேரளத்தைச் சேர்ந்தவர். அவருடைய தாயும் தந்தையும் இணைந்து ஒரு சாகச விளையாட்டு நிறுவனத்தை நடத்திவந்தார்கள்.

ஒருமுறை லூஜ் விளையாட்டைப் பற்றி விழிப்புணர்வை ஊட்ட ஏற்படுத்த சனாவரில் அவர் படித்த பள்ளியில் சர்வதேச லூஜ் கூட்டமைப்பைச் சேர்ந்தவர்கள் வந்திருந்தார்கள். சாகச விளையாட்டுகளால் ஈர்க்கப்பட்டிருந்த சிவா கேசவனுக்கு இந்த விளையாட்டுப் பிடித்துபோனது. 1998 ஆம் ஆண்டு தன் பதினாறாம் வயதில் முதன்முதலில் ஒலிம்பிக் போட்டியில் கலந்துகொண்டார். இந்த விளையாட்டை இருபது ஆண்டுகளுக்கும் மேலாகத் தன் சொந்த முயற்சியாலும் ஆர்வத்தாலும் தொடர்ந்திருக்கிறார்.

இந்தியாவில் இதுவரை லூஜ் விளையாட்டை விளையாடுவதற்கான வசதி இல்லை. அதனால், சிவா பெரும்பாலும் வெளிநாடுகளில்தான் பயிற்சிபெற்றுவந்தார். அது முடியாதபோது, வேறுவழியில்லாமல் இமயமலை அடிவாரத்தின் சாலைகளில் இந்த விளையாட்டைப் பயிற்சி செய்துதான் ஒலிம்பிக்கில் பங்கேற்றார். ஒலிம்பிக்கில் சிவா பதக்கம் வெல்லாவிட்டாலும், ஆசிய லூஜ் சாம்பியன்ஷிப் உள்பட பல போட்டிகளில் 11 பதக்கங்களை வென்றிருக்கிறார். ஒலிம்பிக்கில் முழுநேரத் தனிப்பட்ட பயிற்சியாளர் இல்லாமல் இந்த அளவுக்கு இவர் சாதித்திருக்கிறார்.


</doc>
<doc id="397373" url="https://ta.wikipedia.org/wiki?curid=397373" title="வலையர்">
வலையர்

வலையர் என்போர் முற்காலத்தில் வலையையும், வளரி(வளைதடி) யையும் முதன் முதலில் அறிந்து முறையே கடலிலும் களத்திலும் வீசிய,வரலாற்று புகழ் உடையவர்கள் அதற்கு ஆயிரம் ஆயிரமாய் இலக்கியச் சான்றுகள் தமிழிலே உண்டு. இம்மக்கள் தமிழகத்தில்.மதுரை, தேனி, சிவகங்கை,ராமநாதபுரம் ,கோயம்புத்தூர், திருநெல்வேலி ஆகிய மாவட்டங்களில் பரவி வாழும் ஒரு இனக்குழுவினராவர். இவர்கள் முத்தரையர் சமூகத்தில் உள்ள 29 பிரிவில் ஒருவராவர். முன்னைதமிழருள் மூத்தவர் வலையரே
தரைதனைக் கடந்து முந்நீர் அளந்தமுத் திரையரே
பெருவலை கோல்வலை வரிவலை கொண்டு
கலத்தினில் சென்று கடல்தனில்மீனைப் பிடித்தோர் அவரே
கடும்போர்க் களத்தினில் வளரியைச் சுழற்றி
பகைவனை விரட்டியப் போர்மறவரும் அவரே
அதனாலேபுகழும் பட்டினப்பாலையும் மதுரைக்காஞ்சியும் அன்னோரை
பின்னாளில் ஐங்குறுநூறும் அழகாய்ச்சொன்னது.

”வலைவர்”,”வலைஞர்” இவையாவும் வலையர் என்ற சொல்வழக்கின் செய்யுள் வடிவம் என்பதை நம் அறிவோம்.அதுபோல வலையர் என்பதை “வலைஞர்”,”வலைவர்” என்றே செய்யுள் வழக்கில் இலக்கியங்கள் குறிப்பிடும்.

பெரும்பாணாற்றுப்படை என்ற தொகை நூலிலிருந்து

“கோடை நீடினும் குறைப்பட வறியாத்
தோடாழ்குளத்துக் கோடுகாத்திருக்கும்
கொடுமுடி ‘வலைஞர்’ ”

பாடலின் பொருள்;கோடை நீடித்தாலும்,குறையாத ஆழமுள்ள குளத்தின் கரையினிலே மீன்பிடிக்கக் காத்திருக்கும் வலைஞர்/வலையர்.

“வண்டிரை கொண்ட கமழ்பூம் பொய்கை
கம்புட் சேவல் இன்துயில் இரிய
‘வல்லை நீக்கி வயமீன் முகந்து
கொள்ளை சாற்றிய கொடுமுடி வலைஞர்’ “

பாடலின் பொருள்;வண்டுகள் தங்கிய பூமணம் பொருந்திய பொய்கையிலே படர்ந்திருக்கும் வள்ளைக்கொடியைக் கம்புள் சேவலின் இனிய தூக்கம் களையும்படி நீக்கிவிட்டு வலையை விரித்து கொழுத்த மீன்களை பிடித்து விற்கும் வலைஞர்/வலையர்.

ஐங்குறுநூறின் அம்மூவனார் பாடிய நெய்தல் திணையில் வரும் பாடல்

“சிறுநணி வரைந்தனை கொண்மோ பெருநீர்
‘வலைவர்’ தந்த கொழுமீன் வல்சிப்
பறைதடி முதுகுருகு இருக்கும்
துறைகெழு தொண்டி அன்னவிவள் நலனே”

பாடலின் பொருள்;தலைவனோடு காதல் கொண்ட தலைவி,பறத்தலை கைவிட்டு தம்மை விரைந்து மணம் செய்துகொள்ளுமாறு அவனிடத்தே வற்புறுத்துகிறாள்.அதற்குச் சான்றாய் ‘கடலுக்குச் சென்று வலையைக் கொண்டு மீன் பிடிக்கும் மக்கள்,அம்மீன்களை கரைக்கு கொண்டுவந்தவுடன் அதனை வாங்குவதற்கு பலரும் போட்டியிடுவர்’.அதுபோல பருவ வயதினளாகியத் தம்மை மணம் முடிக்க பலரும் முயன்று வருவதாகவும்,அதை உணர்ந்து தம்மை விரைந்து மணக்குமாறும் அவனிடத்தே சொல்லுகின்றாள்.
இதன் மூலம் ஐங்குறுநூறு இயற்றப்பட்ட காலத்திலேயே வலையர்கள் வாழ்ந்ததும்,அவர்கள் மீன்பிடித் தொழிலைச் செய்ததும் தெளிவாகத் தெரியவருகின்றது.

இவர்கள் முத்தரையர் சமூகத்துடன் ஒன்றினைக்கப்பட்டிருந்தாலும் திருமண உறவு முறை(எ.கா முத்துராஜா,ஊராளி மற்றும் வேட்டுவக் கவுண்டர்கள்) மற்ற உட்பிரிவினருடன் கிடையாது.



</doc>
<doc id="397381" url="https://ta.wikipedia.org/wiki?curid=397381" title="தூந்திரம்">
தூந்திரம்

தூந்திரம் (tundra), புவியின் வட துருவம், தென் துருவம் மற்றும் ஆல்ப்ஸ் மலைப் பகுதிகளில் பெரும்பாலான தூந்திரங்கள் அமைந்துள்ளது. இப்பகுதிகள் உலகின் மிகக்குறைந்த துருவத் தட்பவெப்பம் கொண்ட நிலப்பரப்பாகும். மனிதர்களும், விலங்குகளும், மரங்களும் வாழத் தகுதியற்ற, பனிப்பாலைவனமான இந்நிலப்பரப்புகளில் குட்டை மரங்கள், குட்டைப் கோரைப்புற்கள், புதர்கள், மற்றும் சிறிய புல்வெளிகள் கொண்டது. 

தூந்திரப் பகுதிகளில் கலைமான்கள், கத்தூரி எருமைகள், ஆர்க்டிக் முயல்கள், பனி ஆந்தைகள் மற்றும் ஆர்க்டிக் நரிகள் உள்ளது. தூந்திரப் பகுதியின் கடற்கரைகளில் மட்டும் லெம்மிங்களும் மற்றும் துருவக் கரடிகள் காணப்படுகிறது.

உள்ளூர் மக்கள் ஆர்டிக் தூந்திரப் பிரதேசங்களில் நாய்கள், கலைமான்கள் பூட்டப்பட்ட பனிச்சறுக்கு ஊர்திகளைப் பயன்படுத்துகின்றனர்.

உருசிய மொழிச் சொல்லான "தூந்திரா" என்பதற்கு "மேட்டு நிலம்", "மரங்களற்ற மலைத்தொடர்" எனப் பொருளாகும். 

தூந்திரப் பகுதிகளில் வட துருவ நாடுகளான கனடா, ஐக்கிய அமெரிக்க நாட்டின் அலாஸ்கா, கிறீன்லாந்து, நார்வே, சுவீடன் மற்றும் ருசியாவின் சைபீரியா, தைகா பகுதிகள் அடங்கியுள்ளது. 1,15,63,300 சகிமீ பரப்பு கொண்ட தூந்திரப் பிரதேசம் மூவகைப்படும். அவைகள்: ஆர்டிக் தூந்திரப் பிரதேசம், அல்பைன் தூந்திரப் பிரதேசம்,மற்றும் அண்டார்ட்டிக்கா தூந்திரப் பிரதேசம் ஆகும். 

மரங்களற்ற இப்பகுதியின் நிலப்பரப்புகள் முழுவதும் நிரந்தரமாக பனிக்கட்டிகளால் மூடப்பட்டிருக்கும் அல்லது நிலம் என்றும் ஈரத்தன்மையுடன் கூடியதாக இருக்கும். இவ்வகை நிலப்பரப்புகள் வடக்கு உருசியா மற்றும் வடக்கு கனடாவில் உள்ளது. வட துருவ தூந்திரப் பகுதிகளில், கலைமான்களை மேய்க்கும் நாடோடி மக்கள் வாழ்கின்றனர். உலகின் மூன்றில் ஒரு பங்கு நிலத்தடி கார்பன் (எரிவாயுக்கள்) தைகா மற்றும் அலாஸ்கா போன்ற தூந்திராப் பகுதிகளின் நிலத்தடியில் பொதிந்துள்ளது. 
ஆர்டிக் தூந்திரப் பிரதேசங்கள் ஆண்டின் பெரும்பகுதிகள் பனியால் உறைந்திருக்கும். நிலம் 25 முதல் 90 செண்டி மீட்டர் உயரத்திற்கு பனியால் மூடப்பட்டிருக்கும். இப்பகுதியின் பாறைகள் பாசிகள் மற்றும் குட்டைப் புதர்களால் மூடப்பட்டிருக்கும்.
குளிர்காலத்தில் இப்பகுதியில் வெப்பநிலை பூஜ்ஜியம் பாகைக்குக் கீழ் - 28°C முதல் 50°C வரை சென்றுவிடும். கோடைக்காலத்தில் நிலங்களில் சூழ்ந்த பனி விலகி தரை என்றும் ஈரப்பதமாகவே இருக்கும். பகல் வெப்பநிலை 3°C முதல் 12°C வரை இருக்கும். கோடைக்காலத்தில் இப்பகுதி சதுப்பு நிலங்கள், ஏரிகள், நீரோடைகளால் சூழப்பட்டிருக்கும். 
தூந்திரப் பகுதிகளில் காற்றின் வேகம் மணிக்கு 50 முதல் 100 கிமீ வேகத்தில் வீசும். பனிப்பாலைவனம் போன்ற தூந்திர சமவெளிகளில், மழைக்காலத்தில் ஆண்டு சராசரி மழைப் பொழிவு 15 முதல் 25 செமீ வரை ஆகும்.
ஐக்கிய அமெரிக்க நாட்டின் அலாஸ்கா, வடக்கு கனடா கிறீன்லாந்து மற்றும் ருசியாவின் சைபீரியா மற்றும் அண்டார்ட்டிக்காப் பகுதிகள் தூந்திரப் பகுதியில் உள்ளது.

குறைவான உயிரியற் பல்வகைமை கொண்ட தூந்திரப் பகுதிகள் 1,700 கலன்றாவரம் வகை தாவரங்களும், 48 வகை நிலம் வாழ் பாலூட்டிகளும், மில்லியன் பறவை இனங்கள் வலசையின் போது தங்கிச் செல்கிறது. மேலும் சில மீன் இனங்கள் பெரும் கூட்டமாக வாழ்கிறது. கலைமான்கள், கத்தூரி எருமைகள், ஆர்க்டிக் முயல்கள், பனி ஆந்தைகள், ஆர்க்டிக் நரிகள், லெம்மிங்களும், தூந்திரப் பிரதேசக் கடல்களிலும், கடற்கரைகளிலும் மட்டும் துருவக் கரடிகள் காணப்படுகிறது. தூந்திரப் பகுதிகளில் தவளை மற்றும் ஊர்வன விலங்குகளில் வசிப்பதில்லை. இப்பகுதிகளின் நிலத்தடியில், கனிம வளங்கள் மற்றும் பெட்ரோலியப் பொருட்கள் அதிக அளவில் கிடைப்பினும், கடும் குளிர்கொண்ட தூந்திரப் பிரதேசதில் மக்கள் தொகை மிகமிகக் குறைவே. உள்ளூர் மக்கள் ஆர்டிக் தூந்திரப் பிரதேசங்களில் நாய்கள், கலைமான்கள் பூட்டப்பட்ட பனிச்சறுக்கு ஊர்திகளைப் பயன்படுத்துகின்றனர். 
புவி சூடாதல் விளைவாக, பல்லாண்டுகளாக தூந்திரப் பிரதேசத்தின் உறைபனிப் பாறைகள் வேகமாக உருகுவதால், இப்பகுதி வாழ் உயினரிங்களின் வாழ்விற்கு சவாலாக உள்ளது. 
உலகின் மூன்றில் ஒரு பங்கு நிலத்தடி கார்பன் (எரிவாயுக்கள்) தைகா, அலாஸ்கா, சைபீரியா போன்ற தூந்திராப் பகுதிகளின் நிலத்தடியில் பொதிந்துள்ளது. 

அல்பைன் தூந்திரப் பிரதேசங்கள், ஐரோப்பாவின் உயர்ந்த ஆல்ப்ஸ் மலைத் தொடர்களில் உள்ள அல்பைன் நாடுகளில் அமைந்துள்ளது. மரங்கள் அற்ற அல்பைன் தூந்திரப் பகுதிகளின் உயர்ந்த மலைப்பகுதிகளில் பனிக்கட்டிகளால் நிறைந்திருப்பதால், பெரிய மரங்கள் வளர்வதில்லை. ஆல்ப்ஸ் மலையின் கீழ்ப் பகுதிகளில் பனிக்கட்டிகள் உறைவதில்லை. ஆல்ப்ஸ் மலையின் தாழ்வான மலைப்பகுதிகளின் மான்ட்டேன் நிலப்பரப்பில், தட்பவெப்பநிலைக்கு ஏற்றாற்போன்ற தனித்தன்மையான மரஞ்செடிகொடிகளும், பிற உயிரினங்களும் உயிர்வாழ்கின்றன.

அல்பைன் தூந்திரப் பிரதேசங்களின் உயர்ந்த பகுதிகளில் எவ்வித விலங்குகள் இல்லை. ஆனால் கீழ் மட்டப்பகுதிகளில் கீ கிளிகள், மர்மோட், மலை ஆடுகள், சிஞ்சில்லா எலிகள், பொன்னாங் கழுகுகள் மற்றும் பனிச்சிறுத்தைகள் போன்ற விலங்குகள் வாழ்கிறது. பாறைப் பாசிகள், குட்டைப்புற்புதர்கள் போன்ற தாவரங்கள் வளர்கிறது.

கடும் குளிர் கொண்ட அல்பைன் தூந்திரப் பகுதிகளின் கோடைக்காலத்தின் சராசரி வெப்பம் 10°C கீழ் உள்ளது. 

புவியின் தென் துருவத்தில் அமைந்த அண்டார்ட்டிக்காவின் தூந்திரப் பிரதேசத்தில் 
பென்குயின்கள் மற்றும் பாறை இலைக்கன் பாசிகள் மட்டுமே காணப்படுகிறது. இப்பகுதியில் ஆராய்ச்சியாளர்களைத் தவிர, பொதுமக்கள் வாழ இயலாத பனிப்பாலைவனம் ஆகும். 




</doc>
<doc id="397385" url="https://ta.wikipedia.org/wiki?curid=397385" title="அல்பைன் நாடுகள்">
அல்பைன் நாடுகள்

அல்பைன் நாடுகள் (Alpine states or Alpine countries) மேற்கு ஐரோப்பாவின் ஆல்ப்ஸ் மலைத்தொடர்களைக் கொண்ட எட்டு ஐரோப்பிய நாடுகளைக் குறிக்கிறது.

1991ம் ஆண்டின் அல்பைன் மாநாட்டின் தீர்மானத்தின் படி, அல்பைன் பிரதேசத்தின் நாடுகளாக ஆஸ்திரியா, ஜெர்மனி, பிரான்சு, இத்தாலி, சுவிட்சர்லாந்து, லீக்கின்ஸ்டைன், மொனாக்கோ மற்றும் சுலோவீனியா என எட்டு நாடுகளைக் கொண்டதாக அறிவிக்கப்பட்டது. அல்பைன் பிரதேசத்தில் 6,200 உள்ளாட்சி மன்றங்கள் உள்ளது. 

அல்பைன் பிரதேசத்தின் மொத்த நிலப்பரப்பில் 28.7% ஆஸ்திரியாவிலும், 27.2% நிலப்பரப்புகள் இத்தாலியிலும், 21.4% நிலப்பரப்புகள் பிரான்சிலும் உள்ளது. மீதமுள்ள 33% நிலப்பரப்புகள் பிற ஐந்து நாடுகளில் அமைந்துள்ளது. 

அல்பைன் நாடுகளின் மொத்த மக்கள்தொகையில் நான்கில் மூன்று பங்கினர், 77% விழுக்காடு கொண்ட பிரான்சு, இத்தாலி மற்றும் ஆஸ்திரியாவின் அல்பைன் பிரதேசங்களில் வாழ்கின்றனர்.

ஆஸ்திரியாவின் மொத்த நிலப்பரப்பில் 65.5% விழுக்காடும், சுவிட்சர்லாந்து நாட்டின் மொத்த நிலபரப்பில் 65% விழுக்காடும் அல்பைன் பகுதிகளில் அமைந்துள்ளது.


</doc>
<doc id="397391" url="https://ta.wikipedia.org/wiki?curid=397391" title="ஞாயிற்றுச்சோழன்">
ஞாயிற்றுச்சோழன்

ஞாயிற்றுச்சோழன் சிலப்பதிகாரம் குறிப்பிடும் சோழ அரசன் ஆவான். இவனின் மகள் மணக்கிள்ளி என்பவள் சேர அரசன் இமயவரம்பன் நெடுஞ்சேரலாதன் மனைவி. கண்ணகிக்குச் சிலை எடுத்த சேரன் செங்குட்டுவன் தாயைச் சிலப்பதிகாரம் திகழொளி ஞாயிற்றுச் சோழன் மகள் என்று குறிப்பிடுகிறது. 


</doc>
<doc id="397393" url="https://ta.wikipedia.org/wiki?curid=397393" title="ஆட்டம்-உரைத்தொகுப்பி">
ஆட்டம்-உரைத்தொகுப்பி

ஆட்டம் (Atom) என்பது கட்டற்ற, திறமூல மென்பொருட்கள் சூழலில், அதிகமாகப் பயன்படுத்தப்படும், உரைத்தொகுப்பிகளில் ஒன்றாகும். மேலும், சிறந்த மூலநிரல் தொகுப்பிகளுள் ஒன்றாக இது கருதப்படுகிறது. மாக் கணினி, வின்டோசு வகைக் கணினி, லினக்சு வகைக் கணியச்சூழலுக்கு ஏற்ப தனித்தனி பொதிகள் கிடைக்கின்றன. இதன் உட்செருகிகள் நோடு.செயெசு(Node.js). மேலும், கிட்ஹப் வசதியுடனும் செயற்படும் நுட்பத்தைச் செய்து கொள்ளும் வகையில், இதனுள்ளே வசதிகள் அமைக்கப்பட்டுள்ளன. இது மிசைப்புலத்திற்கான உரைத்தொகுப்பியாக இருந்தாலும், இதில் இணையதள பக்கத்தின் நுட்பங்கள் பயன்படுத்தப்படுகின்றன.


</doc>
<doc id="397402" url="https://ta.wikipedia.org/wiki?curid=397402" title="எக்சாடெக்காகார்பனைல்யெக்சாரோடியம்">
எக்சாடெக்காகார்பனைல்யெக்சாரோடியம்

எக்சாடெக்காகார்பனைல்யெக்சாரோடியம் "(Hexadecacarbonylhexarhodium)" என்பது Rh(CO). என்ற மூலக்கூற்று வாய்ப்பாடு கொண்ட ஒரு வேதிச் சேர்மமாகும். உலோகக் கார்பனைல் கொத்தான இச்சேர்மம் கருப்பு நிற படிகங்களாகக் காணப்படுகிறது. கரிமக் கரைப்பான்களில் எக்சாடெக்காகார்பனைல்யெக்சாரோடியம் படிகங்கள் கரைகின்றன . 

1943 ஆம் ஆண்டில் எய்பர் Rh6(CO)16) சேர்மத்தைத் தயாரித்தார். இதற்காக இவர் 80-230 ° செல்சியசு வெப்பநிலையில் 200 வளிமண்டல அழுத்த கார்பன் மோனாக்சைடுடன் வெள்ளி அல்லது தாமிரத்தை ஆலைடு ஏற்பியாகப் பயன்படுத்தி RhCl3•3H2O நீரேற்றை கார்பனைலேற்றம் செய்தார். இம்முறையில் Rh4(CO)11.மட்டுமே உருவானது. பின்னர் ரோடியம் டிரைகுளோரைடு நீரிலியும் இரும்புபெண்டாகார்பனைலும் சேர்ந்த கலவையை கார்பனைலேற்றம் செய்து Rh6(CO)16 சேர்மம் தயாரிக்கப்பட்டது. [(CO)2Rh(μ-Cl)]2 மற்றும் ரோடியம்(II) அசிட்டேட்டு உள்ளிட்ட சேர்மங்களும் எக்சாடெக்காகார்பனைல்யெக்சாரோடியம் தயாரிக்க உதவும் முன்னோடிச் சேர்மங்களாக கருதப்படுகின்றன :

ஐதரசனேற்றம், ஐதரோபார்மைலேற்றம் உள்ளிட்ட கரிம வினைகளுக்கு வினையூக்கியாக எக்சாடெக்காகார்பனைல்யெக்சாரோடியம் பயன்படுகிறது .


</doc>
<doc id="397406" url="https://ta.wikipedia.org/wiki?curid=397406" title="நாகேஷ் திரையரங்கம்">
நாகேஷ் திரையரங்கம்

இத்திரைப்படம் நாகசு திரையரங்கத்தினைச்சுற்றி நிகழும் கதையாகும். தற்போது அங்கு ஓர் பேய் உலாவுகின்றது. இப்படத்தில் ஆரி நாகேஷ் என்னும் பாத்திரத்தில் நிலத்தரகராக நடித்துள்ளார். அவர் இத்திரையரங்கினை விற்க முயலுகின்றார். இப்படத்தின் நாயகி ஆஸ்னா சவேரி நூல்களை விற்பவராக நடித்துள்ளார். இத்திரைப்படம் நாகசு திரையரங்கத்தினைச்சுற்றி நிகழும் கதையாகும். தற்போது அங்கு ஓர் பேய் உலாவுகின்றது. இப்படத்தில் ஆரி நாகேஷ் என்னும் பாத்திரத்தில் நிலத்தரகராக நடித்துள்ளார். அவர் இத்திரையரங்கினை விற்க முயலுகின்றார். இப்படத்தின் நாயகி ஆஸ்னா சவேரி நூல்களை விற்பவராக நடித்துள்ளார். இதுவரை தமிழில் வெளிவந்த பேய் திரைப்படங்களைக்காட்டிலும் புதியதொருக்கோணத்தில் இப்டத்தின் திரைக்கதையை வடிவமைத்து இயக்கியுள்ளார் இயக்குநர் இசாக். 

இத்திரைப்படத்திற்கு கணேஷ் ராகவேந்திரா இசையமைத்துள்ளார். இப்படத்தின் பாடல்களை தாமரை, முருகன் மந்திரம், ஜெகன் சேட், உமாதேவி ஆகியோர் எழுதியுள்ளனர்.


</doc>
<doc id="397417" url="https://ta.wikipedia.org/wiki?curid=397417" title="பேரியம் சல்பைடு">
பேரியம் சல்பைடு

பேரியம் சல்பைடு "(Barium sulphide)" என்பது BaS என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். பேரியம் கார்பனேட்டு உள்ளிட்ட பிற பேரியம் சேர்மங்களை தயாரிக்க உதவும் ஒரு முக்கியமான முன்னோடிச் சேர்மமாக பேரியம் சல்பைடு கருதப்படுகிறது. இலித்தோபோன் (ZnS/BaSO4) என்ற பல சேர்மங்கள் கலந்த ஒரு நிறமியைத் தயாரிக்கவும் BaS பயன்படுகிறது. மற்ற சால்கோகெனைடுகள் போல பேரியம் சல்பைடும் மின்னணு காட்சியமைப்பில் குறைந்த அலைநீள உமிழ்வியாகச் செயல்படுகிறது. பேரியம் சல்பைடு நிறமற்றதாக இருப்பினும், பொதுவாக தூய்மையற்ற நிலையில் பல வண்ணங்களில் கிடைக்கிறது. 

பேரைட் என்னும் கனிம வடிவில் காணப்படும் BaSO4 சேர்மத்தை ஒடுக்க வினைக்கு உட்படுத்தி வின்செண்டியசு காசுகியாரோலசு (1571-1624) பேரியம் சல்பைடைத் தயாரித்தார் . தற்காலத்தில் காசுகியாரோலசு செயல்முறையை மேம்படுத்தி மாவுக்குப் பதிலாக கற்கரியை உபயோகித்து தயாரிக்கின்றனர். இவ்வகை வினையை உயர்வெப்பக் கார்பன் வினை என்று அழைக்கின்றனர். 

காசுகியாரோலசு தயாரித்த நின்றொளிரும் போலோக்னா கல் எனப்படும் இப்பொருள் பல வேதியலர்கள் மற்றும் இரசவாதிகளின் கவனத்தை ஈர்த்தது. இப்பொருளின் மீது அவர்கள் பல சோதனைகளை மேற்கொண்டனர். 
கால்சைட்டும் கிப்சமும் போலோக்னோ கல் உற்பத்திக்கு பொருத்தமானவையல்ல என்றும், ஆனால் ஒரு தனிச்சிறப்புக் கனிமமான புளோர்சுபார் உற்பத்திக்கு பொருத்தமானவையாக இருக்கும் என்றும் ஆண்டிரியசு சிகிசுமண்ட் மார்கிராப் தெரிவித்தார். இறுதியில் போலோக்னோ கல்லில் இருந்து உற்பத்தியானது கால்சியம் சல்பேட்டு என்ற முடிவுக்கு வந்தார் . 
போலோக்னோ நகருக்கு அருகிலுள்ள பேரியம் சல்பேட்டு படிவுகளிலிருந்து தயாரிக்கப்படும் பேரியம் சல்பைடில் இயற்கையாகக் காணப்படும் தாமிர மாசுக்கள் நின்றொளிர்தலுக்கு காரணமாக இருக்கலாம் என்று சமீபத்திய ஆய்வுகள் தெரிவிக்கின்றன 

பேரியம் சல்பைடு சேர்மம் சோடியம் குளோரைடு கட்டமைப்பில் படிகமாகிறது. எண்முக Ba2+ மற்றும் S2− மையங்கள் இக்கட்டமைப்பில் இடம்பெற்றுள்ளன.

CaS போன்ற தொடர்புடைய மற்ற சல்பைடுகள் போலவே பேரியம் சல்பைடும் நச்சுத்தன்மை மிக்கதாகும். தண்ணீருடன் வினைபுரிய நேரிட்டால் நச்சுத்தன்மையுள்ள வாயுவான ஐதரசன் சல்பைடை வெளியிடுகிறது. 


</doc>
<doc id="397473" url="https://ta.wikipedia.org/wiki?curid=397473" title="சிடானேட்டு">
சிடானேட்டு

சிடானேட்டு "(stannate)" என்ற சொல் பொதுவாக வெள்ளீய (Sn) சேர்மங்களைக் குறிக்கப் பயன்படுத்தப்படுகிறது. சிடானிக் அமிலம் Sn(OH)4), சிடானேட்டுகளைத் தயாரிக்க உதவும் முன்னோடிச் சேர்மமாகும். சிடானிக் அமிலம் இயற்கையில் காணப்படுவதில்லை ஆனால் SnO2 வின் நீரேற்றாகக் காணப்படுகிறது. பெயரிடும் வழக்கத்தில் ஒரு பின்னொட்டாகவும் சிடானேட்டு சொற்பிரயோகம் பயன்படுத்தப்படுகிறது. உதாரணம்: எக்சாகுளோரோசிடானேட்டு அயனி (SnCl62−) 

பொருளறிவியலில் இரண்டு வகையான வெள்ளீய ஆக்சோ எதிர்மின் அயனிகள் வகைப்படுத்திக் காட்டப்படுகின்றன. 



இப்பொருட்கள் யாவும் குறைக் கடத்திகளாகும் .


</doc>
<doc id="397478" url="https://ta.wikipedia.org/wiki?curid=397478" title="இந்திய அறக்கட்டளை சட்டம் 1882">
இந்திய அறக்கட்டளை சட்டம் 1882

இந்திய அறக்கட்டளை சட்டம் 1882 ( Indian Trusts Act 1882) இந்தியாவில் உள்ள தனியார் அறக்கட்டளையும்,அறங்காவலர்களையும் கட்டுப்படுத்தும். அறக்கட்டளை என்பது என்ன, சட்டப்படி யார் அறங்காவலர்களாக இருக்க முடியும் என்பதை விளக்குகிறது. இச்சட்டத்திற்கு 2013-ம் ஆண்டு கொண்டுவந்த திருத்தம், அறக்கட்டளை நிதியை முதலீடு செய்வதற்கு இருந்த சில கட்டுப்பாடுகளை நீக்கியுள்ளது. அதே சமயத்தில் அரசிற்கு, அறக்கட்டளை முதலீடுகளை சுயமாக ஆய்வு செய்யும் அதிகாரத்தையும் வழங்கியுள்ளது.

ஒரு அறக்கட்டளையை நிறுவனர் எவ்வாறு உருவாக்குவது, அறங்காவலர்களை எவ்வாறு நியமிப்பது, தமது சொத்தை எவ்வாறு அறக்கட்டளையின் கட்டுப்பாட்டிற்க்கு அளிப்பது போன்றவற்றை இச்சட்டம் விளக்கும். அறக்கட்டளை குறித்து அறிய வேண்டிய சில விளக்கங்களாவன .



</doc>
<doc id="397480" url="https://ta.wikipedia.org/wiki?curid=397480" title="இருபியூட்டைல்வெள்ளீய இருலாரேட்டு">
இருபியூட்டைல்வெள்ளீய இருலாரேட்டு

இருபியூட்டைல்வெள்ளீய இருலாரேட்டு "(Dibutyltin dilaurate)" என்பது CHOSn என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். கரிமவெள்ளீய சேர்மமான இதை டைபியூட்டைலின்டின் டைலாரேட்டு என்ற பெயரால் அழைக்கிறார்கள். நிறமற்ற நீர்மமாக இருபியூட்டைல்வெள்ளீய இருலாரேட்டு காணப்படுகிறது. கட்டமைப்பைப் பொறுத்தவரை இம்மூலக்கூறில் இரண்டு லாரேட்டு தொகுதிகள் டைபியூட்டைலின்(IV) மையத்துடன் இணைக்கப்பட்டுள்ளன . 

நான்முகி வடிவ மூலக்கூற்று வடிவியலை வெள்ளீயம் வெளிப்படுத்துகிறது. தொடர்புடைய பிசு(புரோமோபென்சோயேட்டு) படிகக் கட்டமைப்பின் அடிப்படையில் கார்பனைல் ஆக்சிசன் மையங்கள் வெள்ளீயத்துடன் பலவீனமாகப் பிணைக்கப்பட்டுள்ளன. 
ஐசோசயனேட்டுகள் மற்றும் டையால்களிலிருந்து பாலியூரித்தேன் தயாரித்தலுக்கு டைபுயூட்டைலின் டையாக்டானோயேட்டுடன் இருபியூட்டைல்வெள்ளீய இருலாரேட்டைச் சேர்த்து வினையூக்கியாகப் பயன்படுத்துகிறார்கள். மேலும், பரிமாற்ற எசுத்தராக்கல் வினையிலும், சிலிக்கோன்களை அறைவெப்பநிலை கடினமாக்கல் செயல்முறையிலும் இது வினையூக்கியாகப் பயன்படுகிறது. பாலிவினைல் குளோரைடு எனப்படும் நெகிழி பலபடியில் நிலைநிறுத்தியாக இருபியூட்டைல்வெள்ளீய இருலாரேட்டு பயன்படுத்தப்படுகிறது . 


போன்றவை இதனுடன் தொடர்புடைய சேர்மங்களாகும். 


</doc>
<doc id="397490" url="https://ta.wikipedia.org/wiki?curid=397490" title="கீழக்கரிசல் ஆடு">
கீழக்கரிசல் ஆடு

கீழக்கரிசல் ஆடு அல்லது அடிக்கருவை, கருவி என்பது தமிழ்நாட்டைச் சேர்ந்த பாரம்பரிய செம்மறியாட்டு இனங்களில் ஒன்றாகும். இவை இறைச்சித் தேவைக்காக வளர்க்கப்படுகின்றன. இந்த ஆடுகள் தமிழகத்தின் ராமநாதபுரம், மதுரை, விருதுநகர், திருநெல்வேலி, தூத்துக்குடி ஆகிய மாவட்டங்களில் அதிகம் வளர்க்கப்படுகின்றன.
கீழக்கரிசல் ஆடுகளில் பெண் ஆடு சராசரியாக 25 முதல் 35 கிலோ எடையுடனும், கிடாக்கள் 35 கிலோ எடையுடனும் இருக்கும். கிடாக்களுக்கு 35 செ.மீ. நீளத்தில் கொம்புகள் வளைந்தும் சுருண்டும் காணப்படும். பெரும்பாலான ஆடுகளில் கீழ்தாடையில் தாடி எனபெபடும் வாட்டில் காணப்படும். இந்த ஆடுகளின் உடலின் மேல்பகுதி முழுவதும் பழுப்பு நிறத்தில் இருக்கும். ஆனால் அடிப்பகுதியான வயிறு கால்கள் போன்றவை கறுப்பு நிறத்தில் இருக்கும். இதன் காரணமாக இது கீழக்கரிசல் என அழைக்கப்படுகிறது. இந்த ஆடுகள் கடுமையான வெப்பத்தைத் தாங்கி வளரும் திறன் கொண்டவையாகவும், நோய் எதிர்ப்பு ஆற்றல் கொண்டவையாகவும் உள்ளன. மேலும் இந்த ஆடுகள் மிகவும் கடினமான தீவனத்தை உட்கொண்டால்கூட எளிதில் செரித்துவிடும். இதேபோல மற்ற ஆடுகளைவிட அதிக நேரமாக தினமும் 10 மணி நேரத்துக்கும் மேலாக மேயும் திறன் கொண்டவை.
1977 ஆண்டு நடத்திய கணக்கெடுப்பில் 1.73 லட்சம் கீழக்கரிசல் ஆடுகள் இருந்த நிலையில், 2006 ஆம் ஆண்டு எடுக்கப்பட்ட கணக்கெடுப்பில் இந்த ஆடுகளின் எண்ணிக்கை வெறும் 357ஆகக் குறைந்தது கால்நடை ஆராய்ச்சியாளர்களை அதிர்ச்சியில் ஆழ்த்தியது. இதனால் தமிழ்நாடு கால்நடை மருத்துவ அறிவியல் பல்கலைக்கழகம் மூலம், தேசிய கால்நடை மரபணு கழகத்துக்கு அளிக்கப்பட்ட ஆய்வறிக்கையைத் தொடர்ந்து பாரம்பரிய இனங்களைப் பாதுகாக்க நடவடிக்கை எடுக்கப்பட்டது. இதற்காக வாழ்விடத்தில் கீழக்கரிசல் இனச் செம்மறியாடு பாதுகாப்பு என்ற திட்டத்தையும் அறிவித்தது. மத்திய, மாநில அரசுகள் இணைந்து செயல்படுத்தும் இந்தத் திட்டத்துக்காக 2006-ஆம் ஆண்டு ரூ.60 லட்சம் ஒதுக்கப்பட்டது.
இதன்பயனாக கடந்த 6 ஆண்டுகளில் கீழக்கரிசல் ஆடுகளின் எண்ணிக்கை 3,600 இருக்கக்கூடும் எனக் கணக்கிடப்பட்டுள்ளது.

அழிவின் விளிம்பிலிருந்து மீண்ட "கீழக்கரிசல்' ஆட்டினம்!


</doc>
<doc id="397492" url="https://ta.wikipedia.org/wiki?curid=397492" title="முப்பீனைல்வெள்ளீய சேர்மங்கள்">
முப்பீனைல்வெள்ளீய சேர்மங்கள்

முப்பீனைல்வெள்ளீய சேர்மங்கள் "(Triphenyltin compounds)" என்பவை (CH)SnX என்ற பொதுவாய்ப்பாட்டைக் கொண்ட கரிமவெள்ளீய சேர்மங்களாகும். இவற்றை டிரைபீனைல்டின் சேர்மங்கள் என்று அழைக்கிறார்கள். இவ்வகை சேர்மங்களில் முப்பீனைல்வெள்ளீயம் தொகுதி (C6H5)3Sn, அல்லது Ph3Sn இடம்பெற்றிருக்கும். மூன்று பீனைல் தொகுதிகளுடன் ஒரு வெள்ளீயம் அணு பிணைக்கப்பட்டிருப்பதை முப்பீனைல்வெள்ளீயம் தொகுதி என்கிறோம். 


1960 களில் முப்பீனைல்வெள்ளீய சேர்மங்களை முப்பியூட்டைல்வெள்ளீய சேர்மங்களுடன் சேர்த்து பாசிக்கொல்லிகளாகவும், மெல்லுடலிக்கொல்லிகளாகவும் விரிவாகப் பயன்படுத்தினர் . இவ்விருவகை சேர்மங்களுமே தொடர்ச்சியான கரிம மாசுபடுத்திகள் என்பதால் உலகாய அளவிலான பயன்பாட்டில் இவை இல்லை . கரிமத் தொகுப்பு வினைகளில் தனி உறுப்புகளை உருவாக்கவும் அல்லது கார்பன்-ஆக்சிசன் பிணைப்புகளை வெட்டவும் இதை பயன்படுத்துகிறார்கள் .


</doc>
<doc id="397495" url="https://ta.wikipedia.org/wiki?curid=397495" title="தங்க ஊசித்தட்டான்">
தங்க ஊசித்தட்டான்

தங்க ஊசித்தட்டான் (Ischnura aurora, golden dartlet,  aurora bluetail,) என்பது  கோயாகிரியோனிடே குடும்பத்தைச் சேர்ந்த ஊசித்தட்டான்  இன உயிரி ஆகும்.

இந்த ஊசித்தட்டானின் வயிற்றுப் பகுதி பளிச்சென்ற மஞ்சள் நிறத்திலும் வால் போன்ற கடைசி கண்டம் நீல நிறத்திலும் இருக்கும். இவை 2.5 செ.மீ. நீளம் கொண்டவையாக இருக்கும்.
இந்த ஊசித்தட்டான் வகையில் ஆணும் பெண்ணும் ஒரே நிறத்தில் இருக்காது. ஆணைவிட மங்கலான நிறத்திலேயே பெண் தட்டான் இருக்கும். மேலும் பெண் தட்டானுடைய உடலின் கடைசி கண்டத்தில் நீல நிறம் தென்படாது. 

இவை குளங்கள், ஆறுகள், கால்வாய்கள், சதுப்பு நிலங்கள், நெற்கழனிகள் ஆகியவற்றின் அருகிலும் திறந்த நிலப்பகுதிகளில் வளர்ந்திருக்கும் தாவரங்களின் மீதும் உலாவும். இவை பொதுவாகத் தரையோடு பறக்கும் இயல்பைக் கொண்டவை.

இவை பாக்கித்தான் மற்றும் இந்தியாவில் இருந்து ஆசியாவில் இருந்து ஆத்திரேலியா மற்றும் பசிபிக் தீவுகள் வரை பரவலாக காணப்படுகின்றன. இவற்றில்  பசிபிக் பகுதியிலுள்ள இன மாதிரிகள் மற்றும் ஆசிய வடிவங்களுக்கிடையே மரபணுவில் வலுவான வேறுபாடுகள் காணப்படுகின்றன. 


</doc>
<doc id="397499" url="https://ta.wikipedia.org/wiki?curid=397499" title="சீனக் கடல்கள்">
சீனக் கடல்கள்

சீனக் கடல்கள் ("China Seas") என்பவை அமைதிப் பெருங்கடலில் சீனாவைச் சுற்றியுள்ள கரையோரக் கடல்களைக் குறிக்கும். ஆசியக் கண்டத்தில் இருந்து அமைதிப் பெருங்கடலுக்கு மாறுவதற்கு முக்கிய கூறுகளாக இவை அமைகின்றன.

சீனக் கடல்கள் எனக் கூறப்படுபவை:

இக்கடல்களின் மொத்தப் பரப்பளவு 4.7 மில்லியன் சதுரகிமீ ஆகும். இது சீனப் பெரும்பரப்பின் அரைவாசிப் பரப்பளவாகும். இக்கடல்கள் யூரேசியக் கண்டத்தின் தென்கிழக்கே அமைந்துள்ளன. இவை இயற்கை வளங்கள் மிகுதியாகக் கொண்டவையாகும்.


</doc>
<doc id="397502" url="https://ta.wikipedia.org/wiki?curid=397502" title="முப்பீனைல்வெள்ளீய அசிட்டேட்டு">
முப்பீனைல்வெள்ளீய அசிட்டேட்டு

ஃபெண்டின் அசிட்டேட்டு "(Fentin acetate)" என்பது (CH)SnOCCH. என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். முப்பீனைல்வெள்ளீய அசிட்டேட்டு என்ற பெயராலும் இதை அழைக்கிறார்கள். நிறமற்ற திண்மமான இக்கரிம வெள்ளீய சேர்மம் ஒரு பூஞ்சைக் கொல்லியாகப் பயன்படுத்தப்படுகிறது 


</doc>
<doc id="397503" url="https://ta.wikipedia.org/wiki?curid=397503" title="செவ்வாடு">
செவ்வாடு

செவ்வாடு அல்லது சிவலையாடு என்பது தமிழ்நாட்டைச் சேர்ந்த பாரம்பரிய செம்மறியாட்டு இனங்களில் ஒன்றாகும். இதில் அரிச்செவ்வாடு, கருஞ்செவ்வாடு என இரு வகைகள் உள்ளன. இவை இறைச்சித் தேவைக்காக வளர்க்கப்படுகின்றன. இந்த ஆடுகள் தமிழகத்தின் திருநெல்வேலி மாவட்டத்தில் மேலநீலிதநல்லூர், மானூர், பாப்பாகுடி, ஆலங்குளம், நாங்குநேரி, பாளையங்கோட்டை, தூத்துக்குடி மாவட்டத்தில் ஒட்டப்பிடாரம் ஆகிய பகுதிகளில் அதிகம் வளர்க்கப்படுகின்றன. பெரும்பாலும் இவை கீழ்கரிசல் ஆடுகள் வளர்கப்படும் பகுதிகளிலேயே பெரும்பாலும் வளர்க்கப்படுகின்றன. தமிழகத்தில் இந்த இன ஆடுகள் மொத்தமாகவே 1.5 லட்சம் மட்டுமே உள்ளன.
இவை சிறிய அளவில் இருந்து நடுத்தர அளவிலான உடலமைப்பைக் கொண்டவை. இவை பழுப்பு நிறம் கொண்டவை. ஆண் செவ்வாடு கொம்புடையது. பெண் செவ்வாடு கொம்பற்றது. ஆண் செவ்வாட்டின் கொம்பின் நீளம் 13 செ.மீ. முதல் 51 செ.மீ. வரை அளவுடையதாக இருக்கும். இவ்வாட்டுக் குட்டி பிறந்தவுடன் 2.2 கிலொ எடையிருக்கும். ஆண்கிடா செவ்வாடு 28 கிலோ வரை எடையிருக்கும். பெண் செவ்வாடு 22 கிலோ வரை வளரும்.
செவட்டின் மரபணு மாதிரிகளை எடுத்த நாகர் கோவில் கால்நடை மருத்துவப் பல்கலைக்கழக பயிற்சி மற்றும் ஆராய்ச்சி மையம் ஆய்வு செய்து. அதன் உடற்கூறியலும், மரபு அமைப்பும் மற்ற ஆடுகளைவிட தனித்துவம் பெற்றிருந்தது என்பதை கண்டறிந்தது. ஆய்வு முடிவுகளை, தமிழ்நாடு கால்நடை பராமரிப்புத் துறை மூலமாக தேசிய கால்நடை மரபு வள அமைப்புக்கு சமர்ப்பித்தது. அதை நேரில் ஆய்வு செய்த வல்லுநர் குழு, 2016 செப்டம்பர் மாதம், செவ்வாடு இனத்தை தனி இனமாக அங்கீகரித்தது.


</doc>
<doc id="397504" url="https://ta.wikipedia.org/wiki?curid=397504" title="பி. பாலசுப்பிரமணியன்">
பி. பாலசுப்பிரமணியன்

பி. பாலசுப்பிரமணியன் தமிழக அரசியல்வாதியும், தமிழக சட்டமன்றத்தின் பட்டுக்கோட்டை சட்டமன்றத் தொகுதியின் முன்னாள் உறுப்பினரும் ஆவார். 1996 ஆவது ஆண்டில் நடந்த சட்டமன்றத் தேர்தலில் திராவிட முன்னேற்றக் கழகம் சார்பில் போட்டியிட்டு வெற்றி பெற்றார்.


</doc>
<doc id="397509" url="https://ta.wikipedia.org/wiki?curid=397509" title="முப்பீனைல்வெள்ளீய குளோரைடு">
முப்பீனைல்வெள்ளீய குளோரைடு

டிரைபீனைல்டின் குளோரைடு "(Triphenyltin chloride)" என்பது Sn(CH)3Cl என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். முப்பீனைல்வெள்ளீய குளோரைடு என்ற பெயராலும் இதை அழைக்கிறார்கள். நிறமற்ற திண்மமான இக்கரிம வெள்ளீய சேர்மம் கரிமக் கரைப்பான்களில் கரைகிறது. தண்ணீரில் மெல்ல வினைபுரிகிறது. ஒரு பூஞ்சைக் கொல்லியாகவும், சிதிலத்தடுப்பானாகவும் டிரைபீனைல்டின் குளோரைடு பயன்படுத்தப்படுகிறது

ஐதரசன் சயனைடைப் போல டிரைபீனைல்டின் குளோரைடும் நச்சுத்தன்மை கொண்டதாகும். ஆய்வுக்கூட எலிகளுக்கு உடல் எடை சீரழிவை விளைவித்தல், விதையளவுக் குறைவு மற்றும் கட்டமைப்பு பாதிப்புகள், கருவுறுதல் குறைபாடு போன்ற பாதிப்புகளுக்கு காரணமாகிறது. 


</doc>
<doc id="397511" url="https://ta.wikipedia.org/wiki?curid=397511" title="முப்பீனைல்வெள்ளீய ஐதராக்சைடு">
முப்பீனைல்வெள்ளீய ஐதராக்சைடு

டிரைபீனைல்டின் ஐதராக்சைடு "(Triphenyltin hydroxide)" என்பது Sn(CH)OH என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். முப்பீனைல்வெள்ளீய ஐதராக்சைடு என்ற பெயராலும் இதை அழைக்கிறார்கள். இக்கரிமவெள்ளீய சேர்மத்தை உருளைக் கிழங்கு, சர்க்கரைவள்ளிக்கிழங்கு, வாதுமை போன்றவற்றுக்கான பூஞ்சைக் கொல்லியாகப் பயன்படுத்துகிறார்கள். அமெரிக்காவில் 1971 ஆம் ஆண்டு முதல் ஒரு பூச்சிக்கொல்லியாகப் பயன்படுத்த டிரைபீனைல்டின் ஐதராக்சைடை அங்கீகரித்துள்ளார்கள் .

 T


</doc>
<doc id="397513" url="https://ta.wikipedia.org/wiki?curid=397513" title="முப்பீனைல்வெள்ளீய ஐதரைடு">
முப்பீனைல்வெள்ளீய ஐதரைடு

டிரைபீனைல்டின் ஐதரைடு "(Triphenyltin hydride)" என்பது (CH)SnH என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். முப்பீனைல்வெள்ளீய ஐதரைடு என்ற பெயராலும் இதை அழைக்கிறார்கள். வெண்மை நிறத்தில் வடிக்கக்கூடிய எண்ணெயாக இக்கரிமவெள்ளீய சேர்மம் காணப்படுகிறது. கரிமக் கரைப்பான்களில் டிரைபீனைல்டின் ஐதரைடு கரைகிறது. பெரும்பாலும் ஐதரசனுக்கான ஆதார மூலமாகவும், தனி உறுப்பு உற்பத்தி செய்யவும் அல்லது கார்பன்-ஆக்சிசன் பிணைப்பை வெட்டவும் இதைப் பயன்படுத்துகிறார்கள். 

Ph3SnH என்று பொதுவாக சுருக்கப் குறியீட்டால் டிரைபீனைல்டின் ஐதரைடு குறிக்கப்படுகிறது. டிரைபீனைல்டின் குளோரைடுடன் இலித்தியம் அலுமினியம் ஐதரைடை சேர்த்து சூடுபடுத்துவதால் டிரைபீனைல்டின் ஐதரைடை தயாரிக்க முடியும் . ஐதரசனுக்கான ஆதார மூலமாக இது கருதப்பட்டாலும் உண்மையில் இது உயர் வினைத்திறன் கொண்ட தனி ஐதரசன் அணுக்களை வெளியிடுவதில்லை. மாறாக டிரைபீனைல்டின் ஐதரைடு தனி உறுப்பு சங்கிலி வழிமுறையில் ஐதரசனை தளப்பொருளுக்கு மாற்றம் செய்கிறது. பீனைல்வெள்ளீயத்தின் நிலைத்தன்மைக்கு இவ்வினைத்திறனைப் பயன்படுத்திக் கொள்கிறது . 

 T


</doc>
<doc id="397517" url="https://ta.wikipedia.org/wiki?curid=397517" title="சென்னை சிவப்பு ஆடு">
சென்னை சிவப்பு ஆடு

சென்னை சிவப்பு ஆடு (Madras Red sheep) என்பது வட தமிழ்நாட்டில் காணப்படும் ஒரு செம்மறியாட்டு இனமாகும். இவை பெரும்பாலும் இறைச்சி தேவைக்காகவே வளர்க்கப்படுகின்றன. இந்த இன ஆடுகள், தமிழ்நாட்டின் காஞ்சிபுரம், வேலூர், திருவண்ணாமலை போன்ற மாவட்டங்களில் காணப்படுகின்றன.
இவற்றின் நிறம் சிவப்பு, இளம்சிவப்பு முதல் கரும்சிவப்பு வரை கொண்டது, இதன் நிறத்தைக் கொண்டே சென்னை சிவப்பு என இவை பெயர்பெற்றன. இந்த இன கிடா ஆடுகளுக்கு நல்ல சுருட்டையான கொம்புகள் இருக்கும், பெட்டை ஆடுகளுக்கு கொம்பு கிடையாது. சில ஆடுகளுக்கு முன்நெற்றி, அடிவயிறு, கால்களுக்கிடையில் வெள்ளைநிறம் காணப்படும். வளர்ந்த கிடா 36 கி.கி எடையுடனும், பெட்டை ஆடுகள் 24 கி.கிஎடையுடனும் இருக்கும்.


</doc>
<doc id="397519" url="https://ta.wikipedia.org/wiki?curid=397519" title="இராமநாதபுரம் வெள்ளை ஆடு">
இராமநாதபுரம் வெள்ளை ஆடு

இராமநாதபுரம் வெள்ளை ஆடு என்பது தமிழ்நாட்டில் காணப்படும் ஒரு செம்மறியாட்டு இனமாகும். இவை பெரும்பாலும் இறைச்சி தேவைக்காகவே வளர்க்கப்படுகின்றன. இந்த இன ஆடுகள், தமிழ்நாட்டின் இராமநாதபுரம், சிவகங்கை, விருதுநகர் போன்ற மாவட்டங்களில் காணப்படுகின்றன.
இவை நடுத்தர உடலமைப்பைக் கொண்டவை, பெரும்பாலும் வெள்ளை நிறத்திலிருந்தாலும் சில ஆடுகளில் உடல் முழுவதும் கருமைநிறப் பட்டைகளொடு காணப்படும். கிடாவுக்கு முறுக்கிய வளைந்த கொம்புகள் உண்டு, பெட்டைக்கு கொம்புகள் கிடையாது.
கால்கள் சிறியதாகவும், மெலிந்தும் காணப்படும். வளர்ந்த கிடா 31 கி.கி எடையுடனும், பெட்டை ஆடுகள் 23 கி.கி எடையுடனும் இருக்கும். 


</doc>
<doc id="397521" url="https://ta.wikipedia.org/wiki?curid=397521" title="வேர்நுனி மூடி">
வேர்நுனி மூடி

வேர்நுனி மூடி "(Root cap)" என்பது வேர்களின் முனைகளில் அமைந்துள்ள தொப்பி போன்ற திசுக்களின் பகுதியாகும். கேலிப்ட்ரா என்றும் இப்பகுதி அழைக்கப்படுகிறது. சிடாடோசைட்டுகள் எனப்படும் செல்கள் வேர்நுனி மூடியில் காணப்படுகின்றன. இவை தாவரங்களின் புவியீர்ப்பு தூண்டுதல்களுக்க்கு ஏற்ப துலங்குவதில் பங்கேற்கின்றன. வேர்நுனி மூடி கவனமாக அகற்றப்பட்டால் வேர் மண்ணுக்குள் புகும்போது எளிதில் ஒடிந்துவிடக்கூடும். வேர்களின் நுனிப்பகுதியை சேதமடையாமல் பாதுகாக்கும் பணியை வேர்நுனி மூடி செய்கிறது. மேலும் பிசினைச் சுரந்து வேர்கள் எளிதாக மண்ணுக்குள் புகுவதற்கும், மண்ணின் நுண்ணுயிர்தொகுதியுடன் தொடர்பு கொள்ளவும் இவை உதவுகின்றன.

கீழ்நோக்கிய வேரின் வளர்ச்சியைத் தூண்டுவது வேர்நுனி மூடி அமைந்திருப்பதன் நோக்கமாகும். வேர்களின் நுனிப்பகுதியிலுள்ள திசுப்பகுதியைப் சேதமடையாமல் மூடிப் பாதுகாப்பது இதன் பனியாகும். மேலும் புவியீர்ப்பு விசையின் தூண்டல்களுக்கு ஏற்ப செயல்படுவதற்கும் இது காரணமாகிறது.

சில ஒட்டுண்ணித் தாவர வேர்களிலும், நீர்வாழ்த் தாவரங்களிலும் வேர்நுனி மூடி அமைப்பு காணப்படுவதில்லை. இவ்வகை தாவரங்களில் வேர்நுனி மூடிக்குப் பதிலாக பை போன்ற அமைப்பில் வேர் பைகள் காணப்படுகின்றன. 


</doc>
<doc id="397522" url="https://ta.wikipedia.org/wiki?curid=397522" title="வேம்பூர் ஆடு">
வேம்பூர் ஆடு

வேம்பூர் ஆடு என்பது தமிழ்நாட்டில் காணப்படும் ஒரு செம்மறியாட்டு இனமாகும். இவை பெரும்பாலும் இறைச்சி தேவைக்காகவே வளர்க்கப்படுகின்றன. இந்த இன ஆடுகள், தமிழ்நாட்டின் தூத்துக்குடி மாவட்டத்தின் வேம்பூர், மேலக்கரந்தை, கீழக்கரந்தை, நாகலாபுரம் பகுதிகளிலும், விருதுநகர் மாவட்டத்திலும் காணப்படுகின்றன.
இவை உயரமாகவும், வெள்ளை நிற உடலில், பழுப்பு அல்லது சிவப்பு நிறத் திட்டுகள் கொண்டும், தொங்கும் காதுகளோடு, குட்டையான மெலிந்த வாலுடனும் காணப்படும். இந்த ஆட்டுக் கிடாக்களுக்கு திருகிய கொம்புகள் உண்டு. பெட்டைக்குக் கொம்பு இல்லை. வளர்ந்த கிடா 35 கி.கி எடையுடனும் பெட்டை 28 கி.கி எடையுடனும் இருக்கும்.


</doc>
<doc id="397523" url="https://ta.wikipedia.org/wiki?curid=397523" title="திருச்சி கருப்பு ஆடு">
திருச்சி கருப்பு ஆடு

திருச்சி கருப்பு ஆடு என்பது தமிழ்நாட்டில் காணப்படும் ஒரு செம்மறியாட்டு இனமாகும். இவை பெரும்பாலும் இறைச்சி தேவைக்காகவும், முரட்டு ரோம உற்பத்திக்காகவும் வளர்க்கப்படுகின்றன. இந்த இன ஆடுகள், தமிழ்நாட்டின் திருச்சி, பெரம்பலூர், தருமபுரி, சேலம் போன்ற மாவட்டங்களில் காணப்படுகின்றன. 
இவை சிறிய உடலமைப்பைக் கொண்டதாகவும், உடல் முழுவதும் கருமை நிறம் கொண்டதாகவும் இருக்கும். இவற்றில்
கிடாவுக்குக் கொம்பு உண்டு. பெட்டைக்குக் கொம்பு இல்லை. இவற்றின் காதுகள் சிறியதாகவும், முன்னோக்கியும், கீழ்நோக்கியும் இருக்கும். வளர்ந்த கிடா 26 கி.கி எடையுடனும் பெட்டை 19 கி.கி எடையுடனும் இருக்கும். 


</doc>
<doc id="397524" url="https://ta.wikipedia.org/wiki?curid=397524" title="கோயம்புத்தூர் ஆடு">
கோயம்புத்தூர் ஆடு

கோயம்புத்தூர் ஆடு என்பது தமிழ்நாட்டில் காணப்படும் ஒரு செம்மறியாட்டு இனமாகும். இவை பெரும்பாலும் இறைச்சி தேவைக்காவும், கம்பளி உற்பத்திக்காகவும் வளர்க்கப்படுகின்றன. இந்த இன ஆடுகள், தமிழ்நாட்டின் கோயம்புத்தூர் மாவட்டத்தில் காணப்படுகின்றன.
இவை நடுத்தர உடலமைப்பைக் கொண்டவை. பொதுவாக வெண்மை நிறத்துடனும், தலை மற்றும் கழுத்துப் பகுதிகளில் கருப்பு அல்லது பழுப்பு நிறத்தோடும் காணப்படும். 30 சதவிகித பெட்டை ஆடுகளுக்கு கொம்புகள் கிடையாது. வளர்ந்த கிடா 25 கி.கி எடையுடனும் பெட்டை 20 கி.கி எடையுடனும் இருக்கும்.


</doc>
<doc id="397527" url="https://ta.wikipedia.org/wiki?curid=397527" title="மாவீரன் கிட்டு (திரைப்படம்)">
மாவீரன் கிட்டு (திரைப்படம்)

மாவீரன் கிட்டு (Maaveeran Kittu), சுசீந்திரனின் இயக்கத்தில், ஐஸ்வர் சந்திரசாமி, டி. என். தாய் சரவணன், ராஜீவன் ஆகியோரின் தயாரிப்பில் 2016இல் வெளியான தமிழ்த்திரைப்படம். இத்திரைப்படத்தில் விஷ்ணு, ஸ்ரீ திவ்யா, பார்த்திபன் ஆகியோர் முன்னணிப்பாத்திரங்களில் நடித்துள்ளனர். இத்திரைப்படம் டி. இமானின் இசையில், சூர்யா ஏ. ஆரின் ஒளிப்பதிவில், காசி விஷ்வநாதனின் படத்தொகுப்பில் திசம்பர் 2, 2016இல் வெளியானது. திரைப்படப்பாடலாசிரியர் யுகபாரதி இப்படத்திற்கு உரையாடலினை எழுதியுள்ளார். இத்திரைப்படம், ஒடுக்கப்பட்ட இனத்தைச்சார்ந்த போராளி ஒருவர் தன் இன மக்களை மேம்படுத்த நிகழும் வாழ்க்கைப்போராட்டம் குறித்தது.

மாவீரன் கிட்டு திரைப்படத்தின் கதை முழுவதும் 1987இல் நடைபெறுவதாகப் புனையப்பட்டுள்ளது. இறந்தவர்களின் சடலத்தைக்கூட பொதுவழியில் எடுத்துச் செல்ல மறுக்கின்றனர் ஆதிக்க சாதியைச் சார்ந்தவர்கள். இன்னொரு பக்கம், கல்வி பயின்று முன்னேற்றமடைய எண்ணும் ஒடுக்கப்பட்ட வகுப்பினர். தங்ளை தடுத்து நிறுத்தியி அந்தப் பொதுப்பாதையில் தலைநிமிர்ந்து நடக்க வேண்டும் என்பதே அவ்வூரின் ஒடுக்கப்பட்ட மக்களின் நீண்டநாள் கனவும் ஆசையும் பன்னிரண்டாம் வகுப்பில் தமிழ்நாட்டிலேயே முதல் இடத்தைப்பெற்று, அந்த ஒடுக்கப்பட்ட வகுப்பில் முதல் மாணவனாக கல்லூரிக்குச் செல்கிறார் ஒடுக்கப்பட்ட வகுப்பைச்சார்ந்த கிட்டு (விஷ்ணு). கிட்டுவைப் படிக்கவைப்பவர் அந்த ஊர் மக்களின் பல வகையான சிக்கல்களுக்கா குரல்கொடுக்கும் சின்னராசு (பார்த்திபன்). தம்மின மக்களின் நிலை மேம்படவும் மாறவும் விஷ்ணு விஷால் படித்து மாவட்ட ஆட்சியராக வேண்டும் என்ற சின்னராசுவின் வேண்டுகோளை முழுமனதுடன் ஏற்கின்றார் கிட்டு. ஊஇச்சூழலில் ஆதிக்கசாதிச்சார்ந்த மக்கள் கிட்டுவை சதிவலை பின்னுகின்றனர். சின்னராசுவின் உதவியோடு மக்கள் போராட்டம் தொடங்குகின்றனர். ஒடுக்கப்பட்ட இனத்தினர் பொதுவழியில் செல்ல வேண்டும் என்னும் அவர்களின் கனவு பலித்ததா? கிட்டு எப்படி மாவீரன் கிட்டு ஆகின்றான் என்பதே இப்படத்தின் கதை.
இத்திரைப்படம் டி. இமானின் இசையில், யுகபாரதி ஆறு பாடல்களை எழுதியுள்ளார். இப்படத்தின் பாடல் வெளியீடு நவம்பர் 4, 2016இல் நடந்தது.


</doc>
<doc id="397536" url="https://ta.wikipedia.org/wiki?curid=397536" title="மும்மெத்தில்வெள்ளீயக் குளோரைடு">
மும்மெத்தில்வெள்ளீயக் குளோரைடு

மும்மெத்தில்வெள்ளீயக் குளோரைடு "(Trimethyltin chloride)" என்பது (CH)SnCl என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். டிரைமெத்தில்டின் குளோரைடு என்ற பெயராலும் இதை அழைக்கிறார்கள். இக்கரிமவெள்ளீயச் சேர்மம் வெண்மை நிறத்தில் திண்மமாகவும் அதிக நச்சுத்தன்மையுடனும் துர்நாற்றத்துடன் காணப்படுகிறது. நீராற்பகுப்பால் இது எளிமையாகப் பாதிக்கப்படுகிறது.

டெட்ராமெத்தில்வெள்ளீயத்துடன் வெள்ளீய டெட்ராகுளோரைடு சேர்த்து வினைபுரியச் செய்வதால் மறுபங்கீட்டு வினை நிகழ்ந்து மும்மெத்தில்வெள்ளீயக் குளோரைடு உருவாகிறது 

இவ்வினை கோச்செசுக்கோவ் மறுபகிர்வு வினை எனப்படுகிறது. ஆர்கான் வாயுவைப் போன்ற மந்தவாயுச் சூழலில் பொதுவாக கரைப்பான் இல்லாமல் இவ்வினை நிகழ்கிறது.
தொடர்புடைய ஐதராக்சைடு அல்லது ஆக்சைடுடன் ஐதரசன் குளோரைடு அல்லது தயோனைல் குளோரைடு (SOCl2) போன்ற ஓர் ஆலசனேற்ற முகவரைச் சேர்த்து சூடுபடுத்துவது மும்மெத்தில்வெள்ளீயக் குளோரைடு தயாரிப்பதற்கான இரண்டாவது வழிமுறையாகும். 

டிரைமெத்தில்சிடானைல் தொகுதிச் சேர்மங்களுக்கு டிரைமெதில்டின் குளோரைடு ஆதார மூலமாகத் திகழ்கிறது. உதாரணமாக வினைல்டிரைமெத்தில்சிடானேன் மற்றும் இண்டேனைல்டிரைமெத்தில்சிடானேன் போன்ற சேர்மங்கள் தயாரிப்புக்கு இது முன்னோடிச் சேர்மமாக இருக்கிறது :

வெள்ளீயம் – கார்பன் பிணைப்பு உருவாவதற்கு மும்மெத்தில்வெள்ளீயக் குளோரைடுடன் வினைபுரிவதற்குத் தேவையான கரிமலித்தியம் வினையாக்கிக்கு உதாரணம் :

LiCH(SiMe3)(GeMe3) + Me3SnCl → Me3SnCH(SiMe3)(GeMe3) + LiCl

மும்மெத்தில்வெள்ளீயக் குளோரைடிலிருந்து வருவிக்கப்படும் கரிமவெள்ளீயச் சேர்மங்கள் கரிமத் தொகுப்பு வினைகளில், குறிப்பாக தனி உறுப்பு சங்கிலி வினைகளில் மிகுந்த பயனுள்ளவையாக உள்ளன. பாலி வினைல் குளோரைடு நிலைநிறுத்தும் வினைகளில் மும்மெத்தில்வெள்ளீயக் குளோரைடு முன்னோடிச் சேர்மமாகப் பயன்படுத்தப்படுகிறது. மும்மெத்தில்வெள்ளீயக் குளோரைடு ஒடுக்கப்படுவதால் வெள்ளீயம்-வெள்ளீயம் பிணைப்புகள் உருவாகின்றன. 


</doc>
<doc id="397538" url="https://ta.wikipedia.org/wiki?curid=397538" title="மூயெத்தில்வெள்ளீயம்">
மூயெத்தில்வெள்ளீயம்

மூயெத்தில்வெள்ளீயம் "(Triethyltin)" என்பது CHSn என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும் . டிரையெத்தில்சிடானேன் என்ற பெயராலும் இதை அழைக்கிறார்கள். ஒரு வெள்ளீய அணுவுடன் மூன்று எத்தில் குழுக்கள் இணைந்து இக்கரிமவெள்ளீயச் சேர்மம் உருவாகிறது. இச்சேர்மம் அதிக நச்சுத்தன்மை வாய்ந்ததாகும். இச்சேர்மத்தின் வெளிப்பாடு பாதிப்பால் குமட்டல், வாந்தி, தலைவலி, நினைவிழத்தல் போன்றவைகளுடன் மரணத்திற்குப் போதுமான அளவு பெருமூளை வாதம் ஏற்படுகிறது .


</doc>
<doc id="397540" url="https://ta.wikipedia.org/wiki?curid=397540" title="கோப்பளவு">
கோப்பளவு

கோப்பளவு ("file size") என்ற அளவீடு, ஒரு கணினிக் கோப்புப் பெற்றுள்ள தரவின் அளவினைக் குறிக்கிறது. வேறொரு முறையில் கூறுவதானால், ஒரு கணியத் தேக்ககத்தில், ஒரு கோப்பு நிரப்பும் அளவு ஆகும். இதற்கான அளவுகளில் மிகச்சிறிய அலகு யாதெனில், பைட்டு(byte) என்பதே ஆகும். இது இரு முறைகளில் (binary prefix, metric prefix) குறிக்கப் படுகின்றன.

ஒரு கணியக்கோப்பு முறைமையானது, ஒரு கோப்பினைச் சேமிக்கும் போது, கணியத் தேக்ககத்தின் அதற்குரிய இடத்தோடு, சிறு 'வெற்று' இடத்தையும் (slack space அல்லது internal fragmentation) எடுத்துக்கொண்டே சேமிக்கிறது. இவ்விடம் கோப்பு முறைமை சிறப்பாக செயற்பட வழிவகுக்கிறது. 


</doc>
<doc id="397544" url="https://ta.wikipedia.org/wiki?curid=397544" title="மர வரிசை">
மர வரிசை

மர வரிசை அல்லது மரக் கோடு (tree-line or timberline) வட துருவம், தென் துருவம், மற்றும் ஆல்ப்ஸ் போன்ற பிரதேசங்களில் மரங்கள் வளரக்கூடிய விளிம்புப் பகுதியாகும். மர வரிசைப் பகுதிகளுக்கு அப்பால் மரங்கள் வளர்வதில்லை. ஏனெனில் அப்பகுதியில் மிக மோசமான குளிர் அல்லது கடும் வெப்ப நிலை கொண்ட தட்பவெப்பம் கொண்டிருப்பதால் மரங்கள் வளர இயலாது. 

சூழலியல் மற்றும் நிலவியல் கொள்கைகளின் படி, மர வரிசைகள் பல வகையாக விளக்கப்படுகிறது. அவைகள் முறையே:








ஆர்டிக் மற்றும் அண்டார்டிக்கா துருவப் பகுதிகளின் மர வரிசைகள், புவியியல், ஆற்றுச் சமவெளிகள், கடல் நீரோட்டங்கள் பொறுத்து, துருவ மரவரிசைகள் மாறுபடுகிறது. 




</doc>
<doc id="397553" url="https://ta.wikipedia.org/wiki?curid=397553" title="முப்பியூட்டைல்வெள்ளீய ஆக்சைடு">
முப்பியூட்டைல்வெள்ளீய ஆக்சைடு

முப்பியூட்டைல்வெள்ளீய ஆக்சைடு "(Tributyltin oxide)" என்பது [(CH)Sn]O என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். கரிமவெள்ளீய சேர்மமான இதை டிரைபியூட்டைல்டின் ஆக்சைடு என்ற பெயரால் அழைக்கிறார்கள். பூஞ்சைக் கொல்லி, மெல்லுடலிக் கொல்லி போன்ற உயிர்க்கொல்லிகளாக, குறிப்பாக மரப் பாதுகாப்புப் பொருளாக முப்பியூட்டைல்வெள்ளீய ஆக்சைடு பயன்படுகிறது. நிறமற்றும். வெளிர்மஞ்சள் நிறத்திலும் ஒரு நீர்மமாக இச்சேர்மம் காணப்படுகிறது. தண்ணீரில் சிறிதளவும் (மில்லியனுக்கு 20 பகுதிகள்) கரிமக் கரைப்பான்களில் நன்றாகவும் கரைகிறது. தோலில் எரிச்சலை உண்டாக்குகிறது. 

கடலில் பயன்படுத்தப்படும் பொருட்களின் நீர் மேற்பரப்புகள் நுண்ணுயிர்களால் சிதிலமடைவதை தடுக்கும் முகவராக முப்பியூட்டைல்வெள்ளீய ஆக்சைடு சேர்மங்கள் பயன்படுகின்றன. இந்தச் சேர்மத்தின் நச்சுத்தன்மையைக் குறித்த கவலைகள் சர்வதேச கடல்சார் அமைப்பு மூலம் உலகளாவிய தடைக்கு வழிவகுத்தன. இப்போது இது ஒரு கடுமையான கடல் மாசுபாடு என்றும், மிகுந்த அக்கறையுடன் கவனிக்கப்பட வேண்டிய ஒன்றாக இருப்பதாகவும் ஐரோப்பிய ஒன்றியத்தால் கருதப்படுகிறது. 



</doc>
<doc id="397561" url="https://ta.wikipedia.org/wiki?curid=397561" title="நான்கெத்தில்வெள்ளீயம்">
நான்கெத்தில்வெள்ளீயம்

நான்கெத்தில்வெள்ளீயம் "(Tetraethyltin)" என்பது CHSn என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். டெட்ராயெத்தில்டின் என்ற பெயராலும் இக்கரிமவெள்ளீயச் சேர்மத்தை அழைப்பார்கள். CHCH)Sn என்ற மூலக்கூற்று கட்டமைப்பை நான்கெத்தில்வெள்ளீயம் கொண்டுள்ளது. அதாவது ஒரு வெள்ளீய அணுவுடன் நான்கு எத்தில் குழுக்கள் இணைந்துள்ளன. வெள்ளீயத்தின் கரிம சேர்மங்களில் இச்சேர்மம் ஒரு முக்கியமான சேர்மமாகும். பெரும்பாலும் டெட் என்ற சுருக்கக் குறியீட்டால் குறிக்கப்படுகிறது.

நான்கெத்தில்வெள்ளீயம் தீப்பிடித்து எரியக்கூடிய நிறமற்ற ஒரு நீர்மமாகும். டை எத்தில் ஈதரில் கரையும் இது நீரில் கரைவதில்லை. -112° செல்சியசு வெப்பநிலையில் உறையும் இச்சேர்மம் 181 ° செல்சியசு வெப்பநிலையில் கொதிக்கிறது. மின்னணு தொழிற்சாலையில் நான்கெத்தில்வெள்ளீயம் பயன்படுத்தப்படுகிறது. 

எத்தில்மக்னீசியம்புரோமைடுடன் வெள்ளீய(IV) குளோரைடைச்: சேர்த்து வினைபுரியச் செய்தால் நான்கெத்தில்வெள்ளீயம் உருவாகிறது. 

டெட்ரா-என்-புரோப்பைல்வெள்ளீயத்தையும் டெட்ரா-என்-பியூட்டைல்வெள்ளீயத்தையும் இதே முறையில் தயாரிக்க முடியும்.
நான்கெத்தில்வெள்ளீயம் உடலுக்குள் அதிக நச்சுத்தன்மை மிக்க மூயெத்தில்வெள்ளீயமாக மாற்றப்படுகிறது.


</doc>
<doc id="397563" url="https://ta.wikipedia.org/wiki?curid=397563" title="நான்கெத்தில்செருமானியம்">
நான்கெத்தில்செருமானியம்

நான்கெத்தில்செருமானியம் "(Tetraethylgermanium)" என்பது CHGe என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். டெட்ராயெத்தில்செருமானியம் என்ற பெயராலும் இக்கரிமசெருமானியச் சேர்மத்தை அழைப்பார்கள். (CHCH)Ge என்ற மூலக்கூற்று கட்டமைப்பை நான்கெத்தில்செருமானியம் கொண்டுள்ளது. அதாவது ஒரு செருமானிய அணுவுடன் நான்கு எத்தில் குழுக்கள் இணைந்துள்ளன. செருமானிய ஆவிப்படிவில் பயன்படுத்தப்படும் முக்கியமான செருமானிய சேர்மம் நான்கெத்தில்செருமானியம் ஆகும். 

1887 ஆம் ஆண்டில் முதன்முதலாக கிளெமன்சு விங்க்ளெர் செருமானியம் கண்டுபிடிக்கப்பட்ட சிறிது காலத்திற்குப் பின்னர் இதைக் கண்டுபிடித்தார் . இதற்காக இவர் டையெத்தில்துத்தநாகத்தையும் செருமானியம் டெட்ராகுளோரைடையும் வினைபுரியச் செய்தார். 



</doc>
<doc id="397567" url="https://ta.wikipedia.org/wiki?curid=397567" title="பி. என். இராமச்சந்திரன்">
பி. என். இராமச்சந்திரன்

பி. என். இராமச்சந்திரன் (P. N. Ramachandran) ஓர் இந்திய அரசியல்வாதியும் தமிழக சட்டமன்றத்தின் பட்டுக்கோட்டை சட்டமன்றத் தொகுதியின் முன்னாள் உறுப்பினரும் ஆவார். 1984 ஆவது ஆண்டில் நடந்த தமிழ்நாடு சட்டமன்றத் தேர்தலில் அனைத்திந்திய அண்ணா திராவிட முன்னேற்றக் கழகம் சார்பில் போட்டியிட்டு வெற்றி பெற்றார்.


</doc>
<doc id="397568" url="https://ta.wikipedia.org/wiki?curid=397568" title="கா. அண்ணாதுரை">
கா. அண்ணாதுரை

கா. அண்ணாதுரை ஓர் இந்திய அரசியல்வாதியும் தமிழக சட்டமன்றத்தின் பட்டுக்கோட்டை சட்டமன்றத் தொகுதியின் முன்னாள் உறுப்பினரும் ஆவார். 1989 ஆவது ஆண்டில் நடந்த சட்டமன்றத் தேர்தலில் பட்டுக்கோட்டை தொகுதியில் திராவிட முன்னேற்றக் கழகம் சார்பில் போட்டியிட்டு வெற்றி பெற்றார்.


</doc>
<doc id="397577" url="https://ta.wikipedia.org/wiki?curid=397577" title="கொங்கு கலை அறிவியல் கல்லூரி (கரூர்)">
கொங்கு கலை அறிவியல் கல்லூரி (கரூர்)

கொங்கு கலை மற்றும் அறிவியல் கல்லூரி (கரூர்) என்பது தமிழ்நாட்டில் கரூர் மாவட்டத்தில் அமைந்துள்ள ஒரு சுயநிதிக் கல்லூரி ஆகும்.
இக்கல்லூரி 1997ல் கொங்கு கல்வி அறக்கட்டளையால் தொடங்கப்பட்டது.
மேலும், இது திருச்சி பாரதிதாசன் பல்கலைகழகத்தின் இணைவுபெற்ற கல்லூரியாகும்.
கல்லூரி தொடங்கியபோது ஐந்து துறைகளுடன் இக்கல்லூரி தொடங்கப்பட்டது. இப்போது, 11 இளங்கலை படிப்புகளும் 8 முதுகலை படிப்புகளும் கற்பிக்க படுகிறது.

www.kongucollege.com


</doc>
<doc id="397596" url="https://ta.wikipedia.org/wiki?curid=397596" title="குடகு இராச்சியம்">
குடகு இராச்சியம்

குடகு இராச்சியம் (Kodagu Kingdom or Haleri Kingdom) இந்தியாவின் தற்கால கர்நாடகா மாநிலத்தின் குடகு மலைப் பிரதேசங்களை 1633 முதல் 1834 முடிய 200 ஆண்டுகள் வரை, ஹலேரி மன்னர்கள் ஆண்டப் பகுதியாகும். குடகு இராச்சியத்தின் தலைநகரம் மடிக்கேரி நகரம் ஆகும்.
சிவபக்தி கொண்ட லிங்காயத்துக்களான, குடகு இராச்சிய ஹலேரி ஆட்சியாளர்கள்,
கேளடி நாயக்கர்கள்களின் ஒரு கிளையினர் ஆவார்.
கேளடி நாயக்கர் வம்சத்தின் சதாசிவ நாயக்கரின் மருமகன் வீரராஜா என்பவர் குடகு இராச்சியத்தை 1633ல் நிறுவினார்.

குடகு இராச்சியத்தின் தலைநகரம் மடிகேரியில் உள்ள புகழ் பெற்ற நல்குநாடு அரண்மனையை கட்டியவர் மன்னர் தொட்ட வீர ராஜேந்திரன் ஆவார்.

குடகு இராச்சியத்தின் இறுதி மன்னர் சிக்க வீர ராஜேநதிரனுக்கு ஆண் வாரிசுகள் இல்லாததாலும், குடும்ப பிணக்குகளாலும், குடகு இராச்சியத்தை பிரித்தானிய இந்தியாவுடன் இணைக்கப்பட்டது. மேலும் சிக்க வீர இராஜேந்திரன் ஐக்கிய இராச்சியத்திற்கு அனுப்பி வைக்கப்பட்டார். இந்தியப் பிரிவினைக்குப் பின்னர், குடகுப் பகுதிகள் மற்றும் மைசூர் அரசுகள், இந்தியாவுடன் இணைக்கப்பட்டு, கர்நாடகா மாநிலமாக நிறுவப்பட்டது.

குடகு இராச்சியத்தின் இறுதி மன்னர் சிக்கவீர ராஜேந்திரன் வரலாறு குறித்து, ஞானபீட விருது பெற்ற மாஸ்தி வெங்கடேச ஐயங்கார் என்பவர் கன்னட மொழியில் சிக்கவீர ராஜேந்திரன் எனும் வரலாற்றுப் புதினத்தை எழுதியுள்ளார். 





 


</doc>
<doc id="397599" url="https://ta.wikipedia.org/wiki?curid=397599" title="தமிழ்நாடு உயர் கல்வி நிறுவனங்களின் பட்டியல்">
தமிழ்நாடு உயர் கல்வி நிறுவனங்களின் பட்டியல்

தமிழ்நாடு இந்தியாவின் மிகவும் புகழ்பெற்ற உயர் கல்வி நிறுவனங்களின் இருப்பிடமாகும். அவற்றுள் பாரதிதாசன் மேலாண்மை கல்வி நிறுவனம்- திருச்சி, லயோலா வணிக நிர்வாக கல்லூரி மற்றும் இந்திய மேலாண்மை நிறுவனம் திருச்சி போன்ற மேலாண்மை கல்வி நிறுவனங்களும் அடங்கும் . , இந்திய தொழில்நுட்பக் கழகம் சென்னை, பொறியியல் கல்லூரி, கிண்டி, சென்னை இன்ஸ்டிடியூட் ஆப் டெக்னாலஜி, மற்றும் தேசிய தொழில்நுட்ப கழகம், திருச்சி போன்ற பொறியியல் கல்வி நிறுவனங்கள் அடங்கும். சென்னை மருத்துவ கல்லூரி மற்றும் ஸ்டான்லி மருத்துவ கல்லூரி மருத்துவ கல்வி நிறுவனங்களும் அடங்கும்.




</doc>
<doc id="397615" url="https://ta.wikipedia.org/wiki?curid=397615" title="2-குளோரோயீத்தேன்சல்போனைல் குளோரைடு">
2-குளோரோயீத்தேன்சல்போனைல் குளோரைடு

2-குளோரோயீத்தேன்சல்போனைல் குளோரைடு "(2-Chloroethanesulfonyl chloride)" என்பது CHClOS என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். பிற வேதிப்பொருட்களைத் தயாரிக்க உதவும் வேதிப்பொருளாக இது உதவுகிறது. கண்ணிலும் தோலிலும் கடுமையாக எரிச்சலூட்டும் சேர்மமாகவும், உள்ளிழுக்க நேர்ந்தால் மூக்கு, தொண்டை, நுரையீரல் போன்றவற்றில் எரிச்சல் உண்டாக்கும் பண்பையும் 2-குளோரோயீத்தேன்சல்போனைல் குளோரைடு பெற்றுள்ளது. 


</doc>
<doc id="397627" url="https://ta.wikipedia.org/wiki?curid=397627" title="நைரோபி தேசிய பூங்கா">
நைரோபி தேசிய பூங்கா

நைரோபி தேசிய பூங்கா கென்யாவில் உள்ள ஒரு தேசிய பூங்கா ஆகும். கென்யாவின் முதல் தேசிய பூங்காவான இது 1946 ஆம் ஆண்டு நிறுவப்பட்டது. கென்யாவின் தலைநகரான நைரோபியின் மையப்பகுதியில் தெற்கே கிட்டத்தட்ட 7 கிலோமீட்டர் (4 மை) தொலைவில் அமைந்துள்ளது. இது மெட்ரோபோலிஸிலிருந்து பூங்காவின் வனவிலங்குகளை பிரிக்கும் மின்சார வேலியை கொண்டுள்ளது.

இது கென்யாவின் மிகவும் வெற்றிகரமான காண்டாமிருக சரணாலயங்களில் ஒன்றாகும்.

19 ம் நூற்றாண்டின் பிற்பகுதியில் பூங்காவிற்குஅருகில் அமைந்துள்ள பகுதியில் மக்கள் குடியேறி வந்தனர். நாமடிக் மசாய் இன மக்கள் வன விலங்குகளின் பகுதிகளில் வசித்து வந்தார். கிகுயு மக்கள் நைரோபிக்கு மேலே உள்ள வனப்பகுதிகளில் மலைகளில் வசித்து வந்தார் . நைரோபி வளர்ந்தபோது, அது 1910 ஆம் ஆண்டில் 14,000 மக்களைக் கொண்டிருந்தது - மனிதர்களுக்கும் விலங்குகளுக்கும் இடையே மோதல்களும் அதிகரித்தன. நகரத்தின் வசிப்பவர்கள் சிங்கங்களுக்கு எதிராக பாதுகாக்க இரவில் துப்பாக்கிகளை நடத்தினர். வரிகுதிரைகள் மற்றும் ஸ்பராக்கள் நடந்து சென்று தங்கள் மலர் படுக்கைகளை பாழாக்கிவிட்டதாக மக்கள் புகார் அளித்தனர். விலங்குகள் படிப்படியாக நைரோபியின் மேற்கு மற்றும் தெற்கே பரந்து விரிந்த சமவெளிகளோடு தங்கள் பரப்பை அதிகரித்தன.

இந்த காலகட்டத்தில் மெர்வின் கோவி நைரோபியில் பிறந்தார். 1932 ஆம் ஆண்டில் ஒன்பது ஆண்டுகளுக்குப் பிறகு கென்யாவுக்கு திரும்பிய அவர், அத்தி சமவெளிகளில் வேட்டை விலங்குகளின் அளவு குறைந்துவிட்டதைப் பார்த்து அதிர்ச்சியுற்றார். இந்த நேரத்தில், பின்னர் நைரோபி தேசிய பூங்காவாக அறிவிக்கப்பட்டு அந்த பகுதி பாதுககபட்ட பகுதியாக பிரகடனம் செயப்பட்டது. கென்யாவில் ஒரு ஒழுங்குபடுத்தப்பட்ட தேசிய பூங்கா அமைப்பை ஸ்தாபிப்பதற்கான பிரச்சாரத்தை கோவி தொடங்கியது. இந்த விஷயத்தை ஆராய ஒரு குழுவை அரசாங்கம் அமைத்தது.

1946 ஆம் ஆண்டில் பூங்கா அதிகாரப்பூர்வமாக திறக்கப்பட்டது. நைரோபி தேசிய பூங்கா கென்யாவில் நிறுவப்பட்ட முதல் தேசிய பூங்கா ஆகும். பூங்கா உருவாக்கிய போது மசாய் மேய்ச்சல்வாதிகள் தங்கள் நிலங்களில் இருந்து அகற்றப்பட்டனர். கோவி நைரோபிய தேசிய பூங்காவின் இயக்குனராக நியமிக்கப்பட்டார், மேலும் 1966 வரை இந்த பதவி வகித்தார். 1989 ஆம் ஆண்டில், கென்யாவின் ஜனாதிபதி டேனியல் அராப் மோய் பன்னிரண்டு டன் யானை தந்தங்களை பூங்காவில் உள்ள ஒரு தளத்தின் போட்டு எரித்தார். இந்த நிகழ்வு கென்யாவின் வன உயிரி பாதுகாப்பு திட்டத்தை மேம்படுத்தியது.

பூங்கா 117.21 சதுர கிலோமீட்டர் (28,963 ஏக்கர்) பரப்பளவைக் கொண்டுள்ளது மற்றும் ஆப்பிரிக்காவின் பெரும்பாலான தேசிய பூங்காக்களுடன் ஒப்பிடுகையில் இது சிறியதாக உள்ளது. பூங்காவின் உயரம் 1,533 மற்றும் 1,760 மீட்டர் (5,030 மற்றும் 5,774) இடையில் உள்ளது. இது வறண்ட களநிலையை கொண்டுள்ளது. இந்த பூங்கா ஆத்தி-கப்தி சுற்றுச்சூழலின் ஒரே பாதுகாக்கப்பட்ட பகுதியாகும், இது இந்த சுற்றுச்சூழலில் 10% க்கும் குறைவாக உள்ளது. இந்த பூங்காவில் பல்வேறு வகையான வாழ்விடங்களும், இனங்களும் உள்ளன.

நைரோபி மையத்திலிருந்து 7 கிமீ (4 மைல்) தூரத்தில் இந்த பூங்கா அமைந்துள்ளது. பூங்காவின் வடக்கு, கிழக்கு மற்றும் மேற்கு எல்லைகளைச் சுற்றி மின் ஃபென்சிங் உள்ளது. அதன் தெற்கு எல்லை பாகத்தி ஆற்றின் மூலம் உருவாகிறது. இந்த எல்லை கட்டப்பட்டதல்ல, மற்றும் கிட்டிசெலா பாதுகாப்புப் பகுதிக்கு (பூங்காவின் தெற்கே தெற்கே அமைந்துள்ளது) மற்றும் அத்தி-கப்தி எபோதும் சமவெளிக்கு திறந்திருக்கும். இந்த எல்லைக்குள்ளேயே பெரிய கூட்டம் நிறைந்த இனங்கள் கணிசமான எண்ணிக்கையில் உள்ளது.

நகரத்திலிருந்து பூங்காவை பிரிக்கும் வேலி விமான நிலையத்தை விட்டு வெளியேறும் நெடுஞ்சாலை வழியாக இயங்குகிறது. இது பல கென்யர்கள் பெருமைக்குரிய ஒரு விஷயமகா எண்ணுகின்றனர். இந்த பூங்கா மட்டுமே இயற்கையான சஃபாரி பூங்கா ஆகும்.

பூங்காவின் முக்கிய சூழல் சிதறடிக்கப்பட்ட அகாசிய புதர்களைக் கொண்டுள்ள திறந்த புல்வெளி அமைப்பாகும். பூங்காவின் மேற்கு மலைத்தொடர்கள் ஓலே ஆப்பிரிக்கா, க்ரோடான் டிகோகாமமாஸ், பிராக்லேனா ஹட்சின்ஸ் மற்றும் கலோடென்ட்ரம் ஆகியவற்றின் நிலப்பகுதிகளைக் கொண்டுள்ளன. இந்த பகுதிகளின் குறைந்த சரிவு புல்வெளிகள் காணப்டுகின்றது. இந்த புல்வெளிப் பகுதிகளில் தேமேடா, சைப்ரஸ், டிஜெகாரியா மற்றும் சைனோடான் இனங்கள் காணப்படுகின்றன. மஞ்சள்-கரைசல் அகாசியா சாந்தோபிலியாவைச் சிதறடித்தாற்போல் காணப்டுகின்றது. பூங்காவின் தெற்கில் ஆத்தி நதியின் ஒரு கிளைநதியும் உள்ளது. உடைந்த புஷ் மற்றும் ஆழமான பாறை பள்ளத்தாக்குகள் உடைய பகுதிகள் இங்கு உள்ளன. பள்ளத்தாக்குகளில் உள்ள இனங்கள் பெரும்பாலும் அகாசியா மற்றும் யூபார்பியா கொன்டேலாபுரமாக உள்ளன. அச்சோடிஸ் டிமிடியாடா, கேண்டியம் ஷிமிப்பீரியா, எல்லியெண்டெண்ட்ரான் பச்சனானி, ஃபிகஸ் எயியோகார்பா, அஸ்பிலியா மொஸம்பியென்சிஸ், ரஸஸ் நேட்டாலென்ஸ் மற்றும் நியூடோனியா இனங்கள் ஆகியவை பிற மரம் வகைகளில் அடங்கும். பாறை மலைகளில் வளரும் பல தாவரங்கள் நைரோபி பகுதியில் தனித்துவமாக உள்ளன. இந்த இனங்கள் யூபார்பியா ப்ரிவிடோர்டா, டிரிமியா கல்கேராடா மற்றும் முர்டானியா கிளார்கானா ஆகியவை அடங்கும்.

பூங்காவில் பெரிய மற்றும் பல்வேறு வன உயிரினங்கள் உள்ளன. பூங்காவில் காணப்படும் இனங்கள், கேப் எருமை, பாபூன்ஸ், கிழக்கு கறுப்பு காண்டாமிருகங்கள், கேசெல்ல்கள், சோர்பாஸ், டான்சானியன் செடல்கள், கோக்'ஸ் ஹார்ட்டிஸ்டெஸ்ட், ஹிப்போபோட்டமி, லெப்பார்ட்ஸ், கிழக்கு ஆபிரிக்க சிங்கங்கள், எல்டாஸ், இம்பலா, மாசாய் ஜிராஃபஸ், ஆஸ்ட்ரிக்ஸ், கஸ்தூரிகள் மற்றும் வாட்டர்ப்ஸ்.காட்டுப்பகுதி விலங்குகள் மற்றும் வரிக்குதிரை உள்ளிட்ட ஹெர்பிவோர்ஸ், கிட்டிசெலா கான்செர்வேஷன் பகுதி மற்றும் பூங்காவின் தெற்கில் குடிபெயர்ந்த இடமாக அத்தி-கப்தி சமவெளி உள்ளது. விலங்குகள் ஈரமான பருவத்தில் சமவெளிகளைப் வாழ்வதோடு உலர் பருவத்தில் பூங்காவிற்குத் திரும்புகின்றன. பூங்காவில் வனவிலங்கு செறிவு வறண்ட பருவத்தில் அதிகமாகவும் பூங்காவிற்கு வெளியே உள்ள பகுதிகளில் குறைந்தும் காணபடுகின்றது. ஆத்தி ஆற்றின் குறுக்கே கட்டப்பட்ட சிறிய அணைகள் இந்த வெளிப்புறப் பகுதிகள் விட அதிகமான நீர் ஆதாரங்களை அளிக்கின்றன. இங்குள்ள விலங்குகளை வறண்ட பருவத்தில் நீர் சார்ந்துள்ள தாவரங்கள் வெகுவாக ஈர்க்கின்றன. உலர் பருவத்தில் வனவிலங்கு குடியேற்றத்திற்கான வடக்கு எல்லை இந்த பூங்கா ஆகும். இந்த பூங்காவில் பறவை வகைகளில் அதிக பன்முகத்தன்மை கொண்டிருக்கிறது, பூங்காவில் 500 நிரந்தர மற்றும் புலம்பெயர்ந்த விலங்கினங்கள் உள்ளன.

பூங்காவில் டேவிட் ஷெல்ப்ரிக் டிரஸ்ட் இயங்குகிறது. அது யானை மற்றும் ஆதரவற்ற யானை கன்றுகளை பரமரிகின்றது. பின்னர் அவற்றை பாதுகாப்பான சரணாலய பகுதிகளில் மீண்டும் சுதந்திரமாக வாழ வழி செய்கின்றது. அனாதையான மற்றும் நோயுற்ற விலங்குகள் கென்யா முழுவதும் இருந்து சரணாலயம் கொண்டுவரப்பட்டு, பூங்காவின் முக்கிய நுழைவாயிலுக்கு அருகில் உள்ள இந்த சரணாலயத்தில் பரமரிகபடுகின்றது. நைரோபி தேசிய பூங்கா சில நேரங்களில் "ரைனோசெரோஸ் சரணாலயம்" என்று பொருள்படும் கிஃபுரு ஆர்க் என்றும் அழைக்கப்படுகிறது. இது கென்யாவின் மிகவும் வெற்றிகரமான காண்டாமிருக சரணாலயங்களில் ஒன்றாகும்.

மெர்வின் கோவி கென்யாவின் தேசியப் பூங்காக்கள் பலவற்றின் வளர்ச்சியை மேற்பார்வையிட்டதோடு மனித பார்வையாளர்களை மனதில் வைத்து இந்த பூங்காவை வடிவமைத்தார். இந்த முக்கியத்துவம் பிற்காலத்தில் கென்யாவின் முதன்மை தொழிலாக சுற்றுலாவை ஆக்கியது. இருப்பினும், அது மனித மக்களுக்கும் வன வாழ்வுக்கும் இடையிலான பிரச்சினைகளை அதிகப்படுத்தியது. பூங்காக்கள் அருகே வாழும் விவசாயிகள் பூங்காக்கள் நிறுவுவதில் ஆர்வம் கொண்டிருக்கவில்லை. சில நில உரிமையாளர்கள் கென்யாவின் வன வாழ்வு சரணாலயங்கள் அவர்களுக்கு நல்லதல்ல என்று நினைக்கிறார்கள். 1948 ஆம் ஆண்டில் 188,976 பேர் நைரோபியில் வசித்து வந்தனர். 1997 ஆம் ஆண்டில் நகரின் மக்கள் தொகை 1.5 மில்லியனாக அதிகரித்தது. பூங்காவின் எல்லைகளுக்கு அடுத்து மக்கள் வாழ்கின்றனர். இதனால் மனித-விலங்கு மோதல்கள் உருவாக்குகிறது. மக்கள் மாசு மற்றும் குப்பைகளை உருவாக்குகின்றனர். பூங்காவின் வடக்கு எல்லையுடன் அமைந்துள்ள தொழிற்சாலைகளிலிருந்து கழிவுப்பொருள் மற்றும் தொழில்துறை கழிவுகள் பூங்காவின் மேற்பரப்பு மற்றும் நிலத்தடி நீர் அமைப்புகளை மாசுபடுத்துகின்றன.

1904 மற்றும் 1911 ஆம் ஆண்டுகளில் மாசாயுடனான உடன்படிக்கைகள் கென்யாவின் அருகே லெயிக்கிபியா ஏக்கர் பகுதியில் தங்கள் வடக்கு மேய்ச்சல் நிலங்கள் அனைத்தையும் கைப்பற்றும்படி கட்டாயப்படுத்தியது. நிலத்தை இழந்த சிலர் கீட்டீலா பிரதேசத்தில் மீள்குடியேற்றப்பட்டனர். மசாயின் ஆயர் வாழ்க்கை வன விலங்குகளுடன் எந்த மோதலையும் ஏற்படுத்தவில்லை. இன்றைய கிட்டெனேலாவின் முன்னாள் மசாய் குழுவால் தனியார்மயமாக்கப்பட்டு, சில விவசாயிகள் விவசாயிகளுக்கு விற்கப்பட்டு வருகின்றன. வீடுகள், பயிரிடப்பட்ட அடுக்குகள், பள்ளிகள், கடைகள் மற்றும் பார்கள் கிட்டெனேலா சமவெளிகளில் காணப்படுகின்றன. பூங்காவின் வருவாய்கள் தேசிய பூங்காவின் முன்னிலையிலிருந்து கிட்கேஎலாவில் வாழும் மக்களுக்கு சமூக திட்டங்களுக்கு பயன்படுத்தப்பட்டு வருகின்றன. பல மஸாய் நில உரிமையாளர்கள் கிண்டன்லா நில உரிமையாளர்கள் சங்கத்தை உருவாக்கியுள்ளனர். இதனால் கென்ய வனவிலங்கு சேவையுடன் வனவிலங்குகளை பாதுகாப்பதோடு உள்ளூர் மக்களுக்கு நன்மைகள் கிடைக்கின்றது.

பூங்கா மற்றும் ஆத்தி-கபீதி சமவெளிகள் ஆகியவை வனப்பகுதியிலுள்ள மக்கள்தொகைகளால் இணைக்கப்பட்டுள்ளன. பூங்காவின் தெற்கே இருக்கும் சமவெளிகள் ஈரமான பருவத்தில் விலங்குகளின் முக்கிய உணவுப் பகுதிகளாகும். நகரம் நிறுவப்படுவதற்கு முன்னர், மிருகங்களை மற்ற விலங்குகள் பின்தொடர்ந்து, கிளிமஞ்சாரோ மலையிலிருந்து கென்யா மலையைச் சுற்றியும், செரங்கெட்டியில் இடம்பெயரும் புலம்பெயர்ந்தவர்களிடமிருந்து ஒரு குடியேற்றத்தை நோக்கி நகர்ந்தனர். இருப்பினும், நகரம் வளர்ந்ததால், பூங்காவின் விலங்குகளின் குடியேற்றத்தின் வடக்கு எல்லையாக இருந்தது. குடிபெயர்ந்த விலங்குகள் கிட்டிசெலா என்றழைக்கப்படும் ஆத்தி சமவெளிகளின் பகுதியினூடாக பயணம் செய்வதன் மூலம் தங்களது தெற்கு மேய்ச்சலை அடையலாம். பூங்காவின் புலம்பெயர்ந்த இனங்கள் கூட குடியேற்ற வடிவங்களை, ஃபென்சிங் மற்றும் நைரோபி மற்றும் பிற தொழிற்துறை நகரங்களுடனான அவற்றின் நெருக்கத்தை மாற்றுவதன் மூலம் அச்சுறுத்தப்படுகின்றன. இந்த நடவடிக்கைகள் விலங்குகளின் சுற்றுச்சூழலைப் பிரிக்கின்றன, அவற்றின் வாழ்விடத்தை ஆக்கிரமிக்கின்றன.

நைரோபியில் உள்ள சுற்றுலா பார்வையாளர்களுக்காக நைரோபி தேசிய பூங்கா முக்கிய சுற்றுலா அம்சமாக உள்ளது. சுற்றுலா பார்வையாளர்களின் கவர்ச்சிகரமான பூங்காவின் மாறுபட்ட பறவை இனங்கள், சிறுநீர், சிறுநீரகம், சிறுத்தை மற்றும் சிங்கம் ஆகியவைகளை கண்டு இரசிகின்றனர். ஜூலை மற்றும் ஆகஸ்டில், ஐவரி எரியும் தள நினைவுச்சின்னம், மற்றும் நைரோபி சஃபாரி வாக் மற்றும் விலங்கு அனாதை இல்லம் ஆகியவற்றில் காட்டுயிர் மற்றும் ஜீப்ரா நகர்வுகள் மிகவும் புகழ் பெற்றதாகும். நைரோபியில் உள்ள வனப்பகுதிகளில் பூங்காவிற்கும், ஆயிரக்கணக்கான கென்யக் குழந்தைகளுக்கும் பள்ளி வனப்பகுதிகளில் ஒவ்வொரு வாரமும் பூங்காவிற்கு வருகை தருகின்றனர்.

வனவிலங்கு பாதுகாப்பு கல்வி மையம் பூங்கா மற்றும் விலங்கு அனாதை இல்லத்தின் வன மற்றும் வழிகாட்டுதல் சுற்றுப்பயணங்கள் பற்றிய விரிவுரைகள் மற்றும் வீடியோ நிகழ்ச்சிகளைக் கொண்டுள்ளது. இந்த சுற்றுப்பயணங்கள் முக்கியமாக, பள்ளிகளிலும் உள்ளூர் சமூகங்களிடத்திலும் கல்வி பயில வேண்டும். கென்யா வனவிலங்கு சேவை ஒரு சஃபாரி வாக் ஒன்றை உருவாக்கியது, இது கென்யாவில் இருக்கும் தாவரங்கள் மற்றும் விலங்குகளின் பல்வேறுவற்றைக் காட்டுகிறது, மேலும் அவை கென்யாவின் மக்களை எவ்வாறு பாதிக்கின்றன என்றும் விவரிகின்றது.



</doc>
<doc id="397631" url="https://ta.wikipedia.org/wiki?curid=397631" title="இராட்சதலம் ஏரி">
இராட்சதலம் ஏரி

இராட்சதலம் ஏரி (Lake Rakshastal), திபெத் தன்னாட்சிப் பகுதியில், இமயமலைத் தொடரில், கயிலை மலைக்கு தெற்கே, மானசரோவர் ஏரிக்கு மேற்கே அமைந்துள்ள உவர் நீர் ஏரி ஆகும். சத்லஜ் ஆறு இராட்சதலம ஏரியின் வடமேற்கு முனையில் உற்பத்தியாகிறது. மானசரோவர் ஏரியிலிருந்து மேற்கே 3.7 கிமீ தொலைவில் அமைந்த இந்த ஏரியை புனித தீர்த்தமாக கருதுவதில்லை. எனவே கயிலை மலைக்குப் புனிதப் பயணம் மேற்கொள்பவர்கள் இராட்சதலம் ஏரியில் தீர்த்தமாடுவதில்லை. 

இந்து சமயச் சாத்திரங்கள் இந்த ஏரியை இராட்சதர்களின் ஏரி என்பதால், இதனை இராட்சத ஏரி என அழைக்கப்படுகிறது. மேலும் இராவணின் இந்த ஏரிப் பகுதியில், சிவபெருமானை நோக்கி இராவணன் தவம் செய்ததாக அறியப்படுகிறது. 

பௌத்த சமயத்தில், மானசரோவர் ஏரி வட்டமாக சூரிய வடிவத்திலும், இராட்சதலம் ஏரி பிறை வடிவத்திலும் குறிப்பிடுவதால், அவைகள் முறையே ஒளி மிக்கது என்றும் இருள்படர்ந்தது எனக் குறிப்பிடுகிறது. 

250 சதுர கிலோமீட்டர் பரப்பளவு கொண்ட இராட்சதலம் ஏரி, கடல் மட்டத்திலிருந்து 4,575 மீட்டர் உயரத்தில் இமயமலையின் திபெத்தில் உள்ளது. இந்த ஏரி சிவப்பு மற்றும் அடர் நீல நிறங்களில் காட்சியளிக்கிறது. 

இராட்சதலம் ஏரியில் இரண்டு பெரிய தீவுகளும், இரண்டு சிறிய தீவுகள் என நான்கு தீவுகள் கொண்டது.குளிர்காலத்தில் இத்தீவுகள் யாக் போன்ற கால்நடைகளின் மேய்ச்சல் நிலமாக உள்ளது. 

இராட்சதலம் ஏரியின் நீர் உவர்ப்பு தன்மை கொண்டதாகும். எனவே இராட்சதலம் ஏரியில் மீன் போன்ற நீர்வாழ் உயிரினங்கள் வாழ்வதில்லை.



</doc>
<doc id="397633" url="https://ta.wikipedia.org/wiki?curid=397633" title="கணியக்கோப்பு முறைமை">
கணியக்கோப்பு முறைமை

கணியக்கோப்பு முறைமை (File system) என்பது கணினி அறிவியலில் கணினிக் கோப்புகளைச் சேமிக்கவும், சேமித்தவற்றை மீண்டும் எடுத்துப் பயன்படுத்தவும் பயன்படுத்தப்படும் முறைகளை விளக்குகிறது. ஒரு முறையான செயலாக்க நடைமுறைகள் இல்லாமல், பலவகையான கணினிக் கோப்புகளை மேலாண்மை செய்வது மிகவும் கடினமாகும். ஒரு கணினிக்/கணியக் கோப்பு முறைமையை, அதனதன் இயக்குதள வடிவம் தீர்மானிக்கிறது. 





</doc>
<doc id="397635" url="https://ta.wikipedia.org/wiki?curid=397635" title="சங்கு சக்கரம்">
சங்கு சக்கரம்

சங்கு சக்கரம் (Sangu Chakkaram), மாரிசனின் இயக்கத்தில், கே. சதீஸ், வி. எஸ். இராஜ்குமார் ஆகியோரின் தயாரிப்பில் 2017இல் வெளியான தமிழ்த்திரைப்படம். இத்திரைப்படத்தில் கீதா, திலிப் சுப்பராயன், என். இராஜா, பிரதீப், இராக்கி, ஜெர்மி ரோஸ்க் , நிஷேஷ், மோனிகா ஆகியோர் முன்னணிப்பாத்திரங்களில் நடித்துள்ளர். இத்திரைப்படம் சபீரின் இசையில், இரவி கண்ணனின் ஒளிப்பதிவில், விஜய் வேலுகுட்டியின் படத்தொகுப்பில் திசம்பர் 29, 2017இல் வெளியானது.
ஒரு ஊரில் ஒரு பழமையான ஒரு மாளிகை உள்ளது. அந்த மாளிகையை தரகர் ஒருவர் விற்க முயற்சி செய்கின்றார். அந்த வீட்டில் உள்ளதாகச் சொல்லப்படும் பேயை விரட்ட மந்திரவாதிகள் இருவரை அங்கு அனுப்புகின்றார். ஒரு பணக்காரச்சிறுவனை அந்த வீட்டில் கொலை செய்துவிட்டு, அந்தச் சொத்துக்களை பறிக்க எண்ணுகிறார்கள் அந்தச்சிறுவனது காப்பாளர்கள். விளையாட இடம் தேடும் சிறுவர்கள் ஏழு பேர் அந்தப் மாளிகைக்குள் சிக்கிக்கொள்கின்றனர். அதில் ஒரு சிறுவர்களுள் ஒருனைக்கடத்தி பணம்பறிக்க எண்ணுகிறான் ஒருவன். இவ்வறாக நான்கு வேறுபட்ட குழுவினரை ஒரே இடத்தில் அந்தப் பேய் வீட்டினுள் சிக்கிக்கொள்கின்றனர். அந்தப் மாளிகைக்குள் முன்னமே ஒரு தாய், சேய் பேய்கள் உள்ளன. அந்த வீட்டினுள் சிக்கிக்கொள்ளும் பல்வேறு மனிதர்களைப் பயமுறுத்தி நகைச்சுவையை ஏற்படுத்த முயன்றுள்ளார் இயக்குநர்
இத்திரைப்படத்தின் தயாரிப்பாளர்கள் இதற்குமுன் நடுவுல கொஞ்சம் பக்கத்த காணோம், இதற்குத்தானே ஆசைப்பட்டாய் பாலகுமாரா ஆகிய திரைப்படங்ளை தயாரித்துள்ளனர். சூலை 2017இல் வெளியிடத்திட்டமிடப்பட்ட இத்திரைப்படம் திசம்பர் 2017இல் வெளியானது

இத்திரைப்படத்திற்கு சபீர் இசையமைத்துள்ளார்


</doc>
<doc id="397637" url="https://ta.wikipedia.org/wiki?curid=397637" title="பொட்டாசியம் ஐப்போமாங்கனேட்டு">
பொட்டாசியம் ஐப்போமாங்கனேட்டு

பொட்டாசியம் ஐப்போமாங்கனேட்டு "(Potassium hypomanganate)" என்பது KMnO என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். பொட்டாசியம் மாங்கனேட்டு(V) என்ற பெயராலும் இதை அழைக்கிறார்கள். அடர்நீல நிறத்தில் உள்ள இவ்வுப்பு பொட்டாசியம் மாங்கனேட்டு(V) உப்புக்கு ஓர் அரிதான உதாரணமாகும்.




ஐப்போமாங்கனேட்டு எதிர்மின் அயனி விகிதச்சமமாதலின்மையால் எல்லாவிடத்திலும் குறிப்பாக காரக் கரைசல்களில் நிலைத்தன்மையற்றதாக உள்ளது. pH 14 இல் மின்வாய் ஆற்றல் மதிப்பு பின்வருமாறு: estimated electrode potentials at pH 14 are

புரோட்டானேற்றம் பெற்ற ஓர் இடைநிலை வழியாகவே விகிதச்சமமாதலின்மை அடைதல் நிகழ்வதாக நம்பப்படுகிறது. 

HMnO2−4 ⇌ MnO3−4 + H+ என்ற வினையின் காடித்தன்மை எண் மதிப்பு pKa = 13.7 ± 0.2. இருப்பினும் K3MnO4 படிகமானது ஐப்போமாங்கனேட்டு அயனியின் புற ஊதா- கட்புல நிறமாலையியல் ஆய்வை அனுமதித்து Ca2Cl(PO4) உடன் இணைபடிகமாகிறது.


</doc>
<doc id="397638" url="https://ta.wikipedia.org/wiki?curid=397638" title="சிக்க வீர ராஜேந்திரன்">
சிக்க வீர ராஜேந்திரன்

சிக்க வீர ராஜேந்திரன் (Chikavira Rajendra or Chikka Vira Rajendra) (கன்னடம்:ಚಿಕವೀರ/ಚಿಕ್ಕವೀರ ರಾಜೇಂದ್ರ}}, தென்னிந்தியாவின் குடகு இராச்சியத்தை 1820 முதல் 1834 முடிய 14 ஆண்டுகள் ஆட்சி செய்த இறுதி மன்னர் ஆவார்.இவர் இரண்டாம் லிங்க ராஜேந்திரனின் மகன் ஆவார். 

குடகு இராச்சிய மன்னர் சிக்க வீர ராஜேந்திரனுக்கு ஆண் வாரிசு இல்லாததால், அவரது மூத்த மகள் கௌரம்மாவை ஐக்கிய இராச்சியத்தின் விக்டோரியா மகாராணி தனது அரண்மனையில் வளர்ப்பு மகளாக வளர்த்தார். பிரித்தானிய இந்தியாவின் ஆட்சியாளர்கள், சிக்க வீர ராஜேந்திரனை ஐக்கிய ராஜ்ஜியத்திற்கு நாடு கடத்தி, குடகு இராச்சியத்தை, பிரித்தானிய இந்தியாவுடன் இணைத்துக் கொண்டனர்.

குடகு இராச்சியத்தை 1834ல் பிரித்தானிய இந்தியாவுடன் இணைத்துக் கொண்ட பின்னர், பிரித்தானிய இந்தியா ஆட்சியாளர்கள், மன்னர் சிக்க வீர ராஜேந்திரனுக்கு ஆண்டுக்கு 12,000 பவுண்டு தொகை ஓய்வூதியமாக வழங்கினர். ஓய்வூதியத் தொகையுடன் வாரணாசியில் வாழ்ந்த சிக்க வீர ராஜேந்திரனின் மூன்றாம் மகள் முத்தம்மா என்ற கங்கா மகாராணியை, நேபாள இராச்சியத்தின் ராணா வம்ச, நேபாள பிரதம அமைச்சர் ஜங் பகதூர் ராணாவுடன் டிசம்பர், 1850ல் திருமணம் நடைபெற்றது. 

குடகு இராச்சியத்தின் முன்னாள் மன்னர் சிக்க வீர இராஜேந்திரன் 12 மே 1852 அன்று தனது இரு மனைவியர் மற்றும் ஒரு மகளுடன் லண்டனுக்குப் பயணித்தார். 

24 செப்டம்பர் 1859ல் உடல் நலக் குறைவால், இலண்டனில் உள்ள மைதா மலைப்பகுதியில், சிக்க வீர இராஜேந்திரன் மறைந்தார். 

ஞானபீட விருது பெற்ற புகழ் பெற்ற கன்னட மொழி எழுத்தாளர் மாஸ்தி வெங்கடேச ஐயங்கார் , குடகு மன்னர் சிக்க வீர இராஜேந்திரன் வரலாற்றை, சிக்கவீர ராஜேந்திரன் எனும் புதினத்தில் வெளிப்படுத்தியுள்ளார். 
குடகு மன்னர் சிக்க வீர இராஜேந்திரன் வரலாற்றை, 1992ல் கன்னட மொழியில், தூர்தர்ஷன்
தொலைக்காட்சி தொடராக ஒளிபரப்பியது.



</doc>
<doc id="397647" url="https://ta.wikipedia.org/wiki?curid=397647" title="இந்திய ஒப்பந்தச் சட்டம் 1872">
இந்திய ஒப்பந்தச் சட்டம் 1872

இந்திய ஒப்பந்தச் சட்டம் 1872 ( Indian Contract Act 1872) இந்தியாவில் ஒப்பந்தம் குறித்து ஆங்கிலேயர் காலத்தில் 1872 ஆம் ஆண்டிற்க்கு முன், அனைவருக்கும் பொருந்தக் கூடிய ஒரே மாதிரியான பிரிவுகள் அடங்கிய சட்டம் ஒன்றும் இல்லாமலிருந்ததது. பல நிலப்பரப்புகள், பல பண்பாடுகள், பல அரசுகள் என்று பிளவுபட்டிருந்த காலங்களில் வாணிகத்தை நெறிப்படுத்த ஒரு முறையான சட்டம் தேவைப்பட்டது. இதற்காக இந்தச் சட்டம் 1872 ஆம் ஆண்டு இயற்றப்பட்டது.

இச்சட்டத்தில் மொத்தம் 238 பிரிவுகள் உள்ளன. இவற்றில் முதல் 75 பிரிவுகள் ஒப்பந்தத்தின் பொதுக் கோட்பாடுகள் குறித்து விளக்குகின்றன. அதன்பின் வரும் பிரிவுகள் தனிவகை ஒப்பந்தங்கள் (Special Contracts) சிறப்பு ஒப்பந்தங்கள், ஈட்டுறுதி ஒப்பந்தம் மற்றும் பொறுப்புறுதி ஒப்பந்தம் (Indemnity and Gurantee), ஒப்படைவு (Bailmant), முகவாண்மை (Agency) முதலியன குறித்து விளக்குகின்றன. இதனிடையே சரக்குகள் விற்பனை (Sale of Goods) குறித்தும் கூட்டாண்மை ஒப்பந்தம் (Partnership) குறித்தும் இச்சட்டத்தில் இருந்த பிரிவுகள் நீக்கப்பட்டு அவை தனிச்சட்டங்களாக இயற்றப்பட்டுள்ளன.




</doc>
<doc id="397679" url="https://ta.wikipedia.org/wiki?curid=397679" title="சாய் பரமானந்தம் சமாஜம்">
சாய் பரமானந்தம் சமாஜம்

2008 - ஆம் ஆண்டு மலேசியா , கூலிம் , கெடா, தாமான் மக்மோரில் ஒருவர் வீட்டு திண்னையில் உருவான சமாஜம் இது . அப்போது இது சாய்ராம் பாடசாலை என்று பெயரிடப்பட்டு தாமான் மக்மோரில் குடியிருந்த தமிழ் மக்களுக்கு அறத்தை ஊட்டுவித்தது . தேவாரம் , பாமாலைகள் என சிறார்களுக்கு போதிக்கப்பட்டு நாளடையில் விரிந்து பெரியவர்களுக்கும் ஓக கலையை (தியானம்) வகுப்புக்களாக வடிவமைத்து பிரசித்திப்பெற்றது . இதனது தொடர் வளர்ச்சியால் வீட்டு திண்னையிலிருந்து பல அன்பர்கள் உதவியால் வாடகை கடைவரிசை ஒன்றுக்கு மாற்றமானது . அங்கு 9 மாதங்கள் அந்த மையம் நடத்தப்பட்டு , பின் சில சிக்கல்களால் பாயா பெசார் , கூலிம் வட்டாரத்திற்கு 2009 ஆண்டு மாற்றலாகி , இன்று வரையில் தொடர்ந்து இயங்கி வருகின்றது .

சமாஜம் குரு
சமாஜம் தொடங்கியவர்

இவரது பெயர் அனைவராலும் சத்குரு என்று அழைக்கப்பெறுகிறது . ஆயினும் அவர் தன்னை சாயடிமை என்றே அடையாளப்படுத்தி உள்ளார் . இவரது தனிப்பட்ட வாழ்க்கையில் ஏற்பட்ட பல கசப்பான சம்பவங்கள் இவரை மெய்யியல் வாழ்க்கைக்கு இட்டுச் சென்றது . சிறு பருவத்திலே சில தவனான பழக்கத்தினால் குடும்பத்தினரால் கைவிடப்பட்டு , பெரியப்பா வீட்டில் அடைக்கலம் புகுந்து உறவின் பிரிவினை ஏக்கம் இவரை மேல்நிலைக்கு இட்டுச்சென்றது . அந்நாளில் இவருக்கு ஆறுதலாக கையில் யாரோ ஒருவர் கொடுத்த சாய் பாபா சத்சரித்திரம் கிட்டியது . அதனை வாசித்து உணர்ந்த பயனாக பல மாற்றங்கள் உள்ளுற ஏற்பட்டு பேரின்ப நிலைக்கு தள்ளப்பட்டார் . தனது 16 வயதில் முழுஞானம் பெற்ற இவர் , தொடங்கிய இயக்கம்தான் சாய்ராம் பாடசாலை என்று அரங்கேறி இன்று சாய் பரமானந்த சமாஜமாக அறியப்படுகிறது . இவரது வாழ்வு தமிழர் மெய்யியலுக்காக அற்பணிக்கப்பட்டு சுமார் 10 வருடங்களை தற்போது எட்டி உள்ளது . பாமாலை , தேவாரம் , சித்தர்களின் பரிபாசைகள் , வேதாந்தங்கள் , மார்க்க நெறிகள் என இவரால் மற்றவர்களுக்கு போதிக்கப்பட்டு வருகிறது . பாமாலைகள் பாடுவதே இவரது தனித்துவ சிறப்பாகவும் திகழ்கிறது .

சமாஜம் சத்திய ஞான மறை
தத்துவம்
சித்தர்களின் பரிபாசையாக உள்ள எட்டும் , இரண்டுமே இந்த சமாஜத்தின் மிக முக்கிய பாடம் . மனிதன் துன்பத்தின் பிடியில் சூழன்று கொண்டிருக்க காரணமாக அமையவது யாதெனில் , எட்டும் இரண்டுமே ஆகும் . உலக அரசியல் சூழ்ச்சிகளாலும் , மத,சமய,மார்க்க பிரிவினைகளாலுமே மனிதன் சிக்குண்டு வாழ்கிறான் என்பதினை புரிய வைத்து தனக்குள்ளே ஓங்கும் வாலை கண்டறிந்து ஆசை சீரமைத்து வாழ்வதே இங்கு பாடமாகவும் , போதனைகளாலும் சொல்லித்தரப்படுகிறது . 

கொண்டாடப்படும் விழாக்கள்
ஒவ்வொரு வருடம் கார்த்திகை மாதம் அன்று சாய் பரமானந்தம் திருவிழா உலகில் தோன்றிய அனைத்து சத்குருமார்க்களுக்கும் நன்றி செலுத்தும் விழாவாக கொண்டாடப்படுகிறது . இதில் முக்கிய அங்கமாக தனது வாழ்வில் பெரும் திருப்பத்தை அருளிய சாய் பாபாவின் இரத யாத்திரை வருடாவருடம் நடைப்பெறும் . இந்த விழா தொடர்ந்து 10 நாட்களுக்கு மேலாக செய்யப்படும் . இதில் நபிகள்நாயகம் , இயேசு , புத்தர் , நானக் , பாபாஜி , மற்றும் தமிழ் சித்தர்கள் அனைவருக்கும் சிறப்பு பூசைகள் நடைப்பெறும் . 

குருபூர்ணீமா
புத்த பூர்ணீமா
இயேசு பிறப்பு
நபிகள் பிறப்பு
விஜயதசமி
ஆடி பூசை
போன்றவை சிறப்பாக நடத்தப்படும் .

</doc>
<doc id="397680" url="https://ta.wikipedia.org/wiki?curid=397680" title="ஈரான் அசிமான் எர்லைன்சு விமானம் 3704">
ஈரான் அசிமான் எர்லைன்சு விமானம் 3704

ஈரான் அசிமான் எயர்லைன்சு விமானம் 3704 ("Iran Aseman Airlines Flight 3704 (EP3704/IRC3704") இது, ஈரான் தலைநகர் தெகுரான் வானூர்தி நிலையத்திலிருந்து, யசூஜ் ("Yasuj") மாநகருக்கு சென்ற, ஈரானின் உள்ளூர் பயணிகள் வானூர்தியாகும். ‘ஈரான் அசிமான் எயர்லைன்சு’ நிறுவனம் இயக்கிய இவ்வானூர்தி 2018, பிப்ரவரி 18 அன்று, ஏ டி ஆர் 72 - 200 ("ATR 72-200") எனப்படும் இந்த வானூர்தி, இசுபான் மாகாணத்தில்லுள்ள ("Isfahan Province") செமிரோம் ("Semirom") அருகே சக்ரோசு மலைத்தொடரின் மிக உயர்ந்த பகுதியான தேனா ("Dena") மலைமுகட்டில் மோதி விபத்துக்குள்ளானதில் 59 பயணிகள் மற்றும் 6 பணியாளர்கள் உட்பட 65 பேர்கள் (அனைவரும்) கொல்லப்பட்டனர்.

சம்பவத்தில் சம்பந்தப்பட்ட இவ்வானூர்தி, ஏ ஆர் டி 72 - 212, எம் எஸ் என் 391 வகையை சார்ந்ததும், இ பி - ஏ டி எஸ் பதிவு பெற்றதுமான ("ATR 72-212, MSN 391, registration EP-ATS") இது, 1993 இல் ‘ஈரான் அஸ்மான் ஏர்லைன்சுக்கு’ வழங்கப்பட்டது. 24 ஆண்டுகள் சேவையாற்றிய இந்த வானூர்தி, 
இதுவரை எவ்வித அசம்பாவிதமும் நிகழ்ந்ததாக பதிவுகள் இல்லையென்பது குறிப்பிடத்தக்கது.

இந்த வானூர்தி உள்ளூர் பயணச் சேவைக்காக, தெகுரானிலிருந்து, ஈரானின் யசூஜ் வானூர்தி நிலையத்திற்கு, ‘மெகராபத் சர்வதேச விமான நிலையம்’ ("Mehrabad International Airport"), இயக்கி வந்தது. ஒருங்கிணைந்த சர்வதேச நேரப்படி ("UTC") சுமார் 4:30 மணிக்கு தெகுரானிலிருந்து புறப்பட்ட ஒரு மணி நேரம் கழித்து தேனா மலையில் மோதியதாக கூறப்படுகிறது.


</doc>
<doc id="397681" url="https://ta.wikipedia.org/wiki?curid=397681" title="போன் பௌத்தம்">
போன் பௌத்தம்

போன் பௌத்தம் (Bon, also spelled Bön) (), திபெத்தை மையமாகக் கொண்ட ஒரு பௌத்தப் பிரிவாகும். போன் பௌத்தம், திபெத்திய பௌத்தத்திலிருந்து சிறிது வேறுபட்டு, தனித்தன்மையுடன் விளங்குகிறது. திபெத்தில் போன் பௌத்தம் 11ம் நூற்றாண்டில் நிறுவப்பட்டது. மேலும் போன் பௌத்த தாந்ரீகச் சமயச் சாத்திரங்கள் பத்மசம்பவர் மற்றும் டாகினியை அடிப்படையாகக் கொண்டதாகும். திபெத் பகுதியில் பௌத்தம் பரவுவதற்கு முன்னிருந்த பழைமையான சமயம் போன் ஆகும். பின்னர் பௌத்த சமயத் தாக்கத்தின் விளைவாக புதிய சமயமாக தன்னை மாற்றிக் கொண்டது. 

போன் பௌத்த சமயம் சீனாவின் சிச்சுவான்,கிங்ஹாய் மாகாணம், கான்சு, யுன்னான் மற்றும் சிஞ்சியாங் மாகாணங்களிலும், இந்தியாவின் லடாக் மற்றும் பல்திஸ்தான் பகுதிகளிலும் மற்றும் பூட்டான், சிக்கிம், நேபாளத்தின் வடக்கின் பால்பா மாவட்டம் மற்றும் மஸ்தாங் மாவட்டங்களில் வாழும் செர்ப்பா மற்றும் தமாங் மக்கள் வாழும் பகுதிகளிலும், வடக்கு மியான்மர் பகுதிகளிலும் போன் பௌத்தம் பின்பற்றப்படுகிறது. 





</doc>
<doc id="397687" url="https://ta.wikipedia.org/wiki?curid=397687" title="டி. சம்பத்">
டி. சம்பத்

டி. சம்பத் (T. Sampath) ஓர் இந்திய அரசியல்வாதியும் தமிழக சட்டமன்றத்தின் கும்பகோணம் சட்டமன்றத் தொகுதியின் முன்னாள் உறுப்பினரும் ஆவார். 1957 ஆவது ஆண்டில் நடந்த தமிழ்நாடு சட்டமன்றத் தேர்தலில் கும்பகோணம் சட்டமன்றத் தொகுதியில் போட்டியிட்டு வெற்றி பெற்றார்.


</doc>
<doc id="397688" url="https://ta.wikipedia.org/wiki?curid=397688" title="வரதன்">
வரதன்

வரதன் (Varathan) ஓர் இந்திய அரசியல்வாதியும் தமிழக சட்டமன்றத்தின் கும்பகோணம் சட்டமன்றத் தொகுதியின் முன்னாள் உறுப்பினரும் ஆவார். 1952 ஆவது ஆண்டில் நடந்த தமிழ்நாடு சட்டமன்றத் தேர்தலில் கும்பகோணம் தொகுதியில் இந்திய தேசிய காங்கிரசின் சார்பில் போட்டியிட்டு வெற்றி பெற்றார்.


</doc>
<doc id="397689" url="https://ta.wikipedia.org/wiki?curid=397689" title="இராம. இராமநாதன்">
இராம. இராமநாதன்

இராம. இராமநாதன் (Rama. Ramanathan) ஓர் இந்திய அரசியல்வாதியும் தமிழக சட்டமன்றத்தின் கும்பகோணம் சட்டமன்றத் தொகுதியின் முன்னாள் உறுப்பினரும் ஆவார். 1991 ஆவது ஆண்டில் நடந்த தமிழ்நாடு சட்டமன்றத் தேர்தலில் கும்பகோணம் தொகுதியில் அனைத்திந்திய அண்ணா திராவிட முன்னேற்றக் கழகம் சார்பில் போட்டியிட்டு வெற்றி பெற்றார்.


</doc>
<doc id="397699" url="https://ta.wikipedia.org/wiki?curid=397699" title="சுசன்னா இலாசர்">
சுசன்னா இலாசர்

சுசன்னா இலாசர் "(Susannah Lazar)" ஓர் அமெரிக்க மருத்துவ இயற்பியலாளரும் பயில்நிலை வானியலாளரும் சிறுகோள் கண்டுபிடிப்பாளரும் ஆவார்.

இவர் ஐலாந்து சாலை பூங்கா வான்காணகத்துடன் தொடர்பில் இருந்தார். இங்கே இவர்வால்டேர் ஆர். கூனி இளவலுடன் இணைந்து தன் 16 ஆம் அகவையில் 20430 சுட்டவுட்டு சிறுகோளைக் கண்டுபிடித்தார். இதற்குத் தன் கொள்ளுப் பாட்டனாரான இயர்ல் தவுகிளாசு சுட்டவுட்டு(அ. 1895–1985) நினைவாகப் பெயரிட்டார்.

அப்போது இவர் உலூசியானாவில் உள்ள பேட்டன் இரவுகே எனும் வீட்டுப் பள்ளியில் முதுநிலை மாணவராக இருந்தார்.



</doc>
<doc id="397705" url="https://ta.wikipedia.org/wiki?curid=397705" title="புரோப்பைலீன் கிளைக்கால் மெத்தில் ஈதர்">
புரோப்பைலீன் கிளைக்கால் மெத்தில் ஈதர்

புரோப்பைலீன் கிளைக்கால் மெத்தில் ஈதர் "(Propylene glycol methyl ether)" என்பது CHO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். 1-மெத்தாக்சி-2-புரோப்பனால் என்ற பெயராலும் இக்கரிமக் கரைப்பானை அழைப்பார்கள். பல்வேறு வகையான விரிவான வர்த்தக மற்றும் தொழிற்சாலைப் பயன்களை புரோப்பைலீன் கிளைக்கால் மெத்தில் ஈதர் கொண்டுள்ளது. பல கிளைக்கால் ஈதர்களைப் போலவே இதுவும் கடத்தி/கரைப்பான் ஆக அச்சிடுதல்/எழுதுதல் மையாகப் பயன்படுத்தப்படுகிறது. மேலும் இது வர்த்தக ரீதியாகவும் தொழில் முறையிலும் சாயங்களை உரித்தெடுக்கவும் பயன்படுத்தப்படுகிறது.



</doc>
<doc id="397706" url="https://ta.wikipedia.org/wiki?curid=397706" title="சக்க போடு போடு ராஜா">
சக்க போடு போடு ராஜா

சக்க போடு போடு ராஜா (Sakka Podu Podu Raja), ஜி. எல். சேதுராமனின் இயக்கத்தில், விடிவி கணேஷின் தயாரிப்பில் 2017இல் வெளியான தமிழ்த்திரைப்படம். இத்திரைப்படத்தில் சந்தானம், வைபவி சந்தில்யா, விவேக், சாஞ்சனா சிங், சம்பத் ராஜ் ஆகியோர் முன்னணிப்பாத்திரங்களில் நடித்துள்ளனர். இத்திரைப்படம் எஸ்டிஆரின்இசையில், அபிநத்தன் ராமனுஜனின் ஒளிப்பதிவில், ஆண்டோனியின் படத்தொகுப்பில் திசம்பர் 22, 2017இல் வெளியானது. இப்படத்தின் தயாரிப்புப் பணிகள் 2016இல் தொடங்கியது. இப்படம் தெலுங்கில் வெளியான லௌக்கியம் படத்தின் மொழிமாற்றப்படம்.

சான்ட்டா (சந்தானம்), பவானியின் (சம்பத்) தங்கையை அவள் காதலனுடன் சேர்த்து வைக்கின்றார். சான்ட்டாவை பிடிக்க தன் ஆட்களிடம் ஆணையிடுகின்றார் தாதா சம்பத். அதனால், தன் குடும்பம், நண்பர்கள் என அனைவரையும் தலைமறைவாக வைத்துவிட்டு அவரும் தலைமறைவாகிறார். சான்டாவின் காதலில் ஒரு புது சிக்கல் வருகிறது, தன் காதலுக்கு வந்த சிக்கலை சான்ட்டா எப்படி கையாண்டார், சிக்கலைத்தீர்த்தார் என்பதே கதைப்பின்னல்.


இத்திரைப்படத்திற்கு எஸ்டிஆர் இசையமைத்துள்ளார்; இத்திரைப்படம் சிலம்பரசனின் இசையில் வெளியாகும் முதல் படம்.


</doc>
<doc id="397712" url="https://ta.wikipedia.org/wiki?curid=397712" title="அவனியாபுரம் கல்யாண சுந்தரேஸ்வரர் திருக்கோயில் மதுரை">
அவனியாபுரம் கல்யாண சுந்தரேஸ்வரர் திருக்கோயில் மதுரை

அருள்மிகு கல்யாண சுந்தரேஸ்வரர் திருக்கோயில் தமிழ்நாட்டில் மதுரை, அவனியாபுரம், மதுரை என்னுமிடத்தில் உள்ளது.

 இக்கோவிலில் கல்யாண சுந்தரேஸ்வரர் (செவ்வந்தீஸ்வரர் ) மூலவராகவும், பாலாம்பிகை தயாராகவும் அருள் பாலிக்கின்றனர். இத்தல விருட்சம் வில்வம் ஆகும். மலையத்துவச பாண்டியனின் மகளாக அவதரித்த மீனாட்சி தனது குழந்தைப் பருவத்தில் பிள்ளையார் பாளையம் என்று அழைக்கப்பட்ட இன்றைய அவனியாபுரத்தில் தோழியருடன் விளையாடி மகிழ்ந்தாள். தனது பருவ வயதில், சுந்தரேஸ்வரரை மணம் முடித்துச் செல்லும் ‌போது தோழியர்கள் கேட்டுக் ‌கொண்டதின் பேரில், மணக்கோலத்தில் கணவர் கல்யாண சுந்தரருடன் இத்தலத்தில் காட்சியளித்ததாக வரலாற்றுச் செய்திகள் கூறுகின்றன. இதுவே இத்தல வரலாறு ஆகும்.


இங்கு தமிழ் புத்தாண்டு, சித்திரா பௌர்ணமி, திருவாதிரை, ஆடிப்பெருக்கு ஆடி அமாவாசை, ஆருத்ரா தரிசனம், சிவராத்திரி, நவராத்திரி, ஆங்கிலப் புத்தாண்டு, பிரதோஷம், வைகாசி விசாகம், தை அமாவாசை , விநாயகர் சதுர்த்தி, மாசி மகம், கார்த்திகை தீபம் போன்ற விழாக்கள் சிறப்பாக கொண்டாடப்படுகிறது.

இந்த ஆலயம் தினமும் காலை 6 மணி முதல் பகல் 12 மணி வரையும், மாலை 4 மணி முதல் இரவு 8 மணி வரையும் பக்தர்கள் தரிசனம் செய்வதற்காக திறந்திருக்கும்.



</doc>
<doc id="397715" url="https://ta.wikipedia.org/wiki?curid=397715" title="மென்பொருள் வகைமை">
மென்பொருள் வகைமை

மென்பொருள் வகைமை (Software categories) என்பது கணியக் கணித்தலில் பயனாகும் மென்பொருட்களின் தொகுதிகள் குறித்தும், அதனால் ஏற்பட்டு நிலவும் மென்பொருட்களின் வகைகள் குறித்தும் தெளிவுபடுத்துகிறது. மென்பொருட்களின் தொகுதிகளை அவற்றின் இயக்குதளங்களின் அடிப்படையிலும், ஒவ்வொரு மென்பொருளும் பெற்றுள்ள உரிமத்தின் அடிப்படையிலும் சில வகைகளாகப் பிரிக்கலாம்.

எடுத்துக்காட்டாக, பயன்பாட்டு மென்பொருட்களில் எம் எசு ஆபிசு, லிபரே ஆபிசு

இவற்றினை ஒரு மென்பொருள் பெற்றுள்ள உரிமத்தைக் கொண்டு தொகுதிகளாகப் பிரிக்கலாம். 


</doc>
<doc id="397733" url="https://ta.wikipedia.org/wiki?curid=397733" title="வேலுநாச்சி (தொலைக்காட்சித் தொடர்)">
வேலுநாச்சி (தொலைக்காட்சித் தொடர்)

வேலுநாச்சி என்பது 2018 ஆம் ஆண்டு கலர்ஸ் தமிழ் தொலைக்காட்சியில் ஒளிபரப்பான மெகாத்தொடர். இந்த எல். அபினிந்தன் தொடரை இயக்க சித்ரா, மணிகண்டன், ஜெயராவ், கவிதா போன்ற பலர் நடித்துள்ளார்கள். இந்த தொடர் பெப்ரவரி 11, 2018 ஆம் ஆண்டு முதல் சூலை 26, வரை திங்கள் முதல் வெள்ளி வரை மாலை 6.30 மணிக்கு ஒளிபரப்பாகி 120 அத்தியாயங்களுடன் நிறைவடைந்தது.

இதுவே சிலம்பப் போட்டியை மையமாகக் கொண்டு எடுக்கப்பட்ட முதல் தமிழ்த் தொலைக்காட்சித் தொடர் ஆகும். சிலம்பத்தில் தன்னுடைய தந்தை வழியைப் பின்பற்றி முன்னெடுத்துச் செல்லும் ஒரு வீரமிக்க பெண்ணாக தன்னை மாற்றிக் கொள்ளும் வேலுநாச்சி என்ற இளம்பெண்ணின் உத்வேகக் கதையாகும்.

பாப்பம்பட்டி என்ற கிராமத்தில் சிலம்பக் கூடம் ஒன்று இருக்கிறது. அதில் பெரிய ஆசானாக இருந்த பழனி ஆண்டவருக்கு வயதாகி விட்டதால், சிலம்பக் கலையில் நன்கு தேர்ச்சி பெற்ற வல்லரசு என்பவரை புதிய ஆசானாக நியமிக்கிறார். முதலில் நல்லவராக இருந்த வல்லரசு, தன் சிற்றப்பா தயாளனின் தூண்டுதலால் தீயவராக மாறுகிறார். மேலும், அவருடன் சேர்ந்து கொண்டு சிலம்பக் கூடம் இருந்த நிலத்தையும் அபகரிக்க முயல்கிறார். இதனால் கோபமடைந்த பழனி ஆண்டவர், வல்லரசை பெரிய ஆசான் பதவியில் இருந்து நீக்குவதாக அறிவிக்கிறார். ஆனால் வல்லரசு, சிலம்பப் போட்டியில் தன்னை ஜெயிப்பவருக்கே பெரிய ஆசானாக இருக்கும் தகுதி உள்ளது என்று கூறி சவால் விடுகிறார். உடனே வேலுநாச்சி, அவரது சவாலை துணிச்சலாக ஏற்றுக் கொள்கிறார். இவ்வாறு வல்லரசு-வேலுநாச்சி இடையே சிலம்பப் போட்டி நடைபெறும் என்று முடிவு செய்யப்படுகிறது. ஆனால் வேலுநாச்சிக்கு பயிற்சி கொடுக்க யாரும் முன்வரவில்லை. இதற்கிடையில் வேலுநாச்சி, தன் கிராமத்துப் பெண்கள் சந்திக்கும் பிரச்சனைகளையும் தீர்த்து வைக்கிறார். 

சுகந்தி, சிலம்பக் கலையில் கைதேர்ந்தவர் என்று தெரியவருகிறது. மேலும் அவரது அண்ணன், ஒருமுறை செங்குட்டுவனுடன் நடந்த சிலம்பப் போட்டியில் தோல்வி அடைந்ததால் மருந்து குடித்து இறந்து விடுகிறார். 




</doc>
<doc id="397740" url="https://ta.wikipedia.org/wiki?curid=397740" title="பிரண்டென்பேர்க்">
பிரண்டென்பேர்க்

பிராண்டன்பேர்க், ஜேர்மனியின் பதினாறு மாநிலங்களில் ஒன்றாகும். இது 29,478 சதுர கிலோமீட்டர் பரப்பளவில் நாட்டின் வடகிழக்கில் உள்ளது. மாநிலத்தின் மக்கள் தொகை 2.48 மில்லியன் ஆகும். இதன் தலைநகரம் மற்றும் பெரிய நகரம் போட்ஸ்டாம் ஆகும். முன்னாள் கிழக்கு ஜேர்மனி மற்றும் மேற்கு ஜேர்மனியை மீண்டும் இணைப்பதன் மூலம் 1990 ல் மீண்டும் உருவாக்கப்பட்டுள்ள கூட்டாட்சி மாநிலங்களில் பிரண்டென்பேர்க் ஒன்றாகும்.
பிராண்டன்பர்க் வடக்கில் மெக்லென்பர்க்-வோர்போம்மெர்ன், கிழக்கில் போலந்து, தெற்கில் உள்ள ஃப்ரீஸ்டாட் சாக்ஸன், மேற்கில் சாக்சனி-அன்ஹால்ட் மற்றும் வடமேற்கில் உள்ள லோயர் சாக்சனி ஆகியவற்றுடன் பிணைக்கப்பட்டுள்ளது.ஆடர் ஆறு கிழக்கு எல்லையின் ஒரு பகுதியை உருவாக்குகிறது, மேற்கு எல்லையின் ஒரு பகுதி எல்பே நதி. மாநிலத்தில் உள்ள முக்கிய ஆறுகள் ஸ்பிரீ மற்றும் ஹேவெல் ஆகும். தென்கிழக்கில், ஸ்ப்ரிவேல்ட் என்றழைக்கப்பட்ட ஒரு ஈரநிலப்பகுதி உள்ளது; இது லுசாடியாவின் வடக்குப் பகுதியாகும், அங்கு சேர்பஸ், ஸ்லாவிக் மக்கள், இன்னும் வசிக்கின்றனர்.

பிராண்டன்பர்க் அதன் நன்கு பராமரிக்கப்படும் இயற்கை சூழல் மற்றும் 1990 களில் தொடங்கப்பட்ட அதன் லட்சிய இயற்கை பாதுகாப்பு கொள்கைகளுக்கு அறியப்படுகிறது. ஜேர்மனியின் மறு இணைப்பிற்குப் பிறகு 15 பெரிய பாதுகாக்கப்பட்ட பகுதிகளை நியமிக்கப்பட்டது. ஒவ்வொருவருக்கும் அரசு நிதியுதவி நிர்வாகம் மற்றும் ஒரு பூங்கா ரேஞ்சர் ஊழியர்கள், பார்வையாளர்கள் வழிகாட்டல் மற்றும் இயற்கையான பாதுகாப்பை உறுதி செய்வதற்காக வேலை செய்கின்றனர். மிகவும் பாதுகாக்கப்பட்ட பகுதிகளில் பார்வையாளர் மையங்கள் உள்ளன.
லோவர் ஓடர் பள்ளத்தாக்கு தேசிய பூங்கா (106 கிமீ²)


</doc>
<doc id="397752" url="https://ta.wikipedia.org/wiki?curid=397752" title="எசு. ஆர். இராதா">
எசு. ஆர். இராதா

எஸ். ஆர். இராதா (S. R. Radha) ஓர் தமிழக அரசியல்வாதியும் [[ [[தமிழ்நாடு அமைச்சரவை|தமிழக அமைச்சரவையின் ]] முன்னாள் அமைச்சரும் ஆவார். 
1934-ல் [[கும்பகோணம் |கும்பகோணத்தில்]] பிறந்தவர். 

1977 ஆவது ஆண்டில் நடந்த [[தமிழ்நாடு சட்டமன்றத் தேர்தல், 1977|தமிழ்நாடு சட்டமன்றத் தேர்தலில்]] [[கும்பகோணம் (சட்டமன்றத் தொகுதி)|கும்பகோணம்]] தொகுதியில் [[அனைத்திந்திய அண்ணா திராவிட முன்னேற்றக் கழகம்]] சார்பில் போட்டியிட்டு வெற்றி பெற்றார். இவர் எம்.ஜி.ஆரின் அமைச்சரவையில் கைத்தறி மற்றும் வீட்டு வசதி துறை அமைச்சராகவும், 1989ல் அதிமுகவின் ஜா,ஜெ அணிகளின் இணைப்பிற்கு பின் [[மதுரை கிழக்கு (சட்டமன்றத் தொகுதி)|மதுரை கிழக்கு சட்டமன்றத் தொகுதியில்]],நடைப்பெற்ற இடைத்தேர்தலில் [[அனைத்திந்திய அண்ணா திராவிட முன்னேற்றக் கழகம்|அஇஅதிமுக]] சார்பில் போட்டியிட்டு வென்றார். பின்னர் சட்டமன்ற எதிர்கட்சி தலைவராகவும் பணியாற்றியுள்ளார்.

[[பகுப்பு:அனைத்திந்திய அண்ணா திராவிட முன்னேற்றக் கழக அரசியல்வாதிகள்]]
[[பகுப்பு:வாழும் நபர்கள்]]
[[பகுப்பு:தமிழ்நாடு சட்டமன்ற உறுப்பினர்கள்]]
[[பகுப்பு:1934 பிறப்புகள்]]
[[பகுப்பு:தமிழக முன்னாள் அமைச்சர்கள்]]

</doc>
<doc id="397754" url="https://ta.wikipedia.org/wiki?curid=397754" title="இ. எசு. எம். பக்கீர்முகம்மது">
இ. எசு. எம். பக்கீர்முகம்மது

இ. எசு. எம். பக்கீர் முகம்மது (பிறப்பு: ஏப்ரல் 28, 1937) ஓர் இந்திய அரசியல்வாதி ஆவார். இவர் தஞ்சாவூர் மாவட்டம், கும்பகோணத்தில் 1937 ஆம் ஆண்டு ஏப்ரல் மாதம் 28 ஆம் தேதி சேக் மைதீன் என்னும் புகையிலை தொழிலதிபருக்கு மகனாக பிறந்தார். இவர் 1980 ஆம் ஆண்டில் நடந்த தமிழ்நாடு சட்டமன்றத் தேர்தலில், தஞ்சாவூர் மாவட்டத்தின் தொகுதிகளில் ஒன்றான கும்பகோணம் சட்டமன்றத் தொகுதியில், இந்திய தேசிய காங்கிரசின் சார்பாக போட்டியிட்டு வெற்றிப்பெற்றார். இவர் 1984, 1989 ஆகிய ஆண்டுகளில் நடந்த மக்களவை தேர்தலில், மயிலாடுதுறை மக்களவைத் தொகுதியில், இந்திய தேசிய காங்கிரசின் சார்பில் போட்டியிட்டு வெற்றிப்பெற்றார்.. இவர் சனவரி 28, 1991 ஆம் ஆண்டு மரணமடைந்தார். 


</doc>
<doc id="397756" url="https://ta.wikipedia.org/wiki?curid=397756" title="என். பன்னீர்செல்வம்">
என். பன்னீர்செல்வம்

என். பன்னீர்செல்வம் (N. Pannerselvam) ஓர் இந்திய அரசியல்வாதியும் தமிழக சட்டமன்றத்தின் திருவிடைமருதூர் சட்டமன்றத் தொகுதியின் முன்னாள் உறுப்பினரும் ஆவார். 1991 ஆவது ஆண்டில் நடந்த தமிழ்நாடு சட்டமன்றத் தேர்தலில் திருவிடைமருதூர் தொகுதியில் இந்திய தேசிய காங்கிரசின் சார்பில் போட்டியிட்டு வெற்றி பெற்றார்.


</doc>
<doc id="397757" url="https://ta.wikipedia.org/wiki?curid=397757" title="கோவி. செழியன்">
கோவி. செழியன்

கோவி. செழியன் (Govi. Chezhian) ஓர் தமிழக அரசியல்வாதி ஆவார். இவர் தி.மு.க.வின் தலைமை கழக பேச்சாளராகவும், மாணவரணி இணை செயலாளராகவும் பணியாற்றி வருகிறார்.தமிழக சட்டமன்றத்தின், திருவிடைமருதூர் சட்டமன்றத் தொகுதியின் தற்போதைய உறுப்பினரும் ஆவார். இவருக்கு உமாதேவி.என்ற மனைவியும் அபிநயா என்ற மகளும், சபரிசெல்வன் என்ற மகளும் உள்ளனர். கும்பகோணம் அரசினர் ஆடவர் கல்லூரியில் இளங்கலையும், சென்னை அம்பேத்கர் சட்டக்கல்லூரியில் இளங்கலை சட்டமும். படித்தார். பின்னர் அண்ணாமலை பல்கலைக்கழகத்தில் முதுகலை தமிழ், முதுகலை சமூகவியல் ஆகியவற்றை முடித்தார். சென்னை பல்கலைக்கழகத்தில் திமுக தலைவர் மு. கருணாநிதியின் பேச்சு குறித்து ஆய்வு செய்து முனைவர் . பட்டம் பெற்றுள்ளார்.

2011 ஆவது ஆண்டில் நடந்த தமிழ்நாடு சட்டமன்றத் தேர்தலிலும், 2016 ஆவது ஆண்டில் நடந்த தமிழ்நாடு சட்டமன்றத் தேர்தலிலும் திருவிடைமருதூர் தொகுதியில் திராவிட முன்னேற்றக் கழகம் சார்பில் போட்டியிட்டு வெற்றிப்பெற்றார்.


</doc>
<doc id="397759" url="https://ta.wikipedia.org/wiki?curid=397759" title="வில்லியம் தால்ரிம்பில்">
வில்லியம் தால்ரிம்பில்

வில்லியம் தால்ரிம்பில் (William Dalrymple 20 மார்ச்சு 1965 ) என்பவர் ஸ்காட்லாந்தைச் சேர்ந்த வரலாற்றாளர், எழுத்தாளர், திறனாய்வாளர், மற்றும் ஒலிபரப்பாளர் ஆவார்.
இவருடைய படைப்பாக்கங்களுக்காக பல விருதுகளும் பரிசுகளும் இவருக்குக் கிடைத்தன. டப் கூ ப்பர் நினைவுப் பரிசு தாமஸ் குக் பயணப் புத்தக விருது சண்டே டைம்ஸ் பிரிட்டிசு இளம் எழுத்தாளர் விருது முதலிய பரிசுகளையும் விருதுகளையும் பெற்றார். ஜெய்ப்பூர் இலக்கியத் திருவிழா கொண்டாடும் அமைப்பில் இவர் முக்கியப் பங்காற்றுகிற இயக்குனராக உள்ளார்.

2012 ஆம் ஆண்டில் பிரின்ஸ்டன் பல்கலைக் கழகத்தில் விட்னி ஜே ஓடிஸ் வருகைதரு பேராசிரியராகவும் 2015 இல் பிரவுன் பல்கலைக் கழகத்தில் விரிவுரையாளராகவும் அமர்த்தம் பெற்றார்,


</doc>
<doc id="397762" url="https://ta.wikipedia.org/wiki?curid=397762" title="பல்திஸ்தான்">
பல்திஸ்தான்

பல்திஸ்தான் (Baltistan) இதனை குட்டி திபெத் என்றும் அழைப்பர். இமயமலைத் தொடரில் உள்ள காரகோரம் மலையின், கே-2 கொடுமுடியின் தெற்கில், 3,350 மீட்டர் உயரத்தில் பல்திஸ்தான் அமைந்துள்ளது. 

ஜம்மு காஷ்மீர் இராச்சியத்தில் இருந்த பல்திஸ்தான் பகுதியை, 1947ல் இந்தியப் பிரிவினையின் போது, பாகிஸ்தான் அரசு இராணுவத்தின் தூண்டிதலின் பேரில், பஷ்தூன் பழங்குடி மக்கள், பல்திஸ்தான் பகுதிகளை ஆக்கிரமித்தனர். 

பல்திஸ்தானின் மேற்கில் கில்கித், வடக்கில் சீனாவின் சிஞ்சியாங், தென்கிழக்கில் லடாக், தென்மேற்கில் மற்றும் காஷ்மீர் சமவெளி எல்லைகளாக உள்ளது. 

1840ல் ஜம்மு காஷ்மீர் இராச்சியத்தின் மன்னர் குலாப் சிங், ஜில்ஜிட் - பல்திஸ்தான் பகுதிகளை ஆப்கானியர்களிடமிருந்து கைப்பற்றினார். 

ஜம்மு காஷ்மீர் இராச்சியத்தில் லடாக் மற்றும் பல்திஸ்தான் பகுதிகள் ஒரே மாவட்டமாக நிர்வகிக்கப்பட்டது. பல்திஸ்தான் மாவட்டம் ஸ்கர்டு, கார்கில் மற்றும் லே என மூன்று வருவாய் வட்டங்களைக் கொண்டிருந்தது. 

26 அக்டோபர் 1947 அன்று ஜம்மு காஷ்மீர் மன்னர் ஹரி சிங், இந்தியாவுடன் செய்து கொண்ட உடன்படிக்கையை எதிர்த்து, பாகிஸ்தான் இராணுவம் மற்றும் பஷ்தூன் பழங்குடிகள் மேற்கு காஷ்மீர் பகுதிகள் மற்றும் பல்திஸ்தான் & கில்கித் உள்ளிட்ட வடக்கு நிலப்பகுதிகளை ஆக்கிரமித்து, ஆசாத் காஷ்மீர் எனப்பெயரிட்டனர். காஷ்மீர் சமவெளி, ஜம்மு பகுதி, லே மாவட்டம் மற்றும் கார்கில் மாவட்டங்கள் இந்தியாவுடன் இணைந்தது.

1971 இந்திய - பாகிஸ்தான் போருக்குப் பின், பல்திஸ்தானின் துர்துக் கிராமம், நூப்ரா பள்ளத்தாக்கு இந்தியாவுடன் இணைக்கப்பட்டது.

இப்பகுதியில் இசுலாம் பெரும்பான்மை சமயமாக இருப்பினும், துவக்க காலத்தில் பல்திஸ்தன் பகுதிகளில் பௌத்த சமயத்தைப் பின்பற்றும் திபெத்திய பல்தி மக்கள் வாழ்ந்தனர்.

இராஜதந்திர பூர்வமாக, இந்தியா மற்றும் பாகிஸ்தான் நாடுகளுக்கு பல்திஸ்தான் முக்கிய மையமாக உள்ளது. கார்கில் போர் மற்றும் சியாச்சின் போர்களுக்கு பல்திஸ்தான் பகுதி முக்கியத்துவம் கொண்டது.

பல்திஸ்தான் உயரமான மலைக் கொண்டது. இதன் வடக்கில் பல்தோரா பனிபடர்ந்த கொடுமுடிகள் கொண்டது. 

சிந்து ஆறு பல்திஸ்தான் வழியாக பாய்கிறது. இதன் முக்கிய சமவெளிகள், காப்புலு, ரொவுண்டு ஆகும். 
2017ம் ஆண்டின் கணக்குப் படி,பல்திஸ்தான் மலைப்பகுதிகளின் மக்கள் தொகை 9,22,745 ஆகவுள்ளது. இங்குள்ள பலதரப்பட்ட இனக்குழுக்களில், திபெத்திய பல்தி மக்கள் பெரும்பான்மையாக உள்ளனர். . 

பல்திஸ்தான் பகுதிகளில் இசுலாம் அறிமுகம் ஆவதற்கு முன்னர், போன் பௌத்தம் மற்றும் திபெத்திய பௌத்தம் முக்கிய சமயமாக விளங்கியது.

கிபி ஏழாம் நூற்றாண்டுகளில் திபெத்திய பேரரசின் ஒரு பகுதியாக பல்திஸ்தான் விளங்கியது. பல்திஸ்தானின் ஸ்கர்டு பகுதிகளில் பண்டைய பௌத்த தொல்லியல் களங்கள் அதிகமாக உள்ளது.

கிபி 16 - 17ம் நூற்றாண்டுகளில் சூபியிசம் பரவியதால், பல்திஸ்தானின் பெரும்பான்மையான மக்கள் நூர்பக்சியா இசுலாம் பிரிவைத் தழுவினர். 





</doc>
<doc id="397771" url="https://ta.wikipedia.org/wiki?curid=397771" title="விசால் பரத்வாஜ்">
விசால் பரத்வாஜ்

விசால் பரத்வாஜ் (4 ஆகசுடு 1965) என்பவர் இந்தி திரைப்பட இயக்குநர், திரை எழுத்தாளர், இசை அமைப்பாளர், பின்னணிப் பாடகர் மற்றும் திரைப்பட ஆக்குநர் ஆவார். பிலிம்பேர் விருதும், ஏழு தேசிய திரை விருதுகளும் பெற்றுள்ளார்.

குழந்தைகள் படமான அபாய என்ற திரைப்படத்துக்காக இசை அமைத்ததில் முதன் முதலாக அறிமுகம் ஆனார். குல்சார் மாகீஸ் என்ற 1996 இல் வெளி வந்த படத்துக்கு இசை அமைத்து புகழ் அடைந்தார். பிலிம்பேர் ஆர்.டி.பர்மன் விருதையும் தேசிய திரை விருதையும் பெற்றார்.

விசால் பரத்வாஜ் உத்தரபிரதேசத்தில் சந்த்பூர் என்னும் ஊரில் பிறந்தார். 


</doc>
<doc id="397786" url="https://ta.wikipedia.org/wiki?curid=397786" title="பொட்டாசியம் மாங்கனேட்டு">
பொட்டாசியம் மாங்கனேட்டு

பொட்டாசியம் மாங்கனேட்டு "(Potassium manganate)" என்பது KMnO என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். பொதுவான வேதிப்பொருளாக விளங்கும் பொட்டாசியம் பெர்மாங்கனேட்டைத் (KMnO4) தொழிற்சாலைகளில் தயாரிக்கும்போது இடைநிலை விளைபொருளாக பொட்டாசியம் மாங்கனேட்டு உருவாகிறது. பச்சை நிறத்தில் உள்ள இவ்வுப்பும் பொட்டாசியம் பெர்மாங்கனேட்டும் ஒன்று போல தோன்றினாலும் இரண்டும் வெவ்வேறு வகையான உப்புகளாகும். இவையிரண்டும் தனித்தனியாக வேறுபட்ட பண்புகளைக் கொண்டுள்ளன. 

K+ நேர்மின் அயனிகளும் MnO42− எதிர்மின் அயனிகளும் சேர்ந்து K2MnO4 என்ற உப்பு உருவாகிறது. Mn-O இடைவெளி 1.66 Å உடன் எதிர்மின் அயனி நான்முகி வடிவிலுள்ளதாக எக்சு கதிர் படிகவியல் முடிவுகள் தெரிவிக்கின்றன. KMnO4 இல் உள்ள Mn-O இடைவெளியுடன் ஒப்பிடுகையில் K2MnO4 இல் இது அதிகமான நீளமாகும். பொட்டாசியம் சல்பேட்டுடன் ஒப்பிடுகையில் பொட்டாசியம் மாங்கனேட்டு சமக்கட்டமைப்பைக் கொண்டிருக்கிறது. 

MnO2 சேர்மத்தை காற்றில் எரிப்பதன் மூலம் பொட்டாசியம் மாங்கனேட்டைத் தொழில்முறையில் பேரளவில் தயாரிக்கிறார்கள். 

இத்தகைய தன்மை மாற்றத்தால் பச்சை நிற உருகல் கிடைக்கிறது. அறியப்படாத மாதிரியுடன் பொட்டாசியம் ஐதராக்சைடைச் சேர்த்து காற்றில் எரிப்பதன் மூலம் பச்சைநிறம் தோன்றினால் அம்மாதிரியில் மாங்கனீசு இருக்கிறது என்பது ஒரு சோதனை முறையாகும். 610 நானோமீட்டரில் நிகழும் தீவிர ஈர்ப்பு இப்பச்சைநிறம் விளைவதற்கு காரணமாகும். 

KMnO4 உடன் அடர் பொட்டாசியம் ஐதராக்சைடு கரைசலைச் சேர்த்து சூடுபடுத்தி பின்னர் குளிரவைப்பதன் மூலம் பச்சைநிற படிகங்களாக பொட்டாசியம் மாங்கனேட்டை ஆய்வுக்கூடங்களில் தயாரிக்கிறார்கள் :

ஐதராக்சைடு ஓர் ஒடுக்கும் முகவராக செயல்படுவதற்கு இவ்வினை ஓர் அரிய உதாரணமாகும். 5-10 மோல் பொட்டாசியம் ஐதராக்சைடில் உள்ள KMnO4 கரைசலை அறைவெப்பநிலையில் கலக்கி ஒரு நாளைக்கு வைத்திருந்து கரையாத MnO2, வை நீக்கினால் கரைசலாக K2MnO4 உருவாகிறது. 610 நானோ மீட்டரில் இதன் உட்கிரகிப்பை அளவிடுதல் மூலமாக K2MnO4 கரைசலின் அடர்த்தியை சோதித்துக் கொள்ள முடியும். 

பெர்மாங்கனேட்டை மாங்கனேட்டாக ஒடுக்கும் ஓரெலக்ட்ரான் ஒடுக்கத்தை அயோடைடை ஒடுக்கும் முகவராகப் பயன்படுத்தி நிகழ்த்தலாம்.

பெர்மாங்கனேட்டின் ஊதாநிறம் மாஙகனேட்டின் பச்சை நிறத்திற்கு மாறுவதைக் கொண்டு இம்மாற்றத்தை அடையாளம் காணலாம். வழக்கமாக ஆக்சிசன் மாற்ற முகவராகச் செயல்படும் மாங்கனேட்டு(VII) கூடுதலாக ஓர் எலக்ட்ரான் ஏற்பியாக பங்கேற்பதையும் இவ்வினையில் காணமுடியும். 

பேரியம் குளோரைடு முன்னிலையில் KMnO4 உடன் அயோடைடு சேர்த்து ஒடுக்குவதன் மூலம் பேரியம் மாங்கனேட்டைத் (BaMnO4) தயாரிக்கிரார்கள். உண்மையில் BaMnO4 அனைத்துக் கரைப்பான்களிலும் குறைவாகவே கரைகிறது. 

தூய்மையான பொட்டாசியம் பெர்மாங்கனேட்டு படிகங்கள் அல்லது தூளை சூடுபடுத்தி, பொட்டாசியம் மாங்கனேட்டு தயாரிப்பதே ஆய்வகத்தில் பொட்டாசியம் மாங்கனேட்டு தயாரிப்பதற்கான ஒரு எளிமையான வழியாகும். இவ்வினையின்போது பொட்டாசியம் பெர்மாங்கனேட்டு, ஆகிசிசன், பொட்டாசியம் மாங்கனேட்டு, மாங்கனீசு டை ஆக்சைடாகச் சிதைவடைகிறது.

இவ்வினை ஆய்வகத்தில் ஆக்சிசன் தயாரிக்கும் முறையாகும். ஆனால் பொட்டாசியம் மாங்கனேட்டு மாதிரிகள் MnO2 மாசுடன் கலந்து உருவாகிறது.

மாங்கனேட்டு உப்புகள் விரைவில் மாங்கனீசு டை ஆக்சைடாகவும் பெர்மாங்கனேட்டு அயனியாகவும் விகிதச்சமமாதலின்மை அடைகின்றன. 

அசாதாரணமான வண்ணமயமான பண்பினால் மாங்கனேட் / மாங்கனேட் (VII) இணை ஒரு வேதியியல் பச்சோந்தி என்று குறிப்பிடப்படுகிறது. இந்த விகிதசமமாதலின்மை வினை உயிர்மூலக்கூற்று இயக்கவியலை பின்பற்றி விரைவாக மாறுகிறது . 


</doc>
<doc id="397788" url="https://ta.wikipedia.org/wiki?curid=397788" title="ஐ2பி">
ஐ2பி

ஐ2பி (I2P=Invisible Internet Project) என்பது இணைய உலாவி ஆகும். இது திறமூல/கட்டற்ற மென்பொருள் வகையின் கீழ் இருந்தாலும், இதன் உட்கூறுகள் பல்வேறு உரிமங்களைப் பெற்று திகழ்கின்றன. பெரும்பான்மையான நிறுவன அமைப்பிலான இணைய உலாவிகள், ஒரு பயனர் எத்தகைய இணையதளங்களைப் பார்க்கிறார். பயன்படுத்துகிறார் என்பதை அவருக்குத் தெரியாதபடி பதிவு செய்கின்றன. அது தனிநபர் உரிமையைப் பறிக்கிறது என்ற வலுவான தொழினுட்ப திறனாளர்களின் கருத்தினைக் காக்க உருவாக்கப்பட்ட உலாவி இதாகும். இந்த உலாவியினை பயன்படுத்தும் போது, அவரது இணையதடங்களை அது பிறருக்கு தெரியப்படுத்தாது என்பதை இதன் ஆக்குனர்கள் கூறுகின்றனர்.


</doc>
<doc id="397802" url="https://ta.wikipedia.org/wiki?curid=397802" title="மேல்நாட்டு மருமகன்">
மேல்நாட்டு மருமகன்

மேல்நாட்டு மருமகன் (Melnaattu Marumagan), எம்எஸ்எஸ் இயக்கத்தில், ராஜ்கமல், ஆண்ட்ரினா நௌரிகட், லொள்ளுசபா மனோகர், முத்துகாளை ஆகியோரின் நடிப்பில் வெளியாகியுள்ள தமிழ்த்திரைப்படம். இத்திரைப்படம் வி. கிஷோர்குமாரின் இசையில், கௌதம் கிருஷ்ணாவின் ஒளிப்பதிவில், ராஜ் கீர்த்தி படத்தொகுப்பில் உருவாகியுள்ள இத்திரைப்படம் 16, பெப்ருவரி 2018 இல் வெளியானது.

ஒவ்வொரு மனிதருக்கும் காசு, பணம், காதல், திருமணம் என்று ஆசை. வேற்றுநாட்டுப் பெண்மணி ஒருவரைக் காதலித்து திருமணம் செய்து அயல்நாட்டில் வாழ வேண்டும் என்பது இப்படத்தின் கதைநாயகனின் விருப்பம். திருமணத்தில் உள்ள பண்பாட்டுக் கூறுகளை இப்படம் அணுகியுள்ளது. நாயகனின் கனவு என்னவாயிற்று என்பதே இந்த படத்தின் கதை. 

இத்திரைப்படத்திற்கு  வி. கிஷோர்குமார் இசையமைத்துள்ளார். இப்படத்தின் இசை  22 ஆகத்து 2016இல் ஆரா மியூசிக்கால் வெளியிடப்பட்டது. இப்படத்திலு ள்ள யாரோ இவள் நா. முத்துக்குமாரால் அரைமணிநேரத்தில் ஒரு மகிழுந்துப் பயணத்தில் வானூர்திநிலையத்திற்குச் செல்லும்போது எழுதப்பட்டது.
இப்படத்தின் படப்பணிகள் சனவரி 2015இல் நிறைவடைந்தன. மூன்றாண்டுகளுக்குப் பிறகு 2018இல் இப்படத்தின் வெளியீடு குறித்த அறிவிப்புகள் வெளியாயின.இப்படம் பிரான்சிலும் வெளியிடப்படும் என படக்குழுவினர் அறிவித்தனர்.


</doc>
<doc id="397804" url="https://ta.wikipedia.org/wiki?curid=397804" title="ஆஸ்திரால் தீவுகள்">
ஆஸ்திரால் தீவுகள்

துகாவா பாயி ("Tuha'a Pae", அல்லது ஆஸ்திரால் தீவுகள் ("Austral Islands", அல்லது ""), என்பது தென்பசிபிக்கில் உள்ள பிரெஞ்சு பொலினீசியாவின் தென்பகுதியில் உள்ள தீவுகள் ஆகும். புவியியல் படி, இத்தீவுகள் இரண்டு வெவ்வேறு தீவுக் கூட்டங்கள் உள்ளன, அவையாவன வடமேற்கே துபுவாய் தீவுகள் (), மற்றும் தென்கிழக்கே பாஸ் தீவுகள் () ஆகியனவாகும். இத்தீவுகளின் மக்கள் பந்தான் நார் நெசவிற்குப் பேர் போனவர்கள் ஆவர். மரியா, மரோத்திரி ஆகிய தீவுகள் மக்கள் வாழும் குடியிருப்புகளுக்கு ஏற்றவையல்ல. இவற்றில் பல தீக்குழிகள் உள்ளன. ஆஸ்திரால் தீவுகளின் மக்கள்தொகை 6,300 ஆகும், இவர்கள் 150 சதுரகிமீ நிலப்பரப்பில் வாழ்கின்றனர். ஆஸ்திரால் தீவுகளின் தலைநகர் துபுவாய் ஆகும்.

இத்தீவுகளில் உள்ள ஒரேயொரு செயல்நிலை எரிமலை மெக்டொனால்ட் கடல்நிலம் ஆகும் (40மீ ஆழம்).



</doc>
<doc id="397809" url="https://ta.wikipedia.org/wiki?curid=397809" title="ஆதி நதி (நகரம்)">
ஆதி நதி (நகரம்)

ஆதி நதி ("Athi River") எனபது கென்யத் தலைநகரம் நைரோபிக்கு அருகில் மச்சாகோஸ் மாகாணத்தில் அமைந்துள்ள ஒரு நகரம் ஆகும். ஆதி நதி இந்நகரின் ஊடே பாய்வதால் இந்நகருக்கு இப்பெயர் சூட்டப்பட்டது. இந்நகரம் மவகோ எனவும் அழைக்கபடுகின்றது.

அத்தி நதி நகரம் மாவோக்கோ நகராட்சி கவுன்சில் மற்றும் மவாகோ மாவட்டம் பகுதியின் தலைமையிடமாக உள்ளது. நகரின் மக்கள்தொகை 137,211 (2009 மக்கள் தொகை கணக்கெடுப்பு) ஆகும். இது கென்ய தலைநகரான நைரோபிக்கு அருகாமையில் இருப்பதால் இன்னும் வளர்ந்து வருகிறது.

1963 ஆம் ஆண்டில் நைரோபி மாகாண கவுன்சிலிலிருந்து மாவோக்கோ மாகாணம் பிரிக்கப்பட்டது, பிந்நாட்களில் இம்மகணம் கலைக்கப்பட்டது. மாவோக்கோ நகராட்சிக்கு ஆறு வார்டுகள் (ஆத்தி ஆறு மேற்கு, கடணி, கினானி / மதானி, மாகடாரா, முத்வானி மற்றும் சோபியா) உள்ளன. இந்த வார்டுகளான கத்திணி தொகுதியில் மொத்தம் பத்து வார்டுகள் உள்ளன. மீதமுள்ள நான்கு வார்டுகள் மசாக்கு மாகாண கவுன்சிலில் உள்ளன.

கென்யாவில் இந்த நகரம் ஒப்பீட்டளவில் தொழில்மயமாக்கப்பட்டது.  நகரில் ஆறு சிமெண்ட் தொழிற்சாலைகள் உள்ளன: பாம்பூரி சிமெண்ட், மொம்பாசா சிமெண்ட், கிழக்கு ஆஅத்தி நதி 1920 ல் உகாண்டா ரயில்வே துறையால் கட்டப்பட்ட இரயில் நிலையம் உள்ளது. மோம்பசா-நைரோபி ஸ்டேஷன் காஜ் ரயில்வேயில் ஒரு புதிய ரயில் நிலையமும் உள்ளது.ப்பிரிக்கா போர்ட்லேண்ட் சிமெண்ட் கம்பெனி, சவன்னா சிமெபோக்குவரத்துண்ட், தேசிய சிமெண்ட் மற்றும் அத்தி ஆறு சுரங்கங்கள்.

இந்நகரத்தில் டேஸ்டார்  பல்கலைக்கழகம்  உள்ளது.

அத்தி நதி 1920 ல் உகாண்டா ரயில்வே துறையால் கட்டப்பட்ட இரயில் நிலையம் உள்ளது. மோம்பசா-நைரோபி ஸ்டேஷன் காஜ் ரயில்வேயில் ஒரு புதிய ரயில் நிலையமும் உள்ளது.


</doc>
<doc id="397824" url="https://ta.wikipedia.org/wiki?curid=397824" title="திரைக்களஞ்சியம் (நூல்)">
திரைக்களஞ்சியம் (நூல்)

திரைக்களஞ்சியம் ஒரு இந்திய தமிழ்த் திரைப்பட வரலாற்று ஆவண நூற் தொகுதி ஆகும்.

தமிழில் வெளிவந்த திரைப்படங்கள் பற்றிய அதிகாரப்பூர்வ ஆவணங்கள் எதுவும் இல்லாத நிலையில், வருங்கால தலைமுறையினர் அறிந்து கொள்ளவும், தமிழ்த் திரைப்படங்கள் குறித்து ஆய்வு செய்வோர் பயன்பெறும் வகையிலும் இந்த நூல் தொகுதியில் விபரங்கள் ஆவணப்படுத்தப்பட்டுள்ளன.

ஒவ்வொரு தொகுதி நூலும் ஒவ்வொரு பத்தாண்டுக் காலத்துக்குள் வெளிவந்த தமிழ் திரைப்படங்களின் விபரங்களைக் கொண்டுள்ளது. இதுவரையில் 1951 - 1960 மற்றும் 1961 - 1970 ஆகிய இரு தொகுதிகள் வெளிவந்துள்ளன.

குறிப்பிட்ட பத்தாண்டு காலப் பகுதியில் வெளியான தமிழ்த் திரைப்படங்கள் ஆண்டு வாரியாகவும், ஒவ்வொரு ஆண்டில் வெளியான திரைப்படங்கள் தமிழ் எழுத்து அகர வரிசைப்படியும் பட்டியலிடப்பட்டுள்ளன.

ஒவ்வொரு திரைப்படம் பற்றிய விபரப் பட்டியலில் 
ஆகிய விபரங்கள் கொடுக்கப்பட்டுள்ளன. 

நூலின் இறுதிப் பகுதியில், வெளியான படங்களின் பட்டியல் ஆண்டு வாரியாகவும், அகரவரிசைப்படியும் தனித்தனியாக பட்டியலிடப்பட்டுள்ளன. மேலும், அந்தத் தொகுதியில் உள்ள திரைப்படங்களின் பாடல்கள் அனைத்தும் அகர வரிசைப்படி பட்டியலிடப்பட்டுள்ளன.
இவற்றை இலகுவில் கண்டுகொள்ள வசதியாக அவை இடம்பெற்றுள்ள பக்க எண் கொடுக்கப்பட்டுள்ளது.

கடைசிப் பக்கத்தில் நூலிலுள்ள தகவல்களுக்கு ஆதாரமாக இருந்த நூல்கள், நிறுவனங்கள், நபர்கள் பற்றிய விபரம் கொடுக்கப்பட்டுள்ளது.

இரண்டு தொகுதிகளிலுமுள்ள விபரங்களைத் திரட்டி நூல் வடிவாக்கியவர் கோ. நீலமேகம் (நீலமேகம் கோவிந்தசாமி).

இந்த இரண்டு தொகுதிகளும் சென்னை 600108 இலுள்ள மணிவாசகர் பதிப்பகத்தால் வெளியிடப்பட்டுள்ளன. 1951 - 1960 காலப்பகுதிக்கான தொகுதி 1, 2014 ஆம் ஆண்டு டிசம்பர் திங்களிலும், 1961 - 1970 காலப்பகுதிக்கான தொகுதி 2, 2016 நவம்பர் திங்களிலும் வெளியிடப்பட்டுள்ளன.



</doc>
<doc id="397829" url="https://ta.wikipedia.org/wiki?curid=397829" title="அரசு கலைக்கல்லூரி (தருமபுரி)">
அரசு கலைக்கல்லூரி (தருமபுரி)

அரசு கலைக்கல்லூரி- தருமபுரி 1965 ஆம் ஆண்டு தருமபுரியில் தொடங்கப்பட்டுள்ள அரசு கலைக்கல்லூரி.. இக்கல்லூரி பெரியார் பல்கலைக்கழகத்தின் இணைவு பெற்றக்கல்லூரிகளுள் ஒன்றாகும்.
கிராமப்புற மாணவர்களுக்கும் பின்தங்கியவர்களுக்கும் கல்வி அளிப்பது.

நவீன வசதி கொண்ட ஆய்வுக்கூடம் உள்ளது.

இக்கல்லூரியில் 16 துறைகளின் கீழ் 9 இ்ளக்கலை பட்டபடிப்புளும், 14 முதுநிலை பட்டப்படிப்புகளும் வழங்கப்படுகின்றன. 

அரசு கலைக்கல்லூரி தருமபுரி
தருமபுரி
தமிழ்நாடு
636705
தொலைப்பேசி
04342230008


</doc>
<doc id="397842" url="https://ta.wikipedia.org/wiki?curid=397842" title="வீரா (2018 திரைப்படம்)">
வீரா (2018 திரைப்படம்)

வீரா (Veera), ராஜாராமன் இயக்கத்தில், எல்ரெட்குமாரின் தயாரிப்பில், கிருஷ்ணா, ஐஸ்வர்யா மேனன் ஆகியோரின் நடிப்பில் வெளியாகியுள்ள தமிழ்த்திரைப்படம். இத்திரைப்படம் லியோன் ஜேம்சின் இசையில், குமரன்-விக்னேசின் ஒளிப்பதிவில், டி. எஸ். சுரேசின் படத்தொகுப்பில் உருவாகியுள்ளது. 2015 படப்பணிகள் தொடங்கப்பட்ட இத்திரைப்படம் இல் இத்திரைப்படம் 16, பெப்ருவரி 2018 இல் வெளியானது. 
கிருஷ்ணா - வீரமுத்துவாக
ஐஸ்வர்யா மேனான் - நேணுகாவா
கருணாகரன் - பச்சைமுத்துவாக
இராசேந்திரன்- ஜோன்டி ரோடெஸ்
யோகி பாபு - ஜித்தேஸாக
சந்திரதீப்- குள்ள பொண்ணு குமார்
கண்ணாரவி - சுறா முருகன்
தம்பி ராமையா - ஏழுகிணறு ஏழுமலை
ஆடுகளம் நரேன் - பாக்சர் இராஜேந்திரன்
ராதாரவி - ஸ்கெட்ச் சேகர்
ஆர்.என். ஆர் மனோகரன் - மாவட்டம் தமிழழகனாக

இப்படத்தினை சனவரி 2017இல் வெளியிடத் திட்டமிட்டார்கள், ஆனால் படப்பணிகள் படக்குழு அறிவித்தநாளுக்குப்பிறகும் தொடர்ந்தது. இப்படம் ஆரஞ்சு கிரியேஷன்சிடம் செப்தம்பர் 2017இல் விற்கப்பட்டது, செப்தம்பருக்குப் பிறகு இப்படத்தின் வெளியீடு தள்ளிப்போனது. இப்படத்தின் வெளியீட்டிற்குப் போதிய திரையரங்குகளும் கிடைக்கவில்லை.

முன்பொரு காலத்தில் வடசென்னைப்பகுதியில் சமுக மேம்பாட்டிற்காக சமூகநீதி சமத்துவத்திற்கா தொடங்கப்பட்ட மன்றங்கள், காலப்போக்கில் அதிகாரக்குழுக்களின் பிடியில் சிக்கி போக்கிலிகளின் உறைவிடமா மாறிவிடுகின்றன. இந்த சமுகநீதி மன்றத்துக்கு தலைவராவதையே நோக்கமாகக் கொண்டு இத்திரைப்படத்தின் கதைநாயகன் தன் இலக்கில் எ ன்ன நிலையை அடைகின்றார் என்பதே கதை.

வீரமுத்து (கிருஷ்ணா), பச்சமுத்து (கருணாகரன்) இருவரும், ‘சிந்தனைச் சிற்பி சிங்காரவேலர் மனமகிழ் மன்ற’த்தில் எடுபிடி வேலை செய்து வருபவர்கள். இந்த மனமகிழ் மன்றத்தின் தலைவரா இருக்கும் சுறா முருகனை (கண்ணா ரவி) ஒழித்துக்கட்டி தலைவராக வரவேண்டும் என எண்ணுகின்றார்கள். அவர்களுக்கு ஒருவரை கொல்லும் அளவிற்கு திறமை இல்லை. அதனால் ஸ்கெட்ச் சேகரிடம் (ராதாரவி) சென்று நுட்பங்களை கற்று வாருங்கள் என்று அவர்களை வழிநடத்துகின்றார் ஏழுமலை (தம்பி ராமையா). ஸ்கெட்சிடம் தொழில் கற்றவர்கள், தங்ககளின் கனவை நிறைவெற்றினார்களா? நினைத்தவாறு அ ந்த மனமகிழ் மன்றத்தை அடைந்தார்களா என்பதே திரைக்கதை. 

இத்திரைப்படத்திற்கு லியோன் ஜேம்ஸ் இசையமைத்துள்ளார். இவர் காஞ்சானா-2 (2015), கோ-2 (2016), கவலை வேண்டாம் (2016) ஆகிய திரைப்படங்களில் பணியாற்றியுள்ளார். இத்திரைப்படத்தின் பாடல்களை மார்ச் 23, 2017இல் சோனி மியூசிக் வெளியிட்டது.


</doc>
<doc id="397853" url="https://ta.wikipedia.org/wiki?curid=397853" title="ஆண்களை நம்பாதே">
ஆண்களை நம்பாதே

ஆண்களை நம்பாதே 1987 ஆவது ஆண்டில் வெளியான ஒரு தமிழ்த் திரைப்படமாகும். கே. அலெக்சு பாண்டியன் இயக்கிய இத்திரைப்படத்தில் பாண்டியன், ரேகா, ரம்யா கிருஷ்ணன், சார்லி, செந்தில் ஆகியோர் முக்கிய வேடங்களில் நடித்திருந்தனர்.



</doc>
<doc id="397855" url="https://ta.wikipedia.org/wiki?curid=397855" title="அல்லா கெனெரிகோவ்னா மாசேவிச்">
அல்லா கெனெரிகோவ்னா மாசேவிச்

அல்லா கெனெரிகோவ்னா மாசேவிச் "(Alla Genrikhovna Masevich)" (அக்தோபர் 9, 1918 — மே 6, 2008) ஒரு சோவியத் உருசிய வானியலாளர் ஆவார். இவர் மாஸ்கோ அரசு கல்வியியல் பல்கலைக்கழகத்தில் தன் இளவல் பட்டம் பெற்றார். இவர் 1952 இல் சோவியத் அறிவியல் கல்விக்கழகத்தின் வானியல் மன்ற உதவித் தலைவராக இருந்தார். இவர் விக்தர் அம்பர்த்சுமியானுடன் நெருக்கமாக இணைந்து பணியாற்றினார். இவர் 1972 இல் மாஸ்கோ புயலக்கை, புவிப்பரப்பியல் நிறுவனத்தில் புவியளக்கையியல் பேராசிரியராக விளங்கினார்.

இவர் முதல் உருசியச் செயற்கைக்கோள்களை (1956-57) வானில் நோக்கும் குழுக்களை உருவாக்கினார்.



</doc>
<doc id="397859" url="https://ta.wikipedia.org/wiki?curid=397859" title="ஆயுசு நூறு (திரைப்படம்)">
ஆயுசு நூறு (திரைப்படம்)

ஆயுசு நூறு 1987 ஆவது ஆண்டில் வெளியான ஒரு தமிழ்த் திரைப்படமாகும். எம். டி. கலைராசன் தயாரித்த இத்திரைப்படத்தை பொன்மணி இராசன் இயக்கியிருந்தார். இத்திரைப்படத்தில் பாண்டியராஜன், பாண்டியன், இரஞ்சினி ஆகியோர் முக்கிய வேடங்களில் நடித்திருந்தனர். இத்திரைப்படத்திற்கு டி. இராஜேந்தர் இசையமைத்திருந்தார்.



</doc>
<doc id="397861" url="https://ta.wikipedia.org/wiki?curid=397861" title="ஆன் ஆடம்சு மெக்பாதென்">
ஆன் ஆடம்சு மெக்பாதென்

உலூசி ஆன் ஆடம்சு மெக்பாதென் "(Lucy-Ann Adams McFadden)" ஓர் அமெரிக்க வானியலாளர் ஆவார். இவர் நாசா பணியாளர் ஆவார். இவர் மேரிலாந்து பல்கலைக்கழகத்தில் அறிவியல், கண்டுபிடிப்பு, புடவி திட்டத்தையும் உருவாக்கியவர் ஆவார். இவர் சிறுவருக்கான அனைத்தையும் தேடல் அறிவியல் மையத்தையும் உருவாக்கியுள்ளார்..

இவர் 1952 இல் நியூயார்க் நகரில் பிறந்தார்.இவர் தன் இளவல் பட்டத்தை ஆம்ப்சயர் கல்லூரியிலும் (1974) புவி, கோள் அறிவியலில் முதுவர் பட்டத்தை மசாசூசட் தொழில்நுட்ப நிறுவனத்திலும் (1977) தன் முனைவர் பட்டத்தை புவி, புவி இயற்பியல் பட்ட்த்தை அவாய் பல்கலிக்கழகத்திலும் (1983) பெற்றார். இவரது முனைவர் பட்ட ஆய்வுரை "Spectral reflectance of near-Earth asteroids : implications for composition, origin and evolution" என்பதாகும்.இவர் காலேஜ் பர்க்கில் உள்ள மேரிலாந்து பல்கலைக்கழகம், சாந்தியகோவில் உள்ள கலிபோர்னியா பல்கலைக்கழகத்தின் கலிபோர்னியா விண்வெளி நிறுவனம், விண்வெளித் தொலைநோக்கி அறிவியல் நிறுவனம் ஆகிய நிறுவனங்களில் பணிபுரிந்தார். நாசாவில், இவர் 4 வெசுட்ட சீரிசு குறுங்கோள் பயணத்துக்கான டான் திட்டத்திலும் ஆழ்மொத்தல், EPOXI திட்டங்களிலும் ஆய்வாளராக இருந்துள்ளார். Sஇவர் புவியண்மை வட்டணை சிறுகோள் திட்ட அறிவியல் பணிக்குழுவின் உறுப்பினராக இருந்துள்ளார்; 2007-2008 ANSMET தேட்டக்குழு உறுப்பினராக இருந்துள்ளார்; இவர் 2009 வடசூடான் அல்ம சிட்டா விண்கல் பொழிவு தேட்டக்குழுவில் உறுப்பினர் ஆவார்; இவர் 2010 நாசா கோடார்டு உயர்கல்வி, பல்க்லைக்கழகத் திட்டங்களின் தலைவராக இருந்துள்ளார்; ஆழ்மொத்தல், டான் திட்டம் ஆகியவற்றின் கல்வி, பரப்புரை நிகழ்ச்சியின் இயக்குநர்ரும் ஆவார்.




</doc>
<doc id="397867" url="https://ta.wikipedia.org/wiki?curid=397867" title="சம்பல்பூர்">
சம்பல்பூர்

சம்பல்பூர் (Sambalpur) () இந்தியாவின் ஒடிசா மாநிலத்தின் மேற்கில் அமைந்த சம்பல்பூர் மாவட்டத்தின் தலைமையிட நகரமும், மாநகராட்சியும் ஆகும்.சம்பல்பூர் நகரம், ஒடிசா மாநிலத் தலைநகரம் புவனேஸ்வரத்திற்கு மேற்கில் 300 கிமீ தொலைவிலும், மேற்கு வங்காளத் தலைநகரம் கொல்கத்தாவிலிருந்து 550 கிமீ தொலைவிலும், சத்தீஸ்கர் மாநிலத் தலைநகரம், |ராய்ப்பூரின் கிழக்கில் 278 கிமீ தொலைவிலும் சம்பல்பூர் நகரம் உள்ளது. சம்பல்பூர் நகரம், மகாநதி ஆற்றின் கரையில் உள்ளது. 

சம்பல்பூர் நகராட்சி 1883ல் நிறுவப்பட்டது. 2013ல் சம்பல்பூர் மாநகராட்சியாக தகுதி உயர்த்தப்பட்டது. 

சம்பல்பூர் வழியாகச் செல்லும் ஆசிய நெடுஞ்சாலை 46 மற்றும்
கொல்கத்தா - ராய்ப்பூர் நாக்பூர் - சூரத்தை இணைக்கும் தேசிய நெடுஞ்சாலை எண் 6, மாநில நெடுஞ்சாலை எண் 10 நாட்டின் பல நகரங்களுடன் இணைக்கிறது. 

மூன்று நடைமேடைகள் கொண்ட சம்பல்பூர் தொடருந்து சந்திப்பு நிலையத்திலிருந்து நாள்தோறும் 68 தொடருந்துகள் நாட்டின் பல நகரங்களை இணைக்கிறது. 

2011ம் ஆண்டின் மக்கட்தொகை கணக்கெடுப்பின் படி, சம்பல்பூர் மாநகரத்தின் மொத்த மக்கள் தொகை 189,366 ஆகும். அதில் ஆண்கள் 97,460 ஆகவும்; பெண்கள் 91,906 ஆகவும் உள்ளனர். ஆறு வயதிற்கு மேற்பட்டவர்களின் எண்ணிக்கை 19,759 ஆகும். சராசரி எழுத்தறிவு 85.53 % ஆகும். பாலின விகிதம், ஆயிரம் ஆண்களுக்கு 943 பெண்கள் வீதம் உள்ளனர். மொத்த மக்கள் தொகையில் இந்து சமயத்தினர் 167,963 (88.70 %) ஆகவுள்ளனர். பிற சமயத்தவர்கள் 21.30% ஆக உள்ளனர்.
இந்நகரத்தில் சம்பல்புரி மொழி, ஒடியா மொழி, இந்தி மற்றும் ஆங்கிலம் பேசப்படுகிறது. 

சம்பல் நகரத்தின் பொருளாதாரம் வணிகத்தை நம்பியே உள்ளது.
காடுகளில் கிடைக்கும் கெண்டு இலைகளைக் கொண்டு பீடிகள் உற்பத்தி செய்யப்படுகிறது. கைத்தறி மற்றும் ஜவுளித் தொழில் நகரமான சம்பல்பூரில் உற்பத்தியாகும் சம்பல்பூர் பட்டு மற்றும் கைத்தறிச் சேலைகள் புகழ் பெற்றதாகும். 

சம்பல்பூரில் உள்ள இந்தியா நிலக்கரி நிறுவனத்தின் ஒரு அலகான 
மகாநதி நிலக்கரி சுரங்க நிறுவனம் ஆண்டிற்கு நிலக்கரி வெட்டி எடுக்கிறது.

மகாநதி ஆற்றின் கரையில் அமைந்த சம்பல்பூர் நகரத்தின் மேல்புறத்தில் ஹிராகுட் அணை உள்ளது. 



</doc>
<doc id="397871" url="https://ta.wikipedia.org/wiki?curid=397871" title="மென்பொருள் உட்செருகி">
மென்பொருள் உட்செருகி

மென்பொருள் உட்செருகி ( add-in, addin, add-on) என்பது கணிய கணித்தலில் பயன்படுத்தப்படும் மென்பொருள் வகைகளில் ஒன்றாகும். இது ஏற்கனவே பயன்பாட்டில் இருக்கும் மென்பொருளுக்கான துணை(addon) மென்பொருளாகும். அதாவது, ஒரு நிலவும் மென்பொருள் ஒன்றில் தேவைப்படும் அல்லது அதன் பயன்பாட்டில் ஒரு குறிப்பிடதக்க மேலதிக வசதியைத் தரும் மென்பொருள் ஆகும். இதனால் இத்தகைய இயல்புடைய மென்பொருளை, மென்பொருள் நீட்சி(extension) என்றும், ஏற்கனவே நிலவும் மென்பொருளின் உட்புகுந்து, ஒரு சிறப்பான செயற்பாட்டை தருவதால் "உட்செருகி" (plug-in) என்றும் அழைப்பர். நிகழ்பட விளையாட்டுகளில், இதுபோன்ற உட்செருகிகள் (Video game console emulators)அதிகமாக பயன்படுத்துகின்றன. எடுத்துக்காட்டு : பிளேஸ்டேசன் 2


</doc>
<doc id="397874" url="https://ta.wikipedia.org/wiki?curid=397874" title="மூயெத்திலீன் கிளைக்கால் இருநைட்ரேட்டு">
மூயெத்திலீன் கிளைக்கால் இருநைட்ரேட்டு

மூயெத்திலீன் கிளைக்கால் இருநைட்ரேட்டு "(Triethylene glycol dinitrate)" என்பது CHNO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். டிரையெத்திலீன் கிளைக்கால் டைநைட்ரேட்டு என்ற பெயராலும் இச்சேர்மத்தை அழைப்பார்கள். மூயெத்திலீன் கிளைக்காலுடைய நைட்ரோயேற்ற ஆல்ககால் எசுத்தர் மூயெத்திலீன் கிளைக்கால் இருநைட்ரேட்டு ஆகும். வெடிமருந்துகளிலும் ஏவூர்திகளிலும் ஆற்றல் வாய்ந்த நெகிழியாக்கியாக இதைப் பயன்படுத்துகிறார்கள். இச்சேர்மத்தின் கட்டமைப்பை O2N-O-CH2CH2-O-CH2CH2-O-CH2CH2-O-NO2 என்ற வேதிவாய்ப்பாட்டால் குறிப்பிடுவார்கள். எண்ணெய்பசையுடன் கூடிய வெளிர் மஞ்சள் நிறத்தில் நீர்மமாக இது காணப்படுகிறது. கிட்டத்தட்ட நைட்ரோகிளிசரின் போல இருக்கும் இச்சேர்மத்தை முமெத்திலோல்யீத்தேன் முந்நைட்ரேட்டுடன் சேர்த்து பொதுவாகப் பயன்படுத்துவார்கள். 
மூயெத்திலின் கிளைக்கால் இரு நைட்ரேட்டு, ஈரெத்திலீன் கிளைக்கால் இரு நைட்ரேட்டு, முமெத்திலோல்யீத்தேன் முந்நைட்ரேட்டு போன்ற சேர்மங்களை நைட்ரோகிளிசரினுக்கு மாற்றாக ஏவூர்திகளில் பயன்படுத்த பரிசீலித்து வருகிறார்கள்.


</doc>
<doc id="397876" url="https://ta.wikipedia.org/wiki?curid=397876" title="மக்கள் நீதி மய்யம்">
மக்கள் நீதி மய்யம்

மக்கள் நீதி மய்யம் (Makkal Needhi Maiam) நடிகர் கமல்ஹாசனால் தொடங்கப்பட்ட அரசியல் கட்சி.

பிப்ரவரி 21, 2018 இல் மதுரை ஒத்தக்கடை மைதானத்தில் நிகழ்ந்த பொதுக்கூட்டத்தில் கமல் தம் கட்சிப் பெயர் மற்றும் கொடியை ஏற்றி வைத்தார். இந்தப் பொதுக்கூட்டத்தில், தில்லி முதல்வர் அரவிந்த் கெஜ்ரிவால், டெல்லி சட்டமன்ற உறுப்பினரும், முன்னாள் சட்ட அமைச்சருமான சோம்நாத் பாரதி மற்றும் விவசாயிகள் சங்க ஒருங்கிணைப்பாளர் பி. ஆர். பாண்டியன் ஆகியோர் பங்கேற்றனர். கேரள முதல்வர் பினராயி விஜயன் காணொளிக் காட்சி மூலம் கமல்ஹாசனுக்கு வாழ்த்து தெரிவித்தார்.

கமல்ஹாசன் தமது டுவிட்டர் பக்கத்தில் ”நாம் கனவு காண்கிறோம். ஒரு புதிய கட்சி, ஒரு புதிய பாதை, ஒரு புதிய கொள்கை. ‘மக்கள் நீதி மய்யம்’ தமிழகம் விழித்தெழட்டும்’’ என்று பதிவிட்டார்.

மக்கள் நீதி மய்யம் கட்சியின் துணைத்தலைவராக ஆர். மகேந்திரன் நியமிக்கப்பட்டார். இவர் 30 ஆண்டுகள் மருத்துவராகப் பணியாற்றியுள்ளதாகவும், விவசாயத்துறையில் பயிர் சாகுபடி மற்றும் ஏற்றுமதியில் திறன் மிக்கவர் எனவும் தெரிவிக்கப்பட்டது.

அருணாச்சலம் பொதுச் செயலாளராகவும், சுகா பொருளாளராகவும் நியமிக்கப்பட்டனர். தங்கவேலு, பாரதி கிருஷ்ணகுமார், பேராசிரியர் கு. ஞானசம்பந்தன், நடிகை ஸ்ரீப்ரியா, கமிலா நாசர், செளரிராஜன், சி. கே. குமாரவேல், மூர்த்தி, மவுரியா, ராஜநாராயணன் ஆகியோரை செயற்க் குழு உறுப்பினராக கமல் ஹாசன் அறிவித்தார்.

கட்சியின் சின்னத்தில் உள்ள 6 கைகள் 6 மாநிலங்களையும், மற்றும் நடுவில் உள்ள நட்சத்திரம் மக்களைக் குறிக்கும். நடுவில் உள்ள நட்சத்திரம் மக்களைக் குறிக்கும். மக்களையும், நீதியையும் மய்யமாக வைத்து தொடங்கப்பட்ட கட்சி "மக்கள் நீதி மய்யம்" என்று கமல் கூறினார். தேர்தல் ஆணையத்தால் மக்கள் நீதி மய்யத்திற்கு "கை மின்விளக்கு" சின்னம் ஒதுக்கப்பட்டுள்ளது.



</doc>
<doc id="397879" url="https://ta.wikipedia.org/wiki?curid=397879" title="தாமரைகுளம் பதி">
தாமரைகுளம் பதி

அய்யா வைகுண்டசுவாமியால் உருவாக்கப்பட்ட அய்யாவழி வழிபாட்டு தலமே தாமரைகுளம்பதி. கன்னியாகுமரி மாவட்டத்தில் குமரி முனையில் இருந்து 5 கிமீ தொலைவில் தாமரைகுளத்தில் இத்திருத்தலம் அமைந்துள்ளது. அய்யா நீண்ட நாட்களாக தங்கிருந்து மக்களுக்கு நாமமும், பதமும் வழங்கி மக்கள் அக,புற பிணிகளை நீக்கி அருளாட்சி செய்த தலமே தாமரைகுளம் பதி.

சிறப்பு பெயர்கள்

தாமரைகுளம்பதி,தாமரையூர்பதி, தாமரைபதி, தாமரைகுளம் ஸ்ரீமன் நாராயண சுவாமிபதி, ஸ்ரீமன் நாராயண சுவாமி திருக்கோயில், அகிலம் இயற்றிய பதி, விருந்துண்டபதி போன்ற சிறப்பு பெயர்களை பெற்றது. 

ஐம்பதிகளுள் ஒன்று

சுவாமிதோப்புபதி, தாமரைகுளம்பதி, அம்பலபதி, முட்டபதி, பூப்பதி ஆகிய அய்யாவழி வழிபாட்டு தலங்கள் மட்டும் பதி என்ற சிறப்பை பெறுகிறது. இவை பஞ்சபதிகள் என்றும் ஐம்பதிகள் என்றும் சிறப்பு பெறுகிறது.

அகிலத்திரட்டு அம்மானை

தாமரைகுளம்பதியில் வைத்துதான் அரிகோபாலசீடர் அய்யாவழி புனிதநூலான அகிலத்திரட்டு அம்மானை நூலை இயற்றினார். 

குருபரம்பரையினர் மற்றும் பணிவிடைகள்

அய்யா வைகுண்டசுவாமிக்கு விருந்து அளித்து உபசரித்த அய்யாவின் அடியார் பூஜிதகுரு உடையகுட்டிநாடாரின் பரம்பரையினர் தாமரைகுளம்பதியின் குருத்துவப்பணிகளை மற்றும் பணிவிடைகளை மேற்கொண்டு வருகின்றனர். 

நிர்வாகம்

தமிழக அரசின் இந்துசமய அறநிலையத் துறையின் கட்டுப்பாட்டில் நிர்வகிக்கப்பட்டு வருகிறது. அய்யாவழி மக்களுக்கும், பக்தர்களுக்கும் புனித தலமாக தாமரைகுளம்பதி உள்ளது. 

பக்தர்களுக்கு வழங்கப்படும் நாமம் மற்றும் பதியில் உள்ள முத்திரி கிணற்றின் பதம் ஆகியவை நோய் தீர்க்கும் மருந்தாக உள்ளது. தக்காரின் நேரடி நிர்வாகத்தில் பரம்பரைகுரு.சௌ.இராஜசேகரன், குரு.சௌ.பிரபாகரன், குரு.இரா.சௌந்தரராஜபாண்டியன், குரு.ஸ்ரீ.ஜெகன் ஆகியோர் குருத்துவப்பணிகள் மேற்கொண்டு வருகின்றனர். 

திருவிழாக்கள்

1.சித்திரை திருவிழா 

சித்திரை மாதம் முதல் வெள்ளிக்கிழமை கொடியேற்றத்துடன் திருவிழா துவங்கும். பதினொரு நாட்கள் சித்திரை திருவிழா நடைபெறும். ஒவ்வொரு நாளும் தொட்டில் வாகனம், சர்ப்பவாகனம், கருட வாகனத்தில், தாமரைபூவாகனம், என்று ஒவ்வொரு வாகனத்தில் எழுந்தருளி அய்யா வைகுண்டசுவாமி அருள்புரிவார். நாள்தோறும் அன்னதர்மம் நடைபெறும். எட்டாம் நாள் திருவிழாவில் தாமரைகுளம் ஊரின் முக்கிய வீதிகளில் வாகனத்தில் வீதிஉலா வந்து கலிவேட்டை நடைபெறும். பதினொன்றாம் நாள் திருத்தேரோட்டம் நடைபெறும். மேலும் ஒவ்வொரு தமிழ் மாதமும் முதல் ஞாயிறுக்கிழமைகளில் சிறப்பு பணிவிடைகள் மற்றும் வாகனபவனி, பக்தர்களுக்கு அன்னதர்மம் நடைபெறுகிறது. தினந்தோறும் மூன்று வேளைகளும் பணிவிடைகள் வைகுண்டசுவாமிக்கு நடைபெறுகிறது. 

2.கார்த்திகை திருஏடுவாசிப்புவிழா 

அய்யா வைகுண்டசுவாமியின் திருவருளால் அரிகோபாலன் சீடர் இயற்றிய அகிலத்திரட்டு அம்மானை திருஏடுவாசிப்பு திருவிழாவாக நடைபெறும். இத்திருவிழா கார்த்திகை மாதம் இரண்டாம் வெள்ளிக்கிழமை துவங்கி ஏழுநாட்கள் நடைபெறுகிறது அதன் பின்னர் பதினேழு நாட்கள் இடைவெளிக்கு பின்னர் மீண்டும் ஏழு நாட்கள் நடைபெற்று திருஏடு வாசிப்பு திருவிழா முடியும். (தொடக்க காலத்தில் ஏட்டுபிரதிகள் இல்லாத நிலையில் மூலஏடு தாமரைகுளம்பதியில் மட்டுமே இருந்தது. அதனால் அகிலத்திரட்டு அம்மானை ஏட்டை தாமரைகுளம்பதியில் இருந்து சுவாமிதோப்பு பதிக்கு கொண்டு சென்று பதினேழு நாட்கள் தொடர்ச்சியாக திருஏடு வாசிப்பு திருவிழா முடிந்ததும் பின்னர் மீண்டும் தாமரைகுளம்பதியில் ஏழு நாட்கள் திருஏடு வாசிப்பு நடைபெறுவதால் இந்த திருவிழா இடைவெளி ஏற்பட்டது. தற்போது படி ஏடுகள் எல்லா பதிகளிலும் மற்றும் தாங்கல்களிலும் இருப்பதால் தற்போது திருஏடு எடுத்துச்சென்று வாசிக்கப்படும் வழக்கம் இல்லை)

3.அய்யா அவதார தின விழா 

மாசி மாதம் 20 ம் நாள் அய்யா வைகுண்டசுவாமியின் அவதார நாள் கொண்டாடப்படுகிறது. தாமரைகுளம்பதியில் அய்யா அவதார நாள் சிறப்பு பணிவிடைகளுடன் அன்னதர்மம் மற்றும் வாகனபவனியுடன் சிறப்பாக நடைபெறுகிறது. தமிழகம் முழுவதும் இருந்து அய்யாவழி பக்தர்கள் வழிபாடு செய்ய தாமரைகுளம்பதிக்கு வருகின்றனர். அய்யா வைகுண்டசுவாமி அவதார தினத்தன்று தமிழக அரசு ஊழியர்களுக்கு வரையறுக்கப்பட்ட விடுப்பு ( RH) வழங்குகிறது. மேலும் கன்னியாகுமரி, தூத்துக்குடி மற்றும் திருநெல்வேலி மாவட்டத்தில் உள்ளூர் விடுமுறை வழங்கப்படுகிறது.

</doc>
<doc id="397882" url="https://ta.wikipedia.org/wiki?curid=397882" title="வி. சேகர் (அரசியல்வாதி)">
வி. சேகர் (அரசியல்வாதி)

வி. சேகர் (V. Sekar) ஓர் இந்திய அரசியல்வாதியும் தமிழக சட்டமன்றத்தின் பட்டுக்கோட்டை சட்டமன்றத் தொகுதியின் தற்போதைய உறுப்பினரும் ஆவார். 2016 ஆவது ஆண்டில் நடந்த தமிழ்நாடு சட்டமன்றத் தேர்தலில் பட்டுக்கோட்டை தொகுதியில் அனைத்திந்திய அண்ணா திராவிட முன்னேற்றக் கழகம் சார்பில் போட்டியிட்டு வெற்றி பெற்றார்.


</doc>
<doc id="397883" url="https://ta.wikipedia.org/wiki?curid=397883" title="வி. அருணாசலம்">
வி. அருணாசலம்

வி. அருணாசலம் (V. Arunachala Thevar) ஓர் இந்திய அரசியல்வாதியும் தமிழக சட்டமன்றத்தின் பட்டுக்கோட்டை சட்டமன்றத் தொகுதியின் முன்னாள் உறுப்பினரும் ஆவார். 1962 ஆவது ஆண்டில் நடந்த சட்டமன்றத் தேர்தலில் பட்டுக்கோட்டை தொகுதியில் இந்திய தேசிய காங்கிரசின் சார்பில் போட்டியிட்டு வெற்றி பெற்றார்.


</doc>
<doc id="397884" url="https://ta.wikipedia.org/wiki?curid=397884" title="நாடிமுத்து">
நாடிமுத்து

நாடிமுத்து (Nadimuthu) ஓர் இந்திய அரசியல்வாதியும் தமிழக சட்டமன்றத்தின் பட்டுக்கோட்டை சட்டமன்றத் தொகுதியின் முன்னாள் உறுப்பினரும் ஆவார். 1952 ஆவது ஆண்டில் நடந்த தமிழ்நாடு சட்டமன்றத் தேர்தலில் பட்டுக்கோட்டை தொகுதியில் இந்திய தேசிய காங்கிரசின் சார்பில் போட்டியிட்டு வெற்றி பெற்றார்.


</doc>
<doc id="397900" url="https://ta.wikipedia.org/wiki?curid=397900" title="மத்ரியோஷ்கா பொம்மை">
மத்ரியோஷ்கா பொம்மை

மத்ரியோஷ்கா பொம்மை ("matryoshka doll"; ), மேலும் உருசிய கூடு பொம்மை அல்லது உருசிய பொம்மை, என்பது மரத்தால் செய்யப்பட்ட மர பொம்மைகள் தொகுப்பு ஆகும். இவை ஒன்றினுள் ஒன்று வைப்பதுபோல சிறியது அதைவிட சிறியது என்ற அளவோடு இருக்கும். மத்ரியோஷ்கா என்றால். அன்னை என்று பொருள் வரும் லத்தீன் சொல்லான மேட்ரனிலிருந்து திரிந்து இந்தப் பெயர் வந்துள்ளது.

ஒரு தொகுப்பு மத்ரியோஷ்கா பொம்மையைத் திறந்தால் இன்னொரு பொம்மை. அந்தப் பொம்மையைத் திறந்தால் இன்னொரு குட்டி பொம்மை என ஆறு பொம்மைகளைத் தன் வயிற்றுக்குள் வைத்திருக்கும் ஏழாவது பெரிய பொம்மையே மத்ரியோஷ்கா.

உருசியாவின் நாட்டுப்பற கைவினைஞர்களான வசீலிவிச் பெட்ரோவிச் ஜ்வெஸ்டோக்கின், சவ்வ அய்வனோவிச் மமோன்தவ் என்ற இருவரும் சேர்ந்து 1890 இல் வடிவமைத்த பொம்மைத் தொகுப்பு இது. குண்டான இளம் கிராமத்து உருசியப் பெண்ணின் சாயலில் முதல் பொம்மையை உருவாக்கினார்கள். பின்னர் வெளி பொம்மையான மத்ரியோஷ்காவுக்குப் பாரம்பரிய உருசிய உடையான சராஃபனை அணிந்ததுபோல வடிவமைத்து அழகூட்டினர். அம்மாவே குடும்பத் தலைவராக இருந்த உருசியக் குடும்ப முறையைக் குறிப்பதாக பெரிய பொம்மை அமைந்துள்ளது. அதற்குள் பெண் குழந்தைகளும் ஆண் குழந்தைகளும் சிறிய மர பொம்மைகளாக உள்ளன. மத்ரியோஷ்கா பொம்மைகளாக விசித்திரக் கதைப் பாதிரங்களில் இருந்து சோவியத் தலைவர்களின் உருவத்தில்கூட பொம்மைகள் கிடைக்கின்றன.

முதன் முதலில் இந்த பொம்மைகளை வஸீலிவிச் பெட்ரோவிச் ஜ்வெஸ்டோக்கின், சவ்வ அய்வனோவிச் மமோன்தவ் ஆகிய இரு நாட்டுப்புற கைவினைஞர்கள் சேர்ந்து 1890 வடிவமைத்தனர் . இந்த மொம்மைக்குள் ஒன்றினுள் ஒன்றாக பெண் குழந்தைகளும் ஆண் குழந்தைகளும் சிறிய மர பொம்மைகளாக உருவாக்கப்பட்டன. வெளி பொம்மையான மத்ரியோஷ்காவுக்குப் பாரம்பரிய உருசிய உடையான சராஃபனை அணிந்ததுபோல வடிவமைத்தனர். அதற்குள் பெண் குழந்தைகளும் ஆண் குழந்தைகளும் சிறிய மர பொம்மைகளாக உள்ளதாக வடிவமைக்கப்பட்டன.

1900 ஆம் ஆண்டில் பிரான்சின் தலைநகர் பாரிசில் நடைபெற்ற சர்வதேசக் கண்காட்சியில்தான் காட்சிப்படுத்தப்பட்ட மத்ரியோஷ்கா பொம்மைகள் உலகமெங்கும் ரசிகர்களைப் பெற்றது. வெவ்வேறு நாடுகள், கலாசாரங்களைச் சேர்ந்தவர்கள் தங்களைக் கவர்ந்த கதைகளின் தாக்கத்தில் மத்ரியோஷ்கா பொம்மைகளை உருவாக்க ஆரம்பித்தனர்.


</doc>
<doc id="397907" url="https://ta.wikipedia.org/wiki?curid=397907" title="மகாநதி நிலக்கரி சுரங்க நிறுவனம்">
மகாநதி நிலக்கரி சுரங்க நிறுவனம்

மகாநதி நிலக்கரி சுரங்க நிறுவனம் (Mahanadi Coalfields Limited (MCL) இந்தியாவின் ஒடிசா மாநிலத்தில் நிலக்கரி வெட்டு எடுக்கும் இந்திய அரசின் பொதுத் துறை நிறுவனம் ஆகும். இந்தியா நிலக்கரி நிறுவனத்தின் எட்டு துணை நிறுவனங்களில், மகாநதி நிலக்கரி சுரங்க நிறுவனம் ஒன்றாகும். 

இதன் தலைமையகம் ஒடிசா மாநிலத்தின் சம்பல்பூர் நகரத்தில் உள்ளது.

1992ல் நிறுவப்பட்ட, மகாநதி நிலக்கரி சுரங்க நிறுவனம், மேற்கு ஒடிசா மாநிலத்தின் சம்பல்பூர் நகரத்தை தலைமையிடமாகக் கொண்டு, சத்தீஸ்கர் - ஒடிசா மாநிலங்களின் எல்லைப்பகுதிகளில் உள்ள சுரங்கங்களிலிருந்து நிலக்கரி வெட்டி எடுக்கும் பணி மேற்கொள்கிறது. மகாநதி நிலக்கரி நிறுவனம் ஏழு திறந்த வெளி சுரங்கங்களையும், மூன்று நிலத்தடி சுரங்கங்களையும், 22,259 ஊழியர்களையும் கொண்டுள்ளது.

45 இடங்களில் சுரங்கம் தோண்டும் பணிக்கு, இந்திய அரசின் அனுமதி பெற்றுள்ள இந்நிறுவனம் நாளொன்றுக்கு 190.83 மெட்ரிக் டன் நிலக்கரி தோண்டி எடுக்கிறது. 

இந்திய அரசின் பொதுத்துறை நிறுவனங்களில் ஒன்றான இந்நிறுவனம், சிறு நவரத்தின மதிப்பைப் பெற்றதாகும்.



 

</doc>
<doc id="397915" url="https://ta.wikipedia.org/wiki?curid=397915" title="ராகவன் சீதாராமன்">
ராகவன் சீதாராமன்

டாக்டர். ராகவன் சீதாராமன் தோஹா வங்கி தலைமை செயல் அதிகாரி. 1978ம் ஆண்டில் தொடங்கப்பட்ட தோஹா வங்கி கத்தார் நாட்டின் மிகப்பெரிய வணிக வங்கியாகும், r. 2015 ம் ஆண்டில் போபர்ஸ் வணிக இதழ் வெளியிட்ட அரபு உலகின் ஆளுமைமிக்க இந்தியர்களின் பட்டியலில் ஆறாம் இடம் வழங்கியது.

தஞ்சையில் பிறந்த இவரின் தந்தை ஓர் இந்தி பேராசிரியர், பள்ளி கல்வியை தஞ்சையில் பயின்று தனது இளங்கலை வணிகவியல் பட்டத்தை சென்னை பல்கலைகழகத்தில் பெற்றார் . 

பன்னாட்டு பல்கலைக்கழகங்களிலும் முனைவர் பட்டம் பெற்றுள்ளார்

சீதாராமன் அவர்கள்  மும்பை  மற்றும் மஸ்கட் ஆகிய நகரங்களில் தணிக்கை ஆலோசகராக பணியாற்றி பின்னர் 2002ம் ஆண்டு தோஹா வங்கியின் இணைச்செயல் அதிகாரியாக பதவியேற்றார், செயல் திறமையின் காரணமாக 2007ம் ஆண்டு செப்டம்பர் மாதம் முதல் வங்கியின் தலைமை செயல் அதிகாரியாக செயல்பட்டு வருகிறார்  

வங்கி துறையில் சிறந்து விளங்கியமைக்காக 2009ம் ஆண்டு இந்திய நடுவண் அரசின் வாழ்நாள் சாதனையாளர் விருது வழங்கப்பட்டது .2011ம் ஆண்டு தமிழக அரசின் கலைமாமணி விருது வழங்கி கௌரவிக்கப்பட்டார்.


</doc>
<doc id="397926" url="https://ta.wikipedia.org/wiki?curid=397926" title="அன்புள்ள அப்பா">
அன்புள்ள அப்பா

அன்புள்ள அப்பா 1987 ஆவது ஆண்டில் ஏ. சி. திருலோகச்சந்தர் இயக்கத்தில் வெளியான ஓர் இந்தியத் தமிழ்த் திரைப்படமாகும். ஏ. சி. திருலோகச்சந்தர் இயக்கிய இத்திரைப்படத்தை ஏவிஎம் திரைப்படத் தயாரிப்பகம் தயாரித்த இத்திரைப்படத்தில் சிவாஜி கணேசன், நதியா, ரகுமான் ஆகியோர் முக்கிய வேடங்களில் நடித்திருந்தனர். இது திருலோகச்சந்தர் தனது ஓய்வுக்கு முன்பு இறுதியாக இயக்கிய திரைப்படமாகும்.


இத்திரைப்படத்திற்கு சங்கர் கணேஷ் இசையமைத்திருந்தார்.


</doc>
<doc id="397937" url="https://ta.wikipedia.org/wiki?curid=397937" title="பிஃரிநெட்">
பிஃரிநெட்

பிஃரிநெட் (Freenet) என்பது அகஇணைய உலாவிகளில் ஒன்றாகும். இது திறமூல/கட்டற்ற மென்பொருட்களால் உருவாக்கப்பட்டுள்ளது.
1999 ஆம் ஆண்டு எடின்பெர்க் பல்கலைக் கழக மாணவர்களின் திட்டப்பணி வழியே இது உருவாக்கப்பட்டது. ஒரு கணினியிலிருந்து தரவுகள், வழங்கியை அடையும் முன்பே, மறைமுக குறியாக்கம் நடைபெறுவதாலும், நிலையான ஒரு நடுநிலை வழங்கி இதற்கு இல்லாமையாலும், அதன் ஊழியரே எண்ணினாலும், பிறரின் அனுமதியில்லாத் தரவுகளைக் காண இயலாது என்பதாலும், இந்த உலாவி பாதுகாப்பனதாகவும், தனிநபர் உரிமையைப் பறிக்காததாகவும் இருக்கிறது.


</doc>
<doc id="397940" url="https://ta.wikipedia.org/wiki?curid=397940" title="பொதுத்துறை நவரத்தின நிறுவனங்கள்">
பொதுத்துறை நவரத்தின நிறுவனங்கள்

பொதுத்துறை நவரத்தின நிறுவனங்கள், இந்திய அரசின் கட்டுப்பாட்டில் ஏறத்தாழ 300 பொதுத்துறை நிறுவனங்கள் உள்ளது. அவற்றுள் 181 பொதுத்துறை நிறுவனங்களின் பங்குகள் இந்தியப் பங்குச் சந்தையில் பட்டியலிடப்பட்டுள்ளது. 

நிகர சொத்து மதிப்பு மற்றும் இலாபம் ஈட்டும் அடிப்படையில் பொதுத்துறை நிறுவனங்களை, மகா நவரத்தின நிறுவனங்கள், நவரத்தின நிறுவனங்கள் மற்றும் சிறு நவரத்தின நிறுவனங்கள் என மூன்றாக வகைப்படுத்தப்பட்டுள்ளது. 

21 சூலை 2014 நிலவரத்தின் படி, இந்திய அரசின் பொதுத் துறை நிறுவனங்களில் 7 நிறுவனங்கள் மகாநவரத்தினம் தகுதியும், 16 நிறுவனங்கள் நவரத்தினம் தகுதியும், 71 நிறுவனங்கள் சிறு நவரத்தினம் தகுதியும் கொண்டுள்ளது. 71 சிறு நவரத்தினம் நிறுவனங்களின் நிதி நிலைமை, நிகர மதிப்பு, வருவாய், ஈட்டும் இலாப அடிப்படையில் முதல் வகை மற்றும் இரண்டாம் வகை என இரண்டாக வகைப்படுத்தியுள்ளனர்.





சிறு நவரத்தினம் நிறுவனங்களின் நிதி நிலைமை, நிகர மதிப்பு, வருவாய், ஈட்டும் இலாப அடிப்படையில், முதல் வகை மற்றும் இரண்டாம் வகை என இரண்டாக வகைப்படுத்தியுள்ளனர். 



</doc>
<doc id="397942" url="https://ta.wikipedia.org/wiki?curid=397942" title="ஆனந்த் (திரைப்படம்)">
ஆனந்த் (திரைப்படம்)

ஆனந்த் 1987 ஆவது ஆண்டில் சி. வி. இராசேந்திரன் இயக்கத்தில் வெளிவந்த ஒரு தமிழ்த் திரைப்படமாகும். சிவாஜி புரொடக்சன்சு
தயாரித்த இத்திரைப்படத்தில் பிரபு, இராதா, ஜெயஸ்ரீ ஆகியோர் முக்கிய வேடங்களில் நடித்திருந்தனர். இது தெலுங்கில் வெளியான "மஜ்னு" திரைப்படத்தின் மறுஆக்கம் ஆகும்.



</doc>
<doc id="397947" url="https://ta.wikipedia.org/wiki?curid=397947" title="கேணி (திரைப்படம்)">
கேணி (திரைப்படம்)

கேணி (Keni), எம். ஏ. நிஷாத் இயக்கத்தில், சஜீவ். பி. கே, ஆன் சஜீவ் ஆகியோரின் தயாரிப்பில் வெளியாகவுள்ள தமிழ்த்திரைப்படம். இத்திரைப்படம் ஒரேநேரத்தில் தமிழிலும், மலையாளத்தில் உருவானது ஜெயப்பிரதா, பார்த்திபன், ரேவதி, அர்ச்சனா ஆகியோர் இத்திரைப்படத்தில் முதன்மைப்பாத்திரங்களில் நடித்துள்ளர். இத்திரைப்படம் எம். ஜெயச்சந்திரன், பிஜிபால் ஆகியோரின் இசையிலும், நௌசத் செரிஃப்பின் ஒளிப்பதிவிலும், சிறீகுமார் நாயரின் படத்தொகுப்பிலும் பெப்ருவரி 23, 2018இல் திரையரங்குகளில் வெளியாகியுள்ள தமிழ்த்திரைப்படம்.

ஏரிகளும் குளங்களும் காணமல் போவது. நிலத்தடி நீர்மட்டம் நாளுக்குநாள் கீழே செல்வது என்று நீர்த்தேவை மக்களின் அடிப்படை சிக்கலாக மாறிவிட்டது. நீர் சார்ந்த அடிப்படைச் சிக்கல்களை இப்படம் விவரிக்கின்றது.காற்று, வானம், நிலம் போல இம்மண்ணில் வாழும் உயிரிகள் எல்லாவற்றிற்கும் பொதுவானது நீர். நீர் அனைத்து உயிரிகளுக்குமான அடிப்படைத்தேவை என்பதை இப்படம் வலியுறுத்துகின்றது. 
1956ஆம் ஆண்டில் கேரள மாநிலம் உருவானபோது நிகழ்வதுபோல் இப்படத்தின் கதை எழுதப்பட்டுள்ளது. 

தமிழ் வடிவத்தில்

இத்திரைப்படத்திற்கு எம். ஜெயச்சந்திரனும், பிஜிபாலும் இசையமைத்துள்ளார். இப்படத்தின் பாடல்களை பி. கே. ஹரிநாராயணன், பழனிபாரதி ஆகியோர் எழுதியுள்ளனர். இப்படத்தின் மலையாள வடிவில் கே. ஜே. யேசுதாசும், எஸ். பி. பாலசுப்பிரமணியமும் தளபதி திரைப்படத்திற்குப்பிறகு 27 ஆண்டுகள் கழித்து ஒன்றாக இணைந்துப் பாடியுள்ளனர். 


</doc>
<doc id="397948" url="https://ta.wikipedia.org/wiki?curid=397948" title="சி. வி. இராசேந்திரன்">
சி. வி. இராசேந்திரன்

சி. வி. இராசேந்திரன் (இறப்பு: ஏப்ரல் 1, 2018) ஓர் இந்தியத் திரைப்படத் தயாரிப்பாளர் மற்றும் இயக்குநர் ஆவார். தமிழ், தெலுங்கு, மலையாளம், கன்னடம், இந்தி மொழித் திரைப்படங்களில் பணியாற்றியுள்ளார். இவர் முன்னணி தமிழ்த் திரைப்பட இயக்குநர்களில் ஒருவரான ஸ்ரீதரின் சகோதரர் ஆவார்.



</doc>
<doc id="397950" url="https://ta.wikipedia.org/wiki?curid=397950" title="தா. வீராசாமி">
தா. வீராசாமி

தா. வீராசாமி ஓர் இந்திய அரசியல்வாதியும், தமிழ்நாடு சட்டமன்றத்தின் ஒரத்தநாடு சட்டமன்றத் தொகுதியின் முன்னாள் உறுப்பினரும் ஆவார். 1980 ஆண்டில் நடந்த தமிழ்நாடு சட்டமன்றத் தேர்தலில், தஞ்சாவூர் மாவட்டத்தின் தொகுதிகளில் ஒன்றான ஒரத்தநாடு சட்டமன்றத் தொகுதியில் இந்திய தேசிய காங்கிரசின் சார்பாகவும், 1984 ஆவது ஆண்டில் நடைபெற்ற சட்டமன்றத் தேர்தலில் அனைத்திந்திய அண்ணா திராவிட முன்னேற்றக் கழகம் சார்பாகவும் போட்டியிட்டு வெற்றி பெற்றார்.


</doc>
<doc id="397951" url="https://ta.wikipedia.org/wiki?curid=397951" title="அழகு. திருநாவுக்கரசு">
அழகு. திருநாவுக்கரசு

அழகு. திருநாவுக்கரசு (Azhagu. Thirunavukkarasu) ஓர் இந்திய அரசியல்வாதியும் 
தமிழ்நாடு அமைச்சரவையின் முன்னாள் அமைச்சரும் ஆவார். 

இவர் திருவாரூர் மாவட்டம், எடமேலையூரைச் சேர்ந்தவர். . தஞ்சாவூர், திருவாரூர், நாகப்பட்டினம் மாவட்டங்களை உள்ளடக்கிய ஒருங்கிணைந்த தஞ்சை மாவட்ட அதிமுக செயலாளராக பணியாற்றியவர். 

1991 ஆவது ஆண்டில் நடந்த தமிழ்நாடு சட்டமன்றத் தேர்தலில் ஒரத்தநாடு தொகுதியில் அனைத்திந்திய அண்ணா திராவிட முன்னேற்றக் கழகம் சார்பில் போட்டியிட்டு வெற்றி பெற்று.1991ம் ஆண்டு முதல் 1996ம் ஆண்டு வரை தமிழக உள்ளாட்சித்துறை அமைச்சராக பணியாற்றியுள்ளார். பின்னர் திமுகவில் இணைந்து அதன் விவசாய தொழிலாளர் அணி செயலாளராக பணியாற்றி 2015ம் ஆண்டு காலமானார்.


</doc>
<doc id="397953" url="https://ta.wikipedia.org/wiki?curid=397953" title="பி. இராசமாணிக்கம்">
பி. இராசமாணிக்கம்

பி. இராசமாணிக்கம் தமிழக அரசியல்வாதியும், தமிழக சட்டமன்றத்தின் ஒரத்தநாடு சட்டமன்றத் தொகுதியின் முன்னாள் உறுப்பினரும் ஆவார். 1996 ஆவது ஆண்டில் நடந்த சட்டமன்றத் தேர்தலில் திராவிட முன்னேற்றக் கழகம் சார்பில் போட்டியிட்டு வெற்றி பெற்றார்.


</doc>
<doc id="397966" url="https://ta.wikipedia.org/wiki?curid=397966" title="டிசுகனெக்டு">
டிசுகனெக்டு

டிசுகனெக்டு (Disconnect/Disconnect Mobile/Disconnect.me) என்பது தடம் காட்டமலும், தனிநபர் உரிமையை மீறாமலும் செயற்படும் இணைய உலாவிகளில் ஒன்றாகும். இதன் கட்டகம் குறிப்பிட்ட அளவு திறநிலை மென்பொருட்களைப் பயன்படுத்துகிறது. ஆன்ட்ராய்டு, ஐ-போன் ஆகிய நகர்பேசிகளிலும் இது பயன்படுத்தப்படுகிறது. பிரைன் கென்னிசு,(Brian Kennish and Casey Oppenheim) கசே ஆப்பென்இம் என்பவர்களால் இது உருவாக்கப்பட்டது. 2015 ஆம் ஆண்டு முதல் இதன் தேடுபொறி (Disconnect-Search), டார் உலாவியின் இயல்பிருப்பான தேடுபொறியாக அமைக்கப்பட்டுள்ளது. இதில் கட்டணம் செலுத்திப் பெறக்கூடிய மேலதிக வசதிகளைப் பெற இயலும். பின்புலத்தில் இயங்கும் தேவையற்ற நிரல்களை இது நிறுத்தி, மின்கலத்திறனை அதிகரிக்கும் வசதி, 40-45 % அதிக வேகமாக செயற்படும் உலாவல் திறன் போன்றவை மேலதிக வசதிகளாகக் கூறப்படுகின்றன. உங்களது உலாலிடம், இந்நிறுவனத்தின் மெய்நிகர் தனியார் பிணையம் (VPN) மறைத்து, நமது தனியுரிமையையும், அடையாளத்தையும் காக்கிறது.


</doc>
<doc id="397972" url="https://ta.wikipedia.org/wiki?curid=397972" title="பிரொக்டர் அன்ட் கேம்பிள்">
பிரொக்டர் அன்ட் கேம்பிள்

ப்ராக்டர் & கேம்பிள் கம்பெனி., இது பி & ஜி(P&G) எனப் பரவலாக அறியப்படும், ஒரு அமெரிக்க பன்னாட்டு நிறுவனம் ஆகும். இது பல தேசங்களில் நுகர்வோர் பொருட்களைவிற்பனை செய்கிறது. இந்த நிறுவனத்தின் தலைமையிடம் டவுன்டவுன் சின்சினாட்டியில் உள்ளது, இது ஒகையோ மாநிலத்தில் 1837ஆம் ஆண்டு பிரிட்டிஷ் அமெரிக்க பிரஜையான  வில்லியம் ப்ராக்டர் மற்றும் ஐரிஷ் அமெரிக்கரான ஜேம்ஸ் கேம்பிள் ஆகிய இரண்டு நபர்களால் சேர்ந்து நிறுவப்பட்டது. இது முதன்மையாக  துப்புரவு பொருட்கள், தனிநபர் பராமரிப்பு மற்றும் சுகாதாரப் பொருட்கள் விற்பனையில் கவனம் செலுத்துகிறது. பிரிங்கில்ஸ் தயாரிப்பினை  கெல்லாக் நிறுவனத்திற்கு விற்பனை செய்வதற்கு முன்பு, இதன் போர்ட்ஃபோலியோவில்  உணவுகள், தின்பண்டங்கள் மற்றும் பானங்களின் விற்பனையும் இருந்தது.

2014 ஆம் ஆண்டில், பி & ஜியின் விற்பனை 83.1 பில்லியன் டாலர் ஆகும். ஆகஸ்ட் 1, 2014 அன்று, பி & ஜி நிறுவனமானது நிறுவனத்தின் மொத்த இலாபத்தில் 95% லாபம் அளிக்கும் 65 பிராண்டுகள் மீது கவனத்தை செலுத்துவதற்க்காக, மற்ற 100 பிராண்டுகளை அதன் தயாரிப்புக் குழுவிடம் இருந்து கைவிடுவதாக அறிவித்தது. அக்டோபர் 31, 2015 வரை நிறுவனத்தின் தலைவர் மற்றும் தலைமை நிர்வாக அதிகாரியாக இருந்த ஏ.ஜி. லாஃப்லே, எதிர்காலத்தில் பி & ஜி ஆனது "முன்னணி பிராண்டுகளை நிர்வகிக்க மிகவும் எளிமையான, மிகவும் சிக்கலற்ற நிறுவனமாக இருக்கும்" என்றார். 

ஐக்கிய இராச்சியத்தில் பிறந்த மெழுகுவர்த்தி உற்பத்தியாளர் வில்லியம் ப்ராக்டர், மற்றும் அயர்லாந்தில் பிறந்த சோப் உற்பத்தியாளர் ஜேம்ஸ் கேம்பிள், இருவரும் தத்தம் நாட்டிலிருந்து அமெரிக்காவிற்கு குடியேறினர்.  அவர்கள் முதலில் சின்சினாட்டியில் வசித்தனர். பின்னர் அவர்கள் ஒரே குடும்பத்திலிருந்து சகோதரிகள் ஒலிவியா மற்றும் எலிசபெத் நோரிஸ் ஆகியோரை திருமணம் செய்தபொழுது சந்தித்தனர். திருமணத்திற்கு பிறகு, அவர்களது மனைவியின் தந்தை அலெக்சாண்டர் நோரிஸ், ஒரு கூட்டத்தினை ஏற்பாடு செய்து இவர்கள் இருவரும் இணைந்து தொழில் நடத்த வற்புறுத்தினார். இதன் விளைவாக, 1837 அக்டோபர் 31 ம் தேதி, ப்ராக்டர் & கேம்பிள் நிறுவனம் உருவாக்கப்பட்டது.

1858-1859 ஆம் ஆண்டில், விற்பனை $1மில்லியனாக உயர்ந்தது. அந்த கட்டத்தில், சுமார் 80 ஊழியர்கள் பி & ஜீக்காக வேலை செய்தார்கள். அமெரிக்க உள்நாட்டுப் போர் காலத்தில், அமெரிக்க இராணுவத்திற்க்காக சோப்பு மற்றும் மெழுகுவர்த்தி வழங்குவதற்கான ஒப்பந்தங்களை நிறுவனம் பெற்றது. யுத்தகால விற்பனையின் மூலம் அதிகரித்த இலாபத்துடன் கூடுதலாக, நாடு மூழுவதுமுள்ள வீரர்களுக்கு பி & ஜீயின் தயாரிப்புகள் அறிமுகம் ஆனது. 

1880 களில், ப்ரொக்டர் & கேம்பிள் ஒரு புதிய தயாரிப்பை விற்பனை செய்யத் தொடங்கியது, அது ஐவரி என்றழைக்கப்பட்ட தண்ணீரில் மிதக்கும் ஒரு மலிவான சோப்பு ஆகும். 1887 ஆம் ஆண்டில் வில்லியம் ப்ரெக்டரின் பேரனான வில்லியம் ஆர்க்கெட் ப்ரோட்சர், நிறுவன ஊழியர்களுக்கான லாபம்-பகிர்வு திட்டத்தைத் துவங்கினார். தொழிலாளர்களுக்கு ஒரு நிறுவனத்தின் பங்குகளைக் கொடுப்பதன் மூலம் வேலை நிறுத்தத்தினை தவிர்க்கலாம் என்று அவர் கருதினார்.

2016 ஜீலை 1ன் படி, இந்த நிறுவனத்தின் கட்டமைப்புகளை பத்து பிரிவுகள் மற்றும் ஆறு விற்பனை மற்றும் சந்தை நிறுவனங்களாக வகைப்படுத்தலாம்.


இந்த நிறுவனத்தின் உற்பத்தி தொழிற்சாலைகள் பின்வரும் நாடுகளில் இயங்குகிறது:



</doc>
<doc id="397999" url="https://ta.wikipedia.org/wiki?curid=397999" title="ரோசென்மண்டாக்">
ரோசென்மண்டாக்

ரோசென்மண்டாக் (Rosenmontag () என்பது செர்மனியத் திருவிழா ஆகும். இது ஒவ்வோர் ஆண்டும் கிறித்தவரகளின் தவக் காலம் தொடங்கும் நாளான திருநீறுப் புதனுக்கு முந்தைய திங்களன்று கோலாகலமாகக் கொண்டாடப்படுகிறது. செவ்வாயன்று கொண்டாடப்படும் "மார்டி கிறாஸ்" இதே போன்றதுதான். ரோஸ் திங்கள் ஜெர்மனி, ஆஸ்திரியா, சுவிட்சர்லாந்து, பெல்ஜியம் (யுபன்) உள்ளிட்ட ஜெர்மன் மொழி பேசும் நாடுகளில் கொண்டாடப்படுகிறது, குறிப்பாக பெர்ன், டூசல்டார்ஃப், ஆசேன் மற்றும் மெயின்ஸ் ஆகியவற்றில் ரைன்லேண்ட் கார்னிவல் கோட்டை போன்ற இடங்களில் , பான், தியூசல்டோர்ஃபு, ஆஃகன், மைன்ஸ். மிகவும் சிறப்பாக கொண்டாடப்படுகிறது.

இந்தத் திருவிழாவானது ஜெர்மன் மொழியில் ரோசென்மண்டாக் என்று அழைக்கப்படுகிறது. இது ரோசஸ் மொண்டாக் என்ற இரு சொற்களின் சேர்கையாகும். இதில் ரோசஸ் என்பதன் பொருள் களியாட்டம் என்பதாகும் மொன்டாக் என்பதன் பொருள் திங்கள் என்பது ஆகும்.

இந்தத் திருவிழாவில் கலந்துகொள்ளும் இளைஞர்கள், பொதுமக்கள் போன்றவர்கள் அரசியல் தலைவர்களின் பொம்மைகளைச் செய்து நையாண்டி செய்தபடி வருகிறார்கள். அப்படி வருபவர்களும் தங்களுக்குப் பிடித்த கதாபாத்திரங்கள்போல ஒப்பனை செய்துகொண்டு வருவது பார்ப்பவர்களை நகைப்பில் ஆழ்த்தும். திருவிழாவுக்காக வடிவமைக்கப்படும் உலக அரசியல் தலைவர்களின் கேலிச் சித்திரப் பொம்மைகளைப் பார்க்க திருவிழாவின்போது உலகம் முழுவதிலிருந்தும் சுற்றுலாப் பயணிகள் ஜெர்மனியில் குவிந்துவிடுகின்றனர். 2018 ஆண்டு நடைபெற்ற இந்த விழாவில் சுமார் பத்தாயிரத்துக்கும் மேற்பட்ட வெளிநாட்டவர்கள் பங்கேற்றுள்ளனர். பல்வேறு கருத்துகளை வெளிப்படுத்தும் 74 வகையாகன கேலிச் சித்திர பொம்மைகள் இந்த ஆண்டு நடைபெற்ற விழாவில் இடம்பெற்றன.


</doc>
<doc id="398001" url="https://ta.wikipedia.org/wiki?curid=398001" title="ஆனந்த ஆராதனை">
ஆனந்த ஆராதனை

ஆனந்த ஆராதனை 1987 ஆவது ஆண்டில் தினேஷ் பாபு இயக்கத்தில் வெளியான ஒரு தமிழ்த் திரைப்படமாகும். டி. எசு. பிரசாத் தயாரித்த இத்திரைப்படத்தில் மோகன், சுகாசினி, ஸ்ரீவித்யா ஆகியோர் முக்கிய வேடங்களில் நடித்திருந்தனர்.



</doc>
<doc id="398003" url="https://ta.wikipedia.org/wiki?curid=398003" title="கே. எஸ். ராமகிருஷ்ணன்">
கே. எஸ். ராமகிருஷ்ணன்

கே. எஸ். ராமகிருஷ்ணன் (K. S. Ramakrishnan), தமிழ்நாடு சட்டமன்றத்தின் முன்னாள் உறுப்பினர் ஆவார். இவர் 1971ம் ஆண்டில் நடைபெற்ற தமிழ்நாடு சட்டமன்றத் தேர்தலில், மதுரை கிழக்கு சட்டமன்றத் தொகுதியிலிருந்து, திராவிட முன்னேற்றக் கழகம் சார்பாக, தன்னை எதிர்த்து போட்டியிட்ட இந்திய தேசிய காங்கிரசு கட்சியின் வேட்பாளர் எல். கே. டி. முத்துராம் என்பவரை, 2412 வாக்கு வித்தியாசத்தில் வென்றவர். 

2016 தமிழ்நாடு சட்டமன்றத் தேர்தலின் போது, மதுரை கிழக்குத் தொகுதியின் பெயர், மதுரை தெற்கு சட்டமன்றத் தொகுதி எனப் பெயர் மாற்றம் செய்யப்பட்டது.

கே. எஸ். இராமகிருஷ்ணன் துவக்கத்தில் இந்திய தேசிய காங்கிரசு கட்சியில் தீவிரமாக செயல்பட்டவர். மதுரை நகராட்சி மன்ற உறுப்பினராகவும், பின்னர் 1967 - 71களில் மதுரை நகராட்சி மன்றத் தலைவராகவும் இருந்தவர். திராவிட முன்னேற்றக் கழகத்தின் மதுரை மாவட்டச் செயலாளர் மேயர் முத்துவின் முயற்சியால், கே. எஸ். இராமகிருஷ்ணன், காங்கிரஸ் கட்சியை விட்டு விலகி, திராவிட முன்னேற்றக் கழகத்தில் இணைந்தார்.

கே. எஸ். இராமகிருஷ்ணன், மதுரை இராமகிருஷ்ணா கைத்தறி நெசவாளர்கள் கூட்டுறவு சங்கத்தின் தலைவர் பதவியில் இருக்கையில், மதுரையில் உள்ள கூட்டுறவு சங்கங்களின் நெசவாளர்களுக்கு திருப்பரங்குன்றம் மலைக்கு பின்புள்ள நிலையூர் பகுதியில் 1985ல் கைத்தறி நகர் நிறுவுவதற்கு பாடுபட்டவர். 

இவரது மகள் வழி பேரன் எஸ். எஸ். சரவணன், 2016 தமிழ்நாடு சட்டமன்றத் தேர்தலில் மதுரை தெற்கு சட்டமன்றத் தொகுதியிலிருந்து, அனைத்திந்திய அண்ணா திராவிட முன்னேற்றக் கழகம் சார்பாகத் தமிழக சட்டமன்றத்திற்குத் தேர்ந்தெடுக்கப்பட்டார்.

 


</doc>
<doc id="398008" url="https://ta.wikipedia.org/wiki?curid=398008" title="உட்புற இரத்தப்போக்கு">
உட்புற இரத்தப்போக்கு

உட்புற இரத்தப்போக்கு என்பது இரத்த ஓட்ட மண்டலத்தில் இருந்து உடற்குழி அல்லது இடைவெளியில் இரத்த இழப்பு ஏற்படுவதைக் குறிக்கிறது.(இது உட்புற இரத்தக் கசிவு எனவும் அழைக்கப்படுகிறது.). இது தீவிர மருத்துவ சிகிச்சை அளித்து அவசரமாக கவனிக்கப்பட வேண்டிய ஒன்று.ஆனால் தீவிர மருத்துவ சிகிச்சையானது இரத்தப்போக்கு விகிதம் மற்றும் இரத்தப்போக்கு ஏற்பட்ட இடத்தைப் பொறுத்தே அமையும். (எ.கா. இதயம், மூளை, வயிறு, நுரையீரல்கள்). முறையான மருத்துவ சிகிச்சையை விரைவில் பெறாவிட்டால் இது மரணத்தையும் இருதய நோயையும் ஏற்படுத்தும்.


</doc>
<doc id="398019" url="https://ta.wikipedia.org/wiki?curid=398019" title="பொதுத்துறை நிறுவனங்கள், இந்தியா">
பொதுத்துறை நிறுவனங்கள், இந்தியா

பொதுத்துறை நிறுவனங்கள் (Public sector undertakings in India (PSU) or (Public Sector Enterprise).
இந்திய அரசு தனியாகவோ அல்லது மாநில அரசுகளுடன் இணைந்தோ, அல்லது இரண்டிற்கும் மேற்பட்ட மாநில அரசுகள் இணைந்து நடத்தும் தொழில், வணிகம் மற்றும் சேவை நிறுவனங்களை பொதுத்துறை நிறுவனங்கள் என்பர். பொதுத்துறை நிறுவனப் பங்குகளில், இந்திய அரசு அல்லது மாநில அரசுகளின் பங்கு முதலீடு 51% மேலாக உள்ளது. 

பொதுத்துறை நிறுவனங்கள், இந்திய அரசின் பொதுத் துறை நிறுவனங்கள் மற்றும் மாநில அரசுகளின் பொதுத்துறை நிறுவனங்கள் என இரண்டாக வகைப்படுத்துவர்.

இந்திய அரசின் கனரகத் தொழில்கள் மற்றும் பொதுத்துறை நிறுவனங்களின் அமைச்சகத்தின் கீழ் இந்திய அரசின் பொதுத்துறை நிறுவனங்கள் செயல்படுகிறது.

1947ல் இந்திய விடுதலையின் போது, வேளாண்மையை அதிகம் சார்ந்திருந்தது. மக்கட்தொகை பெருக்கத்தாலும், பெருந்தொழில்கள் வளர்ச்சியின்மையால் இந்தியப் பொருளாதாரம் மிகவும் பின் தங்கியிருந்தது. 

நாட்டின் தொழில், வணிகம் மற்றும் உள்கட்டமைப்பு வளர்ச்சிக்காக, 1950ல் இந்திய அரசு திட்டக் குழுவை அமைத்தது. இந்தியப் பிரதமர் ஜவகர்லால் நேரு, கலப்பு பொருளாதாரத்தை நடைமுறைப் படுத்த ஐந்தாண்டு திட்டங்களை அறிவித்தார்.

இரண்டாவது ஐந்தாண்டு திட்டத்தின் போது (1956–60), 1956ல் நாட்டை தொழில்மயப்படுத்தும் தீர்மானத்தின் படி, இந்திய அரசின் சார்பில் பொதுத் துறை நிறுவனங்கள் துவக்கப்பட்டது.

தற்போது இந்திய அரசின் கனரகத் தொழில்கள் மற்றும் பொதுத்துறை அமைச்சகத்தின் கீழ் ஏறத்தாழ 300 பொதுத்துறை நிறுவனங்கள் உள்ளது. அவைகளில் அதிக இலாபம் ஈட்டும் 94 நவரத்தின நிறுவனங்கள் உள்ளது. 


</doc>
<doc id="398029" url="https://ta.wikipedia.org/wiki?curid=398029" title="பீட்டாட்ரான்">
பீட்டாட்ரான்

பீட்டாட்ரான் (Betatron) என்பது ஒரு சுழல் துகள் முடுக்கியாகும். இது வளைய வடிவ வெற்றிடக் குழாயைத் தனது இரண்டாம் நிலை (secondary) சுருளாகக் கொண்ட மின்மாற்றியாகும். மின்மாற்றியின் முதலாம் நிலை (primary) சுருளுக்கு மாறுதிசை மின்னோட்டம் வழங்கப்பட்டு, வெற்றிடத்தில் வட்டப்பாதையில் இலத்திரன்கள் முடுக்கப்படுகின்றன. இலத்திரன் துப்பாக்கி மூலம் பெறப்படும் இலத்திரன் கற்றைகள் முடுக்க உருவாக்கப்பட்ட முதல் கருவியே பீட்டாட்ரான் ஆகும்.

1935 ல் செர்மனி நாட்டைச் சேர்ந்த மேக்சு ச்டீன்பெக் (Max Steenbeck) இலத்திரன்களை முடுக்கும் பீட்டாட்ரானை உருவாக்கினார். ஆனால் இதன் கருத்துரு ரூல்ப் வைடுரோவால் (Rolf Widerøe) உருவாக்கப்பட்டது. இவர் உருவாக்கிய தூண்டல் துகள் முடுக்கி (induction accelerator) சரியாக இலத்திரன்களைக் குவிக்காததால் தோல்வியடைந்தது, 1940 ல் அமெரிக்காவைச் சேர்ந்த டொனால்டு கெர்சுட் (Donald Kerst) இக் கருவிக்கு முழு வடிவம் கொடுத்தார்.
பாரடேயின் மின் காந்தத் தூண்டல் தத்துவத்தில் செயல்படும் மி்ன்மாற்றிகளைப் போன்றே செயல்படுகிறது. மாறும் காந்தப்புலம் முதன்மைச் சுற்றில் வழங்கப்படுகிறது, இவை வெற்றிடமாக்கப்பட்ட வட்ட குழாயின் வழியே, இலத்திரன்கள் முடுக்கப்படுகின்றன. 

நிலையான வட்டப்பாதையில் செயல்படும் இலத்திரன்கள், கீழ்காணும் சூத்திரத்தின் படி செயல்படுகிறது. 

இதில்

அதே சூத்திரம் இவ்வாறும் எழுதப்படுகிறது.

பீட்டாட்ரான் என்பது இலத்திரன்களுக்கு வழங்கப்படும் பீட்டா துகள் என்ற பெயரிலிருந்து பெறப்பட்டது. 
""Außerordentlichehochgeschwindigkeitselektronenentwickelndesschwerarbeitsbeigollitron"" என்ற செர்மானியப் பெயரும் பரிசீலிக்கப்பட்டது. இதற்கு அர்த்தம் அதிவேக இலத்திரன்களை உருவாக்க கடினமாக இயங்கும் கருவி என்பதாகும்.

துகள் இயற்பியலில் 300 MeV வரை ஆற்றல் கொண்ட இலத்திரன்களை முடுக்க பீட்டாட்ரான் பயன்படுகிறது. அதி வேக இலத்திரன் கற்றைைகள் உலோகத் தகட்டின் மீது மோதும் போது எக்சு-கதிர் மற்றும் காம்மா கதிர்களை உருவாக்கும் மூலமாகச் செயல்படுகிறது. இவ்வகை எக்சு கதிர்கள் மருத்துவம் மற்றும் தொழிற்துறையிலும் பயன்படுத்தப்படுகிறது (). 
அணுக்கரு ஆயுதங்களின் செயல்பாட்டைச் சோதிக்கப் பயன்படும் கடின எக்சு கதிர்களை உருவாக்கப் பயன்படுகிறது.

1950 களில் பீட்டாட்ரான்களைக் கொண்டு புற்றுநோய்க்கான சிகிச்சை அளிக்கும் மருத்துவமனை மேடிசன் என்ற இடத்தில் துவக்கப்பட்டது.

பீட்டாட்ரானின் ஆற்றல், காந்தப்புலத்தின் ஆற்றலைக் கொண்டு செயல்படுவதால், இரும்பு உள்ளகம் கொண்ட பீட்டாட்ரான் ஒரளவுக்கு மேல் ஆற்றலை உருவாக்க இயலவில்லை. அடுத்து உருவாக்கப்பட் சின்குரோத்திரன் போன்ற கருவிகள், இந்தக் குறைபாட்டை சரி செய்தன. 



</doc>
<doc id="398041" url="https://ta.wikipedia.org/wiki?curid=398041" title="மேச்சேரி பசுபதீஸ்வரர் திருக்கோயில் சேலம்">
மேச்சேரி பசுபதீஸ்வரர் திருக்கோயில் சேலம்

அருள்மிகு பசுபதீஸ்வரர் திருக்கோயில் சேலம் சேலம் மாவட்டம் மேச்சேரியில் அமைந்துள்ளது.

காலை 6 மணி முதல் 12 மணி வரை, மாலை மணி 4 முதல் இரவு 8.30 மணி வரை திறந்திருக்கும்


தினமும் காலை, மாலை வேளைகளில் பூஜை நடைபெறும்.

போன்ற நாட்களில் சிறப்பு பூஜைகள் நடைபெறும்.

மாசி மாதம் குறிப்பிட்ட நாட்கள் சிவ லிங்கத்தின் மீதும் நந்தி தெவரின் மீதும் சூரிய ஒளி படும். 



</doc>
<doc id="398042" url="https://ta.wikipedia.org/wiki?curid=398042" title="காஞ்சி ஏகாம்பரேஸ்வரர் திருக்கோயில், அக்ரஹாரம், சேலம்">
காஞ்சி ஏகாம்பரேஸ்வரர் திருக்கோயில், அக்ரஹாரம், சேலம்

அருள்மிகு காஞ்சி ஏகாம்பரேஸ்வரர் திருக்கோயில் சேலம் மாவட்டம் நகரின் மையப் பகுதியில் அக்ரஹாரம் பகுதியில் அமைந்துள்ளது. இங்கு சிவனுக்கு செய்யப்படும் அலங்காரம் விசேசமாக இருக்கும்.

காலை 6 மணி முதல் 12 மணி வரை, மாலை மணி 4 முதல் இரவு 8.30 மணி வரை திறந்திருக்கும்


தினமும் காலை, மாலை வேளைகளில் பூஜை நடைபெறும்.தமிழ்ப் புத்தாண்டு , ஆங்கிலப் புத்தாண்டு, பிரதோஷம்,சிவராத்திரி, வைகாசி விசாகம், சித்ரா பெளர்ணமி , தை அமாவாசை, விநாயகர் சதுர்த்தி , மாசி மகம் ,கார்த்திகை தீபம், சஷ்டி விரதம், பங்குனி உத்திரம், குருப் பெயர்ச்சி சனிப்பெயர்ச்சி
போன்ற நாட்களில் சிறப்பு பூஜைகள் நடைபெறும்.



</doc>
<doc id="398045" url="https://ta.wikipedia.org/wiki?curid=398045" title="டி. எம். தைலப்பன்">
டி. எம். தைலப்பன்

டி. எம். தைலப்பன் (T. M. Thailappan) ஓர் இந்திய அரசியல்வாதியும் தமிழக சட்டமன்றத்தின் ஒரத்தநாடு சட்டமன்றத் தொகுதியின் முன்னாள் உறுப்பினரும் ஆவார். 1977 ஆவது ஆண்டில் நடந்த தமிழ்நாடு சட்டமன்றத் தேர்தலில் ஒரத்தநாடு தொகுதியில் திராவிட முன்னேற்றக் கழகம் சார்பில் போட்டியிட்டு வெற்றி பெற்றார்.


</doc>
<doc id="398046" url="https://ta.wikipedia.org/wiki?curid=398046" title="காத்தாடி">
காத்தாடி

காத்தாடி (Kaathadi), கல்யாண் இயக்கத்தில், சிறீநிவாஸ் சம்பந்தம், வி. என். ரஞ்சித்குமார், கே. சசிகுமார்ஆகியோரின் தயாரிப்பில் வெளியான தமிழ்ப்படம். அவிசேக் கார்த்திக், தன்சிகா, டேனியல் ஆனி போப் ஆகியோர் இத்திரைப்படத்தில் முதன்மைப்பாத்திரங்களில் நடித்துள்ளனர். இத்திரைப்படம் ஆர். பவன், தீபன். பி ஆகியோரின் இசையிலும், ஜேமின் ஜோம் ஐயனத்தின் ஒளிப்பதிவிலும், விஜய் வேலுக்குட்டியின் படத்தொகுப்பிலும் பெப்ருவரி 23, 2018இல் திரையரங்குகளில் வெளியான தமிழ்த்திரைப்படம்.


காத்தாடி படத்தின் இயக்குநர் கல்யாண் நாளைய இயக்குநர் என்னும் தொலைக்காட்சி நிகழ்ச்சியின் பங்கேற்பாளர். இவர் அக்தோபர் 2014இல் இருந்து காத்தாடி படப்பணிகளைத் தொடங்கினார். இப்படத்தின் பின் உருவாக்கப் பணிகள் 2015இல் முடிந்தன. இத்திரைப்படத்தின் பெரும்பகுதி படப்பிடிப்பு சென்னை, கேரளா, ஏலகிரி ஆகிய இடங்களில் நடத்தப்பட்டதுஇப்படத்தின் முன்னோட்டம் 21 பெப்ருவரி 2018இல் வெளியானது.

இத்திரைப்படத்திற்கான இசையை ஆர். பவனும், தீபன். பியும் அமைத்துள்ளனர். இப்டத்தின் பாடல் வெளியீடு 3 சூன் 2016இல் மியூசிக்247ஆல் வெளியிடப்பட்டது.

இத்திரைப்படம் பரபரப்பான நகைச்சுவைத் திரைப்படம். தொழிலதிர் ஒருவரின் குழந்தை சாதன்யாவை அவிஷேக், சுமார் மூஞ்சி குமார் டேனியல் ஆகிய இருவரும் பணத்திற்காக கடத்தி விடுகின்றனர். காவல் அலுவராக நடித்திருக்கும் தன்ஷிகா கடத்தல்காரர்களிடமிருந்து பேபி சாதன்யாவை எப்படி காப்பாற்றுகின்றனர் என்பதே கதை.

 


</doc>
<doc id="398047" url="https://ta.wikipedia.org/wiki?curid=398047" title="இந்தியன் ஆயில் கார்பரேசன்">
இந்தியன் ஆயில் கார்பரேசன்

இந்தியன் ஆயில் கார்பரேசன் லிமிடெட் (Indian Oil Corporation Limited (IOCL)) (, ) 
பொதுவாக இந்தியன் ஆயில் என்றழைக்கப்படும், இந்திய அரசின் மிகப் பெரிய பொதுத்துறை நிறுவனம் ஆகும். இந்தியப் பொதுத்துறை நிறுவனங்களில் ஒன்றான இந்நிறுவனம், மகா நவரத்தின மதிப்பைப் பெற்றதாகும்.

இந்தியாவில் பெரிதான இந்நிறுவனம், பெட்ரோலியப் பொருட்கள் மற்றும் இயற்கை எரிவாயு உற்பத்தி மற்றும் வணிகத்திற்கு பெயர் பெற்றது. இந்நிறுவனத்தின் 2016 – 17 ஆண்டு வருமானம் ரூ. 19,106 கோடியாகும். (USD 2,848 million) 2016ல் போர்ச்சூன் இந்தியா நிறுவனம் தர வரிசையில், இந்தியாவின் முதல் 500 நிறுவனங்களில் இந்தியன் ஆயில் கார்பரேசன் நிறுவனம் முதலிடத்தைப் பெற்றது. மேலும் 2017ல் இந்நிறுவனம் உலக அளவில், முதல் ஐநூறு இடங்களில், 168வது இடத்தை பிடித்தது. 31 மார்ச் 2017ல் இந்நிறுவனத்தில் ஊழியர்களின் மொத்த எண்ணிக்கை 33,135 ஆகும். அவர்களில் அலுவலர்களின் எண்ணிக்கை 16,545 ஆகும்.

பெட்ரோலிய-இயற்கை எரிவாயு போன்ற பொருட்களை உற்பத்தி செய்தல், சுத்திகரித்தல், வினியோகித்தல், சந்தைபடுத்தல் இந்நிறுவனத்தின் முக்கியப் பணிகளாகும் 
இந்தியாவில் மட்டுமின்றி, இலங்கை, மத்திய கிழக்கு நாடுகள் மற்றும் மொரிசியசு போன்ற நாடுகளில் இந்தியன் ஆயில் கார்ப்பரேசன், தனது துணை நிறுவனங்களின் மூலம் பெட்ரோலியப் பொருட்களை அகழ்வு செய்து கச்சா எண்ணெய்யை வெளியெடுத்தல், சுத்திரிகரிப்பு நிலையங்கள் மூலம் கச்சா எண்ணெயிலிருந்து பெட்ரோலியப் பொருட்களை உற்பத்தி செய்தல், சுத்திகரிக்கப்பட்ட பெட்ரோலியப் பொருட்களை விற்பனை செய்தல் போன்ற தொழில், வணிக நடவடிக்கைகளில் ஈடுபடுகிறது. .

இந்தியன் ஆயில் கார்ப்பரேசனில் ஏழு முதன்மையான பிரிவுகளுடன் செயல்படுகிறது. அவைகள்: 

இந்தியன் ஆயில் கார்ப்பரேசன், இந்தியாவில் இயங்கும் 23 எண்ணெய் சுத்திகரிப்பு நிலையங்களில், 11 நிலையங்களின் மூலம் ஆண்டு ஒன்றிற்கு, 80.7 MMTPA (மில்லியன் மெட்ரிக் டன்) பெட்ரோலியப் பொருட்களை இந்தியன் ஆயில் கார்ப்பரேசன் உற்பத்தி செய்கிறது

சமையல் திரவ எரிவாயுவை இரும்பு உருளைகளில் அடைத்து, இந்நிறுவனம் இண்டேன் (Indane (LPG)) எனும் வணிகப் பெயர்களில் இந்தியா முழுவதும் விற்பனை செய்கிறதுஒ. 

இந்நிறுவனம் பெட்ரோலிய பொருட்கள் தொடர்பான உயர் கல்வியை ராஜிவ் காந்தி பெட்ரோலிய தொழில் நுட்ப நிறுவனம் மூலம் மாணவர்களுக்கு வழங்குகிறது.

சென்னை எண்ணெய் சுத்திகரிப்பு ஆலை, இந்தியன் ஆயில் கார்ப்பரேசனுக்கு சொந்தமானதாகும்.




</doc>
<doc id="398048" url="https://ta.wikipedia.org/wiki?curid=398048" title="ஆல்கீனைல் பெராக்சைடு">
ஆல்கீனைல் பெராக்சைடு

ஆல்கீனைல் பெராக்சைடுகள் "(Alkenyl peroxides)" என்பவை பெராக்சைடு தொகுதியுடன் நேரடியாக ஓர் எச்சம் போல ஆல்கீன் தொகுதி இணைந்திருக்கும் வேதிச் சேர்மங்களைக் குறிக்கும். பலவீனமான O-O பிணைப்புகளைப் பெற்றுள்ள இச்சேர்மங்கள் பொதுவாக நிலைப்புத் தன்மையற்றவைகளாக உள்ளன. 

ஆல்கீனைல் பெராக்சைடுகள் எளிதாக O-O பிணைப்புகள் சமபிளவு அடைவதன் மூலம் சிதைவடைந்து இரண்டு தனி உறுப்புகளாகின்றன. ஆக்சைல் தனி உறுப்பு மற்றும் ஆல்கீனைலாக்சைல் தனி உறுப்பு அல்லது α- ஆக்சோ-ஆல்கைல் தனி உறுப்பு என்பவை அவ்விரண்டு தனி உறுப்புகளாகும். 

முறையே ஒத்திசைவு நிலைபெற்ற ஆல்கினைலாக்சைல் தனி உறுப்பும், வலிமையான கார்பனைல் பிணைப்பும் உருவாகின்ற காரணத்தாலேயே O-O பிணைப்பு பலவீனமான பிணைப்பாகக் காணப்படுகிறது . அரைல் பெராக்சைடுகளுக்கும் இதே காரணம் பொருந்தும் என அறியப்படுகிறது. இவ்விருவகை சேர்மங்களும் பிற பெராக்சைடுகளுடன் ஒப்பிடுகையில் பலவீனமான O-O பிணைப்புகளையே கொண்டுள்ளன. இப்பிணைப்புகள் இருப்பதை முன்னிட்டே ஆல்கீனைல் பெராக்சைடுகள் பொதுவாக வினைத்திற இடைநிலைப் பொருள்கள் எனப்படுகின்றன . சில பல்லின அரைல்பெராக்சைடுகள் விதிவிலக்காக அதிக நிலைப்புத்தன்மையுடன் விவரித்து அடையாளப்படுத்தக் கூடிய வகையில் காணப்படுகின்றன . 

வளிமண்டல வேதியியலில் ஆல்கீனைல் ஐதரோபெராக்சைடுகள் வினைத்திறன் மிக்க இடைநிலைகள் என்று ஒப்புக்கொள்ளப்பட்டுள்ளது . வளிமண்டலத்திலுள்ள ஆல்க்கீன்கள் ஓசோனாற்பகுப்பு வினையின் மூலம் ஆல்கீனைல் ஐதரோபெராக்சைடுகள் உருவாகின்றன. மேலும் ஐதராக்சைடு தனிஉறுப்புகள் சிதைவினாலும் இவை உருவாகின்றன. காற்றிலுள்ள மாசுக்களை சிதைப்பதில் இவை முக்கியப்பங்கு வகிக்கின்றன. பகற்பொழுதில் ஒளியுடன் ஒளிவேதிம கதிரியக்க வினையின் வழியாக ஐதராக்சில் தனி உறுப்புகள் உருவாகின்றன. இரவுப்பொழுதில் பிரதான மூலமாகக் கருதப்படும் ஆல்கீனைல் பெராக்சைடுகள் வழியாகவே ஐதராக்சில் தனி உறுப்புகள் உருவாகின்றன .

கீட்டோன்களை ஐதரோபெராக்சைடுகள் அல்லது ஐதரசன் பெராக்சைடுகளுடன் சேர்த்து அமில வினையூக்க ஆவி ஒடுக்க வினைக்கு உட்படுத்துவதால் ஆல்கீனைல் பெராக்சைடுகள் உருவாகின்றன. தொடர்புடைய சிதைவு விளைபொருட்களின் பண்புரு விளக்கத்தின் அடிப்படையில் இவை பரிந்துரைக்கப்படுகின்றன . ஐதரசன் பெராக்சைடைப் பயன்படுத்தி நிகழும் பேயர்-வில்லிகெர் ஆக்சிசனேற்ற வினையில், வினையின் செயல்திறனை குறைக்கும் அவசியமற்ற உடன் விளைபொருளாகவும் ஆல்கீனைல் பெராக்சைடுகள் தோன்றுகின்றன . 

ஆல்கீனைல் பெராக்சைடுகளிலிருந்து உருவாகும் தனி உறுப்புகளை கரிம தனி உறுப்பு வினைகளில் பயன்படுத்த முடியும். உதாரணமாக, ஐதரசன் அணுவைப் பிரித்தெடுக்கும் வினைகளில் நடுநிலையுடன் செயல்பட்டு C-H பிணைப்புகளை செயல்சார்பு நிலைக்கு மாற்றுகின்றன. அல்லது ஆல்கீன்களுடன் ஆல்கீனைலாக்சில் தனி உறுப்பு சேர்த்து கீட்டோன் எச்சங்களை அறிமுகப்படுத்துகின்றன .


</doc>
<doc id="398051" url="https://ta.wikipedia.org/wiki?curid=398051" title="சின்னக்குயில் பாடுது">
சின்னக்குயில் பாடுது

சின்னக்குயில் பாடுது 1987 ஆவது ஆண்டில் பி. மாதவன் இயக்கத்தில் வெளியான ஒரு தமிழ்த் திரைப்படமாகும். பி. எம். வெங்கட் பிரசாத், பி. எம். அருண்குமார் இணைந்து தயாரித்த இத்திரைப்படத்தில் சிவகுமார், அம்பிகா ஆகியோர் முக்கிய வேடங்களில் நடித்திருந்தனர். இத்திரைப்படத்திற்கு இளையராஜா இசையமைத்திருந்தார்.


</doc>
<doc id="398052" url="https://ta.wikipedia.org/wiki?curid=398052" title="தூரத்துப் பச்சை">
தூரத்துப் பச்சை

தூரத்துப் பச்சை என்பது 1987 ஆவது ஆண்டில் வெளியான ஒரு தமிழ்த் திரைப்படமாகும். மனோபாலா இயக்கிய இப்படத்தில் கார்த்திக், சுகாசினி, துளசி ஆகியோர் முக்கிய வேடங்களில் நடித்திருந்தனர். இத்திரைப்படத்திற்கு இளையராஜா இசையமைத்திருந்தார்.



</doc>
<doc id="398054" url="https://ta.wikipedia.org/wiki?curid=398054" title="பழனி (அரசியல்வாதி)">
பழனி (அரசியல்வாதி)

பழனி (Palani) ஓர் இந்திய அரசியல்வாதியும் தமிழக சட்டமன்றத்தின் திருவையாறு சட்டமன்றத் தொகுதியின் முன்னாள் உறுப்பினரும் ஆவார். 1962 ஆவது ஆண்டில் நடந்த சட்டமன்றத் தேர்தலில் திருவையாறு தொகுதியில் இந்திய தேசிய காங்கிரசின் சார்பில் போட்டியிட்டு வெற்றி பெற்றார்.


</doc>
<doc id="398056" url="https://ta.wikipedia.org/wiki?curid=398056" title="பி. கலியப்பெருமாள்">
பி. கலியப்பெருமாள்

பி. கலியப்பெருமாள் (P. Kaliyaperumal) ஓர் இந்திய அரசியல்வாதியும் தமிழக சட்டமன்றத்தின் திருவையாறு சட்டமன்றத் தொகுதியின் முன்னாள் உறுப்பினரும் ஆவார். 1991 ஆவது ஆண்டில் நடந்த தமிழ்நாடு சட்டமன்றத் தேர்தலில் திருவையாறு தொகுதியில் அனைத்திந்திய அண்ணா திராவிட முன்னேற்றக் கழகம் சார்பில் போட்டியிட்டு வெற்றி பெற்றார்.


</doc>
<doc id="398057" url="https://ta.wikipedia.org/wiki?curid=398057" title="கே. சீனிவாசன் (அரசியல்வாதி)">
கே. சீனிவாசன் (அரசியல்வாதி)

கே. சீனிவாசன் (K. Srinivasan) ஓர் இந்திய அரசியல்வாதியும் தமிழக சட்டமன்றத்தின் மன்னார்குடி சட்டமன்றத் தொகுதியின் முன்னாள் உறுப்பினரும் ஆவார். 1991 ஆவது ஆண்டில் நடந்த தமிழ்நாடு சட்டமன்றத் தேர்தலில் மன்னார்குடி தொகுதியில் அனைத்திந்திய அண்ணா திராவிட முன்னேற்றக் கழகம் சார்பில் போட்டியிட்டு வெற்றி பெற்றார்.


</doc>
<doc id="398068" url="https://ta.wikipedia.org/wiki?curid=398068" title="டைபுரோப்பைல் பெராக்சிடைகார்பனேட்டு">
டைபுரோப்பைல் பெராக்சிடைகார்பனேட்டு

டைபுரோப்பைல் பெராக்சிடைகார்பனேட்டு "(Dipropyl peroxydicarbonate)" என்பது C8H14O6 என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். பல்வேறு தொழிற்துறை பயன்களைக் கொண்டுள்ள, குறிப்பாக பலபடியாக்கல் வினையை முன்னெடுக்கும் இச்சேர்மம் உலுப்பெராக்சு 221 என்ற வர்த்தகப் பெயரால் அழைக்கப்படுகிறது . 

0–10 °செல்சியசு வெப்பநிலையில் தன்முடுக்க வெப்பங்கொள் சிதைவுறுதல் பண்பின் காரணமாக, டைபுரோப்பைல் பெராக்சிடைகார்பனேட்டு வெடித்தலுடன் சிதைவடைகிறது . 


</doc>
<doc id="398069" url="https://ta.wikipedia.org/wiki?curid=398069" title="டை-டெர்ட்-பியூட்டைல் பெராக்சைடு">
டை-டெர்ட்-பியூட்டைல் பெராக்சைடு

டை-டெர்ட்-பியூட்டைல் பெராக்சைடு "(Di-tert-butyl peroxide)" என்பது CHO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். இரு-மூவிணைய-பியூட்டைல் பெராக்சைடு என்ற பெயராலும் இதை அழைக்கலாம். இச்சேர்மத்தில் பெராக்சைடு தொகுதி இரண்டு மூவிணைய பியூட்டைல் தொகுதிகளுடன் இணைக்கப்பட்டுள்ளது. நிறமற்ற நீர்மமாகக் காணப்படும் இச்சேர்மம் அதிக நிலைப்புத்தன்மை கொண்ட கரிமப் பெராக்சைடுகளில் ஒன்றாகும். 

100 °செல்சியசு வெப்பநிலைக்கு மேர்பட்ட வெப்பநிலையில் பெராக்சைடு பிணைப்புகள் சமப்பிளவு வினைக்கு உட்படுகின்றன. இக்காரணத்தினால்தான் கரிமத் தொகுப்பு வினைகளில் பலபடியாக்கல் வினையையும் தனி உறுப்பு உற்பத்தியையும் முன்னெடுக்கும் தொடக்கப் பொருளாக இதைப் பயன்படுத்துகிறார்கள். மெத்தில் தனி உறுப்புகள் உருவாக்கத்தின் வழியாக சிதைவு வினை நிகழ்கிறது. 

இயந்திரங்களில் எங்கெல்லாம் ஆக்சிசன் கட்டுப்படுத்தப்படுகிறதோ அங்கெல்லாம் டை-டெர்ட்-பியூட்டைல் பெராக்சைடின் கொள்கை பயன்படுத்தப்படுகிறது. ஏனெனில் இம்மூலக்கூறு எரிபொருளையும் ஆக்சிசனேற்றியையும் வழங்குகிறது . 



</doc>
<doc id="398073" url="https://ta.wikipedia.org/wiki?curid=398073" title="1,2-டையாக்சேன்">
1,2-டையாக்சேன்

1,2-டையாக்சேன் "(1,2-Dioxane)" என்பது (CH)O என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். ஆர்த்தோ டையாக்சேன் என்ற பெயராலும் இதை அழைக்கிறார்கள். மூலச்சேர்மத்தை தனித்துப் பிரிக்க இயலவில்லை என்றாலும் பதிலீடு செய்யப்பட்ட 1,2-டையாக்சேனைத் தயாரிக்க முடிகிறது. சில இயற்கை மூலங்களிலிருந்தும் இதை தனித்துப் பிரிக்கிறார்கள்



</doc>
<doc id="398076" url="https://ta.wikipedia.org/wiki?curid=398076" title="1,3-டையாக்சேன்">
1,3-டையாக்சேன்

1,3-டையாக்சேன் "(1,3-Dioxane)" என்பது (CH)O என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். மெட்டா டையாக்சேன் என்ற பெயராலும் இதை அழைக்கிறார்கள். இச்சேர்மத்தின் சிஏஎசு எண் 505-22-6 ஆகும். ஐரோப்பிய சமூக எண் 208-005-1 என்றும் வேதிப் பொருட்களின் நச்சு விளைவுப் பதிவெண் யேகி8224000 என்றும் குறிக்கப்படுகிறது

பிரான்சுடெட்டு அல்லது இலூயிசு அமில வினையூக்கி முன்னிலையில் 1,3-புரோப்பேன் டையால் அல்லது 1,2-ஈத்தேன் டையாலுடன் கார்பனைல் சேர்மங்களைச் சேர்த்து 1,3-டையாக்சேன்களும் 1,3-டையாக்சோலேன்களும் தயாரிக்கப்படுகின்றன. 



</doc>
<doc id="398077" url="https://ta.wikipedia.org/wiki?curid=398077" title="பிசு(டிரைமெத்தில்சிலில்) பெராக்சைடு">
பிசு(டிரைமெத்தில்சிலில்) பெராக்சைடு

பிசு(டிரைமெத்தில்சிலில்) பெராக்சைடு "(Bis(trimethylsilyl) peroxide)" என்பது (CH3)3SiO)2 என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். பிசு(மும்மெத்தில்சிலில்) பெராக்சைடு என்ற பெயராலும் இச்சேர்மத்தை அழைக்கலாம். நிறமற்ற இந்நீர்மம் அமிலக்குழுக்கள் பற்றாக்குறை ஏற்படும்வரையில் கரிமக் கரைப்பான்களில் கரைகிறது. ஐதரசன் பெராக்சைடுஇணையொத்த புரோட்டான் வழங்காச் சேர்மமாக வர்ணிக்கப்படுகிறது. இதனடிப்படையில் சில கரிம ஆக்சிசனேற்ற வினைகளில் பயன்படுத்தப்படுகிறது. கரிம இலித்தியம் சேர்மங்களுடன் சேர்த்து சூடுபடுத்தினால் பிசு(டிரைமெத்தில்சிலில்) பெராக்சைடு சிலில் ஈதர்களைக் கொடுக்கிறது. மும்மெத்தில்சிலில் குளோரைடுடன் ஐதரன் பெராக்சைடு – யூரியா அணைவு போன்ற ஐதரசன் பெராக்சைடின் நீரிலி கூட்டு விளைபொருள்களை சேர்த்து சூடுபடுத்துவதால் பிசு(டிரைமெத்தில்சிலில்) பெராக்சைடு தயாரிக்க இயலும் .


</doc>
<doc id="398084" url="https://ta.wikipedia.org/wiki?curid=398084" title="மாற்றுத்திறனாளிகள் உரிமைச் சட்டம் (2016)">
மாற்றுத்திறனாளிகள் உரிமைச் சட்டம் (2016)

மாற்றுத்திறனாளிகள் உரிமைச் சட்டம் 2016 (Rights to Persons with Disabilities act 2016 என்பது இந்திய பாராளுமன்றத்தால் டிசம்பர் 2016இல் இயற்றபட்ட ஒரு சட்டமாகும்.
இச்சட்டம் மாற்றுத்திறனாளிகளின் நலன் மற்றும் அவர்களின் உரிமைக்காக இந்திய அரசால் 28, டிசம்பர் 2016 அன்று நடைமுறைபடுத்தப்பட்டது.
இந்தியாவில் 1995ஆம் ஆண்டு முதன்முதலில் மாற்றுத்திறனாளிகளுக்காக ஒரு சட்டம் இயற்றபட்டது. ஆனால், இச்சட்டம் பல்வேறு குறைபாடுகளைக் கொண்டிருந்தது. எனவே, ஐக்கிய நாடுகள் அவை 2006, டிசம்பர் 13 அன்று மாற்றுத்திறனாளிகளுக்காக ஒருஉரிமை பிரகடனத்தை கொண்டுவந்தது. இந்த பிரகடனத்தில் இந்தியா அக்டோபர் 2007இல் கையெழுத்திட்டு இணைந்துக்கொண்டது.
இச்சட்டம் பின்வரும் முதன்மைக் கூறுகளைக் கொண்டுள்ளது:
இந்த பிரகடனத்தின்படி இந்திய அரசு 2016இல் இந்திய பாராளுமன்ற மக்களவையில் இந்த சட்ட வரைவைக் கொண்டுவந்தது. பல்வேறு பரிசீலனைகளுக்கு பின்னர் இச்சட்டம் 2016இல் இந்தியக் குடியரசுத்தலைவரின் ஒப்புதலுக்குப் பின்னர் சட்டமாக நடைமுறைபடுத்தப்பட்டது.

இச்சட்டம் 2017இல் முழுவதும் நடைமுறைக்கு வந்தது. இச்சட்டம் 17 அத்தியாயங்களையும் 95 பிரிவுகளையும் கொண்டுள்ளது.
மேலும், இச்சட்டம் மாற்றுத்திறனாளிகளுக்கான உரிமைகளை அளிப்பதோடு பல சிறப்புக் கூறுகளையும் கொண்டுள்ளது.
இதன் சில சிறப்பம்சங்கள் பின்வருமாறு:

உச்ச நீதிமன்றம் புதிய உத்தரவு


</doc>
<doc id="398087" url="https://ta.wikipedia.org/wiki?curid=398087" title="அசிட்டோசோன்">
அசிட்டோசோன்

அசிட்டோசோன் "(Acetozone)" என்பது CHO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். கரிமப் பெராக்சைடு சேர்மமான இது ஒரு வலிமையான ஆக்சிசனேற்றியாகும் . 

ஓர் அறுவைச் சிகிச்சை கிருமி நாசினியாகவும் டைபாய்டு காய்ச்சலுக்கான சிகிச்சையிலும் 

அசிட்டோசோன் 20 ஆம் நூற்றாண்டில் பயன்படுத்தப்பட்டது. மாவுகளை வெளுக்கும் முகவராகவும் அசிட்டோசோன் பயன்படுத்தப்பட்டு வருகிறது . 


</doc>
<doc id="398099" url="https://ta.wikipedia.org/wiki?curid=398099" title="பேரழகி (தொலைக்காட்சித் தொடர்)">
பேரழகி (தொலைக்காட்சித் தொடர்)

பேரழகி என்பது 20 பெப்ரவரி 2018 முதல் கலர்ஸ் தமிழ் தொலைக்காட்சியில் திங்கள் முதல் வெள்ளி வரை இரவு 9:30 மணிக்கு ஒளிபரப்பாகும் ஒரு நாடகத் தொடர் ஆகும். இந்த தொடரை வைதி என்பவர் இயக்க காயத்ரி ராஜ், விராட், சரவணகுமார் மற்றும் மஞ்சுளா போன்ற பலர் நடிக்கிறார்கள் 

இந்த தொடர் கறுப்பு நிறத்தில் இருக்கும் போதும் பொன்னு என்ற பெண் சமுதாயத்தில் தனது நிறத்தால் சந்திக்கும் பிரச்சனைகளை விளக்குகின்றது.

போதும் பொன்னு என்ற இளம்பெண் ஒரு பெரிய பிரபலம் ஆக வேண்டும் என்ற கனவோடு இருப்பவள். அதற்கு தடையாக இருப்பது அவளது தாழ்வு மனப்பான்மை மட்டுமே. தன் உயரத்தையும் தோல் நிறத்தையும் கடந்து போதும் பொன்னு வெற்றி பெறுவாளா? தன் நிறத்தைக் கிண்டல் செய்யும் சமூகத்தை மன உறுதியுடன் எதிர்கொள்வாளா? என்பதே இத்தொடரின் கதைக்களம் ஆகும்.




</doc>
<doc id="398107" url="https://ta.wikipedia.org/wiki?curid=398107" title="வில்தாவா ஆறு">
வில்தாவா ஆறு

வில்தாவா ஆறு, செக் குடியரசின் மிக நீளமான ஆறாகும். இது பொதுவாக "செக் தேசிய நதி" என்று குறிப்பிடப்படுகிறது. வில்தாவா ஆறு 430 கிலோமீட்டர் (270 மைல்) நீளமும், சுமார் 28,090 சதுர கிலோமீட்டர் (10,850 சதுர மைல்) பரப்பளவும், போஹேமியாவில் பாதிக்கும் மேலாகவும், செக் குடியரசின் முழு நிலப்பகுதியிலும் மூன்றில் ஒரு பகுதியும் கொண்டது. வில்தாவா ஆறு, பிராக் வழியாக செல்லும் போது, அது 18 பாலங்களை (பிரபலமான சார்ல்ஸ் பாலம் உட்பட) கடந்து செல்கிறது.
நீர் ஓட்டத்தை ஒழுங்குபடுத்துவதற்காகவும், நீர்மின் உற்பத்தி சக்தியை உருவாக்குவதற்கும் வில்தாவாவில் ஒன்பது நீர்த்தேக்கங்கள் அமைக்கப்பட்டுள்ளன.இவை: லிப்னோ, லிப்னோ II, ஹேன்வ்கோவிஸ், கோர்ன்ஸ்ஸ்கோ, ஆர்லிக், கம்யுக், ஸ்லாபி, ஸ்டெகோவிஸ் மற்றும் விரேன்.


</doc>
<doc id="398113" url="https://ta.wikipedia.org/wiki?curid=398113" title="சமப்பகுப்பு">
சமப்பகுப்பு

சமப்பகுப்பு ("homolysis", , "சமம்", λύσις: "தளர்வு") என்பது ஒரு மூலக்கூறின் வேதிப்பிணைப்பு சமாமகப் பிரிகையடைதலைக் குறிக்கிறது. இச்செயல்முறையில் பிளவுண்ட துண்டுகள் இரண்டும் முதலில் அசலாகப் பிணைக்கப்பட்டிருந்த எலக்ட்ரான்களில் ஒன்றை தக்கவைத்துக் கொள்கின்றன. இரட்டைப்படை எண்னிக்கையில் எலக்ட்ரான்களைக் கொண்ட நடுநிலையான ஒரு மூலக்கூறின் சமபகுப்பு வினையில் இரண்டு தனி உறுப்புகள் உற்பத்தியாகின்றன . அதாவது, அசல் பிணைப்பில் உள்ள இரண்டு எலக்ட்ரான்களும் இரண்டு துண்டு இனங்களிலும் பகிர்ந்தளிக்கப்படுகின்றன. இச்செயல்முறையில் பங்கேற்கும் ஆற்றல் பிணைப்புப் பிரிகை ஆற்றல் என அழைக்கப்படுகிறது. பிணைப்புப் பிளவும் பல்லினப்பகுப்பு என்ற செயல்முறையினால் சாத்தியமாகும்.

ஏனெனில் இம்முறையில் பிணைப்புகளைப் பிளக்க அதிகமான ஆற்றல் தேவைப்படுகிறது. எனவே சமபகுப்பு பின்வரும் நிபந்தனைகளுக்கு உட்பட்டு நிகழ்கின்றது. 



</doc>
<doc id="398114" url="https://ta.wikipedia.org/wiki?curid=398114" title="பின்லாந்து வளைகுடா">
பின்லாந்து வளைகுடா

பின்லாந்து வளைகுடா ("Gulf of Finland", ; ; ) பால்டிக் கடலின் கிழக்குப் பகுதியில் உள்ளது. இப்பகுதியின் பரப்பளவு 30,000 கிமீ 2 (12,000 சதுர மைல்) ஆகும்.பின்லாந்து வளைகுடாவிற்குள் பாயும் மிகப்பெரிய ஆறுகள் நெவா (கிழக்கிலிருந்து), நர்வா (தெற்கில்), மற்றும் கிமி (வடக்கிலிருந்து) ஆகியவை.


பால்டிக் கடலைப் பாதிக்கும் சில சுற்றுச்சூழல் பிரச்சினைகள், ஆழமற்ற பிளவுகளில் மிகவும் உச்சரிக்கப்படுகின்றன. ஃபின்லாந்து வளைகுடா, நெவா பே மற்றும் நெவா நதி ஆகியவை பெரிதும் மாசுபட்டவை.

பாதரசம் மற்றும் செம்பு, ஆர்கனோக்ளோரின் பூச்சிக்கொல்லிகள், பீனால்கள், பெட்ரோலிய பொருட்கள் மற்றும் பாலிசைக்லிக் ஆரோமாடிக் ஹைட்ரோகார்பன்கள் ஆகியவற்றால் குறிப்பிடத்தக்க மாசு இக்கடல் பகுதிகளில் ஏற்படுகிறது.


</doc>
<doc id="398124" url="https://ta.wikipedia.org/wiki?curid=398124" title="தென்காசி தொடருந்து நிலையம்">
தென்காசி தொடருந்து நிலையம்

தென்காசி தொடருந்து நிலையம் (Tenkasi Railway Station) தென்காசி நகரின் பழைய மற்றும் புதிய பேருந்து நிலையத்திலிருந்து சராசரியாக மையத்தில் அமைந்துள்ளது.
தென்காசி நகரின் போக்குவரத்தில் மிக முக்கிய பங்காற்றி வருகிறது.

</doc>
<doc id="398125" url="https://ta.wikipedia.org/wiki?curid=398125" title="கொம்புப்பூச்சி">
கொம்புப்பூச்சி

கொம்புப்பூச்சி (Treehoppers (more precisely typical treehoppers to distinguish them from the Aetalionidae) and thorn bugs) என்பவை மெம்ராசிடி என்னும் குடும்பத்தைச் சேர்ந்த ஒரு பூச்சிக் குழுவாகும். இதில் 3,200 இனங்களும்,  400 பேரனங்களும் கண்டறியப்பட்டுள்ளன. இவை  அண்டார்டிகா தவிர அனைத்து கண்டங்களிலும் காணப்படுகின்றன; இவற்றில் ஐரோப்பாவில் இருந்து மூன்று இனங்கள் மட்டும் அறியப்பட்டுள்ளன.

இவை தாவரச் சாறுண்ணிகள் ஆகும். முருங்கை உள்ளிட்ட மரங்களில் இந்த வகைப் பூச்சிகள் காணப்படும். இவை நம்ப முடியாத தொலைவுக்குத் தாவக்கூடியவை. இவற்றில் சில வகைகளின் உணர் கொம்புகள் மாட்டுக் கொம்புகளைப் போன்ற தோற்றத்திலும், சில வகைகளுக்கு தலையில் நீண்டிருக்கும் கொம்பு போன்ற பகுதி முள் போலவும் இருப்பதால் இவை கொம்புப்பூச்சி என்று அழைக்கப்படுகின்றன.



</doc>
<doc id="398128" url="https://ta.wikipedia.org/wiki?curid=398128" title="பொட்டாசியம் ஐப்போகுளோரைட்டு">
பொட்டாசியம் ஐப்போகுளோரைட்டு

பொட்டாசியம் ஐப்போகுளோரைட்டு "(Potassium hypochlorite)" என்பது KClO என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். ஐப்போ குளோரசு அமிலத்தின் பொட்டாசியம் உப்பு பொட்டாசியம் ஐப்போகுளோரைட்டு எனப்படுகிறது. பல்வேறு வேறுபட்ட அடர்த்திகளில் இதைப் பயன்படுத்தப்படுகிறார்கள். பொதுவாக பெரும்பாலும் நீர்த்த தண்ணீர் கரைசலில் பொட்டாசியம் ஐப்போகுளோரைட்டு பயன்படுகிறது. வெளிர் சாம்பல் நிறத்தில் வலிமையான குளோரின் நெடியுடன் காணப்படும் இச்சேர்மம் தொற்று நீக்கியாகப் பயன்படுகிறது.

பொட்டாசியம் ஐதராக்சைடு கரைசலுடன் குளோரின் சேர்த்து வினைபுரியச் செய்தால் பொட்டாசியம் ஐப்போகுளோரைட்டு உருவாகிறது :

பாரம்பரியமான இத்தயாரிப்பு முறை முதன்முதலில் 1789 ஆம் ஆண்டில் கிளாடு இலூயிசு பெர்த்தோலெட்டு என்பவரால் பயன்படுத்தப்பட்டது .

பொட்டாசியம் குளோரைடு கரைசலை மின்னாற்பகுப்பு செய்தும் பொட்டாசியம் ஐப்போகுளோரைட்டு தயாரிக்கலாம். இவ்விரு தயாரிப்பு முறைகளிலும், பொட்டாசியம் குளோரேட்டு சேர்மம் உருவாவதைத் தவிர்க்க வினைபடு பொருள்களின் கலவை குளிர்ச்சியான நிலையில் வைக்கப்படுகிறது. 

மேற்பரப்புகளைச் சுத்தம் செய்யவும் குடி தண்ணீரில் தொற்று நீக்கவும் பொட்டாசியம் ஐப்போகுளோரைட்டு பயன்படுத்தப்படுகிறது. ஏனெனில் இதன் சீரழிவில் சோடியம் குளோரைடுக்குப் பதிலாக பொட்டாசியம் குளோரைடை விட்டுச் செல்கிறது. வேளாண் துறையிலும் மண்ணுடன் பொட்டாசியம் சேர்ப்பது விரும்பப்படுகிறது . 

பிரான்சு நாட்டின் பாரிசு நகர யாவெல் மாவட்டத்தில் அமைந்துள்ள கிளாடு இலூயிசு பெர்த்தோலெட்டு என்பவரின் ஆய்வகத்தில் 1789 ஆம் ஆண்டில் பொட்டாசியம் ஐப்போ குளோரைட்டு முதன்முதலில் தயாரிக்கப்பட்டது. குளோரின் வாயுவை பொட்டாசு கடுங்கார நீரில் செலுத்தி இதைத் தயாரித்தார். இம்முறையில் உருவான நீர்மம் யாவெல் நீர் என அழைக்கப்பட்டது. இக்கரைசல் பொட்டாசியம் ஐப்போகுளோரைட்டின் வலுவற்ற கரைசலாக இருந்தது. தயாரிப்பு முறையில் காணப்பட்ட இடர்பாடுகளால் பொட்டாசியத்திற்குப் பதிலாக சோடியம் தயாரிப்பு முறையில் பயன்படுத்தப்பட்டு சோடியம் ஐப்போகுளோரைட்டு தயாரிக்கப்பட்டு தற்போது பரவலாக தொற்று நீக்கியாகப் பயன்படுகிறது. 

சோடியம் ஐப்போகுளோரைட்டு போலவே பொடாசியம் ஐப்போகுளோரைட்டும் எரிச்சலூட்டும். தோல், கண்கள், சளிச்சவ்வு போன்றவற்றில் பட நேர்ந்தால் கடுமையான பாதிப்புகளை உண்டாக்கும் . பொட்டாசியம் ஐப்போகுளோரைட்டைச் சுவாசிக்க நேர்ந்தால் மூச்சுக்குழாயில் கடும் எரிச்சல், சுவாசிப்பதில் இடையூறு, நுரையீரல் நீர்க்கோர்வை போன்ற பாதிப்புகளும் அடர் கரைசலாக உட்செலுத்தப்பட்டால் உயிர் போகும் அபாயம் கூட உண்டாகலாம் .

யூரியா, அமோனியம் உப்புகள் உள்ளிட்ட எண்ணற்ற வேதிப்பொருட்களுடன் வெடித்தலுடன் வினைபுரிகிறது என்றாலும், பொட்டாசியம் ஐப்போகுளோரைட்டை ஒரு வெடிபொருளாகவோ தீப்பற்றும் பொருளாகவோ கருதுவதில்லை. மெத்தனால், அசிட்டைலீன், மற்றும் பல கரிமச் சேர்மங்களை இதனுடன் சேர்த்து சூடுபடுத்துவதாலும் அமிலமாக்கல் வினைக்கு உட்படுத்துவதாலும் நச்சுமிக்க குளோரின்வாயி உற்பத்தியாகிறது .


</doc>
<doc id="398130" url="https://ta.wikipedia.org/wiki?curid=398130" title="தேன்கூடு வேலி">
தேன்கூடு வேலி

தேனீ வேலி அல்லது தேன்கூடு வேலி (beehive fence) என்பது யானைகளுக்கு இயற்கையாக தேனீக்களிடம் இருக்கும் அச்சத்தை அடிப்படையாகக் கொண்ட வேலி ஆகும்.

இந்த வேலிகள் விளை நிலங்கள ஒட்டிய இடங்களிலே தரையில் இருந்து மார்பு வரையிலான உயரம்வரை தொட்டால் அசையும்படியான பெட்டியில் தேனீக்கள் வளர்கப்படுகின்றன இவ்வாறு ஒவ்வொரு 10 மீட்டர் இடைவெளியில் தேன் கூடுகள் நிறுவப்படுகின்றன. அந்தப் பெட்டிமீது கட்டப்பட்ட கயிற்றைக் கொண்டு வேலிபோல அமைக்கப்படுகிறது வேலியைத் தகர்க்க யானைகள் முயன்றால் தேனீக்கள் கிளர்ந்தெழுந்து யானைகளை அச்சுறுத்துகின்றள இதனால் விளைநிலங்களுக்குள் நுழைய எத்தனிக்கும் யானைகள் இந்தத் தேனீக்களைக் கண்டு விலகி ஓடி அப்பகுதியைத் தவிர்க்கிறன.

இந்த அணுகுமுறை பெரும்பாலும் வெற்றி பெற்றுள்ளது, இதனால் மனிதர் யானை இடையிலான மோதல் 85% குறைந்துள்ளது.

கென்யாவில் இயங்கும் ‘சேவ் தி எலிஃபன்ட்ஸ்’ என்ற இங்கிலாந்துத் தொண்டு நிறுவனத்தின் ஊழியர் லூசி இ. கிங் ‘தேனீ வேலி’ என்ற இந்த புதிய வழிமுறையைக் கண்டுபிடித்தார். யானைகள் ஒருவகையான மரத்தை மட்டும் புறக்கணிப்பதை கிங் கவனித்து. அந்த மரத்தைப் பார்த்த போது, அம்மரங்களில் தேனீக்கள் கூடுகட்டியிருந்தது கவனித்து இதைக் கண்டுபிடித்தார். இந்தக் கண்டுபிடிப்புக்காக இவருக்கு 2013 ஆண்டுக்கான செயின்ட் ஆண்ட்ரூஸ் சுற்றுச்சூழல் பரிசு வழங்கப்பட்டது.

தான்சானியா, உகாண்டா, தென்னாப்பிரிக்கா உள்ளிட்ட ஒன்பது ஆப்பிரிக்க நாடுகளில் இந்த முறை வெற்றிகரமாகப் பயன்படுத்தப்பட்டுவருகிறது. பின்னர் இலங்கை, தாய்லாந்து ஆகிய நாடுகளில் இந்தத் திட்டம் நடைமுறைபடுத்தப்பட்டது. இந்தியாவில் கர்நாடகத்தின் கனரா மாவட்டத்திலும் கேரளத்தில் வயநாடு மாவட்டத்திலும் தேனீ வேலிகள் அமைக்கப்பட்டன. இந்த முறையை அடிப்படையாக வைத்துச் சில நாடுகளில் தேனீக்களின் ஒலியைப் பதிவுசெய்து அதை ஒலிப்பரப்புவதன் மூலம் யானைகள் விளைநிலங்களுக்கு வருவதைக் கட்டுப்படுத்தியுள்ளனர். இந்தியாவின் வடகிழக்கு மாநிலங்களில் தொடர்வண்டி விபத்துகளில் யானைகள் உயிரிழப்பதைத் தடுக்கும் விதமாக வடகிழக்கு எல்லைப்புற ரயில்வே, தேனீ ஒலியை எழுப்பும் ஒலிப்பெருக்கிகளை இந்தியாவில் முதல் முறையாக குவாஹட்டிக்கு அருகில் கமகியா, ஆஸாரா ஆகிய தொடர்வண்டி நிலையங்களில் நிறுவியுள்ளது.


</doc>
<doc id="398131" url="https://ta.wikipedia.org/wiki?curid=398131" title="கோமாளி கிங்ஸ்">
கோமாளி கிங்ஸ்

கோமாளி கிங்ஸ் என்பது 2018 ஆம் ஆண்டில் வெளிவந்த இலங்கைத் தமிழ்த் திரைப்படம் ஆகும். கிங் இரத்தினத்தின் இயக்கத்திலும், கணேஷ் தேவநாயகம், பவதாரிணி ராஜசிங்கம், ஆர். செல்வகாந்தன் ஆகியோரின் கூட்டுத் தயாரிப்பிலும் வெளிவந்தது. கிங் இரத்தினம், தர்சன் தர்மராஜ், நிரஞ்சனி சண்முகராஜா ஆகியோர் முக்கிய பாத்திரங்களில் நடித்திருந்தனர்.



</doc>
<doc id="398139" url="https://ta.wikipedia.org/wiki?curid=398139" title="அம்மாப்பேட்டை ராமலிங்கநாதர் திருக்கோயில், சேலம்">
அம்மாப்பேட்டை ராமலிங்கநாதர் திருக்கோயில், சேலம்

அருள்மிகு ராமலிங்கநாதர் திருக்கோயில், சேலம் தமிழ்நாட்டில் சேலம் மாவட்டம் அம்மாப்பேட்டை அருகே லட்சுமி நகர் என்னுமிடத்தில் உள்ளது.
குமரகிரி ஏரி அருகே அமைந்துள்ளது. 

தினமும் காலை, மாலை வேளைகளில் பூஜை நடைபெறும்.

மேலும் பிரதோஷம் , தமிழ்ப் புத்தாண்டு, ஆங்கிலப் புத்தாண்டு, சிவராத்திரி வழிபாடு , வைகாசி விசாகம் வழிபாடு, சித்திரா பௌர்ணமி வழிபாடு, தை அமாவாசை வழிபாடு, ஆருத்ரா தரிசனம் வழிபாடு, விநாயகர் சதுர்த்தி, மாசி மகம், கார்த்திகை தீபம், சஷ்டி விரதம்


</doc>
<doc id="398140" url="https://ta.wikipedia.org/wiki?curid=398140" title="எத்தில்டைகுளோரோ ஆர்சின்">
எத்தில்டைகுளோரோ ஆர்சின்

எத்தில்டைகுளோரோ ஆர்சின் "(Ethyldichloroarsine)" என்பது CHAsCl அல்லது CH3CH2AsCl2 என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். சில சம"யங்களில் இதை சுருக்கமாக ஆங்கிலத்தில் ஈடி என்பர். நிறமற்ற எளிதில் ஆவியாகும் தன்மை கொண்ட இச்சேர்மம், முதலாம் உலகப்போரின் போது வேதியியல் போரில் தோலில் கொப்புளம் உண்டாக்கும் வேதிப்பொருளாகப் பயன்படுத்தப்பட்டு வழக்கொழிந்துள்ளது. எத்தில்டைகுளோரோ ஆர்சின் மூலக்கூறு பட்டைக் கூம்பு வடிவில் Cl-As-Cl மற்றும் C-As-Cl கோணங்கள் 90° யை நெருங்கியனவாக உள்ளன. 


</doc>
<doc id="398144" url="https://ta.wikipedia.org/wiki?curid=398144" title="கோலிசோடா 2">
கோலிசோடா 2

கோலிசோடா 2 (Goli Soda 2), என்பது 2018 ஆண்டைய தமிழ்த் திரைப்படமாகும். இப்படமானது விஜய் மில்டன் இயக்கத்திலும் ஒளிப்பதிவிலும், பாரத் சீனி தயாரிப்பில் உருவான தமிழ்த்திரைப்படம் ஆகும். விஜய் மில்டன் இயக்கத்தில் 2015இல் வெளிவந்த கோலிசோடா திரைப்படத்தின் இரண்டாம் பாகமே இத்திரைப்படம். சமுத்திரக்கனி, கௌதம் மேனன் ஆகியோர் துணைப்பாத்திரங்களிலும் ரோகிணி, சுபிக்சா, கிருஷ்ண கருப் ஆகியோர் முதன்மைப் பாத்திரங்களிலும் நடித்துள்ளனர். இத்திரைப்படம் அச்சு ராஜாமணி இசையிலும், தீபக்கின் படத்தொகுப்பிலும் 2018 சூன் 14 அன்று வெளியான தமிழ்த்திரைப்படம் ஆகும். 14 June 2018


இயக்குநர் விஜய் மில்டன் முதன் முதலாக தமிழில் ஒலித்துளி இப்படத்திற்காக வெளியிட்டுள்ளார். 2014ஆம் ஆண்டில் வெளியான திரைப்படம் 'கோலி சோடா'. கோயம்பேட்டில் இருக்கும் சிறுவர்களில் வாழ்வு குறித்த இப்படம் வெற்றி பெற்றதால் தற்போது இந்த திரைப்படத்தின் இரண்டாம் பகுதியை இயக்கி வருகிறார் விஜய் மில்டன். இந்தப் படத்தின் முதல் சுவரொட்டியை நடிகர் சூர்யா வெளியிட்டார். 
இந்தப் படத்தின் திரை முன்னோட்டத்தில் கௌதம் மேனனின் குரல் இடம்பெற்றுள்ளது. இத்திரைப்படத்தில் மாறுபட்ட வேடத்தில் நடித்துள்ளார் கௌதம் மேனன்.
இத்திரைப்படத்திற்கு அச்சு ராஜாமணி இசையமைத்துள்ளார்.


</doc>
<doc id="398146" url="https://ta.wikipedia.org/wiki?curid=398146" title="பி. ஏ. கிருட்டிணன்">
பி. ஏ. கிருட்டிணன்

பி.ஏ. கிருஷ்ணன் ஒரு இந்திய எழுத்தாளர் ஆவார், இவர் தமிழ் மற்றும் ஆங்கிலம் இருமொழிகளிலும் எழுதுகிறார். அவர் தனது வாழ்க்கையை, ஒரு இயற்பியல் ஆசிரியராக தொடங்கினார் மற்றும் பல ஆண்டுகள் இந்திய அரசாங்கத்தின் ஒரு அதிகாரியாக பணிபுரிந்தார்.,  30 ஆண்டுகளுக்கு பிறகு,  ஒரு ஆராய்ச்சி நிறுவனத்தின்  தலைமை நிர்வாக அதிகாரி பணியில் சேர்ந்தார். பின்னர் ஒரு பன்னாட்டு நிறுவனத்தின் மூத்த இயக்குனர் ஆனார்.

அவரது புகழ்பெற்ற நாவல்கள் புலிநகக் கொன்றை and கலங்கிய நதி. அவர் எழுதிய மேற்கத்திய ஓவியங்கள் பற்றிய கட்டுரை காலச்சுவடு பதிப்பகத்தின் வெளியீடாக வந்தது. அவரது எழுத்து  பல  இந்திய நாளிதழ்களிலும் இலக்கியப் பத்திரிக்கைகளிலும் வெளிவந்து, பின்னர்  அவை தொகுத்து வெளீயிடப்பட்டுள்ளது.  அவற்றுள் புகழ்பெற்றவை, அக்கிரகாரத்தில் பெரியார் மற்றும்  திரும்பிச் சென்ற தருணம். இவர் தமிழ் இலக்கியத்த தோட்ட நிறுவனத்தின் விருதுக் குழுவில் ஒரு ஆலோசகராக உள்ளார்.

கிருஷ்ணன் தற்போது  அவரது மனைவி ரேவதியுடன் டெல்லியில் வசிக்கிறார் மற்றும் அவர்களது ஒரே மகன் சித்தார்த்  கலிபோர்னியாவிலுள்ள ஸ்டார்ட்-அப் நிறுவனத்தில் பணிபுரிகிறார்.


</doc>
<doc id="398147" url="https://ta.wikipedia.org/wiki?curid=398147" title="உஃனிக்சு">
உஃனிக்சு

உஃனிக்சு(Whonix) என்பது தனிநபர் உரிமையை அவருக்கு தெரியாதபடி பயன்படுத்தும் இணைய வெளியாளர்களைத் தடுக்கும் வல்லமைப் பொருந்தியது. இது ஒருவர் செயற்படும் கணினியின் ஐ. பி. முகவரியை மறைக்கும் திறன் மிக்கதாகும். மென்பொருளார்களால், இந்த லினக்சு வழங்கலின் கட்டகம் ஐயமுறப் படுகிறது. இதனை கணினியில் நிறுவாமல், அதனை வேற்சுவல் பொக்சு பதிப்பு வழியே நேரடியாகப் பயன்படுத்தலாம். அதற்குரிய பொதிகள் கிடைக்கின்றன.


</doc>
<doc id="398160" url="https://ta.wikipedia.org/wiki?curid=398160" title="புளுட்டோனியம் எக்சாபுளோரைடு">
புளுட்டோனியம் எக்சாபுளோரைடு

புளுட்டோனியம் எக்சாபுளோரைடு "(Plutonium hexafluoride)" என்பது FPu என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். புளுட்டோனியத்தின் புளோரைடு உப்பான இச்சேர்மத்தை புளுட்டோனியத்தின் சீரொளி செறிவூட்டலுக்காக, குறிப்பாக கதிரியக்க யுரேனியத்திலிருந்து தூய புளுட்டோனியம்-239 உற்பத்தி செய்யப் பயன்படுத்துகிறார்கள். புளூடானியம்-240 இன் தன்னியக்க சிதைவு மூலம் உருவாகும் நியூட்ரான்களால் குறைவு-நிறை அணுக்கரு ஆயுத வடிவமைப்புகளின் முன்கூட்டிய தீப்பற்றலை தவிர்க்க தூய புளுட்டோனியம் தேவைப்படுகிறது.

செம்பழுப்பு நிறத்தில் ஆவியாகக்கூடிய படிகத்திண்மமாக புளுட்டோனியம் எக்சாபுளோரைடு காணப்படுகிறது . இச்சேர்மத்தின் பதங்கமாதல் வெப்பம் 12.1 கிலோகலோரி/மோல் மற்றும் ஆவியாதல் வெப்பம் 7.4 கிலோகலோரி/மோல் என்று மதிப்பிடப்பட்டுள்ளது . அதிகமான அரிப்புத்தன்மையாலும் தன்னிச்சையான கதிரியக்கப் பகுப்பிற்கு வாய்ப்பு இருப்பதாலும் புளுட்டோனியம் எக்சாபுளோரைடை கையாள்வதற்கு கடினமாக இருக்கும் .
புளுட்டோனியம் டெட்ராபுளோரைடை தனிமநிலை புளோரின் போன்ற வலிமையான புளோரினேற்றும் முகவர்களைப் பயன்படுத்தி புளோரினேற்றம் செய்து புளுட்டோனியம் எக்சாபுளோரைடு தயாரிக்கப்படுகிறது .

PuF + F → PuF

புளுட்டோனியம்(III) புளோரைடு அல்லது புளுட்டோனியம்(IV) ஆக்சைடை புளோரினேற்றம் செய்தும் புளுட்டோனியம் எக்சாபுளோரைடை தயாரிக்கலாம் 

டையாக்சிசன் டைபுளோரைடைப் பயன்படுத்தி 1984 ஆம் ஆண்டு முன்னெப்போதும் இல்லாத வகையில் குறைவான வெப்பநிலையில் புளுட்டோனியம் எக்சாபுளோரைடு தயாரிக்கப்பட்டது. முந்தைய தயாரிப்பு நுணுக்கங்கள் அதிக அளவு வெப்ப நிலையில் தயாரிக்கப்பட்டன. மேலும் இம்முறையில் உருவான புளுட்டோனியம் எக்சாபுளோரைடு விரைவில் சிதைவடைவதாகவும் இருந்தது . ஒரு வலிமையான புளோரினேற்றும் முகவராக ஐதரசன் புளோரைடு கருதப்பட்டாலும் புளோரினேற்றத்திற்கு அது போதுமானதாக இல்லை . 

அலைநீளம் 520 நானோமீட்டருக்கும் குறைவான லேசர் கதிர்வீச்சின் கீழ் புளுட்டோனியம் எக்சாபுளோரைடு புளுட்டோனியம் பெண்டாபுளோரைடு மற்றும் புளோரின் ஆக சிதைவடைகிறது . மேலும் அதிக கதிர்வீச்சுக்குப் பின்னர் இது புளுட்டோனியம் டெட்ராபுளோரைடாகச் சிதைவடைகிறது .


</doc>
<doc id="398166" url="https://ta.wikipedia.org/wiki?curid=398166" title="நெப்டியூனியம் எக்சாபுளோரைடு">
நெப்டியூனியம் எக்சாபுளோரைடு

நெப்டியூனியம் எக்சாபுளோரைடு "(Neptunium hexafluoride)" என்பது NpF என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமகும். நெப்டியூனியத்தின் புளோரைடு உப்பான இச்சேர்மம் ஆரஞ்சு நிறத்துடன் ஆவியாகக்கூடிய படிகத் திண்மமாகக் காணப்படுகிறது. கதிரியக்கத் தன்மை, கடினம், அரிக்கும் பண்பு போன்ற காரணங்களால் இது கையாள்வதற்கு அபாயமானதாக கருதப்படுகிறது. நெப்டியூனியம் டெட்ராபுளோரைடை தனிமநிலை புளோரின் போன்ற வலிமையான புளோரினேற்றும் முகவர்களைப் பயன்படுத்தி புளோரினேற்றம் செய்து நெப்டியூனியம் எக்சாபுளோரைடு தயாரிக்கப்படுகிறது.

நெப்டியூனியம்(III) புளோரைடை புளோரினேற்றம் செய்தும் நெப்டியூனியம் எக்சாபுளோரைடு தயாரிக்கப்படுகிறது


</doc>
<doc id="398173" url="https://ta.wikipedia.org/wiki?curid=398173" title="நெப்டியூனியம்(V) புளோரைடு">
நெப்டியூனியம்(V) புளோரைடு

நெப்டியூனியம்(V) புளோரைடு ("neptunium(V) fluoride") அல்லது நெப்டியூனியம் பெண்டாபுளோரைடு ("neptunium pentafluoride") என்பது NpF என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமகும். நெப்டியூனியமும் புளோரினும் சேர்ந்து இச்சேர்மம் உருவாகிறது. நெப்டியூனியம் பெண்டாபுளோரைடு என்ற பெயராலும் இதை அழைக்கலாம். 

நெப்டியூனியம்(VI) புளோரைடுடன் அயோடின் சேர்த்து வினைபுரியச் செய்வதன் மூலம் நெப்டியூனியம்(V) புளோரைடு தயாரிக்கலாம் :

318 ° செல்சியசு வெப்பநிலையில் நெப்டியூனியம்(V) புளோரைடு வெப்பச் சிதைவு அடைந்து நெப்டியூனியம்(VI) புளோரைடும் நெப்டியூனியம்(IV) புளோரைடும் உருவாகின்றன. இது யுரேனியம்(VI) புளோரைடுக்கு எதிர்மறையான பண்பாகும். போரான் டிரைகுளோரைடுடன் நெப்டியூனியம்(V) புளோரைடு வினைபுரிவதில்லை மாறாக இது நீரற்ற ஐதரசன் புளோரைடிலுள்ள இலித்தியம் புளோரைடுடன் வினைபுரிந்து LiNpF6 சேர்மத்தைக் கொடுக்கிறது. 


</doc>
<doc id="398175" url="https://ta.wikipedia.org/wiki?curid=398175" title="சவ்காத் மிர்சியோயெவ்">
சவ்காத் மிர்சியோயெவ்

சவ்காத் மிரொமோனொவிச் மிர்சியோயெவ் ("Shavkat Miromonovich Mirziyoyev", ; பிறப்பு: 24 சூலை 1957) உசுபெக்கிசுத்தானின் அரசியல்வாதி ஆவார். இவர் 2016 ஆம் ஆண்டு முதல் அந்நாட்டின் அரசுத்தலைவராகப் பதவியில் உள்ளார். முன்னதாக இவர் 2003 முதல் அந்நாட்டின் பிரதமராகவும் பதவியில் இருந்தார். to 2016.

உசுப்பெகிசுத்தானின் 1வது அரசுத்தலைவர் இசுலாம் காிமோவ் இறந்த பின்னர், இவர் 2016 செப்டம்பர் 8 முதல் நாட்டின் இடைக்கால அரசுத்தலைவராக நாடாளுமன்றத்தால் நியமிக்கப்பட்டார். பின்னர் தேர்தலில் போட்டியிட்டு 88.6% வாக்குகளைப் பெற்று 2வது அரசுத்தலைவராக 2016 திசம்பர் 14 இல் பதவியேற்றார்.



</doc>
<doc id="398176" url="https://ta.wikipedia.org/wiki?curid=398176" title="நெப்டியூனியம்(III) புளோரைடு">
நெப்டியூனியம்(III) புளோரைடு

நெப்டியூனியம்(III) புளோரைடு "(Neptunium(III) fluoride)" என்பது NpF என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமகும். நெப்டியூனியமும் புளோரினும் சேர்ந்து இச்சேர்மம் உருவாகிறது. நெப்டியூனியம் டிரைபுளோரைடு அல்லது நெப்டியூனியம் முப்புளோரைடு என்ற பெயராலும் இதை அழைக்கலாம். 

500 ° செல்சியசு வெப்பநிலையில்:நெப்டியூனியம் டையாக்சைடுடன் ஐதரசன் மற்றும் ஐதரசன் புளோரைடு வாயுக் கலவையை சேர்த்து வினைபுரியச் செய்தால் நெப்டியூனியம்(III) புளோரைடு உருவாகிறது. 


</doc>
<doc id="398181" url="https://ta.wikipedia.org/wiki?curid=398181" title="நெப்டியூனியம்(IV) புளோரைடு">
நெப்டியூனியம்(IV) புளோரைடு

நெப்டியூனியம்(IV) புளோரைடு "(Neptunium(IV) fluoride)" என்பது NpF என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமகும். நெப்டியூனியமும் புளோரினும் சேர்ந்து இச்சேர்மம் உருவாகிறது. நெப்டியூனியம் டெட்ராபுளோரைடு என்ற பெயராலும் இதை அழைக்கலாம். 

500 ° செல்சியசு வெப்பநிலையில் நெப்டியூனியம்(III) புளோரைடு அல்லது நெப்டியூனியம் டையாக்சைடுடன் ஆக்சிசன் மற்றும் ஐதரசன் புளோரைடு வாயுக் கலவையை சேர்த்து வினைபுரியச் செய்தால் நெப்டியூனியம்(IV) புளோரைடு உருவாகிறது:

நெப்டியூனியம் டையாக்சைடுடன் ஐதரசன் புளோரைடு வாயுவைச் சேர்த்து வினைபுரியச் செய்தாலும் நெப்டியூனியம்(IV) புளோரைடு தயாரிக்கலாம் :


</doc>
<doc id="398191" url="https://ta.wikipedia.org/wiki?curid=398191" title="டரிஃப்">
டரிஃப்

டரிஃப் ("Turriff") என்பது ஸ்காட்லாந்தின் அபெர்டென்சேரில் உள்ள ஒரு நகர மற்றும் சிவில் திருச்சபை ஆகும். இது கடல் மட்டத்திலிருந்து 166 அடி (51 மீ) உயரத்தில் டெவெரோன் நதியின் மீது அமைந்துள்ளது. மேலும் இங்கு 5,708 மக்கள் வாழ்கின்றனர். அன்றாட பேச்சு வழக்கில் ஸ்காட்டிஷ் மொழியில் அதன் பெயர் துர்ரா, இது ஸ்காட்டிஷ் சாதாரண பேச்சு வழக்கு உச்சரிப்பிலிருந்து பெறப்படுகிறது.

டர்ரிஃப் ஒரு ஆரம்ப பள்ளி, ஒரு முதன்மை பள்ளி மற்றும் ஒரு இரண்டாம்நிலை பள்ளி (டர்ரிஃப் அகாடமி) ஆகியவற்றைக் கொண்டுள்ளது. டர்ரிஃப் முதன்மை பள்ளி என்பது பழைய மார்க்கெட்டில் ஆரம்ப பள்ளிக்கு மாற்றப்பட்டு, ஆகஸ்ட் 22, 2017 அன்று மாணவர்களுக்கு திறக்கப்பட்டது. கம்மின்ஸ்டவுன், ஃபைவே மற்றும் கிங் எட்வர்ட் ஆகிய கிராமங்கள் உட்பட சுற்றியுள்ள பகுதிகளிலுள்ள மக்கள் இரண்டாம்நிலைப் பள்ளியை பயன்படுத்துகின்றனர்.

பாங்க் ஆஃப் ஸ்காட்லாந்து, ராயல் பாங்க் ஆஃப் ஸ்காட்லாந்து, சான்டாண்டர் யுகே (முன்னர் அலையன்ஸ் & லெய்செஸ்டர்), க்ளைடெஸ்டேல் வங்கி மற்றும் டிஎஸ்.பி ஆகிய வங்கிகளுக்கு இந்நகரத்தில் கிளைகள் உள்ளன. முக்கிய பல்பொருள் அங்காடி சங்கிலிகள் டெஸ்கோ (அதன் வளாகத்தில் முன்னர் பிரஸ்டோ, கேட்வே மற்றும் சோமர்ஃபீல்ட் ஆகியவற்றால் ஆக்கிரமிக்கப்பட்டது) மற்றும் கூட்டுறவு உணவு மற்றும் இரண்டு விநியோக மருந்துகளைக் கொண்ட பல சிறப்பு கடைகள் உள்ளன. நகரத்தில் ஒரு நூலகம், ஒரு விளையாட்டு மையம் மற்றும் நீச்சல் குளம் உள்ளது. இது டர்பிர்ப் குடிசை மருத்துவமனையால் வழங்கப்படுகிறது. 2013 அக்டோபரில், அபெர்டென்ஷயர் கவுன்சில், பொது சமூக மையமாகப் பயன்படுத்த ஒரு தன்னார்வ குழுவுக்கு மாநகராட்சி கட்டிடத்தை (முன்னர் கவுன்சிலிங் அலுவலகங்களைப் பயன்படுத்தியது) ஆக்கிரமித்து உரிமத்தை அங்கீகரித்தது.

டர்ரிஃப் யுனைட்டெட் F.C. என அழைக்கப்படும் பாரம்பரிய கால்பந்து கிளப் உள்ளது. 26 பிப்ரவரி 2009 இல் உறுப்பினராக வாக்களித்ததன் மூலம் இப்போது ஹைலேண்ட் லீக்கில் விளையாடுகிறார். டர்ரிஃப் லேடிஸ் SWFL இரண்டாம் பிரிவில் விளையாடும் மற்றும் அஃபா பிரிவு இரண்டில் நடிக்கும் ஒரு அமெச்சூர் கிளப், டர்ரிஃப் திஸ்டில் உள்ளது.

ஸ்காட்லாந்தின் மிகப்பெரிய இரண்டு நாள் விவசாய நிகழ்ச்சியாக "டர்ரிஃப் ஷோ", திங்கள், ஞாயிற்றுக்கிழமைகளில் கொண்டடபடுகின்றது. மேலும் திங்களன்று நகரத்தில் உள்ளூர் விடுமுறை தினமாக ஆண்டுதோறும் அறிவிகபடுகின்றது. இந்த நிகழ்ச்சி 2014 ஆம் ஆண்டில் 150 வது ஆண்டு நிறைவைக் கொண்டாடியது, அபொழுது ராணி இரண்டாம் எலிசபெத் சிறப்பு விருந்தினராக கலந்துகொண்டார்.

இந்நகரில் வாராந்திர செய்தித்தாள், மற்றும் டர்ரிஃப் விளம்பரதாரர் நிலையமும் உள்ளது. இந்நிறுவனம் 1933 ஆம் ஆண்டில் நிறுவப்பட்டது. மேலும் பொதுவாக தி ஸ்வேக் என்ற புனைப்பெயரால் அழைகபடுகின்றது.

வரலாற்று ரீதியாக, டர்ரிஃப் விவசாய வர்த்தகத்திற்கான ஒரு முக்கிய மையமாக இருந்தது. 


</doc>
<doc id="398192" url="https://ta.wikipedia.org/wiki?curid=398192" title="துணைவன்">
துணைவன்

துணைவன் 1969 ஆம் ஆண்டில் வெளிவந்த ஓர் இந்தியத் தமிழ் இந்து பக்தித் திரைப்படம் ஆகும். எம். ஏ. திருமுகம் இயக்கிய இத்திரைப்படத்தை சாண்டோ சின்னப்பா தேவர் தயாரித்திருந்தார். கே. வி. மகாதேவன் இசையில் வெளிவந்தது. ஏ. வி. எம். ராஜன், சௌகார் ஜானகி ஆகியோருடன், மேஜர் சுந்தரராஜன், நாகேஷ், சச்சு, வெண்ணிற ஆடை நிர்மலா, சுந்தராம்பாள் ஆகியோர் நடித்திருந்தனர். முருகன் பாத்திரத்தில் நடித்த ஸ்ரீதேவி இத்திரைப்படத்தின் மூலம் அறிமுகமானார். இத்திரைப்படத்தில் முதல் பகுதி கருப்பு-வெள்ளையிலும், மீதிப் பகுதி ஈஸ்ட்மன் வண்ணத்திலும் தயாரிக்கப்பட்டது. இதன் பாடல்கள் அனைத்தும் பெரும் வரவேற்பைப் பெற்றன. சுந்தராம்பாள் பாடிய பாடல் அவருக்கு தேசிய விருதைப் பெற்றுக் கொடுத்தது. இப்படம் 100 நாட்களுக்கு மேல் ஓடி வணிக ரீதியில் பெரும் வெற்றி பெற்றது.


கண்ணதாசன், அ. மருதகாசி ஆகியோரின் பாடல்களுக்கு கே. வி. மகாதேவன் புகழேந்தியின் துணையுடன் இசையமைத்திருந்தார்.


</doc>
<doc id="398197" url="https://ta.wikipedia.org/wiki?curid=398197" title="திரான்சாக்சியானா">
திரான்சாக்சியானா

திரான்சாக்சியானா ("Transoxiana") அல்லது திரான்சாக்சானியா ("Transoxania"), (மாவரான்னகர், "Mā warāʼ an-Nahr"), , பராவுத் ("Farārūd") என்பது நடு ஆசியாவின் ஒரு பகுதியான (இன்றைய) உசுபெக்கிசுத்தான், தஜிகிஸ்தான், தெற்கு கிர்கிசுத்தான், தென்மேற்கு கசக்கஸ்தான் ஆகிய பிரதேசங்களைக் குறிக்கும் பண்டைய பெயராகும். புவியியல்படி, இப்பிராந்தியம் ஆமூ தாரியா, சீர் தாரியா ஆகிய ஆறுகளுக்கிடையே அமைந்துள்ளது. உரோமர்கள் இதனை திரான்சாக்சானியா (ஆமூ தாரியாவிற்கு அப்பாலுள்ள நிலம்) எனவும், அராபியர்கள் மாவரான்னகர் (ஆற்றிற்கு அப்பாலுள்ள நிலம்), ஈரானியர் துரான் எனவும் அழைத்தனர்.

இப்பகுதி பாரசீகத்தின் அகாமனிசிய வம்சத்தின் சோக்தியானா என அழைக்கப்பட்ட மாகாண ஆட்சியின் ஒன்றாக இருந்தது. ஆரம்பகால அராபிய புவியியலாளர்கள் இதனை "பிலாத் அல்-துர்க்]]] ("Bilād al-Turk") அல்லது "துர்க்கிசுத்தான்" ("Turkestan", துருக்கியரின் நிலங்கள்) என அழைத்தனர்.



</doc>
<doc id="398198" url="https://ta.wikipedia.org/wiki?curid=398198" title="அடால்ஃப் எங்ளர்">
அடால்ஃப் எங்ளர்

எயின்ரிச் கசுடாவ் அடால்ஃப் எங்ளர் "(Heinrich Gustav Adolf Engler)" என்பவர் 25 மார்ச்சு 1844 – முதல் 10 அக்டோபர் 1930 வரையிலான காலத்தில் வாழ்ந்த செருமன் நாட்டு தாவரவியல் அறிஞர் ஆவார். தாவரவகைப்பாட்டியல் மற்றும் தாவரப்புவியியல் ஆய்வுகளுக்காக இவர் நன்கு அறியப்படுகிறார்.
இக்காலத்திலும் கூட தாவர வகைப்படுத்தலின் எங்ளர் வகைப்பாடு பல மூலிகை ஆய்வர்களாலும் தாவரவியல் வல்லுநர்களாலும் பல கையேடுகளில் பயன்படுத்தப்பட்டு வருகிறது. பாசிகள் தொடங்கி பூக்கும் தாவரங்கள் வரை விரிவான முறையில் வகைப்படுத்த வகை செய்யும் ஒரே வகைப்பாட்டு முறையாக எங்ளர் வகைப்பாட்டு முறை கருதப்படுகிறது .

1889-1921 ஆம் ஆண்டு வரை பெர்லினில் உள்ள தாவரவியல் பூங்காவின் இயக்குநராகவும், பேராசிரியராகவும் எங்ளர் பணியாற்றினார். அப்போது இவருக்கு உலகின் பல பகுதிகளிலும் உள்ள உயிருள்ள தாவரங்களையும் வாழ்ந்து மடிந்த தொல்லுயிர்ப்படிவத் தாவரங்களையும் நுணுகி ஆராயும் வாய்ப்புக் கிடைத்தது, இந்தக் கால இடைவெளியின் போது தாவரப்புவியியல் தொடர்பான பல கட்டுரைகளை எழுதினார். இவருடைய புத்தகங்களை விளக்குவதற்கு பல்வேறு ஓவியர்களைப் பயன்படுத்தினார். குறிப்பாக 1864-1939 காலத்தில் வாழ்ந்த யோசப் போல் என்ற மரச்செதுக்கு ஓவியர் முக்கியமானவர் ஆவார். ஓவியர் போலின் திறமை எங்ளரின் கவனத்தை ஈர்த்தது, இவர்களின் 40 ஆண்டுகால ஒத்துழைப்பும் துவங்கியது. இவர்தம் நுண்ணிய தொடர்ந்த ஆராய்ச்சித் திறமை காரணமாக உலகில் உள்ள பலவகையான தாவரங்களையும் இனம் கண்டு பிடிக்கத் தகுந்ததொரு விரிவான இயற்கை வகைப் பாட்டுத் தொகுப்பையும் உருவாக்கினார். தி நேச்சரலிசென் பிளான்சென் என்ற இவ்வகைப்பாட்டுத் தொகுப்புக்குத் தேவையான 33000 வரைபடங்களை போல் வரைந்து கொடுத்தார். டேசு பிப்ளான்சென்ரெய்ச்சு (1900–1953), டைபிப்ளான்சென்வெல்ட்டு ஆப்ரிக்காசு (1908–1910), மோன்போர்டியன் ஆப்ரிக்கானிச்சர் (1898-1904) மற்றும் பல ஓவியர்களையும் இவர் பயன்படுத்திக் கொண்டார் . 

எயின்ரிச் கசுடாவ் அடால்ஃப் எங்ளர் செருமானிய நாட்டில் உள்ள சாகன் என்னும் இடத்தில் 1844 இல் பிறந்தார். 1930 ஆம் ஆண்டு அக்டோபர் மாதம் 10 ஆம் நாள் பெர்லினில் இறந்தார். 

1866 ஆம் ஆண்டில் பிரசுலாவ் பல்கலைக் கழகத்தில் முனைவர் பட்டம் பெற்றார். பின்னர் சிலகாலம் பல்கலைக் கழகங்களில் விரிவுரையாளராக இருந்தார். 1889-1921 ஆம் ஆண்டு வரை பெர்லினில் உள்ள தாவரவியல் பூங்காவின் இயக்குநராகவும், பேராசிரியராகவும் பணியாற்றினார். அப்போது இவருக்கு உலகின் பல பகுதிகளிலும் உள்ள உயிருள்ள தாவரங்களையும் முன்னர் வாழ்ந்து மடிந்த தொல்லுயிர்ப்படிவத் தாவரங்களையும் நுணுகி ஆராயும் வாய்ப்புக் கிடைத்தது.

உலகின் பல பகுதிகளுக்கும் பயணம் செய்த இவர் தாவரப் பரவலின் அறிந்து தன்னுடைய அறிவைப் பெருக்கிக் கொண்டார். 

உறவுமுறைகளை அடிப்படையாகக் கொண்ட பயன்பாடு, செயல்திறம் ஆகியவற்றை விளக்கும் படிமலர்ச்சிக் கருத்துக்களுக்கு இணைந்த ஒர் இயற்கை வகைப்பாட்டுத் தொகுப்பை உருவாக்கினார். தாவரங்கள் அனைத்தையும் குடும்பங்கள், துறைகள் என வகைப்படுத்தினார். நுட்பமான விவரங்களைத் தருவதிலும் பெரும் தொகுதிகளின் பெயரிடுமுறையிலும் இவரின் வகைப்பாடு சிறந்திருக்கிறது. இவரின் வகைப்பாட்டியல் தொகுப்பை முதன் முதலில் உண்டான மரபுவழி வகைப்பாடு எனக்கூறலாம்.

1913 ஆம் ஆண்டில் இவருக்கு லின்னேயன் பதக்கம் வழங்கப்பட்டது. அனைத்துலக தாவர வகைப்பாட்டியல் குழுமம் 1986 இல் தாவர வகைபாட்டியலில் சிறந்தவர்களுக்கு வழங்க எங்களர் பதக்கம் என்ற பரிசை உருவாக்கி நிர்வகிக்கிறது .



</doc>
<doc id="398202" url="https://ta.wikipedia.org/wiki?curid=398202" title="பல்லவன் அதிவேக விரைவுத் தொடர்வண்டி">
பல்லவன் அதிவேக விரைவுத் தொடர்வண்டி

பல்லவன் அதிவேக விரைவுத் தொடர்வண்டி (Pallavan Express) காரைக்குடியிலிருந்து சென்னை எழும்பூர் வரை இயங்கும் அதிவேக விரைவுத் தொடர்வண்டியாகும். இது திருச்சிராப்பள்ளி, அரியலூர், விருத்தாச்சலம், விழுப்புரம், செங்கல்பட்டு, தாம்பரம் ஆகியவை இதன் வழித்தடமாகும். 419 கி.மீ தூரத்தை 7 மணி 15 நிமிடங்களில் கடக்கிறது.

1984 ஆம் ஆண்டு ஆகத்து மாதம் 15 ம் தேதி சென்னை மற்றும் திருச்சி இடையே விரைவுவண்டி அறிமுகப்படுத்தப்பட்டது. பின்னர், காரைக்குடி வரை நீட்டிக்கப்பட்டது. இது செப்டம்பர் 1, 2013 ஆண்டு முதல் அமலுக்கு வந்தது. இந்த வண்டியானது காரைக்குடியிலிருந்து திருச்சி வரை மின்சார ரயில் பாதை இல்லாததால், டீசல் இயந்திரம் மூலம் இயக்கப்படுகிறது. பின்பு திருச்சிராப்பள்ளி சந்திப்பில் மின்சார இயந்திரம் மாற்றியமைக்கப்பட்டு சென்னை எழும்பூருக்கு செல்கிறது.

காரைக்குடி, சென்னை இடையே

சென்னை, காரைக்குடி இடையே


</doc>
<doc id="398216" url="https://ta.wikipedia.org/wiki?curid=398216" title="சாவக்காடு கடற்கரை">
சாவக்காடு கடற்கரை

சாவக்காடு கடற்கரை "(Chavakkad Beach)" இந்தியாவின் கேரளா மாநிலத்தில் உள்ள திருச்சூர் மாவட்டம் சாவக்காடு நகராட்சியில் அமைந்துள்ள ஒரு கடற்கரையாகும். அரபிக் கடல் கரையோரத்தில் இக்கடற்கரை உள்நாட்டு சுற்றுலா பயணிகள் மற்றும் உள்ளூர் மக்களை ஈர்க்கின்ற வகையில் அமைந்துள்ளது. குருவாயூர் என்னும் இடத்தில் அமைந்துள்ள புகழ்பெற்ற குருவாயூர் சிறீகிருட்டிணா கோயிலிலிருந்து 5 கிலோமீட்டர் தொலைவில் இந்த கடற்கரை அமைந்துள்ளது. இந்த கடற்கரையில் நதி சமுத்திரத்தைச் சந்திக்கும் கழிமுகம் உள்ளது. இச் சந்திப்புப் புள்ளியை மலையாளத்தில் ஆழிமோகம் என்று அழைக்கப்படுகிறது. சாவக்காடு கடற்கரை கேரளாவின் பிரபலமான கடற்கரைகளில் ஒன்றாக கருதப்படுகிறது. ஏனெனில் இந்த கடற்கரை உள்ளூர் சுற்றுலாப்பயணிகளால் முழுமையாகக் கண்டுபிடிக்கப்படவில்லை .







</doc>
<doc id="398219" url="https://ta.wikipedia.org/wiki?curid=398219" title="யான்டெக்சு பரவுசர்">
யான்டெக்சு பரவுசர்

யான்டெக்சு பௌரவுசர் (Yandex Browser) என்ற இலவசமென்பொருள், வின்டோசிற்கான இணைய உலாவிகளில் ஒன்றாகும். இது இரசிய மென்பொருள் நிரலாளர்களால் உருவாக்கப்பட்டுள்ளது. திறநிலை உலாவியான குரோமியம் என்பதையும் அடிப்படையாகக் கொண்டு உருவாக்கப் பட்டுள்ளது. இது யான்டெக்சு இணையப் பாதுகாப்பினைக் கொண்டு, தனிநபர் உரிமையைப் பாதுகாக்கிறது. பதிவிறக்கம் செய்த கோப்புகளை, காசுபெர்சுகி மென்பொருளால் ஆராய்ந்து பாதுகாப்பு அளிக்கிறது. ஒபேரா உலாவியின் வேகநுட்பத்தைப் பயன்படுத்துவதாகவும், இதன் கட்டக நிறுவனம் கூறுகிறது.


</doc>
<doc id="398220" url="https://ta.wikipedia.org/wiki?curid=398220" title="பார்ச்சூன் இந்தியா 500">
பார்ச்சூன் இந்தியா 500

பார்ச்சூன் இந்தியா 500  தகுதி வரிசை என்பது சமீபத்திய விற்பனை மற்றும் மொத்த வருவாயின் அடிப்படையில் இந்தியாவிலுள்ள முதல் 500 பெரும் நிறுவனங்களின் தொகுப்பாகும். இந்த தகுதிவரிசை ஆண்டுதோறும் "பார்ச்சூன்" பத்திரிகையினால் வெளியீடப்படுகிறது. பார்ச்சூன் இந்தியாவானது, சீனா, துருக்கி, கொரியா, இந்தோனேஷியா, கீரிஸ்  ஆகிய நாடுகளின்  உள்ளூர் பதிப்புகளைப் தொடர்ந்து வெளிவரும் ஆறாவது சர்வதேச பதிப்பு ஆகும்.

பார்ச்சூன் இந்தியா மாதாந்திர பத்திரிக்கையாக ஆங்கிலத்தில் வெளிவருகிறது. இதன் பதிப்பு  உரிமமானது பார்ச்சூன்ப திப்பாளர் டைம் குழுமம்  மற்றும்  இந்தியாவின்  பெரிய  ஊடக குழுமமான கொல்கத்தாவைச்-சார்ந்த ஏபிபி குழுவிற்கு இடையே ஏற்பட்ட ஒப்பந்தம் மூலம் நடைமுறையில் உள்ளது. பார்ச்சூன் இந்தியாவின் முதல் பதிப்பு  செப்டம்பர் 2010ல் வெளியிடப்பட்டது. 

இந்திய எண்ணெய் கழகம் முதலிடமும், ரிலையன்ஸ் இண்டஸ்ட்ரீஸ் இரண்டாமிடமும், அடுத்த மூன்று இடங்களை ஸ்டேட் பாங்க் ஆப் இந்தியா, டாடா கன்சல்டன்சி சர்வீசஸ், ராஜேஸ் இண்டஸ்ட்ரீஸ் பெறுகிறது. 

இந்திய எண்ணெய் கழகம், ரிலையன்ஸ் இண்டஸ்ட்ரீஸ் மற்றும் பாரத் பெட்ரோலியம் கார்ப்பரேஷன்  இரண்டாவது ஆண்டு பட்டியலில் ஆதிக்கம் செலுத்துகிறது.

ஜீ பொழுதுபோக்கு நிறுவனங்கள் (#1 ஊடகங்கள், #256 ஒட்டுமொத்த), சன் டிவி நெட்வொர்க் (#2, #347), ஹெச்டி மீடியா (#3, #383), நெட்வொர்க் 18 (#4, #413) மற்றும் டிஷ் டிவி (#5, #437) போன்ற ஊடக நிறுவனங்கள் பார்ச்சூன் இந்தியா 500 பட்டியலில் இந்தியாவின் பெரிய நிறுவனங்களாக திகழ்கிறது.

டாடா கன்சல்டன்சி சர்வீசஸ் (#1 தகவல் தொழில்நுட்பம், #20 ஒட்டுமொத்த), விப்ரோ (#2, #25), இன்போசிஸ் (#3, #27), ஹெச்சிஎல் டெக்னாலஜிஸ் லிமிடெட் (#4, #49), சத்யம் கணினி சேவைகள் (#5, #153) மற்றும் டெக் மஹிந்திரா (#6, #161) போன்ற தகவல்தொழில் நுட்ப நிறுவனங்கள் பார்ச்சூன் 500 பட்டியலில் இடம்பெறுகிறது.

இந்த தரவரிசை, உலகம் முழுவதுமுள்ள பெரிய 500 நிறுவனங்கள் நிறைந்த முதல் எட்டு நகரங்களின் பட்டியல் அடிப்படையில் உள்ளது.
இந்திய எண்ணெய் கழகம்  பார்ச்சூன் இந்தியா 500 தரவரிசையில் முதலிடம்  ரிலையன்ஸ் இண்டஸ்ட்ரீஸ் பட்டியலில் இரண்டாவது இடமும். அடுத்த மூன்று இடங்களில்  ஸ்டேட் பாங்க் ஆப் இந்தியா, பாரத் பெட்ரோலியம் மற்றும் இந்துஸ்தான் பெட்ரோலியம் முறையே வருகிறது.



</doc>
<doc id="398231" url="https://ta.wikipedia.org/wiki?curid=398231" title="ஆயில் இந்தியா லிமிடெட்">
ஆயில் இந்தியா லிமிடெட்

ஆயில் இந்தியா லிமிடெட் (Oil India Limited) (OIL) நிலத்தடி பெட்ரோலியப் பொருட்களை அகழ்ந்து எடுக்கும் இந்திய அரசின் இரண்டாவது பெரிய பொதுத்துறை நிறுவனம்
ஆகும். 

இந்திய அரசின் பொதுத்துறை நிறுவனங்களில் ஒன்றான இந்நிறுவனம், நவரத்தின மதிப்பைப் பெற்றதாகும்.

இந்திய அரசின் பெட்ரோலியம் மற்றும் இயற்கை எரிவாயு அமைச்சகத்தின் கீழ் இயங்கும் இந்நிறுவனத்தின் தலைமையகம் அசாம் மாநிலத்தின் திப்ருகர் மாவட்டத்தில் உள்ள துலியஜான் நகரத்தில் உள்ளது. 

9,000 ஊழியர்கள் கொண்ட இந்நிறுவனம் நவரத்தின மதிப்பைப் பெற்றதாகும். இந்நிறுவனத்தின் செயல் அலுவலகம் நொய்டாவில் உள்ளது.

ஆயில் இந்தியா நிறுவனம், இயற்கை எரிவாயு, பெட்ரோலியப் பொருட்கள் கிடைக்கும் இடங்களை அறிந்து அகழ்வது, கச்சா எண்ணெய்யை சுத்திகரிப்பது, பெட்ரோலியப் பொருட்கள் மற்றும் திரவ பெட்ரோலிய வாயுவை உற்பத்தி செய்தல் இதன் முக்கியப் பணியாகும். 

ஏழு சகோதரி மாநிலங்களில் ஒன்றான அசாம் மாநிலத்தின், திக்பை எனுமிடத்தில் 1889ல் முதன் முதலில் பிரித்தானிய இந்தியா ஆட்சியினரால் எரி எண்ணெய் தோண்டி எடுக்கப்பட்டதன் மூலம் ஆயில் இந்தியா நிறுவனத்தின் வரலாறு தொடர்கிறது. 

2014 ஆண்டு முடிய ஆயில் இந்தியா நிறுவனம் 3.446 மில்லியன் மெட்ரிக் டன் கச்சா எண்ணெய்யையும், 2625.81 மில்லியன் மெட்ரிக் டன் இயற்கை எரிவாயுவையும் மற்றும் 46,640 மெட்ரிக் டன் திரவ பெட்ரோலிய வாயுவையும் உற்பத்தி செய்துள்ளது.

இந்நிறுவனம் தனது உற்பத்தியில் 80% வடகிழக்கு இந்தியாவில் உற்பத்தி செய்கிறது. மேலும் ஒடிசா, அந்தமான், தமிழ்நாட்டின் தஞ்சாவூர் மற்றும் நாகப்பட்டினம் கடற்கரை பகுதிகளிலும்,
இராஜஸ்தான் மாநிலத்தின் தார் பாலைவனம் பகுதிகளிலும், அரபுக் கடற்கரை பகுதிகளிலும், பிரம்மபுத்திரா ஆற்றுப் படுகைகளிலும், மிசோரம் மற்றும் அருணாச்சலப் பிரதேசம் மலைப்பகுதிகளிலும் எரி எண்ணெய் மற்றும் இயற்கை எரிவாயுவை உற்பத்தி செய்கிறது. 
எரி எண்ணெய் மற்றும் இயற்கை எரிவாயு உற்பத்தி நிலையங்களை அமைப்பதற்கு, இந்நிறுவனம் ஒரு இலட்சம் சதுர கிலோ மீட்டர் பரப்பளவு நிலங்களை அரசிடமிருந்து பெற்றுள்ளது. 

தற்போது இந்நிறுவனம் லிபியா, நைஜீரியா, சூடான், வெனிசூலா, மொசாம்பிக், ஏமன், ஈரான், பங்களாதேஷ் மற்றும் ஐக்கிய அமெரிக்க நாடுகளில் எண்ணெய் துரப்பண மேடைகளை நிறுவுவதற்கு அனுமதி பெற்றுள்ளது.

இந்நிறுவனம் அசாமின் துலியாஜான் நகரத்திலிருந்து பிகார் மாநிலத்தின் பரவுனி நகரம் வரை கச்சா எண்ணெயை கொண்டு செல்வதற்கு 1157 கிமீ நீளத்திற்கு குழாய்கள் பதித்துள்ளது. 

இந்நிறுவனத்த்தின் பங்குகள், இந்தியப் பங்குச் சந்தைகளில் விற்பனையாகிறது.. 


</doc>
<doc id="398232" url="https://ta.wikipedia.org/wiki?curid=398232" title="டிரைபுளோரோமெத்தில் ஐப்போபுளோரைட்டு">
டிரைபுளோரோமெத்தில் ஐப்போபுளோரைட்டு

டிரைபுளோரோமெத்தில் ஐப்போபுளோரைட்டு "(Trifluoromethyl hypofluorite)" என்பது OCF என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். இக்கரிமபுளோரின் சேர்மம் அறைவெப்ப நிலையில் நிரமற்ற வாயுவாகவும் உயர் நச்சுத்தன்மை கொண்டும் உள்ளது. O-F பிணைப்பு உடைய ஐப்போபுளோரைட்டு சேர்மத்திற்கு இதை ஓர் அரிய உதாரணமாகக் கூறலாம். கார்பனோராக்சைடுடன் புளோரின் வாயுவைச் சேர்த்து வினைபுரியச் செய்தால் டிரைபுளோரோமெத்தில் ஐப்போபுளோரைட்டு உருவாகிறது.

2 F + CO → CFOF

நடுநிலை pH இல் மட்டும் இவ்வாயு மெல்ல நீராற்பகுப்பு அடைகிறது.

எலக்ட்ரான்கவர் புளோரினுக்கு இச்சேர்மமே ஆதார மூலமாகும். சிலில் ஈனோல் ஈதர்களிலிருந்து α-புளோரோகீட்டோன்கள் தயாரிப்பதற்கு இச்சேர்மம் பயன்படுகிறது .

இச்சேர்மம் ஒரு போலி ஆலசனைப் போல செயல்பட்டு எத்திலீனுடன் சேர்ந்து ஈத்தரைக் கொடுக்கிறது.


</doc>
<doc id="398235" url="https://ta.wikipedia.org/wiki?curid=398235" title="அந்த்யோதயா விரைவுவண்டி">
அந்த்யோதயா விரைவுவண்டி

அந்த்யோதயா விரைவு வண்டி (ஏழைகள் விரைவு வண்டி) முற்றிலும் பதிவுசெய்யப்படாத/பொதுப் பெட்டிகளை கொண்டதாகும், இது இந்திய ரயில்வே மூலம்  வடிவமைக்கப்பட்டு இயக்கப்படுகிறது. இந்த விரைவு வண்டி  2016 இந்திய இருப்புபாதை நிதியறிக்கையில் அதிக பயணிகள் நெருக்கடி கொண்ட பாதைகளில் 12 மணி நேரங்களுக்குள் இரண்டு நகரங்களை இணைக்க முன்மொழியப்பட்டது. 

இதில் முற்றிலுமாக பொது பெட்டிகளே இணைக்கப்பட்டிருக்கும், இதில் எல்.இ.டி திரையில் தொடருந்து நிலையங்கள், விரைவு வண்டியின் வேகம் போன்றவை காட்சிப்படுத்தப்படும். மேலும் தேநீர், காபி மற்றும் பால் வழங்கும் இயந்திரங்களும், உயிரி கழிப்பறைகள் மற்றும் கழிப்பறை உபயோக குறிகாட்டிகள் இருக்கிறது. அத்துடன் சிசிடிவி கேமராக்கள், பருகக் குடிநீர் மற்றும் கைப்பேசி  சார்ஜ் புள்ளிகள் அமையவிருக்கிறது..

'அந்த்யோதயா' என்ற இந்தி வார்த்தைக்கு தமிழாக்கம், 'ஏழைகளின் எழுச்சி' ஆகும்.


முதல் அந்த்யோதயா  விரைவு வண்டி  சேவை  மார்ச் 4, 2017 எறணாகுளச் சந்திப்புமற்றும் ஹவுரா சந்திப்பு தொடருந்து நிலையம் இடையே முன்னாள்  ரயில்வே அமைச்சர் சுரேஷ் பிரபுவினால் தொடங்கி வைக்கப்பட்டது. 

இந்திய ரயில்வே பின்வரும் அந்த்யோதயா விரைவுவண்டி பட்டியல்களை வெளியீட்டுள்ளது.


</doc>
<doc id="398237" url="https://ta.wikipedia.org/wiki?curid=398237" title="இலத்திரன் துப்பாக்கி">
இலத்திரன் துப்பாக்கி

இலத்திரன் துப்பாக்கி (electron gun) (இலத்திரன் உமிழ்ப்பான்) என்பது வெற்றிடக் குழாயினுள் வைக்கப்பட்டுள்ள ஒரு மின் கருவியாகும். எதிர்முனைக் கதிர்களை சரியான இயக்க ஆற்றலுடன் நேர்வரிசையாக்கப் பயன்படுகிறது. தட்டையான திரையைக் கொண்டிராத எதிர்மின் கதிர் குழாய்கள், தொலைக்காட்சிப் பெட்டிகள், கணினித் திரைகள் மற்றும் அலைவுகாட்டிகள் ஆகியவற்றில் இலத்திரன் துப்பாக்கிகள் பயன்படுகிறது. நுண்ணலைகளை உருவாக்கும் வெற்றிடக் குழாய்களான கிளைசுட்ரான், கைராட்ரான் மற்றும் இயங்கு அலைக்குழாய் ஆகியவற்றில் இவை பயன்படுத்தப்படுகிறது. துகள் முடுக்கிகள் மற்றும் எதிர்மின்னி நுண்நோக்கிகள் ஆகியவற்றிலும் பயன்படுத்தப்படுகிறது. 

இலத்திரன் துப்பாக்கிகள் இதன் செயல்பாட்டின் மூலம் வெப்ப இலத்திரன் உமிழ்வு, ஒளி எதிர்மின் முனை (photocathode), பிளாசுமா மூலங்கள் வகைப்படுத்தப்படுகின்றன. இலத்திரன்களைகக் குவிக்க நிலைமின்னியல் அல்லது காந்தப்புலங்கள் பயன்படுத்தப்படுகின்றன. 

நேர் மின்னோட்ட, நிலை மின்னியல் இலத்திரன் துப்பாக்கிகள் பல பாகங்களைக் கொண்டுள்ளது. வெப்ப இலத்திரன் உமிழ்வின் மூலம் இலத்திரன் கற்றைகள் உருவாக்கப்படுகின்றன. இலத்திரன்களைக் குவிக்க மின்முனைகள் உருவாக்கும் மின்புலங்கள் (எடுத்துக்காட்டாக வெக்னெல்ட் உருளை) பயன்படுத்தப்படுகிறது. ஒன்று அல்லது அதற்கு மேற்பட்ட நேர் மின்முனைகள் இலத்திரன்களை முடுக்கப் பயன்படுத்தப்படுகின்றன. நேர் மின்முனைக்கும் எதிர் மின்முனைக்குமிடையே அதிக மின்னழுத்தம் வழங்கப்படுகிறது. ஒரு துளை வழியாக வரும் இலத்திரன் கற்றைகள், நேர் மின்முனைகளால் நேர்வரிசையாக்கப்படுகின்றன. இவை என்செல் வில்லைகளைப் போன்று செயல்படுகிறது. 

தொலைக்காட்சிப் பெட்டிகளில் பயன்படுத்தப்படும் வண்ண எதிர்மின் குழாய்கள், மூன்று இலத்திரன் துப்பாக்கிகளைக் கொண்டுள்ளது. ஒவ்வொரு இலத்திரன் கற்றைகளும் நிழல் மறைப்பு (shadow mask) வழியாக செல்கிறது. சிவப்பு, பச்சை, நீல நிற நின்றொளிர் பொருள் (phosphor) வழியாகச் செல்லும் இலத்திரன்கள், இறுதியாக முதன்மை வண்ண (primary color) ஒளியை உருவாக்குகிறது. 

தொலைக்காட்சிப் பெட்டி, கணினி திரை ஆகியவற்றில் உள்ள எதிர்மின் குழாய்களில் இலத்திரன் துப்பாக்கிகள் பயன்படுத்தப்படுகிறது. அணுவிலுள்ள இலத்திரன்களை நீக்குவது அல்லது சேர்ப்பதன் மூலம் அவற்றை அயனியாக்க இலத்திரன் துப்பாக்கிகள் பயன்படுத்தப்படுகிறது.

பொருண்மை நிரல் ஆய்வில் (mass spectrometry) இலத்திரன் துப்பாக்கிகள் பயன்படுத்தப்படுகிறது. உருக்கி இணைத்தல், உலோக பூச்சு, உலோகப் பொடி தாயாரிப்பு மற்றும் வெற்றிட உலைக்களம் ஆகியவற்றிலும் இலத்திரன் துப்பாக்கிகள் பயன்படுத்தப்படுகிறது.

அதிக ஆற்றல் கொண்ட இலத்திரன் கற்றைகள், எக்சு கதிர்களை உமிழப் பயன்படுகிறது. 

இலத்திரன் துப்பாக்கியின் உமிழ்வை கண்டறியவும் அளவிடவும் பாரடே கேப்பையுடன் (Faraday cup) கூடிய கூலும்மானி (nanocoulombmeter) பயன்படுகிறது.

நின்றொளிர் பொருள் திரையை, இலத்திரன் பாதையில் வைப்பதன் மூலம் அவற்றின் உமிழ்வை கண்டறிய இயலும். 





</doc>
<doc id="398239" url="https://ta.wikipedia.org/wiki?curid=398239" title="தாம்பரம் - திருநெல்வேலி அந்த்யோதயா விரைவுவண்டி">
தாம்பரம் - திருநெல்வேலி அந்த்யோதயா விரைவுவண்டி

தாம்பரம் - திருநெல்வேலி  அந்த்யோதயா விரைவுவண்டி ஒரு அதிவிரைவு  வண்டி ஆகும். இது தாம்பரம் மற்றும் திருநெல்வேலி நகரினை இணைக்கிறது. இது தினசரி வண்டியாக  இயக்க  திட்டமிடப்பட்டுள்ளது,  இதன் தொடருந்து எண்கள் 16191/16192 ஆகும்.

இந்த தொடருந்து 9 ஜீன் 2018-ஆம் தேதி திருநெல்வேலி சந்திப்பிலிருந்தும், 10 ஜீன் 2018-ஆம் தேதி தாம்பரத்திலிருந்தும் இயக்கப்படுகிறது.

இந்த வண்டி 16 எண்ணிக்கையில் இரண்டாம் அமர்வு பயணிகள் பெட்டியும் (2S) மேலும் 2 பதிவுசெய்யப்படாத பயணிகள் பெட்டிகளையும் கொண்டுள்ளது. 







</doc>
<doc id="398244" url="https://ta.wikipedia.org/wiki?curid=398244" title="ஹால்டார் லேக்ஸ்நஸ்ஸின்">
ஹால்டார் லேக்ஸ்நஸ்ஸின்

ஹால்டார் லேக்ஸ்நஸ்ஸின் (Halldór Laxness 23 எப்பிரால் 1902 – 8 பிப்பிரவரி 1998 ) என்பவர் ஐஸ்லாந்து நாட்டு எழுத்தாளர். ஆவார்.. இவர் புதினங்கள், சிறுகதைகள், நாடகங்கள், பயண நூல்கள், கவிதைகள், நினைவுக் குறிப்புகள் எனப் பல இலக்கிய படைப்புகளை எழுதியவர் . 1955 ஆம் ஆண்டுக்குரிய இலக்கிய நோபல் பரிசு பெற்றவர் ஆவார்.

1902 இல் பிறந்த லேக்ஸ்னஸ் ரேக் ஜவிக் என்ற ஊரில் பிறந்தார். இவர் இளம் அகவையிலேயே புத்தகங்களைப் படிக்கத் தொடங்கினார்.. சிறு கதைகளும் எழுதினார். ரேகஜவிக் ஊரில் உள்ள ஒரு தொழில் பள்ளியில் சேர்ந்து 1915 முதல் 1916 வரை படித்தார்.1916 இல் இவர் எழுதிய முதல் புதினம் ஒரு செய்தித் தாளில் வெளியானது. ஐரோப்பா கண்டத்தில் பயணம் செய்து அனுபவங்களைப் பெற்றார்.

1930 ஆம் ஆண்டிலிருந்து 1960 வரை ஹால்டார் லேக்ஸ்னஸ் எழுதிய பல புதினங்கள் உயர்ந்த இலக்கியத்தரம் கொண்டவை என மதிக்கப் படுகின்றன. ஐஸ்லாந்தின் சாகசக் கதைகளை எழுதினார். ஐஸ்லாந்தின் தேசிய உணர்வை மக்களிடம் பரப்ப இலக்கியங்கள் சிலவற்றைப் படைத்தார். கருத்துக்கள், கொள்கைகள் போன்றவற்றின் விவாதங்களில் கலந்து கொண்டார். தமது 17 ஆம் அகவையில் வெளி நாடு செல்லும் வாய்ப்பைப் பெற்றார். அது உலக எழுத்தாளர் ஆகும் உந்துதலை அளித்தது. இத்தாலி நாட்டின் தவோர்மீனா என்ற பகுதியில் தங்கி கஷ்மீரின் மகன்னோத நெசவாளி என்ற புதினத்தை எழுதி முடித்தார். 1927 இல் ஆலிவுட் என்ற திரைப்பட நகரில் தங்கினார். சோவியத் நாட்டின் பொதுவுடைமை இயக்கத்தின் மீது நாட்டம் கொண்டு எழுதினார். 1932 இல் சோவியத் யூனியனுக்குப் பயணமானார். அங்கு இருந்த சமூக நிலை பண்பாட்டு நிலை ஆகியன பற்றி எழுதினார். உலக ஒளி என்ற புதினம் மிகச் சிறந்த ஒன்று என திறனாய்வாளர்கள் கருதுகிறார்கள்.


</doc>
<doc id="398248" url="https://ta.wikipedia.org/wiki?curid=398248" title="இமைக்கா நொடிகள் (திரைப்படம்)">
இமைக்கா நொடிகள் (திரைப்படம்)

இமைக்கா நொடிகள் ("Imaikkaa Nodigal") என்பது 2018 ஆம் ஆண்டு வெளியான ஒரு தமிழ்த் திரைப்படமாகும். இத்திரைப்படமானது ஆர். அஜய் ஞானமுத்துவால் எழுதி, இயக்கி சி. ஜெ. ஜெயக்குமாரால் தயாரிக்கப்பட்டது. அதர்வா, நயன்தாரா, அனுராக் காஷ்யப், ராஷி கன்னா ஆகியோர் முக்கியக் கதாப்பாத்திரங்களில் நடித்துள்ளனர். இத்திரைப்படத்தில் ஹிப்ஹாப் தமிழா இசையமைத்துள்ளார். ஆர். டி. ராஜசேகரின் ஒளிப்பதிவு மற்றும் புவன் சீனிவாசனின் படத்தொகுப்பு ஆகியவற்றை உள்ளடக்கி, இத்திரைப்படம் அக்டோபர் 30, 2018 அன்று வெளியானது. இத்திரைப்படத்தின் படப்பிடிப்பு 2016 இல் தொடங்கப்பட்டது.

இப்படம் அதிரடி கதை கொண்ட காதல் படம் என்கிறார் ஆர். அஜய் ஞானமுத்து.

இத்திரைப்படத்தின் படப்பிடிப்பு பெங்களூருவில் திசம்பர் 2016இல் தொடங்கப்பட்டது. நம்ம மெட்ரோவின் சுரங்கங்களில் படப்பிடிப்பு நடத்தப்பட்டுள்ளது. பெங்களூரு நகரினை 25 நாட்களுக்கும் மேலாக ஒளிப்பதிவு செய்துள்ளனர். மெட்ரோ தொடர்வண்டியின் சுரங்கப்பாதை மட்டும் இரண்டு இரவுகளுக்கு எடுக்கப்பட்டுள்ளது. இப்படத்தின் படப்பிடிப்பு திசம்பர் 17, 2017 இல் நிறைவுள்ளது.

இத்திரைப்படத்தின் ஒரு பாடல் அக்டோபர் 2017இல் வெளியிடப்பட்டது. காதலிக்காதே என்னும் பாடலினை ஹிப்ஹாப் தமிழாவும், கௌசிக் கிரிசும் பாடியுள்ளனர்.


</doc>
<doc id="398267" url="https://ta.wikipedia.org/wiki?curid=398267" title="இசுரோனி புரூக் பல்கலைக்கழக தமிழ் இருக்கை">
இசுரோனி புரூக் பல்கலைக்கழக தமிழ் இருக்கை

இசுரோனி புரூக் பல்கலைக்கழக தமிழ் இருக்கை என்பது நியூ யோர்க் மாகாணத்தில் உள்ள இசுரோனி புரூக் பல்கலைக்கழகத்தில் தமிழைக் கற்கவும், கற்பிக்கவும், ஆய்வு செய்யவும் என நிறுவ உத்தேசிக்கப்பட்டுள்ள கல்விசார் இருக்கை ஆகும். இந்த இருக்கைகான நிதியினை பாலா பிரபா சுவாமிநாதன் தம்பதிகள் நல்கி உள்ளனர். 2018 இன் இறுதிக்குள் ஒரு தமிழ்ப் பேராசிரியர் நியமிக்கப்படவுள்ளார். சுவாமிநாதன் நியூ யோர்க் தமிழ் மன்றத்தின் அமைப்பாளரும் ஆவார் என்பது இங்கு குறிப்பிடத்தக்கது.


</doc>
<doc id="398276" url="https://ta.wikipedia.org/wiki?curid=398276" title="மேல்நிலைப்பட்டி">
மேல்நிலைப்பட்டி

புதுக்கோட்டை மாவட்டம் அரிமளம் அருகில் உள்ள கிராமம். இங்கு சுமார் 500 குடும்பங்கள் வசித்து வருகின்றன.

அரசு ஊராட்சி ஒன்றிய தொடக்கப்பள்ளி இங்கு உள்ளது ஒன்றாம் வகுப்பிலிருந்து ஐந்தாம் வகுப்பு வரை உள்ள பள்ளிக்கூடம் இதில் தற்பொழுது தோராயமாக 40 குழந்தைகள் பயின்று வருகின்றனர்.

"Government of India (GOI)" குடியரசு தலைவரால் வழங்கப்படும் (நிர்மல் கிராம் புரஸ்கர்) "Nirmal Gram Puraskar" பசுமை கிராமம் விருது பெற்ற ஊராட்சி, முன்னாள் குடியரசு தலைவர் அப்துல்காலம் அவர்களால் வழங்கப்பட்டது.


</doc>
<doc id="398287" url="https://ta.wikipedia.org/wiki?curid=398287" title="2018 சுதந்திரக் கோப்பை">
2018 சுதந்திரக் கோப்பை

2018 சுதந்திரக் கோப்பை ("2018 Nidahas Trophy", 2018 நிதாகஸ் கோப்பை, ) துடுப்பாட்ட பன்னாட்டு இருபது20 (ப20இ) சுற்றுப்போட்டி இலங்கையில் 2018 மார்ச் மாதத்தில் நடைபெற்றது. இத்தொடரில் வங்காளதேசம், இந்தியா, இலங்கை ஆகிய மூன்று அணிகள் பங்குபற்றின. ஒவ்வோர் அணியும் மற்றைய அணியுடன் இரு தடவைகள் விளையாடின. முதலிரண்டு இடத்தைப் பெற்ற அணிகள் இறுதிப் போட்டியில் மோதின. இலங்கையின் 70வது சுதந்திர நாளை இச்சுற்றுப்போட்டி ஒழுங்கு செய்யப்பட்டது. இச்சுற்றுப்போட்டியின் அனைத்துப் போட்டிகளும் கொழும்பு ஆர் பிரேமதாச அரங்கத்தில் இடம்பெற்றன. இச்சுற்றுப்போட்டியை ஒளிபரப்பும் உரிமையை டிஸ்கவரி நெட்வர்க்சு ஆசியா பசிபிக் நிறுவனத்தின் டி-ஸ்போர்ட் அலைவரிசை வாங்கியது.

இலங்கைக்கும் இந்தியாவுக்கும் இடையில் 2018 மார்ச் 6 இல் நடைபெற்ற ஆரம்பப் போட்டி கடும் பாதுகாப்பின் மத்தியில் விளையாடப்பட்டது. அம்பாறை, மற்றும் கண்டியில் முசுலிம்கள் மீது சிங்களவர்கள் நடத்திய தாக்குதல்களை அடுத்து நாட்டில் 10 நாட்களுக்கு அவசரகால நிலை பிறப்பிக்கப்பட்டிருந்தது.

5வது ஆட்டத்தில் இந்திய அணி வங்காளதேச அணியை 17 ஓட்டங்களால் வென்று, இறுதிப் போட்டிக்குத் தெரிவானது. ஆறாவது குழுப் போட்டியில் வங்கதேச அணி இலங்கையை 2 இலக்குகளால் வென்று இறுதிப் போட்டிக்குத் தெரிவானது. 2018 மார்ச் 18 இல் நடந்த இறுதிப் போட்டியில், இந்திய அணி வங்காளதேச அணியை 4 இலக்குகளால் வென்று சுதந்திரக் கோப்பையைக் கைப்பற்றியது.

சகீப் அல் அசன் சுற்றுப்போட்டி ஆரம்பத்தின் முன்னரே வங்காளதேச அணியில் இருந்து நீக்கப்பட்டார். இவருக்குப் பதிலாக லித்தன் தாசு விளையாடினார். மகுமுதுல்லா ரியாத் தலைவராக அறிவிக்கப்பட்டார். 2018 மார்ச் 10 ஆட்டத்தின் போது "மெதுவான ஆட்டம்" காரணமாக இலங்கைத் தலவர் தினேஸ் சந்திமல் இரண்டு ஆட்டங்களுக்கு விளையாடத் தடை செய்யப்பட்டார். இவருக்குப் பதிலாக திசாரா பெரேரா இலங்கைத் தலைவராக அறிவிக்கப்பட்டார்.


</doc>
<doc id="398300" url="https://ta.wikipedia.org/wiki?curid=398300" title="சலவைத்தூள்">
சலவைத்தூள்

சலவைத் தூள் ("laundry detergent") என்பது ஆடைகளைத் தூய்மைப்படுத்துவதற்காகப் பயன்படுத்தப்படும் ஒருவகை வேதிப்பொருள் ஆகும். இது பொதுவாக அல்கைல் பென்சீன் சல்போனேற்று எனும் வேதிப்பொருளை முதன்மைப் பொருளாகக் கொண்ட கலவைப் பொருளாகும். வன்மையான நீரிலும் இலகுவாகக் கரையும் இது பொதுவில் தூள் வடிவில் கிடைக்கும். 1950களில் திரவ வடிவிலான தூய்தாக்கிகளின் அறிமுகம் பாரிய சந்தை வாய்ப்புகளை வழங்கியது


</doc>
<doc id="398301" url="https://ta.wikipedia.org/wiki?curid=398301" title="டிக்பாய்">
டிக்பாய்

டிக்பாய் (Digboi) இந்தியாவின் வடகிழக்கில் உள்ள அசாம் மாநிலத்தின் தின்சுகியா மாவட்டத்தில் உள்ள நகரியம் ஆகும். இதனை எண்ணெய் நகரம் என்றும் அழைப்பர். ஆசியாவின் முதல் கச்சா எண்ணெய் கிணறு டிக்பாயில் 1889ல் நிறுவப்பட்டது. மேலும் ஆசியாவின் முதல் கச்சா எண்ணெய் சுத்திரிகரிப்பு நிலையம் 1901ல் டிக்பாயில் நிறுவப்பட்டது. 

பிரித்தானியர்களால், ஆசியாவின் முதல் எண்ணெய் கிணறு, டிக்பாயில் 1889ல் தோண்டப்பட்டது. முதல் கச்சா எண்ணெய் சுத்திகரிப்பு நிலையம் 1901ல் நிறுவப்பட்டது. 
இங்குள்ள மலைக்காடுகளில் சுற்றித் திரியும் யாணைகளின் கால்களில் படிந்த எண்ணெயைக் கொண்டு, 1867ல் அசாம் இரயில்வே அலுவலர்கள் இப்பகுதியில் எண்ணெய் வளம் இருப்பதை உறுதி செய்தனர்.

ஆங்கிலேயர்கள், இங்கு எண்ணெய் கிணற்றை தோண்டுவதற்கு, தொழிலாளர்களுக்கு "dig-boy-dig" என்று கூறி உற்சாகம் அளித்தனர். இதற்கு ஆங்கிலத்தில் "தோண்டு பையனே தோண்டு" என்று பொருள். 
1889ல் அசாம் எண்ணெய் நிறுவனத்தை நிறுவி, ஆங்கிலேயர்கள் இப்பகுதியில் 178 அடி ஆழத்தில் ஒரு சிறு எண்ணெய்க் கிணற்றை தோண்டுகையில் கச்சா எண்ணெய் ஊற்றெடுத்தது. எனவே டிக்பாயில் ஆசியாவின் முதல் எண்ணெய் சுத்திரிகரிப்பு நிலையம் ஒன்றை 1901ல் நிறுவினர். 

டிக்பாய் எண்ணெய் வயல்கள், முதலாம் உலகப் போரின் போது கச்சா எண்ணெய்யை உற்பத்தி செய்தது.

டிக்பாயின் தற்போதைய கச்சா எண்ணெய் உற்பத்தி, நாளான்றுக்கு ஆகும். இங்கு ஆயிரத்திற்கும் மேலான எண்ணெய்க் கிணறுகள் தோண்டப்பட்டுள்ளது. 

டிக்பாய் எண்ணெய் கிணறு தோண்டப்பட்டதன் நூற்றாண்டை சிறப்பிக்கும் விதமாம 1989ல் இந்திய அரசின் அஞ்சல் துறை, டிக்பாய் எண்ணெய் வயல்களில் படத்துடன் கூடிய அஞ்சல் தலை வெளியிட்டடது. 

டிக்பாய் எண்ணெய் வயல்கள் இந்தியன் ஆயில் கார்பரேசன் நிறுவனத்தின் கீழ் உள்ளது. தற்போது டிக்பாய் எண்ணெய் வயல்களில் கச்சா எண்ணெய் உற்பத்தி, 2003ல் 0.65 MMTPA ஆக குறைந்துள்ளது. 
டிக்பாய் 27°22'48.0"N 95°37'48.0"E பாகையில் அமைந்துள்ளது. கடல் மட்டத்திலிருந்து 165 மீட்டர் உயரத்தில் அமைந்த டிக்பாய் எண்ணெய் நகரம், அசாம் மாநிலத் தலைநகரம் கௌகாத்திற்கு வடகிழக்கே 541 கிமீ தொலைவில், அருணாச்சலப் பிரதேசம் மாநில எல்லையருகே உள்ளது.

2011ம் ஆண்டின் மக்கள் தொகை கணக்கெடுப்பின் படி, எட்டு வார்டுகள் கொண்ட டிக்பாய் நகரத்தின் மொத்த மக்கள் தொகை 21,736 ஆகும். அதில் ஆண்கள் 10,964, பெண்கள் 10,772 ஆக உள்ளனர். ஆறு வயதிற்குட்பட்டவர்களின் எண்ணிக்கை 1745 ஆகும். பாலின விகிதம் ஆயிரம் ஆண்களுக்கு 982 ஆக உள்ளது. எழுத்தறிவு விகிதம் 92.08 % ஆக உள்ளது. இந்நகரத்தில் அசாமிய மொழி, வங்காள மொழி, நேபாளி மொழி, பிகாரி மொழி, மார்வாரி மொழிகள் அதிகம் பேசப்படுகிறது. 



</doc>
<doc id="398309" url="https://ta.wikipedia.org/wiki?curid=398309" title="வடக்கு நிலக்கரி வயல்கள்">
வடக்கு நிலக்கரி வயல்கள்

வடக்கு நிலக்கரி வயல்கள் (Northern Coalfields Limited (NCL) 1985ல் நிறுவப்பட்ட இந்நிறுவனம், இந்திய அரசுக்குச் சொந்தமான மகா நவரத்தின மதிப்பு பெற்ற நிறுவனமான கோல் இந்தியாவின் துணை நிறுவனமாகும். வடக்கு நிலக்கரி வயல்களின் தலைமையகம் மத்தியப் பிரதேச மாநிலத்தின் சிங்கரௌலியில் உள்ளது.

இந்நிறுவனம் 31 டிசம்பர் 2015 முடிய உள்ள காலத்திற்கு, இடைக்கால பங்கு ஈவுத்தொகையாக ரூபாய் 2,644.49 கோடி அறிவுத்துள்ளது. 


 


</doc>
<doc id="398323" url="https://ta.wikipedia.org/wiki?curid=398323" title="இலவசமென்பொருள்">
இலவசமென்பொருள்

இலவசமென்பொருள் அல்லது விலையிலிமென்பொருள்(Freeware) என்பது கட்டணம் எதுவும் தராமல், பிறரின் மென்பொருளை தங்களது பயன்பாட்டிற்கு பெறுவது ஆகும். இது கட்டற்ற(Free) மென்பொருளில் இருந்து மிகவும் வேறுபட்டது ஆகும். ஏனெனில், பெரும்பாலும், இத்தகைய மென்பொருட்களின் அதன் உரிமை, அதன் உருவாக்குனருக்கே சொந்தமானது ஆகும்.
இலவச மென்பொருளின் மூலநிரலையும், நாம் பெற இயலாது. 1982 ஆம் ஆண்டு இதனை, அமெரிக்க மென்பொருளாளர்(Andrew Cardozo Fluegelman) உருவாக்கினார்.


</doc>
<doc id="398324" url="https://ta.wikipedia.org/wiki?curid=398324" title="மத்திய நிலக்கரி வயல்கள் நிறுவனம்">
மத்திய நிலக்கரி வயல்கள் நிறுவனம்

மத்திய நிலக்கரி வயல்கள் நிறுவனம் (Central Coalfields Limited (CCL), 1975ல் நிறுவப்பட்ட இந்நிறுவனம், இந்திய அரசுக்குச் சொந்தமான மகா நவரத்தின மதிப்பு பெற்ற நிறுவனமான கோல் இந்தியாவின் துணை நிறுவனமாகும்.
இத்துணைநிறுவனமும் சிறு நவரத்தின மதிப்பு பெற்ற நிறுவனம் ஆகும். இதன் தலைமை அலுவலகம் ஜார்கண்ட் மாநிலத் தலைநகரம் ராஞ்சியில் உள்ளது. 

இந்நிறுவனம் ஜார்கண்ட் மாநிலத்தின் போகாரோ, ராம்கர், கிரீத் மற்றும் கரண்பூர் பகுதிகளில் 22 நிலத்தடி நிலக்கரி சுரங்கங்களும், 40 திறந்த வெளி நிலக்கரி சுரங்கங்களும் கொண்டுள்ளது. 


Official website : www.centralcoalfields.in


</doc>
<doc id="398327" url="https://ta.wikipedia.org/wiki?curid=398327" title="மேற்கு நிலக்கரி வயல்கள் நிறுவனம்">
மேற்கு நிலக்கரி வயல்கள் நிறுவனம்

மேற்கு நிலக்கரி வயல்கள் நிறுவனம் (Western Coalfields Limited (WCL) 1975ல் நிறுவப்பட்ட இந்நிறுவனம், இந்திய அரசின் நிலக்கரித் அமைச்சகத்தின் கீழ் இயங்கும், மகா நவரத்தின மதிப்பு பெற்ற நிறுவனமான கோல் இந்தியாவின் எட்டு துணை நிறுவனங்களில் ஒன்றாகும். 

15 மார்ச் 2007ல் சிறு நவரத்தின மதிப்பு பெற்றது. இதன் தலைமை அலுவலகம் மகாராட்டிரா மாநிலத்தின் நாக்பூரில் உள்ளது. 

2014 - 15ம் ஆண்டில், நாட்டின் மொத்த நிலக்கரி உற்பத்தியில், இந்நிறுவனம் 6.7% நிலக்கரியை உற்பத்தி செய்தது.

இந்நிறுவனம் மகாராட்டிரா மாநிலத்தின் நாக்பூர் மாவட்டம், யவத்மாள் மாவட்டம் மற்றும் மத்தியப் பிரதேசம் மாநிலத்தின் பேதுல் மாவட்டம் மற்றும் சிந்த்வாரா மாவட்டங்களில் நிலக்கரிச் சுரங்கங்களைக் கொண்டுள்ளது. 

மேற்கு இந்தியாவின் மின் உற்பத்தி நிலையங்கள், சிமெண்ட் ஆலைகள், இரும்பாலைகள், உரத் தொழிற்சாலைகள், வேதியல் தொழிற்சாலைகள் மற்றும் அனல் மின் நிறுவனங்களுக்கு 
தேவையான நிலக்கரியை இந்நிறுவனம் வழங்குகிறது.

2014 -2015ம் ஆண்டில் இந்நிறுவனத்தின் மொத்த நிலக்கரி உற்பத்தி 41.15 மில்லியன் மெட்ரிக் டன் ஆகும். 


 


</doc>
<doc id="398328" url="https://ta.wikipedia.org/wiki?curid=398328" title="சி.கு. பரமசிவன்">
சி.கு. பரமசிவன்

சி.கு. பரமசிவன் ஒரு இந்திய அரசியல்வாதி ஆவார். இவர் ஈரோடு தொகுதியிலிருந்து பாராளுமன்ற உறுப்பினராக 1962-ஆம் ஆண்டு முதல் 1967-ஆம் ஆண்டு வரை பதவி வகித்தார். இவரை "SKP" என்றும் "SKP தாத்தா" என்றும் இப்பகுதியினர் அழைக்கின்றனர்.


</doc>
<doc id="398329" url="https://ta.wikipedia.org/wiki?curid=398329" title="தென்கிழக்கு நிலக்கரி வயல்கள் நிறுவனம்">
தென்கிழக்கு நிலக்கரி வயல்கள் நிறுவனம்

தென்கிழக்கு நிலக்கரி வயல்கள் நிறுவனம் (South Eastern Coalfields Limited (SECL) 1985ல் நிறுவப்பட்ட இந்நிறுவனம், இந்திய அரசின் நிலக்கரி அமைச்சகத்தின் கீழ் இயங்கும், மகா நவரத்தின மதிப்பு பெற்ற நிறுவனமான கோல் இந்தியாவின் எட்டு துணை நிறுவனங்களில் ஒன்றாகும். 

சிறு நவரத்தின மதிப்பு பெற்ற, இந்நிறுவனத்தின் தலைமை அலுவலகம், சத்தீஸ்கர் மாநிலத்தின் பிலாஸ்பூரில் உள்ளது.

இந்நிறுவனம் சத்தீஸ்கர் மற்றும் மத்தியப் பிரதேசம் மாநிலங்களில் 92 நிலக்கரி வயல்களைக் கொண்டது. அதில் 70 நிலத்தடியிலும், 21 திறந்த வெளியிலும், 1 திறந்த வெளி மற்றும் நிலத்தடியிலும் உள்ளது. 

இந்நிறுவனம் 1985ல் துவக்கப்பட்டது.


 


</doc>
<doc id="398331" url="https://ta.wikipedia.org/wiki?curid=398331" title="கற்கரி (எரிபொருள்)">
கற்கரி (எரிபொருள்)

கற்கரி(Coke) நிலக்கரியை விட எடை குறைந்ததும், குறைந்த மாசுக்களும், அதிக எரிதிறனும் கொண்ட இயற்கை எரிபொருளாகும். கற்கரி வகை நிலக்கரி, இயற்கையாகவே நிலத்தடியில் கிடைக்கிறது. நிலக்கரியிலிருந்து செயற்கையாக உற்பத்தி செய்யப்படும் கற்கரியைை பெட்ரோலிய கற்கரி என்பர்.
கற்கரி வகை நிலக்கரி சீனா, இந்தியா, இங்கிலாந்து, ஆஸ்திரேலியா மற்றும் ஐக்கிய அமெரிக்க நாடுகளின் நிலத்தடியில் தோண்டி எடுக்கப்படுகிறது. 

அதிக எரிதிறனும், குறைந்த சாம்பலும் கொண்ட கற்கரி நிலக்கரி, உருக்காலைகளில் இரும்புக் கனிமங்களை எளிதாக உருக்க எரிபொருளாக பயன்படுகிறது. 


</doc>
<doc id="398333" url="https://ta.wikipedia.org/wiki?curid=398333" title="காளி (2018 திரைப்படம்)">
காளி (2018 திரைப்படம்)

காளி (Kaali) என்பது 2018 ஆண்டைய தமிழ்த் திரைப்படமாகும். இப்படத்தை கிருத்திகா உதயநிதி இயக்க, ஃபாத்திமா விஜய் ஆண்டனி தயாரிப்பில் உருவான தமிழ்த்திரைப்படம் ஆகும். படத்தில் விஜய் ஆண்டனி, அஞ்சலி, சுனைனா ஆகியோர் முதன்மைப்பாத்திரங்களில் நடித்துள்ளனர். இத்திரைப்படம் ரிச்சர்டு ம நாதனின் ஒளிப்பதிவிலும், விஜய் ஆண்டனியின் இசையிலும், லாரன்சு கிசோரின் படத்தொகுப்பிலும் வெளிவந்தது. இத்திரைப்படத்தின் படப்பிடிப்பு 2017 இல் தொடங்கியது.


கிருத்திகா உதயநிதி 2013இல் இயக்கிய வணக்கம் சென்னை திரைப்படத்திற்குப் பிறகு இத்திரைப்படத்தினை இயக்குவதாக அறிவித்தார். மார்ச் 2017 இல் இரண்டு மாதங்களுக்குப்பிறகு விஜய் ஆண்டனி இத்திரைப்படத்தில் நடிக்கவும், தயாரிக்கவும், இசையமைக்கவும் ஒப்புக்கொண்டுள்ளார்; இப்படத்தினை ஒரு குடும்பப்படம் என இப்படத்தின் இயக்குநர் கிருத்திகா உதயநிதி அறிவித்தார்.அஞ்சலி, சுனைனா, அம்ரிதா, சில்பா மஞ்சுநாத் ஆகிய நான்கு நடிகைகள் இப்படத்தில் நடிக்க உள்ளனர்.
இத்திரைப்படத்திற்கு விஜய் ஆண்டனி இசையமைத்தார். பாடல்களை பாடலாசிரியர் விவேக் எழுதியுள்ளார்.


</doc>
<doc id="398358" url="https://ta.wikipedia.org/wiki?curid=398358" title="கஸ்தூரி (நடிகை)">
கஸ்தூரி (நடிகை)

கஸ்தூரி (பிறப்பு: மே 1, 1974) இந்திய திரைப்பட நடிகை ஆவார். இவர் ஆத்தா உன் கோயிலிலே (1991), ராசாத்தி வரும் நாள் (1991), சின்னவர் (1992), செந்தமிழ்ப் பாட்டு (1992), அமைதிப்படை (1994) போன்ற பல தமிழ்த் திரைப்படங்களில் நடித்துள்ளார். இவர் மலையாளம், கன்னடம், தெலுங்கு ஆகிய மொழிகளிலும் நடித்துள்ளார்.

இந்தியா, தமிழ்நாடு மாநிலம், சென்னையில் மே 1, 1974 ஆம் ஆண்டு பிறந்தார். இவர் பத்தாம் வகுப்பு மற்றும் பன்னிரெண்டாம் வகுப்புகளைப் சென்னையில் படித்து முடித்தார். பத்து மற்றும் பன்னிரெண்டாம் வகுப்பு பொதுத்தேர்வில் பள்ளியில் முதல் மதிப்பெண் எடுத்துத் தேர்ச்சி பெற்றார். இவருக்கு சிறீகுமார் என்ற கணவரும் மற்றும் இரண்டு குழந்தைகளும் உள்ளனர். இவரது கணவர் அமெரிக்காவில் மருத்துவராகப் பணிபுரிகிறார்.

ஒரு தென்னிந்திய நடிகை என்னும் 30 நிமிட குறும்படத்தினை கஸ்தூரி குறித்து ரிச்சர்டு பிரேயரும் என்.சி ராஜாமணி இயக்கியுள்ளனர். கஸ்தூரி சிறிது காலம் திரைத்துறையிலிருந்து விலகியிருந்தாலும் தி பைபாஸ் என்னும் இந்தி குறும்படத்திலும், 2010இல் தமிழ் படத்தின் வாயிலாகம் மீண்டும் நடிக்கத் தொடங்கினார்.


</doc>
<doc id="398367" url="https://ta.wikipedia.org/wiki?curid=398367" title="கடைக்குட்டி சிங்கம்">
கடைக்குட்டி சிங்கம்

கடைக்குட்டி சிங்கம் (Kadaikutty Singam), பாண்டிராஜ் இயக்கத்தில், 2டி என்டேர்டைன்மென்ட் சார்பில் சூர்யா தயாரிப்பில் 2018 ஆம் ஆண்டு வெளியான தமிழ்த் திரைப்படமாகும். கார்த்திக், சாயிஷா சைகல் ஆகியோர் முதன்மைப் பாத்திரங்களிலும் சத்யராஜ், பிரியா பவானி சங்கர், ஆர்த்தனா பினு ஆகியோர் துணைப்பாத்திரங்களிலும் நடித்துள்ளனர். இத்திரைப்படம் டி. இமானின் இசையில் வேல்ராஜின் ஒளிப்பதிவில், உருவாகியுள்ளது. இத்திரைப்படம் தெலுங்கில் "சின்ன பாபு" என்னும் பெயரில் வெளியாகியுள்ளது. இத்திரைப்படமானது சூலை 13, 2018 அன்று வெளியானது.


கார்த்திக் முன்னணிப் பாத்திரத்தில் நடிக்கும் இப்படத்தின் தயாரிப்பாளர் சூர்யா 2017இல் இயக்குநர் பாண்டிராஜூடன் இத்திரைப்படத்திற்கான ஒப்பந்தத்தை மேற்கொண்டனர். நவம்பர் 9, 2017இல் சென்னையில் இத்திரைப்படத்தின் படப்பிடிப்பு, படக்குழுவினருடன் தொடங்கியது. 2018 இன் தொடக்கத்தில் இப்படத்தின் படப்பிடிப்பிற்காக படக்குழுவினர் தென்காசிக்குச் சென்றனர். தியாகராய நகரிலுள்ள நடிகை மனோராமாவின் இல்லத்தில் இப்படத்திற்காக சில காட்சிகளைப் படமாக்கியுள்ளனர்.


</doc>
<doc id="398371" url="https://ta.wikipedia.org/wiki?curid=398371" title="கிழக்கு வர்த்தமான் மாவட்டம்">
கிழக்கு வர்த்தமான் மாவட்டம்

கிழக்கு வர்த்தமான் மாவட்டம் அல்லது பூர்வ பர்த்மான் மாவட்டம் (Purba Bardhaman district) இந்தியாவின் மேற்கு வங்காள மாநிலத்தின் பழைய வர்தமான் மாவட்டத்தின் கிழக்குப் பகுதிகளைக் கொண்டு 7 ஏப்ரல் 2017 அன்று புதிதாக நிறுவப்பட்ட மாவட்டம் ஆகும். வர்தமான் மாவட்டத்தின் மேற்குப் பகுதிகளைக் கொண்டு மேற்கு வர்த்தமான் மாவட்டம் நிறுவப்பட்டது. 
வர்தமான் மாவட்டம்

வண்டல் மண் நிறைந்த கிழக்கு வர்த்தமான் மாவட்டத்தின் தெற்கிலும், தென்கிழக்கிலும் தாமோதர் நதி பாய்கிறது. மாவட்டத்தின் கிழக்கு எல்லைப்பகுதியில் ஹூக்ளி ஆறு பாய்கிறது. இதன் மேற்கில் மேற்கு வர்த்தமான் மாவட்டம் எல்லையாக உள்ளது. 

கிழக்கு வர்த்தமான் மாவட்டத்தின் பொருளாதாரம் வேளாண்மைத் தொழிலை முழுவதும் சார்ந்துள்ளது. உணவு தாணிய உற்பத்தியில், குறிப்பாக நெல் முப்போக உற்பத்தி கொண்டது. மேலும் பயரு வகைகள், பணப்பயிர்களான ஆமணக்கு, சணல், உருளைக் கிழங்கு உற்பத்தியாகிறது. 

தில்லி - ஹவுரா, ஹவுரா - கயா - தில்லி, ஹவுரா - அலகாபாத் - மும்பை செல்லும் தொடருந்துகள் இம்மாவட்டத்தின் வழியாக செல்கிறது. 

கொல்கத்தா - தில்லி செல்லும் தேசிய நெடுஞ்சாலை எண் 19 இம்மாவட்டத்தின் வழியாகச் செல்கிறது.

மல்லர்பூர் - வர்த்தமான் நகரத்தை இணைக்கும் தேசிய நெடுஞ்சாலை எண் 114 மற்றும் மாநில நெடுஞ்சாலை எண்கள் 6, 7, 13, 14 மற்றும் 15 இம்மாவட்டத்தின் வழியாகச் செல்கிறது. 
கிழக்கு வர்த்தமான் மாவட்டத்தை நிர்வாக வசதிக்கான வர்ததமான் வடக்கு, வர்த்தமான் தெற்கு, கட்வா, கல்னா என நான்கு உட்கோட்டங்களாக பிரிக்கப்பட்டுள்ள்து:

2011ம் ஆண்டின் மக்கள் தொகை கணக்கெடுப்பின் படி, கிழக்கு வர்த்தமான் மாவட்டத்தின் மொத்த மக்கள் தொகை 4,835,532 ஆகும். அதில் ஆண்கள் 2,469,310 (51%) ஆகவும், பெண்கள் 2,366,222 (49%) ஆகவும் உள்ளனர். ஆறு வயதிற்குட்பட்டவர்கள் 509,855 ஆக உள்ளனர். எழுத்தறிவு கொண்டவர்கள் 3,232,452 ஆக உள்ளனர்.


</doc>
<doc id="398388" url="https://ta.wikipedia.org/wiki?curid=398388" title="மாவட்ட அறிவியல் மையம் - திருநெல்வேலி">
மாவட்ட அறிவியல் மையம் - திருநெல்வேலி

மாவட்ட அறிவியல் மையம் - திருநெல்வேலி இந்தியாவின் திருநெல்வேலி மாவட்டத்தில் அமைந்துள்ளது. இது இந்திய அரசின் கலாச்சார அமைச்சகத்தின் கீழ் செயற்படும் தேசிய அறிவியல் அருங்காட்சியம் சபையின் கட்டுப்பாட்டில் செயற்படுகிறது. இது 1987 பிப்ரவரி மாதம் 27ம் தேதி ஆரம்பிக்கப்பட்டது

இது திருநெல்வேலி நகரின் மையப் பகுதியில், தாமிரபரணி ஆற்றின் கரையோரம், திருநெல்வேலி மாவட்ட ஆட்சியர் அலுவலக வளாகத்திற்கு அருகே கொக்கிரகுளத்தில் அமைந்துள்ளது
தற்போது நான்கு காட்சியகங்கள் உள்ளது.



இந்த திரையரங்கில் காலை 11 மணி, நண்பகல் 12 மணி, மாலை 3, 4, 5 மணிக்கு தினந்தோறும் 15 முதல் 20 நிமிடம் ஒடக்கூடிய பின்வரும் படங்கள் திரையிடப்படுகிறது, 'ரோஸ்வெல் சம்பவம்', 'இன்னர் ஸ்பேசு', 'மாஸ்டர் ஆப் மேஜிக்', 'ஜீ அனிமல்', 'ஷார்க் தீவு', 'டைனோ தீவு', 'கேட் அன்ட் மவுஸ்', 'ரேர் ப்ளோரா' மற்றும் 'வானத்திற்கு அப்பால்'.



</doc>
<doc id="398394" url="https://ta.wikipedia.org/wiki?curid=398394" title="பன்னியக்குதளம்">
பன்னியக்குதளம்

பன்னியக்குதளம் (Cross-platform/multi-platform/platform-independent) என்ற பதமானது, மைக்ரோசாப்ட் விண்டோசு, லினக்சு, மாக் இயக்குதளம் போன்ற பல்வேறுபட்ட இயக்குதளங்களிலும் செயற்படக்கூடிய மென்பொருட்களைக் குறிப்பது ஆகும். ஒரே மென்பொருள் பல இயக்குதளங்களிலும் செயற்பட வல்லது என்றாலும், தங்களது இயக்குதளத்திற்கு ஏற்ப பொருத்தமான மென்பொருளை, ஒரு பயனர் தேர்ந்தெடுத்து முறைப்படி நிறுவிக் கொள்ள வேண்டும். மென்பொருள் வழங்குனரும், அதற்கேற்ற வகையில் தனித்தனி பொதிகளை வழங்குவர். கீழ்கண்டவற்றை எடுத்துக் காட்டுகளாகக் கொள்ளலாம். கணிய அடிப்படையில் பன்னியக்குதளம் என்பது ஒரு கணினியின் வன்பொருட்களையும், அதற்கேற்ற வகையில் நிறுவப்படும் மென்பொருட்களையும் ஒன்றிணைத்தே பொருட்கொள்ளப்படும்.


</doc>
<doc id="398397" url="https://ta.wikipedia.org/wiki?curid=398397" title="மேற்கு வர்த்தமான் மாவட்டம்">
மேற்கு வர்த்தமான் மாவட்டம்

மேற்கு வர்த்தமான் மாவட்டம் (Paschim Bardhaman district), இந்தியாவின் கிழக்கில் அமைந்த மேற்கு வங்காள மாநிலத்தின் வர்த்தமான் கோட்டத்தில், சுரங்கத் தொழில்கள் கொண்ட மாவட்டம் ஆகும். இதன் தலைமையிடம் ஆசான்சோல் நகரம், மாநகராட்சியுன் கூடியது. 

7 ஏப்ரல் 2017ல் முந்தைய வர்தமான் மாவட்டத்தின் மேற்குப் பகுதிகளைக் கொண்டு மேற்கு வர்த்தமான் மாவட்டம் நிறுவப்பட்டது. முந்தைய வர்தமான் மாவட்டத்தின் கிழக்குப் பகுதிகளைக் கொண்டு கிழக்கு வர்த்தமான் மாவட்டம் நிறுவப்பட்டது.

இப்பகுதியில் சமயப் பிரச்சாரங்களை மேற்கொண்ட சமண சமயத்தின் 24ஆவது தீர்த்தங்கரர் வர்த்தமான மகாவீரரை சிறப்பிக்கும் பொருட்டு இம்மாவட்டத்திற்கு வர்தமான் மாவட்டம் எனப் பெயரிடப்பட்டது. வர்த்தமான் என்பதற்கு செழிப்புடன் கூடிய வளமான பகுதி எனப் பொருளாகும்.

வர்த்தமான் கோட்டத்தின் கிழக்கில் சோட்டா நாக்பூர் மேட்டு நிலத்தின் நீட்சி மேற்கு வர்த்தமான் மாவட்டம் வரை நீண்டுள்ளது. 

18ம் நூற்றாண்டில் இப்பகுதிகளில் நிலக்கரி, அலுமனியம் மற்றும் இரும்புக் கனிமங்கள் கண்டுபிடிக்கப்பட்டது. இம்மாவட்டம் நிலக்கரி, அலுமினியம், இரும்புச் சுரங்கங்கள் கொண்டுள்ளதால், இப்பகுதியில் தொழில் வளர்ச்சி ஏற்பட காரணமாயிற்று. 

இம்மாவட்டம் ஆசான்சோல் மற்றும் துர்க்காப்பூர் என வருவாய் இரண்டு உட்கோட்டங்களைக் கொண்டது.

மேலும் இம்மாவட்டம் 16 காவல் நிலையங்களும், எட்டு ஊராட்சி ஒன்றியங்களையும், மூன்று நகராட்சிகளையும், இரண்டு மாநகராட்சிகளையும், 62 கிராமப் பஞ்சாயத்துக்களையும் கொண்டுள்ளது.

2011ம் ஆண்டின் மக்கட்தொகை கணக்கெடுப்பின் படி, மேற்கு வர்த்தமான் மாவட்டத்தின் மொத்த மக்கட்தொகை 28,82,031 ஆகும். அதில் ஆண்கள் 14,97,479 (52%) ஆகவும் மற்றும் பெண்கள் 1,384,452 (48%) ஆகவும் உள்ளனர். ஆறு வயதிற்குட்டபவர்கள் 3,22,268 ஆக உள்ளனர்.எழுத்தறிவு பெற்றவர்கள் 2,015,056 (78.75%) ஆகவும் உள்ளனர்.
2011ம் ஆண்டின் மக்கட்தொகை கணக்கெடுப்பின் படி, இம்மாவட்டத்தில் இந்துக்கள் 24,42,414 (84.75%) ஆகவும், இசுலாமியர்கள் 3,84,027 (13.32%) ஆகவும், கிறித்தவர்கள் 12,636 (0.44%) ஆகவும், பிறர் 42,9541(1.49%) ஆகவும் உள்ளனர். 

இந்தியாவில் இம்மாவட்டத்தின் ராணிகஞ்ச் பகுதியில் முதன் முதலாக 1774ல் இந்தியாவில் கம்பெனி ஆட்சியினரால் நிலக்கரி கண்டுபிடிக்கப்பட்டு நிலக்கரி சுரங்கங்கள் தோண்டப்பட்டது. 

1975ல் இந்தியா நிலக்கரி நிறுவனம் இந்தியாவில் உள்ள அனைத்து நிலக்கரிச் சுரங்கங்களை தன் வசப்படுத்தியது.

கிழக்கு நிலக்கரி வயல்கள் நிறுவனம் திறந்த வெளி சுரங்கங்களிலிருந்து ஆண்டிற்கு 30 மில்லியன் மெட்ரிக் டன் நிலக்கரியை உற்பத்தி செய்கிறது. மேலும் நிலத்தடி சுரங்கங்களிலிருந்து 10 மில்லியன் டன் நிலக்கரி உற்பத்தி செய்கிறது. 

இம்மாவட்டத்தின் பர்ன்பூரில் உள்ள இந்திய உருக்கு ஆணையத்தின் துணை நிறுவனம், ஒராண்டிற்கு 2.5 மில்லியன் டன் கச்சா இரும்பை உற்பத்தி செய்கிறது. 

1950ல் ஆசான்சோல் அருகே நிறுவப்பட்ட சித்தரஞ்சன் லோகோமோடிவ் ஒர்க்ஸ் எனும் பொதுத்துறை நிறுவனம் மின்சார இரயில் எஞ்சின்களை உற்பத்தி செய்கிறது. 

இந்திய உருக்கு ஆணையத்தின் துணை நிறுவனமான, இம்மாவட்டத்தில் உள்ள துர்க்காப்பூர் இரும்பாலை, ஆண்டிற்கு 2.2 மில்லியன் கச்சா இரும்பை உற்பத்தி செய்கிறது.

7 நடைமேடைகள் கொண்டது ஆசான்சோல் தொடருந்து நிலையம், இத்தொடருந்து நிலையத்தின் வழியாக நாளொன்றுக்கு 202 தொடருந்துகள் கடந்து செல்கிறது. நாளொன்றுக்கு 48 தொடருந்துகள் ஆசான்சோல் நிலையத்திலிருந்து புறப்படுகிறது. 50 தொடருந்துகள் நிறுத்தப்படுகிறது. ஹவுரா - தில்லி செல்லும் அனைத்து தொடருந்துகளும் இம்மாவட்டத் தலைமையிட நகரமான ஆசான்சோல் வழியாகச் செல்கிறது. ஆசான்சோல் தொடருந்து நிலையம், தில்லி, கான்பூர், அம்பாலா, பாட்னா, அவுரா நகரங்களை இணைக்கிறது. 


</doc>
<doc id="398422" url="https://ta.wikipedia.org/wiki?curid=398422" title="சமயபுரம் போஜீஸ்வரர் கோயில்">
சமயபுரம் போஜீஸ்வரர் கோயில்

சமயபுரம் போஜீஸ்வரர் கோயில் திருச்சிமாவட்டத்தில் மண்ணச்சநல்லூர் வட்டத்தில் உள்ள சிவன் கோயிலாகும்.

போசளேஸ்வரர் கோயில் எனப்படுகின்ற போஜீஸ்வரர் கோயில் திருச்சி அருகே சமயபுரத்தில் உள்ளது. இவ்விடம் ச.கண்ணனூர் என்றும் அழைக்கப்படுகிறது.

மூலவர் போஜீஸ்வரஸ்வாமி என்றும் போஜராஜஸ்வாமி என்றும் அழைக்கப்படுகிறார். இறைவி ஆனந்தவள்ளி ஆவார்.

இந்தக்கோயில் ஹொய்சல மன்னர்களால் கி.பி.13ஆம் நூற்றாண்டில் கட்டப்பட்டதாகும். மைசூரைச் சேர்ந்த துவாரசமுத்திரத்தைத் தலைநகராகக் கொண்டு வாழ்ந்த ஹொய்சல மன்னர்களில் இரண்டாவது நரசிம்மன் 13ஆம் நூற்றாண்டில் தமிழ்நாட்டில் சோழனுக்கு உதவியாக வந்து பகைவரை விரட்டி சோழனை ஆட்சியில் அமர்த்தினார். அவருடைய புதல்வரான வீர சோமேஸ்வரன் தன் ராஜ்யத்தைத் தமிழ்நாட்டில் நிலைநிறுத்தக் கருதி கி.பி.1253இல் கண்ணனூரை தலைநகரமாக்கி விக்கிரமபுரம் என்ற புதிய பெயரைக் கொடுத்துள்ளார். ஹொய்சல மன்னர்களில் இவரே புகழ் பெற்றவராகக் கருதப்படுகிறார். இக்கோயில் இவர் கட்டுவித்ததாகும். தற்போது இது போஜராஜா கோயில் என்று வழங்கப்படுகிறது.

ராஜகோபுரம் இல்லாத நுழைவாயிலைக் கடந்து உள்ளே செல்லும்போது திருச்சுற்றின் வலது புறத்தில் அமிர்தமிருத்ஞ்சயன் (சிவன்) உள்ளார். தொடர்ந்து இத்திருச்சுற்றில் மடப்பள்ளி, நந்தவனம், விநாயகர் சன்னதி,முருகன் சன்னதி, நவக்கிரக சன்னதி ஆகியவை உள்ளன. மூலவர் கருவறையின் இடது புறம் அம்மன் சன்னதி உள்ளது. சுபகிருது வருடம் ஆவணி மாதம் 21ஆம் நாள் 6 செப்டம்பர் 1962 அன்றும், துர்முகி வருடம் மாசி மாதம் 21ஆம் நாள் 5 மார்ச் 2017 ஞாயிற்றுக்கிழமை அன்றும் குடமுழுக்கு நடைபெற்றதற்கான கல்வெட்டுகள் உள்ளன.


</doc>
<doc id="398430" url="https://ta.wikipedia.org/wiki?curid=398430" title="கச்சினா பொம்மைகள்">
கச்சினா பொம்மைகள்

கச்சினா பொம்மைகள் (Hopi katsina figures (Hopi language: "tithu" or "katsintithu"), also known as kachina dolls), என்பவை அமெரிக்க இலவ மரத்தின் வேரிலிருந்து செய்யப்படும் பாரம்பரிய பொம்மைகளாகும். 
வ
ட அமெரிக்காவிலுள்ள அரிசோனாவைச் சேர்ந்த பூர்வகுடி மக்களான ஹோபி மக்கள். இறந்து போன தங்கள் மூதாதையர்களைக் குழந்தைகளுக்கு அறிமுகப்படுத்துவதற்காகச் செய்த பொம்மைகள்தான் இந்த கச்சினா பொம்மைகள். இந்தப் பொம்மைகளின் வழியாக மேல் உலகத்திலிருக்கும் முன்னோர்களிடம் பேசி மழையையும் நல்ல அறுவடையையும் வரமாகப் பெறுவதற்காக இந்தப் பொம்மைகள் உருவாக்கப்படுகின்றன.

இந்த பொம்மைகளானது சூலை மாதம் நடுவில் ஒரு சடங்கின் மூலமாக கிராமத்திலுள்ள குழந்தைகளுக்கு அளிக்கப்படுகின்றன. அதை வாங்கிச் செல்லும் குழந்தைகள் தங்கள் வீட்டின் சுவர்களில் தொங்கவிடுகின்றனர். தங்கள் முன்னோர்களைப் பற்றியும் வாழ்க்கையைப் பற்றியும் கற்பிக்கக்கூடியதாக இந்தக் கச்சினா பொம்மைகளை இந்த மக்கள் பயன்படுத்தினர். இந்த பொம்மைகளில் மான், கரடி, பசு போன்ற விலங்கு பொம்மைகளும் உண்டு. ஒவ்வொரு கச்சினா பொம்மையின் உருவம், நிறம், வடிவமும் ஹோபி மக்களின் சமயம், பழக்கவழக்கங்கள், வரலாறு, வாழ்க்கை முறையைச் சொல்வதாக உள்ளன. கச்சினா பொம்மையின் கண்களுக்குக் கீழே இரண்டு கோடுகள் வரையப்பட்டிருந்தால் அது வீரன் பொம்மை என்று பொருள்.
18 ஆம் நூற்றாண்டில் செய்யப்பட்ட கச்சினா பொம்மைகள் மூலம்தான் இவை வெளியுலகுக்கு அவை அறிமுகமாகின. அக்காலத்திய கச்சினா பொம்மைகள் அமெரிக்க இலவ மரத்தின் வேரிலிருந்து செதுக்கி, மிக எளிய வடிவமைப்பில், தாவரங்களில் இருந்து செய்யப்பட்ட இயற்கையான குறைந்த அளவு வண்ணங்கள் பூசி உருவாக்கப்பட்டன.

1910 முதல் 1930 வரை செய்யப்பட்ட கச்சினா பொம்மைகளில் அலங்கார வேலைப்பாடுகளுடன், அந்தக் கால வாழ்க்கையைக் காட்டுவதாக உள்ளன. அதற்குப் பிறகு செய்யப்பட்ட கச்சினா பொம்மைகள் ஆயுதங்களைத் தாங்கியிருந்தன. கை, கால்களும் முழுமையாக வடிவமைக்கப்பட்டன. தலைகளில் அபூர்வப் பறவைகளின் சிறகுகளும் அலங்காரமாகச் சூட்டப்பட்டன.




</doc>
<doc id="398440" url="https://ta.wikipedia.org/wiki?curid=398440" title="சித்தரஞ்சன் லோகோமோடிவ் ஒர்க்ஸ்">
சித்தரஞ்சன் லோகோமோடிவ் ஒர்க்ஸ்

சித்தரஞ்சன் லோகோமோடிவ் ஒர்க்ஸ் (Chittaranjan Locomotive Works) ( வங்கம்: চিত্তরঞ্জন লোকোমোটিভ ওয়ার্কস ) இந்திய அரசின் பொதுத்துறை நிறுவனம் ஆகும். இதன் தாய் நிறுவனம் இந்திய இரயில்வே ஆகும். 

மின் இரயில் எஞ்சின்களை உற்பத்தி செய்யும் இந்நிறுவனம், மேற்கு வங்காள மாநிலத்தின் மேற்கு வர்த்தமான் மாவட்டத் தலைமையிடமான ஆசான்சோல் நகரத்திற்கு அருகே அமைந்த "சலான்பூர்" நகர்புறத்தில் உள்ள "சித்தரஞ்சன்" எனுமிடத்தில் உள்ளது. 

இந்திய இரயில்வே நிறுவனத்தால் 26 சனவரி 1950ல் துவக்கப்பட்ட இந்நிறுவனத்திற்கு, இந்திய விடுதலைப் போராட்டத் தலைவர் சித்தரஞ்சன் தாஸ் நினைவாக சித்தரஞ்சன் லோகோமோடிவ் ஒர்க்ஸ் எனப் பெயரிடப்பட்டது. இந்நிறுவனத்திற்கு அருகில் உள்ள தொடருந்து நிலையத்திற்கு சித்தரஞ்சன் இரயிவே நிலையம் எனப் பெயரிடப்பட்டுள்ளது. 

சித்தரஞ்சன் தொழிற்சாலை, அதன் 9,131 ஊழியர்களின் குடியிருப்புகள், 43 பள்ளிகள், 7 சந்தைகள், 200 படுக்கைகள் கொண்ட மருத்துவ மனை மற்றும் 8 சுகாதார நிலையங்கள் கொண்ட சித்தரஞ்சன் லோகோமோடிவ் ஒர்க்ஸ் 191 சதுர கிலோ மீட்டர் பரப்பளவு கொண்டது. 

26 சனவரி 1950ல் நீராவி இரயில் எஞ்சின்களை மட்டும் உற்பத்தி செய்த சித்தரஞ்சன் இரயில் எஞ்சின் தொழிற்சாலை, பின்னர் டீசல் இரயில் எஞ்சின்களையும்,1994 முதல் மின்சார இரயில் எஞ்சின்களையும் உற்பத்தி செய்கிறது.

இத்தொழிற்சாலைக்குத் தேவையான இரும்பு, நிலக்கரியை இந்திய உருக்கு ஆணையம் மற்றும் இந்தியா நிலக்கரி நிறுவனத்தின் துணை நிறுவனங்களிடமிருந்து பெற்றுக் கொள்கிறது. 




</doc>
<doc id="398441" url="https://ta.wikipedia.org/wiki?curid=398441" title="மொசில்லா பொது உரிமம்">
மொசில்லா பொது உரிமம்

மொசில்லா பொது உரிமம் (Mozilla Public License) என்பது மொசில்லா நிறுவனத்தால் உருவாக்கப்பட்டு பேணப்படும் உரிமம் ஆகும். இது கட்டற்ற, திறமூல உரிமத்தின் பண்புகளையும் கொண்டுள்ளது என்பது குறிப்பிட்ட தகுந்த செய்தியாகும். இது காப்புரிமை பெற்ற உரிமத்திற்கும், காப்புரிமையற்ற பொதுகள உரிமத்திற்கும் இடைபட்ட உரிமத்திற்கும் இடைபட்ட நிலையில் உள்ளது. ஆதலால், இது வணிக மென்பொருட்களுக்கும், வணிகமற்ற மென்பொருட்களுக்கும் இடையில் நிலவக்கூடிய மூலநிரலாளர்களை நடுநிலையாகப் பேணவல்லது என கருதப்படுகிறது.


</doc>
<doc id="398444" url="https://ta.wikipedia.org/wiki?curid=398444" title="மாரங்கோ (குதிரை)">
மாரங்கோ (குதிரை)

மாரங்கோ (Marengo (c. 1793–1831) என்பது  நெப்போலியனின்.புகழ்பெற்றக் குதிரை ஆகும்.  புகழ்பெற்ற போரான மவுண்ட். மரேங்கோ போரின் வெற்றிக்குப் பின்னர், நெப்போலியன், தான் உபயோகித்த, தனக்குச் சிறப்பாக ஒத்துழைப்பு கொடுத்த  குதிரைக்கு மாரங்கோ என்று பெயர் வைத்து கவுரவித்தார். இக்கிதிரை பலமுறை நெப்போலியனின் உயிரைக் காத்ததாக கூறப்படுகிறது. மார்கோங்கோ பிரான்சிற்கு 1799 ஆம் ஆண்டில் ஆறு வயதில் எகிப்தில் இருந்து இறக்குமதி செய்யப்பட்டது ஒரு அரேபியக் குதிரை ஆகும், இந்த சாம்பல் நிறத்திலான கம்பீரமான குதிரை   சிறியதாக இருந்தாலும்  (57 அங்குலம், 145 செ.மீ)  அது நம்பகமானதாகவும், துணிவானதாகவும் இருந்தது.

மாரங்கோ தனது வாழ்க்கையில் எட்டு தடவை காயமடைந்தது, மேலும் இது ஆஸ்திரியாவுடனான போர், ஜீனா ஆஸ்ட்ரி போர, வாக்ராம் போர்,  வாட்டர்லூ போர் போன்ற போர்களில் பேரரசரை சுமந்து சென்றது. இக்குதிரை அடிக்கடி வால்டோலிடிலிருந்து பர்ஸோஸ் வரை 80 மைல் தொலைவுக்கு  நெப்போலியன் செல்ல அடிக்கடி பயன்படுத்தப்பட்டது, இத்தொலைவை பெரும்பாலும் ஐந்து மணிநேரங்களில் கடந்தார். நெப்போலியன் தன் உபயோகத்துக்கு 52 குதிரைகளை வைத்திருந்தார். பலமுறை நெப்போலியனின் உயிரைக் காப்பாற்றிய மாரங்கோ, உருசியாவின் கடும் குளிரிலும் தளராமல்  1812 இல் அவரைச் சுமந்து சென்ற இது மாஸ்கோவில் இருந்து பின்வாங்கிச் செல்லவும் பயன்படுத்திப்பட்டது. நெப்போலியன் வீழ்ந்த வாட்டர்லூ யுத்தத்திலும் மாரங்கோ பங்கேற்றது. நெப்போலியனின் தோல்விக்குப் பிறகு, மாரங்கோவை இங்கிலாந்தின் வில்லியம் பீட்டர் என்பவர் பிடித்துச் சென்றார்.

ஐக்கிய இராச்சியத்துக்குக் கொண்டு சென்ற வில்லியம் பீட்டர் இக்குதிரையை இன்னொரு தளபதிக்கு விற்றார். 38 வயதில் இறந்துபோன மாரங்கோவின் எலும்புக்கூடு, லண்டன் தேசிய ராணுவ அருங்காட்சியகத்தில் இன்றும் பாதுகாக்கப்பட்டுவருகிறது.



</doc>
<doc id="398447" url="https://ta.wikipedia.org/wiki?curid=398447" title="சிலந்தி மனிதன்">
சிலந்தி மனிதன்

சிலந்தி மனிதன் (Spider-Man) என்பது மார்வெல் காமிக்ஸ் நிறுவனத்தால் வெளியிடப்பட்ட ஒரு அமெரிக்க காமிக் புத்தகத்தில் வரக்கூடிய மீநாயகன் கதாப்பாத்திரம் ஆகும். மக்களிடையே அதிக வரவேற்பைப் பெற்ற மீநாயகன் கதாப்பாத்திரங்களில் மிக முக்கியமானதாகக் கருதப்படுகிறது. . இந்தக் கதாப்பாத்திரத்தை எழுத்தாளர் – பதிப்பாசிரியர் ஸ்டேன் லீ மற்றும் எழுத்தாளர்- நடிகர் ஸ்டீவ் டிட்கோ ஆகியோர் உருவாக்கினர். சிலந்தி மனிதன் கதாப்பாத்திரமான பீட்டர் பார்க்கர் தன்னுடைய பெற்றோர்களான ரிச்சர்டு – மேரி பார்க்கர் ஆகியோர் விமான விபத்தில் இறந்த பிறகு தன்னுடைய அத்தை மே மற்றும் மாமா பென் உடன் வசித்து வருவதாக கதை உள்ளது. லீ மற்றும் டிட்கோ ஆகியோர் இந்தக் கதாப்பாத்திரத்தை ஒரு சாதாரண மனிதன் தன்னுடைய விடலைப்பருவத்தில் சந்திக்கும் சாதாரண மற்றும் பணம் சார்ந்த பிரச்சினைகளை எதிர்கொள்ளும் விதமாக உள்ளது. மேலும் பல நடிகர்கள் துணைக் கதாப்பாத்திரங்களாக உள்ளனர். அவர்களில் சிலர் ஜெ. ஜோனா ஜேம்சன், டெய்லி பகிள். சிலந்தி மனிதனின் வகுப்பறை நண்பர்களாக ஃபிளாஷ் தாம்சன், ஹேரி ஆஸ்பர்ன், க்வென் ஸ்டேசி, மேரி ஜேன் வாட்சன். இந்தக் கதையானது கதிரியக்க சிலந்தி கடித்ததன் விளைவாக சிலந்தியின் சக்தி மற்றும் திறன்கள் பீட்டர் பார்க்கருக்கு வந்தவாறு கதை அமைக்கப்பட்டுள்ளது. உதாரணமாக சுவரினைப் பிடித்து நடப்பது, எதிரிகளின் மீது சிலந்தி வலையை வீசுவது (அதனை பீட்டர் பார்க்கரே வடிவமைத்தார்) அதற்கு வெப் சூட்டர் எனப் பெயரிட்டார். மேலும் எதிரிகள் தாக்க வருவதை முன்கூட்டியே கணிக்கும் திறனும் பெற்றிருந்தார். ஆரம்பத்தில் இந்த அபார சக்திகளை வெறும் நட்சத்திர அந்தஸ்திற்காக மட்டுமே பயன்படுத்தினார், பின்பு தன்னுடைய மாமாவின் இறப்பிற்கு தானே காரணம் என்று தெரிந்த பிறகு இந்த சக்திகளை சமூகத்திற்குப் பயன்படுத்தினார். மேலும் சிலந்தி மனிதனின் ரகசியமும், நிராகரிப்பு, தனிமை போன்றவைகளினால் இளைஞர்கள் தங்கள் வாழ்வியலுடன் சிலந்தி மனிதனை எளிதில் தொடர்புபடுத்திக் கொண்டனர்.

சிலந்தி மனிதனிதன் அறிமுகப்படுத்த்கப்பட்ட சில மாதங்களுக்குப் பிறகு அதன் பதிப்பாளர், குட்மேன் அதன் விற்பனை நிலவரத்தை அறிய முற்படுகையில் அவருக்கு ஆச்சரியமளிக்கும் விதமாக அதன் விற்பனை வளர்ச்சியடைந்து கொண்டிருந்தது. அதுவரை விற்பனையானதில் சிலந்தி மனிதன் காமிக் தான் அதிக விற்பனை செய்யப்பட்டிருந்தது. இந்தக் கதையானது தி அமேசிங் ஸ்பைடர் மேன் என்ற பெயரில் ஆரம்பிக்கப்பட்டது

நியூயார்க்,குயீன்ஸ், மலையடிவாரத்தில் உள்ள மிட்டவுன் நடுநிலைப்பள்ளி மாணவன் பீட்டர் பார்க்கர் தன்னுடைய மாமா பென் மற்றும் அத்தை மே உடன் வசித்து வருகிறான். அறிவியல் கண்காட்சி ஒன்றில் அரியவகை கதிரியக்க சிலந்தி ஒன்று பீட்டர் பார்க்கரை கடித்து விடுகிறது. பின்பு சிலந்திதேளின் சக்தியானது அவனுள் வருகிறது. அந்த சக்திகளின் மூலமாக சுவர் மற்றும் மேற்கூரைகளில் ஒட்டிக்கொள்ளும் திறன் வருகிறது. இயல்பிலேயே அவனுக்குள் இருக்கும் அறிவியல் ஆர்வம் காரணமாக அந்த சக்திகளை மெருகேற்றும் வகையிலான் உபகரணங்களை தயார் செய்கிறான். பிறகு அவனே ஒரு உடை தயார் செய்கிறான் அது தொலைக்காட்சிகளில் மிகவும் பிரபலமடைந்து ஒரு நட்சத்திர அந்தஸ்து பெறுகிறான். ஓர் நாள் ஒரு திருட்டு நடைபெறுகிறது அந்தத்திருட்டில் ஈடுபட்டவர்கள் தன்னுடைய மாமாவினைக் கொலை செய்தவர்கள் என தெரியவந்த பிறகு அவர்களை காவலர்களிடம் பிடித்துத் தருகிறான்.  அதீத ஆற்றல் என்பது அதிக பொறுப்புடன் வருவது என்ற மேற்கோளுடன் அடுத்த பாகத்திற்கு தொடருகிறது. .

அவனுடைய அதீத சக்திகளைத் தவிர்த்து சிலந்தி மனிதனை ஒரு சாதாரண மனிதனாகவே காட்டியுள்ளனர். குறிப்பாக தன்னுடைய அத்தைக்கு வாடகை செலுத்த முடியாமல் தவிப்பது அதனை தன்னுடன் பயிலும் சக மாணவர்கள் கேலிசெய்யும் போது (குறிப்பாக கால்பந்து நட்சத்திர வீரர் தாம்சன்) தவிப்பது, செய்தித்தாள் பதிப்பாசிரியர் ஜெ.ஜோனா ஜேம்சனிடன் பிரச்சினை போன்றவைகள் சாதாரண மனிதர்கள் போலவே சித்தரிக்கப்பட்டுள்ளன. தன்னுடைய பள்ளிப்படிப்பை முடித்தவுடன் எம்பயர் ஸ்டேட் யுனிவர்சிட்டிக்கு செல்கிறான். அங்குதான் குவென் ஸ்டேசியை சந்திக்கிறான். அவனது அத்தை மேரி ஜேன் நாட்சனை அவனுக்கு அறிமுகம் செய்கிறார்.



</doc>
<doc id="398450" url="https://ta.wikipedia.org/wiki?curid=398450" title="தேசிய அறிவியல் அருங்காட்சியகங்கள் சபை">
தேசிய அறிவியல் அருங்காட்சியகங்கள் சபை

தேசிய அறிவியல் அருங்காட்சியகங்கள் சபை (NCSM), ஒரு தன்னாட்சி அமைப்பு இது இந்திய அரசின் கலாச்சார அமைச்சகத்தின் கீழ் செயற்படுகிறது. இது ஒற்றை நிர்வாக குடையின் கீழே பராமரிக்கப்படும், உலகின் மிகப்பெரிய அறிவியல் மையங்கள் மற்றும் அருங்காட்சியகங்களை சங்கிலித்தொடர் போன்று கொண்டுள்ளது. இதற்கு இந்தியா முழுவதும் பல்வேறு மாநிலங்களில் 24 சொந்த அறிவியல் மையங்கள் அல்லது அருங்காட்சியகங்கள் உள்ளன, மேலும் ஒரு ஆய்வு & மேம்பாட்டு (R & D) ஆய்வகம் மற்றும் ஒரு பயிற்சி மையம் ஆகியன உள்ளன.




NCSM ஆனது பின்வரும் இடங்களில், அந்தந்த மாநில அரசாங்கத்தின் ஒத்துழைப்புடன் அறிவியல் மையங்களை கட்டி வருகிறது

இரண்டு ஆண்டுகள், நான்கு செமஸ்டர், முழு நேரமாக கொண்ட முதுகலை தொழில்நுட்ப பட்டம்( M Tech) ஆனது பிர்லா தொழில்நுட்ப மற்றும் அறிவியல், பிலானியுடன் இணைந்து, கொல்கத்தா தேசிய அறிவியல் அருங்காட்சியக சபையின்(NCSM )பயிற்சி மையத்தில் 2005 முதல்  வழங்கப்படுகிறது.


</doc>
<doc id="398452" url="https://ta.wikipedia.org/wiki?curid=398452" title="இரும்புத்திரை (2018 திரைப்படம்)">
இரும்புத்திரை (2018 திரைப்படம்)

இரும்புத்திரை (Irumbu Thirai), என்பது 2018 ஆம் ஆண்டு வெளியான ஓர் தமிழ்த் திரைப்படமாகும். இப்படம் பி. எஸ். மித்ரன் இயக்கத்தில், விஷால் பிலிம் ஃபேக்டரி சார்பில் விஷாலின் நடிப்பு, தயாரிப்பில் வெளியான தமிழ்த்திரைப்படம் ஆகும். விஷால், சமந்தா, அர்ஜுன் ஆகியோர் முதன்மைப் பாத்திரங்களில் நடித்துள்ளனர். இப்படம் யுவன் சங்கர் ராஜாவின் இசையில், ஜார்ஜ் சி. வில்லியம்சின் ஒளிப்பதிவில், ரூபனின் படத்தொகுப்பில் படமாக்கப்பட்டது. இத்திரைப்படம் தெலுங்கில் அபிமன்யடு என் பெயரில் வெளியிடப்பட்டது. இப்படமானது 2018 மே 11 அன்று வெளியானது.


பி. எஸ். மித்ரன் அறிமுக இயக்குநராக இயக்கும் இரும்புத்திரை என்னும் இப்படத்தினை நடித்து, தயாரிப்பதாக 2016 ஆகத்தில் விஷால் முடிவு செய்தார். இப்படத்தில் சமந்தாவும் நடிக்க ஒப்பந்தமானார். திசம்பர் 12, 2017 இல், இரும்புத்திரை திரைப்படத்தின் புதிய சுவரொட்டியை விஷால் வெளியிட்டார். அச்சுவரொட்டியில் சனவரி 26-ஆம் நாளன்று இப்படம் வெளியிடப்படும் என்று அறிவிக்கப்பட்டுள்ளது. இப்படத்தில் விசால் இராணுவ மேஜராக நடித்துள்ளார். 

இத்திரைப்படத்திற்கு யுவன் சங்கர் ராஜா இசையமைத்துள்ளார்.


</doc>
<doc id="398453" url="https://ta.wikipedia.org/wiki?curid=398453" title="கைராட்ரான்">
கைராட்ரான்

கைராட்ரான் (gyrotron) என்பது நேர்கோட்டுப் பாதையில் செல்லும் கற்றைகளை உருவாக்கும் அதிக திறன் கொண்ட வெற்றிட குழாய் ஆகும். இது அதிக அதிர்வெண் கொண்ட மின்காந்த அலைகளை உருவாக்குகிறது. இவை ஒரு வலிமை வாய்ந்த காந்தப் புலத்திலுள்ள இலத்திரன்கள் சுழற்சியலைவி ஒத்திசைவின் மூலம் உருவாக்குகிறது. இதன் வெளிவிடு அதிர்வெண் 20 முதல் 527 GHz வரை இருக்கும், 

நுண்ணலைகளின் அலைநீளத்திலிருந்து தெரா ஏர்ட்சு அலைநீளம் வரை உருவாக்கப் பயன்படுகிறது. இதன் வலு 10 கிலோ வாட் முதல் 1–2 மெகா வாட் வரை இருக்கும். துடிப்புப்பெற்ற (pulsed) அல்லது தொடர்ந்த அலைகளை கைராட்ரான் உருவாக்குகிறது.

அதிக அதிர்வெண் கொண்ட மின் காந்த அலைகளை, வலிமை வாய்ந்த காந்தப்புலத்தைக் கொண்டு சுழற்சியலைவி ஒத்திசைவின் மூலம் உருவாக்கும் ஒரு கட்டற்ற இலத்திரன் மேசர் ஆகும். 

இக் கருவியால் மில்லி மீட்டர் அலைநீளம் கொண்ட கதிர்வீசலை உருவாக்க இயலும். வெற்றிட குழாய் மூலம் செயல்படும் குழிம காந்தலைப்பி மற்றும் கிளைசுட்ரான் போன்றவற்றில் ஒத்ததிர்-உட்குழிவு (resonant cavity) மூலம் அலைகள் உருவாக்கப்படுகின்றன. ஆனால் அதிர்வெண்ணை அதிகரிக்கும் போது ஒத்ததிர்-உட்குழிவின்அளவை குறைக்க வேண்டியுள்ளது. இது அவற்றின் செயல்பாட்டுத் திறனைக் குறைக்கிறது. 

இலத்திரன் துப்பாக்கியில் வெப்பப்படுத்தப்பட்ட மின்னிழை இலத்திரன் கற்றைகளை வெளிவிடுகிறது. இவை அதிக மின்னழுத்தம் கொண்ட நேர் மின் வாயால் முடுக்கப்படுகிறது. ஒத்ததிர்-உட்குழிவு பகுதியிலுள்ள காந்தப்புலம் வழியாக அனுப்பப்படுகிறது. 

மற்ற நுண்ணலை குழாய்களில் உள்ளது போல, வெளிவிடப்படும் மின் காந்த அலைகளின் ஆற்றல், இலத்திரன் கற்றைகளின் இயக்க ஆற்றலைப் பொறுத்தே அமைகிறது. இது நேர் மின்வாயின் மின்னழுத்தத்தைப் பொறுத்தது. ஒத்ததிர்-உட்குழிவு பகுதியில் காந்தப்புலத்தின் வலிமை அதிகரிக்கும் போது, இலத்திரன்கள் அழுத்தப்படுகின்றன அதனால் அவற்றின் நீளப்போக்கு திசைவேகம் (longitudinal drift velocity), குறுக்கு சுழல்தட திசை வேகமாக (transverse orbital velocity) மாற்றப்படுகிறது. இலத்திரன்களின் சுழல்தட திசைவேகம், நேர்கோட்டு திசைவேகத்தை விட 1.5 முதல் 2 மடங்கு அதிகமாகும். ஒத்ததிர்-உட்குழிவு பகுதியில் நிலை அலைகள் உருவாவதால், இலத்திரன்கள் திரட்டப்படுகின்றன. சீரெளியைப் போன்ற ஓருங்கல் கதிர்வீச்சு (coherent radiation) உருவாக்கப்படுகிறது. 
கைராட்ரானில் இலத்திரனின் வேகம் ஒப்புமைசார்ந்தது (relativistic). ஆனால் கட்டற்ற இலத்திரன் சீரொளி காட்டிலும் குறைவான ஒப்புமைசார்பையே கொண்டுள்ளது.

கைராட்ரான், தொழிற்சாலைகளிலும் மற்றும் உயர் வெப்ப தொழிற்நுட்பம் தேவைப்படும் இடங்களிலும் பயன்படுத்தப்படுகிறது. எடுத்துக்காட்டாக அணுக்கரு இணைவு மூலம் கைராட்ரான்கள் பிளாசுமாவை சோதனையிட பயன்படுகிறது. பீங்கான் மற்றும் கண்ணாடி பொருட்களையும் உருவாக்கப் பயன்படுகிறது. 




</doc>
<doc id="398470" url="https://ta.wikipedia.org/wiki?curid=398470" title="கின்க்செம்">
கின்க்செம்

கின்க்செம் (Kincsem (; அங்கேரிய மொழியில் "என் விலைமதிப்பற்ற" அல்லது "என் பொக்கிசம்" என்று பொருள் ( 17, மார்ச் 1874 –  17, மார்ச் 1887) என்பது  54 பந்தயங்களை வென்ற, மிகவும் வெற்றிகரமான பந்தையக் குதிரை ஆகும். இந்தப் பெண் குதிரையானது அங்கேரியின் கிஸ்பெர் நகரில் 1874 ஆண்டு பிறந்தது.. இக்குதிரை அங்கேரியில்  தேசிய அடையாளமாகவும், உலகின் மற்ற பகுதிகளிலும் மதிக்கப்படுகிறது. இக்குதிரை நான்கு பருவங்களில்  பெண் மற்றும் ஆண் என  இரு பால் குதிரைகளையும் எதிர்த்து ஐரோப்பா முழுவதும் பல்வேறு பந்தயங்களில்  போட்டியிட்டு வெற்றி பெற்றது.

கின்க்செமின் தந்தைக் குதிரை கம்பஸ்கேன் என்ற ஆண் குதிரை ஆகும். இதை இங்கிலாந்து மகாராணி விக்டோரியா வளர்த்துவந்தார். அந்தக் குதிரை ஹங்கேரிக்கு 1873 இல் விற்கப்பட்டது. கம்பேஸ்கேனுக்கும் ஒரு பெண் குதிரைக்கும் 1874 இல் பிறந்த குதிரைக் குட்டிதான், கின்க்செம்.

கின்க்செம் தனது இரண்டாவது வயதில் 1876 இல் முதன்முறையாகப் பந்தயத்தில் கலந்து கொண்டது. அதே ஆண்டில் ஜெர்மனியிலும் ஆஸ்திரியாவிலும் வெவ்வேறு இடங்களில் நடந்த பத்து பந்தயங்களிலும் கின்க்செம் முதலிடம் பிடித்து, மக்களின் மனத்தை வென்றது.
இது தன் வாழ்நாளில் 54 பந்தயங்களில் வெற்றி பெற்றிருக்கிறது. அந்தச் சாதனை இதுவரை எந்தக் குதிரையாலும் முறியடிக்கப்படவில்லை.



</doc>
<doc id="398488" url="https://ta.wikipedia.org/wiki?curid=398488" title="இரிடியம் எக்சாபுளோரைடு">
இரிடியம் எக்சாபுளோரைடு

இரிடியம் எக்சாபுளோரைடு "(Iridium hexafluoride)" என்பது IrF என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். இரிடியமும் புளோரினும் சேர்ந்து உருவாகும் இச்சேர்மத்தை இரிடியம்(VI) புளோரைடு என்ற பெயராலும் அழைப்பார்கள். அறியப்பட்டுள்ள பதினேழு இரும எக்சாபுளோரைடுகளில் இதுவும் ஒரு இரும எக்சாபுளோரைடு ஆகும். +6. என்ற ஆக்சிசனேற்ற நிலையில் இரிடியம் காணப்படும் ஒரே சேர்மம் இரிடியம் எக்சாபுளோரைடு ஆகும். 

இரிடியம் உலோகத்துடன் அதிக அளவு தனிமநிலை புளோரினுடன் சேர்த்து 300 ° செல்சியசு வெப்பநிலையில் நேரடியாக வினைபுரியச் செய்து இரிடியம் எக்சாபுளோரைடு தயாரிக்கிறார்கள். எனினு இரிடியம் எக்சாபுளோரைடு வெப்பச்சிதைவு அடையும் என்பதால் பிரிகையடைதலைத் தவிர்க்க வாயுக்கலவையிலிருந்து உறையவைத்து பிரிக்கவேண்டும். 
Ir + 3 F → IrF

மஞ்சள் நிற படிகத் திண்மமாகக் காணப்படும் இரிடியம் எக்சாபுளோரைடின் உருகுநிலை 44 °செல்சியசு வெப்பநிலை, மற்றும் கொதிநிலை 53.6 ° செல்சியசு வெப்பநிலை என மதிப்பிடப்பட்டுள்ளது. - 140 ° செல்சியசு வெப்பநிலையில் இச்சேர்மத்தின் திண்மக் கட்டமைப்பு செஞ்சாய்சதுரம் மற்றும் இடக்குழு Pnma என்றும் கூறப்படுகிறது. மேலும் a = 9.411 Å, b = 8.547 Å, மற்றும் c = 4.952 Å என்பன அணிக்கோவை அளபுருக்கள் ஆகும். ஒவ்வோர் அலகு செல்லுக்கும் நான்கு வெவ்வேறான வாய்ப்பாட்டு அலகுகள் வீதம் அமைந்து 5.11 கி•செ.மீ3 என்ற அடர்த்தியை சேர்மத்திற்குக் கொடுக்கிறது. 

இரிடியம் எக்சாபுளோரைடு (Oh) இடக்குழுவுடன் எண்முக மூலக்கூற்று வடிவியல் அமைப்பில் அமைந்துள்ளது. Ir–F பிணைப்பின் நீளம் 1.833 Å. ஆகவும் உள்ளது. 



</doc>
<doc id="398489" url="https://ta.wikipedia.org/wiki?curid=398489" title="வர்த்தமான்">
வர்த்தமான்

வர்த்தமான் அல்லது பர்த்தமான் (Bardhaman) (Pron: ˈbɑ:dəˌmən) இந்தியாவின் மேற்கு வங்காள மாநிலத்தின் மேற்கில் உள்ள, கிழக்கு வர்த்தமான் மாவட்டத்தின் தலைமையிட நகரம் மற்றும் நகராட்சி ஆகும்.
இப்பகுதியில் சமயப் பிரச்சாரங்களை மேற்கொண்ட சமண சமயத்தின் 24ஆவது தீர்த்தங்கரர் வர்த்தமான மகாவீரரை சிறப்பிக்கும் பொருட்டு, இந்நகரத்திற்கு வர்த்தமான் எனப் பெயரிடப்பட்டது. வர்த்தமான் என்பதற்கு செழிப்புடன் கூடிய வளமான பகுதி எனப் பொருளாகும்.

வர்த்தமான் நகரம், கொல்கத்தாவிற்கு வடமேற்கே பெரும் தலைநெடுஞ்சாலை வழியாக 100 கிமீ தொலைவிலும், தில்லியிலிருந்து வடகிழக்கே 110 கிமீ தொலைவிலும் உள்ளது. இந்நகரத்தின் வழியாக தாமோதர் நதி மற்றும் கங்கை ஆறுகள் பாய்கிறது.

2011ம் ஆண்டின் மக்கட்தொகை கணக்கெடுப்பின் படி, வர்த்தமான் நகரத்தின் மொத்த மக்கள் தொகை 346,639 ஆகும். அதில் 176,391 ஆண்கள் ஆகவும், பெண்கள் 170,248 ஆகவும் உள்ளனர். எழுத்தறிவு படைத்தவர்கள் 280,160 (87.84 %) ஆக உள்ளனர். பாலின விகிதம் ஆயிரம் ஆண்களுக்கு 965 பெண்கள வீதத்தில் உள்ளது. ஆறு வயதிற்குட்பட்டவர்களின் எண்ணிக்கை 27,705 ஆகவுள்ளது. மக்கள் தொகையில் இந்துக்கள் 83.42 % ஆகவும், இசுலாமியர்கள் 14.88 % ஆகவும், மற்றவர்கள் 1.70% ஆகவும் உள்ளனர். வங்காள மொழி மற்றும் ஆங்கிலம் பயிலப்படுகிறது.

வர்த்தமான் நகரத்தின் வழியாக பெரும் தலைநெடுஞ்சாலை செல்கிறது.
வர்த்தமான் நகரத்திற்கு அருகில் தேசிய நெடுஞ்சாலை எண் 19 (பழைய எண் 2) செல்கிறது. 

ஹவுரா - தில்லி செல்லும் அனைத்து தொடருந்துகள் வர்த்தமான் தொடருந்து நிலையம் வழியாக நின்று செல்கிறது. எட்டு நடைமேடைகள் கொண்ட வர்த்தமான் தொடருந்து நிலையம் வழியாக நாள் ஒன்றுக்கு 188 தொடருந்துகள் நின்று செல்கிறது. 




</doc>
<doc id="398505" url="https://ta.wikipedia.org/wiki?curid=398505" title="இரிடியம் டெட்ராகுளோரைடு">
இரிடியம் டெட்ராகுளோரைடு

இரிடியம் டெட்ராகுளோரைடு "(Iridium tetrachloride)" என்பது (ClIr) என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். பெரும்பாலும் இச்சேர்மம் IrCl4(H2O)n என்ற பொது வாய்ப்பாட்டில் குறிக்கப்படுகிறது. படிகவடிவமற்ற திண்மமாக அடர் பழுப்பு நிறத்துடன் நீரில் கரையக்கூடியதாக இச்சேர்மம் காணப்படுகிறது. அமோனியம் எக்சாகுளோரோ இரிடேட்டு ((NH4)2IrCl6) என்ற சேர்மம் இரிடியம் டெட்ராகுளோரைடின் நன்கு வரையறுக்கப்பட்ட ஒரு வழிப்பொருளாகக் கருதப்படுகிறது. வளையயெக்சனோன்களின் இடமாற்ற ஐதரசனேற்றத்திற்கு உதவும் என்பெசுட்டு வினையூக்கி போன்ற வினையூக்கிகள் தயாரிக்க இச்சேர்மத்தைப் பயன்படுத்துகிறார்கள்.


</doc>
<doc id="398517" url="https://ta.wikipedia.org/wiki?curid=398517" title="அவள் (2017 திரைப்படம்)">
அவள் (2017 திரைப்படம்)

அவள் (aval) (English: "She") இந்தி ( தெ ஹவுஸ் நெக்ஸ்டு டோர்) தெலுங்கு (க்ருஹம்) என்பது 2017 ஆம் ஆண்டு வந்த திகில் திரைப்படம் . இதனை உடன் எழுதி இயக்கியவர் மிலிந்த் ராஜு. சித்தார்த், ஆண்ட்ரியா ஜெரெமையா ஆகியோர் முக்கிய கதாப்பாத்திரங்களில் நடித்துள்ளனர். சித்தார்த் இந்தத் திரைப்படத்தில் உதவி எழுத்தாளராகவும், உதவி தயாரிப்பாளராகவும் பணி புரிந்துள்ளார். இந்தத் திரைப்படம் ஒரே நேரத்தில் தமிழ்

இந்தி, தெலுங்கு என மூன்று மொழிகளில் உருவானது. 2017, நவம்பர் 3 அன்று வெளியானத் இத்திரைப்படம் நல்ல வரவேற்பைப் பெற்றது.

இந்தத் திரைப்படம் பழங்கால ஒரு ஜப்பானியக் குடும்பத்தில் இருந்து தொடங்குகிறது. அவர்களின் வாழ்க்கை மிகவும் மகிழ்ச்சிகரமாக சென்றுகொண்டிருகிறது, அப்போது அந்தத் தாய் கர்ப்பமடைகிறாள். பின்பு நிகழ்காலத்திற்கு வருகிறது. நிகழ்காலத்தில் மருத்துவர் கிருஷ்ணகாந்த் (சித்தார்த்), லட்சுமி (ஆண்ட்ரியா ஜெரெமையா) ஆகியோர் தங்கள் வாழ்க்கையின் இனிமையான் தருணங்களை பகிர்ந்துகொள்கின்றனர். அப்போது அவர்களின் வீட்டிற்கு அருகில் பாலின் (அதுல் குல்கர்ணி) குடும்பம் குடியேறுகிறது. 

இரண்டு குடும்பத்தினரிடையே சுமூகமான உறவு இருந்தது. பாலின் மூத்த மகள் ஜெனிக்கு சித்தார்த்தின் மீது ஒரு ஈர்ப்பு வருகிறது. அனைத்தும் நன்றாக சென்று கொண்டிருந்த வேளையில் ஒரு இரவு உணவின்போது ஜெனி கிணற்றுக்குள் விழுவதைப் பார்த்து சித்தார்த் அவரை காப்பாற்றுகிறார். அந்த இரவில் ஜெனி திடீரென்று ஒரு நோயினால் தாக்கப்படுகிறார் அப்போது மருத்துவர் கிருஷ்ணமூர்த்தி அவருக்கு உதவி செய்கிறார். மற்றொரு நாள் ஜெனி தனது வீட்டின் அருகே இருக்கும் மலையின் மீது இருந்து குதிக்க முற்படுகிறார், சாராவும் அவரைப் பின்தொடர்கிறார் ஆனால் இறுதியில் கிருஷ்ணமூர்த்தி சாராவை காப்பாற்றுகிறார். 

பால் ஜெனியைக் காப்பாற்ற முயலும்போது தானே எதுவும் பேசாமல் வீட்டிற்கு வருகிறார். பின்பு அவரை ஒரு மனநல மருத்துவரிடம் கூட்டிச் செல்கிறார். ஒருநாள் மனநல மருத்துவர் பாலுடன் அவருடைய வீட்டிற்குச் செல்கிறார். அப்போது, அங்கு இருக்கும் நூல்கள், மற்றும் ஜெனியின் தற்போதைய கூகிள் தேடல்கள் போன்றவை பேய் தொடர்பானவைகளாக இருந்ததை அறிகிறார். எனவே அவர் ஒரு ஆன்மாவினால் பாதிக்கப்பட்டுள்ளார் என்ற முடிவுக்கு வருகிறார். 

லட்சுமி தான் கர்ப்பமாக இருப்பதாக தன்னுடைய கணவனிடம் கூறிய சில நாளில் ஒரு பயங்கர உருவத்தைப் பார்த்து தண்ணீர் தொட்டியில் இருந்து கீழே விழுகிறார். அதில் வயிற்றில் அவருக்கு அடிபடுகிறது, ஆனால் குழந்தைக்குப் பாதிப்பு ஏற்படவில்லை. கிரிஷ் ஒரு அறுவை சிகிச்சையின் போது அந்த பயங்கர உருவத்தினைப் பார்த்து பயந்து தவறான சிகிச்சை செய்ததினால் அவர் வேலையிலிருந்து நீக்கப்படுகிறார். ஒரு காவலாளியின் உதவியுடன் கிரிஷ் சாட்சியாக இருக்கக்கூடிய ஒரு பெண்ணைப் பார்க்க கிராமத்திற்கு சென்று விசாரிக்கின்றனர். அவர், ஒரு ஜப்பானிய வணிகர் தன்னுடைய குடும்பத்துடன் வாழ்ந்து வந்ததாகவும் , அவர் சாத்தானை வழிபடுபராகவும் தன் மனைவி வயிற்றில் இருக்கும் சிசுவை சாத்தானுக்கு வலய மறைப்பு அன்று பலிகொடுத்தால் ஆண்குழந்தை பிறக்கும் என்ற நம்பிக்கை கொண்டிருந்ததாகவும் கூறுகிறார். 

இறுதியில் பாதிரியாரின் உதவியுடன் ஆன்மாவினால் பாதிக்கப்பட்டிருப்பது கிருஷ் தான் என்பதை அறிந்து அந்தக் குடும்பத்தை ஆண்ட்ரியா ஜெரெமையா (லட்சுமி), பால் மற்றும் அவரின் நண்பர்களின் உதவியுடன் அந்தக் குடும்பத்தைக் காப்பாற்றுகிறார். லட்சுமிக்குப் பிறந்த ஆண் குழந்தை அந்த சாத்தானின் கண் கொண்டு இருப்பதாக திரைப்படத்தை முடித்திருப்பார்கள். 


இந்தத் திரைப்படத்தின் முறையான அறிவிப்பு சித்தார்த் அவர்களால் சூன்,2016 அன்று வெளியிடப்பட்டது. அதில் ஆண்ட்ரியா ஜெரெமையா உடன் நடிக்க இருப்பதாகவும் அதனை காதல் முதல் கல்யாணம் எனும் இன்னும் வெளிவராத திரைப்படத்தின் இயக்குனர் மிலிந்த் ராவின் இயக்கத்தில் நடிக்க இருப்பதாக அறிவித்தார். இந்தத் திரைப்படத்தின் தலைப்பு தெ ஹவுஸ் நெக்ஸ்ட் டோர் எனவும் , ஒரே நேரத்தில் மூன்று மொழிகளில் எடுக்க இருப்பதாகவும் தெரிவித்தார். அக்டோபர்,2017 ஆம் ஆண்டு படப்பிடிப்பு முடிந்ததாக ஆண்ட்ரியா ஜெரெமையா தெரிவித்தார்.


</doc>
<doc id="398525" url="https://ta.wikipedia.org/wiki?curid=398525" title="புசெபெலஸ்">
புசெபெலஸ்

புசெபெலஸ் (Bucephalus அல்லது Bucephalas (; or Βουκεφάλας, from "bous", "ox" and "kephalē", "head" meaning "ox-head") (கி.மு. 355 - கி.மு. 326 ) என்பது பேரரசர் அலெக்சாந்தரின் குதிரை ஆகும். இது பழங்காலத்தில் புகழ்பெற்ற குதிரையாக இருந்தது.

இக்குதிரை கி.மு. 326 ல் ஹைடாஸ்பெஸ் போருக்குப் பின்னர் இறந்துவிட்டதாக பழங்காலப் பதிவுகள் கூறுகின்றன. இது நடந்த இடம் தற்போதைய பாக்கித்தானின், பஞ்சாப் மாகாணம் ஆகும். இது பின்னர்பாக்கித்தானின் பஞ்சாப் பகுதியில் ஜீலத்தை அடுத்துள்ள ஜலம்பூரி ஷெரிப்பில் அடக்கம் செய்யப்பட்டது. பஞ்சாப் மாகாணத்திலுள்ள மண்டி பஹாவுதீன் மாவட்டத்தில் உள்ள பலியாபா நகரில் புஷ்பாலஸ் அடக்கம் செய்யப்பட்டதாக மற்றொரு பதிவு குறிப்பிடுகிறது.

இந்தக் குதிரையானது பெரிய கருப்பு நிறக் குதிரை என்றும் அதன் புருவத்தின் மீது ஒரு பெரிய வெள்ளை நட்சத்திரத்துடன் இருப்பதாக விவரிக்கப்பட்டுள்ளது. இதன் கண்கள் நீல நிறத்தவை என்றும் கூறப்படுகிறது. 344 இல் அலெக்சாந்தர் தன் தந்தையின் முந்நிலையில் "பன்னிரண்டு அல்லது பதின்மூன்று வயதில், அந்தக் குதிரையை எப்படி அடக்கி பெற்றார் என்பது பற்றி புளூட்டாக் விவரித்து கூறியுள்ளார்: பிலிப்பீனஸின் என்ற ஒரு குதிரை வணிகர் அலெக்சாந்தரின் தந்தையான இரண்டாம் பிலிப்பிடம் ஒரு குதிரையை விற்க முனைந்தார். அப்போது அந்தக் குதிரை மிகவும் முரட்டுத்தனமாக யாருக்கும் அடங்காமல் இருப்பதை உணர்ந்து அவரது தந்தை பிலிப் அதை வாங்காமல் வெளியில் அனுப்ப நினைத்தார்.

அந்த தருணத்தில் அங்கிருந்த அலெக்சாண்டர் அந்த குதிரையானது தனது சொந்த நிழலை பார்த்தே மிரட்சி அடைவதை கண்டறிந்தார். அதோடு அந்த குதிரையை தானே பழக்கப்படுத்தி கொள்வதாகவும் தெரிவித்தார். அந்தக் குதிரையை அதன் நிழலைக்காண இயலாதவாறு கிழக்கு நோக்கி நிறுத்தி அதை அடக்கி பழக்கப்படுத்தியும் காட்டினார். புளூட்டாக் இதை தனது குறிப்பில் மிக விரிவாக புகழ்ந்து குறிப்பிடுகிறார். அரசர் பிலிப் தனது மகனாகிய அலெக்சாண்டரிடம், "மகனே நீ கண்டிப்பாக இந்த உலகத்தையே வெல்லப்போகிறாய், உன்னை பொருத்தமட்டில் மக்கெடோன் மிகச்சிறியது." என்று கூறினதாக புளூட்டாக் விளக்குகிறார். அதோடு அந்த குதிரையை அலெக்சாண்டருக்கே பரிசாக அளித்தார்.

அலெக்சாண்டர் அந்த குதிரைக்கு புசெபெலஸ் என்று பெயரிட்டார். அலெக்சாந்தருடன் இணைந்து புசெபெலசு பல போர்களில் கலந்துகொண்டுள்ளது. இந்தக் குதிரை தான் மாவீரன் அலெக்சாண்டரை இந்திய துணைக்கண்டம் வரை போர்களினூடே சுமந்து வந்தது. பிற்காலத்தில் வயோதிகம் (தனது 30ஆம் வயதில்) காரணமாக அந்த குதிரை இறந்த பின்னர் அதன் நினைவாக ஒரு நகரத்திற்கு அலெக்சாண்டர் பூசிஃபலா (Bucephala) என்று பெயரிட்டார்.


</doc>
<doc id="398534" url="https://ta.wikipedia.org/wiki?curid=398534" title="பாகுபாடுகள் ஒழிப்பு நாள்">
பாகுபாடுகள் ஒழிப்பு நாள்

பாகுபாடுகள் ஒழிப்பு நாள் (Zero Discrimination Day)  என்பது ஐநா மற்றும் பிற சர்வதேச அமைப்புகளால் கொண்டாடப்படும் ஒரு சிறப்பு நாள் ஆகும். இந்த  நாள் அனைத்து நாடுகளிலும் சட்டம் மற்றும் நடைமுறையில் உள்ள மனித சமுதாயத்தில் தொடர்கிற பாகுபாடுகளுக்கு முற்றுப்புள்ளி வைக்க அறைகூவல் விடுக்கும் நாளாகும். இந்த நாள் 2014 மார்ச் 1 அன்று முதன்முதலில் கொண்டாடப்பட்டது. இதை   பெய்ஜிங்கில் ஒரு முக்கிய நிகழ்வுடன் அந்த ஆண்டு பிப்ரவரி மாதம் 27 ஆம் தேதி ஐநா எய்ட்ஸ் விழிப்புணர்வு/கட்டுப்பாடு அமைப்பின் (யுனெய்ட்ஸ்) நிறைவேற்று இயக்குனரான மைக்கேல் சிடிப் என்பவரால் தொடங்கப்பட்டது.

2017  ஆண்டுக்கான  பிரகடனத்தில், “பாகுபாடுகளுக்கு எதிராகத் தொடர்ந்து குரல் எழுப்புவோம்” என்ற கருப்பொருள் யுனெய்ட்சால் மையப்படுத்தப்பட்டிருந்தது.
2018 ஆண்டுக்கான கருப்பொருள் அறிவிக்கப்படவில்லை. மாறாக, கேள்விகளில் கோடிட்ட இடங்களே கொடுக்கப்பட்டிருந்தன. “உங்களுக்கு …….வர், ……. ஆக இருந்தால் என்ன, அதற்காக அவரை ஒதுக்குவீர்களா” என்ற கேள்வி முன்வைக்கப்படுகிறது.

தொடக்கத்தில், எய்ட்ஸ் / எச்ஐவி பாதிப்புள்ளவர்கள் புறக்கணிக்கப்படுவதற்கும் அவர்களின் திறன் வெளிப்பாட்டு வாய்ப்புகள் மறுக்கப்படுவதற்கும் முடிவுகட்டும் இயக்கங்கள், நடவடிக்கைகள் ஆகியவைதான் இந்த தினத்தின் இலக்குகளாக யுனெய்ட்சால் அறிவிக்கப்பட்டிருந்தன. தற்போது, எல்லா வகையிலும் உலக மனித சமுதாயத்தில் தொடர்கிற பாகுபாடுகளுக்கு முற்றுப்புள்ளி வைக்க உந்தும் நாளாகவும் இது முன்வைக்கப்படுகிறது.

இந்தியாவில் பரப்புரையாளர்கள், பாகுபாடு காண்பிக்கும் சட்டங்களுக்கு எதிராக பேசுவதற்கு இந்த சந்தர்ப்பத்தை பயன்படுத்துகின்றனர், குறிப்பாக இந்திய தண்டனைச் சட்டம், 377 ஆவது பிரிவு, ஓரினச்சேர்க்கையை குற்றம் என்கிறது.

2015 ஆம் ஆண்டில், கலிஃபோர்னியாவில் உள்ள ஆர்மீனிய அமெரிக்கர்கள், இந்த நாளன்று, ஆர்மீனிய இனப்படுகொலைகளை நினைவு கூர்ந்தனர்.


</doc>
