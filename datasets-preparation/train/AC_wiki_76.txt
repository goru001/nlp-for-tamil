<doc id="232480" url="https://ta.wikipedia.org/wiki?curid=232480" title="சட்டவியல்">
சட்டவியல்

சட்டவியல் ("Jurisprudence") என்பது சட்டம் பற்றிய ஆய்வு மற்றும் சட்டம் சார்ந்த கோட்பாடுகளை பற்றி படிப்பதாகும். நவீன சட்டவியல் 18 ஆம் நூற்றாண்டில் தொடங்கியதாக அறியப்படுகிறது. இவை பெரும்பாலும் இயற்கை சட்டம், சிவில் சட்டம், மற்றும் நாடுகளின் சட்டம் முதல் கொள்கைள் மீது கவனம் செலுத்தின.
சட்டவியல், சட்டம் மற்றும் இயல் என்னும் சொற்களின் சேர்க்கையினால் உருவாகிறது. சமூகவியல், வேதியியல் ஆகியனப் போன்று சட்டத்தை பற்றிய அறிவியல் பிரிவு சட்டவியல் என அறியப்படுகிறது. இது ஆங்கிலச் சொல்லான ஜூறிஸ்ப்ரூடன்ஸ் (Jurisprudence) என்பதின் மொழியாக்கமாகும். இது விதி அல்லது சட்டம் என்று பொருள்படும் ஜூறீஸ் (juris) மற்றும் அறிவு என்று பொருள்படும் ப்ரூடன்ஸீய (prudentia) ஆகிய லத்தீன் சொற்களின் இணைப்பால் தோன்றியதாகும். விதிசாஸ்த்ரம் (विधिशास्त्रं) என்று வடமொழியிலும் நியமசாஸ்த்ரம் (നിയമശാസ്ത്രം) என்று மலையாளத்திலும், நியாயசாஸ்த்ர (ન્યાયશાસ્ત્ર) என்று குஜராத்தியிலும் இதற்கு பெயரிடப்பட்டுள்ளது.

சட்டவியல் எனும் சொல்லாடல் பல காலங்களில் பல புரிதல்களில் பயன்படுத்தப்பட்டு வந்துள்ளது. சில சமயங்களில் "சட்டம்" என்பதற்கான ஒத்தச் சொல்லாகவும், சில சமயங்களில் சட்ட தத்துவவியல் என்றும், சில சமயங்களில் சட்ட அறிவியல் என்றும் பயன்படுத்தப்பட்டு வந்துள்ளது. தற்போது சட்டவியல் என்பதற்கு மாற்றாக "சட்ட தேற்றம்"(legal theory) என்று பயன்படுத்தும் முறை பரவலாகி வருகின்றது. சட்டவியலாளர்கள் சட்டவியலை வரையறுத்துக் கூறியுள்ளனர்.

ஆஸ்ஃறின் (Austin): சட்டவியல் என்பது, இதன் மூல நெறிகள் அல்லது கூற்றுக்களை ஆய்வு செய்திட கையாளும் சட்டத்தின் அறிவியல்<br>
ஹோஅலன்ட் (Holland): சட்டவியல் என்பது, நேர்மறைச் சட்டத்தின் முறைப்படியான அறிவியல்<br>
சால்மன்ட் (Salmond): சட்டத்தின் முதற் நெறிகளின் அறிவியல்<br>
கீ-டன் (Keeton): சட்டத்தின் பொது நெறிகளின் முறையான ஒழுங்கமைவு மற்றும் படிப்பு<br>
முனைவர் ஆ-லென் (Dr. Allen): சட்டத்தின் இன்றியமைய நெறிகளின் அறிவியற்பூர்வ தொகுப்பியம்

சமூக அறிவியல் மனித வாழ்வியல் நெறியோடு தொடர்புற்றதாகும், மற்றும் தேவைகளுக்கும் வரும்படிகளுக்கும் ஏற்றாற்போல் மனித செயல்பாடுகளை ஒழுங்குப் படுத்துவதும் ஆகும். சமூக அறிவியலாளர்கள், சமூக தேவைகளுக்காக மனிதன் எந்த முறைகளைப் பின்பற்ற வேண்டும் என்பதற்கு பதிலளிக்கவும், மனித நடத்தைக்கு ஏற்ற விதிமுறைகளை வழங்கவும் ஆய்வுகளை மேற்கொள்கிறார்கள். சட்டங்கள் அரசியல் அதிகார அமைப்புகளால் நடப்பிலாக்கப்படும் மனித நடத்தை விதிகளாகும். ஆகையால் சட்டவியல் சட்டம் படிப்பவர்களுக்கு ஒரு சமூக அறிவியலாகவே அறிமுகமாகிறது. இது சட்டச் சூழ்நிலைக்கு ஏற்ப சமூகத்தில் மனித செயல்பாடுகளை கையாளுகிறது.

சட்டவியலை பொதுவான சட்டவியல் என்றும் குறிப்பிட்ட சட்டவியல் என்றும் வகைப்படுத்துவது ஒரு முறையாகும். இரண்டு சட்டவியல்களின் வாதப்பொருள் நேர்மறைச் சட்டமாகும். இவைகள் ஒன்றில் இருந்து வேறுபடுவது அதன் கருத்து சுருக்கத்தால் அல்ல, அதன் வடிவமைப்பினால் ஆகும்.
சட்டத்தின் அடிப்படைக் காரணிகளில் எவை உலகின் எல்லா சட்ட அமைப்புகளுக்கும் பொதுவாக கருதப்படுகிறதோ அவை சார்ந்ததாகும் பொதுவான சட்டவியல். எடுத்துக்காட்டாக, ஒரு சட்ட அமைப்பில் திருட்டு மரண தண்டனைக்குறிய செயலாக கருதப்படலாம், மற்றொரு சட்ட அமைப்பில் திருட்டு சிறைத் தண்டனைக்குறிய செயலாக கருதப்படலாம், ஆனால் இரண்டு சட்ட அமைப்பிலும் திருட்டு ஒரு தண்டனைக்குறிய குற்றமாகும். இந்த சட்டவியல் பகுதிகளை சரியாகப் பரிசோதித்தால், சட்டத்தின் அடிப்படைக் காரணிகளில் எவை எல்லாம் அனைத்து சட்ட அமைப்புகளுக்கும் பொதுவாகிறதோ அவைகளே பொதுவான சட்டவியல்.
குறிப்பிட்ட சட்ட அமைப்புகளின் சிறப்பம்சம் பற்றியதாகும் குறிப்பிட்ட சட்டவியல். சட்டத்தின் வளர்ச்சியில் காரணக் காரியங்கள், அறநெறி, அனுபவ அறிவு போன்ற சில அடிப்படை க் காரணிகள் முக்கியமானதாக கருதப்படுகிறது.
சால்மண்டின் புரிதலின் படி "சட்டவியல் சட்டத்தின் கோட்பாடு மற்றும் தத்துவத்தின் புலனறிவால் மூன்று கிளைகளாகப் பிரிக்கப்படுகிறது". ஒவ்வொரு கருத்தியங்களின் சட்டவியலாளர்களிடம் சட்டத்தின் குணங்களைப் பற்றி காரணக்காரியங்களை வைத்து ஏற்படும் சில அடிப்படை ஊகங்களே சட்டவியல் கருத்தியங்களின் இந்த பிரிவினைக்கு காரணம்.
ஜெர்மீ பெந்தம் மற்றும் ஜான் ஆஸ்டின் ஆகியோரே இந்த கருத்தியத்தின் முன்னவர்கள். இந்த கருத்தியத்தின் பார்வையில் " சட்டம் என்றால் ஓர் இறைமாட்சியின் கட்டளையாகும்". இந்த சட்டவியல் இயற்றியச் சட்டங்களே மரபைவிட மேலானது என்றும், அந்த இயற்றியச் சட்டங்கள் இறைமாட்சியின் கட்டளையின் விளைவாகும் என்று பலமாக கருதுகிறது. இது தேச சட்டத்தை (Civil Law) வரலாற்று தேற்றத்தின் படியல்லாமல் பகுப்பாய்வு செய்கிறது. தேச சட்டத்தின் மீதே இது கவனம் செலுத்துகிறது. சட்டப்பூர்வ கடப்பாடு கொள்கைகளை புலனாய்வு செய்கிறது, இந்த கருத்தியத்தின்படி "சட்டம் உருவாக்கப்படுகிறது". இந்த சட்டவியல் கவர்ச்சிகரமான புதிய பொருள்விளக்கத்திற்கு முக்கியத்துவம் தருகிறது.

சேவீங்நி மற்றும் புச்தா ஆகியோரே இந்த கருத்தியத்தின் முன்னவர்கள். இந்த கருத்தியத்தின் பார்வையில் "சட்டம் என்றால் மாந்தர்களின் மனோதத்துவமாகும், அதாவது மரபு. இந்த கருத்திய சட்டவியல் மரபே இயற்றுச் சட்டத்திற்கு மேலானது என்று பலமாக கருதுகிறது. இது சட்டம் என்பதை வரலாற்று காரணங்கள் மற்றும் சூல்நிலைகளின் விளைவு மற்றும் மாந்தர்களின் மனோதத்துவம் என்பவைகளை முதன்மை கொள்கையாக கொண்டு பகுப்பாய்வு செய்கிறது. இது சட்டங்களின் அணைத்து கிளைகளுக்கும் முக்கியத்துவம் தருகிறது. இந்த கருத்தியத்தின் படி " சட்டம் கண்டறியப்படுகிறது".

தற்போதைய மற்றும் முந்தைய நடைமுறையில் இருந்த சட்டங்களுடன் தொடர்புற்றதல்ல தத்துவியக் கருத்தியம். நெறிக்கோட்பாட்டின் படி நீதியைப்பற்றிய எண்ணம் மேம்படுவதற்கு இது ஊக்கம் அளிக்கிறது. இது உயர் கொள்கை சட்ட அமைப்பை உருவாக்க முக்கியதத்துவம் தருகிறது. பதினெட்டாம் நூற்றாண்டில் இயற்கை சட்டத்தில் நம்பிக்கைக் கொண்டிருந்தது. பத்தொன்பதாம் நூற்றாண்டில் இது சட்டத்தொகுப்பு மற்றும் இயற்றச் சட்டத்தின் மூலம் சீரான சட்ட அமைப்பை உருவாக்க முயற்சிக்கிறது.
நெறி, நீதி, நாடு ஆகியவையே சட்டவியலின் கருப்பொருளாக உள்ளது.
"நெறி, அதன் பரந்த மற்றும் மிகப்பொதுவான புலனறிவில் நடவடிக்கைக்கான விதிமுறையைக் குறிக்கிறது. மற்றும் பகுத்தறிவானதோ அல்லாததோ, உயிரோட்டமானதோ அல்லாததோ ஏதுவாயினும் அணைத்துவிதமான நடவடிக்கைகளுக்கும் பாகுபாடின்றி பொருந்தக்கூடியதாகும்" என்று ப்ளாக்ஸ்டோண் (Blackstone) வரையறுக்கிறார் நெறியை. சால்மண்ட் (Salmond) ன் கூற்றின்படி, இந்த வரையறை நீதிமன்றத்தில் நிர்வகிக்கப்படும் சட்டத்தை மட்டும் உட்கொள்ளவில்லை, புவியீர்ப்பு நெறி, இலக்கண நெறி, இசை நெறி போன்ற பலவிதமான மற்ற நெறிகளையும் உட்படுத்தியதாகும். சால்மண்ட் இந்த வரையறையின் கீழ் சட்டத்தை இயல் நெறி, நுட்ப நெறி, மரபு நெறி, வழக்க நெறி, தேசங்களுக்கிடையான நெறி, இயற்கை நெறி, தேசத்திற்கான நெறி என வகைப்படுத்துகிறார்.

இயல் நெறி (Physical Law) : இது அறிவியல் விதியாகும். அதாவது புவியீர்ப்பு நெறி போன்ற இயற்கை செயல்பாட்டை கவனிப்பதனால் இது உட்கொள்ப்படுகிறது. மனிதனால் உருவாக்கப்படும் நெறிகள் நேரத்திற்கு நேரம் மாறுபட்டாலும் இத்தகைய நெறிகள் மாறுவதில்லை.

நுட்ப நெறி (Technical Law) : குறிப்பிட்ட தாக்கத்தை அடைவதற்கான நெறிமுறைகளே இத்தகைய நெறிகள். இரண்டுடன் இரண்டை கூட்டினால் நான்கு என்பது போல. நாம் தீர்மானித்த தாக்கத்தை அடைவதற்கு நாம் என்ன செய்யவேண்டும் எனக்கூறுவதாகும் இது. எடுத்துக்காட்டு இசை நெறி.

மரபிய நெறி (Customary Law) : ஒரு சமுதாயத்தினரால் கடைபிடிக்கப்படும் மரபுகள்

இது பாதகமாக இருக்கும். எடுத்துக்காட்டாக, சங்கத்திலோ, கூட்டு நிறுவனத்திலோ உறுப்பினர்களால் உருவாக்கப்படும் நெறிமுறைகளும் துணைச் சட்டங்களுமாகும். மற்றும் அத்தகைய நெறிகள் இதில் பங்கேற்றுள்ள அனைவருக்கும் பாதகமாகும்.

அற நெறி (Natural law) : பொதுவான உரிமைகள் அல்லது நீதி எல்லாத்தரத்தில்பட்ட மானிடர்களுக்கும் கிடைப்பதற்கான அமைப்பு முறையைப் பொதுவாக குறிப்பிடுவதற்கு பயன்படும் கூற்றாகும் "அற அல்லது இயற்கை நெறி".

தேச நெறி (Civil Law) : ஒரு நாட்டின் குடிமக்களுக்கு பாதகமாகும் அணைத்து நெறிகளும் ஆகும் இது. இவைகளே நீதிமன்றத்தில் நிர்வகிக்கப்படும் நெறிகளாகும். இதுவே சட்டவியலில் "சட்டம்" என்றச் சொல்லாக அறியப்படுகிறது. சால்மண்ட் "நாட்டின் அல்லது நிலத்தின் சட்டம், வழக்கறிஞர் சட்டம், நீதிமன்றச் சட்டம்" என வரையறுக்கிறார்.

நீதி, நிலைத்தன்மை மற்றும் அமைதி ஆகியவற்றை பேணவும், ஒழுங்கான மாற்றத்தை சமூகத்தில் ஏற்படுத்துவதுமே சட்டத்தின் முக்கிய தேவையும் பணியும் ஆகும்.
நாட்டின் முக்கிய பணிகளில் ஒன்று நீதி நிர்வாகமாகும். சட்டம் நீதிக்கான ஒரு கருவியாகும். எந்த ஒரு நவீன நாட்டிலும் அதன் நீதிப் பணிகளுக்கான வழிக்காட்டலுக்கு அதிகாரப்படுத்தப்பட்ட விதிமுறைகள் காணப்படுகிறது. சட்டத்தின் படியே நீதி வழங்கப்படுகிறது என்பதனால் நீதிமன்றங்களே (court of justice) சட்டமன்றங்களாகவும் (court of law) உள்ளன. சட்டத்தின் இயல்போடு நீதி நிர்வாக பயன்பாட்டில் நீதி, அற நீதி (Natural or Moral Justice) என்றும் சட்ட நீதி (Legal Justice) என்றும் பிரிக்கப்படுகிறது. சட்ட நீதி நாட்டின் நேர்மறை விதிகளினால் வழங்கப்படும் நீதியைக் குறிக்கும் மற்றும் நீதி அறநெறியின் படி வழங்கப்படுகிறதோ அப்போது அற நீதி எழுகிறது. இந்த இரண்டில், சட்ட நீதியே அற நீதியைவிட மேம்பட்டதாகும்.

சட்டம் என்ற எண்ணத்தின் ஒரு முனை நீதியோசனையுடனும் மறுமுனை நாட்டின் அமைப்பு முறையுடனும் இணைக்கப்பட்டுள்ளது. ஆகையால், சட்ட இயல்பின் பகுப்பாய்வில் கண்டிப்பாக நாட்டின் ஒழுங்கமைப்பின் மீதான ஆராய்தல் உட்படுகிறது. "நாடு" என்று அறியப்படும் ஓர் அமைப்பில் சட்டத்தின் பங்கு எந்த ஒரு நவீன சமூகத்திலும் முன்னதாகவே நிர்ணயம் செய்யப்பட்டு இருக்கிறது. நாடு என்பதை சரியாக வரையறுத்துக் கூறுவது கடினமான ஒன்றாகும்.

ஹோல்லாண்ட் "ஒரு வாழ்விடமாக ஏராளமான மனித இனத்தவரால் பொதுவாக ஏற்றுக்கொள்ளப்பட்ட ஓர் ஆட்சிநிலம்" என வரையறை செய்கிறார்.
பின்வருபவைகளே ஒரு நாட்டில் உட்படுவதாகும்.

பூமியின் ஏதேனும் ஒரு நிலப்பகுதியின் கட்டுப்பாடு ஒரு நாட்டிற்கு தேவையாகும். சால்மண்டின் கூற்றின்படி நவீன காலத்தில் ஆட்சிநிலமின்றி ஒரு நாடு அமைவது அரிதாகும் என்பதனால் ஆட்சிநிலத்தை நாட்டின் முக்கிய கூறாக கருத வேண்டாம்.

பெரும் ஜனத்தொகை :
ஒரு பகுதி நாடு என அழைக்கப்பட வேண்டுமானால் அங்கு ஒரு பெரும் ஜனத்தொகை காணப்படவேண்டும்.

நாடோன்றுக்கு கண்டிப்பாக நிலையான கட்டமைப்பு வேண்டியதாகும். ஜனங்களின் செயல்பாட்டை ஒருமைப்படுத்தவும், அவர்கள் நடைமுறைப்படுத்துவதை மையப்படுத்துவதற்கும் இது முக்கியமாகும்.

ஓர் அரசு :
நடப்பிலாக்கவும், கட்டுப்படுத்தவும், நாட்டின் எந்த ஒரு பணியையும் ஆற்றவும் நாட்டின் அதிகாரப்படுத்தப்பட்ட அமைப்பே ஓர் அரசு என அழைக்கப்படுகிறது. சட்டமியற்றகம், ஆட்சியகம் மற்றும் நீதியகம் ஆகியனவே நாட்டின் செயல்பாட்டின் முக்கிய கிளைகளாகும்.

சட்டத்திற்கான மூலாதாரங்கள் சட்டபூர்வ மூலாதாரம் அல்லது வரலாற்று மூலாதாரம் என வகைப்படுத்தப்படுகிறது. சட்டபூர்வ மூலாதாரங்கள் அதிகாரபூர்வமானதும், வரலாற்றிய மூலாதாரங்கள் அதிகாரபூர்வமற்றதும் ஆகும். அதேபோன்று சட்டவியலில் நம்முடைய கவணம சட்டபூர்வ மூலாதாரங்களிடமே இருக்கிறது. சால்மண்ட் (Salmond) "நீதியகத்தால் அங்கிகரிக்கப்பட்டு நிச்சயிக்கப்படும் எந்தவொரு சங்கதியும், சட்டத்தின் தாக்கத்தைப் பெற்றதாக ஏற்றுக்கொள்ளப்படும் எந்த ஒரு விதிமுறையும்" சட்டத்தின் ஒரு மூலாதாரம் என வரையறுக்கிறார்.
மரபு முக்கிய சட்டாதாரம் ஆகும். இது ஜனங்களால் சீராக தாமாகவே செயல்படுவதற்காக கடைபிடிக்கப்படும் விதிமுறைகளாகும். தலைமுறையினருக்காக சமுதாயத்தினரால் அங்கிகரிக்கப்பட்டு ஏற்றுக்கொள்ளப்பட்டதாகும் இது. உண்மையான சமூக வாழ்க்கையில் இருந்துள்ள நடத்தைக் கொள்கையாகும் இது. மரபியம் எல்லாச் சட்டத்திற்கும் பழமையான ஆதாரமாகும். பழங்கால இந்து சட்டத்தில் திருமணம் தொடர்பாக இருந்து வந்த ஒரு மரபாகும் "சப்தபதி" (ஏழுவகை உறுதியெடுப்பு). சப்தபதி என்ற சடங்கு நிறைவேறுவதின் பொறுத்தே திருமணம் செல்லும் என உறுதி செய்யப்படுகிறது.
ஆங்கில வார்த்தையான லெஜிஸ்லேஷன் (legislation) எந்த சட்ட ஆதாரம் ஒரு தகுதியான அதிகார அமைப்பினால் சட்ட விதிமுறைகளின் அறிவிப்பாகிறதோ அது எனப் பொருள்படும். இந்த வார்த்தை அணைத்துவிதமான சட்ட உருவாக்கத்தையும் உட்படுத்துவதற்கு பரந்த நோக்கில் சில நேரங்களில் பயன்படுத்தப்படுகிறது. அதாவது சட்டமாக்கம் எனும் பொருளில். சட்டமியற்றகத்தினாலோ அல்லது நீதியகத்தினாலோ எதுவாயினும் எந்தவொரு சட்ட உருவாக்கமும் சட்டமாக்கம் ஆகிறது. இது நேரடியானதாகவோ மறைமுகமானதாகவோ இருக்கிறது. மறைமுக சட்டமாக்கம் சட்ட உருவாக்கத்திற்கானதாக அல்லாமல் மற்றைய பரிமாற்றத்தில் மறைமுகமாக தோன்றுவதாகும். சட்டமியற்றகத்தினால் ஆன நியமம் நேரடி சட்டமாக்கம் ஆகும், மற்றும் நீதியக தீர்மானங்கள் மறைமுக சட்டமாக்கம் ஆகும். ஆனால் சட்டத்தின் கடுத்த நோக்கில் இந்த லெஜிஸ்லேஷன் (legislation) என்ற வார்த்தை சட்டமியற்றம் என்றே புரிந்துக்கொள்ளப்படுகிறது. சட்டமியற்றம் என்றால் சட்ட உருவாக்கத்திற்குகான சட்டமியற்றத்தின் எந்தவொரு செயல்பாடும் ஆகும். சட்டமியற்றம் உச்சநிலையானதோ அல்லது துணைநிலையானதாகவோ இருக்கலாம். சட்டமியற்றத்தை ஆதாரமாகக் கொண்ட சட்டங்களை மிகச் சரியாக இயற்றப்பட்ட விதி (enacted law) அல்லது எழுத்துருச் சட்டம் என அழைக்கலாம். மற்றும் மற்ற அணைத்து சட்டங்களும் இயற்றப்படா விதி அல்லது பொதுச் சட்டம் ஆகும்.
முன்தீர்ப்பியநெறி (Stare decisis or precedent) என்றால் முந்தைய தீர்ப்பாகும். ஒரு நீதியக தீர்மானமான இதனில் கொள்கைகள் காணப்படும். முன்தீர்ப்பியநெறி ஆங்கில சட்டத்தில் மிகப்பெரிய முக்கியத்துவத்தை பெறுகிறது. இந்திய அரசியல் அமைப்பின் உறுப்பு 141-ன் படி உச்சநீதிமன்றத்தின் முன்தீர்ப்பியநெறி இயற்றப்பட்ட சட்டத்தின் தாக்கத்தை பெற்ற சட்டமாகும் எனக் கூறுகிறது.
காலக் காலங்களில் சட்டம் வகைப்படுத்தப்பட்டு வந்துள்ளது. ரோமானிய சட்டவியலாளர்கள் சட்டத்தை வகைப்படுத்த முயற்சி செய்துள்ளனர். இந்து சட்டத்தை ஏற்படுத்தி தந்தவர்கள் சட்டத்தை (வியவகார) பதினெட்டு தலைப்புகளாக தந்துள்ளனர். அவர்கள் உரிமையியல் சட்டத்திற்கும் (civil law) குற்றவியல் சட்டத்திற்கும் (criminal law) இடையான வேறுபாட்டை உருவாக்கியுள்ளனர், மேலும் அவர்கள் குற்றவியல் சட்டத்தை வேறுப்பலத் தலைப்புகளின் கீழ் வகைப்படுத்தியுள்ளர். சட்டத்தைப் பற்றிய எந்தவொரு வகைப்பாடும் நிரந்தரமானதாக இருப்பதில்லை. ஒவ்வொரு வகைப்பாட்டிலும் சட்டம் வகைப்படுத்தப்பட்ட காலத்தில் அந்தச் சட்டம் எப்படி இருந்தது என்பதை பொருத்து அமைந்திருந்தது. மாறுபட்ட இடங்களிலும் காலங்களிலும் ஜனங்களின் தேவைக்கேற்ப சட்டத்தை கடைப்பிடிப்பதிலும் மாற்றங்கள் ஏற்பட்டுக்கொண்டு இருக்கிறது. ஆகையால், சட்டத்தின் இயல்பும் அதன் வடிவமைப்பும் தொடர்ந்து மாற்றத்திற்கு உள்ளாகிக் கொண்டிருக்கிறது. இதன் விளைவாக புதிய வகைப்படுத்தல்களும் தேவைப்படுகிறது. ஒரு குறிப்பிட்ட சமுதாயத்தில் பயன்படுத்தப்படும் வகைப்பாடு மற்றொரு சமுதாயத்தில் பயன்படுத்தப்பட வேண்டும் என்பதில்லை. சட்டங்களை வேறுபடுத்திக் காட்டுவது தேளிவுடையதாக இருக்கும் என்பதில்லை.
சட்டம் அதன் பரந்த பார்வையில் இரண்டு வகைகளாக பிரிக்கப்படலாம்: தேசங்களுக்கிடையான சட்டம் (International law) என்றும் நாட்டு சட்டம் (municipal law) என்றும்.

தேசங்களுக்கிடையான சட்டம்

எத்தகைய தேசங்களுக்கிடையான நேறியை கோரும் போதும் அதற்கு எதிராக எழும் எதிப்புகளை தேசங்களுக்கிடையான சட்டம் என்று அழைக்கலாம். இது இப்போது ஒரு சட்டமாக மட்டும் அல்லாது, சட்டத்தின் மிக முக்கிய கிளையாகவும் அங்கிகரிக்கப்பட்டுள்ளது. தேசங்களுக்கிடையான சட்டம் இரண்டு வகையாகப் பிரிக்கப்படுகிறது: தேசங்களுக்கிடையான பொதுவுடமை சட்டம் (public international law) மற்றும் தேசங்களுக்கிடையான தனியார் சட்டம் (private international law). தேசங்களுக்கிடையான பொதுவுடமை சட்டம் என்பது நாடுகள் தம்மிலான தொடர்புகள் நடனத்தை ஆகியன உட்படுத்திய விதிமுறைகளின் கூறு ஆகும். தேசங்களுக்கிடையான தனியார் சட்டம் என்பதில் நாம் புரிந்துக்கொள்ள வேண்டியது வெளிநாட்டு மூலங்கள் காணப்படும் வழக்குகள் எத்தகைய விதிமுறைகள் மற்றும் கோட்பாடுகளின் படி தீர்மானிக்கப்பட வேண்டும் என்பது ஆகும். நுணூக்கமான பார்வையில் தேசங்களுக்கிடையான தனியார் சட்டம் என்பது தவறாகும். தேசங்களுக்கிடையான என்றச் சொல் தவறுதலாக இதற்கு நல்கப்பட்டுள்ளது, தேசங்களுக்கிடையான சட்டத்திற்கான எந்தவொரு ஒரு குணத்தையும் பெற்றிருக்கவில்லை. தேசங்களுக்கிடையான தனியார் சட்டம் தனிநபர்களிடம் மட்டுமே பயன்படுத்த முடியும் நாட்டிற்கு பொருந்தாது. தேசங்களுக்கிடையான தனியார் சட்டத்தை நடப்பிலாக்குவது நாட்டுடமை நீதிமன்றங்கள் (municipal courts) ஆகும்



</doc>
<doc id="232481" url="https://ta.wikipedia.org/wiki?curid=232481" title="பென்சால்டிகைடு">
பென்சால்டிகைடு

பென்சால்டிகைடு ("Benzaldehyde") என்பது CHCHO என்ற மூலக்கூறு வாய்ப்பாடு கொண்ட கரிமச் சேர்மமாகும். இச்சேர்மத்தில் ஒரு பென்சீன் வளையமும் பிரதியீடு செய்யப்பட்ட ஒரு பார்மைல் தொகுதியும் உள்ளன. மிகவும் எளிய நறுமண ஆல்டிகைடான இது தொழில்துறையில் அதிகளவில் பயன்படுகிறது. இந்த நிறமற்ற திரவம் இனிமையான பாதாம் நறுமணம் வீசும் பண்பைக் கொண்டுள்ளது. ஆனால் உண்மையில், கசப்பான பாதாம் எண்ணெயின் முதன்மைப் பகுதிப் பொருளாக பென்சால்டிகைடு உள்ளது. மற்றும் பாதாம் தவிர பிற இயற்கை ஆதாரங்கள் பலவற்றிலிருந்தும் இதைப் பிரித்தெடுக்க முடியும் . முதன் முதலில் 1803 ஆம் ஆண்டில் பிரான்சு மருந்தாளர் மார்ட்ரெசு என்பவர் கசப்பு வாதுமை எண்ணெயிலிருந்து பென்சால்டிகைடை பிரித்தெடுத்தார். பின்னர் 1832 ஆம் ஆண்டில் செருமனி வேதியியலாளர் பிரைடுரிச் வோலர் மற்றும் ஜஸ்டஸ் வோன் லைபிக் இருவரும் பென்சால்டிகைடை தொகுப்பு முறையில் தயாரித்தனர் .

பென்சால்டிகைடு பல்வேறு செயல்முறைகள் மூலமாகப் பெறப்பட்டது. 1980 களில், சப்பான், ஐரோப்பா மற்றும் வட அமெரிக்கா நாடுகளில் 18 மில்லியன் பென்சால்டிகைடு உற்பத்தி செய்யப்பட்டதாக மதிப்பிடப்படுகிறது. இதேயளவு உற்பத்தி தொடர்ந்து நடைபெறுவதாக ஊகிக்கவும் முடிகிறது. தற்போது திரவநிலையில் டொலுவினை குளோரினேற்றம் மற்றும் ஆக்சிசனேற்றம் செய்து பென்சால்டிகைடு தயாரிப்பதே பிரதான வழிமுறையாக உள்ளது. இதுதவிர பென்சைல் ஆல்ககாலை பகுதியாக ஆக்சிசனேற்றம் செய்தல், பென்சைல் குளோரைடை காரத்தின் முன்னிலையில் நீராற்பகுத்தல் மற்றும் பென்சீனை கார்பனைலாக்கம் செய்தல் போன்ற ஏராளமான புதிய வழிமுறைகளும் கண்டறியப் பட்டுள்ளன.

சின்னமன் எண்ணெயிலிருந்து பெறப்பட்ட சின்னமால்டிகைடை தொகுத்து தொகுப்பு முறையில் பென்சால்டிகைடு தயாரிக்கலாம். இதற்காக சின்னமன் எண்ணெயை நீரியிய அல்லது மதுசாரக் கரைசலின் முன்னிலையில் 90 பாகை செல்சியஸ் முதல் 150 பாகை செல்சியஸ் வரையிலான வெப்பநிலையில் சோடியம் காபனேற்று அல்லது சோடியம் பைகார்பனேட்டு சேர்த்து 5 முதல் 80 மணி நேரம் மீள்காய்ச்சி வடித்தலுக்கும் அதைத் தொடர்ந்து காய்ச்சி வடித்தலுக்கும் உட்படுத்தப்படுகிறது. இவ்வினையில் அசிட்டால்டிகைடும் உருவாகிறது.

பாதாம் கொட்டைகள், ஆப்ரிகாட் பழங்கள், ஆப்பிள்கள் மற்றும் செர்ரி விதைகளில் கணிசமான அளவு அமைக்டாலின் உள்ளது. அமைக்டாலின் என்ற இந்த கிளைக்கோசைட் வினையூக்கிகளான நொதிகளின் முன்னிலையில் பென்சால்டிகைடு, ஐதரசன் சயனைடு மற்றும் இரண்டு மூலக்கூறு குளுக்கோசு என்பவைகளாக சிதைகிறது.
ஆயிஸ்டர் காளானின் நறுமணத்திற்கும் பென்சால்டிகைடு காரணமாகிறது.

பென்சால்டிகைடு ஆக்சிசனேற்றத்தின் போது மணமற்ற பென்சாயிக் அமிலமாக மாற்றமடைகிறது. ஆய்வக மாதிரிகளில் பென்சாயிக் அமிலம் பொதுவான அசுத்தமாக காணப்படுகிறது. பென்சால்டிகைடை ஐதரசனேற்றம் செய்து பென்சைல் ஆல்ககால் தயாரிக்க இயலும். நீரற்ற சோடியம் அசிட்டேட் மற்றும் புளியநீரிலி உடன் வினைபுரிந்து சின்னமிக் அமிலத்தைத்தருகிறது. வினையூக்கி பொட்டாசியம் சயனைடு முன்னிலையில் பென்சாயின் ஆக ஒடுக்கமடைகிறது. அடர்த்தியான காரத்துடனான கன்னிசாரோ வினை யின் போது விகிதாச்சாரமற்று ஒரு மூலக்கூறு தொடர்புள்ள ஆல்ககாலாக ஒடுக்கமும் அதேநேரத்தில் மறு மூலக்கூறு பென்சோயேட் ஆக ஆக்சிசனேற்றமும் அடைகிறது.

பென்சால்டிகைடு பொதுவாக பாதாம் நறுமணத்திற்காக பயன்படுத்தப் படுகிறது.மருந்துவகைப் பொருட்கள் முதல் நெகிழி சேர்க்கைப் பொருட்கள் வரையான கரிமசேர்மங்களை தயாரிப்பில் பென்சால்டிகைடு முன்னோடியாகத் திகழ்கிறது. டைமெத்தில் அனிலினுடன் சேர்ந்து பென்சால்டிகைடு அனிலின் சாயம் மாலகைட் பச்சையைத் தருகிறது. மேலும் அக்ரிடின் சாயங்கள் தயாரிப்பில் முன்னோடியாகவும் நிற்கிறது. ஆல்டால் குறுக்கத்தின் வழியாக சின்னமால்டிகைடு மற்றும் ஸ்டைரின் போன்ற வழிப்பொருட்களைத் தருகிறது. பென்சால்டிகைடில் இருந்துதான் மாண்டலிக் அமிலம்தயாரிக்க உதவும் தொகுப்புவினை துவங்குகிறது.

முதலில் பென்சால்டிகைடுடன் ஐதரோசயனிக் அமிலம் சேர்க்கப்படுகிறது. அதேநேரத்தில் விளைபொருளான நைட்ரைல் நீராற்பகுத்தல் வினைக்கு உட்பட்டு மாண்டலிக் அமிலமாக மாற்றமடைகிறது. (இச்சோதனை விளைபொருட்களான இரண்டு ஆடிமாறியன்களில் ஒன்றை மட்டும் சித்தரிக்கிறது).

பென்சால்டிகைடு மற்றும் N எப்டால்டிகைடு இரண்டும் வெண்பனி மீளப்பளிங்காதலைத் தடுக்கின்றன இதனால் ஆழ்ந்த உறைபனி அடுக்குகள் தோன்றுவதும் தடுக்கப்படுகிறது என்று பனியாற்றியியல்அறிஞர்களான லாசேப்பல் மற்றும் ஸ்டில்மேன் இருவரும் 1966 ஆம் ஆண்டில் பதிவு செய்துள்ளனர். ஆழ்ந்த உறைபனி அடுக்குகளால் உருவாகும் நிலையற்ற பனிப் பாறைச்சரிவுகளைத் தடுக்க இப்பதிவு உதவலாம். எனினும் இத்தகைய வேதிப்பொருட்கள் பரவலாகப் பயன்படுத்தப் படுவதில்லை, ஏனெனில் அவை தாவரங்களையும் தண்ணீர் வழங்கலையும் சேதப்படுத்துகின்றன.

பென்சால்டிகைடு ஒரு அபாயகரமான வேதிப்பொருள் என அமெரிக்கா சுற்றுச்சூழல் பாதுகாப்பு முகமை வகைப் படுத்தியுள்ளது.

உணவு, ஒப்பனை, மருந்துகள், மற்றும் சோப்பு போன்றவற்றில் சுவைக்காகவும் வாசனைக்காகவும் பயன்படுத்தப்படும் பென்சால்டிகைடு பொதுவாக பாதுகாப்பானதாக கருதப்படுகிறது என்று அமெரிக்க உணவு மற்றும் மருந்து நிர்வாகம் தெரிவித்துள்ளது.



</doc>
<doc id="232487" url="https://ta.wikipedia.org/wiki?curid=232487" title="அர்வல் மாவட்டம்">
அர்வல் மாவட்டம்

அர்வல் மாவட்டம் பீகாரின் 38 மாவட்டங்களில் ஒன்று. இது தலித்துகளுக்கு ஒதுக்கப்பட்டுள்ளது. இதன் தலைமையகத்தை அர்வல் என்னும் நகரத்தில் நிறுவியுள்ளனர். 

இந்த மாவட்டம் மகத் கோட்டத்திற்கு உட்பட்டது. இது அர்வர் சதார் என்ற உட்பிரிவைக் கொண்டது. இதை ஐந்து வட்டங்களாகப் பிரித்துள்ளனர். அவை: அர்வல், கர்பி, கலேர், குர்த்தா, சூர்யபூர் வன்ஷி
2011-ஆம் ஆண்டின் கணக்கெடுப்பின்படி, 699,563 மக்கள் வாழ்கின்றனர்.மக்கள் தொகை அடிப்படையில், இந்தியாவின் 640 மாவட்டங்களில் 502-வது இடத்தில் உள்ளது. இங்கு சதுர கிலோமீட்டர் பரப்பளவில் 1099 பேர் வாழ்கின்றனர்.



</doc>
<doc id="232506" url="https://ta.wikipedia.org/wiki?curid=232506" title="பாகல்பூர் மாவட்டம்">
பாகல்பூர் மாவட்டம்

பாகல்பூர் மாவட்டம் பீகாரின் 38 மாவட்டங்களில் ஒன்று. இதன் தலைமையகம் பாகல்பூரில் உள்ளது.

இந்த மாவட்டத்தை மண்டலங்களாகப் பிரித்துள்ளனர். அவை: பீஹ்பூர், இஸ்மாயில்பூர், கரிக், கோபால்பூர், 
கவுராடீஹ் (கோராடீஹ்), ஜகதீஸ்பூர், நௌகச்சியா, நாத்நகர், நாராயண்பூர், பீர்பைந்தி, கஹல்காவ் (கோல்காங்), ரங்கரா சவுக், சன்ஹவுலா, சபவுர், சககுண்டா, சுல்தான்கஞ்சு



</doc>
<doc id="232510" url="https://ta.wikipedia.org/wiki?curid=232510" title="செ. நெ. தெய்வநாயகம்">
செ. நெ. தெய்வநாயகம்

செ. நெ. தெய்வநாயகம் (நவம்பர் 15,1942-நவம்பர் 19, 2012) ஒரு மருத்துவ அறிஞராகவும் சித்த மருத்துவத்தில் தேர்ந்தவராகவும் பொதுநல விரும்பியாகவும் தமிழ்த் தேசியவாதியாகவும் விளங்கியவர். இவருடைய பாட்டனார் சி.டி.நாயகம் என்பவர் பெரியார்
ஈ. வெ. இராமசாமி நடத்திய இந்தித்திணிப்பு எதிர்ப்புப் போராட்டத்தில் முன்னணியில் இருந்தவர் என்பது குறிப்பிடத்தக்கது.

இவருடைய தந்தை செ. நெ. நாயகம், தாயார் ஞானம் நாயகம் ஆவர். இவருடைய முன்னோர்கள் நடத்திய பள்ளியில் தாய்மொழித் தமிழில் கல்வி பயின்றார். பின்னர் சென்னை மருத்துவக் கல்லூரியில் மருத்துவப் படிப்பைப் படித்தார். 1965 இல் மருத்துவப் பட்டம் பெற்றார். அப்போது உடற் கூற்றியல், உடல் இயங்கியல் நுண்ணுயிரியல் போன்ற துறைகளில் பல பதக்கங்களையும் விருதுகளையும் பெற்றார்.தமிழ் நாட்டின் மூன்றாவது சிறந்த மருத்துவ மாணவர் என்னும் சிறப்பையும் பெற்றார். உயர் மருத்துவக் கல்வி பெறுவதற்கு சுகாட்டுலாந்து சென்று பயிற்சிப் பெற்றார். பின்னர் எடின்பரோ ராயல் மருத்துவக் கல்லூரியில் சேர்ந்து நுரையீரல், காச நோய்க்கான பிரிவில் எம்.ஆர்.சி .பி. பட்டம் பெற்றார். அதே கல்லூரியில் எப்.ஆர்.சி.பி. பட்டமும் பெற்றார். பின்னர் பிரிட்டிசு மருத்துவ ஆராய்ச்சிக் கழகத்தில் சேர்ந்து நுரையீரல் நோய் ஆய்வில் ஈடுபட்டார்.

மருத்துவர் தெய்வநாயகம் சென்னை மருத்துவக் கல்லூரியில் உதவிப் பேராசிரியாகப் பணி புரிந்தார். 1981 ஆம் ஆண்டில் சென்னை மருத்துவக் கல்லூரியில் நெஞ்சகநோய்த் துறையை உருவாக்கினார். தென்னிந்தியாவிலேயே முதன் முதலில் ஏற்படுத்தப்பட்ட துறையாக விளங்கியது இது என்பது குறிப்பிடத்தக்கது. இவர் ஆராய்ச்சி செய்ததன் விளைவாகக் கண்ட முடிவுகள் பல நோய்களுக்குத் தீர்வுகளாக அமைந்தன. பல முன்னணி மருத்துவ இதழ்களிலும் நூல்களிலும் இவருடைய ஆய்வுகள் வெளியாயின. 1986 முதல் 1990 வரை 'லங் இந்தியா' என்னும் மருத்துவ இதழின் ஆசிரியராக இருந்தார். மருத்துவக் கல்லூரிகளிலும் மருத்துவக் கழகங்களிலும் சிறப்புச் சொற்பொழிவுகள் செய்தார். 1989 இல் இராமச்சந்திரா மருத்துவக் கல்லூரியின் முதல்வர் பதவியை ஏற்று 3 ஆண்டுகள் அப்பதவியில் இருந்து பல மாற்றங்களைச் செய்து அக்கல்லூரியை உயர்நிலைக்குக் கொண்டுவந்தார். மாணவர்களிடையே இருந்த ராக்கிங் என்னும் கேலிவதைப் பழக்கம் அவர் மேற்கொண்ட கடும் நடவடிக்கையால் முற்றிலும் ஒழிக்கப்பட்டது.

தாம்பரம் நெஞ்சக நோய் மருத்துவமனையின் தலைவர் பதவியைத் தெய்வநாயகம் ஏற்றுக் கொண்டார். சித்த மருத்துவ முறைகள் மூலமாக தேய்வு நோய்க்கு 'ரான் தெரபி' என்னும் பண்டுவத்தைக் கண்டுபிடித்து உலகுக்கு அறிமுகம் செய்தார். தர்பன் நகரில் நடந்த உலகளாவிய மாநாட்டில் சித்த மருத்துவத்தின் சிறப்புகளை எடுத்துரைத்தார். 1999 நவம்பரில் உலக வைப்பகத்தின் அப்போதைய துணைத் தலைவர் மைகோ நிசிமுசு என்னும் பெண்மணி தேய்வு நோய்த் தீர்வுக்கு மருத்துவர் தெய்வ நாயகம் ஆற்றியப் பணியைப் பாராட்டினார் என்பது குறிப்பிடத்தக்கது. தேசிய சித்த மருத்துவ நிறுவனம் சென்னையில் உள்ள தாம்பரத்தில் உருவாக உறுதுணையாக இருந்தார்.

தமிழ் நாட்டு அரசின் மருத்துவப் பணியிலிருந்து ஒய்வு பெற்ற பின் இந்திய நலவாழ்வு நல்லறம் என்னும் தொண்டு நிறுவனத்தைத் தொடங்கினார். சித்த, ஆங்கில மருத்துவக் கூட்டு மருத்துவ முறையைத் தெய்வநாயகம் தொடங்கினார்.20000 க்கும் மேற்பட்ட நோயாளிகள் இம்மருத்துவ முறையால் பயன் அடைந்தார்கள். இங்கு தேய்வு நோய், நெஞ்சக நோய், சிறுநீரக நோய் ஆகியவற்றுக்குச் சிகிச்சை அளிக்கப்பட்டது. வானொலி, தொலைக்காட்சிகள், இதழ்கள் ஆகியவற்றின் மூலமாக சித்த மருத்துவத்தின் பெருமைகளை எடுத்து இயம்பினார்.

கல்விப் பணி அறக்கட்டளை சார்பாக சென்னையில் 3 பள்ளிகள் குலசேகரப் பட்டினத்தில் 2 பெண்கள் பள்ளி, பெண்கள் ஆசிரியர் பயிற்சிப் பள்ளி, சிறார் இல்லம் இயங்கி வருகின்றன. இவ்வறக்கட்டளையின் தலைவராக 10 ஆண்டுகள் இருந்தார்.

1986 இல் பிப்பிரவரித் திங்களில் அணு உலையினாலும் அணுக்கதிர் வீச்சாலும் விளையக்கூடிய இடர்களை அறிவியல் அடிப்படையில் மக்களிடையே பரப்புவது என்று மருத்துவர் தெய்வநாயகமும் பிற நல்லறிஞர்களும் முடிவு செய்து அவ்வாறே தமிழ் நாடு முழுவதும் பயணம் செய்து பரப்புரை ஆற்றினர். அதே ஆண்டில் ஏப்பிரல் திங்களில் சோவியத்து யூனியன் செர்னோபில் அணு உலை விபத்து ஏற்பட்டு பலர் மாண்டதும் உலகளவில் அதிர்வலைகள் ஏற்பட்டதும் குறிப்பிடத்தக்கது. மேலும் மரபணு மாற்றுப் பயிர் எதிர்ப்பு, புகையிலை எதிர்ப்பு, மது ஒழிப்பு எனப் பல குமுகச் சிக்கல்களையும் எதிர்த்துக் குரல் கொடுத்தார். உலகத் தமிழர் பேரமைப்பு என்னும் இயக்கத்திலும் தம்மை ஈடுபடுத்திக் கொண்டார்.


</doc>
<doc id="232512" url="https://ta.wikipedia.org/wiki?curid=232512" title="இலங்கைத் துடுப்பாட்ட அணியின் இந்தியச் சுற்றுப்பயணம், 2014">
இலங்கைத் துடுப்பாட்ட அணியின் இந்தியச் சுற்றுப்பயணம், 2014

2014 இலங்கை துடுப்பாட்ட அணியின் இந்திய சுற்றுப்பயணம் 2014 அக்டோபர் 30 தொடக்கம் நவம்பர் 16வரை இடம்பெறுகின்றது. இச்சுற்றுப் பயணத்தின் போது ஐந்து ஒருநாள் போட்டிகளில் இலங்கை துடுப்பாட்ட அணி பங்குபற்றும். 




</doc>
<doc id="232513" url="https://ta.wikipedia.org/wiki?curid=232513" title="கிளாரா லூயி மாஸ்">
கிளாரா லூயி மாஸ்

கிளாரா லூயி மாஸ் (Clara Louise Masss , ஜூன் 28, 1876 – ஆகஸ்ட் 24, 1901 ) ஒரு அமெரிக்க செவிலியர். இவர் மஞ்சள் காய்ச்சல் நோய்க் கிருமிக்கு எதிரான மருந்து கண்டுபிடிப்பதற்காகத் தன் உயிரையும் தியாகம் செய்த பெண்மணி.

இவர் 1876ம் ஆண்டு ஜூன் மாதம் 28ம் நாள் அமெரிக்காவின் கிழக்கு ஆரஞ்சு நகரில் (நியூ ஜெர்சி) பிறந்தார். சிறு வயதிலிருந்தே மக்கள் சேவையைத் தான் பணியாகச் செய்வேன் என்று உறுதிக் கொண்ட லூயி 1895ம் ஆண்டு நோவார்க் ஜெர்மன் மருத்துவமனையில் செவிலியர் பயற்சி பெற்று பட்டம் பெற்றார். பின், 1898ல் நோவார்க் ஜெர்மனிய மருத்துவ மனையின் செவிலியராக நியமிக்கப்பட்டார்.

1898 ஏப்ரல் மாதம் எசுப்பானிய அமெரிக்கப் போர் நடந்த சமயத்தில் அமெரிக்க இராணுவத்தின் ஒப்பந்தச் செவிலியராக நியமிக்கப்பட்டார். 1898 அக்டோபர் முதல் பிப்ரவரி வரை, புளோரிடா, ஜோர்ஜியா, சான்டிகோ உள்ளிட்ட பல முகாம்களில் பணியாற்றினர். 1899 முதல் 1900 வரை அமெரிக்க ராணுவப் படையில் சிறப்புச் செவிலியராகப் பணியாற்றினர். இராணுவப் பணியின் போது ஒரு சில இராணுவ வீரர்களே அடிப்பட்டனர். பலர், தொற்றுநோய் பாதிக்கப்பட்டவராகவே இருந்தனர். குறிப்பாக, டைபாய்டு, மலேரியா, டெங்கு, மஞ்சள் காய்ச்சல் போன்ற தொற்று நோய்களால் தாக்கப்பட்டவர்களே அதிகமாக காணப்பட்டனர். நோயாளிகளுக்குச் சிகிச்சையளிக்கும் போது லூயி டெங்கு காய்ச்சலால் பாதிக்கப்பட்டு, உடனடியாக அவர் பணியிலிருந்து விடுவிக்கப்பட்டர்.

லூயி இரண்டு மாதங்களில் குணமடைந்தார். பின்னர் அமெரிக்க இராணுவ மஞ்சள் காய்ச்சல் ஆணையத்தில் பணி புரிந்த வில்லியம் கார்காஸ் என்பவரால் கியூபாவுக்குப் பணியாற்ற அழைக்கப்பட்டார். கியூபாவை அச்சுறுத்திய மஞ்சள் காய்ச்சலைக் கட்டுப்படுத்த போராடினார் ஆணையத்தின் தலைவர் மேஜர் வால்டர் ரிட். மஞ்சள் காய்ச்சலுக்கான ஆய்வுக் கூட சோதனையைச் செய்ய முடியாமல் மருத்துவர்கள் திணறினர். காரணம், மனிதர்களிடம் மட்டுமே பரவிய இந்த நோய், விலங்குகளைப் பாதிக்கவில்லை. எனவே விலங்குகளைப் பரிசோதனைக்கு ஈடுபடுத்தாமல், மனிதர்களிடமே பரிசோதனை செய்ய வேண்டிய நிலை ஏற்பட்டது. இதனால் அமெரிக்க அரசு பரிசோதனைக்கு உட்படுத்தும் தன்னார்வலர்களுக்கு உதவித் தொகை கொடுக்க முன்வந்தது. மேலும், உடல்நலம் குன்றினால் கூடுதலாக நூறு $ தரப்படும் என்று அறிவித்தது. ஆனால், யாரும்
முன்வரவில்லை. மக்களை நோயிலிருந்து காப்பாற்ற அவரே உடன்பட்டார். "நோய்வாய்ப்பட்டவர்களுக்குச் சிகிச்சையளிக்கும் தான், அந்த நோயே வராமல் தடுக்க முடியம் என்றால், அதற்காக என் உயிரைத் தியாகம் செய்யவும்" தயார் என்றார். 1901ம் ஆண்டு மார்ச் மாதம் மஞ்சள் காய்ச்சலால் பதிக்கப்பட்டவர்களைக் கியூலெக்ஸ் போசியட்டா (Culex fasciata) கொசுக்கள் லூயியை கடிக்க விடப்பட்டது. தொடர்ந்து மூன்று நாட்கள் இவ்வகை கொசுக்கள் கடித்து மஞ்சள் காய்ச்சல் நோய் தொற்றியது. அவரின் உடலில் அதிக நோய் சக்தி காரணமாக விரைவிலேயே குணமடைந்தார்.

லூயி மீண்டும் 1901ம் ஆண்டு ஆகஸ்ட் 14ம் நாள் பரிசோதனைக்கு உட்படுத்தப்பட்டார். இம் முறை ஒரு வாரம் நடந்த சோதனையில் ஆகஸ்ட் 18ம் நாள் அவருக்கு மோசமான காய்ச்சல் ஏற்பட்டது. மருத்துவர்கள் போராடியும் பலனளிக்கவில்லை. பின், 1901ம் ஆண்டு ஆகஸ்ட் 24ம் நாள் மஞ்சள் காய்ச்சல் நோய்க்குப் பலியானார். அவர் மறைவுக்குப் பின் 'மனிதர்களை ஆய்வுகளுக்கு உட்படுத்தும் பரிசோதனைகளை' அரசு கைவிட்டது. லூயி ராணுவ மரியாதையுடன் ஹாவானாவில் உள்ள கோலன் கல்லறையில் நல்லடக்கம் செய்யப்பட்டார் .




</doc>
<doc id="232514" url="https://ta.wikipedia.org/wiki?curid=232514" title="தர்பங்கா மாவட்டம்">
தர்பங்கா மாவட்டம்

தர்பங்கா மாவட்டம் பீகாரின் 38 மாவட்டங்களில் ஒன்று. இதன் தலைமையகம் தர்பங்காவில் உள்ளது.

இந்த மாவட்டத்தை மூன்று பிரிவுகளாகப் பிரித்துள்ளனர். அவை. தர்பங்கா சதார், பேனிபூர், பிரவுல்.

இந்த மாவட்டத்தை 18 மண்டலங்களாகப் பிரித்துள்ளனர். அவை: தர்பங்கா, ஜாலே, சிங்வாரா, கேவ்டி, மனிகச்சி, தார்டி, அலிநகர், பேனிபூர் பஹேரி, பசுஹாம், பகதூர்பூர், ஹனுமன் நகர், ஹாயகாட், பிரவுல், கனஷ்யாம்பூர், கீரத்பூர், கவுஃடா பவுராம், குஷேஷ்வரஸ்தான் மண்டலம், குஷேஷ்வரஸ்தான் கிழக்கு மண்டலம்.



</doc>
<doc id="232519" url="https://ta.wikipedia.org/wiki?curid=232519" title="தேசிய கல் மர பூங்கா, திருவக்கரை">
தேசிய கல் மர பூங்கா, திருவக்கரை

திருவக்கரை தேசிய கல் மர பூங்கா ஒரு புவியியல் பூங்காவாகும். இந்த பூங்கா இந்திய நாட்டில் உள்ள தமிழ்நாடு மாநிலத்தில் இருக்கும் விழுப்புரம் மாவட்டத்தில் இருக்கும் திருவக்கரையில் அமைந்து உள்ளது. இந்த பூங்கா இந்தியா புவியியல் ஆய்வு மையத்தால் பராமரிக்கபடுகிறது.
ஐரோப்பாவை சேர்ந்த இயற்கையியலர் சொன்னேரெட் (sonneret) என்பவரால் தான் முதலில் கல் மரங்கள் இருப்பு குறித்து இவ்விடத்தை பற்றி 1781இல் ஆவணம் செய்யப்பட்டது.

இங்கு இருக்கும் கல் மரங்கள் சுமார் இரண்டு கோடி ஆண்டுகளுக்கு முற்பட்டதாகும்.இங்கு 200 மர தண்டுகள் சுமார் 247 ஏக்கர்(1.00) பரப்பளவில் உள்ளது. மரங்கள் அனைத்தும் 3 முதல் 15 மீட்டர் நீளமும் 5 மீட்டர் சுற்றளவும் கொண்டதாகும் . 
இங்கு இருந்த காட்டு பகுதியானது பத்து லட்சம் ஆண்டுகளுக்கு முன்னால் ஏற்பட்ட மிகபெரும் வெள்ளத்தால் மரங்கள் வேரோடு சாய்ந்து இருக்க வேண்டும் .இங்கு இருக்கு கல் மரங்கள் பலவும் படுக்கை நிலையில் உள்ளது ஒரு சான்றாக கருதலாம் .
"கல்லாகச்சமைதல்" என்னும் முறையில் இங்கு இருந்த 77அமரபடிமங்கள் சிலிக்கா எனப்படும் மணல் துகள்களாக மாற்றி அதனுள் இருக்கும் நீரை இறுக்கத்தினால் வெளி ஏற்றி மேல்படிந்த இந்த நிலை அடைந்தன என கூறலாம் .உலகில் உள்ள சில தொல்லியில் பூங்கா மட்டுமே மட்டும் இங்கிருக்கும் படிமங்கள் போல் பாதுகாப்பாக இருக்கும் அதற்கும் காரணம் இங்கு இருந்த சிலிக்கா மீது எரிமலை சாம்பல் படிந்து இருக்க வேண்டும் .

இங்கு இருக்கு மர படிமங்களை கடலூர் மணற் கற்பாறை என்று கூறுகிறார்கள்.இங்கு இருக்கும் சில கல் மரங்களின் குறுக்குவெட்டுத் தோற்றதில் அதன் சுருள் வளையம் நம்மால் பார்க்க முடியும்.அந்த சுருள் வளையங்களை எண்ணி அவற்றின் வயதை நம்மால் கணக்கிட முடியும் .

புதுவையில் இருந்து மைலம் செல்லும் வழயில் சுமார் 33 கிலோமீட்டர் தொலைவில் உள்ளது திருவக்கரை.


</doc>
<doc id="232521" url="https://ta.wikipedia.org/wiki?curid=232521" title="ஐ. போலவரம்">
ஐ. போலவரம்

ஐ. போலவரம் மண்டலம், ஆந்திரப் பிரதேசத்தின் கிழக்கு மாவட்டத்திற்கு உட்பட்ட 66 மண்டலங்களில் ஒன்று.

இந்த மண்டலத்தின் எண் 51. இது ஆந்திர சட்டமன்றத்திற்கு மும்மிடிவரம் சட்டமன்றத் தொகுதியிலும், இந்திய பாராளுமன்றத்திற்கு அமலாபுரம் மக்களவைத் தொகுதியிலும் உட்படுத்தப்பட்டுள்ளது.

இந்த மண்டலத்தில் கீழ்க்காணும் ஊர்கள் உள்ளன.


</doc>
<doc id="232522" url="https://ta.wikipedia.org/wiki?curid=232522" title="மும்மிடிவரம்">
மும்மிடிவரம்

மும்மிடிவரம் மண்டலம், ஆந்திரப் பிரதேசத்தின் கிழக்கு கோதாவரி மாவட்டத்திற்கு உட்பட்ட 66 மண்டலங்களில் ஒன்று.

இந்த மண்டலத்தின் எண் 50. இது ஆந்திர சட்டமன்றத்திற்கு மும்மிடிவரம் சட்டமன்றத் தொகுதியிலும், இந்திய பாராளுமன்றத்திற்கு அமலாபுரம் மக்களவைத் தொகுதியிலும் உட்படுத்தப்பட்டுள்ளது.

இந்த மண்டலத்தில் கீழ்க்காணும் ஊர்கள் உள்ளன.


</doc>
<doc id="232523" url="https://ta.wikipedia.org/wiki?curid=232523" title="உடத்தலவின்ன மடிகே">
உடத்தலவின்ன மடிகே

உடத்தலவின்ன மடிகே (Uda Talawinnamadige) என்பது இலங்கையின் மத்திய மாகாணத்திலுள்ள கண்டி மாவட்டத்தில் உடத்தலவின்னையின் எல்லையில் அமைந்துள்ள ஒரு சிறிய கிராமமாகும்.உடத்தலவின்ன மடிகே கண்டி மாவட்டத் தலைநகரான கண்டி நகரில் இருந்து 10 கி.மீ. வடக்கே அமைந்துள்ளது. அரசியல் உள்ளூராட்சி பாததும்பறை பிரதேச சபையாலும் மேற்கொள்ளப்படுகிறது. நகரசபை மற்றும் பிரதேசசபை என்பன கூட்டாக பாததும்பறை பிரதேச செயலார் நிர்வாகப் பிரிவில் அடங்குகின்றன. இது கண்டி நகரத்தில் இருந்து வடக்குத் திசையில் அமைந்துள்ளது.



</doc>
<doc id="232524" url="https://ta.wikipedia.org/wiki?curid=232524" title="தாள்ளரேவு">
தாள்ளரேவு

தாள்ளரேவு மண்டலம், ஆந்திரப் பிரதேசத்தின் கிழக்கு கோதாவரி மாவட்டத்திற்கு உட்பட்ட 66 மண்டலங்களில் ஒன்று.

இந்த மண்டலத்தின் எண் 37. இது ஆந்திர சட்டமன்றத்திற்கு மும்மிடிவரம் சட்டமன்றத் தொகுதியிலும், இந்திய பாராளுமன்றத்திற்கு அமலாபுரம் மக்களவைத் தொகுதியிலும் உட்படுத்தப்பட்டுள்ளது.

இந்த மண்டலத்தில் கீழ்க்காணும் ஊர்கள் உள்ளன.


</doc>
<doc id="232525" url="https://ta.wikipedia.org/wiki?curid=232525" title="காட்ரேனிகோனா">
காட்ரேனிகோனா

காட்ரேனிகோனா மண்டலம், ஆந்திரப் பிரதேசத்தின் கிழக்கு கோதாவரி மாவட்டத்திற்கு உட்பட்ட 66 மண்டலங்களில் ஒன்று.

இந்த மண்டலத்தின் எண் 52. இது ஆந்திர சட்டமன்றத்திற்கு மும்மிடிவரம் சட்டமன்றத் தொகுதியிலும், இந்திய பாராளுமன்றத்திற்கு அமலாபுரம் மக்களவைத் தொகுதியிலும் உட்படுத்தப்பட்டுள்ளது.

இந்த மண்டலத்தில் கீழ்க்காணும் ஊர்கள் உள்ளன.


</doc>
<doc id="232529" url="https://ta.wikipedia.org/wiki?curid=232529" title="புவனா ஒரு கேள்விக்குறி">
புவனா ஒரு கேள்விக்குறி

புவனா ஒரு கேள்விக்குறி 1977இல் வெளிவந்த ஒரு தமிழ் திரைப்படம். இயக்குனர் முத்துராமன் இயக்கியிருந்தார். இந்தப் படத்தில் முக்கிய கதாபாத்திரங்களில் ரஜினிகாந்த், சிவகுமார் மற்றும் சுமித்ரா நடித்திருந்தனர். இந்தப் படத்தின் பாடல்களை இளையராஜா இசை அமைத்தார். பாடல்களைப் பாடியவர் எஸ். பி. பாலசுப்ரமணியன் மற்றும் ஜானகி.


</doc>
<doc id="232530" url="https://ta.wikipedia.org/wiki?curid=232530" title="வெள்ள நீர்ப் பாசனம்">
வெள்ள நீர்ப் பாசனம்

வெள்ளநீர்ப் பாசனம் அல்லது மேற்றளப் பாசனம் (Surface irrigation) என்பது நீர்ப்பாசன முறைகளுள் ஒன்று ஆகும். இது நெடுங்காலமாக உழவர்களால் கடைபிடிக்கப்பட்டு வருகிறது. ஆனால், இந்தப் பாசன முறையில் அதிகளவிலான நீர் ஆவியாகும் சூழ்நிலை காணப்படுகிறது. இது நெற்பயிருக்கு உகந்ததாகக் கருதப்படுகிறது.

நிலத்தில் மேட்டுப்பாங்கான பகுதிகளில் நீரை பாய்ச்சினால், தாழ்வான இடங்களுக்கும் பரவும். நீர் நிலத்தால் உறிஞ்சப்பட்ட பின்னரும் குளம் போல் தேங்கி இருக்கும்.


</doc>
<doc id="232534" url="https://ta.wikipedia.org/wiki?curid=232534" title="புரோமேனடே கடற்கரை">
புரோமேனடே கடற்கரை

புரொமனேட் கடற்கரை ("Promenade Beach") புதுச்சேரியை ஒட்டிய கடற்கரைகளில் மிகவும் பிரபலமானது. இது வங்காள விரிகுடாவுக்கு கரையாக அமைந்துள்ளது. இதை ஒட்டி 1.2 கிலோமீட்டர் நீண்ட சாலை உள்ளது. இது போர் நினைவகத்தில் ("War Memorial") தொடங்கி டூப்ளே பூங்கா ("Dupliex Park") வரை உள்ள குபேர் ("Goubert") வீதியில் முடிவடைகிறது. 



</doc>
<doc id="232539" url="https://ta.wikipedia.org/wiki?curid=232539" title="கீதா கொத்தபள்ளி">
கீதா கொத்தபள்ளி

கீதா கொத்தபள்ளி, ஆந்திரப் பிரதேச அரசியல்வாதி. இவர் ஒய். எஸ். ஆர். காங்கிரசு கட்சியைச் சேர்ந்தவர். இவர் அரக்கு மக்களவைத் தொகுதியில் போட்டியிட்டு வென்று, 2014-ஆம் ஆண்டில் தொடங்கிய பதினாறாவது மக்களவையில் உறுப்பினர் ஆனார். இவர் 1971-ஆம் ஆண்டின் பிப்ரவரி நான்காம் நாளில் பிறந்தார். இவரது சொந்த ஊர் விசாகப்பட்டினம் ஆகும்.


</doc>
<doc id="232541" url="https://ta.wikipedia.org/wiki?curid=232541" title="எம். வெங்கடேஸ்வர ராவ்">
எம். வெங்கடேஸ்வர ராவ்

எம். வெங்கடேஸ்வர ராவ், ஆந்திரப் பிரதேச அரசியல்வாதி ஆவார். இவர் தெலுங்கு தேசம் கட்சியைச் சேர்ந்தவர். இவர் 1960-ஆம் ஆண்டின் பிப்ரவரி ஐந்தாம் நாளில் பிறந்தார். இவர் மேற்கு கோதாவரி மாவட்டத்தில் உள்ள ஏலூரைச் சேர்ந்தவர்.



</doc>
<doc id="232547" url="https://ta.wikipedia.org/wiki?curid=232547" title="ஜமுய் மக்களவைத் தொகுதி">
ஜமுய் மக்களவைத் தொகுதி

ஜமுய் மக்களவைத் தொகுதி இந்திய மக்களவைக்கான தொகுதியாகும். இது பீகாரின் 40 மக்களவைத் தொகுதிகளில் ஒன்று.

இந்த மக்களவைத் தொகுதியில் கீழ்க்காணும் சட்டமன்றத் தொகுதிகள் சேர்க்கப்பட்டுள்ளன.



</doc>
<doc id="232551" url="https://ta.wikipedia.org/wiki?curid=232551" title="காராகாட் மக்களவைத் தொகுதி">
காராகாட் மக்களவைத் தொகுதி

காராகாட் மக்களவைத் தொகுதி இந்திய மக்களவைக்கான தொகுதியாகும். இது பீகாரின் 40 மக்களவைத் தொகுதிகளில் ஒன்று.

இந்த மக்களவைத் தொகுதியில் கீழ்க்காணும் சட்டமன்றத் தொகுதிகள் சேர்க்கப்பட்டுள்ளன.



</doc>
<doc id="232552" url="https://ta.wikipedia.org/wiki?curid=232552" title="சிரக் பஸ்வான்">
சிரக் பஸ்வான்

சிரக் பஸ்வான் பீகாரிய அரசியல்வாதி ஆவார். இவர் இவர் லோக் ஜன் சக்தி கட்சியைச் சேர்ந்தவர். இவர் 1982-ஆம் ஆண்டின் அக்டோபர் 31-ஆம் நாளில் பிறந்தார். இவர் ஜமுய் மக்களவைத் தொகுதியில் போட்டியிட்டு வென்று, 2014-ஆம் ஆண்டில் தொடங்கிய பதினாறாவது மக்களவையில் உறுப்பினர் ஆனார்.


</doc>
<doc id="232553" url="https://ta.wikipedia.org/wiki?curid=232553" title="உபேந்திர குஷ்வாகா">
உபேந்திர குஷ்வாகா

உபேந்திர குஷ்வாகா, பீகாரிய அரசியல்வாதி ஆவார். இவர் ராஷ்டிரிய லோக் சம்தா கட்சியைச் சேர்ந்தவர். இவர் 1960-ஆம் ஆண்டின் பிப்ரவரி ஆறாம் நாளில் பிறந்தார். இவர் காராகாட் மக்களவைத் தொகுதியில் போட்டியிட்டு வென்று, 2014-ஆம் ஆண்டில் தொடங்கிய பதினாறாவது மக்களவையில் உறுப்பினர் ஆனார். இவரது சொந்த ஊர், பீகாரின் வைசாலி மாவட்டத்தில் உள்ளது.


</doc>
<doc id="232556" url="https://ta.wikipedia.org/wiki?curid=232556" title="கான்னிசரோ வினை">
கான்னிசரோ வினை

கான்னிசரோ வினை ("Cannizzaro reaction") என்பது அதன் கண்டுபிடிப்பாளரான ஸ்டான்சுலாவோ கான்னிசரோ என்பவரின் பெயராலேயே அழைக்கப்படும் ஒரு வேதி வினையாகும். ஆல்பா நிலையில் ஐதரசன் அணு இல்லாத ஓர் ஆல்டிகைடு அடர்த்தியான காரத்துடன் வினைபடும்போது விகிதச்சமமாதலின்மைக்கு தூண்டப்படுகிறது. வினை நடைபெறும்போது வெப்பப் படுத்தப்படும் ஆல்டிகைடு தன் ஆக்சிசனேற்றமும் ஒடுக்கமும் அடைகிறது.

கான்னிசரோ 1853 ஆம் ஆண்டில் பென்சால்டிகைடுடன் பொட்டாசு (பொட்டாசியம் கார்பனேட்டு) கலந்து வினைப்படுத்தி பென்சைல் ஆல்ககாலும் பொட்டாசியம் பென்சோயேட்டும் கிடைக்கப்பெற்ற போதுதான் முதன்முதலில் இம்மாற்றத்தை கண்டறிந்தார். குறிப்பாக இவ்வினை சோடியம் அல்லது பொட்டாசியம் ஐதராக்சைடு சேர்த்து நடத்தப்படுகிறது.

ஆக்சிசனேற்ற வினையின் விளைவாக ஒரு காபொட்சிலிக்கமில உப்பும் மற்றும் ஒடுக்க வினையின் விளைவாக ஒர் ஆல்ககாலும் உருவாகின்றன.ஆல்டிகைடின் கார்பனைல் மூலக்கூறில் ஆல்பா ஐதரசன் அதாவது R2CHCHO அடர்த்தியான காரத்துடன் வினைபுரியுமாயின் ஐதரசனின் விகிதச்சமமாதலின்மையால் தோன்றும் வினை ஆல்டால் ஒடுக்கம் எனப்படும் வினையாகும். ஆல்டால் ஒடுக்கம் கான்னிசரோ வினையின் எல்லைகளைக் கட்டுப்படுத்துகிறது.

கார்பனைல் மையத்தில் உள்ள கார்பன் மீது ஐதராக்சைல் அயனியால் நிகழ்த்தப்படும் கருக்கவர் தாக்குதலுடன் கான்னிசரோ வினை தொடங்குகிறது. இத்தாக்குதலின் விளைவாக உருவாகும் எதிர்மின்மம்அயனி மற்றொரு ஆல்டிகைடு மூலக்கூறைத் தாக்குகிறது. வினையின் இறுதிக் கட்டமாக பென்சாயிக் அமிலத்திலிருந்து அமிலபுரோட்டானை பென்சைல் ஆக்சைடு அயனி எடுத்துக்கொண்டு பென்சைல் ஆல்ககால் உருவாகிறது. அதிக அடர்த்தியுள்ள காரத்தின் முன்னிலையில், ஆல்டிகைடு முதலில் இரட்டை மின்சுமையுள்ள எதிர்மின் அயனியாக உருவாகிறது. பின்னர் இதிலிருந்து ஒர் ஐதரைடு அயனி இரண்டாவது ஆல்டிகைடு மூலக்கூறுக்கு மாற்றப்பட்டு கார்பாக்சிலேட் மற்றும் அல்காக்சைடு அயனிகள் உருவாகின்றன. பின்னர் அல்காக்சைடு அயனி கரைசலில் இருந்து ஒரு புரோட்டானை எடுத்துக் கொள்கிறது.

மொத்தத்தில் கான்னிசரோ வினை மூன்றாம் நிலை இயக்கத்தைப் பின்பற்றுகிறது. ஆல்டிகைடில் இரண்டாம் நிலை இயக்கமும், காரத்தில் முதல் நிலை இயக்கமும் பின்பற்றப் படுகின்றன.

வினைவீதம் = k [RCHO]2 [OH-]

அதிக அடர்த்தியுள்ள காரத்தில் இரண்டாவது பாதை (k') முக்கியத்துவம் பெறுகிறது, அதாவது காரத்தில் இரண்டாம் நிலை இயக்கம் பின்பற்றப்படுகிறது.

வினைவீதம் = k[RCHO]2[OH-] + k'[RCHO]2[OH-]2

இரட்டை மின்சுமை கொண்ட எதிர்மின்மம் (RCHO22-) மற்றும் ஆல்டிகைடு இரண்டுக்கு மிடையில் k' வழிமுறை ஒரு தொடர்பை உண்டாக்குகிறது. வினை D2O.முன்னிலையில் நடைபெறுவதால் மீளும் ஆல்ககாலின் ஆல்பா கார்பனில் எந்தவிதமான டியூட்ரியம்அயனியும் இல்லையென்பதை ஐதரைடு அயனியின் நேரடிப் பரிமாற்றத்தை உற்று நோக்கினால் தெளிவாகும்.

கான்னிசரோ வினை ஆல்பா ஐதரசன் மையங்கள் இல்லாத ஆல்டிகைடுகளில் மட்டுமே நிகழ்கிறது. சிறந்த சூழ்நிலையில் மட்டுமே இவ்வினையில் 50 சதவீதம் ஆல்ககால் மற்றும் காபொட்சிலிக்கமிலம் உருவாகின்றது. குறிப்பாக 30 சதவீதம் காரம் மட்டுமே அமிலமாதலுக்கு உட்பட்டு காபொட்சிலிக்கமிலம் கிடைக்கிறது. இக்குறைவான உற்பத்தியைத் தடுக்கவே தன்னிழப்பு ஆல்டிகைடுடன் குறுக்கு கான்னிசரோ வினை மேற் கொள்ளப்படுகிறது. குறுக்கு கான்னிசரோ வினையில் பார்மால்டிகைடு ஆக்சிசன் ஒடுக்கியாகச் செயல்படுகிறது. இதுவே பின்னர் சோடியம் பார்மேட்டாக ஆக்சிசனேற்றமடைகிறது. இவ்வினையில் அணுவின் பயன்பாடு குறைவு எனினும் தொடர்புடைய ஆல்ககால் அதிக அளவில் உற்பத்தியாகிறது.

2 குளோரோ பென்சால்டிகைடை பொட்டாசியம் ஐதராக்சைடுடன் சேர்த்து அம்மி மற்றும் குழவியில் அரைக்கும் போது கரைசல் இல்லாத வேதிவினை : நிகழ்வதாக அறியப்படுகிறது


</doc>
<doc id="232558" url="https://ta.wikipedia.org/wiki?curid=232558" title="ககஃ‌டியா மக்களவைத் தொகுதி">
ககஃ‌டியா மக்களவைத் தொகுதி

ககஃடியா மக்களவைத் தொகுதி இந்திய மக்களவைக்கான தொகுதியாகும். இது பீகாரின் 40 மக்களவைத் தொகுதிகளில் ஒன்று.

இந்த மக்களவைத் தொகுதியில் கீழ்க்காணும் சட்டமன்றத் தொகுதிகள் சேர்க்கப்பட்டுள்ளன.



</doc>
<doc id="232559" url="https://ta.wikipedia.org/wiki?curid=232559" title="சாந்தி ரங்கநாதன்">
சாந்தி ரங்கநாதன்

சாந்தி ரங்கநாதன் குடிப்பழக்கத்துக்கு அடிமையானோரை மீட்கும் மருத்துவமனையை 1980 இல் இந்தியாவிலேயே முதன்முதலில் சென்னையில் தொடங்கியவர்.

சமூக கல்வி மையத்தில் (School of Social work) முதுகலைப் பட்டம் பெற்றவர். குடிப்பழக்கச் சிகிச்சைத் திறன்குறித்து முனைவர் பட்ட ஆய்வு முடித்துள்ளார். இளம் வயதிலேயே கணவனை இழந்த இவர், கணவரை இழந்தவுடன் அமெரிக்கா சென்று குடிப்பழக்க மீட்பு சிகிச்சைகுறித்த பயிற்சி பெற்றுவந்தார்.

பயிற்சி முடித்து வந்தபின் சென்னை இந்திரா நகரில் டி. டி. ரங்கநாதன் போதை மீட்பு மருத்துவ சிகிச்சை மையத்தைத் தொடங்கினார். கிராமங்களில் பெரும்பாலானோர் குடிக்கு அடிமையாவதை உணர்ந்ததால், கிராமங்கள் தோறும் முகாம்களை டி. டி. ரங்கநாதன் சிகிச்சை அமைப்பு நடத்தியது. குடிக்கு அடிமையானவர்களை மீட்கும் முயற்சியில் 1980 முதல் ஈடுபட்டு வருகின்றது.




</doc>
<doc id="232561" url="https://ta.wikipedia.org/wiki?curid=232561" title="சவுத்ரி மகபூப் அலி">
சவுத்ரி மகபூப் அலி

சவுத்ரி மகபூப் அலி கைசர், பீகாரிய அரசியல்வாதி. இவர் லோக் ஜன் சக்தி கட்சியைச் சேர்ந்தவர். இவர் 1958-ஆம் ஆண்டின் மே மாதத்தின் பதின்மூன்றாம் நாளில் பிறந்தார். இவரது சொந்த ஊர், பீகாரின் தலைநகரான பட்னா ஆகும். இவர் ககரியா மக்களவைத் தொகுதியில் போட்டியிட்டு வென்று, 2014-ஆம் ஆண்டில் தொடங்கிய பதினாறாவது மக்களவையில் உறுப்பினர் ஆனார்.


</doc>
<doc id="232563" url="https://ta.wikipedia.org/wiki?curid=232563" title="முங்கேர் மக்களவைத் தொகுதி">
முங்கேர் மக்களவைத் தொகுதி

முங்கேர் மக்களவைத் தொகுதி இந்திய மக்களவைக்கான தொகுதியாகும். இது பீகாரின் 40 மக்களவைத் தொகுதிகளில் ஒன்று.

இந்த மக்களவைத் தொகுதியில் கீழ்க்காணும் சட்டமன்றத் தொகுதிகள் சேர்க்கப்பட்டுள்ளன.



</doc>
<doc id="232564" url="https://ta.wikipedia.org/wiki?curid=232564" title="வீணா தேவி">
வீணா தேவி

வீணா தேவி, பீகாரிய அரசியல்வாதி. இவர் லோக் ஜன் சக்தி கட்சியைச் சேர்ந்தவர். இவர் 1976-ஆம் ஆண்டின் நவம்பர் ஐந்தாம் நாளில் பிறந்தார். இவரது சொந்த ஊர், பீகாரின் பட்னா மாவட்டத்தில் உள்ளது. இவர் முங்கேர் மக்களவைத் தொகுதியில் போட்டியிட்டு வென்று, 2014-ஆம் ஆண்டில் தொடங்கிய பதினாறாவது மக்களவையில் உறுப்பினர் ஆனார்.


</doc>
<doc id="232565" url="https://ta.wikipedia.org/wiki?curid=232565" title="நாலந்தா மக்களவைத் தொகுதி">
நாலந்தா மக்களவைத் தொகுதி

நாலந்தா மக்களவைத் தொகுதி இந்திய மக்களவைக்கான தொகுதியாகும். இது பீகாரின் 40 மக்களவைத் தொகுதிகளில் ஒன்று.

இந்த மக்களவைத் தொகுதியில் கீழ்க்காணும் சட்டமன்றத் தொகுதிகள் சேர்க்கப்பட்டுள்ளன.



</doc>
<doc id="232566" url="https://ta.wikipedia.org/wiki?curid=232566" title="கவுசலேந்திர குமார்">
கவுசலேந்திர குமார்

கவுசலேந்திர குமார், பீகாரிய அரசியல்வாதி ஆவார். இவர் ஐக்கிய ஜனதா தளம் கட்சியைச் சேர்ந்தவர். இவர் 1959-ஆம் ஆண்டின் ஜனவரி பதின்மூன்றாம் நாளில் பிறந்தார். இவரது சொந்த ஊரான தானா இஸ்லாம்பூர், பீகாரின் நாலந்தா மாவட்டத்தில் உள்ளது. இவர் நாலந்தா மக்களவைத் தொகுதியில் போட்டியிட்டு வென்று, 2009-ஆம் ஆண்டில் தொடங்கிய பதினைந்தாவது மக்களவையிலும், 2014-ஆம் ஆண்டில் தொடங்கிய பதினாறாவது மக்களவையிலும் உறுப்பினர் ஆனார்.


</doc>
<doc id="232567" url="https://ta.wikipedia.org/wiki?curid=232567" title="பாடலிபுத்ரா மக்களவைத் தொகுதி">
பாடலிபுத்ரா மக்களவைத் தொகுதி

பாடலிபுத்ரா மக்களவைத் தொகுதி இந்திய மக்களவைக்கான தொகுதியாகும். இது பீகாரின் 40 மக்களவைத் தொகுதிகளில் ஒன்று.

இந்த மக்களவைத் தொகுதியில் கீழ்க்காணும் சட்டமன்றத் தொகுதிகள் சேர்க்கப்பட்டுள்ளன.



</doc>
<doc id="232568" url="https://ta.wikipedia.org/wiki?curid=232568" title="நவாதா மக்களவைத் தொகுதி">
நவாதா மக்களவைத் தொகுதி

நவாதா மக்களவைத் தொகுதி இந்திய மக்களவைக்கான தொகுதியாகும். இது பீகாரின் 40 மக்களவைத் தொகுதிகளில் ஒன்று.

இந்த மக்களவைத் தொகுதியில் கீழ்க்காணும் சட்டமன்றத் தொகுதிகள் சேர்க்கப்பட்டுள்ளன.



</doc>
<doc id="232569" url="https://ta.wikipedia.org/wiki?curid=232569" title="இராம. பெரியகருப்பன்">
இராம. பெரியகருப்பன்

தமிழண்ணல் என்கிற இராம. பெரியகருப்பன் (12 ஆகத்து 1928 - 29 திசம்பர் 2015) ஒரு தமிழறிஞர் ஆவார்.

சிவகங்கை மாவட்டம் நெற்குப்பை என்ற ஊரில் பிறந்தவர். தந்தை பெயர் இராமசாமி செட்டியார். தாயார் பெயர் கல்யாணி ஆச்சி. பள்ளத்தூர், ஏ.ஆர்.சி. உயர்நிலைப்பள்ளியிலும், மேலைச்சிவபுரி, கணேசர் செந்தமிழ் கல்லூரியிலும் கல்வி கற்றார். 1948 இல் திருவையாறு அரசர் கல்லூரியிலும் பயின்று தமிழ் வித்துவான் பட்டம் பெற்றார். வசதி இல்லாததால் கல்லூரியில் சேராமல் சென்னைப் பல்கலைக்கழகத்தில் இளங்கலை (பொருளியல்) (1948), முதுகலைத் தமிழ்(1961) ஆகிய பட்டங்களை தனிப்படிப்பின் வழியாகத் தேர்ச்சிப்பெற்றார்.மதுரை தியாகராசர் கல்லூரியில் விரிவுரையாளராகப் பணியாற்றிய காலத்தில் சங்க இலக்கிய மரபுகள் என்னும் பொருளில் ஆய்வு செய்து 1969இல் முனைவர் பட்டம் பெற்றார். முனைவர் சி.இலக்குவனாரும், முனைவர் அ.சிதம்பரநாதனாரும் இவர்தம் ஆய்வு நெறியாளர்கள் ஆவர்

13 ஆண்டுகள் காரைக்குடியில் உயர்நிலைப் பள்ளியில் தமிழாசிரியராகப் பணியாற்றினார். இவரது முயற்சியையும், கடின உழைப்பையும், சங்க இலக்கியத்தில் இருந்த ஈடுபாட்டையும் பாராட்டி, மதுரை காமராசர் பல்கலைக்கழகத் துணைவேந்தராக இருந்த மு. வரதராசனார், பல்கலைக்கழகத்தில் பணியளித்ததோடு இரண்டே ஆண்டுகளில் இணைப்பேராசிரியராகப் பதவி உயர்வும் அளித்தார். 1981-82 ஆம் கல்வியாண்டில் பல்கலைக்கழக நிதிநல்கைக் குழுவின் தேசியப் பேராசிரியராகவும் பணியாற்றினார். 

இரண்டாண்டுகள் பல்கலைக்கழக மானியக் குழுவின் சிறப்புப் பேராசிரியராகப் பணியாற்றினார். தமிழ்க்குடிமகன், கா. காளிமுத்து உள்பட ஐம்பதுக்கும் மேற்பட்டோருக்கு ஆய்வு வழிகாட்டியாகவும் சாகித்ய அகாதெமியில் 10 ஆண்டுகள் உறுப்பினராகவும் இருந்தார். தமிழ் இலக்கணம்குறித்து ஐம்பதுக்கும் மேற்பட்ட கட்டுரைகள், நூல்கள், சங்க இலக்கியம், ஒப்பிலக்கியம், நாட்டுப்புறப் பாடல்கள், ஆய்வில் துறைகள் விரிவாக அமைய பல அடிப்படை நூல்கள் எழுதியுள்ளார்.

தினமணி இதழில் வளர்தமிழ்ப் பகுதியில் உங்கள் தமிழைத் தெரிந்து கொள்ளுங்கள் என்ற தலைப்பில் எழுதியவற்றை என்ற தலைப்பில் தொகுத்து வெளியிட்டுள்ளார்.

புதிய நோக்கில் தமிழ் இலக்கிய வரலாறு (நூல்) என்ற நூலில் புதிய நோக்கில் தமிழ் மொழியின் இலக்கிய வரலாற்றைப் பல கோணங்களில் விவாதிக்கிறார்.

சிங்கப்பூர் அரசு பள்ளிகளுக்காக தமிழ் பாட நூல்களையும் எழுதி உள்ளார்.

மதுரை காமராசர் பல்கலைக்கழகம், அண்ணாமலைப் பல்கலைக்கழகம், வெங்கடேசுவரா பல்கலைக்கழகம், சென்னைப் பல்கலைக்கழகம், பாரதியார் பல்கலைக்கழகம், பாரதிதாசன் பல்கலைக்கழகம், கோழிக்கோடு பல்கலைக்கழகம் உள்ளிட்ட பல்கலைக்கழகங்களில் பாடத்திட்டக்குழு உறுப்பினராகப் பணிபுரிந்தர் இவர். தமிழறிஞர்கள் சாகும்வரை உண்ணாநோன்பு போராட்டம் நிகழ்த்திய பொழுது அறிஞர் சிலம்பொலி செல்லப்பனார் போராட்டத் தலைமையிலிருந்து விலகிக்கொண்டபொழுது தாமே முன்வந்து தமிழ்வழிக் கல்விக்காகச் சாகும்வரை உண்ணா நோன்பில் தலைமைதாங்கி நடத்தியவர் இவர். தமிழக அரசால் சாகித்திய அகாதெமியின் பொதுக்குழு உறுப்பினராகத் தேர்ந்ததெடுக்கப்பட்டார். 1985 முதல் ஞானபீட விருதுக்குரிய கருத்துரைஞர் குழுவில் பணியாற்றி வருகிறார். தமிழக அரசின் சங்க இலக்கியக்குறள் பீடத்தின் துணைத் தலைவராகவும் பணிபுரிந்தவர்


தமிழண்ணல் மதுரை சதாசிவ நகரில் உள்ள அவரது இல்லத்தில் 2015 டிசம்பர் 29 செவ்வாய்க்கிழமை இரவு காலமானார்.



</doc>
<doc id="232570" url="https://ta.wikipedia.org/wiki?curid=232570" title="கிரிராஜ் சிங்">
கிரிராஜ் சிங்

கிரிராஜ் சிங், பீகாரிய அரசியல்வாதி. இவர் பாரதிய ஜனதா கட்சியைச் சேர்ந்தவர். இவர் 1952-ஆம் ஆண்டின் செப்டம்பர் எட்டாம் நாளில் பிறந்தார். இவர் பீகாரி ன் லக்கிசராய் மாவட்டத்தில் உள்ள பர்ஹியாவை சொந்த ஊராகக் கொண்டவர். இவர் நவாதா மக்களவைத் தொகுதியில் போட்டியிட்டு வென்று, 2014-ஆம் ஆண்டில் தொடங்கிய பதினாறாவது மக்களவையில் உறுப்பினர் ஆனார்.



</doc>
<doc id="232572" url="https://ta.wikipedia.org/wiki?curid=232572" title="ராம் கிருபாள் யாதவ்">
ராம் கிருபாள் யாதவ்

ராம் கிருபாள் யாதவ், பீகாரிய அரசியல்வாதி. இவர் பாரதிய ஜனதா கட்சியைச் சேர்ந்தவர். இவர் 1957-ஆம் ஆண்டின் அக்டோபர் மாதத்தின் 12-ஆம் நாளில் பிறந்தார். இவர் பீகாரின் பட்னா மாவட்டத்தில் உள்ள கோரியாடோலி என்னும் ஊரைச் சேர்ந்தவர்.

ߔ: பதினான்காவது மக்களவையில் உறுப்பினர்


</doc>
<doc id="232575" url="https://ta.wikipedia.org/wiki?curid=232575" title="புரூரவன்">
புரூரவன்

புரூரவன் (ஆங்கிலம்:Pururavas) (சமஸ்கிருதம்:पुरूरव) என்பவர் சந்திர குலத்தினை சேர்ந்தவராவார். இவரைப் பற்றி இந்து சமய இதிகாசமான மகாபாரதத்திலில் குறிப்பிடப்பட்டுள்ளது. இவர் புதன் மற்றும் இளை தம்பதியினரின் மகனாகவும், கேசி எனும் அரக்கனுடன் போரிட்டு ஊர்வசியை மீட்டவராகவும் அறியப்படுகிறார். ஊர்வசியுடன் இல்லறம் நடத்தி ஆயு என்ற மகனைப் பெற்றார். அதன் பின்பு ஊர்வசி மீண்டும் இந்திர லோகம் சென்றதால் துறவியாக வாழ்ந்து மறைந்தார்.

பிரகஸ்பதியின் மனைவி தாரை, சந்திரனைக் கூடி, புதன் என்னும் மகனைப் பெற்றாள். வைவஸ்தமனுவின் மகன் இளன் வேட்டையாடிக்கொண்டு சென்றபோது ஒரு காட்டை அடைந்தான். அந்தக் காட்டில் யார் வந்தாலும் பெண்ணாக மாறும்படி ஒரு சாபம் இருந்தது. அதன்படி இளன், இலா எனும் பெண் உருவமடைந்தான். பின்னர் புத தேவன், இலாவை மணந்தான். இவர்களுக்குப் பிறந்த குழந்தையே புரூரவன் ஆவார்.

தேவ மகளிர் ஊர்வசியைக் கேசி என்ற அரக்கன் கவர்ந்துசென்றான். புரூரவன், கேசியிடமிருந்து ஊர்வசியை மீட்டுத் தேவேந்திரனிடம் ஒப்படைத்தான். தேவேந்திரன் மகிழ்ந்து ஊர்வசியைப் புரூரவனுக்கே தந்து விட்டான். இவர்களுக்குப் பிறந்த மகன் ஆயு. புரூருவனின் வழித்தோன்றல்களே சந்திர குலத்தவர்கள் ஆயுவின் மகன் நகுசன். நகுசனின் மகன் யயாதி.

ஒரு நாள் மன்னன் பூரூரவசை, ஊர்வசி பிரிந்து சென்றதால் மனம் கலங்கிப் போனான்.
பின்னர், சோகம் குறைந்தவுடன் மனதில் வைராக்கியம் ஏற்பட்டது. மாபெரும் மன்னனாக இருந்த நான் ஒரு பெண்ணின் வலையில் வீழ்ந்து அவள் கைப்பாவை ஆகினேன். ஊர்வசி என்னிடம் வேத வாக்கியங்கள் மேற்கோள்களாக கூறியும், அவள் நற்போதனைகள் என் மனதில் பதியவில்லை. பாம்பை கயிற்றாக எண்ணியது எனது குற்றம் தானே. விவேகியாக இருப்பவர்கள், தீயவர் சேர்க்கையை விட்டுவிடவேண்டும். சாதுக்களை அண்டி, சேவை செய்து கொண்டு இருப்பவனுக்கு கர்மத்தளை என்ற அக்ஞான இருள் நீங்கி விடுகிறது. துயரக்கடலில் மூழ்கித் தத்தளிப்பவர்களுக்கு பிரம்மத்தை அறிந்த சித்தர்களான ஞானிகள், உறுதியான படகு போன்றவர்கள்.

ஆத்ம ஞானம் ஏற்பட்டவுடன் மன்னர் புரூரவஸ் என்ற இளநந்தன் உலகத்திடம் பற்று நீங்கிற்று. அவனுடைய பந்த-பாசங்கள் எல்லாம் அழிந்தன. அவர் ஆத்ம ஞானியாக பற்று-பாசமில்லாமல் மண்ணுலகில் சுற்றித் திரிந்தார்.




</doc>
<doc id="232579" url="https://ta.wikipedia.org/wiki?curid=232579" title="மாநிலப் பல்கலைக்கழகம், கொல்கத்தா">
மாநிலப் பல்கலைக்கழகம், கொல்கத்தா

மாநிலப் பல்கலைக்கழகம், கல்கத்தா என்பது மேற்கு வங்காளத் தலைநகரான கல்கத்தாவில் உள்ள அரசு பல்கலைக்கழகம் ஆகும். இதை முன்னர் இந்துக் கல்லூரி எனவும், பிரசிடென்சி கல்லூரி எனவும் அழைத்தனர். 





</doc>
<doc id="232582" url="https://ta.wikipedia.org/wiki?curid=232582" title="சி. வி. சந்திரசேகர்">
சி. வி. சந்திரசேகர்

சி. வி. சந்திரசேகர் (C. V. Chandrasekhar, பிறப்பு மே 22, 1935) பரதக் கலைஞர் மற்றும் ஆசிரியர், இசையமைப்பாளர், நடன அமைப்பாளர், கல்வியாளர் எனப் பன்முகத் தன்மையுள்ளவர். சிம்லாவில் பிறந்தாலும் பூர்வீகம் தமிழகமே. தமிழகக் கலையான பரதத்தை கற்றுத் தேர்ந்தவர் இவர். 24 நாடுகளில் நாட்டிய நிகழ்ச்சி நடத்தியுள்ளார்.

புதுதில்லி எம்.இ.ஏ. உயர்நிலைப்பள்ளியிலும், சென்னை பெசன்ட் தியாசாபிகல் உயர்நிலைப்பள்ளியிலும் பள்ளிப்படிப்பு படித்தார். விவேகானந்தா கல்லூரியில் பி.எஸ்.சி. பட்டமும், காசி இந்து பல்கலைக் கழகத்தில் முதுகலைப் பட்டமும், கலாசேத்ரா கல்லூரியில் பரதநாட்டியத்தில் முதுநிலைப் பட்டயமும் பெற்றார்.



</doc>
<doc id="232594" url="https://ta.wikipedia.org/wiki?curid=232594" title="மகாராஷ்டிர சட்டமன்றம்">
மகாராஷ்டிர சட்டமன்றம்

மகாராட்டிரத்தின் சட்டமன்றம், மகாராட்டிர மாநிலத்தை நிர்வகிக்கும் அரசு அமைப்பாகும். இரு அவைகளைக் கொண்ட மகாராட்டிர அரசின் கீழவை இது. 2009-ஆம் ஆண்டின்படி, பன்னிரண்டு முறை சட்டமன்றத் தேர்தல்கள் நடைபெற்றுள்ளன.

மகாராஷ்டிரத்தை 288 தொகுதிகளாகப் பிரித்துள்ளனர். ஒவ்வொரு தொகுதியையும் மக்களால் தேர்ந்தெடுக்கப்பட்ட உறுப்பினர்கள் முன்னிறுத்துவர். கூடுதலாக ஒருவர் நியமிக்கப்படுவார்.


</doc>
<doc id="232596" url="https://ta.wikipedia.org/wiki?curid=232596" title="டால்ட்டனின் விதி">
டால்ட்டனின் விதி

வேதியியலிலும், இயற்பியலிலும் டால்ட்டனின் விதி ("Dalton's law") அல்லது டால்டனின் பகுதி அழுத்த விதி ("Dalton's law of partial pressures") என்பது ஒரு கலத்தில் உள்ள ஒரு வளிமக் கலவையின் அழுத்தம், கலவையிலுள்ள ஒவ்வொரு வளிமமும் கலத்திலுள்ளபோது பெற்றிருக்கும் தனித்தனி அழுத்தத்தின் கூட்டுத் தொகைக்கு சமமாகும். இப்பரிசோதனை விதி 1801 ஆம் ஆண்டில் ஜான் டால்ட்டன் என்பவரால் கூறப்பட்ட இவ்விதி இலட்சிய வளிம விதிகளுடன் தொடர்புடையது.

ஒன்றுடன் ஒன்று தாக்கமடையாத வளிமங்களைக் கொண்ட கலவை ஒன்றின் மொத்த அழுத்தம் பின்வருமாறு தரப்படும்:

இங்கு formula_3 ஒவ்வொரு வளிமக் கூறினதும் பகுதி அழுத்தம் ஆகும்.

இங்கு formula_5 என்பது "n" கூறுகளைக் கொண்ட கலவையின் "i"-வது கூறின் மோல் பின்னம் ஆகும்.



</doc>
<doc id="232597" url="https://ta.wikipedia.org/wiki?curid=232597" title="அக்கல்குவா சட்டமன்றத் தொகுதி">
அக்கல்குவா சட்டமன்றத் தொகுதி

அக்கல்குவா சட்டமன்றத் தொகுதி, மகாராஷ்டிர சட்டமன்றத்திற்கான தொகுதியாகும். இந்த தொகுதியின் எண் 1 ஆகும். இது நந்துர்பார் மாவட்டத்தில் உள்ள 4 தொகுதிகளில் ஒன்று. இத்தொகுதி பாராளுமன்றத்திற்கு நந்துர்பார் மக்களவைத் தொகுதியில் உள்ளது. இது பிற்படுத்தப்பட்டோருக்கு ஒதுக்கப்பட்டுள்ளது.

இத்தொகுதியில் அக்கல்குவா, அக்ராணி ஆகிய வட்டங்கள் உள்ளன.


</doc>
<doc id="232598" url="https://ta.wikipedia.org/wiki?curid=232598" title="ஷஃகாதா சட்டமன்றத் தொகுதி">
ஷஃகாதா சட்டமன்றத் தொகுதி

ஷஃகாதா சட்டமன்றத் தொகுதி, மகாராஷ்டிர சட்டமன்றத்திற்கான தொகுதியாகும். இந்த தொகுதியின் எண் 2 ஆகும். இது நந்துர்பார் மாவட்டத்தில் உள்ள 4 தொகுதிகளில் ஒன்று. இத்தொகுதி பாராளுமன்றத்திற்கு நந்துர்பார் மக்களவைத் தொகுதியில் உள்ளது. இது பிற்படுத்தப்பட்டோருக்கு ஒதுக்கப்பட்டுள்ளது.

இத்தொகுதியில் தளோதா வட்டமும், ஷஃகாதா வட்டத்தின் மாசாவத், பிரம்மன்புரி, அசலோத், ஷஃகாதா, ஷஃகாதா நகராட்சி ஆகிய ஊர்களும் சேர்க்கப்பட்டுள்ளன.


</doc>
<doc id="232599" url="https://ta.wikipedia.org/wiki?curid=232599" title="நந்துர்பார் சட்டமன்றத் தொகுதி">
நந்துர்பார் சட்டமன்றத் தொகுதி

நந்துர்பார் சட்டமன்றத் தொகுதி, மகாராஷ்டிர சட்டமன்றத்திற்கான தொகுதியாகும். இந்த தொகுதியின் எண் 3 ஆகும். இது நந்துர்பார் மாவட்டத்தில் உள்ள 4 தொகுதிகளில் ஒன்று. இத்தொகுதி பாராளுமன்றத்திற்கான நந்துர்பார் மக்களவைத் தொகுதியில் உள்ளது. இது பிற்படுத்தப்பட்டோருக்கு ஒதுக்கப்பட்டுள்ளது.

இத்தொகுதியில் ஷஃகாதா வட்டத்தின் கல்சாடி, பிரகாஷா, சாரங்ககேடா, வடாலி ஆகிய ஊர்களும், நந்துர்பார் வட்டத்தின் கோரீட், கண்டாமளி, ரனாளே, நந்துர்பார், நந்துர்பார் நகராட்சி ஆகியவையும் சேர்க்கப்பட்டுள்ளன.


</doc>
<doc id="232600" url="https://ta.wikipedia.org/wiki?curid=232600" title="நவாபூர் சட்டமன்றத் தொகுதி">
நவாபூர் சட்டமன்றத் தொகுதி

நவாபூர் சட்டமன்றத் தொகுதி, மகாராஷ்டிர சட்டமன்றத்திற்கான தொகுதியாகும். இந்த தொகுதியின் எண் 4 ஆகும். இது நந்துர்பார் மாவட்டத்தில் உள்ள 4 தொகுதிகளில் ஒன்று. இத்தொகுதி பாராளுமன்றத்திற்கு நந்துர்பார் மக்களவைத் தொகுதியில் உள்ளது. இது பிற்படுத்தப்பட்டோருக்கு ஒதுக்கப்பட்டுள்ளது.

இத்தொகுதியில் நவாபூர் வட்டமும், நந்துர்பார் வட்டத்தின் தானோரா, ஆஷ்டே ஆகிய ஊர்களும் சேர்க்கப்பட்டுள்ளன.


</doc>
<doc id="232601" url="https://ta.wikipedia.org/wiki?curid=232601" title="நந்துர்பார் மக்களவைத் தொகுதி">
நந்துர்பார் மக்களவைத் தொகுதி

நந்துர்பார் மக்களவைத் தொகுதி, இந்திய மக்களவைத் தொகுதியாகும். இது மகாராஷ்டிராவில் உள்ள 48 மக்களவைத் தொகுதிகளில் ஒன்று.

இந்த மக்களவைத் தொகுதியில் கீழ்க்காணும் சட்டமன்றத் தொகுதிகள் உட்படுத்தப்பட்டுள்ளன.
மேலுள்ள நான்கு சட்டமன்றத் தொகுதிகளும் பிற்படுத்தப்பட்டோருக்கு ஒதுக்கப்பட்டுள்ளன. இவை நந்துர்பார் மாவட்டத்தில் உள்ளன.



</doc>
<doc id="232603" url="https://ta.wikipedia.org/wiki?curid=232603" title="மால்வா அதிவிரைவு ரயில்">
மால்வா அதிவிரைவு ரயில்

மால்வா எக்ஸ்பிரஸ் (மால்வா விரைவுத் தொடருந்து) தினசரி செயல்படக் கூடிய ஒரு தொடருந்துச் சேவையாகும். இது மத்திய பிரதேசத்தின் மிகப்பெரிய தொழில் மையமான இந்தூர் நகரின், இந்தூர் தொடருந்துச் சந்திப்பினை ஜம்மு காஷ்மீரின் ஜம்மு தாவி தொடருந்துச் சந்திப்புடன் இணைக்கிறது.

இந்தத் தொடருந்து முதலில் இந்தூர் மற்றும் புது டெல்லிக்கு இடையே அறிமுகப்படுத்தப்பட்டது. அதன் பின்னர் ஜம்மு தாவி தொடருந்துச் சந்திப்பு வரை விரிவுபடுத்தப்பட்டது. அரசு ரீதியாக பாகிஸ்தானைச் சென்றடைவதற்காக முதன் முதலாக இயக்கப்பட்ட தொடருந்து இது. அக்டோபர் 22, 1985 பாகிஸ்தானின் லாகூர் வரை செல்லும்வகையில், இந்தூர் – லாகூர் சிறப்புத் தொடருந்தாக இயக்கப்பட்டது. 55 நாட்கள் செயல்படுத்தப்பட்ட இந்தத் தொடருந்துச் சேவை ஒரு சில இடர்பாடுகளால் நிறுத்தப்பட்டது. மத்திய பிரதேசம் மற்றும் இந்தியாவினை பொறுத்தவரை  ISO  சான்றிதழ் பெற்ற ஐந்தாவது தொடருந்து இதுவாகும்.

இந்தூரிலிருந்து புறப்படும் தொடருந்துக்கு வண்டி எண் 12919 ஆகவும், ஜம்மு காஷ்மீரிலிருந்து புறப்படும் தொடருந்துக்கு வண்டி எண் 12920 எனவும் கொடுக்கப்பட்டுள்ளது. மால்வா எக்ஸ்பிரஸ் சுமார் 42 நிறுத்தங்களைக் கொண்டு செயல்படுகிறது.

மால்வா விரைவுத் தொடருந்து பொதுவாக 24 பெட்டிகளைக் கொண்டிருக்கும். இதில் உணவு மற்றும் பண்டக வசதிகளும் உள்ளன.



</doc>
<doc id="232609" url="https://ta.wikipedia.org/wiki?curid=232609" title="துளே மக்களவைத் தொகுதி">
துளே மக்களவைத் தொகுதி

துளே மக்களவைத் தொகுதி இந்திய மக்களவைக்கான தொகுதியாகும். இது மகாராஷ்டிராவில் உள்ள 48 பாராளுமன்றத் தொகுதிகளில் ஒன்று. 

இந்த தொகுதியில் ஆறு மகாராஷ்டிர சட்டமன்றத் தொகுதிகள் உள்ளன.தொகுதிகளின் எண் அடைப்புக்குறிக்குள் தரப்பட்டுள்ளது.



</doc>
<doc id="232612" url="https://ta.wikipedia.org/wiki?curid=232612" title="துளே ஊரகம் சட்டமன்றத் தொகுதி">
துளே ஊரகம் சட்டமன்றத் தொகுதி

துளே ஊரகம் சட்டமன்றத் தொகுதி, மகாராஷ்டிர சட்டமன்றத்திற்கான தொகுதியாகும். இந்த தொகுதியின் எண் 6 ஆகும். இது துளே மாவட்டத்தில் உள்ள 5 தொகுதிகளில் ஒன்று. இத்தொகுதி பாராளுமன்றத்திற்கு துளே மக்களவைத் தொகுதியில் உள்ளது. இது பிற்படுத்தப்பட்டோருக்கு ஒதுக்கப்பட்டுள்ளது.

இத்தொகுதியில் துளே வட்டத்தில் உள்ள லாம்கானி, சோன்கிர், பாகாணி, முகட்டி, துளே, குசும்பே, ஆர்வி, ஷிரூர் ஆகிய ஊர்கள் சேர்க்கப்பட்டுள்ளன.


</doc>
<doc id="232613" url="https://ta.wikipedia.org/wiki?curid=232613" title="துளே நகரம் சட்டமன்றத் தொகுதி">
துளே நகரம் சட்டமன்றத் தொகுதி

துளே நகரம் சட்டமன்றத் தொகுதி, மகாராஷ்டிர சட்டமன்றத்திற்கான தொகுதியாகும். இந்த தொகுதியின் எண் 7 ஆகும். இது துளே மாவட்டத்தில் உள்ள 5 தொகுதிகளில் ஒன்று. இத்தொகுதி பாராளுமன்றத்திற்கு துளே மக்களவைத் தொகுதியில் உள்ளது. இது பிற்படுத்தப்பட்டோருக்கு ஒதுக்கப்பட்டுள்ளது.

இத்தொகுதியில் துளே நகராட்சி சேர்க்கப்பட்டுள்ளது.


</doc>
<doc id="232620" url="https://ta.wikipedia.org/wiki?curid=232620" title="சிந்துகேடா சட்டமன்றத் தொகுதி">
சிந்துகேடா சட்டமன்றத் தொகுதி

சிந்துகேடா சட்டமன்றத் தொகுதி, மகாராஷ்டிர சட்டமன்றத்திற்கான தொகுதியாகும். இந்த தொகுதியின் எண் 8 ஆகும். இது துளே மாவட்டத்தில் உள்ள 5 தொகுதிகளில் ஒன்று. இத்தொகுதி பாராளுமன்றத்திற்கு துளே மக்களவைத் தொகுதியில் உள்ளது. இது பிற்படுத்தப்பட்டோருக்கு ஒதுக்கப்பட்டுள்ளது.

இத்தொகுதியில் சிந்துகேடா வட்டமும், சாக்ரி வட்டத்தில் உள்ள தூசனே ஆகிய ஊர்களும் சேர்க்கப்பட்டுள்ளன.


</doc>
<doc id="232622" url="https://ta.wikipedia.org/wiki?curid=232622" title="ஜி. கே. சுந்தரம்">
ஜி. கே. சுந்தரம்

ஜி. கே. சுந்தரம் (G.K. Sundaram, 1914–2009) கோவையைச் சேர்ந்த தொழிலதிபர் ஆவார். 1930 இல் 
இராஜாஜி தலைமையிலான வேதாரண்யம் உப்புச் சத்தியாகிரகப் போராட்டத்தில் கலந்து கொண்டதால், தனது 16 ஆம் வயதில் ஓராண்டு சிறைத் தண்டனை பெற்றவர்.

கோவை பாப்பநாயக்கன் பாளையத்தில் பிறந்தவர். பெற்றோர் ஜி. குப்புசாமி நயுடு, லட்சுமி அம்மாள். கோவையில் உள்ள சர்வஜன மேல்நிலைப் பள்ளியிலும், யூனியன் உயர்நிலைப் பள்ளியிலும் பள்ளிப்படிப்பைப் பயின்றார். சென்னை மாநிலக் கல்லூரியில் இண்டர் மீடியேட் வகுப்பு பயின்றார். இங்கிலாந்தின் போல்டனில் உள்ள காலேஜ் ஆப் டெக்னாலஜியில் நூற்பு பொறியியல் படித்தார். இந்தியாவின் தானுந்து விளையாட்டுகளில் நீங்கா இடம் பெற்றவரான சுந்தரம் கரிவரதன் இவரது மகனாவார்.



ஜி. கே. சுந்தரம் தமது 95வது அகவையில் உடல்நலக் குறைவால் 18 மே 2009ல் மறைந்தார். 


</doc>
<doc id="232624" url="https://ta.wikipedia.org/wiki?curid=232624" title="பட்னா சாகிப் மக்களவைத் தொகுதி">
பட்னா சாகிப் மக்களவைத் தொகுதி

பட்னா சாகிப் மக்களவைத் தொகுதி இந்திய மக்களவைக்கான தொகுதியாகும். இது பீகாரின் 40 மக்களவைத் தொகுதிகளில் ஒன்று.

இந்த மக்களவைத் தொகுதியில் கீழ்க்காணும் சட்டமன்றத் தொகுதிகள் சேர்க்கப்பட்டுள்ளன.



</doc>
<doc id="232626" url="https://ta.wikipedia.org/wiki?curid=232626" title="மா. ஸ்ரீனிவாசன்">
மா. ஸ்ரீனிவாசன்

மா. ஸ்ரீனிவாசன் (Srinivasan Madhavachari, ஜனவரி 12, 1937- பிப்ரவரி 25, 2000) இந்திய உச்ச நீதிமன்ற முன்னாள் நீதிபதியாவார்.

தஞ்சை மாவட்டத்தில் உள்ள சித்தாடி என்னும் சிற்றூரில் பிறந்தவர். சென்னையில் தியாகராயர் நகர் இராமகிருஷ்ணா ஆரம்பப் பள்ளியில் பள்ளிப் படிப்பும், லயோலா கல்லூரியில் இளநிலைப் பட்டப்படிப்பும் படித்தார். பட்டப் படிப்பில் தங்கப் பதக்கமும் வடமொழியில் முதன்மையான மாணவனாகத் தேறியமைக்காக வெள்ளிப் பதக்கமும் பெற்றார். சென்னை சட்டக் கல்லூரியில் பி.எல் பட்டப்படிப்பில் தங்கப்பதக்கமும், சர்வதேசச் சட்டத்தேர்வில், மாநிலத்திலேயே முதல் மாணவனாகத் தேறியமைக்காகத் தங்கப் பதக்கமும் பெற்றார்.


</doc>
<doc id="232640" url="https://ta.wikipedia.org/wiki?curid=232640" title="சத்ருகன் பிரசாத் சின்கா">
சத்ருகன் பிரசாத் சின்கா

சத்ருகன் பிரசாத் சின்கா, பீகாரிய அரசியல்வாதி ஆவார். இவர் பாரதிய ஜனதா கட்சியைச் சேர்ந்தவர். இவர் 1946-ஆம் ஆண்டின் ஜூலை பதினைந்தாம் நாளில் பிறந்தார். இவர் பட்னாவைச் சொந்த ஊராகக் கொண்டவர்.
இவர் இருநூற்றுக்கும் அதிகமான இந்தித் திரைப்படங்களில் நடித்துள்ளார். இவர் பஞ்சாபி, குஜராத்தி, போஜ்புரி, பெங்காலி, தமிழ், தெலுங்கு ஆகிய மொழிகளீல் வெளியான திரைப்படங்களிலும் நடித்தார். இவர் பட்னா சாகிப் மக்களவைத் தொகுதியில் போட்டியிட்டு வென்று, இரு முறை மக்களவையில் உறுப்பினர் ஆனார்.



</doc>
<doc id="232641" url="https://ta.wikipedia.org/wiki?curid=232641" title="சமஸ்தீபூர் மக்களவைத் தொகுதி">
சமஸ்தீபூர் மக்களவைத் தொகுதி

சமஸ்தீபூர் மக்களவைத் தொகுதி இந்திய மக்களவைக்கான தொகுதியாகும். இது பீகாரின் 40 மக்களவைத் தொகுதிகளில் ஒன்று.

இந்த மக்களவைத் தொகுதியில் கீழ்க்காணும் சட்டமன்றத் தொகுதிகள் சேர்க்கப்பட்டுள்ளன.



</doc>
<doc id="232642" url="https://ta.wikipedia.org/wiki?curid=232642" title="ராம் சந்திர பஸ்வான்">
ராம் சந்திர பஸ்வான்

ராம் சந்திர பஸ்வான், பீகாரிய அரசியல்வாதி. இவர் லோக் ஜன் சக்தி கட்சியைச் சேர்ந்தவர். இவர் 1962-ஆம் ஆண்டின் ஜனவரி முதலாம் நாளில் பிறந்தார். இவர் ககஃடியா மாவட்டத்தில் உள்ள சாகர்பன்னி என்னும் ஊரில் பிறந்தார். இவர் சமஸ்தீபூர் மக்களவைத் தொகுதியில் போட்டியிட்டு வென்று, பதினாறாவது மக்களவையில் உறுப்பினர் ஆனார்.



</doc>
<doc id="232644" url="https://ta.wikipedia.org/wiki?curid=232644" title="சாசாராம் மக்களவைத் தொகுதி">
சாசாராம் மக்களவைத் தொகுதி

சாசாராம் மக்களவைத் தொகுதி இந்திய மக்களவைக்கான தொகுதியாகும். இது பீகாரின் 40 மக்களவைத் தொகுதிகளில் ஒன்று.

இந்த மக்களவைத் தொகுதியில் கீழ்க்காணும் சட்டமன்றத் தொகுதிகள் சேர்க்கப்பட்டுள்ளன.



</doc>
<doc id="232645" url="https://ta.wikipedia.org/wiki?curid=232645" title="செடி பஸ்வான்">
செடி பஸ்வான்

செடி பஸ்வான், பீகாரிய அரசியல்வாதி ஆவார். இவர் பாரதிய ஜனதா கட்சியைச் சேர்ந்தவர். இவர் 1956-ஆம் ஆண்டின் பிப்ரவரி நான்காம் நாளில் பிறந்தார். இவர் பீகாரின் ரோத்தாஸ் மாவட்டத்தில் உள்ள சாசாராம் என்ற ஊரைச் சேர்ந்தவர்.

சாசாராம் மக்களவைத் தொகுதியில் போட்டியிட்டு வென்று, 2014-ஆம் ஆண்டில் தொடங்கிய பதினாறாவது மக்களவையில் உறுப்பினர் ஆனார்.


</doc>
<doc id="232646" url="https://ta.wikipedia.org/wiki?curid=232646" title="உஜியார்பூர் மக்களவைத் தொகுதி">
உஜியார்பூர் மக்களவைத் தொகுதி

உஜியார்பூர் மக்களவைத் தொகுதி இந்திய மக்களவைக்கான தொகுதியாகும். இது பீகாரின் 40 மக்களவைத் தொகுதிகளில் ஒன்று.

இந்த மக்களவைத் தொகுதியில் கீழ்க்காணும் சட்டமன்றத் தொகுதிகள் சேர்க்கப்பட்டுள்ளன.



</doc>
<doc id="232647" url="https://ta.wikipedia.org/wiki?curid=232647" title="நித்தியானந்த ராய்">
நித்தியானந்த ராய்

நித்தியானந்த ராய், பீகாரிய அரசியல்வாதி. இவர் பாரதிய ஜனதா கட்சியைச் சேர்ந்தவர். இவர் 1966-ஆம் ஆண்டின் ஜனவரி முதலாம் நாளில் பிறந்தார். இவரது சொந்தர் ஊரான ஜடுவா, பீகாரின் வைசாலி மாவட்டத்தில் உள்ளது. இவர் உஜியார்பூர் மக்களவைத் தொகுதியில் போட்டியிட்டு வென்று, பதினாறாவது மக்களவையில் உறுப்பினர் ஆனார்.


</doc>
<doc id="232648" url="https://ta.wikipedia.org/wiki?curid=232648" title="ரக்சவுல் சட்டமன்றத் தொகுதி">
ரக்சவுல் சட்டமன்றத் தொகுதி

ரக்சவுல் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது மேற்கு சம்பாரண் மக்களவைத் தொகுதிக்கு உட்பட்டது.

இந்த தொகுதியில் கிழக்கு சம்பாரண் மாவட்டத்தில் உள்ள ரக்சவுல், அதாபூர் ஆகிய வளர்ச்சி மண்டலங்கள் சேர்க்கப்பட்டுள்ளன.


</doc>
<doc id="232649" url="https://ta.wikipedia.org/wiki?curid=232649" title="சுகவுலி சட்டமன்றத் தொகுதி">
சுகவுலி சட்டமன்றத் தொகுதி

சுகவுலி சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது மேற்கு சம்பாரண் மக்களவைத் தொகுதிக்கு உட்பட்டது.

இந்த தொகுதியில் கிழக்கு சம்பாரண் மாவட்டத்தில் உள்ள சுகவுலி, ராம்கட்(ராம்கர்ஹ்வா) ஆகிய வளர்ச்சி மண்டலங்கள் சேர்க்கப்பட்டுள்ளன.


</doc>
<doc id="232651" url="https://ta.wikipedia.org/wiki?curid=232651" title="நர்கட்டியா சட்டமன்றத் தொகுதி">
நர்கட்டியா சட்டமன்றத் தொகுதி

நர்கட்டியா சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது மேற்கு சம்பாரண் மக்களவைத் தொகுதிக்கு உட்பட்டது.

இந்த தொகுதியில் கிழக்கு சம்பாரண் மாவட்டத்தில் உள்ள பஞ்சரியா, நர்கட்டியா, வன்கட்வா(பன்கட்வா) ஆகிய வளர்ச்சி மண்டலங்கள் சேர்க்கப்பட்டுள்ளன.


</doc>
<doc id="232652" url="https://ta.wikipedia.org/wiki?curid=232652" title="ஹர்சிதி சட்டமன்றத் தொகுதி">
ஹர்சிதி சட்டமன்றத் தொகுதி

ஹர்சிதி சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது கிழக்கு சம்பாரண் மக்களவைத் தொகுதிக்கு உட்பட்டது.

இந்த தொகுதியில் கிழக்கு சம்பாரண் மாவட்டத்தில் உள்ள துர்க்கவுலியா, ஹர்சிதி ஆகிய வளர்ச்சி மண்டலங்கள் சேர்க்கப்பட்டுள்ளன.


</doc>
<doc id="232653" url="https://ta.wikipedia.org/wiki?curid=232653" title="ஆயிதா ஹாஜி அலீ">
ஆயிதா ஹாஜி அலீ

அய்தா ஹத்ஸியாளிக் (Aida Hadžialić பிறப்பு:ஜனவரி21 1987) சுவீடன் அரசியல்வாதி. அக்டோபர் 3, 2014 முதல் சுவீடனின் கல்வி மற்றும் ஆராய்ச்சி அமைச்சகத்தில் கல்லூரிப் படிப்பும் வயதுவந்தவர்களுக்கான கல்வியும் அமைச்சராக கடமையாற்றுகிறார்.இவரே சுவீடனின் முதலாவது முஸ்லிம் அமைச்சராவார்.




</doc>
<doc id="232654" url="https://ta.wikipedia.org/wiki?curid=232654" title="பிப்ரா சட்டமன்றத் தொகுதி (கிழக்கு சம்பாரண் மாவட்டம்)">
பிப்ரா சட்டமன்றத் தொகுதி (கிழக்கு சம்பாரண் மாவட்டம்)

பிப்ரா சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது கிழக்கு சம்பாரண் மக்களவைத் தொகுதிக்கு உட்பட்டது.

இந்த தொகுதியில் கிழக்கு சம்பாரண் மாவட்டத்தில் உள்ள பிப்ரா, மஹேசி, தேத்தரியா ஆகிய வளர்ச்சி மண்டலங்கள் சேர்க்கப்பட்டுள்ளன.


</doc>
<doc id="232656" url="https://ta.wikipedia.org/wiki?curid=232656" title="மதுபன் சட்டமன்றத் தொகுதி (பீகார்)">
மதுபன் சட்டமன்றத் தொகுதி (பீகார்)

மதுபன் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது சிவஹர் மக்களவைத் தொகுதிக்கு உட்பட்டது.

இந்த தொகுதியில் கிழக்கு சம்பாரண் மாவட்டத்தில் உள்ள மதுபன், பாக்ரீதயால், பேன்ஹாரா ஆகிய வளர்ச்சி மண்டலங்கள் சேர்க்கப்பட்டுள்ளன.


</doc>
<doc id="232659" url="https://ta.wikipedia.org/wiki?curid=232659" title="சிரையா சட்டமன்றத் தொகுதி">
சிரையா சட்டமன்றத் தொகுதி

சிரையா சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது சிவஹர் மக்களவைத் தொகுதிக்கு உட்பட்டது.

இந்த தொகுதியில் கிழக்கு சம்பாரண் மாவட்டத்தில் உள்ள சிரையா, பதாஹி ஆகிய வளர்ச்சி மண்டலங்கள் சேர்க்கப்பட்டுள்ளன.


</doc>
<doc id="232660" url="https://ta.wikipedia.org/wiki?curid=232660" title="செல்மா லோவிசா லேகர்லாவ்">
செல்மா லோவிசா லேகர்லாவ்

செல்மா லோவிசா லேகர்லாவ் (நவம்பர் 20, 1858 – மார்ச் 16, 1940) சுவிடனைச் சேர்ந்த ஆசிரியர். இவர் இலக்கியத்திற்கான நோபல் பரிசு பெற்ற உலகின் முதல் பெண்மணி. இவரின் சிறந்த படைப்பான "நீலின் அற்புத சாகசங்கள்" ("The Wonderful Adventures of Nils") என்ற புத்தகம் குழந்தைகளுக்கிடையே பெரும் வரவேற்பை பெற்றது.

1858ம் ஆண்டு நவம்பர் மாதம் 20ம் நாள் சுவீடன் உள்ள வார்ம்லாண்ட் நகரில் எரிக் லூயிசே தம்பதிக்கு ஐந்தவது குழந்தையாக பிறந்தார். இவர் பிறக்கும் போதே இடுப்பில் காயத்துடன் பிறந்தார். சிறுவயதில் இரு கால்களின் இயக்கமும் பாதிக்கப்பட்டு பின்னர் சரியானது சிறு வயதிலிருந்தே புத்தகம் படிப்பதில் மிகுந்த ஆர்வம் கொண்டார். 1884ல் அவர் தந்தை நோய்வாய்ப்பட்டு அவர்கள் வீடு விற்கப்பட்டதைத் தொடர்ந்து குடும்பம் வறுமையில் வாழ்ந்தது.

செல்மா 1882 முதல் 1885 வரை ஸ்டாக்ஹோமிலுள்ள ஆசிரியர் கல்லூரியில் பட்டம் பெற்றார் . பின், 1885ல் லாண்ட்ஸ்குரோனாவில் பெண்கள் பள்ளியில் ஆசிரியையாகச் சேர்ந்தர். அதிகக் கல்வியறிவு இல்லாத போதும் சிறுவயதில் அவர் படித்த கதைப் புத்தகங்கள் அவருக்கு கைகொடுத்தது. அப்பள்ளியில் சிறந்த கதை சொல்லும் ஆசிரியையாக திகழ்ந்தார்.

அவர் தன் முதல் நாவலைப் பள்ளியில் பணியாற்றிய போது எழுதத் தொடங்கினர். அதனை வெளியிட பிரெட்ரிகா லிம்நெல் என்ற பதிப்பாளர் உதவினார். அதை தொடர்ந்து அவர் எழுதிய முதல் நாவலான 'கோஸ்டா பெர்லிங்க்ஸ் சாகா' இலக்கிய வட்டாரத்தில் மிகவும் பேசப்பட்டது. 1895ல் ஆசிரியைப் பணியை துறந்து எழுத்துப்பணிக்குத் தன்னை அர்ப்பணித்துக் கொண்டார். இத்தாலி நாட்டுக்குச் சென்றவர் அங்கு கிறித்துவர்களுக்கும், சமுக அமைப்பாளர்களுக்கும் இடையே இருந்த பிராச்சனைகளை மையமாக கொண்டு 'கிருத்துவ எதிர்ப்பாளரின் அதிசியங்கள்' என்ற புத்தகத்தை எழுதினார். 1897ல் பாலென் நகருக்குச் சென்றவர் அங்கு வால்போர்க் ஒலேன்டர் என்பவரைச் சந்தித்தார். பெண்களின் முன்னேற்றத்திற்காக உழைத்த அவரைத் தன் உதவியாளராக வைத்துக் கொண்டார்.


1904ம் ஆண்டு மார்ச் மாதம் 16ம் நாள் மரணமடைந்தார். அவர் வாழ்ந்த வார்ம்லாண்ட் இல்லம், இன்று அவருடைய நினைவிடமாக உள்ளது.


</doc>
<doc id="232661" url="https://ta.wikipedia.org/wiki?curid=232661" title="டாக்கா சட்டமன்றத் தொகுதி">
டாக்கா சட்டமன்றத் தொகுதி

டாக்கா சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது சிவஹர் மக்களவைத் தொகுதிக்கு உட்பட்டது.

இந்த தொகுதியில் கிழக்கு சம்பாரண் மாவட்டத்தில் உள்ள டாக்கா, கோரசஹன் ஆகிய வளர்ச்சி மண்டலங்கள் சேர்க்கப்பட்டுள்ளன.


</doc>
<doc id="232663" url="https://ta.wikipedia.org/wiki?curid=232663" title="அசிட்டைல் குளோரைடு">
அசிட்டைல் குளோரைடு

அசிட்டைல் குளோரைடு ("Acetyl chloride") என்பது CHCOCl என்ற மூலக்கூறு வாய்பாடு கொண்ட ஒரு அமிலக் குளோரைடு ஆகும். அசிட்டிக் அமிலத்திலிருந்து பெறப்பட்ட வழிப்பொருளான இக்குளோரைடு கரிமச் சேர்மங்களில் அசைல் ஆலைடுகள் என்ற பிரிவைச் சார்ந்ததாகும். அசிட்டைல் குளோரைடு நிறமற்றது. மேலும் இது ஆவியாகக் கூடிய, நெடியுடைய அரிப்புத்தன்மை கொண்ட நீர்மமுமாகும்.

அசிட்டிக் நீரிலி, ஐதரசன் குளோரைடுடன் வினைபுரிந்து அசிட்டிக் அமிலத்துடன் கலந்த அசிட்டைல் குளோரைடை உற்பத்தி செய்கிறது.

ஆய்வகத்தில் அசிட்டிக் அமிலத்துடன் PCl, PCl, SOCl போன்ற குளோரோநீர்நீக்கிகளை வினைப்படுத்தினால் அசிட்டைல் குளோரைடு எளிதாக உருவாகிறது. ஆனாலும் இவ்வாறு தயாரிக்கப்படும் அசிட்டைல் குளோரைடில் பாசுபரசு மற்றும் கந்தக மாசுக்கள் கலந்துள்ளன. இம்மாசுக்கள் கரிம வேதிவினைகளில் தலையிட்டு இடையூறு செய்கின்றன. வினையில் உற்பத்தியாகும் அசிட்டைல் குளோரைடை டைமெத்திலனிலின் உடன்சேர்த்து வாலை வடித்தல் மூலமாக அல்லது கலவைக்குள் ஆர்கான் வாயு ஓட்டம் செலுத்தி காற்று நீக்கம் மூலமாக HCl அசுத்தங்களை நீக்கலாம்.

டைகுளோரோ அசிட்டிக் அமிலம் மற்றும் அசிட்டிக் அமிலம் கலந்த கலவையை சூடாக்கும் போதும் அசிட்டைல் குளோரைடு உருவாகிறது. மேலும் மெத்தில் குளோரைடை வினையூக்கி முன்னிலையில் கார்பனைலாக்கம் செய்தும் தொகுப்பு முறையில் அசிட்டைல் குளோரைடை தயாரிக்கலாம்.

அசிட்டைல் குளோரைடு இயற்கையில் தனித்துக் கிடைக்குமென்று எதிர்பார்க்க இயலாது. ஏனெனில், இது தண்ணீரில் இருக்க நேர்ந்தால் நீராற்பகுப்புக்கு உட்பட்டு ஐதரசன் குளோரைடு மற்றும் அசிட்டிக் அமிலமாக மாறிவிடுகிறது. உண்மையில் திறந்த வெளியில் இதைக் கையாளும்போதே காற்றில் உள்ள ஈரத்துடன் கலந்து நீராற்பகுப்புக்கு உள்ளாகி வெண்ணிற புகையாகி வெளியேறுகிறது. நீராற்பகுப்பின் விளைப் பொருட்களான ஐதரோகுளோரிக் அமிலம், மற்றும் அசிட்டின் அமிலத் துளிகளின் கலவையே மேற்கண்ட புகையாகும். 

அசிட்டைல் குளோரைடு அசிட்டைலேற்றம் செய்யும் காரணியாக விளங்குகிறது. அதாவது, ஓர் அசிட்டைல் தொகுதியை அறிமுகப்படுத்தும் காரணியாக இது விளங்குகிறது. அசிட்டைல் தொகுதி என்பது C(=O)-CH என்ற மூலக்கூறு வாய்பாட்டைக் கொண்டிருக்கும். அசிட்டைல் குளோரைடு முக்கியமான ஒரு கரிம வினைபொருளாக பயன்படுகிறது. அசிட்டிக் நீரிலி தயாரிக்க பயனாகிறது. ஆல்ககால் மற்றும் அமினோத் தொகுதிகளை கண்டறியப் பயன்படுகிறது. எசுத்தர் ஆக்கலும், பிரீடல்-கிராப்ட்சு வினையும் அசிட்டைலேற்றத்தின் இரண்டு முக்கிய பிரிவுகளாகும்.

எசுத்தர்கள் மற்றும் அசிட்டிக் அமில அமைடுகள் தயாரிப்பில் அசிட்டைல் குளோரைடு ஒரு காராணியாக விளங்குகிறது. மேலும் ஆல்ககால்கள் மற்றும் அமைன்கள் தயாரிப்பிலும் இது பயன்படுகிறது. அசிட்டைலேற்றத்தின் ஒரு முக்கியப் பிரிவு எசுத்தராக்குதல் ஆகும்.

அசிட்டைலேற்றம் பெரும்பாலும் பிரிடின், டிரையெத்திலமைன், அல்லது 4-டைமெத்தில்அமினோபிரிடின் (DMAP) ஆகிய காரங்களின் முன்னிலையில் நடைபெறுகிறது. இவை வினையூக்கிகளாகவும் வினையில் உருவாகும் ஐதரோகுளோரிக் அமிலத்தை நடுநிலையாக்கம் செய்யவும் உதவுகின்றன. இவ்வினைகள் பெரும்பாலும் கீட்டீன் வழியாக விளை பொருட்களாகின்றன.

அசிட்டைலேற்றத்தின் இரண்டாவது பிரதான வினைகள் பிரீடல்-கிராப்ட்சு வினைகளாகும்.


</doc>
<doc id="232664" url="https://ta.wikipedia.org/wiki?curid=232664" title="ரீகா சட்டமன்றத் தொகுதி">
ரீகா சட்டமன்றத் தொகுதி

ரீகா சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது சிவஹர் மக்களவைத் தொகுதிக்கு உட்பட்டது.

இந்த தொகுதியில் சீதாமஃடீ (சீதாமர்ஹி) மாவட்டத்தில் உள்ள பைர்கனியா, ரிகா, சுப்பி ஆகிய வளர்ச்சி மண்டலங்கள் சேர்க்கப்பட்டுள்ளன.


</doc>
<doc id="232668" url="https://ta.wikipedia.org/wiki?curid=232668" title="சுர்சண்டு சட்டமன்றத் தொகுதி">
சுர்சண்டு சட்டமன்றத் தொகுதி

சுர்சண்டு சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது சீதாமர்ஹி மக்களவைத் தொகுதிக்கு உட்பட்டது.

இந்த தொகுதியில் சீதாமஃடீ (சீதாமர்ஹி) மாவட்டத்தில் உள்ள சுர்சண்டு, புப்ரீ, சோரவுட் ஆகிய வளர்ச்சி மண்டலங்கள் சேர்க்கப்பட்டுள்ளன.


</doc>
<doc id="232671" url="https://ta.wikipedia.org/wiki?curid=232671" title="சீதாமஃடீ சட்டமன்றத் தொகுதி">
சீதாமஃடீ சட்டமன்றத் தொகுதி

சீதாமஃடீ (சீதாமர்ஹி) சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது சீதாமஃடீ மக்களவைத் தொகுதிக்கு உட்பட்டது.

இந்த தொகுதியில் சீதாமஃடீ (சீதாமர்ஹி) மாவட்டத்தில் உள்ள டும்ரா வளர்ச்சி மண்டலம் சேர்க்கப்பட்டுள்ளது.


</doc>
<doc id="232673" url="https://ta.wikipedia.org/wiki?curid=232673" title="ராஜ்நகர் சட்டமன்றத் தொகுதி (மதுபனி மாவட்டம்)">
ராஜ்நகர் சட்டமன்றத் தொகுதி (மதுபனி மாவட்டம்)

ராஜ்நகர் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது ஜஞ்சார்பூர் மக்களவைத் தொகுதிக்கு உட்பட்டது. இது தலித்துகளுக்கு ஒதுக்கப்பட்டுள்ளது.

இந்த தொகுதியில் மதுபனி மாவட்டத்தில் உள்ள நாஜ்நகர், அந்தாரதர்ஹி(அந்தாரதஃடீ) ஆகிய வளர்ச்சி மண்டலங்கள் சேர்க்கப்பட்டுள்ளன.


</doc>
<doc id="232679" url="https://ta.wikipedia.org/wiki?curid=232679" title="மனோகர் லால் கட்டார்">
மனோகர் லால் கட்டார்

மனோகர் லால் கட்டார் (Manohar Lal Khattar, பிறப்பு: மே 5, 1954) அரியானாவின் முதல் பாரதிய ஜனதா கட்சி முதல்வராக, அக்டோபர் 26, 2014 அன்று பதவியேற்க உள்ளார். இவர் முதல்வராகத் தேர்ந்தெடுக்கப்பட்டது அக்டோபர் 21, 2014ல் அன்று அறிவிக்கப்பட்டது. இவர் ஆர்.எஸ்.எஸ் இன் முன்னாள் பரப்புரையாளர் ஆவார்.

இவர் பிறந்தது அரியானா மாநிலத்திலுள்ள, ரோத்தக் மாவட்டத்தைச் சேர்ந்த நிந்தனா கிராமம் ஆகும். 1954 ஆம் ஆண்டு ஒரு விவசாயக் குடும்பத்தில் பிறந்தவர். இவரது குடும்பம், இந்திய தேசப் பிரிவினைக்குப் பிறகு, இன்றைய பாகிஸ்தான் பஞ்சாப் பகுதியில் இருந்து, அரியானாவுக்கு இடம் பெயர்ந்த குடும்பமாகும்.

மனோகர் லால் கட்டார், 1977ஆம் ஆண்டில் ராஷ்டிரிய சுயம்சேவாக் சங்கத்தில் சேர்ந்தார். 1980-இலிருந்து 1994 இல் பாரதிய ஜனதா கட்சியில் இணையும்வரை இயக்கத்தின் முழு நேரப் பிரசாரகராக 14 ஆண்டுகள் செயற்பட்டார்

2000-2014 காலகட்டத்தில் பாரதிய ஜனதா கட்சியின் அரியானா மாநிலப் பொதுச்செயலாளராகப் பதவி வகித்தார். 2014 மக்களவைத் தேர்தலில், அரியானா மாநில தேர்தல் பிரசாரக் குழுத் தலைவராகவும் செயல்பட்டார். 2014-இல் அரியானா மாநில சட்டப்பேரவைத் தேர்தலில் கர்னால் தொகுதியில் போட்டியிட்டு வெற்றி பெற்றுள்ள இவர், அரியானா மாநில முதல்வராக தேர்வு செய்யப்பட்டுள்ளார்..


</doc>
<doc id="232686" url="https://ta.wikipedia.org/wiki?curid=232686" title="நிர்மலி சட்டமன்றத் தொகுதி">
நிர்மலி சட்டமன்றத் தொகுதி

நிர்மலி சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது சுபவுல் மக்களவைத் தொகுதிக்கு உட்பட்டது.

இந்த தொகுதியில் சுபவுல் மாவட்டத்தில் உள்ள நிர்மலி, சராய்கட்(சராய்ஹர்), ரகுபூர் மண்டலம் ஆகிய வளர்ச்சி மண்டலங்கள் சேர்க்கப்பட்டுள்ளன.


</doc>
<doc id="232687" url="https://ta.wikipedia.org/wiki?curid=232687" title="திரிவேணிகஞ்சு சட்டமன்றத் தொகுதி">
திரிவேணிகஞ்சு சட்டமன்றத் தொகுதி

திரிவேணிகஞ்சு சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது சுபவுல் மக்களவைத் தொகுதிக்கு உட்பட்டது. இது தலித்துகளுக்கு ஒதுக்கப்பட்டுள்ளது.

இந்த தொகுதியில் சுபவுல் மாவட்டத்தில் உள்ள பிரதாப்கஞ்சு, திரிவேணிகஞ்சு ஆகிய வளர்ச்சி மண்டலங்கள் சேர்க்கப்பட்டுள்ளன.


</doc>
<doc id="232688" url="https://ta.wikipedia.org/wiki?curid=232688" title="சாதாபூர் சட்டமன்றத் தொகுதி">
சாதாபூர் சட்டமன்றத் தொகுதி

சாதாபூர் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது சுபவுல் மக்களவைத் தொகுதிக்கு உட்பட்டது.

இந்த தொகுதியில் சுபவுல் மாவட்டத்தில் உள்ள பசந்துபூர், சாதாபூர் ஆகிய வளர்ச்சி மண்டலங்கள் சேர்க்கப்பட்டுள்ளன.


</doc>
<doc id="232689" url="https://ta.wikipedia.org/wiki?curid=232689" title="பார்பிஸ்கஞ்சு சட்டமன்றத் தொகுதி">
பார்பிஸ்கஞ்சு சட்டமன்றத் தொகுதி

பார்பிஸ்கஞ்சு சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது அரரியா மக்களவைத் தொகுதிக்கு உட்பட்டது.

இந்த தொகுதியில் அரரியா மாவட்டத்தில் உள்ள பார்பிஸ்கஞ்சு வளர்ச்சி மண்டலம் சேர்க்கப்பட்டுள்ளது.


</doc>
<doc id="232691" url="https://ta.wikipedia.org/wiki?curid=232691" title="அரரியா சட்டமன்றத் தொகுதி">
அரரியா சட்டமன்றத் தொகுதி

அரரியா சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது அரரியா மக்களவைத் தொகுதிக்கு உட்பட்டது.

இந்த தொகுதியில் அரரியா மாவட்டத்தில் உள்ள அரியா மண்டலமும் அதற்கு உட்பட்ட அரரியா நகராட்சியும் சேர்க்கப்பட்டுள்ளன.


</doc>
<doc id="232694" url="https://ta.wikipedia.org/wiki?curid=232694" title="அமவுர் சட்டமன்றத் தொகுதி">
அமவுர் சட்டமன்றத் தொகுதி

அமவுர் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது கிசன்கஞ்சு மக்களவைத் தொகுதிக்கு உட்பட்டது.

இந்த தொகுதியில் பூர்ணியா மாவட்டத்தில் உள்ள அமவுர், பைசா ஆகிய வளர்ச்சி மண்டலங்கள் சேர்க்கப்பட்டுள்ளன.


</doc>
<doc id="232695" url="https://ta.wikipedia.org/wiki?curid=232695" title="பாய்சி சட்டமன்றத் தொகுதி">
பாய்சி சட்டமன்றத் தொகுதி

பாய்சி சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது கிசன்கஞ்சு மக்களவைத் தொகுதிக்கு உட்பட்டது.

இந்த தொகுதியில் பூர்ணியா மாவட்டத்தில் உள்ள பாய்சி, தகருவா ஆகிய வளர்ச்சி மண்டலங்கள் சேர்க்கப்பட்டுள்ளன.


</doc>
<doc id="232696" url="https://ta.wikipedia.org/wiki?curid=232696" title="பூர்ணியா சட்டமன்றத் தொகுதி">
பூர்ணியா சட்டமன்றத் தொகுதி

பூர்ணியா சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது பூர்ணியா மக்களவைத் தொகுதிக்கு உட்பட்டது.

இந்த தொகுதியில் பூர்ணியா மாவட்டத்தில் உள்ள கிழக்கு பூர்ணியா மண்டலமும், கிழக்கு பூர்ணியா நகராட்சியும் சேர்க்கப்பட்டுள்ளன.


</doc>
<doc id="232697" url="https://ta.wikipedia.org/wiki?curid=232697" title="கத்வா சட்டமன்றத் தொகுதி">
கத்வா சட்டமன்றத் தொகுதி

கத்வா சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது கடிஹார் மக்களவைத் தொகுதிக்கு உட்பட்டது.

இந்த தொகுதியில் கடிஹார் மாவட்டத்தில் உள்ள கத்வா, தண்டுகோரா ஆகிய வளர்ச்சி மண்டலங்கள் சேர்க்கப்பட்டுள்ளன.


</doc>
<doc id="232698" url="https://ta.wikipedia.org/wiki?curid=232698" title="பல்ராம்பூர் சட்டமன்றத் தொகுதி">
பல்ராம்பூர் சட்டமன்றத் தொகுதி

பல்ராம்பூர் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது கடிஹார் மக்களவைத் தொகுதிக்கு உட்பட்டது.

இந்த தொகுதியில் கடிஹார் மாவட்டத்தில் உள்ள பல்ராம்பூர், பரசோய் ஆகிய வளர்ச்சி மண்டலங்கள் சேர்க்கப்பட்டுள்ளன.


</doc>
<doc id="232699" url="https://ta.wikipedia.org/wiki?curid=232699" title="பிராண்பூர் சட்டமன்றத் தொகுதி">
பிராண்பூர் சட்டமன்றத் தொகுதி

பிராண்பூர் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது கடிஹார் மக்களவைத் தொகுதிக்கு உட்பட்டது.

இந்த தொகுதியில் கடிஹார் மாவட்டத்தில் உள்ள பிராண்பூர், ஆசம்நகர் ஆகிய வளர்ச்சி மண்டலங்கள் சேர்க்கப்பட்டுள்ளன.


</doc>
<doc id="232700" url="https://ta.wikipedia.org/wiki?curid=232700" title="மனிஹாரி சட்டமன்றத் தொகுதி">
மனிஹாரி சட்டமன்றத் தொகுதி

மனிஹாரி சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது கடிஹார் மக்களவைத் தொகுதிக்கு உட்பட்டது.

இந்த தொகுதியில் கடிஹார் மாவட்டத்தில் உள்ள அமதாபாத், மன்சாஹி, மனிஹாரி ஆகிய வளர்ச்சி மண்டலங்கள் சேர்க்கப்பட்டுள்ளன.


</doc>
<doc id="232701" url="https://ta.wikipedia.org/wiki?curid=232701" title="பராரி சட்டமன்றத் தொகுதி">
பராரி சட்டமன்றத் தொகுதி

பராரி சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது கடிஹார் மக்களவைத் தொகுதிக்கு உட்பட்டது.

இந்த தொகுதியில் கடிஹார் மாவட்டத்தில் உள்ள பராரி, சமேலி, குர்சேலா ஆகிய வளர்ச்சி மண்டலங்கள் சேர்க்கப்பட்டுள்ளன.


</doc>
<doc id="232702" url="https://ta.wikipedia.org/wiki?curid=232702" title="கோஃ‌டா சட்டமன்றத் தொகுதி">
கோஃ‌டா சட்டமன்றத் தொகுதி

கோஃடா (கோர்ஹா) சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது பூர்ணியா மக்களவைத் தொகுதிக்கு உட்பட்டது. இது தலித்துகளுக்கு ஒதுக்கப்பட்டது.

இந்த தொகுதியில் கடிஹார்மாவட்டத்தில் உள்ள பல்கா, கோர்ஹா ஆகிய வளர்ச்சி மண்டலங்கள் சேர்க்கப்பட்டுள்ளன.


</doc>
<doc id="232704" url="https://ta.wikipedia.org/wiki?curid=232704" title="சிங்கேஸ்வர் சட்டமன்றத் தொகுதி">
சிங்கேஸ்வர் சட்டமன்றத் தொகுதி

சிங்கேஸ்வர் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது சுபவுல் மக்களவைத் தொகுதிக்கு உட்பட்டது. இது தலித்துகளுக்கு ஒதுக்கப்பட்டுள்ளது.

இந்த தொகுதியில் மதேபுரா மாவட்டத்தில் உள்ள சிங்கேஷ்வர், சங்கர்பூர், குமார்கண்டு ஆகிய வளர்ச்சி மண்டலங்கள் சேர்க்கப்பட்டுள்ளன.


</doc>
<doc id="232705" url="https://ta.wikipedia.org/wiki?curid=232705" title="சோன்பர்சா சட்டமன்றத் தொகுதி">
சோன்பர்சா சட்டமன்றத் தொகுதி

சோன்பர்சா சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது மதேபுரா மக்களவைத் தொகுதிக்கு உட்பட்டது.

இந்த தொகுதியில் சஹர்சா மாவட்டத்தில் உள்ள சோன்பர்சா, பன்மா இடஹ்ரி, பதர்காட் ஆகிய வளர்ச்சி மண்டலங்கள் சேர்க்கப்பட்டுள்ளன.


</doc>
<doc id="232706" url="https://ta.wikipedia.org/wiki?curid=232706" title="சஹர்சா சட்டமன்றத் தொகுதி">
சஹர்சா சட்டமன்றத் தொகுதி

சஹர்சா சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது மதேபுரா மக்களவைத் தொகுதிக்கு உட்பட்டது.

இந்த தொகுதியில் சஹர்சா மாவட்டத்தில் உள்ள கஹரா மண்டலமும், அதற்கு உட்பட்ட சஹர்சா நகராட்சியும், சவுர் பசார் மண்டலமும் சேர்க்கப்பட்டுள்ளன.


</doc>
<doc id="232709" url="https://ta.wikipedia.org/wiki?curid=232709" title="அலிநகர் சட்டமன்றத் தொகுதி">
அலிநகர் சட்டமன்றத் தொகுதி

அலிநகர் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது தர்பங்கா மக்களவைத் தொகுதிக்கு உட்பட்டது.

இந்த தொகுதியில் தர்பங்கா மாவட்டத்தில் உள்ள அலிநகர், தார்டீஹ், கன்சியாம்பூர் ஆகிய வளர்ச்சி மண்டலங்கள் சேர்க்கப்பட்டுள்ளன.


</doc>
<doc id="232710" url="https://ta.wikipedia.org/wiki?curid=232710" title="எல். ஐ. சி. கட்டிடம்">
எல். ஐ. சி. கட்டிடம்

எல்.ஐ.சி. கட்டிடம், சென்னையின் அடையாளங்களில் ஒன்று. இது லைப் இன்சூரன்ஸ் கார்ப்பரேசன் ஆப் இந்தியா என்னும் நிறுவனத்தின் முக்கிய கிளை ஆகும். இது இந்த நிறுவனத்தின் தென்னிந்தியத் தலைமையகம் ஆகும். இது அண்ணா சாலையில் அமைந்துள்ளது. இந்த கட்டிடம் 177 அடி உயரத்தைக் கொண்டது.

இந்த கட்டிடம் பதினைந்து தளங்களைக் கொண்டது. இது 1,26,000 சதுர அடி பரப்பளவில் அமைந்துள்ளது. இது 1959-ஆம் ஆண்டில் கட்டப்பட்ட போது, ஒன்பது மில்லியன் செலவு ஆனது.

இதுவும் சென்னை சென்ட்ரலும், அண்ணா மேம்பாலமும், சென்னையின் அடையாளங்களாகத் திகழ்கின்றன. பல தமிழ்த் திரைப்படங்களில் காட்டப்பட்டிருக்கின்றன.


</doc>
<doc id="232711" url="https://ta.wikipedia.org/wiki?curid=232711" title="நரசராவுபேட்டை மக்களவைத் தொகுதி">
நரசராவுபேட்டை மக்களவைத் தொகுதி

நரசாராவுபேட்டை மக்களவைத் தொகுதி, ஆந்திரப் பிரதேசத்தின் 25 மக்களவைத் தொகுதிகளில் ஒன்று.

இந்த மக்களவைத் தொகுதிக்கு உட்பட்ட சட்டசபைத் தொகுதிகள் கீழே தரப்பட்டுள்ளன.
மேலுள்ள அனைத்து சட்டமன்றத் தொகுதிகளூம் குண்டூர் மாவட்டத்தில் உள்ளன.



</doc>
<doc id="232712" url="https://ta.wikipedia.org/wiki?curid=232712" title="ராயபாடி சாம்பசிவ ராவ்">
ராயபாடி சாம்பசிவ ராவ்

ராயபாடி சாம்பசிவ ராவ், ஆந்திரப் பிரதேச அரசியல்வாதி. இவர் தெலுங்கு தேசம் கட்சியைச் சேர்ந்தவர். இவர் 1943-ஆம் ஆண்டின் ஜூன் ஏழாம் நாளில் பிறந்தார். இவர் ஆந்திரப் பிரதேசத்தின் குண்டூர் மாவட்டத்தில் உள்ள உங்குட்டூரைச் சேர்ந்தவர். இவர் நரசாராவுபேட்டை மக்களவைத் தொகுதியில் போட்டியிட்டு வென்று, 2014-ஆம் ஆண்டில் தொடங்கிய பதினாறாவது மக்களவையில் உறுப்பினர் ஆனார்.


இவருக்கு இந்தியப் பிரதமர் விருது வழங்கப்பட்டது. திருப்பதி திருமலை தேவஸ்தானத்தில் உறுப்பினராக இருந்தார். அனைத்திந்திய தொழில்நுட்பக் கல்விக் குழுவின் உறுப்பினராக இருந்தார்.


</doc>
<doc id="232716" url="https://ta.wikipedia.org/wiki?curid=232716" title="பாபட்ல மக்களவைத் தொகுதி">
பாபட்ல மக்களவைத் தொகுதி

பாபட்லா மக்களவைத் தொகுதி, ஆந்திரப் பிரதேசத்தின் 25 மக்களவைத் தொகுதிகளில் ஒன்று.

இந்த மக்களவைத் தொகுதியில் கீழ்க்காணும் சட்டமன்றத் தொகுதிகள் உட்படுத்தப்பட்டுள்ளன.



</doc>
<doc id="232717" url="https://ta.wikipedia.org/wiki?curid=232717" title="ஸ்ரீராம் மல்யாத்ரி">
ஸ்ரீராம் மல்யாத்ரி

ஸ்ரீராம் மல்யாத்ரி, ஆந்திரப் பிரதேச அரசியல்வாதி. இவர் தெலுங்கு தேசம் கட்சியைச் சேர்ந்தவர். இவர் 1954-ஆம் ஆண்டின் ஜூலை பத்தாம் நாளில் பிறந்தார். இவர் பாபட்ல மக்களவைத் தொகுதியில் போட்டியிட்டு வென்று, 2014-ஆம் ஆண்டில் தொடங்கிய பதினாறாவது மக்களவையில் உறுப்பினர் ஆனார்.


</doc>
<doc id="232718" url="https://ta.wikipedia.org/wiki?curid=232718" title="கு. பரசுராமன்">
கு. பரசுராமன்

கு. பரசுராமன், தமிழக அரசியல்வாதி. இவர் அதிமுக கட்சியைச் சேர்ந்தவர். இவர் 1960-ஆம் ஆண்டின் டிசம்பர் பதினைந்தாம் நாளில் பிறந்தார். இவர் தஞ்சாவூர் மக்களவைத் தொகுதியில் போட்டியிட்டு வென்று, 2014-ஆம் ஆண்டி தொடங்கிய பதினாறாவது மக்களவையில் உறுப்பினர் ஆனார்.


</doc>
<doc id="232722" url="https://ta.wikipedia.org/wiki?curid=232722" title="பிரீத்தம் முண்டே">
பிரீத்தம் முண்டே

பிரீத்தம் முண்டே, மகாராட்டிர அரசியல்வாதி. இவர் கோபிநாத் முண்டேவின் மகள். இவர் மகாராஷ்டிராவின் பீடு மக்களவைத் தொகுதியில், இடைத்தேர்தலின்போது போட்டியிட்டு வென்று, பதினாறாவது மக்களவையில் உறுப்பினர் ஆனார். இவர் பாரதிய ஜனதா கட்சியைச் சேர்ந்தவர் ஆவார். இவரின் அக்காவும் மகாராஷ்டிர மாநில பெண்கள் மேம்பாட்டுத்துறை அமைச்சருமான பங்கஜா (Pankaja) மீது 206 கோடி ஊழல் குற்றச்சாட்டு எழுந்துள்ளது.


</doc>
<doc id="232726" url="https://ta.wikipedia.org/wiki?curid=232726" title="மச்சிலிப்பட்டினம் மக்களவைத் தொகுதி">
மச்சிலிப்பட்டினம் மக்களவைத் தொகுதி

மச்சிலிப்பட்டினம் மக்களவைத் தொகுதி, ஆந்திரப் பிரதேசத்தின் 25 மக்களவைத் தொகுதிகளில் ஒன்று.

இந்த மக்களவைத் தொகுதியில் கீழ்க்காணும் சட்டமன்றத் தொகுதிகள் உட்படுத்தப்பட்டுள்ளன.



</doc>
<doc id="232727" url="https://ta.wikipedia.org/wiki?curid=232727" title="கன்னவரம் சட்டமன்றத் தொகுதி">
கன்னவரம் சட்டமன்றத் தொகுதி

கன்னவரம் சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதிகளில் ஒன்று. இந்த தொகுதியின் எண் 190 ஆகும். இது கிருஷ்ணா மாவட்டத்தில் உள்ள 16 தொகுதிகளில் ஒன்று. இது மச்சிலிப்பட்டினம் மக்களவைத் தொகுதிக்கு உட்பட்டது. இது தலித்துகளுக்கு ஒதுக்கப்பட்டுள்ளது.

இத்தொகுதியில் பாபுலபாடு மண்டலம், கன்னவரம் மண்டலம், உங்குடூர் ஆகிய மண்டலங்களும், விஜயவாடா ஊரகம் மண்டலத்தில் உள்ள அம்பாபுரம், பிர்யாதி, நைனாவரம், பாதபாடு, நுன்னா, எனிகெபாடு, நிடமானூர், தோன் அதுக்குர், கூடவல்லி, பிரசாதம்பாடு, ராமவரப்பாடு ஆகிய ஊர்களும் சேர்க்கப்பட்டுள்ளன.


</doc>
<doc id="232728" url="https://ta.wikipedia.org/wiki?curid=232728" title="மாசு என்கிற மாசிலாமணி">
மாசு என்கிற மாசிலாமணி

மாஸ் என்ற பெயரில் உருவான மாசு என்கிற மாசிலாமணி சூர்யாவின் நடிப்பில் வெங்கட் பிரபு இயக்கத்தில் 2015 மே 29 அன்று வெளியாகிய தமிழ் திகில் நகைச்சுவைத் திரைப்படம் ஆகும். முதன்மைப் பாத்திரங்களில் நயன்தாரா, பிரணிதா சுபாஷ் இணைந்து நடிக்க ஸ்டுடியோ கிரீன் மற்றும் 2டி புரொடக்சன்ஸ் இப் படத்தை தயாரித்தது. யுவன் ஷங்கர் ராஜா படத்தில் இசையமைக்க ஒளிப்பதிவு செய்தார் ஆர் டி ராஜசேகர். ரக்கசக்குடு என்ற பெயரில் தெலுங்கில் மொழிமாற்றம் செய்யப்பட்டு தமிழிலில் வெளியாகிய அன்றே வெளியிடப்பட்டது. தமிழில் பெயர் இருந்தால் வரி விலக்கு கிடைக்கும் என்பதால் இறுதி நேரத்தில் இத்திரைப்படத்தின் பெயர் மாசு என்கிற மாசிலாமணி என மாற்றப்பட்டது.


அதிகாரப்பூர்வமாக 14 ஏப்ரல் 2014 அன்று பூஜை ஆரம்பிக்கப்பட்டது.. வெங்கட் பிரபு மாஸ் (Masss) என்ற தலைப்பினை ட்விட்டர் மற்றும் பேஸ்புக் வழியாக 5 ஜூலை 2014 தேதி வெளியிட்டார். முதன்மை புகைப்படம் 11 ஜூலை 2014 இருந்து தொடங்க அறிவிக்கப்பட்டது.முதல் கட்ட படபிடிப்பு சென்னையிலும் இரண்டாம் கட்ட படபிடிப்பு ஊட்டி, கேரளா மற்றும் குலு மணாலி யிலும் படமாக்கபட்டது .டிசம்பர் தொடக்கத்தில் ஒரு சில சூர்யா மற்றும் ப்ரனிதா சம்பந்தப்பட்ட முக்கியமான காட்சிகளை பல்கேரியா படமாகிய திரைப்பட குழு. பல்கேரியா வை தொடர்ந்து படப்பிடிப்பு ஜனவரி 2015 புதுச்சேரியில் படபிடிப்புகள் நடை பெற்றது.

திரைப்படத்தின் செம மாஸ் எனும் தலைப்பினை கொண்ட இசைக்கு மாத்திரம் தமன் இசை அமைத்துள்ளார். மற்றைய அனைத்து பாடல்களுக்கும் யுவன் ஷங்கர் ராஜா இசை அமைத்துள்ளார். ஒரு பாடலுக்கு பாடல் வரிகளை எழுதியுள்ளார் கங்கை அமரன் மற்றைய ஏனைய பாடல்களுக்கு வரிகளினை எழுதியுள்ளார் மதன் கார்க்கி. பாடல்கள் அனைத்தும் 8 மே 2015 இல் வெளியிடப்பட்டது.



</doc>
<doc id="232729" url="https://ta.wikipedia.org/wiki?curid=232729" title="முக்கோணச் சமனிலிகளின் பட்டியல்">
முக்கோணச் சமனிலிகளின் பட்டியல்

வடிவவியலில் முக்கோணச் சமனின்மைகள் அல்லது முக்கோணச் சமனிலிகள் ("triangle inequalities") என்பவை முக்கோணத்தின் அளவுருக்களை உள்ளடக்கியச் சமனிலிகளாகும். முக்கோணத்துடன் தொடர்புடைய பெரும்பாலான சமனிலிகள் இக் கட்டுரையில் தரப்பட்டுள்ளன. இவை அனைத்து முக்கோணங்களுக்கும் பொருந்தக் கூடியவை. முக்கோணத்தின் பக்க நீளங்கள், அரைச்சுற்றளவு, கோணஅளவுகள், அக் கோணங்களின் முக்கோணவியல் சார்புகள், பரப்பளவு, பக்கங்களின் நடுக்கோடுகள், குத்துக்கோடுகள், உட்கோண இருசமவெட்டிகளின் நீளங்கள், பக்கங்களின் நடுக்குத்துக்கோடுகள், உள் ஆரமும் வெளி ஆரங்களும் ஆகியவை முக்கோணச் சமனின்மைகளில் காணப்படும் பெரும்பாலான முக்கோண அளவுருக்கள் ஆகும். இங்கு தரப்படும் முக்கோணச் சமனின்மைகள் யூக்ளிடிய தளத்துக்குரியனவையாகும்.

முக்கோணச் சமனின்மைகளில் பெரும்பாலும் காணப்படும் அளவுருக்கள்:

முக்கோணத்தின்











முக்கோணத்தின் பக்க நீளங்களில் அமைந்த சில சமனிலிகள்:

இதன் மாற்று வடிவம்:











"a" = "b" = "c" எனில், அதாவது சமபக்க முக்கோணங்களில் மட்டுமே மேலுள்ள சமனிலியின் சமக்குறி பொருந்தும். மற்ற முக்கோணங்களுக்கு, பக்க நீளங்களின் இசைச் சராசரியானது பெருக்கல் சராசரியைவிடச் சிறியதாகவும், பெருக்கல் சராசரியானது கூட்டுச் சராசரியைவிடச் சிறியதாகவும் இருக்கும்.

முக்கோணத்தின் கோண அளவுகளில் அமைந்த சில சமனிலிகள்:














முக்கோணம் "ABC" இன் உட்புறத்திலுள்ள ஒரு புள்ளி "D" எனில், ∠BDC > ∠A.



முக்கோணத்தின் பரப்பளவு "T" இல் அமைந்த சில சமனிலிகள்:




































முக்கோணத்தின் பக்கங்களின் நடுக்குத்துக்கோடுகளின் முக்கோணத்துக்குள் அமையும் பகுதிகளின் நீளங்கள், "p", "p", "p". மேலும் formula_69 எனில்,




இச் சமனிலியின் வலதுபக்கம் நேர் அல்லது எதிர் மதிப்பாக இருக்கலாம்.














ஒரு குறுங்கோண முக்கோணத்திற்குள் மூன்று சதுரங்கள் வரையலாம். அவ்வாறு வரையப்படும் சதுரத்தின் ஒரு பக்கம் முக்கோணத்தின் ஒரு பக்கத்தினுடைய ஒரு பகுதியாகவும், சதுரத்தின் மற்ற உச்சிகள் முக்கோணத்தின் மற்ற இரு பக்கங்களிலும் அமையும். (ஒரு செங்கோண முக்கோணத்திற்குள் இரு சதுரங்கள் மட்டுமே வரைய முடியும்) இவ்வாறு வரையப்படும் சதுரங்களில் ஒன்றின் பக்க நீளம் "x" மற்றும் வேறொன்றின் நீளம் "x"; மேலும் "x" < "x" எனில்,

மேலும் எந்தவொரு முக்கோணத்துக்குள்ளும் வரையப்படும் சதுரத்தின் பரப்பளவும் முக்கோணத்தின் பரப்பளவும் பின்வருமாறு அமையும்:

ஒரு முக்கோணத்தின் ஆய்லர் கோடானது, முக்கோணத்தின் செங்கோட்டுச்சந்தி, சுற்றுவட்ட மையம், நடுக்கோட்டுச்சந்தி வழிச் செல்லும். ஆனால், இருசமபக்க முக்கோணம் தவிர, பிற முக்கோணங்களுக்கு ஆய்லர் கோடு முக்கோணத்தின் உள்வட்ட மையம் வழிச் செல்லாது. இருசமபக்க முக்கோணமற்ற பிற முக்கோணங்கள் அனைத்திற்கும்: 


"a" , "b" தாங்கு பக்கங்களையும் "c" செம்பக்கத்தையும் உடைய செங்கோண முக்கோணத்தில்:


இருசமபக்க முக்கோணத்தில் மட்டும் சமக்குறி உண்மையாகும். மேலும்,



ஒரு இருசமபக்க முக்கோணத்தின் சமபக்கங்களின் நீளம் "a" மற்றும் மூன்றாவது பக்கத்தின் நீளம் "c", சமகோணங்களில் ஒன்றின் உட்கோண இருசமவெட்டி "t" எனில்:

சமபக்க முக்கோணம் "ABC" இன் தளத்தில் உள்ள ஒரு புள்ளி "P" . இப்புள்ளியானது முக்கோணத்தின் சுற்றுவட்டத்தின் மீது இல்லாமல் இருந்தால் மட்டும், "PA", "PB", "PC" மூன்றும் கீழ்க்காணும் சமனிலிகளை நிறைவு செய்யும்:

அதாவது "PA", "PB", "PC" மூன்றும் அடிப்படை முக்கோணச் சமனிலியை நிறைவு செய்கின்றன. எனவே அவை மூன்றும் ஒரு முக்கோணத்தின் பக்கங்களாக அமைகின்றன.

"P" சுற்றுவட்டத்தின் மீது அமையும்போது "P" க்கும் அதன் அருகேயுள்ள இரு முக்கோண உச்சிகளுக்கும் இடையேயுள்ள தொலைவுகளின் கூடுதல் "P" லிருந்து தொலைவிலுள்ள முக்கோண உச்சிக்கும் "P" க்கும் இடைப்பட்ட தொலைவிற்குச் சமமாக இருக்கும்.

ஒரு முக்கோணம் "ABC" இன் தளத்தில் உள்ள ஒவ்வொரு புள்ளி "P" க்கும் அம் முக்கோணத்தின் பக்கங்களுக்கும் இடைப்பட்டத் தொலைவுகள் "PD", "PE", "PF" மற்றும் முக்கோணத்தின் உச்சிகளுக்கும் "P" க்கும் இடைப்பட்டத் தொலைவுகள் "PA", "PB", "PC" கீழுள்ளவாறு இருந்தால், இருந்தால் மட்டுமே, முக்கோணம் "ABC" சமபக்க முக்கோணமாக இருக்கும்:


</doc>
<doc id="232735" url="https://ta.wikipedia.org/wiki?curid=232735" title="கூடூர், கிருஷ்ணா மாவட்டம்">
கூடூர், கிருஷ்ணா மாவட்டம்

கூடூர் மண்டலம், ஆந்திரப் பிரதேசத்தின் கிருஷ்ணா மாவட்டத்தில் உள்ள 50 மண்டலங்களில் ஒன்று.

இது பெதனா சட்டமன்றத் தொகுதிக்கும், மச்சிலிப்பட்டினம் மக்களவைத் தொகுதிக்கும் உட்பட்டது.

இந்த மண்டலத்தில் கீழ்க்காணும் ஊர்கள் உள்ளன.


</doc>
<doc id="232737" url="https://ta.wikipedia.org/wiki?curid=232737" title="ஜக்கய்யபேட்டை">
ஜக்கய்யபேட்டை

ஜக்கய்யபேட்டை மண்டலம், ஆந்திரப் பிரதேசத்தின் கிருஷ்ணா மாவட்டத்தில் உள்ள 50 மண்டலங்களில் ஒன்று.

இது ஜக்கய்யபேட்டை சட்டமன்றத் தொகுதிக்கும், விஜயவாடா மக்களவைத் தொகுதிக்கும் உட்பட்டது.

இந்த மண்டலத்தில் கீழ்க்காணும் ஊர்கள் உள்ளன.



</doc>
<doc id="232738" url="https://ta.wikipedia.org/wiki?curid=232738" title="எலிசபெத் ஃபிரை">
எலிசபெத் ஃபிரை

எலிசபெத் ஃபிரை ("Elizabeth Fry", 21 மே 1780 – 12 அக்டோபர் 1845) ஆங்கிலேயச் சிறைச்சாலை சீர்திருத்தவாதி ஆவார். இவர் சமூக சேவகர், கிறித்தவ வள்ளல் எனப் பன்முகங்களைக் கொண்டவர். இவரை "சிறைகளின் தேவதை" எனவும் அழைத்தனர். ஃபிரை கைதிகள் மனிதாபிமானத்துடன் நடத்தப்பட வேண்டும் என்ற புதிய சட்டத்தை உருவாக்க பாடுபட்டார்.

1780 ஆம் ஆண்டு மே மாதம் 21ம் நாள் இங்கிலாந்தின் நார்விச் நகரில் பிறந்தார். 12 வயதில் அவர் தாய் இறந்த பிறகு தம்பி தங்கைகளைக் கவனித்துக் கொள்ளும் பொறுப்பு அவருக்கு இருந்தது.

18 வயதில் நண்பர்கள் கழகத்தைச் சேர்ந்த கிறித்துவரான வில்லியம் சேவரியின் சமய சொற்பொழிவைக் கேட்டது, அவரின் வாழ்வில் ஒரு திருப்புமுனையாக அமைந்தது. பின், ஏழைகளுக்கும், நோய்வாய்ப்பட்டவர்களுக்கும், சிறைச்சாலைகளில் துன்பப்படுவர்களுக்கும் சேவை செய்ய உறுதியேற்றார். பழைய துணிகளைச் சேகரித்து ஏழைகளுக்கும் நோய் வாய்ப்பட்டவர்களுக்கும் வழங்கினார். 'ஞாயிற்றுக்கிழமை பள்ளி ' ஒன்றை தொடங்கி ஏழைக் குழந்தைகளுக்கு பாடம் சொல்லிக் கொடுத்தார்.

1800 ஆம் ஆண்டு ஜோசப் பிரை என்ற நண்பர்கள் கழக கிருத்துவரைத் தன் 20ஆவது வயதில் திருமணம் செய்து கொண்டார். பின், லண்டன் நகருக்குச் சென்று தன் சேவைகளை அங்கும் தொடர்ந்தார். ஒரு முறை நியூகேட் சிறைச்சாலைக்குச் செல்ல நேர்ந்தது. சிறைக் கைதிகளின் மோசமான நிலையைப் பார்த்து அவர் மனம் வருந்தினார். குறிப்பாகப் பெண்களுக்கான சிறைச்சாலைப் பகுதியில் பெண்களும் குழந்தைகளும் நிரம்பிக் கூட்டம் அதிகமாக இருந்தது. அங்கேயே அவர்கள் சமைத்து உண்பதையும், துணிகளைத் துவைப்பதையும் வைக்கோலின் மீது தூங்குவதைப் பார்த்து வேதனையடைந்தார். சில நாட்கள் அவர்களுடனே தங்கி அந்தத் துன்பத்தைத் தானும் அனுபவித்தார். தன் அனுபவங்களைத் தொகுத்து ” ஸ்காட்லாந்திலும் வட இங்கிலாந்திலும் உள்ள சிறைச்சாலைகளைப் பற்றிய குறிப்பு” ("Notes on visit made to some of the prisons in Scotland") என்ற புத்தகத்தை வெளியிட்டார். பின்னர் உணவையும் உடைகளையும் சேகரித்து சிறைச்சாலையில் துன்பப்படும் கைதிகளுக்கு வழங்கி வந்தார். 1816ல் சிறையில் இருந்த பெண்களுக்கும் சிறைச்சாலையிலேயே ஒரு பள்ளியைத் தொடங்கி அவர்கள் கல்வி கற்க ஏற்பாடுகள் செய்தார். எலிசபெத்திடம் நட்புடன் பழகிய பல்வேறு கைதிகளும் அவரை ”சிறைச்சாலையின் தேவதை ” என்றும் அழைத்தனார். 1817ல் ”நியூகேட் சிறைசாலையின் பெண் கைதிகளுக்கான சீர்திருத்தச் சங்கம்” ("Association for the Reformation of the Female Prisoners in Newgate"). தொடங்கினார். அதைத் தொடர்ந்து இங்கிலாந்தின் முதல் தேசிய மகளிர் சங்கமான 'பெண் கைதிகள் சீர்திருத்த முன்னேற்ற சங்கம்' தோன்றியது.

'கைதிகளும் மனிதர்கள்தான்' என்று உணர்த்திய ஃபிரை 1845ம் ஆண்டு அக்டோபர் மாதம் 12ம் நாள் மறைந்தார்.



</doc>
<doc id="232739" url="https://ta.wikipedia.org/wiki?curid=232739" title="பாஸ்கலின் பந்தயம்">
பாஸ்கலின் பந்தயம்

பாஸ்கலின் பந்தயம் ("Pascal's Wager") விளக்க மெய்யியல் வாதங்களில் ஒன்று. இது பிரெஞ்சு மெய்யியலாளர் பிலைசு பாஸ்கலால் முன்வைக்கப்பட்டது. இறைவன் இருக்கிறாரா இல்லையா என்ற பந்தயத்தில் அனைத்து மக்களும் தங்கள் வாழ்வைப் பணயம் வைக்கின்றனர் என்கிறது பாஸ்கலின் பந்தயம்.

பகுத்தறிவுடைய மக்கள் இறைவன் உள்ளாரெனக் கொண்டே தங்கள் வாழ்வை வாழ வேண்டும். ஏனெனில் இறைவன் உணமையில் இருந்தால், அவர் மேல் நம்பிக்கை கொண்டவருக்கு அளவில்லாப் பலனும் (அல்லது சொர்க்கம் செல்லும் வாய்ப்பு), இறைமறுப்பாளருக்கு அளவில்லா நட்டமும் (அல்லது நரகம் செல்லும் வாய்ப்பு) கிடைக்கும். இறைவன் இல்லையெனில் இறை நம்பிக்கையுடன் வாழ்பவருக்கு குறைந்த அளவு நட்டமே (சில இன்பங்களை இழக்கிறார்). இதனால் எப்படி நோக்கினும், இறைவன் உள்ளார் என்ற நம்பிக்கையுடன் வாழ்வதே ஒருவருக்கு லாபகரமானது என்கிறது பாஸ்கலின் வாதம்.

பாஸ்கல் தனது பந்தயத்தை கிறித்தவ இறையியலின் சட்டகத்துள் தான் உருவாக்கினார். அவர் இறந்தபின் வெளியான அவரது “நினைவுகள்” நூலின் 233 பகுதியில் இது குறிப்பிடப்பட்டிருந்தது. பாஸ்கலின் பந்தயம் நிகழ்தகவுக் கோட்பாட்டில் பல புதிய களங்களை அறிமுகப்படுத்தியத்துடன், முடிபு கோட்பாட்டின் முதல் பயன்பாடாகவும் விளங்கியது. பிற்காலத்தில் தோன்றிய இருத்தலியல், பயனீட்டுவாதம், உளவுறுதியியம் போன்ற மெய்யியல் களங்களைக் கோடிட்டுக் காட்டியது.

பாஸ்கலின் பந்தயம் அவரது “நினைவுகள்” ("Pensées") நூலில் பின்வருமாறு விளக்கப்பட்டுள்ளது (பிரிவு 3, பகுதி 233):


ஒருவர் தனது வாழ்வில் இறை நம்பிக்கையுடன் வாழலாம். அல்லது இறை நம்பிக்கையற்று வாழலாம். இரு சாத்தியக்கூறுகள் எழுகின்றன. இறைவன் உண்மையில் இருந்தால், நம்பிக்கையுடன் வாழ்பவருக்கு அளவற்ற லாபம் கிடைக்கும் (சொர்க்கம் முதலியன); நம்பிக்கையற்று வாழ்பவருக்கோ அளவற்ற நட்டம் கிட்டும் (நரகம் முதலியன). இறைவன் இல்லையெனில் நம்பிக்கையுடன் வாழ்பவருக்கு அளவான நட்டம் (சில சொகுசுகளையும் இன்பங்களையும் இழக்கிறார்); நம்பிக்கையற்று வாழ்பவருக்கோ அளவான லாபமே கிட்டுகிறது (சில சொகுசுகளும் இன்பங்களும்)

முடிபுக் கோட்பாட்டின் படி, பாஸ்கலின் பந்தயத்தைப் பின்வரும் முடிபு அணி ("decision matrix") கொண்டு சித்தரிக்கலாம்:

இந்த மதிப்புகளை நோக்கும் போது, இறை நம்பிக்கையுடன் வாழும் தெரிவு (ந), நம்பிக்கையற்று வாழும் தெரிவை (¬ந) விட அதிக லாபகரமானது என்பது புலனாகின்றது. முடிபுக் கோட்பாட்டின் படி மேலுள்ள பட்டியலில் +∞ (அளவற்ற லாபம்) தெரிவு மட்டுமே மதிக்கத்தக்கது. ஏனைய தெரிவுகள் மதிப்பற்றவை..

பாஸ்கலின் காலத்திலேயே இறை மறுப்பாளர்களும் நம்பிக்கையாளர்களும் அவரது பந்தயம் குறித்து பல விமர்சனங்களை முன் வைத்தனர். இறைமறுப்பாளர்கள் பகுத்தறிவுக்குப் புலனாகாத இறைவனால் “லாபம்” கிடைக்கும் என்பதை விமர்சித்தனர். நம்பிக்கையாளர்கள் “இறைவன் இருந்தால்” என்று ஐயத்துடன் இருப்பதால் இதில் அறியவியலாமையின் சாயல் அடிப்பதாக விமர்சித்தனர். பாஸ்கலின் பந்தயம், இறைவன் இருக்கிறாரா இல்லையா என்பதை ஐயமின்றி நிறுவாமல், எந்த சமயம் போதிக்கும் இறைவனை நம்ப வேண்டும் என்றும் கூறாது விடுகிறது என்ற விமர்சனமும் உண்டு.

பிரெஞ்சு மெய்யியலாளர் வோல்ட்டயர், பாஸ்கலின் பந்தையத்தை ஏற்றுக்கொள்ளவில்லை. இறைவன் இருக்கிறார் என்பதை பாஸகலின் பந்தயம் நிறுவுகின்றது என்ற வாதம் ”சிறுபிள்ளைத்தனமானது என்றும் தான் ஒன்றை நம்பினால் தனக்கு நல்லது என்று வாதிடுவது, அது இருக்கிறது என்பதற்கு சான்றாகாது என்றும் கருதினார். மற்றொரு மெய்யியலாளரான எட்டியேன் சூரியாவ், பாஸ்கலின் வாதத்தை ஒருவர் ஏற்றுக்கொள்ள வேண்டுமெனில், பந்தயம் கட்டுபவர் இறைவனும் அப்பந்தய விதிகளின் படி நடப்பார் என்று நம்பவேண்டும் என்று விளக்குகிறார். பந்தயம் கட்டுபவர், இறைவன் அப்பந்தயத்தை ஏற்றுக் கொண்டார் என்றும் நம்ப வேண்டும். ஆனால் அதற்கு எந்த ஆதாரமும் இல்லை. மேலும், பந்தயம் கட்டுபவர் ஆற்று வெள்ளத்தில் மிதக்கும் ஒரு இலையைக் கொண்டு தானாகவே பந்தயம் கட்டும் ஒரு முட்டாளைப் போன்றவன் என்கிறார் சூரியாவ். ஒரு கல்லின் அருகில் ஆடிக்கொண்டிருக்கும் இலையைக் காணும் அந்த முட்டாள், ”அந்த இலை கல்லுக்கு இடப்புறமாகத்தான் செல்லும் என்று நான் [பெரும் பணக்காரர்] ரோத்சைல்டிடம் ஒர் மில்லியன் பந்தயம் கட்டுகிறேன்” என்று கூறுகிறான். அந்த இலை இடப்புறமாகவே போனாலும் ரோத்சைல்ட் பந்தயத்தை ஏற்கவில்லையாததால் அந்த முட்டாளின் பந்தய வெற்றி அர்த்தமற்றதாகின்றது. ரோத்சைல்ட் ஏற்றுக்கொள்வாரா என்று தெரியாமல் தானே பந்தயம் கட்டும் அந்த முட்டாளை ஒத்தவர் பாஸ்கலின் பந்தயத்தில் இறைவனின் நிலை அறியாமல் அவர் மீது நம்பிக்கை கொள்பவர் என்கிறார் சூரியாவ்.

உலகில் பல சமயங்கள் உள்ளன. அவை ஒவ்வொன்றும் இறைவனைப்பற்றி பல்வேறு அளவுகோல்களும் கருத்துகளும் கொண்டுள்ளன. பாஸ்கலின் பந்தயத்தின் “இறைவனை நம்பு” என்று கூறியிருப்பதைப் பின்பற்ற வேண்டுமென்றால், எந்த இறைவனை நம்ப வேண்டும் என்ற கேள்வி எழுகிறது. எந்த இறைவன் உண்மையான இறைவன் என்ற கேள்விக்கு முழுமையான பதில் இல்லாமல், பாஸ்கல் சொன்னபடி இறைவனை நம்பி வாழ்வதில் எப்பயனும் இல்லை என்ற விமர்சனங்களும் உண்டு.

பாஸ்கலின் பந்தயத்தின் படி அளவில்லா லாபத்துக்காக ஒருவர் இறை நம்பிக்கை கொண்டிருந்தால், அதை இறைவன் கண்டுபிடித்துவிட மாட்டார் என நினைப்பது அபத்தமானது என்று சிலர் விமர்சிக்கின்றனர்.
அளவில்லாத லாபத்தைத் தரக்கூடிய சர்வ வல்லமை பொருந்திய இறைவன், யார் உண்மையான நம்பிக்கையாளர், தன்னலத்துக்காக நம்பிக்கை கொள்பவர் யார் எனப் பகுத்தறிய இயலாதவராக இருக்க வேண்டும் என்ற அடிப்படையில் பாஸ்கலின் பந்தயம் செயல்படுகிறது. இது ஒன்றுக்கொன்று முரணானது என்பது அவர்களது வாதம்.


</doc>
<doc id="232752" url="https://ta.wikipedia.org/wiki?curid=232752" title="பென்சைலமின்">
பென்சைலமின்

பென்சைலமின் ("Benzylamine") என்பதுCHCHNH வாய்பாடு கொண்ட கரிம சேர்மமாகும். இதில் பென்சைல் குழுவுடன் ஒரு அமைன் வேதி வினைக்குழு இணைந்துள்ளது. நிறமற்ற நீர்மமான இது நீரில் சிறிதளவே கரைகிறது. மெத்தில் அமினைக் காட்டிலும் வலிமை குறைவான காரமான பென்சிலமைன் கரிம தொகுப்பு வினைகளுக்கு பொது முன்னோடியாக விளங்குகிறது.

பென்சைல் குளோரைடை அம்மோனியாவுடன் வினைப்படுத்துவது, பென்சோநைட்ரைலை ஒடுக்குவது, பென்சைல் புரோமைடை அசிட்டமைடுடன் வினைபுரிய வைப்பது, N பென்சைல் தாலமைடை ஐதரசீனுடன்டன் வினை புரிய வைப்பது என்ற பல்வேறு வழிமுறைகளில் பென்சைலமினைத் தயாரிக்கலாம்.

பென்சைல் புரோமைடு மற்றும் ஆல்ககால் கலந்த அம்மோனியாவுடன் வினைபுரியும்போது பென்சைலமின் உருவாகிறது.

பென்சைலமின் அமிலத்துடன் வினைபுரிந்து ஒரு உப்பை உருவாக்குகிறது.

பென்சைலமின் ஆல்கைல் ஆலைடுடன் வினைபுரிந்து ஈரிணைய அமீன், மூவிணைய அமீன் மற்றும் குவாடர்னரி அம்மோனியம் உப்பைத்தருகிறது.

அசிட்டைல் குளோரைடு அல்லது அசிட்டிக் அமில நீரிலியுடன் பென்சைலமின் வினைபுரிந்து N-பென்சைல் அசிட்டமைடைத் தருகிறது.

பென்சைலமின் நைட்ரசு அமிலத்துடன் சேர்ந்து பென்சைல் ஆல்ககாலைத் தருகிறது

பொட்டாசியம் பெர்மாங்கனேட்டினால் ஆக்சிசனேற்றமடைந்து பக்கத் தொடரும் அதிலுள்ள அமினோ தொகுதியும் நீக்கமடைந்து பென்சாயிக் அமிலம் உருவாகிறது.

N ஆல்கைலேற்றத்தைத் தொடர்ந்து பென்சைலமின் அம்மோனியா தயாரிப்பதற்கான ஆதாரமாக உபயோகிக்கப்படுகிறது. இதில் உள்ள பென்சைல் குழுவை நீரக வேதியியல் மாற்றவினை: மூலமாக நீக்கலாம்.

ஐதரசன் புரோமைடை ஈர்ப்பதற்கு முதல் படிநிலையாக ஒரு காரம் அல்லது ஆல்கைலேற்ற வினைக்கு உகந்த தொடர்புள்ள அமிலங்கள் பயன்பட்டன.


</doc>
<doc id="232754" url="https://ta.wikipedia.org/wiki?curid=232754" title="கங்கா ஆரத்தி">
கங்கா ஆரத்தி

இந்தியாவின் உத்தர பிரதேச மாநிலத்தில் அமைந்துள்ள காசி என அழைக்கப்படும் வாரணாசியில் கங்கை ஆற்றின் கரையில் நாள்தோறும் கங்கை ஆற்றுக்கு ஆரத்தி வழிபாடு நடத்தப்படுகிறது. கங்கா ஆரத்தியை காண பக்தர்கள் கங்கைக்கரையில் கூடுகின்றனர்.

ஒவ்வொரு நாளும் மாலைப்பொழுது நிறைவுறும் நேரத்தில் சுமார் 30 நிமிடங்கள் இந்த கங்கா ஆரத்தி நடக்கின்றது.

கங்கா ஆரத்தி சுமார் 20 முதல் 25 வயது வரையுள்ள ஏழு ஆடவர்களால் மேற்கொள்ளப்படுகிறது. ஏழு ஆடவர்கள் பட்டாடை அணிந்து கங்கை ஆற்றை நோக்கி பாராட்டிப் பாட ஆரம்பிக்கின்றனர்.

முதலில் ஊதுவத்திகளைக் கொளுத்தி கங்கா ஆரத்தி நிகழ்வினை ஆரம்பிக்கின்றார்கள். அதனைத் தொடர்ந்து அந்த ஏழு பேரும் ஒரே மாதிரியாக சங்கு ஊதுகின்றனர். அடுத்தபடியாக சாம்பிராணியை ஆரத்தியாகக் காட்டுகிறார்கள். பெரிய தூவக்காலில் சாம்பிராணி இடப்பட்டுள்ளது. அதிக அளவிலுள்ள அந்த சாம்பிராணி வெளியே கொட்டிவிடாதபடி தூவக்காலின் வாயில் கம்பித் தகட்டினைப் பொருத்தியுள்ளனர். தலைக்கு மேலே (கிட்டத்தட்ட தலைகீழாக) தூவக்காலைத் தூக்கி அவர்கள் ஆர்த்தி காட்டும்போது புகை வெளியே வருவதைப் பார்க்க அழகாக உள்ளது. புகை அதிகமாகி நெருப்பு வெளிவர ஆரம்பித்தால் ஒருவர் வந்து அந்த தூவக்காலில் சிறிதளவு நீரைத் தெளித்து தீ ஜுவாலை வெளிவராமல் ஆக்கிவிடுகின்றார். 

அதைத் தொடர்ந்து கற்பூரக் கட்டிகளை வைத்து ஆரத்தி எடுக்கிறார்கள். கற்பூரம் கொளுத்தும் அந்த தூவக்கால் ஐந்து தலை நாகத்தினைக் கொண்டு அமைந்துள்ளது. சாம்பிராணி தூவக்காலும், சூடம் ஏற்றப்படும் தூவக்காலும் பார்ப்பதற்கு சற்று கனமாகவே தோன்றுகின்றன. 

தொடர்ந்து அவர்கள் கங்கையை நோக்கிப் பாடுகின்றார்கள். அதையடுத்து மயிலிறகை ஆட்டி கங்கையைப் போற்றுகின்றனர். அடுத்த நிகழ்வாக வெண் சாமரம் கங்கையை நோக்கி விசிறப்பட்டு ஆர்த்தி விழா நடைபெறுகிறது. நிறைவாக தனித்தனிக் கற்பூரங்களாக அடுக்கு தட்டில் வைத்து ஆர்த்தி இடுகிறார்கள். இவ்வாறாக ஆரத்தி எடுக்கும்போது முதலில் கங்கையாற்றின் திசையை நோக்கி ஆரம்பித்து, தத்தம் வலப்புறமாகக் கடிகாரச் சுற்றாகத் திரும்பி நான்கு திசைகளிலும் அவ்வாறு செய்துவிட்டு இறுதியாக ஆரம்பித்த திசை நோக்கித் திரும்புகின்றனர்.

காசி விசுவநாதர் கோயிலுக்கு வழிபாட்டுக்கு வருகின்ற பக்தர்கள் கங்கை ஆர்த்தியைக் காண கங்கைக் கரையில் கூடுகின்றனர். ஆரத்தியை முழுமையாகக் காண்பதற்காகப் பல பக்தர்கள் படகுகளில் குறிப்பிட்ட தொகை கொடுத்து அமர்ந்து பார்க்கின்றார்கள்.



</doc>
<doc id="232755" url="https://ta.wikipedia.org/wiki?curid=232755" title="அசிட்டிக் நீரிலி">
அசிட்டிக் நீரிலி

அசிட்டிக் நீரிலி ("Acetic anhydride"), அல்லது எத்தனாயிக் நீரிலி ("ethanoic anhydride") அல்லது அசிடிக் அமில நீரிலி என்பது (CHCO)O என்ற வாய்பாடு கொண்ட ஒரு வேதிச்சேர்மம் ஆகும். இது சுருக்கமாக AcO என்றும் எழுதப்படுகிறது. தனித்துப் பிரித்தெடுக்க இயலும் எளிய அமில நீரிலியான இது கரிமத் தொகுப்பு வினைகளில் வினையூக்கியாகப் பயன்படுகிறது. இது நிறமற்ற அசிட்டிக் அமிலம் போன்ற நெடியுடைய நீர்மமாகும். நீரில் கரையாது. ஈரக்காற்றில் புகையும் தன்மையுடையது.

மற்ற நீரிலிகளைப் போலவே அசிட்டிக் நீரிலியும் தளத்தில்லா நெகிழ்வான மூலக்கூறு அமைப்பைக் கொண்டிருக்கிறது. நடுவிலுள்ள ஆக்சிசனின் பை பிணைப்பு, இரண்டு கார்பனைல் ஆக்சிசன் அணுக்களுக்கு இடையிலான இருமுணை விலக்கத்துடன் ஒப்பிடுகையில் மிக பலவீனமான ஒத்ததிர்வு நிலைப்படுத்தலை வெளிப்படுத்துகிறது. தளத்திற்கு உகந்த ஒவ்வொரு பிணைப்புச் சுழற்சிக்கும் இடையே உள்ள ஆற்றல் தடைகள் மிகவும் குறைவாக உள்ளதாகவும் உறுதிப்படுகிறது.

மற்ற நீரிலிகளைப் போலவே அசிட்டிக் நீரிலியில் உள்ள கார்பனைல் கார்பன் ஒரு ஆற்றல்மிக்க மின்கவரியாக குழுவை விட்டுச் செல்கிறது. ஒவ்வொரு கார்பனைல் கார்பனும் எலக்டரானைத் திரும்பப்பெறும் நல்ல இழக்கும் தொகுதியாக காணப்படுகிறது. உட்புற ஒத்தமைவின்மை அசிட்டிக் நீரிலியின் மின்கவர் தன்மைக்கான ஆற்றலைப் பங்களிக்கிறது. இச்சமச் சீரற்ற அமைப்பு வடிவியலால் கார்பனைல் கார்பனில் ஒன்று மற்றதைவிட அதிக வினையாற்றல் கொண்டுள்ளது. இவ்வாறு நிகழ்வதால் மற்றொரு கார்பனைல் கார்பனின் நேர்மின் தன்மை ஒருங்கிணைக்கப்படுகிறது.

அசிட்டிக் நீரிலி முதன் முதலில் 1852 ஆம் ஆண்டில் பிரஞ்சு வேதியியலாளர் சார்லஸ் பிரெடரிக் கெர்கார்ட் (1816-1856) என்பவரால் தொகுப்பு முறையில் தயாரிக்கப்பட்டது. இதற்கு பென்சாயில் குளோரைடுடன் பொட்டாசியம் அசிடேட் சேர்த்து வெப்பப்படுத்தப்பட்டது. 

மெத்தில் அசிட்டேட்டை கார்பனைல் ஏற்றம் செய்தும் அசிட்டிக் நீரிலி பெறப்பட்டது:

டென்னிசி ஈஸ்ட்மேன் அசிட்டிக் நீரிலி செயல்முறையில் மெத்தில் அசிட்டேட் மெத்தில் அயோடைடு மற்றும் ஒரு அசிடேட் உப்பாக மாற்றப்படுகிறது. கார்பனைல் ஏற்றத்தின் விளைவாக மெத்தில் அயோடைடு அசிட்டைல் அயோடைடை அளிக்கிறது. இந்த அசிட்டைல் அயோடைடு அசிட்டேட் உப்புகள் அல்லது அசிட்டிக் அமிலத்துடன் வினைபுரிந்து விளைபொருளைத் தருகின்றது.

தண்ணீரில் அசிட்டிக் நீரிலி நிலைப்புத் தன்மையற்றது என்பதால் இம்மாற்ற வினை நீரற்ற சூழ்நிலையில் நடைபெறுகிறது. அதாவது லித்தியம் குளோரைடு முன்னிலையில் ரோடியம் குளோரைடு வினைவேக மாற்றியாக செயல்படுகிறது. மாறாக , மான்சாண்டோ அசிட்டிக் அமில செயல்முறையில், மெத்தில் அயோடைடின் கர்ர்பைனலேற்றம் இதே ரோடியம் குளோரைடு முன்னிலையில் பகுதியாக நீரியக் கரைசலில் நடைபெறுகிறது.
கீட்டினை ( எத்தினோன் ) 45 முதல் 55 பாகை வெப்ப நிலையில் (0.05–0.2 bar)அழுத்தத்தில் வினைப்படுத்தியும் மிகக் குறைவான அளவில் அசிட்டிக் நீரிலி தயாரிக்கப்படுகிறது.

சுமார் 700 முதல் 750 பாகை வெப்ப நிலையில் வினைவேக மாற்றியான டிரை எத்தில் பாசுபேட்டு முன்னிலையில் அல்லது சுமார் 600 முதல் 700 பாகை வெப்பநிலையில் வினைவேக மாற்றியான கார்பன்டை சல்பைடு முன்னிலையில் வெப்பச் சிதைவு மூலமாக கீட்டீன்

செல்லுலோசு அசிட்டேட்டின் உற்பத்தி அதிகரித்தபோது அசிட்டிக் நீரிலியின் தேவை அதிகரித்தது. அப்போதுதான் கீட்டீன் வழியாக அசிட்டிக் அமிலத்திலிருந்து அசிட்டிக் நீரிலி தயாரிக்கும் முறை 1922 ஆம் ஆண்டில் வாக்கெர் கெமி என்பவரால் உருவாக்கப்பட்டது, 

இதன் குறைந்த விலை காரணமாக அசிட்டிக் நீரிலி ஆராய்ச்சிக் கூடங்களில் தயாரிப்பதற்குப் பதிலாக வாங்கப்பட்டது. 

அசிட்டிக் நீரிலி அசிட்டைலேற்றத்திற்கான ஒரு பல்துறை கரணியாக திகழ்கிறது., கரிம வேதியியலில் CH3CO+ என்ற அடி மூலக்கூறினை அறிமுகப்படுத்தும் ஆதாரமாக இது பார்க்கப்படுகிறது. ஆல்ககால்கள் மற்றும் அமீன்கள் உடனடியாக அசிட்டைலேற்றம் ஆகின்றன . உதாரணமாக அசிட்டைல் நீரிலி எத்தனால் உடன் வினைபுரிந்து எத்தில் அசிட்டேட்டைக் கொடுக்கிறது.

அடிப்படை ஊக்கியாக இது செயல்பட பிரிடின் போன்ற ஒரு காரம் இதனுடன் சேர்க்கப்படுகிறது. சில சிறப்பு பயன்பாடுகளில் லீவிஸ் அமில ஸ்கேண்டியம் உப்புக்கள் பயனுள்ள வினையூக்கிகளாக நிரூபிக்கப்பட்டுள்ளன 

அரோமேட்டிக் வளையங்கள் அசிட்டிக் நீரிலியால் அசிட்டைலேற்றம் பெறுகின்றன. பொதுவாக வினையை துரிதமாக்க அமில் வினையூக்கிகள் பயன்படுத்துவது வழக்கம். பென்சீனிலிருந்து அசிட்டோ பினோன். மற்றும் பெர்ரோசீனிலிருந்து அசிட்டைல் பெர்ரோசீன் மாற்ற வினைகள் கீழே தரப்பட்டுள்ளன:

முன்பெல்லாம் வினைல் அசிட்டேட் தொழிற்துறை உற்பத்தியில் எத்திலிடின் டைஅசிட்டேட் இடைநிலையாக பங்கேற்றது.. இந்த ஓரிடத்த அசிட்டேட்டானது அசிட்டால்டிகைடு மற்றும் அசிட்டிக் நீரிலி ஆகியவை பெர்ரிக் குளோரைடு வினைவேக மாற்றியின் முன்னிலையில் வினைபுரிவதன் மூலம் பெறப்படுகிறது :.

அசிட்டிக் நீரிலி அதனுடைய எடையில் தோராயமாக சுமார் 2.6 சதவீதம் அளவுக்கு தண்ணீரில் கரைகிறது. அசிட்டிக் நீரிலியின் நீர்க்கரைசல் குறைவான நிலைப்புத்தன்மை கொண்டது. ஏனெனில், மற்ற நீரிலிகளைப் போன்றே இதுவும் நீராற்பகுப்புக்கு உட்பட்டு கார்பாக்சிலிக் அமிலமாகிறது. இந்நிகழ்வில் அசிட்டிக் அமிலம் உண்டாகிறது:.

கரிம வேதியியலில் அசிட்டிக் நீரிலியின் அசிட்டைலேற்றும் பண்பு வணிகரீதியான முக்கியத்துவம் பெற்றுள்ளது. செல்லுலோசை செல்லுலோசு அசிட்டேட்டாக மாற்றுவது இதனுடைய மிகப்பெரிய பயனாகும். செல்லுலோஸ் அசிட்டேட் புகைப்படத் தொழிலில் படசுருள்களில் பூசப்படும் பொருட்களில் அங்கம் வகிக்கிறது. இதுபோலவே ஆஸ்பிரின் எனப்படும் அசிட்டைல் சாலிசிலிக் அமிலம் தயாரிப்பிலும் பங்குபெறுகிறது. சாலிசிலிக் அமிலத்தை அசிட்டைலேற்றம் செய்தால் ஆஸ்பிரின் கிடைக்கிறது. மேலும் இச்சேர்மம் மரப்பலகைகளை பாதுகாக்கும் செயலிலும் பயனாகிறது. 

மாச்சத்து தொழிற்சாலைகளில் பொதுவான அசிடைலேற்றியாக உள்ள இது பொருள் மாற்றியமைத்த மாச்சத்துகள் (E1414,E1420,E1422) உற்பத்தியில் பயன்படுத்தப்படுகிறது. 

தொகுப்பு முறையில் அபின் தயாரிக்க அசிட்டிக் நீரிலி பயன்படுவதால் அமெரிக்கா மற்றும் பல்வேறு நாடுகளில் தடைசெய்யப்பட்டுள்ளது.

அசிட்டிக் நீரிலி நமைச்சலை உண்டாக்கக் கூடியதும் பற்றி எரியக்கூடிய திரவமுமாகும். அசிட்டிக் நீரிலியின் தீவிர எரிதலைக் கட்டுப்படுத்த தண்ணீர் அல்லது கார்பன் டை ஆக்சைடு முன்மொழியழப் படுகிறது. அசிட்டிக் நீரிலியின் ஆவி உடலுக்கு ஊறு விளைவிக்கக் கூடியதாகும் . 

இதனுடன் ஐதரசன் பெராக்சைடு கலக்கும்போது அதிக அளவிலான அசிட்டிக் நீரிலி வினைவிளை பொருட்களில் ஒன்றான கரிம பெராக்சைடு, பெர்அசிட்டிக் அமிலத்துடன் வினைபுரிந்து வெடிக்கும் தன்மை கொண்ட டைஅசிட்டைல் பெராக்சைடு தோன்றுகிறது.



</doc>
<doc id="232756" url="https://ta.wikipedia.org/wiki?curid=232756" title="டி. செங்கல்வராயன்">
டி. செங்கல்வராயன்

டி. செங்கல்வராயன் (பிறப்பு 1908) விடுதலைப் போராட்ட வீரரும், வழக்கறிஞரும், குறிப்பிடத் தக்க மேடைப்பேச்சாளருமாவார்.

காஞ்சிபுரம் மாவட்டத்தின் திருப்பெரும்புதூருக்கு அருகேயுள்ள தண்டலத்தில் பிறந்தவர். பெற்றோர் மாணிக்கவேலு முதலியார், மரகதம் அம்மாள். சென்னை கிருத்தவக் கல்லூரியில் பட்டப்படிப்பும், பம்பாயில் சட்டப்படிப்பும் மேற்கொண்டார். தன் 26 ஆவது வயதில் மணம் புரிந்தார். 27 வயதில் காங்கிரசில் சேர்ந்தார். மாவட்ட காங்கிரஸ் கமிட்டி தலைவராகச் சத்தியமூர்த்தி இருந்தபோது, இவர் செயலாளராக இருந்தார். பின்னர் தலைவரானார். 1939–1940 இல் தனிதபர் சத்தியாகிரகம் நடைபெற்றபோது 4 மாதங்களாகச் சென்னையிலும், அலிப்பூரிலும் சிறையில் அடைக்கப்பட்டார். 1980 இல் தீவிர அரசியலிருந்து விலகினார். பேச்சுக்கலை, ரஷ்ய வெளியுறவுக் கொள்கை, இந்திய வெளியுறவுக் கொள்கை ஆகியவை குறித்து நூல்கள் எழுதியுள்ளார். மாநிலங்களவையில் உறுப்பினராக இருந்தபோது பேசியவற்றைத் தொகுத்துப் புத்தகமாக வெளியிட்டுள்ளார்.



</doc>
<doc id="232760" url="https://ta.wikipedia.org/wiki?curid=232760" title="ஏ. கொண்டூர்">
ஏ. கொண்டூர்

ஏ.கொண்டூர் மண்டலம், ஆந்திரப் பிரதேசத்தின் கிருஷ்ணா மாவட்டத்தில் உள்ள 50 மண்டலங்களில் ஒன்று.

இது திருவூர் சட்டமன்றத் தொகுதிக்கும், விஜயவாடா மக்களவைத் தொகுதிக்கும் உட்பட்டது.

இந்த மண்டலத்தில் கீழ்க்காணும் ஊர்கள் உள்ளன.# அட்லப்பிரகடா


</doc>
<doc id="232761" url="https://ta.wikipedia.org/wiki?curid=232761" title="திருவூர் சட்டமன்றத் தொகுதி">
திருவூர் சட்டமன்றத் தொகுதி

திருவூர் சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதியாகும். இந்த தொகுதியின் எண் 188 ஆகும். இது கிருஷ்ணா மாவட்டத்தில் உள்ள 16 தொகுதிகளில் ஒன்று. இத்தொகுதி பாராளுமன்றத்திற்கு விஜயவாடா மக்களவைத் தொகுதியில் உள்ளது. இது தலித்துகளுக்கு ஒதுக்கப்பட்டது.

இத்தொகுதியில் விசன்னபேட்டை, கம்பலகூடம், திருவூர், ஏ. கொண்டூர் ஆகிய மண்டலங்கள் உள்ளன.


</doc>
<doc id="232768" url="https://ta.wikipedia.org/wiki?curid=232768" title="திருவூர்">
திருவூர்

திருவூர் மண்டலம், ஆந்திரப் பிரதேசத்தின் கிருஷ்ணா மாவட்டத்தில் உள்ள 50 மண்டலங்களில் ஒன்று.

இது திருவூர் சட்டமன்றத் தொகுதிக்கும், விஜயவாடா மக்களவைத் தொகுதிக்கும் உட்பட்டது.

இந்த மண்டலத்தில் கீழ்க்காணும் ஊர்கள் உள்ளன.


</doc>
<doc id="232769" url="https://ta.wikipedia.org/wiki?curid=232769" title="கம்பலகூடம்">
கம்பலகூடம்

கம்பலகூடம் மண்டலம், ஆந்திரப் பிரதேசத்தின் கிருஷ்ணா மாவட்டத்தில் உள்ள 50 மண்டலங்களில் ஒன்று.

இது திருவூர் சட்டமன்றத் தொகுதிக்கும், விஜயவாடா மக்களவைத் தொகுதிக்கும் உட்பட்டது.

இந்த மண்டலத்தில் கீழ்க்காணும் ஊர்கள் உள்ளன.


</doc>
<doc id="232776" url="https://ta.wikipedia.org/wiki?curid=232776" title="விசன்னபேட்டை">
விசன்னபேட்டை

விசன்னபேட்டை மண்டலம், ஆந்திரப் பிரதேசத்தின் கிருஷ்ணா மாவட்டத்தில் உள்ள 50 மண்டலங்களில் ஒன்று.

இது திருவூர் சட்டமன்றத் தொகுதிக்கும், விஜயவாடா மக்களவைத் தொகுதிக்கும் உட்பட்டது.

இந்த மண்டலத்தில் கீழ்க்காணும் ஊர்கள் உள்ளன.


</doc>
<doc id="232779" url="https://ta.wikipedia.org/wiki?curid=232779" title="ஒய். எஸ். ஆர். காங்கிரஸ் கட்சி">
ஒய். எஸ். ஆர். காங்கிரஸ் கட்சி

ஒய்.எஸ்.ஆர். காங்கிரஸ் கட்சி, ஆந்திரப் பிரதேசத்திலும், தெலுங்கானாவிலும் செயல்படும் முக்கியமான அரசியல் கட்சி. இதன் முழுப்பெயர் யுவஜன, ஸ்ரமிஜ, ருது காங்கிரஸ் கட்சி என்பதாகும். இதன் பொருள் இளைஞர், தொழிலாளர், உழவர் ஆகியோருக்கான காங்கிரஸ் கட்சி என்பதாகும். இதை சிவகுமார் என்பவர் 2009-ஆம் ஆண்டில் நிறுவினார். இதை ஆந்திரப் பிரதேசத்தின் முன்னாள் முதல்வரான ராஜசேகர ரெட்டியின் மகனான ஜெகன் மோகன் ரெட்டி, 2011-ஆம் ஆண்டில் கட்சியை தன்வசம் கொண்டுவந்து தலைவர் ஆனார்.ராஜசேகர ரெட்டியும், ஜெகன்மோகன் ரெட்டியும் காங்கிரசு கட்சியின் உறுப்பினர்களாக இருந்தவர்கள். இந்திய தேசிய காங்கிரசு கட்சியுடனான மோதல் போக்கினால், தனி கட்சியைத் துவக்கினர்.

இவர்கள் சாக்‌ஷி தொலைக்காட்சியையும், சாக்‌ஷி நாளேட்டையும் நடத்துகின்றனர்.




</doc>
<doc id="232780" url="https://ta.wikipedia.org/wiki?curid=232780" title="இச்சாபுரம் சட்டமன்றத் தொகுதி">
இச்சாபுரம் சட்டமன்றத் தொகுதி

இச்சாபுரம் சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதியாகும். இது ஸ்ரீகாகுளம் மாவட்டத்தில் உள்ள 10 தொகுதிகளில் ஒன்று. இத்தொகுதி பாராளுமன்றத்திற்கு ஸ்ரீகாகுளம் மக்களவைத் தொகுதியில் உள்ளது.

இத்தொகுதியில் சோம்பேட்டை, கஞ்சிலி, கவிட்டி, இச்சாபுரம் ஆகிய மண்டலங்கள் உள்ளன.



</doc>
<doc id="232781" url="https://ta.wikipedia.org/wiki?curid=232781" title="பலாசா சட்டமன்றத் தொகுதி">
பலாசா சட்டமன்றத் தொகுதி

பலாசா சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதியாகும். இது ஸ்ரீகாகுளம் மாவட்டத்தில் உள்ள 10 தொகுதிகளில் ஒன்று. இத்தொகுதி பாராளுமன்றத்திற்கு ஸ்ரீகாகுளம் மக்களவைத் தொகுதியில் உள்ளது.

இத்தொகுதியில் பலாசா, மந்தசா, வஜ்ரபுகொத்தூர் ஆகிய மண்டலங்கள் உள்ளன.



</doc>
<doc id="232782" url="https://ta.wikipedia.org/wiki?curid=232782" title="டெக்கலி சட்டமன்றத் தொகுதி">
டெக்கலி சட்டமன்றத் தொகுதி

டெக்கலி சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதியாகும். இது ஸ்ரீகாகுளம் மாவட்டத்தில் உள்ள 10 தொகுதிகளில் ஒன்று. இத்தொகுதி பாராளுமன்றத்திற்கு ஸ்ரீகாகுளம் மக்களவைத் தொகுதியில் உள்ளது.

இத்தொகுதியில் நந்திகம், கோட்டபொம்மாளி, சாந்தபொம்மாளி, டெக்கலி ஆகிய மண்டலங்கள் உள்ளன.



</doc>
<doc id="232785" url="https://ta.wikipedia.org/wiki?curid=232785" title="பாதபட்டினம் சட்டமன்றத் தொகுதி">
பாதபட்டினம் சட்டமன்றத் தொகுதி

பாதபட்டினம் சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதியாகும். இது ஸ்ரீகாகுளம் மாவட்டத்தில் உள்ள 10 தொகுதிகளில் ஒன்று. இத்தொகுதி பாராளுமன்றத்திற்கு ஸ்ரீகாகுளம் மக்களவைத் தொகுதியில் உள்ளது.

இத்தொகுதியில் பாதபட்டினம், மெளியாபுட்டி, லட்சுமிநரசுபேட்டை, கொத்தூர், ஹீரமண்டலம் ஆகிய மண்டலங்கள் உள்ளன.



</doc>
<doc id="232786" url="https://ta.wikipedia.org/wiki?curid=232786" title="மாநில பெரும்பரப்பு இணையம்">
மாநில பெரும்பரப்பு இணையம்

மாநில பெரும்பரப்பு இணையம் (State Wide Area Network ) என்பது இந்திய அரசின் தேசிய இணைய அரசு திட்ட செயல்பாட்டுக்கு பயன்படுத்தக்கூடிய ஒரு முக்கிய கட்டமைப்பு ஆகும். இதன் மூலம் மாநில தலைமையகம், மாவட்ட தலைமையகம், மற்றும் தொகுதி தலைமையகம் இணையம் மூலம் இணைக்கப்படும். இந்த செயல் திட்டம் 2005 ஆம் ஆண்டு முதல் அனுமதி அளிக்கப்பட்டு நடைமுறையில் உள்ளது .
இந்த திட்டம் தகவல் தொழில்நுட்பத்துறையின் கட்டுப்பாட்டின் கீழ் கொண்டுவரப்பட்டது .இந்த திட்டத்தால் இந்த இணையத்தை பயன்படுத்தும் அனைத்து அரசு துறைகளும் அதிவேக பாதுகாப்பான வரையறுக்கப்பட்ட பயனர் குழு உருவாக்கப்படும் .இதன் மூலம் தரவுகள் மற்றும் பல்லூடகம் பரிமாற்றம் மற்றும் பரிவர்த்தனை செய்ய முடியும். இந்திய நாட்டில் உள்ள 31 மாநிலம் மற்றும் யூணின் பிரதேசத்தில் இத்திட்டம் செயல்பாட்டில் உள்ளது.


</doc>
<doc id="232787" url="https://ta.wikipedia.org/wiki?curid=232787" title="ஸ்ரீகாகுளம் சட்டமன்றத் தொகுதி">
ஸ்ரீகாகுளம் சட்டமன்றத் தொகுதி

ஸ்ரீகாகுளம் சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதியாகும். இது ஸ்ரீகாகுளம் மாவட்டத்தில் உள்ள 10 தொகுதிகளில் ஒன்று. இத்தொகுதி பாராளுமன்றத்திற்கு ஸ்ரீகாகுளம் மக்களவைத் தொகுதியில் உள்ளது.

இத்தொகுதியில் காரா, ஸ்ரீகாகுளம் ஆகிய மண்டலங்கள் உள்ளன.



</doc>
<doc id="232794" url="https://ta.wikipedia.org/wiki?curid=232794" title="மாநில தரவு மையம்">
மாநில தரவு மையம்

மாநில தரவு மையம் (STATE DATA CENTRE), இந்திய மாநிலங்களின் அரசுசார்ந்த துறைகளில் செயற்படும் பற்பல வழங்கிகளை ஒன்றிணைத்து நிர்வகிக்க உருவாக்கப்பட்டது. இது ஒன்றியப் பிரதேசங்களின் அரசுகளுக்கும் பொருந்தும். இந்த தரவு மையத்தில் பல தரவுத்தள வழங்கிகளும், கோப்பு வழங்கிகளும், இணைய வழங்கிகளும் இருக்கும். மாநில பெரும்பரப்பு இணையத்தின் மூலமாக தேவையான இடங்களுக்கு சேவைகள் வழங்கப்படும். 2008 ஆம் ஆண்டில் இந்த செயல்திட்டத்திற்கு இந்திய அரசின் தேசிய இணைய அரசின் திட்டத்தின் கீழ் அனுமதி அளிக்கப்பட்டது .



</doc>
<doc id="232810" url="https://ta.wikipedia.org/wiki?curid=232810" title="ஜான் மைக்கேல் டி'குன்ஹா">
ஜான் மைக்கேல் டி'குன்ஹா

ஜான் மைக்கேல் டி'குன்ஹா , பெங்களூர் சிறப்பு நீதிமன்ற நீதிபதியாவார். செப்டம்பர் 27, 2014 அன்று அப்போதைய தமிழக முதல்வர் ஜெ. ஜெயலலிதா மீது 18-ஆண்டு காலமாக நடைபெற்று வந்த சொத்துக்குவிப்பு வழக்கில் ஜெ. ஜெயலலிதா குற்றவாளி என்று தீர்ப்பளித்தார்.

மங்களூருக்கு அருகில் கைகம்பா என்னும் சிற்றூரில் பிறந்தார். மங்களூரில் எஸ் டி எம் சட்டக் கல்லூரியில் சட்டம் பயின்று பட்டம் பெற்றார். 1985 ஆம் ஆண்டு கருநாடக மாநிலம், மங்களூரில் நீதிமன்றத்தில் வழக்குரைஞராக தம் தொழிலைத் தொடங்கினார். 2002 ஆம் ஆண்டில் நீதிபதிகள் தேர்வில் வெற்றிப் பெற்று பெல்காம் நீதிபதியாக அமர்த்தப்பட்டார். 2004 ஆம் ஆண்டில் குன்கா ஹூப்ளி மாவட்ட நீதிபதியாக இருந்தபோது ஹூப்ளி இத்கா மைதான கொடியேற்று வழக்குத் தொடர்பாக, மத்தியப் பிரதேச முதலமைச்சராக இருந்த உமா பாரதிக்கு, குன்கா பிடிவாரண்டு வழங்கினார். அதன் விளைவாக உமா பாரதி முதலமைச்சர் பதவியிலிருந்து விலகினார். 2009 இல் கார்வா மாவட்ட நீதிபதியாக அமர்த்தப்பட்டார். பின்னர் பெங்களூரு குடும்ப நலக் கோர்ட்டு நீதிபதி ஆனார். அதைத் தொடர்ந்து பெங்களூரு புற நகர் மாவட்ட நீதிபதியாகப் பணி செய்தார். பின்னர் ஊழல் தடுப்புத் துறைப் பதிவாளராக அமர்த்தப்பட்டார்.

2013 ஆம் ஆண்டு அக்டோபர் 31 முதல் செயலலிதா மீது உள்ள சொத்துக் குவிப்பு வழக்கில் சிறப்பு நீதிபதியாக அமர்த்தப்பட்டார். 2014 அக்டோபர் 27 இல் சொத்துக் குவிப்பு வழக்கில் செயலலிதாவுக்கு 4 ஆண்டுகள் சிறைத் தண்டனையும் 100 கோடி ரூபாய் அபராதமும் விதித்தார். இவ்வழக்கின் மேல் முறையீட்டில் மே 11, 2015 ஆம் நாளில் வழங்கப்பட்ட தீர்ப்பில் செயலலிதா மற்றும் அவரது கூட்டாளிகள் அனைவரும் அவ்வழக்கில் இருந்து விடுவிக்கப்பட்டனர்.



</doc>
<doc id="232819" url="https://ta.wikipedia.org/wiki?curid=232819" title="வில்லியம்பாக்கம்">
வில்லியம்பாக்கம்

வில்லியம்பாக்கம் கிராமமானது தென்னிந்திய மாநிலங்களில் ஒன்றான தமிழகத்தின் காஞ்சிபுரம் மாவட்டத்தில் அமைந்துள்ளது. இது கிழக்கில்ஆத்தூரையும், மேற்கில் பாலூர் ஊராட்சிகளையும், வடக்கில் சாத்தணஞ்சேரியையும், தெற்கில் சாஸ்திரம்பாக்கம் ஊராட்சியையும் எல்லைகளாக கொண்டுள்ளது. இங்குள்ள மக்கள் உழவுத் தொழிலை முதன்மையாகக் கொண்டுள்ளனர்.


</doc>
<doc id="232822" url="https://ta.wikipedia.org/wiki?curid=232822" title="ஆமுதாலவலசா சட்டமன்றத் தொகுதி">
ஆமுதாலவலசா சட்டமன்றத் தொகுதி

ஆமுதாலவலசா சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதியாகும். இது ஸ்ரீகாகுளம் மாவட்டத்தில் உள்ள 10 தொகுதிகளில் ஒன்று. இத்தொகுதி பாராளுமன்றத்திற்கு ஸ்ரீகாகுளம் மக்களவைத் தொகுதியில் உள்ளது.

இத்தொகுதியில் ஆமுதாலவலசா, பொந்தூர், சருபுஜ்ஜிலி, பூர்ஜா ஆகிய மண்டலங்கள் உள்ளன.



</doc>
<doc id="232827" url="https://ta.wikipedia.org/wiki?curid=232827" title="நரசன்னபேட்டை சட்டமன்றத் தொகுதி">
நரசன்னபேட்டை சட்டமன்றத் தொகுதி

நரசன்னபேட்டை சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதியாகும். இது ஸ்ரீகாகுளம் மாவட்டத்தில் உள்ள 10 தொகுதிகளில் ஒன்று. இத்தொகுதி பாராளுமன்றத்திற்கு ஸ்ரீகாகுளம் மக்களவைத் தொகுதியில் உள்ளது.

இத்தொகுதியில் ஜலுமூர், நரசன்னபேட்டை, போலாகி, சாரவகோட்டை ஆகிய மண்டலங்கள் உள்ளன.



</doc>
<doc id="232830" url="https://ta.wikipedia.org/wiki?curid=232830" title="எச்செர்லா சட்டமன்றத் தொகுதி">
எச்செர்லா சட்டமன்றத் தொகுதி

எச்செர்லா சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதியாகும். இது ஸ்ரீகாகுளம் மாவட்டத்தில் உள்ள 10 தொகுதிகளில் ஒன்று. இத்தொகுதி பாராளுமன்றத்திற்கு விஜயநகரம் மக்களவைத் தொகுதியில் உள்ளது.

இத்தொகுதியில் லாவேர், கங்குவாரி சிங்கடாம், எச்செர்லா, ரணஸ்தலம் ஆகிய மண்டலங்கள் உள்ளன.



</doc>
<doc id="232842" url="https://ta.wikipedia.org/wiki?curid=232842" title="தண்ணீர்ப் பற்றாக்குறை">
தண்ணீர்ப் பற்றாக்குறை

தண்ணீர் பற்றாக்குறை , என்பது ஒரு பகுதியில் தண்ணீர் பயன்பாடு கோரிக்கைகளை சந்திக்க போதுமான நீர் வளங்கள் இல்லாமையாகும். தற்போது , இது அனைத்து கண்டங்களையும் பாதிக்கின்றது. உலகம் முழுவதும் 2.8 பில்லியன் மக்களுக்கு குறைந்தது ஒரு மாதத்திற்கு தண்ணீர் பற்றாக்குறை ஏற்படுகிறது .1.2 பில்லியன் மக்களுக்கு சுத்தமான குடிநீர் இல்லை. தண்ணீர்ப் பற்றாக்குறை உள்ள பிரதேசங்களில் 2025-ஆம் ஆண்டில் 180 கோடி மக்கள் வசிப்பார்கள் என்று ஐ.நா. சபை அறிவித்திருக்கிறது.


</doc>
<doc id="232848" url="https://ta.wikipedia.org/wiki?curid=232848" title="ராஜாம் சட்டமன்றத் தொகுதி">
ராஜாம் சட்டமன்றத் தொகுதி

ராஜாம் சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதியாகும். இது ஸ்ரீகாகுளம் மாவட்டத்தில் உள்ள 10 தொகுதிகளில் ஒன்று. இத்தொகுதி பாராளுமன்றத்திற்கு விஜயநகரம் மக்களவைத் தொகுதியில் உள்ளது.

இத்தொகுதியில் வங்கரா, ரேகிடி ஆமதாலவலசா, ராஜாம், சந்தகவிடி ஆகிய மண்டலங்கள் உள்ளன.



</doc>
<doc id="232849" url="https://ta.wikipedia.org/wiki?curid=232849" title="பாலகொண்டா சட்டமன்றத் தொகுதி">
பாலகொண்டா சட்டமன்றத் தொகுதி

பாலகொண்டா சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதியாகும். இது ஸ்ரீகாகுளம் மாவட்டத்தில் உள்ள 10 தொகுதிகளில் ஒன்று. இத்தொகுதி பாராளுமன்றத்திற்கு அரக்கு மக்களவைத் தொகுதியில் உள்ளது.இது பழங்குடியினருக்கு ஒதுக்கப்பட்டுள்ளது.

இத்தொகுதியில் சீதம்பேட்டை, பாமினி, பாலகொண்டா, வீரகட்டம் ஆகிய மண்டலங்கள் உள்ளன.



</doc>
<doc id="232851" url="https://ta.wikipedia.org/wiki?curid=232851" title="குருபாம் சட்டமன்றத் தொகுதி">
குருபாம் சட்டமன்றத் தொகுதி

குருபாம் சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதியாகும். இது விஜயநகரம் மாவட்டத்தில் உள்ள 9 தொகுதிகளில் ஒன்று. இத்தொகுதி பாராளுமன்றத்திற்கு அரக்கு மக்களவைத் தொகுதியில் உள்ளது.

இத்தொகுதியில் குருபாம், கும்மலட்சுமிபுரம், ஜிய்யம்மவலசா, கொமராடா, கருகுபில்லி ஆகிய மண்டலங்கள் உள்ளன.



</doc>
<doc id="232854" url="https://ta.wikipedia.org/wiki?curid=232854" title="பார்வதிபுரம் சட்டமன்றத் தொகுதி">
பார்வதிபுரம் சட்டமன்றத் தொகுதி

பார்வதிபுரம் சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதியாகும். இது விஜயநகரம் மாவட்டத்தில் உள்ள 9 தொகுதிகளில் ஒன்று. இத்தொகுதி பாராளுமன்றத்திற்கு அரக்கு மக்களவைத் தொகுதியில் உள்ளது.இது தலித்துகளுக்கு ஒதுக்கப்பட்டுள்ளது.

இத்தொகுதியில் பார்வதிபுரம், சீதாநகரம், பலிஜிபேட்டை ஆகிய மண்டலங்கள் உள்ளன.



</doc>
<doc id="232858" url="https://ta.wikipedia.org/wiki?curid=232858" title="சாலூர் சட்டமன்றத் தொகுதி">
சாலூர் சட்டமன்றத் தொகுதி

சாலூர் சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதியாகும். இது விஜயநகரம் மாவட்டத்தில் உள்ள 9 தொகுதிகளில் ஒன்று. இத்தொகுதி பாராளுமன்றத்திற்கு அரக்கு மக்களவைத் தொகுதியில் உள்ளது.இது பழங்குடியினருக்கு ஒதுக்கப்பட்டுள்ளது.

இத்தொகுதியில் சாலூர், பாசிபெண்டா, மெண்டாடா, மக்குவா ஆகிய மண்டலங்கள் உள்ளன.



</doc>
<doc id="232861" url="https://ta.wikipedia.org/wiki?curid=232861" title="பொப்பிலி சட்டமன்றத் தொகுதி">
பொப்பிலி சட்டமன்றத் தொகுதி

பொப்பிலி சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதியாகும். இது விஜயநகரம் மாவட்டத்தில் உள்ள 9 தொகுதிகளில் ஒன்று. இத்தொகுதி பாராளுமன்றத்திற்கு விஜயநகரம் மக்களவைத் தொகுதியில் உள்ளது.

இத்தொகுதியில் பொப்பிலி, ராமபத்திரபுரம், பாடங்கி, தெர்லாம் ஆகிய மண்டலங்கள் உள்ளன.



</doc>
<doc id="232862" url="https://ta.wikipedia.org/wiki?curid=232862" title="சீபுருபல்லி சட்டமன்றத் தொகுதி">
சீபுருபல்லி சட்டமன்றத் தொகுதி

சீபுருபல்லி சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதியாகும். இது விஜயநகரம் மாவட்டத்தில் உள்ள 9 தொகுதிகளில் ஒன்று. இத்தொகுதி பாராளுமன்றத்திற்கு விஜயநகரம் மக்களவைத் தொகுதியில் உள்ளது.

இத்தொகுதியில் மெரகமுடிதாம், கரிவிடி, சீபுருபல்லி, குர்லா ஆகிய மண்டலங்கள் உள்ளன.



</doc>
<doc id="232869" url="https://ta.wikipedia.org/wiki?curid=232869" title="ஜாமி மண்டலம்">
ஜாமி மண்டலம்

ஜாமி மண்டலம், ஆந்திரப் பிரதேசத்தின் விஜயநகரம் மாவட்டத்தின் 34 மண்டலங்களில் ஒன்று.

இது இந்திய மக்களவைக்கு விஜயநகரம் மக்களவைத் தொகுதிக்கு உட்பட்டது. ஆந்திர சட்டமன்றத்தில் விஜினிகிரி, தாண்டுரங்கி, ஜன்னிவலசா, வென்னெ, சாசனபல்லி, அட்டாடா, பீமசிங்கி, சோமயாஜுலபாலம், லொட்லபல்லி, மொகாச கொத்தவலசா, குமரம், அன்னம்ராஜுபேட்டை ஆகிய ஊர்கள் கஜபதிநகரம் சட்டமன்றத் தொகுதிக்கும், ஏனைய ஊர்கள் சிருங்கவரப்புகோட்டை சட்டமன்றத் தொகுதிக்கும் உட்பட்டுள்ளன.

இந்த மண்டலத்தில் கீழ்க்காணும் ஊர்கள் உள்ளன.


</doc>
<doc id="232876" url="https://ta.wikipedia.org/wiki?curid=232876" title="கஜபதிநகரம் சட்டமன்றத் தொகுதி">
கஜபதிநகரம் சட்டமன்றத் தொகுதி

கஜபதிநகரம் சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதியாகும். இது விஜயநகரம் மாவட்டத்தில் உள்ள 9 தொகுதிகளில் ஒன்று. இத்தொகுதி பாராளுமன்றத்திற்கு விஜயநகரம் மக்களவைத் தொகுதியில் உள்ளது.

இத்தொகுதியில் கஜபதிநகரம், பொண்டபள்ளி, கண்ட்யாடா, தத்திராஜேர் ஆகிய மண்டலங்களும், ஜாமி மண்டலத்தில் உள்ள விஜினிகிரி, தாண்டுரங்கி, ஜன்னிவலசா, வென்னெ, சாசனபல்லி, அட்டாடா, பீமசிங்கி, சோமயாஜுலபாலம், லொட்லபல்லி, மொகாச கொத்தவலசா, குமரம், அன்னம்ராஜுபேட்டை உள்ளிட்ட ஊர்களும் சேர்க்கப்பட்டுள்ளன.



</doc>
<doc id="232886" url="https://ta.wikipedia.org/wiki?curid=232886" title="நெல்லிமர்லா சட்டமன்றத் தொகுதி">
நெல்லிமர்லா சட்டமன்றத் தொகுதி

நெல்லிமர்லா சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதியாகும். இது விஜயநகரம் மாவட்டத்தில் உள்ள 9 தொகுதிகளில் ஒன்று. இத்தொகுதி பாராளுமன்றத்திற்கு விஜயநகரம் மக்களவைத் தொகுதியில் உள்ளது.

இத்தொகுதியில் பூசபாடிரேகா, நெல்லிமர்லா, டெங்காடா, போகாபுரம் ஆகிய மண்டலங்கள் சேர்க்கப்பட்டுள்ளன.



</doc>
<doc id="232890" url="https://ta.wikipedia.org/wiki?curid=232890" title="விசயநகரம் சட்டமன்றத் தொகுதி">
விசயநகரம் சட்டமன்றத் தொகுதி

விஜயநகரம் சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதியாகும். இது விஜயநகரம் மாவட்டத்தில் உள்ள 9 தொகுதிகளில் ஒன்று. இத்தொகுதி பாராளுமன்றத்திற்கு விஜயநகரம் மக்களவைத் தொகுதியில் உள்ளது.

இத்தொகுதியில் விஜயநகரம் மண்டலம் மட்டும் சேர்க்கப்பட்டுள்ளது.



</doc>
<doc id="232896" url="https://ta.wikipedia.org/wiki?curid=232896" title="சிருங்கவரப்புகோட்டை சட்டமன்றத் தொகுதி">
சிருங்கவரப்புகோட்டை சட்டமன்றத் தொகுதி

சிருங்கவரப்புகோட்டை சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதியாகும். இது விஜயநகரம் மாவட்டத்தில் உள்ள 9 தொகுதிகளில் ஒன்று. இத்தொகுதி பாராளுமன்றத்திற்கு விசாகப்பட்டினம் மக்களவைத் தொகுதியில் உள்ளது.

இத்தொகுதியில் சிருங்கவரப்புகோட்டை, வேபாடா, லக்கவரப்புகோட்டை, கொத்தவலசா மண்டலங்களும், ஜாமி மண்டலத்தில் உள்ள சிந்தாடா, பாவாடா, ஜாகரம், தானவரம், ஜாமி, லட்சுமிபுரம், ராமபத்ரபுரம், கலகாடா, மாமிடிபல்லி, சிரிக்கிபாலம், ஆலமண்டா, கிர்லா, ஜட்டேடிவலசா, கொடிகொம்மு, கொடிகொம்மு சிங்கவரம் ஆகிய ஊர்களும் சேர்க்கப்பட்டுள்ளன.



</doc>
<doc id="232901" url="https://ta.wikipedia.org/wiki?curid=232901" title="பீமிலி சட்டமன்றத் தொகுதி">
பீமிலி சட்டமன்றத் தொகுதி

பீமிலி சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதியாகும். இது விசாகப்பட்டினம் மாவட்டத்தில் உள்ள 15 தொகுதிகளில் ஒன்று. இத்தொகுதி பாராளுமன்றத்திற்கு விசாகப்பட்டினம் மக்களவைத் தொகுதியில் உள்ளது.

இத்தொகுதியில் ஆனந்தபுரம், பத்மநாபம், பீமுனிப்பட்டினம், விசாகப்பட்டினம் ஊரகம் ஆகிய மண்டலங்கள் சேர்க்கப்பட்டுள்ளன.



</doc>
<doc id="232905" url="https://ta.wikipedia.org/wiki?curid=232905" title="ஊக்கின் விதி">
ஊக்கின் விதி

ஊக்கின் விதி ("Hooke's law", ஹூக்கின் விதி) என்பது ஒரு மெல்லிய கம்பி அல்லது கம்பிச் சுருள் அல்லது ரப்பர் நாண் ஓர் இழுவிசைக்கு ஆட்படுத்தப்படும் போது அதில் தோன்றும் நீட்சி மாறுபாடு (l) அதனைத் தோற்றுவிக்கும் விசைக்கு (F) நேர் வீதத்தில் இருக்கும். அதாவது l/F ஒரு மாறிலி ஆகும். இந்த விதி, பிரிடிஷ் இயற்பிலாளர் ராபர்ட் ஹூக் அவரது பெயரில் வழங்கப்படுகிறது. 1660ல் இவர் இவ்விதியை இயற்றினார். 

ஊக்கின் விதி "மீட்சியல் எல்லைக்குள் தகைவும் திரிபும் ஒன்றுக்கொன்று நேர்விகிதத்தில் இருக்கும்" என்று கூறுகிறது.

தகைவு ∝ திரிபு

தகைவு = E x திரிபு 

தகைவு / திரிபு = E

E என்பது மாறிலி ஆகும். இது மீட்சிக்குணகம் எனப்படும். மீட்சிக் குணகத்தின் அலகு நியூட்டன்/மீட்டர் அல்லது பாஸ்கல் ஆகும்.

தகைவினால் ஏற்படும் திரிபுவின் தன்மையைப் பொறுத்து மீட்சிக் குணகங்களை மூன்று வகைகளாகப் பிரிக்கலாம்.

நீளமுள்ள கம்பியின் ஒரு முனை உறுதியாகப் பொருத்தப்பட்டுள்ளது. மறுமுனையில் ஒரு எடையைத் (mg ) தொங்க விட்டால் கம்பியின் நீளம் அதிகரிக்கும். நீள வேறுபாடு 'l ' என்போம். 
இங்கு கம்பி அடையும் திரிபுக்கு நீட்சித் திரிபு என்றும், தகைவிற்கு நீட்சித் தகைவு என்றும் பெயர். 

நீட்சித் திரிபு = நீள மாறுபாடு/ தொடக்க நீளம் (l /L )

கம்பியின் குறுக்குப் பரப்பில் செயல்படும் விசை F =mg 

நீட்சித் தகைவு = F /a = mg /a 

யங் குணகம், q = நீட்சிதகைவு/நீட்சித் திரிபு = (mg /a )/ (l /L ) 

V கன அளவுள்ள ஒரு பொருளின் புறப்பரப்பு (a ) முழுவதும் சீராகவும் நேர்குத்தாகவும் ஒரு விசை (F ) செயல்படும் போது அதன் உருவம் மாறாமல் பருமன் மட்டும் மாறுபடுகின்றது. v என்பது பரும மாறுபாடு எனக் கொள்வோம், அங்கு ஏற்படும் திரிபு பருமத்திரிபு எனவும் தகைவு பருமத்தகைவு எனவும் அழைக்கப்படுகிறது.

பருமத்திரிபு = பரும மாற்றம்/ தொடக்கப்பருமன் = v/V 

பருமத்தகைவு = F /a 

பருமக்குணகம் K= பருமத்தகைவு/ பருமத்திரிபு = (F/a )/(v/V ) = FV /av பாஸ்கல்

பருமக்குணகத்தின் தலைகீழ் மதிப்பு இறுக்கத்திறன் எனப்படும். 

K = 1 / இறுக்கத்திறன்

ABCDEFGH என்பது ஒரு கனசதுரம் அதன் அடிப்பரப்பு CDHG நிலையாக பொருத்தப்பட்டுள்ளது. பரப்பு ABEFன் மீது ப என்ற தொடுவியல் விசை செயல் படுகிறது எனக் கொண்டால், விசை செயல்பட்டவுடன் கனசதுரம் எ'ப'கடே'ப'GH என்ற நிலையை அடைகிறது. அதாவது பொருளின் பருமன் மாறாமல் அதன் வடிவம் மாறுகிறது. ACGF , BDHF என்ற பரப்புகள் Ɵ கோண அளவு சருக்கமடைகிறது. Ɵ என்பது சறுக்கத் திரிபு ஆகும். 

விறைப்புக் குணகம் = சருக்கதகைவு/ சருக்கதிரிபு

formula_1 

இங்கு q என்பது நீட்சிக் குணகம், n என்பது விறைப்புக் குணகம், k என்பது பருமக்குணகம்


</doc>
<doc id="232906" url="https://ta.wikipedia.org/wiki?curid=232906" title="கிழக்கு விசாகப்பட்டினம் சட்டமன்றத் தொகுதி">
கிழக்கு விசாகப்பட்டினம் சட்டமன்றத் தொகுதி

கிழக்கு விசாகப்பட்டினம் சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதியாகும். இது விசாகப்பட்டினம் மாவட்டத்தில் உள்ள 15 தொகுதிகளில் ஒன்று. இத்தொகுதி பாராளுமன்றத்திற்கு விசாகப்பட்டினம் மக்களவைத் தொகுதியில் உள்ளது.

இத்தொகுதியில் விசாகப்பட்டினம் நகர மண்டலத்தில் உள்ள விசாகப்பட்டினம் நகராட்சியின் முதலாம் வார்டு முதல் பதினொன்றாம் வார்டு வரையிலும், 53 முதல் 55 வரையிலான வார்டுகளும் சேர்க்கப்பட்டுள்ளன.



</doc>
<doc id="232907" url="https://ta.wikipedia.org/wiki?curid=232907" title="வடக்கு விசாகப்பட்டினம் சட்டமன்றத் தொகுதி">
வடக்கு விசாகப்பட்டினம் சட்டமன்றத் தொகுதி

வடக்கு விசாகப்பட்டினம் சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதியாகும். இது விசாகப்பட்டினம் மாவட்டத்தில் உள்ள 15 தொகுதிகளில் ஒன்று. இத்தொகுதி பாராளுமன்றத்திற்கு விசாகப்பட்டினம் மக்களவைத் தொகுதியில் உள்ளது.

இத்தொகுதியில் விசாகப்பட்டினம் நகர மண்டலத்தில் உள்ள விசாகப்பட்டினம் நகராட்சியின் 36 முதல் 41 வரையிலான வார்டுகளும், 44, 45 ஆகிய எண்ணைக் கொண்ட வார்டுகளும், - 49 முதல் 52 வரையிலான வார்டுகளும் சேர்க்கப்பட்டுள்ளன.



</doc>
<doc id="232909" url="https://ta.wikipedia.org/wiki?curid=232909" title="தெற்கு விசாகப்பட்டினம் சட்டமன்றத் தொகுதி">
தெற்கு விசாகப்பட்டினம் சட்டமன்றத் தொகுதி

தெற்கு விசாகப்பட்டினம் சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதியாகும். இது விசாகப்பட்டினம் மாவட்டத்தில் உள்ள 15 தொகுதிகளில் ஒன்று. இத்தொகுதி பாராளுமன்றத்திற்கு விசாகப்பட்டினம் மக்களவைத் தொகுதியில் உள்ளது.

இத்தொகுதியில் விசாகப்பட்டினம் நகர மண்டலத்தில் உள்ள விசாகப்பட்டினம் நகராட்சியின் 
12 முதல் 34 வரையிலான எண்களைக் கொண்ட வார்டுகளும், 42, 43 ஆகிய எண்களைக் கொண்ட வார்டுகளும், 46, 47, 48 ஆகிய 
வார்டுகளும் சேர்க்கப்பட்டுள்ளன.



</doc>
<doc id="232916" url="https://ta.wikipedia.org/wiki?curid=232916" title="மலவாய்">
மலவாய்

மலவாய் () என்பது, விலங்குகளின் மனித இரையகக் குடற்பாதை யின் வாய்வழிக்கு எதிராகவுள்ள மற்றைய முடிவிடமாகும். இதன் தொழிற்பாடு சமிபாட்டுச் செயற்பாட்டின் போது உருவாகும் அரைத் திண்ம சமிபாடா மீதியான மலத்தை வெளியேற்றுவதைக் கட்டுப்படுத்துவதாகும். மலவெளியேற்றம் அங்கிகளுக்கு அங்கி வேறுபடலாம்.


</doc>
<doc id="232917" url="https://ta.wikipedia.org/wiki?curid=232917" title="பகதுர்பூர் சட்டமன்றத் தொகுதி">
பகதுர்பூர் சட்டமன்றத் தொகுதி

பகதூர்பூர் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது தர்பங்கா மக்களவைத் தொகுதிக்கு உட்பட்டது.

இது தர்பங்கா மாவட்டத்தில் உள்ள கீழ்க்காணும் பகுதிகளைக் கொண்டுள்ளது.
பகதூர்பூர் மண்டலம், ஹனுமன் நகர் மண்டலம்



</doc>
<doc id="232924" url="https://ta.wikipedia.org/wiki?curid=232924" title="சக்ரா சட்டமன்றத் தொகுதி">
சக்ரா சட்டமன்றத் தொகுதி

சக்ரா சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது முசாப்பர்பூர் மக்களவைத் தொகுதிக்கு உட்பட்டது.

இது முசாபர்பூர் மாவட்டத்தில் உள்ள கீழ்க்காணும் பகுதிகளைக் கொண்டுள்ளது.
சக்ரா மண்டலம், முரவுல் மண்டலம்



</doc>
<doc id="232925" url="https://ta.wikipedia.org/wiki?curid=232925" title="குஃ‌டனி சட்டமன்றத் தொகுதி">
குஃ‌டனி சட்டமன்றத் தொகுதி

குர்ஹனி (குஃடனி) சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது முசாப்பர்பூர் மக்களவைத் தொகுதிக்கு உட்பட்டது.

இது முசாபர்பூர் மாவட்டத்தில் உள்ள கீழ்க்காணும் பகுதிகளைக் கொண்டுள்ளது.
குஃடனி மண்டலம்



</doc>
<doc id="232927" url="https://ta.wikipedia.org/wiki?curid=232927" title="காண்டி சட்டமன்றத் தொகுதி">
காண்டி சட்டமன்றத் தொகுதி

காண்டி சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்றாகும். இது வைசாலி மக்களவைத் தொகுதிக்கு உட்பட்டது.

இது முசாபர்பூர் மாவட்டத்தில் உள்ள கீழ்க்காணும் பகுதிகளைக் கொண்டுள்ளது.
மார்வான் மண்டலம், காண்டி மண்டலம்(காந்தி)



</doc>
<doc id="232928" url="https://ta.wikipedia.org/wiki?curid=232928" title="குசாய்கோட் சட்டமன்றத் தொகுதி">
குசாய்கோட் சட்டமன்றத் தொகுதி

குசாய்கோட் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்றாகும். இது கோபால்கஞ்சு மக்களவைத் தொகுதிக்கு உட்பட்டது.

இது கோபால்கஞ்சு மாவட்டத்தில் உள்ள கீழ்க்காணும் பகுதிகளைக் கொண்டுள்ளது.
குசாய்கோட் மண்டலம், பஞ்சதேவரி மண்டலம்



</doc>
<doc id="232929" url="https://ta.wikipedia.org/wiki?curid=232929" title="போரே சட்டமன்றத் தொகுதி">
போரே சட்டமன்றத் தொகுதி

போரே சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்றாகும். இது கோபால்கஞ்சு மக்களவைத் தொகுதிக்கு உட்பட்டது.

இது கோபால்கஞ்சு மாவட்டத்தில் உள்ள கீழ்க்காணும் பகுதிகளைக் கொண்டுள்ளது.
போரை மண்டலம், பிஜய்பூர் மண்டலம், கட்டேயா மண்டலம்



</doc>
<doc id="232930" url="https://ta.wikipedia.org/wiki?curid=232930" title="சீராதேய் சட்டமன்றத் தொகுதி">
சீராதேய் சட்டமன்றத் தொகுதி

சீராதேய் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்றாகும். இது சிவான் மக்களவைத் தொகுதிக்கு உட்பட்டது.

இது சிவான் மாவட்டத்தில் உள்ள கீழ்க்காணும் பகுதிகளைக் கொண்டுள்ளது.
சீராதேய் மண்டலம், நவுதன் மண்டலம், மைர்வான் மண்டலம்



</doc>
<doc id="232931" url="https://ta.wikipedia.org/wiki?curid=232931" title="தரவுலி சட்டமன்றத் தொகுதி">
தரவுலி சட்டமன்றத் தொகுதி

தரவுலி சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது சிவான் மக்களவைத் தொகுதிக்கு உட்பட்டது. இது தலித்துகளுக்கு ஒதுக்கப்பட்டுள்ளது.

இது சிவான் மாவட்டத்தில் உள்ள கீழ்க்காணும் பகுதிகளைக் கொண்டுள்ளது.
குதானி மண்டலம், தரவுலி மண்டலம், ஆந்தர் மண்டலம்



</doc>
<doc id="232932" url="https://ta.wikipedia.org/wiki?curid=232932" title="சிதம்பராக் கல்லூரி">
சிதம்பராக் கல்லூரி

யாழ் / வல்வை சிதம்பராக் கல்லூரி (J/ Valvai Chithambara College) இலங்கையின் யாழ்ப்பாண மாவட்டத்தில் வடமராட்சிப் பிரிவில் உள்ள வல்வெட்டித்துறை எனும் இடத்தில் அமைந்துள்ளது. இது வல்வெட்டித்துறையின் மேற்கே கடற்கரையோரமாக அமைந்துள்ளது.

ஒரு நூற்றாண்டு கால வரலாற்றைக்கொண்ட இக்கல்லூரி திரு கு. சிதம்பரம்பிள்ளை என்பவரால் 1896 ஆம் ஆண்டு கார்த்திகை மாதம் 11ஆம் திகதி வல்வை முத்துமாரி அம்மன் கோவிலுக்கு அருகாமையிலுள்ள 'ஆலடியில்' சிதம்பர வித்தியாலயம் என்னும் பெயரில் முதன்முதல் ஆரம்பிக்கப்பட்டது.

இப்பாடசாலையின் வளர்ச்சியின் முதல்கட்டமாக 1912 தற்போதைய நிலையமான ஊரிக்காடு எனும் இடத்துக்கு நிரந்தரமாக இடமாற்றம் செய்யப்பட்டது.

ஐந்தாம் வகுப்பு வரையுடன் ஆரம்பிக்கப்பட்ட இப்பாடசாலை 1923 ஆம் அண்டு கனிஷ்ட பாடசாலையாக தரம் உயர்த்தப்பட்டது. பின் 1928 இல் கேம்பிரிஜ் சீனியர் பரீட்சைக்கு மாணவர்கள் தொற்றுவதற்கான அனுமதியைப் பெற்றுக் கொண்டது. 1935 ஆம் ஆண்டு லண்டன் 'மற்றிக்குலேஷன்' பரீட்சைக்கு மாணவர்கள் தோற்றுவதற்கு ஏதுவாக வகுப்புக்கள் ஆரம்பிக்கப்பட்டன. இக்கால கட்டத்தில் ஹாட்லிக் கல்லூரிக்கு அடுத்தபடியாக தரம் னு யைப் பெற்ற பாடசாலையாகும். இங்கு லண்டன் மற்றிக்குலேஷன் பரீட்சை வகுப்புக்களைத் தொடர்ந்து சிரேஷ்ட பாடசாலைத் தராதர வகுப்புக்கள் 1942 ஆம் வருடம் ஆரம்பிக்கப்பட்டன.

இக் கல்லூரி கல்வியாளர்களை உருவாக்குவதில் சாதனை படைத்தது மட்டுமல்லாது சாரணியம், விளையாட்டுத்துறை போன்றவற்றிலும் மிகம் சிறப்பாக செயல்பட்டமை குறிப்பிடத்தக்கது.



சிதம்பராக் கல்லூரி ஆண்டுவிழா மலர்


</doc>
<doc id="232936" url="https://ta.wikipedia.org/wiki?curid=232936" title="எம். பி. ஆத்ரேயா">
எம். பி. ஆத்ரேயா

எம். பி. ஆத்ரேயா MB Athreya (பிறப்பு 1941) என்னும் முனைவர் மிருத்யுஞ்சயன் பாலசுந்தரம் ஆத்ரேயா நிர்வாகத் துறையின் ஆசிரியர்(குரு) என்று புகழப்படுபவர். 
திருநெல்வேலி அருகேயுள்ள தருவை சிற்றூரில் பிறந்தவர் இவர். பத்தமடையில் பள்ளிப்படிப்பு, புள்ளியியலில் இளநிலைப்பட்டம், செலவுக் கணக்கியலில் அகில இந்திய அளவில் தங்கப்பதக்கம், ஹார்வர்ட் பர்கலைக்கழகத்தில் வர்த்தக நிர்வாகத்தில் முனைவர் பட்டம் பெற்றார். 
கல்கத்தாவில் உள்ள இந்திய நிர்வாகக் கழகத்தில் பேராசிரியர் பணி, லண்டன் பிசினஸ் பள்ளியில் வருகைப் பேராசிரியர் பணி, பல்வேறு நிறுவனங்களின் நிர்வாகக் குழுவில் முன்னாள் இயக்குநர். இந்திய மற்றும் வெளிநாட்டு நிறுவனங்களுக்கு நிர்வாக ஆலோசனை வழங்கும் மையத்தை நடத்திவருகிறார்.
ஹுவர் ஃபெல்லோ விருது, ஃபோர்டு ஃபெல்லோ விருது உள்ளிட்ட பல்வேறு விருதுகளைப் பெற்றவர். 


</doc>
<doc id="232941" url="https://ta.wikipedia.org/wiki?curid=232941" title="கோரியாகோட்டி சட்டமன்றத் தொகுதி">
கோரியாகோட்டி சட்டமன்றத் தொகுதி

கோரியாகோட்டி சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது மகராஜ்கஞ்சு மக்களவைத் தொகுதிக்கு உட்பட்டது. இது தலித்துகளுக்கு ஒதுக்கப்பட்டுள்ளது.

இது சிவான் மாவட்டத்தில் உள்ள கீழ்க்காணும் பகுதிகளைக் கொண்டுள்ளது.
கோரியாகோட்டி மண்டலம், நபிகஞ்சு மண்டலம, பசந்துபூர் மண்டலம்



</doc>
<doc id="232942" url="https://ta.wikipedia.org/wiki?curid=232942" title="மகாராஜ்கஞ்சு சட்டமன்றத் தொகுதி">
மகாராஜ்கஞ்சு சட்டமன்றத் தொகுதி

மகாராஜ்கஞ்சு சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது மகராஜ்கஞ்சு மக்களவைத் தொகுதிக்கு உட்பட்டது. இது தலித்துகளுக்கு ஒதுக்கப்பட்டுள்ளது.

இது சிவான் மாவட்டத்தில் உள்ள கீழ்க்காணும் பகுதிகளைக் கொண்டுள்ளது.
மகராஜ்கஞ்சு மண்டலம், பகவான்பூர் மண்டலம்



</doc>
<doc id="232943" url="https://ta.wikipedia.org/wiki?curid=232943" title="தரையா சட்டமன்றத் தொகுதி">
தரையா சட்டமன்றத் தொகுதி

தரையா சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது மகராஜ்கஞ்சு மக்களவைத் தொகுதிக்கு உட்பட்டது.

இது சாரன் மாவட்டத்தில் உள்ள கீழ்க்காணும் பகுதிகளைக் கொண்டுள்ளது.
பானபூர் மண்டலம், தரையா மண்டலம், இசுவாபூர் மண்டலம்



</doc>
<doc id="232944" url="https://ta.wikipedia.org/wiki?curid=232944" title="மஃ‌டவுரா சட்டமன்றத் தொகுதி">
மஃ‌டவுரா சட்டமன்றத் தொகுதி

மஃடவுரா (மர்ஹவுரா) சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது சாரன் மக்களவைத் தொகுதிக்கு உட்பட்டது.

இது சாரன் மாவட்டத்தில் உள்ள கீழ்க்காணும் பகுதிகளைக் கொண்டுள்ளது.
நக்ரா மண்டலம், மஃடவுரா மண்டலம்



</doc>
<doc id="232945" url="https://ta.wikipedia.org/wiki?curid=232945" title="சோன்பூர் சட்டமன்றத் தொகுதி">
சோன்பூர் சட்டமன்றத் தொகுதி

சோன்பூர் (மர்ஹவுரா) சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது சாரண் மக்களவைத் தொகுதிக்கு உட்பட்டது.

இது சாரண் மாவட்டத்தில் உள்ள கீழ்க்காணும் பகுதிகளைக் கொண்டுள்ளது.
திக்வாரா மண்டலம், சோன்பூர் மண்டலம்



</doc>
<doc id="232946" url="https://ta.wikipedia.org/wiki?curid=232946" title="ஹாஜிப்பூர் சட்டமன்றத் தொகுதி">
ஹாஜிப்பூர் சட்டமன்றத் தொகுதி

ஹாஜிப்பூர் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது ஹாஜிப்பூர் மக்களவைத் தொகுதிக்கு உட்பட்டது.

இது வைசாலி மாவட்டத்தில் உள்ள கீழ்க்காணும் பகுதிகளைக் கொண்டுள்ளது.
ஹாஜிப்பூர் மண்டலம்



</doc>
<doc id="232948" url="https://ta.wikipedia.org/wiki?curid=232948" title="லால்கஞ்சு சட்டமன்றத் தொகுதி">
லால்கஞ்சு சட்டமன்றத் தொகுதி

லால்கஞ்சு சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது ஹாஜிப்பூர் மக்களவைத் தொகுதிக்கு உட்பட்டது.

இது வைசாலி மாவட்டத்தில் உள்ள கீழ்க்காணும் பகுதிகளைக் கொண்டுள்ளது.
லால்கஞ்சு மண்டலம், பகவான்பூர்



</doc>
<doc id="232951" url="https://ta.wikipedia.org/wiki?curid=232951" title="க. மா. தியாகராஜன்">
க. மா. தியாகராஜன்

க. மா. தியாகராஜன் (K.M. Thiagarajan, 1945-2007)என்னும் கருமுத்து மாணிக்கம் தியாகராஜன் ஒரு இந்தியத் தொழிலதிபர். மைக்ரோகிரிடிட் பவுண்டேசன் ஆப் இந்தியா -வின் நிறுவனர், தலைவர். 

மதுரை கருமுத்து தியாகராஜன் செட்டியாரின் மகன் வழிப் பேரனான இவர் மதுரையில் பிறந்தவர். இவரது தந்தை கருமுத்து தி. மாணிக்கம். சென்னை கிருத்துவக் கல்லூரி பள்ளியில் பள்ளிக் கல்வி பயின்றார். சென்னை மாநிலக் கல்லூரியில் இளநிலைப் பட்டமும், அமெரிக்காவின் பிட்ஸ்பர்க் பல்கலைக்கழகத்தில் எம்.பி.ஏ. பட்டமும் அதே துறையில் முனைவர் பட்டமும் பெற்றார்.

ரோசெஸ்டர் பல்கலைக்கழகத்தில் உதவிப் பேராசிரியராக இரு ஆண்டுகள் (1968-70) பணி செய்தபிறகு இந்தியா திரும்பியவர், லாயல் நூற்பாலையின் இயக்குநராகவும், லாயல் குழும நிறுவனங்களின் தலைவராகவும் பொறுப்பேற்றார். அத்துடன் பல்வேறு நிறுவனங்களின் இயக்குநராகவும் இருந்தார்.



</doc>
<doc id="232959" url="https://ta.wikipedia.org/wiki?curid=232959" title="நினைவு அலைகள் 3 (நூல்)">
நினைவு அலைகள் 3 (நூல்)

நினைவு அலைகள் நூல் டாக்டர் நெ. து. சுந்தரவடிவேலு எழுதி சாந்தா பதிப்பகத்தால் வெளியிடப்பட்ட நூல். 
தலைமைக் கல்வி ஆலோசகராகப் பணியாற்றிய அனுபவங்களும் முதலமைச்சர் காமராஜர் மற்றும் பக்தவத்சலம் மற்றும் பலருடன் இணைந்து பணியாற்றிய அனுபவங்களும் இந்த மூன்றாம் பாகத்தில் பதிவு செய்யப்பட்டுள்ளன. பள்ளி ஆசிரியர்கள், ஊர் மக்கள், முதலமைச்சர் அனைவரின் ஒத்துழைப்புடன் நிறைவேற்றப்பட இவரது இலவச மதிய உணவுத் திட்டம் போன்ற பல திட்டங்கள் உருவான மற்றும் செயற்படுத்தப்பட்டவிதம் என்று பல தகவல்களைப் பதிவு செய்கிறார் ஆசிரியர்.

பின்னிணைப்பாக 11.12.1984; தி இந்து (The Hindu) நாளிதழில் வெளியான இந்நூலைப் பற்றிய தகவலும் சேர்க்கப்பட்டுள்ளது.

http://www.tamilvu.org/library/nationalized/pdf/34-sundaravadivelu/ninaivualikal-3.pdf


</doc>
<doc id="232963" url="https://ta.wikipedia.org/wiki?curid=232963" title="ராஜம்மாள் பாக்கியநாதன் தேவதாஸ்">
ராஜம்மாள் பாக்கியநாதன் தேவதாஸ்

ராஜம்மாள் பாக்கியநாதன் தேவதாஸ் (1919 - 17 மார்ச் 2002) அன்றாட உணவுகளில் ஊட்டச்சத்துகளின் முக்கியத்துவத்தை உணர்த்தியவர். கோவை அவினாசிலிங்கம் மனையியல் நிகர்நிலைப் பல்கலைக்கழக வேந்தர்.

இவர் இப்போதைய திருவண்ணாமலை மாவட்டத்தில் உள்ள செங்கத்தில் பிறந்தவர். தந்தை மைக்கேல் பாக்கியநாதன், தாய் சொர்ணம்மாள். பள்ளிக்கல்வி: திருச்சி ஆல் செயிண்ட்ஸ் நடுநிலைப்பள்ளி, வடசென்னை நார்த்விக் மகளிர் மேல்நிலைப்பள்ளி. அண்ணாமலைப் பல்கலைக்கழகத்தில் இண்டர் மீடியட், சென்னை ராணி மேரி கல்லூரியில் பி. எஸ். சி. உணவியல், நடுவணரசின் கல்வி உதவித்தொகை மூலம் அமெரிக்காவின் ஓஹியோ மாகாணத்தில் எம்.ஏ. (கல்வியியல்), எம்.எஸ்.சி.(உணவியல்), தத்துவப் பேராசிரியர் (உணவியல்).

தமிழக மக்களின் அன்றாட உணவான அரிசியில் உள்ள குறைவான சத்துக்களை கண்டறிந்து, அதை நிவர்த்தி செய்யக் காய்கறி, கீரை, பால், இறைச்சி ஆகியவற்றை மிகுதியாகச் சேர்க்க வேண்டும் என்று ஆய்வுகள் வழியாக வலியுறுத்தினார். தமிழக அரசுப் பள்ளிகளில் பயிலும் ஏழை மாணவர்களுக்கான மதிய உணவில் சத்துணவுகளை சேர்க்க பரிந்துரைத்தார். அவிநாசிலிங்கம் நிகர் நிலைப் பல்கலைக்கழக நாட்டு நலப்பணி திட்ட மாணவியர் மூலம் கோவை மாவட்டத்தின் பெரும்பாலான சிற்றூர்களில் சத்துணவு குறித்த விழிப்பணர்வை ஏற்படுத்தப் பாடுபட்டார்.



</doc>
<doc id="232966" url="https://ta.wikipedia.org/wiki?curid=232966" title="இன்ஸ்பயர்">
இன்ஸ்பயர்

இன்ஸ்பயர் திட்டம் அறிவியல் படிக்க திறமையான மாணவர்களை ஊக்குவிப்பதற்கான இந்திய மத்திய அரசின் அறிவியல் தொழில்நுட்பத்துறையின் திட்டம். இத்திட்டத்தின் பகுதியாக பிஎஸ்சி, பிஸ், எஸ், எம் எஸ்.சி, பிஎஸ்சி ஆனர்ஸ், ஒருங்கிணைந்த எம் எஸ் படிக்கும் மாணவர்களுக்கு அதாவது இயற்பியல், வேதியியல், கணிதம், உயிரியல், புள்ளியியல், ஜியலாஜி... போன்ற அறிவியல் துறைப் படிப்புகளில் படிக்கும் மாணவர்களுக்கு கல்வி உதவித்தொகை வழங்கப்படுகிறது. பொறியியல், மருத்துவம், தொழில்நுட்ப மாணவர்கள் இந்த உதவித்தொகைக்கு விண்ணப்பிக்க இயலாது.

மாணவர்களுக்கு அதிகபட்சம் ஐந்து ஆண்டுகள் வரை உதவித்தொகை வழங்கப்படும் எனக்குறிப்பிடப்படுகின்றது. நடப்பு ஆண்டில் விண்ணப்பிக்கக் கடைசி தேதி 31.10.2014. 



</doc>
<doc id="232969" url="https://ta.wikipedia.org/wiki?curid=232969" title="கூழ்ம ஆலை">
கூழ்ம ஆலை

கூழ்ம ஆலை ("Colloid mill") என்பது திரவத்தில் உள்ள தொங்கல் கரைசலின் திடப் பொருட்களின் அளவை குறைப்பதற்குப் பயன்படும் ஓர் இயந்திரம் ஆகும், அல்லது ஒரு திரவக் கரைசலில் தொங்கலாக உள்ள மற்றொரு கரைசலுடைய திரவத் துளிகளின் அளவைக் குறைக்கப் பயன்படும் இயந்திரம் என்றும் கூறலாம். கூழ்ம ஆலைகள் சுழலி - நிறுத்தி தத்துவத்தில் இயங்குகின்றன. கூழ்ம ஆலையிலுள்ள சுழலிகள் அதிக வேகத்தில் ). ( நிமிடத்திற்கு 2000 முதல் 18000 சுற்றுகள் ) வரை சுழல்கின்றன. இதனால் விளையும் நீரழுத்த வெட்டின் காரணமாக தொங்கலில் உள்ள திடப்பொருள்கள் சீர்குலைகின்றன. தொங்கல்கள் மற்றும் பால்மங்களின் நிலைப்புத் தனமையை அதிகரிக்க கூழ்ம ஆலைகள் அடிக்கடி பயன்படுத்தப்படுகின்றன. ஆனாலும் தொங்கல்களில் உள்ள திடத்துகள்களின் அளவைக் குறைக்கவும் இவை பயன்படுகின்றன. உயர் நீரழுத்த வெட்டு விகிதங்கள் சிறு துளிகளை சுமார் 1 µm அளவிற்கும் கீழே கொண்டு செல்கின்றன. பால்மங்களை பிரித்தெடுத்தலில் இவை அதிகளவில் தடுக்கின்றன.

கூழ்ம ஆலைகள் பின்வரும் தொழில்களில் பயன்படுத்தப்படுகிறது:


</doc>
<doc id="232970" url="https://ta.wikipedia.org/wiki?curid=232970" title="கேளிக்கை வரி">
கேளிக்கை வரி

கேளிக்கை வரி என்பது கேளிக்கை அல்லது பொழுதுபோக்கு நிகழ்வுகளுக்கு விதிக்கப்படும் வரியாகும்.

இந்தியாவில் சினிமா காட்சிகள், பெரிய வர்த்தக நிகழ்வுகள் மற்றும் பெரிய தனியார் விழாக்களும் கேளிக்கை வரி பட்டியலில் உள்ளவையாகும். கேளிக்கை இந்திய அரசியல் அமைப்பு சட்டத்தில் 7வது அட்டவணையில் இரண்டாவது பட்டியலில் உள்ளது. இது முழுக்க முழுக்க மாநில அரசின் வருவாய் மூலமாகும். தமிழ் படம் மற்றும் மராட்டிய படங்களுக்கு முறையே தமிழ்நாடு மற்றும் மராட்டிய அரசுகளால் கேளிக்கை வரி விளக்கு அளிக்கப்பட்டுள்ளது.


</doc>
<doc id="232971" url="https://ta.wikipedia.org/wiki?curid=232971" title="மதிப்பு கூட்டு வரி (இந்தியா)">
மதிப்பு கூட்டு வரி (இந்தியா)

மதிப்பு கூட்டு வரி (இலங்கை வழக்கு: பெறுமதி சேர் வரி) இந்தியாவில் ஏப்ரல் 1, 2005 முதல் மறைமுக வரியாக அறிமுகப்படுத்தப்பட்டது. இதற்கு முன் நடைமுறையில் இருந்த விற்பனை வரி விதிப்புகள் அனைத்தும் மதிப்பு கூட்டு வரிமுறையால் மாற்றி அமைக்கப்பட்டது. அரியானா மாநிலமே இந்தியாவில் முதன் முதலில் மதிப்பு கூட்டு வரியை நடைமுறைக்கு கொண்டுவந்த மாநிலமாகும். மதிப்பு கூட்டு வரி அறிமுகம் செய்யப்பட்ட பொழுது எதிர்ப்பு தெரிவித்த குசராத்து, உத்தரப் பிரதேசம், சத்தீசுகர், இராச்சசுத்தான், மத்தியப் பிரதேசம் போன்ற மாநிலங்கள் பின்னர் மதிப்பு கூட்டு வரியை ஏற்றுக்கொண்டன. ஜூன் 2, 2014 க்குள் இந்தியாவின் அனைத்து மாநிலங்களும் ஆட்சிப் பகுதிகளும் மதிப்பு கூட்டு வரியை நடைமுறை படுத்தி விட்டன.

உற்பத்தி செய்யப்படும் ஒவ்வொரு பொருளும் இறுதியாக பயனீட்டாளரை சென்றடையும் வரை ஒவ்வொரு கட்டத்திலும் மத்திய மற்றும் மாநில அரசுகளின் விற்பனை வரி விதிப்புகளுக்கு உள்ளாகின்றன. மாநிலத்திற்கு மாநிலம் விற்பனை வரி வேறுபடுவதால் வரி விகிதமும் மாறுபடும். ஒவ்வொரு மாநிலத்துக்கும் விற்பனை வரியே மிக முக்கிய வருவாய் ஆகும். தங்களின் வருமான தேவையை கருத்தில் கொண்டு மாநிலங்கள் வரிகளை நிர்ணயம் செய்து வந்தன. எனவே மாநிலத்துக்கு மாநிலம் வரி விகிதங்கள் மாறுபட்டன. இதன் விளைவாக மாநிலத்திற்கு இடையேயான தொழில் போட்டி ஏற்பட்டன. அண்டை மாநில நுகர்வோரை கவர வரிகள் குறைத்து வசூலிக்கப்பட்டன. உதாரணமாக மோட்டார் வாகனங்களுக்கு பாண்டிச்சேரியில் விற்பனை வரி குறைவு என்பதால் தமிழகத்தை சேர்ந்த பலரும் பாண்டிச்சேரியில் வாகனம் வாங்கும் பழக்கத்தை கடைபிடித்தனர். இதனால் மறைமுகமாக தமிழக அரசின் வருவாய் பாதித்தது. 

இது போன்ற வரி விதிப்பு பிரச்சனைகளை களையவும், ஒரே மாதிரியான வரிவிதிப்பு முறையை நடைமுறை படுத்தவும் மதிப்பு கூட்டு வரிகள் அறிமுகப்படுத்தப்பட்டன . 


</doc>
<doc id="232972" url="https://ta.wikipedia.org/wiki?curid=232972" title="இந்திய வரிவிதிப்பு முறை">
இந்திய வரிவிதிப்பு முறை

இந்தியாவில் வரிகள் மத்திய மற்றும் மாநில அரசுகளால் வசூல் செய்யப்படுகின்றன. மிகச் சிறிய அளவிலான வரிகள் உள்ளாட்சி அமைப்புகளால் வசூலிக்கப்படுகின்றன. வரி விதிப்பு மற்றும் வசூலுக்கான அதிகாரத்தை மத்திய மாநில அரசுகளுக்கு இந்திய அரசியல் சட்டத்தால் வழங்கப்பட்டுள்ளது. இந்திய அரசியல் அமைப்புச் சட்டம் பிரிவு 265ன் படி சட்டத்தின் மூலமே வரிகள் வசூல் செய்ய முடியும். எனவே மக்களிடம் வசூலிக்கப்படும் அனைத்து வரிகளும் பாராளுமன்றத்தாலோ அல்லது மாநில சட்டசபைகளாலோ சட்டமாக inஇயற்றப்பட்டிருக்கவேண்டும்.


</doc>
<doc id="232976" url="https://ta.wikipedia.org/wiki?curid=232976" title="கலாசார விருது (சிங்கப்பூர்)">
கலாசார விருது (சிங்கப்பூர்)

கலாசார விருது ("Cultural Medallion") என்பது சிங்கப்பூரில் நடனம், அரங்கு, இலக்கியம், இசை, ஒளிப்படவியல், கலை, திரைப்படம் ஆகிய துறைகளில் சிறந்து விளங்குவோருக்கு ஆண்டுதோறும் வழங்கப்படும் உயர் அரசு விருதாகும். 1979 ஆம் ஆண்டு முதல் இவ்விருதுகள் வழங்கப்பட்டு வருகின்றன. முன்னாள் குடியரசுத் தலைவர் மறைந்த ஓங் டெங் சியோங், அப்போது கலாசார அமைச்சராக இருந்த போது இதனை ஆரம்பித்து வைத்தார். இவ்விருது சிங்கப்பூர் தேசிய கலைப் பேரவையினால் நிருவகிக்கப்படுகிறது.

தேர்ந்தெடுக்கப்பட்டவர்களுக்கு விருதுடன் அவர்களின் புதிய ஆக்கங்களை வெளியிடுவதற்கான ஊக்கத்தொகையாக 80,000 சிங்கப்பூர் டாலர்கள் வரை பணப் பரிசும் வழங்கப்படுகிறது.

முன்னர் இவ்விருது கலாசார அமைச்சரினால் வழங்கப்பட்டு வந்தது. 2006 ஆம் ஆண்டு முதல் குடியரசுத் தலைவரினால் தலைவர் மாளிகையில் வைத்து வழங்கப்படுகின்றது. 2012 ஆம் ஆண்டு முதல் பரிசு பெறும் விருதாளர்களின் தேர்ந்தெடுக்கப்பட்ட ஆக்கங்கள் ஆங்கிலத்தில் மொழிபெயர்க்கப்பட்டு வெளியிடப்படுகின்றன. 

2013 ஆம் ஆண்டு முதல், பல்-துறைக் கலைஞர்களையும் கௌரவிக்கும் முகமாக, கலாசார விருது பெறும் விருதாளர்களின் துறைகள் அறிவிக்கப்படுவதில்லை.




</doc>
<doc id="232979" url="https://ta.wikipedia.org/wiki?curid=232979" title="சுலாமித் பயர்சுடோன்">
சுலாமித் பயர்சுடோன்

சுலாமித் பயர்சுடோன் ("Shulamith Firestone", சுலாமித் ஃபயர்ஸ்டோன், சனவரி 7, 1945 - ஆகத்து 28, 2012) என்பவர் கனடா நாட்டைச் சேர்ந்த பெண்மணி; பெண்கள் உரிமைக்கும் விடுதலைக்கும் செயல்பட்ட, தீவிர பெண்ணியவாதி ஆவார். 'பெண்ணின் உடலுக்கு வெளியே கரு உருவாக்குதல்' என்னும் புதிய கருத்தை முன் வைத்தவர்.

கனடாவில் ஒட்டாவா நகரில் பழமைப் பிடிப்புக் கொண்ட யூதக் குடும்பத்தில் பிறந்தார். சிகாகோவில் உள்ள ஒரு பள்ளியிலும் பின்னர் வாசிங்டன் பல்கலைக்கழகத்திலும் கல்வி பயின்றார். 1967 ஆம் ஆண்டில் ஓவியப் படிப்பில் பட்டம் பெற்றார். மாணவியாக இருக்கும்போதே பெண்களின் அவல நிலை, உரிமைகள் ஆகியன பற்றி எண்ணினார்; அக்கறை காட்டினார்.

சிக்காகோ பெண்கள் விடுதலைச் சங்கத்தில் சேர்ந்து மும்முரமாகச் செயல்பட்டார். 1967 இல் நியூயார்க்கு சென்று அங்கு 'நியூயார்க்கு தீவிர பெண்ணியக் குழு' என்னும் அமைப்பைத் தொடங்கினார். 1969 இல் ரெட் ஸ்டாக்கிங்க்சு என்னும் தீவிர பெண்ணிய அமைப்பையும் உருவாக்கினார். பெண் விடுதலை இயக்கக் குரல் என்னும் பெயரில் ஒரு செய்தி இதழைத் தொடங்கினார். இந்த இதழ் அமெரிக்க நாடு முழுவதும் அனுப்பப் பட்டன. வெளிநாடுகளுக்கும் சென்றன.

சுலாமித் பயர்சுடோன் 1970 இல் தமது 25 ஆம் அகவையில் "பாலியல் தருக்க முறை ஆய்வு " என்னும் புகழ் பெற்ற நூலினை எழுதி வெளியிட்டார். இந் நூல் வெளி வந்தவுடன் இவர் பெயர் வெளி உலகில் பரவியது. இந் நூல் பரவலாகப் பேசப்பட்டது. இதில் சொல்லப் பட்ட கருத்துகள் அறிவுலகத்தில் புயலைக் கிளப்பின.

1998 இல் இவர் 'காற்றில்லாத வெளி' என்னும் ஒரு நூலையும் எழுதினார்.

1970 ஆம் ஆண்டில் பயர்சுடோன் இந் நூலை எழுதி வெளியிட்டார். இதில் பின் வரும் கருத்துகள் சொல்லப்பட்டுள்ளன. அவை முற்றிலும் புதுமையானவையாகவும் கர்ப்பனாவாத அடிப்படையிலும் காணப்பட்டன. அக்கருத்துகளின் சாரம் பின்வருமாறு.

ஆண் ஆதிக்க சமுதாய அமைப்பினால் உருவானதே ஆண் பெண் ஏற்றத் தாழ்வு.இவ்வமைப்பில் குழந்தைகளைப் பெற்றுக் கொள்வதும் குழந்தைகளை வளர்ப்பதும் பெண்களின் வேலைகளாகச் சுமத்தப்பட்டன. பிள்ளைகளைப் பெற்றெடுக்கும் வேலையை பெண்களுக்குக் கொடுக்காமல் ஆய்வுக்கூடங்ககளில் மனிதக் குழந்தைகளை உருவாக்க வேண்டும். செயற்கையாகக் கருத்தரிக்கும் முறையை, அதாவது மனித உடலுக்கு வெளியே குழந்தையை உருவாக்க வேண்டும். கருத்தடைகளை அரசு ஊக்குவிக்க வேண்டும்; குழந்தை வளர்ப்பை அரசே ஏற்றுக்கொள்ள வேண்டும் 

ஆண் ஆதிக்கம் ஒழிந்து சமத்துவ சமுதாயம் ஏற்பட்டு குடும்ப அமைப்பு முறை ஒழிந்து எல்லாரும் சமுதாயக் கூடத்தில் வாழும் முறை உருவாதல் வேண்டும். பெண்கள் பாலியல் எண்ணத்தில் பார்க்கப் படுவதும் கூடாது; பாலியல் சார்ந்த பெண் அடிமைத் தனம் ஒழிய வேண்டும்.

பெண்கள் விடுதலை அடைய வேண்டுமெனில் திருமணம் என்னும் ஒரு கட்டமைப்பு இருக்கக்கூடாது; 'சேர்ந்து வாழ்வது' என்னும் ஒரு முறையை நடைமுறைப் படுத்த வேண்டும். பெண்களை பாலியல் போகப் பொருளாக நடத்துதல் கூடாது.
பொருள் முதல் வாதம் பேசிய காரல் மார்க்சு எங்கெல்சு ஆகியோர் பாலியல் வல்லாண்மையையும் அடக்குமுறையையும் பற்றிக் கண்டுகொள்ளவும் இல்லை; அவற்றைப் பற்றி பேசவும் இல்லை. பொருளாதார விடுதலை பெண்களுக்கு மட்டுமல்லாது குழந்தைகளுக்கும் தேவையான ஒன்று ஆகும்.

மிகத் தீவிரமாகச் செயலாற்றி வந்த சுலாமித் பயர்சுடோன் 1970 களின் தொடக்கத்தில் அரசியலிலிருந்து ஒதுங்கினார். 1998 இல் காற்றில்லாத வெளி என்னும் நூலை வெளியிட்டார். இந் நூல் 50 சிறுகதைகள் கொண்டது. இதில் மருத்துவமனை மனநோய் நினைவிழப்பு தற்கொலை போன்ற செய்திகளைக் கொண்டிருந்தன.




</doc>
<doc id="232981" url="https://ta.wikipedia.org/wiki?curid=232981" title="பென்சைல் குளோரைடு">
பென்சைல் குளோரைடு

பென்சைல் குளோரைடு ("Benzyl chloride") அல்லது α-குளோரோதொலுயீன் ("α-chlorotoluene") என்பது CHCHCl என்ற மூலக்கூறு வாய்பாடு கொண்ட கரிமச் சேர்மமாகும். கரிமகுளோரின் சேர்மமான இது நிறமற்ற நீர்மமாகும். கரிம வேதியியலில் இது கட்டுறுப்புத் தொகுதியாக அதிகளவில் பயன்படுத்தப்படுகிறது.

தொலுயீன் வளிம நிலையில் குளோரினுடன் உடன் ஒளிவேதியியல் வினைக்கு உட்படுத்தப்பட்டு தொழில்முறையில் பென்சைல் குளோரைடு தயாரிக்கப்படுகிறது:

இம்முறையில் தோராயமாக ஆண்டுக்கு ஒரு இலட்சம் தொன்கள் பென்சைல் குளோரைடு உற்பத்தி செய்யப்படுகிறது. இங்கு இடைநிலை குளோரின் தனி உறுப்பாகப் பங்கேற்று வினையை நிகழ்த்துகிறது. பென்சாயில் குளோரைடும் பென்சோ டிரை குளோரைடும் உடன் விளைபொருட்களாக உருவாகின்றன. 

முதன் முதலில் பென்சைல் ஆல்ககால் ஐதரோகுளோரிக் காடியுடன் வினைபுரிய வைத்து பென்சைல் குளோரைடு தயாரிக்கப்பட்டது. பென்சீனின் பிளாங்கு குளோரோ மெத்திலேற்றம் வினை மூலமாகத் தயாரிக்கும் பிற முறைகளும் நடைமுறையில் உள்ளன.

நெகிழியாக்கி, நறுமணமூட்டி, வாசனை திரவியங்கள் போன்றவற்றைத் தயாரிக்க உதவும் பென்சைல் எஸ்டர்கள் தயாரிப்பில் பென்சைல் குளோரைடு முன்னோடியாக இருக்கிறது. இதனுடன் சோடியம் சயனைடு சேர்ப்பதால் பென்சைல் சயனைடும் அதைத் தொடர்ந்து பினைல் அசிட்டிக் அமிலமும் கிடைக்கிறது. இது மருந்துகள் தயாரிப்பில் முன்னோடியாக இருக்கிறது. பென்சைல் குளோரைடுடன் புடையமீன் சேர்த்து ஆல்கைலேற்றம் செய்யும்போது மேற்பரப்பிகளாக பயன்படும் நான்கிணைப்பு அம்மோனியா
உப்புகளைத் தருகிறது. 

கரிமத் தொகுப்பு வினைகளில் ஆல்ககால்களுக்கு அதனுடன் தொடர்புடைய பென்சைல் ஈதர்களைக் கொடுத்தும், கார்பாக்சிலிக் அமிலங்களுக்கு அதனுடன் தொடர்புடைய பென்சைல் எஸ்டர்களைக் கொடுத்தும் பென்சைல் பாதுகாப்புக் குழுவை அறிமுகப்படுத்துகிறது. கார பொட்டாசியம் பெர்மாங்கனேட்டு முன்னிலையில் பென்சைல் குளோரைடை ஆக்சிசனேற்றும்போது பென்சோயிக் அமிலம் தயாரிக்க இயலும்
CHCHCl + 2 KOH + 2 [O] → CHCOOK + KCl + HO

மேலும், இது உள்ஊக்கி வகை மருந்துகள் தொகுப்பாக்கத்தில் பயன்படுகிறது. இந்த காரணத்திற்காக பென்சைல் குளோரைடு விற்பனையை அமெரிக்க போதை மருந்து தடுப்பு அமலாக்கப் பிரிவு பட்டியல் இரண்டிலுள்ள மருந்துகளின் தயாரிப்பு முன்னோடி வேதிப்பொருள் எனக் குறிப்பிட்டு கண்காணிக்கிறது. 

பென்சைல் குளோரைடு மக்னீசியம் உலோகத்துடன் வினைப்பட்டு உடனடியாக கிரிக்னார்டு கரணியைத் தருகிறது. பென்சைல் கிரிக்னார்டு தயாரிப்பில் பென்சைல் புரோமைடு மெக்னீசியத்துடன் உர்ட்சு பிணைப்பு எதிர்வினை விளை பொருளான 1,2 டைபினைல் ஈத்தேனைத் தருவதால் இதற்கு மாற்றாக பென்சைல் குளோரைடு பரிந்துரைக்கப்படுகிறது.

பென்சைல் குளோரைடு ஒரு ஆல்கைலேற்றும் முகவராக செயல்படுகிறது. அதன் உயர் வினைத்திறன் காரணமாக ஆல்கைல் குளோரைடுகளைப் போல பென்சைல் குளோரைடு நீருடன் நீராற்பகு வினைக்குட்பட்டு பென்சைல் ஆல்ககால் மற்றும் ஐதரோகுளோரிக் அமிலம் முதலானவற்றை உருவாக்குகிறது. அறை வெப்பநிலையிலேயே ஆவியாகும் என்பதால் எளிதாக மெல்லிய சவ்வுகளில் ஊடுறுவி ஐதரோகுளோரிக் அமிலத்தை உற்பத்தி செய்து நீராற்பகுப்பு வினை நடைபெகிறது. பென்சைல் குளோரைடு கண்ணீர் புகையாக செயல்படுவதற்கு இதுவே காரணமாகும். தோலிலும் பென்சைல் குளோரைடு அதிக எரிச்சலை உண்டாக்கும்.



</doc>
<doc id="232984" url="https://ta.wikipedia.org/wiki?curid=232984" title="அரைச்சுற்றளவு">
அரைச்சுற்றளவு

வடிவவியலில், ஒரு பல்கோணத்தின் அரைச்சுற்றளவு ("semiperimeter") என்பது அதன் சுற்றளவில் பாதியளவாகும். வாய்ப்பாடுகளில் பயன்படுத்தப்படும் போது, அரைச்சுற்றளவானது "s" என்ற குறியீட்டால் குறிக்கப்படுகிறது.

பெரும்பாலும் முக்கோணங்களில் அரைச்சுற்றளவு பயன்படுகிறது. 
ஒரு முக்கோணத்தின் அரைச்சுற்றளவு "s" இன் வாய்ப்பாடு:







செங்கோண முக்கோணத்தில்,

"a", "b", "c" , "d" பக்கநீளங்கள் கொண்ட நாற்கரத்தின் அரைச்சுற்றளவின் வாய்ப்பாடு:



ஒரு குவிவு ஒழுங்குப் பல்கோணத்தின் பரப்பளவானது, பல்கோணத்தின் அரைச்சுற்றளவு, பக்கநடுக்கோட்டின் நீளம் ஆகிய இரண்டின் பெருக்குத்தொகைக்குச் சமமாக இருக்கும்.


</doc>
<doc id="233003" url="https://ta.wikipedia.org/wiki?curid=233003" title="குவெல் பூங்கா">
குவெல் பூங்கா

பார்க் குவெல் (கத்திலான்: Parc Güell) என்பது எசுப்பானியாவில் அமைந்துள்ள பிரபலமான பூங்கா மற்றும் தோட்டத் தொகுதி ஆகும். எசுப்பானியாவில் அமைந்துள்ள பார்சிலோனாவில், கார்மெலோ மலையில் இது அமைந்துள்ளது. 1900 ஆம் மற்றும் 1914 ஆம் ஆண்டிற்கு இடைப்பட்ட காலத்தில் இப்பூங்காத்தொகுதி கட்டப்பட்டது. பிரபல கட்டிடக்கலை வடிவமைப்பாளர் அந்தோனி கோடியினாலே (Antoni Gaudí) இது வடிவமைக்கப்பட்டது. நவீன கட்டலோனிய வடிவமைப்பில் இது கட்டப்பட்டது. ஆம் ஆண்டு இது மக்களுக்காகத் திறந்து வைக்கபட்டது. "அந்தோனி கோடியின் படைப்புக்கள்" எனும் தலைப்பில் 1984 ஆம் ஆண்டில் யுனெஸ்கோவினால் உலக பாரம்பரியக் களமாக பிரகடனம் ஆம் ஆண்டில் செய்து வைக்கப்பட்டது. 2007 ஆம் ஆண்டில் எசுப்பானியாவின் 12 புதையல்களை தெரிவு செய்யும் போட்டியில் 100 போட்டியாளர்களில் இதுவும் ஒன்றாகத் தெரிவுசெய்யப்பட்டது. 



</doc>
<doc id="233004" url="https://ta.wikipedia.org/wiki?curid=233004" title="மேற்கு விசாகப்பட்டினம் சட்டமன்றத் தொகுதி">
மேற்கு விசாகப்பட்டினம் சட்டமன்றத் தொகுதி

மேற்கு விசாகப்பட்டினம் சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதியாகும். இது விசாகப்பட்டினம் மாவட்டத்தில் உள்ள 15 தொகுதிகளில் ஒன்று. இத்தொகுதி பாராளுமன்றத்திற்கு விசாகப்பட்டினம் மக்களவைத் தொகுதியில் உள்ளது.

இத்தொகுதியில் விசாகப்பட்டினம் நகர மண்டலத்தில் உள்ள விசாகப்பட்டினம் நகராட்சியின் 35 என்ற எண்ணைக் கொண்ட வார்டும், 56 முதல் 71 வரையிலான வார்டுகளும் சேர்க்கப்பட்டுள்ளன.



</doc>
<doc id="233005" url="https://ta.wikipedia.org/wiki?curid=233005" title="கருணாகரப் பிள்ளையார் கோயிற் கல்வெட்டு">
கருணாகரப் பிள்ளையார் கோயிற் கல்வெட்டு

கருணாகரப் பிள்ளையார் கோயில் கல்வெட்டு என்பது, யாழ்ப்பாணத்தில் உள்ள உரும்பிராயில் அமைந்துள்ள கருணாகரப் பிள்ளையார் கோயிலில் கண்டுபிடிக்கப்பட்ட கல்வெட்டைக் குறிக்கும். ஒரே கல்லில் பொறிக்கப்பட்டிருந்தாலும், உண்மையில் இதில் இரண்டு கல்வெட்டுக்கள் அடங்கியுள்ளன. யாழ்ப்பாணத்தில் கோயில் ஒன்றில் கண்டெடுக்கப்பட்ட கோயிலோடு தொடர்புள்ள கல்வெட்டுக்கள் இவை மட்டுமே. இது ஒரு திரிசூலக்கல் என அடையாளம் காணப்பட்டு உள்ளது. 

இது ஒரு குட்டையான தூண் வடிவம் கொண்டது. இதன் உயரம் 2 அடி 4 அங்குலம். சதுரமான வெட்டுமுகம் கொண்ட இத்தூணின் ஒவ்வொரு பக்கமும் 11 அங்குல அகலமானது. இதில் கல்வெட்டுக் கொண்ட பகுதி மேலிருந்து ஏறத்தாழ ஒன்றரை அடியாகும். எஞ்சிய 10 அங்குல அளவு கொண்ட கீழ்ப்பகுதி நிலத்துள் புதைப்பதற்கு உரியது. முதல் கல்வெட்டுத் தூணின் நான்கு பக்கங்களில் பொறிக்கப்பட்டுள்ளது. இதில், எழுத்துக்கள் 11 வரிகளில் பொறிக்கப்பட்டுள்ளன. ஒவ்வொரு பக்கத்திலும் 11 வரிகளும் எழுதி முடித்த பின்னர் அடுத்த பக்கத்தில் எழுதத் தொடங்கும் வழமைக்கு மாறாக, இக்கல்வெட்டில் ஒவ்வொரு வரியும் தொடர்ச்சியாக நான்கு பக்கங்களிலும் பொறிக்கப்பட்ட பின்னரே அடுத்தவரி மீண்டும் முதல் பக்கத்தில் தொடங்குகிறது. இரண்டாவது கல்வெட்டு தூணின் மேற்பக்கத்தில் உள்ளது. இது ஒரு சிறிய கல்வெட்டு.

முதன் முதலில் இக்கல்வெட்டுப் பற்றிய தகவலை வெளியிட்டவர் செ. இராசநாயகம். இவர் 1926ல் தான் எழுதிய "Ancient Jaffna" "(பண்டைய யாழ்ப்பாணம்)" என்னும் ஆங்கில நூலில் இத் தகவல் காணப்பட்டது. ஆனால், இதன் உள்ளடக்கம் பற்றிச் சரியான தகவல்கள் நூலில் இடம்பெறவில்லை. எனினும், இது பற்றி அவர் எழுதிய விதத்தில் இருந்து அக்காலத்தில் இதை அவர் தானோ அல்லது பிறரைக் கொண்டோ வாசித்து இருக்கலாம் என்று தெரிகிறது. பிற்காலத்தில் இது கோயிலின் கருவறைக்குள் வைக்கப்பட்டது. இதனால், பிற்காலத்தில் இதை வாசித்து அறிந்துகொள்ள எடுத்த முயற்சிகள் கைகூடவில்லை. 1970ல் பேராசிரியர் கா. இந்திரபாலாவுக்குக் கிடைத்த வாய்ப்பைப் பயன்படுத்தி மைப்பிரதி எடுக்க முயன்றாராயினும் அதன் அமைவிடம் காரணமாக முதற் கல்வெட்டின் முழுமையான மைப் பிரதியை எடுக்க முடியவில்லை. எனினும் இரண்டாவது கல்வெட்டின் பிரதியை எடுத்து வாசிக்க முடிந்தது. 1973ல் இடம்பெற்ற கோயில் திருப்பணி வேலைகளின் போது கல் முழுமையாக கருவறையில் இருந்து வெளியே கொண்டுவரப்பட்ட போது இந்திரபாலாவினால் முறையாக மைப்பிரதி எடுக்க முடிந்தது.

மேற் குறிப்பிட்ட இரண்டு கல்வெட்டுக்களுள் முதலாவது காலத்தால் முந்தியது. மற்றது பிற்காலத்தில் வெட்டப்பட்டது. முதலாவது கல்வெட்டு, 15 ஆம், 16 ஆம் நூற்றாண்டுகளுக்கு உரிய தமிழில் எழுதப்பட்டுள்ளது. ஆங்காங்கே வாசிக்க முடியாதபடி தெளிவற்று இருப்பதால் அதன் காலம் தொடர்பான முழுமையான தகவல்கள் கிடைக்கவில்லை. ஆனால், பிரபவ வருடம் சித்திரை மாதம் என்பது தெளிவாகவே உள்ளது. எனினும் எந்த ஆண்டு என்பதை அறிவதற்கு இத்தகவல்கள் போதுமானவை அல்ல. ஆண்டு குறித்த பகுதிகள் வாசிக்க முடியாதபடி தெளிவற்று உள்ளன. எனினும், இராசநாயக முதலியார் இது 1567 ஆம் ஆண்டு எனத் தெளிவாகக் கூறுகிறார். அவர் காலத்தில் கல்வெட்டுத் தெளிவாக இருந்திருக்கக் கூடும். இரண்டாவது கல்வெட்டு 16 ஆம் நூற்றாண்டின் இறுதிப் பகுதியை அல்லது 17 ஆம் நூற்றாண்டின் தொடக்கப் பகுதியைச் சேர்ந்தது என்பது இந்திரபாலாவின் கருத்து.

முதல் கல்வெட்டுக் கோயில் ஒன்றுக்கு வழங்கப்பட்ட தானம் ஒன்று குறித்தது என்பது தெளிவானது. இதில் திரிசூலம் பொறிக்கப்பட்டு உள்ளதாலும், உள்ளே "திருச்சூல.." என்ற சொல் காணப்படுவதாலும், இது நிலத்தானம் குறித்ததே என்றும் ஊகிக்க முடியும்பொன்றுக்கு மேற்பட்ட தானம் வழங்கியவர்களின் பெயர்கள் பொறிக்கப்பட்டிருப்பதை ஆங்காங்கே தெளிவாக உள்ள பகுதிகள் மூலம் அறிந்துகொள்ள முடிந்தாலும், பெயர்களை அறிந்து கொள்ள முடியவில்லை. இராசநாயகம் "கருணாகரப் பிள்ளையார் கோயில்" என்பது கல்வெட்டில் குறிக்கப்பட்டு உள்ளதாகக் கூறுகிறார். எனவே இங்கு பேசப்படுவது அக் கோயிலுக்கு வழங்கப்பட்ட நிலத்தானத்தையே என்பது பொருந்தும். ஆனால், இந்திரபாலா வாசித்தபோது தெளிவான பகுதிகள் எதிலும் கோயிலின் பெயர் காணப்படவில்லை. இராசநாயகம் வாசித்த காலத்தில் இது தெளிவாக இருந்திருக்கலாம். கல்வெட்டின் இறுதியில் ஓம்படைக்கிளவி எனப்படும் பகுதி தெளிவாகவே உள்ளது. இதை, "இந்தப்படி சந்திராதித்த வரையும் நடக்கக் கடவதாகவும் இத்தன்மத்தை யாதாமொருவர் பொல்லாங்கு நினைத்தவர்கள் கெங்கைக் கரையிலே கோவதை செய்த பாவம் பெறக் கடவதாகவும்" என வாசித்துள்ளார்.



</doc>
<doc id="233006" url="https://ta.wikipedia.org/wiki?curid=233006" title="காஜுவாக்கா சட்டமன்றத் தொகுதி">
காஜுவாக்கா சட்டமன்றத் தொகுதி

காஜுவாக்கா சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதியாகும். இது விசாகப்பட்டினம் மாவட்டத்தில் உள்ள 15 தொகுதிகளில் ஒன்று. இத்தொகுதி பாராளுமன்றத்திற்கு விசாகப்பட்டினம் மக்களவைத் தொகுதியில் உள்ளது.

இத்தொகுதியில் காஜுவாக்கா மண்டலம் மட்டும் சேர்க்கப்பட்டுள்ளது.



</doc>
<doc id="233008" url="https://ta.wikipedia.org/wiki?curid=233008" title="ராயல் என்ஃபீல்ட் (இந்தியா)">
ராயல் என்ஃபீல்ட் (இந்தியா)

ராயல் என்ஃபீல்ட் இந்தியாவில் சென்னையை தலைமையிடமாக கொண்டு மோட்டார் சைக்கிள்களை தயாரிக்கும் நிறுவனமாகும். முற்காலத்தில் பிரிட்டிஷ் மோட்டார் சைக்கிள், ராயல் என்ஃபீல்ட் மற்றும் மெட்ராஸ் மோட்டார்ஸ் (தற்போது எய்சர் மோட்டாரின் துணை நிறுவனம்) இவை அனைத்தும் இந்தியாவின் மோட்டார் சைக்கிள் உற்பத்தியாளர்களாக சிறந்து விளங்கின. இதன் தனித்தன்மையான மோட்டார் சைக்கிள் ராயல் என்ஃபீல்ட் புல்லட், தனது தனிப்பட்ட அதிரவைக்கும் ஒலியுடன் கூடிய உயர்திறன் இயந்திரங்கள் இந்த நிறுவனத்தின் மதிப்புமிக்க மோட்டார் சைக்கிள் வகைகளில் குறிப்பிடத்தக்கது.

ராயல் என்ஃபீல்ட் மோட்டார் சைக்கிள்கள் 1949 முதல் இங்கிலாந்தில் தயாரிக்கப்பட்டு இந்தியாவில் விற்பனை செய்யப்பட்டது. 1955-ஆம் ஆண்டு இந்திய அரசாங்கம், காவல் துறை மற்றும் இராணுவத்துறையின் ரோந்துப் பணிக்காக புல்லட்டை தேர்வு செய்தது. இதனால் இந்திய அரசாங்கம் 800 350சிசி வகை புல்லட்டை வாங்கியது. 

கடந்த சில வருடங்களாக பல்வேறு வகையான மோட்டார் சைக்கிள்கள் உலக அளவில் விற்கப்படுகின்றன.

ராயல் என்ஃபீல்ட் 1995-ஆம் ஆண்டு முதல் அமெரிக்காவில் இறக்குமதி செய்யபடுகின்றது. அமெரிக்காவில் கிடைக்கும் வகைகள்:

ராயல் என்ஃபீல்ட் தொழிற்சாலை சென்னையில் உள்ள திருவொற்றியூரில் அமைந்துள்ளது. இது உலகில் இன்றளவும் வழக்கத்தில் உள்ள மிக பழமையான மோட்டார் சைக்கிள் நிறுவனமாகும். 
2013-ஆம் ஆண்டு மே மாதம் தனது புதிய தொழிற்சாலையை சென்னையை அடுத்த ஒரகடத்தில் நிறுவியது. மூன்றாவது தொழிற்சாலையை சென்னை அருகில் உள்ள வல்லம் வடகல் பகுதியில் நிறுவியுள்ளது


</doc>
<doc id="233012" url="https://ta.wikipedia.org/wiki?curid=233012" title="அவிலா பெருங்கோவில்">
அவிலா பெருங்கோவில்

அவிலா பெருங்கோவில் (ஆங்கிலம்: Cathedral of Ávila) என்பது எசுப்பானியாவின் அவிலா எனும் இடத்தில் அமைந்துள்ள ஒரு பெருங்கோவில் ஆகும். இது ஒரு உரோமன் கத்தோலிக்கப் பெருங்கோவில் ஆகும். கோதிக் மற்றும் ரோமனெஸ்க் கட்டிடக்கலயின் அம்சங்கள் பொருந்தியதாக இப்பெருங்கோவில் காணப்படுகிறது. 1914 ஆம் ஆண்டு ஒக்டோபர் மாதம் 31 ஆம் நாளன்று எசுப்பானியப் பாரம்பரியக் கலாசரச் சின்னமாகப் பிரகடனம் செய்யப்பட்டது. இது 1475 ஆம் ஆண்டில் கட்டப்பட்டது. 2007 ஆம் ஆண்டில் எசுப்பானியாவின் 12 புதையல்களை தெரிவு செய்யும் போட்டியில் 100 போட்டியாளர்களில் இதுவும் ஒன்றாகத் தெரிவுசெய்யப்பட்டது.



</doc>
<doc id="233013" url="https://ta.wikipedia.org/wiki?curid=233013" title="பிளாங்கு குளோரோ மெத்திலேற்றம்">
பிளாங்கு குளோரோ மெத்திலேற்றம்

பிளாங்க் குளோரோ மெத்திலேற்றம் ("Blanc chloromethylation") என்பது அரோமாட்டிக் வளையங்கள் வினைவேக மாற்றி துத்தநாக குளோரைடு முன்னிலையில் பார்மால்டிகைடு மற்றும் ஐதரசன் குளோரைடுடன் சேர்ந்து குளோரோ மெத்தில் அரீன்களைத் தரும் வேதி வினையாகும். குளோரோ மெத்திலேற்ற வினைகளைப் போலவே இவ்வினையையும் எச்சரிக்கையோடு மேற்கொள்ள வேண்டும். ஏனெனில், புற்றுநோயை விளைவிக்கக்கூடிய குளோரோ மெத்தில் ஈதர் உடன் விளை பொருளாகக் கிடைக்கிறது.



</doc>
<doc id="233014" url="https://ta.wikipedia.org/wiki?curid=233014" title="ராஜா செல்லையா">
ராஜா செல்லையா

ராஜா செல்லையா எனப் பரவலாக அறியப்படும் ராஜா ஜேசுதாஸ் செல்லையா (Raja Jesudoss Chelliah) (12 டிசம்பர் 1922 - 7 ஏப்ரல் 2009) பொருளாதார நிபுணர். இந்திய பொருளாதாரத்தில் வரி சீர்திருத்தத் துறையில் முன்னோடியாக விளங்கியவர். இவரது தலைமையில் வரி சீர்திருத்த குழுவை இந்திய அரசு அமைத்தது. ஸ்பிக் ஆதரவுடன் சென்னையில் நிறுவப்பட்ட மெட்ராஸ் ஸ்கூல் ஆப் எகனாமிக்ஸ் நிறுவனத்தின் முதல் தலைவராவார்.
இவர் நெல்லை மாவட்டம் பாளையங் கோட்டையில் பிறந்தவர். தந்தை பெயர் சாமுவேல் தேவசிகாமணி செல்லையா. தாயார் பெயர் மாசிலாமணி. பாளையங்கோட்டை சேவியர் கல்லூரி, திருச்சி ஜோசப் கல்லூரியில் படிப்பு. அமெரிக்காவின் பிட்ஸ்பர்க் பல்கலைக்கழகத்தில் முனைவர் பட்டபடிப்பு முடித்தார்.இவரது மனைவியின் பெயர் திருமதி சீதா செல்லையா.இவருக்கு இரண்டு புதல்விகள்

சென்னை கிருத்தவக் கல்லூரியில் 5 ஆண்டுகள் பொருளாதாரப் பேராசிரியர் பணி, பிறகு புதுதில்லியில் உள்ள நடைமுறைப் பொருளாதார ஆய்வுக்கான தேசிய கவுன்சிலில் மூத்த பொருளாதார நிபுணராகப் பணி, ராஜஸ்தான் பல்கலைக்கழகப் பொருளாதாரத் துறைத்தலைவர், உஸ்மானியா பல்கலைக்கழகப் பேராசிரியர் பணிகளுக்குப் பின் ஐ.எம்.எஃப் நிறுவனத்தில் உயர்பதவி. 1975இல் இந்தியா திரும்பினார். நிதித்துறையில் கௌரவ ஆலோசகரானார். பொதுநிதி மற்றும் கொள்கைக்கான தேசிய நிறுவனத்தை நிறுவினார். பொருளாதாரம், வரி, வருமானவரி, ஆகியவை குறித்து 13 புத்தகங்கள் எழுதியுள்ளார். இதே துறையில் 36 ஆய்வுக் கட்டுரைகளையும், 12 அறிக்கைகளையும் தயாரித்துள்ளார்.


</doc>
<doc id="233018" url="https://ta.wikipedia.org/wiki?curid=233018" title="வே. கார்த்திகேயன்">
வே. கார்த்திகேயன்

வே. கார்த்திகேயன் (பிறப்பு: 1924) என்னும் வேதகிரி கார்த்திகேயன் தமிழக அரசின் தலைமைச் செயலாளராகவும், இரண்டு முறை ஆளுநரின் ஆலோசகராகவும் இருந்தவர். தஞ்சை மாவட்ட ஆட்சியராக இருந்தபோது மக்கள் கொடையுடன் சரபோசி கல்லூரி கட்டடத்தைக் கட்டிமுடித்தற்காக அப்போதைய முதல்வர் காமராசரால் பாராட்டைப் பெற்றவர்.

பிறந்த ஊர் செங்கல்பட்டு வட்டம், பொன்மார் சிற்றூர். தந்தை பி.வேதகிரி, தாய் திரிபுரசுந்தரி. சொந்த ஊரில் பள்ளிக்கல்வி. சென்னை கிருத்தவக் கல்லூரியில் இண்டர் மீடியட், பி.ஏ. ஹானர்ஸ்(வரலாறு, பொராளாதாரம், அரசியல்) சென்னைப் பல்கலைக்கழகத்தில் இரண்டாவது தகுதிநிலையில் (ரேங்) தேர்வு.

1946இல் குமாஸ்தாவாகப் பணி, 1948இல் ஐ.ஏ.எஸ். தேர்வு. 1956இல் தஞ்சை மாவட்ட ஆட்சியர். 1958இல் வருவாய் வாரியம் ,வேளாண் துறை, தலைமைச்செயலகம், தில்லியில் பெட்ரோலிய அமைச்சகம், பிறகு தமிழ் வளர்ச்சித் துறை, சென்னை துறைமுக பொறுப்புக் கழகத் தலைவர்,இறுதியில் தலைமைச் செயலாளர் (1976-81). 1977ஆம் ஆண்டிலும் 91ஆம் ஆண்டிலும் இரண்டு முறை ஆளுநரின் ஆலோசகர். மாநில திட்டக் குழுவின் தலைவர். 1984இல் ஓய்வு பெற்றபிறகு பல்வேறு தொண்டு நிறுவனங்களில் முக்கிய பொறுப்பு வகித்துள்ளார். அண்ணாமலை, பாரதிதாசன் பல்கலைக் கழகங்களின் ஆட்சிக் குழுவில் இருந்துள்ளார்.
இவரது மனைவியின் பெயர் பரவதம்மாள். இவருக்கு நடராஜன், கிருஷ்ணகுமார், விஜயகுமார், ஆகியமகன்களும், விஜயலட்சுமி, உஷா ஆகியோர் மகள்களாவர். முதல் மகன் நடராஜனின் மனைவி முன்னாள் மத்திய அமைச்சர் ஜெயந்தி நடராஜன் ஆவார்.
கார்திகேயனுக்கு 31.11.20014 அன்று உடல் நலக்குறைவு ஏற்பட்டு, மருத்துவமனையில் அனுமதிக்கப்பட்டு 4.12.2014 அன்று காலமானார்.


 


</doc>
<doc id="233022" url="https://ta.wikipedia.org/wiki?curid=233022" title="அரக்குலோயா சட்டமன்றத் தொகுதி">
அரக்குலோயா சட்டமன்றத் தொகுதி

அரக்குலோயா சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதியாகும். இந்த தொகுதியின் எண் 146 ஆகும். இது விசாகப்பட்டினம் மாவட்டத்தில் உள்ள 15 தொகுதிகளில் ஒன்று. இது அரக்கு மக்களவைத் தொகுதிக்கு உட்பட்டது. இது பழங்குடியினருக்கு ஒதுக்கப்பட்டுள்ளது.

இத்தொகுதியில் முஞ்சங்கிபுட்டு, பெதபயலு, டும்பிரிகுடா, அரக்கு, ஹுக்கும்பேட்டை, அனந்தகிரி ஆகிய மண்டலங்கள் உள்ளன.



</doc>
<doc id="233035" url="https://ta.wikipedia.org/wiki?curid=233035" title="வெ. ஜீவானந்தம்">
வெ. ஜீவானந்தம்

வெ. ஜீவானந்தம் (பிறப்பு 1945) அக்குபங்சர் மருத்துவர் மற்றும் சூழலியளாளர். தமிழக பசுமை இயக்கத்தை உருவாக்கியவர்.
இவரது தந்தை எஸ். பி. வெங்கடாசலம் விடுதலைப் போராட்டவீரர். ஜீவானந்தம் திருச்சி தேசியக் கல்லூரியில் பி.எஸ்.சி. படித்தபின்னர், தஞ்சை மருத்துவக் கல்லூரியில் எம்பிபிஎஸ் . சென்னை மருத்துவக் கல்லூரியில் மயக்க மருந்தியலில் உயர் கல்வி. கோவை அக்குபங்சர் கழகத்தில் பட்டயம் பெற்றுள்ளார்.
குடி பழக்கத்துக்கு அடிமையானோரை மீட்கும் மருத்துவமனையை 1987 இல் இருந்து நடத்திவந்தார். அத்துடன் சுற்றுச்சூழல், கல்வி,மற்றும் சமூகவளர்ச்சி பணிகளில் ஈடுபட்டார். ஈரோட்டில் உள்ள மெட்ரிகுலேசன் மேனிலைப்பள்ளியின் தலைவராகவும், கலை அறிவியல் கல்லூரியின் நிறுவன உறுப்பினராகவும் இருந்தார். 12 புத்தகங்களைப் பதிப்பித்துள்ளார். சுற்றுச்சூழல், மருத்துவம் தொடர்பான கட்டுரைகளை இதழ்களில் எழுதியுள்ளார்.


</doc>
<doc id="233036" url="https://ta.wikipedia.org/wiki?curid=233036" title="ரிக்சா மாமா">
ரிக்சா மாமா

ரிக்சா மாமா, 1992ல் பி. வாசுவின் இயக்கத்தில் வெளிவந்த தமிழ் திரைப்படமாகும். இத்திரைப்படத்தில் சத்யராஜ், கௌதமி, குஷ்பூ மற்றும் சிறீதேவி விஜயகுமார் ஆகியோர் முக்கிய கதாப்பாத்திரங்களில் நடித்திருந்தனர். இத்திரைப்படம் 100 நாட்கள் திரையிடப்பட்டது. 


</doc>
<doc id="233038" url="https://ta.wikipedia.org/wiki?curid=233038" title="ஓம்படைக்கிளவி (கல்வெட்டு)">
ஓம்படைக்கிளவி (கல்வெட்டு)

ஓம்படைக்கிளவி என்பது கல்வெட்டியலில், கல்வெட்டு அமைப்பின் ஒரு பகுதியைக் குறிக்கும். இதை "முடிவுச் சொல்" எனவும் அழைப்பதுண்டு. கல்வெட்டின் உள்ளடக்கம் பொதுவாக மூன்று அல்லது நான்கு பகுதிகளாகப் பிரிக்கப்படுவதுண்டு. இவற்றில் இறுதிப் பகுதியின் ஒரு பகுதியே "ஓம்படைக்கிளவி" ஆகும். 

"ஓம்படைக்கிளவி" என்பது "ஓம்படை", "கிளவி" என்னும் இரண்டு சொற்களின் சேர்க்கையால் உருவானது. "ஓம்படை" என்பது பாதுகாப்பு என்னும் பொருள் கொண்டது. "கிளவி" என்பது சொல்லைக் குறிக்கும். எனவே "ஓம்படைக்கிளவி" என்பது பாதுகாப்பின் பொருட்டுச் சொல்லப்படும் சொல்லைக் குறிக்கும். பழந்தமிழ் அகப்பொருள் இலக்கியத்தில், "தலைவியைப் பாதுகாத்துக்கொள்ளெனத் தலைவற்குத் தோழிகூறுங் கூற்று" ஓம்படைக்கிளவி எனப்பட்டது.

கல்வெட்டுக்களில் ஓம்படைக்கிளவியின் கூற்றுக்களில், கல்வெட்டில் கூறப்படும் தானங்களின் பாதுகாப்புக்கு யார் பொறுப்பு, இத்தானத்தைப் பாதுகாப்பதனால் ஏற்படும் நன்மைகள், அவ்வாறு செய்யாமல் விடுவதனால் அல்லது அத்தானத்துக்குக் இடையூறு செய்வதனால் ஏற்படக்கூடிய விளைவுகள் போன்ற விபரங்கள் இடம்பெறும். இவ்வாறான விளைவுகள் அவ்வாறு குந்தகம் செய்வோருக்கு அச்சத்தையோ, அவமானத்தையோ ஏற்படுத்தும் வகையில் அமைவது உண்டு. 

வழங்கப்பட்ட தானங்களின் பயன்கள் நீண்டகாலம் நிலைத்திருக்க வேண்டும் என்பதைக் குறித்துக் காட்டும் பொருட்டு, 
போன்ற கூற்றுக்களை ஓம்படைக்கிளவியில் அமைப்பது உண்டு.

தானத்தைப் பாதுகாப்பதினால் ஏற்படக்கூடிய நன்மையாக, அத்தகையோருக்கு மதிப்பு அளிக்கும் வகையில், "உங்கள் பாதங்கள் என்னுடைய தலைமேல்" போன்ற பொருளுடைய கூற்றுக்கள் ஓம்படைக்கிளவியில் இடம்பெறுவது உண்டு. பின்வருவன சில எடுத்துக்காட்டுகள்:

தர்மத்தைப் பாதுகாக்காமல் விடுபவன் அல்லது அதற்கு இடையூறு செய்பவர்கள் பெரும் பாவங்களைப் புரிந்ததற்கு ஈடான விளைவுகளைப் பெறவேண்டியிருக்கும் என்பதை,
என்றவாறு அச்சத்தை ஏற்படுத்தும் வகையிலும், சபிக்கும் பாணியிலும் கூற்றுக்கள் அமைவது உண்டு.


</doc>
<doc id="233039" url="https://ta.wikipedia.org/wiki?curid=233039" title="ஜூலியோ குளாடிய மரபு">
ஜூலியோ குளாடிய மரபு

ஜூலியோ குளாடிய மரபு ("Julio-Claudian dynasty") அல்லது ஜூலியோ குளோடிய வம்சம் என்பது உரோமப் பேரரசின் முதல் ஐந்து பேரரசர்களை அல்லது அவர்களது குடும்பத்தைக் குறிக்கிறது. அவர்கள் - அகஸ்ட்டஸ், டைபீரியஸ், கலிகூலா, குளோடியசு மற்றும் நீரோ. முதலாம் நூற்றாண்டின் பிற்பகுதியில் உரோமைப் பேரரசு தோற்றுவிக்கப்பட்டதிலிருந்து கி.பி.68 வரை அவர்கள் ஆட்சி புரிந்தனர். இந்த மரபைத் தோற்றுவித்தவர் முதல் உரோமைப் பேரரசரான அகஸ்ட்டஸ். இறுதிப் பேரரசர் நீரோவின் தற்கொலையுடன் இந்த மரபின் ஆட்சி முடிவுக்கு வந்தது.

ஜூலியோ குளாடிய மரபைச் சேர்ந்த எந்த பேரரசருக்குப் பின்னரும் அவரது மகன் பேரரசராக வில்லை. பண்டைய உரோம வரலாற்றாளர்களான டேசிட்டசும் சியூட்டேனியசும், ஜூலியோ குளாடியப் பேரரசர்களை நல்லவிதமாகக் குறிப்பிடவில்லை. உரோம செனேட் அவை மேட்டுக்குடியினரின் கோணத்திலேயே அவர்கள் இருவரும் பேரரசர்களை சித்தரிக்கின்றனர். உரோமக் குடியரசை முடிவுக்கு கொண்டு வந்து, உரோமப் பேரரசை உருவாக்கி வளர்த்தது இம்மரபு தான் என்பதாலும், பேரரசர்களின் சர்ச்சைக்குரிய நடவடிக்கைகள் தங்கள் வரலாற்று நூல்களுக்குப் பரபரப்பு சேர்க்கும் என்பதாலும் இவ்வாறான சித்தரிப்பைச் செய்திருக்கின்றனர்.

எடுத்துக்காட்டாக, டேசிட்டசின் பின்வரும் பத்தியினைக் கொள்ளலாம்:

 


</doc>
<doc id="233043" url="https://ta.wikipedia.org/wiki?curid=233043" title="வேலை கிடைச்சுடுச்சு">
வேலை கிடைச்சுடுச்சு

வேலை கிடைச்சுடுச்சு 1990ல் வெளிவந்த தமிழ் திரைப்படமாகும். இத்திரைப்படத்தினை பி. வாசு இயக்கியிருந்தார். இத்திரைப்படத்தில் சத்யராஜ், கௌதமி ஆகியோர் முக்கிய கதாப்பாத்திரங்களில் நடித்திருந்தனர்.



</doc>
<doc id="233044" url="https://ta.wikipedia.org/wiki?curid=233044" title="மாலினி">
மாலினி

மாலினி எனும் தலைப்பைக் கொண்டுள்ள கட்டுரைகள்:



</doc>
<doc id="233045" url="https://ta.wikipedia.org/wiki?curid=233045" title="ஜம்மலமடுகு சட்டமன்றத் தொகுதி">
ஜம்மலமடுகு சட்டமன்றத் தொகுதி

ஜம்மலமடுகு சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதியாகும். இந்த தொகுதியின் எண் 250 ஆகும். இது கடப்பா மாவட்டத்தில் உள்ள 10 தொகுதிகளில் ஒன்று. இது கடப்பா மக்களவைத் தொகுதிக்கு உட்பட்டது. 

இத்தொகுதியில் பெத்தமுடியம், மைலவரம், கொண்டாபுரம், முத்தனூர், எர்ரகுண்டலா ஆகிய மண்டலங்கள் உள்ளன.



</doc>
<doc id="233046" url="https://ta.wikipedia.org/wiki?curid=233046" title="எத்திலிடீன் டை அசிட்டேட்டு">
எத்திலிடீன் டை அசிட்டேட்டு

எத்திலிடின் ஈரசிட்டேட்டு ("ethylidene diacetate", எத்திலிடின் டைஅசிட்டேட்டு) என்பது (CHCO)CHCH என்ற மூலக்கூறு வாய்பாடு கொண்ட ஒரு கரிமச் சேர்மமாகும். நிறமற்ற திடப்பொருளான இக்கரிமச் சேர்மம் ஒருகாலத்தில் வினைல் அசிட்டேட்டு தயாரிப்பதற்கான முன்னோடியாக இருந்தது.

வினைவேக மாற்றியான பெரிக் குளோரைடு முன்னிலையில் அசிட்டால்டிகைடும் அசிட்டிக் நீரிலியும் வினை புரிவதால் எத்திலிடின் டைஅசிட்டேட்டு உருவாகிறது. தொழில் முறையில் அதிகப்படியான தயாரிப்பு முறை இதுவேயாகும்

வெப்பச் சிதைவின் மூலமாக இதை அதனுடைய ஒருமம் ஆன வினைல் அசிட்டேட்டாக மாற்றிக் கொள்ள இயலும்.


</doc>
<doc id="233048" url="https://ta.wikipedia.org/wiki?curid=233048" title="அசிட்டைல் அயோடைடு">
அசிட்டைல் அயோடைடு

அசிட்டைல் அயோடைடு ("Acetyl Iodide") என்பது CHC(O)I என்ற வாய்பாடு கொண்ட ஒரு கரிம அயோடின் சேர்மமாகும். நிறமற்ற நீர்மமாக இது காணப்படுகிறது. முன்பெல்லாம இதை அசிட்டிக் அமிலத்தில் இருந்து தயாரித்தார்கள். தொடர்புடைய அசிட்டைல் புரோமைடு மற்றும் அசிட்டைல் குளோரைடு சேர்மங்கள் ஆய்வகத்தில் எப்போதாவது பயன்படுத்தப்பட்டாலும் அசிட்டைல் அயோடைடு உற்பத்தி செய்யப்படுகிறது. நிலையாக இல்லாவிட்டாலும் குறைந்த பட்சம் மற்ற எந்த அமில ஆலைடையும் விட அதிகளவில் இது உற்பத்தி செய்யப்படுகிறது. . அதிலும் குறிப்பாக காட்டிவா மான்சாண்டோ செயல்முறையில் மெத்தில் அயோடைடு கார்பனைல் ஏற்றம் செய்யப்பட்டு அசிட்டிக் அமிலம் வழியாக அசிட்டைல் அயோடைடு பெறப்பட்டது.[[மெத்தில் அசிட்டேட்|மெத்தில் அசிட்டேட்டிலிருந்து அசிட்டிக் நீரிலி தயாரிக்கும் போதும் இது இடைநிலைப் பொருளாக கிடைக்கிறது.
பின்னர், [[கார்பாக்சிலிக் அமிலம்|கார்பாக்சி அமிலத்துடன்]] சேர்த்து அசிட்டைல் அயோடைடை வினைப்படுத்தினால், [[அசைல் ஆலைடு]]கள் போல இவ்வலைடுகள் வேதிவினைகளில் ஈடுபடுவதில்லை. இதற்குப் பதிலாக அசிட்டைல் அயோடைடு அல்லது ஐதராக்சைடை கார்பாக்சிலிக் அமிலத்துடன் பரிமாற்றம் செய்து கொள்கிறது.

[[பகுப்பு:அசைல் ஆலைடுகள்]]

</doc>
<doc id="233058" url="https://ta.wikipedia.org/wiki?curid=233058" title="நாடாளுமன்றம்">
நாடாளுமன்றம்

நாடாளுமன்றம் அல்லது பாராளுமன்றம் ("parliament") என்பது ஒரு நாட்டின் சட்டவாக்க அவை (சட்டங்களை ஆக்கும் இடம்) ஆகும். பொதுவாக இது மக்களாட்சிக்கான அரசு ஒன்றின் சட்டவாக்க அவையைக் குறிக்கும். ஒரு நாடாளுமன்றம் பொதுவாக பின்வரும் மூன்று வகையான செயற்பாடுகளைக் கொண்டிருக்கும்: பிரதிநிதிகள் அவை, சட்டவாக்கம், மற்றும் நாடாளுமன்றக் கட்டுப்பாடு.

சிசிலி நாடாளுமன்றமே உலகின் மிகப் பழமையான நாடாளுமன்றம் எனக் கருதப்படுகிறது. ஐசுலாந்து பரோயே ஆகியவற்றின் நாடாளுமன்றங்களும் மிகப் பழமையானவை, ஆனாலும் இவற்றுக்கு முடிவெடுக்கும் அதிகாரங்கள் இருக்கவில்லை.

நாடாளுமன்றங்கள் என அழைக்கப்படும் சட்டவாக்க அவைகள் பொதுவாக அரசு ஒன்றின் நாடாளுமன்ற முறையின் கீழ் நடத்தப்படுகின்றன. இங்கு அரசியலமைப்பின் படி, செயலாட்சியரே நாடாளுமன்றத்திற்கு பதில் கூறக் கடப்பாடுடையவர்கள். நாடாளுமன்றங்கள் பொதுவாக ஈரவை அல்லது ஓரவை முறைமைகளைக் கொண்ட அவைகளைக் கொண்டுள்ளன. ஆனாலும் மூவவை முறை போன்ற சில சிக்கலான முறைமைகளும் இருந்துள்ளன.

நாடாளுமன்றத்தின் கீழவையின் பெரும்பான்மைக் கட்சியின் தலைவராக இருப்பவரே பொதுவாக நாட்டின் பிரதமராகத் தேர்ந்தெடுக்கப்படுவார். அவையின் நம்பிக்கையை அவர் பெற்றிருக்க வேண்டும். கீழவையின் உறுப்பினர்கள் பிரதமரில் கொண்டுள்ள நம்பிக்கை குறைந்தால், அவர்கள் பிரதமருக்கு எதிராக நம்பிக்கையில்லாத் தீர்மானம் கொண்டு வந்து அதனை நிறைவேற்றி, அவரைப் பதவியில் இருந்து நீக்க முடியும்.


</doc>
<doc id="233078" url="https://ta.wikipedia.org/wiki?curid=233078" title="வெர்ட்சு வினை">
வெர்ட்சு வினை

வெர்ட்சு வினை அல்லது வூர்ட்சு வினை ("Wurtz reaction") என்பது வினையின் கண்டுபிடிப்பாளரான சார்லசு –அடோல்ப் வெர்ட்சு பெயரிலேயே பெயரிடப்பட்ட ஒரு வேதி வினையாகும். இரண்டு ஆல்கைல் ஆலைடுகள் சோடியம் உலோகத்துடன் வினை புரிந்து ஒரு புதிய ஆல்கேன் உருவாகும் வினையே வெர்ட்சு பிணைப்பு வினை எனப்படுகிறது. கரிம வேதியியல், கரிம உலோக வேதியியல் மற்றும் சமீப காலமாக கனிம வேதியியலின் பிரதான பலபடிகள் குழு ஆகிய பிரிவுகளில் இவ்வினை பிணைப்பு வினை என்று அழைக்கப்படுகிறது. 

வெள்ளி, துத்தநாகம், இரும்பு, செயல்படுத்தப்பட்ட தாமிரம், இண்டியம் மற்றும் மாங்கனீசும் தாமிரக் குளோரைடும் சேர்ந்த கலவை போன்ற மற்ற உலோகங்களும் கூட வெர்ட்சு பிணைப்பு வினையில் உபயோகப்படுத்தப்பட்டன. ஆல்கைல் ஆலைடுகளுடன் தொடர்புடைய அரைல் ஆலைடுகள் ஈடுபடும் இதேவகை வினைகள் வெர்ட்சு பிட்டிக் வினை என்று அழைக்கப்படுகிறது. இவ்வினை நிகழ்வின் போது தனி உறுப்பு உருவாதல் மற்றும் அதைத் தொடர்ந்த விகிதச்சமமாதலின்மையாலும் நடைபெற்று ஆல்கீன்கள் கிடைக்கின்றன.

இந்த எதிர் வினையில் ஆலசன் – உலோகம் பரிமாற்றம் தனி உறுப்பு வகை R• பங்கேற்புடன் நிகழ்கிறது. ( இதே வகை வினை கிரிக்னார்டு கரணி உருவாதலின் போதும் கருநாட்டப் பதிலீட்டு வினையின் போதும் நிகழ்கிறது.) 

உலோகத்திலிருந்து ஒரு எலக்ட்ரான் ஆலசனுக்கு மாற்றப்பட்டு ஒரு உலோக ஆலைடும் ஆல்கைல் உறுப்பும் உருவாகின்றன. 

ஆல்கைல் உறுப்பு பின்னர் மற்றொரு உலோக அணுவிலிருந்து ஒரு எலக்ட்ரானை பெற்றுக்கொண்டு ஆல்கைல் எதிர்மின்னியாகவும் உலோகம் நேர் மின்னியாகவும் மாறுகிறது. இந்த இடைநிலை பல்வேறு வினைகளில் தனிமைப் படுத்தப்படுகிறது.

ஆல்கைல் எதிமின்னியின் கருநாட்டக் கார்பன் பின்னர் ஆலைடுகளை SN2 எதிர்வினையின் மூலம் இடம் மாற்றி கார்பன் – கார்பன் சகவலுப் பிணைப்பு உருவாகிறது. 

தூளாக்கப்பட்ட சோடியத்துடன் மெத்தில் அயோடைடு அல்லது எத்தில் குளோரைடு நீரற்ற ஈதரில் புரியும் வினை இதற்கு சிறந்த எடுத்துக்காட்டாகும். இவ்வினையில் இரண்டு மடங்கு அதிகமான எண்ணிக்கையில் கார்பன் அணுக்களைக் கொண்ட ஒரு ஆல்கேன் உருவாகிறது. அதாவது, மெத்தில் அயோடைடு ஈத்தேனையும் எத்தில் குளோரைடு n பியூட்டேனையும் தருகின்றன.

இவ்வினையில் கரைப்பானாக இருக்கும் ஈதர் கண்டிப்பாக நீரற்றதாக இருக்க வேண்டும். ஏனெனில், ஆல்கைல் எதிர்மின்னிகள் காரத்தன்மையுடன் உள்ளன. (ஆல்கைல் புரோட்டானின் காடித்தன்மை எண் 48-50 ) எனவே இவை உடனடியாக புரோட்டானை இழந்து ஐதராக்சைடு அயனியாகி ஆல்கேன்களைக் கொடுக்கின்றன. மற்றும் விரும்புகின்ற விளைபொருளின் உற்பத்தியைக் குறைக்கின்றன.

இச்செயல்முறையில் காணப்படும் பல்வேறு குறைபாடுகள் காரணமாக இந்த எதிர்வினை மிகவும் அபூர்வமாக பயன்படுத்தப்படுகிறது. குறிப்பாக ஆல்கேன்களை கச்சா எண்ணெய், கொழுப்பு அமிலங்கள் போன்ற பல்வேறு வகையான இயற்கை ஆதாரங்களில் இருந்து தயாரிக்க இயலும். இருந்தாலும் வெர்ட்சு பிணைப்பு எதிவிணை சிறிய மூன்றணு வளையங்களை மூடுவதில் பெரும்பங்கு வகிக்கின்றன. பைசைக்ளோ பியூட்டேன் இச்செயல்முறையிலேயே 1 புரோமோ 3 குளோரோ சைக்ளோ பியூட்டேன் உடன் சோடியத்தை வினைபுரியவைத்து பெறப்படுகிறது. இங்கு 95 சதவீத விளைபொருள் கிடைக்கிறது.

வெர்ட்சு வினை சமச்சீரான ஆல்கேகளை தொகுப்பதற்கு மட்டுமே பயன்படுகிறது. ஒருவேளை இரண்டு வெவ்வேறு ஆல்கைல் ஆலைடுகளை வினைபடு பொருட்களாக எடுத்துக் கொண்டால் விளைபொருட்கள் ஆல்கேன்களின் கலவையாக இருக்கிறது. இவற்றின் கொதி நிலைகளுக்கிடையே உள்ள வேறுபாடு குறைவாக இருப்பதால் காய்ச்சி வடித்தல் போன்ற முறையிலும் பிரித்தெடுக்க இயலுவதில்லை. மேலும் இவ்வினையில் தனி உறுப்பு வகைகள் பங்கேற்பதால் பக்க வினைகள் நிகழ்ந்து ஆல்கீன்கள் உருவாகின்றன. ஆலசன்கள் இணைக்கப்பட்ட கார்பன் அணுக்களில் பெரிய ஆல்கைல் ஆலைடுகள் எனில் இத்தகைய பக்க வினைகள் முக்கியத்துவம் பெறுகின்றன. 



</doc>
<doc id="233085" url="https://ta.wikipedia.org/wiki?curid=233085" title="நெறிமம் (கணிதம்)">
நெறிமம் (கணிதம்)

கணிதத்தில், நெறிமம் ("norm") என்பது, திசையன் வெளியிலமையும் சுழி திசையன் தவிர ஏனைய திசையன் ஒவ்வொன்றோடும் ஒரு நேர்மதிப்புடைய நீளம் அல்லது அளவினை இணைக்கும் சார்பாகும் (சுழி திசையனின் நீளம் சுழியாகும்). அரைநெறிமம் ("seminorm"), சுழி திசையனோடு சேர்த்துச், சுழியற்ற திசையன்களையும் சுழிநீளத்தோடு இணைக்கும்.

ஒரு திசையன் வெளியில் நெறிமம் வரையறுக்கப்பட்டிருந்தால், அத் திசையன் வெளியானது நெறிமப்படுத்தப்பட்டத் திசையன் வெளி எனப்படும். அதேபோல அரைநெறிமம் வரையறுக்கப்பட்டுள்ள திசையன் வெளியானது அரைநெறிமப்படுத்தப்பட்டத் திசையன் வெளி எனப்படும். ஒரு திசையன்வெளியில் ஒன்றுக்கு மேற்பட்ட நெறிமங்கள் வரையறுக்கப்படலாம்.

"F" என்ற சிக்கலெண்கள் உட்களத்தின் மீதான திசையன் வெளி "V" இல் வரையறுக்கப்படும் நெறிமம், பின்வரும் பண்புகளையுடைய சார்பு ஆகும்.

formula_1 "a" ∈ "F" மற்றும் formula_1 u, v ∈ "V",

முதல் பண்பின்படி,
எனவே இரண்டாவது பண்பான முக்கோணச் சமனிலிப்படி, 

முதலிரு பண்புகள் மட்டும்கொண்ட நெறிமம், அரைநெறிமம் ஆகும்.

திசையன் வெளி "V" இல் வரையறுக்கப்பட்ட நெறிமங்கள் (அல்லது அரைநெறிமங்கள்) "p" , "q" இரண்டும் சமான நெறிமங்களாக இருக்க வேண்டுமானால், "V" இல் உள்ள அனைத்து திசையன்கள் v க்கும்:

 என்பது திசையன் வெளி "V" இல் வரையறுக்கப்படும் நெறிமம்; மேலும் v ∈ "V" எனில், அந் நெறிமத்தின் குறியீடு:

யூக்ளிடிய தளத்தில் திசையன் v இன் நீளத்தின் குறியீடு: |v|


மெய்யெண்கள் அல்லது சிக்கலெண்களாலான ஒருபரிமாண திசையன் வெளியில், 

என வரையறுக்கப்படும் தனி மதிப்பு ஒரு நெறிமம் ஆகும்.

"n"-பரிமாண யூக்ளிடிய தளம் R இல் உள்ள ஒரு திசையன் x = ("x", "x", ..., "x") இன் நீளம் (யூக்ளிடிய நெறிமம்) காணும் வாய்ப்பாடு:

பித்தகோரசு தேற்றப்படி, இது ஆதிக்கும் புள்ளி x க்கும் இடையேயுள்ள தொலைவினைத் தருகிறது.

"n"-பரிமாண சிக்கலெண் தளம் C இல் வரையறுக்கப்படும் நெறிமம்:

சிக்கலெண் தளமானது யூக்ளிடிய தளம் R ஆகக் கொள்ளப்படுமானால், அச் சிக்கலெண் தளத்திலுள்ள ஒரு சிக்கலெண்ணின் யூக்ளிடிய நெறிமம், அந்த சிக்கலெண்ணின் தனிமதிப்பு (மட்டு மதிப்பு) ஆகும். 

யூக்ளிடிய நெறிமமானது, "யூக்ளிடிய நீளம்", "L" தொலைவு", "ℓ தொலைவு", "L" நெறிமம்" அல்லது "'ℓ நெறிமம்" எனவும் அழைக்கப்படுகிறது



</doc>
<doc id="233098" url="https://ta.wikipedia.org/wiki?curid=233098" title="பத்வேலு சட்டமன்றத் தொகுதி">
பத்வேலு சட்டமன்றத் தொகுதி

பத்வேலு சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதியாகும். இந்த தொகுதியின் எண் 250 ஆகும். இது கடப்பா மாவட்டத்தில் உள்ள 10 தொகுதிகளில் ஒன்று. இது கடப்பா மக்களவைத் தொகுதிக்கு உட்பட்டது. இது தலித்துகளுக்கு ஒதுக்கப்பட்டுள்ளது.

இத்தொகுதியில் கலசபாடு, போருமாமிள்ளா, காசி நாயனா, பி. கோடூர். பத்வேலு, கோபவரம், அட்லூர் ஆகிய மண்டலங்கள் உள்ளன.



</doc>
<doc id="233099" url="https://ta.wikipedia.org/wiki?curid=233099" title="ச. வெங்கிடரமணன்">
ச. வெங்கிடரமணன்

ச. வெங்கிடரமணன் (S. Venkitaramanan)(பிறப்பு 1931) ரிசர்வ் வங்கி ஆளுநர், நிதித்துறை செயலாளர் எனப் பல பொறுப்புகளை வகித்தவர்.

இவர் புதுக்கோட்டை மாவட்டம், திருமயத்தில் பிறந்தவர். தந்தை சங்கர நாராயண ஐயர், தாயார் மங்களம். தந்தைக்கு கேரள மாநிலத்தில் ஆசிரியர் பணி. இதனால் இவரது பள்ளி, கல்லூரி படிப்பு கேரளத்திலேயே அமைந்தது. நல்ல மதிப்பெண் பெற்றிருந்தும் குடும்ப வறுமையால், இவரது பொறியியல் கனவு கலைந்தது. கல்லூரி படிப்புக்குப் பின் ஐ. ஏ. எஸ். எழுதி இந்தியாவிலேயே முதல் நபராகத் தேர்வுபெற்றார்.

மூத்த அரசியல் தலைவர் சி. சுப்பிரமணியம் நிதியமைச்சராக இருந்தபோது அவரது செயலாளராக இருந்து பசுமைப் புரட்சியில் பங்கெடுத்தவர். கருணாநிதி, ராஜிவ்காந்தி ஆகியோருடன் பணியாற்றினார்.

1990-1992 ஆம் ஆண்டுகளில் இவர் ரிசர்வ் வங்கி ஆளுநரானார். அப்போது அந்நிய செலாவணி கையிருப்பு கடுமையாகக் குறைந்திருந்தது. ஒரு இக்கட்டான நிலை ஏற்பட்டிருந்தது. இந்த நெருக்கடியில் சிறப்பாகச் செயல்பட்டு நாட்டை மீட்பதில் ஓரளவு வெற்றியும் பெற்றார். பங்குச் சந்தை ஊழலால் வங்கிகளின் செயல்பாடு நிலைகுலைந்து போயிருந்த சூழலில் இவர் எடுத்த நடவடிக்கையால் ஒரு நிலைத்தன்மை ஏற்பட்டது


</doc>
<doc id="233103" url="https://ta.wikipedia.org/wiki?curid=233103" title="யோகான்னசு வான் டெர் வால்சு">
யோகான்னசு வான் டெர் வால்சு

யோகான்னசு வான் டெர் வால்சு ("Johannes Diderik van der Waals"; 23 நவம்பர் 1837 – 8 மார்ச் 1923) என்பவர் டச்சு கோட்பாட்டுவாத இயற்பியலாளரும், வெப்பவியக்கவியலாளரும், ஆவார். வளிமங்கள் மற்றும் நீர்மங்களின் நிலை சமன்பாடு பற்றிய இவரது ஆய்வுகள் புகழ் பெற்றவையாகும். இவருக்கு 1910 ஆம் ஆண்டுக்கான இயற்பியலுக்கான நோபல் பரிசு வழங்கப்பட்டது.

இவரது பெயர் முக்கியமாக வளிமங்களின் நடத்தைகளைப் பற்றியும், அவற்றின் திரவ நிலை ஒடுக்கம் பற்றியும் கூறும் வான் டெர் வால்சு நிலைச் சமன்பாட்டில் பயன்படுத்தப்படுகிறது. அத்துடன் நிலையான மூலக்கூறுகளுக்கிடையேயான வான் டெர் வால்ஸ் விசை உடனும், இவ்விசைகளால் கட்டுப்பட்ட சிறிய மூலக்கூற்றுக் கொத்துகள் வான் டெர் வால்சு மூலக்கூறுகளுடனும், வான் டெர் வால்சு ஆரைகளுடனும் சம்பந்தப்பட்டுள்ளது.



</doc>
<doc id="233104" url="https://ta.wikipedia.org/wiki?curid=233104" title="டி. ஜே. பாண்டியன்">
டி. ஜே. பாண்டியன்

டி. ஜே. பாண்டியன் (Thavamani Jegajothivel Pandian பிறப்பு: 1939) ஒரு இந்திய அறிவியலாளர். நடுவணரசால் இந்திய வேளாண்மை ஆராய்ச்சிக் கழகத்தால், தேசிய அளவில் தேர்வு செய்யப்பட்ட 10 பேராசிரியர்களில் ஒருவர். நாட்டில் அழிந்துவரும் சில மீனினங்களைப் பாதுகாப்பது குறித்த ஆராய்ச்சியில் ஈடுபட்டவர். அப்போது இந்த ஆராய்ச்சியில் ஈடுபட்ட ஒரே அறிவியலாளர் இவர் மட்டுமே.
மதுரை அருகேயுள்ள பாலமேடு சிற்றூரில் இவர் பிறந்தார். பாலமேடு துவக்கப் பள்ளியிலும், மதுரை ஐக்கிய கிருத்துவ உயர்நிலைப் பள்ளியிலும் படித்தவர். மதுரை தியாகராசர் கல்லூரியில் பி.எஸ் சி. (விலங்கியல்) பட்டம், சென்னை மாநிலக் கல்லூரியில் எம். எஸ். சி. பட்டம், சென்னைப் பல்கலைக்கழகத்திலும், ஜெர்மனியில் உள்ள கெய்ல் பல்கலைக்கழகத்திலலும் முணைவர் பட்டங்கள்.
மத்திய மீன்வள ஆய்வு மையத்தின் ஆலோசனைக் குழு உறுப்பினர். பிலிபென்ஸ்-சின் மணிலாவில் உள்ள ஆசிய மீன்வள அமைப்பின் உறுப்பினர். எனப் பல்வேறு அமைப்புகளிலும் பல பல்கலைக்கழகங்களின் குழுக்களிளிலும் உறுப்பினராக இருந்துள்ளார். இதுவரை 180 ஆய்வுக் கட்டுரைகளைச் சமர்பித்துள்ளார். 5 புத்தகங்களை வெளியிட்டுள்ளார். இதில் ஒன்று நியூயார்க் அகாதெமி பதிப்பகத்தால் வெளியிடப்பட்டது. நேசனல் அகாதெமி ஆஃப் சயின்ஸ் (அலகாபாத்), இந்தியன் அகாதெமி ஆஃப் சயின்ஸ் (பெங்களூர்), தி இந்தியன் நேசனல் சயின்ஸ் அகாமெமி (புது தில்லி), நேசனல்அகாதெமி ஆஃப் அக்ரிகல்சர் சயின்ஸ், ஏசியன் ஃபிஷரிஸ் சொசைட்டி (பிலிப்பைன்ஸ்), ஆகிய அமைப்புகளாள் தேர்வுச் செய்யப்பட்டவர்.


</doc>
<doc id="233108" url="https://ta.wikipedia.org/wiki?curid=233108" title="நரசிங்கம் யோகநரசிங்கப் பெருமாள் கோயில்">
நரசிங்கம் யோகநரசிங்கப் பெருமாள் கோயில்

நரசிங்கம் யோகநரசிங்கப் பெருமாள் கோயில் (அ) யோக நரசிம்மர் கோயில் தமிழகத்தின் மதுரையிலிருந்து 12 கி.மீ. தொலைவில் யா.ஒத்தக்கடை கிராமத்தின் அருகே உள்ள நரசிங்கம் எனும் இடத்தில் அமைந்த தொன்மையான குடைவரைக் கோவில்.

ரோமச முனிவர் என்பவர் தனக்கு குழந்தை வரம் வேண்டி யானைமலையிலுள்ள சக்கர தீர்த்ததில் நீராடி யாகம் செய்தார். அப்போது நரசிம்ம பெருமாள் அவதாரத்தில் இருந்ததைப் போல கண்ணுற ஆசை கொண்டார். அதனால் பெருமாள் மீண்டும் உக்கிர நரசிம்மராக தோன்றினார். அவருடைய கோபத்தால் உலகம் வெப்பமயமானது. பின் தேவர்களின் வேண்டுகோளுக்கிணங்கி பிரகலாதனும், மகாலட்சுமியும் நரசிம்மரின் உக்கிரத்தினை தணித்தனர்.

இக்கோவில் மதுரைப் பாண்டியன் பராந்தக நெடுஞ்சடையன் (கி.பி. 8ஆம் நூற்றாண்டு) காலத்தில் அவரது அமைச்சரான மதுரகவி என்ற மாறன் காரி என்பவரால் கி.பி. 770இல் உருவாக்கப்பட்டது. மாறங்காரியின் சகோதரர் மாறன் எயினன் இக்கோவிலுக்கு ஒரு முகமண்டபத்தைக் கட்டினார்.

கருவறையிலுள்ள நரசிங்கப் பெருமாளின் பெரிய திருவுருவம் ஆனைமலையின் பாறையைக் குடைந்து அமைக்கப்பட்டதாகும். இக்கோயிலின் மூலவராக யோக நரசிம்மர் மார்பில் மகாலட்சுமியுடன் மேற்கு பார்த்தும், நரசிங்கவல்லிதாயார் தெற்கு பார்த்தும் அமர்ந்துள்ளனர். கோயிலில் ஸ்ரீநரசிங்கவல்லித் தாயாரின் சன்னதி தனியாக உள்ளது. யோக நரசிம்மர் கோயிலின் முகப்பில் அழகான குளம் அமைந்துள்ளது.. இது, நரசிம்மர் தலங்களில் மிகப்பெரிய உருவம் உடைய கோயிலாகும். இக்கோயிலை ஒட்டியுள்ள மலையில் சமணர் படுகைகள் அமைந்துள்ளது.

மதுரை - திருச்சி நெடுஞ்சாலையில், மதுரையிலிருந்து 12 கி.மீ. தொலைவில் யா.ஒத்தக்கடை கிராமத்தின் அருகே உள்ள யானைமலை அடிவாரத்தில் யோக நரசிங்கர் கோயில் அமைந்துள்ளது. இக்கோயிலுக்கு செல்ல மதுரை மாட்டுத்தாவணி பேருந்து நிலையத்திலிருந்து பேருந்து மற்றும் சிற்றுந்து வசதி உள்ளது.




</doc>
<doc id="233113" url="https://ta.wikipedia.org/wiki?curid=233113" title="தேவேந்திர பத்னாவிசு">
தேவேந்திர பத்னாவிசு

தேவேந்திர கங்காதர பட்னவீஸ் ("Devendra Gangadhar Fadnavis", देवेंद्र गंगाधर फडणवीस, பிறப்பு 22 சூலை 1970) பாரதிய ஜனதா கட்சியைச் சேர்ந்த மகாராட்டிர அரசியல்வாதி ஆவார். பாரதிய ஜனதா கட்சியின் மகாராட்டிர மாநிலத் தலைவராகவும் நாக்பூர் சட்ட மன்ற உறுப்பினராகவும் உள்ளார். நாக்பூர் நகர மேயராகவும் பணியாற்றி உள்ளார். 2014 மகாராட்டிரச் சட்டப்பேரவைத் தேர்தல்களுக்குப் பிறகு மகாராட்டிர முதலமைச்சராக உள்ளார்.

1990களில் இவரது அரசியல் வாழ்க்கைத் துவங்கியது; பாரதிய ஜனதா கட்சியின் இளைஞர் அணியான பாரதிய ஜனதா யுவா மோர்ச்சாவின் மகாராட்டிரக் கிளையில் வார்டுத் தலைவராக துவங்கினார். தமது 21வது அகவையிலேயே நாக்பூர் நகராட்சி மன்றத்தில் உறுப்பினராக தேர்ந்தெடுக்கப்பட்டார். 1992இலும் 1997இலும் தொடர்ந்து வெற்றி பெற்றி நகரமன்ற உறுப்பினராகத் திகழ்ந்தார்.

1997இல் தமது 27வது அகவையில் நாக்பூர் மேயராகத் தேர்ந்தெடுக்கப்பட்டார். மகாராட்டிர சட்டப் பேரவையில் 1999 முதல் நாக்பூரிலிருந்து சட்ட மன் உறுப்பினராகத் தேர்ந்தெடுக்கப்பட்டுள்ளார்.

பத்னாவிசு நாக்பூரில் 1970இல் பிறந்தார். இவரது தந்தை, கங்காதர பத்னாவிசும் நாக்பூரிலிருந்து மகாராட்டிர சட்டமன்றத்தின் மேலவை உறுப்பினராக இருந்தவர் ஆவார். 1987இல் புற்றுநோயால் பத்னாவிசின் தந்தை உயிரிழந்தார். இவரது தாயார் சரிதா பத்னாவிசு அமராவதியின் கலோட்டி குடும்பத்தைச் சேர்ந்தவர். விதர்பா வீட்டுக் கடன் சங்கத்தில் இயக்குநராகப் பணியாற்றினார். தந்தையின் காலடியைப் பின்பற்றி பத்னாவிசு இளம் வயதிலேயே இராட்டிரிய சுயம்சேவாக் சங்கத்தில் இணைந்தார்.

1986-87இல் தர்மபீத் கல்லூரியிலும் பின்னர் ஐந்தாண்டுகள் நாக்பூர் சட்டக் க்கலூரியிலும் கல்வி பெற்றார். 1986 முதல் 89 வரை அகில பாரத மாணவர் சங்கத்தின் தீவிர செயற்பாட்டாளராக விளங்கினார். பெர்லினின் செருமன் பன்னாட்டு மேம்பாட்டிற்கான நிறுவனத்தில் (D. S. E.) வணிக மேலாண்மையில் பட்டமேற்படிப்பு பட்டமும் திட்ட மேலாண்மையில் பட்டயமும் பெற்றார்.

தேவேந்திர பத்னாவிசு மத்தியதர பழைமைவாத இந்துக் குடும்பத்தில் பிறந்தவர். 2006இல் அரசியல் பின்னணியில்லாத குடும்பத்தின் அம்ருதா இராணடேயை திருமணம் புரிந்தார். அம்ருதா நாக்பூரிலுள்ள ஆக்சிசு வங்கியில் கிளை மேலாளராகப் பணியாற்றி வருகிறார். இருவருக்கும் திவிஜா என்ற மகள் பிறந்தார்.




</doc>
<doc id="233114" url="https://ta.wikipedia.org/wiki?curid=233114" title="கிருஷாந்தி குமாரசுவாமி">
கிருஷாந்தி குமாரசுவாமி

கிருஷாந்தி குமாரசுவாமி (1977 - 7.08.1996, கைதடி, யாழ்ப்பாணம்) என்பவர் 1996, ஓகஸ்ட் 07 ஆம் நாள் இலங்கை இராணுவத்தால் பாலியல் வன்முறைக்கு உட்படுத்தப்பட்டு, படுகொலை செய்யப்பட்ட இலங்கைத் தமிழ்ப் பெண் ஆவார். இவர் யாழ்ப்பாணம் சுண்டிக்குளி மகளிர் கல்லூரியைச் சேர்ந்த மாணவி. க.பொ.த-சா.த பரிட்சையில் ஏழு டி, ஒரு சி பெறுபேற்றை பெற்றவர். தனது ஆறாவது வயதிலேயே தனது தகப்பனாரை இழந்தவர். இவரது தகப்பனார் இ. குமாரசாமி யாழ்ப்பாணத்தில் சுகாதாரத் திணைக்களத்தில் பிரதம லிகிதராக சேவையாற்றியவர். கூடப் பிறந்தவர்கள் ஒரு சகோதரனும் ஒரு சகோதரியும் மட்டுமே.

1996 செப்டம்பர் 7ம் திகதியன்று சனிக்கிழமை, முற்பகல் 10.30 மணியளவில் கிருஷாந்தி குமாரசுவாமி, க. பொ. த (உயர் தர) இராசயனவியல் பரீட்சையை எழுதிவிட்டு வீடு திரும்பும் வழியில் "யாழ்ப்பாணம் உங்களை வரவேற்கிறது" எனும் வரவேற்பு வளைவு உள்ள இடத்தினருகிலுள்ள, கைதடி காவலரணில் வைத்து இராணுவத்தினரால் வழிமறிக்கப்பட்டு தடுத்து வைக்கப்பட்டார். இதை கிருஷாந்தியின் ஊரார் கண்ணுற்றிருந்தனர். வீட்டில் தாய் இராசம்மா குமாரசுவாமி (வயது-59, கல்கத்தா பல்கலைக்கழகத்தில் ஆங்கில இலக்கியத் துறையில் பட்டப்படிப்பை முடித்துக்கொண்டவர். யாழ்ப்பாணம் கைதடி முத்துக்குமாரசுவாமி மகா வித்தியாலயத்தின் உப அதிபர். கொழும்பு விவேகானந்தா மகா வித்தியாலயத்தினதும் முன்னாள் ஆசிரியை. 38 வருட ஆசிரியப் பணியை ஆற்றியவர்) மகளை எதிர்பார்த்து காத்திருந்தார். 

கிருஷாந்தியை எதிர்பார்த்து காத்திருந்த தாயாருக்கு மாலையில் ஊரார் ஒருவர் மூலமாக கிருஷாந்தியை இராணுவம் மறித்து வைத்த செய்தி வந்தடைந்தது. அயல் வீட்டுக்காரர் சிதம்பரம் கிருபாமூர்த்தியை துணைக்கு அழைத்தார் (வயது-35, தென்மராட்சி ப. நோ. கூ. சங்கத்தின் உதவியாளர்) அவருடன் வெளியில் இறங்கும் போது தனிப்பட்ட பயிற்சி வகுப்பு (டியூஷன்) போய் வந்து சேர்ந்த மகன் பிரணவன் (வயது-16, யாழ். சென் ஜோன் கல்லூரி க.பொ. த உயர் தர முதலாமாண்டு மாணவன்) தானும் வருவதாகக் கூறவே மூவருமாகப் புறப்பட்டனர். கைதடி இராணுவ காவலரணில் சென்று விசாரித்தபோது தாம் கிருஷாந்தியை பிடித்ததை யாரும் காணவில்லை என்று எண்ணியிருந்த இராணுவத்தினருக்கோ அதிர்ச்சி. ஆரம்பத்தில் "நாங்கள் அப்படி யாரையும் கைது செய்யவுமில்லை, தடுத்து வைத்திருக்கவுமில்லை" என தர்க்கம் புரிந்துள்ளனர். தடுத்து வைத்திருந்ததை கண்ட ஊர் மக்களே தம்மிடம் அதைத் தெரிவித்தனர் என்று தாயார் வாதம் செய்தார். அத் தருணத்தில் கிருஷாந்தி ஏற்கெனவே மூன்று இராணுவத்தினரால் பாலியல் வல்லுறவுக்கு உள்ளாகியிருந்தார். எனவே இந்த நிலையில் கிருஷாந்தியை விடுவிக்கவும் முடியாது. இவர்களுக்கோ ஊர்ஜிதமான தகவல் கிடைத்திருந்தது என்பதை உணர்ந்த இராணுவத்தினர் இவர்களை வெளியில் விட்டால் தமக்கு ஆபத்து என்பதால் அம்மூவரையும் பிடித்து, வதைத்து கொன்று விட்டனர். அன்று இரவுக்குள்ளேயே இரண்டு இராணுவ பொலிஸாரும், ஒன்பது இராணுவத்தினருமாக பதினொரு பேர் கிருஷாந்தியை தொடர்ச்சியாக பாலியல் வல்லுறவு செய்தனர். இவர்களில் சிலர் சாட்சிகளாக இருந்ததினாலேயே பாலியல் வல்லுறவு செய்திட அவர்களுக்கும் அனுமதி வழங்கப்பட்டிருக்கிறது.

இறுதியாக கிரிஷாந்தியையும் கொன்று விட்டு நால்வரினதும் உடல்களையும் மூன்று புதைகுழிகளில் புதைத்தனர்<ref name="TN2/2/07"></ref>. இதனை நான்கு இராணுவத்தினர் செய்துள்ளதாக தகவல்கள் தெரிவிக்கின்றன.




</doc>
<doc id="233115" url="https://ta.wikipedia.org/wiki?curid=233115" title="பென்சாயில் குளோரைடு">
பென்சாயில் குளோரைடு

பென்சாயில் குளோரைடு ("Benzoil chloride") என்னும் கரிமக் குளோரின் சேர்மம் பென்சீன்கார்பனைல் குளோரைடு என்றும் அழைக்கப்படுகிறது. இதனுடைய மூலக்கூறு வாய்பாடு CHCOCl ஆகும். நிறமற்ற புகையும் நீர்மமான இது விரும்பத்தகாத நெடியுடையது. பெராக்சைடுகள் தயாரிப்பதற்கு பிரதானமாக இது பயன்பட்டாலும் பொதுவாக சாயங்கள், வாசனைத் திரவியங்கள்,மருந்துகள் மற்றும் பிசின்கள் தயாரிப்பிலும் பயன்படுகின்றது. 

பென்சோ டிரை குளோரைடுடன் தண்ணீர் அல்லது பென்சோயிக் அமிலத்தை பயன்படுத்தி வினைப்படுத்துவதன் மூலமாக பென்சாயில் குளோரைடு தயாரிக்கப்படுகிறது.

மற்ற அசைல் குளோரைடுகளை அதனுடைய தாய் அமிலம் மற்றும் குளோரினேற்றக் கரணிகளான பாசுபரசு பெண்டா குளோரைடு அல்லது தையோனைல் குளோரைடுகளுடன் வினைப்படுத்தி தயாரிக்கப்படுகின்றன. முதன் முதலில் இது பென்சாயிக் அமிலத்துடன் குளோரினை வினைப்படுத்தியதன் மூலமே தயாரிக்கப்பட்டது. 

அசைல் குளோரைடுகளுக்கு பென்சாயில் குளோரைடு ஒரு முன்மாதிரியானது ஆகும். ஆல்ககால்கள் மற்றும் அமீன்களுடன் வினைபுரிந்து அவற்றையொத்த எசுதர் மற்றும் அமைடுகளைக் கொடுக்கிறது. அரீன்களுடன் பிரைடல் கிராப்ட்சு அசைலேற்ற வினையில் ஈடுபட்டு பென்சோ பீனோன்களைத் தருகிறது. அதேபோல் தண்ணீருடன் வினைபுரிந்து ஐதரோ குளோரிக் காடி மற்றும் பென்சோயிக் அமிலத்தைத் தருகிறது.

பென்சாயில் குளோரைடை ஐதரசன் பெராக்சைடு மற்றும் சோடியம் ஐதராக்சைடுடன் சேர்த்து தொழிற் முறையில் பென்சாயில் பெராக்சைடு: தொகுக்கப்படுகிறது. 

பென்சாயில் குளோரைடைத் தயாரிக்கும் ஒரு மேம்படுத்தப்பட்ட வழிமுறையை இம்பீரியல் வேதியியல் தொழிற்சாலையில் பணிபுரிந்த ஜான் கார்நெட் பெர்சிவல் மற்றும் புரூசு வில்மாட் எண்டர்சன் என்பவர்களால கண்டறியப்பட்டு 29 மார்ச்சு 1932 வெளியீடு US1851832 உரிமையின் கீழ் காப்புரிமை பெற்றுள்ளது.



</doc>
<doc id="233120" url="https://ta.wikipedia.org/wiki?curid=233120" title="கடப்பா சட்டமன்றத் தொகுதி">
கடப்பா சட்டமன்றத் தொகுதி

கடப்பா சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதியாகும். இந்த தொகுதியின் எண் 245 ஆகும். இது கடப்பா மாவட்டத்தில் உள்ள 10 தொகுதிகளில் ஒன்று. இது கடப்பா மக்களவைத் தொகுதிக்கு உட்பட்டது. 

இத்தொகுதியில் கடப்பா மண்டலம் மட்டும் சேர்க்கப்பட்டுள்ளது.



</doc>
<doc id="233121" url="https://ta.wikipedia.org/wiki?curid=233121" title="கமலாபுரம் சட்டமன்றத் தொகுதி">
கமலாபுரம் சட்டமன்றத் தொகுதி

கமலாபுரம் சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதியாகும். இந்த தொகுதியின் எண் 249 ஆகும். இது கடப்பா மாவட்டத்தில் உள்ள 10 தொகுதிகளில் ஒன்று. இது கடப்பா மக்களவைத் தொகுதிக்கு உட்பட்டது. 

இத்தொகுதியில் வீரப்புநாயுனிபள்ளி, கமலாபுரம், வல்லூர், சென்னூர், சிந்தகொம்மதின்னே, பெண்ட்லிமர்ரி ஆகிய மண்டலங்கள் சேர்க்கப்பட்டுள்ளன.



</doc>
<doc id="233122" url="https://ta.wikipedia.org/wiki?curid=233122" title="கோடூர் சட்டமன்றத் தொகுதி">
கோடூர் சட்டமன்றத் தொகுதி

கோடூர் சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதியாகும். இந்த தொகுதியின் எண் 246 ஆகும். இது கடப்பா மாவட்டத்தில் உள்ள 10 தொகுதிகளில் ஒன்று. இது கடப்பா மக்களவைத் தொகுதிக்கு உட்பட்டது. இது தலித்துகளுக்கு ஒதுக்கப்பட்டுள்ளது.

இத்தொகுதியில் பெனகலூர், சிட்வேலு, புல்லம்பேட்டை, ஓபுலவாரிபள்ளி கோடூர் ஆகிய மண்டலங்கள் சேர்க்கப்பட்டுள்ளன.



</doc>
<doc id="233123" url="https://ta.wikipedia.org/wiki?curid=233123" title="மைதுகூர் சட்டமன்றத் தொகுதி">
மைதுகூர் சட்டமன்றத் தொகுதி

மைதுகூர் சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதியாகும். இந்த தொகுதியின் எண் 252 ஆகும். இது கடப்பா மாவட்டத்தில் உள்ள 10 தொகுதிகளில் ஒன்று. இது கடப்பா மக்களவைத் தொகுதிக்கு உட்பட்டது. 

இத்தொகுதியில் துவ்வூர், மைதுகூர், காஜிப்பேட்டை, பிரம்மம்காரிமட்டம், சாபாடு ஆகிய மண்டலங்கள் சேர்க்கப்பட்டுள்ளன.



</doc>
<doc id="233124" url="https://ta.wikipedia.org/wiki?curid=233124" title="புரொத்துடூர் சட்டமன்றத் தொகுதி">
புரொத்துடூர் சட்டமன்றத் தொகுதி

புரொத்துடூர் சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதியாகும். இந்த தொகுதியின் எண் 251 ஆகும். இது கடப்பா மாவட்டத்தில் உள்ள 10 தொகுதிகளில் ஒன்று. இது கடப்பா மக்களவைத் தொகுதிக்கு உட்பட்டது. 

இத்தொகுதியில் ராஜுபாலம், புரொத்துடூர் ஆகிய மண்டலங்கள் சேர்க்கப்பட்டுள்ளன.



</doc>
<doc id="233125" url="https://ta.wikipedia.org/wiki?curid=233125" title="ஆடம்சின் கார்பாக்சைல் நீக்கம்">
ஆடம்சின் கார்பாக்சைல் நீக்கம்

ஆடம்சின் கார்பாக்சைல் நீக்க வினை ("Adams decarboxylation") என்பது கரிம வேதியியல் சேர்மமான குமெரினின் கார்பாக்சைல் நீக்க வினையைக் குறிப்பதாகும். குமெரின் சேர்மம் தன்னுடைய மூன்றாவது நிலையில் கார்பாக்சிலிக் அமிலத் தொகுதியைக் கொண்டுள்ளது. வெப்பம் மற்றும் அடர் சோடியம் ஐதராக்சைடு கரைசல் முன்னிலையில் நீர்த்த சோடியம் பைசல்பைடு கரைசலால் கார்பாக்சைல் நீக்கமடைகிறது.


</doc>
<doc id="233127" url="https://ta.wikipedia.org/wiki?curid=233127" title="ராஜம்பேட்டை சட்டமன்றத் தொகுதி">
ராஜம்பேட்டை சட்டமன்றத் தொகுதி

ராஜம்பேட்டை சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதியாகும். இந்த தொகுதியின் எண் 244 ஆகும். இது கடப்பா மாவட்டத்தில் உள்ள 10 தொகுதிகளில் ஒன்று. இது ராஜம்பேட்டை மக்களவைத் தொகுதிக்கு உட்பட்டது. 

இத்தொகுதியில் சித்தவடம், நந்தலூர், ராஜம்பேட்டை, வீரபள்ளி, டி. சுண்டுபள்ளி, ஒண்டிமிட்டா ஆகிய மண்டலங்கள் உள்ளன.



</doc>
<doc id="233129" url="https://ta.wikipedia.org/wiki?curid=233129" title="என். எஸ். சீனிவாசன்">
என். எஸ். சீனிவாசன்

என். எஸ். சீனிவாசன் (பிறப்பு: 1933) இந்திய சாலைகள் மேம்பாட்டில் பங்குபற்றிய தமிழர்.
இவர் வேலூரில் பிறந்தவர். தந்தை என். சோமசுந்தர ஐயர், தாயார் ஞானாம்பாள்-விடுதலைப் போராட்ட தியாகிகள். 
வசதியான குடும்பம் என்றாலும் விடுதலைப் போராட்டத்தால் சொத்து முழுவதையும் இழந்தனர். வேலூர் நகராட்சிப் பள்ளியில் பள்ளிக் கல்வி கற்றார். தந்தை சிறையில் இருக்க தாயார் நோய்வாய் பட்டிருக்க சிரமமான நிலையில் இவரது கல்வி தொடர்ந்தது. வேலூர் கல்லூரியில் இண்டர்மீடியட் முடித்தார். பொறியியல் கல்லூரியில் சேர மதிப்பெண் இருந்தும், பணம் இல்லை. பல ஆண்டுகள் விடுமுறையில் வேலைபார்த்துச் சேமித்து வைத்திருந்த, பணத்தைக்கொண்டு கிண்டி பொறியியல் கல்லூரியில் சேர்ந்தார். அப்போதும் விடுமுறையில் வேலைக்குச் சென்றுவிடுவார். பெரும் போராட்டத்துக்குப் பிறகு பி.இ. (சிவில்), பி.இ. (நெடுஞ்சாலை) பட்டங்களை பெற்றார். இவரது திறமையால், உதவித் தொகையுடன் ஜெர்மனிக்கு சென்று படிக்க வாய்ப்பு கிடைத்தது. அங்குப் போக்குவரத்துப் பொறியியலில் முனைவர் பட்டம் வாங்கினார்.

தில்லி வந்து மத்திய சாலை ஆய்வு நிறுவனத்தில் பணியில் சேர்ந்தார். இவரது முயற்சியால் தில்லி சாலைகள் மேற்கத்திய நாடுகளுக்கு இணையாக மேம்பட்டன. ஆசிய விளையாட்டுப் போட்டிகளையொட்டி தில்லி நகர மேம்பாடு இவரிடம் ஒப்படைக்கப் பட்டது. தாஜ்மகாலைச் சுற்றி அழகிய சாலைவசதி செய்துதந்தார். இவரது திறமையை அறிந்த பல வெளிநாடுகள் வேண்டி, விரும்பி அழைத்தன. உலகத்தமிழ் மாநாட்டையொட்டி தஞ்சை நகரம் இவரால் மெருகேறியது. சென்னையில் இவரால் பல சாலைமேம்பாட்டுப் பணிகள் மேற்கொள்ளப்பட்டன.


</doc>
<doc id="233130" url="https://ta.wikipedia.org/wiki?curid=233130" title="ஆசிய உள்கட்டமைப்பு முதலீட்டு வங்கி">
ஆசிய உள்கட்டமைப்பு முதலீட்டு வங்கி

ஆசிய உள்கட்டமைப்பு முதலீட்டு வங்கி ("Asian Infrastructure Investment Bank", AIIB) சீனாவால் முன்மொழியப்பட்ட பன்னாட்டு நிதி நிறுவனமாகும். இது ஆசிய வலய நாடுகளுக்கு இடையேயான, உள்கட்டமைப்பு நிதி உதவிகளை வழங்கும் பன்முக வளர்ச்சி வங்கியாகும். இதில் சீனா மட்டுமல்லாது இந்தியா, இலங்கை, தாய்லாந்து, மலேசியா, சிங்கப்பூர் என மொத்தம் 21 நாடுகள் உறுப்பினர்கள் ஆவர். வளரும் நாடுகளின் கட்டமைப்புத் தேவைகளை நிறைவேற்ற இது போன்ற புதிய நிறுவனங்களை வரவேற்பதாக உலக வங்கி மற்றும் ஆசிய வளர்ச்சி வங்கித் தலைவர்கள் கூறியுள்ளனர்.பெய்ஜிங்கைத் தலைமையிடமாகக் கொண்ட இதன் அங்கீகரிக்கப்பட்ட மூலதனம் $ 100 பில்லியன் ஆகும்.
ஆசியாவின் உள்கட்டமைப்பு மற்றும் பொருளியல்நிலை ஒன்றிணைப்பை ஊக்குவிப்பதும் சீன மக்கள் குடியரசிற்கும் ஆசிய நாடுகளுக்கும் இடையே கூட்டுறவை வளர்ப்பதும் ஆகும். 
அக்டோபர் 2, 2013இல் இந்தோனேசியாவின் அரசுத்தலைவர் சுசீலோ பாம்பாங் யுதயோனோவுடன் ஜகார்த்தாவில் நடந்த பேச்சுவார்த்தைகளின்போது சீன அதிபர் சீ சின்பிங் ஆசியாவின் உளகட்டமைப்பு முதலீட்டிற்கான வங்கிக்கான முன்மொழிவை அறிவித்தார். இதனையடுத்து சீனப் பன்னாட்டு முதலீட்டு நிறுவனத்தின் தலைவர் ஜின் லிகுன் முன்னேற்பாடு அணியின் தலைவராக நியமிக்கப்பட்டார். அக்டோபர் 24, 2014 அன்று வங்காளதேசம், புரூணை, கம்போடியா, சீன மக்கள் குடியரசு, இந்தியா, கசக்ஸ்தான், குவைத், லாவோஸ், மலேசியா, மங்கோலியா, மியான்மர், நேபாளம், ஓமான், பாக்கித்தான், பிலிப்பீன்சு, கத்தார், சிங்கப்பூர், இலங்கை, தாய்லாந்து, உசுபெக்கிசுத்தான் and வியட்நாம் இதில் முன்னோட்ட உடன்பாட்டில் கையெழுத்திட்டுள்ளனர். தொடர்ந்து 2015இல் பட்டய பேச்சுவார்த்தைகளில் ஈடுபட்டு இறுதி உடன்பாடு காண்பர் என எதிர்பார்க்கப்படுகிறது. 2015இன் இறுதியில் ஆசிய உள்கட்டமைப்பு முதலீட்டு வங்கி செயற்படத் தொடங்கும் என மதிப்பிடப்படுகிறது. 

அமெரிக்க மற்றும் ஜப்பானிய ஆதிக்கம் நிறைந்த உலக வங்கி, ஆசிய வளர்ச்சி வங்கி, அனைத்துலக நாணய நிதியம் போன்ற நிறுவனங்களுக்கு மாற்றாக புதிய வங்கியைத் தொடங்க 2013ல் சீனா முன்மொழிந்தது. இதனைத் தொடர்ந்து அக்டோபர் 24, 2014 அன்று சீன தலைநகர் பீஜிங்கில் வங்கி அமைப்பதற்கான உடன்பாட்டில் 21 நாடுகளின் சார்பாளர்கள் கையெழுத்திட்டனர்.




</doc>
<doc id="233131" url="https://ta.wikipedia.org/wiki?curid=233131" title="சுரேந்திர மேத்தா">
சுரேந்திர மேத்தா

சுரேந்திர மேத்தா, (பிறப்பு: 1924) பதினெட்டாம் நூற்றாண்டில் துவக்கப்பட்ட உலக வெஜிடேரியன் காங்கிரஸ் அமைப்பின் தலைவராகப் பணியாற்றிய முதல் ஆசியர். உலகின் பல்வேறு பகுதிகளில் நடைபெற்ற இவ்வமைப்பின் மாநாடுகளில் கலந்துகொண்டுள்ளார். இவ்வமைப்பினால் வழங்கப்படும் மங்கர் விருதுக்குப் பரிந்துரைக்கப்பட்டவர்.
இவரது தந்தை பெயர் மணிலால் மேத்தா. மெட்ரிகுலேசன் வரை மட்டுமே படித்த இவர், ஒரு நகை வணிகரும் கூட. தங்கம், வெள்ளி, வைரங்கள், விற்பனை செய்துவரும் சென்னை மேத்தா ஜுவல்லரியின் நிர்வாக அறங்காவலராக இருந்தார்.


</doc>
<doc id="233137" url="https://ta.wikipedia.org/wiki?curid=233137" title="ராயச்சோட்டி சட்டமன்றத் தொகுதி">
ராயச்சோட்டி சட்டமன்றத் தொகுதி

ராயச்சோட்டி சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதியாகும். இந்த தொகுதியின் எண் 247 ஆகும். இது கடப்பா மாவட்டத்தில் உள்ள 10 தொகுதிகளில் ஒன்று. இது ராஜம்பேட்டை மக்களவைத் தொகுதிக்கு உட்பட்டது. 

இத்தொகுதியில் சம்பேபள்ளி, சின்னமண்டம், ராயச்சோட்டி, காலிவீடு, லக்கிரெட்டிபள்ளி, ராமாபுரம் ஆகிய மண்டலங்கள் உள்ளன.



</doc>
<doc id="233139" url="https://ta.wikipedia.org/wiki?curid=233139" title="புலிவெந்துலா சட்டமன்றத் தொகுதி">
புலிவெந்துலா சட்டமன்றத் தொகுதி

புலிவெந்துலா சட்டமன்றத் தொகுதி, ஆந்திரப் பிரதேச சட்டமன்றத்திற்கான தொகுதியாகும். இந்த தொகுதியின் எண் 248 ஆகும். இது கடப்பா மாவட்டத்தில் உள்ள 10 தொகுதிகளில் ஒன்று. இது கடப்பா மக்களவைத் தொகுதிக்கு உட்பட்டது. 

இத்தொகுதியில் சிம்மாத்ரிபுரம், லிங்காலா, தொண்டூர், புலிவெந்துலா வேமுலா, வேம்பள்ளி, சக்ராயபேட்டை ஆகிய மண்டலங்கள் உள்ளன.



</doc>
<doc id="233142" url="https://ta.wikipedia.org/wiki?curid=233142" title="பகவான்பூர் மண்டலம்">
பகவான்பூர் மண்டலம்

பகவான்பூர் மண்டலம் என்ற பெயரில் உள்ள கட்டுரைகள்:


</doc>
<doc id="233144" url="https://ta.wikipedia.org/wiki?curid=233144" title="வைசாலி சட்டமன்றத் தொகுதி">
வைசாலி சட்டமன்றத் தொகுதி

வைசாலி சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது வைசாலி மக்களவைத் தொகுதிக்கு உட்பட்டது.

இந்த தொகுதியில் வைசாலி மாவட்டத்தில் உள்ள வைசாலி, கோரவுல், பதேதீ பேல்சர் ஆகிய வளர்ச்சி மண்டலங்கள் சேர்க்கப்பட்டுள்ளன.


</doc>
<doc id="233145" url="https://ta.wikipedia.org/wiki?curid=233145" title="ஆ. ஆனந்தகுமார்">
ஆ. ஆனந்தகுமார்

ஆ. ஆனந்தகுமார் (பிறப்பு: 1932) சென்னையை சேர்ந்த சித்த மருத்துவ நிபுணர் ஆவார்.

இவரது தந்தை பண்டிதர் எஸ். எஸ். ஆனந்தமும் சித்த மருத்துவர். பரம்பரையாகச் சித்த மருத்துவக் குடும்பம். நான்கரை வயதுவரை வீட்டிலேயே படித்தார். தியாகராய நகர் (வடக்குக் கிளை) பள்ளியில் 5ஆம் வகுப்பிலிருந்துதான் பள்ளிப் படிப்பு தொடங்கியது. பச்சையப்பன் கல்லூரியில் இண்டர்மீடியட் படிப்பு. பச்சையப்பன் கல்லூரியில் தமிழறிஞர் மு.வரதராசன், க.அன்பழகன்,அன்பு கணபதி ஆகியோர் இவரது தமிழாசிரியர்கள். வீட்டில் இவரது தந்தையே தமிழ் ஆசிரியர். இண்டர்மீடியட் படிப்பில் மாநிலத்தில் முதலிடம். சித்த மருத்துவத்தில் ஊரிய தந்தைக்குத் தெரியாமல் எம்.பி.பி.எஸ். படிப்புக்கு மனுச் செய்தார். தந்தை வலியுறுத்தியதால் அலோபதி-சித்தம்-ஆயுர்வேதம்-யுனானி ஆகியவை ஒருங்கினைந்த 5 ஆண்டு பட்டப் படிப்பில் (G.C.I.M.-Graduate of the college of integrated medicine) சேர்ந்தார். கல்லூரி மாணவராக இருந்தபோது, சித்த மருத்துவம் படிப்பவர்களுக்கு ஆங்கில மருத்துவ அறிவும் இருக்க வேண்டும் என்பதை உணர்ந்து,குரல் கொடுத்து, ஆங்கில மருத்துவக் கற்பிக்கும் நேரத்தை அதிகரிக்கச் செய்தார். 
தோல் நோய்களில் கொடிய சோரியாசிஸ் நோய்குறித்து சித்த மருத்துவ முறையில் ஆய்வு செய்து சிகிச்சை அளித்துவந்தார். இந்திய மருத்துவ இதழ்களில் இவரது ஆய்வு அறிக்கைகள் வெளியாகியுள்ளன. 1992இல் மலேசியாவில் நடந்த சித்த மருத்துவ மாநாட்டின் செயலாளராக இருந்தார். திருவான்மியூரில் உள்ள 'இம்ப்காப்ஸ்' (இந்திய முறை) மருத்துவமனையின் இயக்குநராக 25 ஆண்டுகளுக்கும் மேலாக இருந்தார். தாம்பரம் அரசு நெஞ்சக நோய் மருத்துவமணையில் சிகிச்சைப் பெறும் எயிட்ஸ் நோயாளிகளுக்குச் சித்த மருத்துவ முறையில் சிகிச்சை அளித்து வந்தார். மருத்துவமனை வளாகத்தில் சித்த மருத்துவத் தயாரிப்புக் கூடத்தை 3 இலட்சம் ரூபாய் செலவில் கட்டினார். எயிட்ஸ் நோயாளிகளுக்கு உணவுச் செலவுக்கு ரூபாய் 20 இலட்சத்துக்குமேல் நன்கொடையாக வழங்கினார்.


</doc>
<doc id="233146" url="https://ta.wikipedia.org/wiki?curid=233146" title="மஹுவா சட்டமன்றத் தொகுதி">
மஹுவா சட்டமன்றத் தொகுதி

மஹுவா சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது ஹாஜிப்பூர் மக்களவைத் தொகுதிக்கு உட்பட்டது.

இந்த தொகுதியில் வைசாலி மாவட்டத்தில் உள்ள மஹுவா, சேஹராகலா ஆகிய வளர்ச்சி மண்டலங்கள் சேர்க்கப்பட்டுள்ளன.


</doc>
<doc id="233148" url="https://ta.wikipedia.org/wiki?curid=233148" title="ராஜாபாகர் சட்டமன்றத் தொகுதி">
ராஜாபாகர் சட்டமன்றத் தொகுதி

ராஜாபாகர் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது ஹாஜிப்பூர் மக்களவைத் தொகுதிக்கு உட்பட்டது. இது தலித்துகளுக்கு ஒதுக்கப்பட்டுள்ளது.

இந்த தொகுதியில் வைசாலி மாவட்டத்தில் உள்ள ராஜா பாகர், தேசாரி, சஹ்தேய் புஜுர்க் ஆகிய வளர்ச்சி மண்டலங்கள் சேர்க்கப்பட்டுள்ளன.


</doc>
<doc id="233149" url="https://ta.wikipedia.org/wiki?curid=233149" title="ராகோபூர் சட்டமன்றத் தொகுதி">
ராகோபூர் சட்டமன்றத் தொகுதி

ராகோபூர் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது ஹாஜிப்பூர் மக்களவைத் தொகுதிக்கு உட்பட்டது.

இந்த தொகுதியில் வைசாலி மாவட்டத்தில் உள்ள ராகோபூர், பீதுபூர் ஆகிய வளர்ச்சி மண்டலங்கள் சேர்க்கப்பட்டுள்ளன.


</doc>
<doc id="233151" url="https://ta.wikipedia.org/wiki?curid=233151" title="கல்யாண்பூர் சட்டமன்றத் தொகுதி (சமஸ்திபூர் மாவட்டம்)">
கல்யாண்பூர் சட்டமன்றத் தொகுதி (சமஸ்திபூர் மாவட்டம்)

கல்யாண்பூர் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது சமஸ்தீபூர் மக்களவைத் தொகுதிக்கு உட்பட்டது. இது தலித்துகளுக்கு ஒதுக்கப்பட்டுள்ளது.

இந்த தொகுதியில் சமஸ்திபூர் மாவட்டத்தில் உள்ள கல்யாண்பூர், புசா ஆகிய வளர்ச்சி மண்டலங்கள் சேர்க்கப்பட்டுள்ளன.


</doc>
<doc id="233153" url="https://ta.wikipedia.org/wiki?curid=233153" title="சராய்ரஞ்சன் சட்டமன்றத் தொகுதி">
சராய்ரஞ்சன் சட்டமன்றத் தொகுதி

சராய்ரஞ்சன் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது உஜியார்பூர் மக்களவைத் தொகுதிக்கு உட்பட்டது.

இந்த தொகுதியில் சமஸ்திபூர் மாவட்டத்தில் உள்ள சராய்ரஞ்சன், வித்யாபதி நகர் ஆகிய வளர்ச்சி மண்டலங்கள் சேர்க்கப்பட்டுள்ளன.


</doc>
<doc id="233155" url="https://ta.wikipedia.org/wiki?curid=233155" title="கல்யாண்பூர் சட்டமன்றத் தொகுதி (பீகார்)">
கல்யாண்பூர் சட்டமன்றத் தொகுதி (பீகார்)

கல்யாண்பூர் சட்டமன்றத் தொகுதி என்ற பெயரில் பீகாரில் இரண்டு தொகுதிகள் உள்ளன.


</doc>
<doc id="233157" url="https://ta.wikipedia.org/wiki?curid=233157" title="ராதா பர்னியர்">
ராதா பர்னியர்

ராதா பர்னியர் (Radha Burnier) (15 நவம்பர் 1923 - 31 அக்டோபர் 2013), 1980 முதல் 2013இல் தன் இறப்பு வரை சென்னை பிரம்மஞானசபையின் தலைவியாராக இருந்தவர். அடையாறு நூலகத்தில் இயக்குநராகவும் இருந்தார்.

இவரது பூர்வீகம் குடந்தைக்கு அருகில் உள்ள திருவிசைநல்லூர் ஆகும். இவர் சென்னை பிரம்மஞானசபை வளாகத்தில் பிறந்தார். பிரம்ம ஞானசபையின் தலைவர்களாக இருந்த ஜார்ஜ் அருண்டேலும், இவரது தந்தை ஸ்ரீராம் ஆகியோர் இவரது இளமைக்காலத்தில் இவருக்கு பிரம்ம ஞான உணர்வுகளை ஊட்டினர். மயிலாப்பூரில் பள்ளிக்கல்வி கற்றதுடன் காசி இந்து பல்கலைக்கழகத்தில் கற்று வடமொழியில் முதுகலைப் பட்டம் பெற்றார். பல்கலைக்கழகத்திலேயே முதல் மாணவியாய் தேர்ச்சிபெற்றார். கலாசேத்திரத்தில் சேர்ந்து நடனம் பயின்று, பட்டம் பெற்ற முதல் மாணவி இவராவார்.


</doc>
<doc id="233158" url="https://ta.wikipedia.org/wiki?curid=233158" title="பச்வாஃ‌டா சட்டமன்றத் தொகுதி">
பச்வாஃ‌டா சட்டமன்றத் தொகுதி

பச்வாரா (பச்வாஃடா) சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது பேகூசராய் மக்களவைத் தொகுதிக்கு உட்பட்டது.

இந்த தொகுதியில் பேகூசராய் மாவட்டத்தில் உள்ள பகவான்பூர், மன்சூர்சக், பச்வாரா ஆகிய வளர்ச்சி மண்டலங்கள் சேர்க்கப்பட்டுள்ளன.


</doc>
<doc id="233159" url="https://ta.wikipedia.org/wiki?curid=233159" title="சாகேப்பூர் கமால் சட்டமன்றத் தொகுதி">
சாகேப்பூர் கமால் சட்டமன்றத் தொகுதி

சாஹேப்பூர் கமால் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது பேகூசராய் மக்களவைத் தொகுதிக்கு உட்பட்டது.

இந்த தொகுதியில் பேகூசராய் மாவட்டத்தில் உள்ள சாகேப்பூர் கமால், பலியா ஆகிய வளர்ச்சி மண்டலங்கள் சேர்க்கப்பட்டுள்ளன.



</doc>
<doc id="233161" url="https://ta.wikipedia.org/wiki?curid=233161" title="பிஹ்பூர் சட்டமன்றத் தொகுதி">
பிஹ்பூர் சட்டமன்றத் தொகுதி

பிஹ்பூர் கமால் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது பாகல்பூர் மக்களவைத் தொகுதிக்கு உட்பட்டது.

இந்த தொகுதியில் பாகல்பூர் மாவட்டத்தில் உள்ள நாராயண்பூர், பிஹ்பூர், கரிக் ஆகிய வளர்ச்சி மண்டலங்கள் சேர்க்கப்பட்டுள்ளன.


</doc>
<doc id="233162" url="https://ta.wikipedia.org/wiki?curid=233162" title="கோபால்பூர் சட்டமன்றத் தொகுதி">
கோபால்பூர் சட்டமன்றத் தொகுதி

கோபால்பூர் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது பாகல்பூர் மக்களவைத் தொகுதிக்கு உட்பட்டது.

இந்த தொகுதியில் பாகல்பூர் மாவட்டத்தில் உள்ள கோபால்பூர், நவ்கச்சியா, ரங்கரா சவுக், இஸ்மாயில்பூர் ஆகிய மண்டலங்கள் சேர்க்கப்பட்டுள்ளன.


</doc>
<doc id="233163" url="https://ta.wikipedia.org/wiki?curid=233163" title="பாகல்பூர் சட்டமன்றத் தொகுதி">
பாகல்பூர் சட்டமன்றத் தொகுதி

பாகல்பூர் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது பாகல்பூர் மக்களவைத் தொகுதிக்கு உட்பட்டது.

இந்த தொகுதியில் பாகல்பூர் மாவட்டத்தில் உள்ள ஜகதீஸ்பூர் மண்டலத்தில் உள்ள பாகல்பூர் நகராட்சி சேர்க்கப்பட்டுள்ளது.


</doc>
<doc id="233164" url="https://ta.wikipedia.org/wiki?curid=233164" title="சுல்தான்கஞ்சு சட்டமன்றத் தொகுதி">
சுல்தான்கஞ்சு சட்டமன்றத் தொகுதி

சுல்தான்கஞ்சு சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது பாகல்பூர் மக்களவைத் தொகுதிக்கு உட்பட்டது.

இந்த தொகுதியில் பாகல்பூர் மாவட்டத்தில் உள்ள சுல்தான்கஞ்சு, சஹ்குண்டு ஆகிய மண்டலங்கள் சேர்க்கப்பட்டுள்ளன.


</doc>
<doc id="233166" url="https://ta.wikipedia.org/wiki?curid=233166" title="அமர்பூர் சட்டமன்றத் தொகுதி">
அமர்பூர் சட்டமன்றத் தொகுதி

அமர்பூர் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது பாங்கா மக்களவைத் தொகுதிக்கு உட்பட்டது.

இந்த தொகுதியில் பாங்கா மாவட்டத்தில் உள்ள சம்புகஞ்சு, அமர்பூர் ஆகிய மண்டலங்கள் சேர்க்கப்பட்டுள்ளன.


</doc>
<doc id="233167" url="https://ta.wikipedia.org/wiki?curid=233167" title="தைரையா சட்டமன்றத் தொகுதி">
தைரையா சட்டமன்றத் தொகுதி

தைரையா(தோரையா) சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது பாங்கா மக்களவைத் தொகுதிக்கு உட்பட்டது.

இந்த தொகுதியில் பாங்கா மாவட்டத்தில் உள்ள ரஜவுன், தைரையா ஆகிய மண்டலங்கள் சேர்க்கப்பட்டுள்ளன.


</doc>
<doc id="233168" url="https://ta.wikipedia.org/wiki?curid=233168" title="பாங்கா சட்டமன்றத் தொகுதி">
பாங்கா சட்டமன்றத் தொகுதி

பாங்கா சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது பாங்கா மக்களவைத் தொகுதிக்கு உட்பட்டது.

இந்த தொகுதியில் பாங்கா மாவட்டத்தில் உள்ள பாங்கா, பரஹத் ஆகிய மண்டலங்கள் சேர்க்கப்பட்டுள்ளன.


</doc>
<doc id="233169" url="https://ta.wikipedia.org/wiki?curid=233169" title="கட்டோரியா சட்டமன்றத் தொகுதி">
கட்டோரியா சட்டமன்றத் தொகுதி

கட்டோரியா சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது பாங்கா மக்களவைத் தொகுதிக்கு உட்பட்டது.

இந்த தொகுதியில் பாங்கா மாவட்டத்தில் உள்ள கட்டோரியா, பவுன்சி ஆகிய மண்டலங்கள் சேர்க்கப்பட்டுள்ளன.


</doc>
<doc id="233171" url="https://ta.wikipedia.org/wiki?curid=233171" title="பேல்ஹர் சட்டமன்றத் தொகுதி">
பேல்ஹர் சட்டமன்றத் தொகுதி

பேல்ஹர் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது பாங்கா மக்களவைத் தொகுதிக்கு உட்பட்டது.

இந்த தொகுதியில் பாங்கா மாவட்டத்தில் உள்ள பேல்ஹர், புலீதுமார், சந்தன் ஆகிய மண்டலங்கள் சேர்க்கப்பட்டுள்ளன.


</doc>
<doc id="233173" url="https://ta.wikipedia.org/wiki?curid=233173" title="அஸ்தாவான் சட்டமன்றத் தொகுதி">
அஸ்தாவான் சட்டமன்றத் தொகுதி

அஸ்தாவான் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது நாலந்தா மக்களவைத் தொகுதிக்கு உட்பட்டது.

இந்த தொகுதியில் நாலந்தா மாவட்டத்தில் உள்ள அஸ்தாவான், சர்மேரா, பிந்து, கத்ரீசராய் ஆகிய மண்டலங்கள் சேர்க்கப்பட்டுள்ளன.


</doc>
<doc id="233175" url="https://ta.wikipedia.org/wiki?curid=233175" title="பிஹார்சரீப் சட்டமன்றத் தொகுதி">
பிஹார்சரீப் சட்டமன்றத் தொகுதி

பிஹார்சரீப் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது நாலந்தா மக்களவைத் தொகுதிக்கு உட்பட்டது.

இந்த தொகுதியில் நாலந்தா மாவட்டத்தில் உள்ள பிஹார்சரீப், ரகுய் ஆகிய மண்டலங்கள் சேர்க்கப்பட்டுள்ளன.


</doc>
<doc id="233176" url="https://ta.wikipedia.org/wiki?curid=233176" title="இஸ்லாம்பூர் சட்டமன்றத் தொகுதி, நாலந்தா மாவட்டம்">
இஸ்லாம்பூர் சட்டமன்றத் தொகுதி, நாலந்தா மாவட்டம்

இஸ்லாம்பூர் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது நாலந்தா மக்களவைத் தொகுதிக்கு உட்பட்டது.

இந்த தொகுதியில் நாலந்தா மாவட்டத்தில் உள்ள இஸ்லாம்பூர், ஏகாங்கர்சராய் மண்டலம்|ஏகாங்கர்சராய்]] ஆகிய மண்டலங்கள் சேர்க்கப்பட்டுள்ளன.


</doc>
<doc id="233178" url="https://ta.wikipedia.org/wiki?curid=233178" title="துளை (ஒளியியல்)">
துளை (ஒளியியல்)

கண்ணொளியியலில் துளை அல்லது துவாரம் என்பது ஒளி செல்வதற்கான திறந்த வழியாகும். இன்னும் குறிப்பிடுவதாயின், கண்ணொளியியலில் முறையில் அல்லது ஒளியியல் முறையில் துளை என்பது உருவ சமதளத்தில் ஒளிக்கற்றைகள் வந்து குவியவதற்கான கூம்புக் கோணம் வரையறுக்கும் நுழையிடமாகும். துளை என்பது உருவ சமதள தோற்றத்திற்கு முக்கியமான நுளையப்பட்ட ஒளிக்கதிர் எவ்வாறு பார்வைக்கேற்ப சரியாக்கப்பட்டது என்பதை வரையறுக்கிறது. துளை குறுகியதாயின் அதிகம் பார்வைக்கேற்ப சரியாக்கப்பட்ட ஒளிக்கதிர் அனுமதிக்கப்பட்டு தெளிவான குவியத்தை உருவ சமதளத்தில் ஏற்படுத்தும். துளை அகன்றதாயின் பார்வைக்கேற்ப சரியாக்கப்பட்டாத ஒளிக்கதிர் அனுமதிக்கப்பட்டு தெளிவான குவியத்தை குறிப்பிட்ட குவியத் தொலைவுக்கு மாத்திரமான ஏற்படுத்தும். 


</doc>
<doc id="233179" url="https://ta.wikipedia.org/wiki?curid=233179" title="ஹில்சா சட்டமன்றத் தொகுதி">
ஹில்சா சட்டமன்றத் தொகுதி

ஹில்சா சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது நாலந்தா மக்களவைத் தொகுதிக்கு உட்பட்டது.

இந்த தொகுதியில் நாலந்தா மாவட்டத்தில் உள்ள ஹில்சா, கராய்பரசுராய், தர்த்தரீ, பர்வல்பூர் ஆகிய மண்டலங்கள் சேர்க்கப்பட்டுள்ளன.


</doc>
<doc id="233180" url="https://ta.wikipedia.org/wiki?curid=233180" title="ஹர்னவுத் சட்டமன்றத் தொகுதி">
ஹர்னவுத் சட்டமன்றத் தொகுதி

ஹர்னவுத் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது நாலந்தா மக்களவைத் தொகுதிக்கு உட்பட்டது.

இந்த தொகுதியில் நாலந்தா மாவட்டத்தில் உள்ள ஹர்னவுத், சாந்தீ, நகர் நவுசா ஆகிய மண்டலங்கள் சேர்க்கப்பட்டுள்ளன.


</doc>
<doc id="233181" url="https://ta.wikipedia.org/wiki?curid=233181" title="பக்தியார்பூர் சட்டமன்றத் தொகுதி">
பக்தியார்பூர் சட்டமன்றத் தொகுதி

பக்தியார்பூர் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது பட்னா சாகிப் மக்களவைத் தொகுதிக்கு உட்பட்டது.

இந்த தொகுதியில் பட்னா மாவட்டத்தில் உள்ள பக்தியார்பூர், தனியாவான், குஸ்ருபூர் ஆகிய மண்டலங்கள் சேர்க்கப்பட்டுள்ளன.


</doc>
<doc id="233182" url="https://ta.wikipedia.org/wiki?curid=233182" title="பாங்கிபூர் சட்டமன்றத் தொகுதி">
பாங்கிபூர் சட்டமன்றத் தொகுதி

பாங்கிபூர் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது பட்னா சாகிப் மக்களவைத் தொகுதிக்கு உட்பட்டது.

இந்த தொகுதியில் [பட்னா மாவட்டத்தில் உள்ள பட்னா ஊரக மண்டலத்திலுள்ள பட்னா நகராட்சியின் 4,5,7,8,9,10,11,12,13,15 ஆகிய வார்டுகள் சேர்க்கப்பட்டுள்ளன.


</doc>
<doc id="233183" url="https://ta.wikipedia.org/wiki?curid=233183" title="பட்னா ஊரக மண்டலம்">
பட்னா ஊரக மண்டலம்

பட்னா ஊரக மண்டலம், பீகாரின் பட்னா மாவட்டத்தின் உட்பிரிவுகளில் ஒன்று. இதில் பட்னா நகராட்சியின் 42 வார்டுகள் உள்ளன.

இது இந்தியப் பாராளுமன்றத்திற்கு பட்னா சாகிப் மக்களவைத் தொகுதிக்கு உட்பட்டது. இந்த மண்டலத்தை பீகாரின் சட்டமன்றத்திற்கு மூன்று தொகுதிகள் முன்னிறுத்துகின்றன. 1, 2, 3, 6, 38, 39, 40, 41, 42 ஆகிய வார்டுகள் தீகா சட்டமன்றத் தொகுதியிலும், 4, 5, 7, 8, 9, 10, 11, 12, 13, 15 ஆகிய வார்டுகள் பாங்கிபூர் சட்டமன்றத் தொகுதியிலும், 14, 16, 17, 18, 19, 20, 21, 22 ஆகிய வார்டுகள் கும்ஹ்ரார் சட்டமன்றத் தொகுதியிலும், 23, 24, 25, 26, 27, 28, 29, 30, 31, 32, 33, 34, 35, 36, 37 ஆகிய வார்டுகள் பட்னா சாகிப் சட்டமன்றத் தொகுதியிலும் உள்ளன.


</doc>
<doc id="233188" url="https://ta.wikipedia.org/wiki?curid=233188" title="கும்ஹ்ரார் சட்டமன்றத் தொகுதி">
கும்ஹ்ரார் சட்டமன்றத் தொகுதி

கும்ஹ்ரார் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது பட்னா சாகிப் மக்களவைத் தொகுதிக்கு உட்பட்டது.

இந்த தொகுதியில் [பட்னா மாவட்டத்தில் உள்ள பட்னா ஊரக மண்டலத்திலுள்ள பட்னா நகராட்சியின் 14, 16, 17, 18, 19, 20 ,21, 22 ஆகிய வார்டுகள் சேர்க்கப்பட்டுள்ளன.


</doc>
<doc id="233189" url="https://ta.wikipedia.org/wiki?curid=233189" title="பட்னா சட்டமன்றத் தொகுதி">
பட்னா சட்டமன்றத் தொகுதி

பட்னா சாகிப் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்றாகும். இது பட்னா சாகிப் மக்களவைத் தொகுதிக்கு உட்பட்டது.

இந்த தொகுதியில் [பட்னா மாவட்டத்தில் உள்ள பட்னா ஊரக மண்டலத்திலுள்ள பட்னா நகராட்சியின் 23,24, 25, 26, 27, 28, 29, 30, 31, 32, 33, 34, 35, 36, 37 ஆகிய வார்டுகள் சேர்க்கப்பட்டுள்ளன.


</doc>
<doc id="233192" url="https://ta.wikipedia.org/wiki?curid=233192" title="திரிசூலக்கல்">
திரிசூலக்கல்

திரிசூலக்கல் அல்லது சூலக்கல் என்பது, சிவன் கோயில்களுக்கு விடப்பட்ட நிலத்தின் எல்லைகளைக் குறிப்பதற்காக நாட்டப்படும் கற்கள் ஆகும். இவற்றில் திரிசூலக் குறி பொறிக்கப்பட்டிருக்கும். இதன் காரணமாகவே இதற்கு இப்பெயர் ஏற்பட்டது. சைவக் கோயில்களுக்குத் தானமாகக் கொடுக்கப்படும் நிலத்தின் எல்லைகளில் நாட்டப்படும் திரிசூலக்கற்களில் கல்வெட்டுக்களும் காணப்படுவது உண்டு. பொதுவாக, இக்கல்வெட்டுக்கள், தானம் அளிக்கப்பட்ட காலம், தானம் அளிக்கப்பட்ட கோயிலின் பெயர், தானம் அளித்தவர்களின் பெயர் போன்ற விபரங்களை உள்ளடக்கியிருப்பது வழக்கம்.



</doc>
<doc id="233193" url="https://ta.wikipedia.org/wiki?curid=233193" title="தானாபூர் சட்டமன்றத் தொகுதி">
தானாபூர் சட்டமன்றத் தொகுதி

தானாபூர் சாகிப் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது பாடலிபுத்ரா மக்களவைத் தொகுதிக்கு உட்பட்டது.

இந்த தொகுதியில் [பட்னா மாவட்டத்தில் உள்ள தானாபூர் மண்டலம் மட்டும் சேர்க்கப்பட்டுள்ளது.


</doc>
<doc id="233195" url="https://ta.wikipedia.org/wiki?curid=233195" title="பேயர் வினைப்பொருள்">
பேயர் வினைப்பொருள்

பேயர் வினைப்பொருள் ("Baeyer's reagent") என்பது கரிம வேதியியலில் கரிம சேர்மங்களின் பண்பியலை ஆய்வு செய்ய உதவும் ஒரு வினைப்பொருளாகும். இவ்வினைப் பொருளைக் கண்டுபிடித்த செருமன் கரிம வேதியியலாளர் அடால்ப் வோன் பேயரின் பெயராலேயே அழைக்கப்படுகிறது. இவ்வினைப் பொருள் மூலமாக வேதிப்பொருளின் நிறைவுறாத் தன்மையை அதாவது கரிமச் சேர்மத்தில் இரட்டைப் பிணைப்பு உள்ளதாவென கண்டறிய உதவுகிறது. 
பொட்டாசியம் பெர்மாங்கனேட்டின் காரக் கரைசலே பேயர் வினைப்பொருள் எனப்படுகிறது. இது ஒரு ஆற்றல் வாய்ந்த ஆக்சிசனேற்றியாக வேதிவினையை ஒடுக்க ஏற்ற வேதிவினையாக ஆக்குகிறது. நிறைவுறாத பிணைப்புகளான இரட்டைப் பிணைப்பு (-C=C-) மற்றும் முப்பிணைப்புகளுடன் (-C≡C-) வினைபுரியும் போது அக்கரிமச் சேர்மத்தின் நிறம் செவ்வூதா சிவப்பிலிருந்து பழுப்பு நிறமாக மாறுகிறது. இது ஒரு சின் கூட்டுவினையாகும். ஆல்டிகைடுகளும் பார்மிக் அமிலமும், பார்மிக் அமில எசுத்தர்களும் இவ்வினைப் பொருளுடன் நேர்மறையான முடிவுகளையே தருகின்றன.



</doc>
<doc id="233197" url="https://ta.wikipedia.org/wiki?curid=233197" title="புல்வாரி சட்டமன்றத் தொகுதி">
புல்வாரி சட்டமன்றத் தொகுதி

புல்வாரி சாகிப் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது பாடலிபுத்ரா மக்களவைத் தொகுதிக்கு உட்பட்டது. இது தலித்துகளுக்கு ஒதுக்கப்பட்டுள்ளது.

இந்த தொகுதியில் [பட்னா மாவட்டத்தில் உள்ள புல்வாரிசரீப், புன்புன் ஆகிய மண்டலங்கள் சேர்க்கப்பட்டுள்ளன.


</doc>
<doc id="233198" url="https://ta.wikipedia.org/wiki?curid=233198" title="மசவுஃடி சட்டமன்றத் தொகுதி">
மசவுஃடி சட்டமன்றத் தொகுதி

மசவுஃடி (மசவுர்ஹி) சாகிப் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது பாடலிபுத்ரா மக்களவைத் தொகுதிக்கு உட்பட்டது. இது தலித்துகளுக்கு ஒதுக்கப்பட்டுள்ளது.

இந்த தொகுதியில் [பட்னா மாவட்டத்தில் உள்ள தனரூவா, மசவுஃடி ஆகிய மண்டலங்கள் சேர்க்கப்பட்டுள்ளன.


</doc>
<doc id="233200" url="https://ta.wikipedia.org/wiki?curid=233200" title="பாலிகஞ்சு சட்டமன்றத் தொகுதி">
பாலிகஞ்சு சட்டமன்றத் தொகுதி

பாலிகஞ்சு சாகிப் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது பட்னா சாகிப் மக்களவைத் தொகுதிக்கு உட்பட்டது.

இந்த தொகுதியில் [பட்னா மாவட்டத்தில் உள்ள துல்ஹின் பசார், பாலிகஞ்சு ஆகிய மண்டலங்கள் சேர்க்கப்பட்டுள்ளன.


</doc>
<doc id="233202" url="https://ta.wikipedia.org/wiki?curid=233202" title="அகியாவ் சட்டமன்றத் தொகுதி">
அகியாவ் சட்டமன்றத் தொகுதி

அகியாவ் சாகிப் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது ஆரா மக்களவைத் தொகுதிக்கு உட்பட்டது. இது தலித்துகளுக்கு ஒதுக்கப்பட்டுள்ளது.

இந்த தொகுதியில் போஜ்பூர் மாவட்டத்தில் உள்ள அகியாவான், கர்ஹானி, சர்போகாரி ஆகிய மண்டலங்கள் சேர்க்கப்பட்டுள்ளன.


</doc>
<doc id="233203" url="https://ta.wikipedia.org/wiki?curid=233203" title="ஷாஹ்பூர் சட்டமன்றத் தொகுதி">
ஷாஹ்பூர் சட்டமன்றத் தொகுதி

அகியாவ் சாகிப் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது ஆரா மக்களவைத் தொகுதிக்கு உட்பட்டது. இது தலித்துகளுக்கு ஒதுக்கப்பட்டுள்ளது.

இந்த தொகுதியில் போஜ்பூர் மாவட்டத்தில் உள்ள பீஹியா, சாஹ்பூர் ஆகிய மண்டலங்கள் சேர்க்கப்பட்டுள்ளன.


</doc>
<doc id="233204" url="https://ta.wikipedia.org/wiki?curid=233204" title="பர்ஹம்பூர் சட்டமன்றத் தொகுதி">
பர்ஹம்பூர் சட்டமன்றத் தொகுதி

பர்ஹம்பூர் சாகிப் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது பக்சர் மக்களவைத் தொகுதிக்கு உட்பட்டது.

இந்த தொகுதியில் பக்சர் மாவட்டத்தில் உள்ள சிம்ரீ, சக்கீ, பர்ஹம்பூர் ஆகிய மண்டலங்கள் சேர்க்கப்பட்டுள்ளன.


</doc>
<doc id="233206" url="https://ta.wikipedia.org/wiki?curid=233206" title="பக்சர் சட்டமன்றத் தொகுதி">
பக்சர் சட்டமன்றத் தொகுதி

பக்சர் சட்டமன்றத் தொகுதி, பீகாரின் சட்டமன்றத்திற்கான 243 தொகுதிகளில் ஒன்று. இது பக்சர் மக்களவைத் தொகுதிக்கு உட்பட்டது.

இந்த தொகுதியில் பக்சர் மாவட்டத்தில் உள்ள பக்சர், சவுசா ஆகிய மண்டலங்கள் சேர்க்கப்பட்டுள்ளன.


</doc>
<doc id="233208" url="https://ta.wikipedia.org/wiki?curid=233208" title="ராயல் என்ஃபீல்ட்">
ராயல் என்ஃபீல்ட்

ராயல் என்ஃபீல்ட் என்கிற பெயரால் என்ஃபீல்ட் சைக்கிள் நிறுவனம் மோட்டார் சைக்கிள்கள், மிதிவண்டிகள், புல் அறு பொறி மற்றும் நிலையான இயந்திரங்களை தயாரித்து வந்தது.

ராயல் என்ஃபீல்ட் மோட்டார் சைக்கிள்கள் 1949 முதல் இந்தியாவில் விற்கப்படுகின்றன. 1955-ஆம் ஆண்டு இந்திய அரசாங்கம், காவல் துறை மற்றும் இராணுவத்துறையின் ரோந்துப் பணிக்காக புல்லட்டை தேர்வு செய்தது. இதனால் இந்திய அரசாங்கம் 800 350சிசி வகை புல்லட்டை வாங்கியது. 1955-ஆம் ஆண்டு, ரெட்டிட்ச் நிறுவனம் இந்தியாவில் உள்ள மெட்ராஸ் மோட்டார்சுடன் இணைந்து என்ஃபீல்ட் இந்தியாவை உருவாக்கி, உரிமம் பெற்று ராயல் என்ஃபீல்ட் 350சிசி ரக புல்லட் மோட்டார் சைக்கிள்களை சென்னையில் பொருத்தி வந்தது. 
இந்திய சட்டத்தின் கீழ், சென்னை மோட்டார்ஸ் நிறுவனம் பெரும்பாலான பங்குகளை (50% மேல்) சொந்தமாக்கியது. 1957 ஆம் ஆண்டு கருவியமைப்பிற்காக உபகரணங்கள் என்ஃபீல்ட் இந்தியா நிறுவனத்திற்கு பாகங்களை தயாரிப்பதற்காக விற்கப்பட்டது. 
என்ஃபீல்ட் இந்தியா, இந்தியாவில் தயாரித்து விற்றுவந்தது. மேலும் அமெரிக்கா, ஐரோப்பா, தெற்கு ஆப்பிரிக்கா மற்றும் ஆஸ்திரியா நாடுகளுக்கு ஏற்றுமதி செய்து வந்தது.

ராயல் என்ஃபீல்ட் தொழிற்சாலை சென்னையில் உள்ள திருவொற்றியூரில் அமைந்துள்ளது. இது உலகில் இன்றளவும் வழக்கத்தில் உள்ள மிக பழமையான மோட்டார் சைக்கிள் நிறுவனமாகும். 
2013-ஆம் ஆண்டு மே மாதம் தனது புதிய தொழிற்சாலையை சென்னையை அடுத்த ஒரகடத்தில் நிறுவியது. மூன்றாவது தொழிற்சாலையை சென்னை அருகில் உள்ள வல்லம் வடகல் பகுதியில் நிறுவியுள்ளது.


</doc>
<doc id="233210" url="https://ta.wikipedia.org/wiki?curid=233210" title="பி. கருணாகரன்">
பி. கருணாகரன்

பி. கருணாகரன், கேரள அரசியல்வாதி ஆவார். இவர் இந்திய மார்க்சிஸ்ட் கம்யூனிஸ்ட் கட்சியைச் சேர்ந்தவர். இவர் காசர்கோடு மக்களவைத் தொகுதியில் போட்டியிட்டு வென்று, 2014-ஆம் ஆண்டில் தொடங்கிய பதினாறாவது மக்களவையில் உறுப்பினர் ஆனார். இவர் 1945-ஆம் ஆண்டின் ஏப்ரல் இருபதாம் நாளில் பிறந்தார்.



</doc>
<doc id="233219" url="https://ta.wikipedia.org/wiki?curid=233219" title="ஒட்டாவா ஆறு">
ஒட்டாவா ஆறு

ஒட்டாவா ஆறு கனடாவின் ஒன்ராறியோ, கியூபெக் மாகாணங்களில் ஓடுகின்ற ஓர் ஆறு ஆகும். இது பெரும்பாலும் இவ்விரு மாகாணங்களின் எல்லையாக இவற்றின் நடுவே ஓடுகின்றது. இந்த ஆற்றின் பெயரே ஒட்டாவா நகருக்கு சூட்டப்பட்டுள்ளது.

ஒட்டாவா ஆறு கியூபெக்கின் கேப்பிமிட்சிகாமா ஏரியில் துவங்குகிறது. இங்கிருந்து மேற்காகப் பாய்ந்து திமிசுகாமிங் ஏரியில் விழுகிறது. இங்கிருந்து கியூபெக், ஒன்றாரியோ மாகாணங்களின் எல்லையில் தென்கிழக்காக ஓடுகிறது. ஒட்டாவா மற்றும் கெட்டினாவ் அருகே "சூதியேர் அருவியாக" வீழ்கிறது. இங்கு ரிடொ ஆறும் கெட்டினாவ் ஆறும் ஒட்டாவா ஆற்றுடன் இணைகின்றன. மொண்ட்ரியாலில் இரு மலைகள் ஏரியிலும் செயின்ட் இலாரன்சு ஆற்றுடனும் கலக்கிறது. இதன் மொத்த நீளம் 1,271 கிமீ ஆகும்.


</doc>
<doc id="233222" url="https://ta.wikipedia.org/wiki?curid=233222" title="சிறீ இராமச்சந்திரா மருத்துவக் கல்லூரி மற்றும் ஆய்வுக் கழகம்">
சிறீ இராமச்சந்திரா மருத்துவக் கல்லூரி மற்றும் ஆய்வுக் கழகம்

சிறீ இராமச்சந்திரா மருத்துவக் கல்லூரி மற்றும் ஆய்வுக்கழகம் (SRMC & RI), தற்போது சிறீ இராமச்சந்திரா பல்கலைக்கழகம் (SRU),சென்னையின் போரூரில் அமைந்துள்ள மருத்துவக் கல்லூரியாகும். இந்த நிறுவனம் செப்டம்பர் 11, 1985இல் இராமசாமி உடையாரின் சிறீ இராமச்சந்திரா கல்வி & உடல்நல அறக்கட்டளையால் நிறுவப்பட்டது. செப்டம்பர் 1994இல் பல்கலைக்கழக மானியக் குழு 1956 சட்டத்தின் பிரிவு மூன்றின்படி நிகர்நிலைப் பல்கலைக்கழகமாக அறிவிக்கப்பட்டது. இதில் எட்டு கல்லூரிகளும் 45 மருத்துவத் துறைகளும் உள்ளன. 3500 மாணவர்களுக்கு 92 பாடத்திட்டங்களில் மருத்துவக் கல்வி வழங்குகின்றது. 


</doc>
<doc id="233226" url="https://ta.wikipedia.org/wiki?curid=233226" title="ஒற்றை வில்லை எதிர்வினைப் படக்கருவி">
ஒற்றை வில்லை எதிர்வினைப் படக்கருவி

ஒற்றை வில்லை எதிர்வினைப் படக்கருவி ("single-lens reflex camera" - "SLR") என்பது கண்ணாடி மற்றும் கன உருவகம் கொண்டு ஒளிப்படக்கலைஞர் வில்லை ஊடாகப் பார்த்து எதனைப் படமாக்க வேண்டும் என்பதை வழங்கும் ஒன்றாகும். காட்சிகாணி ஊடாக நேர்மறையாக காண்பித்து படமாக்க வேண்டியதை சிறிது வித்தியாசத்துடன் வழங்கும்.





</doc>
<doc id="233231" url="https://ta.wikipedia.org/wiki?curid=233231" title="எண்ணிம ஒற்றை வில்லை எதிர்வினைப் படக்கருவி">
எண்ணிம ஒற்றை வில்லை எதிர்வினைப் படக்கருவி

எண்மிய ஒற்றை வில்லை எதிர்வினைப் படக்கருவி ("digital single-lens reflex camera" - "DSLR") என்பது கண்ணொளியியல் மற்றும் ஒற்றை வில்லை எதிர்வினைப் படக்கருவி பொறிமுறை நுட்பமும் இருமப் படமியும் சேர்ந்து எண்மிய உருவ உணரியும் கொண்ட, ஒளிப்பட படச்சுருள் அமைப்புக்கு நேர்மறையான ஒன்றாகும். எதிர்வினை வடிவமைப்பு ஏற்பாடானது எண்மிய ஒற்றை வில்லை எதிர்வினைப் படக்கருவிக்கும் ஏனைய எண்மிய படக்கருவிக்கும் இடையே முதன்மையான வேறுபாட்டைக் கொண்டுள்ளது. 


</doc>
<doc id="233232" url="https://ta.wikipedia.org/wiki?curid=233232" title="கண்பத்ராவ் தேஷ்முக்">
கண்பத்ராவ் தேஷ்முக்

கண்பத்ராவ் தேஷ்முக் ("Ganpatrao Deshmukh", பிறப்பு: ஆகத்து 10, 1926) ஒரு இந்திய அரசியல்வாதி. இவர் இந்தியக் குடியானவர்கள் மற்றும் உழைப்பாளர்களின் கட்சி (PWP) யைச் சேர்ந்தவர். இவர் மகாராஷ்டிர சட்டமன்றத்தின் நீண்டகால உறுப்பினர் ஆவார். கடந்த 54 ஆண்டுகளில் சோலாப்பூர் மாவட்டத்திலுள்ள சங்கோலி தொகுதியிலிருந்து இவர் 11 முறை சட்டசபைக்குத் தேர்ந்தெடுக்கப்பட்டவர். 1978 மற்றும் 1999இல் அகில இந்திய தேசிய காங்கிரஸ் - தேசிய காங்கிரஸ் கட்சி கூட்டணியை குடியானவர்கள் மற்றும் உழைப்பாளர்களின் கட்சி ஆதரித்தபோது சரத் பவாரின் முதல் அமைச்சரவையில் தேஷ்முக் அமைச்சராகவும் பணியாற்றியுள்ளார். கண்பத்ராவ் அரசியல் தூய்மையும் சீரிய கொள்கைப்பிடிப்பும் கொண்ட அரசியல்வாதியாகக் கருதப்படுகிறார்.

1962 தேர்தலின்போது தேஷ்முக் முதன்முறையாக மஹாராஷ்டிரா சட்டசபைக்குத் தேர்ந்தெடுக்கப்பட்டார். அன்றிலிருந்து 1972 மற்றும் 1995 -தவிர 1967, 1978, 1980, 1985, 1990, 1999, 2004, மற்றும் 2009 வரை நடந்த அனைத்துத் தேர்தல்களிலும் போட்டியிட்டு வென்றுள்ளார். 2012ல் 50 வருடங்களை சட்டமன்ற உறுப்பினராக பூர்த்தி செய்தமைக்காக அரசாங்கத்தால் கெளரவிக்கப்பட்டார்.

2014 ஆம் ஆண்டின் மஹாராஷ்டிரா சட்டமன்றத் தேர்தலின்போது தனது 88-வது வயதில், சங்கோலி தொகுதியிலிருந்து 11-வது தடவையாக 94,374 வாக்குகள் பெற்று சாதனை படைத்தார். தேசியவாத காங்கிரஸ் கட்சி அவருக்கு எதிராக வேட்பாளரை நிறுத்தாதபோது தன்னை எதிர்த்துப் போட்டியிட்ட சிவசேனா கட்சியைச் சேர்ந்த ஷாஹாஜிபாபு பாட்டீலை விட 25,224 வாக்குகள் அதிகம் பெற்று வென்றார்.

அலுவலக வலைத்தளம் (மராத்தி மொழி)


</doc>
<doc id="233235" url="https://ta.wikipedia.org/wiki?curid=233235" title="கெட்டினோவ்">
கெட்டினோவ்

கெட்டினோவ் ("Gatineau", , ), அலுவல்முறையில் "வில் தெ கடினோ", கனடாவின் மேற்கு கியூபெக்கில் உள்ளதோர் நகரமாகும். கியூபெக் மாகாணத்தின் நான்காவது பெரிய நகரமாக இது விளங்குகிறது. ஒட்டாவா ஆற்றின் வடகரையில், ஒட்டாவா நகரத்திற்கு எதிர்க்கரையில் இது அமைந்துள்ளது. இந்த இரு நகரங்களும் இணைந்து உருவான பெருநகரப் பகுதி தேசிய தலைநகர் வலயம் என வழங்கப்படுகின்றது. 2011 கணக்கெடுப்பின்படி கெட்டினோவின் மக்கள்தொகை 265,349 ஆகவும் பெருநகர்ப் பகுதியின் மக்கள்தொகை 314,501 ஆகவும் இருந்தன. ஒட்டாவா–கெட்டினோவ் "கணக்கெடுப்பு பெருநகரப்பகுதி"யின் மக்கள்தொகை 1,236,324 ஆகும்.


</doc>
<doc id="233237" url="https://ta.wikipedia.org/wiki?curid=233237" title="மலாலை ஜோயா">
மலாலை ஜோயா

மலாலை ஜோயா ("Malalai Joya", பஷ்தூ மொழி: "ملالۍ جویا", பிறப்பு: ஏப்ரல் 25, 1978) என்பவர் ஆப்கானித்தானைச் சேர்ந்த ஒரு விழிப்புணர்வாளர், எழுத்தாளர், மற்றும் பெண் அரசியல்வாதி. இவர் ஆப்கானித்தானின் தேசிய பேரவையின் நாடாளுமன்ற உறுப்பினராக 2005 முதல் 2007ன் ஆரம்பகாலம்வரை சேவையாற்றினார். ஆப்கான் பாராளுமன்றத்தில் போர்த் தலைவர்களும், போர்க் குற்றவாளிகளும் இருப்பதாகப் பகிரங்கமாகக் கண்டனம் தெரிவித்த காரணத்தால் அவர் பதவி நீக்கம் செய்யப்பட்டார். அவர் ஹமித் கர்சாய் நிர்வாகம் மற்றும் அதன் மேற்கத்திய ஆதரவாளர்கள், குறிப்பாக அமெரிக்காவை வெளிப்படையாக விமர்சனம் செய்பவர்.

மே 2007-ல், அவரது பதவி நீக்கம் உலகளாவிய எதிர்ப்பைக் கிளப்பியது. ஜோயாவிற்கு ஆதரவாக அவரது மறுநியமனத்தைக்கோரி நோவாம் சோம்ஸ்கி போன்ற அறிஞர்களும் மிகப்பிரபலமான எழுத்தாளர்களும் கையெழுத்திட்டனர். மற்றும் கனடா, ஜெர்மனி, ஐக்கிய இராச்சியம், இத்தாலி, மற்றும்வ் ஸ்பெயின் நாட்டைச் சேர்ந்த அரசியல்வாதிகளும், அந்நாடுகளின் நாடாளுமன்ற உறுப்பினர்களும் தங்கள் ஆதரவை மலாலை ஜோயாவிற்குத் தெரிவித்தனர். பிபிசி அவரை "ஆஃப்கானிஸ்தானின் வீரமிக்க பெண்மணி" என்று அழைத்தது.

2010-ல், "டைம்" பத்திரிக்கை வெளியிட்ட உலகின் மிகுந்த செல்வாக்குள்ள 100 பிரபலங்களின் பட்டியலில் மலாலை ஜோயாவையும் இணைத்திருந்தது. ஃபாரின் பாலிசி பத்திரிக்கை முதல் 100 உலகளாவிய சிந்தனையாளர்களுள் ஒருவராக மலாலை ஜோயாவைத் தங்களது ஆண்டுப் பட்டியலில் சேர்த்திருந்தது. மார்ச் 8, 2011-ல், தி கார்டியன் வெளியிட்ட உலகின் "முதல் 100 பெண்மணிகள்: விழிப்புணர்வாளர்கள் மற்றும் பிரசாரம் செய்பவர்கள்" பட்டியலில் மலாலையின் பெயரும் சேர்க்கப்பட்டிருந்தது.

ஏப்ரல் 25, 1978-ல், மேற்கு ஆஃப்கானிஸ்தானிலுள்ள ஃபாரா மாகானத்தில் பிறந்தார். அவரது தந்தை ஒரு மருத்துவ மாணவர். ஆஃப்கானிஸ்தானில் நடந்த சோவியத் போரில் கலந்துகொண்டபோது சண்டையில் தன் ஒரு காலை இழந்தவர். 1982-ல், மலாலைக்கு 4 வயதாக இருந்தபோது, அவரது குடும்பம் ஆஃப்கானிஸ்தானை விட்டு அருகிலிருந்த ஈரானில் அகதிகளாக வாழத் தஞ்சம் புகுந்தனர். தனது எட்டாம் வகுப்பிலிருந்து அவர் மனிதநேய வேலைகளில் தன்னை ஈடுபடுத்திக்கொள்ள ஆரம்பித்தார்.
சோவியத் தன் படைகளை விலக்கிக்கொண்டபிறகு, 1998-ல் தாலிபான்களின் ஆட்சியின்போது, ஜோயா ஆஃப்கானிஸ்தான் திரும்பினார். ஒரு இளம்பெண்ணாக, சமூக விழிப்புணர்வாளராக பணியாற்றினார். ஹீராட் மற்றும் ஃபாராவின் மேற்கு மாகாணங்களில் செயல்பட்ட "ஆஃப்கான் பெண்களின் திறமைகளை மேம்படுத்தும் அமைப்பு -(OPAWC)" என்ற அரசாங்கம் அல்லாத அமைப்பின் இயக்குநராக அறிவிக்கப்பட்டார். அவருக்குத் திருமணமாகிவிட்டது. ஆனால் தன் கணவரின் பாதுகாப்பிற்கான அச்சுறுத்தலுக்கு பயந்து அவர் தன் கணவரின் பெயரை வெளியிடாமல் உள்ளார்.

டிசம்பர் 17, 2003 அன்று ஆஃப்கானிஸ்தானின் அரசியலமைப்புச் சட்டத்தை உறுதியளிப்பதற்காகக் கூட்டப்பட்ட லோயா ஜிர்கா-வில் (லோயா ஜிர்கா என்பது ஆஃப்கானின் மிகப்பெரிய பேரவை) மக்களால் தேர்ந்தெடுக்கப்பட்ட பிரதிநிதியான மலாலை ஜோயா பேசியபோது அகில உலகமே அவரைத் திரும்பிப் பார்த்தது. அவர் மிக வெளிப்படையாக போர்த்தலைவர்களுக்கு எதிராகவும், போர்க் குற்றவாளிகளுக்கு எதிராகவும் குரலெழுப்பி அனைவரின் கவனத்தையும் ஈர்த்தார்.

இதற்கு மறுமொழி தந்த லோயா ஜிர்காவின் அவைத்தலைவர் சிப்கத்துல்லா மொஜாதேதி, மலாலை ஜோயாவை "மதநம்பிக்கையற்ற ஒழுக்கமில்லாதவர்" மற்றும் "கம்யூனிஸ்ட்" என்றும் சாடினார். அன்று முதல் ஜோயா மீது நான்கு காெலை முயற்சிகள் தொடுக்கப்பட்டு நான்கு முறையும் அவர் உயிர் தப்பினார். பர்கா அணிந்து கொண்டு ஆயுதம் ஏந்திய பாதுகாவலர்களின் துணையுடன் ஜோயா ஆஃப்கானிஸ்தானில் பயணித்து வருகிறார்.

வோர்ல்டு பல்ஸ் பத்திரிக்கை (இதழ் 1, 2005) எழுதியது:

தனது வார்த்தைகளால், லோயா ஜிர்காவைப் பொறிகலங்க வைத்தார். போர்த்தலைவர்கள் லோயா ஜிர்காவை கட்டுப்படுத்துவதாக மிகக்கடுமையாக தனது 3-நிமிட பேச்சில் தன் கருத்தைக் கூறியபோது பத்திரிக்கையாளர்கள் அங்கிருந்தனர். லோயா ஜிர்காவின் பிற உறுப்பினர்களுக்கெதிரான அவருடைய சர்ச்சைக்குரிய நிலைப்பாடு அவருக்கு பெரும் புகழைத் தேடித்தந்ததோடல்லாமல், அவருடைய அரசியல் எதிரிகளின் கடும் விமர்சனத்தையும் சம்பாதித்துத் தந்தது.





</doc>
<doc id="233238" url="https://ta.wikipedia.org/wiki?curid=233238" title="பி. கே. சிறீமதி">
பி. கே. சிறீமதி

பி.கே. சிறீமதி, கேரள அரசியல்வாதி. இவர் கண்ணூர் மக்களவைத் தொகுதியில் போட்டியிட்டு வென்று, 2014-ஆம் ஆண்டில் தொடங்கிய பதினாறாவது மக்களவையில் உறுப்பினர் ஆனார். இவர் இந்திய மார்க்சிஸ்ட் கம்யூனிஸ்ட் கட்சியைச் சேர்ந்தவர். இவர் 1949-ஆம் ஆண்டின் மே நான்காம் நாளில் பிறந்தார். இவர் ஆசிரியராக பணியாற்றுகிறார்.

இவர் கீழ்க்காணும் பதவிகளை ஏற்றுள்ளார்.


</doc>
<doc id="233239" url="https://ta.wikipedia.org/wiki?curid=233239" title="முல்லப்பள்ளி ராமச்சந்திரன்">
முல்லப்பள்ளி ராமச்சந்திரன்

முல்லைப்பள்ளி ராமச்சந்திரன், கேரள அரசியல்வாதி. இவர் இந்திய தேசிய காங்கிரசு கட்சியைச் சேர்ந்தவர். இவர் வடகரை மக்களவைத் தொகுதியில் போட்டியிட்டு வென்று, 2014-ஆம் ஆண்டில் தொடங்கிய பதினாறாவது மக்களவையில் உறுப்பினர் ஆனார். இவர் 1944-ஆம் ஆண்டின் நவம்பர் ஏழாம் நாளில் பிறந்தார்.


இவர் கோழிக்கோட்டில் வெளியான விப்லவம் என்ற நாளேட்டின் துணை ஆசிரியராக இருந்தார். கேரள அரசின் துறைகளில் ஆலோசனைக் குழு உறுப்பினராகவும் இருந்துள்ளார்.


</doc>
<doc id="233240" url="https://ta.wikipedia.org/wiki?curid=233240" title="எம். ஐ. ஷா நவாஸ்">
எம். ஐ. ஷா நவாஸ்

எம். ஐ. ஷாநவாஸ் (22 செப்டம்பர் 1951 – 21 நவம்பர் 2018) கேரள அரசியல்வாதி. இவர் இந்திய தேசிய காங்கிரசு கட்சியைச் சேர்ந்தவர். இவர் 1951-ஆம் ஆண்டின் செப்டம்பர் 22-ஆம் நாளில் பிறந்தார். இவர் வடகரை மக்களவைத் தொகுதியில் இருமுறை போட்டியிட்டு வென்று, 2009-ஆம் ஆண்டில் தொடங்கிய பதினைந்தாவது மக்களவையிலும், 2014-ஆம் ஆண்டில் தொடங்கிய பதினாறாவது மக்களவையிலும் உறுப்பினர் ஆனார்.


</doc>
<doc id="233241" url="https://ta.wikipedia.org/wiki?curid=233241" title="எம். கே. ராகவன்">
எம். கே. ராகவன்

எம். கே. ராகவன் (பிறப்பு: 21 ஏப்ரல், 1952) கேரள மாநிலத்தைச் சேர்ந்த அரசியல்வாதியும், பாராளுமன்ற உறுப்பினரும் ஆவார். இவர் இந்திய தேசிய காங்கிரஸ் கட்சியைச் சேர்ந்தவர். இவர் ஏப்ரல் 21, 1952 ஆம் ஆண்டு பிறந்தார். இவரது சொந்த ஊர், கேரளத்தில் உள்ள பய்யன்னூர் ஆகும். இவர் 2009 மற்றும் 2014 ஆகிய ஆண்டுகளில் நடந்த இந்தியப் பொதுத் தேர்தலில், கோழிக்கோடு மக்களவைத் தொகுதியில் போட்டியிட்டு, இரண்டு முறை இந்திய நாடாளுமன்றத்திற்குத் தேர்ந்தெடுக்கப்பட்டார்.


</doc>
<doc id="233248" url="https://ta.wikipedia.org/wiki?curid=233248" title="ஈ. அகமது">
ஈ. அகமது

ஈ. அகமது (29 ஏப்ரல் 1938 - 1 பிப்ரவரி 2017) இந்திய மாநிலம் கேரளவைச் சேர்ந்த அரசியல்வாதியாவார். இவர் இந்திய யூனியன் முஸ்லீம் லீக் கட்சியைச் சேர்ந்தவர். இவர் மலப்புறம் மக்களவைத் தொகுதியில் போட்டியிட்டு வென்று, 2014-ஆம் ஆண்டில் தொடங்கிய பதினாறாவது மக்களவையில் உறுப்பினர் ஆனார்.

இவர் கீழ்க்காணும் பதவிகளை வகித்தார்.



</doc>
<doc id="233249" url="https://ta.wikipedia.org/wiki?curid=233249" title="ஈ. டி. மொகமது பஷீர்">
ஈ. டி. மொகமது பஷீர்

ஈ. டி. மொகமது பஷீர், கேரள அரசியல்வாதி. இவர் இந்திய யூனியன் முஸ்லீம் லீக் கட்சியைச் சேர்ந்தவர். இவர் 1946-ஆம் ஆண்டின் ஜூலை முதலாம் நாளில் பிறந்தார். இவர் பொன்னானி மக்களவைத் தொகுதியை மக்களவையில் முன்னிறுத்துகிறார்.
இவர் கீழ்க்காணும் பதவிகளை ஏற்றுள்ளார்.


</doc>
<doc id="233250" url="https://ta.wikipedia.org/wiki?curid=233250" title="எம். பி. ராஜேஷ்">
எம். பி. ராஜேஷ்

எம். பி. ராஜேஷ், கேரள அரசியல்வாதி. இவர் இந்திய கம்யூனிஸ்ட் கட்சியைச் சேர்ந்தவர். இவர் 1971-ஆம் ஆண்டின் மார்ச்சு பன்னிரண்டாம் நாளில் பிறந்தார். இவர் பாலக்காடு மக்களவைத் தொகுதியில் போட்டியிட்டு வென்று, 2009-ஆம் ஆண்டில் தொடங்கிய பதினைந்தாவது மக்களவையில் உறுப்பினர் ஆனார். பின்னர், 2014-ஆம் ஆண்டில் தொடங்கிய பதினாறாவது மக்களவைக்கான தேர்தலில் போட்டியிட்டு வென்று உறுப்பினர் ஆனார்.


</doc>
<doc id="233251" url="https://ta.wikipedia.org/wiki?curid=233251" title="பி. கே. பிஜு">
பி. கே. பிஜு

பி. கே. பிஜு, கேரள அரசியல்வாதி. இவர் இந்திய மார்க்சிஸ்ட் கம்யூனிஸ்ட் கட்சியைச் சேர்ந்தவர். இவர் கேரளத்தில் உள்ள ஆலத்தூர் மக்களவைத் தொகுதியில் போட்டியிட்டு வென்று, 2014-ஆம் ஆண்டில் தொடங்கிய பதினாறாவது மக்களவையில் உறுப்பினர் ஆனார். இதே தொகுதியில் போட்டியிட்டு வென்று, 2009-ஆம் ஆண்டில் தொடங்கிய பதினைந்தாவது மக்களவையில் உறுப்பினராக இருந்தார். இவர் 1974-ஆம் ஆண்டின் ஏப்ரல் மூன்றாம் நாளில் பிறந்தார். 


</doc>
<doc id="233253" url="https://ta.wikipedia.org/wiki?curid=233253" title="சி. என். ஜெயதேவன்">
சி. என். ஜெயதேவன்

சி. என். ஜெயதேவன், கேரள அரசியல்வாதி. இவர் திருச்சூர் மக்களவைத் தொகுதியில் போட்டியிட்டு வென்று, 2014-ஆம் ஆண்டில் தொடங்கிய பதினாறாவது மக்களவையில் உறுப்பினர் ஆனார். இவர் இந்திய கம்யூனிஸ்ட் கட்சியைச் சேர்ந்தவர். இவர் 1950-ஆம் ஆண்டின் மே 24-ஆம் நாளில் பிறந்தார்.


</doc>
<doc id="233256" url="https://ta.wikipedia.org/wiki?curid=233256" title="கே. வி. தாமஸ்">
கே. வி. தாமஸ்

கே. வி. தாமஸ், கேரள அரசியல்வாதி. இவர் இந்திய தேசிய காங்கிரஸ் கட்சியைச் சேர்ந்தவர். இவர் எர்ணாகுளம் மக்களவைத் தொகுதியில் போட்டியிட்டு வென்று, 2014-ஆம் ஆண்டில் தொடங்கிய பதினாறாவது மக்களவையில் உறுப்பினர் ஆனார். இவர் 1946-ஆம் ஆண்டின் மே பத்தாம் நாளில் பிறந்தார்.

இவர் கீழ்க்காணும் பதவிகளை வகித்துள்ளார்.


</doc>
<doc id="233257" url="https://ta.wikipedia.org/wiki?curid=233257" title="ஜாய்ஸ் ஜார்ஜ்">
ஜாய்ஸ் ஜார்ஜ்

ஜாய்ஸ் ஜார்ஜ், கேரள அரசியல்வாதி. இவர் சுயேட்சையாக போட்டியிட்டு வென்று, இடுக்கி மக்களவைத் தொகுதியை முன்னிறுத்தி, பதினாறாவது மக்களவையில் உறுப்பினர் ஆனார். இவர் 1970-ஆம் ஆண்டின் ஏப்ரல் 26-ஆம் நாளில் பிறந்தார். இவர் ஒரு வழக்கறிஞர் ஆவார்.


</doc>
<doc id="233258" url="https://ta.wikipedia.org/wiki?curid=233258" title="ஜோஸ் கே. மணி">
ஜோஸ் கே. மணி

ஜோஸ் கே. மணி, கேரள அரசியல்வாதி. இவர் கேரள மணி காங்கிரஸ் கட்சியைச் சேர்ந்தவர். இவர் 1965-ஆம் ஆண்டின் மே 29-ஆம் நாளில் பிறந்தார். இவர் கேரளத்தின் கோட்டயம் மாவட்டத்தில் உள்ள பாலையைச் சேர்ந்தவர். இவர் 2014-ஆம் ஆண்டில் கோட்டயம் மக்களவைத் தொகுதியில் போட்டியிட்டு வென்று, பதினாறாவது மக்களவையில் உறுப்பினர் ஆனார்.

==பதவிகளும் பொறுப்புகளும்--


</doc>
<doc id="233260" url="https://ta.wikipedia.org/wiki?curid=233260" title="எதையும் தாங்கும் இதயம்">
எதையும் தாங்கும் இதயம்

எதையும் தாங்கும் இதயம் (Ethayum Thangum Ithayam) 1962 ஆம் ஆண்டு வெளிவந்த தமிழ்த் திரைப்படமாகும். ப. நீலகண்டன் இயக்கத்தில் வெளிவந்த இத்திரைப்படத்தில் எஸ். எஸ். இராஜேந்திரன், எம். ஆர். ராதா, விஜயகுமாரி மற்றும் பலர் நடித்திருந்தனர். திரைக்கதையை சி. என். அண்ணாதுரை எழுதியிருந்தார். 

தனவந்தரான சிங்காரவேலர், ஒரு சமயம் வேட்டையாடுவதற்காக காட்டிற்கு செல்கிறார். காட்டுவாசியான சிவகாமியைத் திருமணம் செய்து கொள்கிறார். சிவகாமியிடம், தான் திரும்பி வந்து தன்னுடன் அழைத்துச் செல்வதாக உறுதியளிக்க்கிறார். ஆனால் அவர் திரும்பி வரவேயில்லை. சிவகாமி ஒரு மகனைப் பெற்றெடுக்கிறாள். சிவகாமியின் தாய் அக் குழந்தையை பக்கிரியிடம் ஒப்படைக்கிறாள். பக்கிரி அந்தக் குழந்தைக்கு மாடசாமி என்ற பெயரிட்டு வளர்த்து வந்தான். இதற்கிடையில் சிங்காரவேலர், ஒரு நபரிடம் சொல்லி சிவகாமியைத் தேடச் சொல்கிறார்.. அந்த நபர் சிவகாமி இறந்துவிட்டதாக சிங்காரவேலரிடம் தெரிவிக்கிறார். அதனால் சிங்காரவேலர் தனது மூத்த சகோதரியின் பெண்ணைத் திருமணம் செய்து கொள்கிறார். மாடசாமி வளர்ந்தபின், பக்கிரி அவனுடைய வாழ்க்கை கதையைச் சொல்கிறான். மாடசாமி தனது தந்தையைக் கண்டு பழி வாங்க எண்ணுகிறான். அவன் கைத்துப்பாக்கி வைத்திருந்தான். தவறுதலாக ஒரு பெரியவரை தனது தந்தை என எண்ணி தாக்க முற்படும்பொழுது காவலர்களால் பிடிக்கப்படுகிறான். நீதிமன்றத்தில் திருடிய குற்றத்திற்காக ஆஜர் படுத்தப்படுகிறான். சிங்காரவேலர், இந்த வழக்கை விசாரிக்கும் நீதிபதியாக உள்ளார். வழக்கு விசாரணையில் மாடசாமி தனது மகன் என்பதை சிங்காரவேலர் உணர்கிறார். இப் பிரச்சனைகள் எவ்வாறு முடிவுக்கு வந்தன என்பதுடன் இக் கதை முடிவடைகிறது.
பின்வரும் நடிகர்களின் பெயர்கள் இப் படத்தின் பாடல்கள் அடங்கிய புத்தகத்திலிருந்து எடுக்கப்பட்டவை.


டி. ஆர். பாப்பா இசையமைத்திருந்தார். பட்டுக்கோட்டை கல்யாணசுந்தரம், மருதகாசி, தஞ்சை ராமையாதாஸ், எம். கே. ஆத்மநாதன், வாலி ஆகியோர் பாடல்கள் இயற்றினர். கே. ஆர். ராமசாமி பாடியுள்ளார். பின்னணிப் பாடகர்களான டி. எம். சௌந்திரராஜன், ஏ. எல். ராகவன். எஸ். வி. பொன்னுசாமி, பி. லீலா, பி. சுசீலா, சூலமங்கலம் ராஜலக்‌ஷ்மி, எஸ். ஜானகி மற்றும் சரஸ்வதி ஆகியோரும் இப் படத்தில் பாடல்களைப் பாடியுள்ளனர். 

"கண்ணும் கண்ணும் கலந்து" எனத் தொடங்கும் பாடலை கே. ஆர். ராமசாமி மற்றும் எஸ். ஜானகி பாடியிருந்தனர். இப் பாடல் முதன்முதலில் கிராமபோன் இசைத்தட்டில் பதிவு செய்யப்பட்டது. ஆனால் இப் பாடலில் வரும் (பிராத்தலு) என்ற சொல்லை தணிக்கை குழு தடை செய்தது. அதனால் இப் பாடல் மறு பதிவு செய்யப்பட்டது. அதை ஏ. எல். ராகவனும், எஸ். ஜானகியும் பாடியுள்ளனர். இந்த மறுபதிவே படத்தில் வெளிவந்தது. கிராமபோன் இசைத்தட்டில் மட்டும் கே. ஆர். ராமசாமியின் குரலும், ஏ. எல் ராகவனின் குரலும் இப் பாடலிற்காக ஒலிக்கின்றன. "உள்ளம் தேடாதே என்று சொல்லுதே" எனத் தொடங்கும் பாடல் இப் படத்திலிருந்து நீக்கப்பட்டது. 

இப்படத்தில் பின்வரும் பாடல்கள் இடம்பெற்றன:



</doc>
<doc id="233261" url="https://ta.wikipedia.org/wiki?curid=233261" title="ஒளிப்படக்கருவி வில்லை">
ஒளிப்படக்கருவி வில்லை

ஒளிப்படக்கருவி வில்லை ("camera lens", "photographic lens") என்பது ஒளியியல் வில்லை அல்லது வில்லைகளின் கூட்டம் ஒளிப்படக்கருவியின் முக்கிய பகுதியுடன் இணைந்து காட்சிப் பொருள் உருவை ஒளிப்பட படச்சுருளில் அல்லது வேதியியல், மின்னியல் உருவாக சேமிக்கக்கூடிய ஏனைய ஊடகத்தில் உள்வாங்கும் பொறிமுறையாகும்.



</doc>
<doc id="233262" url="https://ta.wikipedia.org/wiki?curid=233262" title="கே. சி. வேணுகோபால்">
கே. சி. வேணுகோபால்

கே. சி. வேணுகோபால், கேரள அரசியல்வாதி. இவர் இந்திய தேசிய காங்கிரசு கட்சியைச் சேர்ந்தவர். இவர் 1963-ஆம் ஆண்டின் பிப்பிரவரி நான்காம் நாளில் பிறந்தார். இவர் 2014-ஆம் ஆண்டில் நடந்த பாராளுமன்றத் தேர்தலில், ஆலப்புழை மக்களவைத் தொகுதியில் போட்டியிட்டு வென்று, பதினாறாவது மக்களவையில் உறுப்பினர் ஆனார்.



</doc>
<doc id="233263" url="https://ta.wikipedia.org/wiki?curid=233263" title="அடைப்பான் வேகம்">
அடைப்பான் வேகம்

ஒளிப்படவியலில் அடைப்பான் வேகம் ("shutter speed", "exposure time") என்பது ஒளிப்படம் எடுக்கும்போது ஒளிப்படக்கருவியின் அடைப்பான் திறக்கும் கால அளவாகும். ஒளிப்பட படச்சுருள் அல்லது உருவ உணரியை ஒளி அடையும் அளவானது வெளிப்பாடு நேரத்திற்கு பொருத்தமாக இருக்க வேண்டும்.


</doc>
<doc id="233266" url="https://ta.wikipedia.org/wiki?curid=233266" title="நா. தர்மராஜன்">
நா. தர்மராஜன்

நா. தர்மராஜன் (பிறப்பு: ஆகத்து 4, 1935) தமிழக எழுத்தாளரும், மொழிபெயர்ப்பாளரும், தொழிற்சங்கவாதியும் ஆவார். இவர் 120 நூல்களையும் 50 இற்கும் மேற்பட்ட சிறுகதைகளையும் ஆங்கிலத்தில் இருந்து தமிழுக்கு மொழிபெயர்த்துள்ளார்.

தமிழ்நாடு, சிவகங்கையில் வசதியான வேளாண்மைக் குடும்பத்தில் ஆசிரியர் நாராயண சேர்வைக்குப் பிறந்தவர் தர்மராஜன். துரைசிங்கம் நினைவுக் கல்லூரியில் ஆங்கில இலக்கியத்தில் முதுகலைப் பட்டம் பெற்றார். அதே கல்லூரியில் ஆங்கிலப் பேராசிரியராகப் பணியாற்றினார். 1954-இல் மாணவராக இருந்த நாட்களிலேயே தோழர் ஜீவாவின் பேச்சுக்களால் கவரப்பட்டு இந்தியக் கம்யூனிஸ்டு கட்சியில் சேர்ந்தார். மாஸ்கோவில் முன்னேற்றப் பதிப்பகத்தில் முழுநேர மொழிபெயர்ப்பாளராக எட்டு ஆண்டுகள் பணியாற்றினார். லியோ தல்ஸ்தோயின் "அன்னா கரேனினா", மற்றும் "பாரிஸ் கம்யூன்", "மகாத்மா - சில பார்வைகள்" போன்ற பல நூல்களை இவர் மொழிபெயர்த்துள்ளார்.

1978ல் அவர் ஸ்டீன்பெக்கின் "நிலவு வந்து பாடுமோ" என்ற புதினத்தை மொழிபெயர்த்தார். இ. எம். பாஸ்டரின் பாஸேஜ் டு இண்டியா என்ற நூலை "இந்தியா மர்மமும் சவாலும்" என்று மொழிபெயர்த்து வெளியிட்டார். உருசிய தலைநகர் மாஸ்கோவில் இருந்த முன்னேற்றப் பதிப்பகத்தில் எட்டு ஆண்டுகள் தங்கியிருந்து பணிபுரிந்தார்.

நா.தர்மராஜனின் நேர்காணல்கள், அவருடைய நூல்களைப் பற்றி பல்வேறு இதழ்களில் வெளிவந்த திறனாய்வுகள், மற்றும் அவரைப் பற்றி எழுதப்பட்ட கட்டுரைகள் அடங்கிய தொகுப்பு நூல் ஒன்று "மொழிபெயர்ப்புச் செம்மல் நா.தர்மராஜன் - 80" என்ற பெயரில் 2015 ஆம் ஆண்டில் வெளிவந்தது.


</doc>
<doc id="233267" url="https://ta.wikipedia.org/wiki?curid=233267" title="கொடிக்குன்னில் சுரேஷ்">
கொடிக்குன்னில் சுரேஷ்

கொடிக்குன்னில் சுரேஷ், கேரள அரசியல்வாதி. இவர் இந்திய தேசிய காங்கிரஸ் கட்சியைச் சேர்ந்தவர். இவர் திருவனந்தபுரம் மாவட்டத்தில் உள்ள கொடிக்குன்னு என்ற ஊரில் பிறந்தார். இவர் 1962-ஆம் ஆண்டின் ஜூன் நான்காம் நாளில் பிறந்தார். இவர் 2014-ஆம் ஆண்டில் நடைபெற்ற பாராளுமன்றத் தேர்தலில் போட்டியிட்டு வென்று, மாவேலிக்கரை மக்களவைத் தொகுதியினை முன்னிறுத்துகிறார். பதினாறாவது மக்களவையில் உறுப்பினர் ஆவார்.

இவர் கீழ்க்காணும் பதவிகளையும், பொறுப்புகளையும் ஏற்றுள்ளார்.


</doc>
<doc id="233268" url="https://ta.wikipedia.org/wiki?curid=233268" title="ஆன்டோ ஆன்டனி">
ஆன்டோ ஆன்டனி

ஆன்டோ ஆன்டனி (பிறப்பு: மே 01, 1957) என்பவர் கேரள மாநிலத்தைச் சேர்ந்த அரசியல்வாதி ஆவார். இவர் இந்திய தேசிய காங்கிரஸ் கட்சியைச் சேர்ந்தவார். இவர் 1957 ஆம் ஆண்டின் மே முதலாம் நாளில் பிறந்தார். இவரது சொந்த ஊரான மூன்னிலவு, கோட்டயம் மாவட்டத்தில் உள்ளது. இவர் பத்தனம்திட்டா மக்களவைத் தொகுதியில் போட்டியிட்டு வென்று, இருமுறை நாடாளுமன்றத்திற்குத் தேர்ந்தெடுக்கப்பட்டார்.



</doc>
<doc id="233271" url="https://ta.wikipedia.org/wiki?curid=233271" title="என். கே. பிரேமசந்திரன்">
என். கே. பிரேமசந்திரன்

என். கே. பிரேமசந்திரன், கேரள அரசியல்வாதி. இவர் சமூகப் புரட்சிக் கட்சியைச் சேர்ந்தவர். இவர் 1960-ஆம் ஆண்டின் மே இருபத்தைந்தாம் நாளில் பிறந்தார். இவர் கொல்லம் மக்களவைத் தொகுதியில் போட்டியிட்டு வென்று, 2014-ஆம் ஆண்டில் தொடங்கிய பதினாறாவது மக்களவையில் உறுப்பினர் ஆனார்.


</doc>
<doc id="233274" url="https://ta.wikipedia.org/wiki?curid=233274" title="ஏ. சம்பத்">
ஏ. சம்பத்

ஏ. சம்பத், கேரள அரசியல்வாதி. இவர் இந்திய மார்க்சிஸ்ட் கம்யூனிஸ்ட் கட்சியைச் சேர்ந்தவர். இவர் ஆற்றிங்கல் மக்களவைத் தொகுதியில் போட்டியிட்டு வென்று, 2014-ஆம் ஆண்டில் தொடங்கிய பதினாறாவது மக்களவையில் உறுப்பினர் ஆனார். இவர் 1962-ஆம் ஆண்டின் ஜூலை 22-ஆம் நாளில் பிறந்தார். இவர் கேரளப் பல்கலைக்கழகத்தில் சட்டம் பயின்றார்.



</doc>
<doc id="233284" url="https://ta.wikipedia.org/wiki?curid=233284" title="பி. பி. அப்துல் ரசாக்">
பி. பி. அப்துல் ரசாக்

பி. பி. அப்துல் ரசாக் (பிறப்பு: அக்டோபர் 1, 1955) கேரள அரசியல்வாதி. இவர் மஞ்சேஸ்வரம் சட்டமன்றத் தொகுதியில் போட்டியிட்டு வென்று, கேரள சட்டமன்ற உறுப்பினர் ஆனார். இவர் இந்திய யூனியன் முஸ்லீம் லீக் கட்சியின் உறுப்பினர் ஆனார். இவர் காசர்கோடு மாவட்டத்தில் உள்ள ஆலம்பாடியைச் சேர்ந்தவர்.


</doc>
<doc id="233288" url="https://ta.wikipedia.org/wiki?curid=233288" title="என். ஏ. நெல்லிக்குன்னு">
என். ஏ. நெல்லிக்குன்னு

என். ஏ. நெல்லிக்குன்னு, கேரள அரசியல்வாதி. இவர் 1954-ஆம் ஆண்டின் மார்ச்சு பதினெட்டாம் நாளில் பிறந்தார். அப்துல் காதர், நசீபா என்ற இணையருக்கு பிறந்தார். இவர் மலையாள நாளேடுகளில் கட்டுரைகளை எழுதியுள்ளார். கேரளத்தின் காசர்கோடு மாவட்டத்தில் உள்ள நெல்லிக்குன்னு, இவரது சொந்த ஊராகும். இவர் காசர்கோடு சட்டமன்றத் தொகுதியில் வென்று, பதின்மூன்றாவது கேரள சட்டமன்ற அவையில் உறுப்பினர் ஆனார். இவர் 53068 வாக்குகள் பெற்றார்.


</doc>
<doc id="233294" url="https://ta.wikipedia.org/wiki?curid=233294" title="பலியாட்டம் (சதுரங்கம்)">
பலியாட்டம் (சதுரங்கம்)

பலியாட்டம் ("Gambit", பண்டைய இத்தாலிய மொழியில் "gambetto", சூழ்ச்சி எனும் பொருள் தரும்) என்பது சதுரங்கத் திறப்புக்களில் ஒரு ஆட்டக்காரர், பெரும்பாலும் வெள்ளை ஆட்டக்காரர், தனது காய் ஒன்றை, பொதுவாக சிப்பாயை தனக்கு ஒரு சாதகமான நிலையை கொண்டுவரும் என்ற நம்பிக்கையில் பலியிடுதல் ஆகும். நன்கு அறியப்பட்ட உதாரணங்களாக இராசாவின் பலியாட்டம் (1.e4 e5 2.f4) மற்றும் இராணியின் பலியாட்டம் (1.d4 d5 2.c4) ஆகியவற்றைக் கொள்ளலாம். கருப்பு ஆட்டக்காரரால் காய்களைப் பலியிட்டு ஆடப்படும் ஆட்டமும் பலியாட்டம் என்றே அழைக்கப்படும்.



</doc>
<doc id="233297" url="https://ta.wikipedia.org/wiki?curid=233297" title="விஜயநகரம் மக்களவைத் தொகுதி">
விஜயநகரம் மக்களவைத் தொகுதி

விஜயகரம் மக்களவைத் தொகுதி இந்திய மக்களவைக்கான தொகுதியாகும். இது ஆந்திரப் பிரதேசத்தின் 25 மக்களவைத் தொகுதிகளில் ஒன்று.

இந்த மக்களவைத் தொகுதியில் கீழ்க்காணும் சட்டமன்றத் தொகுதிகள் உட்படுத்தப்பட்டுள்ளன.



</doc>
<doc id="233299" url="https://ta.wikipedia.org/wiki?curid=233299" title="அசோக் கஜபதி ராஜு">
அசோக் கஜபதி ராஜு

அசோக் கஜபதி ராஜு, ஆந்திரப் பிரதேச அரசியல்வாதி. இவர் தெலுங்கு தேசக் கட்சியின் உறுப்பினர். இவர் 2014-ஆம் ஆண்டு நடைபெற்ற பாராளுமன்றத் தேர்தலில் விஜயநகரம் மக்களவைத் தொகுதியில் போட்டியிட்டார். வெற்றி பெற்று, பதினாறாவது மக்களவை உறுப்பினர் ஆனார். இவர் 1951-ஆம் ஆண்டின் ஜூன் 26-ஆம் நாளில் பிறந்தார். இவர் விஜயநகரம் மாவட்டத்தில் உள்ள விஜயநகரத்தைச் சேர்ந்தவர். 2014-ஆம் ஆண்டின் மே 27-ஆம் நாளில் இருந்து வான்வழிப் போக்குவரத்துத் துறைக்கான அமைச்சராகப் பணியேற்றார்.


</doc>
<doc id="233300" url="https://ta.wikipedia.org/wiki?curid=233300" title="விஜயவாடா மக்களவைத் தொகுதி">
விஜயவாடா மக்களவைத் தொகுதி

விஜயவாடா மக்களவைத் தொகுதி, இந்திய மக்களவைக்கான தொகுதியாகும். இது ஆந்திரப் பிரதேசத்தின் 25 மக்களவைத் தொகுதிகளில் ஒன்று.

இந்த மக்களவைத் தொகுதியில் கீழ்க்காணும் சட்டமன்றத் தொகுதிகள் உட்படுத்தப்பட்டுள்ளன.



</doc>
<doc id="233301" url="https://ta.wikipedia.org/wiki?curid=233301" title="சீனிவாஸ் கேசினேனி">
சீனிவாஸ் கேசினேனி

சீனிவாஸ் கேசினேனி, ஆந்திரப் பிரதேச அரசியல்வாதி. இவர் தெலுங்கு தேசக் கட்சியைச் சேர்ந்தவர். இவரது சொந்த ஊர் விஜயவாடா ஆகும். இவர் 1966-ஆம் ஆண்டின் ஜனவரி 22-ஆம் நாளில் பிறந்தார். இவர் 2014-ஆம் ஆண்டில் நடைபெற்ற பாராளுமன்றத் தேர்தலில் விஜயவாடா மக்களவைத் தொகுதியில் போட்டியிட்டார். வெற்றி பெற்று, பதினாறாவது மக்களவையில் உறுப்பினர் ஆனார்.


</doc>
<doc id="233303" url="https://ta.wikipedia.org/wiki?curid=233303" title="சீதாராமபுரம்">
சீதாராமபுரம்

சீதாராமபுரம் மண்டலம், ஆந்திரப் பிரதேசத்தின் நெல்லூர் மாவட்டத்தின் 46 மண்டலங்களில் ஒன்று.

இது உதயகிரி சட்டமன்றத் தொகுதிக்கும், நெல்லூர் மக்களவைத் தொகுதிக்கும் உட்பட்டது.

இந்த மண்டலத்தில் கீழ்க்காணும் ஊர்கள் உள்ளன.


</doc>
<doc id="233304" url="https://ta.wikipedia.org/wiki?curid=233304" title="வண்ண வான்வெடி வேடிக்கை ஒளிப்படவியல்">
வண்ண வான்வெடி வேடிக்கை ஒளிப்படவியல்

வண்ண வான்வெடி வேடிக்கை ஒளிப்படவியல் ("Fireworks photography") இரவு வேளையில் வாணவெடியை ஒளிப்படமொடுக்கும் முறையாகும். இது ஒரு இரவு ஒளிப்படவியல் வகையாகும். குறிப்பாக இங்கு செயற்கை ஒளிக்குப் பதிலாக வாணவெடி ஒளியைப் பயன்படுத்தி ஒளிப்படம் எடுக்கப்படும். ஒளிப்படக்கருவியின் திடீர் ஒளியின்றி குறிப்பிட்ட நேரத்திற்கு உருவை வெளிப்பாடு உட்படுத்தல் நீள்-வெளிப்பாடு எனப்படும். பிரகாசமான வாணவெடி சிலவேளைகளில் குறுகிய-வெளிப்பாட்டுக்கு உதவலாம்.



</doc>
<doc id="233306" url="https://ta.wikipedia.org/wiki?curid=233306" title="மைய வளாகம்">
மைய வளாகம்

மைய வளாகம் ("Centre Block", பிரெஞ்சு: "Édifice du centre") ஒன்ராறியோ மாகாண ஒட்டாவாவின் நாடாளுமன்றக் குன்றில் உள்ள கனடிய நாடாளுமன்ற வளாகத்தின் முதன்மைக் கட்டிடமாகும். இங்கு கனடிய மக்களவையும் மேலவையும் அமைந்திருப்பதுடன் நாடாளுமன்ற உறுப்பினர்கள், செனட்டர்கள் மற்றும் இரு அவைகளின் நிர்வாக அலுவலகங்கள் அடங்கியுள்ளன. தவிரவும் கௌரவ அரங்கம், நீத்தார் நினைவகம், கூட்டமைப்பு அரங்கம் போன்ற பல விழா அரங்கங்கள் அடங்கியுள்ளன. 

கோத்திக்கு மறுமலர்ச்சி பாணியில் கட்டப்பட்டுள்ள இந்தக் கட்டிடம் 1916இல் தீவிபத்தால் அழிபட்ட பின்னர் இரண்டாம் முறை கட்டப்பட்டதாகும். பின்பக்கம் உள்ள நூலகக் கட்டிடம் மட்டுமே துவக்கத்திலிருந்து அழிபடாது தப்பியுள்ளது. தீவிபத்திற்கு பிறகு உடனடியாக கட்டப்பட்டபோதும் உட்புற வேலைகள் 1970கள் வரை தொடர்ந்தன. கனடாவின் மிகவும் அறியப்பட்ட கட்டிடங்களில் ஒன்றாக விளங்கும் மைய வளாகம் கனடிய $10 நாணயத்தாள் (நாடாளுமன்ற நூலகம்), $20 நாணயத்தாள் (அமைதிக் கோபுரம்), $50 நாணயத்தாள்களில் அச்சிடப்பட்டுள்ளது.

ஜீன் ஒமர் மார்ச்சன்ட்மற்றும் ஜான் ஏ பியர்சன் இவர்களால் வடிவமைக்கப்பட்ட ,மைய வளாகம் 144 மீ (472 அடி) நீளமும் by 75 மீ (246 அடி) ஆழமும், மற்றும் ஆறு தளங்கள் உயரமும், 



</doc>
<doc id="233308" url="https://ta.wikipedia.org/wiki?curid=233308" title="இரவு ஒளிப்படவியல்">
இரவு ஒளிப்படவியல்

இரவு ஒளிப்படவியல் ("Night photography") என்பது அந்திப் பொழுதிற்கும் அதிகாலைக்கும் இடைப்பட்ட வேளையில் வெளியில் எடுக்கப்படும் ஒளிப்படவியலைக் குறிக்கிறது. இரவு ஒளிப்படவியல் கலைஞர்கள் பொதுவாக செயற்கை ஒளிக்கும் நீள்-வெளிப்பாட்டுக்கும் இடையிலான தெரிவைக் கொண்டுள்ளனர். நீள்-வெளிப்பாடு காட்சிக்கு வினாடிகள், நிமிடங்கள், மணித்தியாலங்கள் என படத்தை பெறப் வேண்டிய நேரத்தை ஒளிப்பட படச்சுருள் அல்லது எண்மிய உணரி வழங்குகின்றது.



</doc>
<doc id="233309" url="https://ta.wikipedia.org/wiki?curid=233309" title="வரிகுண்டபாடு">
வரிகுண்டபாடு

வரிகுண்டபாடு மண்டலம், ஆந்திரப் பிரதேசத்தின் நெல்லூர் மாவட்டத்தின் 46 மண்டலங்களில் ஒன்று.

இது உதயகிரி சட்டமன்றத் தொகுதிக்கும், நெல்லூர் மக்களவைத் தொகுதிக்கும் உட்பட்டது.

இந்த மண்டலத்தில் கீழ்க்காணும் ஊர்கள் உள்ளன.


</doc>
<doc id="233310" url="https://ta.wikipedia.org/wiki?curid=233310" title="கொண்டாபுரம், நெல்லூர் மாவட்டம்">
கொண்டாபுரம், நெல்லூர் மாவட்டம்

கொண்டாபுரம் மண்டலம், ஆந்திரப் பிரதேசத்தின் நெல்லூர் மாவட்டத்தின் 46 மண்டலங்களில் ஒன்று.

இது உதயகிரி சட்டமன்றத் தொகுதிக்கும், நெல்லூர் மக்களவைத் தொகுதிக்கும் உட்பட்டது.

இந்த மண்டலத்தில் கீழ்க்காணும் ஊர்கள் உள்ளன.



</doc>
<doc id="233313" url="https://ta.wikipedia.org/wiki?curid=233313" title="ஜலதங்கி">
ஜலதங்கி

ஜலதங்கி மண்டலம், ஆந்திரப் பிரதேசத்தின் நெல்லூர் மாவட்டத்தின் 46 மண்டலங்களில் ஒன்று.

இது உதயகிரி சட்டமன்றத் தொகுதிக்கும், நெல்லூர் மக்களவைத் தொகுதிக்கும் உட்பட்டது.

இந்த மண்டலத்தில் கீழ்க்காணும் ஊர்கள் உள்ளன.


</doc>
<doc id="233318" url="https://ta.wikipedia.org/wiki?curid=233318" title="காவலி, நெல்லூர் மாவட்டம்">
காவலி, நெல்லூர் மாவட்டம்

காவலி மண்டலம், ஆந்திரப் பிரதேசத்தின் நெல்லூர் மாவட்டத்தின் 46 மண்டலங்களில் ஒன்று.

இது காவலி சட்டமன்றத் தொகுதிக்கும், நெல்லூர் மக்களவைத் தொகுதிக்கும் உட்பட்டது.

இந்த மண்டலத்தில் கீழ்க்காணும் ஊர்கள் உள்ளன.


</doc>
<doc id="233319" url="https://ta.wikipedia.org/wiki?curid=233319" title="கும்பகோணம் வீரபத்திரர் கோயில்">
கும்பகோணம் வீரபத்திரர் கோயில்

வீரபத்திரர் கோயில், கும்பகோணத்தில் அமைந்துள்ளது.

கும்பகோணம் மகாமகக் குளத்தின் வட கரையில் வீர சைவ மடத்திற்கு அருகே இக்கோயில் அமைந்துள்ளது.

கருவறையில் அகோர வீரபத்திரர் நின்ற நிலையில் உள்ளார். வீரபத்திரர் என்பது சிவபெருமானைக் குறிக்கும். இவ்விறைவனை கங்கைவீரன், கங்கை வீரேஸ்வரர் என்றும் அழைப்பர்.

 கோயிலின் முன்மண்டபத்தில் கருவறைக்கு முன்பாக வலப்புறம் விநாயகரும், இடப்புறம் முருகனும் காணப்படுகின்றனர். இறைவன் சன்னதியின் வலப்புறம் மன்னர்களைப்போன்ற நிலையில் இருவர் இறைவனை வணங்கிய நிலையில் உள்ளனர். அருகே ஒரு சன்னதியில் அம்மன் உள்ளார். மூலவரின் கருவறைக்கு எதிராக நந்தியும், பலிபீடமும் உள்ளன. இக்கோயிலில் காணப்படுகின்ற செங்கல் கட்டுமானம் கட்டடக்கலையின் நுட்பத்தை மிகச் சிறப்பாக வெளிப்படுத்துகின்றது. 

இக்கோயிலின் குடமுழுக்கு 12 பிப்ரவரி 2016இல் நடைபெற்றது. 



</doc>
<doc id="233320" url="https://ta.wikipedia.org/wiki?curid=233320" title="போகோலு">
போகோலு

போகோலு மண்டலம், ஆந்திரப் பிரதேசத்தின் நெல்லூர் மாவட்டத்தின் 46 மண்டலங்களில் ஒன்று.

இது காவலி சட்டமன்றத் தொகுதிக்கும், நெல்லூர் மக்களவைத் தொகுதிக்கும் உட்பட்டது.

இந்த மண்டலத்தில் கீழ்க்காணும் ஊர்கள் உள்ளன.


</doc>
<doc id="233321" url="https://ta.wikipedia.org/wiki?curid=233321" title="கலிகிரி, நெல்லூர் மாவட்டம்">
கலிகிரி, நெல்லூர் மாவட்டம்

கலிகிரி மண்டலம், ஆந்திரப் பிரதேசத்தின் நெல்லூர் மாவட்டத்தின் 46 மண்டலங்களில் ஒன்று.

இது உதயகிரி சட்டமன்றத் தொகுதிக்கும், நெல்லூர் மக்களவைத் தொகுதிக்கும் உட்பட்டது.

இந்த மண்டலத்தில் கீழ்க்காணும் ஊர்கள் உள்ளன.


</doc>
<doc id="233323" url="https://ta.wikipedia.org/wiki?curid=233323" title="அசத்தல்">
அசத்தல்

அசத்தல் 2001ல் பி. வாசுவின் எழுத்து மற்றும் இயக்கத்தில் வெளிவந்த நகைச்சுவைத் தமிழ் திரைப்படமாகும். இத்திரைப்படத்தில் சத்யராஜ் மற்றும் ரம்யா கிருஷ்ணன் முக்கிய கதாப்பாத்தரம் ஏற்று நடித்திருந்தனர்.



</doc>
<doc id="233324" url="https://ta.wikipedia.org/wiki?curid=233324" title="ரமேஷ் கண்ணா">
ரமேஷ் கண்ணா

ரமேஷ் கண்ணா தமிழ் திரையுலக துணை இயக்குனரும், நகைச்சுவை நடிகரும் ஆவார். இவர் நாடக காவலர் ஆர்.எஸ் மனோகர் அவர்களின் நாடகப் பட்டறையில் சிறு வயதில் நடித்தவர்.

காரைக்குடி நாராயணன், பாண்டியராஜன், கோடி ரமேஷ்கண்ணா, விக்ரமன் மற்றும் கே. எஸ். ரவிக்குமார் ஆகியோரிடம் துணை இயக்குனராக பணியாற்றியுள்ளார். இவர் விக்ரமனின் உன்னிடத்தில் என்னை கொடுத்தேன் திரைப்படத்தின் மூலம் நகைச்சுவை நடிகனாக அறிமுகம் ஆனார். உன்னை நினைத்து, பிரண்ட்ஸ், படையப்பா, வில்லன் மற்றும் ஆதவன் ஆகிய திரைப்படங்களில் குறிப்பிடத்தக்க கதாப்பாத்திரத்தில் நடித்துள்ளார்.


</doc>
<doc id="233325" url="https://ta.wikipedia.org/wiki?curid=233325" title="காதல் கிசு கிசு">
காதல் கிசு கிசு

காதல் கிசு கிசு பி. வாசுவின் இயக்கத்தில் 2003ல் வெளிவந்த தமிழ்த் திரைப்படமாகும். இத்திரைப்படத்தில் பாலா மற்றும் சார்மி கவுர் ஆகியோர் முக்கிய வேடத்தில் நடித்திருந்தனர். இவர்களுடன் கலாபவன் மணி, விவேக், மணிவண்ணன் ஆகியோரும் நடித்திருந்தனர். இத்திரைப்படத்திற்கு வித்தியாசாகர் இசையமைத்துள்ளார். இத்திரைப்படம் பல விமர்சகர்களால் சுமாரான படம் என விமர்சிக்கப்பட்டது.


</doc>
<doc id="233326" url="https://ta.wikipedia.org/wiki?curid=233326" title="தொட்டால் பூ மலரும்">
தொட்டால் பூ மலரும்

தொட்டால் பூ மலரும் பி. வாசுவின் இயக்கத்தில் 2007ல் வெளிவந்த தமிழ் காதல் திரைப்படமாகும். இத்திரைப்படத்தில் பி.வாசுவின் மகனான சக்தி வாசு அறிமுகமானர். இத்திரைப்படத்தில் ராஜ்கிரண், நாசர், வடிவேலு, சந்தானம் ஆகியோர் முக்கிய வேடத்தில் நடித்திருந்தனர்.



</doc>
<doc id="233329" url="https://ta.wikipedia.org/wiki?curid=233329" title="தட்டைப் புழு">
தட்டைப் புழு

தட்டைப் புழுக்கள் (Flat worms) முதுகு-வயிற்றுப்புறமாகத் தட்டையாக்கப்பட்ட உடலைக் கொண்ட கணம் (Phylum) Platyhelminthes ஐச் சேர்ந்த புழு உடலமைப்பை உடைய விலங்குகளாகும். இவற்றில் சுயாதீன வாழிகளும், ஒட்டுண்ணிகளும் உண்டு. "Planaria" உதாரண அங்கியாகக் கற்கப்படும் ஒரு சுயாதீன வாழி அங்கத்தவராகும். ஈரற் தட்டையன், நாடாப் புழு என்பன மனிதனைத் தொற்றுகின்ற முக்கிய ஒட்டுண்ணிகளாகும். இவற்றில் சுவாசத் தொகுதியோ, சுற்றோட்டத் தொகுதியோ இல்லாததால் உடல் மேற்பரப்பினூடான வாயுப் பரவல் வீதத்தை அதிகரிக்க அதிக மேற்பரப்புக்கேற்றவாறாகத் தட்டையான உடலைக் கொண்டுள்ளன. இவற்றில் பிரதானமாக 4 வகுப்புக்கள் உள்ளன. அவை Turbelleria, Trematoda, Cestoda, Monogenea என்பவையாகும். இவற்றில் டர்பலேரியாவைத் தவிர ஏனைய மூன்று வகுப்புக்களைச் சார்ந்த அங்கிகள் அனைத்தும் ஒட்டுண்ணிகளாகும். இவற்றின் உடலமைப்பு ஏனைய முப்படை விலங்குகளைக் காட்டிலும் எளியதாகக் காணப்பட்டாலும், இவை ஒப்பீட்டளவில் அண்மையில் கூர்ப்படைந்த விலங்குக் கணமாகும். சுயாதீன வாழிகள் நன்னீரிலும், ஈரப்பதனான மண்ணிலும் வாழ்கின்றன. சுயாதீன வாழிகள் பொதுவாக ஊனுண்ணிகளாக உள்ளன. உதாரணமான "Bipalium" எனும் டர்பலேரியா வகுப்பைச் சார்ந்த தட்டைப் புழு மண் புழுவைப் பிடித்து உண்ணக்கூடியதாகும்.

மரபியல் பாகுபாட்டின் படி தட்டைப்புழுக்கள் டர்பலேரியா (Turbelleria), டிரெமட்டோடா (Tremetoda), செஸ்டோடா (Cestoda), மொனோஜீனியா (Monogenea) என நான்கு வகுப்புக்களாகப் பிரிக்கப்பட்டுள்ளன. எனினும் தற்போதைய ஆய்வுகளின் படி டர்பலேரியாக்களின் பாகுபாடு செயற்கையானது எனக் கண்டறியப்பட்டுள்ளது. அத்துடன் Tremetoda, Cestoda, Monogenea என்ற மூன்று வகுப்புக்களும் மிக நெருங்கிய கூர்ப்புத் தொடர்பைக் கொண்டிருப்பதால் அவற்றை ஒரே வகுப்பெனப் பாகுபடுத்த முடியுமெனவும் கண்டறியப்பட்டுள்ளது. எனினும் இங்கு அனேகமான நூல்களில் பயன்படுத்தப்படும் மரபியல் பாகுபாட்டு முறையே இங்கும் விபரிக்கப்பட்டுள்ளது.

இவற்றில் அனேகமானவை ஊனுண்ணிகளாகவோ அல்லது பிணந்தின்னிகளாகவோ உள்ளன. 4500 இனங்கள் வரை அறியப்பட்டுள்ளன. இவற்றின் நீளம் 1-600 mm வரை காணப்படலாம். டர்பலேரியாக்களில் புறத்தோல் இருப்பதில்லை. உடலின் கீழ்ப்புறத்தில் பிசிர்கள் பல காணப்படும். பிசிர்கள் மற்றும் தசைகளின் உதவியால் இடம்பெயரும். இவற்றின் வயிற்றுப் புறத்தில் வெளித்தள்ளப்படக் கூடிய தொண்டை காணப்படும். இத்தொண்டையின் உறிஞ்சல் மூலம் உணவு உள்ளடெக்கப்படும். உறிஞ்சப்பட்ட உணவு முழுமையற்ற, கிளைகொண்ட உணவுக் கால்வாய்க்குள் கடத்தப்படும். இவற்றின் தலையில் இரண்டு அல்லது அதற்கு மேற்பட்ட கட்புள்ளிகள் (eyespots) உள்ளன. சிலவற்றில் சிலைச்சிறைப்பைகளும் (statocyst) உள்ளன. டர்பலேரியாக்கள் ஈரிலிங்கமானவை. அவற்றில் அகக்கருக்கட்டலே நடைபெறும். அத்துடன் அனேகமானவை நேரடி விருத்தியைக் காண்பிக்கின்றன. அதாவது அவற்றின் வாழ்க்கை வட்டத்தில் குடம்பிப் பருவங்கள் இருப்பதில்லை. டர்பலேரியாக்கள் இலிங்கமில் முறைகளிலும் இனம்பெருகுகின்றன. உதாரணமாக Planaria (பிளனேரியா) புழு இரண்டாக வெட்டப்படின் ஒவ்வொரு துண்டும் இரு அங்கிகளாகப் புத்துயிர்க்கும் (regeneration) ஆற்றலைக் கொண்டுள்ளன.

இவ்வகுப்பைச் சார்ந்த இனங்கள் அனைத்தும் ஒட்டுண்ணிகளாகும். இவற்றில் வாய்ப்புற மற்றும் வயிற்றுப்புற உறிஞ்சிகளும் காணப்படும். இவை அக மற்றும் புற ஒட்டுண்ணிகளாக உள்ளன. இவற்றில் மனிதனைத் தாக்கக்கூடிய ஈரற் தட்டையன் ("Fasciola hepatica") புழுவும் அடங்கும். இது ஈரலில் வளர்ந்து ஈரல் அழற்சியை உண்டாக்கக்கூடியது. இவற்றின் நிறையுடலி உடலில் விருந்தி வழங்கியின் இழையத்துடன் ஒட்டிக்கொள்வதற்காகத் தோலில் முட்கள் உள்ளன. டிரெமெட்டோடாக்களின் உணவுக் கால்வாய் ஒடுக்கப்பட்டது. நிறையுடலியில் கட்புள்ளிகள் இருப்பதில்லை. தலையாக்கம் தெளிவற்றது. இவை சிக்கலான வாழ்க்கை வட்டத்தைக் காட்டுகின்றன. மிராசிடியம், ரீடியா, செர்க்கேரியா போன்ற குடம்பிப் பருவங்களூடாக மனிதனிலிருந்து நத்தைக்கும், நத்தையிலிருந்து மீன்களுக்கும், மீன்களூடாக மனிதனுக்கும் தொற்றக்கூடியது. நிறையுடலிகளின் நீளம் 0.2-6 mm வரை காணப்படலாம். நிறையுடலியாக வாழும் போது 10000 தொடக்கம் 100000 வரையான முட்டைகளை உருவாக்கக் கூடியது.

இவற்றின் நீளமான தட்டையான உடலமைப்பு காரணமாக இவை பொதுவாக நாடாப் புழுக்கள் என அழைக்கப்படுகின்றன. தலையாக்கம் தெளிவற்றது. தலைக்குப் பதிலாக கீடகச் சென்னி (scolex) எனும் உணவூட்டல் கட்டமைப்பு காணப்படும். கீடகச் சென்னியில் உணவூட்டலுக்காகவும், விருந்தி வழங்கியின் இழையத்தினோடு ஒட்டிக்கொள்வதற்காகவும் உறிஞ்சிகளும், கொழுக்கிகளும் காணப்படும். இவற்றில் உணவுக்கால்வாய் இருப்பதில்லை. போசணைப் பொருட்கள் உறிஞ்சியின் கீழுள்ள தோலினூடாக உறிஞ்சப்படுகின்றன. கீடகச் சென்னின்யின் கீழுள்ள கழுத்துப் பாகத்திலிருந்து விருத்தியுடன் மூட்டுத் துண்டங்கள் தொடர்ச்சியாக உருவாக்கப்படுகின்றன. எனினும் இவை ஒரே வயதைக் கொண்டிராமையால் இவை உண்மையான அனுபாத்துத் துண்டங்கள் அல்ல. நாடாப் புழுக்களின் நீளம் பொதுவாக நன்கு வளர்ச்சியடைந்தவற்றில் 4 மீற்றர்களாக இருந்தாலும், சிலவற்றில் 20 மீற்றர்களை எட்டலாம். ஒரு விருத்தியுடன் மூட்டுத் துண்டத்தில் (proglottid) ஆண் மற்றும் பெண் இனப்பெருக்கத் தொகுதிகள் உண்டு. கருக்கட்டலின் பின்னர் முட்டைகள் முதிர்ச்சியடைந்து முடியும் போது விருத்தியுடன் மூட்டுத் துண்டம் உடலிலிருந்து விடுபட்டு மலத்துடன் வெளியேற்றப்படும். இம்முட்டைகளிலிருந்து குடம்பிகள் வெளியேறும். பின்னர் மாடு, பன்றி போன்ற இடை நிலை விருந்து வழங்கிகளினூடாக மீண்டும் மனிதனைத் தொற்றும். சீரான மலசலகூட வசதிகளைப் பேணுவதாலும், நன்றாக அவிக்கப்பட்ட இறைச்சியையே உண்பதாலும் இத்தொற்றைத் தவிர்க்கலாம். இப்புழுக்களில் நிறையுடலி நிலையில் புலனங்கங்கள் இருப்பதில்லை. 


</doc>
<doc id="233331" url="https://ta.wikipedia.org/wiki?curid=233331" title="மத்தி">
மத்தி

பக்க வழிப்படுத்தல்:


</doc>
<doc id="233332" url="https://ta.wikipedia.org/wiki?curid=233332" title="அல்லி (திரைப்படம்)">
அல்லி (திரைப்படம்)

அல்லி 1964 ஆம் ஆண்டு வெளிவந்த தமிழ்த் திரைப்படமாகும். இத்திரைப்படத்தில் எஸ். எஸ். ஆர், விஜயகுமாரி, ஏவி. எம். ராஜன், புஷ்ப லதா ஆகியோரை உள்ளிட்ட பலரும் நடித்துள்ளனர். "அந்திமலர் பூத்திருக்கு" என்னும் பாடல் இத்திரைப்படத்தில் இடம்பெற்றுள்ளது.

தமிழ்த் திரைப்படங்களின் பட்டியல், 1964


</doc>
<doc id="233333" url="https://ta.wikipedia.org/wiki?curid=233333" title="ராதா (நடிகை)">
ராதா (நடிகை)

ராதா (; பிறப்பு சந்திரிகா 3 ஜூன் 1966) ஒரு இந்தியத் திரைப்பட நடிகை ஆவார். இவர் தமிழ், தெலுங்கு, மலையாளம், கன்னடம் மற்றும் இந்தி உள்ளிட்ட மொழிகளில் சுமார் 100 திரைப்படங்களில் கதாநாயகியாக நடித்துள்ளார். 1981 முதல் 1991 வரையிலான ஆண்டுகளில் இவர் ஒரு புகழ்பெற்ற முக்கிய நடிகை இருந்தார். இவரது சகோதரியான நடிகை அம்பிகாவும் இதே காலகட்டத்தில் முன்னணி நடிகையாகத் திகழ்ந்தார். இவர்கள் இருவரும் இணைந்து எண்பதுகளில் பல தென்னிந்தியத் திரைப்படங்களில் நடித்துள்ளனர், இவர்கள் இருவரும் இணைந்து "ஏ. ஆர். எஸ். ஸ்டுடியோஸ்" என்னும் படத்தயாரிப்பு நிறுவனத்தை தொடங்கினர். இந்நிறுவனம் 2013வது ஆண்டில் ஒரு புதிய உணவக வளாகமாக மாற்றப்பட்டுள்ளது.

ஸ்டார் விஜய் தொலைக்காட்சியில் ’ஜோடி நம்பர் ஒன்’ நடன நிகழ்ச்சியின் 6 & 7 ஆவது பகுதிகளில் நடுவராகப் பொறுப்பாற்றியதன் மூலம் தொலைகாட்சி நிகழ்ச்சிகளில் பங்கேற்றார்.

திருவனந்தபுரம் மாவட்டம் கல்லராவில் பிறந்த இவருக்கு அம்பிகா மற்றும் மல்லிகா என இரண்டு மூத்த சகோதரிகளும், அர்ஜுன் மற்றும் சுரேஷ் நாயர் என்ற இரண்டு இளைய சகோதரர்களும் உள்ளனர். இவரது சகோதரிகளுள் ஒருவரான அம்பிகாவும் இவரது காலத்தில் ஒரு முன்னணி நடிகையாக திகழ்ந்தவராவார்.

இவர் 1991 இல் பிரபல தொழிலதிபரான ராஜசேகரன் நாயரை திருமணம் செய்துகொண்டு மும்பையில் குடியேறி உள்ளார். இவர்களுக்கு விக்னேஷ் நாயர் என்ற மகனும், கார்த்திகா நாயர் மற்றும் துளசி நாயர் என இரண்டு மகள்களும் உள்ளனர். கடந்த 24 ஆண்டுகளாக மும்பையில் விடுதிகளை நடத்திவரும் இவர்களுக்கு சொந்தமாக கேரளா மாநிலம் கோவளத்தில் UDS என அழைக்கப்படும் இரண்டு உணவகங்களுடன், இங்கிலாந்தில் "ராக் அன் ரோல் கிச்சன்" (RRK) என்ற ஒரு உணவகமும் உள்ளது. இவர்களது கேரள உணவகங்கள் சிறந்த கடலோர கடற்கரை ரிசார்ட் விருதினை வென்றுள்ளன.

இவரது மூத்த மகளான கார்த்திகா நாயர், ஜோஷ் என்ற தெலுங்கு படத்தின் மூலமாக திரைப்படங்களில் நடிக்கத் தொடங்கினார். இவரது இளைய மகளான துளசி நாயர் இயக்குனர் மணிரத்னம் இயக்கிய கடல் திரைப்படத்தின் மூலமாக நடிக்கத் தொடங்கியுள்ளார்.


</doc>
<doc id="233336" url="https://ta.wikipedia.org/wiki?curid=233336" title="ஹெல்த் லெவல் 7">
ஹெல்த் லெவல் 7

ஹெல்த் லெவல் 7 என்பது மருத்துவமனையின் தகவல் அமைப்புகள் இடையே மருத்துவ மற்றும் நிர்வாக தரவுகளை பரிமாற்ற செய்வதற்கான சர்வதேச தரம் ஆகும். இது திறந்த முறைமை வலைப்பின்னல் மாதிரியில் உள்ள 7வது செயலிகள் அடுக்கினை ஒட்டி அமைக்க்ப்பட்டுள்ளதால் இது ஹெல்த் லெவல் 7 என்றழைக்கப்படுகின்றது.

197௦ல் முதன் முதலில் சான் பிரான்சிஸ்கோ (UCSF) மருத்துவ மையத்தில் கலிபோர்னியா பல்கலைக்கழகத்தில் இது உருவாக்கப்பட்டது. மேலும் முதன் முதல் 1981 இல் முதன் முதலில் செயல்படுத்தப்படும்.ஹெல்த் லெவல் 7 1987 இல் நிறுவப்பட்டது. 
இது முற்றிலும் இயங்குதன்மை தொடர்பான தரத்தையும் ஆரோக்கியம் மற்றும் சுகாதாரம் தொடர்பான களத்தில் பராமரிப்பு, ஏற்பாடுகள், உகந்ததாக்க முறையை மேம்படுத்தவும் மற்றும் சுகாதார வழங்குநர்கள், அரசாங்க முகவர், விற்பனையாளர் சமூகம் மற்றும் நோயாளிகள் என பங்குதாரர்களின் மத்தியில் தரவு பரிமாற்ற அதிகரிக்க வழி செய்கிறது.


</doc>
<doc id="233337" url="https://ta.wikipedia.org/wiki?curid=233337" title="அமெரிக்க தரமுறைகளுக்கான தேசிய பயிலகம்">
அமெரிக்க தரமுறைகளுக்கான தேசிய பயிலகம்

அமெரிக்க தரமுறைகளுக்கான தேசிய பயிலகம் (ANSI) அமெரிக்காவைச் சார்ந்த இலாப நோக்கற்ற தனியார் நிறுவனம் ஆகும். இது தயாரிப்புகள், சேவைகள், செயல்முறைகள், அமைப்புகளில் ஒருமித்த தரத்தையும் வளர்ச்சியையும் மேற்பார்வை இடுகிறது.


</doc>
<doc id="233338" url="https://ta.wikipedia.org/wiki?curid=233338" title="வெறுங்கல்லறை">
வெறுங்கல்லறை

வெறுங்கல்லறை ("cenotaph") செனொடாப் அல்லது நினைவுச் சின்னம் சவத்தை அடக்கஞ் செய்யாது ஒருவர் அல்லது ஒரு குழுவினரின் ஞாபகக்குறியாகக் கட்டப்பட்ட கல்லறை ஆகும். இங்கு துவக்கத்தில் சவம் அடக்கம் செய்யப்பட்டு பின்னர் வேறிடத்திற்கு மாற்றப்பட்டிருக்கலாம். ஆங்கிலத்தில் பரவலாக பயன்படுத்தப்படும் செனொடாப் என்ற சொல் = "கெனொடாபியோன்" என்பதிலிருந்து வந்தது; "கெனோசு", என்றால் "வெறுமை", "டாபோசு" என்றால் "கல்லறை". பெரும்பாலான வெறுங்கல்லறைகள் தனிநபரைக் கௌரவிக்கும் முகமாக கட்டப்பட்டுள்ள போதும் பல வெறுங்கல்லறைகள் போரில் மடிந்த வீரர்கள் போன்று ஓர் குழுவினருக்காகவும் எழுப்பப்பட்டுள்ளன.




</doc>
<doc id="233340" url="https://ta.wikipedia.org/wiki?curid=233340" title="தேசிய போர் நினைவகம் (கனடா)">
தேசிய போர் நினைவகம் (கனடா)

தேசிய போர் நினைவகம் ("National War Memorial", அல்லது The Response) கனடாவின் தலைநகர் ஒட்டாவாவின் கூட்டமைப்புச் சதுக்கத்தில் வெங்கலச் சிற்பங்களுடன் கூடிய கருங்கல் வெறுங்கல்லறை ஆகும்; இது கனடாவின் கூட்டரசு போர் நினைவகமாக விளங்குகிறது.

துவக்கத்தில் முதல் உலகப் போரை நினைவுறுத்துவதற்காக கட்டப்பட்ட இக்கல்லறை 1982இல் இரண்டாம் உலகப் போர், கொரியப் போர்களில் மடிந்தவர்களுக்காகவும் அர்ப்பணிக்கப்பட்டது. 2000இல், இவ்வளாகத்தில் "அடையாளம் காணா வீரர்களுக்கான கனடிய கல்லறை"யும் எழுப்பப்பட்டது. இதன்மூலம் இந்த நினைவகம் கனடாவிற்காக மடிந்த அல்லது வருங்காலத்தில் உயிர் துறக்கவுள்ள அனைத்து கனடியர்களையும் கௌரவிக்கின்றது. 


</doc>
<doc id="233341" url="https://ta.wikipedia.org/wiki?curid=233341" title="காவிரி - வைகை நதிகள் இணைப்பு கால்வாய் திட்டம்">
காவிரி - வைகை நதிகள் இணைப்பு கால்வாய் திட்டம்

காவிரி - வைகை நதிகள் இணைப்பு கால்வாய் திட்டம் தமிழக அரசால் மேற்கொள்ளப்படும் நதி நீர் இணைப்பு திட்டமாகும். 

தமிழ்நாடு தனது நீர் தேவைக்குப் பொதுவாக பிற மாநிலங்களையே சார்ந்துள்ளது. காவிரி-வைகை நதிகள் இணைப்பு கால்வாய் திட்டம் வறட்சி காலங்களைச் சமாளிக்க போடப்பட்ட திட்டமாகும். 

காவிரி ஆற்றில் கரூர் மாவட்டம் மாயனூர் என்னும் இடத்திலிருந்து வைகை ஆறு வரை 255.6 கி.மீ நீளக் கால்வாய் அமைப்பதே இந்த திட்டத்தின் முதன்மை நோக்கமாகும். இந்த கால்வாய் கரூர், திருச்சி, புதுக்கோட்டை, சிவகங்கை, இராமநாதபுரம், விருதுநகர் மாவட்டங்கள் வழியாகச் செல்லும். ஜூன் 24, 2008 இல், அப்போதைய தமிழ்நாட்டு முதலமைச்சரால் இத் திட்டத்திற்கு அடிக்கல் நாட்டப்பட்டது. இந்த திட்டத்தைச் செயல்படுத்த முதல் கட்டமாக மாயனூரில் காவேரி ஆற்றின் குறுக்கே அணை கட்டப்பட்டுள்ளது.


</doc>
<doc id="233345" url="https://ta.wikipedia.org/wiki?curid=233345" title="நிறச்சரிவு">
நிறச்சரிவு

ஒளிப்படவியலிலும் ஒளியியலிலும் நிறச்சரிவு ("vignetting" () என்பது உருவின் மத்தியுடன் ஒப்பிடுகையில் புற எல்லையில் உருவின் ஒளிர்மை மற்றும் நிறச் செறிவு குறைந்து காணப்படுதலைக் குறிக்கும். ஆங்கிலச் சொல்லான ""vignette"" என்பது புத்தகத்தின் அலங்கார எல்லைகளைக் குறிக்கப் பயன்பட்டது. பின்னர், ஒளிப்படவியலின் உருவப்படத்தின் மத்தியில் தெளிவாகவும் ஓரங்களில் மங்கலாகவும் அமையும் முறைக்கு பயன்படுகிறது.



</doc>
<doc id="233350" url="https://ta.wikipedia.org/wiki?curid=233350" title="முன் செல்லும் இடம்">
முன் செல்லும் இடம்

ஒளிப்படவியலிலும் காணொளியியலிலும் ஏனைய பிற காண்கலைகளிலும் முன் செல்லும் இடம் ("lead room") அசையும் அல்லது அசையா விடயத்தின் முன் பக்கத்தில் (உருவம் பார்க்கும் திசையில்) மற்றும் செல்லும் வழி முன் உள்ள இடத்தைக் குறிக்கும். சிறப்பாக கூட்டமைவு செய்யப்பட்ட படங்கள் நகரும் அல்லது பார்க்கும் திசையின் இடத்தில் இடைவெளியைக் கொண்டு இருக்கும். மனிதக் கண்கள் ஒளிப்படத்தை முதற்தடவை பார்க்கையில், அது விடயத்தின் முன் சிறிது இடவெளியை எதிர்பார்க்கும்.

உதாரணமாக, நகரும் பொருள் (ஒரு தானுந்து) முன் செல்லும் இடத்தைக் கொண்டிருக்க வேண்டும். நகரும் தானுந்து முன் அதிக இடவெளி இருந்தால், பார்ப்பவர் அது எங்கேயோ போகின்றது என்பதைப் பார்ப்பார். இல்லாவிட்டால் தானுந்து நகருதல் எனும் காட்சி தடுக்கப்படும்.


</doc>
<doc id="233351" url="https://ta.wikipedia.org/wiki?curid=233351" title="சங் கை செக் நினைவு மண்டபம்">
சங் கை செக் நினைவு மண்டபம்

சங் கை செக் நினைவு மண்டபம் ("Chiang Kai-shek Memorial Hall") என்பது சீனக் குடியரசின் (தாய்வான்) முன்னாள் அரசுத்தலைவர் சங் கை செக் என்பவரின் நினைவாக அமைக்கப்பட்டிருக்கும் ஒரு புகழ்பெற்ற நினைவுச் சின்னமாகும். தலைநகர் தாய்பெய்யில் கட்டப்பட்டிருக்கும் இந்த மண்டபம், அந்நாட்டின் பிரதான சுற்றுலாத் தலமாக விளங்குகிறது.



</doc>
<doc id="233356" url="https://ta.wikipedia.org/wiki?curid=233356" title="நீள்-வெளிப்பாடு (ஒளிப்படவியல்)">
நீள்-வெளிப்பாடு (ஒளிப்படவியல்)

நீள்-வெளிப்பாடு ("Long-exposure photography") என்பது அடைப்பான் வேகம் நீண்ட நேரத்திற்கு பயன்படுத்தப்பட்டு உருவத்தின் நகராத அடிப்படை அமைப்புக்களை நகரும் அடிப்படை அமைப்புக்களின் தெளிவற்ற, மங்கலான அல்லது மறைவான அமைப்புடன் படமாக்குதலைாகும். இதில், நகரும் வெளிச்சமுள்ள ஆதாரங்களின் பாதை தெளிவாகத் தெரியும். 



</doc>
<doc id="233360" url="https://ta.wikipedia.org/wiki?curid=233360" title="இளையதம்பி தர்சினி">
இளையதம்பி தர்சினி

இளையதம்பி தர்சினி (1985 - 16.12.2005, புங்குடுதீவு) என்பவர் 2005, டிசம்பர் 16 ஆம் நாள் இலங்கை இராணுவத்தால் பாலியல் வன்முறைக்கு உட்படுத்தப்பட்டு, படுகொலை செய்யப்பட்ட இலங்கைத் தமிழ்ப் பெண் ஆவார்

2005ஆம் ஆண்டு டிசம்பர் 16ஆம் திகதியன்று, தர்ஷினி இளையதம்பி என்ற 20 வயதான இளம்பெண், புங்குடுதீவில் நிலைகொண்டிருந்த கடற்படையினரால் கடத்திச் செல்லப்பட்டு பாலியல் வல்லுறவுக்காளாக்கப்பட்ட பின் கடற்படை முகாமுக்கு அருகிலிருந்த பாழடைந்த கிணறொன்றினுள் சடலமாகப் போடப்பட்டிருந்தார். கொல்லப்படுவதன் முன், அவர் பலரால் பாலியல் பலாத்காரத்திற்கு உட்படுத்தப்பட்டிருப்பதற்கான தடயங்களை அவரது உடல் கொண்டிருந்ததாக வைத்தியசாலைச் சான்றிதழ் கூறுகிறது. உடலின் பல இடங்களில் நகக்கீறல்கள், பற்கடிகளும் காணப்பட்டிருந்ததுடன், அவரது ஒரு மார்பு மிக மோசமாகச் சிதைக்கப்பட்டிருந்தது. 




</doc>
<doc id="233361" url="https://ta.wikipedia.org/wiki?curid=233361" title="கோணேஸ்வரி முருகேசபிள்ளை">
கோணேஸ்வரி முருகேசபிள்ளை

கோணேஸ்வரி முருகேசபிள்ளை ( - 17.05.1997, அம்பாறை, கல்முனை) என்பவர் 1997, டிசம்பர் 17 ஆம் நாள் இலங்கை, அம்பாறை, சென்ரல் முகாமைச் சேர்ந்த இராணுவத்தால் பாலுறுப்பில் கிரனைட் எறிந்து, படுகொலை செய்யப்பட்ட நான்கு குழந்தைகளின் தாயான இலங்கைத் தமிழ்ப் பெண் ஆவார். 

இரு பிள்ளைகளின் தாயாரான 35 வயது நிரம்பிய திருமது கோணேஸ்வரி முருகேசபிள்ளை தனது குடும்பத்தாரின் முன்னிலையில் 21 ஆம் நாள் ஆவணி 97 இல் மத்திய முகாம் பகுதி போலீஸ் குழுவினரால் கூட்டாகப் பாலியல் வல்லுறவுக்கு ஆளாக்கப்பட்டு பின்னர் படுகொலை செய்யப்பட்டார். பாலியல் வல்லுறவுக்கான அடையாளங்களை அழிக்கும் நோக்கில் சிங்களக் காவல்த்துறை கோணேஸ்வரியின் பிறப்புறுப்பில் வெடிகுண்டு வைத்து அவரைக் கொலை செய்ததாக அவரின் குடும்பத்தார் தெரிவித்தனர். இந்தப் பெண்ணின் பாலியல் வல்லுறவிலும் பின்னர் அரங்கேறிய படுகொலையிலும் சம்பந்தப்பட்ட எந்த போலீஸ் அதிகாரியும் இதுவரையில் சட்டத்தின் முன் நிறுத்தப்படவில்லை என்பது குறிப்பிடத்தக்கது. 



</doc>
<doc id="233362" url="https://ta.wikipedia.org/wiki?curid=233362" title="பாலினச் சமனிலை">
பாலினச் சமனிலை

பாலினச் சமனிலை ("Gender equality", அல்லது "sex equality", " gender egalitarianism", "sexual equality") அல்லது பாலினங்களின் சமனிலை என்பது ஆடவரும் பெண்டிரும் சமூகத்தில் சமமாக நடத்தப்பட வேண்டும், பாலினத்தை அடிப்படையாகக் கொண்டு பாகுபடுத்தலாகாது என்ற கருத்துநிலை ஆகும். இதுவே ஐக்கிய நாடுகள் அவையின் உலக மனித உரிமைகள் சாற்றுரையின் நோக்கமும் ஆகும்; சட்டத்தின்படியும் மக்களாட்சி செயற்பாடுகள் போன்ற சமூகச் சூழலிலும் சமத்துவத்தை உருவாக்குவதும் சமனான பணிகளுக்கு சமனான ஊதியம் வழங்கலும் இந்தச் சாற்றுரையின் இலக்குகளாகும்.



</doc>
<doc id="233364" url="https://ta.wikipedia.org/wiki?curid=233364" title="எக்ஸாம் மாஸ்டர்">
எக்ஸாம் மாஸ்டர்

எக்ஸாம் மாஸ்டர் (ஆங்கிலம்: Exam Master) என்பது தமிழ் நாட்டில் இருந்து வெளிவரும் போட்டித் தேர்வர்களுக்கான மாத இதழ் ஆகும். இது சுரா புக்ஸ் நிறுவனத்தின் மாத இதழாகும். வி. கே. எஸ். சுபாஷால் 2013 நவம்பரில் இல் தொடங்கப்பட்டது. இலக்கியம், அரசியல், விளையாட்டு, கல்வி, வாணிகம் உள்ளிட்ட துறைகள் குறித்து இவ்விதழ் கருத்துகளை தெரிவிக்கின்றது.


</doc>
<doc id="233374" url="https://ta.wikipedia.org/wiki?curid=233374" title="கி. கஸ்தூரிரங்கன் (அறிவியலாளர்)">
கி. கஸ்தூரிரங்கன் (அறிவியலாளர்)

கி. கஸ்தூரிரங்கன் என்னும் கிருஷ்ணசாமி கஸ்தூரிரங்கன் (Dr. Krishnaswamy Kasturirangan) (பிறப்பு 24 அக்டோபர்.1940) , ஒரு விண்வெளி அறிவியலாளர்.
நெல்லை மாவட்டத்தைப் பூர்வீகமாகக் கொண்ட இவர் பிறந்தது கேரள மாநிலம் எர்ணாகுளத்தில். மும்பைப் பல்கலைக்கழகத்தில் இயற்பியலில் முதுநிலைப்பட்டம். விண்வெளியியல் மற்றும் விண்வெளி இயற்பியலில் முனைவர் பட்டம் பெற்றார்

இந்திய விண்வெளித் துறையில் சேர்ந்து, இந்திய தேசிய செயற்கைகோள்கள் (இன்சாட் வரிசை செயற்கை கோள்கள்), இந்திய தொலை உணர்வுச் செயற்கைக்கோள்கள் (ஐஆர்எஸ் வரிசை செயற்கைக்கோள்கள்), பாஸ்கரா செயற்கைகோள்கள், துருவச் செயற்கைக்கோள், ஏவு வாகனம் (பிஎஸ்எல்வி), என இந்தியாவின் புகழை விண்வெளிக்கு எடுத்துச் செல்லும் பணியில் பங்கேற்றார். இந்திய விண்வெளித்துறையின் தலைவராகவும் மாநிலங்களவை உறுப்பினராக 1994 முதல் 2003 வரை பணியாற்றினார். 150க்கும் மேற்பட்ட ஆய்வுக் கட்டுரைகளையும், 6 புத்தகங்களையும் எழுதியுள்ளார்.



</doc>
<doc id="233380" url="https://ta.wikipedia.org/wiki?curid=233380" title="நான்கு பேரரசர்களின் ஆண்டு">
நான்கு பேரரசர்களின் ஆண்டு

நான்கு பேரரசர்களின் ஆண்டு ("Year of the Four Emperors") என்பது உரோமப் பேரரசின் வரலாற்றில் ஒரு குறிப்பிடத்தக்க ஆண்டு. கிபி 69 இல் உரோமப் பேரரசில் அரசியல் நிலையின்மை நிலவியது. உள்நாட்டுப் போர் மூண்டு அவ்வாண்டில் நான்கு பேரரசர்கள் உரோமப் பேரரசை ஆண்டனர். அவர்கள்: கால்பா, ஓத்தோ, விட்டெல்லியஸ் மற்றும் வெஸ்பேசியன்.

கிபி 68 இல் ஜூலியோ குளாடிய மரபைச் சேர்ந்த இறுதிப் பேரரசர் நீரோ தற்கொலை செய்து கொண்டார். இதன் பின் ஓராண்டு காலம் உரோமப் பேரரசில் உள்நாட்டுப் போர் நடந்தது. முதலில் எசுப்பானிய மாகாணத்தின் ஆளுனர் கால்பா பேரரசரானார். ஆனால் அவரது செயல்பாடுகளால் பேரரசின் பல்வேறு குழுக்கள் கடும் அதிருப்தி கொண்டன. இதைப் பயன்படுத்திக்கொண்ட ஓத்தோ அரச பாதுகாவலர்களுக்கு லஞ்சம் கொடுத்து கால்பாவைப் படுகொலை செய்தார். ஓத்தோவைப் பேரரசராக செனட் அவை உடனடியாக ஏற்றுக்கொண்டது. ஆனால் ஜெர்மானியப் படைப்பிரிவுகளின் தளபதியான விட்டெலியஸ் அதை ஏற்கவில்லை. தன்னைத் தானே பேரரசராக அறிவித்த அவர் உரோம் நகரின் மீது படையெடுத்தார். போரில் தோல்வியடைந்த ஓத்தோ தற்கொலை செய்து கொண்டார். விட்டெலியசை செனட் அவை பேரரசராக அறிவித்தது. அவர் தனது குறுகிய ஆட்சி காலத்தில் குடிமக்களுக்கு பல கொடுமைகளை இழைத்தார். அவரது ஊதாரித்தனமான போக்கு அரச கருவூலத்தை காலிசெய்தது. இதனால் மக்கள் கடும் அதிருப்தி கொண்டனார். கிழக்குப் படைப்பிரிவுகளின் தளபதியான வெஸ்பேசியன் தன்னைத் தானே பேரரசராக அறிவித்துக் கொண்டார். இத்தாலி மீது படையெடுத்து, விட்டெலியசைக் கொன்று செனட் அவையின் ஏற்பையும் பெற்றார். டிசம்பர் 21, கிபி 69 இல் தொடங்கிய வெஸ்பேசியனின் ஆட்சி உள்நாட்டுப் போரை முடிவுக்குக் கொண்டு வந்தது.



</doc>
<doc id="233412" url="https://ta.wikipedia.org/wiki?curid=233412" title="பெண்ணடிமைத்தனம்">
பெண்ணடிமைத்தனம்

பெண்ணடிமைத்தனம் என்று குறிக்கப்படுவது வரலாற்றின் பெரும் பகுதியில் பெண்கள் சமவுரிமை, வாய்ப்புக்கள் பெறாமல் தாழ்வுநிலையில் வாழ்ந்ததையும், அவர்களுக்கு எதிரான பல்வேறு வன்முறைகளையும், இதை ஏதுவாக்கிய சமய சமூக பொருளாதார அரசியல் கட்டமைப்பையும் குறிக்கிறது. சில சமூகங்களைத் தவிர பெரும்பான்மைச் சமூகங்கள் நெடுங்காலமாக ஆண் ஆதிக்க சமூகங்களாகவே இருந்து வந்துள்ளன. அனேக சமூகங்களில் பெண்களின் மனித, உளவியல், சமூக, அரசியல், பொருளாதார மற்றும் பிற உரிமைகளும் சுதந்திரங்களும் ஆண்களுக்கு இணையாக அமையவில்லை. பல சமூகங்களில் பெண்கள் ஆண்களுக்கு பணி செய்யும் அல்லது ஆண்களின் கட்டுப்பாடுகளுக்குரிய அல்லது ஆண்களை சார்ந்து இருக்கும் மனிதர்களாகவே அடிமைத் தனமாக பயன்படுத்தப்பட்டார்கள். சுதந்திரங்கள் அற்றவர்களாகவும், ஆண் ஆதிக்கத்துக்கு அடிமைப்பட்டவர்களாகவும் இருக்கும் நிலையை பெண்ணடிமைத் தனம் எனலாம். 

பெண்களுக்கு சொத்துரிமை, கல்வியுரிமை, வேலையுரிமை, பேச்சுரிமை மற்றும் அடிப்படை மனித உரிமைகள் இருக்கவில்லை. இதனால் பெண் சிசுக் கொலை, சிறுவர் திருமணம், சீதனம், உடன்கட்டையேறுதல், மறுமண மறுப்பு, மணவிலக்கு மறுப்பு, உடமை மறுப்பு, கொத்தடிமையாக்கல், கோயிலுக்கு அடிமையாக்கல் என பல வழிமுறைகளில் பெண்களின் உரிமைகள் மறுக்கப்பட்டன. தற்காலத்தில் பெண்களின் நீண்ட போராட்டத்தின் பின்பு இந்த நிலை பெருதும் மாறிவருகின்றது.








</doc>
<doc id="233414" url="https://ta.wikipedia.org/wiki?curid=233414" title="புலிவால் (திரைப்படம்)">
புலிவால் (திரைப்படம்)

புலிவால் தமிழ்த்திரைப்படமாகும். இத்திரைப்படத்தினை மாரிமுத்து இயக்கியிருந்தார். இது நகைச்சுவை மற்றும் திகில் திரைப்படமாகும். இதில் விமல், பிரசன்னா, அனன்யா, இனியா, ஓவியா, சூரி, தம்பி ராமையா ஆகியோர் முக்கிய கதாப்பாத்திரத்தில் நடித்துள்ளனர்.


விமல், அனன்யா, சூரி ஆகியோர் சூப்பர் மார்க்கெட் ஒன்றில் விற்பனைப் பிரிவில் பணிபுரிந்து வருகிறார்கள். இந்த பல்பொருள் அங்காடிக்கு மேலாளராக இருப்பவர் தம்பி ராமையா. விற்பனையாளர்களான விமலும், அனன்யாவும் ஒருவருக்கொருவர் காதலித்து வருகின்றனர். பெரிய தொழிலதிபரான பிரசன்னா, அவருடைய நிறுவனத்தில் வேலை செய்யும் ஓவியாவுடன் மிகவும் நெருக்கமாக பழகுகிறார். பெண்களை ஏமாற்றித் திரியும் பிரசன்னாவின் குணாதிசயம் தெரியாமலேயே அவருடன் நெருங்கிப் பழகி வருகிறார் ஓவியா.

இந்நிலையில், பிரசன்னாவுக்கு திருமணம் செய்து வைக்க அவரது பெற்றோர்கள் ஏற்பாடு செய்கின்றனர். அதன்படி இனியாவைப் பேசி முடிக்கின்றனர். இந்த வேளையில் ஓவியாவைத் தன்னுடைய விருந்தினர் விடுதிக்கு வரவழைத்து அவளுடன் நெருக்கமாக இருக்கிறார் பிரசன்னா. இதைத் தன்னுடைய செல்போனில் படம் பிடித்தும் வைத்துக் கொள்கிறார்.

பின்னர், ஓவியாவை வீட்டுக்கு அனுப்பி வைத்துவிட்டு இனியாவைப் பார்க்கச் செல்கிறார் பிரசன்னா. அப்போது டிரைவர் மூலமாக பிரசன்னாவுக்கு இனியாவுடன் நிச்சயதார்த்தம் ஆன விஷயம் ஓவியாவுக்கு தெரியவர, பிரசன்னாவைப் போனில் அழைத்துத் தன்னை ஏமாற்றிவிட்டதாகக் கூறித், தன்னை ஏற்றுக்கொள்ளாவிட்டால் இருவருக்குமுள்ள உறவை வெளியே சொல்லிவிடுவேன் என மிரட்டுகிறாள்.

பயந்துபோன பிரசன்னா ஓவியாவைச் சந்திக்க விரைந்து வருகிறான். இருவரும் காபி கடையில் உட்கார்ந்து ஒருவருக்கொருவர் சண்டை போட்டுக் கொள்கின்றனர். இறுதியில் பிரசன்னா, ஓவியாவிடம் இருவரும் நெருக்கமாக இருந்த வீடியோவைக் காண்பிக்க அதன்பிறகு அமைதியாகிறார் ஓவியா. பிரசன்னாவிடம் கோபித்துக் கொண்டு வெளியே சென்றுவிடுகிறார்.

பிரசன்னாவும் கோபத்தில் எழுந்துபோக, அவருடைய செல்போன் அங்கேயே விழுந்துவிடுகிறது. இந்நிலையில், அங்கு வரும் விமல் அந்த செல்போனை எடுத்துக் கொண்டு செல்கிறார். ஓவியாவும், பிரசன்னாவும் நெருக்கமாக இருந்த காட்சிகள் அந்த செல்போனில் இருப்பதால் அதை எப்படியாவது கண்டுபிடிக்க வேண்டும் என்று தீவிரமாகத் தேடி வருகிறார் பிரசன்னா. இறுதியில், விமல்தான் அதை எடுத்தவர் என்று தெரியவர, விமலும் அதைக் கொடுக்க வருவதாகக் கூறிவிட்டு, கமலா தியேட்டருக்கு வருகிறார். ஆனால், பிரசன்னாவிடம் அதைக் கொடுக்காமலேயே திரும்பி விடுகிறார்.

ஒரு கட்டத்தில் செல்போனில் மின்சக்தி இறங்கிவிட, அதை ஏற்றுவதற்காக தன்னுடைய நண்பன் கடைக்கு செல்கிறார் விமல். அங்கு தனது நண்பனிடம் செல்போனை கொடுக்கிறார். அவர் செல்போனில் இருக்கும் வீடியோவை பார்த்து, அதை யூடியூப்பில் பதிவேற்றிவிடுகிறார். இதனால் அவமானம் தாங்க முடியாத ஓவியா தற்கொலைக்கு முயல்கிறார். பிரசன்னாவின் திருமணமும் தடைபட்டு விடுகிறது.

இறுதியில் ஓவியாவும், பிரசன்னாவும் ஒன்று சேர்ந்தார்களா, இல்லையா என்பதே மீதிக்கதை.



</doc>
<doc id="233416" url="https://ta.wikipedia.org/wiki?curid=233416" title="வீடுபேறு">
வீடுபேறு

வீடுபேறு அல்லது மோட்சம் என்பது மனிதர் வாழ்வில் அடைய வேண்டிய இலக்குகள் நான்கில் இறுதியானது என இந்து சமயம் சொல்கிறது. அவையாவன: தர்மம் அல்லது அறம், அர்த்தம் அல்லது செல்வம், காமம் அல்லது இன்பம் மற்றும் இறுதியில் வீடுபேறு என்னும் மோட்சம் {விதேக முக்தி} ஆகும். இந்த இறுதி இலக்கான வீடுபேற்றுக்குத் துறவு வழியில் நடந்திட அதற்கு முந்தைய பாதையான இல்லறம் அவசியமானது. ஏனெனில் இல்லறத்தில் கர்ம யோக வாழ்க்கையில் ஒருவர் பக்குவப்பட்ட பின்னரே அவர் துறவு வாழ்க்கைக்குத் தயாராகிறார். துறவு வாழ்க்கையில் பக்குவப்பட்டு, இறுதி இலக்கான வீடுபேறு என்னும் மறுபிறவி இல்லாத நிலையான விதேக முக்தியை அடைகிறார். இதுவே இந்து மறைகளில் பொதுவாக உரைக்கப்பட்ட பாதை. ஆயினும் இல்லற வாழ்க்கையில் இருந்து கொண்டே, விடுபட்ட நிலையினை அடைய இயலுமென்பதும் நம்பிக்கை.

வீடு அல்லது வீடுபேறு என்பது இந்துக் கருத்துருவில் சொர்க்கம் புகுதல் எனப்பொருளுடையது. பொதுப்பயன்பாட்டில் "வீடுதல்" என்பது "மரணித்தல்" அல்லது "அழித்தல்" எனப் பொருள்படும்.

எ.கா: கம்பராமாயணத்தில் சீதையைத் தேடி இலங்காபுரி வந்த அனுமான் "தேடி இவ்வழி கண்பனேன் தீருமென் சிறுமை மற்றிவ் வீடுவேன் இவ்விலங்கன் மேல் இலங்கையை வீட்டு" என்கிறான்.



</doc>
<doc id="233426" url="https://ta.wikipedia.org/wiki?curid=233426" title="சமூகம் உருவாக்கும் பாலின வேறுபாடு">
சமூகம் உருவாக்கும் பாலின வேறுபாடு

பாலின வேறுபாட்டை சமூகம் உருவாக்குகின்றது என்ற கருத்து பாலினம் குறித்த பல மெய்யியல் மற்றும் சமூகவியல் கோட்பாடுகளில் இடம் பெறுகின்றது. இக்கருத்தியலின்படி, சமூகமும் பண்பாடும் பாலினச் செய்கைகளை உருவாக்குகின்றன; சமூகமும் பண்பாடும் ஒரு குறிப்பிட்ட பாலருக்கு பொருத்தமான அல்லது ஆதர்ச செயற்பாடுகளை வரையறுக்கின்றன என்பதாகும். இதில் தீவிரக் கருத்துக் கொண்டவர்கள் ஆடவருக்கும் பெண்களுக்கும் உள்ள வேறுபாடுகள் முழுமையாக சமூக பழக்கங்களால் ஆனவையே என்று வாதிடுகின்றனர்; மற்றவர்கள் உயிரிக் கூறுகள் வரையறுக்கும் சில நடத்தைகளைத் தவிர பிற செயற்பாடுகளை சமூகம் கட்டமைக்கின்றது என்கின்றனர். வேறு சிலர் பொதுவாக கருத்தில் கொள்ளபடும் ஆண்,பெண் பாகுபாடன்றி இடைப்பட்ட பல பாலினங்கள் உள்ளதாக கருதுகின்றனர். 

கட்டமைப்பிற்கு பிந்தைய பெண்ணிய மெய்யியலாளர் ஜூடித் பட்லர் தமது 1990இல் வெளியான "ஜென்டர் டிரபிள்" என்ற நூலில் "ஜென்டர் பெர்பார்மடிவிடி" (பாலின நிகழ்த்துகைச்சொல்) என்ற கலைச்சொல்லை இதற்கென பயன்படுத்தியுள்ளார். இந்தச் சொல் பின்னர் பல கல்வித்தளங்களில் பயன்படுத்தப்பட்டு வருகின்றது.

பாலியல் வேறுபாடு பள்ளி


</doc>
<doc id="233431" url="https://ta.wikipedia.org/wiki?curid=233431" title="ஜூடித் பட்லர்">
ஜூடித் பட்லர்

ஜூடித் பட்லர் ("Judith Butler", பெப்ரவரி 24, 1956) அமெரிக்க ஐரோப்பிய மெய்யியலாளரும் பாலினக் கோட்பாட்டாளரும் ஆவார். இவரது ஆய்வுகள் அரசியல் தத்துவம், நன்னெறி, பெண்ணியக் கூறுகள், கோணல் கோட்பாடு மற்றும் இலக்கியக் கோட்பாடுகளில் தாக்கமேற்படுத்தி உள்ளன. தமது துணைவர் "வெண்டி பிரவுனுடன்" 1993 முதல் கலிபோர்னியா பல்கலைகழகத்தில் பேராசிரியையாக இருந்து வருகிறார்.

ஜூடித் ஒகையோவில் பிறந்தவர். 1984இல் யேல் பல்கலைக்கழகத்திலிருந்து மெய்யியல் முனைவர் பட்டம் பெற்றார். 1990இல் ரூட்லெட்சு பதிப்பித்த "ஜெண்டர் டிரபிள்" பெண்ணிய இரண்டாம் அலைக்குக் காரணமாக அமைந்தது. இந்நூலில் பால் ஈருருமையே பாலினம் எனக் குறிப்பிட்டுள்ளார்; பாலின நிகழ்த்துகைசொல் கோட்பாடு குறித்து விவரித்துள்ளார்.

இந்தக் கோட்பாடு பெண்ணியம் மற்றும் உறவுகள் கல்வியில் முதன்மை இடம் பெறுகிறது. ஜூடித் நங்கை, நம்பி, ஈரர், திருனர் சமூக இயக்கங்களில் துடிப்பான செயற்பாட்டாளராக விளங்குகிறார். பல தற்கால அரசியல் நிகழ்வுகளைக் குறித்து வெளிப்படையாக பேசி வருபவர். குறிப்பாக, இசுரேலின் அரசியல் குறித்து வலுவாக எதிர்த்து வருகிறார். இசுரேல்-பாலத்தீனப் பிணக்கிற்கு இசுரேலின் அரசியலே காரணம் என்றும் அனைத்து யூதர்களையும் அல்லது யூதர்களின் கருத்துகளுக்கும் சார்பாளராக இசுரேல் இருக்க முடியாது என்றும் கூறி வருகிறார்.



</doc>
<doc id="233465" url="https://ta.wikipedia.org/wiki?curid=233465" title="லோக நாயக சனீசுவரன் கோயில்">
லோக நாயக சனீசுவரன் கோயில்

லோக நாயக சனீசுவரன் கோயில் சனீசுவரனை மூலவராக கொண்ட கோயிலாகும். இது கோயம்புத்தூர் மாவட்டத்திலுள்ள புலியகுளம் எனும் ஊரில் புலியங்குளம் மாரியம்மன் கோயில் அருகே உள்ளது. இத்தலத்தில் சனீசுவரனும், அவருடைய வாகனுமான காகமும் இரும்பினால் ஆன சிலையாக உள்ளன.

சனி பகவானுக்கு இங்கு லோக நாயக சனி ஈஸ்வர பகவான் என்று பெயர் காரணம், சிலை சனீஸ்வரரின் உலோகமான தூய எஃகு இரும்புனால் வடிவமைக்கப்பட்டது , வாகனமான காகமும் இரும்பினால் ஆனது. ஈரேழு பதினான்கு லோகதில் வாழும் எவ்வகை குலத்தாராயினும் சனியின் பார்வைபடாமல் வாழ முடியாது. ஆகையனால் இவருக்கு லோகநாகயன் என்றும் உலோகத்தில் உருவேற்றப்பட்டதால் உலோகநாகயன் என்றும் பொதுவாக லோக நாயக சனி ஈஸ்வர பகவான் என்று கூறப்படுகிறது. 

சனிபகவானின் விக்ரகம் தனது உலோகமான எஃகு இரும்பினால் காணப்படுவது உலகினில் இங்கு மட்டும்தான்.

வாரம்தோறும் இவருக்கு உகந்த நாளான சனிக்கிழமை அன்று மதியம் பகவானுக்கு சிறப்பு அபிசேகம் , ஆராத்தி , அர்சனை நடைபெறுகிறது. பக்தர்கள் தாங்களாகவே அபிசேக ஆராத்தி செய்யும்வகையில் திறந்த வெளியில் ஆலயம் அமைந்துள்ளது.

கோவை லோக நாயக சனீசுவரன் கோயிலில் சனிப்பெயர்ச்சி விழா 


</doc>
<doc id="233474" url="https://ta.wikipedia.org/wiki?curid=233474" title="எல்லா பேக்கர்">
எல்லா பேக்கர்

எல்லா பேக்கர் (Ella Josephine Baker, டிசம்பர் 13, 1903 - டிசம்பர் 13, 1986) கறுப்பின மக்களின் பொருளாதார முன்னேற்றத்திற்காகப் பாடுபட்டார். இவர் நார்போரக் நகரில் பிறந்தார். இளம் வயதிலேயே கறுப்பின மக்களுக்கு எதிரான வன்முறை தகர்க்கப்பட வேண்டும், வெள்ளையர்க்கு நிகராகக் கறுப்பின மக்களும் பார்க்கப்பட வேண்டும் என்று நினைத்தார். 

1927ம் ஆண்டு பட்டப்படிப்பை முடித்தவுடன் நியூயார்க் நகரில் குடி பெயர்ந்தார். 1940ல் எல்லா 'இளம் நீக்ரோக்களுக்கான கூட்டுறவுக் கழகத்தில்' சேர்ந்து கறுப்பின மக்களின் பொருளாதார முன்னேற்றம், அரசியல், வேலைவாய்ப்பு போன்றவற்றிற்கான முக்கிய திட்டங்களைக் கொண்டு வந்தார். 1904ல் [[[[என்.ஏ.ஏ.சி.பி.|கறுப்பின மக்களுக்கான தேசிய முன்னேற்றக் கழகத்தில்]] இணைந்து, அதன் செயலாளராகவும் பல்வேறு கிளைகளின் இயக்குனராகவும் பணியாற்றினார். 1946ல் [[நியூயார்க்]] நகரப் பள்ளிகளில் கறுப்பினக் குழந்தைகளும் வெள்ளையர் குழந்தைகளுக்கு நிகரான கல்வி கற்பதற்காகப் போராடினார். 1957ல் [[அட்லாண்டா]] நகருக்குச் சென்று [[மார்டின் லூதர் கிங்]]யின் 'தென் கிறித்துவர்களின் தலைமை மாநாட்டை' முன்னின்று நடத்தினார். 1960ல் 'மாணவ சத்யாகிரக ஒருங்கிணைப்பு சபை' என்ற அமைப்பை உருவாக்கி வெள்ளையர்க்கு எதிராகச் செயல்படும் மாணவர்களுக்கு வேலை வாய்ப்பை ஏற்படுத்திக் கொடுத்தார். தன் வாழ்நாள் முழுவதும் கறுப்பின மக்களின் முன்னேற்றத்திற்காக அர்ப்பணித்தார். 1986 ஆம் ஆண்டு டிசம்பர் மாதம் 13 ஆம் நாள், தன் 83 ஆவது பிறந்த நாளில் இறந்தார். 2009 ஆம் ஆண்டு அமெரிக்க அரசு அவர் நினைவாகத் தபால் தலை வெளியிட்டு அவரைப் பெருமைப்படுத்தியது.



[[பகுப்பு:1903 பிறப்புகள்]]
[[பகுப்பு:1986 இறப்புகள்]]
[[பகுப்பு:மனித உரிமைச் செயற்பாட்டாளர்கள்]]
[[பகுப்பு:ஆப்பிரிக்க அமெரிக்க சிந்தனையாளர்கள்]]

</doc>
<doc id="233478" url="https://ta.wikipedia.org/wiki?curid=233478" title="குளோரியா இசுடீனெம்">
குளோரியா இசுடீனெம்

குளோரியா மாரி இசுடீனெம் ("Gloria Marie Steinem", மார்ச் 25, 1934) அமெரிக்க பெண்ணியவாதி, இதழாளர், மற்றும் சமூக,அரசியல் செயற்பாட்டாளர் ஆவார். 1960களின் பிற்பகுதி 1970களில் நிகழ்ந்த பெண்களின் விடுதலை இயக்கத்தின் தலைவராக தேசியளவில் அறியப்படுகிறார். முக்கியமான எழுத்தாளராகவும் 1960களின் பண்பாட்டிற்கெதிரான அரசியல்வாதியாகவும் விளங்கும் இசுடீனெம் பல திட்டங்களையும் அமைப்புக்களையும் நிறுவியுள்ளார். தமது சமூகப்பணிக்காக பல விருதுகளையும் பெருமைகளையும் பெற்றுள்ளார். "நியூயார்க்" இதழில் பத்தி எழுத்தாளராக உள்ள இசுடீனெம் "எம்எஸ்." இதழின் இணைநிறுவனராக உள்ளார். கருக்கலைப்பு உரிமைகளுக்காக போராடி வந்த இசுடீனெம் 1969இல் எழுதிய, "கருப்பின செல்வாக்கை அடுத்து மகளிர் விடுதலை", என்ற கட்டுரை மூலம் நாடெங்கும் பெண்ணியத் தலைவராக புகழ்பெற்றார். 

2005இல் ஜேன் ஃபோண்டா, இராபின் மார்கனுடன் இணைந்து மகளிர் ஊடக மையம் என்ற அமைப்பை நிறுவினார்; இதன் முதன்மை நோக்கம் பெண்களின் குரலை வலுப்படுத்தும் வண்ணம் வக்காலத்து, ஊடகம் மற்றும் தலைமைப் பண்பிற்கான பயிற்சி வழங்குவதும் போதிய உள்ளுரையை உருவாக்குவதுமாகும். இந்த அமைப்பின் மேலாண் வாரியத்தில் தற்போது பணிபுரிகிறார். .
2013இல் கருக்கலைப்பு உரிமைகளுக்காக போராடியதைப் பாராட்டி பராக் ஒபாமா குடியரசுத் தலைவரின் விடுதலைக்கான பதக்கத்தை வழங்கியுள்ளார்.


</doc>
<doc id="233496" url="https://ta.wikipedia.org/wiki?curid=233496" title="2014 பதுளை மண்சரிவு">
2014 பதுளை மண்சரிவு

2014 பதுளை மண்சரிவு என்பது இலங்கையின் மலையகத்தில் பதுளையில் 2014 அக்டோபர் 29 இல் இடம்பெற்ற பெரும் அனர்த்தத்தைத் தந்த ஒரு நிலச்சரிவு ஆகும். இம்மண்சரிவினால் குறைந்தது 10 பேர் கொல்லப்பட்டனர், மேலும் நூற்றுக்கும் மேற்பட்டோர் உயிருடன் புதையுண்டிருக்கலாம் என அஞ்சப்படுகிறது.

வழமையான பருவப் பெயர்ச்சி மழையை அடுத்து கிட்டத்தட்ட 3 கிமீ நீள மண்சரிவு உள்ளூர் நேரம் காலை 07:30 மணியளவில் தலைநகர் கொழும்பில் இருந்து 190 கிமீ தூரத்தில் உள்ள கொஸ்லாந்தை, மீரியபெத்தை பகுதிகளில் உள்ள தோட்டக் குடியிருப்புகள் சிலவற்றின் மீது இடம்பெற்றது. 200 இற்கும் மேற்பட்டோர் இறந்திருக்கலாம் என அனர்த்த நிவாரண அமைச்சர் மகிந்த அமரவீர அறிக்கை ஒன்றில் தெரிவித்தார். தொடர்ந்து அவ்விடத்தில் பெய்து வரும் மழையினால் மீட்புப் பணிகள் மிக மந்த நிலையிலேயே இடம்பெற்றன.

இம்மண்சரிவினால் ஆறு தோட்டக் குடியிருப்புகள், மூன்று அரசாங்கக் கட்டடங்கள், இரண்டு பால் சேகரிப்பு நிலையங்கள், இரண்டு கடைகள் மற்றும் ஒரு கோயில் ஆகியன சேதமடைந்துள்ளன. 16 பேரின் சடலங்கள் மீட்கப்பட்டுள்ளதாக இடர் முகாமைத்துவ நிலையம் அறிவித்தது. காலையில் பாடசாலை சென்றிருந்த பிள்ளைகள், தேயிலைக் கொழுந்து பறிப்பதற்காக பணிக்கு சென்றவர்கள் உயிர்தப்பியுள்ளனர்.



</doc>
<doc id="233502" url="https://ta.wikipedia.org/wiki?curid=233502" title="அபெபெச் கோபென்னா">
அபெபெச் கோபென்னா

அபெபெச் கோபென்னா (அம்ஹாரிக்: አበበች ጎበና, ஆங்கிலம்: "Abebech Gobena") எத்தியோப்பியாவின் மிக முக்கியமான மனிதநேயமிக்க பெண்மணி ஆவார். அவர் அகோஹெல்மா (AGOHELMA) என்ற கூட்டமைப்பின் நிறுவனர் மற்றும் பொது மேலாளர் ஆவார். அகோஹெல்மா என்ற கூட்டமைப்பு எத்தியோப்பியாவின் பழமையான அனாதை இல்லங்களில் ஒன்றாகும். அவர் ஆஃப்ரிக்காவின் அன்னை தெரேஸா என்று அழைக்கப்படுகிறார்.

அவர் 1938 ஆம் ஆண்டு ஷெபெல் என்ற சிறிய கிராமத்தில் பிறந்தார். இரண்டாம் எத்தியோ-இத்தாலியப் போரின்போது அவரது தந்தை கொல்லப்பட்டார். அன்று முதல் அவரது ஒன்பது வயது வரை அவருடைய பாட்டன், பாட்டியால் வளர்க்கப்பட்டார். பத்து வயதில், அவருடைய சம்மதமில்லாமல், அவருக்குத் திருமணம் செய்வித்தனர். ஆனால், அவர் எத்தியோப்பியாவின் தலைநகரான அடிஸ் அபாபாவிற்குத் தப்பி ஓடிவிட்டார். அங்கு அவர் எப்படியோ அடிப்படைக்கல்வியைக் கற்றறிந்தார். பின்னாளில் அவர் ஒரு காஃபி மற்றும் தானிய வணிக நிறுவனத்தில் தரக்கட்டுப்பாட்டு அலுவலராகப் பணியாற்றினார்.

1973-ல் வோலோ மாகாணத்திலுள்ள கிஷென் மரியம் என்ற புனிதத்தலத்திற்கு புனிதப் பயணம் மேற்கொண்டபொழுது அவரது வாழ்க்கை ஒரு திருப்புமுனையைச் சந்தித்தது. அச்சமயத்தில், அப்பகுதி பஞ்சத்தால் மிகவும் பாதிக்கப்பட்டிருந்தது. ஒரு உணவு வழங்கும் முகாமில், இறந்துகிடந்த ஒரு தாயின் அருகில் நிர்கதியாய் ஒரு குழந்தை உட்கார்ந்திருந்ததை கோபென்னா கண்டார். தன்னிடமிருந்த ரொட்டித்துண்டையும் ஐந்து லிட்டர் புனித நீரையும் அங்கு பாதிக்கப்பட்டிருந்த வேறு சிலருக்குப் பகிர்ந்தளித்தார். நிர்க்கதியாய் நின்ற அந்தக் குழந்தையையும் மற்றொரு ஆதரவற்ற குழந்தையையும் அடிடாஸ் அபாபாபிலுள்ள தன் வீட்டிற்கு அழைத்துக்கொண்டு வந்துவிட்டார். ஒரு வருடத்தில், 21 குழந்தைகளை தன் இல்லத்திற்கு அழைத்துவந்து சமாளித்தார்.

அவர் ஆரம்பித்த அகோஹெல்மா கூட்டமைப்பு ஆதரவற்ற குழந்தைகளை வளர்ப்பது மட்டுமன்றி பல்வேறு வகையான நல உதவிகளையும் மக்களுக்குச் செய்து வருகிறது. முறையான கல்வி, மற்றும் முறைசாராக் கல்வி, ஹெச்ஐவி-எய்ட்ஸ் தடுப்புச் செயற்பாடுகள், வசிப்பிட முன்னேற்றம், உள்கட்டமைப்பு மேம்பாடு, பெண்களுக்கு சட்டப்பூர்வ அதிகாரமளித்தல், ஆகியவற்றிலும் அகோஹெல்மா கவனம் செலுத்துகிறது. இத்துடன், 150 ஆதரவற்றோருக்கு அமைப்புரீதியான அக்கறை அளித்துவருகிறது. இவ்வமைப்பு ஆரம்பிக்கப்பட்டதிலிருந்து, 12,000 வறுமையில் வாடும் குழந்தைகள் இந்த அமைப்பால் ஆதரிக்கப்பட்டுள்ளார்கள். இதுவரை, நாட்டின் பல்வேறு பகுதிகளில் வாழும் 1.5 மில்லியன் மக்களுக்கும் அதிகமானோர் நேரடியாகவோ அல்லது மறைமுகமாகவோ பயன்பெற்றுள்ளனர்.


</doc>
<doc id="233516" url="https://ta.wikipedia.org/wiki?curid=233516" title="எதிர் பண்பாடு">
எதிர் பண்பாடு

எதிர் பண்பாடு ("counterculture", "counter-culture") என்பது முதன்மைச் சமுதாயத்தின் பண்பாட்டுக் கூறுகளிலிருந்து தகைமைகளிலும் நெறிகளிலும் பெரிதும் மாறுபடுகின்ற துணைப் பண்பாடு ஆகும். பெரும்பாலும் இது பெருவாக்கு பண்பாட்டுக் குடிவழக்குகளுக்கு எதிராக அமையும்."'

எதிர் பண்பாட்டு இயக்கம் வரையறுக்கப்பட்ட காலகட்டத்தில் ஓர் குறிப்பிட்ட மக்களின் பண்பாண்மையையும் விருப்பங்களையும் வெளிப்படுத்துவதாக அமையும். பெருவாக்கு குடிவழக்கங்களுக்கு எதிர்ப்பாளர்கள் குறிப்பிட்ட தொகையை எட்டும்போது பெரும் பண்பாட்டு மாறுதல்கள் நிகழ்கின்றன. 

ஐரோப்பாவிலும் வட அமெரிக்காவிலும் புனைவியம் (1790–1840), பொகெமியனிசம் (1850–1910) போன்றவற்றை காட்டாகக் கூறலாம். அண்மைகாலத்தில் (1964–1974) காலகட்டத்தில் கிப்பி துணைப்பண்பாட்டை ஒட்டி நிகழ்ந்த எதிர்பண்பாட்டுப் போராட்டங்களும் குறிப்பிடத்தக்கன. இந்தக் காலத்து எதிர் பண்ப்பாட்டு இயக்கத்தின் குவியம் போதைப்பொருள் பயன்பாடு, பாலுறவில் சுதந்திரம் (உகப்பான முறையில் பாலுறவு), பெண்கள் உரிமைகள் போன்றவற்றில் இருந்தது. 

இந்தியாவில் இந்திய விடுதலைப் போராட்டத்தின் போது நடந்த தலித்திய இயக்கமும் (தீண்டப்படாதவர்களை சமூகத்தின் அங்கமாக ஏற்றல்) தமிழகத்தில் தந்தை பெரியார் தலைமையேற்ற திராவிட இயக்கமும் (கடவுள் கட்டமைப்பு, மூடநம்பிக்கைகள், ஆணாதிக்கம் எதிராக) எதிர் பண்பாடுகளாக அமைந்தன.



</doc>
<doc id="233518" url="https://ta.wikipedia.org/wiki?curid=233518" title="கூந்தலூர் முருகன் கோவில்">
கூந்தலூர் முருகன் கோவில்

திருக்கூந்தலூர் முருகன் கோவில் அல்லது ஆனந்தவல்லி உடனுறை அருள்மிகு ஜம்புகாரணேசுவரர் திருக்கோயில் தமிழ்நாட்டில், கும்பகோணத்தில் இருந்து 20 கிமீ தொலைவில் உள்ள கூந்தலூரில் அமைந்துள்ளது. இக்கோவிலின் முதன்மைக் கடவுள் (சிவன்) என்றாலும் இங்கு முருகனுக்குத் தனிச் சன்னதி திருக்கோவில் முன்புறம் அமைந்துள்ளதால் இது முருகன் தலமாக அழைக்கப்படுகிறது. இது திருவாரூர் மாவட்டத்தில் உள்ள தேவார வைப்புத்தலமாகும். 
பண்டை காலத்தில் நாவல் மர வனத்திடையே அமைந்த திருத்தலமாகியதால் ஆலய இறைவன் அருள்மிகு ஜம்புகாரணேசுவரர் என அழைக்கப்படுகிறார். மேலும் வனத்தில் நரி வழிபட்டதாலும் ஜம்புகாரணேசுவரர் என ஈசன் அழைக்கப்படுவதாக புராணங்கள் கூறுகின்றன. ’ஜம்பு’ என்றால் வட மொழியில் நாவல் மற்றும் நரி எனப்பொருள்படும்.

மேலும், ஆலயத்தின் ஈசான்ய மூலையில் உள்ள தீர்த்தத்தில் சீதா பிராட்டியார் நீராடியபோது கூந்தலில் சில உதிர்ந்ததால், ஆலயம் அமைந்த சிற்றூர் கூந்தலூர் என அழைக்கப்படுவதாக தல புராணம் கூறுகிறது, மேலும், சீதா தேவியார் நீராடிய தீர்த்தம் அவரது திருநாமம் கொண்டு சீதா தீர்த்தம் என வழங்கப்படுகிறது.

உரோமரிஷி சித்தர், திருக்கூந்தலூர் அரசலாற்றின் தென்கரையில் தவம் செய்து வரும் வேளையில் நாடிய அடியார்க்கெல்லாம் வறுமை நீங்கி நல்வாழ்வு பெறவும், தமது அஷ்டமா சித்தியால் தாடி வழியே பொன் வரவழைத்து அளித்து வந்தார். ஒரு சமயம், சிவனாரின் திருவிளையாடல் காரணமாக, அவரின் தாடி வழியே பொன்னை வரவைக்கும் அவரின் சித்தி பலிதமாகவில்லை. உரோமரிஷி சித்தர் உடனே, தனது தாடியை நீக்கிவிட்டு, நீராட மறந்து ஈசனை வழிபட திருக்கூந்தலூர் ஆலயம் சென்றடைந்தார். நீராடாமல், சிவனை தரிசிக்க ஆலயம் புகத்துணிந்த, சிவ சித்தரான உரோமரிஷி சித்தரை, ஆலய வாயிலில் முக்கண் முதல்வன் விநாயகனும் சுந்தர வேலவன் முருகனும் தடுத்தனர்.

உரோமரிஷி சித்தரும் மனம் வருந்தி ஆலய கோபுர வாயிலிலேயே தியானித்திருக்க, சிவனும் தன் தரிசனத்தை ஆலயத்திற்கு வெளியே காட்டியருளியதாக மரபு வரலாறு உள்ளது.

<poem>
 தரையினில் வெகுவழி சார்ந்த மூடனை

</poem>

திருநாவுக்கரசர் பாடியுள்ள வைப்புத் தலங்களுள் இத்தலமும் ஒன்று (திண்டீச்சரஞ் சேய்ஞலூர் (6-70-9))

சங்கட ஹர சதுர்த்தி விநாயகருக்கும், பிரதோசம் விரதம் சிவனுக்கும், கார்த்திகையும் சஷ்டியும் பங்குனி உத்திரமும் முருகப்பெருமானுக்கும் நடைபெறுகின்றன.



</doc>
<doc id="233523" url="https://ta.wikipedia.org/wiki?curid=233523" title="தாராசுரம் வீரபத்திரர் கோயில்">
தாராசுரம் வீரபத்திரர் கோயில்

வீரபத்திரர் கோயில், கும்பகோணம் அருகே தாராசுரத்தில் அமைந்துள்ளது.

தாராசுரத்தில் ஐராவதீசுவரர் கோயிலுக்குப் பின்புறம் பட்டீச்சரம் சாலைக்கு மேற்புறம் வீரபத்திரர் கோயில் எனப்படும் ஒட்டக்கூத்தரின் சமாதி ஆலயம் உள்ளது.

சோழர் காலத்தில் பள்ளிப்படையும், வீரபத்திரர் ஆலயமும் கற்றளியாக இருந்து பின்னாளில் திருப்பணிகளுக்கு இலக்காகியுள்ளன என்பதை கோபுரம் மற்றும் பிற பகுதிகளில் காணப்பெறும் சோழர் கால கல்வெட்டுகளின் உடைந்த பகுதிகள் வாயிலாக உறுதி செய்யமுடிகிறது. 
கருவறையில் நின்ற கோலத்தில் வாள், கேடயம், வில், அம்பு ஆகியவற்றை நான்கு கரங்களிலும் பிடித்த நிலையில் வீரபத்திரர் திருமேனி காணப்படுகின்றது. தற்போது (சூன் 2015) இடிந்த நிலையில் ராஜகோபுரம் உள்ளது. நந்தி மண்டபம், முகமண்டபத்துடன் கூடிய கருவறை, கருவறையின் பின்புறம் ஒட்டக்கூத்தர் சமாதி ஆகியவை காணப்படுகின்றன. சுற்றுச்சுவர் எதுவுமின்றி கோயில் திறந்த வெளியில் இருக்கிறது.

திருச்சுற்று மண்டபத்தின் மேற்குப் பகுதியில் வீரபத்திரரின் கருவறைக்குப் பின்புறம் ஒட்டக்கூத்தரின் பள்ளிப்படை காணப்படுகின்றது. சமாதியின் மேல் லிங்கம் காணப்படுகிறது. பல நூறு ஆண்டுகளுக்குப் பிறகு ஒட்டக்கூத்தரின் சமாதிக்கு 16 சூலை 2017 அன்று குடமுழுக்கு நடைபெற்றது. 




</doc>
<doc id="233524" url="https://ta.wikipedia.org/wiki?curid=233524" title="எச். சி. எல். டெக்னாலஜிஸ்">
எச். சி. எல். டெக்னாலஜிஸ்

எச். சி. எல் டெக்னாலஜிஸ் லிமிடெட் என்பது தகவல் தொழில்நுட்ப நிறுவனம் ஆகும். இது இந்தியாவை மையமாகக் கொண்டு உலகளவில் இயங்குகிறது. இதன் தலைமையகம், இந்தியாவில் உள்ள நொய்டாவில் உள்ளது. இந்த நிறுவனம் தகவல் தொழில்நுட்ப ஆலோசனைகள், தொலைதூர உட்கட்டமைப்பு வசதிகள், பொறியியல் நுட்பங்கள், ஆய்வுசார் சேவைகள், போன்றவற்றை வழங்குகிறது. 

இது 31 நாடுகளில் கிளைகளைக் கொண்டுள்ளது. வானூர்தியியல், இராணுவம், மென்பொருள் உருவாக்கம், கொள்கலன் தயாரிப்பு, தொலைத் தொடர்பு சேவைகள், நுகர்வோர்க்கான மின்பொருட்கள், மருத்துவ சேவைகள் என பல துறைகளில் தொழில் செய்கிறது.

ஃபோர்ப்ஸ் நாளேடு உலகளவில் 2000 நிறுவனங்களை பட்டியலிட்டது. அந்த பட்டியலில் இதுவும் இடம்பெற்றது.இது ஆசிய அளவில் ஐம்பது முன்னணி நிறுவனங்களில் ஒன்றாக இடம்பெற்றது. 




</doc>
<doc id="233525" url="https://ta.wikipedia.org/wiki?curid=233525" title="குலோத்துங்கன் பிள்ளைத்தமிழ்">
குலோத்துங்கன் பிள்ளைத்தமிழ்

இரண்டாம் குலோத்துங்கனைச் சிறப்பித்து அவன்மீது ஒட்டக்கூத்தர் பாடிய இரண்டாம் நூல் குலோத்துங்கன் பிள்ளைத்தமிழ் ஆகும். இது பிள்ளைத்தமிழ் சிற்றிலக்கிய வகையைச் சேர்ந்த கி.பி 12ஆம் நூற்றாண்டு நூல் ஆகும். இரண்டாம் குலோத்துங்கன் மீது அவர் பாடிய முதல் நூல் குலோத்துங்கன் உலா ஆகும்.

103 பாடல்களைக் கொண்ட இந்நூலில் 16 பாடல்கள் மட்டும் முழுமையாகக் கிடைக்காமல் சிதைந்துள்ளன. குலோத்துங்கன் திருமாலின் அவதாரமாக கூறப்படுவதால் திருமாலுடைய அவதாரச் செயல்கள் பலவும் இந்நூலில் இடம்பெற்றுள்ளன.

பிற்காலச் சோழ மன்னர்களான இராசராசன், இராசேந்திரன், இராசாதிராசன், முதற்குலோத்துஙகன், விக்கிரமன் ஆகிய இவனது முன்னவர்களின் வரலாற்றை நிரல்பட விளக்கியுள்ளார். 

இரண்டாம் குலோத்துங்கனின் வீரச் செயல்களையும், ஏனைய செய்திகளையும் சுவைபடத் தொகுத்து ஒட்டக்கூத்தர் குலோத்துங்கனைப் பிள்ளையாகப் பாவித்து காப்புப்பருவம், செங்கீரைப்பருவம், வாரானைப்பருவம், அம்புலிப்பருவம், சிறுபறைப்பருவம், சிற்றில் பருவம், சிறுதேர்ப்பருவம் எனப் பத்துப் பருவங்களின் வாயிலாக அவன் புகழ் உரைத்துள்ளார்.


</doc>
<doc id="233526" url="https://ta.wikipedia.org/wiki?curid=233526" title="சிறந்த இசையமைப்பாளருக்கான பிலிம்பேர் விருது - தமிழ்">
சிறந்த இசையமைப்பாளருக்கான பிலிம்பேர் விருது - தமிழ்

சிறந்த இசையமைப்பாளருக்கான பிலிம்பேர் விருது தமிழ் திரைப்படத்துறையில் சிறப்பாக இசையமைக்கும் இசையமைப்பாளர்களுக்கு வழங்கப்படும் விருதாகும். ஆண்டுதோறும் வழங்கப்படும் இவ்விருது பிலிம்பேர் பத்திரிக்கையால் வழங்கப்படுகிறது. இது கடந்த 1991ஆம் ஆண்டு முதல் வழங்கப்பட்டு வருகிறது. இதில், 1992 முதல் 2000 ஆண்டுவரை தொடர்ந்து 9 விருதுகள் உட்பட மொத்தம் 13 விருதுகளை பெற்று ஏ. ஆர். ரகுமான் முதலிடம் வகிக்கிறார். 5 முறை விருதுகள் பெற்ற ஹாரிஸ் ஜயராஜ் அதிகமுறை விருதுகளை பெற்றவர் பட்டியலில் இரண்டாவது இடத்தைப் பெறுகிறார்.



</doc>
<doc id="233527" url="https://ta.wikipedia.org/wiki?curid=233527" title="சார்பின் மூலம்">
சார்பின் மூலம்

கணிதத்தில் ஒரு மெய்மதிப்பு அல்லது சிக்கலெண்மதிப்பு அல்லது திசையன்மதிப்புச் சார்புபொன்றின் ஆட்களத்தில் உள்ள ஒரு உறுப்பின் சார்பலன் சுழியாக இருந்தால், அந்த உறுப்பானது அச் சார்பின் மூலம் அல்லது சார்பின் சுழியம் ("zero of a function" அல்லது "root of a function") எனப்படுகிறது.

சார்பு "f" இன் ஆட்களத்தின் ஒரு உறுப்பு "x" இச் சார்பின் மூலம் எனில்,

சுழி (0) வெளியீட்டைத் தருகின்ற உள்ளீடாகவும் சார்பின் மூலத்தைக் கூறலாம்.

ஒரு பல்லுறுப்புக்கோவையின் மூலம் என்பது அக் கோவைக்குரியச் சார்பின் மூலமாகும். இயற்கணிதத்தின் அடிப்படைத் தேற்றத்தின்படி ஒரு சுழியற்ற பல்லுறுப்புக்கோவையின் மூலங்களின் எண்ணிக்கை அக் கோவையின் படிக்குச் சமமானதாக இருக்கும்.

எடுத்துக்காட்டு: 

மெய்யெண்கணத்திலிருந்து மெய்யெண்கணத்திற்கு ஒரு சார்பு வரையறுக்கப்படும் போது, அச் சார்பின் வரைபடம் "x"-அச்சைச் சந்திக்கும் புள்ளிகளின் "x"-ஆய தொலைவுகள் சார்பின் மூலங்களாக இருக்கும்.

ஒற்றையெண் படியுடைய ஒவ்வொரு பல்லுறுப்புக்கோவையும் ஒற்றை எண்ணிக்கையில் மூலங்கள் கொண்டிருக்கும் (மூலங்களின் மடங்கெண்ணையும் கணக்கில் கொள்ளப்படுகிறது); இதேபோல இரட்டையெண் படியுடைய ஒவ்வொரு பல்லுறுப்புக்கோவையும் இரட்டை எண்ணிக்கையில் மூலங்கள் கொண்டிருக்கும். எனவே ஒற்றையெண் படியுடைய பல்லுறுப்புக்கோவைக்குக் குறைந்தபட்சம் ஒரு மெய்யெண் மூலம் இருக்கும் (ஏனென்றால் மிகச்சிறிய ஒற்றையெண் 1 ஆகும்). ஆனால் இரட்டையெண் படியுடைய பல்லுறுப்புக்கோவைக்குக் குறைந்தபட்சம் ஒரு மெய்யெண் மூலமாவது இருக்கவேண்டும் என்ற அவசியமில்லை. இடைநிலை மதிப்புத் தேற்றத்தின்படி பல்லுறுப்புக்கோவைகள் தொடர்ச்சியான சார்புகள் என்பதால், எதிர் மதிப்பிலிருந்து நேர் மதிப்பிற்கு மாறும்போது சார்பின் மதிப்பு சுழியைக் கண்டிப்பாகக் கடக்கும் என்பதால் மேலே கூறப்பட்ட கருத்து உண்மையாகும்.

இயற்கணித அடிப்படைத் தேற்றப்படி, "n" படியுடைய ஒவ்வொரு பல்லுறுப்புக்கோவைக்கும் "n" சிக்கலெண் மூலங்கள் (மடங்கெண்களையும் கணக்கிட்டு) உள்ளன. மெய்யெண் கெழுக்கள் கொண்ட பல்லுறுப்புக்கோவைகளின் மெய்யெண்ணற்ற மூலங்கள் சோடியாகவே அமையும்.


</doc>
<doc id="233530" url="https://ta.wikipedia.org/wiki?curid=233530" title="ராஜம்பேட்டை மக்களவைத் தொகுதி">
ராஜம்பேட்டை மக்களவைத் தொகுதி

ராஜம்பேட்டை மக்களவைத் தொகுதி, ஆந்திரப் பிரதேசத்தின் 25 மக்களவைத் தொகுதிகளில் ஒன்று.

இந்த மக்களவைத் தொகுதியில் கீழ்க்காணும் சட்டமன்றத் தொகுதிகள் உட்படுத்தப்பட்டுள்ளன.



</doc>
<doc id="233531" url="https://ta.wikipedia.org/wiki?curid=233531" title="மிதுன் ரெட்டி">
மிதுன் ரெட்டி

மிதுன் ரெட்டி, ஆந்திரப் பிரதேச அரசியல்வாதி. இவர் ராஜம்பேட்டை மக்களவைத் தொகுதியில் வேட்பாளராகி, 2014-ஆம் ஆண்டில் நடந்த பாராளுமன்றத் தேர்தலில் போட்டியிட்டார். தேர்தலில் வென்று, 2014-ஆம் ஆண்டில் தொடங்கிய பதினாறாவது மக்களவையில் உறுப்பினர் ஆனார். இவர் ஒய். எஸ். ஆர். காங்கிரஸ் கட்சியைச் சேர்ந்தவர். இவர் 1977-ஆம் ஆண்டின் ஆகஸ்டு 29-ஆம் நாளில் பிறந்தார். இவருக்கு திருப்பதி சொந்த ஊராகும்.


</doc>
<doc id="233533" url="https://ta.wikipedia.org/wiki?curid=233533" title="பெண்களுக்கு எதிரான வன்முறை">
பெண்களுக்கு எதிரான வன்முறை

பெண்களுக்கு எதிரான வன்முறை ("Violence against women", சுருங்க VAW) என்பது பெண்களுக்கு எதிராக முதன்மையாக அல்லது தனிப்பட்ட முறையில் நிகழ்த்தப்படும் வன்முறைச் செயல்களை மொத்தமாகக் குறிப்பிடுகின்றது. சிலநேரங்களில் வெறுப்புக் குற்றமாகக் கருதப்படும் . பாதிக்கப்படுபவரின் பாலினத்தை முதன்மைக் காரணமாகக் கொண்டு, இத்தகைய வன்முறை குறிப்பிட்ட குழுவினரைக் குறி வைக்கிறது. அதாவது இத்தகைய வன்முறைகள் பெண்களுக்கு எதிராக அவர்கள் "பெண்கள் என்பதாலோ இனத்தலைவர்/சமூக பால் கட்டமைப்புகளாலோ" நிகழ்த்தப்பெறுகின்றன. 

ஐக்கிய நாடுகளின் "பெண்களுக்கு எதிரான வன்முறை ஒழிப்பு சாற்றுரை" இவ்வாறு கூறுகிறது:

ஐக்கிய நாடுகள் பெண்களுக்கான வளர்ச்சி நிதியின் வலைத்தளத்தில் 2006க்கான அறிக்கையில் ஐக்கிய நாடுகள் சபையின் பொதுச் செயலாளரான கோபி அன்னான் அறிவித்துள்ளதாவது:பெண்களுக்கும் சிறுமிகளுக்கும் எதிரான வன்முறை உலகெங்கும் பரவும் அளவிலான பிரச்சினையாகும். உலகில் மூன்று பெண்களில் ஒருவர் தனது வாழ்நாளில் அடிக்கப்பட்டோ, புணர்விற்கு வற்புறுத்தப்பட்டோ, பிறவகையிலோ வன்முறைக்கு ஆளாக்கப்பட்டோ துன்புறுத்தப்படுகின்றனர்; இவ்வாறு துன்புறுத்துபவர் வழக்கமாக அவருக்குத் தெரிந்தவராகவே உள்ளார்.

பெண்களுக்கு எதிரான வன்முறை பல விரிந்த வகைப்பாடுகளில் அடங்கும். ‘தனிநபர்களால்’ நிகழ்த்தப்படுபவையும் ‘அரசுகளால்’ நிகழ்த்தப்படுபவையும் இவற்றில் அடங்கும். தனிநபர்களால் நிகழ்த்தப்படுபவற்றின் வகைகளில் வன்கலவி, குடும்ப வன்முறை, பாலின துன்புறுத்தல், கருத்தடுப்பு முறைகளின் கட்டாயப் பயன்பாடு, பெண் சிசுக் கொலை, பால் தெரிவு கருக்கலைப்பு, மகப்பேறு வன்முறை மற்றும் திரள் வன்முறை, மற்றும் மரபுவழி அல்லது சமூக செயல்முறைகளாக கெளரவக் கொலை, வரதட்சிணை மரணம், பெண் உறுப்பு சிதைப்பு, கடத்திக் கல்யாணம், கட்டாயக் கல்யாணம் ஆகியவற்றைக் குறிப்பிடலாம். அரசுகளால் நிகழ்த்தப்பெறும் அல்லது மன்னிக்கப்படும் வன்முறைகளாக போர்களின் போது போர் வன்புணர்வு, பாலியல் வன்முறை மற்றும் பெண்ணடிமைத் தனம், கட்டாயக் கருவளக்கேடு, கட்டாயக் கருக்கலைப்பு, காவல்துறை மற்றும் அதிகார வர்க்கத்தினால் வன்முறை, கல்லால் அடித்தல் மற்றும் சவுக்கடி ஆகியன உள்ளன. தவிரவும் பெண்களைக் கடத்துதல், கட்டாய விபசாரம் போன்ற பல வன்முறைகள் கட்டமைக்கப்பட்ட குற்றப் பிணையங்களால் நடத்தப்படுகின்றன.

பெண்களுக்கெதிரான வன்முறையை ஆய்ந்த உலக சுகாதார அமைப்பு (WHO), இவ் வன்முறை பெண்களின் வாழ்நாளின் ஐந்து நிலைகளில் நடைபெறுவதாக வகைப்படுத்தி உள்ளது: “1) பிறப்பிற்கு முன்னர், 2) மழலைப் பருவம், 3) சிறுமியர், 4) வளர்சிதை மாற்றம் மற்றும் வயது வந்தோர் 5) முதியோர்”

அண்மை ஆண்டுகளில், பன்னாட்டளவில் நெறிமுறைகள், சாற்றுரைகள் போன்றவற்றின் மூலம் பெண்களுக்கு எதிரான வன்முறைக்குத் தீர்வு காண முயற்சிகள் மேற்கொள்ளப்படுகின்றன. ஐரோப்பிய ஒன்றியம் பாலினத் துன்புறுத்தலுக்கான வழிகாட்டுதலையும் மாந்தக் கடத்துகைக்கு எதிரான வழிகாட்டுதலையும் வெளியிட்டுள்ளது.


</doc>
<doc id="233537" url="https://ta.wikipedia.org/wiki?curid=233537" title="பெண்ணிய மெய்யியல்">
பெண்ணிய மெய்யியல்

பெண்ணிய மெய்யியல் ("Feminist philosophy") என்பது பெண்ணியப் பார்வையில் மெய்யியலை அணுகுவதைக் குறிக்கிறது. இது மெய்யியல் முறைகள் மூலமாக பெண்ணியக் கருத்துக்களுக்கு வலுவூட்டுவதையும் மரபுவழி மெய்யியல் கருத்துக்களை பெண்ணியக் கோணத்திலிருந்து மீள்மதிப்பீடு அல்லது விமரிசிப்பதை அடக்கியுள்ளது.

பெண்ணிய மெய்யியல் குறித்த ஒருங்கிணைந்த அணுகுமுறை இல்லை. பெண்ணிய மெய்யியலாளர்கள், மெய்யியலாளர்களாக ஆய்வுவழி மெய்யியல் அல்லது ஐரோப்பிய மெய்யியலை பின்பற்றுவதும், அவற்றுள் பல்வேறு வேறுபாடான கருதுகோள்களைக் காண்போராகவும், பெண்ணியவாதிகளாக பல்வேறு வேறுபாடான பெண்ணிய அணுகுமுறைகளைக் கொண்டோராகவும் உள்ளனர்.

மெய்யியலின் பல வழமையானச் சிக்கல்களுக்கு பெண்ணியம் புதிய அணுகுமுறையை ஈந்துள்ளது. காட்டாக, நாம் எவ்வாறு அறிகிறோம் என்பதைக் குறித்த கருதுகோள்களும் பகுத்தறிவு குறித்த கருத்துக்களும் ஆண்களின் கற்பிதங்களின் அடிப்படையில் பெறப்பட்டவை என்றும் பெண்களின் குரல் ஒதுக்கப்பட்டன என்றும் பெண்ணிய அறிகை மெய்யியலாளர்கள் கருதுகின்றனர். சிலர் மரபுவழி மெய்யியலின் பிடிவாதமான விவாதப்பாணியை ஆண்களைக் குவியப்படுத்திய, குடும்பத்தலைவரை மையப்படுத்திய அணுகுமுறையாக விமரிசிக்கின்றனர். இத்தகைய விமரிசனத்தை பெண்ணிய மெய்யியலாளர்கள் சிலர் ஏற்பதில்லை; தாக்குகின்ற விவாதப்பாணி பெண்களின் குணத்திற்கும் ஏற்றவையே என்பது இவர்களது கூற்றாகும்.


</doc>
<doc id="233540" url="https://ta.wikipedia.org/wiki?curid=233540" title="அஞ்செலா டேவிசு">
அஞ்செலா டேவிசு

அஞ்செலா இவான் டேவிசு ( "Angela Yvonne Davis", சனவரி 26, 1944) அமெரிக்க அரசியல் செயற்பாட்டாளரும் கல்வியாளரும் எழுத்தாளரும் ஆவார். 1960களில் ஐக்கிய அமெரிக்கப் பொதுவுடமைக் கட்சித் தலைவராக அக்காலத்திய எதிர்ப்பண்பாடு இயக்கங்களில் முன்னணி வகித்தார். கருஞ்சிறுத்தைக் கட்சியின் அலுவல்முறையான உறுப்பினராக இல்லாதபோதும், குடிசார் உரிமைகள் இயக்கங்களில் பங்கேற்றமையால் அக்கட்சியுடன் நெருங்கியத் தொடர்பு கொண்டிருந்தார். சிறைக் குற்றவாளிகளின் உரிமைகளை நிலைநாட்டப் பாடுபட்டார்; இதற்காக "கிரிட்டிகல் ரெசிஸ்டன்சு" என்ற அமைப்பை நிறுவினார். இது சிறை-தொழிற்சாலை முறையை எதிர்த்தது. 

கலிபோர்னியா பல்கலைக்கழகத்தின் சான்டா குரூசு வளாகத்தில் உணர்வியல் வரலாற்றுத் துறையில் பேராசிரியையாக இருந்து பணி ஓய்வு பெற்றார். அதே பல்கலைக்கழகத்தின் பெண்ணியக் கல்வி துறைக்கு முன்னாள் இயக்குநராகவும் இருந்துள்ளார்.

இவருக்கு பெண்ணியம், ஆபிரிக்க-அமெரிக்கர்கள், மார்க்சியம், பரப்பிசை, சமூக உணர்வியல், தண்டனை மற்றும் சிறைச்சாலைகள் குறித்த மெய்யியல் ஆகியவற்றில் ஆய்வுக்கான விருப்பம் இருந்தது. பொதுவுடமைக் கட்சியில் உறுப்பினராக இருந்தமையால் 1969இல் கலிபோர்னியா மாநிலத்தின் பல்கலைக்கழகங்களில் இவர் பணியாற்றுவதற்குத் தடை விதிக்க ரானல்ட் ரேகன் கோரினார். 1980களில் இரண்டு முறை ஐக்கிய அமெரிக்க பொதுவுடமைக் கட்சியின் சார்பில் அமெரிக்கத் துணைக் குடியரசுத் தலைவர் பதவிக்குப் போட்டியிட்டார்.


</doc>
<doc id="233541" url="https://ta.wikipedia.org/wiki?curid=233541" title="இந்தியாவில் பெண்ணியம்">
இந்தியாவில் பெண்ணியம்

இந்தியாவில் பெண்ணியம் (Feminism in India) என்பது பல இயக்கங்களின் ஒரு தொகுதியாக விளங்குகிறது. இந்த இயக்கங்கள், இந்தியப் பெண்களுக்கான சம உரிமையைப் பற்றி விளக்குவதையும், அவர்களுக்கான சமஉரிமையை உறுதிப்படுத்துவதையும் நோக்கமாகக் கொண்டுள்ளது. அவர்களின் அரசியல், பொருளாதார, மற்றும் சமூக உரிமைகளை பாதுகாப்பதும் அவர்களுக்குச் சமமான வாய்ப்புகளை ஏற்படுத்திக் கொடுப்பதும் இவ்வியக்கங்களின் சீரிய நோக்கமாகும். இந்திய சமூகத்திற்குள் பெண்களின் உரிமைகளைப் பாதுகாப்பது இதன் குறிக்கோளாகும். உலகின் பிற பாகங்களிலுள்ள அவர்களின் பெண்ணியல் கூட்டாளிகளைப் போலவே இந்தியப் பெண்ணியக்கவாதிகளும் பாலின சமத்துவத்தைக் கோருகிறார்கள்: பெண்களுக்கு ஆணுக்கிணையான கூலியும், சமமான படிப்பும், ஆரோக்கியமும் எளிதில் கிட்டவேண்டும். அரசியலிலும் பெண்களுக்கு சம உரிமை கிட்டவேண்டும். வாரிசுரிமைச் சட்டங்கள் மற்றும் சதி என்றழைக்கப்படும் உடன்கட்டை ஏறும் வழக்கம் போன்ற இந்திய சமூகத்தின் கலாச்சாரத் தொடர்புடைய சிக்கல்களுக்கு எதிராகவும் இந்தியப் பெண்ணியல்வாதிகள் போராடி வந்திருக்கிறார்கள்.

இந்தியாவின் பெண்ணியம் வரலாற்றை மூன்று கட்டங்களாகப் பிரிக்கலாம்: 

இந்தியாவின் பெண்ணியம் சார்ந்த இயக்கங்கள் வளர்ச்சி கண்டபோதும், இன்றும் இந்த நவீன இந்தியாவில் வாழும் பெண்கள் பல்வேறுவிதமான பாகுபாடு சம்பந்தமான பிரச்சனைகளைச் சந்தித்துக் கொண்டிருக்கிறார்கள். இந்தியாவின் குடும்பத்தலைவருக்குட்பட்ட கலாச்சாராத்தில் பெண்கள் சொத்துரிமைகளைப் பெறுவதும் ஆணுக்கிணையான கல்வியைப் பெறுவதும் போராட்டமாகவே உள்ளது. இத்துடன், கடந்த 20 ஆண்டுகளில், பெண்சிசுக் கருக்கலைப்பு என்ற புதிய பிரச்சனை பெண்ணுக்கெதிராகத் தோன்றியுள்ளது. இந்த அநீதிக்கு எதிராகப் போராடுவதை மிகவும் முக்கியமானதாக இந்தியப் பெண்ணியவாதிகள் கருதுகிறார்கள்.

மேற்கத்திய நாடுகளில் உள்ளதுபோல, இந்தியாவிலுள்ள பெண்ணியல் அமைப்புகளைப்பற்றிய விமர்சனங்கள் இங்கும் உள்ளன. இவர்கள் ஏற்கனவே உரிமைகள் பெற்றுள்ள பெண்களின் மேல் மட்டுமே அக்கறை செலுத்துவதாகவும், பொருளாதாரத்தில் மிகவும் பின்தங்கிய ஏழை மற்றும் கீழ் சாதிப் பெண்களை உதாசீனப்படுத்துவதாகவும் விமர்சனத்திற்குள்ளாகினர். இதுவே சாதிவாரியான பெண்ணியக்கங்களும் அமைப்புகளும் தோன்றக் காரணமாய் இருந்தது.

1991 -லிருந்து 2001-வரையிலான இடைப்பட்ட காலத்தில், இந்தியாவின் மக்கள்தொகையில் 94.5 சிறுமிகளுக்கு 100 சிறுவர்கள் என்று இருந்த பெண்-ஆண் விகிதம் 92.7 சிறுமிகளுக்கு 100 சிறுவர்கள் என்ற விகிதமாக வீழ்ச்சியடைந்தது. கேரளா போன்ற நாட்டின் சில பகுதிகள் இத்தகைய வீழ்ச்சியை அனுபவிக்கவில்லை. ஆனால், பஞ்சாப், ஹரியானா, குஜராத், மற்றும் மகாராஷ்டிரா போன்ற இந்தியாவின் பணக்கார மாநிலங்களில் பெண்-ஆண் விகிதம் வெகுவாகக் குறைந்துவிட்டது. (இந்த மாநிலங்களில் பெண்-ஆண் விகிதம் 79.3 மற்றும் 87.8-க்கு இடைப்பட்டுள்ளது). இது பிறப்பு விகிதப் பாகுபாட்டிற்கு சாட்சியாக விளங்குகிறது. அத்துடன் இது பெண்சிசுக் கருக்கலைப்பு எங்கும் பரவி வருவதைக் குறிப்பதாக உள்ளது. இதன் காரணமாக இந்திய நாடாளுமன்றம் கருவிலேயே பிறக்கப்போகும் குழந்தையின் பாலினத்தைத் தெரிந்துகொள்ளும் நுணுக்கங்களுக்குத் தடை விதித்தது. ஆனால் இந்தச் சட்ட அமுலாக்கம் பெருவாரியாக தவிர்க்கப்பட்டு வருகிறது.

பெருவாரியான சராசரி இந்தியப் பெண்களின் வாழ்க்கை திருமணத்திலேயே கழிகிறது; இன்றும்கூட சட்டரீதியான திருமண வயதான 18 ற்குள்ளாகவே நிறையப் பெண்கள் திருமணம் புரிந்துகொள்கின்றனர். பெண்கள் திருமணம் செய்துகொள்ளாமல் இருக்கும் நிகழ்வு இந்தியாவில் குறைவாக உள்ளது. இந்தியப் பெண்களின் முதிர்ந்த பருவத்தில் குழந்தைப்பேறும் குழந்தை வளர்ப்பும் மட்டுமே முக்கியத்துவம் பெறுகின்றன. ஆகையால், இந்தியப்பெண்கள் வேலைக்குச் செல்லும்போது இந்திய ஆண்களுக்கு பின்தங்கியவர்களாகிவிடுகின்றனர். நகரவாழ் இந்திய ஆண்கள் தங்களது 25 முதல் 29 வயதிற்குள் வேலைக்குச்சென்றுவிடுகின்றனர். ஆனால், நகரவாழ் இந்தியப் பெண்கள் தங்களது 40 அல்லது 44 வயதிலேயே வேலைக்குச்செல்ல முற்படுகின்றனர். இக்காரணத்தால், வேலைக்குத் தேவையான திறமையைப் பெறுவதில் பெண்களுக்கு மிகக் குறைந்த நேரமே உள்ளதால், தங்களின் வேலையில் முன்னேற்றம் காண மிகக் குறைந்த வாய்ப்புகளையே பெறுகின்றனர்.

இந்தியப் பணியாளர்களில் பெணகளின் பங்களிப்பு மிகக் குறைவாகவே உள்ளது. ஆண்களைவிட பெண்கள் தங்களின் படிப்பை ஆரம்பப்பள்ளியுடனோ அல்லது நடுநிலைப்பள்ளியுடனோ நிறுத்திக்கொள்கின்றனர். அத்துடன் ஆண்களைவிட பெண்களின் கல்வி அறிவு மிகவும் குறைவாகவே உள்ளது. இந்தியாவில் வேலைவாய்ப்பின்மை அதிகமாக இருப்பதால், முதலாளிகளும் சட்டத்தை எளிதாக ஏமாற்றுகிறார்கள்- குறிப்பாக பெண்கள் விஷயத்தில். ஏனென்றால், இந்தியக் கலாச்சாரத்தில் ஆணைப் பெண்கள் எதிர்த்துப்பேசுவது கூடாது என்று ஆகிவிட்டது. மேலும், தொழிலாளர் சங்கங்களும் பெண்களின் தேவைகளை உணராமலே உள்ளன. பெண்களும் மனைவியாக, அம்மாவாக, குடும்பத்தலைவியாக வாழ்வதற்கு ஏற்ற வேலைகளுடன் தங்களை ஈடுபடுத்திக்கொள்ளவே விரும்புகின்றனர்.

பத்தொன்பதாம் நுாற்றாண்டின் தொடக்கத்தில், மேலை நாடுகளில் படித்த இந்தியர்கள் சமத்துவமத்தை அறிமுகப்படுத்தினார்கள். இருந்தாலும், 1947-ல் இந்தியா சுதந்திரம் பெற்று தனது ஜனநாயக அரசாங்கத்தைத் தொடங்கும் வரை சமத்துவம் என்ற வார்த்தைக்கு முக்கியத்துவம் கிட்டவில்லை. இந்தியர்களின் வாழ்க்கையில் சமத்துவத்தை செயல்படுத்தும் கொள்கையும் உருப்பெறவில்லை. சுதந்திரத்திற்குப்பின் இந்திய அரசியலமைப்பு எல்லோருக்கும் சமத்துவத்தை அளித்தது. மதத்தாலோ பாலினத்தாலோ வேறுபாடு காணாத சுதந்திரத்தை அது வழங்கியது. ஒவ்வொருவரின் மதச்சுதந்திரத்திற்கு உத்திரவாதம் அளித்தது. அத்துடன், ஏழு ஐந்தாண்டுத்திட்டங்கள் பெண்களுக்கு சுகாதாரம், கல்வி, வேலைவாய்ப்பு போன்ற பொதுநலன்களை அளிப்பதில் மேம்பாடு கண்டுள்ளது. ஆறாவது ஐந்தாண்டுத்திட்டம் பெண்களை "முன்னேற்றத்தில் பங்குதாரர்கள்" என்றுகூட அறிவித்தது.



</doc>
<doc id="233558" url="https://ta.wikipedia.org/wiki?curid=233558" title="ராஜமன்றி மக்களவைத் தொகுதி">
ராஜமன்றி மக்களவைத் தொகுதி

ராஜமன்றி மக்களவைத் தொகுதி, ஆந்திரப் பிரதேசத்தின் 25 மக்களவைத் தொகுதிகளில் ஒன்று.

இந்த மக்களவைத் தொகுதியில் கீழ்க்காணும் சட்டமன்றத் தொகுதிகள் உட்படுத்தப்பட்டுள்ளன.



</doc>
<doc id="233559" url="https://ta.wikipedia.org/wiki?curid=233559" title="முரளி மோகன் மகந்தி">
முரளி மோகன் மகந்தி

முரளி மோகன் மகந்தி, தெலுங்கானாவைச் சேர்ந்த அரசியல்வாதி. இவர் தெலுங்கு தேசக் கட்சியின் உறுப்பினர். இவர் 1940-ஆம் ஆண்டின் ஜூன் 24-ஆம் நாளில் பிறந்தார். இவர் 2014-ஆம் ஆண்டில் நடைபெற்ற பாராளுமன்றத் தேர்தலில், ராஜமுந்திரி மக்களவைத் தொகுதியில் போட்டியிட்டார். தேர்தலில் வென்று, பதினாறாவது மக்களவையில் உறுப்பினர் ஆனார்.


</doc>
<doc id="233560" url="https://ta.wikipedia.org/wiki?curid=233560" title="ஸ்ரீகாகுளம் மக்களவைத் தொகுதி">
ஸ்ரீகாகுளம் மக்களவைத் தொகுதி

ஸ்ரீகாகுளம் மக்களவைத் தொகுதி, ஆந்திரப் பிரதேசத்தின் 25 மக்களவைத் தொகுதிகளில் ஒன்று.

இந்த மக்களவைத் தொகுதியில் கீழ்க்காணும் சட்டமன்றத் தொகுதிகள் உட்படுத்தப்பட்டுள்ளன.



</doc>
<doc id="233561" url="https://ta.wikipedia.org/wiki?curid=233561" title="ராம் மோகன் நாயுடு">
ராம் மோகன் நாயுடு

ராம் மோகன் நாயுடு, ஆந்திரப் பிரதேச அரசியல்வாதி. இவர் தெலுங்கு தேசக் கட்சியைச் சேர்ந்தவர். இவர் 1987-ஆம் ஆண்டின் டிசம்பர் 18-ஆம் நாளில் பிறந்தார். இவர் ஸ்ரீகாகுளத்தை சொந்த ஊராகக் கொண்டவர். இவர் 2014-ஆம் ஆண்டில் நடைபெற்ற பாராளுமன்றத் தேர்தலில், ஸ்ரீகாகுளம் மக்களவைத் தொகுதியில் போட்டியிட்டார். தேர்தலில் வென்று, பதினாறாவது மக்களவையில் உறுப்பினர் ஆனார்.


</doc>
<doc id="233562" url="https://ta.wikipedia.org/wiki?curid=233562" title="ஹிந்துபுரம் மக்களவைத் தொகுதி">
ஹிந்துபுரம் மக்களவைத் தொகுதி

ஹிந்துபுரம் மக்களவைத் தொகுதி, ஆந்திரப் பிரதேசத்தின் 25 மக்களவைத் தொகுதிகளில் ஒன்று.

இந்த மக்களவைத் தொகுதியில் கீழ்க்காணும் சட்டமன்றத் தொகுதிகள் உட்படுத்தப்பட்டுள்ளன.



</doc>
<doc id="233563" url="https://ta.wikipedia.org/wiki?curid=233563" title="நிம்மல கிறிஸ்தப்பா">
நிம்மல கிறிஸ்தப்பா

நிம்மல கிறிஸ்தப்பா, ஆந்திரப் பிரதேச அரசியல்வாதி. இவர் தெலுங்கு தேசக் கட்சிக்காரர். இவர் 1956-ஆம் ஆண்டின் நவம்பர் இருபத்தைந்தாம் நாளில் பிறந்தார். இவர் அனந்தபூரசி சேர்ந்தவர். இவர் 2009-ஆம் ஆண்டில் தொடங்கிய பதினைந்தாவது மக்களவையிலும், 2014-ஆம் ஆண்டில் தொடங்கிய பதினாறாவது மக்களவையிலும் உறுப்பினராக இருந்தவர். இவர் ஹிந்துபுரம் மக்களவைத் தொகுதியில் போட்டியிட்டு வென்றார்.


</doc>
<doc id="233579" url="https://ta.wikipedia.org/wiki?curid=233579" title="யூனியன் கார்பைட்">
யூனியன் கார்பைட்

யூனியன் கார்பைடு நிறுவனம் ("Union Carbide Corporation") (2001 இலிருந்து) டொவ் கெமிக்கல் கம்பனிக்கு முழுமையும் உரிமையான துணை நிறுவனமாகும். இது தற்போது 2,400க்கும் கூடுதலான பணியாளர்களைக் கொண்டுள்ளது. யூனியன் கார்பைடு வேதிப் பொருட்களையும் பல்லுறுப்பிகளையும் தயாரிக்கின்றது; இவை மற்ற தொழிற் முனைவோரால் மேலும் மாற்றப்பட்டு நுகர்வோரை அடைகின்றன. சில தயாரிப்புப் பொருள்கள் கூடிய அளவில் தயாரிக்கப்படுகின்றன; வேறு சில சிறு சந்தைகளின் தேவைகளை சந்திக்கும் குறிப்பிட்ட பொருள்களாகும். யூனியன் கார்பைடு நிறுவனத்தின் பொருட்கள் வண்ணப்பூச்சு தயாரிப்பு, பொதியாக்கல், கம்பி,வடத் தொழில், வீட்டு நுகர்வுப் பொருட்கள், தனிநபர் பேணல், மருந்துகள், தானுந்துகள், துணித் தயாரிப்பு, வேளாண்மை, எண்ணெய் மற்றும் வளித் துறைகளில் பயனாகின்றன. இந்நிறுவனம டௌ ஜோன்ஸ் தொழில்துறை குறியீட்டின் அங்கமாக இருந்தது.

1917இல் நிறுவப்பட்ட இந்நிறுவனத்தின் ஆராய்ச்சியாளர்கள் இயற்கை எரிவளி நீர்மங்களான எத்தேன், புரொப்பேன் போன்றவற்றிலிருந்து விலை குறைந்த முறையில் எத்திலீன் தயாரிக்கும் முறையைக் கண்டறிந்தனர். இதுவே தற்கால, பெட்ரோலிய வேதிகள் தொழிலுக்கு முன்னோட்டமாக அமைந்தது. விற்பதற்கு முன்னதாக இந்த நிறுவனத்தின் அங்கமாக எவரெடி மின்கல நிறுவனமும் கிளாடு பைகள் நிறுவனமும் இருந்தன; சிமோனிசு தானுந்து மெழுகு, பிரெசுடோன் உறைதல் தடுப்பி போன்ற பொருட்களையும் தயாரித்து வந்தது. பெப்ரவரி 6, 2001இல் டொவ் கெமிக்கல் கம்பனியால் கையகப்படுத்துவதற்கு முன்னதாக இவற்றையும் மின்னியல் வேதிப் பொருட்கள், பாலியூரிதின் இடைப்பொருட்கள், தொழிலக வளிகள், கரிமப் பொருட்கள் தயாரிப்பையும் விற்று விட்டது.




</doc>
<doc id="233587" url="https://ta.wikipedia.org/wiki?curid=233587" title="கண்ணூர் தொடருந்து நிலையம்">
கண்ணூர் தொடருந்து நிலையம்

கண்ணூர் தொடருந்து நிலையம், கேரளத்தின் முக்கியமான தொடருந்து நிலையம் ஆகும். இது கண்ணூரில் உள்ளது. இதை இந்திய இரயில்வேயின் தென்னக இரயில்வே கோட்டத்தினர் இயக்குகின்றனர். இங்கிருந்து தமிழ்நாடு, மும்பை, வட இந்தியா உள்ளிட்ட பகுதிகளுக்கு தொடருந்து இயக்கப்படுகின்றன. கண்ணூர் நிலையமும் தெற்கு கண்ணூர் நிலையமும் வெவ்வேறு நிலையங்கள். ஆனால், இரண்டுமே கண்ணூரில் அமைந்துள்ளன.
இது நான்கு நடைமேடைகளை கொண்டது.





</doc>
<doc id="233588" url="https://ta.wikipedia.org/wiki?curid=233588" title="இராமநாதபுரம் (திண்டுக்கல் மாவட்டம்)">
இராமநாதபுரம் (திண்டுக்கல் மாவட்டம்)

இராமநாதபுரம் தமிழ்நாட்டின் திண்டுக்கல் மாவட்டம், வேடசந்தூர் வட்டத்தைச் சேர்ந்த கிராமமாகும். திண்டுக்கல் நகரில் இருந்து கிழக்குத் திசையில் சுமார் 10 கி.மீ தொலைவில் இராமநாதபுரம் அமைந்துள்ளது. கிழக்கில் குப்பமுத்துப்பட்டி. மேற்கில் களராம்பட்டி. தெற்கில் புகையிலைப்பட்டி. வடக்கில் தாதநாயக்கன்பட்டி ஆகிய ஊர்கள் இருக்கின்றன. வேளாண்மை, சலவை, கட்டுமானத் தொழில் ஆகியவை இந்த ஊர் மக்களி்ன் முக்கியத் தொழில்களாகும். இங்கு விளைவிக்கப்படும் மொச்சைக்குச் சந்தையில் நல்ல வரவேற்பு உண்டு. 

இங்குள்ள கோட்டை முனியாண்டி கோவில் முழுவதும் கரணைக் கற்களால் உருவாக்கப்பட்டது. சிதிலமடைந்த நிலையில் இங்கு ஒரு கோட்டை இருந்ததற்கான அடையாளங்கள் காணப்படுகின்றன. எழுத்துப் பாறை என்ற இடத்தில் பழங்காலக் கல்வெட்டு ஒன்று காணப்படுகிறது. இது கி.பி ஒன்பதாம் நூற்றாண்டைச் சேர்ந்தது. மாறஞ்சடையன் என்ற பாண்டிய மன்னனால் இந்தக் கல்வெட்டு படைக்கப்பட்டுள்ளது. இரண்டாம் வரகுணன் என்ற பெயரும் இம்மன்னருக்கு உண்டு. சோழ நாட்டிலிருந்து இடவை என்ற ஊரின் மீது இம்மன்னன் படையெடுத்துள்ளான். உடன் சென்ற பராந்தகப்பள்ளி என்ற ஊரின் வேளாண் பெயரால் இங்கு ஒரு குளம் வெட்டப்பட்டுள்ளது. அதில் கல்லால் கரையும் குமிழி இருந்திருக்கிறது. வட்டெழுத்தில் உள்ள கல்வெட்டுத் தகவல் எளிமைப்படுத்தப்பட்டுள்ளது. இதில் குறிப்பிடப்பட்டுள்ள செய்தி

என்று தமிழ்நாடு அரசு தொல்லியல் துறை அறிவித்துள்ளது


</doc>
<doc id="233597" url="https://ta.wikipedia.org/wiki?curid=233597" title="பெண்மை">
பெண்மை

பெண்மை ("Femininity" அல்லது "feminity", "girlishness", "womanliness" அல்லது womanhood) பெண்களுக்கும் சிறுமியருக்கும் உள்ளதாக வரையறுக்கப்படும் பொதுவான குணங்கள், நடத்தைகள், மற்றும் பணிகளின் தொகுப்பாகும். பெண்மை சமூகத்தினால் கட்டமைக்கப்பட்டாலும் சமூகத்தினால் வரையறுக்கப்பட்ட காரணிகளாலும் உயிரியக் காரணிகளாலும் உருவானது. இதனால் இது உயிரிய பெண் பாலின் வரையறையிலிருந்து வேறுபட்டது. ஆண்களும் பெண்களும் பெண்மைத் தன்மைக் கொண்டிருக்கலாம்.

வழமையாக தாய்மை, மென்மை, பாசம் மற்றும் கூர் உணர்வு பெண்மையின் தன்மைகளாக கூறப்படுகின்றது . தமிழர் பண்பாட்டில் அச்சம், நாணம், மடம், பயிர்ப்பு என்பவை பெண்மையின் தன்மைகளாகக் குறிப்பிடப்படுகின்றன. இருப்பினும் பெண்மை இருப்பிடத்தையும் சூழமைவையும் பொறுத்து வேறுபடுகின்றது; பல்வேறு சமூக, பண்பாட்டுக் காரணிகளும் தாக்கத்தை ஏற்படுத்துகின்றன. சில பண்பாடுகளில் சில கோட்பாடுகளும் அஃறிணைப் பொருட்களும் பெண்மைக் குணம் கொண்டவையாகக் கருதப்படுகின்றன. பெண்மைக்கு எதிரானத் தன்மையாக ஆண்மை உள்ளது.


</doc>
<doc id="233605" url="https://ta.wikipedia.org/wiki?curid=233605" title="அசைலேற்றம்">
அசைலேற்றம்

வேதியியலில் அசைலேற்றம் ("Acylation") அல்லது பொதுவாக ஆல்கனாயிலேற்றம் ("alkanoylation") எனப்படுவது ஒரு சேர்மத்துடன் அசைல் தொகுதியை சேர்க்கும் செயல்முறையைக் குறிப்பதாகும். அசைல் தொகுதியைக் கொடுக்கும் சேர்மம் "அசைலேற்றி" ("acylating agent") எனப்படும்.
ஏனெனில் அவை உலோக வினைவேக மாற்றிகளுடன் வினை புரிந்து வலுவான இலத்திரன் கவரிகளாக உருவாகின்றன. பொதுவாக அசைல் ஆலைடுகள் அசைலேற்றிகளாகப் பயன்படுத்தப்படுகின்றன. உதாரணமாக, பிரீடல் கிராப்ட்சு அசைலேற்றத்தில் அசிட்டைல் குளோரைடு (எத்தனாயில் குளோரைடு) CHCOCl அசைலேற்றியாகவும், அலுமினியம் குளோரைடு (AlCl) வினைவேக மாற்றியாகவும் பயன்படுகின்றன. இவ்வினையில் எத்தனாயில் (அசிட்டைல்) தொகுதி பென்சீனுடன் சேர்கிறது.

இவ்வினையின் வினைவழிமுறை மின்கவர் அரோமாட்டிக் பதிலீட்டுவினையாகும்

அமீன்களை அமைடுகளாகவும், ஆல்ககால்களை எசுத்தர்களாகவும் அசைலேற்றம் செய்ய அசைல் ஆலைடுகள் மற்றும் கார்பாக்சிலிக் அமிலங்களின் அமில நீரிலிகள் கூட பொதுவாக அசைலேற்றிகளாகப் பயன்படுத்தப்படுவதுண்டு. அமீன்கள் மற்றும் ஆல்ககால்கள் போன்றவை மின்னணு மிகுபொருட்களாகும். எனவே இவ்வினையின் வினை வழிமுறை கருநாட்டப் பதிலீட்டு வினையாகும். சக்சினிக் அமிலமும் குறிப்பிட்ட சிலவகை அசைலேற்ற வினைகளுக்கு அதாவது சக்சினிக்கேற்றம் போன்ற வினைகளுக்கு அசைலேற்றியாகப் பயன்படுத்தப்படுகிறது. இவ்வினையின் போது ஒன்றுக்கு மேற்பட்ட சக்சினேட்டுகள் ஒரு தனி சேர்மத்துடன் சேர்கின்றன. 

அசைல் பிணைப்புக்கள் மூலம் செயல்பாட்டு குழுக்கள் புரதத்துடன் இணைக்கப்படும் புரதப் பெயர்ப்பிற்கு பின்னான புரத அசைலேற்றம் எனப்படுகிறது. அமினோ அமிலங்களுடன் கொழுப்பு அமிலங்கள் இணைகின்ற வினை அவற்றுள் முக்கியமான வினையாகும்.. புரத அசைலேற்றவினை ஒரு உயிரியற் குறியீட்டு வழிமுறையாகக் கருதப்படுகிறது .



</doc>
<doc id="233615" url="https://ta.wikipedia.org/wiki?curid=233615" title="திருவாளப்புத்தூர் பசுபதிப் பிள்ளை">
திருவாளப்புத்தூர் பசுபதிப் பிள்ளை

திருவாளப்புத்தூர் பசுபதிப் பிள்ளை (1879 – 8 அக்டோபர் 1958) தமிழகத்தைச் சேர்ந்த தவில் இசைக் கலைஞராவார்.

மயிலாடுதுறை அருகிலுள்ள திருவாளப்புத்தூர் எனும் ஊரில் பிறந்தவர் பசுபதிப் பிள்ளை. இவரின் தாய் அம்மணி அம்மாள் ஒரு நாட்டியக் கலைஞர். முதலில் ஆச்சாள்புரம் தருமலிங்கம் பிள்ளை, பின்னர் அம்மாசத்திரம் கண்ணுசுவாமி பிள்ளை ஆகியோரிடம் மொத்தமாக 7 ஆண்டுகள் தவில் கற்றுக்கொண்டார் பசுபதி. 

தவில் கலைஞராக முன்னணி நாதசுரக் கலைஞர்கள் வழிவூர் வீராசுவாமி பிள்ளை, சிதம்பரம் வைத்தியநாத பிள்ளை, செம்பனார்கோயில் ராமசுவாமி பிள்ளை, எஸ். ஆர். கோவிந்தசுவாமி பிள்ளை சகோதரர்கள், நாகூர் சுப்பையா பிள்ளை, திருவாவடுதுறை ராஜரத்தினம் பிள்ளை ஆகியோருக்கு வாசித்துள்ளார்.

நாச்சியார்கோயில் என். பி. இராகவப்பிள்ளை, யாழ்ப்பாணம் சின்னத்தம்பிப் பிள்ளை, பொறையார் வேணுகோபால பிள்ளை, திருவிழந்தூர் ராமதாஸ் பிள்ளை, நாச்சியார்கோவில் ராமதாஸ் பிள்ளை, திருவிழந்தூர் வேணுகோபால பிள்ளை, பெரும்பள்ளம் வெங்கடேசப் பிள்ளை, திருவிடைமருதூர் வெங்கடேசப் பிள்ளை, திருமுல்லைவாயில் சண்முகவடிவேல், இலுப்பூர் நல்லகுமார், திருவாளப்புத்தூர் டி. ஏ. கலியமூர்த்தி ஆகியோர் பசுபதிப் பிள்ளையின் குறிப்பிடத்தக்க மாணவர்கள் ஆவர்.

சில காலம் உடல்நலக் குறைவினால் பாதிக்கப்பட்டிருந்த பசுபதி, 8 அக்டோபர் 1958 அன்று காலமானார். 



</doc>
<doc id="233616" url="https://ta.wikipedia.org/wiki?curid=233616" title="திருமருகல் நடேச பிள்ளை">
திருமருகல் நடேச பிள்ளை

திருமருகல் நடேச பிள்ளை (1874 – 1903) தமிழகத்தைச் சேர்ந்த நாதசுவர இசைக் கலைஞராவார்.

நாகப்பட்டினம் மாவட்டத்தில், திருமருகல் எனும் ஊரில் பிறந்தவர் நடேச பிள்ளை. பெற்றோர்: சிவஞானம் பிள்ளை – அவயாம்பாள். முதலில் மருதமுத்துப் பிள்ளை, பின்னர் குழிக்கரை அய்யாசுவாமிப் பிள்ளை ஆகியோரிடம் நாதசுவரம் கற்றுக்கொண்டார் நடேச பிள்ளை. 
புகழ்பெற்ற தவில் கலைஞர்களான அம்மாசத்திரம் கண்ணுசுவாமி பிள்ளை, அம்மாப்பேட்டை பக்கிரிப்பிள்ளை, நாச்சியார் கோவில் சக்திவேல் பிள்ளை, பந்தணைநல்லூர் மரகதம் பிள்ளை ஆகியோர் இவருடன் தவில் வாசித்துள்ளனர்.

தனக்கு குழந்தை இல்லாததால், தமக்கை கோவிந்தம்மாளின் குழந்தையான ராஜரத்தினத்தை நடேச பிள்ளை தத்தெடுத்துக் கொண்டார். இக்குழந்தையே பின்னாளில் புகழ்பெற்று விளங்கிய டி. என். ராஜரத்தினம் பிள்ளை.

1903 ஆம் ஆண்டில் திருநெல்வேலி இசைக் கச்சேரி ஒன்றிற்கு புறப்படும்போது ஏற்பட்ட வயிற்றுப்போக்கு பிரச்சினையின் காரணமாக, தனது 28 ஆம் வயதில் காலமானார். 


</doc>
<doc id="233618" url="https://ta.wikipedia.org/wiki?curid=233618" title="அம்மாசத்திரம் கண்ணுசுவாமி பிள்ளை">
அம்மாசத்திரம் கண்ணுசுவாமி பிள்ளை

அம்மாசத்திரம் கண்ணுசுவாமி பிள்ளை (1876 – 1927) தமிழகத்தைச் சேர்ந்த தவில் இசைக் கலைஞராவார்.

கண்ணுசுவாமி பிள்ளை தஞ்சாவூர் மாவட்டத்தில் கும்பகோணம் வட்டத்தில் இருக்கும் அம்மாசத்திரம் எனும் ஊரில், சுந்தரம் எனும் நாட்டியப் பெண்மணியின் மகனாகப் பிறந்தார். தான் வசித்த வீட்டின் எதிர்வீட்டிலிருந்த நட்டுவனாரிடம் தவிலும், பாட்டும் கற்றுக்கொண்டார் கண்ணுசுவாமி.

புகழ்பெற்ற நாதசுவரக் கலைஞர்களான திருமருகல் நடேச பிள்ளை, செம்பனார்கோவில் ராமசுவாமி பிள்ளை, மன்னார்குடி சின்னப்பக்கிரிப் பிள்ளை, டி. என். ராஜரத்தினம் பிள்ளை ஆகியோருக்கு இவர் தவில் வாசித்துள்ளார்.

திருவாழப்புத்தூர் பசுபதிப் பிள்ளை, திருமுல்லைவாயில் முத்துவீர்பிள்ளை ஆகியோர் இவரிடம் தவில் கற்ற மாணவர்கள். வழிவூர் வீராசுவாமி பிள்ளை, டி. என். ராஜரத்தினம் பிள்ளை ஆகியோர் இவரிடம் நாதசுவரம் கற்ற மாணவர்கள் ஆவர்.

19 மார்ச் 1927 அன்று திருவிழந்தூரில் காலமானார். 


</doc>
<doc id="233619" url="https://ta.wikipedia.org/wiki?curid=233619" title="யாழ்ப்பாணம் காமாட்சி சுந்தரத் தவில்காரர்">
யாழ்ப்பாணம் காமாட்சி சுந்தரத் தவில்காரர்

யாழ்ப்பாணம் காமாட்சி சுந்தரத் தவில்காரர் (1904 – 1951) யாழ்ப்பாணத்தைச் சேர்ந்த தவில் இசைக் கலைஞராவார்.

காமாட்சி சுந்தரம், யாழ்ப்பாணம் நகரில் நாகலிங்கம் பிள்ளை எனும் தவிற்கலைஞருக்கு மகனாக 1904 ஆம் ஆண்டு பிறந்தார். தனது அண்ணன் சின்னத்துரையிடம் தவில் கற்றுக்கொண்டார்.

புகழ்பெற்ற நாதசுவரக் கலைஞர்களான அண்ணாசாமிப் பிள்ளை, சாவகச்சேரி அப்புலிங்கம் – சண்முகம், நல்லூர் முருகய்யா பிள்ளை, திருச்சேறை முத்து கிருஷ்ண பிள்ளை, டி. என். ராஜரத்தினம் பிள்ளை, திருவீழிமிழலை சகோதரர்கள் ஆகியோருக்கு இவர் தவில் வாசித்துள்ளார்.

இணுவில் சின்னத்தம்பிப் பிள்ளை, யாழ்ப்பாணம் வி. தெட்சணாமூர்த்தி ஆகியோர் காமாட்சி சுந்தரம் பிள்ளையின் மாணவர்கள் ஆவர்.

1951 ஆம் ஆண்டு தனது 47 ஆம் வயதில் காலமானார். 


</doc>
<doc id="233621" url="https://ta.wikipedia.org/wiki?curid=233621" title="பட்டாம்பூச்சி கொத்து">
பட்டாம்பூச்சி கொத்து

பட்டாம்பூச்சி கொத்து ("Butterfly Cluster"), என்ற விண்பொருள் மெசியே 6 ("Messier 6", M6) என மெசியே பொருட்களின் பட்டியலிலும் புபொப 6405 எனப் புதிய பொதுப் பட்டியலிலும் வகைப்படுத்தப்பட்டுள்ள விண் பொருளாகும். இது விருச்சிக விண்மீன் குழாமில் உள்ள ஒரு திறந்த விண்மீன் கொத்தாகும். பார்ப்பதற்கு தெளிவற்ற பட்டாம்பூச்சியைப் போன்ற தோற்றம் தெரிவதால் இப்பொருள் பட்டாம்பூச்சி கொத்து எனப் பெயரிடப்பட்டுள்ளது. 

விண்ணில் பட்டாம்பூச்சி கொத்து இருப்பதை 1654 ஆம் ஆண்டு கியோவான்னி பட்டிஸ்டா ஓடியர்னா என்ற வானியலாளர் முதன் முதலில் கண்டறிந்தார். எனினும், முதலாம் தலைமுறை வானியலாளர் தாலமி இதனுடைய அண்டை கொத்தான தாலமி கொத்தை (மெ7) வெறும் கண்ணால் கண்டறிந்தபோது பார்த்திருக்கலாம் என்று ராபர்ட் போன்காமின் சூனியர் முன்மொழிந்துள்ளார். 1764 ஆம் ஆண்டில் சார்லஸ் மெசியே இவ்விண்மீன் கொத்தை எம்6 எனப் பட்டியலிட்டுள்ளார். இருபதாம் நூற்றாண்டு வரையிலும் இக்கொத்திலுள்ள விண்மீன்களின் எண்ணிக்கை, தூரம் மற்றும் பிற பண்புகள் அளவிடப்படாமல் இருந்தது.

பட்டாம்பூச்சி கொத்திலுள்ள பெரும்பாலான பிரகாச விண்மீன்கள் வெப்பமானவையாகும். இவை அலைமாலை விண்மீன் வகையில் நீல பி வகை நட்சத்திரங்களாகும். ஆனாலும் மிகப்பிரகாசமான நட்சத்திரமாக ஒளிர்வது கே வகை செம்மஞ்சள் பேருரு விண்மீன் ஆகும். பிஎம் வகை நட்சத்திரங்கள் அண்டை நீல நட்சத்திரங்களிடம் துல்லியமாக முரண்படுகின்றன. இவற்றின் தோற்ற ஒளிப்பொலிவெண் +5.5 முதல் +7.0 வரை மாறுபடுவதால் பிஎம் வகை நட்சத்திரங்கள் பகுதி ஒழுங்கற்ற மாறும் நட்சத்திரங்களாக வகைப்படுத்தப் படுகின்றன. 

பட்டாம்பூச்சி கொத்துகளின் தொலைவு மதிப்பீடுகள் ஆண்டுக்காண்டு மாறுபட்ட தூரத்தை தருவனவாகவே உள்ளன. சராசரியாக 1600 ஒளி ஆண்டுகள் தூரத்தைக் கொண்டுள்ள இவற்றுள் சில 12 ஒளி ஆண்டுகள் வெளி பரிமாணத்தை கொடுக்கின்றன. இவற்றின் ஒட்டுமொத்த தோற்ற ஒளிப்பொலிவெண் 4.2 அளவில் காணப்படுவதாக நவீன அளவீடுகள் தெரிவிக்கின்றன.




</doc>
<doc id="233624" url="https://ta.wikipedia.org/wiki?curid=233624" title="சாய்வு மாற்ற ஒளிப்படவியல்">
சாய்வு மாற்ற ஒளிப்படவியல்

சாய்வு மாற்ற ஒளிப்படவியல் ("Tilt–shift photography") என்பது சிறிய, நடுத்தர ஒளிப்படக்கருவிகளின் நகர்வுகள் மூலம் நுண்ணிய காட்சிகளை போலித் தோற்றத்திற்கான, சிலவேளைகளில் குறிப்பிட்ட குவியத்திற்காக பயன்படுத்தப்படும் சாய்வு ஆகும். சிலவேளை எண்மிய பின் செயல் முறையில் பாரிய புல ஆழ போலித் தோற்றம் உருவாக்க பயன்படுத்தப்படுகின்றது. ஆயினும் இப் பெயரானது போலி தோற்ற விளைவை ஏற்படுத்தும்போது தேவைப்படும் சாய்வு மாற்ற வில்லையிலில் பெறப்பட்டிருக்கலாம்.



</doc>
<doc id="233625" url="https://ta.wikipedia.org/wiki?curid=233625" title="மகாபிரஸ்தானிக பருவம்">
மகாபிரஸ்தானிக பருவம்

மகாபிரஸ்தானிக பருவம் (Mahaprasthanika Parva), வியாச மகாபாரத்தின் 17வது பர்வம். இப்பர்வத்தில் தர்மன் தவிர இதர பாண்டவர் மற்றும் திரௌபதியின் இறப்புகளை விளக்கும் பகுதி.

பரிட்சித்திற்கு அத்தினாபுர அரச மகுடம் சூட்டியபின், பாண்டவர் மற்றும் திரௌபதி துறவு பூண்டு காணகம் செல்கையில் ஒரு நாயும் அவர்களுடன் சென்றது. இமயமலை மற்றும் மேரு மலை கடந்து சென்று தேவ உலகம் செல்லும் வழியில் முதலில் திரௌபதி சேர்வடைந்து இறந்தாள். பின் சகாதேவன், நகுலன், அருச்சுனன் மற்றும் வீமன் ஆகியோர் ஒருவர் பின் ஒருவராக இறந்தனர்.
தருமரை மட்டும் சுவர்க்கத்திற்கு அழைத்துச் செல்ல தேவேந்திரனே தேவ விமானத்துடன் வந்தார். தன் சகோதரர்களும், திரௌபதியும் இல்லாமல் நான் மட்டும் வர இயலாது என தருமர் பதில் உரைத்த போது, விமானத்தில் நாய் ஏற முற்பட்டது. அப்போது இந்த நாய்க்குச் சுவர்க்கத்தில் இடமில்லை என்று கூறித் தடுத்தான் இந்திரன்.

என்னிடம் அடைக்கலம் அடைந்த நாயை விட்டு சுவர்க்கலோகம் வர மாட்டேன் என்றார் தருமர். அப்போது நாய் வடிவத்தில் இருந்த தர்மதேவதை, தருமருக்கு காட்சியளித்து மறைந்தது. தருமர் மட்டும் ரதத்தில் ஏறிச் சுவர்க்கலோகம் சென்றார்.



</doc>
<doc id="233630" url="https://ta.wikipedia.org/wiki?curid=233630" title="குழிக்கரை காளிதாஸ் பிள்ளை">
குழிக்கரை காளிதாஸ் பிள்ளை

குழிக்கரை காளிதாஸ் பிள்ளை (1913 – 1973) தமிழகத்தைச் சேர்ந்த நாதசுவர இசைக் கலைஞராவார்.

காளிதாஸ் பிள்ளை திருவாரூருக்கு அருகிலுள்ள குழிக்கரை எனும் ஊரில் 1913 ஆம் ஆண்டு பிறந்தார். பெற்றோர்: பெருமாள் பிள்ளை – கமலாம்பாள். பாட்டனார் அய்யாசுவாமி பிள்ளையிடம் ஆரம்பித்து தொடர்ந்து தந்தையிடமும் நாதசுவர பயிற்சி பெற்றார். திருவாரூர் சுவாமிநாத நாதசுவரக்காரரிடம் இரண்டு ஆண்டுகள் மாணவராக இருந்தார் காளிதாஸ். 
காளிதாஸ் பிள்ளை தனது பெரியப்பா சேது நாதசுவரக்காரரின் மகனாகிய பிச்சையப்பா பிள்ளையுடன் இணைந்து இசை நிகழ்ச்சிகளை வழங்கத் தொடங்கினார்.

தவில் கலைஞர்கள் உமையாள்புரம் தங்கவேல் பிள்ளை, திருச்செட்டாங்குடி ருத்ராபதி பிள்ளை, திருவாய்மூர் கிருஷ்ண பிள்ளை, நீடாமங்கலம் மீனாட்சிசுந்தரம் பிள்ளை, கும்பகோணம் தங்கவேல் பிள்ளை, திருபுவனம் சோமுப்பிள்ளை, நாச்சியார்கோயில் என். பி. இராகவப்பிள்ளை, திருவிழந்தூர் முத்தையா பிள்ளை, வலங்கைமான் சண்முகசுந்தரம் பிள்ளை, வடபாதிமங்கலம் தட்சிணாமூர்த்தி பிள்ளை, பெரும்பள்ளம் வெங்கடேச பிள்ளை, திருவாரூர் வீரப்பாபிள்ளை, திருக்கண்ணமங்கை பத்மநாபன், பெருங்சேரி ராமலிங்கம் ஆகியோர் இவருக்கு தவில் வாசித்துள்ளனர்.

அம்பல் ராமச்சந்திரன், குழிக்கரை தட்சிணாமூர்த்தி, திருச்செந்தூர் ராஜாமணி, தூத்துக்குடி கைலாசக் கம்பர், குழிக்கரை கண்ணப்பன், ரத்தினவேல், திருக்கண்ணமங்கை துரை, செம்பியன்மாதேவி குஞ்சிதபாதம், காவாலாக்குடி தட்சிணாமூர்த்தி, நாகூர் பக்கிரிசுவாமி ஆகியோர் காளிதாஸ் பிள்ளையின் மாணவர்கள் ஆவர்.


உடல்நலம் சரியில்லாததால் ஒரு காலகட்டத்தில் இவரால் நாதசுவரத்தை வாசிக்க இயலவில்லை. மனவேதனைக்குள்ளான காளிதாஸ், 10 மார்ச் 1973 அன்று காலமானார். 


</doc>
<doc id="233631" url="https://ta.wikipedia.org/wiki?curid=233631" title="சிந்தனையாளன் (இதழ்)">
சிந்தனையாளன் (இதழ்)

சிந்தனையாளன் ஒரு சிற்றிதழாகும் இது மார்க்சியப் பெரியாரியப் பொதுவுடமைக் கட்சியின் இதழாகும். இதை வெளியிடுபவர், ஆசிரியர் வே. ஆனைமுத்து

இந்தியாவில் பொதுவுடைமை மலர மார்க்சிய-பெரியாரிய நெறியில் தேசிய இனவழிப்பட்ட சமஉரிமை உடைய சமதர்மக் குடியரசுகள் ஒருங்கிணைந்த உண்மையான கூட்டாட்சி அமைய ஆவன செய்தல்.




</doc>
<doc id="233633" url="https://ta.wikipedia.org/wiki?curid=233633" title="திருப்புதல் (ஒளிப்படக்கருவி)">
திருப்புதல் (ஒளிப்படக்கருவி)

திருப்புதல் ("panning") என்பது நிலை அசைவற்ற ஒளிப்படக்கருவி அல்லது நிகழ்படக் கருவி கொண்டு கிடையான சமதளத்தில் திருப்பும் ஒளிப்படவியல் நுட்பமாகும். ஒருவர் தன் தலையை இடம் வலமாக ஆட்டுதல் அல்லது ஓர் விமானம் இடம்/வலமாகத் திருப்புதல் போன்ற நகர்வின் விளைவை கருவியைத் திருப்புதல் மூலம் ஏற்படும். சுருக்கமாகச் சொல்வதாயின், நகரும் பொருள் அசையாது காட்சி தர பின்னனி அசையும் வண்ணம் காட்சி அமைப்பதாகும். இதில் நகரும் பொருள் "அசைவற்ற தன்மை" கொண்டு வெளிப்படுத்துவது முக்கியமாகும்.


</doc>
<doc id="233634" url="https://ta.wikipedia.org/wiki?curid=233634" title="மலைக்கோட்டை பஞ்சாமிப் பிள்ளை">
மலைக்கோட்டை பஞ்சாமிப் பிள்ளை

மலைக்கோட்டை பஞ்சாமிப் பிள்ளை (4 ஆகஸ்ட் 1905 – 23 மார்ச் 1935) தமிழகத்தைச் சேர்ந்த தவில் இசைக் கலைஞராவார். வாய்ப்பாட்டு, கஞ்சிரா வாசிப்பு, வாக்கேயக்காரர் என தனது திறமையினை வெளிப்படுத்தியவர்.

பஞ்சாமிப் பிள்ளை, 4 ஆகஸ்ட் 1905 அன்று புதுக்கோட்டைக்கு அருகிலுள்ள இலுப்பூர் எனும் சிற்றூரில் பிறந்தார். இவரின் தாய், தைலம்மாள் எனும் வாய்ப்பாட்டு ஆசிரியர். பஞ்சாமி தனது தவில் பயிற்சியினை மலைக்கோட்டை வெங்கடேசத் தவில்காரர் என்பவரிடம் தொடங்கினார். தொடந்து லால்குடி அங்கப்பத் தவில்காரரிடம் 16 மாதங்களுக்கு மாணவராக இருந்தார்.

முன்னணி நாதசுவரக் கலைஞர்கள் பெரம்பலூர் அங்கப்பப் பிள்ளை, மதுரை பொன்னுசுவாமி பிள்ளை, டி. என். ராஜரத்தினம் பிள்ளை, திருச்சேறை முத்துக்கிருஷ்ண பிள்ளை, திருவீழிமிழலை சகோதர்கள், திருவிடைமருதூர் வீருசுவாமி பிள்ளை ஆகியோருக்கு தவில் வாசித்துள்ளார்.

திருபுவனம் சோமுபிள்ளை, அத்திக்கடை கண்ணுப் பிள்ளை, சிங்காரம் பிள்ளை ஆகியோர் பஞ்சாமிப் பிள்ளையின் மாணவர்கள் ஆவர்.

பஞ்சாமி தனது 22 ஆவது வயதில் தவில் வாசிப்பை நிறுத்திவிட்டு, வாய்ப்பாட்டு கச்சேரிகளை செய்யத் தொடங்கினார். சுமார் 2 ஆண்டு காலத்திற்கு இவர் தவிலை வாசிக்கவில்லை.

செம்மங்குடி சீனிவாச ஐயர், காஞ்சிபுரம் நாயினாப் பிள்ளை, செம்பை வைத்தியநாத பாகவதர், டைகர் வரதாச்சாரியார், பல்லடம் சஞ்சீவ ராவ் ஆகியோரின் கச்சேரிகளில் பஞ்சாமிப் பிள்ளை கஞ்சிரா வசித்துள்ளார்.
இசையோடு இவர் இயற்றிய பாடல்கள் 11 கிடைத்துள்ளன. மேலும், பல கீர்த்தனைகளுக்கு சிட்டை சுவரங்கள் அமைத்துள்ளார்.
சிவகிரி எனும் ஊரில் ஏழாந்திருநாள் வீதியுலா ஒன்றில் வாசித்துக் கொண்டிருந்தபோது இரத்த வாந்தியெடுத்து மயக்கமுற்றார். சிகிச்சை பலனளிக்காது 23 மார்ச் 1935 அன்று தனது 29 ஆம் வயதில் காலமானார். 


</doc>
<doc id="233635" url="https://ta.wikipedia.org/wiki?curid=233635" title="பெல் ஹூக்சு">
பெல் ஹூக்சு

பெல் ஹூக்சு என்ற புனைப்பெயரில் பரவலாக அறியப்படும் குளோரியா ஜீன் வாட்கின்சு ("Gloria Jean Watkins", செப்டம்பர் 25, 1952), ஆபிரிக்க-அமெரிக்க பெண்ணிய எழுத்தாளரும் பேச்சாளரும் ஆவார். கென்டக்கியில் உழைப்பாளர் குடும்பத்தில் பிறந்து வளர்ந்த இவர் 1976இல் ஆசிரியப் பணியில் சேர்ந்தார். 1976இல் தென் கலிபோர்னியா பல்கலைக்கழகத்தில் கற்பிக்கத் தொடங்கினார். 1995 முதல் நியூயார்க் நகரக் கல்லூரியில் சிறப்பான ஆங்கிலப் பேராசிரியராக பணியாற்றுகிறார். முப்பதுக்கும் மேற்பட்ட நூல்களை எழுதியுள்ளார். தமது ஆக்கங்களில் வாட்கின்சு சமூகத்தை விமரிசித்து வருகிறார். அமெரிக்காவை ஓர் வெள்ளையராதிக்க, குடும்பத்தலைவராதிக்க, முதலாளித்துவ நாடாக விவரிக்கிறார்.

1978இல் முதல் புத்தகத்தை பதிப்பித்தார்; இது அவரது கவிதைகளைத் தொகுத்து "அண்ட் தேர் வீ வெப்ட்: பொயம்சு" என்ற தலைப்பில் கோலெமிக்சு பதிப்பகத்தால் வெளியிடப்பட்டது. 1981இல் "ஆய்ன்ட் ஐ எ உமன்? பிளாக் விமென் அண்டு பெமினிசம் " (நான் பெண்ணில்லையா: கருப்பின மகளிரும் பெண்ணியமும்) என்ற நூலை சௌத்எண்டு அச்சகம் பதிப்பித்தது. இதுவே அவரது முதல் ஆய்வு நூலாக அமைந்தது. இதனை எழுத ஆறு ஆண்டுகள் எடுத்துக் கொண்டார்; அச்சிட எட்டு ஆண்டுகள் ஆயிற்று. இசுட்டான்போர்டு பல்கலைக்கழகத்தில் பட்டப்படிப்பு படித்துக் கொண்டிருக்கையில் தமது 19வது அகவையில் இந்நூலை எழுதத் தொடங்கினார். 

1980களில் யேல் பல்கலைக்கழகத்தில் தன்னுடைய பெண் மாணாக்கர்கள் தங்கள் பிரச்சினைகளை எடுத்துரைக்க "சிஸ்டர்ஸ் ஆஃப் தி யாம்" என்ற குழுவை துவங்கினார். 1993இல் இதே பெயரில் நூல் வெளியிட்டார். உளவியல்சார் பிரச்சினைகளை விவாதிக்கும் அவரது முதல் நூலாக இது அமைந்தது. பெல் ஹூக்சு சிறுவர்களுக்காக நான்கு புத்தகங்களை எழுதியுள்ளார். இதில் "ஹாப்பி டு பி நாப்பி" என்ற நூல் புகழ்பெற்றது. 

தனது கொள்ளுப் பாட்டி "பெல் பிளையர் ஹூக்சி"டமிருந்து தமது புனைப்பெயரைத் தெரிவு செய்தார். தமது புனைப்பெயரில் ஆங்கில மொழி மரபுக்கு மாறாக பெயர்ச்சொல்லில் பெரிய எழுத்துக்களைத் தவிர்த்தார். தம்மை விட தமது எழுத்துக்களே முக்கியமென்பதை உணர்த்தவே இவ்வாறு புனைப்பெயரை எழுதுவதாகக் கூறியுள்ளார். 

அரசியல் குறித்த பல ஆவணப்படங்களில் தோன்றியுள்ளார். இவரது சிறுவர் புத்தகமான "ஹாப்பி டு பி நாப்பி" ஆவணப்படமாக தயாரிக்கப்பட்டு 2004ஆம் ஆண்டின் சிறந்த ஆவணப்பட விருது பெற்றது.


</doc>
<doc id="233637" url="https://ta.wikipedia.org/wiki?curid=233637" title="நவம்பர் 2014">
நவம்பர் 2014

நவம்பர் 2014 ("November 2014"), 2014 ஆம் ஆண்டின் பதினோராம் மாதமாகும். இம்மாதம் ஒரு சனிக்கிழமையில் துவங்கி 30 நாட்களின் பின்னர் ஞாயிற்றுக்கிழமையில் முடிவடைந்தது. தமிழ் நாட்காட்டியின் படி கார்த்திகை மாதம் நவம்பர் 17 திங்கட்கிழமை தொடங்கி, டிசம்பர் 15 திங்கட்கிழமை முடிவடைந்தது. இசுலாமிய நாட்காட்டியின்படி கிஞ்சுரா 1435 ஆம் ஆண்டின் மொகரம் மாதம் அக்டோபர் 26 துவங்கி நவம்பர் 23 இல் முடிவடைந்தது.




</doc>
<doc id="233639" url="https://ta.wikipedia.org/wiki?curid=233639" title="அகோலா மக்களவைத் தொகுதி">
அகோலா மக்களவைத் தொகுதி

அகோலா மக்களவைத் தொகுதி, இந்திய மக்களவைத் தொகுதியாகும். இது மகாராஷ்டிராவில் உள்ள 48 மக்களவைத் தொகுதிகளில் ஒன்று.

இந்த மக்களவைத் தொகுதியில் கீழ்க்காணும் சட்டமன்றத் தொகுதிகள் உட்படுத்தப்பட்டுள்ளன.



</doc>
<doc id="233641" url="https://ta.wikipedia.org/wiki?curid=233641" title="வைனைல் பலபடிகள்">
வைனைல் பலபடிகள்

வைனைல் பலபடிகள் ("Vinyl polymers", வைனைல் பாலிமர்கள்) என்பவை பல வினைல் ஒருமம்கள் இணைந்து உருவாகும் பலபடி சேர்மமாகும். விரிவுபட்ட ஆல்க்கேன் சங்கிலியே இவற்றுக்கு பிரதானமாகும். இவ்வினையில் ஒரு (C=C) ஆல்க்கீன் தொகுதி (..-C-C-C-C-..) தொகுதியாக பலபடியாகிறது. பொதுப் பயன்பாட்டில் வைனைல் என்ற சொல்லாட்சி பாலி வினைல் குளோரைடைக் குறிப்பதாகும். வைனைல் பலபடிகள் பொதுவாக காணப்படும் நெகிழி வகையாகும்: 







1,2 இல் பிரதியிடப்பட்ட மற்ற வினைல் ஒருமம்கள் பலபடியாக்க வடிவங்களைக் கொண்டிருந்தாலும் இடத்தடங்கல் காரணமாக அவற்றால் பொதுவாக பலபடியாக இயல்வதில்லை. ஆனால் விதிவிலக்காக ஒருமம் பியூமரோ நைட்ரைல் மட்டும் வழக்கத்திற்கு மாறான வினைவழி முறையில் பலபடியாக மாறுவது கண்டறியப்பட்டுள்ளது.

வினைவேக மாற்றிகளின் வலிமையால் வினைல் பலபடிகள் உற்பத்தி செய்யப்படுகின்றன. தைட்டானியம் மையப்படுத்திய சீக்லர்-நட்டா வினையூக்கி முக்கிய நவீனகால வணிக ஊக்கியாக இருக்கிறது. 

ஒரு வெற்றிட அறையில் 173 பாகை செல்சியசு வெப்பநிலையில் டாண்ட்டலம் தளப்பொருளின் மீது மிக மெல்லிய படலமாக ஒருமம் எடுத்துக் கொள்ளப்பட்டு பின்னர் ஒளியால் பலபடியாக்கப்படுகிறது. கதிர்வீச்சின் குறைவான ஊடுறுவல் காரணமாக பலபடியாக்கல் வீதம் 10000 அளவுள்ள மிக மெல்லிய நுண்ணளவு தடிமன் கொண்ட பலபடி படலங்கள் பெறப்படுகின்றன. இங்கு பலபடியாக்கல் வினை நிகழ்வதற்குரிய காரணம் யாதெனில் படலத்தில் உள்ள ஒரும மூலக்கூறுகள் முற்றிலும் ஒழுங்கற்று இருக்கின்றன. அதனால் படிகமுகமல்லாத இரண்டு ஒருமம்கள் வினைபுரிவதற்கான வாய்ப்பு எப்போதும் இருக்கிறது.


</doc>
<doc id="233642" url="https://ta.wikipedia.org/wiki?curid=233642" title="சஞ்சய் ஷாம்ராவ்">
சஞ்சய் ஷாம்ராவ்

சஞ்சய் ஷாம்ராவ் தோத்ரே, மகாராட்டிர அரசியல்வாதி. இவர் பாரதிய ஜனதா கட்சியைச் சேர்ந்தவர். இவர் 1959-ஆம் ஆண்டின் பிப்ரவரி இருபத்தாறாம் நாளில் பிறந்தார். இவர் அகோலா என்னும் ஊரில் பிறந்தார். 2014-ஆம் ஆண்டில் நடைபெற்ற பாராளுமன்றத் தேர்தலின்போது அகோலா மக்களவைத் தொகுதியில் போட்டியிட்டார். தேர்தலில் வென்று, பதினாறாவது மக்களவையில் உறுப்பினர் ஆனார்.



</doc>
<doc id="233651" url="https://ta.wikipedia.org/wiki?curid=233651" title="கெர்டா லெர்னர்">
கெர்டா லெர்னர்

கெர்டா லெர்னர் ("Gerda Lerner", ஏப்ரல் 30, 1920 – சனவரி 2, 2013) ஆஸ்திரிய யூத அமெரிக்க வரலாற்றாளரும் எழுத்தாளரும் ஆசிரியருமாவார். விஸ்கொன்சின் பல்கலைக்கழகத்தில் வரலாற்றுத் துறையில் மாண்புடை ஓய்வுபெற்ற பேராசிரியையாகவும் டியூக் பல்கலைக்கழகத்தில் வருகை கல்வியாளராகவும் விளங்குகிறார். 

லெர்னர் "பெண்களின் வரலாறு" என்ற துறையை நிறுவியவர்களில் ஒருவராவார். "அமெரிக்க வரலாற்றாளர்களின் அமைப்பின்" முன்னாள் தலைவராகவும் இருந்துள்ளார். பெண்கள் வரலாறு பாடத்திட்டத்தினை வடிவமைக்க முக்கியப் பங்காற்றினார். முதல் பெண்கள் வரலாற்று வகுப்பினை 1963இல் சமூக ஆய்விற்கான புதுப்பள்ளியில் நடத்தினார். இத்தகைய பாடதிட்டங்களை இலாங் தீவு பல்கலைக்கழகத்திலும் (1965–1967), சாரா லாரன்சு கல்லூரியிலும் (1968 - 1979) கொலம்பியா பல்கலைக்கழகத்திலும் நிறுவினார். சாரா லாரன்சு கல்லூரியில் நாட்டில் முதல்முறையாக பெண்கள் வரலாற்றில் பட்டப்படிப்பு திட்டத்தை நிறுவினார். 1980 முதல் விஸ்கொன்சின் பல்கலைக்கழகத்தின் மேடிசன் வளாகத்தில் இராபின்சன் எட்வர்ட்சு பேராசிரியையாக உள்ளார். 

தவிரவும் தனது கணவர் கார்ல் லெர்னரின் "பிளாக் லைக் மி" என்ற திரைப்படத்திற்கு திரைக்கதை எழுதியுள்ளார்.


</doc>
<doc id="233653" url="https://ta.wikipedia.org/wiki?curid=233653" title="அமராவதி மக்களவைத் தொகுதி">
அமராவதி மக்களவைத் தொகுதி

அமராவதி மக்களவைத் தொகுதி, இந்திய மக்களவைத் தொகுதியாகும். இது மகாராஷ்டிராவில் உள்ள 48 மக்களவைத் தொகுதிகளில் ஒன்று.

இந்த மக்களவைத் தொகுதியில் கீழ்க்காணும் சட்டமன்றத் தொகுதிகள் உட்படுத்தப்பட்டுள்ளன.
மேலுள்ள தொகுதிகள் அமராவதி மாவட்டத்தில் உள்ளன.


[[பகுப்பு:மகாராட்டிர மக்களவைத் தொகுதிகள்]]
[[பகுப்பு:அமராவதி மாவட்டம்]]

</doc>
<doc id="233655" url="https://ta.wikipedia.org/wiki?curid=233655" title="ஏ. ஆனந்தராவ்">
ஏ. ஆனந்தராவ்

ஆனந்தராவ் விடோபா அட்சூல், மகாராட்டிர அரசியல்வாதி. இவர் சிவ சேனா கட்சியின் உறுப்பினர். இவர் 1947-ஆம் ஆண்டின் ஜூன் முதலாம் நாளில் பிறந்தார். இவர் அமராவதி மக்களவைத் தொகுதியில் போட்டியிட்டு வென்று, பதினாறாவது மக்களவையில் உறுப்பினர் ஆனார்.

இவர் கீழ்க்காணும் பொறுப்புகளையும் பதவிகளையும் ஏற்றுள்ளார்.


</doc>
<doc id="233656" url="https://ta.wikipedia.org/wiki?curid=233656" title="அசோ இணைப்பு">
அசோ இணைப்பு

கரிமவேதியியலில் அசோ இணைப்பு ("azo coupling") என்பது ஒரு டையாசோனியம் கலவை மற்றும் ஒரு அசோ கூட்டுப்பொருளைத் தரக்கூடிய அரோமாட்டிக் கூட்டுப்பொருள் இடையே நிகழும் வினையைக் குறிப்பதாகும். இந்த இலத்திரன்கவர் அரோமாட்டிக் பதிலீட்டு வினையில், டையாசோனியம் நேர்மின் அயனி இலத்திரன்கவரியாகவும் செயல் திறனூட்டிய அரீன் மின்னணு மிகு பொருளாகவும் செயல்படுகின்றன. கீழுள்ள உதாரணங்கள் உட்பட பெரும்பாலான டையாசோனியம் சேர்மங்கள் அரோமாட்டிக் பண்புகளைக் கொண்டவை. 

அனிலினுடன் நைட்ரசு அமிலத்தை வினையூட்டுகையில் ஒரு டையாசோனியம் உப்பு உருவாகிறது. இவ்வினை "டையாசோ ஆக்கம்" எனப்படுகிறது. டையாசோனியம் உப்புக்கள் முக்கியமான தொகுப்புமுறை இடைநிலைகளாகும். இவை இணைப்பு வினைகளில் பங்கேற்று அசோ சாயங்களைத் தருகின்றன. பதிலீட்டு வினைகளில் பங்கேற்று அரோமாட்டிக் வளையங்களில் உள்ள வேதி வினைக்குழுவை செயல்பட வைக்கின்றன.

அசோ இணைப்பு விளைபொருட்கள் அவற்றின் அதிகரித்துள்ள இணைப்பு காரணமாக வினைபடு பொருட்களைக் காட்டிலும் அதிகமாக ஒளியின் நீண்ட அலைநீள நிறங்களை உறிஞ்சிவிடும் (குறிப்பாக அவை உறிஞ்சுவது கட்புலனாகும் பகுதியிலுள்ள நிறங்களை ). ஆதலால் நீட்டிக்கப்பட்ட இணைப்பு அமைப்புகள் காரணமாக அரோமாட்டிக் அசோ கூட்டுப்பொருட்கள் பிரகாசமான நிறங்களை உறிஞ்ச முனைகின்றன. பல அசோ சேர்மங்கள் சாயங்களாகப் பயனாகின்றன. ( பார்க்க அசோ சாயங்கள் ) மெத்தயிற் சிவப்பு மற்றும் செந்நிறமி 170 ஆகியன முக்கியமான அசோ சாயங்களில் சிலவாகும். 

புரந்தசில் எனப்படும் பாக்டீரியா எதிர்ப்பு மருந்து மற்றும் சல்ஃபா மருந்துகள் தயாரிக்கவும் அசோ இணைப்பு பயன்படுகிறது.

பீனால் டையாசோனியம் குளோரைடுடன் வினைபுரிந்து செம்மஞ்சள் நிற அசோ கூட்டுப்பொருளைத் தருகின்ற பல செயல்முறைகள் விவரிக்கப்பட்டுள்ளன. இவ்வினை கார வினையூக்கியினால் நடைபெறுகிறது.

அணிலின் டையாசோனியம் உப்புடன் வினைபுரிந்து தொடர்புடைய அனிலின்மஞ்சள் எனப்படும் சாயத்தைத் தருகிறது .

நாப்தலீன்கள் பிரபலமான ஏற்பிகளாகும். அனிலின் நாப்தாலுடன் வினைபுரிந்து ஒருவகை பழுப்பு நிறமியைத் தொகுப்பு முறையில் தயாரிக்க உதவுகிறது.

இதேபோலவே β-நாப்தால் பினைல்டையாசோனிய மின்கவரியுடன் இணைந்து செஞ்சிவப்பு சாயத்தைக் கொடுக்கிறது.


</doc>
<doc id="233658" url="https://ta.wikipedia.org/wiki?curid=233658" title="குடலழற்சி">
குடலழற்சி

குடலழற்சி (Enteritis) என்பது சிறுகுடலில் ஏற்படும் அழற்சியைக் குறிக்கிறது. நோய் விளைவிக்கின்ற நுண்ணுயிரிகளைக் கொண்ட உணவுகளை உண்பதால் பெரும்பாலும் குடலழற்சி நிகழ்கிறது. வயிற்று வலி, தசைப்பிடிப்பு, வயிற்றுப்போக்கு, நீர்ப்போக்கு, காய்ச்சல் முதலியவை குடலழற்சியின் அறிகுறிகளாகும். மனித இரையகக் குடற்பாதையுடன் தொடர்புடைய பிற உறுப்புகளில் ஏற்படும் அழற்சி வகைகள் கீழேக் கொடுக்கப்பட்டுள்ளன:



 


</doc>
<doc id="233659" url="https://ta.wikipedia.org/wiki?curid=233659" title="அகமதுநகர் மக்களவைத் தொகுதி">
அகமதுநகர் மக்களவைத் தொகுதி

அகமதுநகர் மக்களவைத் தொகுதி, இந்திய மக்களவைத் தொகுதியாகும். இது மகாராஷ்டிராவில் உள்ள 48 மக்களவைத் தொகுதிகளில் ஒன்று.

இந்த மக்களவைத் தொகுதியில் கீழ்க்காணும் சட்டமன்றத் தொகுதிகள் உட்படுத்தப்பட்டுள்ளன.
இவை அகமதுநகர் மாவட்டத்தில் உள்ளன.



</doc>
<doc id="233660" url="https://ta.wikipedia.org/wiki?curid=233660" title="திலிப் குமார் காந்தி">
திலிப் குமார் காந்தி

திலிப் குமார் காந்தி, மகாராட்டிர அரசியல்வாதி. இவர் பாரதிய ஜனதா கட்சியின் உறுப்பினர். இவர் 2014-ஆம் ஆண்டில் நடைபெற்ற பாராளுமன்றத் தேர்தலின்போது, அகமதுநகர் மக்களவைத் தொகுதியில் போட்டியிட்டார். தேர்தலில் வென்று, பதினாறாவது மக்களவையில் உறுப்பினர் ஆனார். இவர் 1951-ஆம் ஆண்டின் மே ஒன்பதாம் நாளில் பிறந்தார்.

இவர் கீழ்க்காணும் பதவிகளையும் பொறுப்புகளையும் ஏற்றுள்ளார்.


</doc>
<doc id="233661" url="https://ta.wikipedia.org/wiki?curid=233661" title="விழி வெண்படல அழற்சி">
விழி வெண்படல அழற்சி

விழி வெண்படல அழற்சி (Conjunctivitis) என்பது விழிச் சவ்வில் (கண்ணின் வெளிப்புறச் சவ்வு, கண்ணிமைகளின் உட்புறச் சவ்வு) ஏற்படும் அழற்சியாகும். இது, வடஅமெரிக்காவில் இளம் சிவப்புக்கண் (Pink eye) என்றும், இந்தியாவில் சென்னைக் கண் நோய் (Madras eye) என்றும் அழைக்கப்படுகிறது. பொதுவாக, விழி வெண்படல அழற்சி நோய்த்தொற்று (வழக்கமாக தீ நுண்மம், சிலவேளைகளில் பாக்டீரியா) அல்லது ஒவ்வாமை ஆகியவற்றால் ஏற்படுகின்றது.

உருவாக்கும் காரணிகள், அழற்சியடைந்த பரப்பின் அளவு ஆகியவற்றின் அடிப்படையில் விழி வெண்படல அழற்சி வகைப்படுத்தப்படுகிறது.



</doc>
<doc id="233666" url="https://ta.wikipedia.org/wiki?curid=233666" title="புபொப 7752 மற்றும் புபொப 7753">
புபொப 7752 மற்றும் புபொப 7753

புபொப 7752 மற்றும் புபொப 7753 ("NGC 7752 and NGC 7753") என்பவை வானில் தோராயமாக 272 மில்லியன் ஒளியாண்டுகள் தொலைவில் உள்ள பெகாசசு விண்மீன் குழுவின் ஒரு தொகுப்பாகும்.

புபொப 7753 என்பது தொடக்கநிலை விண்வெளி மண்டலமாகும். இது சிறிய உட்கருவுடன் கூடிய தண்டு கருச்சுருள் அண்டம் எனப்படுகிறது. புபொப 7752 என்பது புபொப 7753 இன் துணைக்கோள் விண்மீன் மண்டலமாகும். இது தண்டு கருச்சுருள் ஒடுக்க உருவ அண்டம் எனப்படுகிறது .இதனுடைய தோற்றம் புபொப 7753 இன் சுருள் கை ஒன்றுடன் வெளிப்படையாக இணைக்கப்பட்டுள்ளது. மேலும் இது சுழல் விண்மீன் மண்டலம் எம்51ஏ வைப் போலவும் இதனுடைய துணைக்கோள் புபொப 5195 எம்51பி யைப் போலவும் ஒத்திருக்கின்றன. 2006 ஆம் ஆண்டு சனவரி 2 ஆம் நாளில் ஒரு மீயொளிர் விண்மீன் வெடிப்பு (சுப்பர்னோவா மீஒ 2006ஏ) புபொப 7753 இல் பார்க்கப்பட்டது. இது ஒன்றே இதுவரையில் புபொப 7752 மற்றும் 7753 விண்மீன் மண்டலத்தில் பார்க்கப்பட்ட மீயொளிர் விண்மீன் வெடிப்பு ஆகும்.



</doc>
<doc id="233667" url="https://ta.wikipedia.org/wiki?curid=233667" title="பித்தன் (இதழ்)">
பித்தன் (இதழ்)

பித்தன் தமிழில் வெளிவந்த கட்சி சார்பற்ற மாத இதழ். இளைஞர்களால் நடத்தப்பட்ட வனமலர்ச் சங்கத்தால், சங்கம் ஆரம்பித்து நான்காண்டுகளுக்குப் பின்னர் 1928 ஆம் ஆண்டு டிசம்பர் மாதம் (கார்த்திகை மாதம்) ஆரம்பிக்கப்பட்ட இதழ். 

பித்தன் இதழில் கா.மு.இராமசாமி ஆசிரியராகப் பணிபுரிந்தார். ம.ப.பெரியசாமி வனமலர்ச் சங்கத்திற்காக இதழை வெளியிட்டார். ஆரம்பகாலத்தில் இராயப்பேட்டை சாது அச்சுக் கூடத்தில் இதழ் அச்சிடப்பட்டது. இவ்விதழுக்காக எழுதியோர்: ச.து.சுப்பிரமணிய யோகி, பெரியசாமித்தூரன், சு.கோதண்டராமன், சா.குருசாமி, வ.அழகப்பன், ஓ.வி.அளகேசன் முதலானோர். 

இதன் கணக்கு ஆய்வராக சி.சுப்பிரமணியம் விளங்கினார். இவர் பிற்காலத்தில் சென்னை மாகாண நிதி அமைச்சராகவும் இந்திய நிதி அமைச்சராகவும் பணியாற்றியவர். 

குழந்தைத் திருமணக் கொடுமைகள், குழந்தை விதவைகள், மதுவிலக்கு, மதுவின் கொடுமைகள், கல்வியின் தேவை, அந்நியத் துணிக்கு எதிர்ப்பு, திருமணத்தில் சிக்கனம் என்று பல முற்போக்குச் சமுதாயச் சிந்தனைகளையும் அந்நியர் ஆட்சிக்கு எதிரான கருத்துக்களையும் கொண்ட இதழாக வெளிவந்தது.


</doc>
<doc id="233671" url="https://ta.wikipedia.org/wiki?curid=233671" title="காலக்கடப்பு ஒளிப்படவியல்">
காலக்கடப்பு ஒளிப்படவியல்

காலக்கடப்பு ஒளிப்படவியல் ("Time-lapse photography") என்பது தொடர்ச்சியாக படச் சட்டங்கள் பதியப்படும் நுட்பமாகும். இது பொதுவாக காணொளியில் உள்ள படச் சட்டங்கள் பதியப்படுவது போல் அல்லாது குறைவான அளவில் பதியப்படும். சாதாரண வேகத்தில் இயக்கும்போது, நேரம் விரைவாகச் செல்வதாய் இதில் வெளிப்படும். உதாரணமாக, காட்சியின் ஓர் படிமம் ஒவ்வொரு வினாடிக்கு ஒன்று என பதியப்பட்டு, வினாடிக்கு 30 சட்டங்கள் என்ற அளவில் இயக்கப்படலாம். இதன் விளைவாக 30 × (வினாடிக்கு 24 சினிமா / 25 பிஏல் / 30 என்டிஎஸ்சி சட்டங்கள்) கால அளவில் அதிகரித்து வெளிப்படும். காலக்கடப்பு ஒளிப்படவியலானது மீவிரைவு ஒளிப்படவியல் அல்லது மென் நகர்வுக்கு மாறானதொன்றாகக் கருதப்படுகின்றது. 

இதன் செயல்முறை மூலம் காட்சி மனிதக் கண்களுக்கு நுண்ணியமாகப் புலப்படும். எ.கா: வானிலுள்ள சூரியன் அல்லது விண்மீன்கள் நகர்வு அல்லது பூ மலர்தல் போன்ற நிகழ்வானது மிகவும் தெளிவாக/விளக்கமாகத் தெரியும். இவ்வாறான சம்பவங்கள் சாதாரண வேகத்தில் வெளிப்படையாக அல்லது நுணுக்கமாக இருக்காது.



</doc>
<doc id="233672" url="https://ta.wikipedia.org/wiki?curid=233672" title="பல வெளிப்பாடு (ஒளிப்படவியல்)">
பல வெளிப்பாடு (ஒளிப்படவியல்)

பல வெளிப்பாடு ("multiple exposure") என்பது ஒளிப்படவியலிலும் ஒளிப்பதிவிலும் தனியொரு படிமத்தை உருவாக்க இரண்டு அல்லது அதற்கு மேற்பட்ட வெளிப்பாட்டின் மேற்சுமத்தீடு ஆகும். அதேவேளை, இரட்டை வெளிப்பாடு என்பது இரு படிமங்கள் கொண்டு பெறப்படுவதாகும். வெளிப்பாட்டுப் பெறுமானங்கள் ஒன்றுக்கு ஒன்று வேறுபடலாம் அல்லது ஒன்றாக இருக்கலாம். பல வெளிப்பாடு நுட்பமானது நுண்கலை ஒளிப்படவியலிலும் வணிக ஒளிப்படவியலிலும் பயன்படுத்தப்படுகின்றது.


</doc>
<doc id="233673" url="https://ta.wikipedia.org/wiki?curid=233673" title="ரோகின்டன் பாலி நரிமன்">
ரோகின்டன் பாலி நரிமன்

ரோகின்டன் பாலி நரிமன் (13,ஆகசுடு 1956) இந்திய உச்ச நீதிமன்றத்தின் நீதிபதி ஆவார். இவர் பாலி சாம் நரிமன் என்னும் உலக அளவில் புகழ் பெற்ற சட்ட அறிஞரின் மகன் ஆவார். நீதிபதி வெங்கடாசலையா என்பவர் ரோகின்டன் பாலி நாரிமனை சீனியர் கவுன்சலாக அமர்த்தினார். முப்பது ஆண்டுகள் சட்டத் துறையில் அறிவும் அனுபவமும் கொண்டவர்.

ரோகின்டன் பள்ளிப் படிப்பை மும்பையில் முடித்தார். வணிகவியல் பட்டப் படிப்பையும் சட்டக் கல்வியையும் தில்லிப் பல்கலைக் கழகக் கல்லூரிகளிலும் பயின்றார். 1980-81 இல் ஆர்வர்டு சட்டப் பள்ளியில் படித்து எல்.எல்.எம். பட்டமும் பெற்றார்.
மும்பை உயர் நீதி மன்றத்தில் 3 ஆண்டுகள் வழக்குரைஞராகப் பணி புரிந்தார்.
உச்சநீதி மன்ற நீதிபதி வெங்கடாசலையா ரோகின்டனின் திறமையைக் கருத்தில் கொண்டு சீனியர் கவுன்சலாக இவரை அமர்த்தினார். அப்போது இருந்த வயது வரம்பு விதியை மாற்றி இவர் அப்பதவிக்கு அமர்த்தப்பட்டார் என்பது குறிப்பிடத்தக்கது 
2011-13 ஆண்டுகளில் இந்தியாவின் சொலிசிடர் செனரல் பதவியை வகித்தார். 2014 சூலைத் திங்கள் முதல் உச்ச நீதிமன்ற நீதிபதியாகப் பணிபுரிந்து வருகிறார் 

பார்சி மதக் குருமாருக்குரியத் தகுதிகளைப் பெற்றவர். பார்சிக் கோவில்களில் பூசை செய்வார்.பார்சி இன மக்களுக்குத் திருமணச் சடங்குகளைச் செய்து வைப்பார். பீத்தோவன் போன்ற மேற்கத்திய இசையைக் கேட்பதில் நாட்டம் கொண்டவர்.
வரலாறு, தத்துவம், இலக்கியம், அறிவியல் ஆகியத் துறை நூல்களைப் படிக்கும் ஆர்வம் கொண்டவர்.
அரசியல் சட்டங்கள், சிவில் சட்டங்கள் தொடர்பான பல சொற்பொழிவுகளை நிகழ்த்தியுள்ளார்.
நியூயார்க்கு பிலடெல்பியா போன்ற நாடுகளுக்குச் சென்று தம் மதமான சொராஸ்டிரிய மதம், பிற மதங்கள் பற்றிய ஆய்வு உரைகளை ஆற்றியுள்ளார். உச்ச நீதி மன்ற வழக்கறிஞர்கள் நல அறக்கட்டளை உருவாக்குவதில் துணை நின்றார்.

http://rohintonnariman.com/speech/law.html

http://justicekatju.blogspot.in/2014/07/rohinton-nariman.html

http://rohintonnariman.com/

http://www.ndtv.com/article/india/solicitor-general-rohinton-nariman-quits-after-18-months-in-office-326097


</doc>
<doc id="233678" url="https://ta.wikipedia.org/wiki?curid=233678" title="வயாவிளான்">
வயாவிளான்

வயாவிளான் ("Vayavilan") என்பது இலங்கையின் வடமாகாணத்தில் யாழ்ப்பாணக் குடாநாட்டில் உள்ள ஒரு கிராமம். வலிகாமம் வடக்கு பிரதேசச் செயலாளர் பிரிவைச் சேர்ந்த இக்கிராமம் வயாவிளான் கிழக்கு (J/244), வயாவிளான் மேற்கு (J/245) என்னும் இரு கிராம சேவகர் பிரிவுகளாகப் பிரிக்கப்பட்டுள்ளது. உள்நாட்டுப் போர் காரணமாக பாதிக்கப்பட்ட கிராமங்களில் இதுவும் ஒன்று. இக்கிராமம் இலங்கை பலாலி இராணுவத்தின் உயர் பாதுகாப்பு வலயத்துள் அடங்கியதனால் இக்கிராம மக்களும் முழுமையாக வேறிடங்களுக்கு இடம்பெயரவேண்டி ஏற்பட்டது. 
2007 ஆம் ஆண்டின் மக்கள்தொகை மதிப்பீட்டின்படி வயாவிளான் மேற்கு கிராம சேவகர் பிரிவைச் சேர்ந்த பகுதியில் மக்கள் எவரும் இல்லை என்று குறிக்கப்பட்டுள்ளது. 2011 ஆம் ஆண்டின் மக்கள்தொகை மதிப்பீட்டின்படி வயாவிளான் கிழக்கில் 1395 பேரும், வயாவிளான் மேற்கில் 116 பேரும் உள்ளனர்.

வயாவிளான் கிராமம் பலாலி வீதியில் யாழ்ப்பாண நகரில் இருந்து 15 கிலோமீற்றர் தொலைவில் உள்ளது. கிழக்கே அச்சுவேலி, வடக்கே பலாலி, மேற்கே குரும்பசிட்டி, தெற்கே வடக்குப் புன்னாலைக்கட்டுவன் ஆகிய ஊர்களை எல்லைகளாகக் கொண்டுள்ளது. அத்துடன் அச்சுவேலி-அராலி பிரதான வீதியும் வயாவிளான் கிராமத்தின் வடக்கு எல்லையாக அமைகிறது. பிறிதொரு வீதியான பலாலி வீதி வடக்கு-தெற்காக வயாவிளான் மத்திய கல்லூரிக்கு முன்பாக வயாவிளான் கிராமத்தை ஊடறுத்து செல்கிறது. பலாலி வீதியும், அச்சுவேலி-அராலி வீதியும் சந்திக்கும் இடம் வயாவிளான் சந்தியாகக் கொள்ளப்படுகிறது.

யாழ்ப்பாணக் குடாநாட்டைப் பொறுத்தவரையில் வலிகாமம் வடக்கில் இடம்பெற்ற இடப்பெயர்வுதான் முதலாவது இடப்பெயர்வு எனக் குறிப்பிலாம். மக்களை தமது சொந்த மண்ணிலிருந்து வெளியேற்றிய இச்சம்பவம் 1986 சனவரி 13 இல் இடம்பெற்றது. இதுவே வயாவிளான் இடப்பெயர்வுமாகும். 1987 சூலையில் இந்திய அமைதிப்படை வந்திறங்கிய பின்னர் உருவாகிய அமைதிக் காலத்தில் இடம்பெயர்ந்த மக்கள் மீண்டும் தமது சொந்த இடங்களில் குடியமர்வதற்கான அனுமதி வழங்கப்பட்டது. இதன்படி மீளக் குடியேறிய மக்கள் 1990 சூன் 15 இல் மீண்டும் இரண்டாவது முறையாக ஒரே நாளில் வெளியேற்றப்பட்டார்கள்.

2010 செப்டம்பர் 28 அன்று உயர் பாதுகாப்பு வலயத்திலிருந்து வயாவிளான் மத்திய கல்லூரி விடுவிக்கப்பட்டபோது அதனுடன் சேர்ந்த பயனற்ற நிரப்பரப்புக்களும் சிறு அளவில் விடுவிக்கப்பட்டது. 2015 டிசம்பர் 30 இல் ஒட்டகப்புலம் ஒரு பகுதியும், வயாவிளான் கிழக்கு ஒருபகுதியும் விடுவிக்கப்பட்டது.

2017 நவம்பர் 30 வியாழன் அன்று உத்தரியமாதா ஆலயம், றோ.க.பாடசாலை (வடமூலை) உட்பட 29 ஏக்கர் குடியிருப்பு பகுதிகள் விடுவிக்கப்பட்டது.

2018 சூன் 19 செவ்வாய்க்கிழமை அன்று வயாவிளான் தெற்கு ஞானவைரவர் ஆலயமும். அதனுடன் சேர்ந்த குடியிருப்புக்களுமாக 12 ஏக்கர் நிலப்பரப்பு விடுவிக்கப்பட்டது. எனினும் குடியிருப்புக்களைக் கொண்ட கூடிய நிலப்பரப்பு விடுவிக்கப்படாத பகுதியாக என்னும் உள்ளது.





இந்த ஊரில் உள்ள பெரிய பாடசாலை வயாவிளான் மத்திய மகா வித்தியாலயம் ஆகும். இது யாழ்ப்பாண மாவட்டத்தில் உள்ள பெரிய பாடசாலைகளுள் ஒன்று. 1990 ஆம் ஆண்டில் இப்பாடசாலை இருந்த இடம் பலாலி உயர் பாதுகாப்பு வலயத்துள் கொண்டுவரப்பட்டுப் பாடசாலை தற்காலிகமாக உரும்பிராய்க்கு மாற்றப்பட்டது. 2010 ஆம் ஆண்டில் பாடசாலை மீண்டும் திரும்பக் கையளிக்கப்பட்டது. அடுத்தது றோமன் கத்தோலிக்க பாடசாலை. ஐந்தாம் வகுப்புவரை மட்டுமே உள்ள ஆரம்ப பாடசாலையாகும். இடப்பெயர்வினால் இன்றுவரை (04.03.2016) விடுவிக்கப்படாத பகுதியாகவே உள்ளது.



</doc>
<doc id="233680" url="https://ta.wikipedia.org/wiki?curid=233680" title="அத்தாபிரா சட்டமன்றத் தொகுதி">
அத்தாபிரா சட்டமன்றத் தொகுதி

அத்தாபிரா சட்டமன்றத் தொகுதி, ஒடிசா சட்டமன்றத்திற்கான தொகுதியாகும். இது மொத்தமுள்ள 147 தொகுதிகளில் ஒன்று. இத்தொகுதி பாராளுமன்றத்திற்கு பர்கஃட் மக்களவைத் தொகுதியில் உள்ளது.

இத்தொகுதியில் பர்கஃட் மாவட்டத்தின் அத்தாபிரா, பேடேன் ஆகிய மண்டலங்கள் உள்ளன.



</doc>
<doc id="233684" url="https://ta.wikipedia.org/wiki?curid=233684" title="ஆனந்தபூர் சட்டமன்றத் தொகுதி">
ஆனந்தபூர் சட்டமன்றத் தொகுதி

ஆனந்தபூர் சட்டமன்றத் தொகுதி, ஒடிசா சட்டமன்றத்திற்கான தொகுதியாகும். இது மொத்தமுள்ள 147 தொகுதிகளில் ஒன்று. இத்தொகுதி பாராளுமன்றத்திற்கு கேந்துஜர் மக்களவைத் தொகுதியில் உள்ளது.

இத்தொகுதியில் கேந்துஜர் மாவட்டத்தின் ஹாட்டடிகி, ஆனந்தபூர், ஆனந்தபூர் நகராட்சி ஆகிய மண்டலங்கள் உள்ளன.



</doc>
<doc id="233685" url="https://ta.wikipedia.org/wiki?curid=233685" title="செலுத்தல்">
செலுத்தல்

செலுத்தல் (Payment) என்பது மதிப்புள்ள பொருள் ஒன்று, ஒரு தரப்பிடம் (தனி மனிதர், நிறுவனம்) இருந்து மற்றொரு தரப்பிடம், அதற்கு ஈடான சேவைக்கோ, பொருளாகவா, கைமாறுவது ஆகும்.

பழமையான செலுத்தல முறை பண்டமாற்று முறையாகும். தற்காலத்தில் பணமாகவும், காசோலைகளாகவும், வட்டியுடன் கடனாகவும், வங்கி பரிமாற்றங்களாகவும் செலுத்தல் நடைபெறுகிறது.

இரண்டு வகைகள் உள்ளன.


கைமாற்று முறையில் விலைக்கேற்றவாறு, நாணயங்களாகவோ, பணமாகவோ கைமாறுகிறது.

கணக்கு மாற்று முறையில் பணம், ஒரு தரப்பின் கணக்கிலிருந்து மற்றொரு தரப்பின் கணக்கிற்கு மாற்றப்படுகிறது. இம்முறையில் மூன்றாம் தரப்பு ஒன்று கட்டாயம் ஈடுபடும். கடன் அட்டை, பற்றட்டை, காசோலைகள் மூலம் நடக்கும் அளிப்புகள் மின்ன்ணு செலுத்தல்கள் என்று அழைக்கப்படுகின்றன. செல்பேசி மூலம் நடகப்பவற்றை செல்பேசி செலுத்தல்கள் என்று அழைக்கப்படுகின்றன.



</doc>
<doc id="233687" url="https://ta.wikipedia.org/wiki?curid=233687" title="சுவர்க்க ஆரோஹன பருவம்">
சுவர்க்க ஆரோஹன பருவம்

சுவர்க்க ஆரோஹன பருவம் (சுவர்க்கத்தில் ஏற்றம் பெறுவது) (Svargarohana Parva) என்பது மகாபாரத இதிகாச காவியத்தின் 18வது மற்றும் இறுதி பர்வமாகும். இப்பர்வத்தில் துரியோதனன், சகுனி, மற்றும் துச்சாதனன் ஆகியோர் சொர்க்கத்தில் மகிழ்ச்சியாக இருப்பதையும், பீஷ்மர், துரோணர், கர்ணன், வீமன், அருச்சுனன், நகுலன், சகாதேவன் மற்றும் திரௌபதி நரகத்தில் துயர் அடைவதையும் காண்கிறான் தருமர் . தர்ம வழியில் வாழ்ந்தவர்கள் நரகத்திலும், அதர்ம வழியில் வாழ்க்கையை நடத்தியவர்கள் சொர்க்கத்தில் மகிழ்ச்சியாக இருக்க என்ன காரணம் என்று தருமர் கேட்க, அதற்கு எமதர்மராசன், குருச்சேத்திரப் போரில் துரோணர் மரணத்திற்கு காரணமாக நீ (தருமர்) கூறிய பொய்யே சிறிது நேரம் நரக லோக காட்சியை காண வேண்டிய கட்டாயம் உண்டாயிற்று எனக் கூறினார். மேலும் நீ, கண்ட காட்சி வெறும் மாயையே அன்றி உண்மையல்ல என தருமனுக்கு உணர்த்தினார் எமதர்மராசன்.

பின்னர் பாண்டவர் மற்றும் கௌரவர் தேவ லோகத்தில் மகிழ்ச்சியுடன் இருந்தனர்.



</doc>
<doc id="233690" url="https://ta.wikipedia.org/wiki?curid=233690" title="கேப்மாரி மக்கள்">
கேப்மாரி மக்கள்

கேப்மாரி மக்கள் தமிழ்நாட்டில், காஞ்சிபுரம், திருவள்ளூர், புதுக்கோட்டை, கரூர், பெரம்பலூர் மற்றும் திருச்சி புறநகர் பகுதியான ராம்ஜி நகரில் அதிகமாக வாழும் மக்கள். தெலுங்கு, கன்னடம் கலந்த தமிழ் மொழி பேசுபவர்கள். திருச்சியில் ஆலைத்தொழிலாளர்களாக பணிபுரிந்த இம்மக்களில் பலர் காலப்போக்கில் கொள்ளையர்களாக மாறினர். இவர்களை ‘கேப்மாரிஸ்’ என காவல்துறை பதிவேடுகளில் குறிப்பிட்டாலும், தங்களை ”இனத்தான்” என அழைத்துக் கொள்கின்றனர். தமிழ்நாடு அரசு இம்மக்களை சீர்மரபினர் பட்டியலில் வைத்துள்ளனர். இவர்கள் கொலை மற்றும் சிறு குற்றங்களில் ஈடுபடுவதில்லை என்றாலும் பெரிய அளவிளான கொள்ளைகளில் மட்டுமே ஈடுபடுகின்றனர். மேலும் எளிதில் காவல்துறையினரிடம் சிக்குவதில்லை. அப்படியே சிக்கிக் கொண்டாலும் அவர்களுக்குப் பதிலாக வேறு ஆட்களை சிறைக்கு அனுப்பி விடுவார்கள். இந்தியா முழுவதும் சென்று கொள்ளையடிப்பதால், இவர்களது விவரங்கள் அனைத்து இந்திய காவல் நிலையங்களில் பதிவு செய்யப்பட்டுள்ளது. இவர்கள் கொள்ளையடிக்கச் செல்வதை வல்லடைக்குச் செல்லுதல் என்பர்.



</doc>
<doc id="233700" url="https://ta.wikipedia.org/wiki?curid=233700" title="பெண்ணிய இயக்கங்களும் கொள்கைகளும்">
பெண்ணிய இயக்கங்களும் கொள்கைகளும்

பல ஆண்டுகளாக பெண்ணிய இயக்கங்களும் கொள்கைகளும் உருவாகியுள்ளன. இவை தங்கள் இலக்குகள், யுக்திகள் மற்றும் இணைப்புகளில் வேறுபட்டிருந்தன. இவற்றில் பொதுவாக பல ஒற்றுமைகள் இருந்தன; பெண்ணியக் கருத்துக்களின் பல வடிவங்களுடன் சில பெண்ணியலாளர்கள் அடையாளம் காண்கின்றனர். 

முற்போக்குப் பெண்ணியம் ஆண்களும் பெண்களும் சமம் என்பதை அரசியல் மற்றும் சட்டவழியே வலியுறுத்துகின்றது. இது தனிநபர் சார்ந்த பெண்ணியமாகும்; பெண்கள் தங்களது செயல்களாலும் விருப்பத்தேர்வுகளாலும் சமநிலையை வெளிப்படுத்துவதையும் நிலைநாட்டுவதையும் குவியப்படுத்துகிறது. ஆண்களுக்கும் பெண்களுக்கும் இடையேயான தனிப்பட்ட தொடர்பாடலை சீர்திருத்திற்கான களமாகப் பயன்படுத்துகிறது. முற்போக்குப் பெண்ணியலாளர்கள் அனைத்துப் பெண்களாலும் தங்கள் சமநிலையை நிலைநாட்ட முடியும் என்றும் எனவே சமூக கட்டமைப்பில் மாற்றங்கள் எதுவும் இல்லாமலே சீர்திருத்தங்களை மேற்கொள்ள இயலும் என்றும் நம்புகின்றனர். கருத்தரித்தல் மற்றும் கருக்கலைத்தலுக்கான உரிமைகள், பாலியல் துன்புறுத்தல், வாக்குரிமை, கல்வி, சமனானப் பணிக்கு சமனான ஊதியம், ஏற்கத்தகு குழந்தைப் பராமரிப்பு, ஏற்கத்தகு நலவாழ்வு, பெண்களுக்கு எதிரான பாலியல், குடும்ப வன்முறை ஆகியன இவர்களது போராட்டப் பிரச்சினைகளாக உள்ளன.
அரசில்லா பெண்ணியம் அரசின்மையை பெண்ணியத்துடன் இணைக்கிறது. இது குடும்பத்தலைவர் அல்லது இனத்தலைவர் சார்ந்த சமூகத்தை (patriarchy) தன்னிச்சையான அடுக்கதிகாரத்தின் வெளிப்பாடாக கருதுகிறது. எனவே குடும்பத்தலைவராட்சிகு எதிரான போராட்டத்தை வர்க்கப் போராட்டத்தின் அங்கமாகவும் அரசுக்கு எதிரான அரசின்மை போராட்டமாகவும் நம்புகிறது. இக்குழுவினர் பெண்ணியப் போராட்டத்தை அரசின்மைப் போராட்டத்தின் இன்றியமையா அங்கமாக கருதுகிறது. எல். சூசன் பிரவுன் "அரசின்மை என்ற அரசியல் தத்துவம் அதிகாரத்தின் அனைத்துத் தொடர்புகளையும் எதிர்ப்பதால் இயல்பாகவே அது பெண்ணியத் தத்துவமாகும்"என்கிறார்.

அரசின்மை பெண்ணியவாதிகளில் எம்மா கோல்ட்மன், பிரெடிரிக்கா மொன்ட்செனி, வோல்ட்டைரைன் டெ கிளெயர், மரியா லாசெர்டா மௌரா, லூசி பார்சன்சு ஆகியோர் முதன்மையானவர்கள். எசுப்பானிய உள்நாட்டுப் போரின்போது, "பெடரேசியோன் அனார்குசுத்தா ஐபீரிகா" உடன் இணைந்திருந்த "முகெரேசு லிபெரெசு" (சுதந்திரப் பெண்கள்) என்ற பெண்ணிய இயக்கம் அரசின்மையையும் பெண்ணியத்தையும் சேர்த்தே ஆதரித்தது. 

தற்காலத்தில் ஜெர்மைன் கிரீர், எல். சூசன் பிரவுன் அரசின்மைப் பெண்ணியத்தை ஆதரிக்கின்றனர். பொலிவியாவின் "முகெரெசு கிரெயான்தொ", எசுப்பானிய ஆக்கிரமிப்பாள அமைப்பான "லா எசுகலேரா கரகோலா" மற்றும் பாஸ்டனில் ஆண்டுதோறும் நடைபெறும் "லா ரிவோல்ட்டா!" இத்தகைய பெண்ணியக் குழுக்கள் ஆகும்.
சோசலிசப் பெண்ணியம் மார்க்சிய கருத்தியலைப் பெண்களின் ஒடுக்கத்துடன் இணைக்கிறது; சுரண்டல், ஒடுக்கப்படுதல் மற்றும் தொழிலாளர்களுடன் குவியப்படுத்துகிறது. சோசலிச பெண்ணியலாளர்கள் பணியிடத்திலும் குடும்பச் சூழலிலும் பெண்கள் சமனில்லா கீழ்நிலையில் உள்ளதாகக் கருதுகின்றனர். விலைமாதர், குடும்ப வேலை, குழந்தைப் பராமரிப்பு, திருமணம் போன்ற வழிகளில் பெண்கள் சுரண்டப்படுவதாகவும் குடும்த்தலைவர்சார் சமூகம் பெண்களின் மதிப்பைக் குறைத்து மிகுந்த வேலைப்பளுவை அவர்களிடத்திலிருந்து பெறுவதாக கருதுகின்றனர். இவர்கள் தனிநபர் அடிப்படையில் இல்லாது சமூகத்தில் பெரும் மாற்றங்களை ஏற்படுத்த தங்கள் ஆற்றலைக் குவியப்படுத்துகின்றனர். இவர்கள் இந்நோக்கை அடைய ஆண்களுடன் மட்டுமன்றி பிறக் குழுக்களுடனும் இணைந்து செயற்பட வேண்டும் எனக் கருதுகின்றனர்; முதலாளித்துவ, அனைவருக்கும் தாக்கமேற்படுத்துகின்ற கட்டமைப்பில் பெண்களின் ஒடுக்கம் ஒரு அங்கமே என்கின்றனர்.

பத்தொன்பதாம் நூற்றாண்டின் பின்பகுதியிலும் இருபதாம் நூற்றாண்டின் துவக்கத்திலும் கிளாரா ஜெட்கின்னும் எலெனார் மார்க்சும் ஆண்களை அரக்கர்களாக கருதுவதை எதிர்த்தனர்; ஆண், பெண் இருவரின் சமனில்லா நிலைகளையும் கூடியவரை தீர்க்கும் என்று பாட்டாளி வர்க்கத்தினரின் புரட்சியை ஆதரித்தனர். பாட்டாளிகளின் இயக்கம் ஏற்கெனவே பெண்களுக்கான சமநிலையை வலியுறுத்துவதால் கிளாரா ஜெட்கின், அலெக்சாண்டிரா கொலோண்டை உள்ளிட்ட மார்க்சிய சிந்தனையாளர்கள், இரண்டையும் ஒன்றிணைப்பதற்கு மாறாக, பெண்ணியத்திற்கு எதிராக மார்க்சியத்தை முன்வைத்தனர்.
முழுமையானப் பெண்ணியம் அல்லது அடிப்படையையே மாற்ற விரும்பும் பெண்ணியம், பாலினம் சார் ஆணாதிக்க முதலாளித்துவ அடுக்கதிகாரமே பெண்கள் ஒடுக்கப்படுவதற்கான அடிப்படைக் காரணமாகக் கருதுகிறது. அடிப்படைவாத பெண்ணியலாளர்கள் இயல்பாகவே ஒடுக்குகின்ற, ஓங்கியுள்ள குடும்பத்தலைவர் சார் அமைப்பு நீக்கப்பட்டாலே பெண்கள் தங்களை விடுவித்துக் கொள்ள முடியும் என நம்புகின்றனர். இவர்கள் ஆண்சார் அதிகாரம் மற்றும் செல்வாக்கு அமைப்பு நிறுவப்பட்டுள்ளது என்றும் ஒடுக்கப்படுவதற்கும் சமனில்லா நிலைக்கும் இதுவே காரணம் என்றும் இந்த அமைப்பும் அதன் தகைமைகளும் இருக்கும்வரை சமூகத்தைத் திருத்த முடியாது என்றும் உணர்கின்றனர். எனவே தங்கள் இலக்குகளை அடைய இந்தக் கட்டமைப்பை முழுமையாக கட்டுடைத்து புதிய சமூக அமைப்பை மீளமைக்க வேண்டும் எனக் கருதுகின்றனர்.


</doc>
<doc id="233707" url="https://ta.wikipedia.org/wiki?curid=233707" title="நீள்கிரி சட்டமன்றத் தொகுதி">
நீள்கிரி சட்டமன்றத் தொகுதி

நீள்கிரி சட்டமன்றத் தொகுதி, ஒடிசா சட்டமன்றத்திற்கான தொகுதியாகும். இது மொத்தமுள்ள 147 தொகுதிகளில் ஒன்று. இத்தொகுதி பாராளுமன்றத்திற்கு பாலேசரி மக்களவைத் தொகுதியில் உள்ளது.

இத்தொகுதியில் பாலேசரி மாவட்டத்தின் நீள்கிரி, பாஹானகா, அவுபதா, நீள்கிரி நகராட்சி ஆகிய மண்டலங்கள் உள்ளன.



</doc>
<doc id="233723" url="https://ta.wikipedia.org/wiki?curid=233723" title="அட்கின்சு-பீட்டர்சன் வினை">
அட்கின்சு-பீட்டர்சன் வினை

அட்கின்சு–பீட்டர்சன் வினை ("Adkins–Peterson reaction") என்பது மெத்தனால் காற்றில் ஆக்சிசனேற்றம் அடைந்து பார்மால்டிகைடு உருவாகும் வினையாகும். இரும்பு ஆக்சைடு, மாலிப்டினம் மூவாக்சைடு அல்லது இவை கலந்த உலோக ஆக்சைடுகள் வினைவேக மாற்றியாக செயல்படவேண்டும் என்பதே இவ்வினைக்கான நிபந்தனையாகும்.

ஓமர் பர்டன் அட்கின்சு, உவெசுலி ஆர். பீட்டர்சன் ஆகிய இருவரும் இவ்வினையை உருவாக்கினர்.


</doc>
<doc id="233740" url="https://ta.wikipedia.org/wiki?curid=233740" title="பெண்ணியக் கோட்பாடு">
பெண்ணியக் கோட்பாடு

பெண்ணியக் கோட்பாடு ("Feminist theory") பெண்ணியத்தைக் குறித்த கருத்தியல் அல்லது மெய்யியல் விரிவுரையாகும். இது பாலினச் சமனில்லா நிலையை புரிந்து கொள்ள உதவுகிறது. பெண்களின் பாலினம்சார் பணிகள், பட்டறிவு, ஆர்வங்கள், பெண்ணிய அரசியல் ஆகியவற்றைக் குறித்து மானிடவியல், சமூகவியல், தொடர்பாடல், உளநிலைப் பகுப்பாய்வு, பொருளியல், இலக்கியம், கல்வி, மற்றும் மெய்யியல் போன்ற பல தளங்களில் ஆராய்கிறது. 

பெண்ணியக் கோட்பாடு பாலினச் சமனில்லா நிலையை பகுத்தறிய குவியம் கொண்டுள்ளது. பாகுபாடு, பொருளாக்கப்படுதல் (குறிப்பாக பாலியல் பொருளாக்கப்படல்), ஒடுக்கப்படுதல், ஆண்வழி மரபு, பொதுமைப்படுத்தல், கலை வரலாறு சமகாலக் கலை, அழகியல் போன்ற கருத்தியல்களில் ஆய்கிறது.



</doc>
<doc id="233741" url="https://ta.wikipedia.org/wiki?curid=233741" title="உயிர்ச்சத்து பி6">
உயிர்ச்சத்து பி6

உயிர்ச்சத்து பி (Vitamin B) என்பது உயிரினங்களில் இடை மாற்றம் செய்ய இயலும் வேதிச்சேர்மங்களின் குழுவைக் குறிக்கிறது. இது, உயிர்ச்சத்து பி தொகுதியின் ஒரு அங்கமாக உள்ளது. இதன் செயற்படும் வடிவமான பிரிடாக்சால் 5' பாசுபேட்டு (PLP) அமினோ அமிலம், குளுக்கோசு, கொழுமியம் ஆகியவற்றின் வளர்சிதைமாற்ற வினைகளில் நிகழும் பல்வேறு நொதிய வினைகளில் துணைக்காரணியாக உள்ளது.

உயிர்ச்சத்து பி- ன் ஏழு வடிவங்கள் (vitamers):

பிரிடாக்சிக் அமிலத்தைத் தவிர்த்து மற்றைய அனைத்து வடிவங்களும் இடைமாற்றம் செய்யகூடியவைகளாகவே உள்ளன. நம் குடலில் உறிஞ்சப்படும் பிரிடாக்சமைன், பிரிடாக்சால் கைனேசு என்னும் நொதியால் பிரிடாக்சமைன் 5'-பாசுபேட்டாக மாற்றப்பட்டு பிறகு, பிரிடாக்சமைன்-பாசுபேட்டு அமைன்மாற்றி (transaminase) (அ) பிரிடாக்சின் 5'-பாசுபேட்டு ஆக்சிடேசு நொதியத்தால் பிரிடாக்சால் 5' பாசுபேட்டாக மாற்றப்படுகிறது. பிரிடாக்சின் 5'-பாசுபேட்டு ஆக்சிடேசு நொதியம், பிரிடாக்சின் 5'-பாசுபேட்டை பிரிடாக்சால் 5' பாசுபேட்டாக மாற்றுவதிலும் வினையூக்கியாகச் செயற்படுகின்றது. பிரிடாக்சின் 5'-பாசுபேட்டு ஆக்சிடேசு ரிபோஃபிளாவின் உயிர்ச்சத்திலிருந்து பெறப்படும் ஃபிளேவின் ஒற்றை நியூக்ளியோட்டைடு துணைக்காரணியைச் சார்ந்திருக்கிறது. எனவே, இந்த உயிரிய வழிமுறையில் உணவிலுள்ள உயிர்ச்சத்து பி-ஐ உயிர்ச்சத்து பி இல்லாமல் உபயோகப்படுத்தமுடியாது.


</doc>
<doc id="233742" url="https://ta.wikipedia.org/wiki?curid=233742" title="அனுகோள் சட்டமன்றத் தொகுதி">
அனுகோள் சட்டமன்றத் தொகுதி

அனுகோள் (அங்குல்) சட்டமன்றத் தொகுதி, ஒடிசா சட்டமன்றத்திற்கான தொகுதியாகும். இது மொத்தமுள்ள 147 தொகுதிகளில் ஒன்று. இத்தொகுதி பாராளுமன்றத்திற்கு டேங்கானாள் மக்களவைத் தொகுதியில் உள்ளது.

இத்தொகுதியில் அனுகோள் மாவட்டத்தின் அனுகோள், அனுகோள் நகராட்சி, பனர்பாள் ஆகிய மண்டலங்கள் உள்ளன.



</doc>
<doc id="233745" url="https://ta.wikipedia.org/wiki?curid=233745" title="அசையெழுத்து முறை">
அசையெழுத்து முறை

அசையெழுத்து முறை (Syllabary) என்பது, சொற்களை உருவாக்கும் அசைகளைக் குறிக்கும் எழுத்துக் குறியீடுகளின் தொகுதி ஆகும். அசையெழுத்து முறையில் உள்ள ஒரு குறியீடு அசையெழுத்து எனப்படும். இது, ஒரு மெய்யொலியும் அதைத் தொடர்ந்து வரும் உயிரொலியும் சேர்ந்த ஒரு தொகுதியையோ அல்லது ஒரு தனி உயிரொலியையோ குறிக்கும். இவை CV அல்லது V என்னும் வடிவங்களில் அமையும். CVC, CV-இன்னோசை போன்ற வடிவங்களிலும் அசையெழுத்துக்கள் அமைவது உண்டு.


</doc>
<doc id="233746" url="https://ta.wikipedia.org/wiki?curid=233746" title="பர்கஃட் மாவட்டம்">
பர்கஃட் மாவட்டம்

பர்கஃட் மாவட்டம், ஒடிசாவின் 30 மாவட்டங்களில் ஒன்று. இதை பர்கர்ஹ் மாவட்டம் என்றும் அழைப்பர்.இதன் தலைமையகம் பர்கஃட்டில் உள்ளது. 




</doc>
<doc id="233752" url="https://ta.wikipedia.org/wiki?curid=233752" title="வாயழற்சி">
வாயழற்சி

வாயழற்சி (Stomatitis) என்பது உதடு, வாய் ஆகியவற்றில் ஏற்படும் அழற்சியைக் குறிக்கும். வாயழற்சியானது உதடு, வாய் ஆகியவற்றில் புண்களுடனோ அல்லது புண்கள் இல்லாமலோ, சீதச்சவ்வுகளில் ஏற்படும் எல்லாவிதமான அழற்சி நிகழ்வுகளையும் குறிக்கிறது. 

நோய்த்தொற்றுகள், உணவுக்குறைபாடுகள், ஒவ்வாமை வினைகள், கதிரியக்கச் சிகிச்சை மற்றும் பல்வேறுவிதமான காரணங்களினால் வாயழற்சி தோன்றுகின்றது. மேலும், இது பலவிதமானத் தோற்றங்களையும் கொண்டுள்ளது. 

ஈறு, வாய் ஆகிய இரண்டும் பாதிப்படையும்போது ஈறு-வாயழற்சி (gingivostomatitis) என்றும், சிலநேரங்களில் ஹெர்ப்பிஸ் தீநுண்ம ஈறு-வாயழற்சி (herpetic gingivostomatitis) என்றும் அழைக்கப்படுவதுண்டு.


</doc>
<doc id="233753" url="https://ta.wikipedia.org/wiki?curid=233753" title="சைலன்ஸ்டு (2011 வருடத் திரைப்படம்)">
சைலன்ஸ்டு (2011 வருடத் திரைப்படம்)

சைலன்ஸ்டு அல்லது தி குருசிபிள் 2011 ஆம் ஆண்டு வெளியான தென் கொரிய திரைப்படம். 2000ம் ஆண்டுகளின் காலகட்டத்தில் தென் கொரியாவின் ஓர் மாற்றுத்திறனாளிப் பள்ளியில் நடந்த உண்மை நிகழ்வின் அடிப்படையில் 2009 ஆம் ஆண்டு எழுதப்பட்ட நாவலின் திரை வடிவம் . 

செவிப்புலன் திறன் குறைந்த குழந்தைகளுக்கான பள்ளியில் பணியாற்ற வரும் புது ஆசிரியர் அப்பள்ளியில் படிக்கும் அக்குழந்தைகளுக்கு இழைக்கப்படும் அநீதிகளைப் பற்றி அறிவதையும் அதைத் தொடர்ந்த நிகழ்வுகளும் கதைக்களமாக உள்ளன. 

இத்திரைப்படம் ஏற்படுத்திய தாக்கத்தால் பொதுமக்களின் எதிர்ப்பு அதிகரிக்கவே, குறைந்த தண்டனை வழங்கப்பட்டு மூடப்பட்டிருந்த உண்மை நிகழ்வின் வழக்கு மீண்டும் திறக்கப்பட்டது.


</doc>
<doc id="233755" url="https://ta.wikipedia.org/wiki?curid=233755" title="பெட்டி ஃப்ரீடன்">
பெட்டி ஃப்ரீடன்

பெட்டி பிரீடன் (அ) பெட்டி ஃப்ரீடன் (Betty Friedan, பெப்ரவரி 4, 1921 – பெப்ரவரி 4, 2006) அமெரிக்க எழுத்தாளரும் செயற்பாட்டாளரும் பெண்ணியவாதியும், அமெரிக்காவின் பெண்கள் விடுதலைப் போராட்டத்தைத் துவக்கியவர்களில் ஒருவரும் ஆவார். ஐக்கிய அமெரிக்காவின் மகளிர் இயக்கத்தில் முன்னணி வகித்தார். 1966 இல் பெண்களுக்கான தேசிய சமூகத்தை அமெரிக்காவில் துவக்கியவர்.. 1963இல் அவர் எழுதிய ’பெண்மை வட்டம்’ (தி பெமினைன் மிஸ்டிக்) என்ற நூல் 20வது நூற்றாண்டில் இரண்டாம் அலை வீசக் காரணமாக அமைந்ததாகக் கருதப்படுகிறது. 

1966இல், பிரீடன் "மகளிருக்கான தேசிய அமைப்பை" ("NOW") நிறுவி அதன் முதன் தலைவராக தேர்ந்தெடுக்கப்பட்டார். இந்த அமைப்பின் நோக்கம் பெண்களை " இப்போது பெரும்போக்கு அமெரிக்க சமூகத்தில் ஆண்களுக்கு முழுவதும் சரிசமனான பங்காளியாக" கொண்டுவருவதாகும். பெட்டி பிரீடன் தனது செயற்பாடுகளுக்காகப் பல விருதுகளும் பெற்றவர்.

1981 ஆம் ஆண்டில் வெளியான ’இரண்டாவது கட்டம்’ எனும் இவரது புத்தகம் இருபது ஆண்டுகளாக நடந்து வந்த பெண்கள் போராட்டத்தின் விளைவுகளை ஆராய்ந்தது. 
சமுதாய, பொருளாதார மாற்றங்கள் மட்டுமே அப்போராட்டத்தின் விளைவாக ஏற்பட்டது என்றும் தன்மானமும் தனித்தன்மையும் ஏற்படவில்லை என்றும் அதற்கு பதில் குடும்பப் பிரச்சனைகள், குழந்தைகள் புறக்கணிப்பு ஆகியவையே நடந்துள்ளன என்றும் அன்பின் குறைவால் குடும்பங்கள் தவிக்கின்றன இந்நூலில் பெட்டி ஃப்ரீடன் குறிப்பிடுகின்றார்.

இரண்டாவது கட்டம் நூலில், ’பெண்கள் போராட்டத்தின் இந்த பிடிவாதமான, தன்னலம் மிக்க சண்டைகளால், வார்த்தை ஜாலங்களால் நான் சோர்வடைந்துவிட்டேன்..என்னை விட்டுப் பிரியாத ஓர் இனம் புரியாத சஞ்சலத்தால் சிரமப்படுகிறேன்’ என்று தமது மனநிலையை குறிப்பிடுகின்றார்.

பிரீடன் 1947இல் கார்ல் பிரீடனை திருமணம் புரிந்தார். தனது 86 வது அகவையில் இதயத் திறனிழப்பின் காரணமாக இயற்கை எய்தினார்.


</doc>
<doc id="233757" url="https://ta.wikipedia.org/wiki?curid=233757" title="பத்மபூர் சட்டமன்றத் தொகுதி">
பத்மபூர் சட்டமன்றத் தொகுதி

பத்மபூர் சட்டமன்றத் தொகுதி, ஒடிசா சட்டமன்றத்திற்கான தொகுதியாகும். இது மொத்தமுள்ள 147 தொகுதிகளில் ஒன்று. இத்தொகுதி பாராளுமன்றத்திற்கு பர்கஃட் மக்களவைத் தொகுதியில் உள்ளது.

இத்தொகுதியில் பர்கஃட் மாவட்டத்தின் பத்மபூர், ராஜ்போடாசம்பர், பாயிக்மாள், ஜாஃடுபந்து ஆகிய மண்டலங்கள் உள்ளன.



</doc>
<doc id="233758" url="https://ta.wikipedia.org/wiki?curid=233758" title="துத்தநாக அயோடைடு">
துத்தநாக அயோடைடு

துத்தநாக அயோடைடு ("Zinc iodide") என்பது துத்தநாகமும் அயோடினும் சேர்ந்த ஒரு கனிம வேதியியல் சேர்மமாகும். இதன் மூலக்கூறு வாய்பாடு ZnI. நீரற்ற துத்தநாக அயோடைடு வெண்மை நிறத்திலும் சுற்றுச் சூழலில் உள்ள நீரை ஈர்த்துக் கொள்ளும் தன்மையும் கொண்டதாக உள்ளது. துத்தநாகம் மற்றும் அயோடின் ஆகியன மீள்கொதிக்கும் ஈதரின் முன்னிலையில் அல்லது நீர்த்த கரைசலில் நேரடியாக வினைபுரிந்து துத்தநாக அயோடைடை கொடுக்கின்றன. 

1150°C இல் துத்தநாக அயோடைடு ஆவி துத்தநாகம் மற்றும் அயோடினாக தனித்துப் பிரிகிறது. நீர்த்த கரைசலில் எண்முக Zn(HO), [ZnI(HO)] மற்றும் நான்முக ZnI(HO), ZnI(HO) and ZnI முதலானவை கண்டறியப்பட்டுள்ளன.

படிக துத்தநாக அயோடைடின் மூலக்கூறு அமைப்பு வழக்கத்திற்கு மாறானது. வெள்ளை நிற துத்தநாக அணுக்கள் துத்தநாகக் குளோரைடில் உள்ளது போலவே நான்முக வடிவில் ஒருங்கிணைக்கப்பட்டுள்ளன. இவ்வாறு இணைந்த நான்கு நான்முகிகள் குழு தங்களுக்குள் மூன்று முனைகளைப் பகிர்ந்து கொண்டு சிறப்பு நான்முகி அமைப்பை ஏற்படுத்துகின்றன (ZnI) அவை தங்கள் முனைகள் மூலம் இணைந்து முப்பரிமாண வடிவம் பெறுகிறது. இந்தச் சிறப்பு நான்முகி அமைப்பு பாஸ்பரசு பென்டொக்சைடு (PO) இன் அமைப்பைப் போலவே உள்ளது. வலுவளவு ஓட்டு இலத்திரன் சோடிகளின் தள்ளுகைக் கொள்கை முன்மொழிவின்படி துத்தநாகம் அயோடின் இவற்றிற்கிடையேயான பிணைப்பு நீளம் 238 pm கொண்டு மூலக்கூறு துத்தநாக அயோடைடு நேர்கோட்டு அமைப்புடன் உள்ளது.





</doc>
<doc id="233761" url="https://ta.wikipedia.org/wiki?curid=233761" title="பிஜேபூர் சட்டமன்றத் தொகுதி">
பிஜேபூர் சட்டமன்றத் தொகுதி

பிஜேபூர் சட்டமன்றத் தொகுதி, ஒடிசா சட்டமன்றத்திற்கான தொகுதியாகும். இது மொத்தமுள்ள 147 தொகுதிகளில் ஒன்று. இத்தொகுதி பாராளுமன்றத்திற்கு பர்கஃட் மக்களவைத் தொகுதியில் உள்ளது.

இத்தொகுதியில் பர்கஃட் மாவட்டத்தின் காயிசிலட், பிஜேபூர், பர்பாலி, பர்பாலி நகராட்சி ஆகிய மண்டலங்கள் உள்ளன.



</doc>
<doc id="233762" url="https://ta.wikipedia.org/wiki?curid=233762" title="பர்கஃட் சட்டமன்றத் தொகுதி">
பர்கஃட் சட்டமன்றத் தொகுதி

பர்கஃட் சட்டமன்றத் தொகுதி, ஒடிசா சட்டமன்றத்திற்கான தொகுதியாகும். இது மொத்தமுள்ள 147 தொகுதிகளில் ஒன்று. இத்தொகுதி பாராளுமன்றத்திற்கு பர்கஃட் மக்களவைத் தொகுதியில் உள்ளது.

இத்தொகுதியில் பர்கஃட் மாவட்டத்தின் பர்கஃட், பர்பாலி, பர்கஃட் நகராட்சி ஆகிய மண்டலங்கள் உள்ளன.



</doc>
<doc id="233765" url="https://ta.wikipedia.org/wiki?curid=233765" title="தமிழ்நாடு (இதழ்)">
தமிழ்நாடு (இதழ்)

தமிழ்நாடு நாளிதழ் இந்தியாவில் தமிழகத்தில் வெளிவந்த தமிழ் நாளிதழ். ஆரம்பத்தில் வார இதழாக வெளிவந்து பின்னர் நாளிதழாக மாறிற்று. இந்திய தேசிய காங்கிரசுக்கு ஆதரவாக இருந்த நாளிதழ். டாக்டர் வரதராசுலு இவ்விதழின் நிறுவனர் மற்றும் ஆசிரியர். இவர் சேரன்மாதேவி குருகுலப் போராட்டத்தில் முன்னணியில் இருந்தவர். மேலும் இவர் அக்குருகுலத்தில் சமபந்திக் கல்விமுறை வரவேண்டும் என்று போராடியதால் பிராமணர்களின் வெறுப்பைத் தேடிக் கொண்டதன் விளைவாக தமிழ்நாடு நாளிதழின் வளர்ச்சி பாதிக்கப்பட்டது. சில ஆண்டுகளுக்குப் பின்னர் ஆரம்பிக்கப்பட்ட தினமணி நாளிதழ், தமிழ்நாடு நாளிதழுக்குப் போட்டியை வளர்த்ததால் தமிழ்நாடு நாளிதழ் விற்பனை பாதிக்கப்பட்டது.

இதன் ஆசிரியராக பணியாற்றியவர் வேங்கடராசுலு. அப்போதைய அவரது மாதச் சம்பளம் ரூபாய் இருநூறு. 1934 ஆம் ஆண்டு டிசம்பர் மாதம் 21 ஆம் ஆண்டிலிருந்து 1935 ஆம் ஆண்டு மார்ச்சு மாதம் வரை இதன் துணை ஆசிரியராகப் பணியாற்றியவர் நெ.து.சுந்தரவடிவேலு. இவரது மாதச் சம்பளம் ரூபாய் 35.பத்திரிக்கையின் பொருளாதார நெருக்கடியால் இவர் பதவி விலக நேர்ந்தது.


</doc>
<doc id="233770" url="https://ta.wikipedia.org/wiki?curid=233770" title="முலைத் தட்டையாக்கல்">
முலைத் தட்டையாக்கல்

முலைத் தட்டையாக்கல் ( "breast flattening") அல்லது முலைத் தேய்த்தல் ("breast ironing")) சிறுமியரின் மார்பகம் பெரிதாகும்போதே கடினமான அல்லது சூடான பொருட்களைக் கொண்டு அடித்தோ அல்லது தேய்த்தோ அவை வளர்வதைத் தடுப்பதாகும். இதனை பொதுவாக சிறுமியின் தாய் நிகழ்த்துகிறார்; சிறுமியை பாலியல் துன்புறுத்தல் மற்றும் வன்கலவியிலிருந்து காக்கவும் இளம் வயதில் கர்ப்பமுற்று குடும்பப் பெயரைக் கெடுக்காதிருக்கவும் அல்லது இளவயது திருமணத்திலிருந்து காப்பாற்றி கல்வியைத் தொடரவும் இவ்வாறு செய்கின்றனர். இது பெரும்பாலும் கமரூன் பகுதிகளில் நடத்தப்படுகிறது; முலை வளர்ந்த பெண்கள் பாலுறவிற்கு தயாரானவர்கள் என்ற கருத்து இங்குள்ள சிறுவர்/ஆண்களிடையே பரவலாக உள்ளது. இது ஆபிரிக்கக் கண்டத்தில் மட்டுமன்றி கமரூன் மக்கள் குடிபெயர்ந்துள்ள, பிரித்தானியா போன்ற இடங்களிலும் நடைபெறுவதாக அஞ்சப்படுகிறது. முலைத் தட்டையாக்க பெரும்பாலும் மரத்தினாலான குழவி பயன்படுத்தப்படுகிறது; இலைகள், வாழைக்காய், தேங்காய் மூடிகள், அரவைக் கற்கள், கரண்டிகள், துடுப்புக் கரண்டிகள், கரி மீது சூடுபடுத்தப்பட்ட சுத்தியல்கள் ஆகியனவும் பயன்படுத்தப்படுகின்றன.

முலைத் தட்டையாக்கல் கமரூனின் அனைத்து பத்து மண்டலங்களிலும் கடைபிடிக்கப்படுகிறது. மேற்கு மற்றும் நடு ஆப்பிரிக்கா, பெனின், சாட், கோட் டிவார், கினி-பிசாவு, கினி, கென்யா, டோகோ, சிம்பாப்வே பகுதிகளில் கடைபிடிக்கப்படுகிறது. முலை "துடைத்தல்" தென்னாப்பிரிக்காவில் நடைபெறுவதாக அறியப்படுகிறது. கமரூனின் 200 இனக்குழுக்களும் இதில் ஈடுபடுகின்றன. சமயம், சமூக-பொருளியல் நிலை போன்றவைக்கும் முலைத் தட்டையாக்கலுக்கும் தொடர்பில்லை. சூன் 2006இல் செருமானிய வளர்ச்சி முகவை ஒன்று நடத்திய கருத்துக் கணிப்பின்படி நால்வரில் ஒருவருக்கு முலை தட்டையாக்கப்பட்டிருக்கிறது; ஏறத்தாழ நான்கு மில்லியன் சிறுமிகள் பாதிக்கப்பட்டிருப்பதாக மதிப்பிட்டுள்ளது. இந்தக் கருத்துக் கணிப்பின்படி இது பெரும்பாலும் பாலியல் வன்முறைக்கு வாய்ப்புமிக்க நகரப் பகுதிகளிலேயே நடைபெறுகிறது. கமரூனின் கடற்கரையோர தென்கிழக்குப் பகுதியில் 53 விழுக்காடாக உள்ளது. கிறித்தவர்களும் ஆத்மவாதிகளும் வாழும் தென்பகுதியுடன் ஒப்பிடும்போது முசுலிம்கள் வாழும் வடபகுதியில் குறைவாக உள்ளது. இங்கு 10% பெண்களே பாதிப்பிற்குள்ளாயுள்ளனர். சிலர் இதற்கு வடக்குப் பகுதிகளில் இளவயது திருமணங்கள் நடப்பதும் ஒரு காரணமாக இருக்கலாம் என்கின்றனர்.

அண்மைக் காலத்தில் முலைத் தட்டையாக்கல் கூடுதலாக நடைபெறுவதற்கு கடந்த 50 ஆண்டுகளில் மேம்பட்ட உணவுப் பழக்கவழக்கங்களால் இளவயதில் வயதுக்கு வருவது காரணமாகக் கூறப்படுகிறது. ஒன்பது அகவைக்கு குறைவாகவே வயதுக்கு வந்த கமரூன் பெண்களில் பாதிக்கு மேற்பட்டவர்களுக்கு முலை தட்டையாக்கப்பட்டுள்ளது. 11 வயதில் பெரியவரானவர்களில் 38% பேருக்கு தட்டையாக்கப்பட்டுள்ளது. தவிரவும், 1976 முதல், 19 அகவைக்கு குறைந்து திருமணமானவர்களின் விழுக்காடு 50%இலிருந்து 20%ஆகக் குறைந்துள்ளது; இது வயதுக்கு வருவதற்கும் திருமணத்திற்கும் இடையே உள்ள காலத்தை விரிவாக்கியுள்ளது. திருமண வயது கூடியிருப்பதற்கு கல்வியும் பணியாற்றலும் காரணமாக அமைந்துள்ளன.

இந்த நடைமுறை கமரூன் மக்கள் குடிபெயர்ந்துள்ள பிரித்தானியா போன்ற இடங்களுக்கும் பரவியுள்ளதாக அஞ்சப்படுகிறது. கமரூன் பெண்கள் மற்றும் சிறுமியர் வளர்ச்சி அமைப்பு இலண்டனின் பெருநகரக் காவல்துறையுடன் இணைந்து இந்தப் பிரச்சினை குறித்த விழிப்புணர்வை ஏற்படுத்தி வருகின்றது.




</doc>
<doc id="233771" url="https://ta.wikipedia.org/wiki?curid=233771" title="என்னை அறிந்தால் (திரைப்படம்)">
என்னை அறிந்தால் (திரைப்படம்)

என்னை அறிந்தால் என்பது, நடிகர் அஜித் குமார் நடிப்பில் 2015ஆம் ஆண்டு பிப்ரவரியில் வெளியான இந்தியத் தமிழ்த் திரைப்படமாகும். ஹாரிஸ் ஜயராஜ் இசையமைக்க, டான் மெக்கார்த்தர் ஒளிப்பதிவு செய்ய, இப்படத்தை கெளதம் மேனன் இயக்கியுள்ளார்.

இத்திரைப்படம் 2015 சனவரி தைப்பொங்கல் அன்று வெளிவரும் என்று அறிவிக்கப்பட்டு பின்னர் படப்பிடிப்பு வேலைகள் நிறைவடையாத காரணத்தால் இத்திரைப்படம் பிப்ரவரி 5 அன்று வெளியாகுமென இப்படத்தின் தயாரிப்பாளரால் அதிகாரப்பூர்வமாக அறிவிக்கப்பட்டது.

இப்படத்திற்கு ஹாரிஸ் ஜயராஜ் இசையமைத்துள்ளார். படத்தின் பாடல் ஒன்றிற்கு, இங்கிலாந்திலிருந்து ஒருவரை பாட வைத்ததாக ஹாரிஸ் தெரிவித்தார். மேலும் படத்தின் பாடல்கள், நவம்பர் மாதத்தில் வெளியிடப்படுமென படக்குழுவினர் தெரிவித்தனர்.
இப்படத்தில் இடம்பெற்ற "அதாரு அதாரு" பாடல் மட்டும் 2014 திசம்பர் 11 அன்று வெளியானது. இதர பாடல்கள் 2015 ஆவது ஆண்டில் வருடப்பிறப்பு அன்று நள்ளிரவில் வெளியாயின.


</doc>
<doc id="233774" url="https://ta.wikipedia.org/wiki?curid=233774" title="கலையுருக்காட்டி">
கலையுருக்காட்டி

கலையுருக்காட்டி என்பது கண்ணாடிகளை உட்பக்கம் கொண்டதுடன் அதற்கு நடுவில் உள்ள நிறம் கொண்ட அழகிய பொருட்கள் மூலம் விந்தையான உருவங்களைத் தோற்றுவிக்கும் ஒரு கருவியாகும். இதன் ஒரு முடிவிலிருந்து பார்வையாளர் நோக்கும் போது எதிர்ப்பக்கத்தில் இருந்து வரும் ஒளி சமச்சீர் அமைப்புடைய வடிவியல் சார்ந்த உருவங்களை ஒளித்தெறிப்பு மூலம் உருவாக்கும். கலையுருக்காட்டியைப் பார்த்துக்கொண்டே உருளச் செய்வதன் மூலம் முடிவற்ற சமச்சீரான வடிவமைப்புகள் தோன்றும். இது 1817 இல் கண்டுபிடிப்பாளர் டேவிட் பிரூச்டர் ஆல் கண்டுபிடிக்கப்பட்டது. 


</doc>
<doc id="233775" url="https://ta.wikipedia.org/wiki?curid=233775" title="பத்தாம் திருமுறை">
பத்தாம் திருமுறை

திருமூலர் இயற்றிய திருமந்திரம் ஒன்பது தந்திரங்களை (இயல்களை)க் கொண்டது.மூவாயிரம் பாடல்களை உடையது. வேதம், ஆகமம் ஆகிய இரண்டிற்கும் இத்திருமந்திரம் அரிய விளக்கமாய்ப் பொலிந்து விளங்குகின்றது. மேலும் இந்நூல் சைவ ஆகமம் எனறு போற்றப்படும் பெருமையினை உடையது. திருமந்திரம். வேதாந்தம் - சித்தாந்தம், சித்தி - முக்தி, யாகம் - யோகம் ஆகியவற்றிற்கு விளக்கம் அளிக்கிறது.



</doc>
<doc id="233784" url="https://ta.wikipedia.org/wiki?curid=233784" title="பட்லீ சட்டமன்றத் தொகுதி">
பட்லீ சட்டமன்றத் தொகுதி

பட்லீ சட்டமன்றத் தொகுதி, ஒடிசா சட்டமன்றத்திற்கான தொகுதியாகும். இது மொத்தமுள்ள 147 தொகுதிகளில் ஒன்று. இத்தொகுதி பாராளுமன்றத்திற்கு பர்கஃட் மக்களவைத் தொகுதியில் உள்ளது.

இத்தொகுதியில் பர்கஃட் மாவட்டத்தின் சோஹேலா, பட்லீ, அம்பாபோனா ஆகிய மண்டலங்கள் உள்ளன.



</doc>
<doc id="233785" url="https://ta.wikipedia.org/wiki?curid=233785" title="இந்திய விண்மீன் குழாம்">
இந்திய விண்மீன் குழாம்

வானத்தின் தென்பகுதியில் காணப்படும் ஒரு விண்மீன் தொகுதியின் பெயர் இந்திய விண்மீன் குழாம் "(Indus)" அல்லது சிந்து என்பதாகும். இவ்விண்மீன் தொகுதி பதினாறாம் நூற்றாண்டின் பிற்பகுதியில் கண்டறியப்பட்டது. ஒரு இந்தியரைக் பிரதிபலிக்கும் இச்சொல்லுக்குரியவர் அக்காலக் கட்டத்தில் ஆசியா அல்லது அமெரிக்கா எந்த கண்டத்தைப் பிறப்பிடமாகக் கொண்டவர் என்பது அறியப்படவில்லை.

இந்திய விண்மீன் குழாம் பிரகாசமான நட்சத்திரங்கள் எதையும் கொண்டிருக்கவில்லை. ஆல்ஃபா இந்தி என்ற நட்சத்திரமே இக்குழாமில் உள்ள பிரகாசமான நட்சத்திரமாகும். இது ஒரு செம்மஞ்சள் பேருரு விண்மீன் ஆகும். தோற்றப் பொலிவு 3.1 கொண்டுள்ள இந்நட்சத்திரம் பூமியிலிருந்து 101 ஒளி ஆண்டுகள் தூரத்தில் உள்ளது. பீட்டா இந்தி என்ற செம்மஞ்சள் பேருரு விண்மீன் 3.7 தோற்றப் பொலிவும் பூமியிலிருந்து 600 ஒளி ஆண்டுகள் தூரத்திலும் உள்ளது. டெல்டா இந்தி என்பது வெள்ளை நட்சத்திரமாகும். பூமியிலிருந்து 185 ஒளி ஆண்டுகள் தூரத்தில் இருக்கும் இதன் தோற்றப் பொலிவு 4.4 ஆகும். 

எப்சிலன் இந்தி என்ற நட்சத்திரமே பூமிக்கு அருகில் உள்ள நட்சத்திரங்களில் ஒன்றாகும். இது பூமியிலிருந்து 11.8 ஒளி ஆண்டுகள் தொலைவில் உள்ளது. தோற்றப் பொலிவு 4.7 கொண்டுள்ள இந்நட்சத்திரம் ஒரு குறு விண்மீன் வகையாகும். மஞ்சள் குறு விண்மீன் சூரியன் இதைவிட சற்று பெரியதாகவும் வெப்பமாகவும் உள்ளதாகக் கருதலாம். இக்குழாமில் ஒரு சோடி இரட்டை பழுப்பு குறு விண்மீன்கள் உள்ளதாகக் கண்டறியப்பட்டது. புவிப் புறவெளி அறிதிறன் தேடல்(SETI) ஆய்வுகளுக்கு இதுவே நீண்ட நாட்கள்வரை முதன்மை ஆதாரமாகவும் இருந்தது . 

இந்திய விண்மீன் குழாமில் பிரகாசமான ஒரு இரட்டை நட்சத்திரம் உள்ளது. சிறிய தொழிற்முறை தொலைநோக்கியில் காணக் கிடைக்கின்ற ஒரு இரட்டை நட்சத்திரம் தீட்டா இந்தி ஆகும். இது பூமியிலிருந்து 97 ஒளி ஆண்டுகள் தொலைவில் உள்ளது. இதிலுள்ள முதன்மை வெள்ளை நட்சத்திரம் 4.5 தோற்ரப் பொலிவும் இரண்டாவது வெள்ளை நட்சத்திரம் 7.0 தோற்றப் பொலிவும் கொண்டுள்ளது. 

இந்திய விண்மீன் குழாமில் உள்ள பிரகாசமான ஒரேயொரு மாறும் நட்சத்திரம் T இந்தி ஆகும். ஆழ்ந்த சிவ்ப்பு குறு விண்மீனான இது 11 மாத இடைவெளி கொண்டுள்ளது. அரை இயல்பு கொண்ட இக்குறு விண்மீன் பூமியிலிருந்து 1900 ஒளி ஆண்டுகள் தொலைவில் உள்ளது. இதனுடைய குறைந்தபட்ச தோற்றப் பொலிவு 7 ஆக்வும் அதிகப்பட்ச தோற்றப் பொலிவு 5 ஆக்வும் இருக்கிறது . 

பீட்டர் டிர்க்சூன் கெய்சர் மற்றும் பிரெடரிக் டி ஒளட்மேன் ஆகிய இருவரின் அவதானிப்புகளிலிருந்து பெட்ரூச் பிளான்சியச் கண்டறிந்த பன்னிரண்டு விண்மீன் குழாம்களில் இதுவும் ஒன்றாகும். பிளான்சியச் சோடோக்கச் ஓண்டியச் உடன் சேர்ந்து இவர் 1597 அல்லது 1598 ஆம் ஆண்டில் வெளியிட்ட 35 சென்டிமீட்டர் விட்டம் கொண்ட வான் உலகில்தான் இவ்விண்மீன் குழாம் முதன்முதலில் தோன்றியது. வான் உலக வரைபடத்தில் இவ்விண்மீன் குழாமின் முதல் சித்தரிப்பு 1603 ஆம் ஆண்டில் சோகன் பேயர் வெளியிட்ட விண்பொருள் அளவியலில் இடம்பெற்றது . பிளான்சியச் இவ்விண்மீன் குழாமை வில் இல்லாமல் இரு கைகளிலும் அம்புகள் ஏந்திய நிர்வாண ஆண் உருவத்தில் சித்தரித்திருந்தார்




</doc>
<doc id="233788" url="https://ta.wikipedia.org/wiki?curid=233788" title="பர்கஃட் மக்களவைத் தொகுதி">
பர்கஃட் மக்களவைத் தொகுதி

பர்கஃட் மக்களவைத் தொகுதி, இந்திய மக்களவைத் தொகுதியாகும். இது ஒரிசாவிலுள்ள 21 தொகுதிகளில் ஒன்று. 

இந்த மக்களவைத் தொகுதியில் கீழ்க்காணும் சட்டமன்றத் தொகுதிகள் உட்படுத்தப்பட்டுள்ளன.



</doc>
<doc id="233789" url="https://ta.wikipedia.org/wiki?curid=233789" title="இயல் மடக்கை">
இயல் மடக்கை

ஒரு எண்ணின் மடக்கையின் அடிமானம் "e" ஆக இருக்கும்போது அந்த மடக்கை இயல் மடக்கை ("natural logarithm") எனப்படுகிறது. இங்கு "e" ஆனது விகிதமுறா எண்ணாகவும் விஞ்சிய எண்ணாகவும் உள்ள கணித மாறிலியாகும். "e" இன்அதன் தோராய மதிப்பு 2.718.281828. எண் "x" இன் இயல் மடக்கை ln "x" அல்லது log "x" என எழுதப்படுகிறது. சிலசமயங்களில் அடிமானம் "e" இல்லாமல் சுருக்கமாக log "x" எனவும் எழுதப்படுகிறது. மடக்கை காணும் எண்ணானது ஒரு தனிஎண்ணாக இல்லாதபோது, தெளிவாகக் காட்டுவதற்காக அடைப்புக்குறிகளைப் பயன்படுத்தி ln("x"), log("x"), log("x") என்றும் எழுதப்படுவதும் வழக்கம். 

"x" க்குச் சமமான மதிப்பை அடைய "e" இன் அடுக்கை எந்த எண்ணுக்கு உயர்த்த வேண்டியிருக்குமோ அந்த எண்ணே "x" இன் இயல் மடக்கை ஆகும்.

எடுத்துக்காட்டுகள்:


இயல் மடக்கையை குறிப்பிட்ட வளைவரையின்கீழ், குறிப்பிட்ட எல்லைக்குட்பட்ட பரப்பளவாகவும் கூறலாம்.

எடுத்துக்காட்டு:

"a" ஏதாவது ஒரு நேர் மெய்யெண் எனில், log "a" இன் மதிப்பு, "y" = 1/"x" என்ற வளைவரையின்கீழ், 1 முதல் "a" வரையிலான பரப்பளவாகும். 

இயல் மடக்கையின் வரையறையை எதிர் எண்களுக்கும், சுழியற்ற சிக்கலெண்களுக்கும் நீட்டிக்கலாம். மெய்யெண் மாறியின் மெய்மதிப்புச் சார்பாக எடுத்துக்கொள்ளப்படும்போது, இயல் மடக்கைச் சார்பானது அடுக்கேற்றச் சார்பின் நேர்மாறுச் சார்பாக இருக்கும். இதிலிருந்து பெறப்படும் முற்றொருமைகள்:

பிற மடக்கைகளைப் போன்றே இயல் மடக்கையும் பெருக்கலைக் கூட்டலாக மாற்றுகிறது.

நேர்மெய்யெண் பெருக்கல் குலத்திலிருந்து, மெய்யெண் கூட்டல் குலத்திற்கு வரையறுக்கப்படும் சம அமைவியமாக (சம அமைவியம்) மடக்கைச் சார்பு அமையும் (formula_4).

அடிமானம் "e" க்கு மட்டுமில்லாமல் எண் 1 ஐத் தவிர பிற நேரெண் அடிமானங்களுக்கும் மடக்கையை வரையறுக்கலாம். அவ்வாறு பிற அடிமானங்களுக்கு வரையறுக்கப்படும் மடக்கைகள் இயல் மடக்கையிலிருந்து ஒரு மாறிலி மடங்கால் மட்டுமே வேறுபடும்.

எடுத்துக்காட்டு:

"x" இன் இயல் மடக்கையைக் குறிப்பதற்கு , ஆகிய இரு குறியீடுகளும் பயன்படுத்தப்படுகின்றன. என அடிமானம் குறிக்கப்படாத குறியீடும் பொதுவாக இயல் மடக்கையையே குறிக்கும். எனினும் சிலசமயங்களில் அடிமானம் 10 க்குரிய "x" மடக்கையைக் குறிப்பதற்கும் பயன்படுத்தப்படுகிறது.

தொகையீடாக ln("a") பின்வருமாறு வரையறுக்கப்படுகிறது:

formula_7 என்ற மடக்கையின் பண்பை இது நிறைவு செய்கிறது:

ln("a") = 1 ஆக அமையும் தனித்த மெய்யெண் "a" ஆக கணித மாறிலி "e" ஐ வரையறுக்கலாம். மாறாக படிக்குறிச் சார்பு முதலில் வரையறுக்கப்பட்டால், இயல் மடக்கையை அடுக்கேற்றச் சார்பின் நேர்மாறுச் சார்பாக வரையறுக்கலாம் (exp(ln("x")) = "x").



</doc>
<doc id="233794" url="https://ta.wikipedia.org/wiki?curid=233794" title="அறுபடைவீடு கோயில்">
அறுபடைவீடு கோயில்

அறுபடைவீடு கோயில், தமிழ்நாடு, சென்னை, பெசண்ட் நகரில் அமைந்த முருகன் கோயில். இக்கோயிலின் சிறப்பு, அறுபடைவீடுகளில் குடிகொண்டுள்ள முருகப்பெருமானின் திருவுருவங்களை ஒரே இடத்தில் வழிபடலாம். முழுக்கோயில் கருங்கற்களால் ஆனது.

சென்னை, பெசண்ட் நகர் பேருந்து நிலையத்திற்கு அருகில், அஷ்டலட்சுமி கோயிலுக்கும் கலாசேத்திராவிற்கும் நடுவே அறுபடை வீடு கோயில் அமைந்துள்ளது.



</doc>
<doc id="233798" url="https://ta.wikipedia.org/wiki?curid=233798" title="திருத்தணி முருகன் கோயில்">
திருத்தணி முருகன் கோயில்

திருத்தணி முருகன் கோயில், இந்தியா, தமிழ்நாடு, திருவள்ளூர் மாவட்டத்தின் திருத்தணி மலையில் அமைந்துள்ளது. ஆண்டின் 365 நாட்களையும் குறிக்கும்படியாக 365 படிகளைக் கொண்டது இந்த மலைக்கோயில். இக்கோயில் அறுபடை வீடுகளில் ஒன்று. திருப்புகழ் பாடிய அருணகிரிநாதரால் பாடல் பெற்ற தலமிது. முத்துச்சாமி தீட்சதராலும் பாடப்பட்ட தலம். இக்கோயிலை தணிகை முருகன் கோயில் என்றும் அழைப்பர்.

சென்னையிலிருந்து 53 கி. மீ., தொலைவில் ஆந்திர மாநில எல்லைக்கு அருகே திருத்தணி அமைந்துள்ளது. திருத்தணி செல்ல பேருந்து மற்றும் தொடருந்து வசதிகள் உள்ளது.

சங்க காலப் புலவரான நக்கீரர் இயற்றிய திருமுருகாற்றுப்படையில் இக்கோயில் குறித்த குறிப்புகள் காணப்படுகிறது. இக்கோயில் விசயநகர மன்னர்களாலும், உள்ளூர் நிலக்கிழார்களாலும் பேணப்பட்டு வந்தது.




</doc>
<doc id="233802" url="https://ta.wikipedia.org/wiki?curid=233802" title="மணமகள் எரிப்பு">
மணமகள் எரிப்பு

மணமகள் எரிப்பு ("Bride burning") வங்காளதேசம், இந்தியா, பாக்கித்தான் மற்றும் இந்தியத் துணைக்கண்டத்திலும் அதன் சுற்றுப்புறத்திலும் உள்ள நாடுகளில் நடைபெறும் குடும்ப வன்முறையின் ஓர் வடிவமாகும். வரதட்சணை மரணத்தின் ஒரு வகையாக இளம் மனைவி அவளது குடும்பத்தினால் கூடுதல் வரதட்சணை தர மறுத்த நிலையில் அவளது கணவனாலோ கணவனின் குடும்பத்தினராலோ எரிக்கப்படுகிறாள். பொதுவாக மண்ணெண்ணெய், பெட்ரோல், அல்லது பிற நீர்மநிலை எரிபொருளை ஊற்றி எரியூட்டப்படுகிறாள். மண்ணெண்ணெய் பெரும்பாலான வீடுகளில் சமையல் எரிபொருளாகப் பயன்படுத்தப்படுவதால் அதுவே முதன்மையான ஆயுதமாக பயன்படுத்தப்படுகிறது. இந்தியாவில் இது மிகவும் வழமையான பிரச்சினையாகவும் 1993 முதல் தீவிரமான பிரச்சினையாகவும் உள்ளது.

இது கொலைக்குற்றமாகக் கருதப்படுகிறது; குற்றம் நிரூபிக்கப்பட்டால், பொதுவாக ஆயுள் தண்டனை அல்லது மரண தண்டனை விதிக்கப்படுகின்றது. மணமகள் எரிப்பு ஓர் பொது நலவாழ்வுப் பிரச்சினையாக அங்கீகரிக்கப்பட்டுள்ளது. இந்தியாவில் ஆண்டுக்கு ஏறத்தாழ 2,500 மரணங்கள் நிகழ்வதாக மதிப்பிடப்படுகிறது. 1995இல் "டைம்" இதழ் அறிக்கையின்படி வரதட்சணை மரணங்கள் ஆண்டுக்கு 400 கூடியுள்ளது; 1990களில் 5,800ஆக இருந்ததாக குறிப்பிடுகிறது. ஒவ்வொரு ஆண்டும் 2,500 மணமகள் எரிப்பு குற்றங்கள் காவல்துறையில் பதிவாவதாக சிஎன்என் 1996இல் செய்தி வெளியிட்டுள்ளது. இந்திய தேசிய குற்றப் பதிவு செயலகத்தின்படி 2008ஆம் ஆண்டில் வரதட்சணைக் குற்றங்களில் 1,948 குற்றத்தீர்ப்புகளும் 3,876 குற்ற விடுதலைகளும் வழங்கப்பட்டுள்ளன.

இந்தியாவில் மணமகளின் பெற்றோர்கள் பெண்ணிற்குத் தரவேண்டிய பரிசுப்பொருளான வரதட்சணையை மணமகன் மற்றும் அவரது குடும்பத்தார் தீர்மானிக்கின்றனர். இது தர மறுக்கப்படும்போது அல்லது குறைவாக வழங்கப்படும்போது மணமகள் குடும்பத்திற்கு பாடம் புகட்டவும் மற்றொரு திருமணம் புரியவும் மணமகளை எரிப்பது நடப்பதாக முனைவர்.ஆஷ்லே கே. ஜுட்லா மற்றும் முனைவர் டேவிட் எய்ம்பாக் கூறுகின்றனர். 

1961இல் இந்திய அரசு திருமணங்களின் போது வரதட்சணை வாங்குவதைத் குற்றமாக்கி "வரதட்சணை தடுப்புச் சட்டம், 1961" இயற்றியுள்ளது.

1986இல் இந்திய நாடாளுமன்றம் வரதட்சணை மரணங்களைப் புதிய குடும்ப வன்முறை குற்றமாக்கியுள்ளது . இந்தியத் தண்டனைத்தொகுப்புச் சட்டத்தின் புதிய பிரிவு 304-B வின்படி மணமகள் ஒருவர் "திருமணமாகி 7 ஆண்டுகளுக்குள் இறந்து அவரது இறப்புக்கு சற்று முன்னதாக அவரது கணவராலோ, கணவரின் எந்தவொரு உறவினராலோ துன்புறுத்தப்பட்டதாகவோ வரதட்சணை கோரப்பட்டதாகவோ நிரூபிக்கப்பட்டால், அது வரதட்சணை மரணமாக கருதப்பட்டு அவரது கணவரோ அல்லது உறவினரோ கொலை செய்ததாக கொள்ளப்படும்."

குற்றவாளிகளுக்குக் குறைந்தது ஏழாண்டுச் சிறைவாசம் முதல் ஆயுள் தண்டனை வரை வழங்கப்படலாம்.

பாக்கித்தானில், ஒவ்வொரு ஆண்டும் 300 பெண்கள் கணவரின் குடும்பத்தினரால் எரியூட்டப்படுவதாகவும் பல மணமகள் எரித்தல்கள் விபத்துகளாக, "ஸ்டவ் வெடித்து", நிகழ்வதாக மறைக்கப்படுகின்றன என்றும் பெண்கள் முன்னேற்ற சங்கம் கூறுகிறது. இந்தச் சங்கத்தின்படி இத்தகைய விபத்துகளில் உயிரிழந்த பெண்களைச் சோதித்த மருத்துவர்கள் அடுப்புக் காயங்களிலிருந்து இவை வேறுபட்டிருப்பதாக தெரிவித்துள்ளனர். பன்னாட்டு மன்னிப்பு அவையின் 1999 ஆண்டு அறிக்கையின்படி 1,600 மணமகள் எரித்தல்கள் நடைபெற்றுள்ளன; இவற்றில் 60 வழக்குகளில் மட்டுமே குற்ற விசாரணை நடத்தப்பட்டு, இரண்டில் குற்றத்தீர்ப்பு வழங்கப்பட்டுள்ளது.

இந்த நடைமுறைகளுக்கு எதிராக சட்டம் இயற்றப்பட்ட வேண்டும் என சாநாசு புக்காரி போன்ற பெண்ணியவாதிகள் போராடி வருகின்றனர். பெண்களுக்கான புகலிடங்களும் மருத்துவமனைகளில் தீக்காயத்திற்கான சிறப்புப் பிரிவுகளும் ஏற்படுத்தப்பட வேண்டும் என்றும் வலியுறுத்தி வருகின்றனர். பன்னாட்டு மன்னிப்பு அவை மற்றும் பிற பன்னாட்டு மனித உரிமைக் குழுக்களின் தாக்கத்தால் பாக்கித்தான் அரசுக்கு விழிப்புணர்வு ஏற்பட்டுள்ளது. 1999இல் 300 பாக்கித்தானிப் பெண்கள் எரியூட்டப்பட்டதாக பிபிசி மதிப்பிடுகிறது.



</doc>
<doc id="233803" url="https://ta.wikipedia.org/wiki?curid=233803" title="மீனா கந்தசாமி">
மீனா கந்தசாமி

மீனா கந்தசாமி (பிறப்பு: 1984), இந்திய எழுத்தாளர், செயற்பாட்டாளர், மொழிபெயர்ப்பாளர் ஆவார். இவர் தமிழ்நாட்டிலுள்ள சென்னையைச் சேர்ந்தவர். பெரும்பாலான இவரது படைப்புகள் பெண்ணியத்தையும், இந்தியாவின் சமகாலத்திய சாதியொழிப்புப் போராட்டத்தையும் மையமாகக் கொண்டுள்ளன. 2013 வரை இவர் இரு கவிதைத் தொகுப்பு நூல்களை வெளியிட்டுள்ளார். ("டச்" (2006), "மெஸ். மிலிட்டன்சி" (2010)).

1984 இல் தமிழ்க் குடும்பத்தில் முனைவர். டபுள்யூ. பி. சயந்திக்கும் முனைவர். கே. கந்தசாமிக்கும் மகளாகப் பிறந்தார். இவரது பெற்றோர் இருவரும் பல்கலைக்கழகப் பேராசிரியர்கள். இவரது இயற் பெயர் இளவேனில். இளவயதிலேயே கவிதைகளில் ஆர்வம் கொண்டிருந்தார். தனது பெயரை மீனா என மாற்றிக் கொண்டார். 

சென்னை அண்ணா பல்கலைக்கழகத்தில் சமூக-மொழியியலில் முனைவர் பட்டம் பெற்றார். இந்திய நடுவண் அரசின் கேந்திரிய வித்தியாலயப் பள்ளியில் படித்த இவர் உயர்நிலைக் கல்வி முடித்த நிலையிலேயே தனது 17 ஆவது வயதில் எழுதிய முதற்கவிதை ஒரு பாலியல் தொழிலாளியைப் பற்றியதாகும்.

சாதிய ஒழிப்பு, பெண்ணியம், மொழிசார் அடையாளம் ஆகியவற்றை மையமாகக் கொண்டு மீனாவின் படைப்புகள் அமைந்துள்ளன. அவரது முதல் கவிதைத் தொகுப்பு ’டச்’ ("Touch") 2006 இல் கமலா தாசின் முன்னுரையுடன் வெளியானது. இந்நூல் ஐந்து மொழிகளில் மொழிபெயர்க்கப்பட்டது. அவரது படைப்புகள் ’மஸ்காரா’ ("Mascara"), ’மை லவர் ஸ்பீக்ஸ் ஆஃப் ரேப்’ ("My lover speaks of Rape") இரண்டும் இந்தியக் கவிதைப் போட்டியில் முதல் பரிசு பெற்றன.
'ஜிப்சி காடெஸ்' என்ற இவர் எழுதிய ஆங்கிலப் புதினம் 2014 ஆம் ஆண்டில் வெளி வந்தது. இதை குறத்தியம்மன் என்ற பெயரில் பிரேம் என்பவர் மொழிபெயர்த்துள்ளார்.

இவரது படைப்புகள் ஆங்கிலத்தில் அமைந்தாலும், தமிழில் இருந்து பல உரைநடை மற்றும் கவிதை ஆக்கங்களை ஆங்கிலத்தில் மொழிபெயர்த்துள்ளார். ஈ. வெ. இராமசாமி , தொல். திருமாவளவன் மற்றும் காசி ஆனந்தன், சேரன், வ. ஐ. ச. ஜெயபாலன் போன்ற ஈழத்துத் தமிழ் எழுத்தாளர்களின் ஆக்கங்களைத் தமிழிலிருந்து ஆங்கிலத்திற்கு மொழிபெயர்த்திருக்கிறார்.

’ஓராள்போக்கம்’ ("Oraalppokkam") என்ற மலையாளத் திரைப்படத்தின் மூலம் திரைப்பட நடிகையாக அறிமுகம் ஆகிறார். இதற்கான முதலீடு மலையாளத் திரைப்படத்துறையில் முதல்முறையாக திரள்நிதி திரட்டல் மூலமாக திரட்டப்படுகிறது.

நியூஸ்7தமிழ் எனும் செய்தித் தொலைக்காட்சியின் ஆசிரியர் குழு உறுப்பினர்களுள் ஒருவர்..



</doc>
<doc id="233826" url="https://ta.wikipedia.org/wiki?curid=233826" title="மசுகுவா ஆறு">
மசுகுவா ஆறு

மாஸ்குவா ஆறு ("Moskva River", , "மாஸ்குவா ரிக்கா"), அல்லது மாஸ்கோ ஆறு ("Moscow River") என்பது உருசியாவின் மேற்குப் பகுதியில் பாயும் ஓர் ஆறு ஆகும். இது உருசியத் தலைநகர் மாஸ்கோ நகரின் மேற்கில் கிட்டத்தட்ட 90 மைல்கள் தொலைவில் உற்பத்தியாகி, மாஸ்கோவின் மத்தியினூடாக, கிழக்கே சுமோலியான்ஸ்க், மற்றும் மாஸ்கோ வட்டம் ஆகியவையூடாக செல்கிறது. மாஸ்கோவின் தென்கிழக்கே 70 மைல்கள் தொலைவில் வோல்கா ஆற்றின் கிளைகளில் ஒன்றான ஓக்கா ஆற்றில் கலந்து, பின்னர் காசுப்பியன் கடலில் கலக்கின்றது.


</doc>
<doc id="233835" url="https://ta.wikipedia.org/wiki?curid=233835" title="ராமாவரம், சென்னை">
ராமாவரம், சென்னை

ராமாவரம், சென்னையில் மவுண்ட்- பூந்தமல்லி சாலையில் அமைத்துள்ள பகுதியாகும். இது கிண்டியில் இருந்து 3 கி.மீ தொலைவில் அமைந்துள்ளது. இது திருவள்ளூர் மாவட்டத்தைச் சேர்ந்த பகுதியாகும்.
தமிழக முன்னாள் முதல்வர் எம். ஜி. இராமச்சந்திரன் அவர்கள் வாழ்ந்த வீடு ராமபுரம் பகுதியில் உள்ளது. எம்ஜிஆரின் உயிலின்படி அவரது வீடு மாற்றுத்திறனாளிகளுக்கான பள்ளியாக மாற்றப்பட்டது. தற்பொழுது எம். ஜி. ஆர் கார்டன் (தோட்டம் ) என வழங்கப்படுகிறது. ராமபுரம் 1000 வருட பழைமையான லட்சுமி நரசிம்மா பெருமாள் கோவிலுக்கும், 100 வருட பழைமையான அரசமர கோவிலுக்கும் பெருமை பெற்றது.


</doc>
<doc id="233836" url="https://ta.wikipedia.org/wiki?curid=233836" title="ஞானபாநு (இதழ்)">
ஞானபாநு (இதழ்)

ஞானபாநு இதழ் சுப்பிரமணிய சிவா துவக்கிய மாத இதழாகும். இது ஏப்ரல் 1913 முதல் 1916 வரை வெளிவந்தது. இதில் சுப்பிரமணிய சிவா நிறைய கட்டுரைகள் எழுதியுள்ளார். பெரும்பாலும் ஆன்மீகக் கட்டுரைகளே இதில் வெளியாயின. பாரதியாரின் 'சின்னச் சங்கரன் கதை'யின் ஆறு இயல்கள் இவ்விதழில் வெளியானது .


</doc>
<doc id="233845" url="https://ta.wikipedia.org/wiki?curid=233845" title="கொன்ச்செ கவாமி">
கொன்ச்செ கவாமி

கொன்ச்செ கவாமி ("Ghoncheh Ghavami") பிரித்தானிய-ஈரானிய சட்டப் பட்டதாரி ஆவார். இலண்டன் பல்கலைக்கழகத்தின் கிழக்கத்திய, ஆபிரிக்கக் கல்வி நிறுவனத்தில் (SOAS, University of London) சட்டம் படித்தார். ஈரானில் ஆண்களுக்கு இணையாக பெண்களுக்கும் விளையாட்டு நிகழ்வுகளுக்கு செல்லும் உரிமைக்கான போராட்டத்தில் ஈடுபட்டு எவின் சிறைச்சாலையில் தனிச்சிறையில் அடைக்கப்பட்டுள்ளார்.
கவாமி 1989இல் பிறந்தவர். இவருக்கு ஓர் அண்ணன் உள்ளார். இலண்டனில் உள்ள செப்பர்டு புஷில் 2014இல் வாழ்ந்து வந்தார். இவருக்கு பிரித்தானியா மற்றும் ஈரான் நாட்டுக் குடியுரிமை உள்ளது. இலண்டன் பல்கலைக்கழகத்தின் கிழக்கத்திய, ஆபிரிக்கக் கல்வி நிறுவனத்தில் (SOAS, University of London) சட்டம் படித்தார். ஈரானில் சிறுவர்களின் எழுத்தறிவிற்கான அறக்கொடை ஒன்றில் பணிபுரிந்தார்.
சூன் 20, 2014இல் தெகரானின் ஆசாதி விளையாட்டரங்கில் கைப்பந்தாட்ட ஆட்டமொன்றிற்கு உள்ளே நுழைய முற்படும்போது கைது செய்யப்பட்டார். அவரும் மற்ற பெண்ணுரிமையாளர்களும் விளையாட்டு நிகழ்வுகளுக்கு சமனான அணுக்கம் கோரி போராட்டம் நிகழ்த்திக் கொண்டிருந்தனர். ஈரானில் விளையாட்டிடங்களில் பெண்கள் ஆண் பார்வையாளர்களுடன் இடைவினையாற்றுவது சட்டத்திற்கு புறம்பானது. இந்தச் சட்டம் பெண் பார்வையாளர்களை ஆண்களின் ஆபாசச் செயல்களிலிருந்து காப்பதற்காக இயற்றப்பட்டது. போராட்டக்காரர்கள் இந்தச் சட்டத்தை மீறினர்; மேலும் சட்டத்தின்படி பெண்கள் கருநிற முகமூடிகளை (ஹிஜப்) அணிய வேண்டியிருக்க இவர்கள் வெள்ளை வண்ண தலைக்குட்டைகளை அணிந்திருந்தனர்.

கவாமி நுழைவாயில் கைது செய்யப்பட்டு பின்னர் பிணையில் விடுவிக்கப்பட்டார். ஒரு வாரம் கழித்து அவர் தனது உடமைகளை சேகரிக்க திரும்பி வந்தபோது மீண்டும் கைது செய்யப்பட்டு எவின் சிறைச்சாலைக்கு கொண்டு செல்லப்பட்டார். அங்கு தற்போது தனிச்சிறையில் அடைக்கப்பட்டுள்ளார். தனிச்சிறையில் 100 நாட்களுக்கு மேலாக அடைக்கப்பட்டதை எதிர்த்து அக்டோபர் 1, 2014 அன்று உண்ணாநோன்பு துவங்கினார்.

ஈரானின் நீதிமன்றத்தின் செய்தித் தொடர்பாளர் கவாமி விளையாட்டரங்கினுள் நுழைய முற்பட்டதற்காக கைது செய்யப்படவில்லை என்றும் "ஆட்சிக்கு எதிரான பரப்புரைக்காக” வழக்கு தொடரப்பட்டுள்ளது என்றும் கூறினார்.



</doc>
<doc id="233846" url="https://ta.wikipedia.org/wiki?curid=233846" title="தரை ஓடுகள்">
தரை ஓடுகள்

தரைப் பரப்புகளை நீண்ட காலம் உழைக்கத்தக்கவையாக ஆக்குவதற்குப் பல வகை ஓடுகளைப் பதிக்கிறார்கள்.
இவற்றை இரு பிரிவுகளாகப் பிரிக்கலாம்.
மெருகு ஓடுகள் (Vitrified Tiles)
வனை ஓடுகள் (Ceramic Tiles)

மெருகு ஓடுகள் கண்ணாடி போன்ற பளபளப்பைக் கொண்டவை. களிமண், சிலிகா, குவார்ட்சு,ஃபெல்ட்ஸ்பார் ஆகிய பொருட்களைக் கொண்ட கலவையைப் பயன்படுத்தி மெருகு ஓடுகள் தயாரிக்கப்படுகின்றன.

இத்தகைய கலவைப் பொருட்கள் காரணமாக, அதிக வெப்பத்தில் உருக்கப்படும்போது, கண்ணாடி போன்ற படிமம் உருவாகிறது. இது மெருகு ஓடுகளின் அனைத்துப் பகுதிகளிலும் இடம் பிடிக்கிறது. 
மெருகு ஓடுகளில் நுண்துளைகள் இருப்பதில்லை. தீயினால் சுடப்படுவதற்கு முன்பாகவே, கலவையில் வண்ணச் சாயங்களைச் சேர்க்கிறார்கள். இதன் காரணமாக இந்த ஓடுகளின் நிறம் எல்லாப் பகுதிகளிலும் ஒரே சீராக அமைந்திருக்கும். எனவே இந்த வகை ஓடுகளின் ஒரு பகுதி சிதைவடைய நேரிட்டாலும் வண்ணம் மாறுவது கிடையாது.

வனை ஓடுகள் களிமண்ணை முக்கிய மூலப் பொருளாகக் கொண்டு உருவாக்கப்படுகின்றன. அச்சில் இடப்பட்டு, தேவைப்படும் வடிவில் ஓடுகளைச் சுட்டு எடுக்கிறார்கள். அதற்குப் பிறகே இந்த ஓடுகளுக்கு மேற்பூச்சுக் கொடுக்கிறார்கள்.

வனை ஓடுகளில் சிதைவு ஏற்பட்டால் மேற்பூச்சு இழக்கப்படும். நிறம் மாறும். சிதைவுற்ற பகுதி தனியாகத் தோற்றம் அளிக்கும். இது ஒரு குறையாகக் கருதப்படும்.

இதைத் தவிர்ப்பதற்காகவே வனை ஓடுகளைக் காட்டிலும் மெருகு ஓடுகளை விரும்புகிறார்கள்.


</doc>
<doc id="233847" url="https://ta.wikipedia.org/wiki?curid=233847" title="பிரஜராஜ்நகர் சட்டமன்றத் தொகுதி">
பிரஜராஜ்நகர் சட்டமன்றத் தொகுதி

பிரஜ்ராஜ்நகர் சட்டமன்றத் தொகுதி, ஒடிசா சட்டமன்றத்திற்கான தொகுதியாகும். இது மொத்தமுள்ள 147 தொகுதிகளில் ஒன்று. இத்தொகுதி பாராளுமன்றத்திற்கு பர்கஃட் மக்களவைத் தொகுதியில் உள்ளது.

இத்தொகுதியில் ஜார்சுகுடா மாவட்டத்தின் லக்கன்பூர், பேல்பாஹார், பிரஜராஜ்நகர், ஜார்சுகுடா ஆகிய மண்டலங்கள் உள்ளன.



</doc>
<doc id="233849" url="https://ta.wikipedia.org/wiki?curid=233849" title="ஜார்சுகுடா சட்டமன்றத் தொகுதி">
ஜார்சுகுடா சட்டமன்றத் தொகுதி

ஜார்சுகுடா சட்டமன்றத் தொகுதி, ஒடிசா சட்டமன்றத்திற்கான தொகுதியாகும். இது மொத்தமுள்ள 147 தொகுதிகளில் ஒன்று. இத்தொகுதி பாராளுமன்றத்திற்கு பர்கஃட் மக்களவைத் தொகுதியில் உள்ளது.

இத்தொகுதியில் ஜார்சுகுடா மாவட்டத்தின் கிர்மிரா, லயிக்கேரா, கோலாபிரா ஆகிய மண்டலங்களும், ஜார்சுகுடா மண்டலத்தின் பகுதியும், ஜார்சுகுடா நகராட்சியும் உள்ளன.



</doc>
<doc id="233851" url="https://ta.wikipedia.org/wiki?curid=233851" title="பர்கஃட்">
பர்கஃட்

பர்கஃட் என்னும் நகரம், இந்திய மாநிலமான ஒடிசாவில் உள்ளது. இது பர்கஃட் மாவட்டத்தின் தலைநகரமாகும். 

இது 19 வார்டுகளைக் கொண்டது.



</doc>
<doc id="233853" url="https://ta.wikipedia.org/wiki?curid=233853" title="தந்தை மரபாட்சி">
தந்தை மரபாட்சி

தந்தை மரபாட்சி ("Patriarchy") ஆண்கள் முதன்மை அதிகாரம் பெற்றிருக்கும் ஓர் சமூக அமைப்பாகும்; அரசியல் தலைமை, ஒழுக்கம்சார் தலைமை, சமூக முன்னுரிமைகள், சொத்துரிமை ஆகியவற்றில் ஆண்கள் ஆதிக்கம் செலுத்துகின்றனர்; குடும்பத்தில் தந்தை அல்லது தந்தைக்கிணையானவர்கள் பெண்கள், சிறுவர்களை கட்டுப்படுத்துகின்றனர். இது ஆணாதிக்க அமைப்பை நிறுவுவதோடு பெண்களை அடிமைப்படுத்துகிறது. தவிரவும் பல தந்தை மரபாட்சிகளில் சொத்தும் பதவியும் ஆண் வாரிசுகளுக்கே செல்கின்றது. இதற்கு இணையான பெண்வழி மரபு "தாய் மரபாட்சி" எனப்படுகிறது. 

காலந்தொட்டு பல்வேறு பண்பாடுகளில் தந்தை மரபாட்சி சமூக, சட்ட, அரசியல்,பொருளியல் அமைப்புகளில் வெளிப்பட்டுள்ளது.



</doc>
<doc id="233857" url="https://ta.wikipedia.org/wiki?curid=233857" title="அகபோரி அமினோ அமில வினை">
அகபோரி அமினோ அமில வினை

கரிம வேதியியலில் அக்கபோரி அமினோ அமில வினைகள் ("Akabori amino acid reaction") பல காணப்படுகின்றன. இவ்வினைகள் சப்பானிய வேதியியலாளர் சிரோ அக்கபோரி (1900-1992) என்பவரின் பெயராலேயே அழைக்கப்படுகிறது.

முதல் வினையில் ஆக்சிசனேற்ற சர்க்கரையுடன் ஒர் α-அமினோ அமிலத்தைச் சேர்த்து சூடாக்குவதால் α-அமினோ அமிலம் ஆக்சிசனேற்றமடைகிறது.

இரண்டாவது வினையில், ஓர் α-அமினோ அமிலம் மற்றும் எசுத்தர்கள் சோடிய இரசக்கலவை மற்றும் எத்தனால் கலந்த ஐதரோ குளோரிக் அமிலக் கலவையால் α-அமினோ ஆல்டிகைடாக ஒடுக்கப்படுகிறது.



</doc>
<doc id="233859" url="https://ta.wikipedia.org/wiki?curid=233859" title="ஆலன் ராபின்சன் வினை">
ஆலன் ராபின்சன் வினை

ஆலன்-ராபின்சன் வினை ("Allan-Robinson reaction") என்பது o- ஐதரொட்சிஅரைல் கீட்டோன் அரோமாட்டிக் அமில நீரிலிகளுடன் வினைபுரிந்து பிளாவோன்கள் அல்லது ஐசோபிளாவோன்கள் உருவாகும் வேதி வினையாகும்.

ஒருவேளை அரோமாட்டிக் நீரிலிகளுப் பதிலாக அலிஃபாட்டிக் நீரிலிகள் இவ்வினையில் பயன்படுத்தப்பட்டால் குமாரின்களும் உருவாகலாம். (பார்க்க கோச்டேனக்கி அசைலேற்றம்)



</doc>
<doc id="233860" url="https://ta.wikipedia.org/wiki?curid=233860" title="தள்சரா சட்டமன்றத் தொகுதி">
தள்சரா சட்டமன்றத் தொகுதி

தள்சரா சட்டமன்றத் தொகுதி, ஒடிசா சட்டமன்றத்திற்கான தொகுதியாகும். இது மொத்தமுள்ள 147 தொகுதிகளில் ஒன்று. இத்தொகுதி பாராளுமன்றத்திற்கு சுந்தர்கஃட் மக்களவைத் தொகுதியில் உள்ளது.

இத்தொகுதியில் சுந்தர்கஃட் மாவட்டத்தின் ஆகிய மண்டலங்கள் உள்ளன.



</doc>
<doc id="233861" url="https://ta.wikipedia.org/wiki?curid=233861" title="மார்கரெட் சாங்கர்">
மார்கரெட் சாங்கர்

'மார்கரெட் சாங்கர்(Margaret Sanger, செப்டம்பர் 14, 1879 - செப்டம்பர் 6, 1966) , குழந்தை சமூக சீர்திருத்தவாதி,பாலியல் கல்வியாளர் என பன்முகங்களைக் கொண்ட அமெரிக்கர் . இவர் குடும்பக் கட்டுப்பாட்டிற்கு குரல் கொடுத்தவர். 

சாங்கர் 1879ம் ஆண்டு செப்டம்பர் மாதம் 14ம் நாள் அமெரிக்காவின் கார்னிஸ் நகரில் பிறந்தார். 1896ல் கிளாவராக் கல்லூரியிலும் பின்னர் ஹட்சன் ரிவர் மையத்திலும் பயின்றார். 1900ல் ஒயிட் பிளேய்ன் மருத்துவ மனையில் செவிலியர் படிப்பில் சேர்ந்தார். இரண்டு ஆண்டுகளுக்குப் பிறகு வில்லியம் சாங்கர் என்பவரை மணந்தார். பின் நியூயார்க் 'சோசியலிசக் கட்சியின் மகளிர் நிர்வாகக் குழுவில்' இணைந்தார். 

1912ல் நாளிதழ் ஒன்றைத் தொடங்கி அதன் ஒரு பக்கத்தில் மகளிருக்கான கட்டுரைகளை எழுதினார். 'ஒவ்வொரு சிறுமியும் தெரிந்து கொள்ள வேண்டியது என்ன?' என்ற அந்தப் பகுதி பிரபலமானபோதும் சிலர் அதை எதிர்த்துக் குரல் கொடுத்தனர். அவர் குடும்பக் கட்டுப்பாடு பற்றி எழுதியபோது பல்வேறு சர்ச்சைகள் எழுந்தன. குழந்தை பிறப்பை கட்டுப்படுத்துவதற்கு 1873 காம்ஸ்டாக் விதியை சாங்கர் கடுமையாக எதிர்த்தார். 'தங்களுக்கு குழந்தை வேண்டுமா அல்லது வேண்டாமா என்று முடிவு செய்யும் உரிமை பெற்றோர்களுக்குத் தானே தவிர அரசாங்கத்திற்க்கு அல்ல' என்ற வரிகள் பலராலும் வரவேற்கப்பட்டது. 1921ல் அமெரிக்க பிறப்புக் கட்டுப்பாட்டு அமைப்பை தொடங்கினார். 1923ல் பயிற்சி பெற்ற மருத்துவர்களைக் கொண்டு மேலும் ஒரு புதிய மருத்துவமனையைத் தொடங்கினார். 'பிறப்பு கட்டுப்பாட்டு மருத்துவமனை ஆய்வு அமைப்பு' என்று அழைக்கப்பட்ட அந்த மருத்துவமனைக்குப் பலரும் வரத்தொடங்கினார். இதை தொடர்ந்து 1929ல் பிறப்புக் கட்டுப்பாட்டுக்கு ஆதரவாக தேசிய நிர்வாகக் குழு ஒன்றையும் சாங்கர் உருவாக்கினார். இதன் காரணமாக 1936ம் ஆண்டு காம்ஸ்டாக் விதியிலிருந்து பயிற்சி பெற்ற மருத்துவர்களுக்கு அரசு விலக்கு அளித்தது. இறுதியாக 1965ம் ஆண்டு அமெரிக்க உச்சநீதிமன்றம் 'கருத்தடை' செய்து கொள்ளும் உரிமையைத் திருமணம் செய்து கொண்ட தம்பதிகளுக்கு வழங்கியது.

சாங்கர் இதய செயலிழப்பு ஏற்பட்டு தனது 86 வது வயதில் 1966ஆம் ஆண்டு செப்டம்பர் 6ம்நாள் டக்ஸன் மருத்துவமனையில் காலமானார்.


</doc>
<doc id="233866" url="https://ta.wikipedia.org/wiki?curid=233866" title="நங்கானா சாகிபு">
நங்கானா சாகிபு

நங்கானா சாகிபு (), (பஞ்சாபி: ਨਨਕਾਣਾ ਸਾਹਿਬ), நகரம், பாகிஸ்தானின், பஞ்சாப் மாநிலத்தின், நான்கானா சாகிப் மாவட்டத்தின் தலைமையிடமாக உள்ளது. இந்நகரில் பிறந்த, சீக்கிய சமயத்தின் முதல் குருவான, குருநானக்கின் நினைவாக இந்நகருக்கு பெயரிடப்பட்டுள்ளது. அவர் நினைவாக இந்நகரில் எழுப்பப்பட்ட "நங்கானா சாகிபு" குருத்துவாராவிற்கு, அனைத்துலக சீக்கியர்கள் ஆண்டுதோறும் குருநானக் பிறந்த நாளில், புனிதப் பயணம் மேற்கொள்கிறார்கள்..

அமிர்தசரசிலிருந்து, பாகிஸ்தானில் உள்ள "நங்கானா சாகிபு" நகரத்திற்கு பேருந்து வசதி உள்ளது.



</doc>
<doc id="233868" url="https://ta.wikipedia.org/wiki?curid=233868" title="சட்டமிடுதல் (காண்கலைகள்)">
சட்டமிடுதல் (காண்கலைகள்)

சட்டமிடுதல் ("framing") என்பது ஒர் உருவின் காணக்கூடிய அடிப்படைக் கூறுகளை அறிமுகப்படுத்துதல் ஆகும். குறிப்பாக மற்றைய விடயங்களிலிருந்து குறித்த விடயத்தை முன் நிறுத்த காண்கலைகளில் குறிப்பாக ஒளிப்பதிவுவில் கையாளப்படும் ஓர் நுட்பமாகும். சட்டமிடுதல் உருவை அதிக கலையழகுடன் காட்டுவதுடன் பார்வையாரை சட்டமிடப்பட்ட விடயத்தின் மீது பார்வையைக் குவியச் செய்கிறது. இது உருவிற்கு ஆழத்தை வழங்குவதோடு, விடயம் கட்டங்கட்டி அல்லது சட்டமிட்டு காட்ட வேண்டிய தேவை இருப்பின் படத்தை சுவாரசியமுள்ளதாக்குகின்றது.


</doc>
<doc id="233871" url="https://ta.wikipedia.org/wiki?curid=233871" title="பேக்கர்–வெங்கடராமன் மறுசீராக்கல் வினை">
பேக்கர்–வெங்கடராமன் மறுசீராக்கல் வினை

பேக்கர்–வெங்கடராமன் மறுசீராக்கல் ("Baker–Venkataraman rearrangement") என்பது 2-அசிட்டாக்சிஅசிட்டோ பீனோன்கள் காரத்துடன் சேர்ந்து 1,3 இருகீட்டோன்களாக மாறும் ஒரு வேதிவினையாகும்

இந்த மறுசீரமைப்பு வினை ஈனோலேட் உருவாக்கத்தைத் தொடர்ந்து நிகழ்கின்ற அசைல் மாற்றத்தின் வழியாக நடக்கிறது. இதனைக் கண்டறிந்த வில்சன் பேக்கர், கிருட்டிணசாமி வெங்கடராமன் ஆகியோரின் பெயராலேயே இவ்வினை அழைக்கப்படுகிறது.

பேக்கர்–வெங்கடராமன் மறுசீரமைத்தல் பெரும்பாலும் ஃபிளாவோன்கள் மற்றும் குரோமோன்களைத் தொகுத்துப் பெற பயன்படுகிறது

அரோமாட்டிக் கீட்டோனுக்கான ஆல்பா ஐதரசன் அணுவைப் பிரித்தெடுத்து ஈனொலேட்டாக மாற்றும் நடவடிக்கையை வினையில் சேர்க்கப்பட்டுள்ள காரம் மேற்கொள்கிறது. பின்னர் இந்த ஈனோலேட்டு எசுத்தர் கார்பனைலைத் தாக்கி வட்ட ஆல்காக்சைடை உருவாக்குகிறது. இதைத் தொடர்ந்து இந்த இடைநிலை வட்ட ஆல்காக்சைடு நிலைப்புத் தன்மை கொண்ட திறந்த அமைப்பு ஃபீனோலேட்டாக மாற்றமடைகிறது. இறுதியாக ஃபீனோலேட்டு புரோட்டானேற்றமடைந்து தேவையான 1,3 இருகீட்டோனைக் கொடுக்கிறது. 




</doc>
<doc id="233876" url="https://ta.wikipedia.org/wiki?curid=233876" title="கோச்டாநெக்கி அசைலேற்ற வினை">
கோச்டாநெக்கி அசைலேற்ற வினை

கோச்டாநெக்கி அசைலேற்ற வினை ("Kostanecki acylation", கோஸ்டானெக்கி அசைலேற்றம்) என்பது O-ஐதொராக்சிஅரைல் கீட்டோன்கள் அலிஃபாட்டிக் அமிலநீரிலிகளுடன் சேர்ந்து அசைலேற்றமும் அதைத் தொடர்ந்து வட்டமாக்கலும் நிகழும் கரிமத் தொகுப்பு வினையாகும். இம்முறையின் மூலமாக குரோமோன்கள் அல்லது குமாரின்கள் தயாரிக்கப்படுகின்றன.

வினைவழிமுறை மூன்று தனித்தறியப்பட்ட வினைகளை உள்ளடக்கியது:.

<div style="clear:left;">1) ஃபீனால் O-அசைலேற்றம் - இடைநிலை நாற்பட்டகச் சமசீர்மை உருவாக்கம்.
<div style="clear:left;">2) மூலக்கூறக அலுடோலொடுங்கல் – ஐதொராக்சி இருஐதரோ குரோமோன் உருவாக வட்டமாக்கல் நிகழ்வு.
<div style="clear:left;">3) ஐதொராக்சில் குழு நீக்கம் – குரோமோன் அல்லது குமாரின் உருவாக்கம். 



</doc>
<doc id="233878" url="https://ta.wikipedia.org/wiki?curid=233878" title="குருத்துவார்">
குருத்துவார்

குருத்துவார் ("Gurdwara", , ' or , ') என்பது சீக்கிய சமயத்தவர்களின் வழிபாட்டுத் தலமாகும். குருத்துவார் என்பதற்கு குருவை அடையும் வழி எனப் பொருள். அனைத்து சமயத்தவர்களும் குருத்துவார் வழிபாட்டுத் தலத்திற்குச் சென்று குருவை வழிபடலாம் 
குருத்துவாரில் தர்பார் சாகிப் எனும் சிறு மேடையில் குரு கிரந்த் சாகிப் எனும் சீக்கிய மத நூலை வைத்து, சீக்கிய குருமார்கள் இயற்றிய பக்திப் பாடல்களை பாடி வழிபடுவர். குருத்துவாரில் லங்கர் (Langar) எனப்படும் மற்றும் உணவு விடுதியில் அனைவருக்கும் இலவசமாக உணவு பரிமாறப்படும். குருத்துவார் கோயில் உச்சியில் சீக்கிய சமயக் கொடி பறக்கும். குருத்துவாரில் ஆண்களும் பெண்களும் தங்கள் தலையைக் குல்லாய் அல்லது துணியை மூடியவாறு செல்வது கட்டாயம்.

புகழ்பெற்ற குருதுவார்களில் இந்தியாவின் பஞ்சாப் மாநிலத்தில் அம்ரித்சர் நகரில் உள்ள பொற்கோயில் குறிப்பிடத்தக்கதாகும்..

குருத்துவாரில் சமையல், துப்புரவு பணி, மற்றும் சமயப் பணி செய்திட சீக்கிய சமய ஆண்களும் பெண்களும் உயர்வு தாழ்வு பாராது மிக விருப்பத்துடன் முன் வருகின்றனர்.




</doc>
<doc id="233886" url="https://ta.wikipedia.org/wiki?curid=233886" title="தார்ப் வினை">
தார்ப் வினை

தார்ப் வினை ("Thorpe reaction", தோர்ப் வினை என்பது அலிஃபாட்டிக் நைட்ரில் சேர்மங்கள் கார வினைவேகமாற்றியால் வினையூக்கப்பட்டு ஈனமீன்கள் உருவாகும் வேதி வினையாகும் என்று விவரிக்கப்படுகிறது. சோசெலின் ஃபீல்டு தார்ப் என்பவர் இவ்வினையைக் கண்டறிந்தார்.

தார்ப்-சீக்லர் வினை அல்லது சீக்லர் முறை ("Ziegler method") என்பது வினையைக் கண்டுபிடித்த சோசெலின் ஃபீல்டு தார்ப், கார்ல் சீக்லர் ஆகியோரின் பெயராலேயே அழைக்கப்படுகிறது. இம்முறையில் அலிஃபாட்டிக் நைட்ரில் சேர்மங்கள் அமில நீராற் பகுப்பு மூலம் மூலக்கூறக உருமாற்றம் அடைந்து வினை விளைபொருளாக வட்ட கீட்டோனாக மாறுகின்றன. இவ்வினை கருதுபொருள் வாதப்படி டைக்மான் ஒடுக்கத்துடன் தொடர்புடையது ஆகும்.




</doc>
<doc id="233892" url="https://ta.wikipedia.org/wiki?curid=233892" title="2014 சென்னை கட்டிட விபத்து">
2014 சென்னை கட்டிட விபத்து

சென்னை கட்டிட விபத்து என்பது இந்தியாவின் சென்னை புறநகர்ப் பகுதியான மவுலிவாக்கத்தில் ஜூன் 28, 2014 அன்று கட்டுமானப் பணியில் இருந்த 11 அடுக்குமாடி குடியிருப்பு கட்டிடம் இடிந்து விபத்துக்குள்ளானதைக் குறிப்பதாகும்.

தேசிய பேரிடர் மீட்புக் குழுவினர் , தீயணைப்புப் படை வீரர்கள் மற்றும் சென்னை காவல்துறையின் கமாண்டோ படையினர் சுமார் 2 ஆயிரம் பேர் 20 மோப்பநாய்களின் உதவியுடன் மீட்புப்பணிகளில் ஈடுபட்டனர். நான்கு நாட்களில் 60 பேர் மீட்கப்பட்டு, 10 தளங்களின் இடிபாடுகள் அகற்றப்பட்டுள்ளன.

மீட்புப் பணிகள் மேற்கொள்ளப்பட்டு, உயிருடன் இடிபாடுகளில் சிக்கியிருந்த 27 பேர் காயங்களுடன் மீட்கப்பட்டனர். இவ் விபத்தில் 61 பேர் உயிழந்தனர்.

விபத்து நடந்த இடத்தை முதலமைச்சர்கள் ஜெயலலிதா, சந்திரபாபு நாயுடு ஆகியோரும் அரசியல் தலைவர்கள் மு. க. இசுடாலின் போன்றவர்களும் பார்வையிட்டு பாதிக்கப்பட்டோருக்கு ஆறுதல் வழங்கினர். இந்திய தேசிய மனித உரிமைகள் ஆணையம் விபத்தில் மனித உரிமைகள் மீறப்பட்டுள்ளதா என ஆராய மாநில அரசின் அறிக்கையை கோரியுள்ளது. இந்த நிகழ்வு நடைபெற்றதற்கான காரணம் குறித்தும், இனிமேல் இதுபோன்ற விபத்துக்கள் நடைபெறாமல் இருப்பதற்கான வழிமுறைகள் குறித்து ஆராயவும், நீதிபதி சு.ரகுபதி தலைமையில் ஒரு நபர் விசாரணை ஆணையம் அமைத்து தமிழ்நாடு அரசு உத்தரவிட்டது.
இந்த விசாரணை ஆணையம் தனது அறிக்கையை ஆகஸ்ட் 25, 2014 இல் தமிழ்நாடு அரசிடம் ஒப்படைத்தது.



</doc>
<doc id="233894" url="https://ta.wikipedia.org/wiki?curid=233894" title="எசுத்தர் வெப்பச்சிதைவு வினை">
எசுத்தர் வெப்பச்சிதைவு வினை

கரிம வேதியியலில் எசுத்தர் வெப்பச்சிதைவு வினை ("Ester pyrolysis") என்பது ஒரு வெற்றிட வெப்பச் சிதைவு வினையாகும். இவ்வினை β-ஐதரசன் அணு உள்ள எசுத்தர்களை அத்னுடன் தொடர்புடைய காபொட்சிலிக் அமிலம் மற்றும் ஆல்க்கீனாக மாற்றுகிறது. மேலும் இவ்வினை Ei என்ற ஒற்றை மூலக்கூறு வினை வழிமுறை கொண்ட நீக்க வினையாகும்.

அக்கிரிலிக் அமிலத்தை 590 பாகை செல்சியசில் உள்ள ஈத்தைல் அக்கிரிலேட்டில் இருந்து தொகுத்துப் பெறுவது இவ்வினைக்கு ஒரு எடுத்துக்காட்டாகும். 1,4 பெண்டாதையீனை 1,5 பெண்டேன் டையால் டைஅசிட்டேட்டை 575 பாகை செல்சியசு வெப்பநிலையில் தொகுத்துப் பெறுவது அல்லது 700 பாகை செல்சியசு வெப்பநிலையில்
சைக்ளோபியூட்டீன் வடிவமைப்பை உருவாக்குவதும் பிற எடுத்துக்காட்டுகளாகும்.


</doc>
<doc id="233905" url="https://ta.wikipedia.org/wiki?curid=233905" title="விற்பனை">
விற்பனை

விற்பனை என்ற செயலானது, வணிகத்தில் ஒரு உற்பத்திப் பொருளைப் பணத்திற்காகவோ, அப்பொருளுக்கு ஈடான மற்றொன்றிற்காகவோ, ஒரு உற்பத்தியாளர் அல்லது ஒரு விற்பனையாளர், வாங்கும் வாடிக்கையாளருக்குக் கொடுத்தலைக் குறிக்கிறது.உற்பத்தி செய்யப்படும் ஒவ்வொரு பொருளும், இறுதியாக பயனீட்டாளரை சென்றடையும் வரை, ஒவ்வொரு கட்டத்திலும், அரசுகளின் விற்பனை வரி விதிப்புகளுக்கு உள்ளாகின்றன.

இது பெரும்பாலான நாடுகளில், மதிப்புக்கூட்டு வரியாக அமைந்துள்ளது. இதனால் உற்பத்தியாகி விநியோகத்திற்கு அளிக்கப்பட்டு, மொத்த விற்பனைக்கு வந்த பிறகு, சில்லரை விற்பனைச் செய்யப்பட்டாலும், அதை வாங்கும் நுகர்வோர் பல்முனை வரியைத் தவிர்த்து, ஒரே மாதிரியான விற்பனை வரியை ஏற்கிறார். அதாவது பொருளின் இலாபமும் சேர்த்துக் கூட்டப்பட்ட மதிப்பின் மீது விற்பனை வரி கணக்கிடப்படும். இதனால் விற்பனையானது, ஒரு நாட்டிற்குள் அதிக வேறுபாடின்றி ஒரே மாதிரியான விலையோடு நிலவுகிறது.
சந்தைப்படுத்தல், விற்பனை செய்தல் என இரண்டு நெருக்கமானப் பதங்கள் உள்ளன. கிட்டத்தட்ட இவை இரண்டும் ஒன்று போல இருந்தாலும், அவை வேறுபடுகின்றன. சந்தைப்படுத்தல் கள நிலைமைகளை அலசி ஆராய்ந்து, அதற்கேற்ப பொருள்களை வடிவமைக்கும் கருத்துக்களை வழங்கி, உற்பத்திப் பொருட்களை வடிவமைப்பதில் முனைப்பாக செயல்படுபவற்றைக் குறிக்கிறது. ஆனால் விற்பனையாளார்கள், நேரடியாக களத்திற்கு சென்று, உற்பத்திப் பொருட்களை விற்கும் நடவடிக்கைகளில் ஈடுபடுபவர்கள். அவர்கள் நுகர்வோரின் எண்ணங்களை நேரடியாக உணருபவர்கள் ஆவர்.

விற்பனை பல்வேறு வகைகளாக உள்ளன. இருப்பினும், அவற்றைப் பின்வரும் இரு பெரும் பிரிவுகளாகப் பிரிக்கலாம்.

அ)நேரடி விற்பனை: உற்பத்தியாளருக்கும், நுகர்வோருக்கும் இடையில் ஏற்படும் விற்பனை. இதில் வாடிக்கையாளர், உற்பத்தியாளர் இருவருமே அதிக பயன்களைப் பெறுகின்றனர்.

ஆ)தரகு விற்பனை: உற்பத்தியாளருக்கும், நுகர்வோருக்கும் இடையே தரகினைப் பெற்றுக் கொண்டு செயற்படும் முகவர்கள், விற்பனையாளர்கள் என்பவர் இருந்து விற்பனைச் செய்கின்றனர். இவ்விதமாக நடைபெறும் விற்பனையில், ஒப்பிட்டு அளவில், விற்பனையாளரே அதிக பலன் பெறுகிறார். நேரவிரயம், மனிதவளம், மேலாண்மை, விற்பனை எண்ணிக்கை போன்ற பல்வேறு காரணிகளால் ஒரு உற்பத்தியாளர், விற்பனையாளர்களையே பெரும்பாலும் சார்ந்துள்ள சூழ்நிலை எழுகிறது.

பல சமயங்களில் விற்பனை உயர்த்தல் நடவடிக்கைகளும் ,விளம்பரங்களும் இணைந்தே வேலை செய்கின்றன. ஒருங்கிணைந்த திட்டத்தின் அடிப்படையில் இரண்டையும் செய்யும் போது, முழுமையான பலன் கிடைக்கிறது. பல்வேறு வகையான விற்பனை உயர்த்தல் நடவடிக்கைகள் உள்ளன. இவற்றுள் வாடிக்கையாளர்களைக் குறிவைத்த நடவடிக்கைகள் முதன்மையாகக் கருதப்படுகின்றன. வாடிக்கையாளர்கள் முதல்முறையாக பொருளை நுகரும் பொருட்டும், பயன்படுத்தி விலகிச் சென்றவர்கள் மீண்டும் வாங்கும் பொருட்டும், அதிக அளவில் வாங்குவதைத் தூண்டும் பொருட்டும் வாடிக்கையாளர்களைக் குறிவைத்த நடவடிக்கைகள் மேற்கொள்ளப்படுகின்றன. வெகு சில சமயம், பண்டக்குறியின் மதிப்பைக் கூட்டும் வகையிலும், பல வகையான நடவடிக்கைகள் மேற்கொள்ளப்படுகின்றன. ஒரு ஆய்வறிக்கையின்படி, எழுபது முன்னணி நிறுவனங்களின் செலவுகளை ஆராய்ந்த போது, 73% செலவு, விற்பனை உயர்த்தல் நடவடிக்கைகளுக்கே செலவிடப்படுகிறது. மீதம் 27% தான் நேரடியான விளம்பரங்களுக்கு செலவிடப்படுகிறது.

வாடிக்கையாளர்களுக்கு கொடுக்கப்படும் தள்ளுபடி(எ. கா. - ஆடித் தள்ளுபடி), விசேட சலுகைகள் போன்றன. இதனாலும் விற்பனை அதிகரிக்க, உற்பத்தியும் அதிகரிக்கும். அதிக உற்பத்தியால் விற்பனை விலையும் அதிகமாகும். உற்பத்தியாளரும் இலாபமும் உச்சமடையும். வாங்குவதற்கு நிதி உதவி (Purchase Financing) - விலையுயர்ந்த பொருட்களை வாங்கும் போது தவணை முறைத் திட்டம், வட்டியில்லாக் கடன் போன்ற நிதி உதவிகளை அளிப்பதும் ஒரு வகை விற்பனை உயர்த்தல் நடவடிக்கையே ஆகும். இந்தியாவில் வாகனங்கள் மற்றும் வீட்டு உபயோகப் பொருட்களின் சந்தையில் (அண்மைக் காலங்களில் செல்ஃபோன் விற்பனையிலும்!!) இத்தகைய நிதி உதவி திட்டங்கள் பெரும்பங்கு ஆற்றியுள்ளன. ஒரு விற்பனையாளர், வாடிக்கையாளர் குறைகளை அறிந்து களைவதில் முனைப்பாக இருக்க வேண்டும். பெரும்பாலான நேரங்களில், சுமார் 10 சதவீத குறைகள் மட்டுமே வாடிக்கையாளர்களால் வெளிப்படையாகச் சொல்லப்படுகின்றன. மீதமுள்ள 90 சதவீத குறைகள் மறைமுகமாக மட்டுமே உணர்த்தப்படுகின்றன - தவணைக்கான பணம் கட்டாமை, விற்பனையாளர்களிடம் கோபமான/நக்கலான பேச்சுக்கள், எல்லாவற்றுக்கும் மேலாகப் பிறரிடம், வாங்கியப் பொருள்/சேவையை மட்டம் தட்டிப் பேசுதல், வாடிக்கையாளரைப் பல்வேறு விற்பனை ஊடகங்கள் (Multiple Sales Channels) மூலமாகத் தொடர்பு கொள்ளுதல் மிகவும் இன்றியமையாத செயலாகும். பல்வேறு ஊடகங்கள் மூலமாகத் தொடர்பு கொள்ளப்படும் வாடிக்கையாளர்கள் அதிக விசுவாசம் கொண்டவர்களாய் இருப்பார்கள் என்று சில ஆய்வுகள் தெரிவிக்கின்றன.


</doc>
<doc id="233907" url="https://ta.wikipedia.org/wiki?curid=233907" title="புபொப 7510">
புபொப 7510

புபொப 7510 ("NGC 7510") என்பது புதிய பொதுப் பட்டியலில் பட்டியலிடப்பட்டுள்ள வானுறுப்பு 7510 என்ற திறந்த விண்மீன் கொத்து நட்சத்திரங்களைக் குறிப்பதாகும். இவை 11400 ஒளியாண்டுகள் தொலைவிலுள்ளன. செபியசு என்ற வடக்கு விண்மீன்குழு வகையான இவ்வானுறுப்பு காசியோப்பியா விண்மீன் குழாம் எல்லைக்கருகில் உள்ளது. இந்தத் தொலைவில் இக்கொத்திலிருந்து வரும் தூசு மற்றும் விண்மீனிடை வளிப்படலத்தால் ஒளிமறைப்பு செய்யப்படுகிறது. புறஊதா நீலம் மற்றும் தோற்ற ஒளியளவு அளவியலின்படி இம்மறைப்பு = அளவு ஒளித்தரத்திற்குச் சமமாக உள்ளது. இந்த விண்மீன் கொத்தில் B1.5 III என்ற விண்மீன் வகைப்பாட்டில் உள்ள பிரகாசமான பேருரு விண்மீன் இடம்பெற்றுள்ளது. பெர்சியஸ் திருகுசுருள் தாங்கியின் ஒரு பகுதியை இக்கொத்து உருவாக்குகிறது. டிரம்பிளர் வகைக் கணக்கீட்டின்படி இக்கொத்து II 2 m வகையென்றும் சுமார் 10 மில்லியன் ஆண்டுகள் பழமையானது என்றும் அறியப்படுகிறது.


</doc>
<doc id="233911" url="https://ta.wikipedia.org/wiki?curid=233911" title="ஜவகர்லால் நேரு தொழில்நுட்பவியல் பல்கலைக்கழகம்">
ஜவகர்லால் நேரு தொழில்நுட்பவியல் பல்கலைக்கழகம்

ஜவகர்லால் நேரு தொழில்நுட்பவியல் பல்கலைக்கழகம் (Jawaharlal Nehru Technological University, Hyderabad (JNTU Hyderabad)) ஹைதராபாத்தில் அமைந்துள்ள ஒரு பொறியியல் துறை சார்ந்த பல்கலைக்கழகமாகும். 1965-ம் ஆண்டு நாகர்ஜூன சாகர் பொறியியல் கல்லூரி என்கிற பெயரில் தொடங்கபட்ட இக்கல்லூரி பின்னர் 1972-ம் ஆண்டு ஜவகர்லால் நேரு தொழில்நுட்பவியல் பல்கலைக்கழக சட்டத்தின்படி காகிநாடா மற்றும் அனந்தப்பூரில் அமைந்துள்ள கல்லூரிகளுடன் இணைந்து பல்கலைக்கழகமாக மாறியது. பின்னர் மீண்டும் ஜவகர்லால் நேரு தொழில்நுட்பவியல் பல்கலைக்கழக சட்டம் 2008-ன்படி 4 தனித்தனி பல்கலைக்கழகங்களாக முறையே ஜவகர்லால் நேரு கட்டட மற்றும் நுண்கலை பல்கலைக்கழகம் - அனந்தப்பூர், ஜவகர்லால் நேரு தொழில்நுட்பவியல் பல்கலைக்கழகம் - அனந்தப்பூர், ஜவகர்லால் நேரு தொழில்நுட்பவியல் பல்கலைக்கழகம் - ஹைதராபாத் மற்றும் ஜவகர்லால் நேரு தொழில்நுட்பவியல் பல்கலைக்கழகம் - காகிநாடா பிரிக்கப்பட்டது.


</doc>
<doc id="233918" url="https://ta.wikipedia.org/wiki?curid=233918" title="காயத்ரி சங்கரன்">
காயத்ரி சங்கரன்

காயத்ரி சங்கரன் தமிழ்நாட்டைச் சேர்ந்த கருநாடக இசைப் பாடகர் ஆவார். 


சென்னை அனைத்திந்திய வானொலியில், வாய்ப்பாட்டில் A - தரக் கலைஞராகவும், வயலினில் B - தரக் கலைஞராகவும் பணியாற்றுகிறார். 





</doc>
<doc id="233929" url="https://ta.wikipedia.org/wiki?curid=233929" title="ஆசிகா மக்களவைத் தொகுதி">
ஆசிகா மக்களவைத் தொகுதி

ஆசிகா மக்களவைத் தொகுதி, இந்திய மக்களவைக்கான தொகுதியாகும். இது ஒடிசாவிலுள்ள 21 தொகுதிகளில் ஒன்று.

இத்தொகுதியில் ஒடிசா சட்டமன்றத்திற்கான ஏழு தொகுதிகள் உள்ளன.
அவை:



</doc>
<doc id="233931" url="https://ta.wikipedia.org/wiki?curid=233931" title="லடு கிஷோர் சுவாயின்">
லடு கிஷோர் சுவாயின்

லடு கிஷோர் சுவாயின், (8 சூலை 1947 – 5 பெப்ரவரி 2019) ஒரிசா மாநில அரசியல்வாதி. இவர் பிஜு ஜனதா தளம் கட்சியைச் சேர்ந்தவர். இவர் கஞ்சாம் மாவட்டத்தில் உள்ள கபிசூரியா நகரில் பிறந்தார். இவர் 2014-ஆம் ஆண்டில் நடைபெற்ற தேர்தலின்போது, ஒடிசாவில் உள்ள ஆசிகா மக்களவைத் தொகுதியில் போட்டியிட்டார். தேர்தலில் வென்று, பதினாறாவது மக்களவையில் உறுப்பினர் ஆனார்.


</doc>
<doc id="233933" url="https://ta.wikipedia.org/wiki?curid=233933" title="கட்டக் மக்களவைத் தொகுதி">
கட்டக் மக்களவைத் தொகுதி

கட்டக் சட்டமன்றத் தொகுதி, இந்திய மக்களவைக்கான தொகுதியாகும். இது ஒடிசாவிலுள்ள 21 தொகுதிகளில் ஒன்று.

இத்தொகுதியில் ஒடிசா சட்டமன்றத்திற்கான ஏழு தொகுதிகள் உள்ளன.
அவை:



</doc>
<doc id="233934" url="https://ta.wikipedia.org/wiki?curid=233934" title="பருத்ருகரி மகதப்">
பருத்ருகரி மகதப்

பருத்ருகரி மகதப் ("Bhartruhari Mahtab") ஒரிய அரசியல்வாதி ஆவார். இவர் பிஜு ஜனதா தளம் கட்சியைச் சேர்ந்தவர். இவர் 1957-ஆம் ஆண்டின் செப்டம்பர் எட்டாம் நாளில் பிறந்தார். இவர் 2014-ஆம் ஆண்டில் நடைபெற்ற பாராளுமன்றத் தேர்தலின்போது, கட்டக் மக்களவைத் தொகுதியில் போட்டியிட்டார். தேர்தலில் வென்று, பதினாறாவது மக்களவையில் உறுப்பினர் ஆனார். இவர் பத்ரக் மாவட்டத்தில் உள்ள அகர்பரா என்ற ஊரில் பிறந்தார்.

இவர் கீழ்க்காணும் பொறுப்புகளை ஏற்றுள்ளார்.


</doc>
<doc id="233935" url="https://ta.wikipedia.org/wiki?curid=233935" title="கந்தமாள் மக்களவைத் தொகுதி">
கந்தமாள் மக்களவைத் தொகுதி

கந்தமாள் சட்டமன்றத் தொகுதி, இந்திய மக்களவைக்கான தொகுதியாகும். இது ஒடிசாவிலுள்ள 21 தொகுதிகளில் ஒன்று.

இத்தொகுதியில் ஒடிசா சட்டமன்றத்திற்கான ஏழு தொகுதிகள் உள்ளன.
அவை:



</doc>
<doc id="233937" url="https://ta.wikipedia.org/wiki?curid=233937" title="பின்தங்கிய சிப்பாய்">
பின்தங்கிய சிப்பாய்

சதுரங்க விளையாட்டில் பின்தங்கிய சிப்பாய் "(Backward pawn)" என்றால் ஒரு சிப்பாய் அதே நிறத்திலுள்ள சக சிப்பாய்களைக் காட்டிலும் அடுத்துள்ள வரிசையில் பின்னால் நிற்பதைக் குறிக்கும். இவ்வாறு பின்தங்கி நிற்கும் சிப்பாயால் இன்னொரு காயின் பாதுகாப்புடன் முன்நகர முடியாது. படத்தில் c6 கட்டத்தில் உள்ள சிப்பாய் பின்தங்கி நிற்கும் சிப்பாய்க்கு உதாரணமாகும்.
பின்தங்கிய சிப்பாய்கள் பொதுவாக இருப்பிட இடர்பாடு கொண்டவைகளாகும். ஏனெனில் அவை இருக்குமிடங்களில் அவற்றால் தற்காத்துக் கொள்வதே கடினமாகும். மேலும் எதிர் ஆட்டக்காரர் இத்தகைய சிப்பாயைக் கைப்பற்ற அதன் முன்னால் அவருடைய காய்களை, குறிப்பாக குதிரையை நிறுத்த முடியும். பின்னர் இடர்ப்பாடு ஏதுமின்றி அதைக் கைப்பற்றவும் முடியும். பலவீனமான இடத்தில் நிற்கும் எதிரியின் காய்கள் மீது தாக்குதலை நிகழ்த்த விடாமல் பின் தங்கிய சிப்பாய்கள் தன் நிறத்திலுள்ள சக ராணி மற்றும் யானையின் முன்னால் நின்று தடுக்கவும் செய்கிறது.

ஒருவேளை பின்தங்கிய சிப்பாயின் இருப்பிடம் படத்திலுள்ள இருப்பிடம் போல ஒரு பாதி திறந்த வரிசை என்றால் ஆட்டக்காரருக்கு ஏற்படும் பாதிப்பு அளப்பரியதாக இருக்கும். ஏனெனில் c வரிசையில் நிற்கும் எதிரியின் ராணி அல்லது யானையால் பின்தங்கியிருக்கும் c6 சிப்பாயை எளிதாகத் தாக்க முடியும். இச்சிப்பாயைப் பாதுகாக்க ஏனைய காய்களை பாதுகாப்புக்கு நிறுத்தினால் அவை பலவீனமாகி பிற நடவடிக்கைகளுக்கு அணிவகுத்துச் செல்வதில் இடர்ப்பாடு உண்டாகிறது.

விளையாடும் வீரர்களில் ஒருவர் வேண்டுமென்றே இத்தகைய பின்தங்கிய சிப்பாய்களை வேறுசில அனுகூலங்களுக்காக பாதுகாப்பின்றி தாக்கவிடுவர் என்பது நவீன திறப்பு கோட்பாடாகும். இதன் மூலம் அவ்வீரருக்கு தாக்குதல் முன்னெடுப்பு அல்லது வேகமான முன்னேற்றம் போன்ற அனுகூலங்கள் உண்டாகும் வாய்ப்பு ஏற்படுகிறது. சிசிலியன் தடுப்பாட்டத்திலுள்ள சுவெசிநிக்கோவ் மாறுபாடு முறை இதற்குச் சிறந்த எடுத்துக்காட்டாகும். 

1.e4 c5 2. Nf3 Nc6 3. d4 cxd4 4. Nxd4 Nf6 (அல்லது 4...e5!? 5.Nb5 d6 – என்பது கலாசிநிக்கோவ் மாறுபாடு முறை) 5. Nc3 e5!? 6. Ndb5 d6 , என்ற நகர்வுகளுக்குப் பின்னர் கருப்பு நிற வீரருக்கு d6 கட்டத்தில் ஒரு பின்தங்கிய சிப்பாய் உண்டாகிறது. (படம் பார்க்கவும்). ஆனால் வெள்ளை இப்பொழுது 7. Bg5 a6 8. Na3 b5 9. Bxf6 gxf6! 10. Nd5 ( இரட்டைத் தாக்குதல் தொடுக்கும் கருப்பு சிப்பாயிடம் இருந்து மறைவது போல) என்ற நகர்வுகளுக்குப் பின்னர் குதிரையை நடுப்பகுதிக்கு இடப்பெயர்ச்சி செய்கிறது. அதாவது பின்தங்கிய கருப்பு d6 சிப்பாய்க்கு முன்னால் d5 கட்டத்தில் நின்று கருப்பு நிற ஆட்டக்காரரின் மையப்பகுதியை பலவீனமாக்குகிறது. 10... f5! (அல்லது 10...Bg7 11.c3 [a3 கட்டத்தில் உள்ள குதிரை நடுப்பகுதிக்கு Na3–c2–e3 நகர்வுகளின் வழியாக செல்ல வசதி ஏற்படுத்திக்கொள்ள] 11...f5!) 11. c3 Bg7 உம் பிற நகர்வுகளும் என இந்த ஆட்டம் தொடரும்.



</doc>
<doc id="233941" url="https://ta.wikipedia.org/wiki?curid=233941" title="பிரதியுஷா ராஜேஷ்வரி சிங்">
பிரதியுஷா ராஜேஷ்வரி சிங்

பிரதியுஷா ராஜேஷ்வரி சிங், ஒரிய அரசியல்வாதி. இவர் பிஜு ஜனதா தளம் கட்சியைச் சேர்ந்தவர். இவர் 2014-ஆம் ஆண்டில் நடைபெற்ற பாராளுமன்றத் தேர்தலின்போது, ஒடிசாவிலுள்ள கந்தமாள் மக்களவைத் தொகுதியில் போட்டியிட்டார். தேர்தலில் வென்று, பதினாறாவது மக்களவையில் உறுப்பினர் ஆனார். இவர் ஹேமேந்திர சந்திர சிங் என்னும் முன்னாள் பாராளுமன்ற உறுப்பினரின் மனைவி.


</doc>
<doc id="233945" url="https://ta.wikipedia.org/wiki?curid=233945" title="கலைக்கோட்டு முனிவர்">
கலைக்கோட்டு முனிவர்

கலைக்கோட்டு முனிவர் அல்லது ரிஷ்ய சிருங்கர் (: ) பிறக்கும் போதே தலையில் மான் கொம்புகளுடன் பிறந்தவர். விபாண்டக முனிவருக்கும், தேவ லோக நடனப் பெண் ஊர்வசிக்கும் பிறந்தவர் ரிஷ்ய சிருங்கர் ஆவார். தந்தை மூலம் வேத சாத்திரங்கள் மற்றும் யோகம் பயின்றவர். காட்டில் பெண்கள் சகவாசம் அறியாது வளர்க்கப்பட்டவர்.

அங்க நாட்டில் பல்லாண்டுகளாகத் தொடர்ந்து மழைபெய்யாமல் போனதால் மக்கள் பஞ்சத்தாலும், வறட்சியாலும், பட்டினியாலும் வாடினர். கலைக்கோட்டு முனிவர், அங்கநாட்டில் கால் வைத்தால், நாட்டில் மழை பொழியும் என்று அரசகுரு யோசனை கூறினார். அங்க நாட்டு மன்னர் ரோமபாதர், தன் மகள் சாந்தாவையும் அவள் தோழியரையும் கலைக்கோட்டு முனிவரை அங்கநாட்டிற்கு வரவழைக்க அனுப்பி வைத்தார்.

கலைக்கோட்டு முனிவரின் தந்தை கானகத்தில் இல்லாத நேரம் பார்த்து, பெண்கள் வாசம் அறியாத கலைக்கோட்டு முனிவரை அணுகி பல நாட்கள் பேசிப் பழகினர். சில நாட்கள் கழித்து, கலைக்கோட்டு முனிவரை ஒரு படகில் அமர்த்தி, அங்க நாட்டிற்கு வரவழைத்தனர். முனிவர் அங்கநாட்டில் காலடி எடுத்து வைத்ததும் பெரு மழை பெய்தது.

கலைக்கோட்டு முனிவரை நகரத்திற்கு வரவேற்ற அரசன், முனிவரின் தலைமையில் ஒரு மாபெரும் யாகம் நடத்தினார். யாகத்தின் முடிவில் அரசன், தன் மகள் சாந்தாவை கலைக்கோட்டு முனிவருக்கு மண முடித்து வைத்தார். முனிவரின் வருகையால் அங்க நாட்டில் தொடர்ந்து மழை பெய்து செழித்தது.



</doc>
<doc id="233972" url="https://ta.wikipedia.org/wiki?curid=233972" title="1 உலக வர்த்தக மையம்">
1 உலக வர்த்தக மையம்

ஒன்று உலக வர்த்தக மையம் ( "1 World Trade Center" அல்லது 1 WTC; தற்போதைய கட்டிடம் துவக்க கட்டிடவேலைகளின்போது விடுதலைக் கோபுரம் எனப்பட்டது) நியூயார்க் நகரத்தில் கீழ் மன்ஹாட்டனில் அமைந்துள்ள இரு கட்டிடங்களாகும். இது பெரும்பாலும் மேற்கு அரைக்கோளத்திலேயே மிகவும் உயரமான வானளாவியான புதிய உலக வர்த்தக மையத்தின் முதன்மைக் கட்டிடத்தை குறிக்கிறது. முதலிலிருந்த உலக வர்த்தக மையத்தின் செப்டம்பர் 11, 2001 தாக்குதல்களில் அழிபட்ட வடக்கு இரட்டைக்கோபுரத்தின் பெயரைக் கொண்ட, 94-மாடி உயரமுள்ள , இந்த வானளாவி, பரப்பளவுள்ள உலக வர்த்தக மைய வளாகத்தின் வடமேற்கு முனையில் கட்டப்பட்டுள்ளது. இக்கட்டிடத்தின் மேற்கில் மேற்குத் தெருவும் வடக்கில் வெஸ்ஸி தெருவும் தெற்கில் ஃபுல்ட்டன் தெருவும் கிழக்கில் வாசிங்டன் தெருவும் அமைந்துள்ளன. இந்தக் கட்டிடத்தின் அடித்தள வேலைகள் ஏப்ரல் 27, 2006இல் துவங்கின. மார்ச்சு 30, 2009 அன்று நியூயார்க் மற்றும் நியூசெர்சி துறைமுக ஆணையம் இக்கட்டிடம் வழக்குச்சொல்லான "விடுதலைக் கோபுரம்" என்பதற்கு மாற்றாக இதன் சட்டப்படியானப் பெயரான "ஒன்று உலக வர்த்தக மையம்" என்றே அழைக்கப்படும் என்று உறுதி செய்தது. இந்தக் கட்டிடத்தின் உயரம் 104 மாடிகளுக்கு இணையாக உள்ளது; இருப்பினும் உண்மையில் 94 மாடிகளே உள்ளன.

இந்தக் கோபுரத்தின் இரும்புக்கூடு ஆகத்து 30, 2012 அன்று முழுமையானது. மே 10, 2013 இக்கட்டிடத்தின் இறுதி அங்கமான தூபி நிறுவப்பட்டது; இந்நிலையில் ஒன்று உலக வர்த்தக மையம் உலகின் நான்காவது உயரமான வானளாவியாக அமைந்தது. இந்தத் தூபியின் மூலமாக ஐக்கிய நாடுகள் விடுதலை அறிவித்த ஆண்டை நினைவுறுத்தும் வண்ணம் உயரத்தை அடைந்தது. ஏப்ரல் 30, 2012 அன்று எம்பயர் ஸ்டேட் கட்டிடத்தின் உயரத்தைக் கடந்து நியூயார்க் நகரத்தின் மிக உயரமானக் கட்டிடமானது. ஒன்று உலக வர்த்தக மையம் அமைந்துள்ள புதிய உலக வர்த்தக மைய வளாகம் நவம்பர் 3, 2014 அன்று திறக்கப்பட்டது. இந்தப் புதிய வளாகத்தில் துவக்கத்தில் மூன்று வானளாவிகள் கட்டப்படும். இந்தக் கட்டுமானம் செப்டம்பர் 11, 2001 அழிபாடுகளை நினைவுகொள்ளும் வண்ணமாகவும் மீளமைக்கும் வண்ணமுமாக எடுத்துக்கொள்ளப்பட்டுள்ளது.


</doc>
