<doc id="326931" url="https://ta.wikipedia.org/wiki?curid=326931" title="போலினின் வினைப்பொருள்">
போலினின் வினைப்பொருள்

போலினின் வினைப்பொருள் ("Folin's reagent", ஃபோலினின் வினைப்பொருள்) என்பது வகையிடும் முகவராகப் பயன்படுத்தப்படுகிறது. சோடியம் 1,2-நாப்தோகுயினோன்-4-சல்போனேட்டு என்ற பெயராலும் இது அழைக்கப்படுகிறது. அமீன்கள் மற்றும் அமினோ அமிலங்களின் மட்டத்தை அளந்தறியப் பயன்படுகிறது . இவ்வினைப்பொருள் காரக்கரைசலில் அவற்றுடன் வினைபுரிந்து எளிதில் கண்டுணரக்கூடிய ஒளிர்பொருளை உருவாக்குகிறது .

ஃபோலின்-சியோகால்டியு வினைப்பொருள் பீனாலிக் சேர்மங்களைக் கண்டறியப் பயன்படுத்தப்படுகிறது என்பதால் ஃபோலின் வினைப்பொருளை அதிலிருந்து வேறுபடுத்தி அறிய வேண்டும். 

ஃபோலின் வினைப்பொருளை ஓர் அமில இரண்டாம் நிலை வினைப்பொருளுடன் சேர்த்து 3,4-மெத்திலின்டையாக்சிமெத்தம்பீட்டமைன் மற்றும் அதன் தொடர்பு சேர்மங்களை பாரா-மெத்தாக்சி-என்-மெத்திலம்பீட்டமைன் மற்றும் இதன் தொடர்பு சேர்மங்களிலிருந்து வேறுபடுத்தி அறியப் பயன்படுத்தப்படுகிறது 


</doc>
<doc id="326933" url="https://ta.wikipedia.org/wiki?curid=326933" title="தஞ்சாவூர் நாகநாகேசுவரர் கோயில்">
தஞ்சாவூர் நாகநாகேசுவரர் கோயில்

தஞ்சாவூர் நாகநாகேசுவரர் கோயில் தமிழ்நாட்டின் தஞ்சாவூரில் அமைந்துள்ள சிவன் கோயிலாகும். 

இந்தக் கோயில் தஞ்சாவூர்-கும்பகோணம் சாலையில் தஞ்சாவூரிலிருந்து 3 கிமீ தொலைவில் கருந்தட்டாங்குடியின் அருகே வெண்ணாற்றங்கரையில் அமைந்துள்ளது.

இக்கோயிலில் உள்ள இறைவன் நாகநாகேசுவரர் என்றழைக்கப்படுகிறார். இறைவி வேதவல்லி ஆவார். 

சிறிய கோயிலான இக்கோயிலில் மூலவர் சன்னதிக்கு முன்பாக பலிபீடமும், நந்தியும் காணப்படுகின்றன. ஒரே திருச்சுற்றினையும், கருவறையையும் கொண்டுள்ள இக்கோயிலில் மூலவர் சன்னதிக்கு இடப்புறம் இறைவி சன்னதி உள்ளது. திருச்சுற்றில் ஞானசம்பந்தர், நாவுக்கரசர், சுந்தரர், மாணிக்கவாசகர் ஆகிய நால்வர், வெற்றி விநாயகர், காசி விசுவநாதர், விசாலாட்சி, வள்ளி தெய்வானையுடன் கூடிய சுப்பிரமணியர், அன்னபூரணி, கஜலட்சுமி, ஆடல் அரசர், சிவகாமி ஆகியோரின் சன்னதிகள் காணப்படுகின்றன. கோயிலின் இடப்புறம் கால பைரவர் உள்ளார். கோஷ்டத்தில் தட்சிணாமூர்த்தி, லிங்கோத்பவர், துர்க்கை ஆகியோர் உள்ளனர். அருகே சண்டிகேசுவரர் சன்னதி உள்ளது. 

இக்கோயிலுக்கு மிக அருகில் கரந்தை ஆதீஸ்வரசுவாமி ஜினாலயம் எனப்படுகின்ற சமணக் கோயிலும் சித்தாநந்தீசுவரர் கோயில் எனப்படுகின்ற சிவன் கோயிலும் உள்ளன.


</doc>
<doc id="326936" url="https://ta.wikipedia.org/wiki?curid=326936" title="தஞ்சாவூர் சித்தாநந்தீசுவரர் கோயில்">
தஞ்சாவூர் சித்தாநந்தீசுவரர் கோயில்

சித்தாநந்தீசுவரர் கோயில் தமிழ்நாட்டின் தஞ்சாவூரில் அமைந்துள்ள சிவன் கோயிலாகும். 

இந்தக் கோயில் தஞ்சாவூர்-கும்பகோணம் சாலையில் தஞ்சாவூரிலிருந்து 3 கிமீ தொலைவில் கருந்தட்டாங்குடியில் உள்ளது. வெண்ணாற்றங்கரையில் அமைந்துள்ள இக்கோயிலுக்கு மிக அருகில் கரந்தை ஆதீஸ்வரசுவாமி ஜினாலயம் எனப்படுகின்ற சமணக் கோயிலும் நாகநாகேசுவரர் கோயில் எனப்படுகின்ற சிவன் கோயிலும் உள்ளன.

இக்கோயிலில் உள்ள இறைவன் சித்தாநந்தீசுவரர் என்றழைக்கப்படுகிறார். இறைவி அமுதமொழியாள் ஆவார். சிதையில் ஆடும் பெருமான் என்று குறிக்கும் வகையில் மூலவர் சிதாநந்தீசுவரர் என்றும் அழைக்கப்படுகிறார். 

சிறிய கோயிலான இக்கோயிலின் வாயிலைக் கடந்து உள்ளே செல்லும்போது வலது புறம் மகாகணபதியும், இடது புறம் பால தண்டாயுதபாணி சன்னதியும் உள்ளன. மூலவர் சன்னதிக்கு முன்பாக பலிபீடமும், நந்தியும் காணப்படுகின்றன. ஒரே திருச்சுற்றினையும், கருவறையையும் கொண்டுள்ள இக்கோயிலில் மூலவர் சன்னதிக்கு இடப்புறம் இறைவி சன்னதி உள்ளது. திருச்சுற்றில் ஞானசம்பந்தர், நாவுக்கரசர், சுந்தரர், மாணிக்கவாசகர் ஆகிய நால்வர், கன்னி மூல கணபதி, காசி விசுவநாதர், விசாலாட்சி, வள்ளி தெய்வானையுடன் கூடிய சுப்பிரமணியர், கஜலட்சுமி, இராணிய முனாபாய் நடராசர், சிவகாமி ஆகியோரின் சன்னதிகள் காணப்படுகின்றன. அருகே அகத்தீசுவரர், உலோப முத்திராதேவி ஆகியோர் உள்ளனர். கோயிலின் இடப்புறம் கால பைரவர் உள்ளார். மூலவர் கருவறைக்கு முன்பாக வலது புறம் விநாயகர் உள்ளார். கோஷ்டத்தில் தட்சிணாமூர்த்தி, லிங்கோத்பவர், பிரம்மா, துர்க்கை ஆகியோர் உள்ளனர். அருகே சண்டிகேசுவரர் சன்னதி உள்ளது. 

வடவாற்றங்கரையில் சிலாத முனிவர் வேள்வி செய்தபோது இரு அசுரர்கள் அதற்குத் தொந்தரவு செய்தனர். அவர் நடத்திய வேள்வியால் அதிலிருந்து வந்த ஆனந்தவல்லி அசுரர்களை அழித்தார். முனிவர் வேள்வி செய்த இடம் ஐந்துப்பட்டை கொண்ட குளமாக கோயிலின் தென்புறத்தில் உள்ளது.அசுரர்கள் சிவ வழிபாடு செய்ததால் அவர்களுடைய இறுதிக்காரியங்கள் இவ்வாற்றங்கரையில் செய்யப்பட்டன. அன்னையின் அருளால் வதம் செய்யப்பட்ட அவர்களுடைய உடல்கள் சிதைமூட்டி எரித்து பின்னர் ஆற்றில் கரைக்கப்பட்ட போது எலும்புகள் பூக்களாக மாறியதாகக் கூறுவர்.ஆதலால் இவ்விடம் மணிமுத்தாறு என வழங்கப்பட்டது. அந்த முனிவருக்குக் கிடைத்த அமுதத்தினை க்ரைத்த காரணத்தால் குளம் அமுத சாகரம் என்று பெயர் பெற்றது. குளத்தை நோக்கி இறைவி அருள்வதால் அமுதமொழியாள் எனப்படுகிறார். அசுரர்களின் உடலுக்கு சிதை மூட்டியதால் இறைவனுக்கு சிதாநந்தீசுவரர் என்ற பெயர் வழங்கப்படலாயிற்று. கொங்கண சித்தரின் குருவான உரோம ரிஷியின் சமாதி கூடிய இடம் கோயிலின் ஈசான மூலையில் உள்ளது. 

30 ஜனவரி 2012 திங்கட்கிழமையன்று குடமுழுக்கு ஆனதற்கான குறிப்பு கோயிலில் காணப்படுகிறது.


</doc>
<doc id="326941" url="https://ta.wikipedia.org/wiki?curid=326941" title="சோலிஸ்தான் பாலைவனம்">
சோலிஸ்தான் பாலைவனம்

சோலிஸ்தான் பாலைவனம் (Cholistan Desert) (; பஞ்சாபி: ), தெற்காசியாவின் பாகிஸ்தான் நாட்டின் பஞ்சாப் மாகாணத்தின் பகவல்பூர் மாவட்டத் தலைமையிட நகரமான பகவல்பூரிலிருந்து முப்பது கிலோ மீட்டர் தொலைவில் இந்தியாவின் தார் பாலைவனத்தை ஒட்டி அமைந்துள்ளது. உள்ளூரில் சோலிஸ்தான் பாலைவனத்தை ரோகி என அழைப்பர். சோலிஸ்தான் பாலைவனம் 26,300 சதுர கிலோ மீட்டர் பரப்பளவில் நீண்டு பரவியுள்ளது. இப்பாலைவனத்தில் அமைந்த பதினோறு கோட்டைகளில் தராவர் கோட்டை மிகவும் நீண்டதும், உயரமும் கொண்டது. 

சோல் எனும் துருக்கி மொழிச் சொல்லிற்கு பாலைவனம் என்பர். சோலிஸ்தான் பாலைவனத்தில் நீரையும், புல்லையும் தேடி ஒரளவு நாடோடி வாழ்க்கை நடத்தும் ஆடு, மாடு, ஒட்டகம் போன்ற கால்நடைகளை மேய்க்கும் மக்கள் வாழ்கின்றனர். ஹக்ரா ஆற்றின் உலர் வடிநிலம் சோலிஸ்தான் பாலைவனம் வழியாகச் செல்கிறது. இப்பாலைவனத்தில் சிந்துவெளி நாகரீகத்தின் எச்சங்கள் கிடைத்துள்ளது. 

இப்பாலைவனத்தில் ஆண்டு தோறும் மிகப் பெரிய அளவில் நடைபெறும் மோட்டார் கார் பந்தய நிகழ்ச்சிகள் பாகிஸ்தானில் புகழ் பெற்றது.

சோலிஸ்தான் பாலைவனத்தின் கடுமையான பகல் வெயிலையும், கடுமையான இரவுக் குளிரையும் தாங்கிக் கொண்டு, மிகக் குறைந்த மழை நீர் மற்றும் புல்வெளிகளை நம்பி, ஒட்டகம், ஆடு மற்றும் மாடு போன்ற கால்நடைகளை பாலைவனத்தின் பல்வேறு இடங்களுக்குச் சென்று மேய்த்து வாழும் சோலிஸ்தான் மக்கள் பருத்தி நூலைக் கொண்டு கதர் துணி நெய்தல், கால்நடைகளின் முடிகளைக் கொண்டு கம்பளித் துணி நெய்தல், தோல் பதனிடுதல், தோல் காலணிகள் தயாரித்தல் மற்றும் மட்பாண்டங்கள் தயாரிக்கும் வேலைகளை குடிசைத் தொழிலாகச் செய்கின்றனர். 

முகலாயப் பேரரசர் அக்பரின் காலத்தில், வெளி உலகை அறியாத சோலிஸ்தான் பகுதியை தனது ஆட்சியின் கீழ் கொண்டு வந்து, இப்பகுதி மக்களைக் கொண்டு கோட்டைகள் மற்றும் அரண்மனைகள் கட்டும் பணி துவக்கினார். மேலும் சோலிஸ்தான் மக்களின் பண்பாடு மற்றும் மரபுகள் காக்கும் பொருட்டு சுடுமட் பாண்டங்கள், கைநெசவுத் தொழில், கட்டுமானம் முதலிய வேலைகளுக்கு ஆதரவளித்தார். 

சோலிஸ்தானின் பொருளாதாரம் கால்நடை வளர்ப்புத் தொழிலை மட்டும் நம்பியுள்ளது. இப்பகுதி மக்கள் கால்நடைகள் மூலம் பெறப்படும் பால், தோல், மாமிசங்களை விற்பனை செய்து தங்களது வாழ்க்கைக்கான பிற தேவைகளை நிறைவு செய்து கொள்கின்றனர். இப்பாலைவனத்தில் 1.6 மில்லியன் கால்நடைகள் இருப்பதாக மதிப்பிட்டுள்ளனர். 

சோலிஸ்தான் கால்நடைகளின் முடிகளைக் கொண்டு கை நெசவுத் தறிகளில் மூலம் உயர்தர கம்பளி போர்வைகள், கால்மிதிகள் மற்றும் கம்பளித் துணிகளை குடிசைத் தொழிலாக உற்பத்தி செய்கின்றனர். 

பாலைவனத்தின் வெயிலை தாங்கும் பொருட்டு பருத்தி நூலிலான கதர் துணிகள், குல்லாய்கள், லுங்கிகள், தலைப்பாகைகள், மேலடைகள் கை நெசவுகளின் மூலம் உற்பத்தி செய்கின்றனர்.

போக்குவரத்திற்கும், சரக்குகளை கையாளுவதற்கும், கம்பளித் துணி நூலூக்காகவும், தோலுக்காகவும் சோலிஸ்தான் பாலைவன மக்கள் ஒட்டகங்களை பேணி வளர்க்கின்றனர். 

கால்நடைகளின் மூலம் கிடைக்கப் பெறும் தோலிருந்து அழகிய வேலைப்பாடுகளுடன் கூடிய காலணிகளை குடிசைத் தொழிலாக சோலிஸ்தான் மக்கள் உற்பத்தி செய்கின்றனர்.

சோலிஸ்தான் பாலவனத்தில் தராவர் கோட்டை, இஸ்லாம்கான் கோட்டை, மீர்கர் கோட்டை, ஜாம்கர் கோட்டை, மோஜ்கர் கோட்டை, மரோட் கோட்டை, பூல்ரா கோட்டை, கன்கர் கோட்டை, கைகர் கோட்டை, நவான்கோட் கோட்டை மற்றும் பிஜ்னோட் கோட்டை என பதினோறு கோட்டைகள் உள்ளது. இக்கோட்டைகளில் தராவர் கோட்டைய பாகிஸ்தான் அரசு உலகப் பாரம்பரியக் களங்களில் ஒன்றாக அறிவிக்கக் கோரி யுனெஸ்கோ நிறுவனத்திற்கு கோரிக்கை வைத்துள்ளது.

சிந்துவெளி நாகரீகக் காலத்திய சோலிஸ்தானில் சுடுமண் சிற்பங்கள் மற்றும் சுடுமண் பாண்டங்கள், பீங்கான் பாண்டங்கள் சோலிஸ்தானில் கண்டெடுக்கப்பட்டுள்ளது. கி பி ஏழாம் நூற்றாண்டிற்குப் பின்னர் சோலிஸ்தான் பகுதியில் கோயில்கள், அரண்மனைகள், கோட்டைகள் கட்டப்பட்டது. 




</doc>
<doc id="326942" url="https://ta.wikipedia.org/wiki?curid=326942" title="பிரெட் கோரெமாட்சு">
பிரெட் கோரெமாட்சு

பிரெட் டொயோசபுரோ கோரெமாட்சு ("Fred Toyosaburo Korematsu", சனவரி 30, 1919 – மார்ச் 30, 2005) அமெரிக்க மனித உரிமைப் போராளி. இரண்டாம் உலகப்போரின் போது சப்பானிய அமெரிக்கர்களை தடுப்பு முகாமில் வைத்ததை இவர் எதிர்த்தார். முடியாட்சியிலிருந்த சப்பானிய கடற்படை பேர்ள் துறைமுகத்தை இரண்டாம் உலகப்போரின்  போது தாக்கியதை தொடர்ந்து  பிராங்க்ளின் ரூசவெல்ட் அனைத்து சப்பானிய அமெரிக்கர்களையும் தடுப்புக்காவலில் வைக்க தன்  அதிகாரத்தை பயன்படுத்தி அதிபர் ஆணை 9066 என்பதை பிறப்பித்தார். இதனை எதிர்த்த கோரெமாட்சு தலைமறைவாக இருந்தார்.

தடுப்புக் காவல் முகாம்களில் சப்பானிய அமெரிக்கர்களை அடைத்தது தொடர்பான  ஆணை\சட்டத்தை எதிர்த்து அதைக்குறித்து அமெரிக்க உச்ச நீதிமன்றத்தில் அமெரிக்க அரசுக்கு எதிராக வழக்கு தொடுத்தார். நீதிமன்றம்  இந்த ஆணை சட்டபூர்வமாக  செல்லும்  என்று கூறி அமெரிக்க அரசுக்கு ஆதரவாக தீர்ப்பு கூறியது கோரெமாட்சு அதிபர் ஆணையை மீறியதற்கான தண்டனையை பல பத்தாண்டுகளுக்கு பின் நீதிமன்றம் ஆச்சட்டத்திதன் (ஆணையின்) அவசயம் தேவையா என்பது குறித்து புதிய ஆதாரங்கள் கிடைத்ததையடுத்து குற்றமற்றவர் என தீர்ப்பளித்தது. போர் நடந்து கொண்டிருந்த போது  இவ்வாதரத்தை அமெரிக்க  அரசு  நீதிமன்றத்தில் இருந்து மறைத்துவிட்டது.

இவரது போட்டத்தின் நினைவாக மனித பிரெட் கோரெமாட்சுவின் உரிமையும் அரசமைப்புமாகிய  நாள் என்அபதை 2011 சனவரி 30 முதல் கலிபோர்னியா மாநிலம் கடைபிடிக்கிறது . வர்சீனியா 2015 அன்று இவரது நினைவை சனவரி 30  கொண்டாட சட்டம் இயற்றியுள்ளது. இது இவரது நினைவை கொண்டாடும் இரண்டாவது மாநிலமாகும்

பிரெட் டி கோரெமாட்சு கழகம் 2009இல் இவரது சிறப்புகளை கொண்டாட கற்க மனித உரிமைகளை அனைத்து குமகத்திற்கும் எடுத்து சொல்ல ஆரம்பிக்கப்பட்டது


</doc>
<doc id="326946" url="https://ta.wikipedia.org/wiki?curid=326946" title="டைமெத்தில் ஆக்சலேட்டு">
டைமெத்தில் ஆக்சலேட்டு

டைமெத்தில் ஆக்சலேட்டு "(Dimethyl oxalate)" என்பது CHO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். ஆக்சாலிக் அமிலத்தினுடைய இருமெத்தில் எசுத்தர் சேர்மமான இது ஆக்சலேட்டுகள் என்ற தொகுதியில் வகைப்படுத்தப்பட்டுள்ளது.

கந்தக அமில வினையூக்கி முன்னிலையில் ஆக்சாலிக் அமிலத்துடன் மெத்தனாலை வினைபுரியச் செய்து டைமெத்தில் ஆக்சலேட்டு தயாரிக்கப்படுகிறது. 

ஆக்சிசனேற்ற கார்பனைலேற்றம் மூலமாகவும் டைமெத்தில் ஆக்சலேட்டு தயாரிக்கலாம்

மெத்தனாலை ஆக்சிசனேற்ற கார்பனைலேற்றம் செய்யும் போது பாரம்பரிய C1 தொகுதி தொகுப்பு வாயுவில் இருந்து C2 தொகுப்பு டைமெத்தில் ஆக்சலேட்டு உருவாகிறது. இவ்வினையில் Pd2+-வினையூக்கியாகச் செயல்படுகிறது. மிதமான செயன்முறை நிபந்தனைகள் பின்பற்றப்பட்டு அதிகமான டைமெத்தில் ஆக்சலேட்டு விளைகிறது . தொகுப்பு வாயு பெரும்பாலும் நிலக்கரியில் இருந்து அல்லது உயிர்த்திரளில் இருந்து பெறப்படுகிறது.நைட்ரசன் ஓராக்சைடும் ஆக்சிசனும் சமன்பாடு 1 இல் உள்ளபடி வினைபுரிந்து பின்னர் சமன்பாடு 2 இல் உள்ளபடி மெத்தனாலுடன் வினைபுரிந்து இருநைட்ரசன் மூவாக்சைடு வழியாக ஆக்சிசனேற்ற வினை நிகழ்ந்து மெத்தில் நைட்ரைல் உருவாகிறது:

இருகார்பனைலேற்ற வினையின் அடுத்த படிநிலையில் சமன்பாடு 3 இல் உள்ளபடி பல்லேடியம் வினையூக்கி முன்னிலையில் கார்பனோராக்சைடு ஆவிநிலையுடன் வளிமண்டல அழுத்தம் மற்றும் 80 முதல் 120 பாகை செல்சியசு வெப்பநிலையில் மெத்தில் நைட்ரைலுடன் வினைபுரிந்து டைமெத்தில் ஆக்சலேட்டு உருவாகிறது. 

ஆக்சிசன் அசலாக வினைபொருட்கள் மற்றும் மெத்தில் நைட்ரைல் மீது இருநைட்ரசன் மூவாக்சைடுடன் ஆக்சிசன் அசலாக ஆக்சிசனேற்ற முகவராகச் செயல்படுவதை பின்வரும் தொகுப்பு சமன்பாடு விளக்குகிறது.

மெத்தில் நைட்ரைலுடன் ஒப்பிடுகையில் இம்முறை இழப்பு குறைவான வினையாகக் கருதப்படுகிறது. நடைமுறையில் ஒர் ஆக்சிசன் கடத்தியாகவே மெத்தில் நைட்ரைல் செயலாற்றுகிறது. எனினும் உருவாகும் நீர் கண்டிப்பாக அகற்றப்பட வேண்டும். இல்லையெனில் உருவான டைமெத்தில் ஆக்சலேட்டு நீராற்பகுப்பு அடைந்துவிடும். 

எக்சு-இசட் இயியாங் கருத்தின்படி ஒட்டுமொத்த வினையும் பயன்படுத்தப்படும் பல்லேடியம் வினையூக்கி செலுத்தப்படும் கடத்தியின் அடிப்படையில் மாற்றமடைகிறது என்பதும் கவனத்தை ஈர்க்கிறது. இருகார்பனைலேற்ற வினையில் 1% Pd/α-Al2O3 டைமெத்தில் ஆக்சலேட்டு உருவாகிறது. ஒற்றை கார்பனைலேற்ற வினையில் 2% Pd/C டைமெத்தில் கார்பனேட்டு உருவாகிறது.

மாறாக மெத்தனாலின் ஆக்சிசனேற்ற கார்பனைலேற்ற வினை 1,4-பென்சோகுயினோனை ஆக்சிசனேற்றியாகப் பயன்படுத்தி Pd(OAc)2/PPh3/பென்சோகுயினோன் திட்டத்தில் 1/3/100 என்ற விகிதத்தைக் கடைபிடித்து 65 பாகை செல்சியசு வெப்பநிலையில் 70 வளிமண்டல் அழுத்த கார்பன் மோனாக்சைடு அழுத்தம் நிபந்தனையில் வினையை நிகழ்த்தினால் அதிக விளைச்சலாக டைமெத்தில் ஆக்சலேட்டு பெறலாம். 

டைமெத்தில் ஆக்சலேடு நிறமற்ற ஒரு திண்மமாகும். இது தண்ணீரில் கரைகிறது. 

ஆல்க்கைலேற்றத்திற்காகவும் அழகியல் துறையில் கொடுக்கிணைப்பு முகவராகவும் டைமெத்தில் ஆக்சலேட்டு பயன்படுத்தப்படுகிறது.

எண்ணெய் குறைவாகவும் அதிக நிலக்கரி வளமும் உள்ள சீனா போன்ற நாடுகளில் அதாவது தொகுப்பு வாயு அடிப்படையிலான வினையின் அடிப்படையில், மெத்தனாலை ஆக்சிசனேற்ற கார்பனைலேற்ற அணுகுமுறை C2 அடிப்படைவேதியியல் எத்திலீன் கிளைக்கால் முக்கியத்துவம் பெறுகிறது Dimethyl oxalate can be converted into ethylene glycol in high yields (94.7%). டைமெத்தில் ஆக்சலேட்டு பயன்படுத்தப்பட்டு தாமிரம் இடம்பெற்றுள்ள வினையூக்கியைப் பயன்படுத்தி ஐதரசனேற்றம் நிகழ்ந்து அதிக அளவில் 94.7% எத்திலீன் கிளைக்கால் உண்டாகிறது:.

வினையில் உருவான மெத்தனால் ஆக்சிசனேற்ற கார்பனைலேற்ற வினைக்கு மறு சுழற்சிக்குப் பயன்படுத்தப்படுகிறது. கார்பனோராக்சைடு, ஆக்சிசன், ஐதரசன் மட்டுமே மூலப்பொருள்களாகப் பயன்படுத்தப்படுகின்றன. நிலக்கரியை அடிப்படையாகக் கொண்ட இத்தயாரிப்பு முறையில் மங்கோலியாவில் உள்ள ஒரு தொழிற்சாலையில் ஆண்டிற்கு 2 இலட்சம் டன் எத்திலீன் கிளைக்கால் தயாரிக்கப்பட்டு வருகிறது. எனானில் உள்ள மற்றொரு தொழிற்சாலையில் 2012 ஆம் ஆண்டு மட்டும் 2,50,000 டன் எத்திலீன் கிளைக்கால் உற்பத்தி செய்யப்பட்ட்டது. மற்ற தொழிற்சாலைகள் மொத்தமாக ஆண்டுக்கு 1 மில்லியன் டன் எத்திலீன் கிளைக்கால் தயாரிக்கத் திட்டமிட்டுள்ளன. 

டைமெத்தில் ஆக்சலேட்டை காரவுலோக ஆல்ககாலேட்டுகள் முன்னிலையில் 100 பாகை செல்சியசு வெப்பநிலையில் கார்பனைல் நீக்கம் செய்தும் டைமெத்தில் கார்பனேட்டைப் பெறலாம்.காரவுலோக ஆல்ககாலேட்டுகள் உயிர்திரளில் இருந்து பெறப்படும் எரிபொருள் கூட்டு விளைபொருள்களாகும்.:

உருவாகும் கார்பனோராக்சைடு டைமெத்தில் ஆக்சலேட்டு உருவாகும் வினைக்கு பின்னூட்டம் அளிக்கிறது. -வினை (3).

டைமெத்தில் ஆக்சலேட்டை பீனாலுடன் சேர்த்து தைட்டானிய வினையூக்கியின் முன்னிலையில் மாற்று எசுத்தராக்கல் வினைக்கு உட்படுத்தி டைபீனைல் ஆக்சலேட்டு தயாரிக்கலாம். இது மறுபடியும் கார்பனைல்நீக்கம் செய்து டைபீனைல் கார்பனேட்டு உருவாக்கலாம். டைபீனைல் கார்பனேட்டு பாசுகீனுக்கு மாற்றாகப் பயன்படுத்தப்பட்டு பாலிகார்பனேட்டுகள் தயாரிப்பில் பயன்படுத்தப்படுகிறது


</doc>
<doc id="326950" url="https://ta.wikipedia.org/wiki?curid=326950" title="மெத்தில் தயோசயனேட்டு">
மெத்தில் தயோசயனேட்டு

மெத்தில் தயோசயனேட்டு "(Methyl thiocyanate)" என்பது CHSCN. என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். வெங்காயத்தின் மணம் கொண்ட இது நிறமற்ற ஒரு நீர்மம் ஆகும். தயோசயனேட்டு உப்புகளை மெத்திலேற்றம் செய்வதன் மூலமாக மெத்தில் தயோசயனேட்டு தயாரிக்கலாம். மெத்தில் ஐசோதயோசயனேட்டு (CH3NCS) என்ற மிகவும் பயனுள்ள மாற்றியனைத் தயாரிப்பதற்கு உதவும் ஒரு முன்னோடி சேர்மமாக இது பயன்படுகிறது.
வாய்வழியாக எலிகளுக்கு கொடுக்கப்படும் போது மெத்தில் தயோசயனேட்டின் உயிர்கொல்லும் அளவு 60 மி.கி/கி.கி என மதிப்பிடப்பட்டுள்ளது. மிகவும் ஆபத்தான சேர்மம் என்று அமெரிக்க தீங்கு விளைவிக்கும் பொருட்களை பட்டியலிடும் நிறுவனம் பட்டியலிடப்பட்டுள்ளது. 


</doc>
<doc id="326951" url="https://ta.wikipedia.org/wiki?curid=326951" title="தராவர் கோட்டை">
தராவர் கோட்டை

தராவர் கோட்டை (Derawar Fort) (உருது: قلعہ دراوڑ) தெற்காசியாவின் பாகிஸ்தான் நாட்டின் பஞ்சாப் மாகாணத்தின், பகவல்பூர் மாவட்டத்தில் உள்ள சோலிஸ்தான் பாலைவனத்தில் அமைந்துள்ள பதினோறு கோட்டைகளில் பெரியதும், மிகவும் புகழ் பெற்றதும் ஆகும். 

இக்கோட்டைச் சுற்றுச் சுவர்களின் சுற்றளவு 1500 மீட்டர்களும், உயரம் முப்பது மீட்டரும் கொண்டது. நீண்ட சதுர வடிவிலான இக்கோட்டையின் மீதுள்ள நாற்பது காவல் கோபுரங்களை (கொத்தளம்) பாலவனத்திலிருந்து பல கிலோ மீட்டர் தொலவிலிருந்தும் சாதராணமாக காணலாம்.

தராவர் கோட்டையை இராஜபுத்திர நிர்வாகியும், பட்டி குலத்தவரான இராய் ஜஜ்ஜா என்பவரால் கிபி ஒன்பதாம் நூற்றாண்டில் கட்டப்பட்டு, தால்த்துருவா நகரத்தை தலைநகராகக் கொண்ட ஜெய்சல்மேர் மற்றும் பகவல்பூர் பகுதியின் மாமன்னர் ராவல் தேவராஜ் பட்டிக்கு அர்பணிக்கப்பட்டது.இக்கோட்டையைத் துவக்கத்தில் தேரா ரவார் என அழைக்கப்பட்டது. பின்னர் மருவி தற்போது "தராவர்" என அழைக்கப்படுகிறது.

இந்தியாவில் கம்பெனி ஆட்சியின் ஆட்சியின் போது, கி பி பதினெட்டாம் நூற்றாண்டில் தராவார் கோட்டையை, பகவல்பூர் சுதேச சமஸ்தான நவாப் கைப்பற்றினார்.

சோலிஸ்தான் பாலைவனத்தின் இதயமாக விளங்கும் தராவர் கோட்டையை, 
உலகப் பாரம்பரியக் களங்களில் ஒன்றாக அறிவிக்கக் கோரி ஐக்கிய நாடுகள் கல்வி, அறிவியல், பண்பாட்டு நிறுவனத்திற்கு (யுனெஸ்கோ) பாகிஸ்தான் அரசு கோரிக்கை வைத்துள்ளது. 

தராவர் கோட்டையின் காட்சிகள்



</doc>
<doc id="326955" url="https://ta.wikipedia.org/wiki?curid=326955" title="கருப்புக் கவுனி (நெல்)">
கருப்புக் கவுனி (நெல்)

கருப்புக் கவுனி அல்லது கருப்புக்கவுணி என்றழைக்கப்படும் இந்த நெல் வகை, ஒரு பாரம்பரிய நெல் வகையாகும். தமிழகத்தின் சிவகங்கை மாவட்டத்திலுள்ள அனுமந்தக்குடி எனும் நாட்டுப்புற பகுதியில் அதிகளவில் பயிரிடப்படுவதாக கருதப்படும் இது, சாப்பாடு (உணவு) தயாரிக்க உகந்ததல்ல என கூறப்படுகிறது. 

நீண்டகால நெற்பயிரான இது, சுமார் ஐந்து மாதகாலம் முதல், ஆறுமாத காலத்தின் முடிவில் (150 - 170 நாட்கள்) அறுவடைக்கு வரக்கூடிய நெல் இரகமாகும்.

சுமார் 150 - 170 நாட்கள் மொத்தப் பயிர்க்கால அளவுடைய இதன் நெற்பயிர்கள், நீண்டகால நெற்பயிர்கள் சாகுபடி செய்யக்கூடிய சனவரி மாதம் தொடங்கும் நவரைப் பருவமும், மற்றும் செப்டம்பர் மாதம் தொடங்கும் பின் சம்பா பருவமும் ஏற்றதாக கூறப்படுகிறது. மேலும் இப்பருவத்தில், தமிழகத்தின் அனைத்து மாவட்டங்களிலும் சாகுபடி செய்யப்படுவதாக அறியப்படுகிறது.

நேரடி விதைப்பு முறைக்கு ஏற்றதாக உள்ள இவ்வகை நெற்பயிர், இயற்கை உறங்களான பசுந்தாள், பசுந்தழை, மற்றும் சிதைவடைந்த இயற்கை உரங்களைக் கொண்டு வேளாண்மை செய்ய உகந்தாக கருதப்படுகிறது. மேலும், மட்டற்ற களைப்புத் திறனோடு அதிகக் கதிர் எடுக்கும் தன்மையுடைய இந்த நெல் இரகம், சாயாத ஆற்றால் உடையதாகும். கருப்புக் கவுனியின் நெற்பயிர் ஒப்பிடத்தக்களவில் நீர் குறைந்த மற்றும், உலர் நிலங்களிலும், கரிசல் மற்றும் செம்மண் போன்ற நிலப்பகுதிகளில் செழித்து வளரக்கூடிய நெல் இரகமாகும்.




</doc>
<doc id="326958" url="https://ta.wikipedia.org/wiki?curid=326958" title="சராய்கி மொழி">
சராய்கி மொழி

சராய்கி மொழி அல்லது சிராய்கி மொழி (Saraiki) ( "", பாகிஸ்தான் நாட்டின் தெற்கு பஞ்சாப் பகுதியின் மக்களால் பேசப்படும் இந்திய ஆரிய மொழிகளில் ஒன்றான பஞ்சாபி மொழியின் ஒரு வட்டார வழக்கு மொழியாகும். பாகிஸ்தானில் இம்மொழிக்கு பாரசீகம் மற்றும் அரேபிய எழுத்துருக்களை பயன்படுத்துகின்றனர். சிராய்கி மொழி பேசுவோர், சிராய்கி மொழி பஞ்சாபி மொழியின் வட்டார வழக்கல்ல; தங்களின் சொந்த மொழி என வாதிடுகின்றனர்.
2013-ஆம் ஆண்டின் மதிப்பீட்டின் படி, பாகிஸ்தானின் பஞ்சாப் மாகாணத்தின் தெற்கு பகுதி, வடமேற்கு எல்லைப்புற மாகாணத்தின் தெற்கு பகுதி, சிந்து மாகாணத்தின் வடக்குப் பகுதி, பலுசிஸ்தான் மாகாணத்தின் கிழக்குப் பகுதி மற்றும் இந்தியாவின் மேற்கு பஞ்சாப் பகுதிகளில் இருபது மில்லியன் மக்கள் சிராய்கி மொழியை பேசுகின்றனர்.

மத்திய சராய்கி மொழி வழக்கு பாகிஸ்தான் நாட்டின் தேரா காஜி கான் மாவட்டம், முசாப்பர்கர் மாவட்டம், லைய்யா மாவட்டம், மூல்தான் மாவட்டம் மற்றும் பகவல்பூர் மாவட்டங்களில் பேசப்படுகிறது.
தெற்கு சிராய்கி வழக்கு மொழி ராஜன்பூர் மாவட்டம் மற்றும் ரகீம் யார் கான் மாவட்டங்களிலும்; சிந்தி சிராய்கி வழக்கு சிந்து மாகாணம் முழுவதும் பேசப்படுகிறது. 
வடக்கு சிராய்கி மொழியின் தாளி வழக்கு தேரா இஸ்மாயில் கான் மாவட்டம் மற்றும் மியான்வாலி மாவட்டங்களில் பேசப்படுகிறது. கிழக்கு சிராய்கி மொழி பாகிஸ்தானின் பஞ்சாப் பகுதிகளில் பேசப்படுகிறது.

பாகிஸ்தான் நாட்டின் வடக்கு சிந்து மாகாணம், தெற்கு பஞ்சாப் மாகாணம் கிழக்கு பலுசிஸ்தான் மாகாணம் மற்றும் தெற்கு வடமேற்கு எல்லைப்புற மாகாணங்களில் இருபது மில்லியன் மக்கள் சிராய்கி மொழியை பேசுகின்றனர்.

2001-ஆம் ஆண்டின் மக்கள் தொகை கணக்கெடுப்பின் படி, சிராய்கி மொழி பேசுவோரி எண்ணிக்கை 68,000 ஆக உள்ளது. இந்தியப் பிரிவினையின் போது, பாகிஸ்தான் நாட்டின் பஞ்சாப் மாகாணம் மற்றும் சிந்து மாகாணங்களிலிருந்து இந்தியாவின் கர்னால், பரிதாபாத், பல்லாப்கர், பால்வல், ரேவாரி, சிர்சா, பதேபாத், ஹிஸ்சர், பிவானி, பானிபட், தில்லி, கங்கா நகர் போன்ற வட இந்திய நகரங்களில் அகதிகளாக குடியேறியவர்களில் பலர் சிராய்கி மொழியைப் பேசுகின்றனர்.




</doc>
<doc id="326975" url="https://ta.wikipedia.org/wiki?curid=326975" title="1,3-புரோப்பேன் சல்டோன்">
1,3-புரோப்பேன் சல்டோன்

1,3-புரோப்பேன் சல்டோன் "(1,3-Propane sultone)" என்பது (CH)SO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். கந்தகக் கரிமச் சேர்மமான இது ஒரு சைக்ளிக் சல்போனேட்டு எசுத்தர் ஆகும். வளைய சல்போனேட்டு எசுத்தர்கள் பொதுவாக சல்டோன்கள் எனப்படுகின்றன. நிறமற்ற திண்மமான இச்சல்டோன் விரைவாக உருகுகிறது. 

அல்லைல் ஆல்ககாலையும் சோடியம் பைசல்பைட்டையும் சேர்த்து அமில வினையூக்க வினைக்கு உட்படுத்தினால் 1,3-புரோப்பேன் சல்டோன் தயாரிக்கலாம்.

1,3-புரோப்பேன் சல்டோன் அணுக்கரு தாக்கத்தை ஏற்கின்ற ஒரு கிளர்வூட்டப்பட்ட எசுத்தர் ஆகும். நீராற்பகுப்பு அடைந்து ஐதராக்சிசல்போனிக் அமிலமாக மாறுகிறது. 

சிறப்புவகை புறப்பரப்பு செயலிகள் தயாரிப்பில் 1,3-புரோப்பேன் சல்டோன் பயன்படுத்தப்படுகிறது. 

கிளர்வூட்டப்பட்ட எசுத்தர்களில் குறிப்பாக 1,3-புரோப்பேன் சல்டோன் ஒரு ஆல்க்கைலேற்றும் முகவராகச் செயல்படுகிறது. நச்சுத்தன்மை, புற்றுநோயூக்கி, சடுதிமாற்றி, கருக்குலைப்புத் தன்மை முதலிய அபாயங்களைக் கொண்டுள்ளது. 


</doc>
<doc id="326979" url="https://ta.wikipedia.org/wiki?curid=326979" title="ஈரோடு மகிமாலீசுவரர் கோயில்">
ஈரோடு மகிமாலீசுவரர் கோயில்

ஈரோடு மகிமாலீசுவரர் கோயில் தமிழ்நாட்டில் ஈரோடு மாவட்டத்தில் உள்ள சிவன் கோயிலாகும். 

இக்கோயில் ஈரோடு மாவட்டத்தில் ஈரோட்டில் அமைந்துள்ளது. இரு ஓடைகளுக்கு நடுவில் இருப்பதால் இவ்வூர் ஈரோடை என்றழைக்கப்பட்டு, பின்னர் ஈரோடு என்றானது. இவ்வூர் முன்னர் மகிமாலீசுவரம் என்றழைக்கப்பட்டது. 

இக்கோயிலின் மூலவராக மகிமாலீசுவரர் உள்ளார். இங்குள்ள இறைவி மங்களாம்பிகை ஆவார். சித்திரை சதய நட்சத்திரத்தில் தேர்த் திருவிழா சிறப்பாகக் கொண்டாடப்படுகிறது. 

இக்கோயில் மேற்கு நோக்கி அமைந்துள்ளது. கோயிலின் விமானம் 35 அடி உயரத்துடன் நிழல் கீழே விழாத வகையில் உள்ளது. 63 நாயன்மார்கள் சிலைகளும் 16 வகை லிங்கத் திருமேனிகளும் உள்ளன. 


</doc>
<doc id="326981" url="https://ta.wikipedia.org/wiki?curid=326981" title="மாகூர், அசாம்">
மாகூர், அசாம்

மாகூர் "(Mahur)" இந்தியாவின் அசாம் மாநிலம், திமா அசாவ் மாவட்டத்தில் உள்ள நகர மையப் பகுதியாகும். 

25.17°வடக்கு 93.12°கிழக்கு என்ற அடையாள ஆள்கூறுகளில் மாகூர் நகரம் கடல் மட்டத்திலிருந்து 727 மீட்டர் அல்லது 2385 அடி உயரத்தில் அமைந்துள்ளது.

2001 ஆம் ஆண்டின் இந்திய மக்கள் தொகைக் கணக்கெடுப்பின்படி மாகூர் நகரத்தின் மக்கள்தொகை 5485 நபர்கள் ஆகும். இம்மக்கள்தொகையில் 55% நபர்கள் ஆண்கள் மற்றும் 45% நபர்கள் பெண்களாவர். மாகூர் நகரின் எழுத்தறிவு சதவீதம் 76% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 80% நபர்கள் ஆண்கள் மற்றும் 71% நபர்கள் பெண்களாவர். மாகூர் நகரின் மக்கள் தொகையில் 13% நபர்கள் 6 வயதுக்கு கீழ் உள்ளவர்களாகும்.

நேரடியான விமானப் போக்குவரத்து வசதி இல்லையென்றாலும், குவகாத்தி அல்லது திமாப்பூர் அல்லது சில்ச்சார் வரை விமானத்தில் சென்று அங்கிருந்து இரயிலில் மாகூர் செல்லலாம். லும்திங் பதார்ப்பூர் இரயில்வே பிரிவு மாகூரில் இருந்து குவகாத்தியையும் சில்ச்சாரையும் இணைக்கிறது. 


</doc>
<doc id="326983" url="https://ta.wikipedia.org/wiki?curid=326983" title="எழுமாத்தூர் ஆருத்ரா கபாலீசுவரர் கோயில்">
எழுமாத்தூர் ஆருத்ரா கபாலீசுவரர் கோயில்

எழுமாத்தூர் ஆருத்ரா கபாலீசுவரர் கோயில் தமிழ்நாட்டில் ஈரோடு மாவட்டத்தில் உள்ள சிவன் கோயிலாகும். 

இக்கோயில் ஈரோடு மாவட்டத்தில் எழுமாத்தூர் என்னுமிடத்தில் அமைந்துள்ளது. பெரிய நல்லக்காள் மலை, சின்ன நல்லக்காள் மலை என இங்குள்ள மக்கள் கூறுகின்றனர். பொன்னிறமாகக் காட்சியளிக்கும் மலையில் ஏழு மாற்றுள்ள பொன் கிடைத்ததால் இவ்வூர் எழுமாத்தூர் என்றழைக்கப்படுகிறது. இவ்வூர் முன்னர் திருத்தொண்டீசுவரம் என்றழைக்கப்பட்டது. 

இக்கோயிலின் மூலவராக ஆருத்ரா கபாலீசுவரர் உள்ளார். இங்குள்ள இறைவி வாரணி அம்மாள் ஆவார். கோயிலின் மரம் வன்னி ஆகும். மகா சிவராத்திரி, மார்கழி திருவாதிரை, பங்குனி உத்திரம், கார்த்திகை உள்ளிட்ட விழாக்கள் இங்கு கொண்டாடப்படுகின்றன. 

இக்கோயிலின் மூலவர் மீது மாசி மாதம் 24, 25, 26 ஆகிய நாள்களில் சூரிய ஒளி விழுகிறது. ஒரே லிங்கத்தில் 1008 லிங்கங்கள் காணப்படுகின்றன முராஜ கோபுரம் அழகிய வேலைப்பாட்டுடன் காணப்படுகிறது. முன் மண்டபத்துக்கும் மடப்பள்ளிக்கும் இடையில் சூரியன் தன் இரு தேவியர்களுடன் உள்ளார். தென் மேற்கில் கன்னி விநாயகர் உள்ளார். மேற்கில் தல விருட்சம் உள்ளது. பொல்லாப்பிள்ளையாரும், சப்த கன்னியர்களும், 63 நாயன்மார்களும் உள்ளனர். அடுத்து ஐந்து லிங்கங்களும் காணப்படுகின்றன. தட்சிணாமூர்த்தி உள்ளார். 


</doc>
<doc id="326985" url="https://ta.wikipedia.org/wiki?curid=326985" title="லிதோ நகரம்">
லிதோ நகரம்

லிதோ நகரம் "(Lido Town )" இந்தியாவின் அசாம் மாநிலம், தின்சுகியா மாவட்டத்தில் உள்ள கணக்கெடுப்பில் உள்ள ஊர் ஆகும். 

27.5000°வடக்கு 95.3667°கிழக்கு என்ற அடையாள ஆள்கூறுகளில் லிதோ நகரம் அமைந்துள்ளது.

2001 ஆம் ஆண்டின் இந்திய மக்கள் தொகைக் கணக்கெடுப்பின்படி லிதோ நகரத்தின் மக்கள்தொகை 8572 நபர்கள் ஆகும். இம்மக்கள்தொகையில் 52% நபர்கள் ஆண்கள் மற்றும் 48% நபர்கள் பெண்களாவர். லிதோ நகரத்தின் எழுத்தறிவு சதவீதம் 71% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 77% நபர்கள் ஆண்கள் மற்றும் 65% நபர்கள் பெண்களாவர். லிதோ நகரின் மக்கள் தொகையில் 10% நபர்கள் 6 வயதுக்கு கீழ் உள்ளவர்களாகும்.


</doc>
<doc id="326987" url="https://ta.wikipedia.org/wiki?curid=326987" title="காங்கயம்பாளையம் நட்டாற்றீசுவரர் கோயில்">
காங்கயம்பாளையம் நட்டாற்றீசுவரர் கோயில்

காங்கயம்பாளையம் நட்டாற்றீசுவரர் கோயில் தமிழ்நாட்டில் ஈரோடு மாவட்டத்தில் உள்ள சிவன் கோயிலாகும். 

இக்கோயில் ஈரோடு மாவட்டத்தில் காங்கயம்பாளையம் என்னுமிடத்தில் அமைந்துள்ளது. 

இக்கோயிலின் மூலவராக நட்டாற்றீசுவரர் உள்ளார். இங்குள்ள இறைவி நல்லநாயகி (அன்னபூரணி)ஆவார். கோயிலின் மரம் அத்தி ஆகும். கோயிலின் தீர்த்தம் காவிரி ஆகும். ஆடிப்பெருக்கு, சித்திரை முதல் நாள், திருவாதிரை உள்ளிட்ட விழாக்கள் இங்கு கொண்டாடப்படுகின்றன. கார்த்திகை மாதம் கடைசி வாரத்தில் இறைவனுக்கு 108 சங்காபிசேகம் நடைபெறுகிறது. அன்று நடராசப் பெருமான் பரிசலில் காவிரியாற்றில் கோயிலைச் சுற்றி வருவார். 

 இக்கோயிலின் வளாகத்தில் உள்ள பாறை மீது தல மரம் காணப்படுகிறது. ஓங்கார வடிவில் அமைந்துள்ள இக்கோயிலைச் சுற்றி சொக்கராயன்பேட்டை முக்கூடநாதசுவாமி, சாத்தம்பூர் வல்லாளேசுவரர், காளமங்கலம் மத்தியபுரீசுவரர்,மொளசி முக்கண்ணீசுவரர் ஆகியோருக்கான நான்கு கோயில்கள் அமைந்துள்ளன. இவற்றுக்கு நடுவில் இக்கோயிலையும் சேர்த்து பஞ்சபூதத் தலங்கள் என்று கூறுகின்றனர்.மூலவர் சன்னதிக்கு இடப்புறம் இறைவியின் சன்னதி உள்ளது.இங்குள்ள முருகன் வலது காலை முன் வைத்தும் இடது காலை பின் வைத்தும் நடப்பது போன்ற நிலையில் காணப்படுகிறார். அகத்தியர் மூலவரைச் சந்திக்க வந்தபோது இவ்வாறு முருகன் வரவேற்றதாகக் கூறுவர். இடது கையில் கிளி காணப்படுகிறது. 


</doc>
<doc id="326989" url="https://ta.wikipedia.org/wiki?curid=326989" title="லிதோ டிகாக்">
லிதோ டிகாக்

லிதோ டிகாக் "(Lido Tikok)" இந்தியாவின் அசாம் மாநிலம், தின்சுகியா மாவட்டத்தில் உள்ள கணக்கெடுப்பில் உள்ள ஊர் ஆகும். 

27.5000°வடக்கு 95.3667°கிழக்கு என்ற அடையாள ஆள்கூறுகளில் லிதோ டிகாக் நகரம் அமைந்துள்ளது.

2001 ஆம் ஆண்டின் இந்திய மக்கள் தொகைக் கணக்கெடுப்பின்படி லிதோ டிகாக் நகரத்தின் மக்கள்தொகை 6761 நபர்கள் ஆகும். இம்மக்கள்தொகையில் 54% நபர்கள் ஆண்கள் மற்றும் 46% நபர்கள் பெண்களாவர். லிதோ டிகாக் நகரத்தின் எழுத்தறிவு சதவீதம் 66% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 74% நபர்கள் ஆண்கள் மற்றும் 57% நபர்கள் பெண்களாவர். லிதோ டிகாக் நகரின் மக்கள் தொகையில் 12% நபர்கள் 6 வயதுக்கு கீழ் உள்ளவர்களாகும்.


</doc>
<doc id="326991" url="https://ta.wikipedia.org/wiki?curid=326991" title="முறப்பாநாடு கைலாசநாதர் கோயில்">
முறப்பாநாடு கைலாசநாதர் கோயில்

முறப்பாநாடு கைலாசநாதர் கோயில் தமிழ்நாட்டில் திருநெல்வேலி மாவட்டத்தில் உள்ள சிவன் கோயிலாகும்.

இக்கோயில் திருநெல்வேலி மாவட்டத்தில் முறப்பாநாடு என்னுமிடத்தில் அமைந்துள்ளது. இவ்வூர் முன்னர் கோவில்பத்து என்றழைக்கப்பட்டது.

இக்கோயிலின் மூலவராக கைலாசநாதர் உள்ளார். இங்குள்ள இறைவி சிவகாமி ஆவார். கோயிலின் தீர்த்தம் தட்சிண கங்கை ஆகும். சிவராத்திரி, திருவாதிரை, பிரதோஷம், மாதப்பிறப்பு நாட்கள் மற்றும் குருப் பெயர்ச்சி போன்ற நாட்களில் விழாக்கள் இங்கு கொண்டாடப்படுகின்றன.

தாமிரபருணியின் மேற்கு கரையில் இக்கோயில் உள்ளது. நவ கைலாசங்களில் இக்கோயில் ஐந்தாவது கைலாசமாகக் கூறப்படுகிறது. மூலவருக்கு எதிரே காணப்படுகின்ற நந்தி குதிரை முகத்துடன் உள்ளது. பைரவர் சன்னதியில் இரண்டு பைரவர்கள் உள்ளனர். திருச்சுற்றில் சூரியன், அதிகார நந்தி, ஜுரதேவர், சப்தகன்னியர், நாயன்மார், பஞ்சலிங்கம், கன்னி விநாயகர், வள்ளி தெய்வானையுடன் முருகன், சனீசுவரர் ஆகியோர் உள்ளனர். அகத்தியரின் சீடரான உரோமச ரிஷிக்கு இறைவன் இங்கு குருவாகக் காட்சி தந்ததாகக் கூறுவர்.


</doc>
<doc id="326994" url="https://ta.wikipedia.org/wiki?curid=326994" title="ஆரப்பாளையம் புட்டு சொக்கநாதர் கோயில்">
ஆரப்பாளையம் புட்டு சொக்கநாதர் கோயில்

ஆரப்பாளையம் புட்டு சொக்கநாதர் கோயில் தமிழ்நாட்டில் மதுரை மாவட்டத்தில் உள்ள சிவன் கோயிலாகும். 

இக்கோயில் மதுரை மாவட்டத்தில் ஆரப்பாளையம் என்னுமிடத்தில் அமைந்துள்ளது. இவ்வூர் முன்னர் புட்டுத்தோப்பு என்றழைக்கப்பட்டது. 

இக்கோயிலின் மூலவராக புட்டு சொக்கநாதர் உள்ளார். இங்குள்ள இறைவி மீனாட்சி ஆவார். கோயிலின் மரம் வன்னி ஆகும். கோயிலின் தீர்த்தம் வைகை ஆகும். ஆவணி பூராடம் புட்டு திருவிழா, பிரதோஷம், சிவராத்திரி, தமிழ் மாதப்பிறப்பு, பௌர்ணமி உள்ளிட்ட விழாக்கள் இங்கு கொண்டாடப்படுகின்றன. 

இறைவன், இறைவி தனி சன்னதிகளில் உள்ளனர். திருச்சுற்றில் விநாயகர், பாலமுருகன், மணக்கோலத்தில் மீனாட்சி சுந்தரேசுவரர், சரசுவதி, லட்சுமி, சுந்தரானந்தர், துர்க்கை, வீரபத்திரர், சப்த கன்னியர், கல்யாண விநாயகர், அப்பர், ஞானசம்பந்தர், சுந்தரர், மாணிக்கவாசகர், கலிய நாயனார், அய்யப்பன், கன்னிமூல கணபதி, தட்சிணாமூர்த்தி, வள்ளி தெய்வானையுடன் சுப்பிரமணியர், லிங்கோத்பவர், சண்டிகேசுவரர், இரட்டை கால பைரவர், ஆஞ்சநேயர், நவக்கிரகங்கள் ஆகியோர் உள்ளனர்.


</doc>
<doc id="326996" url="https://ta.wikipedia.org/wiki?curid=326996" title="1,2,3,5-டெட்ரா ஐதராக்சிபென்சீன்">
1,2,3,5-டெட்ரா ஐதராக்சிபென்சீன்

1,2,3,5-டெட்ரா ஐதராக்சிபென்சீன் "(1,2,3,5-Tetrahydroxybenzene)" என்பது CHO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். பென்சீனும் நான்கு ஐதராக்சில் குழுக்களும் கொண்டுள்ளதால் இச்சேர்மம் பென்சீன் டெட்ரால் எனப்படுகிறது. 3,4,5-டிரை ஐதராக்சிபென்சோயேட்டு அல்லது காலிக் அமிலம், இயுபாக்டீரிய ஆக்சிசனேற்றற ஒடுக்கியால் குறைக்கப்படும் போது வளர்சிதைப் பொருளாக உருவாகிறது .

பைரோகலால் ஐதராக்சிடிரான்சுபரேசு நொதி 1,2,3,5- டெட்ரா ஐதராக்சிபென்சீன் மற்றும் 1,2,3-டிரை ஐதராக்சிபென்சீன் இரண்டையும் பயன்படுத்திக் கொள்கிறது. 1,3,5-டிரை ஐதராக்சிபென்சீன் மற்றும் 1,2,3,5 டெட்ரா ஐதராக்சிபென்சீன் இரண்டும் விளை பொருட்களாகும் 


</doc>
<doc id="326998" url="https://ta.wikipedia.org/wiki?curid=326998" title="எஸ். டி. சுந்தரம்">
எஸ். டி. சுந்தரம்

எஸ். டி. சுந்தரம் (பி. 22 ஜூலை 1921 - இ. 10 மார்ச்சு 1979) ஒரு இந்திய தமிழ் எழுத்தாளர், நாடகாசிரியர், நடிகர், கவிஞர், திரைப்பட இயக்குநர் ஆவார்.

ஆத்திச்சூடி, கொன்றை வேந்தன், பட்டினத்தார் பாடல்கள், வள்ளலாரின் திருவருட்பா எல்லாம் இவருக்கு மனப்பாடம். தனது 12 ஆவது வயதில் நவாப் இராஜமாணிக்கம் நாடகக் குழுவில் சேர்ந்தார். இவருக்கிருந்த தமிழ்ப் புலமையைக் கண்ட நவாப் இராஜமாணிக்கம் இவரை 1934 ஆம் ஆண்டு திருவையாறு அரசு கலைக் கல்லூரியில் சேர்த்தார். அங்கு தமிழ் வித்வான் படிப்பில் முதல் வகுப்பில் தேர்ச்சி பெற்றார்.

1942 ஆம் ஆண்டு சுதந்திரப் போராட்டத்தில் ஈடுபட்டதனால் சிறைத்தண்டனை பெற்றார். தஞ்சாவூர் சிறையில் 9 மாதங்கள் சிறைவாசம் அனுபவித்தார்.

சிறைவாசத்திலிருந்து விடுதலையானதும் மீண்டும் நவாப் இராஜமாணிக்கம் நாடகக் குழுவில் சேர்ந்தார். சிறையிலிருந்தபோது "கவியின்" கனவு" என்ற நாடகத்தை எழுதியிருந்தார். இது பெரும்பாலும் நாட்டு விடுதலை பற்றிய அவரின் சொந்தக் கனவை வைத்தே எழுதப்பட்டது.

1945 ஆம் ஆண்டு குருநாதர் ஆசியுடன் இவரும் சக்தி கிருஷ்ணசாமியும் இணைந்து "சக்தி நாடக சபா" வைத் தொடங்கி இவரது கவியின் கனவு நாடகத்தை அரங்கேற்றினார்கள். இந்த நாடகத்தில் சிவாஜி கணேசன், எம். என். நம்பியார், எஸ். வி. சுப்பையா ஆகியோர் முக்கிய பாத்திரங்களில் நடித்தனர்.

"கவியின் கனவு" நாடகம் மிகவும் புகழ் பெற்று 1500 தடவைகளுக்கு மேல் மேடையேறியது. ஒரு தடவை நாகப்பட்டினத்தில் இந்த நாடகம் அரங்கேறியபோது "கவியின் கனவு ஸ்பெஷல்" என ஒரு சிறப்பு தொடர்வண்டி திருச்சியிலிருந்து விடப்பட்டது.

1946 ஆம் ஆண்டு எம். ஜி. ஆர். - வி. என். ஜானகி முதன்முதலாக ஜோடி சேர்ந்து நடித்த மோகினி திரைப்படத்துக்கு கதை வசனம், பாடல்கள் எழுதினார்.

1953 ஆம் ஆண்டு மனிதனும் மிருகமும் என்ற திரைப்படத்தை கே. வேம்பு வுடன் சேர்ந்து இயக்கினார். சிவாஜி கணேசன், மாதுரிதேவி, கே. சாரங்கபாணி, டி. ஆர். ராமச்சந்திரன் இத்திரைப்படத்தில் நடித்தனர்.

1962 ஆம் ஆண்டு இந்தியா - சீனா போரின் போது "சிங்கநாதம் கேட்குது, சீன நாகம் ஓடுது" என்ற ஆவணப்படத்தைத் தன் சொந்தச் செலவில் தயாரித்து வெளியிட்டார். தமிழ் நாட்டின் பட்டி தொட்டிகளிலெல்லாம் திரையிடப்பட்ட இத்திரைப்படத்தில் சிவாஜி கணேசன் உட்பட புகழ் பெற்ற நடிகர்கள் பலரும் நடித்திருந்தனர்.




அத்துடன் "உலக நாடகம்" என்ற மாத இதழை 1977 ஆம் ஆண்டிலிருந்து வெளியிட்டார்.


1979 ஆம் ஆண்டு மார்ச்சு மாதம் 8-ந் திகதி சென்னை வானொலி விவித் பாரதியின் தேன் கிண்ணம் நிகழ்ச்சி ஒலிப்பதிவில் கலந்து கொண்டார். இதுவே இவரது கடைசி நிகழ்ச்சியாக அமைந்தது. இந்த நிகழ்ச்சி அவர் இறந்த அன்று ஒலிபரப்பானது.

1979 ஆம் ஆண்டு மார்ச்சு மாதம் 10-ந் திகதி மாரடைப்பால் காலமானார்.



</doc>
<doc id="326999" url="https://ta.wikipedia.org/wiki?curid=326999" title="மகாராசா அரேந்திரா கிசோர் பொது நூலகம்">
மகாராசா அரேந்திரா கிசோர் பொது நூலகம்

மகாராசா அரேந்திரா கிசோர் பொது நூலகம் "(Maharaja Harendra Kishore Public Library)" இந்தியாவின் பீகார் மாநிலம், மேற்கு சம்பாரண் மாவட்டத்தில் இருக்கும் பெட்டியா நகரத்தில் அமைந்துள்ள ஒரு நூலகம் ஆகும். விக்டோரியா நினைவு நூலகம் என்ற பெயரில் 1905 ல் நிறுவப்பட்ட இந்நூலகம் பின்னர் 1955 ஆம் ஆண்டில் மகாராசா அரேந்திரா கிசோரின் பிறந்த நாளின் போது தற்போதைய பெயரான மகாராசா அரேந்திரா கிசோர் பொது நூலகம் என்று பெயர் மாற்றம் செய்யப்பட்டது. 
பீகார் அரசு மற்றும் வளர்ச்சி நடவடிக்கைகள் பிரிவின் கீழ் நூலகம் செயல்படுகிறது. இதன் செயல்பாடுகளை இலக்கமுறை அதிகாரமளித்தல் அறக்கட்டளையும் பில் மற்றும் மெலிண்டா கேட்சு அறக்கட்டளையும் கவனிக்கின்றன. மாவட்டக் கல்வி அலுவலர் நூலகத்தின் தலைவராகச் செயல்படுகிறார். 2013 ஆம் ஆண்டு பிப்ரவை 21 இல், இலக்கமுறை அதிகாரமளித்தல் அறக்கட்டளை உதவியுடன் பீகார் மாநில அரசு பில் மற்றும் மெலிண்டா கேட்சு அறக்கட்டளையின் கேட்சு உலகளாவிய நூலகத்திட்டத்தை முன்னெடுத்தது. இதற்காக மகாராசா அரேந்திரா கிசோர் மாவட்ட பொதுநூலக வளமையத்தை நிறுவியது . 

விக்டோரியா நினைவு நூலகம் என்ற பெயரில் 1905 ல் நிறுவப்பட்ட இந்நூலகம் 1934 ஆம் ஆண்டுவரை பெட்டியாவிலுள்ள சித்ரகுப்த மெய்டனில் இயங்கி வந்தது. 1934 ஆம் ஆண்டு நிலநடுக்கத்திற்குப் பின்னர் இந்நூலகம் 1936 இல் பெட்டியா ராச் எனப்படும் மிகப்பெரிய பண்னைக்கு மாற்றப்பட்டது. 1955 ஆம் ஆண்டில் மகாராசா அரேந்திரா கிசோரின் பிறந்த நாளின் போது தற்போதைய பெயரான மகாராசா அரேந்திரா கிசோர் பொது நூலகம் என்று பெயர் மாற்றம் செய்யப்பட்டது. நூலக வளாகத்தில் மகாராசாவுக்கு ஒரு சிலையும் நிறுவப்பட்டது 1958 இல் துணைக் கோட்ட நூலகமாகவும், 1980 இல் மாவட்ட மைய நூலகமாகவும் பீகார் அரசு தரம் உயர்த்தியது. 

1.45 ஏக்கர் பரப்பளவில் நூலகம் அமைந்துள்ளது. நான்கு பிரதான கூடங்கள் நூலகத்தில் அமைக்கப்பட்டுள்ளன. அவற்றில் மூன்று கூடங்கள் நூல்கள் வைப்பு அறையாகவும் ஒரு கூடம் வாசிப்பு அறையாகவும் பயன்படுத்தப்படுகிறது. கிழக்குப் புறத்தில் ஒரு மேடை அமைக்கப்பட்டுள்ளது. இங்கு பல்வேறு கலாச்சார நிகழ்வுகளும் வேரு பல முக்கிய விழாக்களும் கொண்டாடப்படுகின்றன.


உறுப்பினர்களுக்கு இணையதள வசதி, நகல் எடுத்தல், புகைப்படம் எடுத்தல். அச்சிடல் வசதிகள் அளிப்பது, உள்ளூர் மக்களுக்கு தகவல் தொழில்நுட்ப பயிற்சியளித்தல், இளைஞர்களுக்கு வேலைவாய்ப்பு ஆலோசனை வழங்கல் போன்ற வசதிகள் இங்கு கடைப்பிடிக்கப்படுகின்றன.

இந்தியக் குடிமக்கள் எவர் வேண்டுமானாலும் இங்கு உறுப்பினராகச் சேரலாம்.


</doc>
<doc id="327002" url="https://ta.wikipedia.org/wiki?curid=327002" title="எண்ணூர் துறைமுக கப்பல் மோதல் விபத்து">
எண்ணூர் துறைமுக கப்பல் மோதல் விபத்து

எண்ணூர் துறைமுக கப்பல் மோதல் விபத்து என்பது இந்திய மாநிலமான தமிழ்நாட்டின் தலைநகர் சென்னை அருகே எண்ணூர் துறைமுகத்தில் இரண்டு கப்பல்கள் மோதிக்கொண்ட விபத்தாகும். இவ்விபத்து 28 சனவரி 2017 அன்று நடந்தது.

ஈரானில் இருந்து எல்பிஜி எரிவாயுவை ஏற்றிக் கொண்டு பி. டபிள்யூ. மேப்பிள் என்ற கப்பல் எண்ணூர் துறைமுகத்துக்கு வந்தது. இந்த எரிவாயு, லாரிகள் மூலம் ஏற்றப்பட்டு அத்திப்பட்டு புதுநகரில் உள்ள எண்ணெய் நிறுவனத்துக்கு கொண்டுசெல்லப்பட்டது. சமையல் எரிவாயு இறக்கப்பட்ட பிறகு, துறைமுகத்தில் இருந்து அந்தக் கப்பல் 28 சனவரி 2017 அதிகாலை 3 மணிக்கு ஈரானுக்குப் புறப்பட்டது.

அப்போது, மும்பையில் இருந்து டீசல் ஏற்றிக்கொண்டு எம். டி. டான் காஞ்சிபுரம் என்ற கப்பல் எண்ணூர் துறைமுகத்துக்கு வந்துகொண்டிருந்தது. துறைமுகத்துக்கு வெளியே ஒரு கடல் மைல் தொலைவில் வந்தபோது, எதிர்பாராதவிதமாக இரண்டு கப்பல்களும் பயங்கர சத்தத்துடன் நேருக்கு நேர் மோதிக்கொண்டன. இதில் இரு கப்பல்களும் பலத்த சேதம் அடைந்தன.

துறைமுகத்தை ஒட்டியுள்ள பகுதி என்பதால், இரு கப்பல்களும் குறைந்த வேகத்திலேயே வந்தன. அதனால், பெரிய அளவிலான சேதம் தவிர்க்கப்பட்டது. கப்பல்களில் இருந்த 30-க்கும் மேற்பட்ட ஊழியர்கள் ஆபத்தின்றி தப்பினர். ஆனால், மும்பை கப்பலின் பாகங்கள் உடைந்ததால், அதில் கொண்டு வரப்பட்ட எண்ணெய்ப் பீப்பாய்களில் இருந்து கச்சா எண்ணெய் கசிந்து கடலில் கலந்தது.

கடலில் கலந்த கச்சா எண்ணெய் கசிவு எண்ணூரில் இருந்து திருவான்மியூர் வரை பரவியது.

இரு கப்பல்கள் மோதியதில் 65 டன் கச்சா எண்ணெய் கடலில் கொட்டியது. கச்சா எண்ணெய் கடலில் கலந்து, கடல் நீர் மாசடைந்தது. கடலில் எண்ணெய் கலந்ததால் கடல்வாழ் உயிரினங்கள் உயிரிழந்தன.
மீன் வளத்துக்கு பாதிப்பை உண்டாக்கிய இந்த எண்ணெய் படலம், கடல் வாழ் உயிரினமான அரிய வகை ஆமை இனங்கள் உயிர் இழப்பதற்கும் காரணமானதாக சுற்றுச்சூழல் ஆர்வலர்கள் கூறினர்.

கடலில் இருந்து பிரித்தெடுக்கப்பட்ட எண்ணெய்க் கசிவுகளை பாதுகாப்பான முறையில் அப்புறப்படுத்த இந்தியன் ஆயில் கார்ப்பரேஷன் (ஐஓசி) ஆராய்ச்சித் துறையின் நிபுணர்கள் உதவியுடன் சேகரிக்கப்பட்ட கழிவுகளை 2000 சதுர மீ அளவுக்கு உருவாக்கப்பட்ட ஆழ் குழியில் புதைத்து அப்புறப்படுத்தினர்.



</doc>
<doc id="327009" url="https://ta.wikipedia.org/wiki?curid=327009" title="இந்திய மருந்து மற்றும் மருந்து பொருட்கள் லிமிடெட்">
இந்திய மருந்து மற்றும் மருந்து பொருட்கள் லிமிடெட்

இந்தியன் டிரக்ஸ் அண்ட் பார்மசூடிகல்ஸ் லிமிடெட் (Indian Drugs and Pharmaceuticals Limited (IDPL) என்பது இந்திய அரசுக்கு சொந்தமான பொதுத்துறை மருந்து நிறுவனமாகும். இது மருந்து உற்பத்தி மற்றும் மருந்து கண்டுபிடிப்பு செய்வதாற்காக நிறுவப்பட்ட நிறுவனம் ஆகும். இது புது தில்லியைத் தலைமையிடமாக்கொண்டும், மற்றும் ஐதராபாத், குர்கான், ரிஷிகேஷ் ஆகிய இடங்களில் ஆலைகளை அமைந்துள்ளது. இந்நிறுவனம், மருந்தியல் கல்வி மற்றும் ஆராய்ச்சிக்கான தேசிய நிறுவனத்துடன் இணைந்து மலிவு விளையில் மருந்துகள் வழங்க காப்புரிமை வளர்ச்சியில் ஈடுபட்டுள்ளது, மற்றும் அண்மையில் இது தன்னிச்சையாக மூன்று மருந்துகளை வெளியிட்டுள்ளது. 1979 ஆம் ஆண்டு இந்நிறுவனம் லாபம் ஈட்டியது. அதற்குப் பிறகு இறங்குமுகம்தான். 2013-14 ஆம் நிதி ஆண்டில் இந்நிறுவனத்தின் நஷ்டம் ரூ.171 கோடியாகும். விற்பனை வருமானம் ரூ. 60 கோடியாகும். இந்நிலையில் 2016 திசம்பர் மாதம் பிரதமர் நரேந்திர மோடி தலைமையில் கூடிய அமைச்சரவைக் குழு இந்தியாவில் மொத்தம் உள்ள 5 அரசு மருந்து தயாரிப்பு நிறுவனங்களில் வருவாயின்றி இயங்கும் நான்கு நிறுவனங்களை மூடிவிட ஒப்புதல் அளித்துள்ளது. மூட ஒப்பதல் அளிக்கப்பட்ட நிறுவனங்களில் இந்திய மருந்து மற்றும் மருந்து பொருட்கள் லிமிடெட் நிறுவனமும் அடங்கும். 


</doc>
<doc id="327013" url="https://ta.wikipedia.org/wiki?curid=327013" title="இராஜஸ்தான் மருந்து மற்றும் மருந்து பொருட்கள் லிமிடெட்">
இராஜஸ்தான் மருந்து மற்றும் மருந்து பொருட்கள் லிமிடெட்

ராஜஸ்தான் டிரக்ஸ் அண்ட் பார்மசூடிகல்ஸ் லிமிடெட் (Rajasthan Drugs & Pharmaceuticals Limited (RDPL) என்பது இந்திய அரசு மற்றும் இராசத்தான் அரசுகள் சமமான பங்களைக் கொண்ட ஒரு பொதுத்துறை மருந்து நிறுவனமாகும். இது மருந்து உற்பத்தி மற்றும் மருந்து கண்டுபிடிப்பு செய்வதாற்காக நிறுவப்பட்ட நிறுவனம் ஆகும். இது அரசு மருத்துவமனைகளுக்குத் தேவையான மருந்துகளை பகிர்மானம் செய்வதில் இதற்கு முதன்மை பங்கு உண்டு. இந்த நிறுவனத்தில் 2013-14-ம் நிதி ஆண்டில் ரூ. 19 கோடி இழப்பு ஏற்பட்டது. மொத்த வருமானம் ரூ. 43 கோடியாகும். இந்நிலையில் கடந்த 2016 திசம்பர் மாதம் பிரதமர் நரேந்திர மோடி தலைமையில் கூடிய அமைச்சரவைக் குழு இந்தியாவில் மொத்தம் உள்ள 5 அரசு மருந்து தயாரிப்பு நிறுவனங்களில் வருவாயின்றி இயங்கிவரும் நான்கு நிறுவனங்களை மூடிவிட ஒப்புதல் அளித்துள்ளது. மூட ஒப்பதல் அளிக்கப்பட்ட நிறுவனங்களில், இராஜஸ்தான் மருந்து மற்றும் மருந்து பொருட்கள் லிமிடெட் நிறுவனமும் அடங்கும். 


</doc>
<doc id="327027" url="https://ta.wikipedia.org/wiki?curid=327027" title="சண்டி கார் (நெல்)">
சண்டி கார் (நெல்)

சண்டிகார் ("Sandikkar") என்றழைக்கப்படும் இந்த நெல் வகை, ஒரு பாரம்பரிய நெல் வகையாகும். தமிழகத்தின் சிவகங்கை மாவட்டத்திலுள்ள அனுமந்தக்குடி எனும் நாட்டுப்புற பகுதியில் அதிகளவில் பயிரிடப்படுவதாக கருதப்படும் இது, ஒரு ஏக்கருக்கு 800 கிலோ நெல் தானியமும், 1800 கிலோ வைக்கோலும் தரக்கூடியது.

சனவரி மாதம் தொடங்கும் நவரைப் பருவமும், மற்றும் செப்டம்பர் மாதம் தொடங்கும் பின் சம்பா பருவமும், இந்த நெற்பயிருக்கு ஏற்றதாக கூறப்படுகிறது. மேலும் இப்பருவத்தில், தமிழகத்தின் அனைத்து மாவட்டங்களிலும் சாகுபடி செய்யப்படுவதாக அறியப்படுகிறது.

நேரடி விதைப்பு மற்றும் நாற்று நடவு முறைக்கும் ஏற்றதாக உள்ள இவ்வகை நெற்பயிர், கரிசல் மற்றும் செம்மண் போன்ற நிலப்பகுதிகளில் செழித்து வளரக்கூடிய நெல் இரகமாகும்.




</doc>
<doc id="327030" url="https://ta.wikipedia.org/wiki?curid=327030" title="ஆசப் ஆல்">
ஆசப் ஆல்

மூன்றாம் ஆசப் ஆல் ("Asaph Hall III", அக்தோபர் 15, 1829 – நவம்பர் 22, 1907) ஓர் அமெரிக்க வானியலாளர் ஆவார். இவர் செவ்வாய் நிலாக்களாகிய தெய்மோசையும் போபோசையும் கண்டுபிடித்து பெயர்பெற்றவர். இவர் இவற்றை 1977 இல் கண்டுபிடித்தார். இவர் செவ்வாயின் பொருண்மையையும் காரிக்கோளின் சுழற்சியையும் பிற கோள்களின் துணைக்கோள்கள், இரட்டை விண்மீன்கள் ஆகியவற்றின் வட்டணைகளையும் தீர்மானித்தார்.

ஆல் கன்னெக்டிகட்டில் உள்ள கோழ்செனில் பிறந்தார். இவரது தந்தையார் இரண்டாம் ஆசப் ஆல் (1800-42) ஆவார். இவர் கடிகாரம் செய்வதில் வல்லவர். இவரது தாயார் கன்னா பால்மர் . (1804–80) ஆவார். இவரது பெற்றோரின் தாத்தா முதல் ஆசப் ஆல் (ஜூன் 11, 1735 – மார்ச்சு 29, 1800) ஒரு ப்ரட்சிப் போர் அலுவலரும் கன்னெக்டிகட் சட்டமன்ர உறுப்பினரும் ஆவார். இவரின் தந்தை இவரது 13 ஆம் அகவையிலேயே குடும்பத்தை நிதி நெருக்கடிக்கு உள்ளாக்கிவிட்டு இறந்துள்ளார்.எனவே இவர் தன்16 ஆம் அகவையில் பள்ளியில் இருந்து நின்றுவிட்டார்.ஒருதச்சரிடம் பயிற்சியில் சேர்ந்துள்ளார். இவர் பிறகு நியூயார்க்கில் உள்ள மெக்கிராவில்லி நகரின் நியூயார்க் நடுவண் கல்லூரியில் கணிதவியல் பயில சேர்ந்தார். அங்கே இவர் ஆஞ்சலின் சுடிக்னியிடம் செருமன் மொழியும் வடிவியலும் கற்றுக்கொண்டார். பின்னர் இருவரும் 1856 இல் திருமணம் புரிந்துகொண்டனர். ஆல் 1856 இல் மசாசூசட் கேம்பிரிட்ஜில் உள்ள ஆர்வார்டு வான்காணகத்தில் பணியில் சேர்ந்தார். அங்கே வாட்டணைகளைக் கணக்கிடுவதில் வல்லவர் ஆனார். இவர் 1862 இல் வாழ்சிங்டன் டி.சி.யில் உள்ள அமெரிக்கக் கடற்படை வான்கானகத்தில் உதவி வானியலாளர் ஆனார். அங்கே ஒராண்டிற்குள் பெராசிரியர் ஆனார்.
ஆல் 1875 இல் USNO 26-அங். (66-செமீ) தொலைநோக்கியின் பொறுப்பு தரப்பட்டது. அப்போது இது உலகிலேயே மிகப்பெரிய ஒளித்தெறிப்பு வகைத் தொலைநோக்கியாகும். இந்த்த் தொலைநோக்கியைப் பயன்படுத்தி இவர் 1877 ஆகத்தில் செவ்வாயின் நிலாக்களான போபோசையும் தெய்மோசையும் கண்டுபிடித்தார். இவர் காரிக்கோளில் ஒரு வெண்பொட்டைக் கண்டார். இதை வைத்து இவர் அக்கோளின் சுழற்சி அலைவுநேரத்தைக் கண்டுபிடித்தார். ஆல் 1884 இல் காரியின் நிலாவாகிய கைப்பெரியானின் வட்டணை நீள்வட்ட வடிவம் கொண்டது எனக் காட்டினார் அதன் இயக்கம் ஓராண்டுக்கு 20° அளவுக்குப் பிந்தேகும் தன்மையில் நிலவுவதையும் சுட்டிக் காட்டினார். இவர் விண்மீன்களின் இடமாறுதோற்றப் பிழைகளையும் ஆய்வு செய்தார். மேலும் திறந்தநிலை விண்மீன் கொத்து பிளையடெசில் உள்ள விண்மீன்களின் தொலைவுகளையும் கண்டுபிடித்தார். இவர்தான் 1875 இல் என்றி எசு. பிரிட்செட்டைக் கடற்படை வான்கானகத்துக்குத் தேர்ந்தெடுத்தார்.
இவர் 1872 ஜூன் 5 இல் கணிதவியல் தூதுவர் எனும் இதழுக்கு "பை மதிப்பைச் செய்முறையால் தீர்மானித்தல்" எனும் ஆய்வை அனுப்பினார். இது இவ்விதழில் 1873 தொகுதி 2 இல் 113–114 பக்கங்களில் வெளியாகியது. இந்த ஆய்வில் இவர் இரண்டாம் காளை விரட்டில் அடைபட்ட காயம் ஆற்ரிக் கொண்டிருந்த போது தன் நண்பராகிய தளபதி ஓ.சி. பாக்சு அவர்களைத் தான்தோன்றிப் போக்கில் பை மதிப்பைக் கண்டறிய, மேற்கொள்ளச்செய்த செய்முறையின் முடிவுகளை வெளியிட்டார். சமத் தொலைவில் இணைகோடுகள் இடப்பட்ட மரத்தள மேற்பரப்பில் தாந்தோன்றிப் போக்கில் நுண் எஃகுக் கம்பியைத் திரும்பத் திரும்பத் தொடர்ந்து எறிந்து இச்செய்முறை செய்யப்பட்டது. பையின் மதிப்பு 2mi/an எனும் வாய்பாட்டால் தீர்மானிக்கப்பட்டது. இங்கு m என்பது மேற்கொண்ட எறிவு எண்ணிக்கையையும் l என்பது நுண் எஃகுக் கம்பியின் நீளத்தையும் a என்பது இணைகோடுகளுக்கிடையில் அமைந்த தொலைவையும் n என்பது குறுக்குவெட்டுகளின் எண்ணிக்கையையும் குறித்தது. இந்த ஆய்வாகிய பப்பனின் ஊசிச் சிக்கல் ,தாந்தோன்றிப் பதக்கூறு எடுத்தலுக்கான மிகத் தொடக்கநிலைச் செய்முறையாகும். இதைப் பின்னர் இரண்டாம் உலகப் போரில் மேன்காட்டன் திட்டத்தின்போது நிகோலசு மெட்ரோபோலிசு என்பார் மாண்டோ கார்லே முறை என்று பெயரிட்டு அழைத்தார். 

இவர் 1891 இல் கடற்படையில் இருந்து ஓய்வு பெற்றார். இவர் 1896 இல் ஆர்வார்டு பல்கலைக்கழகத்தில் வான்கோள இயக்கவியலில் விரிவுரை ஆற்றலானார். இப்பணியை 1901 வரை தொடர்ந்துள்ளார்.

இவருக்கு நான்கு குழந்தைகள் உண்டு: ஆசப் ஆல், இளவல். (1859–1930) எனும் வானியலாளர், சாமுவேல் சுடிக்னி ஆல் (1864–1936) எனும் பரிமாற்ர ஆயுள் காப்பீட்டு குழுமப் பணியாலர், ஆஞ்செலோ ஆல் (1868–1922) அமெரிக்க நாவாய் கல்விக்கழக கணிதவியல் பேராசிரியர், பெர்சிவால் ஆல் (1872–1953) கல்லவுதெத் பல்கலைக்கழகத் தலைவர். இவர்களில் ஆஞ்செலோ ஆல் 1892 இறந்துவிட்டார். ஆல் மேரி குத்தியரை 1901 ஓய்வுக்குப் பிறகு கன்னெக்டிகட்டில் கோழ்சென் சென்றதும் மணந்துகொண்டார்.

மேரிலாந்தில் இருந்த மகன் ஆஞ்சலோவைச் சந்திக்க அன்னபோலிசுவுக்குச் சென்றபோது 1907 இல் ஆல் இறந்தார்.

இவர் பிரெஞ்சு அறிவியல் கல்விக்கழகத்தின் இலாலண்டே பதக்கத்தை 1878 இலும் அரசு வானியல் கழகத்தின் பொற்பதக்கத்தை 1879 இலும் அராகோ பதக்கத்தை 1893 இலும் பிரெஞ்சு அரசின் சிறப்பு ஆணையாகிய செவாலியர் ஆணையை 1896 இலும் பெற்றார்.

நிலாவின் ஆல் குழிப்பள்ளமும் செவ்வாயின் நிலாவாகிய போபோசின் ஆல் குழிப்பள்ளமும் இவர் பெயர் இடப்பட்டுள்ளன குறுங்கோள் 3299 ஆல் இவரது பெயரால் அழைக்கப்படுகிறது.




</doc>
<doc id="327031" url="https://ta.wikipedia.org/wiki?curid=327031" title="குழிவீடு">
குழிவீடு

குழிவீடு (Pit-house) என்பது, பகுதியாக நிலத்தின் கீழ் அமைந்து கூரையால் மூடப்பட்டிருக்கும் கட்டிடம் ஆகும். மனிதருக்குக் கடுமையான வெப்பதட்ப நிலைகளில் இருந்து பாதுகாப்பு வழங்கும் அதேவேளை, இத்தகைய அமைப்புக்கள் உணவுப் பொருட்களைக் களஞ்சியப்படுத்துவதற்கும்; கதை சொல்லுதல், ஆடுதல், பாடுதல், கொண்டாட்டங்கள் போன்ற பண்பாட்டுச் செயற்பாடுகளுக்கும் பயன்பட்டுள்ளன. 

இவ்வகை அமைப்புக்கள் உலகெங்கிலும் உள்ள பல்வேறு பண்பாடுகளில் காணப்படுகின்றன. பண்டைய புவெப்லோக்கள், பண்டைய பிரிமொண்ட் மற்றும் மங்கோலிய மக்கள், செரோக்கீ மக்கள், இனுவிட்டுகள், சமவெளி மக்கள், வியோமிங்கில் வசித்த பழங்கால மக்கள் போன்றோர் உள்ளிட்ட தென்மேற்கு அமெரிக்க மக்கள்; தென் அமெரிக்காவில் உள்ள தித்திக்காக்கா வடிநிலப் பகுதியில் வாழ்ந்த பழங்கால மக்கள்; ஐரோப்பாவில் வாழ்ந்த ஆங்கிலோ-சாக்சன் மக்கள்; சப்பானின் யோமொன் மக்கள் போன்றோர் இவர்களுள் அடங்குவர். ஆங்கிலோ-சாக்சன் குழிவீடுகள் வசிப்பதற்காக மட்டுமன்றி வேறு செயற்பாடுகளுக்கும் பயன்பட்டிருக்கக்கூடும். 

பழங்காலக் குழிவீடுகளில் எஞ்சியிருப்பவை நிலத்தில் வெட்டப்பட்ட குழிகளும், இருக்கக்கூடிய தூண்குழிகளும் மட்டுமே. பெரும்பாலான வரலாற்றுக்கு முந்தியகால மக்கள் குழிவீடுகளிலேயே வாழ்ந்திருக்கக்கூடும் என 19 ஆம் நூற்றாண்டின் ஆய்வாளர்கள் நம்பினர். ஆனாலும் பின்னர், வீடுகளாக இருக்கும் எனக் கருதப்பட்ட அமைப்புக்கள் கழஞ்சியக் குழிகள் அல்லது வேறு செயற்பாடுகளுக்குப் பயன்பட்டவை என அறியப்பட்டது. 

மிகப்பழைய குழிவீடுகள் மத்திய உக்ரேனில் உள்ள மெசிரிச் என்னும் இடத்தில் கண்டுபிடிக்கப்பட்டன. இவை 15,000 ஆண்டுகளுக்கு முந்திய மேல் பழங்கற்காலத்தைச் சேர்ந்தவை. இவ்வீடுகள், மாமூத் எலும்புகளால் ஆனவை. இதன் அடிப்பகுதி 12 தொடக்கம் 14 அடிகள் (4-6 மீட்டர்கள்) வரை விட்டம் கொண்ட வட்டம் அல்லது நீள்வட்ட வடிவமானவை. கால், கைகளுக்கு உரிய எலும்புகள் சுவர்ப் பகுதிக்கும், எடை குறைந்த தட்டையான எலும்புகள் கூரைக்கும் பயன்படுத்தப்பட்டன. வெப்பக் காப்புக்காக விலங்குத் தோலால் வெளிப்புறம் மூடப்பட்டது. ஒவ்வொரு வீட்டிலும் கணப்பு இருந்தது. ஒரு மைய அமைப்பைச் சுற்றிப் பல வீடுகள் அமைக்கப்பட்டன. இவ்வீடுகள், குடும்பத்தினர் அல்லது உறவினர் இவ்வீடுகளில் வசித்தனர்.

கிபி 5 ஆம் நூற்றாண்டுக்கும், 12 ஆம் நூற்றாண்டுக்கும் இடையில் வட ஐரோப்பாவின் பல பகுதிகளில் குழிவீடுகள் கட்டப்பட்டன. செருமனியில் இது "குரூபென்ஃகவுசெர்" எனவும், ஐக்கிய இராச்சியத்தில் சில வேளைகளில் இது "கிரப்ஃகட்" அல்லது "கிரப்ஃகவுஸ்" என அழைக்கப்பட்டது. 

தொல்லியல் சான்றுகளின்படி ஆழம் குறைவான செவ்வகக் குழிகளைக் கொண்டவையாக இவை அமைக்கப்பட்டதாகத் தெரிகிறது. குழிகளின் ஆழம் வேறுபட்டுக் காணப்பட்டது. சில 0.25 மீ X 2 மீ X 1.5 மீ அளவு கொண்டவையாக இருக்க, ஐக்கிய இராச்சியத்தில் மேற்கொள்ளப்பட்ட சில அண்மைக்கால அகழ்வாய்வுகளில் 3.7 மீ - 4.44 மீ X 2.72 மீ - 3.5 மீ X 0.58 மீ X 0.97 மீ ஆழம் கொண்ட குழிவீடுகளைக் கண்டறிந்துள்ளனர். இக்குழிகளுள் நீள அச்சின் இரு முனைகளிலும் இரண்டு தூண்கள் தூண்குழிகளுக்குள் நாட்டப்பட்டிருந்தன. குழிகளுக்கு மேல் மரத்தால் ஆன தளம் இருந்தது எனவும் அதன் கீழுள்ள பகுதி பொருட்களைக் களஞ்சியப்படுத்தப் பயன்பட்டது எனவும் சில தொல்லியலாளர் கருத்து வெளியிட்டுள்ளனர். ஆனால், வேறு சிலர் இவ்வாறான வீடுகள் மேல் தளம் ஒன்றைக் கொண்டிருக்கவில்லை எனக் கூறுகின்றனர். மரத் தூண்களால் தாங்கப்பட்ட கோம்பைக் கூரை குழிவீட்டை மூடியிருந்தது. இவ்வீடுகளுக்குச் சாளரங்கள் இருக்கவில்லை. ஆனால், ஒரு முனையில் கதவு இருந்தது. ஐக்கிய இராச்சியத்தில் வெஸ்ட் இசுட்டோ என்னும் இடத்தில் 1970 இல் மேற்கொள்ளப்பட்ட அகழ்வாய்வில் காக்கப்பட்ட நிலையில் இருந்த கருகிய மரப் பலகைகள் கிடைத்தன. இது மரத்தாலான மேல் தளம் இருந்ததற்கான சான்றாக இருக்கக்கூடும். இங்கே கணப்பும் காணப்பட்டது. இது குழியின் விளிம்பில் பகுதியாக இருக்கக் காணப்பட்டது.

"குரூபென்ஃகவுசெர்"கள் பெரும்பாலும் வசிப்பிடங்கள் எனவே புரிந்துகொள்ளப்பட்டது. இருந்தாலும், குறிப்பாக பிரதேச அளவில் இவற்றுக்குப் பல்வேறு பயன்பாடுகள் இருந்திருக்கக்கூடும். மேற்கு ஐரோப்பாவில் அவற்றின் சிறிய அளவும், அவை வேறு கட்டிடங்களுக்கு அண்மையில் காணப்படுவதும், தறிகளோடு தொடர்பான பொருட்கள் அருகில் கண்டுபிடிக்கப்பட்டதும், இவை நெசவு வேலைக்குப் பயன்பட்டிருக்கலாம் என்ற கருத்துக்கும் இடம் தருகிறது. கிழக்கு ஐரோப்பாவைச் சேர்ந்த சிலவோனியப் பகுதிகளில் இக்குழிவீடுகள் பெரிய அளவுள்ளவை. இவற்றில் கணப்புகளும் காணப்பட்டன. 

பல திறந்தவெளி அருங்காட்சியகங்களில் குழிவீடுகளின் மீட்டுருவாக்கங்கள் காணப்படுகின்றன. இட்சாக்கர் தொல்லியல் மையம், கல்கிரீசு அருங்காட்சியகமும் பூங்காவும், ஆர்லிங்குசென் தொல்லியல் திறந்தவெளி அருங்காட்சியகம், ஓச்டோர்ஃப் குழுத்தலைவனின் சமாதி ஆகியவை இவற்றுக்கு எடுத்துக்காட்டு.

பசிபிக் வடமேற்கின் உப்ககுதிகள் முழுவதிலும், தாயக மக்கள் கோடை காலங்களில் நாடோடிகளாக இருந்தனர். அவர்கள் பருவகாலத்தையும், மரபையும் பொறுத்து, வெவ்வேறு இடங்களில் வளங்களைச் சேகரித்தனர். குளிர் காலத்தில் உயரம் குறைந்த நிலப்பகுதியில், நிரந்தரமாக குழிவீடுகளில் வாழ்ந்தனர். பெரும்பாலும் இவ்வாறான வீடுகள், கொலம்பியா, பிரேசர் போன்ற முக்கியமான ஆறுகள், துணையாறுகள் போன்றவற்றின் ஓரமாக அமைந்திருந்தன. இவை பெரும்பாலும் வட்டமாகவும், சிறியனவாகவும் இருந்தன. மழை உள்ளே வராமல் தடுக்கவும் வெப்பம் உள்ளிருந்து வெளிச் செல்லாமல் காக்கவும் இவ்வீடுகள் பல படைகள் கொண்ட "தூல்" (tule) பாய்களால் மூடப்பட்டிருப்பது வழக்கம். உள்ளேயிருக்கும் புகை வெளியேற நடுவில் ஒரு புகைத்துளை இருக்கும். வீடுகளின் உள்ளே சூடாக இருந்தாலும் அளவுக்கு அதிகமான புகை காணப்படும். 

வடமேற்குப் பெரும் சமவெளிகளிலும், அண்மையில் காணப்படும் மேட்டுநிலப் பகுதிகளிலும் தட்பவெப்பநிலை மாற்றங்களும், கடும் வெப்பநிலையோடு கூடிய காலநிலையும் ஆண்டு முழுவதும் வாழ்வதைக் கடினமாக்குகின்றன. கோடையில் தேவையானபோது எடுத்துச் செல்லத்தக்க எளிமையான கூடாரம் போன்ற அமைப்புக்களில் வாழும் மக்களுக்கு, குளிரான மாதங்களில் குழிவீடுகள் வெப்பத்தையும், பாதுகாப்பையும் கொடுக்கின்றன.


</doc>
<doc id="327036" url="https://ta.wikipedia.org/wiki?curid=327036" title="வரப்புக் குடைஞ்சான் (நெல்)">
வரப்புக் குடைஞ்சான் (நெல்)

வரப்புக் குடைஞ்சான் ("Varappu Kudainchan") என்றழைக்கப்படும் இந்த நெல் வகை, ஒரு பாரம்பரிய நெல் வகையாகும். தமிழகத்தின் ராமநாதபுரம் மாவட்டத்திலுள்ள ‘சத்திரகுடி’ எனும் நாட்டுப்புற பகுதியில் பிரதானமாக பயிரிடப்படுகிறது. இது மூன்று மாதகாலப் பயிராகும். ஒரு ஏக்கருக்கு சுமார் 1000 கிலோ முதல், 1200 கிலோ வரையில் மகசூல் தரக்கூடிய இந்த நெல் வகை, கேரளா மாநிலத்தில் அதிக விலையாக உருபாய் (र) 7.50/கிலோ விலையைப் பெறுகிறது.

இவ்வகை நெற்பயிர்களின் வேர்கள் வரப்பு முகடுகளை ஊடுருவி ஆழமாகச் செல்வதால் இந்த நெற்பயிருக்கு வரப்புக் குடைஞ்சான் எனப் பெயர்பெற்றதாக கூறப்படுகிறது.

பொதுவாக இந்நெல் இரகம் செப்டம்பர் மாதம் தொடங்கும் பின் சம்பா பருவத்தில் (புரட்டாசியின் நடுப்பகுதியில்) விதைத்து, சனவரியில் (தையில்) அறுவடைச் செய்யபடுகிறது. மேலும் இதே பின் சம்பா பருவத்தில், தமிழகத்தின் அனைத்து மாவட்டங்களிலும் நீண்டகால வகை நெல் சாகுபடி செய்யப்படுகிறது.

மானாவாரி நிலம் எனப்படும் புன்செய் நிலப்பரப்பில் வறட்சியைத் தங்கி வளரக்கூடிய வரப்புக் குடைஞ்சான், அதிக உயரம் வளர்ந்து வைக்கோலைப் பெருக்கிக் கொடுக்கக்கூடியது.





</doc>
<doc id="327048" url="https://ta.wikipedia.org/wiki?curid=327048" title="பகவல்பூர் மாவட்டம்">
பகவல்பூர் மாவட்டம்

பகவல்பூர் மாவட்டம் (Bahawalpur District) (பஞ்சாபி, ) தெற்காசியாவின் பாகிஸ்தான் நாட்டின் பஞ்சாப் மாகாணத்தின் மாவட்டங்களில் ஒன்றாகும். இம்மாவட்டம் பஞ்சாப் மாகாணத்தில் தெற்கில் அமைந்துள்ளது. பகவல்பூர் கோட்டத்தில் உள்ள இதன் நிர்வாகத் தலைமையிட நகரம் பகவல்பூர் ஆகும். 

பஞ்சாப் மாகாணத்தின் தெற்கில் பகவல்பூர் கோட்டத்தில் அமைந்த பகவல்பூர் மாவட்டத்தின் தெற்கிலும், தென்கிழக்கிலும் இந்தியாவும், கிழக்கில் பகவல்நகர் மாவட்டமும், வடக்கில் வெகாரி மாவட்டம், லோத்ரான் மாவட்டம் மற்றும் மூல்தான் மாவட்டங்களும், மேற்கில் ரகீம்யார்கான் மாவட்டமும், வடமேற்கில் முசாப்ப்பர்கர் மாவட்டமும் எல்லைகளாகக் கொண்டது.

24,830 சதுர கிலோ மீட்டர் பரப்பளவு கொண்ட பகவல்பூர் மாவட்டத்தின் நிர்வாக வசதிக்காக பகவல்பூர், அகமதுபூர் கிழக்கு, ஹசில்பூர், கைப்பூர் மற்றும் யாஸ்மன் என ஐந்து [[வட்டம் (தாலுகா)|வட்டங்களாகவும், நூற்றி எட்டு கிராம ஒன்றியக் குழுக்களாகவும், 1216 வருவாய் கிராமங்களாகவும் பிரிக்கப்பட்டுள்ளது. 

இம்மாவட்டத்தில் நான்கு நகராட்சி மன்றங்களும், மூன்று நகர் பஞ்சாயத்துகளும், ஒரு இராணுவப் பாசறை ஊரும் உள்ளது.

பகவல்பூர் மாவட்டத் தலைமையிட நகரமான பகவல்பூரிலிருந்து முப்பது கிலோ மீட்டர் தொலைவில் [[இந்தியா]]வின் [[தார் பாலைவனம்|தார் பாலைவனத்தை]] ஒட்டி அமைந்துள்ளது. உள்ளூரில் சோலிஸ்தான் பாலைவனத்தை ரோகி என அழைப்பர். சோலிஸ்தான் பாலைவனம் 26,300 சதுர கிலோ மீட்டர் பரப்பளவில் நீண்டு பரவியுள்ளது. இப்பாலைவனத்தில் கால்நடைகளை மேய்க்கும் நாடோடி இன மக்கள் வாழ்கின்றனர். 

[[File:Darawar Fort.jpg|thumb|250px|தராவர் கோட்டை, [[சோலிஸ்தான் பாலைவனம்]], பகவல்பூர் மாவட்டம், [[பாகிஸ்தான்]]]]

பகவல்பூர் மாவட்டத்தில் உள்ள [[சோலிஸ்தான் பாலைவனம்|சோலிஸ்தான் பாலைவனத்தில்]] அமைந்துள்ள பதினோறு கோட்டைகளில் [[தராவர் கோட்டை]] பெரியதும், மிகவும் புகழ் பெற்றதும் ஆகும். 

இக்கோட்டைச் சுற்றுச் சுவர்களின் சுற்றளவு 1500 மீட்டர்களும், உயரம் முப்பது மீட்டரும் கொண்டது. நீண்ட சதுர வடிவிலான இக்கோட்டையின் மீதுள்ள நாற்பது காவல் கோபுரங்களை (கொத்தளம்) பாலவனத்திலிருந்து பல கிலோ மீட்டர் தொலவிலிருந்தும் சாதராணமாக காணலாம்.

1998-ஆம் ஆண்டின் மக்கள் தொகை கணக்கெடுப்பின் படி, 24,830 சதுர கிலோ மீட்டர் பரப்பளவு கொண்ட பகவல்பூர் மாவட்டத்தின் மக்கள் தொகை 24,33,091 ஆகுன். அதில் ஆண்கள் 1278775 (52.56%); பெண்கள் 1154316 ( 47.44 %)ஆக உள்ளனர். மக்கள் தொகை வளர்ச்சி விகிதம் (1981 - 98) 3.08% ஆக உயர்ந்துள்ளது. மக்கள் தொகை அடர்த்தி ஒரு சதுர கிலோ மீட்டர் பரப்பளவில் 98 பேர் வீதம் வாழ்கின்றனர். பாலின விகிதம் 100 பெண்களுக்கு 110.8 ஆண்கள் வீதம் உள்ளனர். எழுத்தறிவு விகிதம் 35% ஆக உள்ளது. 

மக்கள் தொகையில் [[சராய்கி மொழி|சராய்கி மொழியை]] 64.3% மக்களும், [[பஞ்சாபி மொழி|பஞ்சாபி மொழியை]] 28.4% மக்களும் மற்றும் [[உருது]] மொழியை 5.5% மக்களும் தாய் மொழியாகக் கொண்டுள்ளனர். 
இம்மாவட்ட மக்கள் தொகையில் 27.01% மக்கள் நகர்புறங்களில் வாழ்கின்றனர். 

இம்மாவட்டத்தின் முக்கிய வேளாண் விளைபொருள் [[பருத்தி]] ஆகும். தோல் பதனிடுதல், தோல் செருப்புகள், பைகள், ஆடைகள் தயாரித்தல், கம்பளித் துணி நெய்தல் பிற முக்கியத் தொழில்கள் ஆகும்.

[[பகுப்பு:பாக்கித்தானின் மாவட்டங்கள்]]

</doc>
<doc id="327052" url="https://ta.wikipedia.org/wiki?curid=327052" title="தஞ்சாவூர் பிள்ளையார்பட்டி ஹரித்ரா விநாயகர் கோயில்">
தஞ்சாவூர் பிள்ளையார்பட்டி ஹரித்ரா விநாயகர் கோயில்

தஞ்சாவூர் பிள்ளையார்பட்டி ஹரித்ரா விநாயகர் கோயில், தமிழ்நாடு, தஞ்சாவூர் மாவட்டம், தஞ்சாவூரில் உள்ள விநாயகர் கோயில்களில் ஒன்றாகும். 

இக்கோயில் தஞ்சாவூர்-வல்லம் சாலையில் தஞ்சாவூரிலிருந்து 10 கிமீ தொலைவில் உள்ள பிள்ளையார்பட்டியில் அமைந்துள்ளது. தஞ்சாவூரில் உள்ளோரும் இக்கோயிலுக்கு வருவோரும் இவ்விநாயகரை பிள்ளையார்பட்டி விநாயகர் என்றே கூறுகின்றனர். 

 இக்கோயிலின் வாயிலைக் கடந்து உள்ளே செல்லும்போது பலி பீடமும், நந்தியும் உள்ளன. அடுத்து கருவறைக்குச் செல்வதற்கு முன்பாக வலது புறம் விநாயகரும், இடது புறம் வள்ளி தெய்வானையுடன் கூடிய சுப்பிரமணியரும் உள்ளனர். கருவறையில் மூலவராக விநாயகர் அமர்ந்த நிலையில் உள்ளார். மூலவருக்கு முன்பாக வலது புறம் மற்றொரு விநாயகர் உள்ளார். இடது புறம் லிங்கம் உள்ளது. திருச்சுற்றில் கால பைரவர் சன்னதி உள்ளது. கோஷ்டத்தில் நாகர், தட்சிணாமூர்த்தி, துர்க்கை ஆகியோரின் சிலைகளும், விஷ்ணு மற்றும் பிரம்மாவின் ஓவியங்களும் உள்ளன.

மாதந்தோறும் வருகின்ற சங்கடகர சதுர்த்தி, விநாயகர் சதுர்த்தி ஆகியவை இக்கோயிலில் நடைபெறுகின்ற விழாக்களாகும். கார்த்திகை சோம வாரத்தில் விபூதி அலங்காரம் செய்யப்படுகிறது. இக்கோயில் ராஜராஜ சோழன் காலத்தில் கட்டப்பட்டதாகக் கூறப்படுகிறது. காரைக்குடிக்கு அருகிலுள்ள பிள்ளையார்பட்டி கற்பக விநாயகரைப் போல இவரை வழிபட்டால் சர்வ மங்களமும் கிடைக்குமென்று மக்கள் நம்புகின்றனர். 


</doc>
<doc id="327055" url="https://ta.wikipedia.org/wiki?curid=327055" title="பைசலாபாத் மாவட்டம்">
பைசலாபாத் மாவட்டம்

பைசலாபாத் மாவட்டம் (Faisalabad District) ()
தெற்காசியாவின் பாகிஸ்தான் நாட்டின் பஞ்சாப் மாகாணத்தில் அமைந்த மாவட்டங்களில் ஒன்றாகும். பைசலாபாத் கோட்டத்தில் அமைந்த இம்மாவட்டத்தின் நிர்வாகத் தலைமையிடம் பைசலாபாத் நகரம் ஆகும். 
1998-ஆம் ஆண்டின் மக்கள் தொகை கணக்கெடுப்பின் படி, இம்மாவட்டத்தின் மக்கள் தொகை 54,29,547ஆகும். மக்கள் தொகையில் 42% பைசலாபாத் நகரத்திலும், நகர்புறங்களிலும் வாழ்கின்றனர்.
பாகிஸ்தானில் கராச்சி மற்றும் லாகூர் அடுத்து அதிக மக்கள் தொகை கொண்ட நகரமாக பைசலாபாத் உள்ளது.

பைசலாபாத் மாவட்டத்தின் நிர்வாக வசதிக்காக பைசலாபாத், மதினா, ஜின்னா, இக்பால், சக் ஜும்ரா, ஜரண்வாலா, சமுந்திரி மற்றும் தண்டிலியான்வாலா எட்டு வட்டங்களாகப் பிரிக்கப்பட்டுள்ளது. எட்டு வட்டங்களை 820 வருவாய் கிராமங்களாகப் பிரிக்கப்பட்டுள்ளது. 
இம்மாவட்டத்தில் பைசலாபாத் பெருநகர மாநகராட்சியும், நான்கு நகராட்சி மன்றங்களையும் கொண்டுள்ளது. 

1998-ஆம் ஆண்டில் மக்கள் தொகையியல் கணக்கெடுப்பின் படி, 5,856 சதுர கிலோ மீட்டர் பரப்பளவு கொண்ட பைசலாபாத் மாவட்டத்தின் மொத்த மக்கள் தொகை 54,29,547 ஆகும். அதில் ஆண்கள் 28,26,908 (50.07%); பெண்கள் 26,02,639 (49.93%) ஆக உள்ளனர். பாலின விகிதம் 100 பெண்களுக்கு 108.6 ஆண்கள் வீதம் உள்ளனர். நகரபுற மக்கள் தொகை 2318433 (42.70%) ஆக உள்ளது. எழுத்தறிவு விகிதம் 51.9% ஆக உள்ளது. தொகை வளர்ச்சி விகிதம் (1981 - 1998) 2.51% ஆக உள்ளது. 

1998-ஆம் ஆண்டின் மக்கள் தொகை கணக்கெடுப்பின் படி பஞ்சாபி மொழி 97.5% மக்களின் தாய் மொழியாக உள்ளது. உருது மொழி 1.2% மக்கள் பேசுகின்றனர். உருது மொழி தேசிய மொழியாகவும்; ஆங்கில மொழி அலுவல் மொழியாகவும், பள்ளி மற்றும் கல்லூரிகளில் கற்பிக்கப்படுகிறது.



</doc>
<doc id="327057" url="https://ta.wikipedia.org/wiki?curid=327057" title="யோகான் கோட்பிரீடு கல்லே">
யோகான் கோட்பிரீடு கல்லே

கல்லே கிராப்பன்கைனிசென் நகருக்கு அருகில் அமைந்த இரேடிசுக்கு இரு கி.மீ தள்ளியிருந்த பாப்சுவுட் வீட்டில் பிறந்தார். இவரது தந்தையார் யோகான் கொட்பிரீடு கல்லெ (1790-1853) ஆவார். இவரது தாயார் பன்னியர் எனப்படும் என்றியேட்டே (1790–1839) ஆவார். இவரது தந்தையார் தார் அடுப்பு இயக்கியவர் ஆவார். இவர் விட்டென்பர்கு பள்லியில் படித்தார். பின்னர் பெர்லின் அம்போல்ட் பல்கலைக்கழகத்தில் 1830 முதல் 1833 வரை கல்வி பயின்றார். பிரகு கூபென் பள்ளியில் கணிதவியல், இயற்பியல் ஆசிரியர் ஆனார். பின்னர், பெர்லின் பள்ளிக்கு மாற்றப்பட்டார்.

புதிய பெர்லின் வான்காணகம் முழுமையடைந்த்தும், கல்லே 1835 இல் [[யோகான் பிரான்சு என்கே]] அவர்களிடம் உதவியாலராகச் சேர்ந்தார்.அங்கே இவர் 16 ஆண்டுகள் தொடர்ந்து பணிபுரிந்தார். அப்போது ஜோசப் வான் பிரான்கோபரின் 9 அங். (22.5 செமீ) பொருள்வில்லையுள்ள தொலைநோக்கியைப் பயன்படுத்தினார். இவர் 1838 இல் காரிக்கோளின் உள்வலயத்தைக் கண்டுபிடித்தார். 1839 திசம்பர் 2 இல் இருந்து 1840 மார்ச்சு 6 வரையிலான கால இடைவெளியில் இரண்டு புதிய வால்வெள்ளிகளைக் கண்டுபிடித்தார்.
கல்லேவுக்கு 1845 இல், முனைவர் பட்டம் அளிக்கப்பட்டது. இவரது முனவர் பட்ட ஆய்வுரை 1706 ஆம் ஆண்டு அக்தோபர் 20 முதல் 23 வரையிலான நாட்களில் ஓலே உரோமரின் விண்மீன்கள், கோள்கள் வான் நடுவரைக்கடப்புகலைப் பற்றிய நோக்கீடுகளை உய்யநிலையில் ஆய்வு செய்து விவாதிப்பதே ஆகும்.

கல்லே 1897 இல் போட்சுடாமுக்குத் திரும்பினார். அங்கே இவர் தன் 98 ஆம் அகவையில் இறந்தார். இவர் மனைவியும் இரு மகன்களாகிய ஆந்திரேயாசு கல்லேவும் ஜார்ஜ் கல்லேவும் இவரைப் பிரிந்து வாழ்ந்தனர்.

கிராப்பன்கைனிசெனில் (Gräfenhainichen)இவருக்கு ஒரு நினைவுச் சின்னம் 1977 இல் எழுப்பப்பட்டுள்ளது.

கல்லே நிலாக் குழிப்பள்ளமும் ஏப்பி பேசு எனும் செவ்வாய்க் கல்லே குழிப்பள்ளமும் ஆகிய இருமொத்தல் குழிப்பள்ளங்கள் இவர் பெயர் இடப்பட்டுள்ளன.குறுங்கோள் [[2097 கல்லே]], நெப்டியூன் வலயங்களும் இவர் பெயரில் அழைக்கப்படுகின்றன.

Google celebrated Johann Gottfried Galle's 200th Birthday with Google Doodle https://www.google.com/doodles/johann-gottfried-galles-200th-birthday!


[[பகுப்பு:1812 பிறப்புகள்]]
[[பகுப்பு:1910 இறப்புகள்]]
[[பகுப்பு:செருமானிய வானியலாளர்கள்]]
[[பகுப்பு:வான்பொருள் கண்டுபிடிப்பாளர்கள்]]

</doc>
<doc id="327066" url="https://ta.wikipedia.org/wiki?curid=327066" title="ஜார்ஜ் ஓவார்டு டார்வின்">
ஜார்ஜ் ஓவார்டு டார்வின்

சர் ஜார்ஜ் ஓவார்டு டார்வின் "(Sir George Howard Darwin)", KCB, FRS FRSE, (9 ஜூலை 1845 – 7 திசம்பர் 1912) ஓர் ஆங்கிலேய வழக்கறிஞரும் வானியலாளரும் கணிதவியலாளரும் ஆவார்.

ஜார்ஜ் டார்வின் கெண்டில் உள்ள டவுனவுசில் சார்லசு டார்வினுக்கும் எம்மா டார்வினுக்கும் இரண்டாவது மகனாகவும் ஐந்தாவது குழந்தையாகவும் பிறந்தார்.

டார்வின், பிலடெல்பியாவைச் சேர்ந்த து புய் அவர்களின் மகளான மார்த்தா மவுடு து புய் அவர்களை 1884 இல் மண்ந்துகொண்டார்;

இவரது மனைவி மற்ற 11 உறுப்பினர்களுடன் சீமாட்டிகள் விருந்துண் கழகத்தில் உறுப்பினராக இருந்தார்.

மவுடு 1947 பிப்ரவரி 6 இல் இறந்தார். இருவருக்கும் மூன்று மகன்களும் இரண்டு மகள்களும் பிறந்தனர்:






</doc>
<doc id="327074" url="https://ta.wikipedia.org/wiki?curid=327074" title="வங்க ரசாயனங்கள் மற்றும் மருந்துகள் லிமிடெட்">
வங்க ரசாயனங்கள் மற்றும் மருந்துகள் லிமிடெட்

பெங்கால் கெமிகல்ஸ் அண்ட் பார்மசூடிகல்ஸ் லிமிடெட் (Bengal Chemicals and Pharmaceuticals Limited (BCPL), என்பது 1901 இல் துவக்கப்பட்ட இந்திய அரசுக்குச் சொந்தமான ஒரு பொதுத்துறை நிறுவனம் மற்றும் இந்தியாவின் முதல் மருந்து தயாரிப்பு நிறுவனமும் ஆகும். இந்நிறுவனத்தை இந்திய வேதியியல் தந்தை எனப்படும் பிரபுல்ல சந்திர ரே கல்கத்தாவில் துவக்கினார். மற்றும் வீட்டு உபையோகப் பொருட்களான "Hospitol", "இரசகற்பூர உருண்டைகள்", "பினாயில்" போன்ற பொருட்களைத் தயாரித்தார். இந்த நிறுவனத்தின் தலைமையகம் கல்கத்தாவில் உள்ளது. 2006 ஆம் நிதியாண்டில் ₹ 61,99 பில்லியன் (அமெரிக்க $ 920 மில்லியன்) திரட்டப்பட்டதாக வருவாய் அறிக்கையால் தெரியவருகிறது.. 
பெங்கால் கெமிக்கல் & பார்மசூடிகல் ஒர்க் லிமிடெட். (BCPW) என்ற நிறுவனமே தற்போதைய பெங்கால் கெமிக்கல்ஸ் & பார்மசூடிகல் லிமிடெட் (BCPL) நிறுவனத்திற்கு முன்னோடியாக இருந்தது. ஆச்சார்யா பி சி ரே கல்கத்தாவின் 91 அப்பர் சர்குலர் சாலையில் ஒரு வீட்டை வாடகைக்கு எடுத்து ₹ 700 ($ 10) மூலதனத்தைக் கொண்டு ஒரு வணிக நிறுவனத்தைத் தொடங்கினார். அந்த நிறுவனத்தின் புகழ் வளர்ந்தது, இதனால் ஆச்சார்யா பி சி ரே நிறுவனத்தின் உற்பத்தித் திறனை அதிகரிக்க நிறுவனத்தில் மேலும் முதலீட்டை போட்டார். விரைவில் வணிக நிறுவனம் வளர்ந்து ஒரு லிமிடெட் நிறுவனமாக மாற்றப்பட்டது நிறுவனத்தின் பெயர் 1901 ஏப்ரல் 12 இல் 91 பெங்கால் கெமிக்கல் & பார்மசூடிகல் ஒர்க் லிமிடெட் என்ற பெயர் சூட்டப்பட்டது. நிறுவனம் கல்கத்தாவின் அப்பர் சர்குலர் சாலையில் இருந்த அதே வளாகத்தில் இயங்கியது. 

கல்கத்தாவின் கணிகட்டலாவில் 1905 இல் முதல் தொழிற்சாலை துவக்கப்பட்டது, மேலும் மூன்று தொழிற்சாலைகள் துவக்கப்பட்டன. இதில் ஒன்று பனிஹதி (கல்கத்தா-700114 (வடக்கு புறநகர்), மேற்கு வங்காளம்) 1920 இலும், மும்பையில் 1938 இலும், கான்பூரில் 1949 இல் துவக்கப்பட்டன. பதிவுபெற்ற அலுவலகம் 6 கணேஷ் சுந்தர் அவென்யூ, கொல்கத்தா – 700 013 என்ற முகவரியில் இயங்கியது. இந்த நிறுவனம் ஒன்பது விற்பனை நிலையங்கள் மற்றும் இந்தியா முழுவதும் இரண்டு சி & எஃப் ஏஜன்சிகள் கொண்டிருந்தது.

இந்நிறுவனம் 1977 திசம்பர் 15 ம் தேதி இந்திய அரசால் கையகப்படுத்தப்பட்டது அதன்பிறகு 1980 திசம்பர் 15 அன்று தேசியமயமாக்கப்பட்டது. தேசிய மயமாக்கப்பட்டபின் புதிய நிறுவனமாக 1981 இல் “பெங்கால் கெமிக்கல்ஸ் & பார்மச்சூடிகள் லிமிடெட்.” (BCPL) என பெயர் மாற்றப்பட்டது.

நிறுவனம் விரிவாக்கம் செய்யப்பட்டு, பல பொருட்கள் தயாரிக்கும்விதமாக மூன்று பிரிவுகளா ஒரு கூட்டுக்குழுமாக விரிவுபடுத்தப்பட்டது.
நட்டத்தில் இயங்கிவந்த இந்த நிறுவனம் அண்மைக்காலமாக மீண்டு வந்துள்ளது. 2015-16 ஆம் நிதி ஆண்டில் இந்நிறுவனத் தயாரிப்பு விற்பனை 5 மடங்கு அதிகரித்து ரூ. 88 கோடியைத் தொட்டுள்ளது. நடப்பு நிதி ஆண்டில் இந்நிறுவனம் ரூ. 4 கோடி முதல் ரூ. 5 கோடி வரை லாபம் ஈட்டும் என்று நிறுவனத்தின் நிர்வாக இயக்குநர் சந்திரய்யா தெரிவித்துள்ளார். இதனால் சிறந்த நிதி நிர்வாகம் காரணமாக விரைவிலேயே லாபப் பாதைக்கு நிறுவனம் திரும்பும் என்ற நம்பிக்கை உருவாகியுள்ளது. 


</doc>
<doc id="327075" url="https://ta.wikipedia.org/wiki?curid=327075" title="அந்தோனி எவிழ்சு">
அந்தோனி எவிழ்சு

அந்தோனி எவிழ்சு "(Antony Hewish)", FRS, (பிரப்பு: 11 மே 1924, போவே, கார்ன்வால்) ஒரு பிரித்தானிய கதிர்வீச்சு வானியலாளர் ஆவார். இவர் 1974 இல் இயற்பியலில் நோபல் பரிசை கதிர்வீச்சு வானியலாளரான மார்ட்டின் இரைலுடன் இணைந்து பெற்றுள்ளார் . இவருக்கு இப்பரிசு கதிர்வீச்சு பொருள்வில்லைத் தொகுப்பை உருவாக்கியதற்காகவும் துடிவில்ண்மீன்களைக் காண்பதில் அதன் பங்களிப்புக்காகவும் தரப்பட்டுள்ளது. இவருக்கு அரசு வானியல் கழகத்தின் எடிங்டன் பதக்கமும் 1969 இல் வழங்கப்பட்டுள்ளது.

இவர் டாவுண்டன் கிங் கல்லூரியில் பயின்றார். இவரது கேம்பிரிட்ஜ் கோன்வில்லி, கையசு கல்லூரி, பட்டப்படிப்பு போரால் தடைப்பட்டுள்ளது. இவர் மாற்றாக அரசு வான்கல நிறுவனத்திலும் தொலைத்தொடர்பு ஆராய்ச்சி நிருவனத்திலும் மார்ட்டின் இரைலுடன் பணிபுரிய நேர்ந்துள்ளது. இவர் 1946 இல் கேம்பிரிட்ஜ் பல்கலைக்கழகத்துக்குத் திரும்பி வந்து தன் பட்டப்படிப்பை முடித்துள்ளார். உடனே இவர் இரைலின் குழுவில் அதாவது கேவண்டிழ்சு வானியற்பியல் குழுவில் கேவண்டிழ்சு ஆய்வகத்தில் சேர்ந்துள்ளார். இவர்1952 இல் முனைவர் பட்டம் பெற்றார்.

எவிழ்சு மான்செசுட்டர், கேம்பிரிட்ஜ், எக்சேட்டர் உட்பட, ஆறு பல்கலைக்கழகங்களில் தகைமைப் பட்டம் பெற்றுள்ளார். இவர் பெல்ஜியம் கலை, அரிவியல் அரசு கல்விக்கழகம், அமெரிக்க்கலை, அறிவியல் கல்விக்கழகம், இந்தியத் தேசிய அறிவியல் கல்விக்கழகம் ஆகியவற்றின் அயல்நாட்டு உறுப்பினர் ஆவார். இவரது மற்ற தகைமைகள், விருதுகளில் பின்வருவன அடங்கும்:








இவர் மார்யோரி எலிசபெத் காதரைன் இரிச்சர்ட்சை 1950 இல் மண்ந்துகொண்டார். இவர்களுக்கு ஒரு மகனும் ஒரு மகளும் உண்டு. இவரது மகன் ஓர் இயற்பியலாளர் ஆவார். இவரது மகள் ஆங்கில ஆசிரியர் ஆவார்.


</doc>
<doc id="327078" url="https://ta.wikipedia.org/wiki?curid=327078" title="கியூபெக் துப்பாக்கிச் சூடு, 2017">
கியூபெக் துப்பாக்கிச் சூடு, 2017

கியூபெக் துப்பாக்கிச் சூடு என்பது 2017 ஆம் ஆண்டு ஜனவரி 29 மாலை கனடாவின் கியூபெக் நகரின் "இஸ்லாமியக் கலாச்சார மையத்தில்" நடைபெற்ற துப்பாக்கிச் சூட்டுச் சம்பவமாகும். மசூதியில் நடைபெற்ற இச்சம்பவத்தில் ஏழு பேர் கொல்ல்ப்பட்டனர் மேலும் 17 பேர் காயமடைந்தனர். மாலைநேர தொழுகைக்குப் பின்னர் இச்சம்பவம் நடந்தது. 53 பேர் பங்கு பெற்ற தொழுகையில் நடத்தப்பட்ட இத்துப்பாக்கிச் சூட்டை கனடாவின் பிரத அமைச்சர் "ஜஸ்டின் ருடுயூ" தீவிரவாதச் செயல் என குறிப்பிட்டார். இத்தாக்குதலுக்கான சரியான காரணம் தெரியவில்லை.


</doc>
<doc id="327081" url="https://ta.wikipedia.org/wiki?curid=327081" title="தோபா தேக்சிங் மாவட்டம்">
தோபா தேக்சிங் மாவட்டம்

தோபா தேக்சிங் மாவட்டம் (Toba Tek Singh District) () தெற்காசியாவின் பாகிஸ்தான் நாட்டின் பஞ்சாப் மாகாணத்தில் அமைந்துள்ளது. இதன் நிர்வாகத் தலைமையிடம் "தோபா தேக்சிங்" நகரம் ஆகும். இம்மாவட்டம் 1982-இல் புதிதாக துவக்கப்பட்டது. 

சீக்கிய மத குரு தேக் பகதூர் நினைவாக இம்மாவட்டத்திற்கும், மாவட்டத்தின் தலைமையிட நகரத்திற்கும் "தோபா தேக்சிங்" எனப் பெயரிடப்பட்டுள்ளது.

3,252 சதுர கிலோ மீட்டர் பரப்பளவு கொண்ட தோபா தேக்சிங் மாவட்டத்தை நிர்வாக வசதிக்காக தோபா தேக்சிங், கோஜ்ரா, பீர் மகால் மற்றும் கமாலியா என நான்கு வருவாய் வட்டங்களாக பிரித்துள்ளனர். இம்மாவட்டத்தில் எண்பத்தி இரண்டு கிராம ஒன்றியக் குழுக்கள் உள்ளது. 

தோபா தேக்சிங் மாவட்டத்தில் பீர் மகால், கோஜ்ரா, கமாலியா, இராஜானா, சண்டியலியான்வாலி, சக்#270 மற்றும் தோபா தேக் சிங் முக்கிய நகரஙகள் ஆகும். 

டிசம்பர் 2012-ஆம் ஆண்டின் மாவட்ட ஆட்சியாளரின் அறிக்கைப் படி, 3,252 சதுர கிலோ மீட்டர் பரப்பளவு கொண்ட தோபா தேக்சிங் மாவட்டத்தின் மக்கள் தொகை 19,93,000 ஆகும். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 613 நபர்கள் வீதம் வாழ்கின்றனர். இம்மாவட்டத்தில் பஞ்சாபி மொழி, சராய்கி மொழி, உருது மொழி மற்றும் ஆங்கிலம் பேசப்படுகிறது.

தோபா தேக்சிங் மாவட்டத்தின் முக்கிய வேளாண் பயிர்கள் கரும்பு, கோதுமை, பருத்தி, நெல், பருப்பு, பயறு வகைகள், உருளைக்கிழங்கு, வெங்காயம், மா, ஆரஞ்ச், கொய்யா, எலுமிச்சம் பழம் ஆகும். 

இம்மாவட்டத்தில் வேளாணமைத் தொழிலுக்கான கருவிகாள், மிதிவண்டிகளின் உதிரி பாகங்கள், சிமெண்ட், பருத்திப் பஞ்சு ஆலைகள், ரொட்டி தயாரித்தல், மருத்துவமனைக்கான மருந்து & மாத்திரைகள் உற்பத்தி, கோதுமை மற்றும் அரிசி மாவு ஆலைகள், தோல் காலணிகள் தயாரித்தல், கோழி வளர்ப்பு, மின் உற்பத்தி, சோப்பு தயாரிப்பு,
கரும்பாலைகள், சேமியா, துணி மற்றும் ஆடை உற்பத்தி தொழிற்சாலைகள் உள்ளது.

தோபா தேக்சிங் மாவட்டம் கல்வி வளர்ச்சி கொண்டது. இங்குள்ள முக்கிய கல்வி நிறுவனங்கள்: கமாலியா அரசு பட்டமேற்படிப்பு கல்லூரி, தேபோ தேக்சிங் அரசு மகளிர் பட்டப்படிப்புக் கல்லூரி, தோபா தேக்சிங் மருத்துவக் கல்லூரி, கோஜ்ரா அரசுக் கல்லூரி, கோஜ்ரா அரசு பெண்கள் கல்லூரி, கோட்ட பொதுப் பள்ளி & கல்லூரி தோபா தேக்சிங், தோபா தேக்சிங் பஞ்சாப் கல்லூரி, தோபா தேக்சிங் இசுலாமியக் கல்லூரி, தோபா தேக்சிங் தேசியக் கல்லூரி, தோபா தேக்சிங் சுல்தான் அறக்கட்டளை கல்லூரி, தோபா தேக்சிங் ஸ்டாண்டர்டு கல்லூரி, தோபா தேக்சிங் சுப்பீரியர் கல்லூரி, கோஜ்ரா சிப்லீ கல்லூரி, கமாலியா குவாதி ஆசம் கல்லூரி, பீர் மகால் ஜின்னா கல்லூரி, பீர் மகால் பர்கான் கல்லூரி, பீர் மகால் அறிஞர்கள் கல்லூரி ஆகும். 

இம்மாவட்டம் பாகிஸ்தான் தேசிய நாடாளுமன்றத்திற்கு மூன்று உறுப்பினர்களைதேர்ந்தெடுத்து அனுப்பிகிறது. மேலும் பஞ்சாப் மாகாண சட்டமன்றத்திற்கு ஏழு உறுப்பினர்களைத் தேர்ந்தெடுக்கிறது. 



</doc>
<doc id="327082" url="https://ta.wikipedia.org/wiki?curid=327082" title="இந்துஸ்தான் ஆண்டிபயோடிக்ஸ்">
இந்துஸ்தான் ஆண்டிபயோடிக்ஸ்

இந்துஸ்தான் ஆண்டிபயோடிக்ஸ் லிமிடெட்ஸ் (Hindustan Antibiotics Limited (HAL), என்பது இந்தியாவின் பிம்புரியை அடிப்படையாக கொண்டு இயங்கும் ஒரு மருந்து பொருள் தயாரிக்கும் நிறுவனமாகும். இதுதான் இந்தியாவின் முதல் நோய் எதிர்ப்பு மருந்து பொருள்களை தயாரிக்கும் நிறுவனமாக இருந்த்து.

எச்ஏஎல் இந்தியாவில் மலிவு விலையில் மருந்துகள் வழங்கும் சமூக நோக்கத்துடன் உலக சுகாதார அமைப்பு மற்றும் யுனிசெப் ஆகியவற்றின் ஒத்துழைப்புடன் 1954 இல் இந்தியாவின் மூதல் பிரதமரான சவகர்லால் நேருவால் துவக்கப்பட்டது. இதில் 1955 இல் உற்பத்தி துவங்கியது. இது இந்தியாவில் ஏழைகள் மலிவு விலையில் மருந்துகள் பெற வேண்டும் என்று மகாத்மா காந்தியின் தொலைநோக்குப் பார்வை அடிப்படையாக கொண்டது. இந்நிறுவனத்துக்கு ரிஷிகேஷ் மற்றும் ஹைதராபாதில் ஆலைகள் உள்ளன. இந்நிறுவனத்தின் துணை நிறுவனங்களுக்கு இரண்டு ஆலைகள் சென்னை மற்றும் முஸாபர்பூரில் உள்ளன. புணேயை ஆடுத்துள்ள பிம்பிரியில் அமைந்துள்ள இந்நிறுவன ஆலையில்தான் பென்சிலின் தயாரிக்கப்பட்டது.
இந்நிறுவனம் இழப்பை சந்தித்ததால் 2014 மற்றும் 2015 ஆகிய இரு ஆண்டுகளிலும் உற்பத்தி முற்றிலுமாக நிறுத்தப்பட்டது. மொத்த வர்த்தகம் ரூ. 14 கோடி. இழப்பு ரூ. 75 கோடியாக உயர்ந்தது. இந்நிறுவனத்தை சீரமைக்க எடுக்கப்பட்ட முதல்கட்டப் பணிகள் தோல்வியடைந்தன. அதன்பிறகு இரண்டாம் கட்ட சீரமைப்பு நடவடிக்கைகள் எடுக்கப்பட்டு வருகின்றன.


</doc>
<doc id="327090" url="https://ta.wikipedia.org/wiki?curid=327090" title="வில்லியம் இலாசல்">
வில்லியம் இலாசல்

வில்லியம் இலாசல் "(William Lassell)", , (18 ஜூன் 1799 - 5 அக்தோபர் 1880) ஓர் ஆங்கிலேய வானியலாளர்ரும் வணிகரும் ஆவார்.

வில்லியம் இலாசல், மான்செசுட்டருக்கு மேற்கே அமைந்த நகரான இலங்காசயரில் உள்ள போல்ட்டனில் பிறந்தார். இவர் உரோச்டேலில் கல்விகற்றார். தன் தந்தை இறந்த்தும், 1814 முதல் 1821 வரை இலிவர்பூலில் இருந்த வணிகர் ஒருவரிடம் பயிற்சியில் சேர்ந்தார். பின்னர் இவர் பீர் வணிகராகச் செல்வம் ஈட்டியுள்ளார். எனவே இவரால் தன் வானியல் ஆர்வத்தை நிறைவுசெய்ய முடிந்தது. மேற்கு டெர்பையில் இருந்த சுடார்பீல்டு எனும் தன் வீட்டிலேயே ஒரு வான்காணகத்தை நிறுவினார். இது இலிவர்பூலின் புறநகராகும். இங்கு இவர் 24 அங். ஒளித்தெறிப்புவகைத் தொலைநோக்கியைப் பெற்றிருந்தார். for which he pioneered the use of an equatorial mount for easy tracking of objects as the Earth rotates. He ground and polished the mirror himself, using equipment he constructed. The observatory was later (1854) moved further out of Liverpool, to Bradstone.

இவர் 1846 இல் நெப்டியூனின் மிகப்பெரிய நிலாவாகிய டிரைட்டானை செருமானிய வானியலாரான யோகான் கோட்பிரீடு கல்லே நெப்டியூனைக் கண்டுபிடித்த 17 ஆம் நாளிலேயே கண்டுபிடித்தார்.
இவர் 1848 இல் தனியாக காரிக்கோளின் கைப்பெரியான் நிலாவைக் கண்டுபிடித்தார். இவர் 1851 இல் யுரேனசின் இரு நிலாக்களான ஏரியலையும் உம்பிரியேலையும் கண்டுபிடித்தார்.

விக்டோரியா அரசி 1851 இல் இலிவர்பூலுக்கு வந்தபோது இவரை சந்திக்கச் சொல்லி அழைத்துள்ளார். அரசி சந்திக்க விரும்பிய வட்டர ஆளுமையாக இவர் மட்டுமே திகழ்ந்துள்ளார். 

இவர் 1839 இல் இருந்து அரசு வானியல் கழகத்தின் உறுப்பினர் ஆவார். மேலும் அரசு வானியல் கழகப் பொற்பதக்கத்தையும் 1849 இல் பெற்றுள்ளார். இவர் அதன் தலைவராக 1870 இல் இரண்டு ஆண்டுகல் இருந்துள்ளார்.

இவர் அரசு கழக உறுப்பினராக 1849 இல் தேர்வு செய்யப்பட்டார். மேலும் இவர் அரசு கழகத்தின் பதக்கத்தை 1858 இல் பெற்றாஎ. Lassel was also a Fellow of the Royal Society of Literature (FRSL). He was furthermore elected an honorary Fellow of the Royal Society of Edinburgh (HonFRSE) and of the Society of Sciences of Upsala, and received an honorary LL.D. degree from the University of Cambridge in 1874.

இவர் 1880 இல் மெய்டன்கெட் எனும் இட்த்தில் இறந்தார். இறப்பின்போது இவரது சொத்து 80,000 பவுண்டுகள் ஆகும்.இவரது தொலைநோகி கிரீன்விச்சில் உள்ள அரசு வான்காணகத்துக்குத் தரப்பட்டது.

நிலாவின் இலாசல் குழிப்பள்ளமும் செவ்வாயின் இலாசல் குழிப்பள்ளமும் இவர் பெயரால் அழைக்கப்படுகின்றன. குறுங்கோள் 2636 இலாசல், நெப்டியூனின் வலயங்களும் இவரது பெயர் இடப்பட்டுள்ளன.



</doc>
<doc id="327096" url="https://ta.wikipedia.org/wiki?curid=327096" title="துத்தநாக பெர்ரைட்டு">
துத்தநாக பெர்ரைட்டு

துத்தநாக பெர்ரைட்டுகள் "(Zinc ferrites)" என்பவை துத்தநாகம் மற்றும் இரும்பு (பெர்ரைடு) ஆகியவற்றைச் சேர்த்து செயற்கையாக உருவாக்கும் வரிசைத் தொடர் சேர்மங்களாகும். இவற்றின் பொது வாய்ப்பாடு ZnxFe3-xO4. ஆகும். Zn(NO3)2, Fe(NO3)3, டிரையெத்தனாலமீன் ஆகியனவற்றின் முதிர் கரைசலை ஐதரசீன் முன்னிலையிலோ அல்லது ஐதரசீன் இல்லாமலோ அல்லது இரும்பு ஆக்சைடு மற்றும் துத்தநாக ஆக்சைடுகளை உயர்வெப்பநிலையில் வினைபுரியச் செய்தும் துத்தநாக பெர்ரைட்டு சேர்மத்தை தயாரிக்கமுடியும். 
சிப்பைனல் (Zn, Fe) Fe2O4 எனப்படும் கனிமம் வெளிர்பழுப்பு நிற திண்மமாகும். ஒளிர்வு காரணமாக இக்கனிமம் தண்ணீர், அமிலங்கள், அல்லது நீர்த்த காரம் ஆகியவற்றில் கரையாது. துத்தநாக பெர்ரைட்டுகளை நிறமிகளாகப் பயன்படுத்தமுடியும். அதிலும் குறிப்பாக வெப்ப நிலைப்புத்தன்மை தேவைப்படும் பொருட்களுக்கு நிறமியாக இதைப் பயன்படுத்தலாம். உதாரணமாக, மஞ்சள் இரும்பாக்சைடைக் கொண்டு தயாரிக்கப்படும் துத்தநாக பெர்ரைட்டை 177° செல்சியசு வெப்பநிலைக்கு மேற்பட்ட பயன்பாடுகளுக்கு பதிலியாகப் பயன்படுத்தமுடியும். உயர் அரிமானத்தடுப்பு பூச்சாகப் பூசப்படும் போது துத்தநாகப் பெர்ரைட்டு சேர்க்கப்படும் அடர் அளவுக்கு ஏற்ப பாதுகாப்பும் அதிகரிக்கின்றது A recent investigation shows that the zinc ferrite, which is paramagnetic in the bulk form, becomes ferrimagnetic in nanocrystalline thin film format. . மொத்தமாக இருக்கும் போது துத்தநாக பெர்ரைட்டு, நுண்படிக மென்படல வடிவத்தில் பெர்ரி காந்தமாக மாற்றமடைந்து இணை காந்தப்பண்பை வெளிப்படுத்துகிறது. இம்மென்படலங்களை கட்டுப்படுத்தி அதிக அறைவெப்பநிலை காந்தமாக்கல் மற்றும் பெர்ரோகாந்த ஒத்திசைவு அகன்றவரிசையை எட்டமுடிகிறது.


</doc>
<doc id="327099" url="https://ta.wikipedia.org/wiki?curid=327099" title="குஜராத் மாவட்டம்">
குஜராத் மாவட்டம்

குஜராத் மாவட்டம் (Gujrat) (), தெற்காசியாவின் பாகிஸ்தான் நாட்டின் பஞ்சாப் மாகாணத்தின் வடக்கில் அமைந்துள்ளது. இதன் நிர்வாகத் தலைமையிட நகரம் குஜராத் ஆகும்.

செனாப் ஆறு மற்றும் ஜீலம் ஆறுகளுக்கு இடையே அமைந்துள்ள குஜராத் மாவட்டத்தின் வடக்கில் மிர்பூர் மாவட்டமும், வடகிழக்கில் ஜீலம் ஆறும், ஜீலம் மாவட்டமும், கிழக்கிலும், தென்கிழக்கிலும் குஜ்ரன்வாலா மாவட்டம் மற்றும் சியால்கோட் மாவட்டமும், மேற்கில் மண்டி பகாவுத்தீன் மாவட்டமும் எல்லைகளாக உள்ளது.
3,192 சதுர கிலோ மீட்டர் பரப்பளவு கொண்ட குஜராத் மாவட்டம் வரலாற்று சிறப்பு மிக்க நகரங்களையும் , கிராமங்களையும் கொண்டது. அவற்றுள் முக்கியமானவைகள் ஜலால்பூர் ஜட்டான், சக்தினா, கர்னானா, குஞ்சா, சேக்னா மற்றும் லலாமூசா ஆகும்.
குஜராத் மாவட்டத்தை நிர்வாக வசதிக்காக குஜராத், கரியான் மற்றும் ஜலால்பூர் ஜாத்தன் என மூன்று வட்டங்களாகப் பிரிக்கப்பட்டுள்ளது.இம்மாவட்டம் 119 கிராம ஒன்றியக் குழுக்களையும், 1065 வருவாய் கிராமங்களையும், நான்கு நகராட்சி மன்றங்களையும், ஒரு இராணுவப் பாசறை ஊரையும் கொண்டுள்ளது.

3192 சதுர கிலோ மீட்டர் பரப்பளவு கொண்ட குஜராத் மாவட்டத்தின் 1998-ஆம் ஆண்டு மக்கள் தொகை கணக்கெடுப்பின் படி, மக்கள் தொகை 20,48,008 ஆக உள்ளது. மக்கள் தொகையில் ஆண்கள் 1026256 (50.10%); பெண்கள் 1021752 ( 49.89%) ஆக உள்ளனர். பாலின விகிதம் 100 பெண்களுக்கு 100.4% ஆண்கள் வீதம் உள்ளது. மக்கள் அடர்த்தியானது ஒரு சதுர கிலோ மீட்டர் பரப்பளவில் 641.6 நபர்கள் வீதம் உள்ளது. நகர்ப்புற மக்கள் தொகை 5,68,172 (27.74%) ஆக உள்ளது. சராசரி எழுத்தறிவு 62.2% ஆக உள்ளது. ஆண்களின் எழுத்தறிவு 73.0%; பெண்களின் எழுத்தறிவு 51.6% ஆகவுள்ளது. 1981 – 1998 காலகட்டத்தில் 2.22% வீதம் மக்கள் தொகை வளர்ச்சி அடைந்துள்ளது. இம்மாவட்டத்தில் பஞ்சாபி மொழி, ஆங்கிலம் மற்றும் உருது மொழிகள் பேசப்படுகிறது. 

குஜராத் மாவட்டத்தின் கோடைகாலத்தில் அதிகபட்ச வெப்பம் 50° செல்சியஸ் வரையிலும், குளிர்காலத்தில் குறைந்தபட்ச வெப்பம் 2° செல்சியஸ் அளவிற்கும் குறைவாக உள்ளது. ஆண்டு சராசரி மழைப் பொழிவு 750 மில்லி மீட்டராகும். 

குஜராத் மாவட்டத்தில் 1,475 அரசு தொடக்கப் பள்ளிகள் மற்றும் உயர்நிலைப் பள்ளிகள் உள்ளது.இதில் 889 (60%) பள்ளிகள் பெண்களுக்கானது. 



</doc>
<doc id="327101" url="https://ta.wikipedia.org/wiki?curid=327101" title="கலப்பு உலோக ஆக்சைடு மின்முனை">
கலப்பு உலோக ஆக்சைடு மின்முனை

கலப்பு உலோக ஆக்சைடு மின்முனை "(Mixed metal oxide electrodes)" என்பவை மின்வேதியியல் மின்னாற்பகுப்பு வினைகளில் பயன்படுத்தப்படும் நேர்மின் முனையாகும். மிகுந்த பயனுள்ள சாதனமாக இம்மின்வாய் பயன்படுகிறது. மேற்பரப்பில் பல்வேறு வகையான உலோக ஆக்சைடுகளைப் பெற்றிருக்கும் என்பதே மின்வாய் என்ற சொல்லின் பொருளாகும். வழக்கமாக RuO2, IrO2,அல்லது PtO0.12, போன்றவற்றில் ஒன்று மின்வினையூக்கியாக பயன்படுத்தப்படும். இம்மின் வினையூக்கி மின்சாரத்தையும் கடத்தும் அதே சமயத்தில் குளோரின் வாயு உற்பத்தி போன்ற விரும்பத்தக்க வினையூக்கியாகவும் செயல்படுவது ஒரு வகையாகும். மற்றொரு உலோக ஆக்சைடான தைட்டானியம் டையாக்சைடு மின்சாரத்தை கடத்துவதும் இல்லை. வினையூக்கியாகவும் செயல்படுவதில்லை. ஆனால் விலைமதிப்பு குறைந்தும் உட்புறத்தை அரிமானத்திலிருந்து பாதுகாக்கவும் செய்கிறது. தைட்டானியம் தகடு அல்லது தைட்டானியம் வலைக்கண்ணில் மின்முனையில் உருவாகும் தளப்பொருள் சேர்கிறது. 

தளத்தில் கிடைக்கும் அரிய உலோகத்தின் அளவு ஒரு சதுர மீட்டருக்கு 10 முதல் 12 கிராம் ஆக இருக்கும் . 

நீச்சல்குளத்தில் இருக்கும் உப்பு நீரிலிருந்து தனிநிலை குளோரின் தயாரிக்கும் மின்பகுப்பு கலனில் நேர்மின்முணையாகப் பயன்படுத்த கலப்பு உலோக ஆக்சைடுகள் பயன்படுகின்றன. உலோகம் வெளிக் கொணர் மின்முறையிலும் இம்மின்வாய்கள் பயன்படுகின்றன. எஃகுக்கு மின்முலாம் பூசவும், மின்சுற்றுப் பலகைகள் தயாரிப்பிலும் இவை பயன்படுத்தப்படுகின்றன. 


</doc>
<doc id="327105" url="https://ta.wikipedia.org/wiki?curid=327105" title="இஸ்ரா மற்றும் மிஃராஜ் பயணம்">
இஸ்ரா மற்றும் மிஃராஜ் பயணம்

இஸ்ரா மற்றும் மிஃராஜ் பயணம் (Isra and Mi'raj, )
என்பது இசுலாமிய இறைத்தூதர் முகம்மது நபி நிகழ்த்திய அற்புதங்களில் ஒன்றாகும். இது இசுலாமிய நம்பிக்கையின் படி கி.பி. 621 இல் ஒரே இரவில் நிகழ்த்திய இரவுப் பயணம் ஆகும். இது உடல் மற்றும் ஆன்மீக பயணம் என இரு வழிகளில் விளக்கப்படுகிறது.

இஸ்ரா மற்றும் மிஃராஜ் பயணம் தொடர்பான செய்திகள் குர்ஆனில் அல்-இஸ்ரா அத்தியாயத்தில் விளக்கப்பட்டுள்ளது.

முகம்மது நபி அரேபிய பாலைவனத்தின் மக்கா நகரிலிருந்து ஜெருசலேம் நகரில் உள்ள அல் அக்சா பள்ளிவாசலுக்கு இரவோடு இரவாக வானவர் ஜிப்ரயீல் மூலம் புராக் வாகனத்தில் அழைத்துச் செல்லப்பட்ட நிகழ்ச்சி இஸ்ரா (இரவில் கூட்டிச் செல்லுதல் ) என்று சொல்லப்படும். 
பின்னர் பைத்துல் முகத்தஸ் என்று அழைக்கப்படும் அல் அக்சா பள்ளிவாசலில் இருந்து விண்ணுலகத்திற்கு அழைத்துச் செல்லப்பட்ட நிகழ்ச்சி மிஃராஜ் என்று அழைக்கப்படுகின்றது. விண்ணுலகம் சென்ற முகம்மது நபி இறைவனைச் சந்தித்துப் பேசினார் என்பது இசுலாமிய நம்பிக்கை ஆகும்.

முகம்மது நபியின் மிஃராஜ் பயண நிகழ்வை பற்றிய குர்ஆன் வசனங்கள் வருமாறு:

"மஸ்ஜிதுல் ஹராமிலிருந்து, சுற்றுப்புறத்தைப் பாக்கியம் மிக்கதாக நாம் ஆக்கிய மஸ்ஜிதுல் அக்ஸா வரை தனது சான்றுகளைக் காட்டுவதற்காக ஓர் இரவில் தனது அடியாரை (முஹம்மதை) அழைத்துச் சென்றவன் (இறைவன்) தூயவன். அவன் செவியுறுபவன்; பார்ப்பவன்."
முகம்மது நபியின் மிஃராஜ் பயண நிகழ்வை நிகழ்வை பற்றிய ஹதீஸ் வசனங்கள் வருமாறு:

"பைத்துல் முகத்தஸுக்கு வந்ததும் நபிமார்கள் (வாகனத்தை) கட்டும் வளையத்தில் புராக்கை நான் கட்டினேன். பிறகு பள்ளிவாசலில் நுழைந்தேன். என்று முகம்மது நபி கூறியதாக அனஸ் எனும் நபித்தோழர் கூறினார்."


</doc>
<doc id="327108" url="https://ta.wikipedia.org/wiki?curid=327108" title="ஆக்சலேட்டு">
ஆக்சலேட்டு

ஆக்சலேட்டு "(Oxalate)" என்பது , என்ற மூலக்கூற்று வாய்ப்பாடு அல்லது என்ற அமைப்பு வாய்ப்பாடு கொண்ட ஒரு ஈரெதிர்மின் அயனியாகும். ஐயுபிஏசி முறையில் இவவயனியை எத்தேன்டையோயேட்டு என்று அழைக்கிறார்கள். ஆக்சாலிக் அமிலத்தின் உப்பான இந்த அயனிகளை இரண்டு பெயர்களாலும் அழைக்கலாம். உதாரணமாக சோடியம் ஆக்சலேட்டு ( Na2C2O4,), டைமெத்தில் ஆக்சலேட்டு ((CH3)2C2O4). ஆக்சலேட்டுகள் ஒருங்கிணைவுச் சேர்மங்களையும் உருவாக்குகின்றன. இங்கு சுருக்கமாக இவை ஆக்சு என்ற சுருக்கப்பெயரால் அழைக்கப்படுகின்றன.

பல உலோக அயனிகள் ஆக்சலேட்டுடன் வினைபுரிந்து கரையாத வீழ்படிவுகலாக உருவாகின்றன. முக்கியமான உதாரணமாக கால்சியம் ஆக்சலேட்டு சேர்மத்தைக் கூறலாம். இதுவே சிறுநீரகக் கற்களில் காணப்படும் முதன்மையான பகுதிப்பொருளாகும்.

ஆக்சாலிக் அமிலத்திலிருந்து பலபடிநிலைகளில் புரோட்டான் பிரிகையடைந்து பாலிபுரோட்டிக் அமிலங்களாகின்றன. ஒரு புரோட்டான் இழப்பு ஏற்படும் போது ஒற்றை இணைதிற ஐதரசன் ஆக்சலேட்டு எதிர்மின்னயனி . உருவாகிறது. 

இந்த எதிர்மின் அயனியுடன் சேரும் உப்பு சிலசமயங்களில் அமில ஆக்சலேட்டு, ஒற்றைக்கார ஆக்சலேட்டு ஆல்லது ஐதரசன் ஆக்சலேட்டு என்ற பெயரால் அழைக்கப்படுகிறது. முதலாவது புரோட்டான் இழக்கும்போது சமநிலை மாறிலியின் மதிப்பு(Ka) 5.37 × 10−2 (pKa = 1.27) ஆகும். இரண்டாவது புரோட்டனை இழக்கும்போது ஆக்சலேட்டு அயனியை உருவாக்குகிறது. சமநிலை மாறிலியின் மதிப்பு(Ka) 5.25 × 10−5 (pKa = 4.28) ஆகும். நடுநிலை காரக்காடித்தன்மை ( pH) கரைசல்களில் இந்த சமநிலை மாறிலியின் மதிப்புகள் ஆக்சாலிக் அமிலமல்ல என்றும் மிகச்சிறிதளவில் ஐதரசன் ஆக்சலேட்டு மட்டுமே காணப்படுவதாகவும் சுட்டிக் காட்டுகின்றன . பெரும்பாலும் H2C2O4, HC2O−4, மற்றும் C2O2−4,ஆகிய மூன்றையும் தெளிவாக வேறுபடுத்திக் காட்டவில்லை என்றாலும் இம்மூன்றின் கலவையை ஆக்சாலிக் அமிலம் என்கிறார்கள்.

எளிய ஆக்சலேட்டு உப்புகளில் இருக்கும் ஆக்சலேட்டு எதிர்மின் அயனிகள் D2h மூலக்கூற்று சமச்சீர்மை கொண்ட சமதள முப்பரிமாண அமைப்பை ஏற்கின்றன. அல்லது 90° அணுகுமுறையில் O–C–C–O இருமுகங்கள் தோராயமாக D2d சமசீர்மையை ஏற்கின்றன . என்று எக்சுகதிர் படிகவியல் ஆய்வுகள் தெரிவிக்கின்றன.

குறிப்பாக M2C2O4 கட்டமைப்பு திண்மங்களில் ஆக்சலேட்டு பகுதிக் கூறுகள் சமதள D2h முப்பரிமாண அமைப்பை ஏற்கின்றன. (M = Li, Na, K) எனினும் சேர்மம் Cs2C2O4 இல் O–C–C–O இருதளமிடைக் கோணம் 81(1)° ஆக இருக்கிறது. எனவே Cs2C2O4 தோராயமாக D2d சமசீர்மைக்கு மிக நெருக்கமாக உள்ளது. ஏனெனில் இரண்டு CO2 சமதளங்கள் எதிரெதிராக உள்ளன. சேர்மம் Rb2C2O4 இன் இரண்டு வடிவங்களில் ஒன்று சமதள முப்பரிமாணமும் மற்றொன்று எதிரெதிர் ஆக்சலேட்டாகவும் காணப்படுகிறது. 

ஆக்சலேட்டு அயனி இணைந்துள்ள கார உலோகங்களின் அளவைப் பொறுத்தே அவை ஏற்கின்ற முப்பரிமாணங்களும் அமைகின்றன என்பதையே உதாரனங்கள் காட்டுகின்றன, அவற்றில் சில மைய C−C பிணைப்புகளின் சுழற்சிக்குத் தடையாக உள்ளன. கணக்கீட்டு முறைகளின் படிஉ இத்தடையை அளவிட்டால் தனி ஈரயனியின் மதிப்பு 2-6 கிலோகலோரிகள்/மோல் ஆக உள்ளது . மத்திய கார்பன் – கார்பன் பிணைப்பு சிறந்த ஒற்றைப் பிணைப்பாக காணப்படுகிறது என்று இத்தகைய முடிவுகள் பொருள் விளக்கம் அளிக்கின்றன, மேலும் இரண்டு CO−2 அலகுகளிடையில் குறைவான பை ஊடாட்டம் மட்டுமே உள்ளது எனவும் அறியப்படுகிறது .சமதள முப்பரிமாணம் மற்றும் எதிரெதிர் பரிமாணம் இவற்றுக்கு இடையிலான ஆற்றல் வித்தியாசமாகக் கருதப்படும் C−C பிணைப்புச் சுழற்சிக்கான தடை இயல்பாகவே நிலைமின் விசையாகும். சமதள வடிவத்தில் O−O பிணைப்பை இவ்விசை பெருமளவுக்கு விலக்கி ஒதுக்குகிறது.

பொட்டாசியம் ஃபெர்ரியாக்சலேட்டு போன்ற சேர்மங்களில் ஆக்சலேட்டு பெரும்பாலும் இருபல் இடுக்கியிணைப்பு ஈந்தணைவியாகக் காணப்படுகிறது. ஒற்றை உலோக மையங்களுடன் இடுக்கி இணைப்பு சேரும்போதெல்லாம் சமதள முப்பரிமாணத்தையே ஏற்கின்றன.

இயற்கையில் பல தாவரங்களில் ஆக்சலேட்டு தோன்றுகிறது. கார்போவைதரேட்டுகளின் நிறைவடையாத ஆக்சிசனேற்றத்தால் இவை தோன்றுகின்றன. சில வகை கோதுமைகளில் ஆக்சாலிக் அமிலம் காணப்படுகிறது . 

உடலில் ஆக்சலேட்டு அளவு அதிகரிக்கும் போது சிறுநீரக நோய்கள் தோன்றி உயிருக்கு ஆபத்து விலைவிக்கின்றன. 


</doc>
<doc id="327110" url="https://ta.wikipedia.org/wiki?curid=327110" title="சியால்கோட் மாவட்டம்">
சியால்கோட் மாவட்டம்

சியால்கோட் மாவட்டம் (Sialkot District) (), தெற்காசியாவின் பாகிஸ்தான் நாட்டின் பஞ்சாப் மாகாணத்தின் வடகிழக்கில் அமைந்துள்ளது. சியால்கோட் நகரம் இம்மாவட்டத்தின் நிர்வாகத் தலைமையிடம் ஆகும். 
வளமையான பாகிஸ்தான் நகரங்களில் சியால்கோட் நகரம் மூன்றாவது இடத்தை வகிக்கிறது. சியால்கோட் இராணுவப் பாசறை 1852-இல் நிறுவப்பட்டது. 

பஞ்சாப் மாகாணத்தின் சியால்கோட், வேத காலம் முதல் இந்தோ ஆரியர்கள் மற்றும் நாகர் இன மக்கள் வாழ்ந்த பகுதியாகும். பண்டைய பரத கண்டத்து அரச குலங்களான காம்போஜர்கள், தராதரர்கள், கேயர்கள், மாத்ரிகள், பௌரவர்கள், யௌதேயர்கள், மாளவர்கள், மற்றும் குருக்கள் சியால்கோட் உள்ளடக்கிய பஞ்சாப் பகுதிகளை ஆண்டனர்.

அகாமனிசியப் பேரரசு இப்பகுதியை கி மு 550 முதல் 330 முடிய ஆண்டது. கி மு 331-இல் பேரரசர் அலெக்சாந்தர் 50,000 வீரர்களுடன் இப்பகுதியை முற்றுகையிட்டு போர் புரிந்தார்.

சியால் கோட் பகுதி மௌரியப் பேரரசு, குப்தப் பேரரசு, குஷாணப் பேரரசு, ஹூணப் பேரரசு, ஹெப்தலைட்டுகள் மற்றும் காபூல் சாகி ஆட்சிப் பகுதியில் இருந்தது.

கஜினி முகமது கி பி 1005-இல் காபூல் சாகி மன்னர்களை வென்று சியால்கோட் பகுதியைக் கைப்பற்றினார். மேலும் சியால்கோட் பகுதியை தில்லி சுல்தானகம் மற்றும் முகலாயப் பேரரசின் கீழ் இருந்தது. 
முகலாயப் பேரரசின் வீழ்ச்சியின் போது சீக்கியப் பேரரசின் கீழ் சியால்கோட் இருந்தது. ஆங்கிலேய-சீக்கியப் போர்களுக்குப் பின்னர் பிரித்தானிய இந்தியாவின் ஆட்சிக் காலத்தில் பிரித்தானிய பஞ்சாப் மாகாணத்தின் ஒரு பகுதியாக சியால்கோட் விளங்கியது. 

1947 இந்தியப் பிரிவினையின் போது சியால்கோட் மாவட்டம் உள்ளிட்ட மேற்கு பஞ்சாப் பகுதிகள் பாகிஸ்தானின் ஆளுகைக்குள் சென்றது.

சியால்கோட் மாவட்டம் தசகா, பஸ்ரூர், சம்பிரியல் மற்றும் சியால்கோட் என நான்கு வட்டங்களைக் கொண்டுள்ளது. மேலும் 122 கிராம ஒன்றியக் குழுக்களையும், 1543 வருவாய் கிராமங்களைக் கொண்டுள்ளது. Tehsils & Unions in the District of Sialkot - Government of Pakistan</ref> இம்மாவட்டம் நான்கு நகராட்சி மன்றங்களையும், ஆறு நகரப் பஞ்சாயத்துக்களையும், ஒரு இராணுவப் பாசறையும் கொண்டுள்ளது.

3,016 சதுர கிலோ மீட்டர் பரப்பளவு கொண்ட சியால்கோட் மாவட்டத்தின் வடக்கிலும், கிழக்கிலும் இந்தியாவின் ஜம்மு காஷ்மீர் மாநிலமும், தெற்கில் குஜ்ரன்வாலா மாவட்டமும், மேற்கில் குஜராத் மாவட்டமும் எல்லைகளாக உள்ளது.

சூன், சூலை மாதக் கோடைகாலத்தில் கடும் வெப்பமும், குளிர்காலத்தில் வெப்பம் பூஜ்ஜியம் 2° செல்சியஸ் வெப்பம் வரை காணப்படுகிறது. சராசரி ஆண்டு மழைப் பொழிவு 1000 மில்லி மீட்டராகும். இம்மாவட்ட மக்கள் தொகையில் 25.82% மேலாக நகர்புறங்களில் வாழ்கின்றனர்.

3016 சதுர கிலோ மீட்டர் பரப்பளவு கொண்ட சியால்கோட் மாவட்டத்தின் 1998-ஆம் ஆண்டின் மக்கள் தொகை கணக்கெடுப்பின் படி மக்கள் தொகை 27,23,481 ஆக உள்ளது. மக்கள் தொகையில் ஆண்கள் 13,96,532 (51.28%) ஆகவும்; பெண்கள் 1326949 (48.72%) ஆகவுள்ளனர். 1981 – 1998 கால கட்டத்தில் மக்கள் தொகை வளர்ச்சி 2.46% ஆக உயர்ந்துள்ளது. பாலின விகிதம் 100 பெண்களுக்கு 105.2 ஆண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டருக்கு 903.2 நபர்கள் வீதம் உள்ளனர். கிராமப்புற மக்கள் தொகை 20,10,152 (73.81%) ஆக உள்ளது. சராசரி எழுத்தறிவு 58.9% ஆக உள்ளது. அதில் ஆண்களின் எழுத்தறிவு 65.96%; பெண்களி எழுத்தறிவு 51.52% ஆக உள்ளது. 
இம்மாவட்டம் வேளாண்மைப் பொருளாதரத்தை நம்பியுள்ளது. இம்மாவட்டத்தில் கோதுமை, நெல், கரும்பு, பார்லி, சோளம் முதலியன பயிரிடப்படுகிறது.


</doc>
<doc id="327113" url="https://ta.wikipedia.org/wiki?curid=327113" title="இணைதிறன் பிணைப்புக் கோட்பாடு">
இணைதிறன் பிணைப்புக் கோட்பாடு

இணைதிறன் பிணைப்புக் கோட்பாடு (valence bond (VB) theory) என்பது வேதிப் பிணைப்பைப் பற்றி, விளக்குவதற்காக உருவாக்கப்பட்ட ஒரு கொள்கையே இணைதிறன் பிணைப்புக் கோட்பாடாகும். வேதிப்பிணைப்பை விளக்குவதற்காக உருவாக்கப்பட்ட இரண்டு அடிப்படை விதிகளில் இதுவும் ஒன்றாகும். இக்கோட்பாடுகள் குவாண்டம் இயங்கியலைப் பயன்படுத்தி வேதிப் பிணைப்பை விளக்க முற்படுகின்றன. ஒரு மூலக்கூறு உருவாகும் போது பிரிந்துபோன அணுக்களின் அணு ஆர்பிட்டால்கள் எவ்வாறு இணைந்து வேதிப்பிணைப்புகளாக உருவாகின்றன என்பதில் இக்கோட்பாடு கவனம் செலுத்துகிறது. மாறாக ஆர்பிட்டால்களைக் கொண்டுள்ள மூலக்கூறு ஆர்பிட்டால் கொள்கை முழுமூலக்கூற்றிலும் கவனம் செலுத்துகிறது 

1916 ஆம் ஆண்டில் வெளியிடப்பட்ட இலூயிசு கொள்கையின்படி ஒரு வேதிப்பிணைப்பு என்பது இரு அணுக்களுக்கிடையே எலெக்ட்ரான் இரட்டைகள் பங்கிடப்படுவதால் தோன்றும் பிணைப்பாகும். மூலக்கூறுகள் இலூயிசு கட்டமைப்புகளாக பிரதிநிதிதுவம் பெறுகின்றன. 1927 இல் இயெட்லர்-லண்டன் கோட்பாடு உருவாக்கப்பட்டது. முதல் முறையாக குவாண்டம் இயங்கியல் பரிசீலனைகள் அடிப்படையில் ஐதரசன் மூலக்கூறு H2 வின் பிணைப்புப் பண்புகளை கணக்கிடுவதற்கு வாய்ப்பு உண்டானது. குறிப்பாக வால்டர் இயெட்லர் சுரோடிங்கர் அலைச் சமன்பாட்டை எவ்வாறு பயன்படுத்தி ஐதரசன் அணுவின் அலைச்செயல் எவ்வாறு கூடி, கழிந்து, பரிமாற்றமடைந்து சகப்பிணைப்பாக மாறுகிறது என்பதை உறுதிப்படுத்தினார். பின்னர் பிரிட்சு லண்டனுடன் சேர்ந்து இணைதிறன் பிணைப்புக் கோட்பாட்டை உருவாக்கினார் . பின்னாளில் லினசு பாலிங் இக்கோட்பாட்டை விரிவுபடுத்தினார். ஒத்திசைவு (1928), கலப்பினச் சேர்க்கை (1930) என்ற மேலும் இரண்டு முக்கியக் கருத்துகள் முன்வைக்கப்பட்டன. சார்லசு கூல்சன் கருத்துப்படி, பழங்கால இணைதிறன் பிணைப்புக் கோட்பாடுகளிலிருந்து மாறுபட்ட நவீன இணைதிறன் பிணைப்புக் கோட்பாட்டின் காலமாக இக்காலம் பார்க்கப்பட்டது. ஒத்திசைவுக் கோட்பாடு சரியானதல்ல என்று சோவியத் வேதியியலாளர்கள் 1950 இல் விமர்சித்தனர் .

இணைதிறன் பிணைப்புக் கோட்பாட்டின்படி இரண்டு அணுக்களுக்கு இடையில் தோன்றும் சகபிணைப்பானது, அவ்வணுக்கள் ஒவ்வொன்றின் பாதிநிரம்பிய அணு ஆர்பிட்டால்கள் பெற்றுள்ள இணைசேரா எலக்ட்ரான்கள் மேற்பொருந்துவதால் உருவாகிறது. ஒரு இணைதிறன் பிணைப்புக் கட்டமைப்பு ஒரு இலூயிசுக் கட்டமைப்புக்குச் சமமானது ஆகும். ஆனால், ஒரு தனி இலூயிசு கட்டமைப்பை எழுத இயலாது. பல இணைதிறன் பிணைப்புக் கட்டமைப்புகள் பயன்படுத்தப்படுகின்றன. ஒவ்வொரு இணைதிறன் பிணைப்புக் கட்டமைப்பும் ஒரு குறிப்பிட்ட இலூயிசு கட்டமைப்பை எடுத்துரைக்கின்றன. இணைதிறன் பிணைப்புக் கட்டமைப்புகளின் இணைப்புதான் ஒத்திசைவுக் கோட்பாட்டிற்கு முக்கியமான தேவையாகும். பங்குபெறும் அணுக்களின் அணு ஆர்பிட்டால்கள் மேற்பொருந்துவதால் வேதிப் பிணைப்பு உருவாகிறது என இணைதிறன் பிணைப்புக் கோட்பாடு கருதுகிறது. ஏனெனில், மேற்பொருந்துதல் நிகழ்வதற்கு எலக்ட்ரான்கள் பிணைப்பு மண்டலத்தில் இருந்தாக வேண்டும். பிணைப்புகள் என்பவை பலவீனமாக இணைந்த ஆர்பிட்டால்கள் அல்லது ஒரு சிறிய மேற்பொருந்தல் என இக்கோட்பாடு பார்க்கிறது. அடிமட்டநிலை மூலக்கூறுகளில் இக்கோட்பாடு மிக எளிமையாக பொருந்துகிறது. உள்கூடு ஆர்பிட்டால்களும் எலக்ட்ரான்களும் பிணைப்புகள் உருவாகும்போது அவசியத்தோடு மாற்றமடையாமல் நிலைத்திருக்கின்றன.

மேற்பொருந்தும் அணு ஆர்பிட்டால்கள் வேறுபடுகின்றன. சிக்மா, பை என்ற இருவகையான மேற்பொருந்தும் ஆர்பிட்டால்கள் காணப்படுகின்றன. பங்கீடு செய்துகொண்ட எலக்ட்ரான்களின் ஆர்பிட்டால்கள் எதிர் எதிராக மேற்பொருந்துவதால் சிக்மா பிணைப்பு உருவாகிறது. இணையாக உள்ள ஆர்பிட்டால்கள் இரண்டு மேற்பொருந்துவதால் பை பிணைப்பு உருவாகிறது. உதாரணமாக, இரண்டு s- ஆர்பிட்டால் எலக்ட்ரான்களுக்கிடையில் தோன்றும் பிணைப்பு சிக்மா பிணைப்பாகும். ஏனெனில் இரண்டு கோளங்களும் எப்போதும் ஓரச்சில் இருக்கின்றன. பிணைப்பு வரிசையப் பொறுத்தவரை. பிணைப்பு வரிசை அடிப்படையில், ஒற்றைப் பிணைப்புகள் ஒரு சிக்மா பிணைப்பைக் கொண்டுள்ளன. இரட்டைப் பிணைப்புகள் ஒரு சிக்மாபிணைப்பும், ஒரு பை பிணைப்பும் கொண்டிருக்கின்றன. முப்பிணைப்புகளில் ஒரு சிக்மா பிணைப்பும் இரண்டு பை பிணைப்புகளும் காணப்படுகின்றன. எனினும், பிணைப்பக்குத் தேவையான அணு ஆர்பிட்டால்கள் கலப்பினச்சேர்க்கைக்கு உரியதாக இருக்கவேண்டும். பெரும்பாலும், பிணையும் அணு ஆர்பிட்டால்கள் பல்வேறு சாத்தியமுள்ள வகை ஆர்பிட்டால்களாகும் இயல்பைப் பெற்றிருக்க வேண்டும். பிணைப்பிற்கான இத்தகைய இயல்பை அணு ஆர்பிட்டால்கள் பெறும் வழிமுறையே கலப்பினச் சேர்க்கை எனப்படும்.

மூலக்கூற்று ஆர்பிட்டால் கோட்பாட்டை தற்கால நவீன இணைதிறன் பிணைப்புக் கோட்பாட்டு நிறைவு செய்கிறது. இணைதிறன் பிணைப்பு நுணுக்கத்தை மூலக்கூற்று ஆர்பிட்டால் கோட்பாடு கடைபிடிக்கவில்லை. ஒரு மூலக்கூறிலுள்ள இரண்டு குறிப்பிட்ட அணுக்களில் எலக்ட்ரான் இணை உள்ளடங்கவில்லை. ஆனால், மூலக்கூறு ஆர்பிட்டால்களுக்கு பகிரப்பட்டு அவற்றின் மூலம் முழு மூலக்கூறுக்கும் நீட்டிக்கப்படுகிறது. மூலக்கூற்று ஆர்பிட்டால் கொள்கை நேரடியாக காந்தப்பண்பு, அயனியாகும் பண்பு ஆகியவற்றை முன்கனிக்கிறது. இணைதிறன் பிணைப்புக் கொள்கையும் அதே முடிவுகளைக் கொடுத்தாலும் சிக்கல் நிறைந்ததாக உள்ளது. பை ஆர்பிட்டால்களின் சுழல் சேர்க்கையின் காரணமாக மூலக்கூறுகள் அரோமாட்டிக் பண்புகளைப் பெறுகின்றன என்கிறது இணைதிறன் பிணைப்புக் கொள்கை . இதற்கு கெக்குலே மற்றும் தீவார் கட்டமைப்புகளுக்கிடையிலான ஒத்திசைவு என்ற பழைய வழிமுறை இன்றியமையாததாக உள்ளது. மாறாக, பை-எலக்ட்ரான்களின் உள்ளடங்கா பிணைப்பு நிலையே அரோமாட்டிக் பண்பிற்கான காரணமென்று மூலக்கூற்று ஆர்பிட்டால் கோட்பாடு கருதுகிறது. ஒப்பீட்டளவில் சிறிய மூலக்கூறுகளில் இணைதிறன் பிணைப்புக் கோட்பாடு தடுக்கப்படுகிறது. இணைதிறன் பிணைப்பு ஆர்பிட்டால்களும் இணைதிறன் பிணைப்பு கட்டமைப்புகளுக்கும் இடையில் செங்குத்துத் தன்மை இல்லாமையே இதற்கு பெரிதும் காரணமாகும். அதே சமயம் மூலக்கூற்று ஆர்பிட்டால்கள் செங்குத்தன்மையுடன் உள்ளன. மறுபுறத்தில், ஒரு வேதிவினையின் போது பிணைப்புகள் உருவாதல் மட்டும் உடைதலின் போது ஏற்படும் எலக்ட்ரான் மின்சுமை தொடர்பான தெளிவான விளக்கத்தை இணைதிறன் பினைப்புக் கோட்பாடு வழங்குகிறது.

பல மூலக்கூறுகளில் சகப்பிணைப்பு உருவாதலை இக்கோட்பாடு விளக்குகிறது.
உடனிசைவு , இனக்கலப்பாக்கல் என்ற இரு பயன் மிக்க தோற்றப்பாடுகளை முதன் முதலில் உருவாக் கிய பெருமை இக்கோட்பாட்டிற்கு உரியது ஆகும்.


</doc>
<doc id="327114" url="https://ta.wikipedia.org/wiki?curid=327114" title="க. அயோத்திதாஸப் பண்டிதர் சிந்தனைகள்-1">
க. அயோத்திதாஸப் பண்டிதர் சிந்தனைகள்-1

க. அயோத்திதாஸப் பண்டிதர் சிந்தனைகள்-1 என்பது க. அயோத்திதாசப் பண்டிதர் வெவ்வேறு ஆண்டுகளில் தனித்தனி நூல்களாகப் பார்ப்பனியத்தை விமர்சித்து எழுதிய ஐந்து நூல்களின் தொகுப்பு நூலாகும். பல்வேறு காலத்தில் எழுதப்பட்ட இந்நூல்களைத் தலித் சாகித்ய அகாடமி என்ற பதிப்பகத்தார், 1999 ஆம் ஆண்டு தொகுத்து வெளியிட்டனர். இந்நூல் 158 பக்கங்களைக் கொண்ட, சமூகவியல் சார்ந்த விழிப்புணர்வு நூலாகும். தமிழ்நாடு அரசு அறிவித்த, நாட்டுடமை ஆக்கப்பட்ட நூல்களில், இந்நூலும் ஒன்றாகும்.

சாதியம் குறித்த விழிப்புணர்வை இந்நூல் பிரதானமாக வழங்குகிறது. நூலாசிரியரின் எழுத்தாக்கத்தால், இந்திய சட்ட அறிஞர் அம்பேத்கர், பெளத்தத்தின் முக்கியத்துவத்தை உணர்வதற்கு காரணியாக இருந்து, மன எழுச்சி அடைந்ததாக வரலாற்றுக் குறிப்புகள் உள்ளன. 

வெவ்வேறு காலக்கட்டத்தில் அரசியல் சமூகம் சார்ந்து நூலாசிரியர் எழுதிய சிறு கட்டுரைகளின் தொகுதி இந்நூலில் இடம்பெற்றுள்ளன. இம்முதல் தொகுதி ஐந்து நூல்கள் இணைத்து உருவாக்கப்பட்டுள்ளது.


.

</doc>
<doc id="327122" url="https://ta.wikipedia.org/wiki?curid=327122" title="எம்எம்ஆர் தடுப்பு மருந்து">
எம்எம்ஆர் தடுப்பு மருந்து

எம்எம்ஆர் தடுப்பு மருந்து (எம்எம்ஆர் தடுப்பூசி, "MMR vaccine", இதன் லத்தீன் பெயர்களை அடிப்படையாக கொண்டு எம்பிஆர் தடுப்பு மருந்து MPR vaccine  எனவும் அழைக்கப்படுகிறது) தட்டம்மை தாளம்மை மணல்வாரிக்கு எதிராக போடப்படுவதாகும். இம்மருந்தில்  ஆற்றல் குறைவான உயிருள்ள மூன்று நோய்களின் தீநுண்மம் கலவையாக இருக்கும். இம்மருந்து ஊசி மூலம் செலுத்தப்படக்கூடியது. தட்டம்மைக்கான மருந்தை முதலில் மௌரிச் இல்மேன் என்பவர் மெர்க் நிறுவனத்தில் பணியாற்றிய போது கண்டார்.

தட்டம்மைக்கான தடுப்பு மருந்து உரிமம் மூலம் முதலில் 1963 ஆம் ஆண்டு பொது சந்தையில் கிடைத்தது, 1968ஆம் ஆண்டு மேலும் முன்னேறிய மருந்து அறிமுகமாகியது, தாளம்மைக்கான மருந்து 1967 ஆம் ஆண்டும் மணல்வாரிக்கான மருந்து 1969 ஆம் ஆண்டும் கிடைக்க தொடங்கின. மூன்று தடுப்பு மருந்துகளும் கலந்து 1971 ஆம் ஆண்டு முதல் எம்எம்ஆர் என்ற பெயரில் தரப்படுகிறது.

இம்மருந்து பொதுவாக ஒரு வயதுள்ள குழந்தைகளுக்கு முதல் முறை வழங்கப்படுகிறது. இரண்டாவது முறை பள்ளிக்கு செல்லும் முன் வழங்கப்படுகிறது. முதல் முறை வழங்கப்படும்போது குறைந்த எண்ணிக்கையிலான குழந்தைகளுக்கு நோய் எதிர்ப்பு ஆற்றல் வருவதில்லை அதனாலேயே இரண்டாவது முறை வழங்கப்படுகிறது. 1971 ஆம் ஆண்டு இம்மருந்துக்கு அமெரிக்காவில் உரிமம் வழங்கப்பட்டது. 

1989 ஆம் ஆண்டு இரண்டாவது முறை மருந்து வழங்கும் முறை அறிமுகமானது. உலகம் முழுவதும் 60 இக்கும் மேற்பட்ட நாடுகள் இதை பயன்படுத்துகின்றன. மெர்க் "எம் எம் ஆர்"  என்றும் கிலாக்சோ இசுமித்க்லைன் பையோலாசிகல் "பிரியோரிக்ச்" என்றும்  செரெம் இந்திய கழகம்  "டிரெசிவக்' என்றும் சனோபி பாசுடர் "டிரிமோவாக்ச்" என்றும் இதை விற்கின்றன. 

இம்மருந்து குழந்தைகளுக்கு வழங்கப்படுவதாயினும் மருத்துவர்களின் அறிவுறுத்தலின்படி சில பெரியவர்களும் தரப்படுகிறது. சில எச்.ஐ.வி நோயாளிகளுக்கும் இம்மருந்து மருத்துவர்களின் அறிவுறுத்தலின்படி தரப்படுகிறது.


</doc>
<doc id="327128" url="https://ta.wikipedia.org/wiki?curid=327128" title="நைட்ரேட்டு சோதனை">
நைட்ரேட்டு சோதனை

நைட்ரேட்டு சோதனை "(Nitrate test)" என்பது ஒரு வேதிப்பொருளில் நைட்ரேட்டு அயனி கலந்துள்ளதா என்பதைக் கண்டறிய உதவும் சோதனையாகும். வேதிப்பொருளின் உலர்நிலையில் மற்ற அயனிகளை எளிதாக கண்டறிவது போல நைட்ரேட்டு அயனியைக் கண்டறிவது கடினமாகும். ஏனெனில் எல்லா நைட்ரேட்டுகளும் தண்ணிரில் கரையும். மாறாக, பல பொது அயனிகள் யாவும் கரையாத உப்புகளைத் தருகின்றன. உதாரணமாக, ஆலைடு உப்புக்கள் வெள்ளியுடன் வீழ்படிவைத் தருகின்றன. சல்பேட்டு உப்புகள் பேரியத்துடன் வீழ்படிவைக் கொடுக்கின்றன. 

நைட்ரேட்டு எதிர்மின் அயனி ஆக்சிசனேற்றியாகும். இந்தப் பண்பை அடிப்படையாகக் கொண்டே நைட்ரேட்டு அயனியை கண்டறிவதற்கான பல சோதனைகள் உள்ளன. அருங்கேடாக வேதிப்பொருளில் இருக்கும் பிற ஆக்சிசனேற்றிகள் வினையில் உட்புகுந்து தவறான முடிவுகளைக் கொடுக்கலாம்.

நைட்ரேட்டுகளைக் கண்டறிவதற்கு பொதுவாகப் பயன்படுத்தப்படும் சோதனை பழுப்பு வளையச் சோதனையாகும் . நைட்ரேட்டுக் கரைசலுடன் இரும்பு(II) சல்பேட்டைச் சேர்த்து பின்னர் மெதுவாக அடர் கந்தக அமிலத்தை சேர்க்க வேண்டும். இரண்டு அடுக்குகளுக்கும் இடையில் ஒரு பழுப்பு வளையம் தோன்றும். இப்பழுப்பு வளையம் தோன்றினால் அப்பொருளில் நைட்ரேட்டு அயனி இருப்பதாக பொருள் . நைட்ரைட்டு அயனி உடன் கலந்திருந்தால் சோதனை முடிவில் பிழை ஏற்பட வாய்ப்பு உண்டு இரும்பு(II) வால் நைட்ரேட்டு அயனி ஒடுக்கப்படு, இரும்பு(III) ஆக மாறுவதும் நைட்ரசோனியம் அணைவு உருவாகி நைட்ரிக் ஆக்சைடு NO+ ஆக மாறுவதும் ஒட்டுமொத்த பழுப்பு வளைய சோதனையாகும்.
2HNO3+ 3H2SO4 + 6FeSO4 ---» 3Fe2(SO4)3 + 2NO + 4H2O
[Fe(H2O)6]SO4 + NO = [Fe(H2O)5(NO)]SO4+ H2O

தேவர்தா கலப்புலோகம் (தாமிரம்/அலும்னியம்/துத்தநாகம்) ஓர் ஒடுக்கும் முகவராகும். சோடியம் ஐதராக்சைடு முன்னிலையில் இது நைட்ரேட்டுடன் வினைபுரிந்து அமோனியாவை வெளிவிடுகிறது. காரமணத்தைக் கொண்டு அமோனியா உற்பத்தியானதை அறிந்து கொள்ளலாம். உலர் நிலையில் சில வாயுக்கள் மட்டுமே நைட்ரேட்டுடன் வினைபுரிந்து அமோனியாவை வெளியிடும். 

3 NO−3 + 8 Al + 5 OH− + 18 H2O → 3 NH3 + 8 [Al(OH)4]−

இவ்வினையில் அலுமினியம் ஒடுக்கும் முகவராகச் செயல்படுகிறது. 

நைட்ரேட்டு அயனி இடம்பெற்றுள்ள உப்புடன் டைபீனைலமீன் கரைசலையும் கந்தக அமிலத்திலுள்ள அமோனியம் குளோரைடையும் சேர்த்தால் ஆக்சிசனேற்றம் நிகழ்ந்து கரைசலில் நீல நிறம் தோன்றும். இதைக் கொண்டு கரைசலில் நைட்ரேட்டு அயனி இருப்பதை அறியலாம். கரிம நைட்ரேட்டுகளைக் கண்டறியவும் இச்சோதனையைப் பயன்படுத்தலாம் . 

அடர்கந்தக அமிலத்துடன் தாமிரத்துருவல்களைச் சேர்த்து நைட்ரேட்டு அயனி இடம்பெற்றுள்ள ஒரு வேதிப்பொருளை சூடுபடுத்தினால் பழுப்பு நிறத்தில் கார மணத்துடன் நுரைத்துப் பொங்கும். நீல லிட்மசு தாள் சிவப்பாக மாறும். 

இங்கு கந்தக அமிலம் நைட்ரேட்டு அயனியுடன் வினைபுரிந்து நைட்ரிக் அமிலம் உருவாகிறது. பின்னர் இது தாமிரத்துருவல்களுடன் வினைபுரிந்து நைட்ரிக் ஆக்சைடு உருவாகிறது. நைட்ரிக் ஆக்சைடு தேவைப்பட்டால் நைட்ரசன் டை ஆக்சைடாக ஆக்சிசனேற்றம் அடைகிறது.

Cu + 4 HNO3 → Cu(NO3)2 + 2 NO2 +2H2O


</doc>
<doc id="327140" url="https://ta.wikipedia.org/wiki?curid=327140" title="தொழில்நுட்பம் மற்றும் மருத்துவத்திற்கான தெற்காசிய நிறுவனம்">
தொழில்நுட்பம் மற்றும் மருத்துவத்திற்கான தெற்காசிய நிறுவனம்

தொழில்நுட்பம் மற்றும் மருத்துவத்திற்கான தெற்காசிய நிறுவனம் (SAITM) என்பது இலங்கையில் உயர்கல்வியை வழங்குகின்ற ஒரு தனியார் கல்வி நிறுவனம் ஆகும். இதுவே இலங்கையில் உருவாக்கப்பட்ட முதலாவது தனியார் பசுமைப் பல்கலைக் கழகம் ஆகும். It is the first private sector Green Campus to be established in the country. யூலை 2016 இல் , இலங்கை அரசாங்கம் இந்நிறுவனத்தினால் வழங்கப்படும் மருத்துவக் கற்கைகளுக்கான மாணவர் அனுமதிகளை இடைநிறுத்தியது.

தொழில்நுட்பம் மற்றும் மருத்துவத்திற்கான தெற்காசிய நிறுவனம், மருத்துவம், பொறியியலும் தகவல் தோழில்நுட்பமும், மேலாண்மையும் நிதியும் மற்றும் தகவல் தொடர்பாடல் தொழில் நுட்பமும் ஊடகமும் ஆகிய துறைகளில் மூன்றாம் நிலைக் கல்வியை வழங்குவதை நோக்கமாகக்கொண்டு முனைவர் நெவில் பெர்னாண்டோவினால் 2008 ஆம் ஆண்டு நிறுவப்பட்டது. இந்நிறுவனம் ஆரம்பத்தில் ரஷ்யாவில் உள்ள நிசுவி நொவ்கொரட்டு அரச மருத்துவப் பல்கலைக் கழகம், தாய்லாந்து ஆசிய தொழில்நுட்ப நிறுவனம், இங்கிலாந்தின் பக்கிங்கம்சயார் புதிய பல்கலைக் கழகங்களுடன் இணைந்து பட்டம் வழங்கும் நிறுவனமாக தொழில்பட்டது.


</doc>
<doc id="327144" url="https://ta.wikipedia.org/wiki?curid=327144" title="2017 இந்திய ஒன்றியத்தின் வரவு செலவுத் திட்டம்">
2017 இந்திய ஒன்றியத்தின் வரவு செலவுத் திட்டம்

2017- 2018ஆம் ஆண்டுக்கான வரவு செலவுத் திட்டத்தை பிப்ரவரி 1, 2017 அன்று நிதியமைச்சர் அருண் ஜெட்லி தாக்கல் செய்தார்.







</doc>
<doc id="327149" url="https://ta.wikipedia.org/wiki?curid=327149" title="பெஞ்சமின் ஆப்தார்ப் கவுல்டு">
பெஞ்சமின் ஆப்தார்ப் கவுல்டு

பெஞ்சமின் ஆர்தார்ப் கவுல்டு "(Benjamin Apthorp Gould)" (செப்டம்பர் 27, 1824 – நவம்பர் 26, 1896) ஓர் அமெரிக்க வானியலாளர் ஆவார். இவர் வானியல் இதழைத் தொடங்கியதற்காகவும் கவுல்டு பட்டையின் கண்டுபிடிப்புக்காகவும் அர்ஜெண்டினா வான்காணகத்தை உருவாக்கியதற்காகவும் அர்ஜெண்டீனா தேசிய வானிலையியல் சேவையை தோற்றுவித்ததற்காகவும் பெயர்பெற்றவர்.

இவர் மசாசூசட், போசுடனில் பிறந்தார். இவரது தந்தையார் போசுடன் இலத்தீன் பள்ளியின் முதல்வரான பெஞ்சமின் ஆர்தார்ப் கவுல்டு ஆவார். இந்தப் பள்லியில் தான் ஆர்தார்ப் கவுல்டு கல்வி கற்றார். இவரது தாயார் உலுக்ரீழ்சியா தானா கோடார்டு ஆவார். கவிஞர் அன்ன பிளேகு கவுல்டு இவரது மாமா ஆவார். ஆர்வார்டு கல்லூரியில் சேர்ந்து 1844 இல் பட்டம் பெற்றதும், இவர் செருமனி, கோட்டிங்டன் பல்கலைக்கழகத்தில் காசின் கீழ் கணிதவியலும் வானியலும் படித்தார். அப்போது இவர் வால்வெள்ளிகள், குறுங்கோள்கள் ஆகியவற்றின் நோக்கீடுகள் பற்றியும் அவற்றின் இயக்கம் பற்றியும் 29 ஆய்வுரைகலை வெளியிட்டார். அமெரிக்கவிலேயே முதன்முதலாக வானியலில் முனைவர் பட்டம் பெற்றதும், ஐரோப்பாவின் வான்காணகங்களுக்குப் பயணம் மேற்கொண்டு, அமெரிக்காவில் வானியலை மேம்படுத்த என்ன செய்யவேண்டும் என அறிவுரைகல் கேட்டுப் பெற்றார். அங்கு இவருக்கு Astronomische Nachrichten இதழின் அமைப்பில் ஒரு வானியல் இதழை அமெரிக்காவில் தொடங்குமாறு முதன்மையான அறிவுரை வழங்கப்பட்டது.



</doc>
<doc id="327161" url="https://ta.wikipedia.org/wiki?curid=327161" title="பிராங்க் வாட்சன் டைசன்">
பிராங்க் வாட்சன் டைசன்

சர் பிராங்க் வாட்சன் டைசன் "(Sir Frank Watson Dyson)", KBE, FRS, FRSE, LLD, (8 ஜனவரி 1868 – 25 மே 1939) ஓர் ஆங்கிலேய வானியலாளர் ஆவார். இவர் அரசு வானியலாளராக அமர்த்தப்பட்டார். இவர் இங்கிலாந்தில் உள்ள கிரீன்விச்சில் இருந்துள்ள பிப் ஒலி நேரக் குறிகைகளை அறிமுகப்படுத்தியதர்காகவும் ஐன்சுட்டைனின் பொது சார்பியல் கோட்பாட்டை நிறுவியதற்காகவும் பெயர்பெற்றவர்.

இவர் இலைசெசுடெர்சயரில் ஆழ்சுபை-தெ-லாசவுச் அருகில் உள்ள மீழ்சாமில் பிறந்தார். இவரது தந்தையார் புனித வாட்சன் டைசன் ஆவார். இவர் மரைப்பேராய அமைச்சர். இவரது தாயார் பிரான்சிசு டோடுவெல். இவரது பெற்றோர் இவரது இலம்பருவத்திலேயே யார்க்சயருக்கு இடம்பெயர்ந்தனர். அங்கே மேற்கு யார்க்சயரில் இருந்த ஆலிபாக்சில் உள்ள ஈத் இலக்கணப் பள்ளியில் கல்விபெற்ரார். கல்விநல்கை பெற்று பிராட்போர்டு இலக்கணப் பள்ளிக்கும் கேம்பிரிட்ஜ் டிரினிடி கல்லூரிக்கும் மாறினார். இக்கல்லூரியில் இவர் கணிதவியலும் வானியலும் கற்றார். இவர் அங்கே இரண்டாம் விரேங்கிளராக 1889 இல் விளங்கினார்.

இவருக்கு 1894 இல் கிரீன்விச் வான்காணகத்தில் முதுநிலை உதவியாளர் பதவி வழங்கப்பட்டது. இங்கு இவருக்கு விண்மீன் வரைவியல் அட்டவணைப்பணி தரப்பட்டது. இந்த அட்டவணை 1905 இல் வெளியானது. 

இவர் சுகாட்லாந்துக்கான அரசு வானியலாளராக 1905 முதல் 1910 வரை அமர்த்தப்பட்டார்.மேலும்1910 இல் இருந்து 1933 வரை அரசு வானியலாளராகவும் கிரீன்விச் வான்காணக இயக்குநராகவும் இருந்துள்ளார். இவர் அந்த வான்காணகத்துக்கு ஒரு புதிய விடுபட்ட தனி ஊசல் கடிகாரத்தை அறிமுகப்படுத்தினார். இது அக்காலத்தில் நிலவிய கடிகாரங்கள் அனைத்தினும் துல்லியமானதாகும். 

இவரது சூரிய ஒளிமறைப்புத் தேட்ட ஆய்வுகள் இவருக்குப் பெரும்புகழ் ஈட்டின. இவர் சூரிய ஒளிமுகடு, வண்னக்கோள கதிர்நிரல்களில் பெருபுலமை வாய்ந்தவர் ஆவார். இவர் 1919 இல் பிரேசில், பிரிசிபே ஆகிய இடங்களில் சூரிய ஒளிமறைப்பை நோக்கும் தேட்டங்களுக்கு ஏற்பாடுகள் செய்தார். இந்நோக்கீடுகள் ஐன்சுட்டைனின் ஒளிமீதுள்ள ஈர்ப்பின் விளைவை உறுதிப்படுத்தி நிறுவின.

இவர் 1939 இல் ஆத்திரேலியாவில் இருந்து இங்கிலாந்துக்குத் திரும்பும்போது கடலில் இறக்கவே கடலிலேயே அடக்கம் செய்யப்பட்டார்.


இவர் 1894 இல் பலேமோன் பெசுட்டின் மகளாகிய கரோலின் பிசேத் பெசுட்டு அவர்களை மணந்தார். இவர்களுக்கு இரு மகன்களும் ஆறு மகள்களும் பிறந்தனர்.




</doc>
<doc id="327169" url="https://ta.wikipedia.org/wiki?curid=327169" title="பக்கிரி">
பக்கிரி

ஃபக்கீர் அல்லது ஃபக்கிரி (Fakir or Faqir) (; , இசுலாமிய சூபித்துவத்தை கடைபிடித்து, பிச்சை எடுத்து உண்டு வாழ்ந்து, இறைவனைக் குறித்த ஆன்மிகத் தேடலில் வாழும் இசுலாமியத் துறவி என்று பொருள்.

துறவு வாழ்கையைக் கொண்ட பக்கிரிகள் இறைவனை அதிகம் தொழுது கொண்டும் இறைவனின் திருப்பெயர்களை மனதில் ஜெபித்துக் கொண்டும் இருப்பர்.

இசுலாமிய உமையாக்களின் ஆட்சிக் காலத்தில் (661–750) இசுலாமிய சமுதாயத்தில் சூபித்துவம் மலர்ந்தது. சூபித்துவ ஃபக்கிரிகள் உலக போகங்களை வெறுத்து, இறைவனை மட்டும் இலக்காகக் கொண்டு மக்களிடம் பிச்சையெடுத்து உண்டு, தூய ஆன்மிக வாழ்க்கையை மேற்கொண்டனர். பக்கிரிகள் இசுலாமிய சமுதாயத்தில் மதிப்பு மிக்கவர்களாக இருந்தனர்.
பக்கிரி எனும் சொல் இந்து பௌத்த சமயங்களில் சந்நியாசி, சாது, குரு, சுவாமி மற்றும் யோகிகளைக் குறிக்கிறது. 

இந்தியத் துணைக் கண்டத்தில் பக்கிரி எனும் சொல் முகலாயப் பேரரசின் ஆட்சிக் காலத்தில் முதலில் பிரபலமானது. கி. பி. நான்காம் நூற்றாண்டில் வட இந்தியாவின் நாக சாதுக்களை பக்கிரிகள் என பாரசீக வரலாற்று ஆசிரியர்கள் குறிப்பிட்டுள்ளனர். சீரடி சாயி பாபா ஒரு பக்கிரி போன்று வாழ்ந்தவர். 

வடஇந்தியாவில் பக்கீர் எனும் சாதியினர் தர்காக்களில் பணி செய்து வாழ்கின்றனர்.

இந்த கலாச்சாரத்தின் பரிணாம மாற்றங்களின் தற்கால மிச்சமாக தமிழகத்தில் பல ஊர்களில் இன்றும் ஃபக்கிர்சா மற்றும் ஃபக்கீர்மார் என அறியப்படும் வகையினரைக் காணலாம்.



</doc>
<doc id="327185" url="https://ta.wikipedia.org/wiki?curid=327185" title="எட்மோனியா லூவிசு">
எட்மோனியா லூவிசு

மேரி எட்மோனியா லூவிசு (யூலை 4, 1844 – செப்டம்பர் 17, 1907) ஒரு அமெரிக்க சிற்பி, இவர் தன் வேலை வாழ்நாளில்  பெரும் பகுதியை உரோம்  இத்தாலியில் கழித்தார். இவரே முதல் ஆப்பிரிக்க-அமெரிக்க மற்றும் அமெரிக்க தொல் குடியினர் மரபில் பன்னாட்டு  புகழும்    உலக  நுண்கலைகளில்  பெயரும் பெற்ற முதல் பெண்மணி  ஆவார்.  இவருடைய  கருப்பு  இனத்து  மக்களும்  அமெரிக்க  தொல்  குடி  இன  மக்களும் கலந்தவாறே  இவருடைய புதிய பாணி சிற்பங்கள் பெரும்பாலும்  இருக்கும். இவர் அமெரிக்க உள்நாட்டுப் போர் காலகட்டத்தில்  புகழ்  பெறத்தொடங்கினார். .19ஆம்  நூற்றாண்டில்  அமெரிக்க  கலை  மையநீரோட்டத்தில் அறியப்பட்ட  ஒரே  ஆப்பிரிக்க அமெரிக்க பெண்  இவராவார்.  2002இல் சிறந்த 100  சிறந்த ஆப்பிரிக்க  அமெரிக்கர்கள்  பட்டியலில் இடம்  பிடித்தார்.

எட்மோனியா லூவிசு யூலை 4, 1844 பிறந்ததாக  பட்டியலிடப்பட்டுள்ளது நியூ யோர்க்   மாநிலத்திலுள்ள   கிரின்புசு  என்னுமிடத்தில்  இவர்  பிறந்தார்.  கிரின்புசு  இப்போது  ரென்சுசில்லர்  என  அழைக்கப்படுகிறது. லூவிசின் தந்தை ஆப்பிரிக்க-எய்ட்டி  இனத்தவர்,  தாய் ஆப்பிரிக்க  அமெரிக்க  இன  மரபுள்ள   அமெரிக்க  தொல் குடி  இனத்தைத்  சேர்ந்தவர். லூவிசின்  தாய்  சிறந்த கை  வினைக்  கலைஞரும்   தையற்காரரும்  ஆவார்.  தந்தை பெருமுதலாளியின் வேலைக்காரன்.  இக் குடும்ப பின்னணியால் ஈர்க்கப்பட்டு லூவிசு பின்னர்  சிற்ப  வேலையை  தேர்ந்தெடுத்தார்

லூவிசுக்கு ஒன்பது வயது அடையும் போது அவரின் பெற்றோர்கள் இறந்துவிடுகின்றனர்.  அவரின்  தந்தை  1847இல் இறந்துவிடுகிறார். 
அவரின் மூத்த சகோதரரும் அவரும் அவரின் தாய் வழி உறவுகளால் தத்து எடுத்து  வளர்க்கப்படுகிறார்கள்.  அவரின் மூத்த  சகோதரர் சாமுவேல் 1835ஆம் ஆண்டு  எயிட்டியில்  லூவிசின் தந்தைக்கும் அவரது  முதல்  மனைவிக்கும் பிறந்தவர்.  அவரது  தந்தை  இறக்கும் போது சாமுவேல் முடி திருத்துநராக வேலைக்கு சென்றிருந்தார் அப்போது அவருக்கு 12 வயது ஆகியிருந்தது. எட்மோனியாவும் சாமுவேலும் 4 ஆண்டுகள்  தாய் வழி  உறவுகளுடன்  நயாகரா அருவி  நகரத்திலேயே இருந்தனர்.  லூசிசும்  அவரது  உறவுகளும் அமெரிக்க தொல்  குடிகளின்  கூடைகளையும்  நினைவுச்சின்னங்களையும் நயாகரா அருவி டொராண்டோ நியு யார்க் நகரங்களுக்கு வரும் சுற்றுலா பயணிகளுக்கு  விற்று  பணம்  சம்பாதித்தனர்.  அச்சமயத்தில் இவரது  பெயர் தொல் குடிகள்  இவருக்கு வைத்த  பெயரான  "வைல்ட்பையர்"   என்றும்  சாமுவேலின்  பெயர் " சன்சைன்"  என்றும் கூறுவார்கள்.. 1852ஆம் ஆண்டு  சாமுவேல் சான் பிரான்சிசுக்கோ, கலிபோர்னியா நகருக்கு ,  கேப்டன் எசு. ஆர். மில்சு பாதுகாப்பில்  சென்றார்.எனினும் சாமுவேல் தன் படிப்புக்கும் தங்கும் இடத்திற்குமான பணத்தை  தந்துகொண்டிருந்தார். 1856ஆம்  ஆண்டு லூவிசு  மக்குராவில்லில் உள்ள நியூயார்க் நடுவண் கல்லூரியில் சேர்ந்தார்..
1958ஆம் ஆண்டு கோடை விடுமுறையில் வழக்கமான கல்லூரி படிப்புக்கு தயார் செய்யும் சிறப்பு வகுப்பில் படித்தார். மூன்று ஆண்டுகள் கழித்து அக்கல்லூரியை விட்டு வெளியேறினார்.


</doc>
<doc id="327190" url="https://ta.wikipedia.org/wiki?curid=327190" title="ஏரியல் விரிகுடா தீவுகள்">
ஏரியல் விரிகுடா தீவுகள்

ஏரியல் விரிகுடா தீவுகள் "( Aerial Bay Islands)" என்பவை அந்தமான் தீவுகளில் உள்ள ஒரு தீவுக்கூட்டம் ஆகும். இந்தியாவின் ஒன்றியப் பகுதிகளில் ஒன்றான அந்தமான் நிக்கோபார் தீவுகள் நாட்டின் வடக்கு மற்றும் மத்திய அந்தமான் மாவட்ட நிர்வாகத்திற்கு உட்பட்ட பகுதியாகும். இத்தீவுக் கூட்டத்தில் சிமித் தீவு மட்டுமே பெரியதும் குடியிருப்புப் பகுதியுமாகும்.

13° 18′ 0″ வடக்கு மற்றும் 93° 1′ 48″ கிழக்கு என்ற அடையாள ஆள்கூறுகளில் ஏரியல் விரிகுடா தீவுகள் அமைந்துள்ளன. சாதம் தீவு. ரோசு தீவு, ஆக்சு தீவு முதலியன இங்குள்ள பிற தீவுகளாகும்.

திக்லிபூர் தாலுக்கா நிர்வாகத்தின் கீழுள்ள ஒரு பகுதியாக, ஏரியல் விரிகுடா தீவுகள் இயங்குகின்றன.

இத்தீவுகளில் உள்ள மூன்று கிராமங்களில் மொத்தமாக 600 நபர்கள் வசிக்கின்றனர்.


</doc>
<doc id="327192" url="https://ta.wikipedia.org/wiki?curid=327192" title="ஏவ்சு தீவு">
ஏவ்சு தீவு

ஏவ்சு தீவு "(Aves Island)" என்பது அந்தமான் தீவுகளில் உள்ள ஒரு தீவு ஆகும். இந்தியாவின் ஒன்றியப் பகுதிகளில் ஒன்றான அந்தமான் நிக்கோபார் தீவுகள் நாட்டின் வடக்கு மற்றும் மத்திய அந்தமான் மாவட்ட நிர்வாகத்திற்கு உட்பட்ட பகுதியாகும். அந்தமான் நிக்கோபார் தீவுகளின் தலைநகரம் போர்ட் பிளேரில் இருந்து வடக்காக 140 கிலோமீட்டர் தொலைவில் ஏவ்சு தீவு அமைந்துள்ளது.

12° 54′ 54″ வடக்கு மற்றும் 92° 56′ 6″ கிழக்கு என்ற அடையாள ஆள்கூறுகளில், மாயாபந்தர் நகரத்திற்கு கிழக்கே 3.5 கிலோமீட்டர் தொலைவில் ஏவ்சு தீவு அமைந்துள்ளது. ஏவ்சு கலங்கரை விளக்கம் 2008 ஆம் ஆண்டில் நிறுவப்பட்டது.

தென்னை சாகுபடி கூட்டுறவு சங்கத்திற்கு.. 
சொந்தமான ஏவ்சு தீவு மாயாபந்தர் தாலுக்கா நிர்வாகத்தின் கீழுள்ள ஒரு பகுதியாக இயங்குகிறது 

மாயாபந்தர் நகரத்திலிருந்து 20 நிமிடப் படகுப் பயணத் தூரத்தில் ஏவ்சு தீவு அமைந்துள்ளது .

தடித்த தென்னை மரங்களின் நிழலில், நீர் மற்றும் சூரிய ஒளியில் நினைவதற்கும் உல்லாசமாக காற்று வாங்கவும் ஏற்ற ஒரு இடமாக ஏவ்சு தீவு இருக்கிறது. 

இத்தீவுகளில் உள்ள ஒரேயொரு கிராமத்தில் ஒரு குடும்பம் மட்டுமே வசிக்கிறது. எழுத்தறிவு சதவீதம் 100% ஆகும். 

விவசாயம் செய்து வரும் இவர்கள் நெல், காய்கறிகள், தென்னை தோட்டப்பயிர்கள், மலை தோட்டப்பயிர்கள் முதலியவற்றைப் பயிடுகின்றனர் 


</doc>
<doc id="327202" url="https://ta.wikipedia.org/wiki?curid=327202" title="முழையூர் தர்மபுரீஸ்வரர் கோயில்">
முழையூர் தர்மபுரீஸ்வரர் கோயில்

முழையூர் தர்மபுரீஸ்வரர் கோயில் தஞ்சாவூர் மாவட்டம் கும்பகோணம் வட்டம் பட்டீஸ்வரம் அருகே உள்ள கோயிலாகும். இக்கோயில் வள்ளலார் கோயில் என்றும் வட தளி என்றும் அழைக்கப்படுகிறது. 

கும்பகோணம்-தஞ்சாவூர் சாலையில் தாராசுரம் சென்று அங்கிருந்து பட்டீச்சரம் சாலையில், சாலை பிரியும் இடத்தில் இடப்புறமாக நேர்ச்சாலையில் சென்றால் முழையூரை அடையலாம். கும்பகோணத்திலிருந்து பேருந்து மூலம் இவ்வூரை அடையலாம். 

பழையாறையில் இருந்த 19 கோயில்களில் பல அழிந்துவிட்ட நிலையில் இப்பகுதியில் நான்கு திசைகளிலும் வடதளி, கீழ்த்தளி, மேல்தளி, தென்தளி எனும் கோயில்கள் இருந்தன. அவற்றுள் இப்பகுதி கீழப்பழையாறை வடதளி என்று இவ்விடம் அழைக்கப்படுகிறது.

இக்கோயிலின் மூலவர் தர்மபுரீசுவரர் ஆவார். இறைவி விமலநாயகி ஆவார்.

நுழைவாயிலைக் கடந்து உள்ளே சென்றதும் மற்றொரு வாயில் உள்ளது. அவ்வாயிலின் மேல் பகுதியில் நடுவில் சிவன் பார்வதியுடன் ரிஷபத்தில் அமர்ந்துள்ள நிலையில் உள்ள சுதைச்சிற்பம் உள்ளது. இவ்வாயிலின் வழியே உள்ளே கோயிலின் இடது புறமாக 12 லிங்கத்திருமேனிகள் காணப்படுகின்றன. அவை மேச லிங்கம், ரிசப லிங்கம், மிதுன லிங்கம், கடக லிங்கம், சிம்ம லிங்கம், கன்னி லிங்கம், துலா லிங்கம், விருச்சிக லிங்கம், கும்ப லிங்கம், மீன லிங்கம் என்று குறிக்கப்பட்டுள்ளன. உயர்ந்த நிலையில் மாடக்கோயில் அமைப்பில் உள்ள தளத்தில் படியில் ஏறி உள்ளே செல்லும்போது மூலவர் மேற்கு நோக்கிய நிலையில் கருவறையில் காணப்படுகிறார். அவருக்கு வலது புறம் இறைவி சன்னதி உள்ளது. இறைவி தெற்கு நோக்கிய நிலையில் உள்ளார். மாடக்கோயில் அமைப்பிலான தளத்தில் உள்ள திருச்சுற்றில் அர்த்தநாரி, துர்க்கை, பிரம்மா, லிங்கோத்பவர், தட்சிணாமூர்த்தி, விநாயகர் ஆகியோர் உள்ளனர். இதே சுற்றில் சண்டிகேசுவரர் சன்னதியும் அப்பர் சன்னதியும் உள்ளது. 

13 நவம்பர் 2011 அன்று இக்கோயிலில் குடமுழுக்கு நடைபெற்றுள்ளது. 



</doc>
<doc id="327209" url="https://ta.wikipedia.org/wiki?curid=327209" title="மத்தறை பேரரசு">
மத்தறை பேரரசு

மத்தறை மரபு (The Mathara (IAST: Māṭhara) என்பது கிழக்கு இந்தியாவில் கலிங்க நாட்டை கி.பி. 4 ஆவது மற்றும் 5 வது நூற்றாண்டில் ஆண்ட ஒரு அரச மரபாகும். இந்த நாடு தற்கால ஒடிசாவின் கஞ்சாம் மாவட்டம் மற்றும் ஆந்திரப் பிரதேசத்தின் சிறீகாகுளம் மாவட்டம் ஆகியவற்றை உள்ளடக்கியப் பகுதிகளைக் கொண்டது. இவர்களை கவிழ்த்துவிட்டு பிதர்பாக்தா மரபினர் ஆட்சிக்கு வந்திருக்கவேண்டும் எனக் கருதப்படுகிறது.

மாத்தறை மரபில் பின்வருபவர்கள் அறியப்படுகிறனர் (அடைப்புக்குறிக்குள் IAST ):
மாத்தறை அரசர்கள் நாராயணனின் பக்தர்களாக இருந்தனர். (விஷ்ணு).

மாத்தறை வம்சத்தினர் கலிங்கத்தை 4 ஆம் நூற்றாண்டின் நடுப்பகுதியில் இருந்து 5 ஆம் நூற்றாண்டின் இறுதிவரை ஆண்டனர். ஒருவேளை குப்தப் பேரரசின் சமுத்திரகுப்தரின் படைகள் பிராந்தியத்தில் இருந்து விலகிய பின்னர். இவர்கள் கலிங்க நாட்டை தங்கள் கட்டுப்பாட்டுக்குள் கொண்டுவந்திருக்க வேண்டும்.

சக்திவர்மனே இந்த மரபின் பழமையான ஆட்சியாளனாகத் தெரிகிறார், இவர் "கலிங்காதிபதி" என்ற பட்டம் பூண்டிருந்தார். இவரின் தந்தை சங்கரவர்மன் எந்த பட்டத்தையும் பூண்டதாக தெரிவ்வில்லை.

சக்திவர்மனின் 13 ஆம் ஆட்சியாண்டில் வெளியிடப்பட்ட ஒரு செப்பேட்டில் இவரை "மகாராஜேஸ்ய-ஸ்ரீ சக்திவர்மா" என குறிப்பிடுகிறது. இது இவரது அமைச்சரான அர்ஜுணதாதா என்பவரால் எழுதப்பட்டது. இது பிஸ்ஹடபுரத்தில் வெளியிடப்பட்டது, இது தற்கால பித்தபுரம் என அடையாளம் காணப்பட்டுள்ளது. இந்த ஆவணம் அந்தணர்களுக்கு ராகலுவா பகுதியில் (நவீன ரகோலு சிறீகாகுளம் மாவட்டத்தில் உள்ளது) மாணியம் அளித்தது தொடர்பானது ஆகும்.

இந்த செப்பேடு சக்திவர்மன் வசிஷ்தியின் மகன் என குறிப்பிடுகிறது. வரலாற்றாசிரியர் சினிகதா திரிபாதி சக்திவர்மனின் தாயார் வசிஷ்தியின் மரபில் இருந்து வந்ததவர் என்று கூறுகிறார். இத்தகைய தாய்வழிப் பெயர்களை இவர்களுக்கு முந்தைய மரபினரான சாதவகனர்கள் மற்றும் இச்சுவாகு மரபினர் பயன்படுத்தியுள்ளனர். பிஸ்ஹதபுரா முதலில் வசிஷ்தா வம்சத்தின் கட்டுப்பாட்டின் இருந்துள்ளது, ஒருவேளை சக்திவர்மன் அவரது தாயாரின் மரபுரிமையினால் அதை அடைந்திருக்கலாம். சில அறிஞர்கள் மத்தறை மரபினரின் தலைநகராக பிஸ்ஹடபுரா இருந்தது என கருதுகின்றனர்.

இந்த சாசனம் சக்திவர்மனின் கலிங்க நாடு தெற்கில் கோதாவரி ஆறுவரை பரவி இருந்ததாக கூறுகிறது. இவரது மகனின் சிம்ம்புர செப்பேடு சக்திவர்மனின் ஆட்சிப்பரப்பு மகாந்தி மற்றும் கிருஷ்ணவெண்ணா (கிருஷ்ணா) ஆறுகளுக்கு இடைப்பட்டப் பகுதியில் இருந்ததாக புகழ்கிறது. இக்கூற்று ஒரு மிகைப்படுத்தலாக தெரிகிறது: 5வது மற்றும் 6வது நூற்றாண்டுகளில், கோதாவரி மற்றும் கிருஷ்ணா ஆறுகளுக்கு இடைப்பட்ட பகுதி சாலங்காயனார் கட்டுப்பாட்டில் இருந்தது பிறகு விஷ்ணு குந்தினர்ரும் கட்டுப்பாட்டை செலுத்தினர், மத்தறை மரபினர் வடக்கில் மகாநதி ஆறுவரையான பகுதியை ஆட்சி செய்ததற்கு சான்றுகள் இல்லை. செப்பேட்டில் குறிக்கப்பட்ட "மகாநதி" வேறு ஒரு ஆறாகும் இது தற்கால கஞ்சம் மாவட்டத்தில்; பாயும் ருசிகுல்ய ஆற்றுடன் அஸ்காவுக்கு அருகில் இணைகிறது.

பிரபாஞ்சனவர்மன் தனது தந்தை சக்திவர்ம்மனுக்குப் பின் பட்டத்துக்கு வந்தார். இவர் வெளியிட்ட சாசணங்களில் சிங்கபுரத்தில் வெளியிட்ட சாசணம் மட்டும் கண்டறியப்பட்டுள்ளது. இது தற்றால சிங்கபுரம் சிறீகாகுளம் மாவட்டத்தில் உள்ளது. இந்த செப்பைடு இவரை "சகல-கலிங்காதிபதி" ("முழு கலிங்கத்துக்கும் அதிபதி") என அறிவிக்கிறது.

இச்செபெபேடு நிங்கோந்தி "அக்ரகாரத்தை" (பிராமணர் கிராமம்) உருவாக்கியது குறித்தது. இந்த கிராமம் கடற்கரையில் அமைந்திருந்தது, அதன் சரியான இடம் அறிய இயலவில்லை. இந்தச் செப்பேட்டில் மன்னரின் அலுவலராக (தண்டநாயகர்) ஜெயஸ்தா என்பவரின் பெயரைக் குறிப்பிடுகிறது.

அனந்தசக்திவர்மன் தனது தந்தை பிரபாஞ்சனவர்மனுக்குப்பின் ஆட்சிக்கு வந்தவர். இவர் "கலிங்காதிபதி" என்ற பட்டம் பூண்டிருந்தார்.

இவரது 14 ஆம் ஆட்சியாண்டைச் சேர்ந்த ஒரு சாசணம் கிடைத்துள்ளது. இது எங்கு வெளியிடப்பட்டது என்று தெரியவில்லை, இந்த சாசணம் அந்தணர்களுக்கு அந்தோரிபா என்ற கிராமத்தை மானியமாக (ஸ்ரீகாகுளம் மாவட்டத்தில் அளித்தது தொடர்பான ஆணையாகும். இதில் மன்னரின் அலுவலரான மாதர்வா என்னும் தண்டநாயகனின் பெயர் இடம்பெற்றுள்ளது.

இவரின் இன்னொரு செப்பேடு சென்னை அருங்காட்சியகத்தில் உள்ளது இது இவரின் 28வது ஆட்சியாண்டில் வெளியிடப்பட்டது. இதில் அரசு அதிகாரியான தேசக்சபடலதீக்‌ஷிதா என்னும் பதவில் இருந்த அர்ஜுணதாதா என்பவரின் பெயர் இடம்பெற்றுள்ளது.

அனந்தசக்திவர்மனை பித்ருபக்த மன்னனான உமாவர்மன் ஆட்சியில் இருந்து அகற்றியதாக தெரியவருகிறது. இவரது அரசு அதிகாரியான மாதர்வா பிறகு உமாவரம்னிடம் தேசக்சபடலதீக்‌ஷிதா என்ற பதவியை சிம்ம்புரத்தில் தொடர்ந்த்து வகித்துள்ளார். அனந்தசக்திவர்மனுக்கு பிறகான காலகட்டத்தில் பிஸ்தபுரம் வசிஷ்த்த மரபினரின் கட்டுப்பாட்டின்கீழ் வந்தது. வசிஷ்த்த மரபின் மன்னர் வெளியிட்ட சாசணம் நகரத்தில் கண்டறியப்பட்டுள்ளது.

பின்வரு்ம் செப்பேடுகள் மத்தறை மரபினரால் வெளியிடப்பட்டவை:

இந்த அனைத்து சாசணங்களும் சமசுகிருத மொழியில், தென்னக பிராமி எழுத்துமுறையில் எழுதப்பட்டவை. 


</doc>
<doc id="327217" url="https://ta.wikipedia.org/wiki?curid=327217" title="அக்ரகாரம்">
அக்ரகாரம்

அக்ரகாரம், அகாராரம், அக்ரஹாரம், அகரம் என பலவகையில் தென்னிந்தியாவில் அழைக்கபடுவது பிராமணர் குடியிருப்பான பாரம்பரிய கிராமமாகும். அக்ரகாரம் பழங்காலத்தில் சதுர்வேதிமங்கலம் என்று அழைக்கப்பட்டது. இவை கடோகா மற்றும் போயா என்றும் சிலபகுதிகளில் அழைக்கப்படுகின்றன.

பொதுவாக அக்ராரம் என்பது கோயிலைச் சுற்றி ஒரு மாலை போன்று, தெருவின் இருபுறங்களிலும் வீடுகளைக் கொண்டும், கிராமத்தின் மையத்தில் கோயிலைக் கொண்டும் இருக்கும் இதனால் கோயிலைச் சுற்றி மாலைபோல குடியிருப்புகள் அமைந்திருக்கும். கட்டடக்கலை மற்றும் நகர-திட்டமிடல் ஆகியவை பாரம்பரிய இந்து கட்டடக்கலையைக் கொண்டதாக இருக்கும். ஒரு அக்ரகாரமானது தெருவின் இரு புறமும் வடக்கு தெற்காக இரு வரிசையில் வீடுகளைக் கொண்டதாகவும் ஒரு இறுதியில் சிவன் கோயிலைக் கொண்டும் மற்றும் மறு இறுதியில் விஷ்ணு கோவிலைக் கொண்டு இருக்கும் இதற்கு ஒரு நல்ல உதாரணம் தமிழ்நாட்டில் உள்ள வடிவீஸ்வரம் ஆகும். 

பிராமணர்கள் அக்ரகாரங்களைவிட்டு நகர்ப்புற பகுதிகளுக்கு தொழில்கள் மற்றும் வேலைகள் நிமித்தமாக வெளிநாடுகளுக்கும் இடம்பெயர்ந்தனர் இதனால் அக்கிரகாரத்து. பாரம்பரிய வீடுகள் வேகமாக மறைந்து பல கான்கிரீட் கட்டடங்களாக மற்றும் வணிக வளாகங்களாக மாறி வருகின்றன. 

அக்கரகாரம் குறித்த பழங்கால விளக்கம் சங்க கால நூலான பெரும்பாணாற்றுப்படையில் உள்ளது.


</doc>
<doc id="327229" url="https://ta.wikipedia.org/wiki?curid=327229" title="துறவிகளின் கிளர்ச்சி">
துறவிகளின் கிளர்ச்சி

துறவிகளின் கிளர்ச்சி ("Sannyasi rebellion or Sannyasi revolt / The monks' rebellion") (, புனித யாத்திரை செல்லும் இந்துத் துறவிகள் மற்றும் இசுலாமிய பக்கிரிகளிடம், கிழக்கிந்திய கம்பெனியின் ஆட்சியாளர்கள் யாத்திரை வரி வசூலிப்பதை எதிர்த்து, பதினேழாம் நூற்றாண்டில் இறுதியில் வங்காளத்தில் 1770 – 80-ஆம் ஆண்டுகளில் நடைபெற்ற துறவிகளின் கிளர்ச்சிகளைக் குறிக்கும்.
துறவிகளின் இக்கிளர்ச்சி, கிழக்கிந்திய கம்பெனியின் ஆளுகைக்கு உட்பட்ட வங்காளத்தின் முர்சிதாபாத் மற்றும் ஜல்பைகுரி பகுதியில் உள்ள "ராணிகுட்" காட்டுப் பகுதிகளில், கிழக்கிந்திய கம்பெனியின் சார்பாக யாத்திரை வரி வசூலிப்பவர்களுக்கு எதிராக நடைபெற்றது.

1770-ஆம் ஆண்டு வங்காளப் பஞ்சம் மற்றும் 1764 ஆண்டு புக்சார் சண்டை மற்றும் பிளாசி சண்டைகளால் வங்காளத்தில் பசி, பஞ்சம், பட்டினி, வழிப்பறி, கொலை, கொள்ளை, சொத்துக்களை சூறையாடல் நிகழ்வுகள் தொடர்ந்ததால், வங்காளத்தின் மக்கள் தொகையில் மூன்றில் ஒரு பங்கினர் இறந்தனர்.இந்நிலையும் கிழக்கிந்திய கம்பெனி ஆட்சியாளர்களுக்கு எதிரான துறவிகளின் கிளர்ச்சி காரணமாயிற்று.

1771-இல் வங்காளத்தின் நத்தோர் மாவட்டம் மற்றும் ரங்க்பூர் மாவட்டங்களில், கிழக்கிந்திய கம்பெனி படையினரால் 150 துறவிகள் எக்காரணமும் இன்றி கொல்லப்பட்டனர்.

தசநாமி நாக துறவிகளும் மற்றும் பக்கிரிகளும் ஒன்று சேர்ந்து வங்காளத்தின் பிர்பூம், மேற்கு மிட்னாபூர் மற்றும் கிழக்கு மிட்னாப்பூர் பகுதிகளின் புனித தலங்களுக்கு யாத்திரை செல்கையில், கிழக்கிந்தியக் கம்பெனி படைவீரர்களால் தடுத்து நிறுத்தப்பட்ட போது, துறவிகள் கம்பெனி படைவீரர்களுக்கு எதிராக கிளர்ச்சி செய்தனர்.

துறவிகளின் கிளர்ச்சிகள் குறித்த வரலாற்றை மையமாகக் கொண்டு, புகழ் பெற்ற வங்காள நூலாசிரியர் பங்கிம் சந்திர சட்டர்ஜி, 1882-இல் ஆனந்த மடம் எனும் புதினம் எழுதினார். 1876-இல் பங்கிம் சந்திரர் இயற்றிய வந்தே மாதரம் கவிதையை ஆனந்தமடம் புதினத்தில் சேர்த்துள்ளார். மேலும் இப்புதினத்தை மையமாகக் கொண்டு ஆனந்த மடம் எனும் வங்காள மொழித் திரைப்படம் 1952-இல் வெளி வந்தது.


</doc>
<doc id="327233" url="https://ta.wikipedia.org/wiki?curid=327233" title="கலிங்கப் போர்">
கலிங்கப் போர்

கலிங்கப் போர் என்பது மௌரியப் பேரரசின் அசோகருக்கும் கலிங்க நாட்டுக்கும் இடையில் நடந்த போராகும், கலிங்க நாடு என்பது இந்திய ஒன்றியத்தில் அமைந்துள்ள மாநிலமான தற்கால ஒடிசா மாநிலமாகும். அசோகருடன் போரிட்ட கலிங்க மன்னரின் பெயர் குறித்த எந்த ஆதாரமும் கிடைக்கவில்லை. அரியனை ஏறியபிறகு அசோகர் செய்த மிகப்பெரிய ஒரே போர் இது ஆகும். உலகவரலாற்றில் இரத்த ஆறு பெருக்கெடுத்த போர்களில் இது ஒன்றாகும். சுதந்திர நாடான கலிங்க நாடு, அசோகரின் பேரரசுக்கு அடிபணிய மறுத்து அசோகரின் மிருகத்தனமான வலிமையான படையை எதிர்த்து இறுதி வரை தைரியமாக போராடியது. ஆனால் கடுமையாக போராடிய போதிலும், அவர்களால் அசோகரின் இராணுவத்துக்கு எதிராக சொற்ப எண்ணிக்கையில் இருந்த படைகளைக் கொண்டு சமாளிக்க இயலவில்லை.

இந்த போரில் சிந்தப்பட்ட குருதியே புத்த சமயத்தை ஏற்க அசோகரைத் தூண்டியது என்று கூறப்படுகிறது. எனினும், அவர் வெற்றி பெற்ற பிறகு கலிங்க நாட்டை தனது மவுரியா பேரரசுடன் இணைத்துக் கொண்டார்.


</doc>
<doc id="327241" url="https://ta.wikipedia.org/wiki?curid=327241" title="பென்சீன்டிரையால்">
பென்சீன்டிரையால்

பென்சீன்டிரையால்கள் "(Benzenetriols )" என்பவை CHO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். மூவைதராக்சிபென்சீன்கள் அல்லது டிரை ஐதராக்சி பென்சீன்கள் என்ற பெயராலும் இவை அழைக்கப்படுகின்றன. அரோமாட்டிக் சேர்மமான இவை பாலிபீனால்கள் என்று வகைப்படுத்தப்படுகின்றன. ஒரு பென்சீன் வளையத்தில் மூன்று ஐதராக்சில் குழுக்கள் இணைக்கப்பட்டிருப்பதால் இவை பாலிபீனால்கள் என அழைக்கப்படுகின்றன.

இம்மூன்று சேர்மஙகளும் C6H6O3 என்ற மூலக்கூற்று வாய்ப்பாடிலேயே அழைக்கப்படுகின்றன. (மோலார் நிறை : 126.11 கி/மோல், மூலக்கூற்று எடை : 126.031694).

1,2,3,5-டெட்ரா ஐதராக்சிபென்சீன் மற்றும் 1,2,3 ட்ரை ஐதராக்சிபென்சீன் இரண்டையும் பைரோகலால் ஐதராக்சிடிரான்சுபெரேசு என்ற நொதி பயன்படுத்திக் கொள்கிறது. 1,3,5-டிரை ஐதராக்சிபென்சீனும் 1,2,3,5-டெட்ரா ஐதராக்சி பென்சீனும் விளைபொருட்களாக உருவாகின்றன. பெலோபாக்டெர் அசிடிகால்லிசியில் இந்நொதி காணப்படுகிறது


</doc>
<doc id="327255" url="https://ta.wikipedia.org/wiki?curid=327255" title="புவெப்லோ மக்கள்">
புவெப்லோ மக்கள்

புவெப்லோ மக்கள் (Puebloan peoples), தென்மேற்கு ஐக்கிய அமெரிக்காவில் வாழும் தொல்குடி அமெரிக்கர்ஆவர். இவர்கள் எல்லோரும் மண், கல், பிற உள்ளூர்ப் பொருட்களைப் பயன்படுத்தி அமைக்கப்பட்ட நகரங்களில் வாழ்கின்றனர். இவர்களுடைய கட்டிடங்கள் பல அறைகளுடன் கூடிய தொகுதிகளாக, பாதுகாப்புக்கு வசதியான இடங்களில் அமைக்கப்படுகின்றன. பல்வேறு மொழிக் குழுக்களைச் சேர்ந்த மொழிகளைப் பேசும் புவெப்லோ மக்கள், அவர்களின் உறவு முறைகளையும் வேளாண்மைச் செயல்முறைகளையும் அடிப்படையாக வைத்து வகைப்படுத்தப்படுகின்றனர். இவர்கள் எல்லோரும் வெவ்வேறு மக்காச் சோள வகைகளைப் பயிர் செய்கின்றனர். 

உறவு முறை வேறுபாடுகளையும் தாண்டி இவர்களிடையே புறமணம் (குழுவுக்கு வெளியே மணம் செய்தல்), அகமணம் (குழுவுக்கு உள்ளே மணம் செய்தல்) ஆகிய வெவ்வேறு திருமண முறைகளும் காணப்படுகின்றன. ஓப்பி, கெரெசு, தோவா, சுனி ஆகிய இனக்குழுவினர் தாய்வழி முறையைக் கைக்கொள்ளுகின்றனர். இதன்படி, பிள்ளைகளைத் தமது தாயின் குலத்தில் பிறந்தவர்களாகக் கொள்வதுடன், வாரிசுரிமை, கால்வழி போன்றவற்றுக்கும் தாயின் வழியையே அவர்கள் பயன்படுத்துகின்றனர். தோவா அல்லாத தனோவன் மக்கள் தந்தைவழி முறையைக் கொண்டவர்கள். குல உறுப்புரிமை, வாரிசுரிமை, கால்வழி போன்றவை தந்தை வழியூடாகவே அவர்களுக்குக் கிடைக்கின்றன. எல்லாப் புவெப்லோ மக்களும் வேளாண்மை, வணிகம் என்பவை சார்ந்த மரபுவழியான பொருளாதாரத்தைக் கொண்டவர்கள். 

16 ஆம் நூற்றாண்டில் எசுப்பானியர்கள் இவர்கள் பகுதிகளுக்குள் நுழைந்தபோது, இம்மக்கள் பல்தளங்களைக் கொண்டனவும், பெரும்பாலும் முற்றமொன்றைச் சுற்றி அமைந்தனவுமான சிக்கலான ஊர்களில் வாழ்ந்து வந்தனர். எசுப்பானியர்கள் இந்த ஊர்களை "நகரம்" எனப் பொருள்படும் "புவெப்லோ" என்னும் சொல்லால் குறிப்பிட்டனர். அங்கே வாழும் மக்களையும் அவர்கள் இதே சொல்லால் அழைத்தனர். 21 ஆம் நூற்றாண்டில் தென்மேற்கு அமெரிக்காவில் 21 புவெப்லோக் குழுவினர் எஞ்சியுள்ளனர். தாவோசு, அக்கோமா, சுனி, ஓப்பி ஆகியவை குறிப்பிடத்தக்கவை. 

மானிடவியலாளர்கள் இம்மக்களை விரிவாக ஆய்வு செய்துள்ளதுடன், பல்வேறு வகைப்பாடுகளையும் வெளிப்படுத்தி உள்ளனர். 1950 இல் பிரெட் ரசெல் எக்கான் என்பவர், பெரும்பாலும் அவர்களுடைய வாழ்வாதார வேளாண்மைத் தொழில்நுட்பங்களை அடிப்படையாகக் கொண்டு கிழக்கு புவெப்லோக்கள், மேற்கு புவெப்லோக்கள் என வகைப்படுத்தியுள்ளார். மேற்கு அல்லது பாலைவனப் புவெப்லோக்களான சுனி, ஓப்பி ஆகியோர் உலர் வேளாண்மையைக் கைக்கொள்பவர்கள். அதேவேளை கிழக்கு அல்லது ஆற்றுப் புவெப்லோக்கள் பாசன வேளாண் மக்கள். இரு குழுக்களுமே மக்காச் சோளத்தையே பயிர் செய்கின்றனர்.

1954 இல் பால் கெர்ச்சோஃப் என்னும் ஆய்வாளர், பண்பாட்டு அடிப்படையில் இரண்டு குழுக்களாக அமைந்த ஒரு வகைப்பாட்டை வெளியிட்டார். ஒரு வகையில் ஓப்பி, சுனி, கெரெசு, செமெசு ஆகிய குழுக்கள் அடங்கியிருந்தன. இவர்கள் தாய்வழி முறையைப் பின்பற்றினர். இவர்களின் பிள்ளைகளைத் தாயின் குலத்தில் பிறந்தவர்களாகக் கருதுவதுடன், அப்பிள்ளைகளுக்குத் தாயின் குலத்துக்கு வெளியிலேயே மணம் செய்து வைக்கின்றனர். இது ஒரு புறமண முறை ஆகும். இவர்களுடைய படைப்புத் தொன்மம் மனிதர்கள் பூமிக்கு அடியில் இருந்து உருவானதாகக் கூறுகிறது. இவர்களது சமயம் சார்ந்த அண்டவியலில் வடக்கில் தொடங்கி நான்கு அல்லது ஆறு முக்கிய திசைகள் சிறப்புப் பெறுகின்றன. அவர்களது சடங்குகளிலும், குறியீடுகளிலும் நான்கு, ஏழு ஆகிய எண்கள் சிறப்புக்கு உரியவையாக உள்ளன.

இதற்கு மாறாக, செமெசு குழுவினர் தவிர்ந்த தனோவன் மொழி பேசுவோர் தந்தைவழி உறவு முறையைக் கொண்டவர்களாக உள்ளனர். பிள்ளைகளை அவர்களது தந்தையின் குலத்தைச் சேர்ந்தவர்களாகக் கருதுகின்றனர். இவர்கள் தமது குலத்துக்கு உள்ளேயே மணம் புரியும் அகமண முறையைக் கைக்கொள்ளுகின்றனர். இவர்களது நம்பிக்கை முறை இருமையியத்தை அடிப்படையாகக் கொண்டது. இவர்களது படைப்புக் கதை மனிதர்கள் நீருக்கு அடியில் இருந்து உருவானார்கள் என்கிறது. இவர்கள் மேற்கில் இருந்து தொடங்கி ஐந்து திசைகளைப் பயன்படுத்துகின்றனர். இவ்வகையினர் சடங்குகளுக்கு மூன்றின் மடங்குகளாக அமையும் எண்களைப் பயன்படுத்துகின்றனர்.


</doc>
<doc id="327260" url="https://ta.wikipedia.org/wiki?curid=327260" title="படைப்புத் தொன்மம்">
படைப்புத் தொன்மம்

படைப்புத் தொன்மம் (Creation myth) என்பது, உலகம் எப்படித் தொடங்கியது, மக்கள் எவ்வாறு தோன்றினர் என்பவை குறித்த ஒரு குறியீட்டு விளக்கம் ஆகும். வழமையான பயன்பாட்டில் தொன்மம் என்பது, பொய்யான அல்லது அதீத கற்பனையான கதைகள் எனக் கருதப்பட்டாலும், முற்காலத்தில், இதை மக்கள் பொய்யாகக் கருதவில்லை. பண்பாடுகள் தமது படைப்புத் தொன்மங்களை உண்மை எனவே நம்பினர். இக்கதை வழக்கில் உள்ள சமூகத்தில், படைப்புத் தொன்மத்தை, உருவகமாகவும், குறியீட்டு வடிவிலும், சில வேளைகளில் வரலாற்று அடிப்படையிலும், ஆழ்ந்த உண்மையை வெளிப்படுத்தும் ஒன்றாக எடுத்துக்கொண்டனர். இவை, எப்போதும் என்று இல்லாவிட்டாலும் பொதுவாக, ஒரு அண்டவியல் தொன்மம் எனவே கருதப்படுகிறது. அதாவது, இத்தொன்மங்கள் அண்டத்தைக் குழப்ப நிலையில் இருந்து ஒழுங்கான நிலைக்குக் கொண்டுவருவதாகக் கருதுகின்றனர்.

எல்லாப் படைப்புத் தொன்மங்களும் பொதுவாகப் பல பொது அம்சங்களைக் கொண்டனவாக உள்ளன. இவை பெரும்பாலும் புனிதமானவையாகக் கருதப்படுவதுடன், அறியப்பட்ட எல்லா மத மரபுகளிலும் இவ்வகைத் தொன்மங்கள் காணப்படுகின்றன. இக்கதைகளில் கதைத் திட்டமும், கதாபாத்திரங்களின் இருக்கும். கதாபாத்திரங்கள் கடவுளர் ஆகவோ, மனிதரை ஒத்த வடிவங்களாகவோ, பேசக்கூடியனவும் உருமாறக்கூடியனவுமான விலங்குகளாகவும் இருப்பதுண்டு. இக்கதைகளுக்கான காலம் தெளிவற்றதாகவோ, தெளிவாகக் குறிப்பிடப்படாததாகவோ இருக்கும். இத்தொன்மங்கள் குறித்த சமூகத்தினருக்கு ஆழ்ந்த பொருள் பொதிந்த விடயங்கள் மீது கவனம் செலுத்துவதுடன், அவர்களுடைய மையமான உலகப்பார்வையையும், அண்ட அளவில் அவர்களது பண்பாட்டினதும் தனியாட்களினதும் அடையாளத்தையும் வெளிப்படுத்துவனவாகவும் இருக்கின்றன.

படைப்புத் தொன்மங்கள் வாய்மொழி மரபாகவே உருவாயின. அதனால், இயல்பாகவே இவற்றுக்குப் பல வேறுபாடுகள் காணப்படுகின்றன. இவையே தொன்மங்களின் மிகப் பொதுவான வடிவங்கள்.


</doc>
<doc id="327298" url="https://ta.wikipedia.org/wiki?curid=327298" title="உவர் நீர்">
உவர் நீர்

உவர் நீர் (Brackish water) என்பது நன்னீரும் கடல் நீரும் கலந்து உவர்ப்புத் தன்மை கொண்ட நீராகும். உவர் நீரில் நன்னீரை விட உப்புத் தன்மை கூடியதாகவும், கடல் நீரை விட உப்புத் தன்மை குறைவாகவும் காணப்படும். நன்னீர் ஆறுகள், உப்புத் தன்மை கொண்ட கடலில் கலக்குமிடமான முகத்துவாரங்களில் மற்றும் சதுப்பு நிலங்களில் காணப்படும் சிறப்பு உயிரினப்படிவங்கள் வளர்கிறது. 

கடலோரங்களில் இறால் மீன் வளர்ப்புக்கு நன்னீரைக் கொண்டு செயற்கையான குளம், குடைகள் அமைப்பதால், அப்பகுதி உவர் நீர் தன்மை அடைகிறது. 
ஒரு லிட்டர் நன்னீரில் 0.5 கிராமிற்கு குறைவாகவும், உவர் நீரில் 0.5 முதல் 35 கிராம் வரையிலும், சலைன் நீரில் 35 50 கிராமுக்கு கீழாகவும், கடல் நீரில் 50 கிராமிற்கும் மேலாகவும் உவர்ப்புத் தன்மை (ppt%) கொண்டிருக்கும்.

இலண்டன் நகரத்தில் பாயும் தேம்சு ஆறு கடலில் கலக்குமிடமான முகத்துவாரத்தில், ஆற்றின் நன்னீரும், கடலின் நீரும் கலந்து உவர் நீர் தன்மை கொண்டதாக உள்ளது. உவர் நீர்நிலைகளில் உவர்நீர் முதலைகள் வாழ்கிறது.

ஆறுகள் கடலில் கலக்கும் பகுதியின் உவர் நீரில் சுந்தரவனக்காடுகள் எனப்படும் அலையாத்தித் தாவரங்கள் நன்கு வளர்கிறது.

சில கடல்களும், ஏரிகளும் உவர் நீர் தன்மை உள்ளதாக உள்ளது. அவைகளில் குறிப்பிடத்தக்கவைகள் பால்டிக் கடல் மற்றும் வடகடல் ஆகும். கடல் நீரில் உள்ளதை விட மூன்றில் ஒரு பங்கு உப்புத் தன்மை கொண்டதாக காசுப்பியன் கடல் உள்ளது.

உவர் நீர் கடல்கள்

உவர் நீர் ஏரிகள்

முகத்துவாரம் மற்றும் சதுப்பு நிலம்


</doc>
<doc id="327303" url="https://ta.wikipedia.org/wiki?curid=327303" title="சில்கா ஏரி">
சில்கா ஏரி

சில்கா ஏரி, கடலினின்று மணல் திட்டுகளால் பிரிக்கப்பட்ட உவர் நீர் தன்மை கொண்ட ஏரி போன்ற கடற்காயல் ஆகும். சில்கா ஏரி இந்தியாவின் ஒடிசா மாநிலத்தின் புரி மாவட்டம், குர்தா மாவட்டம் மற்றும் கஞ்சாம் மாவட்டங்களில் வங்காள விரிகுடாவை ஒட்டி 64.3 கிலோ மீட்டர் நீளத்தில பரந்துள்ளது.

1,100 சதுர கிலோ மீட்டர் பரப்பளவு கொண்ட சில்கா ஏரி, உலகின் இத்தகைய உவர் நீர் ஏரிகளில் இரண்டாவது பெரிய ஏரியாகும்.

குளிர்காலத்தில் வெளிநாட்டுப் பறவைகள் அதிக அளவில் சில்கா ஏரியில் பெரிய அளவில் வலசை வருகிறது. அழிவின் விளிம்பில் உள்ள பறவை இனங்கள் மற்றும் விலங்கினங்களுக்கு சில்கா ஏரி புகலிடமாக உள்ளது.

சில்கா ஏரியின் சூழலியல் மீன் வளத்திற்குப் பெரிதும் ஆதாரமாக விளங்குகிறது. சில்கா ஏரியின் கரையிலும், தீவுகளிலும் மீன்பிடித் தொழிலை நம்பி, 132 கிராமங்களைச் சேர்ந்த 1,50,000-க்கும் மேற்பட்ட மீனவர்கள் வாழ்கிறார்கள்.

குளிர்காலத்தில் ருசியா, மங்கோலியா, நடு ஆசியா, தென்கிழக்கு ஆசியா, லடாக் மற்றும் இமயமலை பகுதிகளிலிருந்து 160 பறவை இனங்கள் சில்கா ஏரிக்கு வலசை வருகின்றன.

சென்னை – கொல்கத்தா தேசிய நெடுஞ்சாலை எண் 5 சில்கா ஏரியின் கிழக்கு கரையின் வழியாகச் செல்கிறது. ஒடிசாவின் புரி நகரத்திலிருந்து தென்கிழக்கில் 100 கிலோ மீட்டர் தொலைவில் உள்ளது.
சென்னை – புவனேஸ்வர் – கொல்கத்தா செல்லும் அனைத்து தொடருந்துகளும் சில்கா ஏரி வழியாக நின்று செல்கிறது.

ஒடிசா மாநில சுற்றுலா வளர்ச்சிக் கழகம் சில்கா ஏரியில் படகு சவாரிக்கு ஏற்பாடு செய்துள்ளது. பல தனியார்ப் படகுகளும் சில்கா ஏரியில் உள்ள தீவுகளைச் சுற்றி காண்பிக்கின்றன.




</doc>
<doc id="327305" url="https://ta.wikipedia.org/wiki?curid=327305" title="பாக்தாத் குண்டுவெடிப்புகள், சனவரி 2017">
பாக்தாத் குண்டுவெடிப்புகள், சனவரி 2017

பாக்தாத் குண்டுவெடிப்பு என்பது 2 சனவரி, 2017 ஈராக்கின் பாக்தாத் நகரில் நடைபெற்ற குண்டு வெடிப்புச் சம்பவங்களைக் குறிப்பதாகும். இந்நகரின் சந்தையில் மகிழுந்து ஒன்றின் மூலம் குண்டு வெடிப்புத் தாக்குதல் நடத்தப்பட்டது. இத்தாக்குதலில் 36 பேர் கொல்லப்பட்டனர். 52 பேர் காயமடைந்தனர். இசுலாமிய அரசு எனும் தீவிரவாத அமைப்பு இத்தாக்குதலுக்குப் பொறுப்பேற்றது. பிரான்சு நாட்டின் அதிபர் பிரான்சுவா ஆலந்து அந்நகரில் இருக்கும் வேளையில் இத்தாக்குதல் நடத்தப்பட்டது. மேலும், இந்நாட்டின் சதார் நகரில் நடைபெற்ற மற்றுமொரு தாக்குதலில் 56 பேர் கொல்லப்பட்டனர். 120 பேர் காயமடைந்தனர்.


</doc>
<doc id="327310" url="https://ta.wikipedia.org/wiki?curid=327310" title="சித்திரை கார் (நெல்)">
சித்திரை கார் (நெல்)

சித்திரை கார் என்றழைக்கப்படும் இந்த நெல் வகை, ஒரு பாரம்பரிய நெல் வகையாகும். தமிழகத்தின் ராமநாதபுரம் மாவட்டத்திலுள்ள ‘திருப்புல்லாணி’ எனும் நாட்டுப்புற பகுதியில் பிரதானமாக விளையக்கூடிய இந்த நெற்பயிர், ஒரு ஏக்கருக்கு சுமார் 1000 கிலோ வரையில் மகசூல் கொடுப்பதாக கருதப்படுகிறது. மேலும் பொதுவாக இவ்வகை நெற்பயிர்களை விவசாயிகள், “மட்டை” மற்றும் “நொருங்கன்” எனவும் அழைக்கபடுகின்றனர். 

110 நாட்கள் வயதுடைய இந்நெல் இரகத்தை செப்டம்பர் மாதம் தொடங்கும் பின் சம்பா பருவத்தில் (புரட்டாசியின் நடுப்பகுதியில்) விதைத்து, சனவரியில் (தையில்) அறுவடைச் செய்யபடுகிறது. மேலும் இதேப் பருவத்தில், தமிழகத்தின் அனைத்து மாவட்டங்களிலும் சாகுபடி செய்யப்படுவதாக அறியப்படுகிறது.

நீர்நிலைகளின் கரையோரப்பகுதிகளில் காணப்படும் மணற்பாங்கான நிலப்பரப்பில் வறட்சியைத் தங்கி வளரக்கூடிய சித்திரை கார், அதிக உயரம் வளர்ந்து வைக்கோலைப் பெருக்கிக் கொடுக்கக்கூடியது.





</doc>
<doc id="327314" url="https://ta.wikipedia.org/wiki?curid=327314" title="இந்தியாவின் சாலைவிதி அறிகுறிகள்">
இந்தியாவின் சாலைவிதி அறிகுறிகள்

இந்தியாவில் பின்பற்றப்படும் சாலைவிதிகள் மற்றும் அறிகுறிகள் இங்கிலாந்தினை பின்பற்றியதாகும், ஆனால் இங்கு பன்மொழி உபயோகப்படுத்தப்படுகிறது. இந்திய மாநில நெடுஞ்சாலைகள் மற்றும் நகரச்சாலைகள் மாநிலமொழிகளிலும், ஆங்கிலத்திலும் இருக்கும். தேசியநெடுஞ்சாலைகள் இந்தி, ஆங்கிலம் மற்றும் மாநில மொழிகளில் இருக்கும்.



</doc>
<doc id="327321" url="https://ta.wikipedia.org/wiki?curid=327321" title="அசிட்டோன் ஆக்சைம்">
அசிட்டோன் ஆக்சைம்

அசிட்டோன் ஆக்சைம் ("Acetone oxime") அல்லது அசிட்டாக்சைம் ("acetoxime") என்பது (CH)CNOH என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். இச்சேர்மம் கீட்டோக்சைம் வகைப்பாட்டிற்கு ஒரு எளிய எடுத்துக்காட்டாகும். வெண்மை நிற படிகத்திண்மங்களாகக் காணப்படும் இச்சேர்மம் தண்ணீர், எத்தனால், ஈதர், குளோரோஃபார்ம் இலிக்ரோயின் போன்றவற்றில் கரையும். கரிமத் தொகுப்பு வினைகளில் ஒரு வினைப்பொருளாக இது பயன்படுத்தப்படுகிறது . 

அசிட்டோன் மற்றும் ஐதராக்சிலமைன் இரண்டும் HCl முன்னிலையில் ஒடுக்க வினையினால் அசிட்டோன் ஆக்சைம் உருவாகிறது :

ஐதரசன் பெராக்சைடு முன்னிலையில் அசிட்டோன் அம்மோனியாக்சிசனேற்றம் அடைந்தும் அசிட்டோன் ஆக்சைம் உருவாகிறது . 

ஐதரசீனுடன் ஒப்பிடுகையில் குறைவான நச்சுத்தன்மையும், அதிக நிலைப்புத்தன்மையும் கொண்ட ஓர் அற்புதமான அரித்தல் தடுப்பியாக அசிட்டோன் ஆக்சைம் பயன்படுகிறது. மேலும், கீட்டோன், கோபால்ட், ஆகியனவ்ற்றை உறுதி செய்யவும் கரிமத்தொகுப்பு வினைகளிலும் இது பயன்படுத்தப்படுகிறது .


</doc>
<doc id="327323" url="https://ta.wikipedia.org/wiki?curid=327323" title="செயலாக்க ஆணை 13769">
செயலாக்க ஆணை 13769

செயலாக்க ஆணை 13769 எனப்படுவது அமெரிக்க அரசத் தலைவர் டோனால்ட் டிரம்ப் 27 சனவரி 2017 அன்று கையெழுத்திட்ட செயலாக்க ஆணை ஆகும். இந்த ஆணையின்படி இராக், இரான், லிபியா, சோமாலியா, சூடான், சிரியா, ஏமன் ஆகிய 7 நாடுகளைச் சேர்ந்தோர் ஐக்கிய அமெரிக்காவில் நுழைவதற்கு உடனடியாக தடை விதிக்கப்பட்டது. இந்த ஆணை உடனடியாக நடைமுறைப்படுத்தப்பட்டது. ஐக்கிய அமெரிக்காவை நோக்கி வந்துகொண்டிருந்த ஏதிலிகள் அனைவரும் வானூர்தி நிலையங்களில் தடுத்து நிறுத்தப்பட்டனர்.

தடையை ஐக்கிய அமெரிக்கா முழுமைக்குமாக தற்காலிகமாக நிறுத்திவைப்பதாக சியாட்டிலில் உள்ள நீதியரசர் 3 பிப்ரவரி 2017 அன்று உத்தரவு பிறப்பித்தார்.


</doc>
<doc id="327334" url="https://ta.wikipedia.org/wiki?curid=327334" title="போகன்">
போகன்

போகன் ("Bogan") 22017 பிப்ரவரி மாதம் வெளிவந்த தமிழ்த் திரைப்படமாகும். இதில் செயம் ரவி, அரவிந்த் சாமி, அன்சிகா மோட்வானி, நாசர், பொன்வண்ணன் போன்றோர் நடித்துள்ளார்கள். இமான் இசையமைத்துள்ளார். இலட்சுமண் இயக்கியுள்ளார். பிரபுதேவா தயாரித்துள்ளார்.

நகைக் கடை, வங்கி என்று அடுத்தடுத்து பெரிய அளவில் இரண்டு பணக் கொள்ளைகள் நடக்கின்றன. இரண்டு கொள்ளைகளையும் அதே நிறுவனத்தில் பணிபுரிபவர்கள் செய்த தாக அங்கே உள்ள சிசிடிவி கேமராக்களில் பதிவாகிறது. அப்படிச் சிக்குபவர்களில் ஒருவர் நரேன். அவரது மகன் உதவி ஆணையர் விக்ரம் (ஜெயம் ரவி). தன் அப்பாவின் மீது படிந்த கறையைப் போக்க அவர் களம் இறங்குகிறார். ரவி மேற்கொள்ளும் துப்பறியும் முயற்சியில் ஆதித்யா (அரவிந்த் சாமி) சிக்குகிறார்.

கொள்ளைகளின் சூத்திரதாரி அரவிந்த் சாமிதான் என்று தெரிந்தாலும் அவர் அதை எப்படிச் செய்தார் என்பது மர்மமாகவே இருக்கிறது. அதைக் கண்டுபிடிக்க முனையும் ரவியிடம் தன் ரகசிய சக்தியைப் பிரயோகிக்கிறார் அரவிந்த் சாமி. இதனால் ரவியின் வாழ்க்கை அடியோடு மாற, அடுத்தடுத்துப் பல விபரீதங்கள் அரங்கேறுகின்றன.


</doc>
<doc id="327337" url="https://ta.wikipedia.org/wiki?curid=327337" title="தொடர் (நூலகவியல்)">
தொடர் (நூலகவியல்)

நூலகவியலில் தொடர் (series, serial) என்பது வரிசையாக தொடர்ச்சியாக வெளிவரும், பொதுவாக இலக்கமிடப்பட்ட படைப்புக்களைக் குறிக்கும். பொதுவாக அதன் இறுதி முன்கூட்டி முடிவுசெய்யப்படுவதில்லை. தொடர்கள் பல வகையான ஊடக வடிவங்களில் வெளிவருகின்றன. இதழ், ஆய்விதழ், நாளிதழ், ஆண்டு அறிக்கை, விபரத் திரட்டி, சிறப்பு வெளியீடுகள், பல்லூடகத் தொடர்கள் எனப் பல்வகைப்பட்டவை தொடர்கள் உள்ளன. 

தொடர்களை மேலாண்மை செய்வது நூலகவியலில் சவால் மிக்க ஒன்றாகக் கருதப்படுகின்றது. தொடர்களில் வெளியீட்டு ஒழுங்கு முறையற்றதாக இருக்கும். அவற்றின் தற்போதைய நிலை, எதிர்காலம் கேள்விக்குரிய ஒன்றாகும். அவற்றின் தலைப்பு, உள்ளடக்கம், ஊடகம் மாற்றப்படலாம். அவற்றின் காப்புரிமைகளும் கூடிய சிக்கல்கள் வாந்த ஒன்றாகும். இது போன்ற காரணங்களால் தொடர்களை மேலாண்மை செய்வது நூலகவியில் ஒரு சிறப்புச் செயற்பாடு ஆகும். 

இந்தத் துறையில் சிறப்புச் தேர்வு பெற்றவரை இதழ்கள் நூலகவியலாளர் அல்லது தொடர்கள் நூலகவியலாளர் என்பர். North American Serials Interest Group, Inc. இத் துறை சார்ந்தவர்களின் விடயங்களில் சிறப்பு அக்கறை கொண்ட ஒரு நிறுவனம் ஆகும்.


</doc>
<doc id="327338" url="https://ta.wikipedia.org/wiki?curid=327338" title="தேவி (2016 திரைப்படம்)">
தேவி (2016 திரைப்படம்)

தேவி 2016 ல் வெளிவந்த ஒரு இந்திய மும்மொழி இசை, திகில் நகைச்சுவைத் திரைப்படமாகும். இப்படத்தை ஏ. எல். விஜய் இணை எழுதி இயக்கியுள்ளார். இப்படத்தில் முன்னணி கதாபாத்திரமாக தமன்னாவும், பிரபுதேவா, சோனு சூத், ஆர். ஜே. பாலாஜி ஆகியோர் துணை கதாபாத்திரங்களிலும் நடித்துள்ளனர்.




</doc>
<doc id="327345" url="https://ta.wikipedia.org/wiki?curid=327345" title="பித்ருபக்த அரசு">
பித்ருபக்த அரசு

பித்ருபக்த அரசு (Pitrbhakta (IAST: Pitṛbhakta) என்பது கிழக்கு இந்தியாவின் கலிங்கப் பகுதியை கி.பி. ஐந்தாம் நூற்றாண்டில் ஆண்ட அரச மரபு ஆகும். பித்தருபக்த அரசின் எல்லைக்குள் தற்கால வடக்கு ஆந்திரப் பிரதேசம் மற்றும் தெற்கு ஒடிசா ஆகியவை அடங்கி இருந்தன. இவர்களை ஒருவேளை மாத்தறைப் அரசை வீழ்திவிட்டு ஆட்சிக்கு வந்திருக்கவேண்டும் எனக் கருதப்படுகிறது.

இந்த அரசமரபின் உண்மையான பெயர் இது அல்ல. இந்த அரசர்கள் தங்கள் கல்வெட்டுகளிலில் தங்களை "பித்ருபக்தர்" (தங்களை தந்தையின் பக்தர்) என அழைத்துக்கொண்டனர், தற்கால அறிஞர்கள் இந்தச் சொல்லை இந்த அரச மரபின் பெயராக வைத்தனர்.

உமாவர்மன் இந்த மரபின் முதல் அரசராக அறியப்படுகிறார். கல்வெட்டு சான்றுகள் இவர் மத்தறை மன்னர் அனந்தசக்திவர்மனை தூக்கி எறிந்துவிட்டு ஆட்சிக்கு வந்ததாக குறிப்பிடுகின்றன. அனந்தசக்திவர்மனிடம் தேசக்‌சபடலதீக்‌ஷதா என்னும் அரச பதவியில் இருந்த மாத்ரவரா பிறகு உமாவர்மனின் ஆட்சிக்காலத்திலும் அதே பதவியை வகித்தார், என உமாவர்மன் சிங்கபுரத்தில் அளித்த இரண்டு செப்பேடுகள் வழியாக அறிய இயலுகிறது. இந்த சாசணங்கள் உமாவர்மனின் 30 ஆவது மற்றும் 40 ஆவது ஆட்சியாண்டுகளில் வெளியிடப்பட்டன. இந்த இரண்டு சாசணங்களிலும் உமாவர்மன் "கலிங்காதிபதி" என அழைக்கப்படுகிறார். இதனால் அனந்தசக்திவர்மன் மற்றும் உமாவரமன் ஆகிய இருவருக்கும் அதிகாரத்தைக் கைப்பற்றுவதில் ஒரு போட்டி இருந்ததாக தெரிகிறது.

உமாவர்மனின் இறுதியாக அறியப்பட்ட செப்பேட்டில் (இவரது 40 ஆம் ஆட்சியாண்டு) இவரது மகனான வசுசேனராஜா குறிப்பிடப்படுகிறார். இந்த இளவரசனின் பெயர் வேறு எந்த மூலத்திலும் குறிப்பிடப்பட்டவில்லை. கல்வெட்டு கலிங்கா என்ற பெயரிடப்பட்ட, ஒரு புதிய அக்ரகாரத்தை உருவாக்குவது குறித்தது, இந்த கிராமம் வசிஷ்ட கோத்ரத்தைச் சேர்ந்த அந்தணர்களுக்கு வழங்கப்பட்ட உருவாக்கப்பட்டது.

உமாவர்மணின் சாசணங்கள் கண்டறியப்பட்ட இடங்கள், மற்றும் அதில் குறிப்பிடப்பட்ட இடங்கள் போன்ற அனைத்தும் தற்கால கஞ்சாம் (தெற்குப் பகுதி), சிறீகாகுளம், விசாகப்பட்டணம் ஆகிய மாவட்டங்களைச் சேர்ந்த பகுதிகளாகும்.

அடுத்து அறியப்பட்ட பித்ருபக்த மன்னன் நந்தபிரபாஞ்சனவர்மன் ஆவார். இவர் சரபள்ளிகா, வர்தமானபுரா, சிம்மபுரம் ஆகிய இடங்களில் இருந்து செப்பேடுகள் வழியாக மாணியங்கள் அளித்துள்ளார். கண்டறியப்பட்ட இவரது மூன்று சாசணங்களிலும் இவரை "சகல-கலிங்காதிபதி" ("முழு கலிங்கத்துக்கும் மன்னர்") என குறிப்பிடப்பட்டுள்ளது. இந்தப் பட்டத்தை பயன்படுத்திய வேறு நபர் என்றால் மாத்தறை மன்னர் பிரபாஞ்சனவர்மன் ஆவார். இதன் காரணமாக, சில அறிஞர்கள் இவர்கள் சமகால ஆட்சியாளர்களாக இருக்க வேண்டும் என்று கருததுகின்றனர். எனினும், வரலாற்று சான்றுகள் நந்தபிரபாஞ்சனவர்மன் பின்வந்த ஒரு ஆட்சியாளர் என்று கூறுகின்றன.

நந்தபிரபாஞ்சனவர்மன் சிம்மபுரத்திலிருந்து வெளியிட்ட ரகோலு செப்பேட்டானது, ரகோலு கிராமத்தில் (தற்கால ரகோலகா கிராமம்) ஒரு நிலமாணியம் அளித்தது தொடற்பானது ஆகும். இதே கிராமத்தில் புதியதாக உருவாக்கப்பட்டஅக்ரகாரத்தை உருவாக்கியது தொடற்பான மாத்தறை மன்னர் சத்திவர்மனின் செப்பேடு உள்ளது குறிப்பிடத்தக்கது. மேலும் இப்பகுதியை மத்தறை மரபினரிடமிருந்து பித்ருபக்தர்கள் கைபற்றியதையும் செப்பேடு கூறுகிறது.

அடுத்து தெரியவருகின்ற பித்ருபக்த ஆட்சியாளர் சந்திரவர்மன் ஆவார். இவர் "கலிங்காதிபதி" என்ற பட்டம் பூண்டிருந்தார். இவர் விஷ்ணுவின் பக்தராக இருந்தார். மாத்ரவராவின் மன்னான ருத்ரதத்தா தேசக்‌சபடலதீக்‌ஷதா அரச பதவியில் தன் தந்தைக்குப் பின் இருந்ததார்.

விஷக்தவர்மன் என்ற பெயரிலான ஒரே ஒரு செப்பேடு கண்டறியப்பட்டுள்ளது, இவர் பரலக்கேமுடி பகுதியில் (தற்கால கஜபதி மாவட்டம்) 5 ஆம் நூற்றாண்டில் ஆட்சிபுரிந்தார். இவரது கொரோஷந்தா சாசணம் கலையிலும், சொல் நடையிலும் பித்ருபக்த சாசணங்களை நெருக்கமாக ஒத்துள்ளது. குறிப்பாக, சாசணத்தில் அவரது தந்தையின் பாதத்தை பணியும் ஒரு பக்தராக அவரை விவரிக்கிறது. இதைக் கொண்டு பார்க்கும்போது இவர் பித்ருபக்தர்களின் காலத்தைச் சேர்ந்தவராகவோ அல்லது அவர்களின் வீழ்ச்சிக்குப்பின்னர் சிம்ம்புரத்தில் உடனடியாக ஆட்சிக்கு வந்தவராக இருக்கலாம் என் கருதப்படுகிறது. இந்த சாசணம் சிறீபுரத்தில் இருந்து வெளியிடப்பட்டது, இந்த சிறீபுரம் பலவாறு அடையாளப்படுத்தப்படுகிறது இந்த ஊர் விசாகப்பட்டினம் மாவட்டத்தில் உள்ள பாத்தியா சிறீபுரம் கிராமாமக அடையாளம் காணப்பட்டுள்ளது. மற்றொரு கருத்தாக இந்த சாசணம் கண்டுபிடிக்கப்பட்ட பகுதியான கொரோஷண்ந்தா பகுதிக்கு அருகில் உள்ள பாத்திய சிறீபுரம் என்ற ஊர் என அடையாளம் காணப்பட்டுள்ளது. விஷக்தவர்மன் தன்னை கலிங்காதிபதி என அழைத்துக் கொள்ளவில்லை. பத்தியா சிறீபுரத்தின் மூலமாக இவரது ஆட்சிப் பரப்பு இன்றைய கஞ்சம் மாவட்டத்தின் தெற்கு பகுதியில் மட்டுமே இருந்தது என்று கருதப்படுகிறது.

கொரோஷந்த சாசணனமானது பாஞ்சாளி (நிர்வாகப் பிரிவு) யைச் சேர்ந்த தம்போயக்கா என்னும் கிராமத்தில் அளித்த மாணியம் தொடற்பானது. தம்போயக்கா கிராமமானது தற்கால தம்பா கிராமமாக அடையாளம் காணப்பட்டுள்ளது, இதனுடன் கொரோஷந்த என்னும் பகுதியானது தற்கால கொரந்தா என அடையாளம் காணப்பட்டுள்ளது..

ஒரு கோட்பாட்டின்படி விசாகப்பட்டினம் ஊரின் பெயர் ஒரு மன்னரின் பெயரிலிருந்து வந்தது எனப்படுகிறது, இந்த மன்னரே இங்குள்ள விசாகவாமினி கோயிலைக் கட்டியவர் எனப்படுகிறது. எனினும் இந்த யூகத்துக்கு எந்த ஆதாரமும் இல்லை.

விசாகவர்மன் கீழைக் கங்கர்களால் ஆட்சிக் கட்டிலில் இருந்து ஆறாம் நூற்றாண்டில் அகற்றப்பட்டு அவர்களின் ஆட்சியமைத்திருக்கலாம் என கருதப்படுகிறது.

பின்வரும் குடும்ப மரபினர்கள் அறியவருகிறார்கள்:
இந்த ஆட்சியாளர்கள் இடையே சரியான உறவு கேள்விக்குறியாக உள்ளது.


</doc>
<doc id="327359" url="https://ta.wikipedia.org/wiki?curid=327359" title="ரோசிதுகள்">
ரோசிதுகள்

ரோசிதுகள் ("Rosids") என்பவை பூக்கும் தாவரங்கள் வகையிலுள்ள ஒரு பெரிய உயிரினக் கிளையின் (ஒற்றை மரபுவரிசை) உறுப்பினர்களைக் குறிக்கிறது. பூக்கும் தாவர வகையில் நான்கில் ஒரு பாகத்திற்கு மேல் சுமார் 70,000 தாவர இனங்கள் இவ்வுயிரினக் கிளையில் இடம்பெற்றுள்ளன

உயிரின வகைபாடு மற்றும் சூழலின் அடிப்படையைப் பொறுத்து ஒற்றை மரபுவரிசைத் தாவரங்கள் 16 முதல் 20 வரிசைகளாகப் பிரிக்கப்பட்டுள்ளன. இவ்வரிசைகளில் மொத்தமாக 140 குடும்பங்களைச் சேர்ந்த தாவரங்கள் காணப்படுகின்றன. 
கிரீத்தேசியக் காலம் முதலாக ரோசித் புதைப்படிவுகள் அறியப்படுகின்றன. 99.6 மற்றும் 125 மில்லியன் ஆண்டுகளுக்கு முந்தைய கிரீத்தேசிய நிலவியல் காலப் பகுதியின் அப்டியன் அல்லது அல்பியன் நிலவியல் நிலைகளில் ரோசித் வகை தாவரங்கள் தோன்றியிருக்கலாம் என்று மூலக்கூற்று கடிகை தொழில்நுட்ப மதிப்பீடுகள் தெரிவிக்கின்றன.

ரோசித்கள் என்பவை, அனைத்துலக பாசிகள், பூஞ்சைகள், தாவரங்களுக்கான பெயரிடல் நெறிமுறையில் அமைந்த ரோசிடே என்ற பெயரின் துணை வகுப்பு என்று வழக்கமாகபுரிந்து கொள்ளப்படுகிறது. 1967 ஆம் ஆண்டில் ஆர்மென் தாக்டாயன் ரோசிடே என்ற பெயரிடலுக்கான சரியான அடிப்படையை எடுத்துக் காட்டினார். 1830 ஆம் ஆண்டில் பிரடெரிக் கோட்டியப் பார்ட்லிங்கால் வெளியிடப்பட்ட தாவரங்களின் பட்டியல் ஓர் உயிரினக் கிளை அல்லது ஒற்றை மரபுவரிசை) எனப்பெயரிடப்பட்டது. பின்னர் இப்பெயர் ரோசிடே என்று பெயர் மாற்றம் செய்யப்பட்டது. தொடர்ந்து பல தாவரவியல் அறிஞர்களால் பலவாறாக வரையறை செய்யப்பட்டது. ரோசித்கள் என்ற பெயர் முறைசாராத ஒரு தாவரவியல் பெயராகும். இப்பெயரைக் கொண்டு அனைத்துலக பாசிகள், பூஞ்சைகள், தாவரங்களுக்கான பெயரிடல் நெறிமுறையில் அமைந்த பெயரீட்டுத் தரநிலை எதையும் நம்மால் ஊகிக்க முடியாது. மூலக்கூற்று கடிகை தொழில்நுட்ப மதிப்பீடுகள் தெரிவித்த முடிவுகளின் அடிப்படையில் ரோசித்கள் என்பவை ஒற்றை மரபுவரிசைத் தாவரங்கள் என்பதை அறியமுடிகிறது.

ரோசித்கள் தொடர்பாக மூன்று வகையான வரையறைகள் பயன்படுத்தப்படுகின்றன. ரோசித்கள், சாக்சிபிரேகல்கள் மற்றும் இருவித்திலைத் தாவரங்கள் என்ற வரிசையைச் சார்ந்தவை என சில ஆசிரியர்கள் கருதுகின்றனர். வேறுசிலர் இவ்விரண்டு வரிசைகளையும் தவிர்த்து விடுகின்றனர். இங்கு எடுத்துக் கொள்ளப்பட்டுள்ள பூக்கும்தாவர ஒற்றை மரபுவரிசைத் தொகுதி வகைப்பாட்டியலில் இருவித்திலை தாவரங்கள் என்ற வரிசை எடுத்துக் கொள்ளப்பட்டு சாக்சிபிரேகல்கள் வரிசை விலக்கப்பட்டுள்ளது.

கீழே குறிப்பிடப்படும், ரோசிதுகள் என்ற உயிரியக் கிளையின், தாவரத்தோற்ற நெறி (phylogeny) முறைமையானது, பூக்கும் தாவரங்களின் தோற்ற நெறிமுறை குழுவால் (Angiosperm Phylogeny Group) பின்பற்றப் படுகிறது.



</doc>
<doc id="327360" url="https://ta.wikipedia.org/wiki?curid=327360" title="ஜெ. தீபா">
ஜெ. தீபா

ஜெ.தீபா (பிறப்பு:10 நவம்பர் 1974) 
அஇஅதிமுக ஜெ. தீபா அணி, எம்.ஜி.ஆர். அம்மா தீபா பேரவை என்ற அமைப்பின் நிறுவனர் மற்றும் பொதுச் செயலாளர் ஆவார். 
இவர் தமிழ்நாட்டின் முன்னாள் முதலமைச்சர் ஜெயலலிதாவின் அண்ணன் ஜெயக்குமாரின் மகளாவார். இவர் அஇஅதிமுக (ஜெ.தீபா) அணியின் தலைவி ஆவார்.

தீபா 1974, நவம்பர் 10 ஆம் நாளில் ஜெயக்குமார், விஜயலட்சுமி ஆகியோருக்கு பிறந்தார். ஜெயக்குமார் முன்னாள் முதல்வர் ஜெயலலிதாவின் அண்ணன் ஆவார். ஆதர்ஷ் வித்யாலயாவில் பன்னிரெண்டாம் வரை படித்தார். பின்னர் மெட்ராஸ் பல்கலைக்கழகத்தில் ஆங்கிலப் பிரிவில் இளங்கலை பட்டம் பெற்றார். மதுரை காமராஜர் பல்கலைக்கழகத்தில் ஆங்கிலப் பிரிவில் முதுகலைப் பட்டம் பெற்றார். பிறகு இந்தியா டைம்ஸ் பத்திரிகையில் வேலை செய்தார். 2010 இல் வேல்ஸ் நாட்டிலுள்ள பிரபல பல்கலைக்கழகமான கார்டிஃப் பல்கலைக்கழகத்தில் உலக இதழியலில் முதுகலைப் பட்டம் பெற்றார். அதன்பிறகு உலகச் செய்திகள், மனிதக் குற்றங்கள், பல்வேறு நாடுகளின் அரசியல் வரலாறு குறித்து படித்தார். தற்போது அவர் அரசியல் கட்சியை ஆரம்பித்துள்ளார்.

தீபாவுக்கு "தீபக்" என்ற சகோதரர் (தம்பி) உள்ளார். தீபாவின் குடும்பம் பாட்டி சந்தியா இருந்தபோது ஜெயலலிதாவுடன் ஒன்றாக போயஸ் தோட்டத்தில் இருந்தார்கள். பாட்டி சந்தியா காலமான பின்னர் தீபாவின் தந்தை ஜெயக்குமார் குடும்பத்துடன் வெளியேறி விட்டார். பின்னர் தியாகாராய நகர் சிவஞ்சானம் தெருவில் உள்ள வீட்டில் வாழ்ந்து வந்தனர். தீபாவிற்கு மாதவன் என்னும் கணவர் உள்ளார். இவர்களுக்கு இருவீட்டர்கள் சம்மதத்துடனும், அத்தை ஜெயலலிதா சம்மதத்துடனும் 2012 நவம்பர் 11 ஆம் நாள் திருமணம் நடைபெற்றது. தீபாவின் தந்தை ஜெயக்குமாரும் தாய் விஜயலட்சுமியும் காலமாகிவிட்டனர். 

மக்கள் விரும்பினால் அரசியலுக்கு வருவேன் என்றும் மறைந்த தனது அத்தை ஜெயலலிதாவுக்கு தான்தான் உண்மையான வாரிசு என்றும் தீபா கூறினார். ஜெயலலிதாவின் பிறந்த நாளான 2017 ஆண்டு பிப்ரவரி 24 ஆம் தேதி ‘எம்ஜிஆர் அம்மா தீபா பேரவை’ என்ற அமைப்பை தொடங்கினார். மேலும், அஇஅதிமுக - ஜெ.தீபா அணி என அதிமுகவின் அணியாக செயல்பட்டு வருகிறது.

இவர் பிப்ரவரி 24, 2017 அன்று "எம்.ஜி.ஆர். அம்மா தீபா பேரவை" என்ற பெயரில் புதிய இயக்கத்தை அதிகாரப்பூர்வமாக தொடங்கினார். கருப்பு, சிவப்பு நிறங்கள் மற்றும் நடுவில் வெள்ளை நிறத்தில் எம்.ஜி.ஆர். ஜெயலலிதா படம் உள்ள கொடியை இயக்க கொடியாக அறிமுகப்படுத்தப்பட்டது. தற்போது இவர் அஇஅதிமுக (ஜெ.தீபா) எனும் அஇஅதிமுகவின் கிளை அணியை உருவாக்கியுள்ளார்.


</doc>
<doc id="327361" url="https://ta.wikipedia.org/wiki?curid=327361" title="க. சீ. சிவகுமார்">
க. சீ. சிவகுமார்

க. சீ. சிவகுமார் (இறப்பு: 3 பிப்ரவரி 2017) தமிழகத்தைச் சேர்ந்த சிறுகதை, புதின எழுத்தாளர் ஆவார். 150-க்கும் மேற்பட்ட சிறுகதைகளை எழுதியிருந்தார். சிறந்த சிறுகதைக்கான 'இலக்கிய சிந்தனை விருது' 2000ஆம் ஆண்டு இவருக்கு வழங்கப்பட்டது.

கன்னிவாடி சீரங்கராயன் சிவகுமார் எனும் இயற்பெயரைக் கொண்ட இவர், திருப்பூர் மாவட்டம் சின்ன தாராபுரம் அருகேயுள்ள கன்னிவாடி கிராமத்தில் பிறந்தவர். திருப்பூர் பகுதியில் தமிழ்நாடு முற்போக்கு எழுத்தாளர்கள் மற்றும் கலைஞர்கள் சங்கத்துடன் இணைந்து இலக்கிய நிகழ்வுகளை நடத்தியவர்.

பத்திரிகையாளராக விகடன், தினமலர் ஆகிய நிறுவனங்களில் சில ஆண்டுகள் பணியாற்றினார்.

3 பிப்ரவரி 2017 அன்று பெங்களூருவில் மாடியில் இருந்து தவறி விழுந்து உயிரிழந்தார். அப்போது அவருக்கு வயது 46.




</doc>
<doc id="327383" url="https://ta.wikipedia.org/wiki?curid=327383" title="ஹர்சப் பேரரசு">
ஹர்சப் பேரரசு

ஹர்ஷவர்தனர் நிறுவிய ஹர்சப் பேரரசு, பண்டைய பரத கண்டத்தின் கன்னோசியை தலைநகராகக் கொண்டு கி பி 606 முதல் 647 முடிய வட இந்தியாவில் குறுகிய காலம் ஆட்சி செலுத்தியது. குறுகிய கால பேரரசாக இருப்பினும் அமைதியும், வளமையும் நிலவிய பேரரசை பல்துறை அறிஞர்களையும், கலைஞர்களையும், புனித யாத்ரீகர்களையும் கவர்ந்தது. சீன பௌத்த அறிஞர் யுவான் சுவாங் ஹர்சப் பேரரசின் பௌத்த யாத்திரைத் தலங்களுக்கு வருகை புரிந்தார். 

மாளவ மன்னன் தேவகுப்தன் ஹர்சரின் சகோதரியான ராஜ்யஸ்ரீயின் கணவரை கொன்றுவிட்டு ராஜ்யஸ்ரீயை தன்னோடு அழைத்துச் சென்று சிறை வைத்தான் 

அதை அறிந்த ஹர்ஷவர்தனர் மற்றும் ராஜ்ஜியஸ்ரீயின் அண்ணனான ராஜ்யவர்த்தனர் தேவகுப்தன் மீது போர் தொடுத்து வெற்றியும் பெற்றான். அதன் பின் சூழ்ச்சியால் ராஜ்யவர்தனர் கௌடப் பேரரசர் சசாங்கனால் கொல்லப்பட்டான்

அப்போது ஹர்சருக்கு வயது பதினாரே நிரம்பிய நிலையில் ஹர்சவர்த்தனராக முடிசூட்டிக் கொண்டார்; ஆட்சிப் பொறுப்பேற்றவுடன் சசாங்கனை பழிதீர்த்து, தன் சகோதரி ராஜ்யஸ்ரீயையும் மீட்டார். 

ஹர்சப் பேரரசின் பரப்பு வட இந்தியாவில், மேற்கே குஜராத் முதல் கிழக்கே வங்காளம் வரையிலும், வடக்கே காஷ்மீர் முதல் தெற்கே மாளவம் வரையிலும் பரவியிருந்தது.

ஹர்சப் பேரரசின் படையில் துவக்கத்தில் 5,000 யாணைகளும், 20,000 குதிரை வீரர்களும், 50,000 தரைப்படைவீரர்களும் இருந்தனர். பின்னர் ஹர்சரின் படையில் 1,00,000 குதிரைப்படைவீரர்களும், 60,000 யாணைப் படைவீரர்களும் கொண்டதாக விரிவுபடுத்தப்பட்டது. 

618 - 619-இல் தென்னிந்தியாவின் சாளுக்கியப் பேரரசர் இரண்டாம் புலிகேசியுடன், நர்மதை ஆற்றின் கரையில் நடந்த போரில் ஹர்சர் தோல்வி அடைந்தார். 

ஹர்சர் பௌத்த சமயம் மற்றும் பௌத்த சாத்திரங்களை போற்றினாலும், இந்து சமயம் மற்றும் சமண சமயங்களையும் ஆதரித்தார்.

ஹர்சப் பேரரசில் சீன பௌத்தப் பயணி யுவான் சுவாங் கி பி 636-இல் வருகை புரிந்தார். அவரது கூற்று படி, ஹர்சவர்தனர் நாளந்தா பல்கலைகழகத்திற்கு பெரும் நிதியுதவிகள் செய்து புரந்தார் எனத் தெரிகிறது.

643-இல் ஹர்சப் பேரரசின் தலைநகரான கன்னோசியில் நடைப்பெற்ற பௌத்த அறிஞர்கள் மாநாட்டில் இருபது மன்னர்களும், ஆயிரக்கணக்கான புத்த பிக்குகளும் கலந்து கொண்டனர். 

கி பி 647-இல் தமது 41-வது வயதில் ஹர்சவர்தனர் இறந்தார். அவரின் இறப்புடன் ஹர்சப் பேரரசும் ஹூணர்களால் வீழ்ந்தது.



</doc>
<doc id="327397" url="https://ta.wikipedia.org/wiki?curid=327397" title="சிவப்பு சித்திரை கார் (நெல்)">
சிவப்பு சித்திரை கார் (நெல்)

சிவப்பு சித்திரை கார் ("Sivappu Chithiraikar") எனக்கூறும் இந்த நெல் வகை, ஒரு பாரம்பரிய நெல் வகையாகும். தமிழகத்தின் ராமநாதபுரம் மாவட்டத்திலுள்ள பரமக்குடி பகுதியில் பிரதானமாக பயிரிடப்படும் இந்நெற்பயிர், ஒரு ஏக்கருக்கு குறைந்தது 600 கிலோ முதல் 900 கிலோ வரையிலும், முறையான பருவமழைக் காலத்தில் 1500 கிலோ முதல் 1800 கிலோ வரையிலும் தானிய மகசூல் கொடுப்பதாக கருதப்படுகிறது. மேலும் இப்பருவத்தில் மற்ற இரகங்களைவிட, தமிழக விவசாயிகள் இந்த இரகத்தினையே அதிகம் விரும்பி பயிரிடுகின்றனர் எனவும் கூறப்படுகிறது. 

குறுகியக்கால பயிரான 110 நாட்கள் வயதுடைய இந்நெல் இரகத்தை, செப்டம்பர் மாதம் தொடங்கும் பின் சம்பா பருவத்தில் (ஆவணியில்) விதைத்து, சனவரியில் (தையில்) அறுவடைச் செய்யபடுகிறது. மேலும் இதேப் பருவத்தில், தமிழகத்தின் அனைத்து மாவட்டங்களிலும் சாகுபடி செய்யப்படுவதாக அறியப்படுகிறது.

இந்த நெல்லின் மேல் தோல் கருப்பு நிறத்திலும், இதன் அரிசியின் மேல் தோல் சிவப்பு நிறத்திலும், காணப்படுகிறது. வறட்சியைத் தங்கி வளரக்கூடிய சிவப்பு சித்திரை கார், அதிக உயரம் வளர்ந்து வைக்கோலைப் பெருக்கிக் கொடுக்கக்கூடியது.



</doc>
<doc id="327414" url="https://ta.wikipedia.org/wiki?curid=327414" title="ராஜா கிருஷ்ணமூர்த்தி">
ராஜா கிருஷ்ணமூர்த்தி

ராஜா கிருஷ்ணமூர்த்தி ("Raja Krishnamoorthi", பிறப்பு: சூலை 19, 1973) இந்திய அமெரிக்கத் தொழிலதிபரும், அரசியல்வாதியும், ஐக்கிய அமெரிக்காவின் இலினொய் மாநிலத்தின் 8வது மாவட்டத்துக்கான அமெரிக்கக் கீழவை உறுப்பினரும் ஆவார்.

கிருஷ்ணமூர்த்தி இந்தியாவில் தமிழ்நாடு விருதுநகர் மாவட்டம், இராஜபாளையம் என்ற ஊரைச் சேர்ந்தவர். புது தில்லியில் 1973 இல் பிறந்தவர். பிறந்த மூன்று மாதத்தில் இவரது குடும்பம் தந்தையின் மேற்படிப்புக்காக நியூயார்க், பஃபலோ நகருக்குக் குடிபெயர்ந்தது. 1980இல் இலினொய் மாநிலத்திற்குக் குடிபெயர்ந்தது. அவரது தந்தைக்கு அங்குள்ள பிராட்லி பல்கலைக்கழகத்தில் பேராசிரியர் பணி கிடைத்தது.

கிருஷ்ணமூர்த்தி பிரின்ஸ்டன் பல்கலைக்கழகத்தில் கல்வி கற்று இயந்திரப் பொறியியலில் இளநிலைப் பட்டம் பெற்றார். பின்னர் ஆர்வார்டு சட்டப் பள்ளியில் படித்து சட்டவறிஞரானார்.

2010 இல் கிருஷ்ணமூர்த்தி இலினொய் மாநிலத்தின் மக்களாட்சிக் கட்சி அதிகாரிகளுக்கான வேட்பாளராகப் போட்டியிட்டு 1% வாக்குகளால் தோற்றார். 2012 ஆம் ஆண்டில் இலினொய் மாநிலத்தின் 8-வது மாவட்டக் கீழவை உறுப்பினராகப் போட்டியிட்டு டம்மி டக்வர்த் என்பவரிடம் தோற்றார். 2016 மார்ச்சில் நடந்த முதல்நிலைத் தேர்தலில் போட்டியிட்டு வெற்றி பெற்றார். 2016 நவம்பர் இறுதித் தேர்தலில் கிருஷ்ணமூர்த்தி 58.1% வீத வாக்குகளைப் பெற்று குடியரசுக் கட்சி வேட்பாளர் பீட் டிச்சியானி என்பவரைத் தோற்கடித்து வெற்றி பெற்றார். இலினொய் மாநில நடுத்தரக் குடும்பத்தினருக்குத் தரமான வாழ்க்கை அமைத்துக் கொடுப்பதாக வாக்குறுதி அளித்து இவர் போட்டியிட்டார்.



</doc>
<doc id="327419" url="https://ta.wikipedia.org/wiki?curid=327419" title="க. செ. நடராசா">
க. செ. நடராசா

நாவற்குழியூர் நடராஜன் (சூன் 30, 1919 - பெப்ரவரி 17, 1994) எனப்படும் கலாநிதி க. செ. நடராசா இலங்கைத் தமிழ் அறிஞரும், மரபுவழிக் கவிஞரும், ஆசிரியரும், எழுத்தாளரும் ஆவார். இவர் இலங்கை வானொலி தமிழ்ச் சேவைப் பணிப்பாளராகப் பணியாற்றியவர்.

கனகசபை செல்லப்பா நடராசா யாழ்ப்பாண மாவட்டம் நாவற்குழி என்ற ஊரில் செல்லப்பா, அன்னம்மா ஆகியோருக்குப் பிறந்தவர். தமிழ் இலக்கியத்தில் முதுகலைப் பட்டம் பெற்ற இவர் யாழ்ப்பாண சரித்திரத்தைக் கூறும் வையாபாடல் என்னும் செய்யுள் நூலை ஆராய்ந்து, கொழும்புப் பல்கலைக்கழகத்தில் முதுகலைப் பட்டமும், கலாநிதி பட்டமும் பெற்றார். ஈழத்துத் தமிழிலக்கிய வரலாற்றை ஆராய்ந்து உலகத் தமிழாராய்ச்சி மாநாடுகளில் ஆய்வுக் கட்டுரைகளைச் சமர்ப்பித்தார். முதுபெரும் எழுத்தாளர் வரதருடன் இணைந்து "மறுமலர்ச்சி சங்கத்தை" நிறுவி மறுமலர்ச்சி என்னும் மாத இதழை வெளியிட்டு அதன் ஆசிரியராகப் பணியாற்றினார்.

நடராசன் கொழும்பு ரோயல் கல்லூரியில் ஆசிரியராகப் பணியில் சேர்ந்தார். ஆசிரியராகப் பணியாற்றிய காலத்தில் அவரது நண்பர் சானாவின் வெண்டுகோளின் பேரில் 1951 இல் இலங்கை வானொலியில் பேச்சுப் பகுதியில் உதவியாளராகப் பணியில் சேர்ந்தார். 1953 இல் அப்பகுதியின் பொறுப்பாளராகப் பணியுயர்வு பெற்றார். அதன் பின்னர் தமிழ் நிகழ்ச்சி அமைப்பாளராகவும் பணியாற்றினார். 1960 "சிலம்பொலி" என்ற கவிதைத் தொகுதியையும் வெளியிட்டார். இவரது கவிதைகள் பல இலங்கை வானொலியில் மெல்லிசைப் பாடல்களாக ஒலிபரப்பாயின.

இலங்கை வானொலியின் தமிழ்ச் சேவைப் பணிப்பாளராக இருந்து 1978 ஆம் ஆண்டில் ஓய்வு பெற்றார். ஓய்வு பெற்ற பின்னர் கொழும்புத் தமிழ்ச் சங்கத்தின்] தலைவராக 1980 வரை இருந்து சேவையாற்றினார். தனது ஆய்வுக் கட்டுரைகள அடங்கிய "ஈழத்து தமிழ் இலக்கிய வரலாறு" 18ஆம் நூற்றாண்டு வரை என்னும் நூல் 1982 இல் வெளியிடப்பட்டது. தனது வாழ்வின் இறுதிக் காலத்தை தனது பிள்ளைகளுடன் கனடாவில் கழித்து 1994 இல் கனடாவில் காலமானார். கனடாவில் வசித்த போது இவர் அறுநூற்றுக்கு அதிகமான பாடல் கொண்ட "உள்ளதான ஓவியம்" என்னும் காப்பியத்தை எழுதி முடித்தார். இந்நூல் இவர் இறந்த பின்னர் வெளிவந்தது.




</doc>
<doc id="327421" url="https://ta.wikipedia.org/wiki?curid=327421" title="மெத்திலெத்தில் கீட்டோன் ஆக்சைம்">
மெத்திலெத்தில் கீட்டோன் ஆக்சைம்

மெத்திலெத்தில் கீட்டோன் ஆக்சைம் "(Methylethyl ketone oxime)" என்பது CHC(NOH)CH என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். மெத்திலெத்தில் கீட்டோனின் ஆக்சைம் வழிப்பொருளான இச்சேர்மம் நிறமற்ற நீர்மமாகக் காணப்படுகிறது. சாயத் தொழிலில், சாயத்தைப் பயன்படுத்துவதற்கு முன் உருவாகும் தோல் போன்ற படலத்தை தடுக்கும் பொருளாக மெத்திலெத்தில் கீட்டோன் ஆக்சைம் பயன்படுத்தப்படுகிறது. மேலும் சாயங்களில் பயன்படுத்தும் உலர்த்தும் முகவர்களை கட்டமைக்கவும் இது பயன்படுத்தப்படுகிறது. உலோக உப்புகளின் வினையூக்கத்தால் உலர்த்தும் எண்ணெய்களை ஆக்சிசனேற்ற குறுக்குப் பிணைப்பாக இணைக்கிறது. மேற்பரப்பில் சாயம் ஒருமுறை பூசப்பட்டவுடன் மெத்திலெத்தில் கீட்டோன் ஆக்சைம் ஆவியாகி உலர்த்தும் செயல்முறையை தொடங்கி வைக்கிறது. இதைத்தவிர பீனால் சார்ந்த எதிர் ஆக்சிசனேற்றிகள் உட்பட வேறு தோல்தடுப்பு முகவர்களும் சாயத்தொழிலில் பயன்படுத்தப்படுகின்றன. ஆனால் இவை சாயத்தை மஞ்சள் நிறமாக்கிவிடுகின்றன


</doc>
<doc id="327430" url="https://ta.wikipedia.org/wiki?curid=327430" title="பென்டாடைப்ளான்ட்ரா">
பென்டாடைப்ளான்ட்ரா

பென்டாடைப்ளான்ட்ரா பிரேசியானா (தாவர வகைப்பாடு : "(Pentadiplandra brazzeana)" என்பது பென்டாடைப்ளான்ட்ரா குடும்பத்தில் இடம்பெற்றுள்ள ஒற்றை இனமாகும். மேற்கு ஆப்ரிக்காவில் வளரும் தாவரமான இது பென்டாடைப்ளான்ட்ரா குடும்பத்தில் தனித்து உள்ளது. 

1985 ஆம் ஆண்டில் மார்செல், ஆனெட் இலாடிக் இருவரும் முக்கியத்துவம் பெறாமலிருந்த இத்தாவரத்தை மறு கண்டுபிடிப்பு செய்தனர். அப்போது இருவரும் பாரிசு தேசிய இயற்கை அருங்காட்சியத்தில் பணிபுரிந்து கொண்டிருந்தனர். காபோனில் இருந்த மனிதக் குரங்குகளின் உணவுப் பழக்க வழக்கங்களை இவர்கள் ஆய்வு செய்து கொண்டுமிருந்தனர்.

தங்கள் கண்டுபிடிப்புகளை அறிவியல் இதழ்களில் வெளியிட்டனர். சர்க்கரையைக் காடிலும் பலநூறு மடங்கு இனிப்புச் சுவையைக் கொண்ட பிரேசின் எனப்படும் புரதம்]புரதத்தை இத்தாவரம் உற்பத்தி செய்கிறது என்ற உண்மை உலகாய ஆர்வத்தைத் தூண்டியது. அங்கோலா, காங்கோ மக்களாட்சிக் குடியரசு, மத்திய ஆப்பிரிக்கக் குடியரசு, கொங்கோ குடியரசு, கமரூன், காபோன், நைசீரியா
போன்ற நாடுகளில் பென்டாடைப்ளான்ட்ரா பிரேசியானா நன்கு வளர்கிறது. 

1989 இல் பென்டாதின், 1994 இல் பிரேசின் என்ற இரண்டு வகையான இனிப்புப் புரதங்கள் இத்தாவரத்தின் பழத்திலிருந்து தயாரிக்கப்பட்டுள்ளன and brazzein (in 1994).. பிரேசின் புரதம் சர்க்கரையைவிட 2000 மடங்கு இனிப்புச்சுவையும் குறைவான கலோரி மதிப்பும் கொண்டதாக கூறப்படுகிறது. 

காபோன் மற்றும் கமரூன் நாடுகளில் நீண்ட காலமாக இப்பழம் பூர்வகுடிகளாலும் மனிதக் குரங்குகளாலும் உண்ணப்பட்டு வந்தது. இப்பழத்தை சுவைத்த குழந்தைகள் தாய்ப்பாலின் சுவையையும் மறந்துவிடுவர் என்ற பொருளில் ஆப்பிரிக்க மற்றும் பிரெஞ்சு பழங்குடியினர் தங்கள் தாய்மொழியில் வெவ்வேறு சொற்களால் பெயரிட்டு அழைத்தனர்


</doc>
<doc id="327450" url="https://ta.wikipedia.org/wiki?curid=327450" title="வெப்பப் பரிமாற்ற எரிதல்">
வெப்பப் பரிமாற்ற எரிதல்

வெப்பப் பரிமாற்ற எரிதல் (ஆங்கிலம்: "Deflagration", "டீஃப்லாகிரேஷன்", இலத்தீனம்: de + flagrare, "எரித்து விடுதல்") என்பது, உஷ்ணத்தில் எரிபவை, அதற்கடுத்த அடுக்கில் இருக்கும் குளிர்ந்தவையையும் சூடாக்கி கொளுத்தும்; வெப்பப் பரிமாற்றத்தால் பரவும் குறைஒலிவேக எரிதல் ஆகும். அன்றாட வாழ்வில் ஏற்படும் பெரும்பாலான "தீக்கள்" (தீச்சுடர் முதல் வெடிப்புகள் வரை), அனைத்தும் வெப்பப் பரிமாற்ற எரிதலே ஆகும். அதிர்வலைகளால் மீயோலிவேகத்தில் பரவும் அதிர்வலை எரிதலும் ("detonation"), வெப்பப் பரிமாற்ற எரிதலும் வெவ்வேறு ஆனவை. வெப்பப் பரிமாற்ற எரிதலுக்கு உள்ளாகும் பொருளுக்கு, எடுத்துக்காட்டாக வெடிமருந்தை குறிப்பிடலாம். ஏனெனில், இதை கொளுத்தினால், மிக விரைவில் எரிந்துவிடும்.

பொறியியற் பயன்பாடுகளில், ஒப்பீட்டின் அடிப்படையில் அதிர்வலை எரிதலை விட, வெப்பப்பரிமாற்ற எரிதலை கட்டுக்குள் வைப்பது எளிது. அதனால், விரிவடையும் வாயுக்களின் விசையால் ஓர் பொருளை (துப்பாக்கியின் தோட்டா, அல்லது உள் எரி பொறியின் உந்துத் தண்டு) நகர்த்தும் நோக்கத்திற்கு, வெப்பப்பரிமாற்ற எரிதல் சரிபட்டு வரும். 



</doc>
<doc id="327457" url="https://ta.wikipedia.org/wiki?curid=327457" title="காம்போஜ பால வம்சம்">
காம்போஜ பால வம்சம்

காம்போஜ பால வம்சம் (Kamboja-Pala dynasty) வங்காளப் பகுதிகளை 10 முதல் 11-ஆம் நூற்றாண்டு முடிய ஆண்டது.
11ஆம் நூற்றாண்டின் இறுதியில் காம்போஜ பால வம்சத்தின் இறுதி மன்னரான தர்மபாலனை, முதலாம் முதலாம் இராசேந்திர சோழன் போரில் வீழ்த்தினார். 
இறுதியில் பாலப் பேரரசர் இரண்டாம் கோபாலன், காம்போஜ பால வம்சத்தை வீழ்த்தி வங்காளத்தில் பால வம்சத்தை நிறுவினார்.

கி மு முதல் நூற்றாண்டின் இறுதியில் நடு ஆசியா, பாரசீகம் போன்ற பகுதிகளிலிருந்து காம்போஜ இன குழுக்களான சகர்கள், பார்த்தியரகள், சிதியர்கள், பகலவர்கள் மற்றும் கிரேக்கர்கள் இந்தியத் துணைக்கண்டத்தின் பஞ்சாப், சிந்து, சௌராட்டிர தீபகற்பம், ராஜஸ்தான், மதுரா, மால்வா முதலிய பகுதிகளில் குடியேறினர். 

பத்தாம் நூற்றாண்டில் மீரட் பகுதியின் காம்போஜர்களின் ஒரு கிளையினர் கிழக்கு நோக்கி நகர்ந்து வங்காள பாலப் பேரரசின் வடமேற்குப் பகுதிகளை கைப்பற்றினர்.
பின்னர் காம்போஜ பால வம்சத்தவர்கள் வங்காளம் மற்றும் பிகாரின் பகுதிகளை முழுவதுமாகக் கைப்பற்றினர்.
தினஜ்பூர் கல்வெட்டுகளிலின் மூலம் இக்காம்போஜ இனத்தவர்களை கௌடபதிகள் என அழைக்கப்பட்டதாக குறித்துள்ளது. இதற்கு கௌட நாட்டின் தலைவர்கள் எனப் பொருளாகும். 

காம்போஜ பாலர்கள் குறித்தான செய்திகள் குறித்த 1931-ஆம் ஆண்டில் "இர்தா தாமிரப் பட்டயங்கள்" மூலம் கிடைத்துள்ளது. சமசுகிருத மொழியில் எழுதப்பட்ட இத்தாமிரப் பட்டயங்களில், 49 வரிச் சொற்கள் பழைய வங்காள மொழி எழுத்துக்களைக் கொண்டு எழுதப்பட்டுள்ளது. இத்தாமிரப் பட்டயத்தில் காம்போஜ பாலப் பேரரசர்களை காம்போஜ வம்ச திலகங்கள் எனக் குறித்துள்ளது.

காம்போஜ பாலப் பேரரசர்கள் வங்காளத்தை பத்து முதல் பதினோறாம் ஆண்டு முடிய ஆண்டனர் என இர்தா தாமிரப் பட்டயங்கள் கூறுகிறது.
காம்போஜ பால வம்ச மன்னர்களில் மூன்றாவதாக ஆட்சி செய்த முதலாம் மகிபாலன் முழு வங்காளத்தை தன் ஆட்சியின் கீழ் கொண்டு வந்தான் என இர்தா தாமிரப் பட்டயங்கள் கூறுகிறது. .

வங்காள காம்போஜ பால வம்ச மன்னர்களில் நயாபால போன்ற மன்னர்கள் சிவபெருமானை வழிபட்டனர். காம்பாஜ பால வம்ச மன்னர் நாராயண பாலன் விஷ்ணுவின் பக்தர் ஆவார். ராஜ்ஜிய பாலன் போன்ற காம்போஜ பால வம்ச மன்னர்கள் புத்தரையும், போதிசத்துவர்களையும் வழிபட்டனர்.




</doc>
<doc id="327464" url="https://ta.wikipedia.org/wiki?curid=327464" title="ஹரிகேள இராச்சியம்">
ஹரிகேள இராச்சியம்

ஹரிகேள இராச்சியம் (Harikela) இந்தியத் துணைக்கண்டத்தின் பண்டைய கிழக்கு வங்காளத்தின் ஒரு இராச்சியம் ஆகும். பல வரலாற்று நூல்கள் மற்றும் வெள்ளி நாணயங்கள் மூலம் இந்த இராச்சியத்தைக் குறித்து அறிய முடிகிறது.

சந்திர குலத்தவர்கள், வர்மன் அரசமரபினரை வென்று கி பி பத்தாம் நூற்றாண்டில் கிழக்கு வங்காளத்தில் ஹரிகேள இராச்சியத்தை நிறுவினர். கி பி 13-ஆம் நூற்றாண்டில் சென் பேரரசால் சந்திர குல ஹரிகேள இராச்சியம் வெற்றி கொள்ளப்பட்டது. 

இறுதியாக தில்லி சுல்தான்கள் ஆட்சிக் காலத்தில், வங்காள மாகாண ஆளுநரின் கீழ் ஹரிகேள இராச்சியம் இருந்தது.

ஹரிகேள இராச்சியத்தின் தலைநகரம் முதலில் சிட்டகாங் அருகில் இருந்தது. பின்னர் முன்ஷிகஞ்சிற்கு மாற்றப்பட்டது. 
தற்கால வங்காளதேசத்தின் கடற்கரை பகுதியில் இருந்த ஹரிகேள இராச்சியத்தை அரபு வணிகர்கள் ஹர்கண்ட் என அழைத்தனர். ஹரிகேள இராச்சியத்தில் சில்ஹெட் பகுதியும் இருந்தது.பின்னர் சுந்தரவனக்காடுகள் இருந்த பகுதிகளும் ஹரிகேள இராச்சியத்தில் இருந்தது. சுந்தரவனக் காடுகள் இருந்தது.




</doc>
<doc id="327465" url="https://ta.wikipedia.org/wiki?curid=327465" title="மகிஷி">
மகிஷி

மகிஷி (Mahishi) துர்கையால் கொல்லப்பட்ட அரக்கன் மகிஷாசூரனின் தங்கை ஆவார். தனது அண்ணன் மகிஷாசூரன் கொல்லப்பட காரணமான இருந்த தேவர்களை கொன்றழிக்க சூளுரைத்த மகிஷியை பார்வதி துர்கையாக வடிவம் கொண்டு மகிஷியை கொன்றதாக பல புராணங்களில் குறிப்பாக தேவி மகாத்மியம் எனும் புராண நூலில் கூறப்பட்டுள்ளது.


</doc>
<doc id="327467" url="https://ta.wikipedia.org/wiki?curid=327467" title="வெடிபொதி">
வெடிபொதி

வெடிபொதி என்பது உலோக,   
காகித, அல்லது நெகிழியால் ஆன உருளை வடிவ உறையின் உள்ளே - ஓர் தோட்டா அல்லது குண்டு, ஓர் உந்துபொருள் (வழக்கமாக புகையில்லா மருந்து அல்லது வெடிமருந்து) மற்றும் ஓர் எரியூட்டி ஆகியவற்றை கொண்டுள்ள, சுடுகலனின் அறையில் சரியாகப் பொருந்தும் ஒரு போர்த்தளவாட பொருள் ஆகும். மின்சாரம்/மோதலால் தூண்டப்பட்டு, சிறிய வெடிப்பை உண்டாக்கும், ஒரு வேதியியற் கலவை தான் எரியூட்டி. இது உறையின் அடியில் மையம், அல்லது விளிம்பு பகுதி, அல்லது ஊசியடி வெடிபொதியில் உள்ளது போல் துருத்தம் ஆகவும் இருக்கலாம். தயாரிப்பாளர்கள் உறையிலா வெடிபொதி என்ற இலக்கை நோக்கி நகர்ந்துகொண்டே இருக்கின்றனர். தோட்டா இல்லாத வெடிபொதியை வெற்று என்பர். முற்றிலும் செயலற்ற (உந்துபொருள் மற்றும் எரியூட்டி இல்லாத) ஒன்றை போலி என்பர்.

ஒரு வெடிபொதியை, "தோட்டா/குண்டு" என தவறாக குறிப்பிடுவது இயல்பாகி விட்டது.

ஒரு வெடிபொதி வெடிக்கும் அறையை முழுதும் ஆக்ரமித்துக் கொள்ளும். ஒரு அடிப்பான் எரியூட்டியை அடித்து, பற்றவைக்கும். அந்த எரியூட்டும் வேதிச்சேர்மம் "வெப்பப் பரிமாற்றத்தால் எரியும்" (அதாவது, விரைவாக எரியும்).

எரியும் மருந்தில் இருந்து வெளிப்படும் வாயுக்கள், பொதியுறையை அழுத்தத்திற்கு உள்ளாக்கி, விரியச்செய்து அறையோடு இறுகப் பற்றிக்கொள்ள வைக்கும். இந்த உந்துவாயுக்கள் தோட்டாவின் அடிப்பகுதியை அழுத்தும். இந்த அழுத்தத்தின் காரணமாக, தோட்டா குழலைவிட்டு வெளியே பாயும். தோட்டா குழலைவிட்டு வெளியேறிய பின், அறையின் அழுத்தம் வளிமண்டல அழுத்தத்திற்கு குறைந்துவிடும். அறையில் இருந்த அதீத அழுத்தத்தால் விரிந்து இருந்த பொதியுறை, இப்போது லேசாக சுருங்கும். இது அறையில் இருக்கும் பொதியுறையை நீக்குவதை எளிதாக்கும்.

பித்தளை, குறைந்த அரிமானம் கொண்டுள்ளதால், பொதியுறை இதில் செய்யபடுகிறது. 

பித்தளை மட்டுமல்லாது, எஃகு, அலுமினியம் ஆகியவற்றால் ஆன பொதியுறை உள்ளன.
நெகிழி உறைகள்  பொதுவாக சிதறுதுமுக்கியில்  பயன்படுத்தும் குண்டுபொதியில் பயன்படுத்தப் படுகிறது.

முற்கால வெடிபொதிகளில் காகித்தால் ஆன உறையும் பயன்பாட்டில் இருந்தது.

ஓர் வெடிபொதியின் விவரக்குறிப்புகள் பின்வருமாறு:
கழுத்து அளவு, தோட்டாவின் எடை மற்றும் கேலிபர், உச்சகட்ட அழுத்தம், மொத்த நீளம், பொதியுறையின் விட்டமும் கூம்புதலும், விளிம்பு வகை, முதலியன.

தோட்டாவின் விட்டம் (கேலிபர்), ஒரு இன்ச்சின் பின்னமாக (வழக்கமாக 1/100 அல்லது 1/1000), அல்லது மில்லிமீட்டரில் அளக்கப்படும். பொதியுறையின் நீளமும் இன்ச்சு அல்லது மில்லிமீட்டரில் தான் அளக்கப்படும்.

துப்பாக்கியின் அடிப்பான், வெடிபொதியின் அடிப்பகுதியில் நடுவில் உள்ள எரியூட்டியை அடித்து பற்றவைப்பதால், இவ்வகையை நடுவடி வெடிபொதி என்கின்றனர். உலகளாவிய விளையாட்டுக்கான வெடிபொதிகளில், பெரும்பாலான நடுவடி பித்தளை உறைகள் பாக்ஸர் எரியூட்டிகளை பயன்படுத்துகின்றன. வழக்கமான மீள்குண்டேற்ற கருவிகளைக் கொண்டே, பாக்ஸர் எரியூட்டிகளை எளிதாக அகற்றவும், மாற்றவும் இயலும்.

சில ஐரோப்பிய மற்றும் ஆசிய (இராணுவ மற்றும் விளையாட்டுக்கான) வெடிபொதி உற்பத்திகளில், பெர்டான் எரியூட்டிகள் பயன்படுத்தப் படுகின்றது. 

துப்பாக்கியின் அடிப்பான், வெடிபொதியின் அடிப்பகுதியில் உள்ள விளிம்பை அடித்து நொறுக்கி எரியூட்டியை பற்றவைப்பதால், இவ்வகையை விளிம்படி வெடிபொதி என்கின்றனர்.

பெரும்பாலான சுழல் துப்பாக்கிகளில் விளிம்புடைய வெடிபொதி தான் பயன்படுத்தப்படுகின்றது. இவ்வகை வெடிபொதியின் அடியில் உள்ள விளிம்பு, பொதியுறையை விட பெரியதாக இருக்கும். 

கிட்டத்தட்ட எல்லா அரை-தானியக்க கைத்துப்பாக்கியின் வெடிபொதி "விளிம்பற்றது" (விளிம்பு அற்றது) தான், இன்னும் சொல்லப்போனால் விளிம்பின் விட்டம், பொதியுறையின் விட்டத்தை ஒத்து இருக்கும். 

மேலும் "அரை-விளிம்புடையது" எனப்படும் சில வடிவங்களில், விளிம்பின் விட்டம், பொதியுறையின் விட்டத்தைவிட சற்றே பெரிதாய் இருக்கும். ஆனாலும் இவை விளிம்பற்ற வடிவம் போலவேதான் செயல்படும். 

சில வெடிபொதிகள் விளிம்பின் விட்டம், பொதியுறையின் விட்டத்தைவிட சிறிதாய் இருக்கும், இவைகளை "குறு-விளிம்பு" உடையவை என்பர்.


சில சுடும் ஆர்வலர்கள், ஏற்கனவே சுடப்பட்ட பித்தளை, நெகிழி உறைகளை மீண்டும் குண்டேற்றுவர். ஒரு அழுத்தி மற்றும் ஒரு ஜோடி அச்சுகளை கொண்டு, ஒருவர் வடிவத்தை மாற்றலாம், வெடிமருந்தினால் அதை மீள்நிரப்பலாம்  மற்றும் புதிதாக ஓர் தோட்டாவை அதில் பதிக்கலாம். புதிய வெடிபொதியின் விலையைவிட, பாதி விலையிலேயே ஒருவரால் இதை செய்ய முடியும்.  

வெடிபொதியின் எடை, மற்றும் விலையை குறைப்பதற்கான முயற்சியே உறையிலா வெடிபொதி ஆகும். இது தொடர்ச்சியாக சுடும் துப்பாக்கிகளின் இயக்கத்தை எளிதாக்குகிறது, ஏனெனில் சுட்ட பிறகு காலி உறையை நீக்கும் அவசியமே இல்லையே. அதிக உற்பத்திச் செலவு, எளிதில் உடையக்கூடியது போன்ற சில களையப்படாத பிரச்சனைகளால் தான், இதன் பயன்பாடு முன்வடிவம், மற்றும் குறைந்த-சக்தி சுடுகலனுடன் சுருங்கிவிட்டது.

முக்கோணபொதி (Tround) என்பது, பெயரில் குறிப்பிடப்பட்டது போல, இதன் உறை முக்கோண வடிவில் இருக்கும். 1958-ஆம் ஆண்டு, டேவிட் டார்டிக் என்பவரால், அவரின் "டார்டிக் 1100" மற்றும் "டார்டிக் 1500 "ரக துப்பாக்கிகளுக்காக பிரத்தியேகமாக வடிவமைக்கப்பட்டது தான் இந்த முக்கோணபொதி.

வெற்றுபொதி என்பது, எறியம் இல்லாமல், வெடிபொருள் மட்டுமே உடைய வெடிபொதி ஆகும். 

வெற்றுகள், ஒருவரை சுட்டதுபோல் ஏமாற்றுவதற்கும், பயிற்சியின்போதும் பயன்படுத்தப் படுபவை.

போலிப் பொதி என்பது எரியூட்டி இல்லாத, உந்துபொருள் இல்லாத; முற்றிலும் செயலற்ற ஓர் பொம்மை போல் இருப்பதாகும். ஆயுதத்தின் செயல்பாட்டை சோதிக்கவும், குழுவினரின் பயிற்சிக்காகவும் மட்டுமே இது உபயோகிக்கப்படும்.

பளிச்சிடும் வண்ணத்தை கொண்டுள்ள மெக்-பொரெக், என்பது ஒரு செயலற்ற பொதி ஆகும். ஒரு உண்மையான வெடிபொதியை துப்பாக்கிக்குள் ஏற்றுவதை தவிர்க்க, இந்த மெக்-பொரெக்கை ஏற்றி வைப்பர். இதனால் எதிர்பாராத விபத்துகளை தவிர்க்க இயலும். வெளியே இருந்து பார்க்கும் பொது ஒரு L-வடிவ துருத்தம் தெரியும், இதன்மூலம் சுடுநரும் மற்றவரும் ஆயுதத்தின் நிலையை உடனே அறிவார்கள்.



</doc>
<doc id="327471" url="https://ta.wikipedia.org/wiki?curid=327471" title="செஞ்சி நாயக்கர்கள்">
செஞ்சி நாயக்கர்கள்

செஞ்சி நாயக்கர்கள் (Nayaks of Gingee) தமிழ்நாட்டின் செஞ்சி நகரத்தை தலைநகராகக் கொண்டு கி பி 1508 முதல் 1649 முடிய ஆட்சி செய்தனர். முன்னர் விஜய நகரப் பேரரசின் செஞ்சி, தஞ்சாவூர் மற்றும் மதுரை போன்ற பகுதிகளின் ஆளுநர்களாக விளங்கிய இவர்கள்,
விஜயநகரப் பேரரசின் வீழ்ச்சிக்குப் பின்னர் மதுரை நாயக்கர்கள் மற்றும் தஞ்சை நாயக்கர்கள் தன்னாட்சியுடன் ஆட்சி புரிந்ததைப் போன்று செஞ்சி நாயக்கர் கிருஷ்ணப்ப நாயக்கர் 1509 முதல் தன்னாட்சியுடன் ஆட்சி செய்து வந்தார். பின்னர் இவரது வழித்தோன்றல்கள் செஞ்சியை கி பி 1649-இல் செஞ்சியை பிஜப்பூர் சுல்தான் கைப்பற்றும் வரை ஆண்டனர்.


வட தமிழ்நாட்டின் தற்போதைய செஞ்சி வேலூர், சென்னை, திருவண்ணாமலை, புதுச்சேரி, நெல்லூர், சித்தூர், சந்திரகிரி ஆகிய பகுதிகள் செஞ்சி நாயக்கர்களின் ஆளுகையில் இருந்தது. 16-ஆம் நூற்றாண்டின் பிற்பகுதியில் வேலூர்க் கோட்டையை இழந்தனர்.



</doc>
<doc id="327496" url="https://ta.wikipedia.org/wiki?curid=327496" title="முருங்கைக் கார் (நெல்)">
முருங்கைக் கார் (நெல்)

முருங்கைக் கார் ("Murungaikar") இவ்வாறாக அழைக்கப்படும் இந்த நெல் வகை, ஒரு பாரம்பரிய நெல் வகையாகும். தமிழகத்தின் ராமநாதபுரம் மாவட்டப் பகுதிகளில் பிரதானமாக பயிரிடப்படும் இந்நெற்பயிர், ஒரு ஏக்கருக்கு குறைந்தது 600 கிலோ முதல் 900 கிலோ வரையிலும், முறையான பருவமழைக் காலத்தில் 1000 கிலோ முதல் 1300 கிலோ வரையிலும் தானிய மகசூல் கொடுப்பதாக கருதப்படுகிறது. 

மிகக் குறைவான மழைப்பொழிவுக் காலங்களுக்கு ஏற்ற இந்நெல் இரகத்தை, பொதுவாக ஆகத்து மாதம் தொடங்கும் பின் சம்பா பருவத்தில் (ஆவணியில்) விதைத்து, சனவரியில் (மார்கழியில்) அறுவடைச் செய்யபடுகிறது. மேலும் இதேப் பருவத்தில், தமிழகத்தின் அனைத்து மாவட்டங்களிலும் சாகுபடி செய்யப்படுவதாக அறியப்படுகிறது.

மானாவாரி (புன்செய்) நிலங்களில் விதைக்கப்படும் இந்த நெல் வகை, விதைப்புக்கு முன்னதாக அவ்வயலில், அடியுரமாக ஆட்டுக் கிடை மடக்கியும், மேலுரமாக யூரியா எனும் இரசாயன உரத்தை பயன்படுத்தியும், மகசூலை ஈட்டுவதாக கூறப்படுகிறது.




</doc>
<doc id="327503" url="https://ta.wikipedia.org/wiki?curid=327503" title="அலகாபாத் ஒப்பந்தம்">
அலகாபாத் ஒப்பந்தம்

அலகாபாத் ஒப்பந்தம் (Treaty of Allahabad), அக்டோபர் 1764-இல் புக்சார் சண்டையில் தோற்ற முகலாயப் பேரரசர் "இரண்டாம் ஷா ஆலம்", வங்காள நவாப் மற்றும் அயோத்தி நவாப்புகளை வென்ற கிழக்கிந்திய கம்பெனியின் நிர்வாகி ராபர்ட் கிளைவ் ஆகியவர்களுக்கு இடையே 12 ஆகஸ்டு 1765 அன்று செய்து கொள்ளப்பட்ட போர் உடன்படிக்கை ஆகும். 

அலகாபாத் ஒப்பந்தத்தின் விளைவாக இந்தியத் துணைக்கண்டத்தில் பிரித்தானியர்களின் ஆட்சி காலூன்ற வழி வகுக்கப்பட்டது. 

அலகாபாத் ஒப்பந்தப்படி, கிழக்கிந்தியப் பகுதியான வங்காளம், பிகார் மற்றும் ஒடிசாவில் மக்களிடமிருந்து நிலவரியை (திவானி) நேரடியாக வசூலிக்கும் உரிமையை பிரித்தானியக் கிழக்கிந்தியக் கம்பெனிக்கு வழங்கப்பட்டது.
அதற்கு பதிலாக கிழக்கிந்திய கம்பெனியின் சார்பில், முகலாயப் பேரரசின் அலகாபாத் அரண்மனை பராமரிப்புச் செலாக ஆண்டுதோறும் ரூபாய் 26 இலட்சம் வழங்கப்பட்டது. 

மேலும் புக்சார் சண்டையில் தோற்ற அயோத்தி நவாப் சூஜா உத் தௌலாவிற்கு அவத் பகுதியை ஆங்கிலேயர்கள் நவாப்பிடம் திரும்ப வழங்கப்பட்டதற்கு கைமாறாக ரூபாய் 53 இலட்சம் போர் நட்ட ஈடு தொகையாக கிழக்கிந்திய கம்பெனியினர் வசூலித்தனர்.



</doc>
<doc id="327518" url="https://ta.wikipedia.org/wiki?curid=327518" title="பரமக்குடி கலவரம் - 2011">
பரமக்குடி கலவரம் - 2011

பரமக்குடி கலவரம் - 2011 () தமிழ்நாடு மாநிலம், ராமநாதபுரம் மாவட்டத்தில் உள்ள பரமக்குடியில் 2011 ஆம் ஆண்டு செப்டம்பர் மாதம் 10 ஆம் திகதி நடந்தது ஆகும். தேவேந்திர குள வேளாளர் என்ற சமுதாய மக்களின் வழிகாட்டிகளில் ஒருவரான இம்மானுவேல் சேகரன் என்பவரின் 54 வது நினைவு நாள் கொண்டாட்டத்தின் போது இப்போதைய தலைவர்களில் ஒருவரும் தமமுக என்ற கட்சியின் தலைவருமான ஜான் பாண்டியன் என்பவரை காவல் துறை கைது செய்ததால் இங்கு கலவரம் ஏற்பட்டது.

செப்டம்பர் 11 ஆம் திகதி கூட்டத்தினரைக் கலைக்க கண்ணீர் புகை குண்டுகளை காவலர்கள் உபயோகம் செய்ததிலும், பின்னர் துப்பாக்கி சூடு சம்பவம் நடத்தியதிலும் அப்பாவி பொதுமக்கள் 5 பேர் சம்பவ இடத்தில் இறந்தனர். மேலும் காவலர்களின் தடியடியால் 50 பொதுமக்கள் காயம் அடைந்தனர். இவர்களில் 2 பேர் சிகிச்சை பலனின்றி இறந்தனர். இந்த வன்முறையின் காரணமாக பல காவலர்களும் காயம் அடைந்தனர். காவல் கண்காணிப்பாளர், கே ஏ செந்தில் நாதன், பிரதி இன்ஸ்பெக்டர் ஜெனரல் கணேசன் என்பவரும் காயம் அடைந்தனர். மாவட்ட ஆட்சியர் அருண் ராய் கண்ணீர் புகை குண்டுகள் வீச மட்டுமே அனுமதி கொடுத்திருந்த நிலையில் காவல்துறை துப்பாக்கி சூடும் நடத்தியது பெரும் சர்ச்சையை ஏற்படுத்தியது. அப்போதைய முதலமைச்சர் ஜெயலலிதா இச்சம்பவத்தை விசாரிக்க ஓய்வுபெற்ற நீதிபதி சம்பத் என்பவரை நியமித்தார்.

ஓய்வு பெற்ற நீதிபதி சம்பத் அளித்த அறிக்கையில் "கலகக்காரர்கள் பொது சொத்தை சேதப்படுத்தியதால் காவல் துறை துப்பாக்கி சூடு நடத்த வேண்டிய கட்டாயம் உண்டாகியுள்ளது, அதோடு சாதி சங்கங்கள் நடத்தும் ஊர்வலத்திற்கு இனிமேல் தமிழகத்தில் அனுமதி கொடுக்கக்கூடாது" என்று கூறியிருந்தார்.


</doc>
<doc id="327521" url="https://ta.wikipedia.org/wiki?curid=327521" title="கோசுக்கிழங்கு">
கோசுக்கிழங்கு

கோசுக்கிழங்கு ("Turnip") என்பது வேர் காய்கறிகள் வகையைச் சார்ந்த குழாய் வடிவ வேர் கொண்ட கிழங்கு ஆகும். பொதுவாக் இவை மிதவெப்ப மண்டலத் தாவரம் ஆகும். இங்கிலாந்து, இசுக்கொட்லாந்து, கனடா பொன்ற நாடுகளிலிருந்து உலகிற்கு அறிமுகம் செய்யப்பட்டது.



</doc>
<doc id="327532" url="https://ta.wikipedia.org/wiki?curid=327532" title="மிளகுக்கீரை">
மிளகுக்கீரை

மிளகுக்கீரை ("Peppermint") புதினா வகையில் பச்சை புதினா மற்றும் நீர் புதினா ஆகியவற்றின் கலப்பின தாவரம் ஆகும். இத்தாவரம் ஐரோப்பா மற்றும் மத்திய கிழக்கு நாடுகளைப் பூர்வீகமாகக் கொண்டதாகும். தற்போது இத்தாவரம் உலகில் பல இடங்களிலும் பயிரிடப்படுகிறது. மேலும் இதன் தாய் வழி இனங்கள் பல காடுகளில் காணப்படுகிறது.

சுவீடன் நாட்டின் ஆராச்சியாளர் கரோலஸ் லின்னேயஸ் மூலம் இங்கிலாந்து பகுதியில் 1753 ஆம் ஆண்டுகளில் காணப்பட்டதாக விவரிக்கப்பட்டுள்ளது. இவற்றிலிருந்து கிடைக்கும் எண்ணையை வைத்து இயற்கையான பூச்சிக்கொல்லிகள் செய்ய பயன்டுத்தப்படுகிறது. மேலும் எரிச்சல் கொண்ட குடல் நோய்க்கு உடனடி தீர்வாக இதன் எண்ணை பயன்படுகிறது.


</doc>
<doc id="327550" url="https://ta.wikipedia.org/wiki?curid=327550" title="கன்னியாகுமரி மாவட்ட பேரூராட்சிகள்">
கன்னியாகுமரி மாவட்ட பேரூராட்சிகள்

தமிழ்நாட்டின் கன்னியாகுமரி மாவட்டத்தில், தமிழ்நாடு ஊரக வளர்ச்சி மற்றும் ஊராட்சித் துறையின் கீழ் 55 பேரூராட்சி மன்றங்கள் செயல்படுகிறது. அவைகள்:


</doc>
<doc id="327564" url="https://ta.wikipedia.org/wiki?curid=327564" title="துணையினம்">
துணையினம்

துணையினங்கள் (இலத்தீன் : Subspecies)என்பது உயிரியல் வகைப்பாட்டியலின் மிகச்சிறிய அலகு ஆகும். இதனை உயிரியல் வகைப்பாட்டில், "subsp." என்றும், சில நேரங்களில் அதற்கு மாற்றாக "ssp." என்றும் குறிப்பர். இது பெயரீட்டுத் தரநிலையில், இனம் என்பதன் கீழ்நிலையின் துணை அலகாகப் பயன்படுகிறது. இருப்பினும், இதனை தனித்துப் பொருள் காண்பது கூடாது. இதோடு தொடர்புடைய, உயிரியல் இனத்தைக் கொண்டே, அடையாளமிடப் படவேண்டும் . இதில் காலத்தால் அழிந்த அற்றுவிட்ட இனமும் அடங்கும். பன்னாட்டு விலங்கியல் பெயரீட்டு குறியாக்கம்(International Code of Zoological Nomenclature (ICZN) ) முறைமைப் படி, இனத்திற்கு கீழ், இது இன்றியமையாதது ஆகும். [[தாவரவியல் பெயரிடலுக்கான அனைத்துலக நெறிமுறை] முறைமைப்படியும், பிற நுண்ணுயிரிகளின் முறைமைப்படியும் இந்த அலகு, கட்டாயமில்லாமல் பயன்படுத்தப்படுகிறது. இந்த பெயரிடலால், ஒரு [[கலப்பினம்|கலப்பின]] உயிரினத்தை உருவாக்குதல் எளிதாகும். 

[[பகுப்பு:உயிரியல் வகைப்பாடு]]
[[பகுப்பு:தாவர வகைப்பாட்டியல்]]
[[பகுப்பு:உயிரியல் துறைச்சொற்கள்]]

</doc>
<doc id="327576" url="https://ta.wikipedia.org/wiki?curid=327576" title="நைடோனு அங்காமி">
நைடோனு அங்காமி

நைடோனு அங்காமி (Neidonuo Angami) என்பவர் ஒரு இந்திய சமூக செயற்பாட்டாளர் மற்றும் நாகா அனைனையர் அமைப்பின், நிறுவனர்களில் ஒருவராவார். இந்த அமைப்பு நாகாலாந்தில், சமூக பிரச்சினைகளிலிருந்து மீட்கும் நோக்குடன் வேலை செய்யும் அரசு சார்பற்ற அமைப்பு ஆகும்.
. இவர் 2000 இல் அமைதிக்கான நோபல் பரிசு வழங்க பரிந்துரைக்கப்பட்டவர். இவருக்கு இந்திய அரசின் நானாகாவது பெரிய விருதான பத்மசிறீ விருது 2000, ஆம் ஆண்டு வழங்கப்பட்டது. .

நைடோனு அங்காமி 1960 அக்டோபர் 1 அன்று நாகாலாந்தின் தலைநகரான கோகிமாவில், பிறந்தவர்.. இவரது ஆறுவயதில் அரசு பணியில் இருந்த இவரது தந்தை கிளர்சியாளர்களின் வன்முறையால் இறந்தார். இதன் பிறகு இவரது தாயாரால் வளர்க்கப்பட்டார். படித்து, காவல்துறை உதவி ஆய்வாளர் பணியில் சேர்ந்தார். சமூக சேவையில் ஈடுபாடு கொண்டு, காவல்துறை பதவியை விட்டு விலகி, பள்ளி ஆசிரியராக ஆனார். 1984 ஆம் ஆண்டு, ‘நாகாலாந்து அன்னையர் சங்கம்' என்ற அமைப்பை தோற்றுவித்த நைடோனு, மது, போதைப் பொருட்களுக்கு எதிராக தீவிரமாகப் போராடி, போதையின் கோரப் பிடியில் இருந்து, தம் இன மக்களை விடுவிப்பதில் பெரும் வெற்றி கண்டார். இந்தியாவின் பிற மாநிலங்களில் உள்ளாட்சி அமைப்புகளில் பெண்களுக்கு 33 விழுக்காடு இட ஒதுக்கீடு உள்ள நிலையில் நாகாலாந்து மாநிலத்திலும், ‘உள்ளாட்சி அமைப்புகளில் மகளிருக்கு பிரதிநிதித் துவம்' என்கிற கோட்பாட்டில் முனைந்து இறங்கிய அன்னையர் சங்கம், நீதிமன்றத்தை 2012 இல் இருந்து 2016 வரை நான்கு ஆண்டுகள் போராடியதன் பலனாக இந்தக் கோரிக்கையை ஏற்றுக்கொண்டு உச்ச நீதிமன்றம், மகளிருக்கு 33% ஒதுக்கீடு செய்து உத்தரவிட்டது. இதன் அடிப்படையில், 16 ஆண்டுகளுக்குப் பின், நாகலாந்து மாநிலத்தில், நகராட்சி அமைப்புகளுக்கு 2017 பிப்ரவரி 1 அன்று தேர்தல்கள் நடைபெற இருந்தன. நாகாலாந்து மக்களின் பாரம்பரிய மரபுசார் வழிமுறைகளுக்கு மதிப்பு அளிக்கிற வகையில், சாசனத்தின் பிரிவு 371ஏ, இம்மாநிலத்துக்கு சிறப்பு அந்தஸ்து வழங்கியது. இதன்படி, நாகாலாந்து மக்களின் பாரம்பரியம் தொடர்புடைய எந்தச் சட்டமும், நாடாளுமன்றத்தில் இயற்றப்பட்டாலும் கூட, மாநில சட்டப் பேரவையும் அங்கீகரிக்க வேண்டும். நகராட்சி அமைப்புகளில் மகளிருக் கான ஒதுக்கீடு, தங்களின் பாரம்பரிய மரபுப்படி, ஏற்றுக்கொள்ள முடியாதது என்று, பழங்குடியினர் கூட்டு இயக்கம் கூறுகிறது. தங்கள் மாநில ஆரசு தங்களை வஞ்சித்து விட்டதாகவும், பிரிவு 371ஏ வழங்கிய சிறப்பு அந்தஸ்துக்கு எதிராக நீதிமன்றத் தீர்ப்பு அமைந்து இருப்பதாகவும் இவர்கள் கருதுகிறார்கள். இதனால் மாநிலத்தில் பெரும் வன்முறை ஏற்பட்டு பல அலுவலகங்கள் தீக்கிறையானது. பலர துப்பாக்கிச் சூட்டுக்கு ஆளாயினர். மாநிலமுதல்வர் பதவி விலக வேண்டுமென்ற கோரிக்கையும் வைக்கப்படுகிறது. உள்ளாட்சித் தேர்தல் இரத்து செய்யப்பட்டது.


</doc>
<doc id="327581" url="https://ta.wikipedia.org/wiki?curid=327581" title="மீனியே தோட்டா">
மீனியே தோட்டா

மீனியே தோட்டா அல்லது மீனி பந்து என்பது ஒரு வகையான வாய்வழிக் குண்டேற்ற, நிலையான-சுழற்சியுடைய, மரையிடப்பட்ட தோட்டா ஆகும். மீனியே புரிதுமுக்கியின் கண்டுபிடிப்பாளரான கிளோது-எட்டியன் மீனியே, இந்த தோட்டாவையும் வடிவமைத்ததால், இதற்கு அவரின் பெயரையே சூட்டிவிட்டனர்.

மீனியே தோட்டா, மூன்று எண்ணெயத்தடவிய வெளிப்புற பொளிவாயும், தோட்டாவின் அடியில் கூம்பு வடிவ வெற்றிடத்தைக் கொண்டிருக்கும், ஒரு கூம்பு வடிவ தோட்டா ஆகும்.


</doc>
<doc id="327591" url="https://ta.wikipedia.org/wiki?curid=327591" title="திருநெல்வேலி மாவட்ட பேரூராட்சிகள்">
திருநெல்வேலி மாவட்ட பேரூராட்சிகள்

தமிழ்நாட்டின் திருநெல்வேலி மாவட்டத்தில் 36 பேரூராட்சிகள் உள்ளது. அவைகள்:


</doc>
<doc id="327594" url="https://ta.wikipedia.org/wiki?curid=327594" title="தூத்துக்குடி மாவட்ட பேரூராட்சிகள்">
தூத்துக்குடி மாவட்ட பேரூராட்சிகள்

தமிழ்நாட்டின் தூத்துக்குடி மாவட்டத்தில் 19 பேரூராட்சி மன்றங்கள் உள்ளது. அவைகள்:


</doc>
<doc id="327597" url="https://ta.wikipedia.org/wiki?curid=327597" title="விருதுநகர் மாவட்ட பேரூராட்சிகள்">
விருதுநகர் மாவட்ட பேரூராட்சிகள்

தமிழ்நாட்டின் விருதுநகர் மாவட்டத்தில் 9 பேரூராட்சி மன்றங்கள் உள்ளது. அவைகள்:



</doc>
<doc id="327599" url="https://ta.wikipedia.org/wiki?curid=327599" title="இராமநாதபுரம் மாவட்ட பேரூராட்சிகள்">
இராமநாதபுரம் மாவட்ட பேரூராட்சிகள்

தமிழ்நாட்டின் இராமநாதபுரம் மாவட்டத்தில் 10 பேரூராட்சி மன்றங்கள் உள்ளது. அவைகள்:


</doc>
<doc id="327600" url="https://ta.wikipedia.org/wiki?curid=327600" title="சிவகங்கை மாவட்டப் பேரூராட்சிகள்">
சிவகங்கை மாவட்டப் பேரூராட்சிகள்

தமிழ்நாட்டின் சிவகங்கை மாவட்டத்தில் 11 பேரூராட்சி மன்றங்கள் உள்ளது. அவைகள்:


</doc>
<doc id="327603" url="https://ta.wikipedia.org/wiki?curid=327603" title="தோட்டா (எறியம்)">
தோட்டா (எறியம்)

தோட்டா என்பது சுடுகலன் சார்ந்த சொல் ஆகும். சுடுகலனின் குழலில் இருந்து வெளியேறும் எறியமே தோட்டா எனப்படும். ஆங்கிலத்தில், "புல்லட்" என்ற சொல், பிரெஞ்சு வார்த்தையான "boulette-"ல் (பொருள்: "சிறு பந்து") இருந்து வந்தது. தோட்டாக்கள் வெவ்வேறு வகையான மூலபொருட்களால் செய்யப்படுபவை. தோட்டாக்கள், அதன் தேவைக்கேற்ப பல பாணியிலும், வடிவிலும் தயாரிக்கப்படுகிறது.

ஒரு தோட்டா என்பது வெடிபொதி அல்ல. காகிதம் மற்றும் உலோகத்தால் ஆன வெடிபொதியில், தோட்டா என்பது அதன் கூறுகளுள் ஒன்று. எடை, மற்றும் விட்டம் போன்ற தோட்டாவின் அளவுகள், ஆங்கில மற்றும் மெட்ரிக் அளவீடுகளில் குறிக்கப்படும். உதாரணமாக: .22 கேலிபர் 55 நெல் எடை /நெல்லெடையும் ("கிரைய்ன்", "Grain"); 5.56 மிமீ 55 நெல்லெடையும், ஒரே தோட்டாவை விவரிக்கும் சமமான அளவுகள் தான். பேச்சுவழக்கில், "தோட்டா" எனும் சொல்லானது, வெடிபொதியை (தோட்டா,பொதியுறை, வெடிமருந்து, மற்றும் எரியூட்டி ஆகியவற்றின் ஒன்றிணைப்பு) குறிப்பிட பயன்படுத்த படுகிறது, இது வெடிபொதியின் கூறுகளை பற்றிய விவாதத்தின்போது குழப்பத்திற்கு வழிவகுக்கும்.

பல வெடிபொதிகளில் உபயோகிக்கப்படும் தோட்டாக்களின், சன்னத் திசைவேகம், ஒலியின் வேகத்தை மிஞ்சும் வகையிலிருக்கும் (உலர்ந்த 20 °C காற்றில்,நொடிக்கு 343 மீ என்ற வேகத்தில்). இதுதான், மீயோலிப் பண்பாகும். அதாவது, சுடும் "சப்தம்" நம் செவிக்கு எட்டும் முன், தோட்டா நம்மை கடந்து (சிலநேரம் இலக்கைக்கூட  தாக்கி) இருக்கும். காற்றில் தோட்டாவின் வேகம், வளிம அழுத்தம், ஈரப்பதம், வெப்பநிலை, மற்றும் காற்றின் திசைவேகம் போன்ற பல காரணிகளை சார்ந்திருக்கும்.

தோட்டாக்கள் இயல்பாக எந்த வெடிபொருளையும் கொண்டிருக்காது, மோதலாலோ அல்லது துளைத்தோ தான் இலக்கை சேதமடையச் செய்யும்.

1247-ல் ஐரோப்பாவில் வெடிமருந்தின் முதல் பிரயோகம் பதியப்பட்டுள்ளது. சீனாவில் இது நூற்றுக்கணக்கான ஆண்டுகளாக உபயோகத்தில் இருந்துள்ளது. 1327-ல் பீரங்கிகள் தோன்றின. பின்னர், 1364-ல் கைபீரங்கி தோன்றின. முற்கால எறியங்கள் கல்லால் ஆனவை. பீரங்கியும், கைபீரங்கியும் கற்களையே பிரயோகித்தன. பீரங்கிகளின் கல்லால் , கற்சுவற்றை ஊடுருவ இயலாமை தான், கனத்த உலோக குண்டுகளின் பயன்பாட்டிற்கு வித்திட்டது.

கைக் கல்வெரின் மற்றும் திரியியக்க ஆர்க்வெபசின் வருகையால், வார்க்கப்பட்ட ஈய குண்டுகள் எறியங்களாக பயன்படுத்தப்பட்டது. ஆங்கிலத்தில், "'புல்லட்"' என்ற சொல், பிரெஞ்சு சொல்லான "boulette"-ல் (பொருள்: "சிறு பந்து") இருந்து வந்தது. அசல் மசுகெத்தின் குண்டு (பந்து), குழலின் விட்டத்தைவிட சிறிதாய் இருந்தது.

பத்தொன்பதாம் நூற்றாண்டின் முற்பாதியில், தோட்டாவின் வடிவம் மாற்றம் கண்டது. 1826-ல், பிரெஞ்சு காலாட்படை அதிகாரியான, ஹென்றி-குசுதாவு டெல்வின், உருள்-கோள வடிவ தோட்டாவை கண்டுபிடித்தார். ஆனால், அந்த வடிவம் தோட்டாவை உருக்குலைத்து துல்லியமற்றதாக மாற்றியது.

டெல்வின், தொடர்ந்து அந்த தோட்டாவின் வடிவை மேம்படுத்தி, 1830-ல் உருள்-கூம்பு வடிவ தோட்டாக்களை உருவாக்கினார். அவரின் தோட்டாவின் பின்புறத்தில், வரிவரியாக பள்ளமிட்டு பிரான்சுவா தமிசியே அதை மேம்படுத்தினார்.

1847-ல் பிரெஞ்ச்ப்படையின் கேப்டன் கிளோது-எட்டியன் மீனியே, ஈயத்தால் ஆன மீனியே தோட்டா வை முதலில் அறிமுகப்படுத்தினார். மீனியே தோட்டா, மூன்று வெளிப்புற பொளிவாயும், தோட்டாவின் அடியில் கூம்பு வடிவ வெற்றிடத்தைக் கொண்டிருக்கும், ஒரு கூம்பு வடிவ தோட்டா ஆகும்.
தோட்டாவின் உந்துதல் பல வழிகளில் நிகழலாம்:





</doc>
<doc id="327607" url="https://ta.wikipedia.org/wiki?curid=327607" title="அறிவியல் தமிழ் அறக்கட்டளை">
அறிவியல் தமிழ் அறக்கட்டளை

அறிவியல் தமிழ் அறக்கட்டளை என்பது தமிழில் அறிவியலையும், அறிவியல் தமிழையும் வளர்ப்பதற்கான மணவை முஸ்தபா அவர்களால் நிறுவப்பட்ட அமைப்பு ஆகும். இந்த அமைப்பின் நிர்வாக இயக்குநராக மு.செம்மல் செயற்படுகிறார். அறிஞர்கள், பொதுமக்கள், மற்றும் ஆட்சியாளர்கள் இடையே அறிவியல் தமிழை வளர்க்கும் செயற்பாடுகளில் இந்த அமைப்பு ஈடுபட்டு வருகிறது. இந்த அமைப்பு மணவை முஸ்தபா அறிவியல் தமிழ் மெய்நிகர் ஆவணக்காப்பகம் ஒன்றையும் நடத்தி வருகின்றது. இந்த அமைப்பு சார்பாக அறிவியல் தமிழறிஞர் மணவை முஸ்தபா விருதுகள் வழங்கப்படுகின்றன.


</doc>
<doc id="327608" url="https://ta.wikipedia.org/wiki?curid=327608" title="மதுரை மாவட்டப் பேரூராட்சிகள்">
மதுரை மாவட்டப் பேரூராட்சிகள்

தமிழ்நாட்டின் மதுரை மாவட்டத்தில் 9 பேரூராட்சி மன்றங்கள் உள்ளது. அவைகள்:



</doc>
<doc id="327614" url="https://ta.wikipedia.org/wiki?curid=327614" title="கரூர் மாவட்டப் பேரூராட்சிகள்">
கரூர் மாவட்டப் பேரூராட்சிகள்

தமிழ்நாட்டின் கரூர் மாவட்டத்தில் 11 பேரூராட்சி மன்றங்கள் உள்ளது. அவைகள்:



</doc>
<doc id="327615" url="https://ta.wikipedia.org/wiki?curid=327615" title="போர்த்தளவாடப் பெட்டி">
போர்த்தளவாடப் பெட்டி

போர்த்தளவாடப் பெட்டி என்பது போர்த்தளவாடங்களை பாதுகாப்பாக எடுத்துசெல்லவும், சேமிக்கவும் வடிவமைக்கப்பட்ட ஒரு பெட்டி/கொள்கலன் ஆகும். இது பொதுவாக உலோகத்தால் செய்யப்பட்டு; கேலிபர், எண்ணிக்கை, மற்றும் உற்பத்தியான தேதி ஆகியவை அதன் மேலே குறிப்பிடப்பட்டிருக்கும்.

அவற்றின் உறுதியான கட்டமைப்பால், உலோக போர்த்தளவாடப் பெட்டிகள் மறுபிரயோகம் செய்யப்படுகின்றன.


</doc>
<doc id="327619" url="https://ta.wikipedia.org/wiki?curid=327619" title="குப்ஜிகா">
குப்ஜிகா

குப்ஜிகா, வக்கிரேசுவரி, வக்கிரை என்றெல்லாம் அறியப்படும் தேவதை, புறச்சித்தாந்த மந்திர மார்க்கத்தில் ஒன்றான குப்ஜிகநெறியின் முதன்மைத் தெய்வம் ஆவாள். ஆதிசக்தியின் முதன்மையான அம்சங்களுள் ஒன்றாக குப்ஜிகையைக் கண்டு வழிபடும் வழக்கம், பொ.பி 12ஆம் நூற்றாண்டில் வட இந்தியா முழுவதும் மிகப்பரவலாக இடம்பிடித்திருந்தது. தாந்திரீக நெறியில் இரகசியமாக மேற்கொள்ளப்படும் குலமார்க்கச் சடங்குகளில் இத்தேவி போற்றப்பட்டு வந்திருக்கிறாள்.
குப்ஜிகம் என்றால் வடமொழியில் கூனல் முதுகு என்று பொருள். குப்ஜிகை தன் நாயகன் நவாத்மனுடன் கலவிகொள்ளும்போது, நாணமும் அச்சமும் மேலிடக் குனிந்துநின்றதால் இப்பெயர் அவளுக்குக் கிடைத்ததாக ஒரு தொன்மம் சொல்கின்றது. குப்ஜினி, குப்ஜி, குஜை முதலான பெயர்களும் அவளது குனிந்த நிலையைக் குறிப்பன. கஞ்சினி, வக்கிரை, வக்ரிகை முதலான பெயர்கள் அவள் வளைந்து நடப்பவள் என்பதைக் குறிப்பிடுகின்றன. சிஞ்சினி என்கின்ற இன்னொரு பெயர், அவள் புளிய மரத்துக்குரிய தேவதை என்பதைச் சொல்கின்றன. குலாலிகை என்பது அவள் குயவர் சமூகத்துக்குரியவள் என்பதைக் காட்டும். 

சாக்த மரபுகளில் முக்கியமான கிரமக் கிளைநெறியில் குப்ஜிகை வழிபடப்படுகின்றாள். அவளது வழிபாடு பற்றி, "பிசுமதம்" அல்லது "குப்ஜிகாமதம்" என்று அறியப்படும் தந்திர நூல் விரிவாகச் சொல்கின்றது. குப்ஜிகையைத் தனியாகவோ, அவள் நாயகன் பைரவனுடன் சேர்த்தோ வழிபடுவது வழக்கமாகக் காணப்படுகின்றது. மந்தானபைரவம், சத்சகஸ்ரம் முதலான நூல்களிலும் இத்தேவியின் வழிபாடு பற்றிக் குறிப்பிடப்பட்டிருக்கின்றது. மிகச்சக்தி வாய்ந்தவளாகவும், வேண்டுவார்க்கு அளவிலா நற்பலன்களை அருள்பவளாகவும் இனங்காணப்படும் இத்தேவியின் வழிபாடு, மறைந்துவிட்ட ஒன்றாகவே கருதப்பட்டுவந்தபோதும், கடந்த நூற்றாண்டிலேயே அதன் தொடர்ச்சித்தன்மை வெளிக்காட்டப்பட்டது.

"சிஞ்சினிமத தந்திர" நூல் சொல்வதன்படி, கௌல நெறியானது, நான்கு திக்குகளுக்கும் நான்கு சீடர்கள் வழியே கற்பிக்கப்பட்டதாகவும், நவாத்மன் மற்றும் குப்ஜிகையை மையமாகக் கொண்ட பஸ்சிமநம்னய நெறி, மேற்குத் திசையில் வழங்கப்பட்டதாகவும் விவரிக்கின்றது. இதுபோல், கிழக்கே வழங்கப்பட்ட பூர்வாம்னய நெறி, குலேசுவரியை வழிபடும் திரிகநெறிக்கும், வடக்கே வழங்கப்பட்ட உத்தராம்னய நெறி, காலசங்கர்ஷணியை வழிபடும் காளிகுலத்துக்கும், தெற்கே வழங்கப்பட்ட தக்ஷிணாம்னய நெறி, காமேசுவரியை வழிபடும் ஸ்ரீகுலத்துக்கும் அடிப்படையாக அமைந்ததாக மேலும் சொல்லப்படுகின்றது. தெற்கே வழக்கிலிருக்கும் ஸ்ரீகுலமும் வங்கத்தில் வழக்கிலிருக்கும் காளிகுலமுமே இன்றைக்கும் நீடிக்கும் சாக்தப்பிரிவுகளாக விளங்குகின்றன. திரிகமும் குப்ஜிகநெறியும், இன்று காசுமீர சைவத்தின் கிளைகளாகவே அறியப்படுகின்றன.
இமயமலைப் பகுதிகளில் ஆரம்பித்த குப்ஜிகையின் வழிபாடு, நேபாளம், மற்றும் வட இந்தியாவின் குறிப்பிடத்தக்க பிரதேசங்களில் மிக்க ப்புகழ்பெற்றிருந்தது. நேவாரிகளின் இரகசியமான கௌல சடங்குகளில் ஒன்றில் இத்தேவி வழிபடப்படுவது, கடந்த நூற்றாண்டின் நடுப்பகுதியிலேயே உலகுக்குத் தெரியவந்தது. நாத சைவத்தில் முக்கிய இடம் வகிக்கும் நவநாத சித்தர்களே குப்ஜிகை வழிபாட்டை ஆரம்பித்ததாகச் சொல்லப்படுகின்றது. இந்தியாவிலும் நேபாளத்தின் தெராய் பகுதியிலும் இவ்வன்னையின் சிறிய ஆலயங்கள் காணப்படுகின்றன. வடநாட்டுக் குயவர் சமூகத்தின் குலதெய்வங்களில் ஒன்றாகவும், குப்ஜிகை திகழ்கிறாள்.



</doc>
<doc id="327620" url="https://ta.wikipedia.org/wiki?curid=327620" title="திண்டுக்கல் மாவட்டப் பேரூராட்சிகள்">
திண்டுக்கல் மாவட்டப் பேரூராட்சிகள்

தமிழ்நாட்டின் திண்டுக்கல் மாவட்டத்தில் 23 பேரூராட்சி மன்றங்கள் உள்ளது. அவைகள்:


</doc>
<doc id="327623" url="https://ta.wikipedia.org/wiki?curid=327623" title="புதுக்கோட்டை மாவட்டப் பேரூராட்சிகள்">
புதுக்கோட்டை மாவட்டப் பேரூராட்சிகள்

தமிழ்நாட்டின் புதுக்கோட்டை மாவட்டத்தில் எட்டு பேரூராட்சி மன்றங்கள் உள்ளது. அவைகள்:


</doc>
<doc id="327624" url="https://ta.wikipedia.org/wiki?curid=327624" title="தேனி மாவட்டப் பேரூராட்சிகள்">
தேனி மாவட்டப் பேரூராட்சிகள்

தமிழ்நாட்டின் தேனி மாவட்டத்தில் 22 பேரூராட்சி மன்றங்கள் உள்ளது. அவைகள்:


</doc>
<doc id="327627" url="https://ta.wikipedia.org/wiki?curid=327627" title="அதி சமீர்">
அதி சமீர்

அதி சமீர் (Adi Shamir, ; பிறப்பு சூலை 6, 1952) ஓர் இசுரேலிய கமுக்கவியல் ஆய்வாளரும் அறிவியலாளரும் ஆவார். இவர் ஆ.எசு.ஏ (RSA) என்று பரவலாக அறியப்படும் கமுக்க முறையைக் கண்டுபிடித்தவர்களுள் ஒருவர். இவருடன் சேர்ந்து கண்டுபடித்த மற்ற இருவர், உரொனால்டு இரிவெத்து, இலியோனார்டு ஆடல்மன் ஆகியோர். இவர் பைகெ-பியட்டு-சமீர் அடையாளங்காண் முறை (Feige–Fiat–Shamir identification scheme) என்பதனைக் கண்டுபிடித்தவர்களுள் ஒருவரும் ஆவார். இவை தவிர, இவர் பகுப்பிய கமுக்கவியல் என்பதனையும், இத்துறையில் இன்னும் பல கண்டுபிடிப்புகளையும் செய்தவர்.

அதி சமீர் இசுரேலில் தெல் அவீவ் நகரில் பிறந்தார். தெல் அவீவ் பல்கலைக்கழகத்தில் 1973 ஆம் ஆண்டு கணிதத்தில் இளங்கலைப் பட்டம் பெற்றார், வைசுமன் கழகத்தில் 1975 இல் முதுகலைப் பட்டமும் 1977 இல் முனைவர் பட்டமும் கணியறிவியல் துறையில் பெற்றார். அவருடைய முனைவர் பட்ட ஆய்வுரையின் தலைப்பு "Fixed Points of Recursive Programs and their Relation in Differential Agard Calculus". அதன் பின்னர் வார்விக்குப் பல்கலைக்கழகத்தில் முதுமுனைவர் பயிற்சி பெற்றபின்னர் எம்.ஐ.டி என்னும் மாசாச்சுசெட்சு தொழினுட்பக் கழகத்தில் 1977-1980 வரை ஆய்வு செய்தார். அதன் பின்பு வைசுமன் அறிவியல் கழகத்தில் பேராசிரியராக வந்து சேர்ந்தார். 2006 முதல் பாரீசில் உள்ள ஈக்கோலே நோர்மால சுப்பீரியர் என்னும் நிறுவனத்தில் அழைப்புப் பேராசிரியராக இருந்தார்.



</doc>
<doc id="327629" url="https://ta.wikipedia.org/wiki?curid=327629" title="ஆதிமார்க்கம்">
ஆதிமார்க்கம்

ஆதிமார்க்கம் என்பது சைவநெறியின் இருபெரும் பிரிவுகளில் ஒன்றாகும். மற்றையது மந்திரமார்க்கம் என்று அறியப்படுகின்றது. சைவத்தின் இந்த இரு கிளைநெறிகளிலும் ஆதிமார்க்கமே பழைமையானதும் நீண்ட வரலாறு கொண்டதுமாகும். இன்றைக்கு மந்திரமார்க்கமே பெருவழக்காக இருந்தாலும், ஆதிமார்க்கத்தின் எச்சங்களை இன்றும் அங்கும் இங்கும் காணமுடிகின்றது.

சைவ சமயத்தின் தத்துவ ஆராய்ச்சி பற்றிய தடயங்களை கி.பி 2ஆம் நூற்றாண்டுக்கு முன்பிருந்தே பெற்றுக்கொள்ளமுடிகின்றது. பாசுபதர்கள் முதன்மையான ஆதிமார்க்கிகளாக அறியப்படுகின்றனர். பாசுபதர்களில் முக்கியமானவரான இலகுலீசர், பாசுபதம் வளர்ச்சி கண்டு, இலாகுல பாசுபதம் உருவாகக் காரணமானார். இலாகுலத்திலிருந்து சோம சித்தாந்தம் என அறியப்பட்ட காபாலிகம் வளர்ச்சியடைந்தது. இவை மூன்றினதும் உச்சக்கட்ட வளர்ச்சி, கி.பி 2ஆம் நூற்றாண்டிலிருந்து கி.பி 5ஆம் நூற்றாண்டுக்கிடையே இடம்பெற்றிருக்கின்றது என்பதற்கான உறுதியான சான்றாதாரங்கள் கிடைத்திருக்கின்றன. 

கி.பி 4ஆம் நூற்றாண்டில் முழுமையடைந்ததாகக் கருதப்படும் பாரதக்குறிப்பு ஒன்றின் மூலம், பாசுபதர் அக்காலத்துக்கு பல்லாண்டுகள் முன்பிருந்தே வாழ்ந்து வந்தது உறுதிப்படுத்தப்பட்டுள்ளது. காரணம், காரியம், விதி, யோகம், துக்காந்தம் எனும் ஐந்து கொள்கைகளிலும் நம்பிக்கை கொண்டவர்கள் இவர்கள் என்பதால், இவர்களை பஞ்சார்த்திகர் என்று அழைப்பதும் வழக்கமாக இருந்திருக்கின்றது. கேவலார்த்தவிதர்கள் என்ற சொல்லாடலும் இவர்களையே குறிக்கும். இந்தியாவில் மாத்திரமன்றி, கம்போடியா, சாவக நாடுகளிலும் பாசுபதக் கொள்கைகள் அவதானிக்கப்பட்டிருக்கின்றன. மூன்று ஆதிமார்க்கங்களிலும் இதுவே மூத்தது என்பதால், இதை ஆய்வாளர்கள், வசதிக்காக "முதலாம் ஆதிமார்க்கம்" என்று அழைப்பது வழக்கம்.

பாசுபதர்களில் முக்கியமானவரான இலகுலீசரின் கொள்கைகள் ஏற்படுத்திய தத்துவார்த்தப் புரட்சியை அடுத்து, பாசுபதர்களிலிருந்து கிளைத்த புதிய பிரிவினரே காளாமுகர்கள். இலகுலீசரால் பாதிக்கப்பட்ட மெய்யியலாளர் என்பதால் இவர்கள், லாகுலர் என்றும், மாவிரதியர் என்றும், பிரமாணியர் என்றும் அழைக்கப்படுவதுண்டு.கருஞ்சாம்பலை முகத்தில் பூசிக்கொள்வதால் காளமுகர், காலானனர் (கருமுகத்தோர்) என்றழைக்கப்பட்டனர். 8ஆம் 9ஆம் நூற்றாண்டுகளில் இப்பிரிவினர் மிக முக்கியமான சைவத் தத்துவவியலாளராகத் திகழ்ந்ததற்கான சான்றுகள் கிட்டுகின்றன. காளாமுக சைவம், சைவ ஆய்வுலகில், "இரண்டாம் ஆதிமார்க்கம்" என்று அறியப்படுகின்றது.

காளாமுகத்தின் அடுத்தகட்ட வளர்ச்சியில் உருவான "மூன்றாம் ஆதிமார்க்கமே" காபாலிகம் ஆகும். இதன் தத்துவச்செழிப்பு வைணவம், பௌத்தம் என்பவற்றுக்குப் பரிமாற்றப்பட்டபோது, அவை முறையே பாஞ்சாராத்திரம், வஜ்ரயானம் முதலான உட்பிரிவுகளைத் தோற்றுவிக்கக் காரணமாயிற்று. காபாலிகம் சைவ எல்லைக்குள்ளேயே மேலும் வளர்ச்சியுற்று, மந்திரமார்க்கத்துக்கும் குலமார்க்கத்துக்கும் வழிசமைத்தது. "'சோமசித்தாந்தியர்" என்றும் அறியப்பட்ட கபாலிகர்கள், மது, மாமிசம் முதலான விலக்கப்பட்ட பொருட்களைக் கொண்டு தாந்திரீக நடவடிக்கைகளில் ஈடுபடுவோராகவும, அவர்கள் அத்துவைதிகளாகத் திகழ்ந்ததாகவும், வேற்று நூல்களின் குறிப்புகள் சொல்கின்றன.


</doc>
<doc id="327630" url="https://ta.wikipedia.org/wiki?curid=327630" title="காபூலிவாலா">
காபூலிவாலா

காபூலிவாலா என்ற வங்காள மொழிச் சிறுகதையை ரவீந்திரநாத் தாகூர் எழுதினார். காபூலிவாலா என்ற சொல்லுக்கு காபூலைச் சேர்ந்தவர் என்று பொருள். ஆப்கானிஸ்தான் நாட்டவர் என்றும் மேலோட்டமாக பொருள் கொள்ளலாம். இது தாகூரின் ஐந்து வயது மகளுக்கும், ஆப்கானிய பழ வியாபாரிக்கும் இடையேயான நட்பையும், தம் மகள்கள் மீது தாகூரும் பழவியாபாரியும் கொண்டுள்ள அன்பைப் பற்றிய கதை. தாகூரின் புகழ் பெற்ற கதைகளுள் ஒன்றான இக்கதை தமிழ் உள்ளிட்ட பல மொழிகளில் மொழிபெயர்க்கப்பட்டுள்ளது.

புதினத்தை இயற்றிக் கொண்டிருக்கும் தாகூர், தன் மகள் பழ வியாபாரியுடன் நட்பு ஏற்படுத்திக் கொள்வதைக் காண்கிறார். ஆப்கானிஸ்தானில் இருந்து கல்கத்தாவுக்கு பழ விற்பனைக்கு வந்துள்ள அந்த பழ வியாபாரி, தாகூரின் மகளுக்கு ஆசையாக பழங்களை தந்து அக்குழந்தையின் நண்பராகிறார். தாகூரின் மகளான மினி, பழ வியாபாரியை கண்டு மகிழ்வதும், இதற்காகவே நாள்தோறும் ஒரு வேளையாவது மினியை கண்டு பழங்களை தந்து செல்லும் பழ வியாபாரியின் அன்பும் கதையில் சுட்டிக் காட்டப்பட்டுள்ளன. மினியிடம் காட்டும் அன்பினில், ஆப்கனில் வாழும் தன் மகளை நினைவுகூர்கிறார் வியாபாரி. தன் மகள் நோய்வாய்ப்பட்டிருப்பதை அறிந்த பழ வியாபாரி, தன் வாடிக்கையாளர்களிடம் பெற வேண்டிய நிலுவைப் பணத்தை பெற்றுக் கொண்டு புறப்பட எண்ணுகிறார். அச்சமயம், பணம் தர வேண்டிய ஒருவர் தர மறுப்பதால் சண்டை ஏற்பட்டு, கத்தியால் குத்திவிடுகிறார் பழ வியாபாரி. அதனால் வழக்கு மன்றத்தில் வழக்கு தொடரப்படுகிறது. பழ வியாபாரியின் நேர்மையால் அவருக்கு குறைந்தபட்ச தண்டனையாக சில ஆண்டுகளுக்கு சிறைவாசம் அளிக்கப்படுகிறது. சிறையில் இருந்து விடுதலையானதும், தாகூரின் வீட்டுக்கு வருகிறார் அவர். தாகூரின் 14 வயதுடைய மகளுக்கு திருமணம் நிகழ்கிறது. ஐந்து வயதுச் சிறுமியாய் இருந்த மினி இன்னும் தன் மீது அன்பு கொண்டிருப்பாள் என்றெண்ணிய அந்த காபூலிவாலா/பழ வியாபாரி, தாகூரிடம் பழத்தை தந்து, அவர் மகளை காட்டுமாறு வேண்டுகிறார். திருமண நிகழ்வின்போது, இத்தகைய குற்றவாளி அங்கிருந்தால் சிக்கல் ஏற்படக் கூடும் என்று மறுக்கிறார் தாகூர். இதனால் மனம் வருந்திய அந்த பழ வியாபாரி, தன் மகளுக்கும் இப்போது திருமண வயதாவதையும் உணர்கிறார். தன்னிடமுள்ள ஒரு தாளை தாகூரிடம் நீட்டுகிறார். அதில் கரியால் தீட்டிய பழ வியாபாரியின் மகளின் கைச்சின்னம் தெரிகிறது. வருந்திய தாகூர், தன் மகளை அழைக்கிறார். மினியால் பழ வியாபாரியை அடையாளம் காண முடியவில்லை. தன் மகளின் திருமணத்திற்கு வைத்திருந்த பணத்தில் கொஞ்சத்தை எடுத்து பழ வியாபாரியிடம் தந்து, பழ வியாபாரியின் குடும்பம் ஒற்றுமையாய் இருக்குமாறு வாழ்த்தி, அதன் எதிரொலி தம் குடும்பத்தினரையும் வாழ்த்தட்டும் என்று கூறுகிறார். இருவரும் தத்தம் மகள் மீது கொண்டுள்ள அன்பையும் பறைசாற்றி கதை முடிகிறது.

இந்தச் சிறுகதையை அடிப்படையாகக் கொண்ட திரைப்படங்கள் வங்காளத்திலும், இந்தியிலும் வெளியாகியுள்ளன.



</doc>
<doc id="327639" url="https://ta.wikipedia.org/wiki?curid=327639" title="மந்திரமார்க்கம்">
மந்திரமார்க்கம்

மந்திரமார்க்கம் என்பது, சைவ சமயத்தின் இருபெரும் பிரிவுகளில் ஒன்றாகும். மற்றையது ஆதிமார்க்கம் என்று அறியப்படுகின்றது. இருபிரிவுகளிலும் ஆதிமார்க்கமே பழைமையானதாகக் கருதப்படுகின்றது எனினும், மந்திரமார்க்கம் அதற்குச் சமனான காலத்தில் நிலவி வந்ததற்கான சான்றுகள் கிடைத்துள்ளன. ஆதிமார்க்கம், தனிப்பட்ட ரீதியிலான ஆன்ம ஈடேற்றத்தைக் குறிக்கோளாகக் கொண்டிருக்க, மந்திரமார்க்கம், குடும்பம், சமூகம் என்று முழு உலகும் ஈடேறுவதற்கான மெய்யியலை முதன்மைக்கொள்கையாகக் கொண்டிருந்தது.

பொ.பி நான்காம் நூற்றாண்டின் ஆரம்பத்தில் மந்திரமார்க்கத்தின் ஆரம்ப அறிகுறிகள் காணப்படும்போதும், பொ.பி ஆறாம் நூற்றாண்டின் இறுதியில் அது முழு வளர்ச்சியடைந்த நெறியாக மாறியமைக்கான பல சான்றாதாரங்களைக் காணமுடிகின்றது. தென்னகச் சிவாகமங்கள் பொ.பி 5ஆம் நூற்றாண்டுக்குக் குறையாத பழைமை வாய்ந்தனவாக இனங்காணப்படுகின்றன. உருத்திரபேத ஆகமங்களில் ஒன்றான நிஸ்வாச ஆகமம், பொ.பி 450 - 500 ஆண்டுகளுக்கிடையே தொகுக்கப்பட்டிருக்கிறது. இன்னும் ஏனைய காஷ்மீர சைவத் தந்திரங்களையும், குலமார்க்க தந்திரங்களையும் ஆராயும் போது, பொ.பி 500 முதல் 1000 வரையான ஆண்டுகள் மந்திரமார்க்கம் பெருவளர்ச்சி பெற்றிருக்கின்றது என்பதை அறியமுடிகின்றது.
ஆதிமார்க்கமானது, சிவகதி அடைதலொன்றையே நோக்கமாகக் கொண்டிருந்தது. அதற்கென்று பிரத்தியேகமான அடைமுறைகளும், இரகசியச் சடங்கு முறைகளும், சமூகத்துக்கொவ்வாத மீமாந்த வழிபாடுகளும் அதன் சாதனங்களாக அமைந்திருந்தன. ஆனால், மந்திரமார்க்கமானது முழுச் சமூகத்தின் கதிபேறடைதலை நோக்கமாகக் கொண்டிருந்தது. ஆலயங்கள் அமைத்தல், சிவனை வழிபடல், சிவநூல்களைப் படித்தல், சிவநூல்கள் சொல்லும் நடைமுறைப்படி அரசாளுதல், சமூக வகிபாகத்தை மேற்கொள்ளல் போன்ற கடமைகளை மந்திரமார்க்கம் வலியுறுத்தியது. மந்திரமார்க்கத்தின் அவசியத்தை அறிந்திருந்ததால், பெரும்பாலும் ஆதிமார்க்கம் அதை நிராகரிக்கவில்லை. எனினும், ஆதிமார்க்கிகள் நேரடியாகவே சிவகதி அடையமுடியுமென்றும்(சத்யோமுக்தி) , மந்திரமார்க்கிகள் நேரடியாக அல்லாமல், தேவலோகத்தில் இன்பம் நுகர்ந்தபின்பே சிவகதி அடைவர் (கிரமமுக்தி) என்றும் அவர்கள் கூறினர்.

மந்திரங்கள் மூலம் இறைவழிபாடு செய்து, இயற்கையையும், அனர்த்தங்கள், நோய்கள், தீங்குகளைக் கட்டுப்படுத்த முடியும் என்பது மந்திரமார்க்கத்தின் கொள்கை. இவ்வாறு உலகியலுக்கு முக்கியத்துவம் கொடுப்பதன் மூலம், ஆதிமார்க்கம் துறவறத்தை வலியுறுத்த, மந்திரமார்க்கமானது, இல்லறத்தை முதன்மையாகக் கவனித்தது. எனவே ஆரம்பத்தில் சமூகத்திலிருந்து ஒதுக்கப்பட்டிருந்த சைவம், பொ.பி ஐந்தாம் நூற்றாண்டுகளின் பின், மந்திரமார்க்கம் மூலம் வேகமாக முன்னிலையடைந்தது. தமிழகத்தில் உருவான பக்தி இயக்கம், மந்திரமார்க்கத்தின் வழியே சைவம் முன்னிலை பெற்று வந்ததற்கான மிகச்சிறந்த சான்றாகும். சைவ ஆச்சாரியர் தொடர்ச்சியான முன்னிலையைப் பெறப்பெற, நாடு கடந்து, தென்கிழக்கு ஆசியாவிலும் சைவம் புகழ்பெற்றது. அங்கோர், சாவகம், இந்தோனேசியா என்று பல பிராந்தியங்களிலும் சைவப்பேரரசுகள் எழுச்சியடைந்தது மந்திரமார்க்கத்தின் விருத்தியுடன் தான். 

மந்திரமார்க்கமானது, இருபெரும் பிரிவுகளாகப் பிரிக்கப்படுகின்றது. சதாசிவனுக்கு அல்லது உருத்திரனுக்கு முதன்மையளிக்கும் "சித்தாந்தம்", தனியே வைரவனுக்கு , (சில சந்தர்ப்பங்களில்) சக்திக்கும் முதன்மை அளிக்கும் "புறச்சித்தாந்தம்" என்பன அவை. 

சித்தாந்தம் காஷ்மீரில் வளர்ச்சியடைந்த போதும், தென்னகத்தில் இன்று பெரும்புகழோடு நிலவும் மந்திர மார்க்கச் சைவம் ஆகும். மிருகேந்திர ஆகமம், கிரணாகமம், காலோத்தர தந்திரங்கள் என்பன வடநாட்டில் தோன்றிய முக்கியமான சித்தாந்த நூல்களாகக் கருதப்படுகின்றன. இவற்றுக்குச் சமனான காலத்தில், காரணம், காமிகம் முதலான தென்னகச் சிவாகமங்கள் தோன்றி வளர்ச்சி பெற்று முக்கியமான சித்தாந்த நூல்களாக இனங்காணப்பட்டிருக்கின்றன. இவற்றில், சிவவழிபாடு மாத்திரமன்றி, ஆலயங்களை அமைத்தல், அவற்றைப் பேணல், அங்கு செய்யவேண்டிய கிரியைகள், யோகப் பயிற்சிகள் முதலானவை விரிவாக விளக்கப்பட்டுள்ளன. நிஸ்வாசமூலம் முதலான ஆகமங்களில், அரசனுக்கு மகுடாபிஷேகம் செய்வதற்கான கிரியைகளும் விரிவாகப் பதிவுசெய்யப்பட்டுள்ளமை, சைவம் எத்தகைய அரச ஆதரவு பெற்றிருந்த மதம் என்பதற்கான மிகச்சிறந்த சான்றுகளில் ஒன்றாகத் திகழ்கின்றது. 

வடநாட்டில் சித்தாந்தம் இன்று பெருமளவு வழக்கிழந்து விட்டது. பரசிவத்தை, ஐந்து முகங்களும் பதின்கரங்களும் கொண்ட பதினாறு வயது இளைஞன் உருவிலுள்ள சதாசிவனாக, தென்னகச் சிவாகமங்கள் வழிபடும். 

மூன்றாம் ஆதிமார்க்கமான காபாலிகம், மந்திரமார்க்கத்துடன் இணைந்ததன் பயனே இந்தப் புறச்சித்தாந்தப் பிரிவுகள் என்பது பொதுவான கருதுகோள். சித்தாந்தம் போலன்றி, தனியே சிவனை வழிபடாமல், சக்தியையும் போற்றிய - அல்லது சக்திக்கு ஒருபடி அதிக முன்னுரிமை அளித்த மந்திர மார்க்க சைவப்பிரிவுகள் "புறச்சித்தாந்தம்" என்று வகைபிரிக்கப்பட்டுள்ளன.இவற்றின் பெருக்கமே "சாக்தம்" எனும் தனிப்பிரிவை உருவாக்கியதா, அல்லது சாக்தமும் சைவமும் ஒன்றாகவே பண்டுதொட்டு இணைந்து வளர்ந்துவந்தனவா என்பது இன்றும் ஆய்வாளர் மத்தியில் சர்ச்சைக்குரிய ஒன்றாகவே இருந்துவருகின்றது. எனினும், குலமார்க்கம் அல்லது கௌலம் எனும் சைவ - சாக்தப் பிரிவு, தனிச்சாக்தப்பிரிவாக பின்னாளில் வளர்ந்தது என்பதை பல ஆதாரங்கள் மூலம் அறியமுடிகின்றது.

புறச்சித்தாந்தப் பிரிவுகள், பைரவனுக்கே அதிக முன்னுரிமை அளிப்பன. அதன் வழிபாட்டில் பயன்படும் அனைத்துத் தேவதைகளும் பெரும்பாலும் உக்கிரதேவதைகளே. புறச்சித்தாந்த சைவத்தின் நூல்கள் பொதுவாக "பைரவ தந்திரங்கள்" என்று அறியப்படினும் அவை தாம் உருவாக்கிய கிளைநெறிகளுக்கேற்ப பலவகைப்படுகின்றன. இன்று "காஷ்மீர சைவம்" என்று அறியப்படுவது, பல புறச்சித்தாந்தப் பிரிவுகளின் தொகுதி ஆகும். முக்கியமான புறச்சித்தாந்தப் பிரிவுகளைக் கீழே காணலாம்:


இவற்றில் இறுதி நான்கும், "சிஞ்சினிதந்திரம்" எனும் நூலில் சாக்தக் கிளைநெறிகளாகச் சொல்லப்படுபவை. எனினும், குப்ஜிகநெறியும் திரிகமும் சமகாலத்தில் சைவக்கிளைநெறிகளாகவே கருத்திற்கொள்ளப்படுகின்றன.



</doc>
<doc id="327640" url="https://ta.wikipedia.org/wiki?curid=327640" title="நாகர்கோயில் நகராட்சி">
நாகர்கோயில் நகராட்சி

நாகர்கோவில் மாநகராட்சி தென் தமிழ்நாட்டில் உள்ள கன்னியாகுமரி மாவட்டத்தின் நிர்வாகத் தலைமையிட நகரமான நாகர்கோவிலில் அமைந்துள்ளது. இம்மாநகராட்சி கன்னியாகுமரியியின் வடக்கே 18 கிலோ மீட்டர் தொலைவில் அமைந்துள்ளது. நாகர்கோவில் மாநகராட்சி 52 உறுப்பினர்களைக் கொண்ட மன்றமாக செயல்படுகிறது. தற்போது ஆசாரிப்பள்ளம் பேரூராட்சிப் பகுதியை நாகர்கோவில் மாநகராட்சிப் பகுதியில் இணைக்கப்பட்டுள்ளது.

1920-இல் நாகர்கோவில் திருவிதாங்கூர் சமஸ்தானத்தின் ஆட்சிப் பகுதியில் இருந்த போது நாகர்கோவில் நகராட்சி நிறுவப்பட்டது. 1947-இல் நாகர்கோவில் நகராட்சியை முதல்நிலை நகராட்சியாக தரம் உயர்த்தப்பட்டது.

திருவிதாங்கூர் சமஸ்தானத்தின் பகுதியாக இருந்த கன்னியாகுமரி மாவட்டம், குமரி விடுதலைப் போராட்டத்தின் விளைவாக, 1 நவம்பர் 1956 அன்று தமிழ்நாடு|தமிழ்நாட்டுடன்]] இணைக்கப்பட்டது. தமிழ்நாட்டின் மாவட்டமாக மாறிய போது, 1956-இல் நாகர்கோவில் நகராட்சியை இரண்டாம்நிலை நகராட்சியாகவும், பின்னர் 1961-இல் முதல்நிலை நகராட்சியாகவும் தரம் உயர்த்தப்பட்டது. பின்னர் 12 அக்டோபர் 1978-இல் தேர்வுநிலை நகராட்சியாகவும், 30 மே 1988 முதல் சிறப்பு நிலை நகராட்சியாக தரம் உயர்த்தப்பட்டது, பின்பு 2019ஆம் ஆண்டு மாநகராட்சியாக தரம் உயர்த்தப்பட்டுள்ளது

24.27 சதுர கிலோ மீட்டர் பரப்பு கொண்ட நாகர்கோவில் மாநகராட்சி, முந்தைய நாகர்கோவில் கிராமம், வடிவீஸ்வரம் கிராமம், வடசேரி கிராமம், நீயாந்தகரை கிராமங்களைக் கொண்டிருந்தது. தற்போது ஆசாரிப்பள்ளம் பேரூராட்சிப் பகுதியை நாகர்கோவில் நகராட்சிப் பகுதியில் இணைக்கப்பட்டுள்ளது. மாநகராட்சி 52 உறுப்பினர்கள் கொண்ட மன்றமாக செயல்படுகிறது.

2011-ஆம் ஆண்டின் மக்கள் தொகை கணக்கெடுப்பின் படி, நாகர்கோவில் மாநகராட்சியின் மக்கள் தொகை 2,24,849 ஆகும். மக்கள் தொகையில் ஆண்கள் 1,09,938; பெண்கள் 1,14,911 ஆக உள்ளனர். எழுத்தறிவு விகிதம் 94.99% ஆகும். மொத்த எழுத்தறிவு உடையவர்கள் 1,94,361 ஆகும். அதில் ஆண்கள் 96,454 நபர்களும்; பெண்களில் 97,907 பேரும் எழுத்தறிவு உடையவர்கள். பாலின விகிதம் 1,000 ஆண்களுக்கு 1045 பெண்கள் வீதம் உள்ளனர். 

மக்கள் தொகையில் இந்துக்கள் 1,37,301 (61.06%), கிறித்தவர்கள் 67,329 (29.94%), இசுலாமியர்கள் 19,982 (8.89%), பௌத்தர்கள் 38 (0.02%), சமனர்கள் 42, சீக்கியர்கள் 25 மற்றும் சமயம் குறிப்பிடாதவர்கள் 132 ஆக உள்ளனர். 



</doc>
<doc id="327642" url="https://ta.wikipedia.org/wiki?curid=327642" title="புறச்சித்தாந்த சைவம்">
புறச்சித்தாந்த சைவம்

புறச்சித்தாந்த சைவம் என்பது, சித்தாந்தம் அல்லாத எல்லா மந்திர மார்க்கச் சைவப்பிரிவுகளையும் குறிக்கப் பயன்படும் சொல்லாகும். 

சைவமானது, ஆதிமார்க்கம், மந்திரமார்க்கம் எனும் இருபெரும் பிரிவுகளைக் கொண்டது. ஆதிமார்க்கத்தின் மூன்றாம் தலைமுறையான காபாலிகம், மந்திரமார்க்கத்துடன் உரையாடியதன் பயனாக, அதில் புறச்சித்தாந்தம் எனும் தனிப்பிரிவுகள் தோன்றின என்பது ஆய்வாளர் முடிவு. சித்தாந்தம் போலன்றி, தனியே சிவனை வழிபடாமல், சக்தியையும் போற்றிய - அல்லது சக்திக்கு ஒருபடி அதிக முன்னுரிமை அளித்த மந்திர மார்க்க சைவப்பிரிவுகள் "புறச்சித்தாந்தம்" என்று வகைபிரிக்கப்பட்டுள்ளன. இவற்றின் பெருக்கமே "சாக்தம்" எனும் தனிப்பிரிவை உருவாக்கியதா, அல்லது சாக்தமும் சைவமும் ஒன்றாகவே பண்டுதொட்டு இணைந்து வளர்ந்துவந்தனவா என்பது இன்றும் ஆய்வாளர் மத்தியில் சர்ச்சைக்குரிய ஒன்றாகவே இருந்துவருகின்றது. புறச்சித்தாந்தப் பிரிவுகளில் ஒன்றாக இருந்த குலமார்க்கம் அல்லது கௌலம் எனும் சைவ - சாக்தப் பிரிவு, தனிச்சாக்தப்பிரிவாக பின்னாளில் வளர்ந்தது என்பதை பல ஆதாரங்கள் மூலம் அறியமுடிகின்றது.

புறச்சித்தாந்தப் பிரிவுகள், பைரவனுக்கே அதிக முன்னுரிமை அளிப்பன. அதன் வழிபாட்டில் பயன்படும் அனைத்துத் தேவதைகளும் பெரும்பாலும் உக்கிரதேவதைகளே. புறச்சித்தாந்த சைவத்தின் நூல்கள் பொதுவாக "பைரவ தந்திரங்கள்" என்று அறியப்படினும் அவை தாம் உருவாக்கிய கிளைநெறிகளுக்கேற்ப பலவகைப்படுகின்றன. இன்று "காஷ்மீர சைவம்" என்று அறியப்படுவது, பல புறச்சித்தாந்தப் பிரிவுகளின் தொகுதி ஆகும். முக்கியமான புறச்சித்தாந்தப் பிரிவுகளைக் கீழே காணலாம்:

ஜயை, விஜயை, அஜிதை, அபராஜிதை ஆகிய நான்கு தேவியரையும் அவர்களின் தமையன் தும்புருவையும் வழிபடும் பிரிவு. விநாசிகம், தேவீதந்த்ர ஸத்பாவசாரம் என்பவை முக்கியமான தந்திரங்கள்.

சுவச்சண்ட பைரவரை வழிபடுவது. அவர் தேவியான அகோரேசுவரியும் முன்னிலைப்படுத்தப்படுவதுண்டு. "ஸ்வச்சண்ட தந்திரம்" என்பது இவர்களுக்குரிய ஆகம நூல்.

கபாலீச வைரவரும் அகோரேசுவரியும் இவர்களது வழிபடுதெய்வங்கள். சில யாமள நூல்கள், அகோரேசுவரியை, சண்டகபாலினி என்று அழைக்கின்றன. பிரமயாமள தந்திரம்/பிசுமத தந்திரம், பிங்களாமத தந்திரம் முதலானவை இவர்களுக்குரியவை.

"அம்ருதேசவிதானம்" அல்லது "மிருத்யுஜித்" என்று இப்பிரிவினர் தம்மை அழைத்துக்கொள்வதுண்டு. சிவமும் சக்தியும், அமிர்தேசுவரன் - அமிர்தலட்சுமி என்றபெயரில் இவர்களால் போற்றப்படுகின்றனர். பொ.பி 700 - 850 ஆண்டுகளுக்கிடைப்பட்ட "நேத்திர தந்திரம்" என்பது இவர்களது முதனூல்.

பரை, அபரை, பராபரை எனும் மூன்று தேவியரும் மாத்ருஸத்பவரும் இவர்களது வழிபாட்டுக்குரியோர். இன்றைய காஷ்மீர சைவத்தின் முக்கியமான கிளை. மாலினிவிஜயோத்தரம், சித்தயோகேஸ்வரிமதம், தந்திரசத்பவம் முதலான தந்திரநூல்கள் இவர்க்குரியவை.
குப்ஜிகையும் நவாத்ம பைரவரும். குப்ஜிகாமத தந்திரம் எனும் நூல் இவர்க்குரியது. நேபாளத்தின் தெராய் பகுதியில் இன்றும் வழக்கிலிருப்பது.

"காலசங்கர்ஷணி" என்ற பெயரில் காளியைப் போற்றுவது. வங்கப்பகுதியில் பிரசித்தமானது. ஜ்யத்ரதயாமளம்/ சிரச்சேதம்/ தந்த்ரயாமள பட்டாரிகை போன்ற நூல்களும், காளிகுல க்ரமஸத்பாவம் முதலான கிரம நூல்களும் இவரால் போற்றப்படுகின்றன.

இலலிதையை வழிபடுவோர்.தென்னகத்தினர். ஸ்ரீவித்தியா வழிபாடும், நித்யஷோடசீகார்ணவம், யோகினீஹ்ருதயம் முதலிய தந்திரங்களைப் போற்றுவதும் இவர் வழக்கம். 

இவற்றில் இறுதி நான்கும், "சிஞ்சினிதந்திரம்" எனும் நூலில் சாக்தக் கிளைநெறிகளாகச் சொல்லப்படுபவை. எனினும், குப்ஜிகநெறியும் திரிகமும் சமகாலத்தில் சைவக்கிளைநெறிகளாகவே கருத்திற்கொள்ளப்படுகின்றன.

பேயோட்டுதல், விடமிறக்குதல், இயற்கையைக் கட்டுப்படுத்தல், மழை பொழிவித்தல் முதலான மீமாந்தச் செயல்களுடன் தொடர்பானது. நூல்வடிவில் மட்டும் கிடைப்பன. தந்த்ரசமுச்சயம், க்ரியாகாலகுணோத்தரம் முதலான தந்திரங்கள்.


</doc>
<doc id="327644" url="https://ta.wikipedia.org/wiki?curid=327644" title="வைசுமன் அறிவியல் கழகம்">
வைசுமன் அறிவியல் கழகம்

வைசுமன் அறிவியல் கழகம் வைசுமன் அறிவியல் கழகம் ( Weizmann Institute of Science, "Machon Weizmann LeMada") ஓர் பொதுப் பல்கலைக்கழகமும் ஆய்வுநிலை பல்கலைக்கழகமும் ஆகும். இது இசுரேலில் இரெஃகோவோத்து (Rehovot) என்னும் இடத்தில் இருக்கும் பல்கலைக்கழகம். தெல் அவீவ் நகரத்திற்குத் தெற்கில் அமைந்துள்ள இப்பல்கலைக்கழகம் இசுரேல் நாடு உருவாவதற்கு 14 ஆண்டுகளுக்கு முன்பாக 1934 இல் நிறுவப்பட்டதாகும். இப்பல்கலைக்கழகத்தில் இயற்கை அறிவியலிலும் துல்லிய அறிவியலிலும் மேற்பட்டப் படிப்பும் ஆய்வுநிலைப் படிப்பும் மட்டுமே உள்ள பல்கலைக்கழகமாகும். 

பல்துறை ஆய்வு நடுவமாகிய இதில் 2,500 அறிவியலாளர்களும், முதுமுனைவர்களும் முனைவர்ப்பட்ட, மேற்பட்டப்படிப்பு மாணவர்களும் நுட்ப உதவியாளர்களும் நிருவாக உதவியாளர்களும் உள்ளனர்

இப்பல்கலைக்கழகத்துடன் தொடர்புடைய மூன்று பேர் நோபல் பரிசு பெற்றவர்களாகவும் மூன்று பேர் தூரிங்கு விருது பெற்றவர்களாகவும் இருக்கின்றனர். 

இப்பல்கலைக்கழகம் 1934 இல் சைம் வைசுமன் (Chaim Weizmann) என்பவரால் தானியெல் சியெஃபு ஆய்வுக் கழகமாக (Daniel Sieff Research Institute) நிறுவப்பட்டது. இந்நிறுவனத்தின் இயக்குநர் பொறுப்பை வேதியியல் நோபல பரிசு பெற்ற பிரிட்சு ஆபர் (Fritz Haber) அவர்களுக்கு நல்கினார். பின்னர் அவர் இறந்த பிற்பாடு தானே இயக்குநராக இருந்தார். வைசுமன் 1949 ஆண்டு பிப்பிரவரி மாதத்தில் இசுரேலின் தலைவராகப் பதவி ஏற்கும் முன் கரிம வேதியியலில் ஆய்வு செய்துவந்தார். பின்னர் நவம்பர் 2, 1949 இல் இந்நிறுவனம் வைசுமன் அறிவியற்கழகம் எனப் பெயர் மாற்றம் பெற்றது. இப்பெயர் மாற்றம் சியெஃபு (Sieff) குடும்பத்தின் ஒப்புதலுடன் செய்யப்பட்டது.



</doc>
<doc id="327651" url="https://ta.wikipedia.org/wiki?curid=327651" title="நூற்றிப் பத்து (நெல்)">
நூற்றிப் பத்து (நெல்)

நூற்றிப் பத்து ("Nootripathu") என்று அழைக்கப்படும் இந்த நெல் வகை, ஒரு பாரம்பரிய நெல் வகையாகும். தமிழகத்தின் ராமநாதபுரம் மாவட்டப் பகுதிகளில் பிரதானமாக பயிரிடப்படும் இந்நெற்பயிர், ஒரு ஏக்கருக்கு 1500 கிலோ முதல் 1800 கிலோ வரையிலும் தானிய மகசூலும், ஒரு பார எடை (1 டன்) வைக்கோலும் கிடைப்பதாக கருதப்படுகிறது. 

வறட்சியைத் தாங்கி மிக உயரமாக வளரக்கூடிய இந்நெல் இரகம், பொதுவாக ஆகத்து மாதம் தொடங்கும் பின் சம்பா பருவத்தில் (ஆவணியில்) விதைத்து, சனவரியில் (தையில்) அறுவடைச் செய்யபடுகிறது. மேலும் இதேப் பருவத்தில், தமிழகத்தின் அனைத்து மாவட்டங்களிலும் சாகுபடி செய்யப்படுவதாக அறியப்படுகிறது.

நூற்றிப் பத்து அரிசியின் வெளிப்புறத் தோல் வெள்ளை நிறமாகவும், உட்பகுதியில் சிவப்பு நிறமாகவும் காணப்படும் இது, வைகை ஆற்றுப் பெருநிலப் பகுதிகளின் களிமண் வயல்களில் நன்கு வரக்கூடியதாக கூறப்படுகிறது



</doc>
<doc id="327673" url="https://ta.wikipedia.org/wiki?curid=327673" title="எஸ். ஓ. கனகரத்தினம்">
எஸ். ஓ. கனகரத்தினம்

சின்னக்குட்டி உடையார் கனகரத்தினம் ("Sinnakutty Odayar Canagaratnam", 1880 – மே 1938) இலங்கைத் தமிழ் அரசியல்வாதியும், இலங்கை அரசாங்க சபை உறுப்பினரும் ஆவார்.

கனகரத்தினம் 1880 இல் இலங்கையின் தென்கிழக்கே காரைதீவு என்ற ஊரில் சின்னக்குட்டி உடையார் என்பவருக்குப் பிறந்தார். இவர் மட்டக்களப்பு புனித அன்ட்ரூசு ஆங்கிலப் பள்ளியில் கல்வி கற்றார்.

கனகரத்தினம் ஜே. ஆபிரகாம் என்பவரின் மகளான முத்தம்மா என்பவரைத் திருமணம் புரிந்தார். இவர்களுக்கு நான்கு பெண் பிள்ளைகள் உள்ளனர் 1938 மே மாதத்தில் இவர் காலமானார்.

கனகரத்தினம் இலங்கை எழுதுவினைஞர் சேவையில் இணைந்து பின்னர் மட்டக்களப்பு மாவட்டத்துக்கான உதவி நிதியாளராகவும், அதனைத் தொடர்ந்து கிழக்கு மாகாணத்திற்கான முதலியாராகவும் பணி உயர்வு பெற்றார். அரசுப் பணியில் இருந்து இளைப்பாறிய பின்னர்1936 அரசாங்க சபைத் தேர்தலில் மட்டக்களப்பு தெற்குத் தொகுதியில் போட்டியிட்டு வெற்றி பெற்று இலங்கை அரசாங்க சபைக்கு சென்றார். 



</doc>
<doc id="327674" url="https://ta.wikipedia.org/wiki?curid=327674" title="கருப்பு கடுகு">
கருப்பு கடுகு

கருப்பு கடுகு ("Brassica nigra") பூக்கும் தாவர வகையைச் சார்ந்த இத் தாவரம் ஒரு ஆண்டுத் தாவரம் ஆகும் இதன் விதைகள் சமையலில் பயன்படும் மசாலாப் பொருள்களுக்காகவே பயிரிடப்பட்டு அறுவடை செய்யப்படுகிறது.



</doc>
<doc id="327680" url="https://ta.wikipedia.org/wiki?curid=327680" title="இருமையியம்">
இருமையியம்

இருமையியம் (Dualism) அல்லது இருமைவாதம் என்பது, இரண்டு பகுதிகளாக இருக்கும் நிலையைக் குறிக்கிறது. இது முன்னர் இணையாக நிலைத்திருக்கின்ற இரட்டை எதிர்மறைகளைக் குறிப்பதற்காக உருவாக்கப்பட்டது. இச்சொல் மீவியற்பியல், மெய்யியல் இரட்டைத்தன்மை என்பன தொடர்பான உரையாடல்களில் பயன்பட்டது. ஆனால், பிற்காலத்தில் இது இன்னும் பொதுமையாக்கப்பட்டு இரண்டு பகுதிகளாகக் காணப்படும் எந்தவொரு முறைமை தொடர்பிலும் பயன்பாட்டுக்கு வந்தது. 

நல்ல, தீய என்பவற்றுக்கு இடையிலான மிகைநிரப்பும் தன்மை அல்லது முரண்பாடு தொடர்பான நம்பிக்கை ஒழுக்க இருமையியம் எனப்படுகிறது. அறநெறி என்றால் என்ன என்ற விளக்கத்தையோ, அல்லது அவை எவ்வாறு வெளிப்படுகின்றன என்பதையோ சாராமல் இரண்டு அறவியல் எதிர்மறைகள் இருக்கின்றன என்பதை இது குறிக்கின்றது. 


</doc>
<doc id="327691" url="https://ta.wikipedia.org/wiki?curid=327691" title="பாலக்கோடு கூட்டுறவு சர்க்கரை ஆலை">
பாலக்கோடு கூட்டுறவு சர்க்கரை ஆலை

பாலக்கோடு கூட்டுறவு சர்க்கரை ஆலை என்பது தருமபுரி மாவட்டம் பாலக்கோட்டில் உள்ள ஒரு கூட்டுறவு சர்க்கரை ஆலை ஆகும். இது தமிழ்நாட்டில் இயங்கும் 16 கூட்டுறவு சர்க்கரை ஆலைகளில் ஒன்றாகும். இந்த ஆலை 1969 இல் நிறுவப்பட்டது. இந்த ஆலையில் ஆண்டுதோறும் சனவரி மாதத்தில் கரும்பு அரவைப் பணி நடக்கும். இதில் 500 க்கும் மேற்பட்ட தொழிலாளர்கள் பணி புரிகிறார்கள். இந்தக் கரும்பாலைக்குப் பாலக்கோட்டை சுற்றியுள்ள மல்லாபுரம், பெல்ராம்பட்டி, வெள்ளிச்சந்தை, கோடியூர், வெலாம்பட்டி, திம்மம்பட்டி, பஞ்சப்பள்ளி, மாரண்ட அள்ளி, சாமனூர் போன்ற பகுதிகளில் உள்ள கரும்பு விவசாயிகள் தாங்கள் விளைந்த கரும்பைப் பதிவு செய்து ஆலைக்குக் கொடுத்து வருகின்றனர். இங்கு ஆண்டுக்கு 2 ஆயிரம் டன் கரும்பு அரவை செய்யப்படுகிறது. 

இந்த ஆலையில் கரும்பு அரவையின்போது வெளியேறும் கழிவுகளை முறையாக சுத்திகரித்து வெளியேற்றாததால் சர்க்கரை ஆலையைச் சுற்றியுள்ள கிணறுகளில் உள்ள தண்ணீர் குடிக்கவும், விவசாயத்திற்குப் பயன்படுத்த இயலாத நிலையை அடைந்துள்ளதாகக் குற்றச்சாட்டு உள்ளது.


</doc>
<doc id="327693" url="https://ta.wikipedia.org/wiki?curid=327693" title="சுப்பிரமணிய சிவா கூட்டுறவு சர்க்கரை ஆலை">
சுப்பிரமணிய சிவா கூட்டுறவு சர்க்கரை ஆலை

சுப்பிரமணிய சிவா கூட்டுறவு சர்க்கரை ஆலை என்பது தருமபுரி மாவட்டம் பாப்பிரெட்டிப்பட்டி வட்டத்தில் ஆலாபுரத்தை அடுத்த கோபாலபுரத்தில் உள்ள ஒரு கூட்டுறவு சர்க்கரை ஆலை ஆகும். இந்த ஆலைக்கு விடுதலைப் போராட்ட தியாகி சுப்பிரமணிய சிவா நினைவாக அவரின் பெயர் சூட்டப்பட்டுள்ளது. இந்த ஆலை தருமபுரி நகரிலிருந்து சுமார் 40 கி.மீ. தொலைவிலும் சேலத்திலிருந்து 50 கி.மீ தொலைவிலும் சேலம் வேலூர் சாலையிலிருந்து 5 கி.மீ தொலைவிலும் உள்ளது. இந்த ஆலை 1990, மே. 13 அன்று அன்றைய முதல்வர் மு. கருணாநிதி அவர்களால் அடிக்கல் நாட்டப்பட்டு, சுமார் 33 கோடி ரூபாய் செலவில் கட்டி முடிக்கப்பட்டு 01-10-1992 அக்டோபர் 1 அன்று இந்த ஆலை தனது முதல் அரவையைத் தொடங்கியது. இந்த ஆலை 2500 மெட்ரிக் டன் கரும்பு அரவைத்திறன் கொண்டது. இது சுமார் 96.14 ஏக்கர் பரப்பளவில் அமைந்துள்ளது. ஆலை ஐ.எஸ்.ஓ 9001-2000 தரச்சான்றிதழ் பெற்றது.
சுப்ரமணிய சிவா கூட்டுறவு சர்க்கரை ஆலை 


</doc>
<doc id="327698" url="https://ta.wikipedia.org/wiki?curid=327698" title="அரியான் (நெல்)">
அரியான் (நெல்)

அரியான் ("Ariyaan") என்று அழைக்கப்படும் இந்த நெல் வகை, தமிழ்நாட்டின் பாரம்பரிய நெல் வகையாகும். தமிழகத்தின், ராமநாதபுரம் மாவட்டத்திலுள்ள, மணற்பாங்கானப் பிராந்தியமாகக் காணப்படும் ரெகுநாதபுரம் பகுதிகளில் பிரதானமாக விளைவிக்கக்கூடிய இந்நெற்பயிர், நீர்நிலைகளின் கரையோர மணல் கலந்த மண் இதற்கு மிகவும் ஏற்றது. 

நான்கு வகையான அரியான் நெற்பயிர்களும், பொதுவாக நவரை பட்டமான ஒக்டோபர் மாதம் முதல், நவம்பர் மாதம் முடிய உள்ள (ஐப்பசியில்) விதைத்து, சனவரியில் (தையில்) அறுவடைச் செய்யபடுகிறது. மேலும் இதேப் பருவத்தில், தமிழகத்தின் அனைத்து மாவட்டங்களிலும் சாகுபடி செய்யப்படுவது குறிப்பிடத்தக்கது.

குறுகியக் கால நெற்பயிரான இது, 120 நாட்களில் வறட்சியைத் தாங்கி மிக உயரமாக 5,½ - 6,½ அடி வரையில் வளரக்கூடிய இந்த நெல் இரகம், கடலோரப்பகுதிகளிலும், மற்றும் ஆற்றுப்படுகைகளிலும் காணப்படும் மணற்பாங்கான நிலங்களில் நன்கு செழிக்கும்.

ஒரு ஏக்கருக்கு 2000 - 2100 கிலோ வரையிலும் மகசூல் கிடைப்பதாக கருதப்படும் இந்த வகை நெற்பயிருக்கு, முதல் 3 மாதகால இடையில் ஒருமுறை மழையிலேயே சிறந்த மகசூலை தரக்கூடியதாகும்.



</doc>
<doc id="327725" url="https://ta.wikipedia.org/wiki?curid=327725" title="சமச்சீர் திறவுகோல் வழிமுறை">
சமச்சீர் திறவுகோல் வழிமுறை

சமச்சீர் திறவுகோல் வழிமுறை ("Symmetric-key algorithms") என்பது மறையீட்டியலில் பயன்படுத்தப்படும் ஒரு படிமுறைத் தீர்வு ஆகும். அதாவது இங்கு ஒரே வகையான மறையீட்டியல் திறவுகோல்கள் சாதாரண எழுத்துக்களை மறையாக்கம் செய்யவும் மறையாக்கப்பட்ட எழுத்துக்களை மீண்டும் சாதாரண எழுத்துக்களாக மாற்றவும் பயன்படும்.மறையீட்டியல் திறவுகோல்கள் ஒரே வகையாக இருக்கலாம் அல்லது திறவுகோல்களுக்கு இடையே மிகச் சிறிய வேறுபாடு காணப்படலாம். நடைமுறையில் இந்த மறையாக்கல் திறவுகோல்களைப் பயன்படுத்தி இரண்டு அல்லது இரண்டிற்கு மேற்பட்ட தனிநபர்கள் தங்களுக்கு இடையிலான தகவல் பரிமாற்றங்களை இரகசியமாக பராமரிக்க முடியும். சமச்சீர் திறவுகோல் வழிமுறையில் தகவல்களைப் பரிமாறிக்கொள்ளும் இரண்டு தரப்பும் கட்டாயம் ஒரே வகையான திறவுகோல்களைப் பயன்படுத்தியே ஆகவேண்டும், இது பொது திறவுகோல் மறையாக்கலுடன் ஒப்பிடும் போது சமச்சீர் திறவுகோல் வழிமுறையின் முக்கிய குறைபாடு ஆகும்.

சமச்சீர் திறவுகோல் மறையாக்கலை தொடர் மறைக்குறியீடு மற்றும் தொகுதி மறைக்குறியீடு என் இருவகைப் படுத்தலாம்.


பிரபலமான சமச்சீர் திறவுகோல் வழிமுறைகளுக்கு உதாரணங்கள் :- wofish, Serpent, AES (Rijndael), Blowfish, CAST5, Kuznyechik, RC4, 3DES, Skipjack, Safer+/++ (Bluetooth), and IDEA.

சமச்சீர் மறைக்குறியீடுகள் மறையாக்கலுக்கு மேலதிகமாக மறையீட்டியலின் மூலங்களை அடைவதற்கு பயன்படுத்தபடுகிறது.
ஒரு செய்தியை மறையீடியலுக்கு உட்படுத்தும் போது செய்தி மாற்றமடையாது என்பதற்கு உத்தரவாதம் கிடையாது.ஆகவே மறைஈடியலின் போது செய்திக்குரிய அங்கீகார குறியீடு மறைக்குறியீட்டு செய்தியுடன் சேர்க்கப்படுவதன் மூலம் பெறுனரால் மறையீட்டியலின் பொது மேற்கொள்ளப்பட்ட மாற்றங்களை அறிந்துகொள்ள முடியும்.செய்தி அங்கீகாரக் குறியீடுகளை சமச்சீர் மறைக்குறியீடுகளில் இருந்து தருவித்துக்கொள்ள முடியும்.
இருந்த போதும் சமச்சீர் மறைக்குறியீட்டினை மறுப்பின்மை நோக்கங்களுக்காக பயன்படுத்தமுடியாது ISO/IEC 13888-2 standard. இனைப் பார்க்க.
தொகுதி மறைகுறியீட்டின் இன்னொரு பிரயோகம்  hash functions ஐக்  கட்டமைத்தல் ஆகும். இதைப் போன்ற வேறுபல முறைளை  விரிவாக அறிய இதனை way compression function சொடுக்குக.
பல நவீன தொகுதி மறைகுறியீடுகளின் உருவாக்க மூலங்கள் Horst Feistel. ஆல் முன்மொழியப்பட்டுள்ளது. Feistel இன் உருவாக்கங்கள் நேர்மற்றத்தக்க செயல்பாடுகளுக்கே பொருந்தும்.மற்றைய செயல்பாடுகளுக்கு பொருந்தாது.

சமச்சீர் மறைக்குறியீடுகள் கடந்த காலங்களில் இவற்றால்   known-plaintext attacks, chosen-plaintext attacks, differential cryptanalysis and linear cryptanalysis பாதிக்கப்பட்டிருக்கின்றன. செயல்பாடுகளை உருவாகும் போது மேலதிக அக்கரி எடுப்பதன் மூலம் வெற்றிகரமான தாக்குதல்களைக் குறைத்துக்கொள்ள முடியும்.
சமச்சீரற்ற மறைக்குறியீட்டின் திறவுகோல் பரிமாற்றத்தின் போதும் ,சமச்சீர் மறைக்குறியீட்டின் திறவுகோல் தருவிப்பின் போதும்  pseudorandom key generators  எப்பொழுதும் பயன்படுத்தப்படும். இருந்தபோதும் இந்த தருவிப்பு முறைகளில் உள்ள எழுந்தமானமான குறைபாடுகள் கடந்தகாலங்களில் மறையீட்டியலின் பாதுகாப்பைக் கேள்விக்குட்படுத்தின.

மறையீட்டியலில் ஒருவர் சாதாரண செய்தியை உட்புகுத்தி மறையாக்கப்பட்ட செய்தியையும், மறையாக்கப்பட்ட செய்தியை உட்புகுத்தி சாதாரண செய்தியையும் ஒரே இடத்தில் பெறுவதனை தலைகீழ் மறைக்குறியீடு என அழைக்கப்படும்.தலைகீழ் மறைகுறியீடுகளுக்கான உதாரணங்கள் சில:- 


</doc>
<doc id="327729" url="https://ta.wikipedia.org/wiki?curid=327729" title="வருவாய் துறை">
வருவாய் துறை

வருவாய்த் துறை, தமிழ்நாடு அரசின் தொன்மையான துறைகளில் ஒன்றாகும். இத்துறை முதலில் பிரித்தானிய இந்தியாவின் சென்னை மாகாணத்தில் கி பி 1786ல் துவக்கப்பட்டது. 

இந்தியாவில் ஆங்கிலேய ஆட்சிக்காலத்தில் கிழக்கிந்திய கம்பெனியால் 1781-ல் வருவாய் வாரியம் உருவாக்கப்பட்டது. கிழக்கிந்திய கம்பெனி ஆட்சிக்காலத்தில் வருவாய் நிர்வாகத்தில் வருவாய் வாரியம் பெரும்பங்காற்றியது. முதல் வருவாய் வாரியம் 1786-ல் வங்காள மாகாணத்திலும் அதனைத்தொடர்ந்து சென்னை மாகாணத்திலும் தோற்றுவிக்கப்பட்டது. பின்னர் பிரித்தானிய இந்தியாவின் அனைத்து மாகாணங்களிலும் தோற்றுவிக்கப்பட்டது. தமிழகத்தில் 1980ஆம் ஆண்டு தமிழ்நாடு வருவாய் வாரியம் ஒழிக்கப்பட்டு, தமிழ்நாடு அரசு வருவாய்த்துறை உருவாக்கப்பட்டது.

2004 சுனாமிக்குப் பின்னர், பேரிடர் மேலாண்மையை நிர்வகிக்கவும், தணிக்கவும் 2005-ஆம் ஆண்டு முதல் வருவாய்த் துறையானது வருவாய் நிர்வாகம், பேரிடர் மேலாண்மை மற்றும் தணிக்கும் துறை என பெயர் மாற்றம் செய்யப்பட்டது. 

1. தமிழக அரசின் திட்டங்களை செம்மையாக செயல்படுத்தி மக்களுக்கு சேவை செய்தல்

2. இயற்கை இடர்பாடுகளின் போது நிவாரணமும் அதன்படி மறுசீரமைப்பும் செய்தல்

3. அரசு நிலங்களை பாதுகாத்தல், அவை தொடர்பான ஆவணங்களை பராமரித்தல்

4. நிலவகை மாற்றம், நில ஒப்படை, அரசு நில குத்தகை, நிலக்கொடை, ஆக்ரமணம், நில உரிமை மாற்றம், நில எடுப்பு, பட்டா வழங்கல், நில சீர்திருத்தம், வரிவிதித்து வசூலித்தல் போன்ற பணிகளையும் வருவாய்த்துறை செய்கிறது.

வருவாய் நிர்வாகம், பேரிடர் மேலாண்மை மற்றும் தணிப்புத் துறையானது ஐந்து இந்திய ஆட்சிப் பணி அலுவலர்கள் தலைமையிலான ஆணையாளர்கள் ஐந்து துறைகளை நிர்வகிக்கின்றனர். அவைகள் பின்வருமாறு:


2004 சுனாமிக்குப் பின்னர், தமிழக அரசு 2005-ல் தமிழ்நாடு பேரிடர் மேலாண்மை முகமை மூலம் கொள்கைகள் வகுத்துள்ளது. அரசு ஆணை எண் 143 வருவாய் என்சி 1(2), நாள்: 27.05.2013-ன் படி மாநில பேரிடர் மேலாண்மை ஆணைக்குழு ஏற்படுத்தப்பட்டுள்ளது. பேரிடர் மேலாண்மைச் சட்டம் 2005 பிரிவு 14(2)-ன் படி மாநில பேரிடர் மேலாண்மை ஆணைக்குழுவின் தலைவராக முதலமைச்சரும், உறுப்பினர்களாக அதிகபட்சம் 9 நபர்கள் இருப்பர்.

பேரிடர் மேலாண்மை சட்டம் 2005 பிரிவு 25(2)-ன் படி அதிகபட்சம் 7 உறுப்பினர்கள்

இந்திய அரசின் பங்கு - 75%
மாநில அரசின் பங்கு - 25%

இந்திய அரசின் பங்கு - 90%
மாநில அரசின் பங்கு - 10%


</doc>
<doc id="327730" url="https://ta.wikipedia.org/wiki?curid=327730" title="சூழலியல் சுற்றுலா">
சூழலியல் சுற்றுலா

சூழலியல் சுற்றுலா ("Ecotourism") என்பது இயற்கையான பாதுகாப்பு உயிரியல் சூழல் கொண்ட பழங்கால பண்பு கெடாதவாறு, அப்பகுதியில் வாழும் உள்ளூர் மக்களின் உதவியோடும், பொருளாதார வளர்ச்சியை அடிப்படையாகக் கொண்டும், நடத்தப்படும் சுற்றுலா தளங்களைக் குறிப்பதாகும்.
இதில் சுற்றுலா நோக்கம் இருந்தாலும் அப்பகுதியின் இயற்கைப் பாதுகாப்பு மிகவும் முக்கியதுவம் வாய்ந்ததாக எடுத்துக்கொள்ளப்படுகிறது. இப்பகுதியில் கல்வி சுற்றுலா நடந்தாலும் சுற்று சூழல் பாதுகாப்பு, உள்ளூர் மக்களுக்கு நேரடியாக நிதி வழங்குதல் கலாச்சாரங்களைப் பாதுகாத்தல் போன்ற மனித உரிமைகள் பாதுகாக்கப்படுகின்றன. 1980 ஆம் ஆண்டிலிருந்துதான் அடர்ந்த காடுகளின் ஊடே வாழ்ந்துகொண்டிருக்கும் சமூகங்களை வெளி உலகிற்கு காட்டும் முயற்சியின் துவக்கம் ஆரம்பித்தது. தற்போதைய காலங்களில் ஏறாலமான பல்கலைக்கழகங்கள் பல பாடத்திட்டங்களுக்காகவே காட்டுப்பகுதியை நாட ஆரம்பித்துள்ளனர்.



</doc>
<doc id="327732" url="https://ta.wikipedia.org/wiki?curid=327732" title="ஷாவ்னா பாண்டியா">
ஷாவ்னா பாண்டியா

ஷாவ்னா பாண்டியா ("Shawna Pandya") கனடா வாழ் இந்தியப் பெண்ணான இவர் 2018 ஆம் ஆண்டுக்கான விண்ணோடத்தில் ஆராய்ச்சி மாணவியாகத் தேர்ந்தெடுக்கப்பட்டுள்ளார். இந்திய வம்சாவழியில் கல்பனா சாவ்லா, சுனிதா வில்லியம்ஸ் ஆகியோருக்கு அடுத்து மூன்றாவதாக இவர் தேர்ந்தெடுக்கப்பட்டுள்ளார். ஷாவ்னா கனடாவில், நரம்பியல் அறுவை சிகிச்சை நிபுணராக உள்ளார். 


</doc>
<doc id="327737" url="https://ta.wikipedia.org/wiki?curid=327737" title="பிழைப்புநிலைப் பொருளாதாரம்">
பிழைப்புநிலைப் பொருளாதாரம்

பிழைப்புநிலைப் பொருளாதாரம் (Subsistence economy) என்பது, அடிப்படைத் தேவைகளைப் பெற்றுக்கொள்வதற்கு இயற்கை வளங்களில் தங்கியிருக்கும் பணம் சாராப் பொருளாதாரம் ஆகும். இங்கே வேட்டையாடுதல், உணவு சேகரித்தல், பிழைப்புநிலை வேளாண்மை என்பனவே பொருளாதாரச் செயற்பாடுகளாக இருக்கும். "பிழைப்புநிலை" என்னும் சொல் பிழைத்திருப்பதற்குத் தேவையான மிகக் குறைந்த மட்டத்தில் இருப்பதைக் குறிக்கிறது. பிழைப்புநிலைப் பொருளாதாரத்தில், பொருளாதார மிகையளவு மிகக் குறைவு. அவ்வாறாக இருக்கக்கூடிய மிகையளவும் அடிப்படைப் பண்டங்களைப் பெற்றுக்கொள்வதற்கே பயன்படும். தொழில்மயமாக்கம் இருக்காது.

உலக வரலாற்றில் முதல் நகரம் உருவாவதற்கு முன்னர், எல்லா மனிதர்களும் பிழைப்புநிலைப் பொருளாதாரங்களிலேயே வாழ்ந்தனர். நகராக்கம், நாகரிகம், தொழிற் பிரிவுகள் என்பன உருவாகி வளர்ச்சியடைந்தபோது பல்வேறு சமூகங்கள் வெவ்வேறு காலகட்டங்களில் பிற பொருளாதார முறைமைகளுக்குள் சென்றன. சில சமூகங்கள் ஒப்பீட்டளவில் மாற்றம் அடையாமலேயே இருந்தன. இவர்கள் பிறர் தொடர்பு இல்லாதவர்களாகவோ, வளர்ச்சியடையும் நாடுகளின் வறுமையான பகுதிகளைச் சேர்ந்தவர்களாகவோ, சிலவேளைகளில் மரபுவழிப் பொருளாதாரத்தைத் தொடர விரும்பியவர்களாகவோ இருந்தனர்.


</doc>
<doc id="327738" url="https://ta.wikipedia.org/wiki?curid=327738" title="சடைக்கார் (நெல்)">
சடைக்கார் (நெல்)

சடைக்கார் ("Sadaikkar") என்று அழைக்கப்படும் இந்த நெல் வகை, ஒரு பாரம்பரிய நெல் வகையாகும். தமிழகத்தின், ராமநாதபுரம் மாவட்டத்திலுள்ள, “ஆகாடாவலசை” ("Aakadavalasai") என்னும் நாட்டுப்புறப் பகுதியில் மட்டுமே விளைவதாக கருதப்படும் இந்நெல் வகை, ஒரு ஏக்கருக்கு சுமார் 1200 கிலோ தானிய மகசூலும், 3 டன்கள் அளவுக்கு வைக்கோலும் கிடைப்பதாக கூறப்படுகிறது. 

பின் சம்பா அல்லது தாளடிப் பருவம் (பட்டம்) எனப்படும் செப்டம்பர் - ஒக்டோபர் மாதங்களில் விதைத்து, பிப்ரவரி - மார்ச் மாதங்களில் அறுவடைச் செய்யபடுகிறது. மேலும் இப்பருவத்தை பிசாணம் என்றும் அழைக்கப்படும் இந்த பருவத்தில், மத்தியகால பயிர்கள் மற்றும் அதற்க்கும் மேலுள்ள நீண்டகால நெற்பயிர்களை சாகுபடி செய்ய இது ஏற்றப் பட்டமாகும்.

மணற்பாங்கான நீர்ப்பிடிக்கும் நிலப்பரப்புகளில் ஏற்று வளரக்கூடிய இந்த நெல் வகைக்கு, மாதம் மும்முறை மழைப்பொழிவு தேவையென கருதப்படுகிறது. மேலும் இந்த நெற்பயிரை, இலை சுருட்டுப்புழுவைத் தவிர மற்ற பூச்சிகளோ, அல்லது நோய்களோ தாக்குவதில்லை என கூறப்படுகிறது





</doc>
<doc id="327740" url="https://ta.wikipedia.org/wiki?curid=327740" title="பர்கூர் வட்டம்">
பர்கூர் வட்டம்


</doc>
<doc id="327741" url="https://ta.wikipedia.org/wiki?curid=327741" title="சூளகிரி வட்டம்">
சூளகிரி வட்டம்


</doc>
<doc id="327749" url="https://ta.wikipedia.org/wiki?curid=327749" title="மான் சிங்">
மான் சிங்

ராஜா மான் சிங் I (Man Singh I) (21 டிசம்பர் 1550 – 6 சூலை 1614) தற்கால இந்தியாவின் இராஜஸ்தான் மாநிலத்தின் ஆம்பர் எனப்படும் ஜெய்ப்பூர் நாட்டு இராசபுத்திர குல மன்னராவர்.
முகலாயப் பேரரசர் அக்பரின் நம்பிக்கைக்குரிய தலைமைப் படைத்தலைவர் ஆவார்.
ராஜா மான் சிங்கின் மகள் மனோரமாவை, ஷாஜகானின் மூத்த மகனும், பட்டத்து இளவரசுரும், அவுரங்கசீப்பின் மூத்த தமையனுமான தாரா சிக்கோவிற்கு மணமுடிக்கப்பட்டது. 

இராஜா பகவன் தாஸ் மற்றும் இராணி பகவதி இணையருக்கு 21 டிசம்பர் 1550-இல் ராஜா மான் சிங் பிறந்தவர்.

இளமையில் 10 டிசம்பர் 1589 முதல் அக்பரின் படையில் 5000 படைவீரர்களுக்கு மன்சப்தாராக தலைமை வகித்தவர். 
26 ஆகஸ்டு 1605-இல் 7,000 குதிரைப் படைவீரர்களுக்கு தலைமை வகித்து மன்சப்தார் எனும் பதவியை வகித்தார்.1576-இல் மகாரானா பிரதாப் சிங் படைகளுக்கும், அக்பரின் முகலாயப் படைகளுக்கும் நடைபெற்ற ஹால்திகட்டிப் போரில் ராஜ மான் சிங் முகலாயப் பேரரசின் படைத்தலைவராகச் செயல்பட்டவர்.

1580-இல் அக்பரின் ஒன்று விட்ட சகோதரரும், காபூல் ஆளுநரும் ஆன மீர்சா ஹக்கீம் தன்னை தானே முகலாயப் பேரரசராக அறிவித்துக் கொண்டார். மீர்சா ஹக்கீமை பிகார் மற்றும் வங்காள ஆளுநர்கள் ஆதரித்தனர்.
பிகார் மற்றும் வங்காள ஆளுநர்களை சிறைபிடிக்க அக்பர் படைகளை அனுப்பி வைத்தார்.
பின்னர் மீர்சா ஹக்கிமை அடக்குவதற்கு அக்பர், ராஜ மான் சிங்குடன் காபூலுக்கு படைகளுடன் புறப்பட்டார். முகலாயப் படைகள் சிந்து ஆற்றை கடக்கும் நேரத்தில், மீர்சா ஹக்கீம் காபூலை விட்டு தலைமறைவானார். பின்னர் காபூலின் ஆளுநராக ராஜா மான் சிங் நியமிக்கப்பட்டார்.1588-இல் ராஜா மான் சிங் பிகாரின் ஆளுநராக நியமிக்கப்பட்டார்.

17 மார்ச் 1594-இல் ராஜா மான் சிங் வங்காளம், பிகார், ஒடிசா பகுதிகளின் சுபேதாராக அக்பரால் நியமிக்கப்பட்டார். 1594-98, 1601–1605 மற்றும் 1605-1606 கால கட்டங்களில் மூன்று முறை சுபேதாராக இருந்தவர்.

அக்பர் மரணப் படுக்கையில் இருந்த போது அவரது மூன்றாவது மகனான சலீம் என்ற ஜஹாங்கீருக்கும் நான்காம் மகனான குஸ்ருவுக்கும் இடையே அரியணையைக் கைப்பற்றுவது குறித்தான பிணக்கில், ராஜா மான் சிங் குஸ்ருவிற்கு ஆதரவு தெரிவித்தார்.

1605-இல் அக்பர் இறக்கையில் சலீமை (ஜஹாங்கீர்) தனது வாரிசாக அறிவித்தார். 10 நவம்பர் 1605-இல் வங்காள சுபேதாராக இருந்த ராஜா மான்சிங்கை நீக்கி குத்புதீன் கானை 2 செப்டம்பர் 1606-இல் வங்காள சுபேதாராக ஜஹாங்கீர் நியமித்தார்.1611-இல் தக்காண சுல்தான்களின் முகலாயப் பேரரசுக்கு எதிரான கிளர்ச்சியை, இராஜா மான் சிங் தலைமையில் அனுப்பப்பட்ட முகலாயப் படைகள் ஒடுக்கியது. 

ஆம்பர் நாட்டு மன்னர் ராஜா மான் சிங் உடல் நலக் குறைவால் 6 சூலை 1614-இல் மறைந்தார்.





</doc>
<doc id="327752" url="https://ta.wikipedia.org/wiki?curid=327752" title="மீர்சா">
மீர்சா

மீர்சா அல்லது மீர்ஜா (Mirza or Mirzā) ( or ; பாரசீகம்: مِرْزَا) பாரசீக நாட்டு உயர்குடியினருக்கும் அல்லது அரசவை இளவரசர்களுக்கு மட்டும் வழங்கப்படும் பட்டம் ஆகும். பொதுவாக பிறப்பால் அரசக் குருதி கொண்டவர்களுக்கும் மட்டும் இப்பட்டம் வழங்கப்படும். முகலாயப் பேரரசில் சாதனை புரிந்த பெரும் படைத்தலைவர்களுக்கும் மீர்சா பட்டம் வழங்கப்பட்டது. 



</doc>
<doc id="327755" url="https://ta.wikipedia.org/wiki?curid=327755" title="பகலவி வம்சம்">
பகலவி வம்சம்

பகலவி வம்சம் (Pahlavi dynasty) () ஈரான் நாட்டை 1925 முதல் 1979 முடிய ஆண்ட இறுதி அரச மரபாகும். 

1925-இல் ஈரான் நாட்டை ஆண்ட குவாஜர் வம்ச மன்னர் அகமது ஷா குவாஜரை வீழ்த்தி பகலவி வம்சத்தை நிறுவியவர் ஈரானிய முன்னாள் இராணுவத் தலைவர் ரேசா ஷா பகலவி ஆவார். ரேசா ஷா பகலவி 1941 முடிய ஈரான் நாட்டின் மன்னராக விளங்கினார்.

இவருக்குப் பின் இவரது மகன் மகமது ரேசா பகலவி 1941-இல் ஆட்சிக்கு வந்தார். 1978-இல் இசுலாமிய சியா பிரிவு சமயத் தலைவரான ரூஃகூல்லா மூசவி கொமெய்னி தலைமையிலான பெரும் மக்கள் புரட்சியால், ஈரானிய மன்னர் முகமது ரேசா ஷா பகலவி நாட்டை விட்டு வெளியேறி ஐக்கிய அமெரிக்கா நாட்டில் புகழிடம் அடைந்தார். இதன் மூலம் ஈரானில் 2,500 ஆண்டுகளாக நடைபெற்ற முடியாட்சி முறை ஒழிக்கப்பட்டு, ஜனநாயக நடைமுறைகள் கடைபிடிக்கப்பட்டு வருகிறது. 

பண்டைய பாரசீகத்திலிருந்து பரத கண்டத்தின் மேற்கு, வடமேற்கு, தென் மேற்கு மற்றும் மத்தியப் பகுதிகளில் குடியேறிய பகலவி வம்சத்தினர்களான பகலவர்கள் குறித்தான செய்திகள் புராணங்கள், இராமாயணம் மற்றும் மகாபாரதம் போன்ற இதிகாசங்கள் மற்றும் மனுதரும சாஸ்திரத்தின் மூலம் அறியப்படுகிறது.



</doc>
<doc id="327767" url="https://ta.wikipedia.org/wiki?curid=327767" title="அனுமந்தக்குடி சமணக் கோயில்">
அனுமந்தக்குடி சமணக் கோயில்

அனுமந்தக்குடி சமணப் பள்ளி என்பது சிவகங்கை மாவட்டம், தேவகோட்டை அருகே அனுமந்தக் குடியில் உள்ள சமணர் பள்ளி ஆகும். தென் தமிழகத்தில் பழமையான சமணர் பள்ளிகள் பெரும்பாலும் மலைக் குகைகளில்தான் இருந்துள்ளன, ஆனால் இந்தக்கோயில் கருங்கல்லால் கட்டப்பட்ட பள்ளியாகத் திகழ்கிறது. மேலும் இது இப்போதும் வழிபாட்டில் உள்ளது.

இக்கோயில் தேவகோட்டையில் இருந்து 10 கிமீ தொலைவில் சுந்தர பாண்டியன்பட்டினம் செல்லும் சாலையில் விருசுழி ஆற்றின் கரையில் உள்ள அனுமந்தக்குடியில் உள்ளது. இது சமணர்களின் 23 ஆம் தீர்த்தங்கரரான பார்சுவநாதருக்கு கட்டப்பட்டது ஆகும். இங்கு கருவறை, முன்மண்டபம், மகா சாத்தையா ஆலயம், பலி பீடம் ஆகியவற்றகை கொண்டதாக உள்ளது. இங்கிருந்த பழைய பார்சுவநாதர் சிலை சேதமானதால் அதற்கு பதில், புதிய சிலை சில ஆண்டுகளுக்கு முன் நிறுவப் பட்டது. பழைய சிலை முன் மண்டபத்தில் வலது பக்கம் வைக்கப் பட்டுள்ளது. இங்கு தர்மதேவி இயக்கி, மகாசாத்தையா, காளி, கருப்பன், மாரியம்மன், கணபதி போன்றோருக்கு தனித்தனி சன்னதிகள் உள்ளன. பழமையான இக்கோயில், கி.பி 1881 இல் விருசுழி ஆற்றில் ஏற்பட்ட வெள்ளத்தால் சேதமடைந்து, இதனால் 1885 இல் தற்போதுள்ள இடத்தில் கட்டப்பட்டுள்ளது எனப்படுகிறது.


</doc>
<doc id="327774" url="https://ta.wikipedia.org/wiki?curid=327774" title="சத்சங்கம்">
சத்சங்கம்

சத்சங்கம் (Satsang/ Satsanga / Satsangam) (சமசுகிருதம்: सत्सङ्ग) இறை நாட்டம் கொண்டவர்கள், இறைவனைக் குறித்து சான்றோர்கள் கருத்துக்கள் பரிமாறிக் கொள்ளும் அமைப்பே இந்து சமயத்தில் சத்சங்கம் என்பர். பொதுவாக குரு, மகான்கள் போன்ற சான்றோர்களிடம் அருகே இருந்து ஆன்மித் தேடலில் ஈடுபட்டுள்ள சாதகர்கள் இறைவனைக் குறித்து அறிந்து கொள்ளும் இடமாகக் கொள்ளலாம். சுருக்கமாக சான்றோர்களின் கூட்டே சத்சங்கம் என அறியப்படுகிறது. 

சத்சங்கம் எனும் சொல்லிற்கு சமசுகிருத மொழியில்

"லிசேலோத்தே பிரிஸ்க்" என்ற மெய்யியலாரின் கூற்றுப்படி சத்சங்கம் என்பதற்கு:. 




</doc>
<doc id="327780" url="https://ta.wikipedia.org/wiki?curid=327780" title="பரப்பிரம்மன்">
பரப்பிரம்மன்

பரப்பிரம்மன் (Para Brahman) (சமசுகிருதம்:परब्रह्मन्) என்பதற்கு அனைத்து உயிர்களுக்கும், பிரபஞ்சங்களுக்கும் மேலான இறைவன் என்றும், அத்தகைய இறைவனின் குண நலன்களை வாயால் எடுத்துரைக்க இயலாததாகும் என்று இந்து சமயச் சாத்திரங்கள் கூறுகிறது.

பரப்பிரம்மனே படைத்தல், காத்தல், மறைத்தல் எனும் முத்தொழில்களுக்கும் காரணமானவன் என்று போற்றப்படுகிறார்.
மேலும் பரப்பிரம்மன் "சத் சித் ஆனந்த" (முழு ஞான வடிவாக) இருப்பவர் என்றும் வர்ணிக்கப்படுகிறார்.
உபநிடதங்கள் நிர்குண பரப்பிரம்மதை ஞானத்தால் மட்டும் அறிவதின் மூலம் மனநிறைவு, ஜீவ முக்தி மற்றும் விதேக முக்தி கிட்டும் என முடிவாகக் கூறுகிறது 
சிலர் இதனை வேறு மாதிரியும் கூறுவர்.அதாவது இந்த பிரபஞ்சம் தோன்ற காரணமான செயல் நடத்தையை குறிக்கிறது. பர என்றால் ஆதி என்றும் அர்த்தம். ஆகவே பரப்பிரம்மன் என்பது இந்த பிரம்மம் தோன்ற காரணமான இருந்த காரணியை குறிக்கிறது.

"பர" எனும் சமசுகிருத மொழிச் சொல்லிற்கு மேலானது அல்லது மேலானவர் என்று பொருள். பிரம்மன் எனும் சொல்லிற்கு அனைத்து அண்டங்களையும், அனைத்து உயிரினங்களையும் படைத்து, காத்து, பின்னர் தன்னில் மறைத்து கொள்ளும் இயல்பு கொண்ட அனைத்திற்கும் மேலான இறைவனை பரப்பிரம்மம் என்பர். 

பரப்பிரம்மன் எனும் சொல் வழக்கம் துவக்க கால அத்வைத வேதாந்த சாத்திரங்களில் விளக்கப்பட்டுள்ளது. அத்வைதம் கூறும் பரப்பிரம்மன், என்றும் மாறாதவன், பிறக்காதவன், வடிவமற்றவன், இரண்டற்றவன், அழிவற்றவன், எக்குணங்களும் அற்றவன் (நிர்குணமானவன்) அல்லது குணங்கள் அற்ற நிர்குண பிரம்மன் ஆவார் . நிர்குண பிரம்மனை ஞான யோகத்தால் மட்டுமே அறிந்து அடைய இயலும். 

வைணவ சமயத்தினர் வடிவமும், குணங்களும் கொண்ட விஷ்ணு என்று அழைக்கப்படும் திருமால் அல்லது கிருஷ்ணரை பரப்பிரம்மனாக வழிபடுகின்றனர். 

சைவ சமயத்தில் மாயையுடன் கூடிய பிரம்மனை சிவபெருமான் என்று அழைப்பர். சைவ சமயப் பரப்பிரம்மன் சச்சிதானந்த (சத் சித் ஆனந்த) மயமானவன். சிவனும் சக்தியும் சமமானவர்கள் என்ற கருத்தை வலியுறுத்த, மாயையின் தன்மையான சக்திக்கு தனது உடலில் சரிபாதி இடம் அளித்தவர் சிவபெருமான்.



</doc>
<doc id="327789" url="https://ta.wikipedia.org/wiki?curid=327789" title="இராதாகிருஷ்ண தத்துவம்">
இராதாகிருஷ்ண தத்துவம்

இராதாகிருஷ்ண தத்துவம் என்பது இறைவனை வழிபடும் பக்தனின் பல "பாவ" ங்களில் ஒன்றான "காதல்" எனும் "பாவ" த்தில் கிருஷ்ணனை நேசித்து, அவனுடன் ஈருடல் ஓருயிராக இணைந்து, ராசலீலைகளில் மகிழ்ந்து, அணுவளவும் அவனை விட்டுப் பிரிய மனமின்றி வாழ்ந்த இராதையின் பக்தியைக் குறிப்பதாகும்.

கிருஷ்ணர் என்ற பரமாத்மாவுடன் இரண்டறக் கலந்த ஜீவாத்மா ஆனவாள் இராதை. அதனாலேயே கிருஷ்ணர் ராதையின் பெயரைத் தன் பெயரோடு இணைத்துக் கொண்டு இராதாகிருஷ்ணன் என்ற பெயரில் விளங்குகிறார். கோபியர் அனைவருக்குமே கண்ணன் இனியவன் என்றாலும் ராதையின் அன்பு மட்டுமே கண்ணனைக் கட்டிப்போட்டது.

கண்ணனும் பெரும்பாலான நேரம் ராதாவுடன் இருப்பதிலேயே மகிழ்ந்தார். உடல் கண்ணன் என்றால் அவர் உயிர் ராதை. பரமாத்மா கண்ணன் எனில் ஜீவாத்மா இராதை ஆவாள். பரமாத்மாவும், ஜீவாத்மாவும் இணைவதைக் குறிப்பதே ராதா கிருஷ்ண அன்பு ஆகும்.

பிருந்தாவனத்தில் பால கிருஷ்ணருடன் இராதையும், கோபியர்களும் நடத்திய ராசலீலைகள், மனித குலம் கிருஷ்ணர் மீது கொண்ட உயர்ந்த பக்தியை விளக்குகிறது.
இராதையும், கோபியர்களும் தங்களை பக்தர்களாகவும், பால கிருஷ்ணனை தங்களைக் காக்கும் இறைவனாகவும் கொண்டாடி ஆடிப் பாடி மகிழ்ந்தனர். 
பிருந்தாவனத்திலிருந்து சற்று தொலைவில் ஒரு கிராமத்தில் வசித்து வந்தவள் ஆயர் குலப் பெண்னான ராதை. கிருஷ்ணனை விட ஐந்து வயது மூத்தவள். அடிக்கடி தன்னுடன் இருக்கும் கோபியர்களுடன் கூறாமல் பிருந்தாவனத்தை விட்டு கிருஷ்ணன், இராதைத் தேடி அவளது கிராமத்தை நோக்கி சென்றுவிடுவார்.

ஒரு முறை கம்சனின் ஆணைப்படி, அக்ரூரர் பாலகிருஷ்ணனையும், பலராமரையும் பிருந்தாவனத்திலிருந்து மதுராவிற்கு அழைத்துச் செல்வதற்கு முன்னர், பாலகிருஷ்ணன் இராதையைச் சந்தித்து, தன் கிருஷ்ண அவதாரத்தின் காரணத்தைக் கூறி விடைபெற்றார். இறுதியில் இராதையும், கோபியர்களும் அமைதியாக கிருஷ்ணணை மதுராவிற்கு வழி அனுப்பி வைத்தனர். கண்ணனை விட்டுப் பிரியாமல் கோகுலத்திலும், பிருந்தாவனத்திலும் ஆடிப் பாடி கூடி மகிழ்ந்த ராதா, கண்ணன் மதுராவுக்குச் சென்ற பின்பு அவனையே நினைத்து அழுதாளாம். தன் கரங்களில் முகத்தைப் புதைத்து கண்ணீர் சிந்திக்கொண்டே இருந்து, சற்றும் உறங்காமல் இருந்தாள் என உத்தவர் "பிரஹ்லாத சமிதை"யில் கூறுகிறார்.

பாலகிருஷ்ணன் மதுரா சென்று கம்சனை அழித்த பின்னர் துவாரகையில் அரண்மனை கட்டி வாழ்ந்து வந்தார். ஆனால் பிருந்தாவனத்தில் இராதை, கிருஷ்ணரின் நினைவுடனே வாழ்ந்து வந்தாள். 
பல ஆண்டுகள் கழித்து ஒரு முறை இராதை மட்டும் தன்னந்தனியாக பிருந்தாவனத்தை விட்டு கிருஷ்ணரைக் காண துவாரகை நகரை அடைந்தாள்.

துவாரகை அரண்மனை நுழைவாயிலில் இருந்த கூட்டத்தில் ஒருத்தியாக கிருஷ்ணரை கண் குளிரக் கண்டாள் இராதை.
இறுதியில் கிருஷ்ணரின் சம்மதத்தின் பேரில் இராதை துவாரகையின் அரண்மனையில் பணிப்பெண்னாக சேர்ந்தாள். அவ்வப்போது கிருஷணரின் புல்லாங்குழல் இசையைக் கேட்டு மகிழ்ந்த இராதை, இறுதியில் கிருஷ்ணரிடம் ஐக்கியமாகி மறைந்தாள்.



</doc>
<doc id="327792" url="https://ta.wikipedia.org/wiki?curid=327792" title="வேதநகர்">
வேதநகர்

இந்தியா, தமிழ்நாடு, கன்னியாகுமரி மாவட்டத்தில் அமைந்துள்ளது. தமிழகத்தின் ஐந்து திணைகளில் இரண்டு திணைகள் (முல்லை,மருதம்) ஒருங்கமைந்த ஊர் ஆகும்.

வேதநகர் என்னும் ஊரின் பூர்வீக மக்கள் கிறித்தவர் கள் மட்டுமே ஆவர். குடிபெயர்ந்த இசுலாம் மற்றும் இந்து மதத்தினரும் இங்கு உள்ளனர்.

இவ்வூரின் அமைவிடம் 8.17°N 77.43°E ஆகும்.[4] மேலும், இவ்வூர் சராசரியாக 13 மீட்டர் (42அடி) உயரத்தில் உள்ளது.

கோட்டாறு மறைமாவட்டத்தின் கீழ்த் தனிப்பங்காகச் செயல்படுகிறது. ஊர்த் தலைவர், பொருளாளர் போன்றவர்கள் அன்பியம் வாயிலாக மக்கள் தேர்ந்தெடுக்கப்படுகிறார்கள்.

</doc>
<doc id="327798" url="https://ta.wikipedia.org/wiki?curid=327798" title="இயற்கை ஆய்வு">
இயற்கை ஆய்வு

இயற்கை ஆய்வு ("Nature study") தற்போதைய கல்வி முறைக்கு மாற்று கல்வியாக 19-ஆம் நூற்றாண்டு மற்றும் 20-ஆம் நூற்றாண்டு வாக்கில் அமெரிக்கா போன்ற நாடுகளில் துவங்கப்பட்டுள்ளதே "இயற்கை ஆய்வு" ஆகும். இவற்றுள் அறிவியல் படிப்புகளை ஆத்மீகமான வழியில் தெளிவு செய்யும் பொருட்டும் இயற்கச் சூழலில் மாணவர்களுக்கான பாடத்திட்டங்கள் வகைப்படுத்தப்பட்டு புத்தகம் இன்றி கற்றுக்கொடுக்கப்படுகின்றன. இவை நவீன சுற்றுச்சூழல் வள காப்பகத்தின் ஒரு பகுதியாகவே கருதப்படுகிறது. 




</doc>
<doc id="327799" url="https://ta.wikipedia.org/wiki?curid=327799" title="குறுவைக் களஞ்சியம் (நெல்)">
குறுவைக் களஞ்சியம் (நெல்)

குறுவைக் களஞ்சியம் ("Kuruvai Kalanchiyam") என்று அழைக்கப்படும் இந்த நெல் வகை, ஒரு பாரம்பரிய நெல் வகையாகும். தமிழகத்தின், ராமநாதபுரம் மாவட்டத்தித்தில், பிரதானாமாக விளைவதாக கருதப்படும் இந்நெல் வகை, பொய்க்காத பருவமழைக் காலத்தில் ஒரு ஏக்கருக்கு சுமார் 1500 - 2000 கிலோ தானிய மகசூலும், 1 டன் அளவுக்கு வைக்கோலும் கிடைப்பதாக கூறப்படுகிறது. 

குறுகியக்கால பயிரான 110 நாட்கள் வயதுடைய இந்நெல் இரகத்தை, செப்டம்பர் மாதம் தொடங்கும் பின் சம்பா பருவத்தில் ( தமிழ் மதம் ஆவணியில்) விதைத்து, சனவரியில் (தமிழ் மதம் தையில்) அறுவடைச் செய்யபடுகிறது. மேலும் இதேப் பருவத்தில், தமிழகத்தின் அனைத்து மாவட்டங்களிலும் சாகுபடி செய்யப்படுவதாக அறியப்படுகிறது.





</doc>
<doc id="327802" url="https://ta.wikipedia.org/wiki?curid=327802" title="உக்கிரசேனர்">
உக்கிரசேனர்

உக்கிரசேனர் (Ugrasena) () வட இந்தியாவின் மதுரா நாட்டின் யது குல மன்னரும், கம்சனின் தந்தையும், கிருஷ்ணரின் தாய் வழி பாட்டனும் ஆவார்.

வாயு புராணத்தின் படி (96.134), உக்கிரசேனர் யது குலத்தின் குக்குர கிளையினர் ஆவார். புராணங்களின் படி, உக்கிரசேனர் ஆஹூகனின் மகன் ஆவார்.

இவரது மகனான கம்சனால் சிறையில் அடைக்கப்பட்டார் மன்னர் உக்கிரசேனர். பின்னர் கம்சனை கொன்று கிருட்டிணன் உக்கிரசேனரை சிறை மீட்டு மீண்டும் அரியணையில் அமர்த்தினார். சூரசேனரின் மகனும், கிருஷ்ணரின் தந்தையும், மன்னர் உக்கிரசேனரின் மருமகனுமான வசுதேவருக்கு பட்டத்து இளவரசு பட்டம் வழங்கப்பட்டது.

குருச்சேத்திரப் போருக்குப் பின்னர் துவாரகையில் கிருஷ்ணரின் மூத்த மகன் சாம்பனுக்கு, முனிவர்கள் அளித்த சாபத்தின் விளைவால், பெரும்பாலான யது குல ஆண்கள் மதுவின் மயக்கத்தால் ஒருவரை ஒருவர் ஆயுதங்களால் தாக்கிக் கொண்டு இறந்தனர். இந்நிகழ்வுக்குப் பின்னர் கிருஷ்ணர் வேடுவனின் அம்பால் தவறாகக் கொல்லப்பட்ட செய்தி அறிந்த உக்கிரசேனர் மனவேதனையுடன் உயிர் நீத்தார்.



</doc>
<doc id="327803" url="https://ta.wikipedia.org/wiki?curid=327803" title="அஞ்சற்றலையியல்">
அஞ்சற்றலையியல்

அஞ்சற்றலையியல் (Philately) என்பது அஞ்சற்றலை, அஞ்சல் வரலாறு, அவை சார்ந்த பிற பொருட்கள் என்பவை குறித்த ஆய்வு ஆகும். இது, அஞ்சற்றலைகள், அஞ்சற்றலை சார்ந்த பொருட்கள் போன்றவற்றைச் சேகரித்தல், அவை தொடர்பான ஆய்வுச் செயற்பாடுகள் போன்றவற்றையும் குறிக்கும். அஞ்சற்றலையியல் வெறுமனே அஞ்சற்றலை சேகரிப்பிலும் கூடிய விடயங்களை உள்ளடக்கியது. அஞ்சற்றலை சேகரித்தல் அஞ்சற்றலை பற்றிய ஆய்வை உள்ளடக்கத் தேவையில்லை. அதேவேளை, ஒரு அஞ்சற்றலையியலாளர் ஒரு அஞ்சற்றலையைக் கூடச் சொந்தமாக வைத்திருக்கவேண்டிய அவசியம் இல்லை. அருங்காட்சியகங்களில் மட்டுமே இருக்கக்கூடிய அஞ்சற்றலைகளை மட்டும் ஒருவர் ஆய்வு செய்யக்கூடும். 

மரபுவழியான அஞ்சற்றலையியல் என்பது, பின்வருவன உள்ளிட்ட, அஞ்சற்றலை உற்பத்தி, அஞ்சற்றலை அடையாளம் காணல் ஆகியவை தொடர்பான தொழில்நுட்ப அம்சங்களின் ஆய்வு ஆகும்:



</doc>
<doc id="327806" url="https://ta.wikipedia.org/wiki?curid=327806" title="குப்பி (திரைப்படம்)">
குப்பி (திரைப்படம்)

குப்பி (), எனபது ஒரு 2007 ஆண்டைய தமிழ்த் திரைப்படமாகும். இதனை எழுதி இயக்கியவர் ஏ.எம் . ஆர். ரமேஷ் ஆவார். இத்திரைப்படத்தை சயனைட் என்ற பெயரில் இவர் 2006 ஆண்டு கன்டத்தில் இயக்கினார். இப்படத்தின் கதை பெங்களூரைச் சுற்றி 1 ஆகத்து முதல் 20 ஆகத்து 1991 வரையிலான காலகட்டத்தில் இந்தியாவின் முன்னாள் பிரதமர் ராஜீவ் காந்தி கொல்லப்பட்ட பிறகு நடக்கும் சம்பவங்களை சித்தரித்து எடுக்கப்பட்டது ஆகும். இக்கதை கொலையாளிகள் பெங்களூருக்கு வருவதிலிருந்து துவங்குகிறது, பெங்களூரில் ரங்கநாத்தின் உதவியுடன் அடைக்கலமாதல் வீட்டை வாடகைக்கு பிடித்து தங்குதல் போலீசார் சுற்றி வளைத்தல் இறுதியில் தற்கொலை செய்து கொள்ளல் என கதை முடிகிறது. இப்படத்தில் ரவி காலே சிவராசனாக நடித்துள்ளார், மேலும். மாளவிகா அவினாஷ், தாரா, ரங்கயனா ரகு ஆகியோர் முதன்மை கதாப்பாத்திரங்களிலும், துணைப் பாத்திரங்களில் அவினாஷ், நாசர் சுரேஷ் அபிகார் போன்றோர் நடித்துள்ளனர். 

7 ஜூலை 2006 அன்று கன்னடத்தில் வெளியிடப்பட்ட இந்தப் படம் பரவலான பாராட்டையும் பெற்றது. படத்தின் கதை விமர்சகர்களால் பாராட்டப்பட்டது. நடிகர்கள் ரவி காலே, ரங்கயானா ரகு, தாரா, மாளவிகா அவினாஷ் ஆகியோரின் நடிப்பு , மற்றும் படத்தின் ஓளிப்பதிவு பணிகள் மற்றும் படத்தொகுப்பு ஆகியவையும் பாராட்டப்பட்டன. 2006–07 ஆண்டு கர்நாடக மாநில திரைப்பட விருதுகளில் இரண்டு விருதுகளாக — மூன்றாவது சிறந்த திரைப்படம் மற்றும் சிறந்த நடிகை (தாரா) ஆகியவற்றை பெற்றது. கொலையாளிகளுக்கு அடைக்கலம் கொடுக்கும் ரங்கநாத் பாத்திரத்தை சித்தரித்து நடித்த, ரகு சிறந்த துணை நடிகருக்கான விருது, 54 வது தென்னிந்திய பிலிம்பேர் விருதுகளில் வழங்கப்பட்டது. இந்தப் படம் கன்னடத்தில் எடுக்கப்பட்ட சிறந்த படங்களில் ஒன்றாக சில விமர்சகர்களால் கருதப்படுகிறது.


</doc>
<doc id="327810" url="https://ta.wikipedia.org/wiki?curid=327810" title="மீனாட்சிபுரம் மதமாற்றம், 1981">
மீனாட்சிபுரம் மதமாற்றம், 1981

1981 மீனாட்சிபுரம் மதமாற்றம் என்பது தமிழ்நாட்டின், திருநெல்வேலி மாவட்டத்தின், செங்கோட்டை ஊராட்சி ஒன்றியத்தின், தேன்பொத்தை ஊராட்சியில் உள்ள தே. மீனாட்சிபுரம் கிராமத்தில், 1981ஆம் ஆண்டில் நூற்றுக்கணக்கான இந்து சமயத்தைச் சேர்ந்த தலித்துகள், சாதி பாகுபாடுகளை எதிர்த்து இஸ்லாம் சமயத்துக்கு மாறிய நிகழ்வாகும். 

இந்தச் சம்பவம் இந்தியாவில் மத சுதந்திரத்தின் மீது விவாதத்தைக் கிளப்பியது மற்றும் அரசு மதமாற்றச் சட்டத்தை அறிமுகப்படுத்த முடிவு செய்தது.

மீனாட்சிபுரத்தில் வாழும் தலித் மக்கள், சாதி இந்துக்கள் பயன்படுத்தும் கோயில்கள் மற்றும் கிணறுகள் பொது இடங்கள் போன்றவற்றைப் பயன்படுத்த அனுமதிக்கப்படாமல் பாரபட்சமாக நடத்தப்பட்டனர். மாவட்டத்தில் சாதி தொடர்பான வன்முறை என்பது ஒரு நீண்ட வரலாற்றைக் கொண்டதாக இருந்தது. பாகுபாடு மற்றும் அரசியல் ஒடுக்குமுறையைத் தவிர்க்க, தலித்துகள் இஸ்லாமியத்தைத் தழுவ முடிவுச் செய்தனர். 1981 பெப்ரவரி 19 அன்று, 800 தலித்துகள் (300 குடும்பங்கள்) ஒரு சமய மாற்ற விழாவினால் தென்னிந்திய இஷாதுல் இஸ்லாமிய சபையினால் இஸ்லாமியத்துக்கு மாற்றப்பட்டனர்.

இந்தச் சம்பவத்திற்கு பிறகு, தமிழ்நாடு அரசு சமய மாற்றம் குறித்து விசாரிக்க ஒரு விசாரணைக் ஆணையத்தை அமைத்தது. ஆணையம் அதன் அறிக்கையில் மாநில அரசு மதமாற்றத்துக்கு எதிராக ஒரு மசோதாவை நிறைவேற்ற வேண்டும் என ஒரு ஆலோசனையை வழங்கியது, ஆனால் அரசு அதை நிறுத்தி வைத்துள்ளது. இந்து அமைப்புகள் இந்த சமய மாற்றத்தில் வெளிநாட்டு நிதியின் மூலமாக நடந்தது என்று கூறினார். எனினும், மதம் மாறிய தலித்துகள் குற்றச்சாட்டுகளை மறுத்தனர்.

தாழ்த்தப்பட்டோர் மற்றும் பழங்குடியினர் நல அமைப்பு இந்த சமய மாற்றமானது கட்டாய சமயமாற்றம் இல்லை என கூறியது. ஆரிய சமாஜம், விசுவ இந்து பரிசத், பாரதிய ஜனதா கட்சி போன்ற இந்து அரசியல் அமைப்புகள் மற்றும் அடல் பிகாரி வாஜ்பாய் போன்ற தலைவர்கள் போன்றோர் இந்தக் கிராமத்துக்கு வந்து இசுலாம் மதத்திற்கு மாறிய இந்துக்களை மீண்டும் தாய் மதத்துக்கு மாற வேண்டினர். பின்னர் 1991இன் கணக்கெடுப்பின்படி மதம் மாறிய 80% பேர் மீண்டும் இந்து மதத்திற்கே திரும்பினர். 


</doc>
<doc id="327829" url="https://ta.wikipedia.org/wiki?curid=327829" title="சென்னை வெள்ளப்பெருக்கு 2005">
சென்னை வெள்ளப்பெருக்கு 2005

2005 சென்னை வெள்ளப்பெருக்கு என்பது சென்னையில் ஏற்பட்ட மோசமான வெள்ளப்பெருக்குகளில் ஒன்றாகும். இந்த வெள்ளம் வடகிழக்கு பருவ மழை காலத்தில் (நவம்பர்-திசம்பர் 2005) ஏற்பட்ட கடும் மழையால் ஏற்பட்டது. நிவரண முகாம்களில் உணவு, பணம் ஆகியவற்றை பெற ஏற்பட்ட நெரிசலில் 50 பேருக்கும் மேற்பட்டவர்கள் இரண்டு சம்பவங்களில் இறந்தனர்.


</doc>
<doc id="327842" url="https://ta.wikipedia.org/wiki?curid=327842" title="ஆந்திரப் பிரதேசம் மற்றும் சென்னை மாநில எல்லைகள் மாற்ற சட்டம்">
ஆந்திரப் பிரதேசம் மற்றும் சென்னை மாநில எல்லைகள் மாற்ற சட்டம்

ஆந்திரப் பிரதேசம் மற்றும் சென்னை மாநில எல்லைகள் மாற்ற சட்டத்திருத்தம் (Andhra Pradesh and Madras Alteration of Boundaries Act), என்பது இந்திய அரசியல் சாசனத்தின், ஆர்டிகல் 3 இல் இந்திய பாராளுமன்றத்தில் 1959 ஆம் ஆண்டில் இயற்றப்பட்ட ஒரு சட்டமாகும். இது 1960 ஏப்ரல் 1 முதல் அமலுக்கு வந்தது. இந்தச் சட்டத்தின்படி, ஆந்திரப் பிரதேசத்தின் சித்தூர் மாவட்டத்தின் திருத்தணி வட்டம் மற்றும் பள்ளிப்பட்டு துணை வட்டம் ஆகியவை சென்னை மாநிலத்துடன் இணைக்கப்பட்டன. இதற்கு மாற்றாக செங்கல்பட்டு மற்றும் சேலம் மாவட்டப் பகுதிகள் வழங்கப்பட்டன.

சித்தூர் மாவட்டத்தின் மூன்று வெவ்வேறு வட்டங்களில் இருந்த 319 கிராமங்கள் மற்றும் ஒரு சிறிய காட்டுப் பகுதி ஆகியவை ஆந்திராவில் இருந்து சென்னை மாநிலத்துக்கு மாற்றப்பட்டது. இதற்கு ஈடாக தமிழ்நாட்டின் செங்கல்பட்டு மாவட்டத்தில் இருந்த 148 கிராமங்கள் மற்றும் அப்போதைய சேலம் மாவட்டத்தில் இருந்த மூன்று கிராமங்கள் மற்றும் சில காட்டுப் பகுதிகள் ஆந்திராவுக்கு தரப்பட்டன. 

ஆந்திராவில் இருந்த சித்தூர் நாடாளுமன்றத் தொகுதி மற்றும் சென்னையில் இருந்த செங்கல்பட்டு மற்றும் திருவள்ளூர் நாடாளுமன்றத் தொகுதிகளின் பிரதேசங்களில் கணிசமான அளவு நடந்த இந்த பரிமாற்றத்தால் எல்லைகள் மாற்றமடைந்தன. ஆந்திர மாநிலத்தில் இருந்த திருத்தணி மற்றும் ராமக்கிருஷ்ணராஜுபேட்டை சட்டமன்றத் தொகுதிகளின் பெரும் பகுதிகள் சென்னை மாநிலத்துக்கு மாற்றப்பட்டு ஈடாக சென்னை மாநிலத்தின் ஒரு வட்டத்திலிருந்து சத்யவேடு, இரண்டு தொகுதிகளில் (ஒரு இரட்டை உறுப்பினர் மற்றும் மற்றொரு ஒற்றை உறுப்பினர் ) இருந்து சிறிய பகுதிகள் ஆந்திராவுக்கு மாற்றப்பட்டன.
இதன் விளைவாக, ஆந்திர சட்டமன்றத் தொகுதிகளின் எண்ணிக்கை 301 இல் இருந்து. 300 ஆக குறைந்தது அதேசமயம், சென்னை சட்டமன்றத்தில் 205 இருந்து 206 ஆக ஒரு தொகுதி அதிகரித்தது. சென்னை மாநிலம் திருத்தணி என்ற புதிய சட்டமன்றத் தொகுதியை பெற்றது மற்றும் பொன்னேரி, கும்மிடிப்பூண்டி, திருவள்ளூர் சட்டமன்றத் தொகுதிகளின் எல்லைகள் மாற்றியமைக்கப்பட்டன.



</doc>
<doc id="327843" url="https://ta.wikipedia.org/wiki?curid=327843" title="சென்னை ஆர். எஸ். எஸ் அலுவலக குண்டு வெடிப்பு, 1993">
சென்னை ஆர். எஸ். எஸ் அலுவலக குண்டு வெடிப்பு, 1993

1993 ஆர். எஸ். எஸ் அலுவலக குண்டு வெடிப்பு என்பதுசென்னையில் உள்ள தமிழக ராஷ்டிரிய சுயம்சேவாக் சங்க அலுவலகத்தில் 1993 ஆகத்து 8 அன்று நடந்த குண்டு வெடிப்பை குறிக்கிறது. இந்த குண்டு வெடிப்பில் 11 பேர் இறந்தனர் மற்றும் 7 பேர் காயமுற்றனர். இது சம்பந்தமாக சிபிஐ சிறப்பு நீதிமன்றம் 18 பேர் மீது தற்போது இல்லாத தடா சட்டத்தின் கீழ் குற்றம் சாட்டியது. குற்றம் சாட்டப்பட்டவர்களுக்கு தடா நீதிமன்றம் ஆயுள் தண்டனை விதித்தது. பின்னர் உச்சநீதிமன்றம் மூவருக்கு ஆயுள் தண்டனை விதிக்கப்பட்டதை இரத்து செய்து விடுவித்தது. 


</doc>
<doc id="327846" url="https://ta.wikipedia.org/wiki?curid=327846" title="குல்லாய் குரங்கு">
குல்லாய் குரங்கு

குல்லாய் குரங்கு ("Bonnet macaque") இவை தமிழகப் பகுதியான மேற்குத் தொடர்ச்சி மலைத்தொடரில் அமைந்துள்ள ஆனை மலைக் காடுகளில் காணப்படும் ஒரு குரங்கு வகையாகும். இவ்வகையான குரங்குகள் ஓரிட வாழ்வியாக உள்ளது. இக்குரங்குடன் தொடர்புடையதாகக் கருதப்படும் செம்முகக் குரங்குகள் இந்தியப் பெருங்கடல் பகுதி துவங்கி கோதாவரி நதி, தபதி ஆறு போன்ற வட இந்தியாப் பகுதிகளிலும் காணப்படுகிறது. இது போக தற்போதைய காலங்களில் செம்முகக் குரங்குகளின் தொடர்புடைய இனங்கள் அழிவிற்கு உள்ளாக்கப்பட்டு வருகிறது. 


</doc>
<doc id="327849" url="https://ta.wikipedia.org/wiki?curid=327849" title="எரியூட்டுங் கிண்ணி">
எரியூட்டுங் கிண்ணி

எரியூட்டுங் கிண்ணி ("flash pan" அல்லது "priming pan") என்பது வாய்வழி குண்டேற்ற துப்பாக்கிகளின் தொடு துளைக்கு அடுத்துள்ள, எரியூட்டும் கலவை/துகள்களை கொண்டிருக்கும்,  ஒரு சிறு கிண்ணமாகும். கைபீரங்கி, திரியியக்கிகள், சக்கரயியக்கிகள், மற்றும் தீக்கல்லியக்கிகளில், எரியூட்டும் கிண்ணி காணப்படும்.

எரியூட்டுங் கிண்ணியால், முதன்மை வெடிபொருளை பற்றவைத்தல் என்பது உத்திரவாதமில்லா வினை ஆகும். ஒருசில சமயங்களில், தீப்பொறியால்  கிண்ணியில் ஒளி உண்டாகும், ஆனால் துப்பாக்கி வெடிக்காமல் இருக்கும். இவ்வகை செயலிழப்பை தான், 17-ஆம் நூற்றாண்டில், "கிண்ணியொளி" என்றனர். ஆங்கிலத்தில், இதை "“flash in the pan” "என்றனர்"."


</doc>
<doc id="327854" url="https://ta.wikipedia.org/wiki?curid=327854" title="அரவு வடிவம்">
அரவு வடிவம்

அரவு வடிவம் ("Serpentine Shape") என்பது ஒரு பொருள்,அல்லது வடிவமைப்பின் வளைந்த வடிவமானது, பாம்பின் வடிவத்தை (அரவு/அரவம் என்றால் பாம்பு) ஒத்து இருப்பதாகும். கட்டிடக்கலை, தளபாடம், கணிதம் ஆகிய துறைகளில் அரவு வடிவங்களின் பயன்பாடு உள்ளது.

தளபாடத்தில், அரவு-முகப்பு பேழைகளில் ஒரு குவிந்த பகுதியானது, இரு குழிந்த பகுதிகளுக்கு நடுவே இருக்கும்.

அரவு வளைகோடு என்பது "y"("a" + "x") = "abx" என்ற காட்டீசியன் சமன்பாடு உடைய, ஐசக் நியூட்டன் விவரித்த ஒரு கன வளைகோடு ஆகும். இந்த வளைகோடானது, 2"y" = ±"b" என்ற இணைகோடுகளுக்கு இடையில் இருக்கும்.


</doc>
<doc id="327872" url="https://ta.wikipedia.org/wiki?curid=327872" title="சுருள்வில் திரியியக்கம்">
சுருள்வில் திரியியக்கம்

சுருள்வில் திரியியக்கம் என்பது, முற்கால சுடுகலனை சுடுவதற்கு பயன்படுத்தப்பட்ட திரி இயங்குநுட்பத்தின் ஒரு வகை ஆகும். இது ஐரோப்பாவில் 1475 முதல் 1640 வரையிலும், ஜப்பானில் 1543 முதல் 1880 வரை பயன்படுத்தப்பட்டது.

அரவு (முனையில் பிடிப்பிரும்பு கொண்ட ஒரு வளைந்த நெம்புகோல்) சுடும் நிலையில், ஒரு வலுவற்ற சுருள்வில்லால் பிடித்து வைக்கப்பட்டிருக்கும்; ஓர் பொத்தானை அழுத்துதல், விசையை இழுத்தல், அல்லது இயக்கத்திற்கு இடையே உள்ள சிறு கம்பியை இழுப்பதன் மூலமாகக்கூட, இந்த சுருள்வில் விடுவிக்கப்படலாம். இதனால், பற்றிரும்பு கீழே சாய்ந்து, கனந்துகொண்டிருக்கும் திரியை தாழ்த்தி, கிண்ணியில் உள்ள எரியூட்டும் துகளுக்கு தீமூட்டும். எரியூட்டியில் இருக்கும் தீ, தொடு துளை வழியாக துமுக்கிக் குழலுள் உள்ள முதன்மை உந்துபொருளை அடையும். கிண்ணியில் திரி வேகமாக மோதுவதால் அடிக்கடி அணைந்துவிடும், இதனால், வீரர்களால் இது விரும்பப்படவில்லை. ஆனால் குறிப்பிட்ட இலக்கை தாக்க இது அடிக்கடி உபயோகப்பட்டது.

ஜப்பானில், முதலில் ஆவணப்படுத்தப்பட்ட ("டனேகசிமா" என்றழைக்கப்பட்ட) திரியியக்கியின் அறிமுகம் 1543-ல், போர்ச்சுகீசியர்களால் வந்தது. சுருள்வில் திரியியக்கிகளை அடிப்படையாகக் கொண்டு "டனேகசிமா, "போர்ச்சுகீசிய இந்தியாவில் இருந்த கோவாவின் ஆயுதக்கிடங்கில் தயாரிக்கப்பட்டது." "1510-ல் போர்ச்சுகீசியர்கள் கோவாவை கைப்பற்றினர்.



</doc>
<doc id="327873" url="https://ta.wikipedia.org/wiki?curid=327873" title="திரி இயக்கம் (சுடுகலன்)">
திரி இயக்கம் (சுடுகலன்)

திரி இயக்கம் (ஆங்கிலம்: matchlock, "மேட்ச்லாக்") என்பது கையேந்திச் சுடுகலனின் சுடுதலை எளிதாக்க கண்டுபிடிக்கப்பட்ட முதல் இயங்குநுட்பம் ஆகும். இந்த வடிவம், எரியும் திரியை ஆயுதத்தின் எரியூட்டுங்கிண்ணியுள் கையால் இடும் அவசியத்தை நீக்கியது. இதனால், இரு கைகளாலும் ஆயுதத்தை இறுகப்பிடித்து, இலக்கைக் குறிவைத்து சுட முடிந்தது.

திரி இயக்கத்தைக் கொண்டு சுடப்படும் சுடுகலனை, 'திரியியக்கி' என்பர்.

மரபார்ந்த ஐரோப்பிய திரியியக்க துப்பாக்கியில், "அரவு (serpentine) "எனப்படும், சிறிய வளைந்த நெம்புகோலின் நுனியில் இருக்கும் பற்றிரும்பில், ஓர் மந்தகதி திரி இருக்கும் (படத்தில் காண்க). துப்பாக்கியின் கீழுள்ள, (அரவுடன் இணைக்கப்பட்டிருக்கும்) நெம்புகோலை (விசை) இழுக்கையில், பற்றிரும்பு கீழே சாய்ந்து, கனந்துகொண்டிருக்கும் திரியை தாழ்த்தி, கிண்ணியில் உள்ள எரியூட்டும் துகளுக்கு தீமூட்டும். எரியூட்டியில் இருக்கும் தீ, தொடு துளை வழியாக துமுக்கிக் குழலுள் உள்ள முதன்மை உந்துபொருளை அடையும். நெம்புகோல் அல்லது விசையை விடுவிக்கையில், சுருள்வில்-பூட்டிய அரவு கிண்ணியை விட்டு பின்னால் நகரும். துப்பாக்கியை மீள்குண்டேற்றுவதற்கு முன், நிதர்சனமான பாதுகாப்பு காரணங்களுக்காக, திரி அகற்றப்படும். வழக்கமாக திரியின் இரு முனைகளிலும் கங்கு இருக்கும். ஒரு முனை எதிர்பாராமல் அணைந்தாலும், மற்றொன்றை பயன்படுத்தலாம்.

அரவு சுடும் நிலையில், ஒரு வலுவற்ற சுருள்வில்லால் பிடித்து வைக்கப்பட்டிருக்கும்; ஓர் பொத்தானை அழுத்துதல், விசையை இழுத்தல், அல்லது இயக்கத்திற்கு இடையே உள்ள சிறு கம்பியை இழுப்பதன் மூலமாகக்கூட, இந்த சுருள்வில் விடுவிக்கப்படலாம். இவ்வகை இயக்கத்தை சுருள்வில் திரியியக்கம் எனலாம். கிண்ணியில் திரி வேகமாக மோதுவதால் அடிக்கடி அணைந்துவிடும், இதனால், வீரர்களால் இது விரும்பப்படவில்லை. ஆனால் குறிப்பிட்ட இலக்கை தாக்க இது அடிக்கடி உபயோகப்பட்டது.

திரியை தொடர்ந்து எரியும் நிலையிலேயே, வைத்திருப்பதன் அவசியம் தான் திரி இயக்கத்தின் பலவீனம். நீடித்த நேரத்திற்கு திரியை எரியவைக்க அது பொட்டாசியம் நைற்றேட்டில் தோய்க்கப்பட்டிருக்கும். வெடிமருந்தை தீமூட்ட இருக்கும் ஒரே மூலமான திரியும், துப்பாக்கியை சுட வேண்டிய நேரத்தில் அணைந்துவிட்டால், இந்த இயங்குநுட்பத்தால் ஏந்த பிரயோஜனமும் இல்லை. ஈரமான வானிலையில், ஈரம் கோர்த்த திரியை எரியும்படி வைத்திருப்பது கடினமாகும், இது மிகப்பெரும் பிரச்சனை. இரவின் இருட்டில் திரி எரிவது, சுடுநரின் இருப்பிடத்தை எதிரிக்கு காட்டிக்கொடுத்துவிடும். மேலும், திரி எரியும்போது வெளிவரும் தனித்துவ வாசம்கூட சுடுநரின் இருப்பிடத்தை மற்றுவற்கு தெரியப்படுத்திவிடும்.

திரியியக்கிகள் ஐரோப்பாவில் 15-ஆம் நூற்றாண்டின் மத்தியில் முதலில் தோன்றின, (1700-களிலேயே திரியியக்கிகள்  ஐரோப்பாவில் வழக்கொழிந்து போயின) ஆனால் அரவு வடிவங்கள், இதற்கு 40 ஆண்டுகளுக்கு முன்பே ஆஸ்திரிய சுவைகளில் இருந்தன. 16-ஆம் நூற்றாண்டிலேயே, இது உலகளாவில் பயன்படுத்தப் பட்டன. இந்த காலங்களில் தான், திரியியக்கிகளை வரிசையாக நின்று, ஒரே நேரத்தில் சுடும் யுக்தி பிறந்தது. இதை அதிர்வேட்டுச்சூடு என்பர். இது ஒற்றையாக ஆளாக நின்று, குறிப்பிட்ட இலக்கை சுடுவதைவிட அதிக தாக்கத்தை ஏற்படுத்தியது.

உதுமானியப் படையின், யேனிச்செரிப் படையினர், 1440-கள் முதல், திரியியக்க ஆயுதங்களை படிப்படியாக  அங்கேரியில் இருந்து பெற்றனர். கொக்கித் துப்பாக்கியின் மேம்படுத்தப்பட்ட ரகங்கள் இந்தியாவிற்கு, 1526-ல் பாபரால் கொண்டுவரப்பட்டது.

வெடிமருந்தையும், சுடுகலன்களையும் கண்டுபிடித்தது சீனாவாக இருக்கலாம், ஆனால் திரியியக்கிகளை சீனாவிற்கு அறிமுகப்படுத்தியது, போர்ச்சுகீசியர்கள் தான். 15-ஆம் நூற்றாண்டில் ஐரோப்பாவிற்கு வந்த கைபீரங்கிகளை, ஐரோப்பியர்கள் செம்மைப்படுத்தி, அதில் திரி இயங்குநுட்பத்தை சேர்த்தனர். சீனர்கள், திரியியக்க ஆர்க்பவெசின் தொழில்நுட்பத்தை போர்ச்சுக்கீசியர்களிடம் இருந்து 16-ஆம் நூற்றாண்டில் பெற்றனர், ஆனால் திரியியக்க சுடுகலன்கள் 19-ஆம் நூற்றாண்டில் தான் சீனர்களால் பயன்படுத்தப்பட்டது.

ஜப்பானில், முதலில் ஆவணப்படுத்தப்பட்ட ("டனேகசிமா" என்றழைக்கப்பட்ட) திரியியக்கியின் அறிமுகம் 1543-ல், போர்ச்சுகீசியர்களால் வந்தது. "சுருள்வில் திரியியக்கிகளை" அடிப்படையாகக் கொண்டு "டனேகசிமா", போர்ச்சுகீசிய இந்தியாவில் இருந்த கோவாவின் ஆயுதக்கிடங்கில் தயாரிக்கப்பட்டது. 1510-ல் போர்ச்சுகீசியர்கள் கோவாவை கைப்பற்றினர்.


</doc>
<doc id="327878" url="https://ta.wikipedia.org/wiki?curid=327878" title="வேர்ப் பாலம்">
வேர்ப் பாலம்

வேர்ப் பாலம் ("Living root bridges") என்பது வடகிழக்கு இந்தியாவில் உள்ள மேகாலயாவின் தென் பகுதியில் உயிருள்ள மரங்களின் வேரைக் கொண்டு படிப்படியாக இயற்கையான முறையில் அமைக்கப்படும் பாலங்களாகும். இங்கு இரப்பர் மரங்களின் (சீமை ஆல்) மேல் பக்கமாக உள்ள காற்று வேர்களை கையால் வேண்டியவாறு வளைத்து முறுக்கி இணைத்து உருவாக்கப்படுகின்றன. ) இவ்வகை பாலங்கள் காசி மற்றும் ஜெய்ந்தியா மலைப்பகுதிக்கு இடையில் ஷில்லாங் பீடபூமி பகுதி மக்களால் அமைக்கப்படுகின்றன.

பாலம் அமைக்க வேண்டிய பகுதியில் வளைந்து கொடுக்கும் மர வேர்களை முறுக்கி முறுக்கி ஆற்றின் மறுபுரம் நோக்கி செலுத்துகிறார்கள் வேர்கள் மறு கரையை அடைந்தது மண்ணைத் தொட்டு அங்கும் வேர் பரவுகிறது. இந்த வேர்களை பாக்கு மரத்தில் வெற்றிலைக் கொடிகள் சுற்றி செல்வதுபோல அமைக்கிறார்கள். இவ்வாறு ஆறுகளின் குறுக்காக வைக்கப்பட்டு எதிர் பக்கதிதல் உள்ள சீமை அத்தி 'வேர்களை குச்சி, கற்கள் ஆகியவற்றின் உதவியுடன் சீர்படுத்தி, நீரோடைகளுக்கு இடையே பாலம் அமைக்கப்படுகின்றது. இந்த செயல்முறையில் பாலங்களை அமைக்க 15 ஆண்டுகள்வரை ஆகின்றது. இந்த பயனுள்ள உயிருள்ள வேர்ப் பாலத்தை அமைக்கும் நுட்பம் பல நூறு ஆண்டுகளாக பரிணாமித்து வந்துள்ளது. இந்த பாலம் மரங்களின் வேர் தடிமன் கூடகூட வலிமை மிக்கதாக மாறுகிறது. பாலத்தின் ஆயுள் மரங்களின் வேர் ஆரோக்கியமாக உள்ளவரை நீடிக்கிறது. தன்கு வளர்ந்த மேகாலயா வேர்ப் பாலங்கள் மிகவும் உறுதி வாய்ந்தவையாக இருக்கின்றன சில பாலங்கள் 50 பேர் வரை எடை தாங்கக் கூடியனவாகவும், சுமார் 30 மீட்டர் நீளம் கொண்டவையாகவும் உள்ளன. அவை வளர மற்றும் நாளாக தாளாக வலு அதிகரிக்கின்றன. மேகாலயா வேர்ப் பாலங்களில் சில 500 ஆண்டுகளை விட பழமையானவையாக உள்ளன.

உள்ளூர் காசி மக்களுக்கு வாழும் வேர்ப் பாலங்கள் என்னும் பாரம்பரியம் எப்படி தொடங்கியது எப்படி தெரியும் என்பது தெரியவில்லை. சிரபுஞ்சி வேர் பாலங்கள் பற்றிய பழைய குறிப்பு லெப்டினன்ட் எச் யூல் அவர்களால் 1844 இல் வங்காளத்தின் ஆசியச் சமூகத்தின் இதழில் ஆச்சர்யத்துடன் எழுதியுள்ளார்.

வியப்பூட்டும் இந்தியா: வளரும் பாலம்! தி இந்து தமிழ் 2017 அக்டோபர் 25


</doc>
<doc id="327915" url="https://ta.wikipedia.org/wiki?curid=327915" title="நொறுங்கன் (நெல்)">
நொறுங்கன் (நெல்)

நொறுங்கன் ("Norungan") என்று அழைக்கப்படும் இந்த நெல் வகை, ஒரு பாரம்பரிய நெல் வகையாகும். தமிழகத்தின், ராமநாதபுரம் மாவட்டத்தித்தில், பிரதானாமாக விளையக்கூடிய இந்நெல் வகை, ஒரு ஏக்கருக்கு சுமார் 2100 கிலோ தானிய மகசூல் கிடைப்பதாக கூறப்படுகிறது. 

குறுகியக்கால பயிரான 110 நாட்கள் வயதுடைய இந்நெல் இரகத்தை, ஒக்டோபர் மாதம் தொடங்கும் பின் பருவத்தில் (தமிழ் மதம் ஐப்பசியில்) விதைத்து, சனவரியில் (தமிழ் மதம் தையில்) அறுவடைச் செய்யபடுகிறது. மேலும் இதேப் பருவத்தில், தமிழகத்தின் அனைத்து மாவட்டங்களிலும் சாகுபடி செய்யப்படுவதாக அறியப்படுகிறது.

மணல் கலந்த மானாவரி (புன்செய்) நிலங்களில், மானாவாரிப் பயிராக விதைக்கப்பட்டு வளரக்கூடிய இந்த நெல் வகை, போதிய மழை நீர் இல்லாத போது இலைசுருட்டுப் புழு மற்றும் தண்டு துளைப்பான் போன்ற பூச்சிக்களால் பாதிக்கப்படுவதாக கூறப்படுகிறது.




</doc>
<doc id="327919" url="https://ta.wikipedia.org/wiki?curid=327919" title="சிகரம் (திரைப்படம்)">
சிகரம் (திரைப்படம்)

சிகரம் 1991 ஆம் ஆண்டு வெளிவந்த தமிழ் திரைப்படம் ஆகும். இதில் பின்னணிப் பாடகர் ௭ஸ் பி பாலசுப்பிரமணியம், ராதா, ரேகா மற்றும் பலர் நடித்துள்ளனர். அனந்து இயக்கிய இத்திரைப்படத்தை கவிதாலயா தயாரித்து வெளியிட்டது. ௭ஸ் பி பாலசுப்பிரமணியம் இத்திரைப்படத்திற்கு இசையமைத்துள்ளார். 


இத்திரைப்படத்திற்கு பின்னணிப் பாடகர் ௭ஸ் பி பாலசுப்பிரமணியம் இசையமைத்தார். இத்திரைப்படத்தில் இடம்பெற்ற அனைத்து பாடல்களையும் கவிஞர் வைரமுத்து இயற்றினார்.


</doc>
<doc id="327923" url="https://ta.wikipedia.org/wiki?curid=327923" title="நடாரி ஆறு">
நடாரி ஆறு

நடாரி ஆறு இந்தியாவிலுள்ள ஆந்திரப்பிரதேசம் மற்றும் தமிழ்நாட்டின் வழியே பாயும் நதியாகும். நடாரி ஆறு ஆந்திராவிலுள்ள புத்தூர் அருகிலுள்ள வெள்ளிகொண்டா மலையில் உற்பத்தியாகி ஆந்திராவின் நெல்லூர் மாவட்டம் மற்றும் தமிழ்நாட்டின் திருவள்ளூர் மாவட்டம் வழியே 100கி.மீட்டர் தொலைவிற்கு பாய்கிற்து, பின்பு பக்கிங்காம் கால்வாயுடன் இணைந்து எண்ணூர் அருகே வங்காளவிரிகுடாவுடன் கலக்கிறது.


</doc>
<doc id="327935" url="https://ta.wikipedia.org/wiki?curid=327935" title="நந்தினி பாலியல் கொலை வழக்கு">
நந்தினி பாலியல் கொலை வழக்கு

நந்தினி பாலியல் கொலை வழக்கு இந்தியாவின் மாநிலமான தமிழகத்தின், அரியலூர் மாவட்டத்திலுள்ள சிறுகடம்பூர் கிராமத்தை சேர்ந்த 17 வயது நந்தினியை இந்து முன்னணி பிரமுகர் மணிகண்டன் தனது நண்பர்களுடன் 2016 ஆம் ஆண்டு டிசம்பர் 26 ஆம் தேதி கற்பழித்து கொலை செய்யப்பட்ட வழக்காகும்.

அரியலூர் மாவட்டம் செந்துறை அருகே உள்ள சிறுகடம்பூர் கிராமத்தை சேர்ந்த ராஜேந்திரனின் மகள் நந்தினி.இவர் கட்டிட சித்தாள் வேலைக்கு சென்று வந்தார். நந்தினிக்கு வயது 17.

நந்தினிக்கும் கீழமாளிகை கிராமத்தை சேர்ந்த இந்து முன்னணி ஒன்றிய செயலாளர் 26 வயதான மணிகண்டன் என்பவருக்கும் பழக்கம் ஏற்பட்டது.
டிசம்பர் 26-ந்தேதி நந்தினி திடீரென மாயமானார். அவரது தாயார் ராஜகிளி நந்தினியை பல இடங்களில் தேடினார். ஆனாலும் கிடைக்கவில்லை. மேலும் மணிகண்டன் மீது சந்தேகம் இருப்பதாகவும் அவர் போலீசில் புகார் அளித்தார்.
நந்தினி கீழமாளிகை கிராமத்தில் 2017 ஜனவரி 14-ம் தேதி பாலியல் வன்கொடுமை செய்து கொல்லப்பட்டு, பாழும் கிணற்றில் நிர்வாண நிலையில் பிணமாக மிதந்தார்.
நந்தினியின் உடல் அரியலூர் அரசு மருத்துவமனையில் பிரேத பரிசோதனை செய்யப்பட்டது. அப்போது நந்தினி கற்பழித்து கொலை செய்யப்பட்டு இருப்பது தெரிய வந்தது. இது குறித்து காவல்துறையினர் விசாரணை நடத்தினர்.
இந்து முன்னணி பிரமுகர் மணிகண்டனை பிடித்து காவல் துறையினர் விசாரணை நடத்தினர். அப்போது மணிகண்டன் நந்தினியை சம்பவத்தன்று அழைத்து வந்து வீட்டில் அடைத்து கற்பழித்து கொலை செய்ததாகவும், இதற்கு தனது நண்பர்களான மணிவண்ணன், வெற்றிச்செல்வன், திருமுருகன் ஆகியோரும் உதவியதாகவும் தெரிவித்தார்.
நந்தினி கொலை வழக்கில் இந்து முன்னணி பிரமுகர் மணிகண்டன் குண்டர் சட்டத்தில் கைது செய்யப்பட்டு திருச்சி மத்திய சிறையில் அடைக்கப்பட்டார். இந்த வழக்கில் கைதான முதல் குற்றவாளி மணிகண்டன் உடன் நண்பர்கள் மீதும் குண்டர் தடுப்புச் சட்டம் போடப்பட்டது.


</doc>
<doc id="327953" url="https://ta.wikipedia.org/wiki?curid=327953" title="நாகார்ஜுனகொண்டா">
நாகார்ஜுனகொண்டா

நாகார்ஜுனகொண்டா (Nagarjunakonda) (நாகார்ஜுன மலை எனப் பொருள்) இந்தியாவின் ஆந்திரப்பிரதேச மாநிலத்தின் குண்டூர் மாவட்டத்தில் நாகார்ஜுன சாகர் எனுமிடத்தில் அமைந்த வரலாற்று சிறப்புமிக்க பௌத்தப் புனிதத் தலம் ஆகும்.

முன்னர் "ஸ்ரீபர்தவதம்" என்று அழைக்கப்பட்ட இம்மலையை, கி மு இரண்டாம் நூற்றாண்டில் தென்னிந்தியவில் வாழ்ந்தவரும், மகாயான பௌத்தத்தைப் பரப்பியவருமான பௌத்த அறிஞர் நாகார்ஜுனரின் பெயரால் தற்போது நாகார்ஜுனகொண்டா என்று அழைக்கப்படுகிறது.

பௌத்தப் புனிதத் தலமான அமராவதி கிராமத்திலிருந்து மேற்கில் 160 கிலோ மீட்டர் தொலைவில் நாகார்ஜுனகொண்டா அமைந்துள்ளது.

சீனா, காந்தாரம், வங்காளம் மற்றும் இலங்கை போன்ற நாடுகளிலிருந்து நாகார்ஜுனகொண்டாவில் உள்ள பௌத்த சமயக் கல்வி மையங்களிலும், விகாரங்களிலும் பௌத்த பிக்குகள் தங்கிப் படித்தனர்.

கி மு 225 – 325 முடிய நாகார்ஜுனகொண்டா, சாதவாகனர்களின் வழிவந்த ஆந்திர இச்வாகு மன்னர்களின் தலைநகராக விளங்கியது. இம்மன்னர்களின் ஆட்சிக்காலத்தில் நாகார்ஜுனகொண்டாவில் பௌத்த விகாரைகள் கட்டப்பட்டது.

கி மு முதல் நூற்றாண்டின் தொடக்கத்தில் இப்பகுதியில் இருந்த முப்பதிற்கும் மேற்பட்ட புத்த விகாரைகள் மற்றும் பௌத்த கல்வெட்டுகள் தொல்லியல் ஆய்வாளர்கள் தற்போது கண்டுபிடித்துள்ளனர்.

1960-இல் கிருஷ்ணா ஆற்றின் குறுக்கே நாகார்ஜுன நீர்த்தேக்கக் கட்டுமானப் பணியின் போது இங்கிருந்த பௌத்த நினைவுச் சின்னங்கள் நீரில் மூழ்கி விடும் சூழ்நிலை ஏற்பட்டது. எனவே பௌத்த நினைவுச் சின்னங்களை அகற்றி, நாகார்ஜுன மலையின் உச்சியில், 1966-இல் கட்டிய அருங்காட்சியகத்தில் வைத்து இந்தியத் தொல்லியல் துறையினர் பராமரித்து வருகின்றனர்.





</doc>
<doc id="327960" url="https://ta.wikipedia.org/wiki?curid=327960" title="மாயாதேவி கோயில்">
மாயாதேவி கோயில்

மாயாதேவி கோயில் (Maya Devi Temple) நேபாளத்தின் உலகப் பாரம்பரியக் களமான லும்பினியில் அமைந்துள்ள பண்டைய பௌத்தக் கோயில் ஆகும். இக்கோயில் கௌதம புத்தரின் அன்னையான மாயாதேவிக்கு அர்ப்பணிக்கப்பட்ட கோயிலாகும். இக்கோயில் கட்டப்பட்ட இடத்தில் மாயாதேவி கௌதமபுத்தரை ஈன்றதாகக் கருதப்படுகிறது. இக்கோயில் அருகே ஒரு குளம் மற்றும் புனித தோட்டம் அமைந்துள்ளது. மாயாதேவி கோயில், கி மு மூன்றாம் நூற்றாண்டில் அசோகரால் கட்டப்பட்டது.

2013-ஆம் ஆண்டில் இக்கோயில் அருகே அகழ்வாய்வு செய்யும் போது, கி மு ஆறாம் நூற்றாண்டு காலத்திய மரக்கோயில் கண்டுபிடிக்கப்பட்டது.




</doc>
<doc id="327968" url="https://ta.wikipedia.org/wiki?curid=327968" title="தமிழ்வழிக் கல்வி">
தமிழ்வழிக் கல்வி

தமிழ்வழிக் கல்வி என்பது தமிழ் கல்விமொழியாக முதன்மையாக அமையும் கல்வி முறைமை ஆகும். இந்தியா, இலங்கை, மலேசியா ஆகிய நாடுகளில் தமிழ்வழிக் கல்வி உள்ளது. 

தமிழ்நாட்டில் அரசு பள்ளிகளில் முதன்மையாக தமிழ்வழிக் கல்வி உள்ளது. தனியார் பள்ளிகளில் முதன்மையாக ஆங்கில வழிக் கல்வி உள்ளது. அனைவருக்கும் கல்வி இயக்கத்தின் 2005-2006 கணக்கின்படி EGS பள்ளிகள் மற்றும் வகைப்படுத்தப்படாத பள்ளிகள் தவிர்த்து 51529 அடிப்படைக் கல்விப் பள்ளிகள் தமிழ்நாட்டில் உள்ளன. இதில் 16,997 பள்ளிகள் உதவி வழங்கப்படும் அல்லது முற்றிலும் தனியார் பள்ளிகள் ஆகும். இந்தக் கணக்கீட்டின் படி சுமார் 67% மாணவர்கள் தமிழ் வழியில் தமது அடிப்படை கல்வியின் ஒரு பகுதியையாவது பெறுவர் என்று ஊகிக்கலாம். உயர் வகுப்புக்களில் இந்த விழுக்காடு கணிசமாக மாறுகின்றது. மொத்த 4632 மேல்நிலைப் பள்ளிகளில், 40% மட்டுமே முழுமையான அரசு பள்ளிகள். 1099 அல்லது 24% பள்ளிகள் அரசு உதவி பெறும் தனியார் பள்ளிகள், 1677 அல்லது 36% பள்ளிகள் முற்றிலும் தனியார் பள்ளிகள் ஆகும். இதே கணிப்பீட்டின் படி 10,080,179 பள்ளி வயது மாணவர்கள் உள்ளார்கள். எனவே சுமார் 6.7 மில்லியன் மாணவர்கள் தமது அடிப்படைக் கல்வியின் ஒரு பகுதியை தமிழ் வழியில் பெறுகிறார்கள் என்று கூறலாம். 

கேரளத்தில் 26883 மாணவர்கள் தமிழ் வழிக் கல்வியைப் பெறுகிறார்கள்.

கேரளாவில் அரசு, அரசு உதவி பெறு, அரசு உதவி பெறாத 74 தனித் தமிழ் வழிக் கல்விப் பள்ளிகள் உள்ளன. 128 இணைத் தமிழ் வழிக் கல்விப் பள்ளிகள் உள்ளன.

2016 ஆம் ஆண்டு இலங்கை அரசின் புள்ளிவிபரங்களின் படி இலங்கையில் மொத்தம் 4,143,330 பள்ளி போகும் அனைத்து மொழி மாணவர்கள் உள்ளார்கள். இதில் 1,028,032 மாணவர்கள் தமிழ் வழிக் கல்வியைப் பெறுகின்றார்கள். இலங்கையில் மிகப் பெரும்பான்மையான மாணவர்கள் (95%) தாய்மொழிக் கல்வியையை அரசு பள்ளியின் ஊடாகப் பெறுகின்றார்கள்.

இலங்கையின் ஒவ்வொரு மாவட்டத்திலும் ஒரு தமிழ்ப் பள்ளிதானும் உள்ளது. இலங்கையில் 2989 தமிழ் வழிக் கல்விப் பள்ளிகள் உள்ளன. 66 சிங்களமும் தமிழும், 168 தமிழும் ஆங்கிலமும் பயிற்று மொழியாக உள்ள பள்ளிகள் உள்ளன. 

மலேசியாவில் தமிழ் வழி அடிப்படை கல்வி உள்ளது. மலேசிய பொதுக் கொள்கை ஆய்வுக்கான நடுவத்தின் (Centre for Public Policy Studies) அறிக்கை ஒன்றிபடி மலேசியாவில் 2012 இல் மலேசியாவில் 523 தமிழ்ப் பள்ளிகள் உள்ளன. 55% இந்திய மாணவர்கள் தமிழ்வழிக் கல்விப் பள்ளிக்குச் செல்கிறார்கள். 2007 இல் 105,618 மாணவர்கள் தமிழ்ப் பள்ளியில் கல்வி கற்றார்கள்.


</doc>
<doc id="327973" url="https://ta.wikipedia.org/wiki?curid=327973" title="பதினைந்தாவது தமிழ்நாடு சட்டமன்றம்">
பதினைந்தாவது தமிழ்நாடு சட்டமன்றம்

தமிழ்நாட்டின் பதினைந்தாவது சட்டமன்றம் என்பது 23 மே 2016 அன்று அமைக்கப்பட்டு, தற்போதுவரை இயங்கிவரும் சட்டமன்றக் காலத்தைக் குறிக்கும். 

பதினைந்தாவது தமிழக சட்டமன்றத்துக்குமே, மே 2016இல் 232 தொகுதிகளுக்கு தேர்தல் நடந்தது. தஞ்சாவூர், அரவக்குறிச்சி தொகுதிகளுக்கு தேர்தலை வாக்காளர்களுக்கு பணம் கொடுக்கப்படுவதை காரணம் காட்டி தேர்தல் ஆணையம் நிறுத்தியது. 134 தொகுதிகளில் வென்ற அதிமுகவின் சார்பில் செயலலிதா மே 23 அன்று முதல்வர் ஆனார். அவருடன் 28 பேர் அமைச்சர்கள் பதவியேற்றனர். அதிமுக 134 தொகுதிகளிலும் திமுக கூட்டணி 98 இடங்களிலும் வென்றது, அதிமுக 40.8% வாக்குகளையும் திமுக கூட்டணி 39.7% வாக்குகளையும் பெற்றன. நவம்பர் 19, 2016 அன்று தஞ்சாவூர் அரவக்குறிச்சி தொகுதிகளுக்கு சட்டமன்ற தேர்தலும் சட்டமன்ற உறுப்பினர் சீனிவேல் மறைந்ததால் திருப்பரங்குன்றத்துக்கு இடைத்தேர்தலும் வாக்கு எண்ணிக்கை நவம்பர் 22 அன்றும் நடந்தது மூன்று தொகுதிகளிலும் அதிமுக வென்றது முதலமைச்சர் ஜெயலலிதா உடல்நலக் குறைவு காரணமாக செப்டம்பர் 22 அன்று மருத்துவமனையில் அனுமதிக்கப்பட்டார். முதலமைச்சர் ஜெயலலிதா 5 டிசம்பர் 2016 அன்று காலமானார்.

ஜெயலலிதா மறைந்த நாளின் இரவினையடுத்து, டிசம்பர் 6 அதிகாலை 2 மணி அளவில் ஓ. பன்னீர்செல்வம் முதல்வராக பதவியேற்றார். செயலலிதா அமைச்சரவையில் இருந்த 31பேரும் இவருடன் பதவியேற்றார்கள் 

அதிமுக கட்சியின் பொதுச் செயலாளராக வி. கே. சசிகலா பதவியேற்றார்.முதல்வர் பன்னீர் செல்வம் தன் பதவியை துறந்தார் பன்னீர் செல்வம் பதவி விலகல் கடிதத்தை ஆளுநர் ஏற்றுக்கொண்டார் பன்னீரின் பதவி விலகலைத் தொடர்ந்து அதிமுகவின் சட்டமன்ற உறுப்பினர்களின் தலைவராக சசிகலா பிப்ரவரி 5 அன்று தேர்ந்தெடுக்கப்பட்டார்

7 பிப்ரவரி 2017 அன்று செய்தியாளர்களை சந்தித்த "பொறுப்பு முதல்வர்" பன்னீர்செல்வம், தன்னை கட்டாயப்படுத்தியதால் பதவி விலகல் கடிதத்தை தான் அளித்ததாக தெரிவித்தார்.இதனைத் தொடர்ந்து, அதிமுகவின் பொருளாளர் பதவியிலிருந்து அவர் நீக்கப்பட்டதாக அக்கட்சியின் பொதுச்செயலாளர் வி. கே. சசிகலா அறிவித்தார். அதிமுகவின் சட்டமன்ற உறுப்பினர்கள் 5 பேர் பன்னீர்செல்வத்தை சந்தித்து தமது ஆதரவைத் தெரிவித்தனர். மீதமுள்ள உறுப்பினர்கள் தமக்கு ஆதரவளிப்பதாக சசிகலா அறிவித்தார். 

ஆளூநர் வித்தியாசாகர் ராவ் பிப்ரவரி 9, 2017 அன்று மாலை சென்னைக்கு வந்தார். 9 டிசம்பர் 2017 அன்று தமிழக ஆளுனரை பன்னீர்செல்வமும் சசிகலாவும் சந்தித்து, தங்கள் தரப்பிற்கு இருக்கும் ஆதரவுகள் குறித்து பேசினர். ஆளுநரை சந்தித்த போது சசிகலா முதல்வர் பதவி கோரிக்கையையும் அதற்கு சான்றாக தம்மை அதிமுக சட்டப்பேரவை தலைவராக தேர்ந்தெடுத்த ச. உ கள் கையைழுத்து போட்ட கடிதத்தையும் அளித்தார். 

கிழக்குக் கடற்கரைச் சாலையில் அமைந்துள்ள கடற்கரை உல்லாச விடுதியொன்றில் சுமார் 130 சட்டமன்ற உறுப்பினர்களை சசிகலா தரப்பினர் சிறைபிடித்து வைத்துள்ளதாக குற்றஞ்சாட்டப்பட்டது. அதிமுக அமைச்சரும் சசிகலா தரப்பில் இருந்தவருமான மாபா பாண்டியராசன் பன்னீர் தரப்பிற்கு மாறினார். அமைச்சர் ஒருவர் பன்னீர் தரப்பிற்கு வருவது இதுவே முதல்முறையாகும். அதிமுக அவைத்தலைவர் மசூதனன் சசி தரப்புக்கிருந்த தன் ஆதரவை பன்னீர் தரப்புக்கு ஆதரவாக மாறினார் மகோரா காலத்து அமைச்சர் பொன்னையன் பன்னீருக்கு ஆதரவு தெரிவித்தார். சசிகலா தரப்பு 120 சட்டமன்ற உறுப்பினர்கள் தங்களை ஆதரிப்பதாக கூறுகிறது சோழவந்தான் தொகுதி சட்டமன்ற உறுப்பினர் (ச. உ) மாணிக்கம் என்பவர் தான் பன்னீர் தரப்பிற்கு ஆதரவு தெரிவித்த முதல் ச. உ ஆவார். சட்டதலைமை அலுவலர் ஒரு வாரத்திற்குள் தனக்கு ஆதரவு உள்ளது என்பதை முதல்வர் பதவி கோருபவர்களை சபையில் நிருபிக்க சொல்லும்படி கூற ஆளுநருக்கு ஆலோசனை கூறியுள்ளார் ச. உ கள் சட்டவிரோதமாக அடைத்து வைக்கப்பட்டுள்ளதாக கூறி தொடரப்பட்ட வழக்கில் தமிழக தலைமை அரசு வழக்கறிஞர் 119 ச.உ கள் வருவாய் துறை அதிகாரிகளிடமும் காவல் துறை அதிகாரிகளிடம் தாங்கள் அடைத்து வைக்கப்படவில்லை என்று உறுதிமொழி ஆவணத்தில் தெரிவித்துள்ளதாக கூறினார். செவ்வாய் கிழமை (நவம்பர் 14) அன்று உச்ச நீதிமன்றம் செயலலிதா சொத்து குவிப்பு வழக்கில் தீர்ப்பு கூறியதும் கூவத்தூரிலிருந்து அனைத்து ச. உ களும் மகிழ்ச்சியாக வெளியேறுவார்கள் என்று சசிகலா கூறினார். அதிமுகவுடன் கூட்டணியில் இருந்த மக்கள் சமத்துவ கட்சியின் சரத்குமார் மனித நேய மக்கள் கட்சியின் தமீம் அன்சாரி ஆகியோர் பன்னீருக்கு ஆதரவு தெரிவித்தனர். மதுரை தெற்கு தொகுதி ச. உ சரவணன் சசிகலா தரப்பின் பிடியிலிருந்து தப்பி வந்ததாக கூறினார்.

13 பிப்ரவரி வரை பன்னீர்செல்வம், ஒரு அமைச்சர் உள்ளிட்ட 8 சட்டமன்ற உறுப்பினர்கள் பன்னீர்செல்வம் அணியில் இருந்தனர். 10 மக்களவை உறுப்பினர்கள், 2 மாநிலங்களவை உறுப்பினர்கள் என மொத்தமாக 12 பேர் பன்னீர்செல்வம் அணியில் இருந்தனர்.

14 பிப்ரவரி அன்று வெளியான சொத்துக்குவிப்பு வழக்கு தீர்ப்பில் சசிகலா உள்ளிட்ட 3 பேரை குற்றவாளியென உச்ச நீதிமன்றம் அறிவித்தது. இதனைத் தொடர்ந்து எடப்பாடி கே. பழனிச்சாமி அதிமுக சட்டமன்ற கட்சித் தலைவராக தேர்ந்தெடுக்கப்பட்டார் . பழனிச்சாமி ஆளுநரை சந்தித்து தன் ஆதரவு ச. உ களின் பட்டியலை கொடுத்து ஆட்சியமைக்க தன்னை அழைக்குமாறு கடிதம் கொடுத்தார். ஓ. பன்னீர்செல்வம் மற்றும் அவருக்கு ஆதரவு தெரிவித்தவர்கள் (நாடாளுமன்ற உறுப்பினர்களை விடுத்து) அனைவரும் அடிப்படை உறுப்பினர் தகுதியிலிருந்து நீக்கப்பட்டதாக சசிகலா அறிவித்தார். பன்னீர் செல்வமும் எடப்பாடி பழனிச்சாமியும் மீண்டும் ஆளுநரை சந்தித்து சட்டப்பேரவையை கூட்டவேண்டும் என்றார்கள்

16 பிப்ரவரி 2017 அன்று எடப்பாடி கே. பழனிசாமி முதல்வராக பதவியேற்றார். 15 நாட்களுக்குள் பெரும்பான்மையை நிருபிக்கும்படி ஆளுநர் கூறினார். 

18 பிப்ரவரி 2017 அன்று பழனிசாமி பெரும்பான்மையை நிருபிக்க சட்டமன்றத்தைக் கூட்டினார். காலை 11 மணிக்கு சட்டப்பேரவை தொடங்கியதும், நம்பிக்கை வாக்கெடுப்பு தீர்மானத்தை முதல்வர் முன்மொழிந்தார். ரகசிய வாக்கெடுப்பு நடத்த வேண்டும் என்று பன்னீர்செல்வம் அணி, திமுக, காங்கிரஸ், இந்திய யூனியன் முஸ்லிம் லீக் கட்சிகள் வலியுறுத்தின. வேறொரு நாளில் நம்பிக்கை வாக்கெடுப்பை நடத்தவேண்டும் எனவும் கோரப்பட்டது. ரகசிய வாக்கெடுப்பு நடத்த வேண்டும் எனும் கோரிக்கையை ஏற்க முடியாது என்றும், வாக்கெடுப்பு முறை எனது தனிப்பட்ட முடிவென்பதால் தனது உரிமையில் யாரும் தலையிடக் கூடாது என்றும் பேரவைத் தலைவர் தனபால் பேசினார். இதனையடுத்து திமுக உறுப்பினர்கள் மேஜை மீது ஏறி நின்று வாக்குவாதம் செய்தல், இருக்கைகளை தட்டுதல், காகிதங்களைக் கிழித்தெறிதல் என அமளி செய்தனர். பேரவைத் தலைவர் மைக் உடைக்கப்பட்டது. அவரது இருக்கை சேதப்படுத்தப்பட்டது. பேரவை செயலாளர் ஜமாலுதீன் இருக்கையும் உடைக்கப்பட்டது. இந்த பலத்த அமளிக்கு இடையிலும், எடப்பாடி பழனிசாமி அணியில் உள்ள சட்டப்பேரவை உறுப்பினர்கள் மட்டும் அமைதியுடன் இருந்தனர். இதனால் பேரவையில் இருந்து சபாநாயகர் வெளியேறியதோடு, சட்டப்பேரவைக் கூட்டத்தை 1 மணி வரை ஒத்திவைத்தார். அவை மீண்டும் கூடியபோது மீண்டும் அமளி ஏற்பட்டு, திமுக உறுப்பினர்களை வெளியேற்றுமாறு அவைக் காவலர்களுக்கு பேரவைத் தலைவர் உத்தரவு பிறப்பித்தார். திமுக உறுப்பினர்களை வெளியேற்றப்பட்டதையடுத்து, காங்கிரசு உறுப்பினர்கள் வெளிநடப்பு செய்தனர்.

அதன்பிறகு வாக்கெடுப்பு நடந்தது. 122 வாக்குகள் பெற்று பழனிச்சாமி நம்பிக்கை வாக்கெடுப்பில் வெற்றி பெற்றதாக சபாநாயகர் தனபால் அறிவித்தார். பன்னீர்செல்வம் அணியினைச் சேர்ந்த 11 பேர் தீர்மானத்துக்கு எதிராக வாக்களித்தனர்.




</doc>
<doc id="327984" url="https://ta.wikipedia.org/wiki?curid=327984" title="கரும்பிடரி மாங்குயில்">
கரும்பிடரி மாங்குயில்

கரும்பிடரி மாங்குயில் () ("black-naped oriole", "Oriolus chinensis") என்பது ஆசியாவின் பல பகுதிகளில் காணப்படக்கூடிய ஒரு பறவை ஆகும். இப்றவை மாங்குயில் போல அல்லாமல் அதன் கண் பகுதியில் இருந்து ஒரு கரும்பட்டை அதன் பிடரிவரை நீண்டு இணைகிறது. பெண் மற்றும் ஆண் பறவைகளுக்கு பெரிய அளவு வேறுபாடு இல்லை என்றாலும் பெண் பறவையின் இறக்கையில் உள்ள சிறகுகளில் பச்சை நிறம் கலந்ததாக இருக்கும். இப்பறவையின் அலகு இளஞ்சிவப்பு நிறம் கொண்டதாக இருக்கும்.

இவை மாங்குயில் போன்ற தோற்றம் கொண்டிருந்தாலும், உருவத்தில் சற்று பெரியது. கருமை நிற பிடரியானது கண்ணிலிருந்து நீண்டு கழுத்தின் பின்பகுதியில் இணைந்து காணப்படும். கரும்பிடரி மாங்குயில்கள் சிறு பழங்கள் மற்றும் பூச்சிகளை உண்ணும். நவம்பர் முதல் மார்ச் வரையிலான காலத்தில் தென் இந்தியப் பகுதிக்கு இப் பறவைகள் வலசை வருகின்றன. வலசை காலத்தில் கூடுகட்டி குஞ்சு பொரிப்பதில்லை.


</doc>
<doc id="327989" url="https://ta.wikipedia.org/wiki?curid=327989" title="அகான்தசுத் தாவரப்பேரினம்">
அகான்தசுத் தாவரப்பேரினம்

அகான்தசு தாவரப்பேரினம் (ஆங்கிலம்:Bear's breeches, தாவரவியல் வகைப்பாடு : Acanthus) என்பது பூக்கும் தாவரம் என்ற உயிரியக் கிளையின் கீழ் அமைந்துள்ள, முண்மூலிகைக் குடும்பத்தின் ~250 பேரினங்களில் உள்ள ஒரு முக்கியமானப் பேரினம் ஆகும். இதிலுள்ள பெரும்பான்மையானத் தாவர இனங்கள் மூலிகைகளாக அமைந்து, உலகின் பல நாட்டினரால் பயன் படுத்தப் படுகிறது. இப்பேரினத்தின் கீழ் ஏறத்தாழ 30 இனங்கள் உள்ளன. வெப்ப மண்டலங்களிலும், மிதவெப்ப மண்டலங்களிலும் அமைந்துள்ள, நடுநிலக் கடல் வடிநிலங்கள் முதல் ஆசியா வரை இவை காணப்படுகின்றன. இதன் தாவரங்கள், பல்வகைமைகளுடையத்(diversity) தாவரங்களாக அமைந்துள்ளன. கிரேக்கச் சொல்லான , "akanthos" என்பது முள், பூ என்பதைக் குறிக்கிறது. மேலும், இத்தாவரங்களின் வடிவம், கொறிந்திய ஒழுங்கு என்ற பழங்கட்டிடக்கலையை ஒத்து இருப்பதாலும், இப்பெயரைப் பெற்றது. இவை பல்லாண்டு வாழ்கின்ற இயல்புடையதாகவும், (perennial), அரிதான முட்புதர்செடியாகவும்(subshrub) விளங்குகின்றன. இதன் இலைகளில் முட்களும், முட்மஞ்சரியாகவும் (raceme) இருக்கின்றன. பூக்கள் வெள்ளை நிறத்துடன் அல்லது வெளிர் சிவப்புடனும் இருக்கின்றன. அவற்றின் உயர அளவு என வேறுபட்டு காணப்படுகின்றன.



</doc>
<doc id="328002" url="https://ta.wikipedia.org/wiki?curid=328002" title="கேரள வாலாட்டி பாம்பு">
கேரள வாலாட்டி பாம்பு

கேரள வாலாட்டி பாம்பு ("Kerala shieldtail"), தமிழகப் பகுதியான மேற்குத் தொடர்ச்சி மலைத்தொடரில் அமைந்துள்ள ஆனை மலைக் காடுகளில் காணப்படும் ஒரு ஊர்வனகுடும்பத்தைச் சார்ந்த பாம்பு இனம் ஆகும். இது இந்தியா, இலங்கைக் காடுகளில் காணப்படும் கவச வால் பாம்பின் (shield-tailed snake) துணையினம் எனக் கூறப்பட்டாலும் தற்போதைய ஆராய்ச்சியின் படி, எந்த வகை என்று வகைப்படுத்தமுடியான இனமாக உள்ளது.

இந்திய நாட்டின் கேரள மாநிலத்தின் மேற்குத் தொடர்ச்சி மலைத்தொடரில் அமைந்துள்ள கோட்டைப் பாறை, ஆனை மலைப் பகுதிக்கு உட்பட்ட திருவிதாங்கூர், இடுக்கு மாவட்டத்திற்கு உட்பட்ட முதிரைப்புழி ஆற்றின் (Muthirapuzha River) படுகையில் இருக்கும் கிராமமான குஞ்சுதானி (Kunchithanny) முதல் திருவனந்தபுரம் வரையிலும் அமைந்துள்ள வட்டாரங்களிலும் கானப்படுகிறது. மேலும் இவை இலங்கையில் பல இடங்களிலும் காணப்படுகின்றன.

இதன் முதுகுப்பகுதி பழுப்பிலோ கரும்பழுப்பு நிறத்திலோ, புள்ளிகளுடனும், கோடுகளுடனும் காணப்படுகிறது. இவற்றின் கீழ்ப் பகுதி மஞ்சளிலும் அடர் பழுப்பு நிறத்திலும் காணப்படுகிறது. இவற்றில் பருவம்வந்த பாம்புகள் 45 செ. மீற்றர்கள் நீளம் வரை இருக்கும். இவற்றிற்கு பின்புற செதில்கள் (Dorsal scales) உடம்பின் நடுப்பகுதியிலிருந்து 17 கோடுகள் காணப்படுகின்றன. மேலும் தளைக்குமேல் இரண்டு கோடுகள் காணப்படுகின்றன. பின்புற செதில்கள் (Ventral scales) வால் பகுதியில் 126 முதல் 146 கோடுகளும், வளரும் செதில்கள் (Subcaudal scales) 8 முதல் 12 வரையும் காணப்படுகின்றன.




</doc>
<doc id="328021" url="https://ta.wikipedia.org/wiki?curid=328021" title="முகம்மது நபி அருங்காட்சியகம், ஜோர்தான்">
முகம்மது நபி அருங்காட்சியகம், ஜோர்தான்

முகம்மது நபி அருங்காட்சியகம் ஜோர்தான் நாட்டின் தலைநகரான அம்மான் நகரில் உள்ள அருங்காட்சியகம் ஆகும். 

இந்த அருங்காட்சியகம் 2012 மே 15 ஆம் தேதி அம்மான் நகரிலுள்ள ஹுசைன் பொது பூங்கா பகுதியில் உள்ள மன்னர் ஹுசைன் பள்ளிவாசல் வளாகத்தில் ஆரம்பிக்கப்பட்டது.
இதை திறந்து வைத்தவர் ஜோர்தான் நாட்டின் மன்னர் இரண்டாம் அப்துல்லா.
இந்த அருங்காட்சியகத்தில் முகம்மது நபியின் உடைமைகள் பாதுகாக்கப்படுகின்றன. அவரது தாடியில் இருந்து ஒரு முடி உட்பட உடைமைகள் அங்கு காட்சிப்படுத்தப்பட்டுள்ளன. முகம்மது நபி பைசாண்டியப் பேரரசுக்கு அனுப்பிய கடிதமும் அங்கு பாதுகாக்கப்பட்டு வருகிறது. முகம்மது நபி அவர்கள் இறைத்தூதுக்கு முன் வணிகம் செய்து காலத்தில் நிழலுக்காக இளைப்பாறிய மரத்தின் மரக்கன்று அங்கு வைக்கப்பட்டுள்ளது.


</doc>
<doc id="328035" url="https://ta.wikipedia.org/wiki?curid=328035" title="நீலஞ்சம்பா (நெல்)">
நீலஞ்சம்பா (நெல்)

நீலஞ்சம்பா ("Neelan samba") என்று அழைக்கப்படும் இந்த நெல் வகை, ஒரு பாரம்பரிய நெல் வகையாகும். தமிழகத்தின், காஞ்சிபுரம் மாவட்டத்திலுள்ள, “சுக்கன் கொள்ளை” எனும் நாட்டுப்புறப் பகுதியில் பிரதானாமாக விளையக்கூடிய இந்நெல் வகை, ஒரு ஏக்கருக்கு சுமார் 1500 கிலோ நெல் தானியமும், சுமார் 1800 கிலோ வைக்கோலும் கிடைப்பதாக கூறப்படுகிறது. 

மத்திய, மற்றும் நீண்டக்கால நெல் வகையைச்சார்ந்த நெற்பயிர்கள் சாகுபடி செய்ய ஏற்ற பருவகாலமான சம்பா பட்டம் எனும் இப்பருவத்தில், 175 - 180 நாள் வயதுடைய நீலஞ்சம்பா பயிரிடப்படுகிறது. மேலும் ஆகத்து, மற்றும் செப்டம்பர் மாதங்களில் தொடங்கக்கூடிய சம்பா பட்டத்தில் தமிழ்நாட்டின் அனைத்து மாவட்டங்களிலும், சாகுபடி செய்ய ஏற்றப் பருவமாக விளங்குகிறது.

நீர் சூழ்ந்த நிலைகளில் உள்ள நிலங்களில் செழித்து வளரக்கூடிய இந்த நெல் வகையின் அரிசி, தடித்த பெரு நயத்துடன் சிவப்பு நிறத்தில் காணப்படும். மேலும், முற்காலத்தில் படகில் சென்று அறுவடை செய்யப்பட்ட நீலஞ்சம்பா நெற்பயிர்கள், இலைத் தத்துப்பூச்சி மற்றும் கதிர்நாவாய்ப் பூச்சிகளை எதிர்க்கும் திறன் கொண்டவை.





</doc>
<doc id="328038" url="https://ta.wikipedia.org/wiki?curid=328038" title="பன்னிருவர், சியா இசுலாம்">
பன்னிருவர், சியா இசுலாம்

பன்னிருவர்கள் (Twelver) (, , ) சியா இசுலாமின் ஒரு பிரிவாகும். முகமது நபியின் மருமகனும் கலீபாவுமான அலீக்குப் பின்னர் வந்த 12 இமாம்களை பன்னிருவர்கள் என்பர்.

பன்னிருவர் எனும் சொல் சியா இசுலாமிய சமயத்தின் 12 இமாம்களைக் குறிக்கும்.
திருக்குர்ஆன் மற்றும் முகமது நபி போன்ற இறைத்தூதர்கள் மற்றும் இறை வாக்காளர்களின் நற்செய்திகள் மற்றும் பன்னிரு இமாம்கள் விளக்கிய நபிமொழிகள் அடிப்படையில் இமாமிய சியா பிரிவு தத்துவங்கள் கொண்டுள்ளது.

முகமது நபிக்கு அடுத்து வந்த இப்பன்னிருவர்கள் இசுலாமிய சமூகத்தின் ஆன்மிகம் மற்றும் அரசியல் பணிகளுக்கு தலைமை தாங்கி நடத்தி செல்லும் அதிகாரம் பெற்றவர்கள் என அறியப்படுகிறது.

பன்னிருவர்களின் இறையியல் கொள்கைகளின் படி, இசுலாமிய சமூகத்தை அறவழியில் வழியில் நடத்திச் செல்வதுடன், சரியத் சட்டங்களை சமூகத்தில் நிலைநாட்டவும், அவற்றை தேவைப்படும் இடத்தில் விளக்கவும் செய்கின்றனர்.

குரானில் உள்ள வேத வாக்கியங்களை விளக்கும் ஆற்றல் படைத்தவர்கள். மேலும் முகமது நபிகள் அருளிய சுன்னாவின் படி இசுலாமிய சமூகத்திற்கு முன்மாதிரியாக வாழ்ந்தவர்கள்.

ஈரான், அசர்பைசான், ஈராக், பஹ்ரைன், லெபனான் போன்ற இசுலாமிய நாடுகளில் பன்னிருவர்களைப் பின்பற்றும் சியா பிரிவு இசுலாமியர்கள் பெரும்பான்மையாக வாழ்கின்றனர். இந்தியா, பாகிஸ்தன், சவுதி அரேபியா, யேமன், வங்காளதேசம், குவைத், ஓமன், ஐக்கிய அரபு அமீரகம், கத்தார், நைஜிரியா, எகிப்து, சாட் மற்றும் தான்சானியா போன்ற நாடுகளிலும் சிறுபான்மையினத்தவராக உள்ளனர்.

இசுலாமிய நாடுகளில் ஈரானிய அரசு மட்டும் பன்னிருவர் (சியா இசுலாம்) நெறியை அலுவல் சமயமாக கொண்டுள்ளது.

பன்னிரு இமாம்களின் பெயர்கள்:





</doc>
<doc id="328055" url="https://ta.wikipedia.org/wiki?curid=328055" title="சிறியா நங்கை">
சிறியா நங்கை

சிறியா நங்கை (தாவர வகைப்பாடு:"Andrographis alata") என்பது தமிழ்நாட்டில் வளரும் மூலிகைகளில் ஒன்றாகும். இதனை சுருக்கமாக, நங்கை என்றும் அழைப்பர். நஞ்சுமுறிவுக்கு இது சித்தமருத்துவத்தில் பயனாகிறது. கசப்பு சுவை உடையதாக இருக்கும். இலைகள் சிறியதாக இருப்பதால், சிறியா நங்கை என பெயர் பெறுகிறது. இலைகள் பெரியதாக இருப்பதால், மற்றொரு தாவரம் பெரியா நங்கை ("Andrographis lineata ") எனப் பெயர் பெறுகிறது. குருதியின் சர்க்கரைச் சத்து அளவை வெகுவாகக் குறைப்பதாக அறியப்படுகிறது.

<poem>
சிறியாநங்' கைத் தழையைச் சேவித்த பேரைப்
பிரியார் மடந்தையர்கள் பின்னும் அறியதில்
டங்கனமும் நீறும் தனியழகு முண்டாகும்
திங்கள் முக மாதே தெளி
</poem>




</doc>
<doc id="328065" url="https://ta.wikipedia.org/wiki?curid=328065" title="திருவாங்கூர் குக்குரி பாம்பு">
திருவாங்கூர் குக்குரி பாம்பு

திருவாங்கூர் குக்குரி பாம்பு ("Travancore kukri snake") 1826 ஆம் ஆண்டு அறியப்பட்ட கலோபெரியா (Colubridae) என்ற பேரினத்தில் காணப்படும் ஊர்வன குடும்பத்தைச் சார்ந்த ஒரு வகைப்பாம்பு இனம் ஆகும். இவை நடு ஆசியா துவங்கி வெப்பமண்டல ஆசியாவின் பல பகுதிகளிலும் காணப்படுகிறது. மேலும் இவை தமிழகப் பகுதியான மேற்குத் தொடர்ச்சி மலைத்தொடரில் அமைந்துள்ள ஆனை மலைக் காடுகளில் காணப்படுகிறது. 



</doc>
<doc id="328066" url="https://ta.wikipedia.org/wiki?curid=328066" title="திருவாங்கூர் ஓநாய் பாம்பு">
திருவாங்கூர் ஓநாய் பாம்பு

திருவாங்கூர் ஓநாய் பாம்பு ("Travancore wolf snake") கலோபெரியா (Colubridae) பேரினத்தில் காணப்படும் ஊர்வன குடும்பத்தைச் சார்ந்த ஒரு வகைப் பாம்பு இனம் ஆகும். இவை தமிழகப் பகுதியான மேற்குத் தொடர்ச்சி மலைத்தொடரில் அமைந்துள்ள ஆனை மலைக் காடுகளில் காணப்படுகிறது.

இவை பாகிசுதான், இந்தியாவின் மேற்குத் தொடர்ச்சி மலைத்தொடர், ஆந்திரா, தமிழ் நாடு, மத்திய பிரதேசம், ஒரிசா, மகாராசுட்டிரா மற்றும் கேரளம் போன்ற பகுதிகளில் பரவியுள்ளது. 

இவை இலையுதிர் (Deciduous) சமவெளி (Plain) குன்றுகள், மற்றும் பசுமை மாறாக் காடுகளில் (Evergreen forest) காணப்படுகிறது.

"திருவாங்கூர் ஓநாய் பாம்புகள்" இரவில் உணவுகளை தேடி பிடித்து உட்க்கொள்ளும் பழக்கத்தைக் கொண்டுள்ளது.



</doc>
<doc id="328067" url="https://ta.wikipedia.org/wiki?curid=328067" title="கொச்சி பிரம்பு ஆமை">
கொச்சி பிரம்பு ஆமை

கொச்சி பிரம்பு ஆமை ("Cane turtle") இவை இந்தியா நாட்டின் தமிழகப் பகுதியான மேற்குத் தொடர்ச்சி மலைத்தொடரில் அமைந்துள்ள ஆனை மலைக் காடுகளில் காணப்படும் ஒரு ஆமை வகையாகும். இவ்வகையான ஆமைகள் ஓரிட வாழ்வியாக உள்ளது. கடல் மட்டத்திலிருந்து 1500 அடிகள் உயரத்தில் கொச்சியின் காட்டுப்பகுதியில் 1912 ஆம் ஆண்டில் இனம் காணப்பட்டது. அப்போதைய நிலையில் இரண்டு ஆமைகள் கண்டுபிடிக்கப்பட்டன. அதற்குப்பிறகு 70 ஆண்டுகள் கழித்து 1982 ஆம் ஆண்டுதான் அடையாளம் காணப்பட்டது.



</doc>
<doc id="328070" url="https://ta.wikipedia.org/wiki?curid=328070" title="இந்திய கரட்டைப் பல்லி">
இந்திய கரட்டைப் பல்லி

இந்திய கரட்டைப் பல்லி ("Indian day gecko", உயிரியல் வகைப்பாடு: "Cnemaspis indica") எனப்படுபவை இந்தியா நாட்டின் தமிழகப் பகுதியான மேற்குத் தொடர்ச்சி மலைத்தொடரில் அமைந்துள்ள ஆனை மலைக் காடுகளில் காணப்படும் ஒரு பல்லி வகையாகும்.




</doc>
<doc id="328074" url="https://ta.wikipedia.org/wiki?curid=328074" title="மேற்குத் தொடர்ச்சி மலைப் பறக்கும் பல்லியோந்திகள்">
மேற்குத் தொடர்ச்சி மலைப் பறக்கும் பல்லியோந்திகள்

மேற்குத் தொடர்சி மலைப் பறக்கும் பல்லியோந்திகள் ("Western Ghats flying lizard") இவை இந்தியக் நாட்டில் காணப்படும் ஊர்வன வகையைச் சார்ந்த பல்லியோந்திகள் இனங்கள் ஆகும். இவற்றின் விலாப்பகுதியில் காணப்படும் வௌவாலின் இறக்கைச் (Patagium) சவ்வு போன்ற தோலின் உதவியுடன் மரம் விட்டு மரம் பறப்பதுபோல் தாவிச்செல்லும் பழக்கம் கொண்டுள்ளது. தமிழக வனப்பகுதியான மேற்குத் தொடர்ச்சி மலைத்தொடரில் அமைந்துள்ள ஆனை மலைக் காடுகளில் அதிகமாக் காணப்படுகிறது. மேலும் கர்நாடகா, கேரளம் மற்றும் கோவாவின் காட்டுப்பகுதிகளிலும் காணப்படுகிறது.



</doc>
<doc id="328091" url="https://ta.wikipedia.org/wiki?curid=328091" title="நியூஸ்18 தமிழ்நாடு தொலைக்காட்சி">
நியூஸ்18 தமிழ்நாடு தொலைக்காட்சி

நியூஸ்18 தமிழ்நாடு தொலைக்காட்சி, 2016ஆம் ஆண்டு முதல் சென்னை தமிழ்நாட்டை தலைமையிடமாக கொண்டு இயங்கும் தமிழ் மொழி செய்தி தொலைக்காடசி சேவையாகும்.

இந்த தொலைக்காட்சியில் காலத்தின் குரல், முதல் பார்வை, பயிர்த்தொழில் பழகு, யாதும் ஊரே, சினிமா 18 , ரிப்போர்ட்டர் 18, பிம்பம், , அறிவை விரிவுச்செய் உள்ளிட்ட நிகழ்ச்சிகள் ஒளிபரப்பாகிவருகின்றது.



</doc>
<doc id="328094" url="https://ta.wikipedia.org/wiki?curid=328094" title="நினைவு நிறுவனம்">
நினைவு நிறுவனம்

நினைவு நிறுவனம் என்பது பொது அறிவு வளங்களின் களஞ்சியங்களைப் பாதுகாத்து பகிரும் நிறுவனம் ஆகும். நூலகம், ஆவணகம், அருங்காட்சியகம், காட்சிக்கூடம், பண்பாட்டு நிறுவனங்கள் போன்ற நிறுவனங்களுக்கு பொதுவான ஒரு சொல்லாக இது பயன்படுத்தப்படுகின்றது. எண்ணிம உலகில், இந்த நிறுவனங்களின் செயற்பாடுகள் பல நிலைகளில் இணைந்ததாலும், வேறுபாடுகள் குறைந்ததாலும், இவற்றை ஒருங்கே குறிக்க இந்தச் சொல கூடிதலாகப் பயன்படுத்தப்படலாயிற்று.

படைப்புகள், பதிவுகள், பெளதீக பொருட்கள், மரபுத் தளங்கள் (sites) ஊடாக நினைவு நிறுவனம் ஒரு சமூகத்தின் அறிவுத் தளங்களை, வரலாற்றை, அடையாளத்தை, தொடர்புகளை பேண உதவுகின்றது. குடிசார் சமூகத்தின் செயற்பாடுகளுக்கு, குறிப்பாக மக்களாட்சிக்கு, மனித உரிமைகளுக்கு நினைவு நிறுவனங்கள் உதவக் கூடியன. 



</doc>
<doc id="328116" url="https://ta.wikipedia.org/wiki?curid=328116" title="உள்ளங்கை">
உள்ளங்கை

உள்ளங்கை (palm, volar) என்பது கையின் தொடக்கப் பகுதியில் அமைந்துள்ள, உட்பக்கப் பகுதி ஆகும். இதன் நுனியில் கைவிரல்களும்(fingers), மறுமுனையில் மணிக்கட்டும்(wrist) அமைந்துள்ளது. இதன் மறுபக்கத்தை, புறங்கை என்று அழைப்பர். உடலின் வெளிப்புறத்தில் உள்ளங்கை இருந்தாலும், புறங்கையை விட, வெள்ளை நிறமாகவோ, வெளிர் சிவப்பு நிறமாகவோக் காணப்படுகிறது. உள்ளங்கையின் உட்புறம், கோடுகள் போன்ற தோல் அமைவுகள் உள்ளன. இவற்றை கைரேகைகள் என்பர். இந்த ரேகைகள் உள்ளங்கைகளில் தோன்றுவது குறித்த மாறுபட்ட அறிவியல் கோட்பாடுகள் நிலவுகின்றன. பெரும்பாலோனார், கருப்பையின் உள்ளே கரு வளர்நிலையில், கைவிரல்கள் மூடிய நிலையிலேயே இருந்ததால் தோன்றி இருக்கலாம் எனக் கருதுகின்றனர். 

பரிணாம வளர்ச்சியில் குரங்கினங்கள் உயர்நிலையாகக் கருதப்படுகின்றன. இதில் ஒராங்குட்டான், சிம்பன்சி ஆகிய குரங்கினங்களின் மரபுத்தடங்கள், மனிதனின் மரபுத் தடங்களோடு மிகவும் நெருக்கமாக ஒத்து வருகின்றன. எனவே, குரங்கினங்களின் உள்ளங்கை பயன்பாடு, மனிதனின் உள்ளங்கை பயன்பாடோடு பரிணாம அடிப்படையில் உயர்நிலையை அடைந்துள்ளது.



</doc>
<doc id="328132" url="https://ta.wikipedia.org/wiki?curid=328132" title="சொக்கநாத நாயக்கர் அரண்மனை">
சொக்கநாத நாயக்கர் அரண்மனை

சொக்கநாத நாயக்கர் அரண்மனை, என்பது தற்போது அதிராரப்பூர்வமாக ராணி மங்கம்மாள் மகால் என அழைக்கப்படுவது. பதினேழாம் நூற்றாண்டின் நடுப்பகுதியைச் சேர்ந்த ஒரு அரண்மனையாகும். இது மதுரை நாயக்கர்களால் கட்டப்பட்டது. இது தமிழ்நாட்டின்திருச்சிராப்பள்ளியில் மலைக்கோட்டையின் அடிவாரத்தில் உள்ளது. இந்த அரண்மனையை மதுரை ஆட்சியாளரான சொக்கநாத நாயக்கர் கட்டினார். இது "மதுரை நாயக்கர்கள்" திருச்சிராப்பள்ளியைத் தலைநகராகக் கொண்டு 1616 முதல் 1634 வரையும் பின்னர் 1665 முதல் 1736 இல் ஆண்டபோது இது "தர்பார் " என அழைக்கப்பட்டது. தற்போது இந்த அரண்மனையில் திருச்சிராப்பள்ளி அரசு அருங்காட்சியகம் செயல்படுகிறது. அரண்மனையின் வளாகத்தில் பல அரசு அலுவகங்கள் செயல்படுகின்றன.



</doc>
<doc id="328140" url="https://ta.wikipedia.org/wiki?curid=328140" title="ஆ. தியாகராசா">
ஆ. தியாகராசா

ஆறுமுகம் தியாகராஜா ("Arumugam Thiagarajah", 17 ஏப்ரல் 1916 – 24 மே 1981) இலங்கைத் தமிழ் அரசியல்வாதியும், முன்னாள் நாடாளுமன்ற உறுப்பினரும், ஆசிரியரும் ஆவார்.

தியாகராஜா ஆறுமுகம், அமிர்தவல்லி ஆகியோருக்கு 1916 ஏப்ரல் 17 இல் மலேசியாவில் பிறந்தார். தனது எட்டு வயதில் இலங்கை வந்து யாழ்ப்பாணத்திலே கல்வி கற்றார். பின்பு இவர் சென்னை அடையாறு கலாசேத்திராவில் சேர்க்கப்பட்டு கல்வி பயின்றார்.

1936 இல் இளங்கலைப் பட்டமும், 1938 இல் முதுகலைப் பட்டமும், 1941 இல் எம். லிட். பட்டமும் பெற்று இலங்கை திரும்பி காரைநகர் இந்துக் கல்லூரியில் ஆசிரியராகப் பணியாற்றினார். 1942 இல் மகேசுவரி சிவகுருநாதன் என்பவரைத் திருமணம் புரிந்தார். 1946 இல் காரைநகர் இந்துக் கல்லூரியின் தலைமை ஆசிரியராகப் பொறுப்பேற்று, 1970 இல் கல்விச் சேவையில் இருந்து ஓய்வு பெற்று அரசியலில் இறங்கினார். 1979 ஆம் ஆண்டு இந்தியா சென்று கலாநிதி பட்டத்திற்கான ஆய்வினை மேற்கொண்டு “இலங்கையும் தென் ஆசியாவின் பொருளாதார ஒத்துழைப்பு” என்ற நூலை எழுதினார்.

தியாகராஜா அகில இலங்கைத் தமிழ்க் காங்கிரஸ் கட்சியின் வேட்பாளராக வட்டுக்கோட்டைத் தொகுதியில் 1970 நாடாளுமன்றத் தேர்தலில் போட்டியிட்டு இலங்கைத் தமிழரசுக் கட்சி வேட்பாளர் அ. அமிர்தலிங்கத்தை 725 வாக்குகள் வித்தியாசத்தில் வெற்றி பெற்று நாடாளுமன்றம் சென்றார். தேர்தலில் வெற்றி பெற்ற சில நாட்களில் அவர் சிறிமாவோ பண்டாரநாயக்கா தலைமையிலான இலங்கை சுதந்திரக் கட்சி அரசில் சேர்ந்து புதிய குடியரசு அரசமைப்புக்கு ஆதரவாக வாக்களித்தார். 1972 ஆம் ஆண்டில் இவரது கொழும்பு இல்லத்தில் வைத்து இவர் மீது இடம்பெற்ற கொலை முயற்சியில் உயிர் தப்பினார்.

தியாகராஜா 1977 தேர்தலில் சுயேட்சை வேட்பாளராகப் போட்டியிட்டு தமிழர் விடுதலைக் கூட்டணி வேட்பாளர் தா. திருநாவுக்கரசுவிடம் 18,200 வாக்குகள் வித்தியாசத்தில் தோற்றார். இவர் பின்னர் ஐக்கிய தேசியக் கட்சியில் சேர்ந்தார். 1981 மாவட்ட அபிவிருத்தி சபைத் தேர்தலில் யாழ்ப்பாண மாவட்டத்தில் அக்கட்சியின் முதன்மை வேட்பாளராக அறிவிக்கப்பட்டார். ஐக்கிய தேசியக் கட்சியின் வேட்பாளர்களுக்கு எதிராக ஈழப்போராளிகள் எச்சரிக்கை விடுத்திருந்தனர். 1981 மே 24 இல் புளொட் போராளி ஒருவரால் மூளாயில் தேர்தல் கூட்டம் ஒன்றில் உரையாற்றும் போது சுடப்பட்டார். இவர் பின்னர் மருத்துவமனையில் அனுமதிக்கப்பட்டு இறந்தார்.


</doc>
<doc id="328180" url="https://ta.wikipedia.org/wiki?curid=328180" title="கேசவ தேவ் கோயில்">
கேசவ தேவ் கோயில்

கேசவ தேவ் கோயில் (Keshav Dev Temple), வட இந்தியாவின் உத்தரப் பிரதேச மாநிலத்தின் மதுரா நகரத்தில் உள்ள கிருஷ்ணர் பிறந்த இடத்தில் அமைந்துள்ளது. முக்தி தரும் ஏழு நகரங்களில் ஒன்றான மதுராவில் அமைந்த கிருஷ்ணருக்கு அர்பணிக்கப்பட்ட இக்கோயில் இந்துக்களின் புனித யாத்திரைத் தலங்களில் ஒன்றாக விளங்குகிறது. 
இக்கோயிலின் மூலவராக கேசவ தேவ் விளங்குகிறார்.

இக்கோயிலில் ஹோலி பண்டிகை, கிருஷ்ண ஜெயந்தி போன்ற முக்கியத் திருவிழாக்கள் நடைபெறுகிறது.

இந்து தொன்மவியலின் படி, இக்கோயிலை கிருஷ்ணரின் கொள்ளுப் பேரனான வஜ்ரநாபன் நிறுவியதாக கருதப்படுகிறது.
கி பி 400-இல் குப்தப் பேரரசின் இரண்டாம் சந்திரகுப்தர் காலத்தில் சிறிதாக இருந்த கேசவ தேவ் கோயிலை பெரிதாக நிறுவினார். 
பின்னர் புந்தேல்கண்ட் பிரதேசத்தில் உள்ள ஓர்ச்சா நாட்டு ராஜ்புத்திர மன்னர் வீர் சிங் கேசவ தேவ் கோயிலை சீரமைத்து கட்டியதாக கருதப்படுகிறார். 

கேசவ தேவ் கோயில் கி பி 1017-இல் கஜினி முகமதுவால் சிதைக்கப்பட்டது. 16-ஆம் நூற்றாண்டில் சைதன்ய மகாபிரபு கேசவ தேவ் கோயிலுக்கு தரிசனம் செய்ய வந்த போது, சிக்கந்தர் லோதியால் கேசவ தேவ் கோயில் இடிக்கப்பட்டதாக கூறியுள்ளார்.
முகலாயப் பேரரசர் ஜஹாங்கீர் ஆட்சிக் காலத்தில் புந்தேல்கண்ட் பிரதேசத்தில் உள்ள ஓர்ச்சா நாட்டு ராஜ்புத்திர மன்னர் வீர் சிங், கேசவ தேவ் கோயிலை சீரமைத்து கட்டினார். 1699-இல் அவுரங்கசீப் கட்டளையின் படி கேசவ தேவ் கோயில் இடித்துத் தள்ளப்பட்டது. 

1944-இல் மதன் மோகன் மாளவியா கேசவ தேவ் கோயிலைப் புதுப்பித்துக் கட்ட முயன்றார். ஆனால் மாளாவியா இறந்து விட, பிர்லா குடும்பத்தின் அறக்கட்டளை நிதியுதவியுடன் 1951-இல் கேசவ தேவ் கோயில் கட்டி முடிக்கப்பட்டது.




</doc>
<doc id="328193" url="https://ta.wikipedia.org/wiki?curid=328193" title="கிருஷ்ணரின் வெண்ணெய்ப் பந்து">
கிருஷ்ணரின் வெண்ணெய்ப் பந்து

கிருஷ்ணரின் வெண்ணெய்ப் பந்து (Krishna's Butterball) (வான் இறைக் கல் என்றும் அழைக்கப்படுகிறது) கருங்கலால் ஆன பெரிய உருண்டை வடிவத்தில் தோற்றமளிக்கும் இக்கருங்கல் உருண்டை தமிழ்நாட்டின் காஞ்சிபுரம் மாவட்டத்தில் உள்ள மாமல்லபுரம் கடற்கரை அருகே சிறு குன்றின் மீது கீழே விழும் நிலையில் உள்ளது. 

இந்து தொன்மவியலின் படி, கிருஷ்ணர் தன் தாய் யசோதையின் பெரும் பாணையிலிருந்த வெண்ணெயை திருடித் தின்ற செயலை நினைவு கூறும் வகையில் இக்கல் உருண்டைக்கு கிருஷ்ணரின் வெண்ணெய்ப் பந்து என அழைக்கப்படுகிறது.

பல்லவ மன்னர் முதலாம் நரசிம்ம பல்லவன் கிருஷ்ணரின் வெண்ணெய்ப் பந்து என அழைக்கப்படும், இந்த கருங்கல் உருண்டையை குன்றிலிருந்து கீழே இறக்க செய்த முயற்சி தோல்வியில் முடிந்தது.

1908-இல் சென்னை மாகாணத்தின் ஆளுநாராக இருந்த ஆர்தர் ஹேவ்லாக், எந்நேரத்தில் கீழே விழும் நிலையில் இருக்கும் இப்பெரிய உருண்டையான கல்லை, பாதுகாப்பு காரணம் கருதி ஏழு யாணைகளின் உதவியால் குன்றுலிருந்து கீழே இறக்க முயற்சி எடுத்தார். ஆனால் இவரது முயற்சி வெற்றி பெற வில்லை. 


</doc>
<doc id="328195" url="https://ta.wikipedia.org/wiki?curid=328195" title="பளிங்குக்கல் பாறைகள்">
பளிங்குக்கல் பாறைகள்

பளிங்குக்கல் பாறைகள் அல்லது சலவைக்கல் பாறைகள் (Marble Rocks) மத்திய இந்தியாவின் மத்தியப் பிரதேச மாநிலத்தின் ஜபல்பூர் மாவட்டத்தின் தலைமையிட நகரமான ஜபல்பூர் நகரத்தின் அருகில் உள்ள "பேடாகாட்" எனுமிடத்தில் அமைந்துள்ளது. 

இங்கு பாயும் நர்மதை ஆறு இப்பகுதியில் உள்ள பாறைகளை குடைந்து சென்று மூன்று கிலோ மீட்டர் நீளத்திற்கு சலவைக்கல் பாறைகளை இயற்கையாக உண்டாக்கியது. இந்த பளிங்குக்கல் பாறைகளின் பள்ளத்தாக்கு வழியாக செல்லும் நர்மதை ஆற்றில் சுற்றுலாப் பயணிகள் படகுச் சவாரி செல்கின்கின்றனர். மேலும் பளிங்குக்கல்லால் ஆன பாறையில் "துயாந்தர் அருவி" உள்ளது. எனவே சலைவைக்கல் பாறைகள் ஒரு சுற்றுலாத் தலமாக விளங்குகிறது. இச்சலவைக்கல் பாறைகள் சிற்பங்கள் செய்தவதற்கு வெட்டி எடுக்கப்படுகிறது. 



</doc>
<doc id="328204" url="https://ta.wikipedia.org/wiki?curid=328204" title="தேவபந்து">
தேவபந்து

தேவபந்து (Deoband) (, , "Devband") இந்தியாவின் உத்தரப் பிரதேச மாநிலத்தின் சகரன்பூர் மாவட்டத்தில் அமைந்த நகரம் ஆகும். தேவபந்து நகரம் தில்லியிலிருந்து 150 கிலோ மீட்டர் தொலைவில் உள்ளது. மாவட்டத் தலைமையிட நகரமான சகாரன்பூர் நகரத்திலிருந்து 41 கிலோ மீட்டர் தொலைவில் தேவபந்து நகரம் உள்ளது.

25 உறுப்பினர்கள் கொண்ட நகராட்சி மன்றம் உடையே தேவபந்து நகரத்தில் புகழ் பெற்ற இசுலாமிய தாருல் உலூம் தேவ்பந்த் (இசுலாமியப் பல்கலைகழகம்),), "பாலசுந்தரி கோயில்" மற்றும் ஜாமியா திப்பியா யுனானி மருத்தவக் கல்லூரி அமைந்துள்ளது. 

2011-ஆம் ஆண்டின் மக்கள் தொகை கணக்கெடுப்பின் படி தேவபந்து நகரத்தின் மொத்த மக்கள் தொகை 97,037 ஆகும். அதில் ஆண்கள் 53,538; பெண்கள் 43,499 ஆக உள்ளனர். பாலின விகிதம் 1000 ஆண்களுக்கு, 812 பெண்கள் வீதம் உள்ளனர். சராசரி எழுத்தறிவு விகிதம் 75.23 % ஆக உள்ளது. ஆண்களின் எழுத்தறிவு 79.59 % ஆகவும்; பெண்களின் எழுத்தறிவு 69.77 % ஆகவும் உள்ளது. மொத்த மக்கள் தொகையில் ஆறு வயத்திற்குட்பட்டவர்கள் 12,200 ஆக உள்ளனர். இந்நகரத்தில் உருது, இந்தி மற்றும் ஆங்கில மொழிகள் பேசப்படுகிறது. 

97,037 மக்கள் தொகை கொண்ட தேவபந்து நகரத்தில் இசுலாமியர்கள் 71.06% ஆகவும், இந்துக்கள் 27.87% ஆகவும், சமணர்கள் 0.44% ஆகவும், கிறித்தவர்கள் 0.25% ஆகவும், சீக்கியர்கள் 0.22% ஆகவும், மற்றவர்கள் 0.16% ஆகவும் உள்ளனர். 



</doc>
<doc id="328206" url="https://ta.wikipedia.org/wiki?curid=328206" title="காடைக் கழுத்தான் (நெல்)">
காடைக் கழுத்தான் (நெல்)

காடைக் கழுத்தான் ("Kadaikazhuthan") என்று அழைக்கப்படும் இந்த நெல் வகை, ஒரு பாரம்பரிய நெல் வகையாகும். தமிழகத்தின், காஞ்சிபுரம் மாவட்டத்திலுள்ள, “சுக்கன் கொள்ளை” எனும் நாட்டுப்புறப் பகுதியில் பிரதானாமாக விளையக்கூடிய இந்நெல் வகை, ஒரு ஏக்கருக்கு சுமார் 1350 கிலோ நெல் தானியமும், சுமார் 1200 கிலோ வைக்கோலும், மகசூலாக கிடைப்பதாக கூறப்படுகிறது. 

மத்திய, மற்றும் நீண்டக்கால நெல் வகையைச்சார்ந்த நெற்பயிர்கள் சாகுபடி செய்ய ஏற்ற பருவகாலமான சம்பா பட்டம் எனும் இப்பருவத்தில், 165 - 170 நாள் வயதுடைய காடைக் கழுத்தான் பயிரிடப்படுகிறது. மேலும் ஆகத்து, மற்றும் செப்டம்பர் மாதங்களில் தொடங்கக்கூடிய சம்பா பட்டத்தில் தமிழ்நாட்டின் அனைத்து மாவட்டங்களிலும், சாகுபடி செய்ய ஏற்றப் பருவமாக விளங்குகிறது.

நாற்று நடவு முறைக்கு ஏற்ற இராகமான இது, சிறந்த வடிகால் வசதியுடனான நிலப்பகுதிகளில் செழித்து வளரக்கூடிய நெல் வகையாகும். வெள்ளை நிறத்துடனும், சிறந்த தரத்துடனும் காணப்படும் இந்நெல்லின் அரிசியில், தென்னிந்திய சிறப்பு உணவுப் பண்டமாக கருதப்படும் "பிட்டு" செய்வதற்கு ஏற்றதாக கூறப்படுகிறது.





</doc>
<doc id="328231" url="https://ta.wikipedia.org/wiki?curid=328231" title="பெரியா நங்கை">
பெரியா நங்கை

பெரியா நங்கை (தாவர வகைப்பாடு:"Andrographis lineata", ஆங்கிலம்:Striped False-Waterwillow) என்பது தமிழ்நாட்டில் வளரும் மூலிகைகளில் ஒன்றாகும். இதனை சுருக்காமக, நங்கை என்றும் அழைப்பர். நஞ்சுமுறிவுக்கு இது சித்தமருத்துவத்தில் பயனாகிறது. கசப்பு சுவை உடையதாக இருக்கும். இலைகள் பெரியதாக இருப்பதால், பெரியா நங்கை என பெயர் பெறுகிறது. இலைகள் சிறியதாக இருப்பதால், மற்றொரு தாவரம் சிறியா நங்கை ("Andrographis alata ") எனப் பெயர் பெறுகிறது. குருதியின் சர்க்கரைச் சத்து அளவை வெகுவாகக் குறைப்பதாக அறியப்படுகிறது.




</doc>
<doc id="328234" url="https://ta.wikipedia.org/wiki?curid=328234" title="தாவரப் பல்வகைமை">
தாவரப் பல்வகைமை

தாவரவியலில், தாவரப் பல்வகைமை (, ) என்பது தாவரப் பெயரிடல் முறைமையில், ஒரு துணை அலகாகப் பயனாகிறது. இதனைச் சுருக்கமாக, var. என்று குறிப்பிடுவர். இனம் /சிற்றினம் என்பதற்கு அடுத்து கீழே, இந்த தாவரவியல் படிமுறை உள்ளது. சில நேரங்களில், இவற்றிற்கு நடுவே, துணையினம் வரும். துணையினம் என்ற தாவரவியல் படிநிலை பெயரிடுதலை, நிலவியல் அடிப்படையிலான வேறுபாடுகளை அறிந்து கொள்வதற்குப் பயன்படுத்த வேண்டும். அந்த குறிப்பிட்ட நிலத்தில் பரவலாக ஒரு இனம் காணப்பட்டால், அத்தாவர பல்வகைமை குறிப்பிடுதல் பொருத்தமாகும். . இப்படி நிலை, பல்வேறு தாவரவியலாளர்களால், வெவ்வேறு விதமாக விவரிக்கப் படுகின்றன.இருப்பினும், பயிரிடப்படும் தாவரங்களுக்கான அனைத்துலக பெயரிடல் முறைமைக் குறியீடு அமைப்பானது, இம்முறையை கலப்பின உயிரினங்களுக்குப் பயன்படுத்துகிறது. cultivar என்ற பதத்தைப் பயன்படுத்துவதில்லை.யூபிஓவி(UPOV) நெறிமுறைகளின் படி, இச்சொல்லானாது சட்டப்பூர்வமானது ஆகும்.
</ref>



</doc>
<doc id="328237" url="https://ta.wikipedia.org/wiki?curid=328237" title="அஜ்னி தொடருந்து நிலையம்">
அஜ்னி தொடருந்து நிலையம்

அஜ்னி தொடருந்து நிலையம், இந்திய மாநிலமான மகாராஷ்டிராவின் நாக்பூரை ஒட்டிய அஜ்னியில் அமைந்துள்ளது. இது நாக்பூர் - ஐதராபாத் வழித்தடம், தில்லி - சென்னை வழித்தடம் ஆகிய வழித்தடங்களில் உள்ளது.

இங்கிருந்து 2 கி.மீ தொலைவில் நாக்பூர் தொடருந்து நிலையம் அமைந்துள்ளது.

அஜ்னி - லோக்மான்ய திலக் முனைய விரைவுவண்டி இங்கிருந்தே கிளம்புகிறது.


</doc>
<doc id="328239" url="https://ta.wikipedia.org/wiki?curid=328239" title="நாக்பூர் சந்திப்பு">
நாக்பூர் சந்திப்பு

நாக்பூர் சந்திப்பு, இந்திய மாநிலமான மகாராஷ்டிராவின் நாக்பூரில் உள்ளது.

இங்கு 242 தொடர்வண்டிகள் வந்து செல்கின்றன. இவற்றில் 53 வண்டிகள் நாள்தோறும் இயக்கப்படுகின்றன. 26 வண்டிகள் இங்கிருந்து கிளம்பக்கூடியவை. கிட்டத்தட்ட 1,60,000 மக்கள் நாள்தோறும் இந்த நிலையத்தில் இருந்து கிளம்புகின்றனர்/வந்து சேர்கின்றனர்.




</doc>
<doc id="328243" url="https://ta.wikipedia.org/wiki?curid=328243" title="மிரஜ் தொடருந்து நிலையம்">
மிரஜ் தொடருந்து நிலையம்

மிரஜ் தொடருந்து நிலையம், இந்திய மாநிலமான மகாராஷ்டிராவின் சாங்குலி மாவட்டத்தில் மிரஜ் என்னும் நகரத்தில் அமைதுள்ளது. இங்கிருந்து மும்பை, பெங்களூர், எர்ணாகுளம் உள்ளிட்ட பல நகரங்களை ரயில் வழியாக சென்றடையலாம்.



</doc>
<doc id="328247" url="https://ta.wikipedia.org/wiki?curid=328247" title="கோடநாடு எஸ்டேட்">
கோடநாடு எஸ்டேட்

கோடநாடு எஸ்டேட் என்பது தமிழ் நாட்டின் நீலகிரி மாவட்டத்தில் உள்ள ஒரு தேயிலைத் தோட்டமாகும். இந்தத் தோட்டம் நீலகிரி மாவட்டம் கோத்தகிரி அருகே சுமார் 12 கி.மீ. தொலைவில் உள்ளது. பிரசித்தி பெற்ற சுற்றுலா தலமான கோடநாடு காட்சி முனைக்கு அருகே இந்தத் தோட்டம் அமைந்துள்ளது. இந்தத் தோட்டம் தமிழ்நாட்டின் முன்னாள் முதலமைச்சர் ஜெயலலிதா முதன்முறையாக முதல்வராக பொறுப்பேற்ற காலத்தில் 1992 ஆம் ஆண்டு ரூபாய் 17 கோடிக்கு வாங்கப்பட்டது. அப்போது இந்தத்தோட்டத்தின் பரப்பளவு சுமார் 900 ஏக்கர் ஆகும். அதன் பின்னர் இந்தத் தோட்டத்தின் பக்கத்திலிருந்த வேறு தோட்டங்கள் வாங்கப்பட்டு இதனுடன் இணைத்து 1,600 ஏக்கராக விரிவாக்கப்பட்டது. இங்கு சுமார் 5,000 சதுர அடி பரப்பிலான பிரம்மாண்ட பங்களா, உலங்கு வானூர்தி தளம், படகு குழாம், தேயிலைத் தொழிற்சாலை, தோட்டத்தைச் சுற்றிப் பார்க்க பேட்டரி கார்கள் போன்றவை உள்ளன. 

இந்த தோட்டத்துக்கு வி. கே. சசிகலா, ஜெ. இளவரசி மற்றும் வி. என். சுதாகரன் ஆகியோர் இயக்குநர்களாக உள்ளனர். ஜெயலலிதாவுக்கு இதில் 10 சதவீத பங்குகள் உள்ளன. 

ஜெயலலிதா இங்கு பல முறை தங்கி ஓய்வு எடுத்துள்ளார். இவர்களால் இந்த எஸ்டேட்டை வாங்கப்பட்டதில் இருந்து கோடநாடு பகுதி யில் கடும் கெடுபிடிகள் அரங்கேற்றப்பட்டன. சாமானிய மக்கள் உள்ளே நுழையாத வகையில் தோட்டத்தில் 11 நுழைவு வாயில்கள் அமைக்கப்பட்டு, பாதுகாக்கப்பட்டு வருகிறது. இந்த எஸ்டேட்டில் இருந்து 500 சதுர மீட்டர் அளவில் இருந்த குடியிருப்பு 99 அறைகள் கொண்ட பிரம்மாண்ட பங்களாவாக புதுப்பிக்கப்பட்டது. இந்த பங்களா வெளியில் இருந்து பார்க்க முடியாதவாறு கட்டப்பட்டது. இந்த எஸ்டேட்டில் சுமார் 500 தொழிலாளர்கள் பணிபுரிகின்றனர். 

முன்னாள் முதல்வர் ஜெயலலிதா, வி. கே. சசிகலா, ஜெ. இளவரசி மற்றும் வி. என். சுதாகரன் ஆகியோர் மீதான சொத்துக் குவிப்பு வழக்கு தீர்ப்பில், சிறப்பு நீதிமன்றத் தீர்ப்பை உறுதி செய்த உச்சநீதிமன்றம், நீலகிரி மாவட்டத்தில் உள்ள கோடநாடு எஸ்டேட்டையும் பறிமுதல் செய்ய அறிவுறுத்தி உள்ளது. இதனால் இந்த எஸ்டேட் அரசுடமையாகும் வாய்ப்பு உள்ளதாக கருதப்படுகிறது.


</doc>
<doc id="328255" url="https://ta.wikipedia.org/wiki?curid=328255" title="தேவிபிரசாத் திவிவேதி">
தேவிபிரசாத் திவிவேதி

தேவிபிரசாத் துவிவேதி, இந்திய எழுத்தாளரும், சமசுகிருத இலக்கியவாதியும் ஆவார். 2011ஆம் ஆண்டில், இந்திய அரசு இவருக்கு பத்மசிறீ விருதினை வழங்கி சிறப்பித்தது.

இவர் 1956ஆம் ஆண்டில் அக்டோபர் இருபதாம் நாளில், வாரணாசியில் பிறந்தார். சமூகவியலுக்கான முதுநிலைப் பட்டத்தை வாரணாசி இந்து பல்கலைக்கழகத்தில் பெற்றார். பின்னர், சம்பூர்ணானந்து சமசுகிருத பல்கலைக்கழகத்தில் சாகித்யாச்சாரியா, ஆச்சாரியா ஆகிய பட்டங்களை பெற்றார். இந்த பல்கலையில் முனைவர் பட்டமும் பெற்றார்.

பின்னர், இதே பல்கலைக்கழகத்தில் மொழியியல் துறையில் பேராசிரியராக சேர்ந்தார். "பவுத தர்சன் மீமான்சா", "சித்ர சம்பு காவ்யச சசமிக்சம் சம்பதனம்", "சமசுகிருத துவனி விஞ்ஞான்", "காவ்ய சாஸ்திரீய பரிபாஷிக் சப்தோன் கி நிருக்தி" உள்ளிட்டவற்றை இயற்றியுள்ளார். 

இவர் ஆச்சாரிய ரத்னா, வேத பண்டிதர் விருது, சத்ரபதி சிவாஜி சம்மான், காசி கவுரவ அலங்காரன், பத்மசிறீ, பத்மபூசண் உள்ளிட்ட விருதுகளையும் பட்டங்களையும் பெற்றுள்ளார்.



</doc>
<doc id="328262" url="https://ta.wikipedia.org/wiki?curid=328262" title="அலகாபாதி சுர்க்கா">
அலகாபாதி சுர்க்கா

அலகாபாதி சுர்க்கா (இந்தி: इलाहाबादी सुरखा) எனப்படுவது இளஞ்சிவப்பு நிறத்திலான உட்பகுதியையும், சிவப்பு நிறத்திலான வெளித்தோலையும் கொண்ட கொய்யாப்பழ வகையாகும். இந்த வகை பழங்கள் மிக இனிப்பாக இருக்கும். இந்த கொய்யாப்பழச் செடிகள் இந்திய மாநிலமான உத்தரப் பிரதேசத்தின் அலகாபாத் நகரத்தில் பயிரிடப்படுகின்றன. கிட்டத்தட்ட ஆயிரம் ஹெக்டேர் பரப்பளவில் இவை பயிரிடப்படுள்ளதாக தகவல்கள் தெரிவிக்கின்றன. இந்த வகை பழங்களுக்காக உத்தரப் பிரதேசத்திற்கு புவிசார் குறியீட்டு எண் கிடைத்துள்ளது.


</doc>
<doc id="328272" url="https://ta.wikipedia.org/wiki?curid=328272" title="வெள்ளாளர் (இலங்கை)">
வெள்ளாளர் (இலங்கை)

இலங்கை வெள்ளாளர் அல்லது இலங்கை வேளாளர் எனப்படுவோர் இலங்கையில் ஒரு சாதியினர் ஆவர். பாரம்பரியமாக இவர்கள் வேளாண்மை செய்பவர். இச்சாதி இலங்கைத் தமிழர் மக்கள்தொகையில் பாதி பகுதியாக உள்ளனர்.

வெள்ளாளர் என்ற சொல், பாசன மற்றும் சாகுபடியின் கலைகளிலிருந்து பெறப்பட்டது. இச்சொல் "வெள்ளம்" மற்றும் "ஆண்மை" சொற்கலால் இருந்து பெறப்பட்டது.

தமிழ்நாட்டின் வெள்ளாளர்களோடு இலங்கை வெள்ளாளர் பொதுவான தோற்றங்களைப் பகிர்ந்து கொள்கின்றனர். பாரம்பரியமாக இவர்கள் மருத நிலத்தவர்கள். வெள்ளாளர்க்கு முந்தைய குறிப்பு தொல்காப்பியத்தில் சான்றிதழ் அளிக்கப்பட்டது, இது சமுதாயத்தை நான்கு வகுப்புகளாக; "அரசன்", "அந்தணர்", "வணிகர்" மற்றும் "வெள்ளாளர்" என்பது பிரிக்கிறது.

யாழ்ப்பாண இராச்சியத்தின் ஸ்தாபகமான கலிங்க மாகன் பற்றிய கைலாய மாலை, தென்னிந்தியாவின் சோழ மண்டலக் கடற்கரையிலிருந்து வெள்ளாளர் குடிவரவுகளை விவரிக்கிறது. யாழ்ப்பாண மன்னர்களால் வெள்ளாள பெண்களை காமக்கிழத்திக்கு அழைத்துச் செல்பது அக்காலத்தில் ஒரு பொதுவான நடைமுறையாகும்.

யாழ்ப்பாண இராச்சியம் வீழ்ச்சியின் பிறகு, 17 மற்றும் 19 ஆம் நூற்றாண்டுகளுக்கு இடையில் பல சாதிகள் வெள்ளாளர் சமூகத்தில் இணைந்தன, இதனால் வெள்ளாளர் மக்கள் அதிகரித்தது. இதில் "அகம்படியர்" (அரண்மனை ஊழியர்கள்), "செட்டியார்" (வணிகர்கள்), "தனக்காரர்" (யானை கவனிப்பவர்), "மடைப்பள்ளியர்" (சமையல்காரர்கள்) மற்றும் "பரதேசிகள்" (மலையாளிகள்) ஆகியவை இதில் அடங்கும். இவர்களை "சின்ன வேள்ளாளன்" என்பதும் அசலான வேள்ளாளர்களை "பெரிய வேள்ளாளன்" என்பவார்கள். போர்த்துகீசரின் வீழ்ச்சிக்குப் பின்னர், ஒல்லாந்தர் குடியேற்றக்காரர்களால் வெள்ளாளர்களின் ஆதிக்கம் பலப்படுத்தப்பட்டது. 

ஒல்லாந்தர் உள்ளூர் சட்டங்களைப் புரிந்து, பின்னர் தேசவழமைச் சட்டம் என குறியிடப்பட்டது, ஆதிக்க சாதியினர்க்கு சொந்த அடிமைகளாக இருப்பதை அனுமதித்தனர். "கோவியரகள்" வெள்ளாளர்களின் வம்சாவளியினராக தேசவழமை குறிப்பிடுகின்றனர். இரு சமூகங்களுக்கும் இடையிலான திருமணம் மேலும் அசாதாரணமானது அல்ல.

18 ஆம் நூற்றாண்டில் வெள்ளாளர்கள் புகையிலை பயிர்ச்செய்கையை அடைந்தனர். ஆறுமுக நாவலரின் ஆதரவின் கீழ் வெள்ளாளர்கள், சடங்கு வடிவமைப்பு மூலம் ஆதிக்கத்தை அடைந்த சைவ சித்தாந்தத்தில் கண்டிப்பான பின்பற்றுபவர்களாக ஆனார்கள். படித்த வெள்ளாளர்கள், "பொன்னம்பலம்"-"குமாரசுவாமி" போன்ற குடும்பங்கள், யாழ்ப்பாணம் மற்றும் கொழும்பின் அரசியல் பிரமுகர்கள் இருந்தனர்.

புளொட், தெலொ மற்றும் ஈரோஸ் ஆகியவை வெள்ளாளர் ஆதிக்கம் செலுத்திய அமைப்புகளாக இருந்தன, பின்னர் இந்த அமைப்பின் பல வெள்ளாளர்கள் கரையார் ஆதிக்க தமிழீழ விடுதலைப் புலிகள்களுடன் இணைந்தன.


</doc>
<doc id="328275" url="https://ta.wikipedia.org/wiki?curid=328275" title="சாமி">
சாமி

சாமி என்பது கடவுள்.


</doc>
<doc id="328276" url="https://ta.wikipedia.org/wiki?curid=328276" title="முகம்மது நபியின் முத்திரை">
முகம்மது நபியின் முத்திரை

முகம்மது நபியின் முத்திரை ("Seal of Muhammad", அரபு மொழி:ختم الرسول)) என்பது முகம்மது நபி வெளி நாட்டு அரசர்களுக்கு கடிதம் அனுப்பும் போது கடிதத்தின் அடிப்பகுதியில் இட்ட முத்திரையாகும். அந்த முத்திரையில் محمد رسول الله (முஹம்மது ரசூலுல்லாஹ்) என்று முகம்மது நபியின் பெயர் பொறிக்கப்பட்டு இருந்தது.
முகம்மது நபி அரபியரல்லாதவர்களான ரோம் நாட்டைச் சேர்ந்த குழுவினருக்கு கடிதம் எழுத விரும்பினார்கள். அப்போது முகம்மது நபி அவர்களின் தோழர்கள், 'ரோமர்கள் முத்திரையுள்ள கடிதத்தையே ஏற்றுக் கொள்வார்கள்' என்று கூறினார்கள். அப்போது முகம்மது நபி அவர்கள் ஒரு வெள்ளி மோதிரத்தைச் செய்து அதில் 'முஹம்மதுர் ரசூலுல்லாஹ்' (இறைத்தூதர் முஹம்மது) என்று இலச்சினை பொறித்தார்கள். அன்றிலிருந்து அனைத்து கடிதங்களிலும் அந்த முத்திரை இடப்பட்டு அனுப்பப்பட்டது.


</doc>
<doc id="328279" url="https://ta.wikipedia.org/wiki?curid=328279" title="வி. என். சுதாகரன்">
வி. என். சுதாகரன்

வி. என். சுதாகரன், வி. கே. சசிகலாவின் மூத்த சகோதரியான வனிதாமணி – டி. டி. விவேகானந்தன் இணையருக்குப் பிறந்தவர். சென்னை புதுக்கல்லூரியில் பட்டப்படிப்பை முடித்தவர். முன்னாள் தமிழக முதல்வர் ஜெயலலிதா, சுதாகாரனை 1995-இல் வளர்ப்பு மகனாக ஏற்றுகொண்டார். அன்று முதல் ஜெயலலிதாவின் போயஸ் தோட்ட வீட்டில் சுதாகரன் வாழ்ந்து வந்தார். 

சுதாகரனுக்கும் நடிகர் திலகம் சிவாஜி கணேசனின் மகள் வழி பேத்தி சத்தியலெட்சுமிக்கும் 7 செப்டம்பர் 1995 அன்று ஏறத்தாழ எட்டு கோடி ரூபாய் செலவில், தமிழ்நாட்டு மக்கள் முகம் சுழிக்கும் வகையில், மிகவும் ஆடம்பரமாக சென்னையில் திருமணம் நடந்தேறியது.

1996ஆம் ஆண்டு தமிழ்நாடு சட்டமன்றப் பொதுத் தேர்தலில் ஜெயலலிதா தலைமையிலான அதிமுக கட்சி தோல்வி அடைந்தது. பின்னர் ஜெயலலிதா மீது சொத்துக்குவிப்பு வழக்கு தொடரப்பட்டதற்குப் பின் சுதாகரனை தனது வளர்ப்பு மகன் அல்ல என 25 ஆகஸ்டு 1996 அன்று ஜெயலலிதா அறிவித்தார். அன்று முதல் சுதாகரன், ஜெயலலிதாவின் போயஸ் தோட்ட வீட்டிலிருந்து விலக்கி வைக்கப்பட்டார்.
பின்னர் சென்னை தியாகராய நகரில் குடியிருந்த சுதாகரன், சின்ன எம்ஜிஆர் நற்பணி மன்றம் மற்றும் ஜெஜெ தொலைக்காட்சியை நடத்தி வந்தார். 2001-இல் மீண்டும் ஜெயலலிதா தமிழ்நாட்டின் முதலமைச்சர் பதவியில் அமர்ந்ததை அடுத்து, சுதாகரனை போதைப் பொருட்கள் மற்றும் உரிமம் பெறாத கைத்துப்பாக்கி வைத்திருந்தாக குற்றம் சாட்டப்பட்டு சிறையில் அடைக்கப்பட்டார். 

ஜெயலலிதா மீதான சொத்து குவிப்பு வழக்கில் சுதாகரன் மூன்றாவது குற்றவாளியாக சேர்க்கப்பட்டார். 
பெங்களூரு சிறப்பு நீதிமன்றத்தில் நடந்த இவ்வழக்கில் நீதியரசர் ஜான் மைக்கேல் டி` குன்ஹா (John Michael D'Cunha), சுதாகரனுக்கு நான்கு ஆண்டு சிறை தண்டனையும், ரூபாய் பத்து கோடி அபராதமும் விதித்து தீர்ப்பளித்தார். 

சுதாகரன் இத்தீர்ப்பை எதிர்த்து கர்நாடக உயர்நீதிமன்றத்தில் மேல்முறையீடு செய்கையில், கர்நாடக உயர்நீதிமன்ற நீதியரசர் குமாரசாமி சுதாகரன் உள்ளிட்ட ஜெயலலிதா மற்றும் சசிகலா மற்றும் இளவரசியை விடுதலை செய்தது. 

கர்நாடகா உயர்நீதிமன்ற நீதியரசர் குமாரசாமியின் தீர்ப்பை எதிர்த்து, கர்நாடகா அரசு, இந்திய உச்ச நீதிமன்றத்தில் மேல் முறையீடு செய்த போது, பெங்களூரு சிறப்பு நீதிமன்ற நீதியரசர் ஜான் மைக்கேல் டி` குன்ஹா அளித்த தீர்ப்பை 14 பிப்ரவரி 2017-இல் உச்சநீதிமன்ற நீதியரசர்கள் பினாகி சந்திர கோஸ் மற்றும் அமிதவ் ராய் உறுதி செய்தனர். சொத்துக்குவிப்பு வழக்கில் சசிகலா உள்ளிட்ட 3 பேரும் குற்றவாளிகள்: 4 ஆண்டுகள் சிறை; ரூ.10 கோடி அபராதம்: உச்ச நீதிமன்றம் தீர்ப்பு] இத்தீர்ப்பின் படி, 15 பிப்ரவரி 2017 அன்று சுதாகரன், ஜெ. இளவரசி, வி. கே. சசிகலா மூவரும் பெங்களூரில் உள்ள பரப்பன அக்ரகார சிறையில் அடைக்கப்பட்டனர். 


</doc>
<doc id="328287" url="https://ta.wikipedia.org/wiki?curid=328287" title="பரப்பன அக்ரகார மத்தியச் சிறைச்சாலை">
பரப்பன அக்ரகார மத்தியச் சிறைச்சாலை

பரப்பன அக்ரகார மத்தியச் சிறைச்சாலை அல்லது பெங்களூர் மத்தியச் சிறைச்சாலை (Central Prison, Bangalore) கர்நாடகா மாநிலத்தின் தலைநகரான பெங்களூரில் அமைந்த பெரிய சிறைச்சாலை ஆகும். இச்சிறைச்சாலை பெங்களூர் – ஒசூர் சாலையில் உள்ள பரப்பன அக்ரகாரம் எனுமிடத்தில் 1997-ஆம் ஆண்டில் கட்டப்பட்டது. இச்சிறைச்சாலையை, 2000-ஆம் ஆண்டில் மத்தியச் சிறைச்சாலையாக மாற்றப்பட்டது.
40 ஏக்கர் பரப்பளவில் அமைந்த இச்சிறைச்சாலையில் 2,200 சிறைவாசிகளை தங்க வைக்க வசதியுள்ளது. இச்சிறைச்சாலையில், 2016-ஆம் ஆண்டில் 4,400-க்கும் மேற்பட்ட சிறைவாசிகள் உள்ளனர். இச்சிறையில் பெண் சிறைவாசிகளையும் தங்க வைக்க வசதி உள்ளது. கர்நாடக மாநில நீதிமன்றங்களின் விசாரணை கைதிகளும் நீதிமன்றத்தால் தண்டிக்கப்பட்டவர்களும் இச்சிறைச்சாலையில் அடைக்கப்படுகிறார்கள்.

பரப்பன அக்ரஹார மத்திய சிறைச்சாலை என்றழைக்கப்படும் பெங்களூர் மத்திய சிறைச்சாலை கர்நாடகா மாநிலத்தில் பெங்களூரு – ஓசூர் சாலையில், ஓசூரிலிருந்து 30 கிலோ மீட்டர் தொலைவில் அமைந்துள்ளது. 

இச்சிறையில் பல முக்கிய தொழில் அதிபர்களும் அரசியல்வாதிகளும் அடைக்கப்பட்டுள்ளனர். அவர்களில் சிலர்:


</doc>
<doc id="328288" url="https://ta.wikipedia.org/wiki?curid=328288" title="களர் பாலை (நெல்)">
களர் பாலை (நெல்)

களர் பாலை ("Kalar palai") என்று அழைக்கப்படும் இந்த நெல் வகை, ஒரு பாரம்பரிய நெல் வகையாகும். தமிழகத்தின், காஞ்சிபுரம் மாவட்டத்திலுள்ள, “சுக்கன் கொள்ளை” எனும் நாட்டுப்புறப் பகுதியில் பிரதானாமாக விளையக்கூடிய இந்நெல் வகை, ஒரு ஏக்கருக்கு சுமார் 1200 - 1300 கிலோ நெல் தானியமும், சுமார் 1300 கிலோ வைக்கோலும், மகசூலாக கிடைப்பதாக கூறப்படுகிறது. 

120 நாட்கள் வயதுடைய குறுகியகால நெற்பயிரான களர் பாலை, “நவரை பட்டம்” எனும் பருவத்தில் பயிரிடப்படுகிறது. மேலும் டிசம்பர் முதல், சனவரி முடிய உள்ள இடையேயான நாட்களில் தொடங்கக்கூடிய இப்பட்டத்தில் தமிழகத்தின் திருவள்ளூர், திருவண்ணாமலை, திண்டுக்கல், திருச்சி, வேலூர், கடலூர், கோயம்புத்தூர், விழுப்புரம், மற்றும் தேனி மதுரை போன்ற மாவட்டங்களிலும் பயிரிடப்படுகிறது.

காரத்தன்மை உடைய களர் நிலங்களை ஏற்று வளரக்கூடிய இந்நெல் இரகம், வறட்சியையும் தாங்கக்கூடியது. நாற்று நடவு முறைக்கு ஏற்ற இராகமான இது, பூச்சிகள் மற்றும் நோய்களை எதிர்க்கும் திறன் கொண்டதாக கூறப்படுகிறது.





</doc>
<doc id="328291" url="https://ta.wikipedia.org/wiki?curid=328291" title="செயலலிதா சொத்துக்குவிப்பு வழக்கு">
செயலலிதா சொத்துக்குவிப்பு வழக்கு

செயலலிதா சொத்து குவிப்பு வழக்கு என்பது 1991-96 தமிழகத்தில் முதலமைச்சராக இருந்த செயலலிதா வருமானத்திற்கு அதிகமாகச் சேர்த்த சொத்துக்கள் பற்றிய வழக்கைக் குறிக்கும். இவ்வழக்கின் முடிவில், சிறப்பு நீதிமன்றம் நான்கு ஆண்டுகள் சிறைத் தண்டனையும் 100 கோடி ரூபாய் அபராதமும் விதித்துத் தீர்ப்பளித்தது. சூலை 1,1991 முதல் ஏப்ரல் 4, 1996 வரை முதன் முறையாக தமிழகத்தின் முதல்வராக அவர் இருந்தார். இந்த ஐந்து ஆண்டுகளில் அவர் தன் வருமானத்திற்கு கூடுதலாக சொத்துகளைச் சேர்த்துள்ளதாக அப்போது ஜனதா கட்சியின் தலைவராக இருந்த சுப்பிரமணியம் சுவாமி அப்போதைய தமிழக ஆளுநர் சென்னா ரெட்டியிடம் அனுமதி பெற்று, பிறகு சூன் 14,1996இல் சென்னை அமர்வு நீதிமன்றத்தில் மனுத்தாக்கல் செய்தார். அந்த மனுவை விசாரித்த சென்னை அமர்வு நீதிமன்ற நீதிபதி ராமமூர்த்தி, தமிழ்நாடு ஊழல் மற்றும் கண்காணிப்பு துறை இதனை புலனாய்வு செய்ய ஆணையிட்டார். இச்சொத்துக்களின் அன்றைய மதிப்பு 66.65 கோடியாகும்.
இவ்வழக்கு 1996ல் ஆட்சிக்கு வந்த திமுக அரசால் 1996 டிசம்பர் அன்று அரசுத்தரப்பு வழக்காக மாற்றப்பட்டது. 1996, டிசம்பர் மாதத்தில் தமிழக லஞ்ச ஒழிப்புத் துறை போயசு கார்டனில் உள்ள செயலலிதாவின் வீட்டை வண்ண தொலைக்காட்சி வழக்கிற்காகச் சோதனையிட்டு நகரும் சொத்துக்களான 800 கிலோ வெள்ளி, 28 கிலோ தங்கம், 750 சோடி காலணிகள், 10,500 புடவைகள், 91 கைக்கடிகாரங்கள் மற்றும் சில மதிப்பு மிக்க பொருள்களைக் கைப்பற்றினர். அவை அனைத்தும் சென்னையிலுள்ள ரிசர்வ் வங்கியின் காப்பகத்தில் வைக்கப்பட்டன. 1997-ம் ஆண்டு இவ்வழக்கில் குற்றப்பத்திரிக்கை தாக்கல் செய்யப்பட்டது. அதில் ஜெயலலிதா, வி. கே. சசிகலா, ஜெ. இளவரசி மற்றும் வி. என். சுதாகரன் ஆகியோர் கூட்டு சதியில் ஈடுபட்டு சொத்து சேர்த்ததாக குறிப்பிடப்பட்டது.

குற்றம் சாட்டப்பட்டவர்களின் கோரிக்கைப்படி 1997ம் ஆண்டு தமிழக ஊழல் தடுப்பு காவல்துறை தயாரித்த குற்ற அறிக்கை தமிழ் மொழியில் இருந்து ஆங்கிலத்திற்கு மொழிமாற்றம் செய்யப்பட்டது.



குறிப்பு: இக்காலகட்டத்தில் ஜெயலலிதா தமிழக முதல்வராகப் பணியாற்றினார்.






விசாரணையும் குறுக்கு விசாரணையும் முடிந்த அரசு தரப்பு சாட்சிகள் 76 பேரை மீண்டும் விசாரித்ததில் 64 சாட்சிகள் பிறழ்ந்தன (மாற்றி கூறின) இதனால் வழக்கு பலவீனம் அடைந்தது. அரசு தரப்பு வழக்கறிஞர் பிறழ் சாட்சிகளுக்கு எதிராக நடவடிக்கை எதையும் எடுக்க முனையவில்லை.. திமுகவின் பொதுச்செயலாளர் அன்பழகன் 2003ல் நியாயமான முறையில் இவ்வழக்கு நடைபெற வேண்டும் என்று சென்னை உயர்நீதிமன்றத்தில் இருந்து வேறு மாநிலத்திற்கு மாற்ற வேண்டும் என்று உச்ச நீதிமன்றத்தை கேட்டதால் இவ்வழக்கு பெங்களூருக்கு மாற்றப்பட்டது.

சென்னை உயர் நீதிமன்றத்தில் முதலில் இவ்வழக்கை விசாரித்தவர் சம்பந்தம் அவர்கள் ஆவார். அவருக்கு அடுத்து ஆறுமுகப் பெருமாள் விசாரித்தார். இவ்வழக்கின் பெங்களூரு சிறப்பு நீதிமன்றத்தின் நீதிபதியாக பாலகிருஷ்ணன் இருந்தார். அவரின் பணி காலம் முடிந்ததை அவருக்கு பணி நீடிப்பு செப்டம்பர் 30லிருந்து வழங்க உச்ச நீதிமன்றம் கேட்டும் அவருக்கு பணி நீடிப்பு வழங்காமல் கர்நாடக அரசு ஜான் மைக்கேல் டி'குன்ஹாவை நீதிபதியாக நியமித்தது. பாலகிருஷ்ணனும் அரசு சிறப்பு வழக்கறிஞர் பவானி சிங்கும் குற்றஞ்சாட்டப்பட்டவர்களுக்கு ஆதரவாக நடந்து கொள்கின்றனர் என அன்பழகன் குற்றம் சுமத்தி நீதிமன்றத்தில் வழக்கு தொடுத்திருந்தார்.

இவ்வழக்கின் முதல் சிறப்பு வழக்கறிஞர் பி. வி. ஆச்சாரியா 2012, ஆகத்து அன்று பதவி விலகியதை அடுத்து பவானி சிங் சிறப்பு வழக்கறிஞரானார். தன் பதவி விலகலுக்கு அப்போதைய கருநாடக பாசக அரசு தான் காரணம் என்று குற்றஞ்சாட்டினார். எதிர்காலத்தில் அதிமுகவுடன் பாசக அரசியல் உறவு கொள்வதற்காக பாசக அரசு அவ்வாறு நடந்து கொண்டதாக கூறினார் 2013, ஆகத்தது 26 அன்று பவானி சிங்கை நீக்கியதை எதிர்த்து செயலலிதா தரப்பு உச்ச நீதிமன்றத்தை அணுகியதில் பவானி சிங்கை நீக்கியது தவறு என்றும் மீண்டும் அவரை அரசு சிறப்பு வழக்கறிஞர் ஆக ஆக்கும்படியும் உச்ச நீதிமன்றம் தீர்ப்பளித்தது.

அரசு சிறப்பு வழக்கறிஞர் பவானி சிங்கிற்கு தான் உதவ அனுமதிக்க கோரிய அன்பழகனின் மனுவை 2013, ஆகத்து 21 அன்று நீதிபதி பாலகிருஷ்ணன் ஏற்றுக்கொண்டார். அன்பழகன் தனக்கு உதவுவது வரவேற்கத்தக்கது என்றும், ஆனால் அவர் தனியாக நீதிமன்றத்தில் வாதாடுவதை தான் ஏற்கமுடியாது எனவும் பவானி சிங் கூறினார்.

தமிழக முதல்வர் தொடர்புடைய இச்செய்திக்கு தமிழக ஊடகங்கள் முக்கியத்துவம் தரவில்லை என்ற குற்றச்சாட்டு எழுந்தது.

1991-96 பதவிக் காலத்தில் வருமானத்துக்கு மீறிய அளவில் செயலலிதா சுமார் 66.65 கோடி சொத்து சேர்த்தார் என்ற வழக்கில் பெங்களூரு சிறப்பு நீதிமன்றம் செப்டம்பர் 27, 2014 அன்று செயலலிதா குற்றவாளி என்று தீர்ப்பளித்திருக்கிறது. இதற்கு முன்னர், 18 ஆண்டுகளாக நடைபெற்று வரும் இவ்வழக்கின் தீர்ப்பு 2014, செப்டம்பர் 20ந் தேதி அறிவிக்கப்படும் என பெங்களூரிலுள்ள சிறப்பு நீதி மன்றத்தின் நீதிபதி மைக்கேல் குன்கா அறிவித்திருந்தார். தீர்ப்பு நாளன்று குற்றஞ்சாட்டப்பட்ட செயலலிதா, வி. கே. சசிகலா, வி. என். சுதாகரன் மற்றும் ஜெ. இளவரசி ஆகிய நால்வரும் நீதிமன்றத்துக்கு வரவேண்டும் என்று உத்தரவிட்டார். பாதுகாப்புக் கருதி இந்த வழக்கின் மீதான தீர்ப்பு 2014 செப்டம்பர் 27 ஆம் தேதிக்கு மாற்றப்பட்டதாக பெங்களூரிலுள்ள சிறப்பு நீதி மன்றத்தின் நீதிபதி மைக்கேல் குன்கா அறிவித்திருந்தார்.
தீர்ப்பு செப்டம்பர் 27 அன்று பிற்பகல் மூன்று மணிக்கு அறிவிக்கப்பட்டது. செயலலிதா, சசிகலா, சுதாகரன் மற்றும் இளவரசி ஆகிய அனைவரும் குற்றவாளிகள் என்று அறிவிக்கப்பட்டது. செயலலிதாவிற்கு 100 கோடியும், மற்ற மூவருக்கும் தலா 10 கோடியும் தண்டமாகவும் அனைவருக்கும் நான்கு ஆண்டுகள் சிறைத்தண்டனையும் விதிக்கப்பட்டது . மக்கள் பிரதிநிதித்துவ சட்டப்படி குற்றம் இரண்டாண்டுகளுக்கு மேல் இருப்பதால் ஜெயலலிதா முதல்வர் மற்றும் சட்டமன்ற உறுப்பினர் பதவிகளை இழந்தார்.

இத்தீர்ப்பைத் தொடர்ந்து தமிழகத்தில் ஆங்காங்கே சிற்சில வன்முறை சம்பவங்கள் நிகழ்ந்தன.

நீதிபதி ஜான் மைக்கேல் டி'குன்ஹாவின் தீர்ப்பில் உள்ள விபரங்களில் சில. 

ஜெயலலிதாவுக்கான பிணை மனுவை பெங்களூரு நீதிமன்றம் 7-10-2014 மதியம் 2.30க்குப் பின்னர் நிராகரித்துவிட்டது. ஜெயலலிதாவுக்கு பிணை வழங்குவதற்கு எந்த வித முகாந்திரமும் இல்லை என்று நீதிபதி சந்திர சேகரன் தெரிவித்தார். ஜெயலலிதா தரப்பில் தாக்கல் செய்யப்பட்ட தண்டனையைத் தடை செய்யும் மனுவும் பிணை கேட்பு மனுவும் நீதிமன்றத்தால் நிராகரிக்கப்படுவதாக நீதிபதி சந்திரசேகரன் தனது தீர்ப்பில் கூறினார்..

சொத்துக் குவிப்பு வழக்கில் சிறையில் அடைக்கப்பட்டுள்ள தமிழக முன்னாள் முதல்வர் ஜெயலலிதாவுக்கு இடைக்கால பிணை வழங்கி உச்ச நீதிமன்றம் உத்தரவிட்டது. அவருக்கு 2014, டிசம்பர் 18-ம் தேதி வரை இடைக்கால நிபந்தனையுடன் கூடிய பிணை வழங்கப்பட்டுள்ளது. இந்திய உச்ச நீதிமன்றத்தில் செயலலிதாவின் பிணைக்காக வாதாடியவர் பாலி சாம் நரிமன். ஜெயலலிதாவுடன் சசிகலா, இளவரசி, சுதாகரன் ஆகியோருக்கும் பிணை வழங்கி உச்ச நீதிமன்றம்.2014, அக்டோபர் 17 (வெள்ளிக்கிழமை) அன்று உத்தரவிட்டது. மேலும், ஜெயலலிதா உள்ளிட்ட நால்வருக்கு விதிக்கப்பட்ட தண்டனை நடைமுறைகளை நிறுத்திவைத்தும் உச்ச நீதிமன்றம் உத்தரவிட்டது.


மேல் முறையீட்டில் நீதிபதி குமாரசாமி செயலலிதா மீதான குற்றச்சாட்டை அரசு தரப்பு வழக்கறிஞர் நிரூபிக்கவில்லை எனக்கூறி விடுதலை செய்தார். 




2017 ஆம் ஆண்டு பிப்ரவரி மாதம் 14 ஆம் திகதி உச்சநீதிமன்றம் வழங்கிய தீர்ப்பில் சசிகலா உட்பட நான்குபேரும் குற்றவாளிகள் என்று தீர்ப்பு கூறப்பட்டுள்ளது. இதில் நான்கு பேரில் செயலலிதா மட்டும் இறந்ததை அடுத்து வி. கே. சசிகலா, வி. என். சுதாகரன், ஜெ. இளவரசி ஆகிய மூன்று பேருக்கும் தலா 4 ஆண்டுகள் சிறை தண்டனையும், ரூபாய் 10 கோடி அபராதமும் செலுத்த வேண்டும் என்று தீர்ப்பில் கூறப்பட்டுள்ளது. உச்ச நீதிமன்ற தீர்ப்பின் படி, வி. கே. சசிகலா, வி. என். சுதாகரன் மற்றும் ஜெ. இளவரசி ஆகியோர் பரப்பன அக்ரகார மத்தியச் சிறைச்சாலையில் 15 பிப்ரவரி 2017 அன்று அடைக்கப்பட்டனர்.

சொத்துக்குவிப்பு வழக்கில் தண்டிக்கப்பட்ட ஜெயலலிதா இறந்துவிட்டாலும் ரூபாய் 100 கோடி அபராதத்தை வசூலிக்க வேண்டும் என கர்நாடக அரசு உச்சநீதிமன்றத்தில் 22 மார்ச் 2017-இல் சீராய்வு மனு செய்துள்ளது. 

ஜெ. இளவரசி, ஜெயலலிதாவின் தோழியான வி. கே. சசிகலாவின் மூத்த அண்ணன் ஜெயராமன் என்பவரின் மனைவி ஆவார். ஜெயலலிதாவின் ஹைதராபாத் திராட்சைத் தோட்டத்தில் இளவரசின் கணவர் ஜெயராமன் மேற்பார்வையாளராக இருந்த போது, டிசம்பர், 1991-ஆம் ஆண்டில் மின்சாரம் தாக்கி இறந்தார். எனவே விதவையான இளவரசியை ஜெயலலிதா தனது போயஸ் தோட்ட இல்லத்தில் தன்னுடன் இருத்தி அடைக்கலம் கொடுத்து வைத்துக் கொண்டார்.

ஜெயலலிதாவுடன் கூட்டுச் சதி செய்து வருமானத்திற்கு அதிகமாக சொத்து சேர்த்த சொத்து குவிப்பு வழக்கில் நான்காவது குற்றவாளியாகச் சேர்க்கப்பட்ட இளவரசி, பெங்களூரு சிறப்பு நீதிமன்றத்தால் தண்டிக்கப்பட்டு, பின்னர் மேல் முறையீட்டு வழக்கில் கர்நாடகா உயர்நீதிமன்றத்தால் விடுவிக்கப்பட்டார். பின்னர் கர்நாடகா அரசு, கர்நாடக உயர்நீதிமன்றத்தின் தீர்ப்பை இரத்து செய்யுமாறு இந்திய உச்சநீதிமன்றத்தில் மேல்முறையீடு செய்தது. 15 பிப்ரவரி 2017 அன்று உச்ச நீதிமன்றம், கர்நாடகா உயர்நீதிமன்ற தீர்ப்பை இரத்து செய்ததுடன், பெங்களூர் சிறப்பு நீதிமன்ற நீதிபதி ஜான் மைக்கேல் டி குன்ஹா அளித்த தீர்ப்பை ஏற்றுக்கொண்டு, இளவரசிக்கு நான்கு ஆண்டு சிறை தண்டனையும், 10 கோடி ரூபாய் அபராதமும் விதிக்கப்பட்டு, 16 பிப்ரவரி 2017 அன்று கர்நாடகா மாநில பரப்பன அக்ரகார மத்தியச் சிறைச்சாலையில் இளவரசியுடன் வி. கே. சசிகலா மற்றும் வி. என். சுதாகரனும் அடைக்கப்பட்டனர்.

நீதிமன்ற தீர்ப்பின் அடிப்படையில் ஜெயலலிதா, சசிகலா உள்ளிட்டவர்களின் சொத்துக்களை பறிமுதல் செய்ய தமிழ்நாடு அரசு நடவடிக்கையை முடிக்கி விட்டுள்ளது. 


</doc>
<doc id="328297" url="https://ta.wikipedia.org/wiki?curid=328297" title="செ. காந்திச்செல்வன்">
செ. காந்திச்செல்வன்

செ. காந்திச்செல்வன் ("S. Gandhiselvan") இந்திய அரசியல்வாதி. இவர் திமுக கட்சியை சேர்ந்தவர். நாமக்கல் நகராட்சி தலைவராகப் பணியாற்றியுள்ளார். இவர் தலைவராக இருந்த போது தான் நாமக்கல் நகராட்சி ஐஎசுஔ சான்றிதழை பெற்றது. 15வது மக்களவைக்கு 

செல்லப்பன் நாச்சம்மாளுக்கு மகனாகப் பிறந்தவர். இவருக்கு உடன் பிறந்த சகோதரர்கள் உண்டு. இவரது மனைவி பெயர் வசந்தி. நாமக்கல் அறிஞர் அண்ணா கலைக்கல்லூரியில் இளங்கலை பட்டமும் அண்ணாமலை பல்கழைக்கழகத்தில் முதுகலை பட்டமும் பெற்றார்.

2001ஆம் ஆண்டு கபிலர்மலை சட்டமன்றத் தொகுதிக்கு போட்டியிட்டுத் தோல்வியுற்றார். 2006ஆம் ஆண்டு திருச்செங்கோடு சட்டமன்றத்துக்குத் போட்டியிட்டு தோல்வியுற்றார். 2009ஆம் ஆண்டு நாமக்கல் மக்களவைத் தொகுதியில் 2009ஆம் ஆண்டு வெற்றி பெற்று ஒன்றிய துணை குடும்ப நலத் துறை அமைச்சராக 2009 முதல் 2013 வரை பணியாற்றியுள்ளார். 2014ஆம் ஆண்டு நாமக்கல் மக்களவைத் தொகுதியில் தோல்வியுற்றார். 15 ஆண்டுகள் நாமக்கல் மாவட்ட திமுக செயலாளராக இருந்தார்.


</doc>
<doc id="328300" url="https://ta.wikipedia.org/wiki?curid=328300" title="இனம் (பக்கவழி நெறிப்படுத்துதல்)">
இனம் (பக்கவழி நெறிப்படுத்துதல்)

இனம் () என்ற சொல் பல துறைகளில் பயன்படுகிறது.



</doc>
<doc id="328304" url="https://ta.wikipedia.org/wiki?curid=328304" title="பழந்தமிழகத்தில் கல்வி">
பழந்தமிழகத்தில் கல்வி

பண்டைய தமிழகத்தில் கல்விக்கு முக்கியத்துவம் தரப்பட்டது. கல்லாதவன் மனது "இருளின் உறைவிடம்" எனவும், கற்பதற்கான காலமாக இளமைப் பருவமும் கருதப்பட்டன.

பழந்தமிழக ஆட்சியாளர்கள் தங்கள் கடமையை உணர்ந்திருந்தனர். தங்களது முதன்மை கடமையாக கல்வி வளர்ச்சியைக் கருதினர். எனவே அரசர்களும் தலைவர்களும் மக்கள் கல்விபெற அனைத்து நடவடிக்கைகளையும் எடுத்தனர். தமிழ் அற நூலான நாலடியார் "மிகுதியான நூல்களை ஆண்கள் சேகரித்து படிப்பது அவர்கள் வீடு முழுக்க ஒலித்தது" என குறிப்பிடுகிறது. அவர்கள் அறிவியல், கணிதம், பொறியியல், வானியல், தர்க்கம், நெறிமுறைகள் போன்றவற்றைப் படித்தனர்.

கல்வி பரவலாகவும் உயர் தரமானதாகவும் இருந்தது. சமணப் பள்ளிகளிலும் புத்த விகாரைகளிலும் இருந்த நூலகங்கள் மக்களிடையே மேம்பட்ட கல்வியைப் பெற உதவின. சங்க இலக்கியங்கள் மக்களின் அனைத்துப் பிரிவினரும், பெண்களும் முழு கல்வியறிவுபெற்று தகுதியானவர்களாக இருந்ததைக் காட்டுகின்றன, பழங்கால நாகரீகங்களில் பெண்கல்வியறிவு மிகுந்த மக்களாக தமிழர் விளங்கியுள்ளனர்.

சங்க கால பெண்களுக்கு இலக்கியம், இசை, நாடகம் போன்றவற்றில் நல்ல பயிற்சி வழங்கப்பட்டது. அக்காலத்தில் பல பெண்கள் இசையிலும் பிற கலைகளிலும் புகழ்பெற்று விளங்கியதை சங்க இலக்கியச் சான்றுகள் சுட்டுகின்றன.

சங்க கால கவிஞர்களில் ஐம்பதுக்கும் மேற்பட்டோர் பெண்கள் ஆவர்.

பல்லவர் பிராகிருதத்தையும் சமசுகிருதத்தையும் ஆதரித்தனர். அவர்கள் சமசுகிருதப் பள்ளிகளை காஞ்சியிலும், சிலவற்றை புதுச்சேரியிலும் நிறுவினர். இவை தமிழகத்திலும் தென்னகத்தின் பிற பகுதியிலிருந்தும் சிறந்த மாணவர்களை கவர்ந்தன. அடுத்த சில நூற்றாண்டுகளுக்கு சிறந்த மாணவர்களை இலங்கை, சீனா போன்ற நாடுகளில் இருந்து ஈர்க்கக் கூடியதாக பவுத்தம் இருந்தது. போதி தருமன் குறிப்பிடத் தக்கவராவார். இக்கால கட்டத்தில் தமிழ் இலக்கியங்கள் சரிவு கண்டன, என்றாலும் சிலப்பதிகாரம், மணிமேகலை போன்ற ஐம்பெருங் காப்பியங்கள் படைக்கப்பட்டன. இந்தக் காப்பியங்கள் சங்க அக இலக்கிய மரபுகளான பாத்திரத்தின் பெயரையோ அல்லது அவர்களைப் பற்றிய குறிப்பையோ குறிப்பிடாத தன்மையிலிருந்து மாறத் துவங்கியதைக் காட்டின, இவை சமசுகிருதத்தின் செல்வாக்கு வளர்ந்து வருவதைக் காட்டின.

பல்லவர் காலத்தில் தமிழகத்தில் சமண சமயத்தின் தாக்கம் கூடுதலாக இருந்தது. தமிழகமெங்கும் பரவலாக சமணத் துறவிகள் வாழ்ந்துவந்தனர். இத் துறவிகள் ஓய்வு எடுப்பதற்கு பாறைக் குன்றுகளிலும், குகைகளிலும் கல்லில் படுக்கைகளை வெட்டி வைத்திருந்தனர். பள்ளிகொள்ளும் அந்த இடம் பள்ளி எனப்பட்டது. அந்த இடங்களில் அவர்கள் மாணவர்களுக்கு கல்வியும் போதித்தனர். இந்தப் பள்ளிகளில் துவக்கத்தில் சமயக் கருத்துகளும், பின்னர் அறநெறிகளும் போதிக்கப்பட்டன. எழுத்தறிவும் இந்தப் பள்ளிகளில் பயிற்றுவிக்கப்பட்டது. அதனால்தான் மாணவர்களுக்கு கல்வி கற்பிக்கும் இடம் பள்ளி என்று பின்னாளில் பெயர் வந்தது. இப்படி மலைக்குன்றுகளில் செயல்பட்டுவந்த சமணப் பள்ளிகள், பிற்காலத்தில் சமண மதம் செல்வாக்கு இழந்ததால் மறைந்து போயின.

சங்க காலத்துக்குப் பிறகு, தமிழகத்தில் பிராமணர் குடியேற்றமும் அவர்களுக்கு வேதங்களை கற்பிக்கும் காலமும் தோன்றியது. பிராமணர்கள் பல சலுகைகளை பெறத் துவங்கினர். குரு சிஷ்ய பாரம்பரியம் அறிமுகப்படுத்தப்பட்டது, இந்த கட்டத்தில் பொது மக்கள் மத்தியில் இருந்த பெண்களின் கல்வி நிலை வீழ்ச்சி அடைந்தது. சாதி ரீதியாக கல்வி மறுக்கப்படும் சூழலை கீழ்காணும் மனுஸ்ருமிதி உத்தரவுகள் கூறுகின்றன, அதன்படி பிராமணர் சூத்திரர்களுக்கு கற்பித்தால், அவர் நரகத்தில் வீழ்வார், சூத்திரர் வேதத்தைக் கேட்டால் அதற்கு தண்டனையாக அவன் காதுகளில் ஈயத்தை உருக்கி ஊற்ற வேண்டும். பழுக்கக் காய்ச்சிய எழுத்தாணியைக் கொண்டு அவனது நாவில் சூடு இடவேண்டும் என்பன போன்ற ஒடுக்குமுறைகள் கல்வி கற்பதற்கு எதிராக தோன்றின.
சமண சமயத்தின் வீழ்ச்சிக்குப் பிறகு பிற்காலத்தில் ஓரளவுக்குப் பரவலான கல்வியை அளிக்கும் பணியைத் திண்ணைப் பள்ளிகள் மேற்கொண்டன. சென்னை மாகாணத்தில் 1822 இல் 12 ஆயிரத்துக்கும் மேற்பட்ட திண்ணைப் பள்ளிகள் இருந்ததாக அப்போது மாகாண ஆளுநராக இருந்த தாமஸ் மன்ரோ காலத்தைய கணக்கெடுப்பு கூறுகிறது. அக்கால காலத்தில் சென்னை மாகாணத்தின் ஒவ்வொரு மாவட்டத்திலும் குறைந்தது ஒரு பள்ளி இருந்ததாகத் தெரிகிறது. இந்த திண்ணைப் பள்ளிகளிலேயே மாணவர்கள் பரவலாகப் படித்தனர். இக்காலகட்டத்திற்குப் பிறகுதான் ஆங்கிலேய அரசு தற்போது புழக்கத்தில் உள்ள பள்ளி என்ற மேலைநாட்டுக் கல்விமுறையை தமிழகத்தில் புகுத்தியது. அதன் பிறகே கிறித்தவ மறைபணியாளர்களாலும், அரசினாலும் தற்போதுள்ள முறையில் பள்ளிகள் அறிமுகப்படுத்தின.


</doc>
<doc id="328322" url="https://ta.wikipedia.org/wiki?curid=328322" title="குஜ்ரன்வாலா மாவட்டம்">
குஜ்ரன்வாலா மாவட்டம்

குஜ்ரன்வாலா மாவட்டம் (Gujranwala District), பாக்கித்தான் நாட்டின் பஞ்சாப் மாகாணத்தில் உள்ள 36 மாவட்டங்களில் ஒன்றாகும். 34,00,940 மக்கள் தொகையும், 3,622 சதுர கிலோ மீட்டர் பரப்பளவும் கொண்ட இம்மாவட்டத்தின் நிர்வாகத் தலைமையிடம் குஜ்ரன்வாலா நகரத்தில் அமைந்துள்ளது. 
3622 சதுர கிலோ மீட்டர் பரப்பளவு கொண்ட குஜ்ரன்வாலா மாவட்டத்தின், 1998-ஆம் ஆண்டின் மக்கள் தொகை கணக்கெடுப்பின் படி மொத்த மக்கள் தொகை 34,00,940 ஆகும். அதில் ஆண்கள் 17,70,225 (52.05%) ; பெண்கள் 16,30,685 (47.95%) ஆக உள்ளனர். மக்கள் தொகை வளர்ச்சி (1981 - 98) 2.85% ஆக உயர்ந்துள்ளது. மக்கள் தொகை அடர்த்தி ஒரு சதுர கிலோ மீட்டர் பரப்பில் 939 நபர்கள் வீதம் உள்ளணர். பாலின விகிதம் 108.6 ஆண்களுக்கு, 100 பெண்கள் வீதம் உள்ளனர். சராசரி எழுத்தறிவு விகிதம் 56.5% ஆக உள்ளது. ஆண்களின் எழுத்தறிவு 63.60 % ஆகவும்; பெண்களின் எழுத்தறிவு 48.80 % ஆகவும் உள்ளது. மொத்த மக்கள் தொகையில் ஆறு வயத்திற்குட்பட்டவர்கள் ஆக உள்ளனர். 

இம்மாவட்டத்தில் பஞ்சாபி மொழியை 97.3% மக்களும், உருது மொழியை 1.9% மக்களும், மற்றும் பிற மொழிகளை 0.8% மக்களும் பேசுகின்றனர்.

குஜ்ரன்வாலா மாவட்டம் ஐந்து மாவட்டங்களாகப் பிரிக்கப்பட்டுள்ளது. அவைகள்; குஜ்ரன்வாலா, குஜ்ரன்வாலா சதர், வசீராபாத், கமோங்கி மற்றும் நௌஷெரா வீர்கான் ஆகும்.

குஜ்ஜரன்வாலா, அரூப், நந்திப்பூர், கியுலா திதர் சிங் நகரம், வசீராபாத் மற்றும் கமோங்கி முதலியன் இம்மாவட்டத்தில் உள்ள முக்கிய நகரங்கள் ஆகும்.

பெசாவர் – கராச்சியை இணைக்கும் முக்கிய இருப்புப் பாதை குஜ்ரன்வாலா மாவட்டத்தின் வழியாக செல்கிறது. சியால்கோட், ஹபீசாபாத், குஜராத் மாவட்டங்கள் தொடருந்து]]கள் மூலம் இணைக்கப்பட்டுள்ளது. 


</doc>
<doc id="328323" url="https://ta.wikipedia.org/wiki?curid=328323" title="தீக்கோல்">
தீக்கோல்

தீக்கோல் (ஆங்கிலம்: "linstock", தச்சு: "lontstok", "தீக்குச்சி")   என்பது எரியும் மந்தகதி திரியை, ஒரு முனையில் கொண்டிருக்கும், ஓர் கோல் ஆகும். பீரங்கிகளின் ஆரம்பகாலத்தில் அதை பற்றவைக்க தீக்கோல்கள் பயன்பட்டன; பீரங்கியில் இருந்து தள்ளி நின்று சுடுவதற்காக இது வடிவமைக்கப்பட்டது . எரியும் தீச்சுடரை நேரடியாக பீரங்கியின் பின்புறத்தில் உள்ள தொடுதுளையில்  இடுவது ஆபத்தானது.

18-ஆம் நூற்றாண்டுகளில், பீரங்கிகள் தீக்கல் இயக்கத்தில் சுடப்பட்டதால், இந்த கோலின் தேவை இல்லாமல் போனது.


</doc>
<doc id="328324" url="https://ta.wikipedia.org/wiki?curid=328324" title="சையத் பாஷா மலை">
சையத் பாஷா மலை

சையத் பாஷா மலை என்பது தமிழ்நாட்டின் கிருட்டிணகிரி நகரத்தின் மையப் பகுதியில் அமைந்துள்ள ஒரு மலையாகும். இம்மலையில் கிருஷ்ணதேவராயராலும் அவரது வழித் தோன்றல்களாலும் கிருட்ணகிரிக் கோட்டை அமைக்கப்பட்டுள்ளது. இக்கோட்டை தொல்பொருள் ஆராய்ச்சித் துறையால் பராமாிக்கப்பட்டு வருகிறது. நகரத்தின் பழைய பேட்டையிலிருந்து மலை உச்சிக்கு செல்ல குகை ஒன்று அமைந்துள்ளது. இப்பகுதி ஆங்கிலேயா்கள் காலத்தில் பாரா மகால் பகுதியில் அமைந்துள்ளது.


</doc>
<doc id="328329" url="https://ta.wikipedia.org/wiki?curid=328329" title="நங்கானா சாகிபு மாவட்டம்">
நங்கானா சாகிபு மாவட்டம்

நங்கானா சாகிபு மாவட்டம் (Nankana Sahib District) பாகிஸ்தான் நாட்டின் பஞ்சாப் மாகாணத்தின் 36 மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிடம் நங்கானா சாகிபு நகரம் ஆகும். நங்கானா சாகிபு நகரம் சீக்கியர்களின் குருத்துவார் அமைந்த புனித யாத்திரை தலமாகும். 

நாங்கனா சாகிபு, லாகூரிலிருந்து மேற்கே 55 கிலோ மீட்டர் தொலைவிலும், பைசலாபாத் நகரத்திலிருந்து கிழக்கே 55 கிலோ மீட்டர் தொலைவிலும் உள்ளது. இம்மாவட்டத்தின் பெரிய வணிக நகரம் ஷாகோட் ஆகும்.

2005-இல் நிறுவப்பட்ட நங்கானா சாகிபு மாவட்டம் நங்கானா சாகிபு, சாங்லா மலை மற்றும் ஷாகோட் எனும் மூன்று வட்டங்களைக் கொண்டுள்ளது. மேலும் 68 ஒன்றியக் குழுக்களும், 478 கிராமங்களையும் கொண்டுள்ளது. 

இம்மாவட்டத்தில் 1058 பள்ளிக் கூடங்களும், 6 கலை மற்றும் அறிவியல் கல்லூரிகளும், 10 காவல் நிலையங்களும், 3 தொடருந்து நிலையங்களும், 13 அஞ்சல் நிலையங்களும், 57 வங்கிக் கிளைகளும் உள்ளது. 

2,720 சதுர கிலோ மீட்டர் பரப்பளவு கொண்ட நங்கானா சாகிபு மாவட்டத்தின் மொத்த மக்கள் தொகை 12,42,000 ஆகும். இம்மாவட்டத்தில் இசுலாமியர்கள் பெரும்பான்மையாகவும், சீக்கியர்கள் சிறுபான்மையின மக்களாகவும் உள்ளனர். 

இம்மாவட்டத்தில் பஞ்சாபி மொழியை 98.58% மக்களும், உருது மொழியை 0.41% மக்களும், பஞ்சாபியின் குர்முகி வழக்கை 0.1% மக்களும் பேசுகின்றனர்.

வேளாண் பொருளாதாரத்தை நம்பியுள்ள இம்மாவட்டத்தில் நெல், கோதுமை, கரும்பு முக்கிய பயிர்களாகும். மேலும் கொய்யா, எலுமிச்சம் பழம், உருளைக் கிழங்கு, காரட், காலிபிளவர் மற்றும் டர்னிப் பயிரிடப்படுகிறது. 151 சிறு, குறு, நடுத்தர தொழில் நிறுவனங்கள் உள்ளது. 12,636 ஏக்கரில் காடுகளைக் கொண்டுள்ளது. 



</doc>
<doc id="328334" url="https://ta.wikipedia.org/wiki?curid=328334" title="மந்தகதி திரி">
மந்தகதி திரி

மந்தகதி திரி என்பது, முற்கால திரியியக்க மசுகெத்துகள், மற்றும் பீரங்கிகளைப் பற்றவைக்க மசுகெத்தியர்களும் பீரங்கிவீரர்களும் உபயோகப்படுத்திய மெதுவாக எரியும் ஒரு வகை திரி ஆகும். மந்தகதி திரியானது வெடிமருந்து ஆயுதங்களுக்கு ஏற்றவை, ஏனெனில் வெடிமருந்தை எரியூட்ட பெரிய தீச்சுவாலை ஏதுமின்றி, கனந்துகொண்டிருக்கும் சிறிய நுனியே போதுமானது. 

திரியியக்க துப்பாக்கியின் இயக்கத்தில் இணைக்கப் பட்டிருக்கும் மந்தகதி திரியானது, வழக்கமாக ஏதேனும் நார்ச்செடி அல்லது ஆளி செடியில் இருந்து பெறப்படுபவை. வேதியியல் செயல்முறையால் ஆளிச்செடியை, மெதுவாகவும், தொடர்ச்சியாகவும் நீண்ட நேரத்திற்கு எரியும்படி மாற்றப்படும். தோராயமான எரியும் வீதம், மணிக்கு 1 அடியாக (305 மிமீ) இருக்கும். திரியியக்கிகளில் இந்த மந்தகதி திரியை பயன்படுத்துகையில், திரியின் இரு முனைகளும் பற்றவைகப்படும், எதற்கென்றால் ஒரு முனை அணைந்தால், மற்றொன்று கைக்கொடுக்கும். திரி  ஈர நிலத்தில் படுவதை தவிர்க்க, திரியை மரத்தால் ஆன தீக்கோலில் வைத்து பயன்படுத்தப்படும், 



</doc>
<doc id="328341" url="https://ta.wikipedia.org/wiki?curid=328341" title="சாம்பல் தலை மீன்பிடிக் கழுகு">
சாம்பல் தலை மீன்பிடிக் கழுகு

சாம்பல் தலை மீன்பிடிக் கழுகு ("Grey-headed fish eagle") தென்கிழக்காசியா, இந்தியா போன்ற காடுகளில் காணப்படும் இவை உயிர்வேட்டைப் பறவையாகும். பொதுவாக கற்கரையோரங்களில் கானப்படும் இவை மீன்களை அதிகமாகப் பிடித்து உட்கொள்கிறது. இவற்றில் பெரிய பறவைகள் அடர் பழுப்பு நிறத்தில் உடலும், சாம்பல் நிறத்தில் தலையும், கால்பகுதி வெள்ளை நிறத்திலும் காணப்படுகின்றன. இவை பார்ப்பதற்கு சிறிய மீன் கழுகுக்கும் (Lesser fish eagle) மற்றும் பல்லாஸ் மீன் கழுகுகுக்கும் (Pallas's fish eagle) இடைப்பட்ட இறக்கையினால் வித்தியாசத்தைக் கொண்டதாக இருக்கும். இதன் குஞ்சுகள் உடலில் கோடுகளுடன் வெளிர் நிறத்தில் காணப்படுகின்றன. இவை மீன்களை வேட்டையாட நீர்நிலைகளில் காணப்படுவதால் இலங்கை நாட்டில இதனை குளக் கழுகு என்று அழைக்கிறார்கள்.
இதற்கான ஆங்கில பெயரான இக்த்ஸெதுச் (Ichthyaetus) என்பதில் முதல் பாதி இக்துஸ் என்பது கிரேக்க மொழியில் மீன் என்ற சொல்லைக் குறிப்பதாகும். இந்தியாவில் தமிழகப் பகுதியான மேற்குத் தொடர்ச்சி மலைத்தொடரில் அமைந்துள்ள ஆனை மலைக் காடுகளில் இவை காணப்படுகின்றன. 

தற்போதைய நிலையி9ல் இவற்றின் வாழ்விட அழிப்பு, காட்டுகள் அழிப்பு, மீன்பிடிப்பு, துன்புறுத்தல், போன்ற பல காரணங்களால் இவை அழிவும் தருவாயில் உள்ளது. ref name=Ferguson /> Tingay et al. 


</doc>
<doc id="328342" url="https://ta.wikipedia.org/wiki?curid=328342" title="சிறிய மீன் கழுகு">
சிறிய மீன் கழுகு

சிறிய மீன் கழுகு ("Lesser fish eagle") இந்தியத் துணைக்கண்டம் காடுகளில் காணப்படும் உயிர்வேட்டைப் பறவையாகும். குளம், ஏரி போன்ற நீர்நிலைகளின் ஓரங்களில் காணப்படும் இவை மீன்களை அதிகமாகப் பிடித்து உட்கொள்கின்றன. இமயமலை, தென்கிழக்காசியா, இந்தியாவின் மாநிலங்களான குசராத்து, தமிழ்நாட்டுப்பகுதியான காவிரியின் வடிநிலம், மேற்குத் தொடர்ச்சி மலைத்தொடரில் அமைந்துள்ள ஆனை மலைக் காடுகள் போன்ற இடங்களில் காணப்படுகின்றன. 


</doc>
<doc id="328354" url="https://ta.wikipedia.org/wiki?curid=328354" title="வேளுக்குடி கிருஷ்ணன்">
வேளுக்குடி கிருஷ்ணன்

வேளுக்குடி கிருஷ்ணன் (Velukkudi Krishnan), உ. வே. வேளுக்குடி கிருஷ்ணன் சுவாமி என்றும் அழைக்கப்படும் கிருஷ்ணன் இந்து சமயத்தின் ஸ்ரீவைஷ்ண சம்பிரதாயத்தின் அறிஞர் ஆவார். வேளுக்குடி கிருஷ்ணன் நாலாயிர திவ்விய பிரபந்தம், இராமாயணம், மகாபாரதம், பாகவதம், வைணவ புராணங்கள், பகவத் கீதை, ஸ்ரீபாஷ்யம், உபநிடதங்கள் குறித்து பொது இடங்களிலும், பொதிகை போன்ற தொலைக்காட்சிகளிலும் ஆன்மிக சொற்பொழிவுகள் ஆற்றிவருபவர். 
மக்களிடம் இந்து சமய ஆன்மிக விழிப்புணர்வை ஏற்படுத்தும் நோக்கில் கின்சித்கரம் எனும் அறக்கட்டளையை நிறுவியுள்ளார். 

இவரது தந்தை "வேளுக்குடி வரதாச்சாரியார்" புகழ்பெற்ற வேத விற்பன்னர் ஆவார். வேளுக்குடி கிருஷ்ணன் தொழில் முறையில் பட்டயக் கணக்கர் (Chartered Accountant) ஆவார். தமது 28-ஆம் அகவையின் போது 1991-இல் வரதாச்சாரியார் மறைவிற்குப் பின், வேளுக்குடி கிருஷ்ணன் ஆன்மிகச் சொற்பொழிவுகளை ஆற்றத் துவங்கினார். தமது ஆன்மிக வாழ்க்கைக்கு பட்டயக் கணக்கர் தொழில் இடையூறாக இருந்ததால், 1996-இல் பட்டயக் கணக்கர் தொழிலைக் கைவிட்டார்.

ஐக்கிய அமெரிக்க நாடு போன்ற வெளி நாடுகளிலும் வேளுக்குடி கிருஷ்ணன் தமிழ், சமசுகிருதம், தெலுங்கு, இந்தி மற்றும் ஆங்கில மொழிகளில் ஆன்மிகச் சொற்பொழிவுகளை ஆற்றிவருகிறார். தற்போது திருவரங்கத்தில் வாழ்ந்து வருகிறார்.

வேளுக்குடி கிருஷ்ணன் "கண்ணன் நாமம் சொல்லும்" போன்ற பல ஆன்மீக நூல்களை இயற்றியுள்ளார்.



</doc>
<doc id="328356" url="https://ta.wikipedia.org/wiki?curid=328356" title="பல்வகைமை">
பல்வகைமை

பல்வகைமை (Diversity)என்ற தலைப்பில் உள்ள கட்டுரைகள்:


</doc>
<doc id="328357" url="https://ta.wikipedia.org/wiki?curid=328357" title="அகான்தசுப் பால்கனியசு">
அகான்தசுப் பால்கனியசு

அகான்தசுப் பால்கனியசு (தாவரப் பாகுபாடு : "Acanthus balcanicus") என்பது அகான்தசுத் தாவரப்பேரினத்தில் இருக்கும் ஒரு தாவர இனமாகும். தாவர வகைப்பாட்டியில் படி முண்மூலிகைக் குடும்பம் என்பதுள் அமைகிறது. வெப்ப மண்டலங்களிலும், மிதவெப்ப மண்டலங்களிலும் அமைந்துள்ள, நடுநிலக் கடல் வடிநிலங்கள் முதல் ஆசியா வரை இவை காணப்படுகின்றன. இதன் தாவரங்கள், பல்வகைமைகளுடையத்(diversity) தாவரங்களாக அமைந்துள்ளன. கிரேக்கச் சொல்லான , "akanthos" என்பது முள், பூ என்பதைக் குறிக்கிறது. மேலும், இத்தாவரங்களின் வடிவம், கொறிந்திய ஒழுங்கு என்ற பழங்கட்டிடக்கலையை ஒத்து இருப்பதாலும், இப்பெயரைப் பெற்றது.



</doc>
<doc id="328358" url="https://ta.wikipedia.org/wiki?curid=328358" title="ஹேமகுண்டம்">
ஹேமகுண்டம்

ஹேமகுண்டம் (Hemkund Sahib, Hemkunt), சீக்கிய வழிபாட்டுத் தலமாகும். இது இந்திய மாநிலமான உத்தராகண்டில் உள்ள சமோலி மாவட்டத்தில் அமைந்துள்ளது. இதை "குருத்துவார் ஸ்ரீ ஹேம்குண்ட் சாகிப்" என்று அழைக்கின்றனர். இது பத்தாவது சீக்கிய குருவான குரு கோவிந்த் சிங்கை வழிபடும் இடமாகும். இவர் இயற்றிய தசம் கிரந்த் என்ற நூலிலும் இந்த இடத்தைப் பற்றிய குறிப்பு உள்ளது. இந்த இடத்தில் பனிப்படர்ந்த ஏரியும், இதைச் சுற்றி ஏழு மலைக்குன்றுகளும் அமைந்துள்ளது. இந்த வழிபாட்டுத் தலம் இமயமலையில், 4632 மீட்டர் உயரத்தில் அமைந்துள்ளது.

ஹேம்குண்ட் என்ற சொல், ஹேம, குண்ட ஆகிய சமசுகிருதச் சொற்களால் ஆனது. ஹேம என்ற சொல்லுக்கு பனி என்றும், குண்ட என்ற சொல்லுக்கு பாத்திரம் என்றும் பொருள். "தசம் கிரந்த்" என்ற நூல், இவ்விடத்தில் குரு நாட்டு மன்னர் பாண்டு யோகக் கலை பயின்றதாக குறிப்பிடுகிறது.

தில்லியில் இருந்து வருவோர், அரித்துவார் வரை தொடர்வண்டியில் வந்து, பின்னர் அங்கிருந்து ரிசிகேசு வழியாக கோவிந்த்கட் என்ற இடைத்தை பேருந்து மூலமாக வந்தடையலாம்.




</doc>
<doc id="328365" url="https://ta.wikipedia.org/wiki?curid=328365" title="கூம்வாளை (நெல்)">
கூம்வாளை (நெல்)

கூம்வாளை ("Koomvalai") என்று அழைக்கப்படும் இந்த நெல் வகை, ஒரு பாரம்பரிய நெல் வகையாகும். தமிழகத்தின், காஞ்சிபுரம் மாவட்டத்திலுள்ள, “சுக்கன் கொள்ளை” எனும் நாட்டுப்புறப் பகுதியில் பிரதானமாக விளையக்கூடிய இந்நெல் வகை, ஒரு ஏக்கருக்கு சுமார் 1300 கிலோ நெல் தானியமும், சுமார் 1800 கிலோ வைக்கோலும், மகசூலாக கிடைப்பதாகக் கூறப்படுகிறது. 

மத்திய, மற்றும் நீண்டக்கால நெல் வகையைச்சார்ந்த நெற்பயிர்கள் சாகுபடி செய்ய ஏற்ற பருவகாலமான சம்பா பட்டம் எனும் இப்பருவத்தில், 128 - 130 நாள் வயதுடைய கூம்வாளை நெற்பயிர் பயிரிடப்படுகிறது. மேலும் ஆகத்து, மற்றும் செப்டம்பர் மாதங்களில் தொடங்கக்கூடிய சம்பா பட்டத்தில் தமிழ்நாட்டின் அனைத்து மாவட்டங்களிலும், சாகுபடி செய்ய ஏற்றப் பருவமாக விளங்குகிறது.

நேரடி நெல் விதைப்பு, மற்றும் நாற்று நடுதல் என இரண்டு முறைகளையும் பின்பற்றி விளைவிக்கப்படும் இந்த நெற்பயிர்கள், 4½ - 5 அடிகள் உயரம் வரை வளரக்கூடியது. மணல் கலந்த மணற்பாங்கு, மற்றும் நீர் சூழ்ந்த நிலப் பகுதிகள் ஆகியவற்றிற்கு மிகவும் ஏற்ற இரகமாகும்.





</doc>
<doc id="328367" url="https://ta.wikipedia.org/wiki?curid=328367" title="ரகீம் யார்கான் மாவட்டம்">
ரகீம் யார்கான் மாவட்டம்

ரகீம் யார்கான் மாவட்டம் (Rahim Yar Khan District) பாகிஸ்தான் நாட்டின் பஞ்சாப் மாநிலத்தின் 36 மாவட்டங்களில் ஒன்றாகும். இம்மாவட்டத் தலைமையிடம் "ரகீம் யார்கான்" நகரம் ஆகும். 
இம்மாவட்டம் சிந்து ஆற்றின் கிழக்குக் கரையில் அமைந்துள்ளது.

ரகீம் யார்கான் மாவட்டத்தின் வடக்கில் முசாப்பர்கர் மாவட்டமும், கிழக்கில் பகவல்பூர் மாவட்டமும், தெற்கில் இந்தியாவின் ஜெய்சல்மேர் மாவட்டம் மற்றும் சிந்து மாகாணத்தின் கோட்கி மாவட்டமும், மேற்கில் ராஜன்பூர் மாவட்டமும் எல்லைகளாக உள்ளது.

இம்மாவட்டத்தின் புவியியல் சிந்து ஆற்றுப் பகுதிகள், கால்வாய் பாசானப் பகுதிகள் மற்றும் சோலிஸ்தான் பாலைவனப் பகுதிகள் என மூன்றாகப் பிரிக்கப்படுகிறது.

இம்மாவட்டத்தின் தட்ப வெப்பம், கோடைக்காலம் ஏப்ரல் முதல் அக்டோபர் வரையும், குளிர்காலம் நவம்பர் முதல் மார்ச் வரையும் காணப்படுகிறது. கோடைக்காலத்தில் இம்மாவட்டத்தில் அடிக்கடி புழுதிப் புயல்கள் எழுகிறது. 

11,880 சதுர கிலோ மீட்டர் பரப்புள்ள இம்மாவட்டத்தை கான்பூர் வட்டம், லியாகத்பூர் வட்டம், ரகீம் யார்கான் வட்டம் மற்றும் சாதிக்காபாத் என நான்கு வட்டங்களாகப் பிரிக்கப்பட்டுள்ளது. 
மேலும் இம்மாவட்டம் மூன்று நகராட்சிகளையும், ஐந்து பேரூராட்சிகளையும், 121 ஒன்றியக் குழுக்களையும், 1504 வருவாய் கிராமங்களையும் கொண்டுள்ளது.

இம்மாவட்டத்தில் பருத்தி, கரும்பு, கோதுமை முக்கியப் பயிர்களாகும். இங்கு மாம்பழம் மற்றும் எலுமிச்சம் பழத்தோட்டங்கள் அதிகம் உள்ளது.

நெசவாலைகள், பருத்தி ஆலைகள், கரும்பாலைகள், உணவு எண்ணெய், சோப்பு, புண்ணாக்கு, வேளாண் கருவிகள், மட்பாண்டத் தொழில்கள் உள்ளது.

11,880சதுர கிலோ மீட்டர் பரப்பளவு கொண்ட ரகீம் யார்கான் மாவட்டத்தின் 1998-ஆம் ஆண்டின் மக்கள் தொகை கணக்கெடுப்பின் படி மொத்த மக்கள் தொகை 31,41,053 ஆகும். அதில் ஆண்கள் 1636864 (52.11%); பெண்கள் 1504189 ( 47.89 %) ஆக உள்ளனர். மக்கள் தொகை வளர்ச்சி (1988 –1998 ) ஆக 3.19%உயர்ந்துள்ளது. மக்கள் தொகை அடர்த்தி ஒரு சதுர கிலோ மீடடர் பரப்பில் 264.4 நபர்கள் வீதம் உள்ளணர். பாலின விகிதம் 100 ஆண்களுக்கு, 108.8 பெண்கள் வீதம் உள்ளனர். சராசரி எழுத்தறிவு 33.1% ஆக உள்ளது. ஆண்களின் எழுத்தறிவு 43.40 % ஆகவும்; பெண்களின் எழுத்தறிவு 21.82% ஆகவும் உள்ளது. 
இம்மாவட்டத்தில் பஞ்சாபி, சிந்தி, பலூச்சி, சராய்கி மொழிகள் பேசப்படுகிறது. 


</doc>
<doc id="328383" url="https://ta.wikipedia.org/wiki?curid=328383" title="அகான்தசு இபிராக்டீடசு">
அகான்தசு இபிராக்டீடசு

அகான்தசுப் இபிராக்டீடசு (தாவரப் பாகுபாடு : "Acanthus ebracteatus") என்பது அகான்தசுத் தாவரப்பேரினத்தில் இருக்கும் ஒரு தாவர இனமாகும். தாவர வகைப்பாட்டியில் படி முண்மூலிகைக் குடும்பம் என்பதுள் அமைகிறது. வெப்ப மண்டலங்களிலும், மிதவெப்ப மண்டலங்களிலும் அமைந்துள்ள, நடுநிலக் கடல் வடிநிலங்கள் முதல் ஆசியா வரை இவை காணப்படுகின்றன. இதன் தாவரங்கள், பல்வகைமைகளுடையத்(diversity) தாவரங்களாக அமைந்துள்ளன. கிரேக்கச் சொல்லான , "akanthos" என்பது முள், பூ என்பதைக் குறிக்கிறது. மேலும், இத்தாவரங்களின் வடிவம், கொறிந்திய ஒழுங்கு என்ற பழங்கட்டிடக்கலையை ஒத்து இருப்பதாலும், இப்பெயரைப் பெற்றது.



</doc>
<doc id="328395" url="https://ta.wikipedia.org/wiki?curid=328395" title="அகான்தசு இர்சுடசு">
அகான்தசு இர்சுடசு

அகான்தசு இர்சுடசு (தாவரப் பாகுபாடு : "Acanthus hirsutus") என்பது அகான்தசுத் தாவரப்பேரினத்தில் இருக்கும் ஒரு தாவர இனமாகும். தாவர வகைப்பாட்டியில் படி முண்மூலிகைக் குடும்பம் என்பதுள் அமைகிறது. வெப்ப மண்டலங்களிலும், மிதவெப்ப மண்டலங்களிலும் அமைந்துள்ள, நடுநிலக் கடல் வடிநிலங்கள் முதல் ஆசியா வரை இவை காணப்படுகின்றன. இதன் தாவரங்கள், பல்வகைமைகளுடையத்(diversity) தாவரங்களாக அமைந்துள்ளன. கிரேக்கச் சொல்லான , "akanthos" என்பது முள், பூ என்பதைக் குறிக்கிறது. மேலும், இத்தாவரங்களின் வடிவம், கொறிந்திய ஒழுங்கு என்ற பழங்கட்டிடக்கலையை ஒத்து இருப்பதாலும், இப்பெயரைப் பெற்றது.

இத்தாவரம் கீழ்கண்ட முக்கிய வேதிக்கூட்டுப்பொருட்களைக் கொண்டுள்ளது.



</doc>
<doc id="328416" url="https://ta.wikipedia.org/wiki?curid=328416" title="விவிலியத்தில் முகம்மது நபி">
விவிலியத்தில் முகம்மது நபி

விவிலியத்தில் முகம்மது நபி (Muhammad in the Bible) என்பது இசுலாமிய இறைத்தூதரான முகம்மது நபியைப் பற்றி அவர் காலத்திற்கு சுமார் 6 நூற்றாண்டுகள் முந்தைய யூத, கிறித்தவ வேதமான விவிலியத்தில் உள்ள பழைய ஏற்பாட்டிலும் புதிய ஏற்பாட்டிலும் கூறப்பட்டுள்ளதாக இசுலாமிய தொன்மவியலின் படி உள்ள நம்பிக்கையாகும். இந்த முன்னறிவிப்புகள் குரானிலும், ஹதீஸ் மூலமும் விளக்கப்பட்டுள்ளன.

விவிலியத்தில் முகம்மது நபியைப் பற்றிய முன்னறிவிப்புகள் இசுலாமியர்களால் குர்ஆன் வசனங்கள் மூலமும் முகம்மது நபியின் ஹதீஸ்கள் மூலமும் விளக்கப்படுகிறது.

பல குர்ஆன் வசனங்கள் முகம்மது நபி பிற்காலத்தில் தீர்க்கதரிசியாக வரப்போவதை முந்தைய தீர்க்கதரிசிகளுக்கு போதிக்கப்பட்டிருந்ததாக குறிப்பிட்டுள்ளது.
மேலும் அசல் யூத மற்றும் அசல் கிறித்தவ வேதாகமத்தில் முன்னுரைக்கப்பட்டிருந்தன எனவும் குறிப்பிடப்பட்டுள்ளது.

முகம்மது நபியைப் பற்றிய இந்த தீர்க்கதரிசனம் குர்ஆன் 3:81 வசனத்தின் விளக்கத்தில் படிக்க வேண்டும்.
டேவிட் பெஞ்சமின் போன்ற எழுத்தாளர்கள் ஷைலோ எனும் ஹீப்ரு மொழிச் சொல்லுக்கு இறைத்தூதர் என்று பொருள் கூறியுள்ளனர்.
லத்தீன் விவிலியத்தில் ஷைலோ என்பவர் இறைவனால் அனுப்பப்படக் கூடியவர் எனப் பொருள் உள்ளது.

யூத மதத்திலிருந்து இசுலாமுக்கு மாறிய சமவால் அல் மஃரிபி எனும் கணிதவியலாளர் உபகாமம் 18:18 இல் குறிப்பிடப்படும் தீர்க்கதரிசி முகம்மது நபிதான் என தமது நூலான "கன்வின்சிங் த ஜிவிஸ்" இல் குறிப்பிட்டுள்ளார். ஏசாவின் வம்சத்தார் பற்றி இஸ்ரவேல் சகோதரர்களாகிய ஏசாவின் வம்சத்தார் என உபாகமம் 2:4-6 இல் விவரிக்கப்பட்டுள்ளன. இஸ்மவேலின் வம்சத்தார் அதே வழியில் விவரிக்க முடியும் என அவர் கூறினார்.

சமவால் அல் மஃரிபி அவருடைய நூலில் முகம்மது நபிக்கு தீர்க்கதரிசனம் கிடைத்த நிகழ்வை இந்த வசனம் கூறுகிறது என விளக்கினார். மேலும் சினாய் மலை மோசேக்கும் ஏசா மலை இயேசுவிற்கும் பாரான் மலை முகம்மது நபிக்கும் உள்ளதாக குறிப்பிட்டார்.

சில முசுலிம் அறிஞர்கள் விவிலியத்தின் உபாகமம் (33:2) வசனத்திற்கும் குர்ஆன் (95: 1-3) வசனங்களுக்கும் இடையே உள்ள ஒற்றுமைகளை குறிப்பிடுகின்றனர். அத்தி மற்றும் ஒலிவம் இயேசுவையும், சினாய் மலை மோசேவையும் மக்கா நகர் முகம்மது நபியையும் குறிப்பிடுவதாக கூறினர். மேலும் லட்சக்கணக்கான பரிசுத்த தூதர்கள் அவரோடு இருந்தார்கள் என்பது முகம்மது நபியின் தோழர்கள் என்பதாகவும் விளக்கமளித்தனர்.

சங்கீதம் (45:1-17) இல் குறிப்பிடப்படும் அரசரின் பண்புகள் கீழ்கண்ட விசயங்களில் முகம்மது நபியை குறிப்பிடுகிறது என சில முசுலிம் அறிஞர்கள் கூறுகின்றனர்.


அப்சலுல் ரஹ்மான், டேவிட் பெஞ்சமின் கல்தானி போன்ற பல முசுலிம் அறிஞர்கள் சங்கீதம், 110:1 இல் குறிப்பிடப்படும் தீர்க்கதரிசி முகம்மது நபிதான் என விளக்கினார்கள்.

ஹீப்ரு மொழிச் சொல்லான 'מַחֲמַדִּים' (மெய் எழுத்துக்கள்: m-ħ-m-d-y-m, "மகம்மதிம்") 
என்பது ஹீப்ரு மொழி விவிலியத்தின் உன்னதப்பாட்டு 5:16 இல் உள்ளது. இது முகம்மது நபியை குறிப்பிடுகிற தீர்க்கதரிசனம் என முசுலிம் அறிஞர்கள் கூறுகின்றனர்.
ஜான் டமாஸ்கஸ், ஜான் கால்வின் போன்ற கிறித்தவர்கள் விவிலியத்தில் முகம்மது பொய் இறைவாக்கினரான அல்லது அந்திக்கிறித்துவாக கூறப்பட்டுள்ளதாக தெரிவித்தனர். ஆனால் சில கிறிஸ்தவர்கள் வேறு மாதிரியாக விமர்சித்தனர். உரோமன் கத்தோலிக்க திருச்சபை 1910 இல் வெளியிட்ட கத்தோலிக்க தகவல் களஞ்சியத்தில் "இது தொடர்பாக கடந்த மூன்று நூற்றாண்டுகளாக முரண்பாடான கருத்துகளை அறிஞர்கள் வெளிப்படுத்தி வருகின்றனர்" எனவும் "இந்த கருத்துக்கள் தீவிர இசுலாமிய வெறுப்பு மூலம் வெளிப்படுத்தப்பட்டுள்ளது. அல்லது மிகைப்படுத்தப்பட்ட புகழையும் கிறித்தவ வெறுப்பும் இணைந்து உள்ளது." எனவும் குறிப்பிடப்பட்டுள்ளது.

தானியேல் 7 ஆம் அதிகாரத்தில் இறைவாக்குரைக்கப்பட்ட "தானியேலின் நான்கு அரசுகள்" கிறித்தவர்களால் அது முகம்மது பற்றியது என விளக்கப்படுகின்றது. துறவி இயூரோகியசு முகம்மது இறைவாக்கு குறிப்பிடும் நான்காவது மிருகம் என விளக்கினார். இன்னொரு துறவியான அல்வரசு நான்காவது மிருகத்திலிருந்து வெளிப்பட்ட "பதினெராவது அரசன்" முகம்மது என விளக்கினார்.




</doc>
<doc id="328418" url="https://ta.wikipedia.org/wiki?curid=328418" title="துருவங்கள் பதினாறு">
துருவங்கள் பதினாறு

துருவங்கள் பதினாறு (அல்லது D-16) கார்த்திக் நரேன் எழுதி இயக்கிய இந்தியத் தமிழ் கிரைம் திரில்லர் படமாகும். 2016 ஆம் ஆண்டில் வெளியான இத்திரைப்படத்தில் முன்னணி பாத்திரத்தில் ரகுமான் நடித்துள்ளார். ரகுமான் தவிர இத்திரைப்படத்தில் நடித்துள்ள ஏனைய நடிகர்கள் அனைவரும் புதுமுகங்களாக இருப்பினும் இத்திரைப்படம் ஒரு வெற்றிப்படமாக அமைந்தது.


</doc>
<doc id="328427" url="https://ta.wikipedia.org/wiki?curid=328427" title="அகான்தசு மோலிசு">
அகான்தசு மோலிசு

அகான்தசு இர்சுடசு (தாவரப் பாகுபாடு : "Acanthus mollis") (ஆங்கிலம் : bear's breeches, sea dock ) என்பது அகான்தசுத் தாவரப்பேரினத்தில் இருக்கும் ஒரு தாவர இனமாகும். தாவர வகைப்பாட்டியில் படி முண்மூலிகைக் குடும்பம் என்பதுள் அமைகிறது. வெப்ப மண்டலங்களிலும், மிதவெப்ப மண்டலங்களிலும் அமைந்துள்ள, நடுநிலக் கடல் வடிநிலங்கள் முதல் ஆசியா வரை இவை காணப்படுகின்றன. இதன் தாவரங்கள், பல்வகைமைகளுடையத்(diversity) தாவரங்களாக அமைந்துள்ளன. கிரேக்கச் சொல்லான , "akanthos" என்பது முள், பூ என்பதைக் குறிக்கிறது. மேலும், இத்தாவரங்களின் வடிவம், கொறிந்திய ஒழுங்கு என்ற பழங்கட்டிடக்கலையை ஒத்து இருப்பதாலும், இப்பெயரைப் பெற்றது.



</doc>
<doc id="328428" url="https://ta.wikipedia.org/wiki?curid=328428" title="பண்டா சிங் பகதூர்">
பண்டா சிங் பகதூர்

Banda Singh Bahadur बन्दा सिंह बहादुर

பந்தா சிங் பகதூர் அல்லது பண்டா பகதூர் (Banda Singh Bahadur) தில்லியின் சீக்கிய கால்சா இராணுவத்தின் தலைவராக 27 அக்டோபர் 1670 – 9 சூன் 1716 முடிய பணியாற்றியவர். 

பண்டா சிங் பகதூர் 15 வயதில் துறவறம் மேற்கொண்டு மாதோ தாஸ் எனும் பெயரில் மகாராட்டிர மாநிலம் கோதாவரி ஆற்றின் கரையில் உள்ள நாந்தேட்டில் ஒரு மடத்தை நிறுவினார். செப்டம்பர் 1708-இல் இவரது மடத்திற்கு வருகை புரிந்த குரு கோவிந்த் சிங்கின் சீடராகி சீக்கிய சமயம் தழுவினார். கோவிந்த் சிங் இவரது பெயரை பண்டா சிங் பகதூர் என புதிய பெயர் சூட்டி வாழ்த்து கூறினார். 

குரு கோவிந்த் சிங் அறிவுரைப் படி, ஆயுதம் தாங்கிய சீக்கிய கால்சா இராணுவத்தின் படைத்தலைவரான பண்டா பகதூர் சிங் முதலில் முகலாயப் பேரரசின் பஞ்சாப் மாகாணத்தின் தலைநகரான சமானா நகரை நவம்பர் 1709-இல் தாக்கி கைப்பற்றினார். பஞ்சாப் பகுதியில் தனது அதிகாரத்தை தக்க வைத்துக் கொண்ட பண்டா பகதூர் சிங், பஞ்சாபில் ஜமீந்தாரி நிலவுடமை முறையை நீக்கினார். வேளாண் நிலங்களை உழுபவர்களுக்கே உரிமை என அறிவித்தார். 

7 டிசம்பர் 1715-இல் குர்தாஸ் நங்கல் கோட்டையில் இருந்த பண்டா பகதூர் சிங்கையும் 780 சீக்கிய வீரர்களையும் முகலாயப் படைகள் கைது செய்தனர். பண்டா பகதூர் சிங்கை இரும்புக் கூண்டில் அடைத்து சித்ரவதை செய்து தில்லி கொண்டு செல்லப்பட்டார். தில்லியில் வைத்து பண்டா பகதூர் சிங்கையும், அவருடன் இருந்த சீக்கிய வீரர்களையும் முகலாயப் படைகள் சித்ரவதை செய்தனர். 
பண்டா சிங் பகதூரையும், அவருடன் இருந்த சீக்கியப் போர்வீரர்களையும் செங்கோட்டைக்கு அழைத்துச் செல்லப்பட்டு இசுலாமிய சமயத்திற்கு மாற கட்டாயப் படுத்தப்பட்டனர். முகலாயப் பேரரசின் இக்கோரிக்கையை ஏற்காத பண்டா பகதூர் சிங்கையும், அவருடன் இருந்த 700 சீக்கிய வீரர்களையும் சித்திரவதை செய்து, தலைகளை துண்டித்து படுகொலை செய்யப்பட்டனர். 


பண்டா சிங் பகதூர் முகலாயப் படைகளுக்கு எதிராக நடத்திய சாப்பர் சிறீ போர் நினைவாக எண்கோண வடவத்தில் அமைந்த "பதே புர்ஜ்" போர் நினைவிடம் 328 அடி உயரம் கொண்டது. இதன் உயரத்தில் அமைந்த குவிமாடம் எஃக்கினால் செய்யப்பட்டதாகும். 



</doc>
<doc id="328433" url="https://ta.wikipedia.org/wiki?curid=328433" title="ஒசூர் அரசு மருத்துவமனை">
ஒசூர் அரசு மருத்துவமனை

ஓசூர் அரசு மருத்துவமனை என்பது கிருட்டிணகிரி மாவட்டம் ஓசூரில் தேன்கனிக்கோட்டை சாலையில் உள்ள ஒரு அரசு மருத்துவமனையாகும். இந்த மருத்துவமனை 1874 இல் துவக்கப்பட்டது. இது தமிழ்நாடு, கர்நாடகம், ஆந்திரம் ஆகிய மாநிலங்களின் எல்லையில் அமைந்துள்ளது. இதனால் இங்கு நாள்தோரும் நூற்றுக்கணக்கான நோயாளிகளும், விபத்தில் காயமுற்றவர்களும் சிகிச்சைக்காக வருகின்றனர். நோயாளிகளின் வசதியைக் கருத்தில் கொண்டு 200 படுக்கைகள் கொண்ட மருத்துவமனையாக இது தரம் உயர்த்தப்பட்டுள்ளது. தமிழ் நாட்டிலேயே வட்ட அளவில் 200 படுக்கைகள் கொண்ட அரசு மருத்தவமனை இது ஒன்றுதான். இந்த மருத்துவமனையில் சித்த மருத்துவப்பிரிவு, அவசர சிகிச்சைப் பிரிவு போன்றவை செயல்படுகின்றன. இந்த மருத்தவமனை தூய்மை இந்தியா திட்டத்தில் மாநில அளவில் தூய்மைய்யான மருத்துவமனை மற்றும் சிறப்பான சேவை அளிக்கும் மருத்துவமனைகளில் வட்ட அளவில் செயல்படும் மருத்துவமனைகளில் சிறந்த மருத்துவமனையாக 2017ஆம் ஆண்டு தமிழக அளவில் தேர்வு பெற்று விருது வழங்கப்பட்டுள்ளது.


</doc>
<doc id="328448" url="https://ta.wikipedia.org/wiki?curid=328448" title="வணக்கமுறை">
வணக்கமுறை

வணக்கமுறை அல்லது வணக்கச்செயல் (Salute) என்பது வணக்கம் அல்லது மரியாதை தெரிவிக்கும் சைகையாகும். துவக்க காலத்தில் இராணுவத்தில் ஆயுத அசைப்பு அல்லது கொடியசைப்பு மூலம் வணக்க முறைகள் கடைபிடிக்கப்பட்டது. பின்னர் சமூகம் மற்றும் நிறுவனங்களிலும் இவ்வணக்க முறைகள் பல வழிகளில் கடைபிடிக்கப்பட்டு வருகிறது. ஆயுத அசைப்பு அல்லது கொடியசைப்பு மூலம் தெரிவித்து வந்த வணக்க முறைகள், பின்னர் மாற்றப்பட்டு, கைகளை உயர்த்தி வணக்கம் தெரிவிக்கும் முறைகள் கடைபிடிக்கப்பட்டு வருகிறது. 

தரைப்படையினர் நிமிர்ந்து நின்று வலது கையை உயர்த்தி, உள்ளங்கை வெளிப்புறமாக காட்டி, வலதுபக்க நெற்றியில் வைத்து உயர் இராணுவ அதிகாரிகளுக்கு வணக்கம் செலுத்தும் முறை பொதுவாக உள்ளது. சில நாடுகளின் இராணுவத்தில் சில மாற்றங்களுடன் வணக்க முறை செலுத்துகிறது.

கடற்படை வீரர்கள் மட்டும், தங்களது வலது உள்ளங்கையை நெற்றிக்கிடையாக வைத்து உயர் அதிகாரிகளுக்கு வணக்கம் கூறும் முறையை கொண்டுள்ளனர்.

இராணுவத்தில் கால நேரத்திற்கு பல வகைகளில் வணக்கம் செலுத்தப்படுகிறது. கை சைகளாலும், துப்பாக்கி அல்லது பீரங்கிகளால் சுட்டும், கொடிகளை உயர்த்திப் பிடித்தும், தலையில் அணிந்துள்ள தொப்பிகளை கழற்றி தலை குனிவதன் மூலமும் மற்றும் பிற வகைகளிலும் வணக்கம் அல்லது மரியாதை செலுத்தப்படுகிறது.

சாரணர் இயக்கத்தில் வலது கையை உயர்த்தி உள்ளங்கையை நெற்றியில் வெளிப்புறமாக வைத்து, இடது கையால், உயர் அதிகாரியின் இடது கையை குலுக்குவதன் மூலம் வணக்கச் செயலை வெளிப்படுத்துகின்றனர்.
மேற்கத்திய இராணுவக் குறிப்புகளின் படி, மேற்கத்திய நாட்டுப் போர் வீரர்கள் (knights) ஒருவருக்கொருவர் வாழ்த்து கூறும் போது, தங்களது தலைக்கவசங்களை கழற்றி வணக்கம் தெரிவித்தனர். 
1745-ஆம் ஆண்டின் பிரித்தானியாவின் இராணுவக் கட்டளை நூலில் போர் வீரர்கள் மற்றும் பிற அதிகாரிகள் தங்களது தொப்பிகளை கழற்றி, குனிந்து தங்களது உயர் இராணுவ அதிகாரிகளுக்கு வணக்கம் செலுத்தும் முறைகள் குறித்து விளக்கப்பட்டுள்ளது.



</doc>
<doc id="328460" url="https://ta.wikipedia.org/wiki?curid=328460" title="சபாவித்து வம்சம்">
சபாவித்து வம்சம்

சபாவித்து வம்சம் (Safavid dynasty) நவீன ஈரானை 1501 முதல் 1736 முடிய ஆண்ட சியா இசுலாம் பன்னிருவர் பிரிவைச் சார்ந்த அரச வம்சமாகும். 

சபாவித்து பேரரசு போர்க்களங்களில் வெடி மருந்துகளை பயன்படுத்தியதால், இதனை வெடிமருந்து பேரரசு என்றும் அழைப்பர். 

சபாவித்து வம்சத்தின் ஆட்சி இரானிய அஜர்பைசான் பிரதேசத்தின் ஆர்டபில் நகரத்தில் முதலாம் ஷா இசுமாயில் (1501–24) என்பவரால் நிறுவப்பட்டது. 

சபாவித்து வம்சத்தினர், இசுலாமிய சூபி - குர்திஷ் கலப்பினத்தவர் ஆவார். சபாவித்து வம்சத்தினர் அசர்பைஜானியர்களுடனும், ஜார்ஜியா நாட்டு மக்களுடனும் திருமண உறவு கொண்டிருந்தனர். 

சபாவித்து வம்சத்தினர் 1501 முதல் 1722 முடிய தற்கால ஈரான், ஈராக், அசர்பைஜான், பாகாரேயின், ஆர்மீனியா, ஜார்ஜியா, குவைத், சிரியா, துருக்கியின் சில பகுதிகள், வடக்கு காகசஸ், உஸ்பெகிஸ்தான், ஆப்கானித்தான், பாகிஸ்தான், துருக்மெனிஸ்தான் பகுதிகளை ஆண்டனர். 

1736-இல் சபாவித்து பேரரசு சிதறுண்டாலும், ஈரானை சியா இசுலாம் பிரிவுக்கு மாற்றியதுடன், அனதோலியா, காக்கேசியா மற்றும் ஈராக்கிலும் சியா இசுலாம் பரவியது.




</doc>
<doc id="328463" url="https://ta.wikipedia.org/wiki?curid=328463" title="அன்னா லாறினா">
அன்னா லாறினா

அன்னா மிகயிலோவ்னா லாறினா ("Anna Mikhailovna Larina", , 27 சனவரி 1914 – 24 பிப்ரவரி 1996) போல்செவிக் புரட்சியாளரும் உருசிய அரசியல்வாதியுமான நிக்கொலாய் புகாரினின் இரண்டாவது மனைவி ஆவார். 1938ல் யோசப் ஸ்டாலின் ஆட்சியில் கணவர் புகாரினுக்கு மரண தண்டனை அறிவித்து கொல்லப்பட்டபோது, அந்தத் தீர்ப்பைத் திரும்பிப் பெற பல ஆண்டுகள் போராடியவர். "Незабываемое" ("இதை நான் மறக்கமுடியாது", "This I Cannot Forget") என்ற பிரபலமான நூலின் ஆசிரியர்.

1914ம் ஆண்டு அன்னா லாறினா பிறந்தார். உருசியப் பொருளியலாளரும் அரசியல்வாதியுமான யூரி லாரினால் தத்தெடுக்கப்பட்டார். அப்போது பரவலாக சோவியத் ஒன்றியத்தில் இருந்த பல புரட்சியாளர்களை நெருங்கி அறியும் வாய்ப்பு கிடைத்தது. மிக இளம் வயதிலேயே அவரை விட மிக மூத்தவரான 26 வயதான புகாரினின் அறிமுகம் கிடைத்தது. அப்போதே இளம் பெண்களுக்குரிய வகையில் தொடர்ந்து காதல் குறிப்புகள் பல எழுதினார். 1934ல் புகாரினுடன் அவருக்கு திருமணம் நடந்தது. 1936ல் அவர்களுக்கு யூரி எனும் மகன் பிறந்தான்.

1937ல் அன்னா கைது செய்து செய்யப்பட்டார். அப்போது ஒரு வயதே ஆகியிருந்த தன் மகனிடம் இருந்து அடுத்து இருபது ஆண்டுகள் பிரிந்து வாழ்ந்தார். 1937ல் புகாரின் மீது நிறைய குற்றங்கள் சுமத்தப்பட்டன. உளவு பார்த்ததாக, சோவியத் ஒன்றியத்தைக் கலைக்க முயற்சி செய்ததாக, குலாக்குகளின் (உயர்குடி உழவர்) எழுச்சியை ஒருங்கிணைத்ததாக, யோசப் ஸ்டாலினை கொலைசெய்ய முயற்சித்ததாக, கடந்த காலத்தில் லெனினுக்கு எதிராக பல்வேறு மர்மமான செயல்களை செய்ததாக என்று பல்வேறு குற்றச்சாட்டுகள் சுமத்தப்பட்டது. புகாரினால் அவரது பதவியையும் தகுதியையும் மீறி எப்படி தன்மீது பழி விழுந்தது என்பதை புரிந்துகொள்ள முடியவில்லை. ஆனால் மனதளவில் அவர் தனக்கு வரப்போகும் மரணத்திற்கு தயாராகியிருந்தார்.

அவர்கள் இருவரும் பிரிவதற்கு முன் புகாரின் அன்னாவிடம் தனது இறுதி வாக்குமூலத்தை மனனம் செய்துகொள்ளுமாறு கூறினார். அது ஸ்டாலினால் தடுக்கப்படும் என்றும் அவருக்கு தெரிந்திருந்தது. அந்த வாக்குமூலத்தில் எதிர்கால கம்யூனிசத் தலைவர்களிடம் தன்னை தன் பழியிலிருந்து மீட்குமாறு கேட்டுக்கொண்டார். அதை எழுதிவைக்கப் பயந்து, சிறையில் தூங்கும்போது தனக்குள்ளேயே “ஒரு பிரார்த்தனை போல” புகாரினின் சொற்களை சொல்லிக்கொண்டதாக அன்னா கூறியுள்ளார். 1988வரை அந்த வாக்குமூலம் முழுதாகப் பதிப்பிக்கப்படவில்லை.

அன்னாவின் இருபதாண்டு கால வாழ்க்கை சிறையிலும் நாடுகடத்தப்பட்டும் வதை முகாம்களிலும் கழிந்தது. இதே காலத்தில்தான் தனது இரண்டாவது கணவரான பியோதர் பதயேவை சந்தித்தார். அன்னாவால் அவரது இரண்டாம் கணவர் பலமுறை கைது செய்யப்பட்டு 1959ல் இறந்தார். அன்னாவுக்கு பியோதரிடம் இரண்டு குழந்தைகள். மிகயீல், நாதியா.

ஸ்டாலின் இறந்தபிறகு 1953ல் குலாக்குகளின் அமைப்பிலிருந்து லாறினாவுக்கு விடுதலை கிடைத்தது. இருபது ஆண்டுகளை சிறையில் செலவழித்ததில் அவருக்கு காசநோயும் வந்திருந்தது. 1959ல் தேசவிலக்கம் முடிந்து மாஸ்கோவிற்கு திரும்பினார். பின்னர் தனது கணவரின் பழியை நீக்குவதில் எஞ்சிய வாழ்நாட்களை கழித்தார். புரட்சியாளர்களின் வரிசையில் புகாரின் கொண்டுவரப் படவேண்டும் என்று நிகிதா குருசேவிற்கும், அவரைத் தொடர்ந்தவர்களுக்கும் நீண்ட விளக்கமான கடிதங்கள் எழுதினார். 1988ல் புகாரின் மீது இருந்த அனைத்து பழிகளும் நீக்கப்பட்டு, புரட்சியாளர்களின் பட்டியலில் சேர்க்கப்பட்டார். இறந்து ஐம்பது ஆண்டுகளுக்குப் பிறகு. புகாரினின் நூறாவது பிறந்தநாளை ஒட்டி கம்யூனிஸ்ட் கட்சியின் மார்சிய-லெனினிய மையம் ஒருங்கிணைத்த மாநாட்டில் அன்னா பேசினார்.

82வயதில் 1996 பெப்ரவரி 24 இல் அன்னா மாஸ்கோவில் காலமானார். துரோயேகுரோவ்ஸ்கோயே கல்லறை தோட்டத்தில் புதைக்கப்பட்டார்.

தமிழ் எழுத்தாளர் ஜெயமோகன் எழுதியுள்ள ‘பின்தொடரும் நிழலின் குரல்’ எனும் புதினத்தில் புகாரின், அன்னா லாறினா இருவரும் முக்கிய கதாப்பாத்திரங்களாக வருகின்றனர். அதில் அன்னா பரவலாக உருசிய முறைப்படி புகாரினினா என்றும் அழைக்கப்படுகிறார். 750 பக்கங்கள் கொண்ட அந்த நாவலே அன்னா மிகயிலோவ்னா லாறினாவுக்கு சமர்பிக்கப்பட்டுள்ளது.


</doc>
<doc id="328474" url="https://ta.wikipedia.org/wiki?curid=328474" title="குயிலி">
குயிலி

குயிலி என்பது:


</doc>
<doc id="328494" url="https://ta.wikipedia.org/wiki?curid=328494" title="நாலுகெட்டு வீடு">
நாலுகெட்டு வீடு

நாலுகெட்டு வீடு (நாலுகட்டு வீடு) என்பது கேரளத்தில் உள்ள மரபுவழி வீடுகளாகும். இத்தகைய வீடுகளை கேரளத்தின் திருச்சூர், ஆலப்புழா, தலசேரி போன்ற இடங்களில் மிகுதியாக பார்க்கலாம். தாய்வழிச் சமூகத்தில் பல தலைமுறைகளாக கூட்டுக் குடும்பமாக வாழ்ந்தவர்களின் பாரம்பரிய வீடாகும். நாலுகெட்டு வீடு, நான்குபுறமும் சதுர வடிவில் கட்டப்பட்டு நடுவில் வானவெளியான முற்றம் கொண்டு நான்கு அறைகள் கொண்ட செவ்வக வடிவ வீடாகும். நடுமுற்றத்தில் வேலைப்பாடுகள் கொண்ட நான்கு மரத் தூண்களால் அழகாக வடிவமைக்கப்பட்டிருக்கும். அதன் நடுவில் துளசி மாடம் இருக்கும். வீட்டின் உள்கட்டமைப்பு பாரம்பரியம் மாறாமல் பிரம்மாண்டமாய் அமைந்திருப்பது வீட்டின் சிறப்பு ஆகும். முன்பகுதியில் விருந்தினர்கள் அமர்வதற்காக மரப் பலகையால் ஆன இருக்கை வடிவமைக்கப்பட்டிருக்கும். இந்த வீட்டிற்கு நான்கு புறமும் வாசல் அமைப்பதும் உண்டு. இந்த நான்கு சதுர பகுதிகளும் வடக்கினி, தெக்கினி, கிழக்கினி, படிஞ்ஞாற்றினி (மேற்குத் தொகுதி) என அழைக்கப்படுகின்றன. நாலுகெட்டு வீட்டின் வடகிழக்கு மூலையில் பூசை அறை அமைக்கப்பட்டிருக்கும். பூசை அறையில் சிலைகள் கிழக்கு நோக்கி வைக்கப்பட்டிருக்கும். இவ்வகை வீடுகள் பெரியக் கூட்டுக் குடும்பங்களுக்காக மருமக்கதாய முறையில் ஒரே கூரையின் கீழ் குடும்ப உறுப்பினர்கள் வாழப் பாரம்பரியமாக கட்டப்பட்டவை. வீட்டைச் சுற்றி வராந்தா இருக்கும். இந்த வராந்தா முழுவதையும் வளைவான மரப்பகுதி கொண்டு அழகாக்கப்பட்டிருக்கும். இதை ‘சாருபடி’ என அழைக்கிறார்கள். இவ்வாறான சாருபடி மரவேலைப்பாடு வீட்டை சுற்றியிருக்கும். வீட்டு உறுப்பினர்கள் பயன்படுத்துவதற்காக ஒரு குளம் இந்த வீட்டுக்கு அருகிலேயே இருக்கும். இந்தக் குளத்துக்கு போவதற்கான பாதை இந்தச் சுற்று வராந்தாவிலிருந்து பிரிந்துசெல்லும்.

இந்த வீடுகளைக் கட்டுவதில் "தச்சு சாஸ்திரமும்" பாரம்பரிய வாஸ்து முறையும் செல்வாக்கு செலுத்துகின்றன. இந்தப் பாரம்பரிய அறிவு வளர்ந்து பாரம்பரியக் கட்டடக் கலையில் நான்கு கிளைகளாக உருவாயின. இந்த நான்கு கிளைகள் தந்திரசமுச்சயா, வாஸ்துவித்யா, மனுஷ்யாலயா-சந்திரிகா, சில்பரத்னா என்ற பெயர்களின் கீழ் அறியப்படுகிறன.

இந்த வீடுகளின் அமைப்பு எளியதாகவும், மிகுதியான எண்ணிக்கையில் வாழும் குடும்பத்தினருக்கு இடமளிக்கும் வகையில் உள்ளவை ஆகும். இதே அமைப்பைக் கொண்டு குடும்பத்தின் தேவைக்கேற்ப "எட்டுகெட்டு" (எட்டு கூடங்களுடனும் இரண்டு முற்றங்களுடனும்), "பதினாறுகெட்டு" (பதினாறு கூடங்களும் நான்கு முற்றங்களுடனும்) என கட்டப்பட்டவை உண்டு. இந்த வகை வீடுகளில் சில வீடுகள் ஒவ்வொரு பகுதியும் சூரிய ஒளியைப் பெறும்வகையில் நன்கு திட்டமிட்டு கட்டப்பட்டுள்ளன. இவை சிறந்த காற்றோட்டமுடையவை, கோடைக் காலத்தில் வீட்டினுள் குறைந்த வெப்ப நிலையே இருக்கும்.



</doc>
<doc id="328498" url="https://ta.wikipedia.org/wiki?curid=328498" title="டி. டி. வி. தினகரன்">
டி. டி. வி. தினகரன்

டி. டி. வி. தினகரன் ("T. T. V. Dhinakaran") தமிழ்நாட்டு அரசியல்வாதியும், அனைத்திந்திய அண்ணா திராவிட முன்னேற்ற கழகத்தின் முன்னாள் பொருளாளரும் ஆவார். இவர் வி. கே. சசிகலாவின் மறைந்த அக்காளான வனிதாமணியின் மூன்று மகன்களில் மூத்தவர் ஆவார். இவரது தம்பி வி. என். சுதாகரன், முன்னாள் முதல்வர் ஜெயலலிதாவின் வளர்ப்பு மகனாக சிறிது காலம் இருந்தவர்.

டி. டி. வி. தினகரன் 1999 ஆம் ஆண்டில் நடைபெற்ற இந்தியப் பொதுத் தேர்தலில், இந்திய நாடாளுமன்ற மக்களவைக்கு (1999–2004) பெரியகுளம் மக்களவைத் தொகுதியிலிருந்து தேர்ந்தெடுக்கப்பட்டவர். பின்னர் 2004- (2004–2010)இல் இந்திய நாடாளுமன்ற மாநிலங்களவை உறுப்பினராக தமிழ்நாட்டிலிருந்து தேர்ந்தெடுக்கப்பட்டார். அன்னியச் செலாவணி வழக்கில் தான் சிங்கப்பூர் நாட்டின் குடிமகன் என தினகரன் அறிவித்தார்.

ஜெயலலிதாவால், டிசம்பர் 2011-இல் டி. டி. வி. தினகரன் உள்ளிட்ட வி. கே. சசிகலாவின் 12 குடும்ப உறுப்பினர்கள் நிரந்தரமாக விலக்கி வைக்கப்பட்டனர். பிறகு மன்னிப்பு கடிதம் கொடுத்ததால் சசிகலாவை மட்டும் ஜெயலலிதா சேர்த்துக்கொண்டார்.

ஜெயலலிதாவின் மறைவுக்குப் பின்னர் அனைத்திந்திய அண்ணா திராவிட முன்னேற்றக் கழகத்தின் பொதுச்செயலாளாராகப் பதவி ஏற்றுக் கொண்ட வி. கே. சசிகலா, டி. டி. வி. தினகரனை, பிப்ரவரி 2017-இல் துணைப் பொதுச் செயலாளராக நியமித்தார்.

ஜெயலலிதாவின் மறைவுக்குப் பின்னர் தமிழ்நாட்டில் அதிமுகவின் எடப்பாடி க. பழனிசாமி தலைமையிலான அரசை 18 பிப்ரவரி 2017-இல் சட்டமன்றத்தில் வெற்றி பெறச் செய்ததில் டி. டி. வி. தினகரன் பெரும்பங்காற்றியவர்.
இராதா கிருட்டிணன் நகர் தொகுதி இடைத்தேர்தலில் அதிமுக (அம்மா) அணியின் வேட்பாளராக போட்டியிட்டார். இத்தொகுதி வாக்காளர்களுக்கு பணம் பட்டுவடா செய்ததாக எழுந்த புகாரில், இந்தியத் தேர்தல் ஆணையம் இத்தொகுதியின் இடைத்தேர்தலை ரத்து செய்தது.

23.11.17 அன்று தேர்தல் ஆணையம் வெளியிட்ட தீர்ப்பின் அடிப்படையில் அஇஅதிமுக கட்சி மற்றும் இரட்டை இலை சின்னம் இவரிடம் இருந்தது பிரிக்கப்பட்டது அதில் இருந்து இது வரை சின்னம் இல்லாத கட்சி தலைவராக இருந்து வருகிறார். 

21 திசம்பர், 2017 அன்று நடைபெற்ற டாக்டர் இராதாகிருஷ்ணன் நகர் இடைத்தேர்தலில் சுயேச்சையாக போட்டியிட்டு 89,063 வாக்குகள் பெற்று வெற்றி பெற்றார்.

பின்பு மார்ச்சு 15, 2018 அன்று அம்மா மக்கள் முன்னேற்றக் கழகம் என்னும் புதிய அரசியல் கட்சியைத் தொடங்கினார். அதிமுக மற்றும் இரட்டை இலைச் சின்னம் மீட்கப்படும் வரை தனக்கென ஒரு அடையாளம் வேண்டும் என்பதால் இக்கட்சியைத் தொடங்கினேன் என்று கூறினார்.

1996-ஆம் ஆண்டில் இவர் மீதான அந்நிய செலாவனி மோசடி வழக்கில் 2016-இல் அமலாக்கத் துறை 28 கோடி ரூபாய் அபராதம் விதித்தது. 

செயலலிதா சொத்து குவிப்பு வழக்கில் ஐந்தாவது குற்றவாளியாக சேர்க்கப்பட்ட டி. டி. வி. தினகரன் பின்னர் வழக்கிலிருந்து விடுவிக்கப்பட்டார்.

முடக்கப்பட்ட இரட்டை இலை சின்னத்தைத் தங்கள் அணிக்குப் பெறத் தேர்தல் ஆணைய அதிகாரிகளுக்குக் கையூட்டு கொடுக்க முயன்றார் என தில்லி காவல்துறையால் கைது செய்யப்பட்டார். பின்பு போதிய ஆதாரங்கள் இல்லாததால் அவர் பிணையில் விடுவிக்கப்பட்டார்.



</doc>
<doc id="328505" url="https://ta.wikipedia.org/wiki?curid=328505" title="நியூ செஞ்சுரி புத்தக நிறுவனம்">
நியூ செஞ்சுரி புத்தக நிறுவனம்

பல்வேறு துறைசார்ந்த நூல்களைக் இந்தப் பதிப்பகம் வெளியிட்டு வருகின்றது. சங்க இலக்கியத்தை ராஜம் பதிப்பகத்திலிருந்து வாங்கி அனைத்தையும் தொகுத்து முதல் முதல் வெளியிட்டது, ஜீவா அவர்களின் எழுத்தை முழுத் தொகுப்பாக வீ.அரசு தலைமையில் ஒரு குழு அமைத்து ஐந்து தொகுதிகளாக வெளியிட்டுள்ளது, சிங்காரவேலர் எழுதிய அனைத்தையும் தொகுத்து வெளியிட்டுள்ளது, அம்பேத்கரின் எழுத்துகளை முழுமையாக 40 தொகுதிகளாக வெளியிட்டுள்ளது

தொலைநோக்கோடு செயல்படுவதே என்.சி.பி.எச்-ன் தனிச்சிறப்பு - தொல்.திருமாவளவன் 


</doc>
<doc id="328507" url="https://ta.wikipedia.org/wiki?curid=328507" title="ரண்பீர் சிங்">
ரண்பீர் சிங்

ரண்பீர் சிங் (Ranbir Singh) இராசபுத்திர ஜாம்வால் குல டோக்ரா வம்சத்தின் ஜம்மு காஷ்மீர் இராச்சியத்தின் மன்னரான குலாப் சிங்கின் மகன் ஆவார். 

ரண்பீர் சிங் தமது ஆட்சிக் காலதில் ஜில்ஜிட்-பால்டிஸ்தான் பகுதிகளை வென்று, ஜம்மு காஷ்மீர் இராச்சியத்துடன் இணைத்துக் கொண்டார்.
ரண்பீர் சிங் பாரசீக மொழி, சுவிடீஷ் மொழி மற்றும் ஆங்கில மொழிகளில் புலமை பெற்றவர். குலாப் சிங்கிற்குப் பின்னர் ரண்வீர் சிங் ஜம்மு காஷ்மீர் இராச்சியத்தின் மன்னரானர். 

ரண்பீர் சிங் ஐந்து மனைவிகளை திருமணம் செய்து கொண்டு ஆறு குழந்தைகளைப் பெற்றவர். அதில் நான்கு ஆண் ஆகும். 


 

</doc>
<doc id="328530" url="https://ta.wikipedia.org/wiki?curid=328530" title="சாப்பர் சிறீ போர்">
சாப்பர் சிறீ போர்

சாப்பர் சிறீ போர், முகலாயப் பேரரசின் படைத்தலைவர் வாசிர் கான் தலைமையிலான படைகளுக்கும், பண்டா சிங் பகதூர் தலைமையிலான சீக்கிய கால்சா படைகளுக்கும், தற்கால பஞ்சாபில் உள்ள சிர்இந்த்-பதேகர் எனுமிடத்தில் 22 மே 1710-இல் நடைபெற்ற போரின் இறுதியில் சீக்கியப் படைகள் வென்றது. 



</doc>
<doc id="328532" url="https://ta.wikipedia.org/wiki?curid=328532" title="பெண்ணேஸ்வர மடம் பெண்ணேஸ்வரர் கோயில்">
பெண்ணேஸ்வர மடம் பெண்ணேஸ்வரர் கோயில்

வேதவல்லி உடனுறை பெண்ணேசுவரர் கோயில் என்பது கிருட்டிணகிரி மாவட்டம், காவேரிப்பட்டணத்திலிருந்து ஐந்து கிலோமீட்டர் தொலைவிலும் தர்மபுரியில் இருந்து 35 கி.மீ. தொலைவில் உள்ள பெண்ணேஸ்வர மடம் என்னும் ஊரில் தென்பெண்ணை ஆற்றின் மேற்குக் கரையில் உள்ளது. இக்கோயிலுக்கு எதிராக ஸ்ரீ பெண்ணேசுவரர் மலை என்னும் மலை உள்ளது. இந்த மலையை முழுநிலவு நாளில் பக்தர்கள் கிரிவலம் வருகின்றனர்.
பெண்ணேசுவர மடம் ஊருக்கு அருகில் உள்ள ஊர் ஜெயினூர், இந்த ஊரில் சைன சமயத்தினர் மிகுதியாக வாழ்ந்து வந்தனர். இவர்கள் அருகில் வாழக்கூடிய சைவ சமய மக்களுக்கு துண்பங்களை இழைத்தனர். இதைக் கேள்வியுற்ற மூன்றாம் குலோத்துங்க சோழன் சைனர்களை ஒடுக்க தன் படைகளுடன் வந்தான். அங்கேயே சில நாட்கள் தங்கி இருந்தான், அப்போது குலோத்துங்கனின் கனவில் ஒரு சுயம்பு லிங்கத்தைக் கண்டான். அடுத்த நாள் ஒரு பனை மரத்தினடியில் ஒரு பசு தானாக பால் சொரிவதைக் கண்டு அதிசயித்து, அதன் அருகில் சென்று கவணித்தபோது அங்கு அவனது கனவில் தோன்றிய சுயம்பு லிங்கம் இருப்பதைக் கண்டு வணங்கினான். அதன் பிறகு நடந்த போரில் குலோத்துங்கன் வெற்றி கண்டான். பனை மரத்தின் அடியில் கண்ட ஈசனுக்கு கோயில் எழுப்ப மக்களிடன் உறுதியளித்து, தனது வெற்றியின் நினைவாக அவன் இக் கோயிலை எழுப்பினான்.

இக்கோயில் இறைவன் வேறுபட்ட காலங்களில் வெவ்வேறு விதமாக அழைக்கப்பட்டுள்ளார். இக்கோயில் பெண்ணை ஆற்றின் கிழக்குக் கரையில் உள்ளதால் பெண்ணேசுவரர் கோயில் என்றும், பனை மரத்தின் அடியில் சுயம்புவாக தோன்றியதால் பனை ஈசுவரர் என்றும் அழைக்கப்பட்டார். கல்வெட்டுகளில் பெண்ணேசுவர நாயனார் எனவும், தென் பெண்ணேசுவரர் என்றும் அழைக்கப்படுகிறார். இவ்வூர் பெண்ணை+ ஈசுவரர்+ மடம் என்ற சொற்களின் சேர்க்கையாக பெண்ணேசுவர மடம் என பெயர் பெற்றது.

இக் கோயிலின் கோபுரம் தென் புரத்தில் அமைக்கப்பட்டுள்ளது. இக்கோபுரம் கிருட்டிணகிரி, தருமபுரி மாவட்டங்களில் உள்ள பெரிய கோபுரங்களில் ஒன்று ஆகும். கோபுரத்தின் அடிப்பகுதி கருங்கல்லால் அமைக்கப்பட்டுள்ளது. கோபுரம் ஏழு நிலைகளுடன் 110 அடி உயரமுடையதாக அமைக்கப்பட்டுள்ளது. கோபுரத்தின் வாயிலில் பதினைந்தாம் நூற்றாண்டைச் சேர்ந்த துவார பாலகர் சிற்பங்கள் அமைக்கப்பட்டுள்ளன. கோபுரத்தைத் தாண்டி உள்ளே சென்றால் ஒரு பெரிய திறந்த வெளி உள்ளது கோயிலில் இருந்து தெண்பெண்ணை ஆற்றுக்குச் செல்ல படித்துறை அமைக்கப்பட்டுள்ளது. கோயிலின் தென்கிழக்கில் ஒரு மண்டபம் உள்ளது, இது பதினாறாம் நூற்றாண்டில் வேலப்ப கந்தர் கந்தன் செட்டி என்பவரால் அமைக்கப்பட்டது. இக்கோயில் இரு பிரகாரங்களைக் கொண்டதாக உள்ளது. வெளிப் பிரகாரம் திறந்த வெளியாக உள்ளது. இன்னொரு பிரகாரம் கோயிலை ஒட்டி அமைந்துள்ளது. இக்கோயில் கருவறை அந்தராளம், முகமண்டபம் ஆகியவற்றுடன் உள்ளது. முக மண்டபத்தின் வடக்கு உள் சுவரை ஒட்டி ஒரு பிள்ளையார் சிலை அமைந்துள்ளது இந்தப் பிள்ளையாரை பக்தர்கள் அதியமான் பிளைளாயார் என அழைக்கின்றனர். மேலும் முகமண்டபத்தில் நந்தி, பலிபீடம் போன்றவை அமைக்கப்பட்டுள்ளன. கருவறையில் ஒரு சிறிய சுயம்பு லிங்கம் அமைந்துள்ளது. கோயில் பிரகாரத்தில் பிள்ளையார், சப்மதமாதர் ஆகியோரின் சிலைகள் அமைக்கப்பட்டுள்ளன. இது அல்லாது பிரகாரத்தில் ஒன்பது அறைகள் அமைக்கப்பட்டுள்ளன இதில் ஒரு அறையில் இராமருடன், சீதை, இலக்குவன் ஆகியோருக்கு சிறிய கோயிலும் அடுத்த ஐந்து அறைகளில் லிங்கங்கள் அமைக்கப்பட்டும், அடுத்து வள்ளி தெய்வணையுடன் முருகர், அடுத்த அறையில் அம்மன் சிலையும் அமைக்கப்பட்டுள்ளன. இது அல்லாது நவக்கிரகங்கள், சூரியன், சந்திரன் ஆகியோருக்கு சிலைகளும் அமைக்கப்பட்டுள்ளன. கோட்ட தெய்வங்களாக தென்முகக் கடவுள், துர்கை உள்ளனர்.

சோழர்களால் நூற்றுக்கணக்கான கோயில்கள் கட்டப்பட்டுள்ள என்றாலும் எங்கும் அவர்களின் சின்னமான புலிச் சின்னத்தைப் பொறித்ததாக இதுவரை கண்டறியப்பட்டதில்லை ஆனால் பெண்ணேஸ்வர் கோயிலின் கருவறையின் வடக்குப் புறம் நான்முகனின்கீழ் குமுதப்படையில் பொறிக்கப்பட்டுள்ள "சோழ பட்டத்தரசி சோழனை முழுதுடையாள் கூத்தாடும் தேவர் நாச்சியார்" என்பவரின் கல்வெட்டில் அவரின் பெயருக்கு முன்னால் கோட்டுருவமாக சோழரின் புலிச் சின்னம் பொறிக்கப்பட்டுள்ளது சிறப்பு. இது மட்டுமல்லாது மூன்றாம் குலோத்துங்க சோழனின் சிலையும் கோயிலில் உள்ளது.

இக்கோயிலில் முப்பது கல்வெட்டுகள் கண்டறியப்பட்டுள்ளன இதில் பத்து கல்வெட்டுகள் சோழர் காலத்தவை (இதில் ஆறு கல்வெட்டுகள் மூன்றாம் குலோத்துங்கன் காலத்தவை, நான்கு மூன்றாம் இராசராசன் காலத்தவை), ஐந்து கல்வெட்டுகள் போசளர் காலத்தவை, முன்று விசயநகர மன்னர் காலத்தவை, பிற கல்வெட்டுகள் பிற்காலத்தவை ஆகும்.


</doc>
<doc id="328536" url="https://ta.wikipedia.org/wiki?curid=328536" title="சிர்இந்த்-பதேகர்">
சிர்இந்த்-பதேகர்

சிர்இந்த்-பதேகர் (Sirhind-Fatehgarh) () இந்தியாவின் பஞ்சாப் மாநிலத்தின் பதேகாட் சாகிப் மாவட்டத்தில் அமைந்த நகராட்சி மன்றத்துடன் கூடிய நகரம் ஆகும். 

2011-ஆம் ஆண்டின் மக்கள் தொகை கணக்கெடுப்பின் படி சிர்இந்த்-பதேகர் நகரத்தின் மொத்த மக்கள் தொகை 58,097 ஆகும். அதில் ஆண்கள் 30,642; பெண்கள் 27,455 ஆக உள்ளனர். மக்கள் தொகை வளர்ச்சி (2001 –2011 ) ஆக உயர்ந்துள்ளது. பாலின விகிதம் 100 ஆண்களுக்கு, பெண்கள் 896 வீதம் உள்ளனர். சராசரி எழுத்தறிவு விகிதம் 83.49% ஆக உள்ளது. ஆண்களின் எழுத்தறிவு 87.28 % ஆகவும்; பெண்களின் எழுத்தறிவு 79.28 % ஆகவும் உள்ளது. 6 வயதிற்குட்பட்டவர்களின் எண்ணிக்கை 6146 ஆக உள்ளது. இந்நகரத்தில் 11,899 வீடுகள் உள்ளது. 

58,097 மக்கள் தொகை கொண்ட இந்நகரத்தில் சீக்கியர்கள் 50.55%; இந்துக்கள் 45.86%; இசுலாமியர்கள் 2.81% ; கிறித்தவர்கள் 0.37% ; மற்றவர்கள் 0.41% ஆக உள்ளனர். 

இம்மாவட்டத்தில் பஞ்சாபி மற்றும் ஆங்கில மொழிகள் பேசப்படுகிறது.

சர்-இ-ஹிந்த் என்பதற்கு இந்துஸ்தானின் நுழை வாயில் எனப் பொருள் ஆகும். 

இந்நகரத்தில் 22 மே 1710-இல் பண்டா சிங் பகதூர் தலைமையிலான கால்சா படைகளுக்கும், வசீர்கான் தலைமையிலான முகலாயப் படைகளுக்கும் நடைபெற்ற சாப்பர் சிறீப் போரில் சீக்கியப் படைகள் வென்றது.




</doc>
<doc id="328541" url="https://ta.wikipedia.org/wiki?curid=328541" title="காட்டுப்பூரான் கொடி">
காட்டுப்பூரான் கொடி

காட்டுப்பூரான் கொடி (தாவர வகைப்பாடு : "Andrographis serpyllifolia " என்பது தமிழக மூலிகைகளில் ஒன்றாகும். சீயான் கொடி என்றும் அழைப்பர். இலையுதிர் காடுகள் உள்ள வறட்சியான மலைகளில், 600 மீட்டர் உயரத்தில் காணப்படுகின்றன. இம்மலைகள் கிழக்குத் தொடர்ச்சி மலைகளின் தெற்கு, நடு மலைகள் ஆகும். ஈரப்பதம் அதிகமுள்ள இடங்களில் இத்தாவரங்கள் வளருவதில்லை. சித்தமருத்துவத்தில் இச்செடியுடன், வேறு சில தாவர இனத்தின் சாற்றினைக் கலந்த, பூச்சு நஞ்சு முறிப்பானாகப் பயன்படுத்தப்படுகிறது.




</doc>
<doc id="328559" url="https://ta.wikipedia.org/wiki?curid=328559" title="கிம் சோங்-நம்">
கிம் சோங்-நம்

கிம் சோங்-நம் (அங்குல் எழுத்துமுறை: 김정남; அஞ்சா: 金正男; 10 யூன் 1970 – 13 பிப்ரவரி 2017) 1994 ஆம் ஆண்டில் இருந்து 2011 வரை வட கொரியாவின் தலைவராக இருந்த கிம் சோங்-இல் அவர்களின் மூத்த மகனாவார். 2001 வரை இவரே கிம் சோங் இல்லுக்கு அடுத்து ஆட்சிக்கு வருவார் என எதிர்பார்க்கப்பட்டது. தோக்கியோவின் டிசுனி லாண்டை பார்ப்பதற்காக போலி கடவுச்சீட்டு மூலம் சப்பானுக்குள் 2001 மே மாதம் நுழைய முயன்றது வெளிச்சத்துக்கு வந்து அதிக அளவில் மக்களால் பேசப்பட்டதால் இவர் தன் தந்தையின் ஆதரவை இழந்தார்.

2003 முதல் கிம் சோங்-நம் வட கொரியாவை விட்டு வெளிநாட்டடில் வசித்து வருகிறார். இவரது தந்தையின் மற்றொரு மனைவிக்கு பிறந்தவரும் இவரை விட இளையவருமான கிம் சோங்-உன் செப்டம்பர் 2010 அன்று அடுத்த ஆட்சியாளராக அறிவிக்கப்பட்டார். வெளிநாட்டில் வசித்த போது இவர் சில முறை தங்கள் குடும்ப ஆட்சியை விமர்சனம் செய்த்தோடு சீர்திருத்தத்தை ஆதரிப்பவராக இருந்துள்ளார். பிப்ரவரி 2017 அன்று மர்மமான முறையில் மலேசியாவில் வானூர்தி நிலையத்தில் கிம் சோங்-நன் பெண்ணால் கொல்லப்பட்டார். கொல்வதற்கு விசம் பயன்படுத்தப்பட்டிருக்கலாம் என ஐயப்பாடு உள்ளது. வட கொரியாவின் ஆட்கள் (இரு பெண்கள்) இக்கொலையில் தொடர்பு இருக்கலாம் என ஐயம் எழுந்துள்ளது.

கிம் சோங்-நம் பியோங்யாங் நகரில் சாங் கை -ரிம் என்பவருக்கும் கிம் சோங்-இல்லுக்கும் பிறந்தார். கிம் சோங்-இல்லின் பிள்ளை பெற்ற மூன்று உறவுகளில் ஒருவர் சாங் கை -ரிம். கிம் சோங்-இல் சாங் உறவை கிம்மின் தந்தை கிம் இல்-சங்க்கு பிடிக்காததால் இவர் இந்த உறவை யாருக்கும் தெரியாமல் வைத்திருந்தார். கிம் சோங்-நம்மை இல் பள்ளிக்கு அனுப்பாமல் சாங்கின் பெரிய சகோதரியிடம் வளர ஒப்படைத்தார்.

கிம் சோங்-நம் அவரது தந்தையின் குணங்களை கொண்டிருப்பதாக கூறப்படுகிறது. அவரது பெரியம்மா கிம் கோவக்காரர் என்றும் எளிதில் உணர்ச்சிவசப்படுகிறவர் என்றும் கலைகளில் இயல்பாகவே தேர்ச்சி பெற்றவர் என்றும் கூறுகிறார். கிம் சோங்-இல் போலவே இவருக்கும் திரைப்படங்களில் விருப்பம் உண்டு, பல குறும் படங்களையும் கதைகளையும் சிறு வயதிலேயே எழுதியுள்ளார். அவரின் அதே பெரியம்மா இவர் தன் தந்தைக்கு பின் ஆட்சிக்கு வருவதை விரும்பவில்லை என்றும் கூறினார். 

கிம் சோங்-நம் 1995 முதல் சப்பானுக்கு பல முறை யாருக்கும் தெரியாமல் சென்று வந்துள்ளார். கிம் சோங்-நம் தோக்கியோவின் யோசிவாரா குளியல் அறைக்கு வாடிக்கையாளர். இது விலைமாந்தர் நிறைந்த இடமாகும்.

1998-ல், கிம் சோங்-நம் வட கொரியாவின் பொது பாதுகாப்பு துறைக்கு வருங்கால ஆட்சியாளர் என்ற முறையில் மூத்த அதிகாரியாக நியமிக்கப்பட்டார்.. இவர் கணினி ஆணையத்தின் தலைவராகவும் தொழிற்நுட்ப துறையின் வளர்ச்சிக்கான பொறுப்பாளராகவும் நியமிக்கப்படதாக தெரிவிக்கப்படுகிறது. 2001 சனவரி சாங்காய் நகருக்கு சீன அதிகாரிகளிடம் தொழிற்நுட்ப துறை பற்றி பேச தன் தந்தையுடன் சென்றார்.

மே 2001, கிம் சப்பானின் நரிட்டா பன்னாட்டு வானுர்தி நிலையத்தில் வருகை புரிந்ததும் கைது செய்யப்பட்டார். அப்போது அவர் இரண்டு பெண்களுடனும் அவரது மகன் என அடையாறப்படுத்தப்படும் நான்கு வயது சிறுவன் ஆகியோர் அவருடன் வந்தார்கள். அப்போது பாங் சியங் எனப்படும் சீன பெயருடன் டொமினிக்கன் குடியரசின் போலி கடவுச்சீட்டு மூலம் பயணம் செய்தார் மாண்டரின் சீனத்தில் பாங் சியங் என்றால் "கொழுப்பு கரடி" என்று பொருள். கைது செய்யப்பட்டவுடன் சீனாவுக்கு நாடு கடத்தப்பட்டார். அங்கு அவர் சப்பானுக்கு தோக்கியோவின் டிசுனிலேண்டை பார்ப்பதற்காக பயணித்ததாக கூறினார். இந்த நிகழ்வு தந்த மனவுளைச்சல் காரணமாக அவரது தந்தை முன்பே திட்டமிடப்பட்டு இருந்த சீன பயணத்தை விலக்கு செய்தார்.

டோக்கியோ நிகழ்வு வரை கிம்மே நாட்டின் அடுத்த தலைவர் என்று எதிர்பார்க்கப்பட்டது. பிப்ரவரி 2003, அன்று கொரிய மக்கள் இராணுவம் மதிக்கத்தக்க தாயே மிகவும் உண்மையானவரும் தலைவரின் விசுவாசியும் ஆவார் என்ற முழக்கத்துடன் பரப்புரையை தொடங்கியது. இது கோ யங்-கி என்பவரை புகழ்வதாக புரிந்துகொள்ளப்பட்டது. இந்த பரப்புரை மூலம் கிம் சோங்-சல் அல்லது கிம் சோங்-உன் ஆகிய அவரின் மகன்களை வாரிசாக முன்மொழிவதாக கருதப்பட்டது

தோக்கியோ நிகழ்வால் நம்மின் தந்தைக்கு பிறந்தவரான இவரை விட இளையவரான கிம் சோங்-உன்னை அவரது தந்தை வாரிசாக உருவானார். இராணுவத்தின் விசுவாசம் இருப்பதாலேயே கிம்மின் குடும்பம் வட கொரியாவாவை தன் கட்டுப்பாட்டுக்குள் வைத்துள்ளது. அதனால் இராணுவத்தின் புதிய முழக்கம் அப்போது நம் நிலையை எடுத்துரைத்தது. 2003 இல் கிம் சோங்-நம் மக்காவு பகுதியில் வாழ்வதாக கூறப்பட்டது அக்கருத்துக்கு வழு சேர்த்தது.

கிம் சோங்-இல் சீனாவுக்கு அரசு முறை பயணம் மேற்கொள்ளும் போது வட கொரியாவை கிம் சோங்-உன் பொருப்பிலே விட்டுச் செல்வார் மார்ச் 2010 இல் வட கொரியா, தென் கொரியாவின் நீர்மூழ்கிக்கப்பலை மூழ்கடித்தது கிம் சோங்-உன்னின் நிலையை வலுப்படுத்தவே என்று வெளிநாட்டு அரசியல் பார்வையாளர்கள் கருதுகின்றனர்

நம் சுவிட்சர்லாந்தில் படித்த போது சீர்திருத்த ஆதரவாளராக மாறினார் இதனால் கிம் சோங்-இல் நம் முதலாளித்துவ ஆதரவாளராக மாறி விட்டாரோ என ஐயம் கொண்டதே நம்மை பின்னால் ஆதரிக்காததின் காரணம் எனவும் சொல்லப்படுகிறது. சப்பான் நாளேடு ஆசிரியர் ஒருவரிடம் வட கொரியா வந்ததும் தான் நாட்டில் சீர்திருத்தை வழியுறுத்தியதாகவும் சந்தையை அரசு கட்டுப்பாடு இல்லாமல் இயங்க வைக்குமாறு கூறியதால் நம் முதலாளித்துவத்துக்கு மாறிவிட்டாரோ என தன் தந்தைக்கு ஐயம் தோன்றியதாகவும் அதனால் தனக்கும் தன் தந்தைக்கும் விரிசல் அதிகமாகியதாகவும் கூறினார்.

மேலும் தான் வெளிநாட்டுக்கு சென்ற பிறகு தன் தந்தை தனிமையாக இருப்பதாக உணர்ந்ததாகவும் பின் தன் தந்தைக்கு இரு மகன்களும் ஓர் மகளும் பிறந்ததும் அவரின் கவனம் அவர்கள் மேல் சென்றாதாகவும் இவர் வெளிநாட்டில் முதலாளித்துவம் பக்கம் திரும்பியதாக கருதியதாகவும் மின்னஞ்சல் மூலமாக தெரிவித்தார்

"சவுத் சீன மார்னிங் போசுட்" 1 பிப்ரவரி 2007 அன்று 3 ஆண்டுகளாக மெக்காவில் மறைவாக தன் குடும்பத்தாருடன் வாழ்வதாக தெரிவித்தது. 
இது மெக்காவ் & சீன அரசுகளுக்கு சங்கடத்தை உருவாக்கியது

செப்டம்பர் 2010, நம்மின் இளைய சகோதரர் கிம் ஜோங்-உன் நம்மின் தந்தையின் வாரிசாக அறிவிக்கப்பட்டார். கிம் சோங்-உன் வட கொரியாவின் உச்ச தலைவராக கிம் சோங்-இல் மறைந்ததும் 24 டிசம்பர் 2011 ல் அறிவிக்கப்பட்டார். 

14 பிப்ரவரி 2017, அன்று கிம் சோங்-நம் மக்காவுக்கு செல்ல மலேசியாவிய கோலாம்பூர் வானூத்தி நிலையத்தில் காத்திருந்த போது ஐநாவால் தடை செய்யப்பட்ட வேதியியல் ஆயதத்தமான விஎக்சு மூலம் இரு அடையாளம் தெரியாத பெண்களால் கொல்லப்பட்டார், வியட்நாமிய கடவுச்சீட்டை கொலையாளி பெண் வைத்திருந்தார். இரு பெண்களும் வட கொரிய கொலையாளிகள் என்றும் ஐயம் எழுப்படுகிறது. தென் கொரிய உளவு நிறுவனம் கொல்லப்பட்டது கிம் சோங்-நம் தான் என்று கூறியுள்ளதுஇவர் வியட்நாமிய கடவுச்சீட்டில் கிம் சோல் என்ற பெயரில் அப்போது பயணம் செய்தார்.இந்நிகழ்வால் வடகொரியா, மலேசியாவுக்கான தன் தூதரை திரும்ப அழைத்துக்கொண்டது. கிம்மின் உறவினர்கள் யாரும் முன்வராததால் டிஎன்ஏ சோதனை நடத்தி கொல்லப்பட்டவர் கிம் சோங்-நம் தான் என்று உறுதிபடுத்த முடியாததால் இறந்த்து கிம் என்று மலேசியா அதிகாரபூர்வமாக அறிவிக்கவில்லை.


</doc>
<doc id="328561" url="https://ta.wikipedia.org/wiki?curid=328561" title="சமூக நீதிக்கான உலக நாள்">
சமூக நீதிக்கான உலக நாள்

சமூக நீதிக்கான உலக நாள் அல்லது உலக நீதி நாள் ("World Day of Social Justice") என்பது உலக நாடுகள் முழுவதும் ஆண்டுதோறும் பெப்ரவரி 20 ஆம் நாளன்று கடைப்பிடிக்கப்படும் நாளாகும். வறுமையைப் போக்கவும், வேலையின்மையின் பிரச்சினைகளைக் கையாளும் முயற்சிகளை ஊக்குவிக்கவும், இந்நாள் அங்கீகரிக்கப்படுகிறது. மேலும் இந்நாளில், ஐக்கிய நாடுகள் அவை, மற்றும் சர்வதேச தொழிலாளர் அலுவலகம் உட்பட, பல அமைப்புக்கள் மக்கள் சமூக நீதி முக்கியத்துவம் பற்றிய அறிக்கைகளை தயாரிக்க அமைக்கப் பெற்றுள்ளது.

உலக நீதி நாள் எனும் இந்நாள், ஐக்கிய நாடுகள் அவை, ஆண்டுதோறும் பெப்ரவரி 20 ஆம் நாளில் அவதானிக்க முடிவை மேற்கொண்டது. அதற்கான அங்கீகாரம் 2017, நவம்பர் 26 இல் வழங்கிய அது, 2009 ஆம் ஆண்டு முதல் கடைப்பிடிக்கப்படவேண்டும் என திட்டமிடப்பட்டது.



</doc>
<doc id="328591" url="https://ta.wikipedia.org/wiki?curid=328591" title="திமித்ரி துபியாகோ">
திமித்ரி துபியாகோ

திமித்ரி இவனோவிச் துபியாகோ ("Dmitry Ivanovich Dubyago", , - அக்டோபர் 22, 1918) ஓர் உருசிய வானியலாளர் ஆவார். இவர் கோட்பாட்டு வானியற்பியல், வானளவையியல், ஈர்ப்பளவையியல் ஆகிய துறைகளிலும் கைதேர்ந்தவர். நிலாவின் குழிப்பள்ளம் ஒன்றிற்கு இவரது பெயர் இடப்பட்டுள்ளது.



</doc>
<doc id="328594" url="https://ta.wikipedia.org/wiki?curid=328594" title="பியதோசி நிகோலயேவிச் கிரசோவ்சுகி">
பியதோசி நிகோலயேவிச் கிரசோவ்சுகி

பியதோசி நிகோலயேவிச் கிரசோவ்சுகி (Feodosy Nikolaevich Krasovsky) () ( – அக்தோபர் 1, 1948) ஓர் உருசிய வானியலாளரும் பின்னர் சோவியத் வானியலாளரும் புவியளவியலாளரும் ஆவார். இவர் உருசியாவில் உள்ள காலிச்சில் பிறந்தார். இவர் 1900 இல் மாஸ்கோவில் உள்ள மெழெவாய் (நில அளக்கை) நிறுவனத்தில் தன் இளவல் பட்டம் பெற்றார். அங்கே இவர் 1907 இல் இருந்து விரிவுரையாளராகப் பணிபுரிந்தார்;.

இவர் 1928 இறுதியில் "நடுவண் நில, வான் அளக்கையியல், நிலப்படவியல் நிறுவனத்தை" உருவாக்கினார்; இவர் அங்கே 1928 முதல் 1930 வரை இயக்குநராக பணிபுரிந்தார். மேலும் அறிவியல் இனை இயக்குநராக 1930 முதல் 1937 வரை இருந்தார். இவர் 1924 முதல் 1930 வரை சோவியத் ஒன்றியத்தில் வானியல், புவிப்புற அளவையியல், நிலப்படவியல் துறைப்பணிகளுக்குத் தலைமை தாங்கினார். இவர் சோவியத் ஒன்றியத்தின் தேசிய புவிப்புற அளவையியல் வலையமைப்பை உருவாக்கும் கோட்பாடு, கட்டுமான முறைகளை வடிவமைத்தார். இது தொடர்பான நிலக்கிடப்பியல், ஈர்ப்பளவையியல் சார்ந்த சிக்கல்களுக்குத் தீர்வுகண்டார். இவரும் மற்றொரு சோவியத் புவிப்புற அளவையியலாளராகிய அலெக்சாந்த்தர் அலெக்சாந்திரோவிச் இசதோவும் 1940இல் ஒரு நீள்வட்டகத்தின் பருமான்ங்கலை வரையறுத்தனர். இந்த நீள்வட்டகம் பின் கிரசோவ்சுகி நீள்வட்டகம் என அழைக்கப்பட்டது. இது சோவியத்திலும் பிற நாடுகளிலும் 1990 கள் வரை பயன்பாட்டில் இருந்தது. இவர் 1939 இல் சோவியத் ஒன்றிய அறிவியல் கல்விக்கழக உயராய்வு உறுப்பினர் ஆனார்.

இவர் மாஸ்கோவில் 1948 இல் இறந்தார்.




</doc>
<doc id="328598" url="https://ta.wikipedia.org/wiki?curid=328598" title="உடையார் அரச குலம்">
உடையார் அரச குலம்

வாடியார் (Wadiyar) என அழைக்கப்படும் உடையார் அரச மரபை யதுராய உடையார் என்பவர் கி பி 1399-இல் நிறுவினார். உடையார் அரச குலத்தினர் 1399 முதல் 1761 முடியவும், பின்னர் 1799 முதல் 1947 முடிய மைசூர் இராச்சியத்தை ஆண்டனர். இந்தியப் பிரிவினைக்குப் பின்னர் மைசூர் இராச்சியம் கர்நாடகா மாநிலத்துடன் இணைக்கப்பட்டது. 

கன்னட மொழியில் உடையார் என்பதற்கு தலைவர் எனப் பொருளாகும். 

துவாரகையின் யது குலத்தைச் சேர்ந்த யாதவர்கள் மைசூர் பகுதியில் குடியேறினர். யாதவர்கள் மைசூரு பகுதியை 600 ஆண்டுகள் ஆண்டனர்.
விஜயநகரப் பேரரசின் கீழ், 1399-இல் யதுராயர் என்பவர் மைசூரில் உடையார் வம்சத்தை நிறுவி மைசூர் இராச்சியத்தை 1423 முடிய ஆண்டார். யதுராயருக்குப் பின்வந்த உடையார் வம்ச மன்னர்கள் 1565-ஆண்டில் விஜயநகரப் பேரரசு வீழ்ச்சி அடையும் வரை, விஜயநகரப் பேரரசுக்கு கப்பம் கட்டும் குறுநில மன்னர்களாக மைசூரை ஆண்டனர். 
1565-க்குப் பின்னர் மைசூர் உடையார் மன்னர்கள் தன்னாட்சி உரிமையுடன் மைசூர் இராச்சியத்தை 1799 வரை ஆண்டனர்.

1565-இல் விஜயநகரப் பேரரசின் வீழ்ச்சிக்குப் பின்னர் முதலாம் இராச உடையார் (1578-1617) மைசூர் இராச்சியத்தின் எல்லைகளை விரிவுப் படுத்தினார். 1610-இல் இராச்சியத்தின் தலைநகரை மைசூரிலிருந்து பாதுகாப்பு காரணங்களால் காவேரி ஆற்றுத் தீவுப் பகுதியான ஸ்ரீரங்கப்பட்டணத்திற்கு மாற்றினார். 
முதலாம் நரசராச உடையார் (1638-1659) ஆட்சிக் காலத்தில் மைசூர் இராச்சியம் தமிழ்நாட்டின் திருச்சிராப்பள்ளி வரை விரிவு படுத்தப்பட்டது. சிக்க தேவராச உடையார் (1673-1704) ஆட்சிக் காலத்தில் மைசூர் இராச்சியம் உச்ச கட்டத்தை அடைந்தது. சிக்க தேவராச உடையார் ஆட்சிக் காலத்தில் நாட்டின் நிர்வாகத்தில் பல சீர்திருத்தங்கள் கொண்டு வந்தார். நாட்டின் நிர்வாகம் 18 துறைகளின் கீழ் கொண்டு வந்தார். பொருத்தமான வரி விதிப்பு முறைகள் கொண்டு வரப்பட்டது.

1760 முதல் 1799 முடிய மைசூர் இராச்சியத்தின் அரசாட்சி, தலைமைப் படைத்தலைவராக இருந்த ஐதர் அலி மற்றும் அவரது மகன் திப்பு சுல்தான் கையில் சென்றது. இவர்கள் பிரித்தானியாவின் இந்தியப் பேரரசை எதிர்த்தனர். 1799-இல் ஸ்ரீரங்கப்பட்டினத்தில் நடந்த போரில், பிரித்தானியர்கள் திப்பு சுல்தானைக் கொன்று, உடையார் வம்ச மன்னர்களிடம் மைசூர் இராச்சியம் மீண்டும் ஒப்படைக்கப்பட்டது.

மூன்றாம் கிருட்டிணராச உடையார் (1796-1868) காலத்தில், உடையார்களின் மைசூர் இராச்சியம், துணைப்படைத் திட்டத்தின் படி, பிரித்தானியா இந்தியப் பேரரசுக்கு ஆண்டு தோறும் கப்பம் செலுத்தும் நாடாக மாறியது.

மைசூர் மன்னர் ஜெயச்சாமராஜா உடையார் (1940-1950) ஆட்சிக் காலத்தில், 1947-இல் இந்திய விடுதலைக்குப் பின்னர், உடையார்களின் மைசூர் இராச்சியம் இந்தியாவுடன் இணைக்கப்பட்ட போதிலும், 1956 முடிய மைசூர் உடையார் வம்ச மன்னர்களை மைசூர் மகாராஜா என்றே இந்திய அரசால் அழைக்கப்பட்டனர். 
1 நவம்பர் 1956-இல் இந்தியாவை மொழி வாரி மாநிலங்களாகப் பிரிக்கப்பட்ட போது, மைசூர் இராச்சியம் கர்நாடகா மாநிலத்தின் பகுதியாக இணைக்கப்பட்டது. 

1956 முதல் 1964 முடிய உடையார் வம்ச மன்னர்கள் கர்நாடகா மாநிலத்தின் ஆளுநர்களாக செயல்பட்டனர். பிற சுதேச சமஸ்தான மன்னர்களைப் போன்று உடையார் வம்ச மன்னர்களும் இந்திய நடுவண் அரசிடமிருந்து மன்னர் மானியம் பெற்றனர். 1971-இல் இந்தியப் பிரதமர் இந்திராகாந்தி கொண்டு வந்த மன்னர் மானிய ஒழிப்புச் சட்டப்படி, அனைத்து 560 சுதேச சமஸ்தான மன்னர்களுக்கு மன்னர் மானியம் வழங்கப்படுவது நிறுத்தப்பட்டது. 

இந்திய நாடாளுமன்ற மாநிலங்களவை உறுப்பினராக பல்லாண்டு பதவி வகித்த ஸ்ரீகண்டதத்த நரசிம்மராஜ உடையாருக்குப் (1974-2013) பின்னர் 2015-ஆம் ஆண்டு முதல் யதுவீர் கிருட்டிணதத்த சாமாரச உடையார் மைசூர் மன்னராக பட்டம் வகித்து வருகிறார்.

மைசூரு தசரா பண்டிகையின் போது, மைசூர் அரண்மனையை அலங்கரித்து, மன்னர் தர்பாரில் அமர்ந்து மக்களுக்கு காட்சியளிப்பார்கள்.




</doc>
<doc id="328610" url="https://ta.wikipedia.org/wiki?curid=328610" title="ஆந்திரேய் தரோழ்சுகேவிச்">
ஆந்திரேய் தரோழ்சுகேவிச்

ஆந்திரேய் கியோர்கியேவிச் தரோழ்சுகேவிச் (Andrei Georgievich Doroshkevich) (, பிறப்பு, 1937) ஓர் உருசிய வானியற்பியலாளரும் முன்னாள் சோவியத் கோட்பாட்டு வானியற்பியலாளரும் ஆண்டைப்புறவியலாளரும் ஆவார். இவர் இலெபிடோவ் இயற்பியல் நிறுவனத்தின் தொடக்கநிலை புடவி இயற்பியல் ஆய்வகத்தின் தலைவர் ஆவார்.

இவர் இகோர் ந்oவிகோவுடன் ஆய்வு செய்து 1964 இல் வெளியிட்ட அண்ட நுண்ணலைப் பின்னணிக் கதிர்வீச்சுக்கான கோட்பாட்டு அடிப்படைகள் மிகவும் பெயர்பெற்ற வெளியீடாகும். இவர் இக்கதிர்வீச்சைச் செய்முறை வழியாகவும் அளக்கலாம் எனச் சுட்டிக் காட்டினார். இந்தக் கதிர்வீச்சுக்கான குறிகை 1957 இலேயே செய்முறை வழியாக இழ்சுமனோவால் கண்டறியப்பட்டும் சோவியத் ஒன்றியத்திலேயே தரோழ்சுகேவிச், நோவிகோவ் ஆய்வு செய்த காலத்தில் அறியப்படாமல் இருந்த்து. இந்த இருவரின் ஆய்வும் கூட 1965 இல் ஆர்னோ ஆல்லன் பெஞ்சியாசும் இராபர்ட் உட்ரோ வில்சனும் இதற்காக நோபல் பரிசு பெறும் வரை உலக அறிஞர்களால் அறியப்படவில்லை.



</doc>
<doc id="328617" url="https://ta.wikipedia.org/wiki?curid=328617" title="எர்னெசுட்டு பிரீட்ரிக் நோர்">
எர்னெசுட்டு பிரீட்ரிக் நோர்

நோர் செருமானியப் பேர்ரசின் மக்தேபர்குக்கு அருகில் அமைந்த நியூகால்டென்சுலெபெனில் பிறந்தார். இளைஞராக இருந்தபோதே, தன் அண்ணனாகிய யோகானுடன் இறையியல் படிக்க ஆல்லே பல்கலைக்கழகத்துக்கு வீட்டைவிட்டுச் சென்றார். அங்கே இருவரும் தனிப்பயிற்சி ஆசிரியர்களாகப் பணியில் சேர்ந்துள்ளனர். யோகான் 1786 இல் தோர்பாத்தில் உள்ள புதிய பெண்கள் தொடக்கநிலைப் பள்ளி இயக்குநராக பணியமர்த்தப்பட்டுள்ளார். விரைவில் இவர் இன்றைய எசுதோனியாவில் அமைந்த இலிவோனியாவுக்குச் சென்றுள்ளார். சிறிது காலம் சென்றதும் நோரும் அங்கு சென்று அவருடன் சேர்ந்துள்ளார். பின்னர், 1780 இல்யோகான் தோர்பாத்தை விட்டு நார்வாவுக்குச் செல்லவே, தோர்பத் உயர்நிலைப்பள்ளியின் தலைமை ஆசிரியராகப் பொறுப்பேற்றுள்ளார்.

அறிவியலிலும் கணிதவியலிலும் ஆர்வம் கொண்டிருந்த நோர், தன் 35 ஆம் அகவையில் வானியல் தேட்டத்தில் ஈடுபடலானார். அப்போது தோர்பத்தில் பல்கலைக்கழகம் ஏதும் இல்லாத்தால், இவரது அரிவுத்தேட்ட்த்துக்கு தக்க உதவி கிடைக்கவில்லை. இருந்தும் இவர் தன் வானியல் ஆய்வைத் தொடர்ந்தார். அன்றாட வான்கோள நோக்கீடுகளை 1795 இல் இருந்தே நாட்குறிப்பில் பதிவு செய்துவந்தார் . அதே ஆண்டில் இவர் சொந்த முயற்சியால் வானியல் கருவி ஒன்றை வடிவமைத்துக் கட்டி யமைத்துள்ளார். அதைக் கொண்டு தோர்பத்தின் புவியியல் அகலாங்கை தீர்மானித்துள்ளார். தான் வாழும் இருமாடி கட்டிடத்தின் மேற்சுவரில் நான்கு தட்டுகளில் வட்டத் துளைகளையிட்டு நீர்மட்டமும் நூற்குண்டும் கொண்டு அவற்றைப் பொருத்தியுள்ளார். அடித் துளையில் ஆடியொன்றை வைத்து, நோர் விண்மீன்களை நோக்கியுள்ளார். அவர் நோகிய விண்மீனின் இறக்க க் கோணம் 58° இல் இருந்து மேல் துலையின் விட்டத்தில் 59° ஆக மாறுவதைப் பதிவு செய்தார். இந்த விண்மீன் சிறுகரடி எனவும் குறித்தார். இது சரியல்ல தான். கருவி மிக எளியது என்பதால், தன் கணக்கிடுகளை முடித்து வான்காண்கம் ஒன்றின் அகலாங்கை இவர் தான் முதன்முதலில் கண்டுபிடித்தவர் ஆனார்.

நோரின் இந்த வானியல் வெற்றி தோர்பாத் அறிவியல் குழுமத்தில் புகழீட்டித் தந்தது. இவரது தொடர்புகளும் அரசியல் வட்ட நெருக்கமும் பெருகின. உருசியாவின் முதலாம் அலெக்சாந்தர் 1802 இல் தோர்பாத்தில் பல்கலைக்கழகம் நிறுவியதும் நோர் முதல் கணிதவியல் இணைப்பேராசிரியர் பதவியைப் பெற்றார். மேலும் தோர்பாத்தில் 1803 இல் வான்காணகக் கட்டிட வேலை தொடங்கியது. தோர்பாத் வான்காணகத்தில் நோர் முதன்மை வான்காணகராக பணியில் அமர்த்தப்பட்டார். இவர் தான் 1810 திசம்பர் 1 இல் இறக்கும் வரை அங்கேயே பணியாற்றினார்.

நோர் தன் 51 ஆம் அகவையில் இறந்துவிடவே, அவரது மனைவியாகிய சென்ஃப் என்கிற சோபியும் மூன்று மகன்களும் ஏதிலிகள் ஆகினர். மனைவியை இழந்த தன் அண்ணன் கார்ல் ஆகத்து சென்ஃபிடம் தஞ்சம் புகுந்தார். இவர் பல்கலைக்கழகத்தின் கலைத்துறையில் ஓவிய ஆசிரியராக இருந்தார். நோரின் மகனான கார்ல் பிரீட்ரிக் நோருக்குத் தந்தை இறந்தபோது அகவை பத்து கூட முடியவில்லை. என்றாலும் கார்ல் அளவிறந்த தன்னம்பிக்கையோடு தற்சார்பாக வாழவும் தன் தந்தையின் பணியைத் தன் காப்பாளரான தாய்மாமன் எதிர்த்தும் தொடர்ந்தார். இளைஞர் கார்ல் அப்போதே கணித்ததிலும் இலத்தீனிலும் தொடக்கநிலைப் பள்ளி மாணவர்களுக்கும் பேரிளைஞர்களுக்கும் பாடம் நடத்தினார் . இதனால் இவர் தன் கல்வியைத் தானே தொடரமுடிந்த்தோடு, பல்கலைக்கழகத்திலும் தனக்கென ஓரிடத்தையும் தனது 15 ஆம் அகவையிலேயே பிடிக்க முடிந்துள்ளது . பின்னர்,கார்லும் அவரது மகன் விக்தரும் முறையே உருசியாவிலும் செருமனியிலும் புகழ்பெற்ற வானியலாளர்கள் ஆகினர்.



</doc>
<doc id="328621" url="https://ta.wikipedia.org/wiki?curid=328621" title="முற்றம்">
முற்றம்

முற்றம் (Courtyard) என்பது தென் இந்தியாவின் பாரம்பரிய வீட்டுகளின் மையத்தில் உள்ள ஒரு சதுர வடிவ திறந்த அமைப்பு ஆகும். இது வீட்டின் தலை வாசலுக்கு நேர் எதிரே இருக்கும். முற்றத்தின் முகப்பு, வீட்டின் எல்லா அறைகளையும் இணைப்பதாகவும் இருக்கும். இந்த முற்றதாதால் விட்டில் இயற்கை வெளிச்சம் புகவும் காற்றோட்டமாக இருக்கவும் உதவும்வகையில் அமைந்திருக்கும். சிலர் இந்த முற்றத்தில் துளசி மாடத்தை வைத்திருப்பர். முற்றம் தானியங்களை உலர்த்தவும் துணிகளை காயப்போடவும் உதவும். இந்த முற்றங்கள செட்டிநாடு வீடு, குத்தூ வீடு, நாலுகெட்டு வீடு, நாற்சதுரமனை, நாற்சார் வீடு, மந்துவா வீடுகள் போன்ற தென் இந்திய வீடுகளில் அமைக்கப்பட்டன.


</doc>
<doc id="328631" url="https://ta.wikipedia.org/wiki?curid=328631" title="தினேஷ் சிங் (உத்தரப் பிரதேச அரசியல்வாதி)">
தினேஷ் சிங் (உத்தரப் பிரதேச அரசியல்வாதி)

தினேஷ் சிங் (Dinesh Singh) (19 சூலை 1925 – 30 நவம்பர் 1995) இந்திய தேசிய காங்கிரசு கட்சியின் அகில இந்திய அரசியல் தலைவர் ஆவார். இந்திய நாடாளுமன்ற மக்களவை உறுப்பினராக உத்தரப் பிரதேச மாநிலத்திலிருந்து ஏழு முறைத் தேர்ந்தெடுக்கப்பட்டவர். இந்திய நடுவண் அரசில் இரண்டு முறை இந்திய வெளியுறவுத் துறை அமைச்சராகவும் பணியாற்றியவர்.

உத்தரப் பிரதேச மாநிலத்தின் அவத் பகுதியில் உள்ள பிரதாப்கர் மாவட்டத்தில் உள்ள கலாகங்கர் பகுதியில் உள்ள பிரபுக்கள் குடும்பத்தில், அவதேஷ் சிங் என்ற நிலக்கிழாருக்கு, 19 சூலை 1925-இல் பிறந்த தினேஷ் சிங், லக்னோவில் உள்ள கால்வின் கல்லூரியில் பயின்றவர். 

தினேஷ் சிங், இந்திய நடுவண் அரசில் 1962-66-இல் இந்திய வெளியுறவுத் துறை துணை அமைச்சராகவும், 1966 – 1967-இல் வெளியுறவுத் துறை இராஜங்க அமைச்சராகவும், 1967 -69 மற்றும் 1988- 1989-இல் வர்த்தகத் துறை அமைச்சராகவும், 1970- 1971-இல் தொழில் வளர்ச்சி மற்றும் உள்நாட்டு வர்த்தக அமைச்சராகவும், 1969 - 1970 மற்றும் 1993 – 1995-இல் வெளியுறவுத்துறை அமைச்சராகவும் பணியாற்றியவர்.

தினேஷ் சிங், இரண்டாவது மக்களவை (1957–62) முதல் ஐந்தாவது மக்களவை வரையும் (1971–77), பின்னர் எட்டாவது மக்களவை மற்றும் ஒன்பதாவது மக்களவைக்கும் (1984-1991) ஏழு முறை பிரதாப்கர் மக்களவைத் தொகுதியிலிருந்து மக்களவை உறுப்பினராகத் தேர்ந்தெடுக்கப்பட்டவர். இடைப்பட்ட காலங்களில் மாநிலங்களவை உறுப்பினராகத் தேர்ந்தெடுக்கப்பட்டுள்ளார்.

டெக்ரி கார்வால் பகுதியைச் சேர்ந்த நீலிமா குமாரியை 1944-இல் மணந்து கொண்ட தினேஷ் சிங்கிற்கு ஆறு மகள்களைப் பெற்றவர். இவரது ஆறாவது மகள் இரத்தினா சிங் பிரதாப்கர் மக்களவைத் தொகுதியிலிருந்து இந்திய நாடாளுமன்ற மக்களவை உறுப்பினராகத் தேர்ந்தெடுக்கப்பட்டவர்.
தினேஷ் சிங் தமது எழுபதாவது அகவையில் 30 நவம்பர் 1995-இல் புதுதில்லியில் மறைந்தார். 



</doc>
<doc id="328640" url="https://ta.wikipedia.org/wiki?curid=328640" title="மக்கள் மீளெழுச்சிக்கும் நீதிக்குமான கூட்டணி">
மக்கள் மீளெழுச்சிக்கும் நீதிக்குமான கூட்டணி

மக்கள் மீளெழுச்சியும் நீதியும் இணைந்தது (People's Resurgence and Justice Alliance) என்பது இந்தியாவிலுள்ள மணிப்பூர் மாநிலத்தில் 18 அக்டோபர் 2016 இரும்புப் பெண்மணி என்று அழைக்கப்படும் ஐரோம் சர்மிளா அவர்களால் நிறுவப்பட்ட அரசியல் கட்சி ஆகும். . விசில் சின்னம் கேட்டு இந்திய தேர்தல் ஆணையத்தை இக்கட்சி முறையிட்டுள்ளது. 2017 அன்று நடக்கும் தேர்தலில் இக்கட்சி மூன்று தொகுதிகளில் மட்டும் போட்டியிடுகிறது. ஐரோம் சர்மிளா மணிப்பூர் முதல்வர் ஒக்ரோம் இபோபி சிங்கை எதிர்த்து தோபல் தொகுதியில் போட்டியிடுகிறார்


</doc>
<doc id="328649" url="https://ta.wikipedia.org/wiki?curid=328649" title="காஸி">
காஸி

காஸி (Ghazi (இந்தியில் படத்தின் பெயர் The Ghazi Attack ) என்பது 2017 ஆண்டு வெளியான ஒரு இந்திய போர்த் திரைப்படமாகும். இப்படத்தை சங்கலப் ரெட்டி இயக்கியுள்ளார். இந்தப் படம் 1971 ஆண்டு இந்திய-பாகிஸ்தான் போரின் போது பிஎன்எஸ் காஸி மர்மமான மூழ்கியதை அடிப்படையாக கொண்டு எடுக்கப்பட்டது. இத்திரைப்படத்தில் நடித்த நட்சத்திரங்கள் ரானா தக்குபாடி ,டாப்சி பன்னு , கே. கே. மேனன், அதுல் குல்கர்ணி. அமிதாப் பச்சன் இந்தி படத்திற்கு தன் குரலை வழங்கியுள்ளார். சிரஞ்சீவி தன் குரலை தெலுங்கு பதிப்புக்கும், சூர்யா தமிழ் பதிப்பிர்கும் தன் குரலை வழங்கி உள்ளனர். இந்த படத்தின் அறிமுகக் காட்சிகள் 2017 சனவரி 11 அன்று வெளியானது. இப்படம் 2017 பெப்ரவரி 17 அன்று வெளியானது. இந்தப்படம் இந்தியாவின் முதல் தண்ணீருக்கடியியில்/கடல் போர் திரைப்படாமாகும். 
1971 ஆம் ஆண்டு நடந்த இந்திய பாக்கித்தான் போருக்கு முந்தைய காலகட்டம். கிழக்கு பாகிஸ்தானில் நடக்கும் மக்கள் போராட்டத்தின் மீது பாகிஸ்தான் அரசு கடுமையான ஒடுக்குதலை நிகழ்த்துகிறது. எந்த நேரமும் இந்தியா - பாகிஸ்தான் இடையே போர் மூளும் சூழல் ஏற்படுகிறது. இந்தச் சமயத்தில் இந்தியாவின் கிழக்குக் கடலோரப் பகுதியில் பாகிஸ்தான் அதிரடித் தாக்குதல் நடத்தவிருக்கிறது என்னும் செய்தி கடலோரக் காவல் படைக்குக் கிடைக்கிறது.

பாகிஸ்தானின் திட்டத்தைக் கண்டறிந்து அதை முறியடிக்க வேண்டும் என்பதற்காக கேப்டன் ரன்விஜய் சிங் (கே கே மேனன்) தலைமையில் எஸ் 21 என்னும் நீர்மூழ்கிக் கப்பல் இந்தியாவால் அனுப்பப்படுகிறது. கேப்டன் ரன்விஜய் சிங் மிகுந்த திறமைசாலி. ஆனால், எதிரியை அழிக்கும் விஷயத்தில் விதிமுறைகளைப் பற்றிக் கவலைப்படாமல் செயலில் இறங்கிவிடக்கூடியவர். இவரைக் கட்டுப்படுத்தி வைக்கவேண்டும் என்பதற்காக அர்ஜுன் வர்மா (ராணா டகுபதி) என்னும் அதிகாரியையும் உடன் அனுப்புகிறது காவல்படையின் தலைமை. கூடவே தேவராஜ் (அதுல் குல்கர்னி) என்னும் மூத்த அதிகாரியும் இருக்கிறார்.

வங்காள விரிகுடாவில் பாகிஸ்தானின் காஸி என்னும் நீர்மூழ்கிக் கப்பல் இருப்பதைக் கண்டுபிடிக்கும் கேப்டன், அந்தக் கப்பலைத் தாக்கத் திட்டமிடுகிறார். அதற்காக அபாயகரமான ஆட்டத்தில் இறங்கவும் தயாராகிவிடுகிறார். ராணா அதைத் தடுக்கிறார். மேலிடத்திலிருந்து உத்தரவு வரும்வரை காத்திருக்க வேண்டும் என்கிறார். கேப்டன் அதைக் கேட்பதாக இல்லை.

இதற்கிடையே காஸி கப்பல் பொருத்திய கண்ணிவெடியில் எஸ் 21 சிக்கிக்கொள்கிறது. இதனால் கப்பலின் நடமாட்டம் பாதிக்கப்படுகிறது. கப்பலுக்குள் உயிர்ச் சேதமும் நிகழ்கிறது. காஸி அடுத்தடுத்து குண்டுகளைப் பொழிகிறது. ஒரு கட்டத்தில் கப்பலின் பொறுப்பு ராணாவிடம் வருகிறது. போரைத் தவிர்க்க நினைக்கும் அவர் அந்தச் சந்தர்ப்பத்தில் எப்படி நடந்துகொள்கிறார், எஸ் 21 தப்பித்ததா, காஸி என்னவாயிற்று என்பதே கதை


</doc>
<doc id="328659" url="https://ta.wikipedia.org/wiki?curid=328659" title="தங்கல் (திரைப்படம்)">
தங்கல் (திரைப்படம்)

தங்கல் (Dangal () என்பது 2016 ஆண்டைய இந்திய இந்தி-மொழி தன்வரலாற்று விளையாட்டுத் திரைப்படமாகும். இத்திரைப்படத்தை நித்திஷ் திவாரி இயக்கியுள்ளார். இப்படத்தில் மகாவீர் சிங் போகாட்டாக ஆமிர் கான் நடித்துள்ளார், மகாவீர் சிங் போகாட் தன் இரண்டு மகள்களான கீதா போகாட் மற்றும் பபிதா குமாரி ஆகியோருக்கு மற்போர் கற்றுக் கொடுத்தார். கீதா போகாட் இந்தியாவின் முதல் பெண் மல்யுத்த வீரர் ஆவார், இவர் 2010 பொதுநலவய விளையாட்டுப் போட்டிகளில், தங்கப் பதக்கம் வென்றார். (55 கிலோ கிராம்). இவரது சகோதரி பபிதா குமாரி வெள்ளிப் பதக்கம் வென்றார் (51 கிலோ கிராம்). "தங்கல்" என்ற இந்தி சொல்லுக்கு பொருள் "மற்போர் போட்டி" என்பதாகும்.

"தங்கல்" படத்திற்கு பிரீதம் இசையமைத்துள்ளார், பாடல்களுக்கு வரிகளை அமிதாப் பட்டாச்சார்யா எழுதியுள்ளார். இந்திய மகளிர் மல்யுத்த அணியின் பயிற்சியாளரான, கிருபா ஷங்கர் பிஷ்னாயின் என்பவர் மற்போர் காட்சிகளுக்காக அமீர் கான் மற்றும் படக் குழுவினருக்கு பயிற்சி அளித்தார்.

இப்படம் உலக அளவில் 2016 திசம்பர் 23 அன்று வெளியிடப்பட்டது, "தங்கல்" படத்திற்கு உத்தரப் பிரதேசம், உத்தராகண்டம், அரியானா, சத்தீசுகர், தில்லி, மத்தியப் பிரதேசம் ஆகிய ஆறு இந்திய மாநிலங்களில் வரிவிலக்கு அறிவிக்கப்பட்டது. இந்தியாவில் பெண்களின் பாதுகாப்பு, பெண் கல்வி, கருவில் பெண் சிசுக்களைக் கொல்லுதல் போன்றவற்றைக் குறித்து இந்தியாவில் சமூக பிரச்சாரத்தை ஊக்குவிக்க அரசுகள் இந்த வரிவலக்கை அளித்தன. தங்கல் படம் தமிழ், தெலுங்கு போன்ற மொழிகளில் மொழி மாற்றுப் படமாக வெளியிடப்பட்டது. 62வது பிலிம் பேர் விருதுகளில், சிறந்த திரைப்படம், சிறந்த இயக்குநர்(திவாரி), சிறந்த சண்டை பயிற்சியாளர் (ஷியாம்), சிறந்த நடிகர் (கான்) ஆகிய நின்கு விருதுகளை "தங்கல்" பெற்றது.நான்கு விருதுகளை வென்றது.

தங்கல் இந்தி திரையுலகில் உள்நாட்டில் அதிகப்பட்ச வசூலை ஈட்டியது, மற்றும் இதுவரை வெளிநாடுகளில் வெளியான இந்தியப் படங்களில் அதிகப்படியான வசூல் செய்த படங்களில் இரண்டாவது இடமாக ₹ 741,08 கோடி (அமெரிக்க $ 110 மில்லியன்) உலகளாவிய வருவாய் ஈட்டியது .
அரியானா மாநிலத்தின் ஒரு கிராமத்தில் வசிக்கும் மல்யுத்த வீரர் மகாவீர் சிங் (ஆமிர் கான்). அவருடைய மனைவி தயா (சாக்ஷி தன்வர்). மகாவீருக்கு மற்போர் போட்டியில் இந்தியாவுக்காகத் தங்கப் பதக்கம் வெல்ல வேண்டுமென்பது கனவு. ஆனால், அவருக்கு அடுத்தடுத்துப் பெண்களே பிறப்பதால் அந்தக் கனவை ஒரங்கட்டிவைக்கிறார்.

ஆனால், தன்னுடைய சண்டையிடும் திறன் தன் மகள்கள் கீதாவுக்கும் (ஜாய்ரா வசீம் / ஃபாத்திமா சனா ஷேக்), பபிதாவுக்கும் (சுஹானி பட்நாகர் / சன்யா மல்ஹோத்ரா) இயல்பாக இருப்பதைத் தற்செயலாக உணரும் மகாவீருக்கு மீண்டும் அந்தக் கனவின் மீதான நம்பிக்கைத் துளிர்விடுகிறது. கிராமத்தினரின் ஏளனப் பேச்சுகளையும் பார்வைகளையும் புறந்தள்ளி அவர் தன் மகள்களுக்கு மற்போர் பயிற்சி கொடுக்கிறார். அவர்களின் பயிற்சிக்காக ஆண்களுடனும் மற்போர் போட்டிகளில் கலந்து கொள்ள வைக்கிறார். மகாவீரின் தங்கப் பதக்கக் கனவு அவருடைய மகள்களால் எப்படி நனவாகிறது என்பதுதான் கதை.


</doc>
<doc id="328669" url="https://ta.wikipedia.org/wiki?curid=328669" title="கே. எஸ். கோதண்டராமய்யா">
கே. எஸ். கோதண்டராமய்யா

கே. எஸ். கோதண்டராமய்யா (6 ஆகத்து 1909- 1984) கிருட்டிணகிரி மாவட்டம், உத்தனப்பள்ளி சட்டப் பேரவையின் முன்னாள உறுப்பினர் மற்றும் தெலுங்கு அறிஞராவார்.

கோதண்டராமய்யா கிருட்டிணகிரி மாவட்டத்தில் பாரந்தூர் கெலமங்கலம் சாலையில் உள்ள ஜாகிருகாப்கள்ளியில் 1909 ஆகத்து 6 ஆம் நாள் சிவராமதாஸ் இராமக்கா இணையருக்கு மகனாக பிறந்தார். கோதண்டராமய்யா ஒசூரில் பள்ளிப் படிப்பை முடித்து பெங்களூரில் முதுகலை பட்டப்படிப்பை (எம்.ஏ) முடித்து, தெலுங்கு மொழியில் புலவர் பட்டம் பெற்றார். இதன் பிறகு பாகலூரில் தொடக்கப்பள்ளி ஆசிரியராக பணியில் சேர்ந்தார். பின் ஒசூர், வேப்பனப்பள்ளி, ஆத்தூர், சேலம் ஆகிய ஊர்களில் உள்ள உயர்நிலைப் பள்ளிகளில் ஆசிரியராக பணிபுரிந்தார். பின் பொதுவாழ்வில் ஏற்பட்ட ஆர்வத்தினால் ஆசிரிரயர் பணியை விட்டு விலகினார். 1967 ஆண்டு சட்டமன்றத் தேர்தலில் இராஜாஜியின் சுதந்திராக் கட்சியின் சார்பில் போட்டியிட்டு வெற்றி பெற்றார். பின் 1971 இல் இரண்டாவது முறையும் மீண்டும் போட்டியிட்டு வெற்றிபெற்றார். 
தெலுங்கு மொழிமீது தீராத பற்று கொண்ட இவர் 1959 இல் பொட்டி சிறீராமுலு பெயரில் நூலகமும் படிப்பகமும் அமைத்து, ஆந்திரத்திலிருந்து தெலுங்கு புத்தகங்களை வாங்கிவந்து படிக்க உதவினார். சென்னையில் அகில இந்திய தெலுங்கு மாநாட்டை நடத்தினார். தமிழக முதல்வர் எம். ஜி. ஆர் உதவியுடன் தமிழக அரசிடம் இலவசமாக இடம்வாங்கி ஒசூர் காமராசர் காலனியில் ஆந்திர சாம்ஸ்கிருத்திகா சமிதி என்ற தெலுங்கு அமைப்பை நிறுவினார்.. அதில் பல தெலுங்கு நிகழ்சிகளை நடத்தி பல தெலுங்கு அறிஞர்களை வரவழைத்து சொற்பொழிவுகளை நடத்த வைத்தார். சமிதியில் கிருஷ்ண தேவராயரின் பட்டாபிசேக ஆண்டு விழாவை ஒவ்வோராண்டும் நடத்தி வந்தார் அவர் இறந்த பின்னும் இந்த நிகழ்ச்சி சமிதியில் தொடர்ந்து நடந்துவருகிறது. இவர் கிருஷ்ண தேவராயரின் வரலாறு குறித்து புத்தகத்தின் முதல் பகுதியை எழுதி வெளியிட்டார். இவருக்கு ஆந்திர சாம்ஸ்கிருத்திகா சமிதி வளாகத்தின் முகப்பில் சிலை வைக்கப்பட்டுள்ளது.


</doc>
<doc id="328677" url="https://ta.wikipedia.org/wiki?curid=328677" title="கார்ல் பிரீட்ரிக் நோர்">
கார்ல் பிரீட்ரிக் நோர்

கார்ல் கிறித்தோபொரோவிச் பிரீட்ரிக் நோர் "(Karl Khristoforovich Friedrich Knorre)"; (28 மார்ச்சு 1801 – 29 ஆகத்து 1883) பால்டிக் செருமானிய இனக்குழு சார்ந்த உருசிய வானியலாலர் ஆவார். இவர் நிகோலயேவ் வான்கானத்தை 1821 இல் நிறுவிப் பெயர்பெற்றவர். இவரது தந்தை, எர்னெசுட்டு பிரீட்ரிக் நோர் அவர்களும் இவர் மகன், விக்தர் நோர் அவர்களும் பெயர்பெற்ற வானியலாளர்கள் ஆவர். அண்மையில் நாசா நிறுவனம் இம்மூன்று தலைமுறை நோர் வானியலாலர்களின் நினைவாக ஒரு குறுங்கோளுக்குப் பெயரிட்டுள்ளது.

நோர் இன்றைய எசுதோனியாவைச் சேர்ந்த, அன்று உருசியப் பேரரசில் இருந்த தார்பாத்தில் பிறந்தார். இவரது தந்தையார் எர்னெசுட்டு பிரீட்ரிக் நோர் எனும் செருமனியில் பிறந்த வானியலாளர் ஆவார். இவரது மனைவி சென்ஃப் என்கிற சோப்ஃபி ஆவார். இவரது தந்தையார் 1801 இல் இவர் ஒன்பதாம் அகவை அடையும்போதே இறந்தாலும், தந்தையாரின் வாழ்க்கை தாஒபாத் பல்கலைக்கழகத்தில் கணிதவியல் பேராசிரியராகவும் தார்பாத் வான்காணக நோக்கீட்டாளராகவும் அமைந்தமை இவரைப் பெரிதும் கவர்ந்ததால் கணிதத்திலும் அறிவியலிலும் கல்வி கறக சேர்ந்துள்ளார். ஏழ்மை வாய்ந்த தன் தாய் இவரது கல்விக்கான செலவை ஈடுசெய்ய இவர் பள்ளி மாணவருக்கும் பெரியவர்களுக்கும்கூட இலத்தீன் மொழியைக் கற்பித்துள்ளார்.

தார்பாத் பல்கலைக்கழகத்தில் ஓவியத் துறையில் இருந்த இவரது தாய்மாமன் கார்ல் ஆகத்து சென்ஃப் அவர்களது வீட்டில் தாயுடன் வாழும்போது தன் 15 ஆம் அகவையில் அதே பல்கலைக்கழகத்தில் கல்விகற்க சேர்ந்துள்ளார். இவர் தன் தந்தையைப் போலவே வானியலாளராக விரும்பினார். அவர் தொட்டு முடிக்காமல் சென்ற பணிகளை முழுமைப்படுத எண்ணினார், ஆனால் இவரது மாமா இவரை சமயக் கல்வியில் ச்செர்த்தால் வாழ்க்கை வளமுறும் எனக் கருதியுள்ளார். எனவே இவரை இறையியலை எடுத்துப் படிக்குமாறு வற்புறுத்தியுள்ளார். இவர் அதை ஏற்று இறையியலில் கல்வி கற்கும்போதும் தனியாக பல வானியல் விரிவுரைகளைக் கேட்டும் படித்தும் வானியலில் ஆர்வம் குன்றாமல் விளங்கினார்.

இவர் வான்காணகத்தின் புதிய தலைவராக விளங்கிய வில்கெல்ம் சுத்ரூவ அவர்களிடம் உதவியாளராகப் பணிபுரிய தன்னை ஒப்படைத்தார். சுத்ரூவ்வின் வழிகாட்டுதலின்கீழ், புவிப்புற அளவையியலில் திறம்பட்ட வல்லுனர் ஆனார். பத்தொன்பது அகவையில் இவரது திறமையைக் கண்டு வியந்த சுத்ரூவ இவரை கருங்கடலில் நிகோலயேவில் ஒரு வான்காணகம் நிறுவ, மதிநுட்பம் வாய்ந்த ஓர் இளம்வானியலாளரைத் தேடிக்கொண்டிருந்த அலெக்சேய் கிரெய்குவிடம் பரிந்துரைத்தார்."

வான்காணகத்துக்கான கருவிகளைத் தேர்வது நோருக்கு ஓர் அறைகூவலாக விளங்கியது. இவர் இதற்காக ஐரோப்பாவில் உள்ள வான்காணகங்களைப் பார்வையிட அலெக்சேய் கிரெய்கிடம் ஒப்புதல் கேட்டார். அவரும் இணங்கவே இவர் குதிரை வண்டியில் இரண்டாண்டுகள் ஐரோப்பாவில் பயணம் மேற்கொண்டார். செருமனியில் இவர் பிரீட்ர்க் பெசல், யோகான் பிரான்சு என்கே, ஈன்ரிச் கிறித்தியான் சுமாக்கர் ஆகிய வானியலாளர்களையும் பாரீசில் பிரான்கோயிசு அராகோ அவர்களையும் சந்தித்தார். பின்னர் அங்கிருந்து கிரீன்விச்சுக்கும் டர்பிலினுக்கும் சென்று காலவரைவியல் கருவிக் குழுமங்களைச் சந்தித்துப் பேசியுள்ளார். பயணத்தில் இருந்து திரும்பிய இவர் தன் மனப்பதிவுகளை அலெக்சேய் கிரெய்கிடம் பகிர்ந்துள்ளார். பிறகு வான்காணகத்துக்குத் தேவையான கருவிகளைக் கொள்முதல் செய்துள்ளார். இக்கருவிகளில் இதள் செயற்கைத் தொடுவான் ஆடியும் ஒன்றாகும். அளவைப் பொய்ப்புகளைத் தவிர்க்க முதலில் தொலைநோக்கி வழியாக விண்மீன்களை நேரடியாக நோக்குவதோடு இதல் ஆடி வழியாகவும் மறைமுகமாக நோக்கலாம். 

இவர் அரசு வானியல் கழக உறுப்பினர் ஆவார். இவர் மூன்று மனைவிகளை மணந்தவர். முதல் மனைவி எல்சபெத் (திருமனம்1829) தியெதெரிக் குடும்பத்தினர் ஆவார். இவர் மூன்றே ஆண்டுகளில் இறந்துவிடவே, எலிசபெத்தின் தங்கையான டோரத்தியா வான் தியெதெரிக்கை நோர் 1833 இல் மணந்தார். இவரும் தன் 37 ஆம் அகவையில் 13 குழந்தைகளைப் பெற்ருவிட்டு இறக்கவே, மூன்றாவதாக, எமிலி கேவ் அவர்களை 1852 இல் மண்ந்தார். இவர் நோர் இறக்கையில் உயிருடன் இருந்தார். நோருக்கு 15 பிள்லைகல் உண்டு. இவர்களில் இவரது ஐந்தாம் மகனான விக்தர் நோர் புகழ்பெற்ற வானியலாளர் ஆவார். இவர் வானியல் ஆய்வு செய்ய, 1862 இல் பெர்லினுக்குச் சென்றார். நோர் 1871 இல் நிகோலயேவ் வான்காணகத்தில் இருந்து ஓய்வு பெற்றார். ஓய்வு பெற்றதும் இவர் தன் மகன் விக்தருடன் வாழ பெர்லினுக்குச் சென்றார். அங்கே இவர் 1883 இல் இறந்தார்.



</doc>
<doc id="328683" url="https://ta.wikipedia.org/wiki?curid=328683" title="விக்தர் நோர்">
விக்தர் நோர்

விக்தர் கார்லோவிச் நோர் "(Viktor Karlovich Knorre)" (4 அக்தோபர் 1840 – 25 ஆகத்து 1919) செருமானிய இனக்குழு சார்ந்த உருசிய வானியலாளர் ஆவார்.இவர் நிகோலயேவ், புல்கோவோ, பெர்லின் ஆகிய இடங்களில் பணிபுரிந்தார். இவர் [158 கோரோனிசு]]வையும் மேலும் மூன்று சிறுகோள்களையும் கண்டுபிடித்து பெயர்பெற்றவர். நோரின் தந்தையார் கார்ல் பிரீட்ரிக் நோர்; தாத்தா எர்னெசுட்டு பிரீட்ரிக் நோர் ஆவார். இவர்கள் இருவரும் புகழ்பெற்ர வானியலாளர்கள் ஆவர். அண்மையில் மூன்று தலைமுறை நோர் வானியலாளர்களின் நினைவாக நாசா ஒரு குறுங்கோளுக்குப் பெயரிட்டுள்ளது. இது குறுங்கோள்14339 நோர் எனப்படுகிறது.

நோர் மூன்று தலைமுறை வானியலாளர்களின் குடும்பத்தில் பிறந்தார் family. இவரது தந்தையார் எர்னெசுட்டு பிரீட்ரிக் நோர் (1759–1810) ஆவார். இவர் செருமனியில் இருந்து எசுதோனியாவில் இருந்த தோர்பாத்துக்குச் சென்று, அங்கு 1802 முதல் 1810 வரை தோர்பாத் வான்காணக நோக்கீட்டாளராகவும் தோர்பாத் பல்கலைக்கழக கணிதவியல் பேராசிரியராகவும் பணிபுரிந்தார்.

இவரது தந்தையார், கார்ல் பிரீட்ரிக் நோர் (1801–1883), நிகோலயேவ் வான்காணகத்தை 1827 இல் உருவாக்கி அங்கே இயக்குநராக இருந்துள்ளார்.

விக்தர் 15 பிள்ளைகளில் ஐந்தாவதாக நிகோலயேவில் (இன்றைய மிகோலயீவ், உக்கிரைன்) பிறந்தார் இவர் 1862 இல் வானியல் கற்க வில்கெல்ம் ஜூலியசு போயெர்சுடருடன் பெர்லினூக்குச் சென்றார்.இவர் 1867 இல் புல்கொவோ வான்காணகத்தில் வானியல் கணிப்பாளராகச் சேர்ந்தார் பின்னர் தந்தையாருடன் 1871 இல் பெர்லின் சென்று பெர்லின் வான்காணகத்தில் சேர்ந்து பணியாற்றினார்.

1873 இல் இருந்து பெர்லின் வான்காணக நோக்கீட்டாளராகப் பனிபுரிந்தார். இவர் நான்கு குறுங்கோள்களைக் கண்டுபிடித்தார். இவர் மாணவருக்கு கல்வி தரவில்லை. ஆனாஇ பெர்லின் வான்காணக கருவிகளைப் பயன்படுத்த கற்றுதந்தார். இவர் 1892 இல் வானியல் பேராசிரியர் ஆனார்.இவர் வானியல் கருவி மேம்பாட்டில் கவனம் செலுத்தினார். இவர் நில நடுவரை தொலைநோக்கி நிறுவல் பற்றி ஆய்வுகள் வெளியிட்டுள்ளார். இது நோர்-ஈலே நிறுவல் என அழைக்கப்படுகிறது.

நோர் சிறந்த சதுரங்க வல்லுனர். இவர் அடோல்ஃப் ஆண்டர்சன், குசுதாவ் நியூமான், யோகான்னசு சுகர்தோர்த் ஆகியவரை எதிர்த்து ஆடியவர். இவர் 1860 களில் பல சதுரங்க ஆட்டப் போட்டிகளில் கலந்துகொண்டுள்ளார்.

இரட்டைவீர்ர்கள் தற்காப்பில், "நோர் வேறுபாடு" எனப்படும் (சதிக விதிமுறை C59) இவரின் நினைவாக அழைக்கப்படுகிறது. இது இரட்டை வீரர்கள் தற்காப்பின் முதன்மை வரிசையில் பின்பற்றவேண்டிய முதல் பத்து நகர்த்தல்களைக் வரையறுக்கிறது. இது 10. Ne5 Bd6 11. d4 Qc7 12. Bd2. எனும் நகர்வுத் தொடரைக் குறிக்கின்றது உரூய் உலோபேசின் திறந்த தற்காப்பின்நோர் வேறுபாடும் இவரது நினைவாகப் பெயரிடப்பட்டுள்ளது. இது 6. Nc3 எனும் நகர்வுத் தொடரைக் குறிக்கும்.



</doc>
<doc id="328698" url="https://ta.wikipedia.org/wiki?curid=328698" title="மாலதி லட்சுமணன்">
மாலதி லட்சுமணன்

மாலதி லட்சுமணன் தமிழ்த் திரைப்பட பின்னணிப் பாடகி ஆவார். மன்மத ராசா பாடலை பாடியதன் மூலம் பரவலாக அறியப்படுகிறார்.


</doc>
<doc id="328699" url="https://ta.wikipedia.org/wiki?curid=328699" title="முட்டைக்கார் (நெல்)">
முட்டைக்கார் (நெல்)

முட்டைக்கார் ("Muttaikar") என்று அழைக்கப்படும் இந்த நெல் வகை, ஒரு பாரம்பரிய நெல் வகையாகும். தமிழகத்தின், காஞ்சிபுரம் மாவட்டம், திருக்கழுக்குன்றம் வட்டராத்தில் உள்ள "இடையூர்" எனும் நாட்டுப்புறப் பகுதியில் பிரதானாமாக விளையக்கூடிய இந்நெல் வகை, ஒரு ஏக்கருக்கு சுமார் 1350 கிலோ நெல் தானியமும், சுமார் 1200 கிலோ வைக்கோலும், மகசூலாக கிடைப்பதாக கூறப்படுகிறது. 

குறுகியகால வகையைச்சார்ந்த நெற்பயிர்கள் சாகுபடி செய்ய ஏற்ற பருவகாலமான நவரைப் பட்டம் எனும் இப்பருவத்தில், 30 நாட்கள் நாற்றங்கால் உட்பட 120 நாள் வயதுடைய முட்டைக்கார் நெற்பயிர் பயிரிடப்படுகிறது. மேலும் டிசம்பர் - சனவரி மாதங்களில் தொடங்கக்கூடிய இப்பட்டத்தில் தமிழ்நாட்டின் பெரும்பாலான மாவட்டங்களில், இதுபோன்ற குறுகியகால நெற்பயிர்கள் சாகுபடி செய்ய ஏற்றப் பருவமாக விளங்குகிறது.

ஈரநில நேரடி நெல் விதைப்பு, மற்றும் நாற்று நடுதல் என இரண்டு முறைகளையும் பின்பற்றி விளைவிக்கப்படும் இந்த நெற்பயிர், 4½ - 5 அடிகள் உயரம் வரை வளர்ந்து, தண்டுடைந்து சாயும் தன்மை உடையதாகும்.





</doc>
<doc id="328719" url="https://ta.wikipedia.org/wiki?curid=328719" title="மோப்பா">
மோப்பா

மோப்பா ("Mopa") என்னும் ஊர், இந்திய மாநிலமான கோவாவின் வடக்கு கோவா மாவட்டத்துக்கு உட்பட்ட பேட்ணே வட்டத்தில் உள்ளது. இந்த ஊர் 875.37 எக்டேர் பரப்பளவில் அமைந்துள்ளது.

இந்த ஊரில் 243 குடும்பங்கள் உள்ளதாகவும், 1082 மக்கள் வசிப்பதாகவும் 2011-இல் எடுக்கப்பட்ட மக்கள் தொகை கணக்கெடுப்பு தெரிவிக்கிறது. இவர்களில் 544 பேர் ஆண்கள், ஏனையோர் பெண்கள்.

இங்கிருந்து 12 கி.மீ தொலைவில் பேட்ணே நகரம் அமைந்துள்ளது.


இங்கு விமான நிலையம் கட்டப்படவுள்ளது. 


</doc>
<doc id="328728" url="https://ta.wikipedia.org/wiki?curid=328728" title="நெடுவாசல் இயற்கை எரிவாயு திட்டம்">
நெடுவாசல் இயற்கை எரிவாயு திட்டம்

நெடுவாசல் இயற்கை எரிவாயு திட்டம் என்பது தமிழ்நாட்டின் புதுக்கோட்டை மாவட்டத்திலுள்ள நெடுவாசல் எனும் சிற்றூரில் இயற்கை எரிவாயு எடுப்பதற்காக இந்திய அரசு வகுத்துள்ள திட்டமாகும். இந்தியாவின் பல்வேறுபகுதிகளில் இயற்கை எரிவாயு எடுப்பதற்காக ஒப்பந்தம் ஒன்றின் மூலமாக தனியார் எண்ணெய் நிறுவனங்களை இந்திய அரசு தேர்வு செய்தது. அந்த 31 இடங்களில் ஒன்று நெடுவாசல் ஆகும்.


மக்களின் வாழ்வாதாரத்தைப் பாதிக்கின்ற எரிவாயு உறிஞ்சும் திட்டங்களைத் தொடரப் போவதில்லை என்று நடுவண் அரசு அளித்த வாக்குறுதியை ஏற்று நெடுவாசல் போராட்டம் 2017, மார்ச்சு 10ஆம் நாள் தற்காலிகமாகக் கைவிடப்பட்டது. கிராம மக்கள், சுற்றுச்சூழல் ஆர்வலர்கள், இளையோர் என்று பல தரப்பினர் தொடர்ச்சியாக 22 நாட்கள் இந்தப் போராட்டத்தில் ஈடுபட்டிருந்தனர். 



</doc>
<doc id="328729" url="https://ta.wikipedia.org/wiki?curid=328729" title="இத்தியபுரம் காவு சாஸ்தா துர்க்கை கோயில்">
இத்தியபுரம் காவு சாஸ்தா துர்க்கை கோயில்

இத்தியபுரம்காவு ஸ்ரீ வன சாஸ்தா மற்றும் ஸ்ரீ வன துர்க்கை கோயில் என்பது நாகர்கோவில் - திருவனந்தபுரம் தேசிய நெடுஞ்சாலையில் , நாகர்கோவிலில் இருந்து 30 கிமீ தொலைவிலும், திருவனந்தபுரத்திலிருந்து 52 கி,மீ தொலைவிலும், அமைந்துள்ள சுவாமியார்மடத்திலிருந்து வேர்கிளம்பி செல்லும் சாலையில் கோவிக்கல் பாலத்தினருகில் இத்தியபுரம் காவு அமைந்துள்ளது. 
இவ்விடத்தில் ஸ்ரீ வன சாஸ்தா மற்றும் ஸ்ரீ வன துர்க்கை மூலவர்களாக அருள் பாலித்துக்கொண்டிருக்கிறார்கள். மேலும் பால கணபதி,நாகராஜா, நாகயக்ஷி, நாககன்னி,கிருட்டிணன், ஈஸ்வரக்கால பூதத்தான் ஆகியோரும் உண்டு.

ஸ்ரீ வன சாஸ்தா, ஸ்ரீ வன துர்க்கா, மற்றும் பால கணபதி தெய்வங்கள் சுயம்பு வடிவிலேயே காட்சியளிக்கின்றனர்.

இங்கு பால கணபதி சுயம்பு உருவம் கொண்டுள்ளார் ஸ்ரீ வன துர்க்கா தவக்கோலத்தில் அருள்புரிகிறாள்.

இக்கோவிலின் பின் பகுதியிலுள்ள வனப்பகுதியில் தங்க நிற பாம்பும், வெள்ளை நிற பாம்பும்,ராஜ நாகங்களும் வாழ்வதாக ஐதீகம் உள்ளது. பல பக்தர்களும் பார்த்தும் உள்ளதாக கூறப்படுகிறது.

இக்கோவிலின் பிரம்மாண்ட மரங்களே இதன் பழமைக்கு மிகப்பெரிய சான்று.

இதன் பின் புறத்திலுள்ள அடர்ந்த மரங்களும், கொடிகளும் நிறைந்த வனப்பகுதிக்குள் பக்தர்கள் யாரும் அனுமதிக்கப்படுவதில்லை.

திருவிதாங்கூர் மன்னர் மார்த்தாண்ட வர்மா இந்த பகுதி வழியாக தப்பிச் சென்றதாகவும், பிற்க்காலத்தில் அவர் மன்னனானதும் இக்கோயிலுக்கு நிறைய சொத்துக்களை செம்பேட்டில் எழுதி அளித்ததாகவும் கூறப்படுகிறது.

இக்கோவில் எந்தவித வருமானமுமின்றி, பராமரிப்பற்று பல வருட காலங்களாக இருந்து வந்தது. தற்பொழுது சில வருடங்களாக இக்கோவிலில் பூஜைகள் அப்பகுதிவாழ்  மக்கள் நடவடிக்கை மேற்கொண்டு தினசரி பூஜைகள் நடைபெறுகிறது.

பங்குனி உத்திரத்தின் பொது ஐந்து நாட்கள் தொடர்ந்து திருவிழா நடைபெறுகிறது. கார்த்திகை மாத மண்டல பூஜைகள் 41 நாட்களும், பௌர்ணமி பூஜை, ஆயில்ய பூஜை ஆகியவைகளும் நடைபெறுகின்றன.

நித்ய பூஜையாக மாலை நேர சந்தியா பூஜை நடைபெறுகிறது.

பேச்சிப்பாறை காட்டு பகுதியிலிருந்து வன துர்க்கா இங்கு வந்து இப்பகுதியில் இஷ்டத்துடன் அமர்ந்து அருள்பலிப்பதாகவும், அவருக்கு துணையாக வன சாஸ்தாவும், நாகர் படைகளும் அருள்பாலிப்பதாகவும் ஐதீகம் உள்ளதாக நம்பப்படுகிறது.

எல்லா மாத பௌர்ணமி தினங்களிலும் இங்கு நாகர் தரிசனம் கிடைக்கிறது.
www.ithiyapuramkaavu.in




</doc>
<doc id="328742" url="https://ta.wikipedia.org/wiki?curid=328742" title="கேப்பாப்புலவு போராட்டம்">
கேப்பாப்புலவு போராட்டம்

கேப்பாப்புலவு போராட்டம் என்பது இலங்கையின் வடக்கே முல்லைத்தீவு மாவட்டத்தில் அமைந்துள்ள கேப்பாப்பிலவு, பிலக் குடியிருப்பில் இலங்கை விமானப்படையின் கட்டுப்பாட்டில் உள்ள காணிகளை அவற்றின் சொந்தக்காரர்களிடம் மீளக்கையளிக்கக் கோரி 2017 சனவரி 31 இல் ஆரம்பிக்கப்பட்ட கவனயீர்ப்புப் போராட்டமாகும். கேப்பாப்பிலவைச் சேர்ந்த 84 குடும்பங்களுடைய காணிகள் விடுவிக்கப்படும் என அறிவிக்கப்பட்டதையடுத்து, அக்காணிகளின் சொந்தக்காரர்கள் காணிகளைப் பொறுப்பேற்கச் சென்ற போது, காணிகள் விடுவிக்கப்படாததையடுத்து இந்தப் போராட்டம் ஆரம்பிக்கப்பட்டது.

இலங்கையில் விடுதலைப்புலிகள் அமைப்புக்கு எதிராக இலங்கை அரசால் முன்னெடுக்கப்பட்ட பெருமெடுப்பிலான உள்நாட்டுப் போர் நடவடிக்கையின் இறுதிக் கட்டங்களின்போது 2009ம் ஆண்டளவில் கேப்ப்பாப்புலவு மக்களின் காணிகள் அரச படைகளால் கையகப்படுத்தப்பட்டன. இவ்வாறு கையகப்படுத்தப்பட்ட காணிகளை, போர் முடிவுற்றுப் பல ஆண்டுகள் கடந்துவிட்ட நிலையிற் தம்மிடம் மீளக்கையளிக்க வேண்டும் என்பதே இப்போராட்டத்தின் கோரிக்கையாகும். 


போராட்டம் தொடங்கிய நாள் முதலான முக்கிய நிகழ்வுகள்

24. 01.2017 நடைபெறவிருந்த காணி அளவீடு தொடர்பான செயன்முறை மக்களுக்கு அறிவிக்கப்படாமல் வான் படை, நில அளவைத் திணைக்களம், வன வளப் பாதுகாப்பு துறையினர் மற்றும் அரச பொறுப்பதிகாரிகளுடன் 23. 01. 2017 இடம்பெற்றது. அதன் போது வரையப்பட்ட வரைபடம்.

கிராம சேவையாளரின் மூலம் கிடைக்கப் பெற்ற தகவலையடுத்து 31. 01. 2017 வருகை தந்த மக்கள் பல தரப்பட்ட குழப்பமான தகவல்களினாலும் முரண்பாட்டினாலும் போராட்டத்தை ஆரம்பித்தனர்.

போராட்டம் ஆரம்பித்த நாளில் இராணுவத்தினர் ஊடகவியலாளர்களின் புகைப்படக் கருவிகளை பிடுங்கிக் கொள்ள முயன்றனர். மக்கள் தடுத்து இராணுவத்தினரிடம் ஊடகவியாளர்களை பாதுகாத்தனர்; இவர்கள் ஊடகவியலாளர்கள் என்று கூறி அவர்களை நீங்கள் தடுத்தால் வழக்குத் தொடர்வோம் என்று சொன்னதற்குப் பின் தான் இராணுவம் தனது முயற்சியைக் கைவிட்டது. அன்று இரவு வீதியில் இருந்த விளக்குகளையும் தண்ணீரையும் வான்படை நிறுத்தியது.

இரண்டாவது நாள் மாவட்ட அரச அதிபர் ரூபவதி கேதீஸ்வரன், கரைத்துறைப் பற்று பிரதேச செயலர் சி. குணபாலன் மற்றும் முல்லைத்தீவு மாவட்ட விமானப் படைத் தளபதி ஆகியோரும் மக்கள் பிரதிநிதிகளான சிவசக்தி ஆனந்தன், சாந்தி பூரீஸ்கந்தராசா, சிவமோகன் மற்றும் வடக்கு மாகாணசபை விவசாய அமைச்சர் பொ. ஐங்கரநேசன், மாகாணசபை உறுப்பினர்கள் புவனேஸ்வரன், சிவநேசன், து. ரவிகரன் ஆகியோர் மக்களைச் சந்தித்து உரையாடினார்.

நான்காவது நாள் பாராளுமன்ற உறுப்பினர் சிவசக்தி ஆனந்தன் ஜனாதிபதிக்கு நிலைமையை விளக்கிக் கடிதமொன்றை எழுதி அனுப்பினார். அதே நாளில் புதுக்குடியிருப்பிலும் பிலக் குடியிருப்பு மக்களின் போராட்டத்திற்கு ஆதரவு தெரிவித்தும் தமது காணிகளையும் விடுவிக்கக் கோரியும் புதுக்குடியிருப்பு மக்கள் பிரதேச செயலக வாசலின் முன் போராட்டத்தில் குதித்தார்கள்.

ஐந்தாவது நாள் இலங்கையின் சுதந்திர தினத்தன்று கறுப்புக்கொடி கட்டி தமது எதிர்ப்பினை மக்கள் வெளிப்படுத்தினர். அன்றை தினம் அமைச்சர் ரிஸார்ட் பதியுதீன், வடக்கு மாகாண சபை முதலமைச்சர் சி. வி. விக்கினேஸ்வரன் ஆகியோர் மக்களைச் சந்தித்துப் பேசினர். அன்றய தினம் புதுக்குடியிருப்பு, தண்ணீரூற்று மற்றும் முள்ளியவளை ஆகிய பிரதேசங்களில் ஹர்த்தால் அனுஷ் டிக்கப்பட்டது. பாராளுமன்ற பிரதிக்குழு தலைவர் செல்வம் அடைக்கலநாதன் மக்களை சந்தித்தார். 

ஏழாவது நாள் யாழ்ப்பாணம் பல்கலைக் கழக வணிகபீட மாணவர் ஒன்றியம் மக்களுக்கான தமது ஆதரவைத் தெரிவித்ததுடன் நேரில் சென்று கலந்துகொண்டு மக்களுக்கு நம்பிக்கையளித்தனர். ஆறுமுகம் வேலாயுதப் பிள்ளை என்பவர் இந்தப் போராட்டம் வெற்றிபெற சிவபூஜை ஒன்றை ஆரம்பித்தார்.குறித்த தினத்தில் சுரேஷ் பிரேமச்சந்திரனும் போராட்டத்திற்கு வருகைதந்திருந்தார். சிலரின் தன்னார்வ முயற்சியால் போராட்டக் களத்திலிருந்த மாணவர்களுக்கு கற்பித்தல் நடவடிக்கைகள் ஆரம்பிக்கப்பட்டன. 

எட்டாவது நாள் யாழ்ப்பாணம் பல்கலைக் கழக மாணவர் ஒன்றியம், ஆசிரியர் சங்கம் ஆகியன தமது ஆதரவினைத் தெரிவித்தனர்.

ஒன்பதாவது நாள் போராடும் மக்களுக்கு ஆதரவு வழங்கும் நோக்கில் ஒன்றிணைந்த சிங்கள ஊடகவியலாளர்கள், சிங்கள மக்கள் இணைந்து நீர்கொழும்பில் கவனயீர்ப்பு ஒன்றை நடத்தினர்.அதே நாளில் வெயில் உருக்கும் வீதியில் அமர்ந்து பிலக் குடியிருப்பு மக்கள் போராட்டம் நடத்தினர்.

பத்தாவது நாள் புதுக்குடியிருப்பில் போராட்டத்தில் ஈடுபட்டிருந்த மக்கள் பிரதமர் ரணிலைச் சந்தித்தனர். பிலக் குடியிருப்பு மக்கள் பிரதமரைச் சந்திக்க மறுத்துவிட்டனர். காணி விடுவிக்கப்படும் என்று சமாதானம் சொல்லி பிரதமர் அனுப்பி வைத்தார் (இந்த சந்திப்பை செல்வம் அடைக்கலநாதன் ஒழுங்கு செய்திருந்தார்), போராட்டம் தொடரும் என்று மக்கள் அறிவித்தனர். 

வவுனியா பேருந்து நிலையத்திற்கு முன்னதாக சமூக நீதிக்கான வெகுஜன அமைப்பு பிலக் குடியிருப்பு மக்களுக்கு ஆதரவு தெரிவித்து கவனயீர்ப்பொன்றை நிகழ்த்தினர்.

கவனயீர்ப்பு ஒன்றுகூடலினை யாழ்ப்பாணம் பஸ் நிலையத்திற்கு முன் சமூக வலைத்தளங்களினால் ஒன்றிணைந்த இளைஞர்கள் ஏற்பாடு செய்திருந்தனர். இந்த ஒன்றுகூடலில் சமூக நீதிக்கான வெகுஜன அமைப்பு மற்றும் இன்னும் பல சமூக அமைப்புக்கள் கலந்து கொண்டன. அதன் பின்னர் ஒரு தொகுதி இளைஞர்கள் போராட்டக்களத்திற்குச் சென்று மக்களைச் சந்தித்து ஆதரவை தெரிவித்தனர். இலங்கை தமிழ் ஆசிரியர் சங்கமும், முல்லைத்தீவு அனைத்துப் பல்கலைக் கழக மாணவர் ஒன்றியமும் தமது ஆதரவைத் தெரிவித்தன. முன்னாள் பாராளுமன்ற உறுப்பினர் சந்திரகுமார் மக்களைச் சந்தித்தார்.

பதின்மூன்றாவது நாள் முல்லைத்தீவு, கிளிநொச்சி, யாழ்ப்பாணம் ஆகிய இடங்களைச் சேர்ந்த பெண்கள் அமைப்புக்கள் ஒன்றிணைந்து ஒரு போராட்டத்தை பிலக் குடியிருப்பில் நடத்தின. அன்றைய தினம் வடமாகாணச பை உறுப்பினர்களும் போராட்டக் களத்திற்கு வருகை தந்தனர். தமிழ் தேசிய மக்கள் முன்னணியின் உறுப்பினர்களும், கஜேந்திரகுமார் பொன்னம்பலமும் போராட்டத்திற்கு ஆதரவு தெரிவித்து கலந்து கொண்டனர். மட்டக்களப்பு நகரிலே மக்கள் பிரதிநிதிகளும் கலந்து கொண்ட ஆர்ப்பாட்டமொன்று காந்தி பூங்கா முன்றலில் உள்ள மணிக்கூட்டு கோபுரம் அருகில் இடம்பெற்றது.

பதினான்காவது நாள் அமைச்சர் பா. டெனிஸ்வரன், ப. சத்தியலிங்கம், வடமாகாணசபை உறுப்பினர் ஐ. ரி. லிங்கநாதன், மன்னார் மாவட்ட பொது அமைப்புக்களின் ஒன்றியத் தலைவர், தனியார் பேருந்து உரிமையாளர் சங்க பிரதிநிதிகள் ஆகியோர் கலந்து கொண்டனர்.

பதினைந்தாவது நாள் கல்முனையில் விபுலானந்தா அழகியற் கற்கை நிறுவன மாணவர்கள் வாயை கறுப்புத் துணியால் மூடி மெளனப் போராட்டம் நடத்தினர். அன்றய தினம் வடக்கு மாகாண சபை உறுப்பினர்கள் ஜனாதிபதி, பிரதமர், எதிர்க் கட்சித் தலைவர், ஆளுநர் ஆகியோருக்கு போராட்டம் தொடர்பில் உறுப்பினர்கள் அனைவரதும் கையொப்பத்துடன் கடிதமொன்றை அனுப்பினர். குறித்த தினத்தில் திருகோணமலையில் சம்பூர் அனல்மின் நிலையத்திற்கு எதிராகப் போராடிய மக்களும் பிலக் குடியிருப்பு மக்களுக்கு ஆதரவு தெரிவித்து போராட்டத்தில் கலந்து கொண்டனர். அதே தினத்தில் புதுக்குடியிருப்பு மக்கள் சுழற்சி முறையிலான உண்ணாவிரதப் போராட்டத்தை ஆரம்பித்தனர். கூடிய விரைவில் காணிகள் விடுவிக்கப்படும் என்று அரசு அறிவித்துள்ளதாக அரச அதிபர் மக்களிடம் தெரிவித்தார். அந்த வாக்குறுதியை மக்கள் ஏற்றுக் கொள்ளவில்லை. பாராளுமன்ற உறுப்பினர் சிறீதரன் கலந்து கொண்டார்.

பதினாறாவது நாள் கடற் தொழிலாளர் கூட்டுறவுச் சங்கம் தனது ஆதரவைத் தெரிவித்து போராட்டத்தில் கலந்து கொண்டது. பாராளுமன்ற உறுப்பினர் சரவணபவன் தனது ஆதரவினைத் தெரிவித்தார். பிரான்சில் கவனயீர்ப்பு போராட்டம் இடம்பெற்றது.

பதினேழாவது நாள் பாடசாலை மாணவர்களும் போராட்டத்திற்கு வந்து ஆதரவு தெரிவித்தனர். தமிழ்மக்கள் பேரவையும் மன்னார் பிரஜைகள் குழுவும் ஆதரவு தெரிவித்தன.

பதினெட்டாவது நாள் கிழக்குப் பல்கலைக்கழக மாணவர்கள் ஆதரவு போராட்டமொன்றைத் தமது பல்கலைக்கழகத்திற்கு முன் நிகழ்த்தினர். பின்னர் ஒரு தொகுதி மாணவர்கள் போராட்டக்களத்திற்கு நேரில் சென்று ஆதரவளித்தனர். கிளிநொச்சி வர்த்தகர்கள் ஆதரவுப் போராட்டம் ஒன்றை நடாத்தினர். தென்மாகாண சபை உறுப்பினரான பத்தேகம சமிந்த தேரரும் அவரது குழுவினரும் மக்களுக்கு ஆதரவு தெரிவித்து போராட்டத்தில் நேரில் கலந்து கொண்டனர். யாழ் மறைமாவட்ட நீதி சமாதான ஆணைக்குழுவும் ஆதரவு தெரிவித்தனர். புதிய ஜனநாயக லெனின் மார்க்சிய கட்சி ஆதரவு தெரிவித்தது.

பத்தொன்பதாவது நாள் கனடாவில் ஆதரவு ஒன்றுகூடல் இடம்பெற்றது. முன்னிலை சோஷலிஸக் கட்சி மக்களின் போராட்டத்திற்கு முழுமையான ஆதரவு தெரிவித்தது.

புதிய ஜனநாயக மார்க்சிச லெனினிசக் கட்சி உறுப்பினர்கள் நேரடியாகச் சென்று தமது ஆதரவினைத் தெரிவித்தனர். கிழக்கு மாகாண கல்வி அமைச்சர் மற்றும் உறுப்பினர்கள் மக்களைச் சந்தித்தனர். 

இருபத்தியொராம் நாள் மக்களுக்கு ஆதரவு தெரிவித்து பாடசாலை மாணவர்கள் வீதியிலிறங்கிப் போராடினார்கள். இலங்கை மனித உரிமைகள் ஆணைக்குழுவின் குறித்த போராடடக்களத்துக்கு வருகைதந்து மக்களின் பிரச்சினைகள் தொடர்பில் கேட்டறிந்ததோடு இராணுவத்தால் கையகப்படுத்தப்பட்டுள்ள மக்களின் நிலங்களையும் பார்வையிட்டனர். முல்லைத்தீவு மாவட்டத்தை சேர்ந்த முஸ்லிம் சமூகத்தினர் தமது ஆதரவை தெரிவித்துள்ளனர். 

தேசிய மீனவர் ஒத்துழைப்பு இயக்கமும் கிராமிய உழைப்பாளர் சங்கமும் இணைந்து யாழ்ப்பாணத்தில் கேப்பாப்புலவு மக்களின் போராட்டத்திற்கு ஆதரவு தெரிவித்ததோடு போராட்டத்தை நடத்தவுள்ளனர். இலங்கை ஆசிரியர் சங்கமும் அதே தினத்தில் கொழும்பில் ஒரு ஆர்ப்பாட்டத்தை நடத்தினர்.

மக்களின் போராட்டத்துக்கு ஆதரவு தெரிவித்தும் உதவி பொருட்களை வழங்கும் விதமாகவும் போராட்டக்களத்துக்கு யாழ் பல்கலைக்கழகத்தின் வவுனியா வளாகத்தை சேர்ந்த மாணவர்களும் விரிவுரையாளர்கழும் இன்றைய தினம் வருகைதந்திருந்ததோடு கவனயீர்ப்பு போராட்டம் ஒன்றினையும் இராணுவ முகாமுக்கு முன்பாக முன்னெடுத்திருந்தனர். போராட்டத்துக்கு ஆதரவு தெரிவித்தும் உதவி பொருட்களை வழங்கும் விதமாகவும் போராட்டக்களத்துக்கு புதுக்குடியிருப்பு வணிகர் கழகத்தினர் வருகைதந்திருந்தனர்.

5 நாட்களாக தொடர் போராட்டம் நடத்திய பரவிப்பாஞ்சான் பகுதி மக்களின் காணிகளை விடுவித்து இராணுவத்தினர் வெளியேறினர்.
அரசியல்வாதிகள் ஏமாற்றிய நிலையில் எமது போராட்டமே வெற்றியை தந்துள்ளதாக மக்கள் தெரிவித்தனர். காத்தான்குடியில் காணி மீட்பு போராட்டத்தை ஆதரித்து முஸ்லிம் மக்கள் கவனயீர்ப்பு போராட்டம் நடத்தினர்.

கொழும்பு கோட்டை ரயில் நிலையம் முன் காணி மீட்பு போராட்டத்துக்கு ஆதரவாக கவனயீர்ப்பு போராட்டம் நடத்தப்பட்டது.

மல்லாகம், உரும்பிராய் பகுதிகளில் காணி மீட்பு போராட்டத்துக்கு ஆரவாக கவணயீர்ப்பு போராட்டங்கள் நடத்தப்பட்டது.

இராசேந்திரகுளம் பகுதி மக்கள் ஸ்ரீரேலோ கட்சி செயலாளரின் உறுதிமொழியினையடுத்து 6 நாட்களாக தொடர்ந்த காணி மீட்பு போராட்டத்தை கைவிட்டனர். தமிழ் தேசிய கூட்டமைப்பு இந்த போராட்டம் தொடர்பில் ஜனாதிபதி மைத்திரிபால சிறிசேனவை சந்தித்தனர்.

29வது நாளாக போராட்டத்தில் ஈடுபட்டிருந்த கேப்பாப்புலவு மக்களின் காணிகள் மறுநாள் 1ம் திகதி வழங்கப்படும் என பிரதேச செயலாளர் தெரிவித்ததுடன் காணிகளின் எல்லைகள் அடையாளப்படுத்தப்பட்டன.
27வது நாளாக போராட்டத்தில் ஈடுபட்டுவந்த புதுக்குடியிருப்பு மக்களின் 7 அரை ஏக்கர் காணிகள் இரு வாரத்தில் வழங்கப்படும் என்று இராணுவ கட்டளை தளபதி தெரிவித்தார் ஆனாலும் மக்கள் போராட்டத்தை கைவிடவில்லை.

30வது நாளாக போராட்டத்தில் ஈடுபட்டிருந்த கேப்பாப்புலவு மக்களின் காணிகளில் ஒரு பகுதியாக 40 ஏக்கர் காணிகள் மார்ச் முதலாம் திகதி இன்று மக்களிடம் கையளிக்கப்பட்டது. ஆனாலும் அங்கு காணிகள் கிடைக்காத கேப்பாப்புலவு, சீனியாமாேட்டை, சூரியபுரம் பகுதி மக்கள் இன்று முதல் இரண்டாம் கட்ட போராட்டத்தை ஆரம்பித்தனர்.

30 நாள் போராட்டங்களின் பின்னர் புதுக்குடியிருப்பு பகுதி மக்களின் 7.5 ஏக்கர் காணிகள் இராணுவத்தால் அன்றைய தினம் கையளிக்கப்பட்டது.

கேப்பாப்புலவு மற்றும் அதனை அண்டிய பகுதிகளான சீனியாமாேட்டை, சூரியபுரம் காணி மீட்பு பாேராட்டங்கள் 162 நாட்களை தாெட்டது.



</doc>
<doc id="328754" url="https://ta.wikipedia.org/wiki?curid=328754" title="ஷைலோ (விவிலிய நபர்)">
ஷைலோ (விவிலிய நபர்)

ஷைலோ ( Shiloh,) என்பவர் விவிலியத்தில் வரும் நபர் ஆவார். இவரைப்பற்றி எபிரேய வேதாகமத்தில் ஆதியாகமம், 49:10 இல் குறிப்பிடப்பட்டுள்ளது. ஷைலோ வரும்வரை யூதாவைவிட்டு செங்கோல் விலகாது என அந்த வசனத்தில் குறிப்பிடப்பட்டுள்ளது.


</doc>
<doc id="328759" url="https://ta.wikipedia.org/wiki?curid=328759" title="தீத்தடுப்பு கோடு">
தீத்தடுப்பு கோடு

தீத்தடுப்பு கோடு (Firebreak ) என்பது வனப்பகுதிகளில் காட்டுத்தீ பரவுவதை தடுக்க ஆண்டுதொறும் வனத்துறையால் மேற்கோள்ளும் ஒரு முன்னெச்சரிக்கைப் பணியாகும். மழைக்காலங்களில் காட்டில் தாவரங்கள் செழித்து அடர்ந்து வளரும் பின்னர் கோடைக் காலம் தொடங்கும்போது இலைகள் உதிரந்தும் காய்ந்தும் எளிதில் தீப்ப்பற்றும் நிலையை அடையும். இக்காலக்கட்டத்தில் எல்லைக் காட்டில் தீபிடித்தால் அங்கிருந்து உள்காட்டிற்கு தீ பரவி பெரும் சேதம் ஏற்படும். இதைத் தடுக்கும் ஒரு முயற்சியாக, எல்லை வனப்பகுதியில் இருந்து சற்று தாண்டி உள் பகுதியில் உள்ள வனத்தில் நாற்பது ஐம்பது அடி அகலத்திற்கு அங்குள்ள புற்கள், சிறு தாவரங்கள், சருகுகள், சுள்ளிகள் போன்றவற்றை வெட்டி அகற்றியோ அல்லது எரித்தோ ஒரு பாதை போல வனப்பகுதியைச் சுற்றி பல கிலோமீட்டர் நீளத்திற்கு வெற்றுத் தரையை உருவாக்குவர். மேலும் வனப்பகுதியினுள் அல்லது வனப்பகுதியை ஒட்டி செல்லும் சாலை ஓரமாக உள்ள காட்டுப் பகுதியிலும் தீதடுப்புக் கோடுகள் அமைக்கப்படுகின்றன. இப்பணி பெரும்பாலும் கோடைக்காலம் துவங்குவதற்கு முன் செய்வர். ஏனெற்றால் கோடைக்காலத்தில்தான் வறட்சியினால் பெரும்பாலும் காட்டுத்தீ பரவும் இதனால் காட்டின் எல்லைப் பகுதியில் மனிதர்களாலோ அல்லது வேறு காரணங்களாலோ தீ மூண்டால் அது உள்காட்டிற்கு, தீத்தடுப்பு கோட்டைத் தாண்டி உள்ளே வர இயலாது. இதனால் பெரும் அழிவு தடுக்கப்படும். 
கி. ராஜநாராயணனின் முதல் புதினமான "கோபல்ல கிராமத்தில்" தெலுங்கு தேசத்திலிருந்து அக்காலத்தில் தென் தமிழகத்துக்கு வந்து குடியேறும் தெலுங்கு மக்கள் தங்களுக்கு தேவைப்படும் வேளாண் நிலங்களுக்காக வனத்தை தீவைத்து அழிக்கும் முன்பு தங்களுக்கு தேவைப்படும் இடத்தைத் தாண்டி தீ பரவாமல் தடுக்க வனத்தில் தீத்தடுப்புக் கோடுகளை அமைப்பதாக சித்தரித்து உள்ளார்.


</doc>
<doc id="328766" url="https://ta.wikipedia.org/wiki?curid=328766" title="ஊசிவால் குளவி">
ஊசிவால் குளவி

ஊசிவால் குளவி (Ichneumonidae) என்பது குளவி குடும்பத்தின் வரிசையைச் சேர்ந்த ஒரு ஒட்டுண்ணி பூச்சி ஆகும். இவை முதுகெலும்பு இல்லாத பூச்சி இனமாகும். 
ஊசிவால் குளவிகள் அண்டார்டிகா தவிர பிற அனைத்துக் கண்டங்களிலும் காணப்படுகின்றன. இவை புவியின் கிட்டத்தட்ட அனைத்துப் பகுதிகளிலும் வசிக்க, ஏதுவாக இடங்கள் உள்ளன.

இவை உயர் வெப்ப மண்டலப் பகுதிகளில் அரியதாக உள்ளன என நம்பப்படுகிறது, மற்றும் மிதவெப்ப மண்டலப் பகுதியில் பெருமளவில் இந்த இனப் பூச்சிகள் காணப்படுகின்றன. இந்தக் குடும்பம் " அசாதாரணமான" நில பன்முகத்தன்மைக்கு விதிவிலக்காக பாடநூல்களில் உதாரணமாக சுட்டப்படுகின்றன. அண்மையில் இந்த நம்பிக்கைகுறித்து பல புதிய வெப்பமண்டல இனங்கள் கண்டுபிடிக்கப்பட்ட பிறகு, கேள்விக்கு உட்படுத்தப்படுகிறது.<ref name="doi10.1098/rspb.2012.1664"></ref><ref name="doi10.1371/journal.pone.0032101"></ref>

இவை ஒளி ஊடுருவும் தன்மை கொண்ட மெல்லிய இறக்கைகளும் அதில் நரம்புகள் போன்ற கோடுகளும் உடையவை. இவற்றின் தலையில் இரு பெரிய கூட்டுக்கண்கள் இருக்கும். தலையில் இரு உணர் கொம்புகள் கொண்டிருக்கும். மார்பையும் தலையையும் காம்பு போன்ற மெல்லிய கழுத்து இணைக்கும். மார்புப் பகுதியில் ஆறு கால்கள் இருக்கும். மார்புப் பகுதியை அடுத்து நீள் உருளை வடிவில் ஆறு கண்டங்களைக் கொண்ட வயிற்றுப்பகுதி இருக்கும். இந்தக் குளவியின் தனிச்சிறப்பு, இதன் வயிற்றுப் பகுதியின் கடைசிக் கண்டத்தில் இருந்து நீண்ட ஊசி போன்ற முட்டையிடும் நீட்சி இருக்கும்.
சில ஊசிவால் குளவிகள் தங்கள் முட்டைகளைத் தரையில் இடுகின்றன ஆனால் பெரும்பாலான ஊசிவால் குளவிகள் மட்கிப்போன மரங்களின் மேற்பரப்பில் பறந்து மரத்தின் உள்ளே இருக்கும் பூச்சிகளின் குடம்பி (லார்வா) புழுக்கள் இருப்பதை அறிந்து அவற்றின் உடலிலோ, அவற்றைன் அருகிலோ தமது நீண்ட ஊசிபோன்ற நீட்சியின் உதவியால் முட்டையிடும். ஊசிவால் குளவியின் முட்டை பொரிந்து அந்தப் புழு இளம்பருவ பூச்சியினை (அவை உயிருடன் இருக்கும் போதே) கொஞ்சம் கொஞ்சமாக சாப்பிட ஆரம்பிக்கும். ஊசிவால் குளவி கூட்டுப்புழு பருவம் அடையும் நிலையில் தான் சாப்பிட்டு வந்த குடம்பி உயிரிழக்கும். இவை இவ்வாறு தன் இனத்தை வளர்க்கின்றன.



</doc>
<doc id="328777" url="https://ta.wikipedia.org/wiki?curid=328777" title="செம்பாளை (நெல்)">
செம்பாளை (நெல்)

செம்பாளை ("Sempalai") என்னும் இந்த நெல் வகை, ஒரு பாரம்பரிய நெல் வகையாகும். தமிழகத்தின், காஞ்சிபுரம் மாவட்டம், திருக்கழுக்குன்றம் வட்டராத்தில் உள்ள "இடையூர்" எனும் நாட்டுப்புறப் பகுதியில் பிரதானாமாக விளையக்கூடிய இந்நெல் வகை, ஒரு ஏக்கருக்கு சுமார் 1125 கிலோ நெல் தானியமும், சுமார் 1350 கிலோ வைக்கோலும், மகசூலாக கிடைப்பதாக கூறப்படுகிறது. 

மத்திய, மற்றும் நீண்டக்கால நெல் வகையைச்சார்ந்த நெற்பயிர்கள் சாகுபடி செய்ய ஏற்ற பருவகாலமான சம்பா பட்டம் எனும் இப்பருவத்தில், 21 - 25 நாட்கள் நாற்றங்கால் உள்ளிட்ட 100 - 105 நாள் வயதுடைய குறுகியகால பயிரான செம்பாளை பயிரிடப்படுகிறது. மேலும் ஆகத்து, மற்றும் செப்டம்பர் மாதங்களில் தொடங்கக்கூடிய இச்சம்பா பட்டத்தில் தமிழகத்தின் அனைத்து மாவட்டங்களிலும், சாகுபடி செய்ய ஏற்றப் பருவமாக கருதப்படுகிறது.

நேரடி நெல் விதைப்பு, மற்றும் நாற்று நடுதல் என இரண்டு முறைகளையும் பின்பற்றி விளைவிக்கப்படும் இந்த நெற்பயிர், ஆளுயரம் வளர்ந்து, முதிர்வடையும் காலத்தில் தண்டுடைந்து சாயும் தன்மை உடையதாகும்.





</doc>
<doc id="328784" url="https://ta.wikipedia.org/wiki?curid=328784" title="வர்ச்சீனிய தூவால் மான்">
வர்ச்சீனிய தூவால் மான்

வர்ச்சீனிய தூவால் மான் ("Odocoileus virginianus", White-tailed deer) பாலூட்டி வகையைச்சேர்ந்த ஒரு விலங்கு. இது அமெரிக்காவிலும் கனடாவிலும் நடு அமெரிக்காவிலும் தென் அமெரிக்காவில் தெற்கில் பொலிவியா, பெரு வரை இயற்கையாகக் காணப்படுகிறது. இது தான் அமெரிக்கக் கண்டத்தில் அதிகமாகக் காணப்படும் இரட்டைப்படைக் குளம்பி.


</doc>
<doc id="328831" url="https://ta.wikipedia.org/wiki?curid=328831" title="மரத்தவளை">
மரத்தவளை

மரத்தவளை (wood frog, "Lithobates sylvaticus" or "Rana sylvatica") என்பது ஒரு தவளை இனமாகும். இது வட அமெரிக்காவின், பெரும்பகுதியில் பரவலாக தெற்கு ஆப்பலேச்சிய மலைத்தொடரின் தெற்குப் பகுதியில் இருந்த வடக்கு கரோலினா தாழ் நிலங்கள் வரையிலான வனப்பகுதிகளால் காணப்படுகின்றன. கடந்த நூற்றாண்டு உயிரிரலாளரகளின் கவனத்தை ஈர்த்ததாக இருந்துதது. காரணம் அளவுக்கு அதிகமான குளிரைத் தாங்கி மரணத்தை வெல்லும் இந்தத் தவளைகளின் ஆற்றல்தான் அது உயிரியல் அறிஞர்களின் கவனத்தை ஈர்ப்பதற்குக் காரணமாக மரத் தவளை நியூயார்க் மாநிலத்தின் மாநில நீர்நிலவாழியாக அதிகாரபூர்வமாக அறிவிக்க முன்மொழியப்பட்டுள்ளது.

மரத்தவளைகள்Wood நீளமுடையதாக இருக்கின்றன. பெண் தவளைகள் ஆண் தவளைகளைவிட பெரியதாக உள்ளன. வளர்ந்த மரத் தவளைகள், பொதுவாக பழுப்பு, அல்லது துரு நிறத்தவையாக உள்ளன. இதன் கண்பகுதியைச் சுற்றி கரிய நிற அடையாளம் கொண்டிருக்கும். இத்தவளைகளின் அடிப்பகுதி மஞ்சள் அல்லது பச்சை நிறமுடையவையாக இருக்கும். மரத்தவளைகள் காடு வாழ்பிராணியாகும். இவை தேங்கி நிற்கும் நீர் நிலைகளில் குஞ்சு பொரிக்கின்றன. இதனால் இவற்றுக்கு குளம், குட்டை போன்ற பெரிய நீர் நிலைகள் தேவையில்லை. சதுப்பு நிலங்கள், சிறிய நீர்க்குட்டைகள் போன்ற நீர் நிலைகளில் மரத்தவளைகள் குஞ்சு பொரித்து இனப்பெருக்கம் செய்கின்றன. காடுகளில் இருக்கக்கூடிய சிறுசிறு பூச்சிகள்தான் மரத்தவளைகளின் உணவு. குட்டித் தவளைகள் பாசிகளை உணவாகக் கொள்கின்றன. கோடைக்காலத்தில் பெரிய மரத்தவளைகள் வெப்பத்தைத் தாக்குப் பிடிப்பதற்காக நல்ல ஈரப்பதமுள்ள இடத்துக்கு இடம் பெயர்ந்து, காடுகளில் இருக்கக்கூடிய சேற்று நிலங்கள், நீர் தேங்கிய பள்ளங்கள் ஆகிய இடங்களைத் தஞ்சம் அடைகின்றன.
வட அமெரிக்காவில் குளிர்காலத்தில் குளிர் கடுமையாக இருக்கும் வெப்ப நிலை உறைநிலைக்குச் சென்றுவிடும் இந்த குளிரிலிருந்த மரத்தவளைகள் தங்களுடைய ரத்தம் உறைவதையும், திசுக்கள் சுருங்குவதையும் தாங்கிக் கொள்ளக்கூடிய தகவமைப்பைப் பெற்றிருக்கின்றன. கடும் குளிரைத் தாங்கிக் கொள்ளக்கூடிய அளவுக்கு அவற்றின் திசுக்கள் செயலாற்றுகின்றன. குளிர்காலம் தொடங்கும்போது, தவளையின் கல்லீரலில் இருக்கக்கூடிய கிளைக்கோஜன், மிகுதியான அளவில் குளூக்கோசாக மாற்றப்படுகிறது. இந்தக் குளூக்கோசுடன் தவளையின் திசுக்களில் உள்ள யூரியாவும் சேர்ந்து கிரையோபுரொட்டக்டன்ஸ என்ற பொருளாக மாறிவிடுகிறது. இந்தக் கிரையோபுரொட்டக்டன்ஸ் என்ற பொருள் அதன் செல்கள் குளிரால் சுருங்கிடாதவண்ணம் பாதுகாப்பு அளிக்கிறது. குளிர் காலத்தில் மரத்தவளையின் உடம்பில் உள்ள நீர் 65 சதவீதம் உறைந்து விடும். இதயத் துடிப்பும் நின்றுவிடும். இந்த நிலையில் இந்தத் தவளைகள் பனிப்படர்வுக்குக் கீழ் உறைந்து குளிர்கால உறக்கம் கொள்கின்றன. குளிர் காலம் முடிந்து கோடைக் காலம் தொடங்கும்போது, தவளைகள் கண் விழிக்கின்றன.
</ref> <ref name="pmid7896003">


</doc>
<doc id="328838" url="https://ta.wikipedia.org/wiki?curid=328838" title="சிவகிரி (திருநெல்வேலி)">
சிவகிரி (திருநெல்வேலி)

சிவகிரி (ஆங்கிலம்:Sivagiri), இந்தியாவின் தமிழ்நாடு மாநிலத்தில் அமைந்துள்ள திருநெல்வேலி மாவட்டம், சிவகிரி வட்டத்தில் இருக்கும் ஒரு தேர்வுநிலை பேரூராட்சி ஆகும்.
இது மதுரை - கொல்லம் தேசிய நெடுஞ்சாலை எண் 208-இல் இராஜபாளையம் தாண்டி உள்ளது. அமைந்துள்ளது. சிவகிரி மேற்கு தொடர்ச்சி மலை அடிவாரத்தில் அமைந்த ஒரு பசுமை நிறைந்த பகுதியாகும். சிவகிரி திருநெல்வேலியிலிருந்து 100 கிமீ தொலைவிலும்; அருகமைந்த தொடருந்து நிலையம் சங்கரன்கோவில் 32 கிமீ தொலைவிலும்; இராஜபாளையம் 20 கிமீ தொலைவிலும்; புளியங்குடி 18 கிமீ தொலவிலும் உள்ளது.

47 சகிமீ பரப்பும், 18 வார்டுகளும், 103 தெருக்களும் கொண்ட இப்பேரூராட்சி வாசுதேவநல்லூர் (சட்டமன்றத் தொகுதி)க்கும், தென்காசி மக்களவைத் தொகுதிக்கும் உட்பட்டது.

2011-ஆம் ஆண்டு மக்கள் தொகை கணக்கெடுப்பின்படி இப்பேரூராட்சி 6796 வீடுகளும், 23040 மக்கள்தொகையும் கொண்டது. 






</doc>
