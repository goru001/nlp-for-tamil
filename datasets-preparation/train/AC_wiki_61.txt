<doc id="211165" url="https://ta.wikipedia.org/wiki?curid=211165" title="பிபா கூட்டமைப்புக்களின் கோப்பைப் போட்டி">
பிபா கூட்டமைப்புக்களின் கோப்பைப் போட்டி

ஃபிஃபா கூட்டமைப்புக்களின் கோப்பைப் போட்டி ("FIFA Confederations Cup") ] தேசிய அணிகளுக்கிடையே பன்னாட்டுக் கால்பந்து சங்கங்களின் கூட்டமைப்பினால் நடத்தப்படும் பன்னாட்டு காற்பந்தாட்டப் போட்டியாகும். தற்போது ஒவ்வொரு நான்காண்டுகளுக்கு ஒருமுறை இந்தப் போட்டிகள் நடைபெறுகின்றன.பிபா அமைப்பின் கீழ் ஒவ்வொரு கண்டத்திற்கும் அமைக்கப்பட்டுள்ள ஆறு கூட்டமைப்புக்களின் (ஐரோப்பிய கால்பந்து சங்கங்களின் ஒன்றியம், தென் அமெரிக்க கூட்டமைப்பு, வடக்கு மத்திய கரீபியன் கூட்டமைப்பு, ஆபிரிக்க கூட்டமைப்பு, ஆசிய கூட்டமைப்பு, ஓசியானா கூட்டமைப்பு), போட்டிகளில் வென்ற அணிகள், உலகக்கோப்பை வென்ற அணி மற்றும் போட்டி நடத்தும் நாட்டின் அணி என எட்டு அணிகள் பங்கேற்கின்றன. 

2005ஆம் ஆண்டிலிருந்து எந்த நாட்டில் உலகக்கோப்பைப் போட்டிகள் வரும் ஆண்டில் நடக்க உள்ளதோ, அதே நாட்டில் முந்தைய ஆண்டு நடத்தப்படுகிறது; இது உலகக்கோப்பை போட்டிகளை நடத்த ஒரு ஒத்திகையாக அமைகிறது. 2013 பிபா கூட்டமைப்புக்களின் கோப்பை போட்டியை சூன் 15 முதல் சூன் 30 வரை நடத்திய பிரேசில் இறுதி ஆட்டத்தில் எசுப்பானியாவை 3–0 என்ற கணக்கில் தோற்கடித்து கோப்பையை வென்றது.

இந்தப் போட்டிகள் துவக்கத்தில் சவூதி அரேபியாவால் ஒருங்கிணைக்கப்பட்டு நடத்தப்பட்டு வந்தது; இதனை அரசர் ஃபாட் கோப்பை ("கூட்டமைப்புகளில் வென்றோர் கோப்பை " அல்லது "கண்டங்களிடை போட்டி") என அழைத்தனர். 1992இலும் 1995இலும் சவூதி அரேபிய தேசிய அணியும் கூட்டமைப்பு போட்டிகளில் வென்ற அணியினரும் இந்தப் போட்டிகளில் கலந்து கொண்டனர். 1997இல் இந்தப் போட்டியை ஒருங்கிணைக்கும் பொறுப்பை பன்னாட்டுக் காற்பந்துச் சங்கங்களின் கூட்டமைப்பு ஏற்றுக் கொண்டது. "ஃபிஃபா கூட்டமைப்புக்களின் கோப்பை" என்ற பெயரில் இரண்டாண்டுகளுக்கு ஒருமுறை இந்தப் போட்டியை நடத்தி வந்தனர்.

2005ஆம் ஆண்டு முதல் இது நான்கு ஆண்டுகளுக்கு ஒருமுறை நடத்தப்படுகின்றது. ஒவ்வொரு உலகக் கோப்பைக்கும் முந்தைய ஆண்டில் எதிர்வரும் உலகக்கோப்பை போட்டிகளை ஏற்று நடத்தவுள்ள நாடு இதனை நடத்தும் பொறுப்பை பெறுகின்றது. உலகக்கோப்பைக்கு ஒரு ஒத்திகையாகக் கருத்தப்படும் இந்தப் போட்டிகள் உலகக்கோப்பைக்காக தயார் செய்யப்பட்ட விளையாட்டரங்கங்களின் எண்ணிக்கையில் பாதியை பயன்படுத்துகின்றன. இதனால் ஏற்று நடத்தும் நாட்டிற்கு உயர்நிலைப் போட்டிகளை நடத்தும் பட்டறிவு கிடைக்கின்றது. தென்னமெரிக்க, ஐரோப்பிய வாகையாளர் அணிகள் இந்தப் போட்டிகளில் கலந்து கொள்வது விருப்பத்தேர்வாக உள்ளது. 



</doc>
<doc id="211174" url="https://ta.wikipedia.org/wiki?curid=211174" title="புனித அன்னை மரியா பெருங்கோவில் (வராப்புழை மறைமாவட்டம்)">
புனித அன்னை மரியா பெருங்கோவில் (வராப்புழை மறைமாவட்டம்)

புனித அன்னை மரியா பெருங்கோவில் ("Basilica of Our Lady of Ransom, Vallarpadam-Ernakulam") என்பது இந்தியாவின் கேரள மாநிலத்தில் வராப்புழை உயர்மறைமாவட்டத்தில் உள்ள வல்லார்பாடம் என்னும் ஊரில் அமைந்துள்ள புகழ்மிக்க கத்தோலிக்க கோவில் ஆகும். இக்கோவில் “ஈடு வழங்கும் அன்னை மரியா” ("Our Lady of Ransom") என்ற பெயரிலும் “வல்லார்பாடத்து அம்மா” என்றா பெயரிலும் மரியாவைச் சிறப்பிக்கும் வழிபாட்டு இடமாக உள்ளது. இங்கு பல சமயங்களைச் சார்ந்தவர்களும் திருப்பயணிகளாக வருகின்றனர்.

இக்கோவில் போர்த்துகீசியரால் 1524இல் கட்டப்பட்டது. முதலில் இது தூய ஆவிக்கு அர்ப்பணிக்கப்பட்டிருந்தது. அக்கோவில் பெருவெள்ளம் காரணமாக 1676இல் அழிந்துபோனது.

பின்னர் அக்கோவில் 1676இல் மீண்டும் கட்டப்பட்டது. அங்கு “ஈடு வழங்கும் அன்னை மரியா” திருப்படம் நிறுவப்பட்டது. திருத்தந்தை பதின்மூன்றாம் லியோ இக்கோவிலை ஒரு சிறப்பு வழிபாட்டு இடமாக 1888இல் அறிவித்து, கோவிலின் திருப்பீடத்தை “தனிச் சிறப்புடைய பீடம்” ("altare privilegiatum") என்னும் நிலைக்கு உயர்த்தினார். 1951இல் இந்திய அரசு இக்கோவிலை ஒரு முக்கிய திருத்தலமாக அறிவித்தது.

“வல்லார்பாடத்து அம்மா” பெரும் புயல்களிலிருந்து மக்களைக் காப்பாற்றியதாக வரலாறு. இங்கு வணக்கம் செலுத்தப்படுகின்ற அன்னை மரியா திருவிழா ஆண்டுதோறும் செப்டம்பர் 24ஆம் நாள் சிறப்பாகக் கொண்டாடப்படுகிறது. இக்கொண்டாட்டம் ஒரு வாரம் நீடிக்கும்.

வல்லார்பாடம் தீவில் உள்ள இந்த அன்னை மரியா திருத்தலம் ஒரு தேசிய திருத்தலமாக உயர்த்தப்பட்டது. 

1676இல் ஏற்பட்ட பெருவெள்ளத்தில் அன்னை மரியாவின் திருப்படம் மிதந்து கொண்டிருந்ததாகவும், அதை கொச்சி இராச்சியத்தின் முதலமைச்சராக இருந்த ராமன் வலியச்சன் என்பவர் மீட்டதாகவும், அவர் கொடையாகக் கொடுத்த நிலத்தில் முதலில் ஒரு கொடிமரம் எழுந்ததாகவும் பின்னர் புதிய கோவில் கட்டப்பட்டு அங்கே அன்னையின் திருப்படம் நிலைப்படுத்தப்பட்டதாகவும் வரலாறு. மேலும் கோவிலில் அணையா விளக்கு ஒன்றுக்கு ஏற்பாடு செய்து, அதற்கான எண்ணெய் அரண்மனையிலிருந்து வழங்கப்படுவதற்கும் வலியச்சன் ஏற்பாடு செய்தாராம். 

வல்லார்பாடம் தீவின் மேற்கே போல்காட்டி தீவு உள்ளது. புதிதாகக் கட்டப்பட்ட கோஷ்றீ பாலங்கள் அத்தீவை எற்ணாகுளத்தோடு இணைக்கின்றன. இத்தீவு வடக்கு தெற்காக . இங்கு சுமார் 10,000 மக்கள் வாழ்கின்றனர். வல்லார்பாடம் எற்ணாகுளத்திலிருந்து அரை மைல் தொலையில் உள்ளது.

இக்கோவில் பற்றிய மற்றுமொரு தல வரலாறு இது: வல்லார்பாடத்தில் பள்ளியில்வீடு என்ற குடும்பத்தைச் சார்ந்த மீனாட்சியம்மா என்றொரு நாயர் குலப் பெண்மணி வாழ்ந்துவந்தார். அவர் தம் மகனோடு படகில் மட்டாஞ்சேரி சென்றுகொண்டிருந்தார். அப்போது ஏற்பட்ட புயலில் படகு கவிழ்ந்தது. மீனாட்சியம்மாவும் அவருடைய மகனும் காயலில் விழுந்து நீரில் மூழ்கிக் கொண்டிருந்தனர். அப்போது வல்லார்பாடத்து அம்மா என்ற அன்னை மரியாவிடம் வேண்டுதல் செலுத்தி தங்கள் உயிரைக் காத்தால் அந்த அன்னையின் அடியார்களாக என்றுமே வாழ்வதாக நேர்ச்சை செய்துகொண்டார். மூன்று நாட்கள் கழிந்தன. வல்லார்பாடத்து அம்மா கோவிலின் பங்குத்தந்தை ஒரு கனவு கண்டார். அதில் கொடுக்கப்பட்ட அறிவுரையைக் கேட்டு, அவர் மீனவர்களிடம் ஆற்றில் வலைவீசுமாறு கூறினார். அந்த வலையைப் பிடித்துக்கொண்டே மீனாட்சியம்மாவும் அவருடைய மகனும் உயிரோடு கரையேறினர்.

இந்த நிகழ்ச்சியானது அன்னை மரியாவின் படத்தில் சித்தரிக்கப்பட்டுள்ளது. அன்றிலிருந்து மக்கள் வல்லார்பாடத்து அம்மா கோவிலுக்குச் சென்று, படகுப் பயணம் மேற்கொள்ளும் போது தம்மை ஆபத்திலிருந்து காத்துக்கொள்ளுமாறு அன்னை மரியாவை வேண்டிக்கொள்வது வழக்கமாயிற்று.

மீனாட்சியம்மாவும் அவருடைய மகனும் திருமுழுக்குப் பெற்று, மரியா மற்றும் இயேசுதாஸ் என்று புதுப்பெயர்கள் பெற்றனர். அவர்கள் கோவில் வளாகத்திலேயே வாழ்ந்துவந்தனர். அவர்களுடைய வாரிசுகள் சிலர் இன்றும் கோவில் அருகிலேயே வாழ்கின்றனர். 

2004, திசம்பர் முதல் நாள் இக்கோவிலை திருத்தந்தை இரண்டாம் யோவான் பவுல் இணைப் பெருங்கோவில் () நிலைக்கு உயர்த்தினார். வராப்புழை உயர்மறைமாவட்டத்தின் பேராயர் டானியேல் ஆச்சாருப்பறம்பில் தலைமையில் 2005, பெப்ருவரி 12ஆம் நாள் விழாக் கொண்டாடப்பட்டது.



</doc>
<doc id="211177" url="https://ta.wikipedia.org/wiki?curid=211177" title="புனித ஜோர்ஜியார் பெருங்கோவில் (அங்கமாலி)">
புனித ஜோர்ஜியார் பெருங்கோவில் (அங்கமாலி)

புனித ஜோர்ஜியார் பெருங்கோவில் ("St. George Syro-Malabar Catholic Basilica") என்பது இந்தியாவின் கேரள மாநிலத்தில் உள்ள அங்கமாலி என்னும் இடத்தில் அமைந்துள்ள வரலாற்றுச் சிறப்புமிக்க சீரோ-மலபார் கத்தோலிக்க பெருங்கோவில் ஆகும். 24000 சதுர அடி பரப்பில் அமைந்துள்ள இக்கோவில் கேரளத்தின் மிகப் பெரிய கத்தோலிக்க கோவில்களுள் ஒன்று ஆகும்.

அங்கமாலி என்னும் இடம் இந்தியாவில் கிறித்தவம் பரவிய தொடக்க காலத்தில் ஒரு வரலாற்று மையமாக இருந்தது. அங்கே மூன்று கிறித்தவ கோவில்கள் இருந்தன. அவற்றுள் முதல் கோவில் கி.பி. 450இல் புனித ஜோர்ஜியாருக்கு அர்ப்பணிக்கப்பட்டிருந்ததாகவும் அக்கோவிலை 1750ஆம் ஆண்டுவரை கத்தோலிக்க கிறித்தவர்களும் யாக்கோபிய ("Jacobites") கிறித்தவர்களும் இணக்கமாகப் பயன்படுத்தி வந்ததாகவும் கூறப்படுகிறது.

இரண்டாவது கோவில் புனித ஓர்மிஸ்தாஸ் (St. Hormisdas) என்பவருக்கு அர்ப்பணிக்கப்பட்டிருந்தது. மூன்றாவது கோவில் புனித அன்னை மரியாவுக்கு அர்ப்பணிக்கப்பட்டது. 

போர்த்துகீசியர்கள் வருகைக்குப் பிறகு ஏற்கனவே இந்தியாவில் வேரூன்றியிருந்த சிரிய திருச்சபை இலத்தீன் வழிபாட்டு முறையின் தாக்கத்திற்கு உட்பட்டது. சிரிய திருச்சபையினர் கத்தோலிக்க திருச்சபையின் கொள்கைகளை முழுமையாகக் கடைப்பிடிக்கவில்லை என்ற குற்றச் சாட்டுக்கு ஆளானர்கள். இதனால் அத்திருச்சபையில் பிளவு ஏற்பட்டது. இந்தப் பிளவை முடிவுக்குக் கொணர்ந்து ஒற்றுமை கொணரும் முயற்சிகள் மேற்கொள்ளப்பட்டன.

1896இல் திருத்தந்தை பதின்மூன்றாம் லியோ எற்ணாகுளம் மறைமாவட்டத்தை உருவாக்கி, அதன் கீழ் அங்கமாலியைக் கொணர்ந்தார். 1923இல். திருத்தந்தை பதினொன்றாம் பயஸ் எற்ணாகுளத்தை உயர்மறைமாவட்டமாக ஏற்படுத்தினார். சீரோ-மலபார் திருச்சபையின் ஆட்சி மையமாக எற்ணாகுளம் செயல்பட்டது. 

1992இல் திருத்தந்தை இரண்டாம் யோவான் பவுல் சீரோ-மலபார் திருச்சபையை தலைமை உயர்மறைமாவட்ட திருச்சபையாக உயர்த்தினார்.

அதைத் தொடர்ந்து எற்ணாகுளம் உயர்மறைமாவட்டத்தின் பெயர் “எற்ணாகுளம்-அங்கமாலி உயர்மறைமாவட்டம்” என்று மாற்றப்பட்டது. இவ்வாறு “அங்கமாலி” என்ற பெயரையும் இணைத்தது வரலாற்றுப் போக்கைத் தெளிவாக வெளிப்படுத்துகின்ற ஓர் அடையாளமாக மாறியது.

புனித ஜோர்ஜியாருக்கு அர்ப்பணிக்கப்பட்ட புதிய கோவில் கட்டும் பணி 1997இல் தொடங்கியது. கர்தினால் வர்க்கி விதயத்தில் புதுக் கோவிலுக்கு 1997, நவம்பர் 16ஆம் நாள் அடித்தளம் இட்டார். கோவில் கட்டடம் 2006, திசம்பர் 31ஆம் நாள் அர்ச்சிக்கப்பட்டது. 

இக்கோவிலில் 8000 பேர் ஒரே நேரத்தில் வழிபாட்டில் பங்கேற்க போதிய இடம் உண்டு. இயேசுவைத் தாங்கும் 24 அடி உயரம் கொண்ட சிலுவை இக்கோவிலின் மையப் பீடத்தின் உயரே அமைந்துள்ளது. இக்கோவிலின் குவிமாடம் கோவில் தரையிலிருந்து 185 அடி உயரத்தில் உள்ளது. அக்குவிமாடத்தின் உச்சியில் 750 கிலோ எடையுள்ள ஒரு கோளம் அமைந்துள்ளது. குவிமாடத்தைச் சுற்றியுள்ள சாளரங்களில் கண்ணாடிப் பதிகை ஓவியங்கள் உள்ளன. அவற்றில் திருத்தூதர்கள், புனிதர்கள் மற்றும் விவிலியக் காட்சிகள் சித்திரமாகப் பதிக்கப்பட்டுள்ளர். 

2009, சூன் 24ஆம் நாள் திருத்தந்தை பதினாறாம் பெனடிக்ட் இக்கோவிலை இணைப் பெருங்கோவில் நிலைக்கு உயர்த்தி அறிக்கை வெளியிட்டார். எற்ணாகுளம்-அங்கமாலி உயர்மறைமாவட்டத்தின் பேராயரும் சீரோ-மலபார் கத்தோலிக்க திருச்சபையின் உயர்தலைவருமான கர்தினால் வர்க்கி விதயத்தில் 2009, ஆகத்து 27ஆம் நாள் நடந்த கொண்டாட்டத்திற்குத் தலைமை தாங்கி, பெருங்கோவில் நிலைக்கு உயர்த்தப்பட்ட கோவிலைச் சிறப்பித்தார்.


</doc>
<doc id="211180" url="https://ta.wikipedia.org/wiki?curid=211180" title="நியோட்டேம்">
நியோட்டேம்

நியோட்டேம் என்பது நியூட்ராசுவீட் என்னும் நிறுவனத்தால் உற்பத்தி செய்யப்படும் ஒரு செயற்கை இனிப்பூட்டி. இது மேசைச் சர்க்கரை எனப்படும் சுக்கிரோசை விட 7,000 முதல் 13,000 மடங்கு இனிப்பானது. ஐரோப்பிய ஒன்றிய நாடுகளில் இது E961 என்னும் "E" எண்ணினால் குறிக்கப்படுகிறது. இது மிதமான வெப்பநிலைப்புக் கொண்டது. விரைவில் வளர்சிதைமாற்றம் அடையக்கூடியது. அத்துடன் இது விரைவிலேயே நீக்கப்படுவதால், உடலில் தங்கிச் சேகரிக்கப்படுவது இல்லை.

நியோட்டேமின் முக்கியமான வளர்சிதைமாற்றத் தடவழி, உடல் முழுவதிலும் காணப்படும் எசுத்தரேசுகளால் எற்படும் மீதைல் எசுத்தரின் நீர்ப்பகுப்பு ஆகும். இதனால், எசுத்தரிழந்த நியோட்டேமும், மெதனாலும் கிடைக்கின்றன. உணவுப் பொருட்களை இனிப்பாக்குவதற்கு மிகவும் குறைந்த அளவான நியோட்டேமே தேவைப்படுவதால் அதிலிருந்து உருவாகும் மெதனால் பொதுவான உணவுப் பொருட்களில் காணப்படுவதை விட மிகவும் குறைவானதே.




</doc>
<doc id="211182" url="https://ta.wikipedia.org/wiki?curid=211182" title="பிரேசிலிய கால்பந்து கூட்டமைப்பு">
பிரேசிலிய கால்பந்து கூட்டமைப்பு

பிரேசிலிய கால்பந்து கூட்டமைப்பு ("Brazilian Football Confederation", அல்லது ) பிரேசில் நாட்டில் காற்பந்தாட்டதை கட்டுப்படுத்தும் நிர்வாக அமைப்பாகும். இது சூன் 8, 1914 இல் "பிரேசிலிய விளையாட்டு கூட்டமைப்பு" எனப் பொருள்படும் "Confederação Brasileira de Desportos" (CBD)ஆக நிறுவப்பட்டது. இதன் முதல் தலைவராக ஆல்வரோ சமீத் இருந்தார். இது பிரேசிலிய தேசியப் போட்டிகளான "கேம்பனேடோ பிரேசிலீரோ டெ புட்பால்" போட்டிகளையும் (நான்கு நிலைகளையும்) "பிரேசில் கோப்பை போட்டி"யையும் நிர்வகிக்கிறது. தவிரவும் வட்டாரப் போட்டிகளான "கோப்பா டொ நோர்டெஸ்டெ"வையும் நடத்துகிறது. பிரேசில் தேசிய காற்பந்து அணியையும் பிரேசில் மகளிர் தேசிய கால்பந்து அணியையும் மேலாண்மை செய்கிறது. தொழில்முறை கால்பந்து அணிகளுடைய பிரேசிலியக் கழகங்கள் இக்கூட்டமைப்பின் அங்கத்தினர்கள் ஆவர். மாநில கூட்டமைப்புகள் இந்த தேசிய கூட்டமைப்பின் கீழ் இயங்குகின்றன. 

இரியோ டி செனீரோவின் புறநகரான பர்ரா டா டியூக்காவில் இதன் அலுவலகம் அமைந்துள்ளது. இக்கூட்டமைப்பிற்கான பயிற்சி மையம், கிராண்யா கோமரி, டெரெசோபோலிசில் அமைந்துள்ளது.



</doc>
<doc id="211189" url="https://ta.wikipedia.org/wiki?curid=211189" title="துக்கான்">
துக்கான்

துக்கான் ("Dukhan") என்பது கத்தாரில் உள்ள நகரம். இது தலைநகர் தோகாவில் இருந்து 60 கி.மீ தொலைவில் உள்ளது. இது எண்ணெய் வளம் நிறைந்த பகுதி. இந்த நகருக்குள் வருபவர் சிறப்பு அனுமதி வாங்கியிருக்க வேண்டும். துக்கான் கடற்கரை சுற்றுலாத் தலமாக விளங்குகிறது. இங்கு வாழ்பவர்கள் கத்தார் பெற்றோலிய நிறுவனத்தில் பணிபுரிகின்றனர். இங்கு பெரிய மசூதி உள்ளது.


</doc>
<doc id="211191" url="https://ta.wikipedia.org/wiki?curid=211191" title="அக்கினேனி நாகேஸ்வர ராவ்">
அக்கினேனி நாகேஸ்வர ராவ்

அக்கினேனி நாகேஸ்வர ராவ் ("Akkineni Nageswara Rao", செப்டம்பர் 20, 1924 - சனவரி 22, 2014) ஒரு தென்னிந்திய திரைப்பட நடிகரும் தயாரிப்பாளருமாவார். ஆந்திரத் திரைப்படத்துறையில், குறிப்பாகத் தெலுங்கு மொழிப் படங்களில் அதிகமாக நடித்தவர். வேளாண்துறையிலிருந்து திரைப்படத்துறைக்கு நாடகங்கள் மூலமாக வந்தடைந்தவர். தர்மபத்தினி என்ற திரைப்படத்தில் முதன்முதலாக அறிமுகமானார். தொடர்ந்து 75 ஆண்டுகளாகப் பல்வேறு வேடங்களில் பல திரைப்படங்களில் நடித்துள்ளார். மூன்று முறை தெலுங்கு மொழிக்கான பிலிம்பேரின் சிறந்த நடிகர் விருதை வென்றிருக்கிறார். இந்திய அரசின் பத்ம விபூசண், தாதாசாஹெப் பால்கே விருதுகள் இவருக்கு வழங்கப்பட்டுள்ளன.

நாகேசுவரராவ் ஆந்திர மாநிலம் கிருஷ்ணா மாவட்டம் குடிவாடாவுக்கு அருகில் உள்ள வேங்கடராகவபுரம் (இப்போது ராமாபுரம் என அழைக்கப்படுகிறது) என்ற ஊரில் அக்கினேனி வேங்கடரத்தினம், அக்கினேனி புன்னம்மா ஆகிய தம்பதியருக்கு ஐந்தாவது கடைசி மகனாக நாகேசுவர ராவ் பிறந்தார். இவர் பிறந்த சில ஆண்டுகளிலேயே தந்தை இறந்து விட்டார். சகோதரர்களும் தந்தையின் வேளாண்மைத் தொழிலைக் கவனித்து வந்தனர்.

நாகேசுவரராவ் தொடக்கப்பள்ளி வரையே படித்தார். பள்ளியில் ஏற்பாடு செய்யப்படும் நாடகங்களில் நடிப்பதற்கு இவருக்கு சந்தர்ப்பங்கள் கிடைத்தன. சிறு வயதில் மிக அழகாக இருப்பார். இதனால் இவருக்குப் பெண் வேடங்களே அதிகமாகக் கிடைத்தன. பள்ளிப்படிப்பில் அக்கறை கொள்ளாமல் பொழுதுபோக்காக வெளியில் நடக்கும் நாடகங்களிலும் நடித்து வந்தார். ஸ்தானம் நரசிம்மராவ் என்ற பிரபல நாடக நடிகருடன் சிறு சிறு பாகங்களை ஏற்று நடித்து வந்தார். தம்பியின் நாடக நடிப்பில் கிடைத்த புகழை எண்ணிப் பெருமைப் பட்ட அவரது தமையனார் அவரைத் திரைப்படங்களில் நடிப்பதற்கு வாய்ப்பை ஏற்படுத்தித் தர எண்ணினார்.

"தர்ம பத்தினி" என்ற திரைப்படத்தின் காட்சிகள் சில கோலாப்பூர் நகரில் எடுக்கப்பட்டன. படப்பிடிப்பைக் காண தமையனாருடன் சென்றார் நாகேஸ்வரராவ். படத்தில் ஒரே ஒரு நிமிடம் தோன்ற ஒருவர் தேவையாக இருந்தது. கூட்டத்தில் இருந்த நாகேசுவரராவ் இதற்காகத் தெரிவு செய்யப்பட்டார். இதுவே இவர் நடித்த முதலாவது திரைப்படம் ஆகும். அடுத்ததாக, சிறீ இராஜேசுவரி பிலிம் கம்பனி தயாரித்த "தல்லி ப்ரேமா" என்ற படத்தில் நடிக்க ஒப்பந்தம் செய்யப்பட்டார். இதற்காக அவருக்கு சம்பளமும் கொடுக்கப்பட்டு சில காட்சிகளும் எடுக்கப்பட்டன. ஆனாலும் அவரது காட்சிகள் எதுவுமில்லாமலேயே இத்திரைப்படம் 1941 இல் வெளிவந்தது.

அரிச்சந்திரா, கனகதாரா, விப்ரநாராயணா, தெலுகு தல்லி, ஆசைஜோதி, சத்யான் வேஷணம் ஆகியன இவர் நடித்த பிரபல நாடகங்களாகும்..

தெலுங்கு, தமிழ், இந்தி ஆகிய மொழிகளில் 256 படங்களில் நடித்துள்ளார். தேவதாசு, லைலா மஜுனு, அனார்க்கலி, பிரேமாபிசேகம், பிரேம நகர், மேக சந்தேசம் என்பன அவர் நடித்த பிரபல திரைப்படங்களில் சிலவாகும்.

1956ல் ஆந்திர மாநிலம் அமைக்கப் பட முன்னதாக தெலுங்கு மொழிப் படங்கள் அப்போதைய மதராசு மாகாணத் தலை நகராக இருந்த சென்னையிலேயே தயாரிக்கப்பட்டன. ஆந்திர மாநிலம் அமைந்த பின்னர் தெலுங்குப் படத் தயாரிப்பை ஐதராபாத்துக்கு மாற்ற வேண்டுமென பல தலைவர்கள் விரும்பினார்கள். 1963ல் நாகேசுவர ராவ் தெலுங்குப் படத் தொழிலை எவ்வாறு மேம்படுத்துவது என ஐந்து அம்ச திட்டமொன்றை ஆந்திர மாநில அரசுக்குக் கொடுத்தார். ஐதராபாத்தில் 22 ஏக்கர் பரப்பளவில் ஒரு திரைப்பட தயாரிப்பு கலைக்கூடத்தை உருவாக்கினார். அவரது மனைவி பெயரில் இந்த அன்னபூரணா ஸ்டூடியோ (Annapurna Studio) ஆகத்து 13, 1975ல் நிறுவப்பட்டது


தமது 90வது அகவையில் புற்றுநோய் வாய்ப்புற்றிருந்த நாகேசுவரராவ் 2014 சனவரி 22, அன்று ஐதராபாதில் காலமானார்.



</doc>
<doc id="211194" url="https://ta.wikipedia.org/wiki?curid=211194" title="வி. பொ. பழனிவேலன்">
வி. பொ. பழனிவேலன்

வி. பொ. பழனிவேலன் (30-10-1909--20-12-2005) தனித்தமிழ் இயக்க முன்னோடிகளில் ஒருவர். பெரியாரியக் கருத்துகளில் முனைப்பானவர். மாணாக்கன் என்னும் மாத இதழை நடத்தி வந்தார்.திருத்துறைக்கிழார் என்னும் புனை பெயரும் இவர் கொண்டிருந்தார்.

தஞ்சை மாவட்டம், திருத்துறைப்பூண்டி வட்டம், விழல்குடி 
என்னும் சிற்றூரில் பிறந்தார்.
தொடக்கக் கல்வியைப் பிறந்த ஊரிலும் உயர்கல்வியை 
ராஜாமடம் என்னும் ஊரிலும் கற்றார்.
சென்னைப் பல்கலைக் கழகத்தில் புலவர் பட்டமும் பீ. ஓ. எல்
பட்டமும் பெற்றார் 
தஞ்சையில் ஆசிரியர் பயிற்சியில் தேர்ச்சிப் பெற்றார்.

தொடக்கப் பள்ளிகளிலும் நடுநிலைப் பள்ளிகளிலும் தலைமைஆசிரியராகப் பணி புரிந்தார்.
1950 முதல் அரசு உயர்நிலைப் பள்ளிகளில் தமிழாசிரியராகப் பணிசெய்து 1968 இல் ஓய்வு பெற்றார்.
மாணாக்கன் என்னும் தனித்தமிழ் மாத இதழை 1968முதல் 
1975 வரை பல இன்னல்களுக்கிடையில் தொடர்ந்து நடத்தி 
வந்தார்.
1972இல் மறைமலையடிகள் மகளிர் தமிழ்ப் பயிற்றுக் கல்லூரி (மதுரைத் தமிழ்ச் சங்கத்தோடு இணைந்தது) தொடங்கி 1975 வரை நடத்தினார்.
உலகத் தமிழ்க் கழகம், தமிழியக்கம், தமிழின விடுதலைக் 
கழகம் தமிழக நல்வாழ்வு மாமன்றம் ஆகிய இயக்கங்களோடு தொடர்புகொண்டு மொழி இனம் பொதுமை நலத்திற்காகப் பாடுபட்டார்.
தேவநேயப்பாவாணருடன் இணைந்து தமிழ்த் தொண்டு 
ஆற்றினார்.
தென்மொழி இதழில் சில காலம் இருந்தார்.
1959 சூன் திங்களில் தலைவர் கி.ஆ.பெ.வி.யின் அழைப்புக்கு இணங்க ஆகாசவாணி எதிர்ப்புப் போராட்டத்தை மாணவர்களையும் சேர்த்து நடத்தினார்.
சாமி.சிதம்பரனார் இவருக்கு நண்பர்.பேரா.சி.இலக்குவனார் இவருடைய ஒருசாலை மாணாக்கர்.
குடும்ப வாழ்விலும் பொது வாழ்விலும் கொள்கைப் பிடிப்புடன் 96 ஆண்டுகள் வாழ்ந்து மறைந்தார்.

தனித்தமிழ் அரிமா, தமிழிசைச்செம்மல், செந்தமிழ்க் காவலர்.
தமிழகப் புலவர் குழு உறுப்பினர்.
இலண்டன் தமிழ்ச் சங்கத்தின் பாராட்டும் பரிசும்.


பண்டைத் தமிழ் நூல்களின் அழிவும் ஆக்கமும் 
கட்டுரைக் கோவை 
பாவரங்குகளில் பாடிய பாத்தொகுப்பு 
தமிழ் வளர்ச்சிக் கட்டுரைகள் 
சங்கத் தமிழ் அகர முதலி 

செந்தமிழ்ச் செல்வி,செந்தமிழ், குறளியம், குத்தூசி,
அறிவுப்பாதை, பகுத்தறிவு, விடுதலை, தமிழ்ப்பாவை,
எழுகதிர் போன்ற இதழ்களில் தமிழ் வளர்ச்சி பகுத்தறிவு 
தொடர்பான கட்டுரைகளையும் பாடல்களையும் எழுதினார்.

தனித்தமிழரிமா புலவர் வி.பொ.பழனிவேலனார் (2006)

(இக்குறு நூலை ஆக்கியோர்: முனைவர் தமிழ்முடி 
முனைவர் ப.தமிழ்ப்பாவை)


</doc>
<doc id="211201" url="https://ta.wikipedia.org/wiki?curid=211201" title="காரைநகர் பிரதேசச் செயலாளர் பிரிவு">
காரைநகர் பிரதேசச் செயலாளர் பிரிவு

காரைநகர் பிரதேசச் செயலாளர் பிரிவு என்பது இலங்கையின் யாழ்ப்பாண மாவட்டத்திலுள்ள பிரதேசச் செயலாளர் பிரிவுகளில் ஒன்றாகும். இப்பிரிவின் கீழ் 9 கிராம அலுவலர் பிரிவுகள் உள்ளன. அவை, காரைநகர் வடக்கு, காரைநகர் வடகிழக்கு, காரைநகர் கிழக்கு, காரைநகர் தென்கிழக்கு, காரைநகர் தெற்கு, காரைநகர் தென்மேற்கு, காரைநகர் மேற்கு, காரைநகர் வடமேற்கு மற்றும் காரைநகர் மத்தி என்பனவாகும். 2012ம் ஆண்டு சனத்தொகைக் கணக்கெடுப்பின் படி இங்கு 9,547 பேர் வசிக்கின்றனர்.

2012ம் ஆண்டு சனத்தொகைக் கணக்கெடுப்பின் படி இப்பிரதேசச் செயலாளர் பிரிவு இலங்கைத் தமிழர்களைப் பெரும்பான்மையாகக் கொண்டுள்ளது.

2012ம் ஆண்டு சனத்தொகைக் கணக்கெடுப்பின் படி இப்பிரதேசச் செயலாளர் பிரிவில் இந்துக்கள் பெரும்பான்மையினராக உள்ளதோடு கிறித்தவர்களும் சிறியளவில் உள்ளனர்.




</doc>
<doc id="211202" url="https://ta.wikipedia.org/wiki?curid=211202" title="பாலோன் தி'ஓர் (1956-2009)">
பாலோன் தி'ஓர் (1956-2009)

பாலோன் தி'ஓர் (Ballon d'Or,French pronunciation: ​[balɔ̃ dɔʁ], "Golden Ball" - தங்கப் பந்து) என்பது ஒவ்வொரு ஆண்டும் வழங்கப்படும் காற்பந்து வீரர்களுக்கான விருதாகும்; இது பொதுவாக ஆண்டின் சிறந்த ஐரோப்பிய கால்பந்து வீரர் என்று குறிக்கப்பட்டது. விருது வழங்கப்படும் ஆண்டுக்கு முந்தைய ஆண்டில் சிறப்பாக செயல்பட்டிருக்கிறார் என்று வாக்களிக்கப்பட்டுத் தேர்ந்தெடுக்கப்படும் வீரருக்கு இது வழங்கப்படுகிறது. ஃப்ரென்ச் கால்பந்துப் பத்திரிகையின் எழுத்தாளரான "கேப்ரியெல் ஆனோட்" என்பவரால் உருவாக்கப்பட்டது; அவர் தமது சக பத்திரிகையாளர்களை 1956-ஆம் ஆண்டில் ஐரோப்பாவின் சிறந்த கால்பந்து வீரர் எவரென வாக்களிக்கக் கூறினார். முதல் விருதை வென்றவர் பிளாக்பூல் கால்பந்துக் கழக (Blackpool F.C.) வீரரான ஸ்டான்லி மேத்யூ (Stanley Mathews) ஆவார்.

ஆரம்பத்தில், ஐரோப்பிய கால்பந்துக் கழகங்களில் விளையாடும் ஐரோப்பிய வீரர்களுக்கு மட்டுமே பத்திரைகையாளர்களால் வாக்களிக்க முடியும்; இதனால் டீகோ மரடோனா (ஐரோப்பிய கழகங்களில் விளையாடினார், ஆனால் ஐரோப்பியர் அல்லர்) மற்றும் பெலே (ஐரோப்பிய கழகங்களிலும் விளையாடவில்லை, ஐரோப்பியரும் இல்லை) போன்றோர் இவ்விருதுக்குத் தகுதி பெறவில்லை. 1995-ஆம் ஆண்டில் விருதுக்கான விதிமுறைகள் மாற்றப்பட்டு ஐரோப்பிய கால்பந்துக் கழகங்களில் விளையாடும் அனைவரும் இவ்விருதுக்குத் தகுதியானவர்களாக்கப்பட்டனர். இவ்விருதை வென்ற முதல் ஐரோப்பியர் அல்லாதவர் ஏசி மிலான் அணிவீரரான ஜார்ஜ் வியா ஆவார்; விதிமுறைகள் மாற்றப்பட்ட அவ்வாண்டே இவர் விருதைக் கைப்பற்றினார். 2007-ஆம் ஆண்டில் உலகின் எந்த வீரரும் போட்டியிடும்படி விதிமுறைகள் மாற்றப்பட்டன; வாக்களிக்கும் பத்திரிகையாளர்களின் எண்ணிக்கையும் அதிகரிக்கப்பட்டது. 2006-ஆம் ஆண்டுவரை 52 பத்திரிகையாளர்கள் வாக்களித்தனர், 2007-ஆம் ஆண்டுமுதல் உலகின் பல்வேறு நாடுகளிலிருந்து 96 பத்திரிகையாளர்கள் ஐந்து சிறந்த வீரர்களுக்கு வாக்களித்தனர்.

மூன்று வீரர்கள் இவ்விருதை மூன்று முறை வென்றுள்ளனர்: யோகன் கிரையொஃப், மிச்செல் பிளாட்டினி, மார்க்கோ வான் பாஸ்டன். மூன்று ஆண்டுகளில் தொடர்ச்சியாக மூன்று முறை வென்ற ஒரே வீரர் "மிச்செல் பிளாட்டினி" ஆவார்; 1983-லிருந்து 1985-ஆம் ஆண்டுவரை மூன்று விருதுகளையும் இவர் வென்றார். ஐரோப்பியர் அல்லாதோர் விருதுக்குப் பரிந்துரைக்கப்படலாம் என்று விதிமுறை வந்த பிறகு, இவ்விருதை வென்ற முதல் பிரேசில் நாட்டுவீரர் ரொனால்டோ ஆவார். டச்சு மற்றும் செருமானிய வீரர்களால் பாலோன் தி'ஓர் ஏழு முறை வெல்லப்பட்டுள்ளது. இத்தாலிய கழகங்களான யுவென்டசு கால்பந்துக் கழகம் மற்றும் ஏசி மிலான் ஆகியவை முறையே அதிக பாலோன் தி'ஓர் வெற்றியாளர்களை கொண்டிருந்தன; அவற்றுக்காக விளையாடும் போது ஆறு வீரர்கள் எட்டுமுறை இவ்விருதை வென்றிருக்கின்றனர். கடைசியாக பாலோன் தி'ஓர் விருது வென்றவர் லியோனல் மெஸ்ஸி ஆவார்; இவ்விருது பெரும் மூன்றாவது அர்ஜென்டினியர் ஆவார், ஆனால் முதன்முதலில் அர்ஜென்டினா குடிமகனாக வெல்பவர் இவரே.

2010-ஆம் ஆண்டில் "பாலோன் தி'ஓர்" விருதும் ஃபிஃபா ஆண்டின் உலகளவில் சிறந்த வீரர் விருதும் ஒன்றாக்கப்பட்டது; அதன்பிறகு, ஃபிஃபா பாலோன் தி'ஓர் விருது ஒவ்வோராண்டும் உலகின் சிறந்த ஆண் கால்பந்து வீரருக்கு வழங்கப்படுகிறது. யூஈஎஃப்ஏ-வினால் 2011-ஆம் ஆண்டு யூஈஎஃப்ஏ ஐரோப்பாவின் சிறந்த வீரர் உருவாக்கப்பட்டது; ஃபிஃபா சிறந்த வீரர் விருதோடு இணைக்கப்பட்ட பாலோன் தி'ஓர் விருதின் பழம்பெருமையை தக்கவைக்கும் வண்ணம் இப்புதிய விருது கொண்டுவரப்பட்டது.



</doc>
<doc id="211206" url="https://ta.wikipedia.org/wiki?curid=211206" title="பெப் கார்டியோலா">
பெப் கார்டியோலா

பெப் கார்டியோலா (Josep "Pep" Guardiola i Sala ; ; பிறப்பு - சனவரி 18, 1971) என்பவர் எசுப்பானிய கால்பந்து மேலாளர் ஆவார்; இவர் தற்போது புன்டசுலீகா அணியான பேயர்ன் மியூனிக்-கின் தலைமைப் பயிற்சியாளராக இருக்கிறார். இவர் விளையாடும் நாட்களில் தடுப்பு நடுக்கள வீரராக இருந்தார்; தனது பெரும்பான்மையான தொழில்முறை ஆட்டவாழ்வை பார்சிலோனாவில் கழித்தார். இவர், ஐரோப்பியக் கோப்பையை வென்ற யோகன் கிரையொஃப்-பின் "கனவு அணி"-யின் முக்கியமான அங்கமாக இருந்தார். இவர் விளையாடிய மற்ற அணிகள்: இத்தாலியில் பிரெஸ்சியா மற்றும் ரோமா, கத்தார் நாட்டின் அல்-அஃகிலி, மற்றும் மெக்சிகோவின் டொரடோஸ் டி சினாலொஆ. மெக்சிகோவில் விளையாடிய காலத்தில் மேலாளருக்கான பயிற்சிப் பள்ளியில் சேர்ந்தார். பன்னாட்டுப் போட்டிகளில் ஸ்பெயின் நாட்டுக்காக ஆடினார்; காத்தலோனியா அணிக்காக நட்புமுறைப் போட்டிகளிலும் ஆடியிருக்கின்றார்.

விளையாடுதலிலிருந்து ஓய்வு பெற்ற பிறகு "பார்சிலோனா பி" அணிக்குப் பயிற்சியாளரானார். 2008-ஆம் ஆண்டில் ஃபிராங்க் ரைகார்டுக்குப் பிறகு பார்சிலோனா முதன்மை அணிக்கு மேலாளர் ஆனார். அவரது முதல் பருவத்தில் லா லீகா, கோபா டெல் ரே மற்றும் யூஈஎஃப்ஏ வாகையர் கூட்டிணைவு ஆகிய மூன்றையும் வென்றார்; அதன்மூலம் வாகையர் கூட்டிணைவை வென்ற மிக இளவயது மேலாளர் என்ற புகழுக்கு உரியவரானார். அதற்கடுத்த பருவத்தில், அதே ஆண்டில், எசுப்பானிய உன்னதக் கோப்பை, ஐரோப்பிய உன்னதக் கோப்பை, ஃபிஃபா கழக உலகக் கோப்பை ஆகியவற்றையும் வென்றார். இதன்மூலம் ஆறு கோப்பைகளையும் ஒரே ஆண்டில் வென்ற முதல் மேலாளர் ஆனார்; பார்சிலோனா - அவ்வாறு வென்ற முதல் அணியானது.

செப்டம்பர் 8, 2011 அன்று "காத்தலோனியா" பாராளுமன்றத்தால் தங்கப் பதக்கம் வழங்கப்பட்டது; காத்தலோனியாவின் உயரிய பதக்கம் இதுவாகும். சனவரி 9, 2012 அன்று ஆண்களுக்கான கால்பந்தில் "2011 ஃபிஃபா உலகின் தலைசிறந்த பயிற்சியாளர்" விருதினை வென்றார். நான்கு ஆண்டுகளில் 14 கோப்பைகளை வென்ற பிறகு பார்சிலோனா அணியின் மேலாளர் பணியிலிருந்து விலகினார். ஒரு வருட ஓய்வுக்குப் பிறகு ஜெர்மனியின் புன்டசுலீகா அணியான பேயர்ன் மியூனிக் அணிக்கு மேலாளராக மூன்று பருவங்கள் இருந்தார். பேயர்ன் மியூனிக்கின் மேலாளராக இருந்த மூன்று பருவங்களிலும் செருமனியின் முதல்நிலை கால்பந்துக் கூட்டிணைவுத் தொடரான புன்டசுலீகாவினை வென்றார். 2015-16-ஆம் பருவத்தின் இறுதியில், பேயர்ன் மியூனிக்குடனான தனது ஒப்பந்தம் முடிவுக்கு வந்தபிறகு, இங்கிலாந்து பிரீமியர் லீக் அணியான மான்செஸ்டர் சிட்டியின் மேலாளராக இணைந்தார்.



</doc>
<doc id="211207" url="https://ta.wikipedia.org/wiki?curid=211207" title="தங்கக் கேடயத் திட்டம்">
தங்கக் கேடயத் திட்டம்

தங்கக் கேடயத் திட்டம் அல்லது சீனப் பெருந்தீச்சுவர் என்பது சீனஅரசின் பொதுமக்கள் பாதுகாப்பு அமைச்சகத்தால் நடத்தப்படும் இணையத் தணிக்கை மற்றம் கூர்ந்தாய்வுத் திட்டமாகும். 1998 ஆம் ஆண்டில் துவங்கப்பட்ட இத்திட்டம் 2003 ஆம் ஆண்டு நவம்பர் மாதம் முதல் அமுலாக்கத்தில் உள்ளது.

"காற்று வேண்டும் என்று ஜன்னலைத் திறந்தால் பூச்சிகள் உள்ளே வருவதையும் கருத்தில் கொள்ள வேண்டும்" என்ற டங் சியாவுபிங்கின் கருத்து இத்திட்டத்திற்கான அடிப்படை எனக் கருதப்படுகின்றது. 

தலாய் லாமா குறித்த வலைத்தளங்கள், ஆபாச வலைத்தளங்கள், சீன மக்களாட்சிக் கட்சி, பிபிசி சீனம் உள்ளிட்ட பல தடை செய்யப்பட்ட தளங்களாகும். விக்கிப்பீடியாவும் பல முறை தடைசெய்யப்பட்டுள்ளது.


</doc>
<doc id="211211" url="https://ta.wikipedia.org/wiki?curid=211211" title="அத்லெடிக் பில்பாஓ">
அத்லெடிக் பில்பாஓ

அத்லெடிக் கிளப் (Athletic Club), பொதுவாக அத்லெடிக் பில்பாஓ (Athletic Bilbao) என்று அறியப்படுகின்ற, கால்பந்துக் கழகமானது ஸ்பெயின் நாட்டின் பில்பாஓ நகரில் அமைவிடமாகக் கொண்டது. இக்கழகம் எசுப்பானியாவில் பொதுவாக "சிங்கங்கள்" (Los Leones) என்றும் அறியப்படுகிறது. 

1929-ஆம் ஆண்டில் லா லீகா தொடங்கப்பட்டதிலிருந்து அதில் பங்கேற்றுவருகிறது. லா லீகா வாகையர் பட்டத்தை எட்டு முறை கைப்பற்றியுள்ளது. ஒட்டுமொத்த லா லீகா வரலாற்றில் பெற்ற புள்ளிகளின் அடிப்படையில், நான்காம் இடம் பெறும் கழகமாக இருக்கிறது. மேலும், லா லீகா-வின் ஆரம்பத்திலிருந்து அதில் பங்கேற்கும் கழகமாகவும், அதிலிருந்து தரக்குறைப்பு செய்யப்படாத மூன்று கழகங்களுள் ஒன்றாகவும் விளங்குகிறது; தகுதிக் குறைப்பு செய்யப்படாத மற்ற இரு கழகங்கள் பார்சிலோனா மற்றும் ரியல் மாட்ரிட் ஆகியவையாகும். இக்கழகம் பெண்களுக்கான அணி ஒன்றையும் கொண்டது; பெண்களுக்கான முதல்தர கால்பந்துக் கூட்டிணைவில் நான்கு முறை வாகையர் பட்டத்தை அவ்வணி கைப்பற்றியிருக்கிறது.

தமது அமைவிட மக்களின் விளையாட்டு வீரர்களையே பெரும் அளவில் பயன்படுத்துவது, இக்கழகத்தின் முக்கியமான பண்புகளில் ஒன்று ஆகும்; அதாவது, இக்கழகம் பாஸ்க் இன வீரர்களையே பெருமளவில் கொண்டிருக்கும். எசுப்பானியாவின் பாஸ்க் பகுதி, மற்றும் ஃப்ரான்சின் தென் பகுதிகளில் இருக்கும் பாஸ்க் இன வீரர்களை வாங்கிப் பயன்படுத்துவது இக்கழகத்தின் வழக்கமாகும். அதைத் தவிர்த்து, தமக்கென தனியான இளையோர் பயிற்றுவிப்புக் கழகத்தையும் கொண்டிருக்கிறது. தமது இன வீரர்களைப் பயன்படுத்தும் இப்பண்பினால் அதற்குப் பெரும் ஆதரவும் உள்ளது, எதிர்ப்பும் உள்ளது. தமது பயிற்றுவிப்புக் கழக வீரர்களை முதல்தர வீரர்களாக உருவாக்குவதிலும், கழக பற்றுறுதிக்காகவும் பெருமளவு புகழப்படுகிறது. எசுப்பானியாவில் தொழில்முறை கழகங்களில் விளையாட்டு நிறுவனமாக அல்லாத நான்கு கழகங்களில் "அத்லெடிக் கிளப்" ஒன்றாகும்; மற்றையவை பார்சிலோனா, ரியல் மாட்ரிட் மற்றும் ஒசசூனா. இக்கழகங்களின் உறுப்பினர்கள் மற்றும் ஆதரவாளர்களே உரிமையாளர்களாகவும் நிர்வகிப்பவராகவும் இருக்கின்றனர். 



</doc>
<doc id="211212" url="https://ta.wikipedia.org/wiki?curid=211212" title="கோபா டெல் ரே">
கோபா டெல் ரே

கோபா டெல் ரே (Copa del Rey, அரசரின் கோப்பை) என்பது எசுப்பானிய காற்பந்து அணிகளுக்காக ஒவ்வோராண்டும் நடத்தப்படும் கால்பந்துக் கோப்பைப் போட்டியாகும். ஜப்பானின் புகழ்மிக்க பேரரசரின் கோப்பை போன்று முடியாட்சியின் பெயரைக் கொண்டிருக்கும் காற்பந்துக் கோப்பையாகும்.

1903 ஆம் ஆண்டில் இக்கோப்பைப் போட்டி ஆரம்பிக்கப்பட்டது; ஆதலால், இதுவே மிகப் பழைமையான எசுப்பானிய காற்பந்துப் போட்டியாகும். பொதுவாக கோபா டெல் ரே வாகையர்கள் யூஈஎஃப்ஏ யூரோப்பா கூட்டிணைவுக்குத் தகுதிபெறுவர். கோப்பை வெற்றியாளர்கள் ஏற்கனவே யூஈஎஃப்ஏ வாகையர் கூட்டிணைவுக்குத் தகுதிபெற்றிருந்தால் இரண்டாம் இடம் பெறுவோர் யூரோப்பா கூட்டிணைவுக்குத் தகுதிபெறுவர்.

இக்கோப்பையின் தற்போதைய வெற்றியாளர்கள் அத்லெடிகோ மாட்ரிட் அணியினராவர்; இறுதிப் போட்டியில் ஒரே-நகர எதிரிகளான ரியல் மாட்ரிட் அணியினரை வென்று கோப்பையைக் கைப்பற்றினர். பார்சிலோனா அணியினரே இக்கோப்பையை வென்றிருக்கின்றனர்; அவர்கள் மொத்தமாக 26 முறையாக இதில் வாகையர் பட்டம் சூடியிருக்கின்றனர்.



</doc>
<doc id="211214" url="https://ta.wikipedia.org/wiki?curid=211214" title="சில்சார் விமான நிலையம்">
சில்சார் விமான நிலையம்

சில்சார் விமான நிலையம் (Silchar Airport) இந்தியாவின் அசாம் மாநிலத்தில் உள்ளது. இவ்விமான நிலையம் 1944 ஆம் ஆண்டு ஆங்கிலேயர்களால் கட்டப்பட்டது. இவ்விமான நிலையம் "பாரைல்" மலைத்தொடரின் (Barail range) அடிவாரத்தில் அமைந்துள்ளது. இவ்விமான நிலையம் இந்தியாவின் வடகிழக்குப் பகுதியின் கவுகாத்தி, அகர்தலா, இம்பாலுக்கு அடுத்தபடியாக நான்காவது முக்கியமான விமான நிலையம் ஆகும். வருடத்திற்கு 2,30,000 பயணிகளைக் கையாளுகிறது.


</doc>
<doc id="211217" url="https://ta.wikipedia.org/wiki?curid=211217" title="அத்லெடிகோ மாட்ரிட்">
அத்லெடிகோ மாட்ரிட்

அத்லெடிகோ மாட்ரிட் (Atlético Madrid , எளிமையாக Atlético -அத்லெடிகோ ) என்பது எசுப்பானியாவின் லா லீகா கூட்டிணைவில் பங்குபெறும் கால்பந்துக் கழகமாகும். இதன் அமைவிடம் மாட்ரிட், ஸ்பெயின் ஆகும். அத்லெடிகோ மாட்ரிட் 9 முறை லா லீகா-வினை வென்றுள்ளது; 1996-ல் வென்ற இரட்டையும் இதில் அடங்கும். கோபா டெல் ரேவினை (அரசரின் கோப்பை) 10 முறை வென்றுள்ளனர். மேலும் 1 எசுப்பானிய உன்னதக் கோப்பையும் 3 ஈவா துயர்த்தே கோப்பையும் வென்றுள்ளனர். ஐரோப்பாவில், 1962-ல் யூஈஎஃப்ஏ கோப்பை வெற்றியாளர்கள் கோப்பையை வென்றுள்ளனர்; 1974-ஆம் ஆண்டு ஐரோப்பியக் கோப்பையில் இரண்டாம் இடம் பெற்றனர். மேலும், யூரோப்பா கூட்டிணைவை 2010 மற்றும் 2012 ஆகிய ஆண்டுகளில் வென்றுள்ளனர்; யூஈஎஃப்ஏ உன்னதக் கோப்பையை 2010 மற்றும் 2012-ஆம் ஆண்டுகளில் கைப்பற்றியிருக்கின்றனர்.

தற்போது 54,960 பார்வையாளர்கள் கொள்ளளவு கொண்ட "விசென்டே கால்தெரான் மைதானத்தில்" (Vicente Calderón) தன்னிடப் போட்டிகளை ஆடி வரும் இவர்கள், 2015-ஆம் ஆண்டில் 70,000 பார்வையாளர்கள் கொள்ளளவு உடைய "லா பெய்னேட்டா மைதானத்துக்கு" (Estadio La Peineta) இடம்பெயர இருக்கின்றனர்.

எசுப்பானியாவில் அதிக ஆதரவாளர்கள் கொண்ட கால்பந்துக் கழகங்களில் ரியல் மாட்ரிட் மற்றும் பார்சிலோனா-வுக்கு அடுத்து அத்லெடிகோ மூன்றாமிடம் பெறுகின்றனர். மேலும் உலகிலேயே பெரும் விளையாட்டுக் கழகங்களில் ஒன்றாகவும் உள்ளது; 65,000 பேர் பருவ நுழைவுச்சீட்டு கொண்ட ஆதரவாளர்கள் உள்ளனர். 

இவர்கள் இருக்கும் அதே நகரத்தில் இருக்கும் காரணத்தினால் இவர்களுக்கும் ரியல் மாட்ரிட் அணிக்கும் இடையே பெருத்த போட்டி காலாகாலமாக இருந்து வந்திருக்கிறது.



</doc>
<doc id="211222" url="https://ta.wikipedia.org/wiki?curid=211222" title="புனித அந்திரேயா பெருங்கோவில் (ஆர்த்துங்கல்)">
புனித அந்திரேயா பெருங்கோவில் (ஆர்த்துங்கல்)

ஆர்த்துங்கல் புனித அந்திரேயா பெருங்கோவில் ("Arthunkal") என்பது இந்தியாவின் கேரள மாநிலத்தில் ஆலப்புழை மறைமாவட்டத்தின் கடலோரக் கிராமமும் வட்டாரப் பங்குமான ஆர்த்துங்கல் என்னும் ஊரில் அமைந்துள்ள புகழ்பெற்ற கத்தோலிக்க வழிபாட்டு இடம் ஆகும்.

ஆர்த்துங்கல் என்னும் கிராமம் சேர்த்தலைக்கு மேற்கே 8 கி.மீ. தொலையிலும், ஆலப்புழை நகரிலிருந்து வடக்காக 22 கி.மீ. தொலையிலும் உள்ளது. இங்கே மீன்பிடித்தல் முக்கிய தொழில் ஆகும்.

ஆர்த்துங்கல் கிராமம் அங்கு அமைந்துள்ள கத்தோலிக்க கோவிலாகிய புனித அந்திரேயா பெருங்கோவில் காரணமாக மிகவும் புகழ்பெற்றுள்ளது. இங்கு கிறித்தவர்களும் பிற சமயத்தவர்களும் திருப்பயணிகளாக வருகின்றனர்.

இக்கோவில் புனித அந்திரேயாவுக்கு அர்ப்பணிக்கப்பட்டிருந்தாலும், இங்கு மிகச் சிறப்பாகக் கொண்டாடப்படுகின்ற விழா புனித செபஸ்தியார் திருவிழா ஆகும். புனித செபஸ்தியார் கத்தோலிக்க திருச்சபையில் ஒரு முக்கிய புனிதராகக் கருதப்படுகிறார். குறிப்பாக, கொள்ளை நோய் மற்றும் பலவிதமான நோய்நொடி உபாதைகளிலிருந்து மக்களுக்குப் பாதுகாப்பு வழங்கும் வல்லமை மிக்க புனிதராக இவரைக் கருதி மக்கள் வேண்டுதல் செலுத்துகிறார்கள்.

கிறித்தவத் தொன்ம வரலாற்றின்படி, செபஸ்தியார் பிரான்சு நாட்டின் நார்போன் நகரில் பிறந்தார். கி.பி. 283 அளவில் அவர் உரோமை இராணுவத்தில் சேர்ந்து போர்வீரர் ஆனார். அப்போது அவர் பலரைக் கிறித்தவ மதத்தில் சேர்த்தார். பலருடைய நோய்களைப் போக்கும் வல்லமையும் அவருக்கு இருந்தது. இராணுவத்தில் அவர் பதவி உயர்வு பெற்றார். ஆனால் அவர் கிறித்தவ மதத்தைத் தழுவியிருந்தார் என்பது அரசனுக்கோ பிற அதிகாரிகளுக்கோ தெரியவில்லை.

மாக்சிமியன் மன்னன் செபஸ்தியார் கிறித்தவர் என்பதைக் கண்டுகொண்டதும் அவரைக் கொல்லுமாறு ஆணையிட்டார். அவரை ஒரு மரத்தில் கட்டிவைத்து, அவர்மேல் அம்புகளை எய்து கொல்லப்பார்த்தார்கள். அவர் இறந்துபோனார் என்று நினைத்து அவரை விட்டு இராணுவத்தினர் சென்றுவிட்டனர். அப்போது அவருடைய உடலை எடுத்து அடக்கம் செய்வதற்காகச் சென்ற பெண்மணி ஒருவர் அவர் உயிரோடு இருப்பதைக் கண்டு, அவருக்கு மருத்துவ உதவி அளித்து உடல் நலம் பெறச் செய்தார்.

பின்னர் செபஸ்தியார் அரசனை அணுகி, அரசன் கிறித்தவர்களைத் துன்புறுத்துவது தவறு என்று கடிந்துகொண்டார். அரசன் சினமுற்று அவரைத் தடிகளால் அடித்துக் கொல்லுமாறு ஆணையிட்டான். அவரது உடல் உரோமையின் ஆப்பியா சாலை அருகே அடக்கம் செய்யப்பட்டது.

செபஸ்தியாரை ஒரு புனிதராகக் கருதி மக்கள் வணக்கம் செலுத்தத் தொடங்கினர். அவர் அம்பு எய்துவோர், விளையாட்டு வீரர்கள், இராணுவத்தினர் போன்றோரின் பாதுகாவலராகக் கருதப்படுகிறார். கொள்ளைநோய் போன்ற கடின வியாதிகளிலிருந்து விடுதலை பெற மக்கள் அவரை நோக்கி வேண்டுவது வழக்கம்.

போர்த்துகீசியர்கள் இந்தியாவுக்கு கிறித்தவத்தைக் கொணர்ந்தபோது கேரளப் பகுதிகளில் புனித செபஸ்தியார் வணக்கமும் பரவியது. ஆர்த்துங்கல் கோவிலிலும் இந்த வணக்கம் சிறப்பாக வளர்ச்சியுற்றது.

கத்தோலிக்க திருச்சபையின் வழிபாட்டு நாள்காட்டிப்படி, சனவரி 20ஆம் நாள் புனித செபஸ்தியாருக்கு விழாக் கொண்டாடப்படுகிறது. ஆர்த்துங்கல் புனித அந்திரேயா கோவிலிலும் இந்த விழா சனவரி 20ஆம் நாள் சிறப்பிக்கப்படுகிறது. இது “பெருநாள்” என்று அழைக்கப்படுகிறது. “எட்டம் பெருநாள்” என்ற பெயரில் சனவரி 27ஆம் நாள் நடக்கும் நிகழ்ச்சிகளில் கலந்துகொள்ள பல்லாயிரக்கணக்கான பக்தர்கள் வந்து கூடுகின்றனர். புனித செபஸ்தியாரின் திருச்சிலையை மக்கள் ஊர்வலமாக எடுத்துச் சென்று, கடற்கரைக்குக் கொண்டு செல்வர். பின்னர் அச்சிலை கோவிலுக்குக் கொண்டுவரப்படும். அப்போது வானத்தில் கழுகு ஒன்று வட்டமிடும் என்று மக்கள் கூறுகின்றனர். அது புனித செபஸ்தியாரின் பாதுகாவல் தொடர்கிறது என்பதற்கு அடையாளம் என்பது புராதன வரலாறு.

புனித செபஸ்தியார் வழியாகப் பெற்றுக்கொண்ட வரங்களுக்கு நன்றி செலுத்தும் வகையில் பக்தர்கள் “உருளு நேர்ச்சை” என்று அழைக்கப்படும் முயற்சியைச் செய்கிறார்கள். கடலோரச் சாலையிலிருந்து கோவில் வரை முழங்காலில் ஊர்ந்து செல்வது இதில் அடங்கும். மக்கள் வழங்கும் காணிக்கைகளுள் முக்கியமானவை அம்பும் வில்லும் ஆகும். புனித செபஸ்தியார் உடலில் அம்புகள் எய்யப்பட்டதைக் குறிக்கும் விதமாக இக்காணிக்கைகள் உள்ளன.

இன்னொரு முக்கிய அம்சம், இங்கே கொண்டாடப்படுகின்ற செபஸ்தியார் விழாவுக்கும் சபரிமலை ஐயப்பனுக்கும் இடையே மக்கள் காட்டுகின்ற தொடர்பு. மக்களின் நம்பிக்கைப் படி, செபஸ்தியாரும் ஐயப்பனும் உடன்பிறப்புகளாம். இவ்வாறு ஆயிரக்கணக்கான சபரிமலை ஐயப்பன் பக்தர்கள் செபஸ்தியாருக்கும் வணக்கம் செலுத்த வருகின்றனர்.

ா
ஆர்த்துங்கல் கிராமத்தில் புனித அந்திரேயாவுக்கு அர்ப்பணிக்கப்பட்டுள்ள கோவில் 16ஆம் நூற்றாண்டில் போர்த்துகீசியர்களால் கட்டப்பட்டது. 1584இல் கட்டப்பட்ட இக்கோவிலில் ஜாக்கொமோ ஃபெனீசியோ என்பவர் குருவாக இருந்தார். அவர் மக்களின் நோய்களைப் போக்கும் திறம் பெற்றிருந்தாராம். மக்கள் அவரை “ஆர்த்துங்கல் வெளுத்தச்சன்” (வெள்ளைக்காரத் தந்தை) என்று அழைத்தனர். அவர் 1632இல் இறந்தார். அதன் பின் எட்டு ஆண்டுகளுக்குப் பிறகு கோவில் மறுபடியும் கட்டப்பட்டது. அரபிக் கடலை நோக்கி, மேற்கு பார்த்த விதத்தில் கோவில் கட்டப்பட்டது.

1647இல் இத்தாலியின் மிலான் நகரில் வார்க்கப்பட்ட புனித செபஸ்தியார் திருச்சிலை கொண்டுவரப்பட்டு, புனித அந்திரேயா கோவிலில் வணக்கத்திற்கு வைக்கப்பட்டது.

திருத்தந்தை பதினாறாம் பெனடிக்ட் 2010ஆம் ஆண்டு, சூலை மாதம் 9ஆம் நாள் புனித அந்திரேயா வட்டாரக் கோவிலை “இணைப் பெருங்கோவில்” () நிலைக்கு உயர்த்தினார்.

கோவிலை அடுத்துள்ள வளாகத்திலும் சாலையின் இரு ஓரங்களிலும் பல கல்விக் கூடங்கள், துறவற இல்லங்கள், மருத்துவ மனைகள் உள்ளன.


</doc>
<doc id="211227" url="https://ta.wikipedia.org/wiki?curid=211227" title="இந்திய மொழிகளின் நடுவண் நிறுவனம்">
இந்திய மொழிகளின் நடுவண் நிறுவனம்

இந்திய மொழிகளின் நடுவண் நிறுவனம் (En: Central Institutue of Indian Languages) இந்திய அரசின் மனிதவள மேம்பாட்டு அமைச்சகம், உயர்கல்வித் துறையின் கீழ் கர்நாடக மாநிலம், மைசூரில் செயல்படும் நிறுவனம் ஆகும். இந்திய மொழிகளின் நடுவண் நிறுவனம், 1981 முதல் இந்திய அரசு மொழிகள் மற்றும் சிறுபாண்மை மொழிகளின் மேம்பாட்டிற்காகவும் பயிற்றுவிக்கவும் செயல்படுகிறது..

இந்திய மொழிகளின் வளர்ச்சி மற்றும் ஆய்வுப்பணிக்காக இந்நிறுவனம் இந்தியாவில் ஐந்து மண்டலங்களில் செயல்படுகிறது. இந்நிறுவனத்தின் மண்டலங்களும் பயிற்றுவிக்கும் மொழிகளும்:
இந்திய அரசு மொழிகள் மற்றும் சிறுபாண்மை மொழிகளின் வளர்ச்சிக்காக, இந்திய மொழிகள் நடுவண் நிறுவனம் ஏழு மையங்கள்களை நிறுவியுள்ளது:

இந்நிறுவனம் தமிழ், தெலுங்கு மற்றும் கன்னட செம்மொழிகளை ஆய்வு செய்வதற்கு ஒரு ஆய்வு மையம் நடத்துகிறது.

சிறுபான்மை இன மக்களின் மொழி வளர்ச்சிக்காக, சிறுபாண்மை இனத்தவர் எழுதிய சிறப்பான நூல்களுக்கு பாஷா பாரதி சம்மன் எனும் பெயரில் பணத்துடன் கூடிய விருதுகள் வழங்கி சிறப்பு செய்கிறது.

தமிழ் மொழி, வங்காள மொழி, மற்றும் கன்னட மொழியில் இணையவழிக் கல்வி படிப்புகள் நடத்துகிறது



</doc>
<doc id="211231" url="https://ta.wikipedia.org/wiki?curid=211231" title="விண்ணேற்பு அடைந்த அன்னை மரியா பெருங்கோவில் (செக்கந்திராபாத்)">
விண்ணேற்பு அடைந்த அன்னை மரியா பெருங்கோவில் (செக்கந்திராபாத்)

விண்ணேற்பு அடைந்த அன்னை மரியா பெருங்கோவில் ("Basilica of Our Lady of the Assumption") என்பது இந்தியாவின் ஆந்திரப் பிரதேசம் மாநிலத்தில் செக்கந்திராபாத் நகரில் அமைந்துள்ள சிறப்புமிக்க கத்தோலிக்க வழிபாட்டு இடம் ஆகும்.

இக்கோவில் செக்கந்திராபாத் நகரில் சரோஜினி நாயுடு சாலையில் உள்ளது. இக்கோவில் கட்டப்படுவதற்கு அடித்தளம் அமைத்தவர்கள் ஆயர் காரூ என்பவரும் அருள்தந்தை டானியேல் மர்ஃபி என்பவரும் ஆவர். இக்கோவில் 1854இல் கட்டி முடிக்கப்பட்டது. முன்னாள்களில் இக்கோவில் ஐதாராபாத் உயர்மறைமாவட்டத்தின் முதன்மைக் கோவிலாக இருந்தது. ஆனால் 1886இல் இது அந்நிலையை இழந்தது.

1871ஆம் ஆண்டில் சில கன்னியர் இத்தாலியின் தூரின் நகரிலிருந்து இங்கு வந்து ஒரு பள்ளிக்கூடம் தொடங்கி நடத்தினர். அது புனித அன்னா பள்ளிக்கூடம் என்று அழைக்கப்படுகிறது.

திருத்தந்தை பதினாறாம் பெனடிக்ட் இக்கோவிலை 2008, நவம்பர் 7ஆம் நாள் இணைப் பெருங்கோவில் () என்னும் நிலைக்கு உயர்த்தினார்.

புனித அன்னை மரியா கோவில் செக்கந்திராபாத் நகரில் முக்கியமான வரலாற்றுச் சின்னங்களுள் ஒன்று. இதன் கலைப்பாணி “இந்திய-கோத்திக்” ஆகும். இதன் வளைவுக் கட்டுகளும், தாங்கு தூண்களும் தனிச் சிறப்புடையன. 

இக்கோவிலில் மைய பீடம் தவிர இரு பக்கங்களிலும் புனிதர்களுக்கு அர்ப்பணிக்கப்பட்ட பல துணைப் பீடங்கள் உள்ளன. மேலும் 1901இல் இத்தாலியிலிருந்து கொண்டுவரப்பட்ட மூன்று பெரிய மணிகள் இக்கோவிலுக்குச் சிறப்பூட்டுகின்றன.

புனித மரியா கோவில், செக்கந்திராபாத்


</doc>
<doc id="211232" url="https://ta.wikipedia.org/wiki?curid=211232" title="யூஈஎஃப்ஏ உன்னதக் கோப்பை">
யூஈஎஃப்ஏ உன்னதக் கோப்பை

யூஈஎஃப்ஏ உன்னதக் கோப்பை (UEFA Super Cup) என்பது ஒவ்வொரு ஆண்டும் யூஈஎஃப்ஏ-வினால் நடத்தப்படும் போட்டியாகும்; இது அவ்வாண்டின் யூஈஎஃப்ஏ வாகையர் கூட்டிணைவு வெற்றியாளருக்கும் யூஈஎஃப்ஏ யூரோப்பா கூட்டிணைவு வெற்றியாளருக்கும் இடையே நடத்தப்படும். பொதுவாக ஐரோப்பிய நாடுகளின் கூட்டிணைவுகள் ஆரம்பிக்கும் காலத்தில், ஆகத்து மாத இறுதியில், குறிப்பாக வெள்ளிக்கிழமையன்று நடத்தப்படும்.

1972-லிருந்து 1999-வரை ஐரோப்பியக் கோப்பை/யூஈஎஃப்ஏ வாகையர் கூட்டிணைவு வெற்றியாளருக்கும் ஐரோப்பிய கோப்பை வெற்றியாளர்கள் கோப்பை/யூஈஎஃப்ஏ கோப்பை வெற்றியாளர்கள் கோப்பை வெற்றியாளருக்கும் இடையே இந்த "உன்னதக் கோப்பைப் போட்டி" நடத்தப்பட்டது. யூஈஎஃப்ஏ கோப்பை வெற்றியாளர்கள் கோப்பை - போட்டி நடத்துவது நிறுத்தப்பட்ட பிறகு, வாகையர் கூட்டிணைவு வெற்றியாளருக்கும் "யூஈஎஃப்ஏ கோப்பை" வெற்றியாளருக்கும் இடையே உன்னதக் கோப்பை-போட்டி நடத்தப்பட்டது; 2009-ஆம் ஆண்டில் "யூஈஎஃப்ஏ கோப்பை"யானது "யூஈஎஃப்ஏ யூரோப்பா கூட்டிணைவு" என்று பெயர் மாற்றப்பட்டது.

தற்போதைய வெற்றியாளர்கள் செருமனியின் பேயர்ன் மியூனிச் அணியாகும். ஐரோப்பிய உன்னதக் கோப்பையை அதிகமுறை வென்றவர்கள் எனும் சாதனைக்கு சொந்தக்காரர்கள் இத்தாலியின் ஏசி மிலான் அணியாகும்.



</doc>
<doc id="211233" url="https://ta.wikipedia.org/wiki?curid=211233" title="எசுப்பானிய உன்னதக் கோப்பை">
எசுப்பானிய உன்னதக் கோப்பை

எசுப்பானிய உன்னதக் கோப்பை (Supercopa de España, Supercup of Spain) என்பது எசுப்பானியாவில் நடத்தப்படும் கால்பந்துப் போட்டியாகும். இது லா லீகா வெற்றியாளருக்கும் கோபா டெல் ரே வெற்றியாளருக்கும் இடையே நடத்தப்படுகிறது.

பார்சிலோனா அணி 11 முறை வென்றுள்ளது (அதிகபட்சம்), அதற்கடுத்து ரியல் மாட்ரிட் அணி 9 முறை வென்றுள்ளது.

தற்போதைய வடிவில் இப்போட்டி 1982-முதல் இருக்கிறது. 1940-க்கும் 1953-க்கும் இடையே எசுப்பானிய கூட்டிணைவு வாகையருக்கும் கூட்டிணைவுக் கோப்பை வெற்றியாளருக்கும் பலவகை பெயர்களில் போட்டிகள் நடத்தப்பட்டன.

1940-இல் இதன் பெயர் "வாகையர் கோப்பை" (Copa de Campeones) ஆகும். ஆனால், இப்போட்டி 1945-வரை நடத்தப்படவில்லை; 1945-ஆம் ஆண்டில் அர்ஜென்டினாவின் தூதர், எசுப்பானிய இராணுவ அரசுடன் இருந்த நட்புறவின் காரணமாக "கோபா டி ஓரோ அர்ஜென்டினா" (Copa de oro Argentina) கோப்பையை வழங்கியதன் பின்னரே நடத்தப்பட்டது. 1947-ஆம் ஆண்டில் "ஈவா துயர்த்தே கோப்பை"-யென்ற (Copa Eva Duarte) பெயருடன் ஆண்டுக்கொருமுறை நடத்தப்படும் போட்டியாக செயல்பட ஆரம்பித்தது; செப்டம்பர்-திசம்பர் மாதங்களில் நடத்தப்பட்டது, இறுதிப் போட்டி ஒற்றைப் போட்டியாக நடத்தப்பட்டது.


</doc>
<doc id="211234" url="https://ta.wikipedia.org/wiki?curid=211234" title="ஞானேந்திரியங்கள்">
ஞானேந்திரியங்கள்

ஞானேந்திரியங்கள் வெளி உலக பொருட்களைக் குறித்த அறிவை நமக்கு தரும் உடல் உறுப்புகள் ஞானேந்திரியங்கள் ஆகும். கண், காது, மூக்கு, நாக்கு, மற்றும் தோல் ஆகிய உடல் உறுப்புக்களின் மூலம் வெளி உலக அறிவை நாம் அடைவதால், இந்த உடலுறுப்புக்களுக்கு சமசுகிருத மொழியில் ஞானேந்திரியங்கள் என்று அழைக்கப்படுகிறது. இந்த சட உறுப்புகளான காதின் மூலம் ஒலியும், தோல் மூலம் தொடு உணர்வும், கண் மூலம் வெளிப்புற காட்சிகளும், நாக்கின் மூலம் சுவையுணர்வும், மூக்கின் மூலம் மணம் எனும் ஐந்து உணர்வுகள் நமக்கு கிடைப்பதால் இவ்வுறுப்புக்களை ஞானேந்திரியங்கள் என்பர்.




</doc>
<doc id="211235" url="https://ta.wikipedia.org/wiki?curid=211235" title="கர்மேந்திரியங்கள்">
கர்மேந்திரியங்கள்

கர்மேந்திரியங்கள் அல்லது செயற்கருவிகள் வாக்கு, கைகள், கால்கள், உடற்கழிவுகளை வெளியே தள்ளும் உறுப்புகள் (குதம் மற்றும் சிறுநீர் குழாய்), மற்றும் பிறப்புறுப்புக்கள் ஆகிய ஐந்தும் கர்மேந்திரியங்கள் (செயற்கருவிகள்) என சமசுகிருத மொழியில் அழைப்பர்.



</doc>
<doc id="211236" url="https://ta.wikipedia.org/wiki?curid=211236" title="ஏசுசல்பேம் பொட்டாசியம்">
ஏசுசல்பேம் பொட்டாசியம்

ஏசுசல்பேம் பொட்டாசியம் என்பது ஒரு கலோரியற்ற சர்க்கரைப் பதிலீடு அல்லது செயற்கை இனிப்பூட்டி ஆகும். இதை ஏசுசல்பேம் K அல்லது ஏசு K என்றும் அழைப்பது உண்டு. இங்கே K பொட்டாசியத்தின் குறியீடு ஆகும். இது "சனெட்" (Sunett), "சுவீட் ஒன்" (Aweet One) ஆகிய வணிகப் பெயர்களில் விற்பனைக்கு உள்ளது. ஐரோப்பிய ஒன்றிய நாடுகளில் E950 என்னும் E எண்ணால் இது அறியப்படுகிறது. 1967 ஆம் ஆண்டில் செருமன் வேதியியலாளரான கார்ல் கிளாசு (Karl Clauss) என்பவர் தற்செயலாக இதைக் கண்டுபிடித்தார். வேதியியல் அமைப்பில் ஏசுசல்பேம் பொட்டாசியம், 6-மீதைல்௧-1,2,3-ஒட்சாதியாசைன்-4(3H)-வன் 2,2-ஈரொட்சைடு என்னும் பொட்டாசிய உப்பு ஆகும். இது CHKNOS என்னும் மூகக்கூற்றுச் சூத்திரத்தைக் கொண்ட வெண்ணிறப் படிகத் தூள். இதன் மூலக்கூற்று நிறை 201.24கி/மோல்.




</doc>
<doc id="211237" url="https://ta.wikipedia.org/wiki?curid=211237" title="பஞ்ச பிராணன்">
பஞ்ச பிராணன்

பிராணன் (Prana) பிராணன், அபானன், வியானன், உதானன், சமானன், ஆகியவைகளே ஐந்து பிராணன்கள் (வாயுக்கள்) ஆகும். 

மேல் நோக்கிச் செல்வதும் மற்றும் மூக்கின் நுனியிலிருக்கும் வாயுவிற்குப் பிராணன் என்பர். 

கீழ் நோக்கிச் செல்லும் (நாபிக் கமலத்திலிருந்து) மற்றும் குதம் போன்ற இடங்களில் உள்ள வாயுவிற்கு அபானன் என்று பெயராகும். பிறப்புறுப்புக்களில் இவ்வாயு இருக்கும். நம் உடலில் கழிவுப் பொருட்கள் வெளியேற்றுவதற்கும் இந்த வாயுதான் காரணமாக உள்ளது.

உடலிருந்து எல்லாப் பக்கங்களிலிருந்து செல்கின்ற மற்றும் உடலில் எல்லாப் பக்கங்களிலும் உள்ள வாயுவிற்கு (உயிர்ச் சத்திற்கு) வியானன் என்று பெயர்.
`எது பிராணன் – அபானன்களின் இடையே உள்ளதோ அது வியானன் எனும் வாயு ஆகும். அக்கினியை கடைதல், இலக்கை நோக்கிப் பாய்தல், உறுதியாக உள்ள வில்லை வளைத்தல் போன்ற மிகவும் முயற்சியுடன் செய்ய வேண்டியுள்ள வேறு செயல்களை மூச்சு விடாமல், மூச்சை இழுத்துக் கொள்ளாமல் செய்கிறான்` என சாந்தோக்கிய உபநிடதத்தில் (சுலோகம் 1. 3. 3 மற்றும் 5) கூறப்பட்டுள்ளது.

மேல் நோக்கிச் செல்லும் மற்றும் வெளியிலும் செல்லும் தன்மையுடையது உதானன் எனும் வாயு. இது தொண்டையில் நிலை பெற்றுள்ளது. உடலைவிட்டு உயிர் பிரிந்து செல்லும் பொழுது உதவிபுரியும் (உயிர் சத்திற்கு) உதானன் என்று பெயர். 

மரணம் ஏற்படும் பொழுது சீவன் (உயிர்), உடலைவிட்டு வெளியேறுவதற்கு உத்கிரமணம் அல்லது உத்கிராந்தி என்று பெயராகும். சீவன் (உயிர்) கண் போன்ற எந்த துவாரத்தின் மூலமாகவும் வெளியேறலாம். இருப்பினும் தொண்டையானது பொதுவாக சீவன் (உயிர்) உடலை விட்டு வெளியேறும் இடமாக உள்ளது. 

சமானன் எனும் இவ்வாயு உடலின் நடுப்பகுதியில் உள்ளது. உண்ட உணவையும் குடித்த நீர் போன்றவற்றை சமமாக்க் கலந்து உணவை செரிக்க வைக்க உதவும் இவ்வாயுவை சமானன் என்பர்.

மனம் - உறக்கம் - நரம்பியல் சார்ந்த மூளையின் இயக்கங்களில், பாதிப்பின்றிப் பணியாற்ற உதவும் சடாமாஞ்சில், வாலுளுவை, நீர்ப்பிரம்மி, சங்கு புஷ்பம் முதலான மூலிகைகள் சித்த மருத்துவத்தில் உண்டு.﻿﻿

சாங்கியக் கோட்பாளர்கள் நாகன், கூர்மன், கிருகலன், தேவதத்தன், தனஞ்செயன் என்னும் வேறு ஐந்து வாயுக்கள் உள்ளன என்பர். அவற்றில் நாகன் என்பது வாந்தி அல்லது ஏப்பத்தை உண்டாக்குகிறது. கூர்மன் எனும் வாயு கண்ணிமைகளை மூடித் திறக்குமாறு செய்கிறது. கிருகலன் எனும் வாயு தும்மலை ஏற்படுத்துகிறது. தேவதத்தன் எனும் வாயு கொட்டாவி விடுமாறு செய்கிறது. தனஞ்செயன் எனும் வாயு உடலை நன்கு வளர்க்க உதவுகிறது.

சாங்கியர்கள் கூறும் இந்த ஐந்து வாயுக்களும் முன்பு கூறிய பஞ்ச பிராணன்களிலேயே அடக்கமாகி உள்ளன. நாகன் எனும் வாயு உதானன் எனும் வாயுவிலும், கூர்மன் எனும் வாயு வியானன் எனும் வாயுவிலும், கிருகலன் எனும் வாயு சமானன் எனும் வாயுவிலும், தேவதத்தன் எனும் வாயு அபானன் எனும் வாயுவிலும், தனஞ்செயன் எனும் வாயு மீண்டும் சமானன் எனும் வாயுவிலும் அடக்கமாகி உள்ளன.




</doc>
<doc id="211240" url="https://ta.wikipedia.org/wiki?curid=211240" title="ஈவா துயர்த்தே கோப்பை">
ஈவா துயர்த்தே கோப்பை

ஈவா துயர்த்தே கோப்பை (Copa Eva Duarte) என்பது எசுப்பானிய அரச கால்பந்துக் கூட்டமைப்பினால் நடத்தப்பட்ட கால்பந்துப் போட்டியாகும்; இது லா லீகா வெற்றியாளருக்கும் கோபா டெல் ரே வெற்றியாளருக்கும் இடையே நடத்தப்பட்டது. 1940-இல் இப்போட்டி "வாகையர் கோப்பை" - "Copa de Campeones" என்ற பெயருடன் இருந்தது; ஆனால், 1945 வரை நடத்தப்படவில்லை. 1945-இல் அர்ஜென்டினாவின் தூதர் எசுப்பானிய இராணுவ அரசுடன் இருந்த நல்லுறவின் சின்னமாக "கோபா டி ஓரோ அர்ஜென்டினா" ("Copa de Oro Argentina") என்ற கோப்பையை பரிசளித்தார், அதன்பின்னர் போட்டிகள் நடத்தப்பட்டன. ஆயினும், இவை அதிகாரபூர்வமான போட்டிகள் அல்ல.

1947-ஆம் ஆண்டில் "கோபா ஈவா துயர்த்தே டி பெரோன்" ("Copa Eva Duarte de Perón") என்று அதிகாரபூர்வமாக எசுப்பானிய கால்பந்துக் கூட்டமைப்பினால் போட்டி ஆரம்பிக்கப்பட்டது; இது ஆண்டுக்கொரு முறை நடத்தப்படும் வண்ணம் செயல்பட்டது. செப்டம்பர்-திசம்பர் மாதங்களுக்கிடையே இப்போட்டி நடத்தப்பட்டது; இறுதிப் போட்டி ஒற்றைப் போட்டியாக நடத்தப்பட்டது. இக்கோப்பையே தற்போதைய எசுப்பானிய உன்னதக் கோப்பைக்கு முன்னோடியாகும்.

<nowiki>*</nowiki> 1952 மற்றும் 1953-ஆகிய இரு ஆண்டுகளில் லா லீகா மற்றும் கோபா டெல் ரே ஆகிய இரண்டையும் வென்றதால் பார்சிலோனா அணிக்கு "ஈவா துயர்த்தே கோப்பை" வழங்கப்பட்டது.


</doc>
<doc id="211241" url="https://ta.wikipedia.org/wiki?curid=211241" title="எசுப்பானிய அரச கால்பந்துக் கூட்டமைப்பு">
எசுப்பானிய அரச கால்பந்துக் கூட்டமைப்பு

எசுப்பானிய அரச கால்பந்துக் கூட்டமைப்பு (The Royal Spanish Football Federation, Spanish: Real Federación Española de Fútbol, RFEF) என்பது எசுப்பானிய நாட்டில் கால்பந்து நிர்வாகத்திற்கான அதிகாரபூர்வ கூட்டமைப்பாகும். இதன் தலைமையகம் மாட்ரிட் நகரில் அமைந்துள்ளது.

இது தேசிய அளவில் முதல்நிலை கால்பந்துக் கூட்டிணைவு, இரண்டாம் நிலை கால்பந்துக் கூட்டிணைவு மற்றும் பல கோப்பைக்கான போட்டிகளையும் நடத்துகிறது. மேலும் பிராந்திய கால்பந்துக் கூட்டமைப்புகளோடு இணைந்து இன்னும் அடிப்படையான கூட்டிணைவுத் தொடர்களையும் நடத்துகிறது.

ஆண்கள், பெண்கள் மற்றும் இளையோருக்கான எசுப்பானியா தேசிய காற்பந்து அணியைத் தேர்ந்தெடுத்து நிர்வகிப்பது இதன் பொறுப்பாகும்.

எசுப்பானிய அரச கால்பந்துக் கூட்டமைப்பு பல்வேறு போட்டிகளை ஏற்பாடு செய்து நிர்வகிக்கிறது. அவை பின்வருமாறு:
மற்றும்
இளையோருக்கான பல்வேறு கால்பந்துப் போட்டிகள்.


</doc>
<doc id="211242" url="https://ta.wikipedia.org/wiki?curid=211242" title="சிதறல் படம்">
சிதறல் படம்

சிதறல் படம் (Scatter plot) என்பது ஒரு கணித வரைபடம் ஆகும். இது இரு மாறிகள் கொண்ட ஒரு தரவின் போக்கினைக் குறிக்கும் கார்ட்டீசியன் தள வரைடம். இப்படம் தரவின் இரு மாறிகளுக்கிடையே உள்ள ஒட்டுறவு (correlation) அல்லது தொடர்புப் போக்கைப் (regression) புரிந்துகொள்ளப் பயன்படுகின்றது.


</doc>
<doc id="211245" url="https://ta.wikipedia.org/wiki?curid=211245" title="உருகுவை தேசிய காற்பந்து அணி">
உருகுவை தேசிய காற்பந்து அணி

உருகுவை தேசிய கால்பந்து அணி பன்னாட்டு கால்பந்துப் போட்டிகளில் உருகுவை சார்பாக விளையாடும் தேசிய அணியாகும். இதனை உருகுவையில் கால்பந்தாட்டத்தைக் கட்டுப்படுத்தி வரும் உருகுவை கால்பந்துச் சங்கம் நிர்வகிக்கிறது. தற்போதைய முதன்மை பயிற்றுனராக ஆசுகார் தபரேசு உள்ளார். உருகுவையின் அணி கால்பந்து இரசிகர்களால் La Celeste (வான்வெளி நீலத்தவர்) அல்லது Charrúas எனக் குறிப்பிடப்படுகின்றது.

உருகுவே 2011 அமெரிக்கக் கோப்பையை வென்று தற்போதைய வாகையாளர்களாக விளங்குகின்றனர். கோபா அமெரிக்கா கோப்பையை 15 முறை கைப்பற்றி சாதனை படைத்துள்ளனர். உலகக்கோப்பையை, 1930ஆம் ஆண்டில் போட்டி நடத்தும் நாடாகவும் 1950ஆம் ஆண்டிலுமாக இருமுறை வென்றுள்ளனர். ஒலிம்பிக் விளையாட்டுக்களில் 1924ஆம் ஆண்டிலும் 1928ஆம் ஆண்டிலுமாக இருமுறை வென்றுள்ளனர். மொத்தமாக 20 அலுவல்முறை பன்னாட்டு வெற்றிகளை பெற்றுள்ள உருகுவை மிகுந்த பன்னாட்டு விருதுகளை வென்ற நாடாக சாதனை படைத்துள்ளது. உருகுவை 3.25 மில்லியன் மக்கள்தொகை கொண்ட சிறிய நாடு என்கையில் இச்சாதனைகளின் பெருமை விரியும்.



</doc>
<doc id="211252" url="https://ta.wikipedia.org/wiki?curid=211252" title="தமிழ்நாட்டில் இந்திய நாடாளுமன்றத் தேர்தல், 2014">
தமிழ்நாட்டில் இந்திய நாடாளுமன்றத் தேர்தல், 2014

இந்தியக் குடியரசின் பதினாறாவது நாடாளுமன்றத் தேர்தலின் வாக்குப்பதிவு தமிழ்நாட்டில் ஏப்ரல் 24, 2014 அன்று நடந்தது.

















விரிவான தரவுகளுக்கு - 

மாநிலத்தின் ஒட்டுமொத்த வாக்குப்பதிவு சராசரி 73.67% என அதிகாரப்பூர்வமாக தெரிவிக்கப்பட்டுள்ளது

தொகுதிவாரியாக சுருக்கமான விவரம்
ஆலந்தூர் சட்டமன்றத் தொகுதிக்கு இடைத்தேர்தல் மக்களவைத் தேர்தலுடன் இணைந்து நடத்தப்பட்டது.

விரிவான தரவுகளுக்கு - 

தமிழ் விக்கிசெய்தியில் செய்திக் கட்டுரைகள்...




</doc>
<doc id="211253" url="https://ta.wikipedia.org/wiki?curid=211253" title="செருமனி தேசிய காற்பந்து அணி">
செருமனி தேசிய காற்பந்து அணி

செருமானியத் தேசிய கால்பந்து அணி () 1908 முதல் பன்னாட்டுப் போட்டிகளில் செருமனி நாட்டின் சார்பாக விளையாடும் காற்பந்தாட்ட அணியாகும். இதனை 1900இல் நிறுவப்பட்ட செருமன் கால்பந்துச் சங்கம் ("Deutscher Fußball-Bund") மேலாண்மை செய்து வருகிறது. 1949இல் செருமன் கால்பந்துச் சங்கம் மீண்டும் துவங்கப்பட்டதிலிருந்து 1990இல் செருமானிய மீளிணைவு நிகழும் வரை இது மேற்கு செருமனியைக் குறித்தது. செருமனி கூட்டணி நாடுகளின் ஆட்சியில் இருந்தபோது இரண்டு தனியான தேசிய அணிகளை பன்னாட்டுக் கால்பந்து சங்கங்களின் கூட்டமைப்பு அங்கீகரித்திருந்தது: சார்லாந்து அணி (1950–1956) மற்றும் ஜெர்மன் சனநாயகக் குடியரசு சார்பான கிழக்கு செருமனி அணி (1952–1990). இவை இரண்டுமே, அவற்றின் சாதனைகள் உட்பட, தற்போதைய தேசிய அணியுடன் இணைக்கப்பட்டுள்ளன. 1990இல் ஏற்பட்ட மீளிணைவிற்கு பிறகு அலுவல்முறைப் பெயரும் குறியீடும் "செருமனி FR (FRG)" என்பதிலிருந்து "செருமனி (GER)" என்பதாக மாற்றப்பட்டது.

பன்னாட்டு கால்பந்தாட்டங்களில் செருமானியத் தேசிய அணி மிகவும் வெற்றிகரமான அணிகளில் ஒன்றாக விளங்குகிறது; நான்கு உலகக் கோப்பைகளையும் (1954, 1974, 1990, 2014) மூன்று ஐரோப்பிய கோப்பைகளையும் (1972, 1980, 1996) வென்றுள்ளது. தவிரவும் ஐரோப்பியப் போட்டிகளில் மூன்று முறையும் உலகக்கோப்பைகளில் நான்கு முறையும் இரண்டாமிடத்தை எட்டியுள்ளனர்; மேலும் நான்கு முறை மூன்றாமிடத்திற்கு முன்னேறியுள்ளனர் கிழக்கு செருமனி ஒலிம்பிக்கில் 1976இல் தங்கம் வென்றுள்ளது. ஆடவர் மற்றும் மகளிருக்கான இரு உலகக்கோப்பைகளையும் வென்ற ஒரே நாடாக செருமனி விளங்குகின்றது.

2014 உலகக்கோப்பையை வென்றதன் மூலம், அமெரிக்கக் கண்டங்களில் உலகக்கோப்பையை வென்ற முதல் ஐரோப்பிய அணி என்ற பெருமையைப் செருமனி பெற்றுள்ளது.உலகக்கோப்பை கால்பந்து போட்டிகளில் அதிக கோல்களை அடித்தவர் செருமனியை சேர்ந்த மிரோசுலோவ் குளோசு ஆவார். இவர் இதுவரை 16 கோல்களை அடித்துள்ளார். 

2014 உலகக்கோப்பையை வென்ற செருமனி தலைவர் பிலிப் லாம், 18 ஜுலை 2014 அன்று, சர்வதேச போட்டிகளில் இருந்து ஓய்வு பெறுவதாக அறிவித்துள்ளார்.



</doc>
<doc id="211263" url="https://ta.wikipedia.org/wiki?curid=211263" title="தேசிய வாக்காளர் நாள்">
தேசிய வாக்காளர் நாள்

இந்திய அரசாங்கத்தால் இளம் வாக்களர்களை ஊக்கப்படுத்துவதற்காக தேசிய வாக்காளர் நாள் ("National Voters' Day")
அனுசரிக்கபடுகிறது. இந்தியாவில் ஒவ்வொரு ஆண்டும் ஜனவரி 25ஆம் தேதி "தேசிய வாக்காளர் நாள்" ஆகும். வாக்களிப்பதை மக்கள் தங்கள் கடமையாகக் கருத வேண்டும் என்ற விழிப்புணர்வை மக்களிடையே ஏற்படுத்துவது இந் நாளின் நோக்கமாகும். 18 வயது நிரம்பிய இந்தியக் குடிமக்கள் அனைவரும் வாக்களிக்கத் தகுதி வாய்ந்தவர். தேர்தல் என்பது பொதுவாக 5 ஆண்டுகளுக்கு ஒரு முறை வருகிறது. சாதி, மதம், இனம் என்ற வேறுபாடுகளைக் களைந்து 18 வயது நிரம்பிய இந்திய குடியுரிமை பெற்ற மக்கள் அனைவரும் வாக்களிக்கத் தகுதி உள்ளவர்கள். வாக்காளர் அனைவருக்கும் வாக்காளர் அடையாள அட்டை ஒன்று தேர்தல் ஆணையத்தால் வழங்கபடுகின்றது.



</doc>
<doc id="211265" url="https://ta.wikipedia.org/wiki?curid=211265" title="கோத்ரா தொடருந்து எரிப்பு">
கோத்ரா தொடருந்து எரிப்பு

கோத்ரா தொடருந்து எரிப்பு (Godhra train burning) இந்திய மாநிலம் குசராத்தில் கோத்ரா ஊரில் 2002ஆம் ஆண்டு தொடருந்து நிலையத்தில் நின்றிருந்த பயணிகள் தொடருந்து வண்டியின் பயணர்பெட்டி ஒன்று இசுலாமிய கலகக்காரக் கூட்டத்தால் தீயிடப்பட்ட நிகழ்வைக் குறிப்பதாகும். அயோத்திவிலிருந்து திரும்பிக் கொண்டிருந்த 59 இந்து பயணிகள் இறந்த இந்நிகழ்வு 790 இசுலாமியரும் 254 இந்துக்களும் பரந்தளவில் கொல்லப்பட்ட குசராத் வன்முறைக்குத் தூண்டுதலாக அமைந்தது. துவக்கத்தில் பதியப்பட்ட முதல் தகவல் அறிக்கையில் திட்டமிடப்படாத கூட்ட வன்முறை என்று விவரிக்கப்பட்டிருந்தது. ஆயினும் குசராத் காவல்படையின் சிறப்பு புலனாய்வுக் குழுவால் இது இசுலாமிய குழுவொன்று 140 லிட்டர் பெட்ரோலை நிகழ்நாளுக்கு முந்தைய நாளே சேகரித்து வைத்து, "கரசேவகர்களை" கொல்லத் திட்டமிட்ட சதி எனக் கண்டறிந்து வழக்காடியது.

லாலுபிரசாத் தலைமையில் தொடருந்து அமைச்சகத்தால் நியமிக்கப்பட்ட ஆணைக்குழு ஒன்று 2005ஆம் ஆண்டு இந்த எரிப்பு ஓர் தீ விபத்தே எனக் கூறியது.; ஆயினும் இவ்வாணைக்குழு அமைக்கப்பட்டதையே குசராத் உயர்நீதிமன்றம் "சட்டம் மற்றும் அரசியலமைப்பிற்கு புறம்பானது" எனத் தள்ளுபடி செய்தது. அதன்படி இக்குழுவின் எந்த முடிவும் செல்லுபடியாகாது. Another judicial committee, investigating charges under the பயங்கரவாதச் செயல்களைத் தடை செய்யும் சட்டம் (பொடா)வின் கீழ் 2005ஆம் ஆண்டு குற்றங்களை ஆய்வு செய்த மற்றொரு சட்டம்சார் குழு இந்நிகழ்வுகள் பெரும்பாலும் முசுலிம் கூட்டத்தினரால் திட்டமிடப்படாது தன்னிச்சையாக நடந்திருக்கக் கூடும் எனக் கருதியது. மாநில அரசால் நியமிக்கப்பட்ட மற்றொரு ஆணைக்குழு 2008ஆம் ஆண்டு சிறப்பு புலானாய்வுக் குழுவின் முதன்மை கூற்றின்படியே சதியொன்று தீட்டப்பட்டதாக நிறுவியது. இது குறித்த விசாரணைகளின் முடிவில் நீதிமன்றம் பெப்ரவரி 2011இல் இந்நிகழ்வு ஓர் திட்டமிடப்பட்ட நாசவேலை என்றும் 31 நபர்கள் குற்றவாளிகள் என்றும் தீர்ப்பு வழங்கியது.

கோத்ராவில் மதக் கலவரங்கள் முன்னதாக நடந்துளது. 1981 வரை நடைபெற்றுள்ள பெரும் மதக்கலவரங்களைக் குறித்து அஸ்கர் அலி எஞ்சினியர் ஆவணப்படுத்தியுள்ளார்.

கோத்ராவிலுள்ள பெரும்பாலான முசுலிம்கள் எண்ணெய் வர்த்தகத்தில் ஈடுபடும் வறிய காஞ்சி இனத்தைச் சேர்ந்தவர்கள். இந்தியப் பிரிவினையின்போது இவர்கள் முசுலிம் லீக்கை ஆதரித்தனர். அந்நேரத்தில் பாக்கித்தானிலிருந்து சிந்திமொழி பேசும் இந்துக்கள் இங்கு புலம் பெயர்ந்து காஞ்சி முசுலிம்களின் அண்மையில் குடியேறினர்.

இந்த இரு பிரிவினரிடையே சண்டைகளும் கலவரங்களும் நடந்து வந்துள்ளன:


1948, 1953-55, மற்றும் 1985 ஆண்டுகளில் கலவரத்தை அடக்க இந்திய இராணுவம் அழைக்கப்பட்டுள்ளது.

இப்பகுதியில் இந்துக்களும் முசுலிம்களும் ஒருவருக்கொருவர் எதிராக வன்முறையில் ஈடுபட்டுள்ளனர். 1965 மற்றும் 1980-81 ஆண்டுகளில் நடந்த கலவரங்களில் முசுலிம் ஆண்கள் கொல்லப்பட்டும் முசுலிம் பெண்கள் பாலியல் வன்புணர்ந்தும் சீரழிக்கப்பட்டுள்ளனர். இதன் எதிரொலியாக 1980ஆம் ஆண்டில் ஐந்து பேரடங்கிய சிந்திக் குடும்பம் ஒன்று காஞ்சி முசுலிம்களால் கொளுத்தப்பட்டனர். இந்த வன்முறைகளில் சில இருப்புப்பாதைகளை அடுத்த சிக்னல் ஃபாடியா இடத்தில் நடந்துள்ளது குறிப்பிடத்தக்கது.

தெகல்கா இதழ் ஆய்வின்படி, இத்தீயிடல் கூட்டத்தில் ஒருவரால் செய்யப்பட்டதாகவும் ஆனால் இது முன்கூட்டியே திட்டமிடப்படவில்லை எனவும் புது முடிவு ஒன்றைத் தருகிறது. நேரில் பார்த்த சாட்சிகள் மற்றும் அறிவித்தல்களையும் ஆழ்ந்து ஆய்வுசெய்தபின்னர் பயணர் பெட்டி S-6 நெருப்பூட்டப்பட்டது ஓர் தன்னிச்சையான காலித்தனச்செயலின் தூண்டலால் கட்டுப்பாட்டை மீறி நடந்தேறிய இழிசெயல் என்பது தெளிவாகிறது. கரசேவகர்களின் மீது இருந்த வெறுப்புணர்ச்சியால், உணர்ச்சிவயப்பட்டு தொடருந்து மீது கல்லெறியத் தொடங்கிய கூட்டம், பலமும் எண்ணிக்கையும் கூடிய நிலையில், எரியூட்டப்பட்ட கந்தல்களை பயணபெட்டிக்குள் எறிந்து தீயிட்டனர்.

22 பெப்ரவரி 2011 அன்று சிறப்பு நீதிமன்றம் 31 நபர்களை இத்தீயிடல் குற்றம் புரிந்ததாக தீர்ப்பு வழங்கியது. குற்றம் நிரூபிக்கப்பட்டவர்களில் கோத்ரா காங்கிரசு கவுன்சிலர் ஹாஜி பில்லா மற்றும் ரஜக் குர்குர் ஆகியோரும் உள்ளனர். இந்தக் குற்றவாளிகளுக்கான தண்டனை குறித்தான வழக்காடல் 25 பெப்ரவரி 2011 அன்று துவங்கியது. நீதிமன்ற தீர்ப்பு நானாவதி அறிக்கையை நிலைநாட்டி இந்நிகழ்வு ஓர் திட்டமிடப்பட்ட சதி என்று தீர்ப்பு வழங்கியது. சிறப்பு அரசுத்துறை வழக்கறிஞர் தீர்ப்பை ஏற்றுக்கொண்டுள்ளார்.

இத்தீர்ப்பு வழங்கப்பட்டதை ஒட்டி குசராத் எங்கும் பாதுகாப்பு பலப்படுத்தப்பட்டது. 2011 ஆம் ஆண்டில் மார்ச்சு 1 அன்று வெளியான தண்டனையில் குற்றவாளிகளாகக் காணப்பட்ட 11 பேருக்கு மரணதண்டனை விதித்துத் தீர்ப்பளிக்கப்பட்டுள்ளது. மேலும் 20 பேர் ஆயுள் தண்டனை பெற்றனர்.

இதைத் தொடர்ந்த வன்முறைகளை மையப்படுத்தி இரு திரைப்படங்கள் எடுக்கப்பட்டுள்ளன. முதலாவதானது ஆவணப்படமான "ஃபைனல் சொலுஷன்ஸ்" . மற்றொன்று பார்சி சிறுவனொருவன் இந்த கலவரங்களின்போது காணாமல் போனதாக புனையப்பட்ட பாலிவுட் திரைப்படம் "பர்சானியா".



</doc>
<doc id="211269" url="https://ta.wikipedia.org/wiki?curid=211269" title="இலங்கைத் தமிழ் வழக்குச் சொல்">
இலங்கைத் தமிழ் வழக்குச் சொல்

இலங்கைத் தமிழ் வழக்குச் சொல் என்பது, தமிழ் நாட்டில் வழக்கில் இல்லாத ஆனால் இலங்கைத் தமிழில் வழங்கும் சொற்களுள் ஒன்றைக் குறிக்கும். இத்தகைய சொற்கள், இலங்கையில் மட்டுமன்றி, இலங்கைத் தமிழர் புலம் பெயர்ந்து வாழும் கனடா, ஆசுத்திரேலியா போன்ற நாடுகளிலும் பல்வேறு ஐரோப்பிய நாடுகளிலும் கூட வழக்கில் உள்ளன. இலங்கையிலும், தமிழர் வாழும் எல்லாப் பகுதிகளிலும், ஒரே மாதிரியான தமிழ் வழக்கு இருப்பதாகக் கூற முடியாது. இலங்கைத் தமிழை யாழ்ப்பாணத் தமிழ், மட்டக்களப்புத் தமிழ், மலையகத் தமிழ் என்பது போல் பல வட்டார வழக்குகளாகப் பிரித்துப் பார்க்கும் வழக்கு உண்டு. இவ்வாறான வட்டார வழக்குகளுக்கு மட்டுமே உரிய பல்வேறு சிறப்புச் சொற்களும் உள்ளன. இச்சொற்கள் அவ்வப் பகுதி மக்களின் பேச்சு வழக்குகளிலும், நாட்டார் இலக்கிய வழக்குகளிலும் பயன்படுவதைக் காண முடியும்.

இலங்கைத் தமிழுக்கெனச் சிறப்பான வழக்குச் சொற்கள் இருப்பதற்குப் பல காரணங்கள் உள்ளன. முக்கியமாக நீண்டகாலம் தமிழ் நாட்டில் இருந்து கடலால் பிரிக்கப்பட்டிருப்பது. வேறுபட்ட வரலாற்றுச் சூழல்கள், வேறுபட்ட அரசியல் சூழல், வேறுபட்ட வெளிப் பண்பாட்டுத் தாக்கங்கள் போன்றவற்றைக் குறிப்பிடலாம்.

இவை தவிரத் தற்காலத்தில் கலைச்சொல் உருவாக்கத்திலும் இலங்கை, தமிழ்நாட்டு அறிஞரிடையே போதிய ஒருங்கிணைப்பு இன்மை காரணமாகக் கலைச்சொற்களிலும் இலங்கை வழக்கு, தமிழ்நாட்டு வழக்கு என்ற வேறுபாடுகள் இருப்பதையும் காணமுடியும். 

சென்னைப் பல்கலைக்கழகத் தமிழ்ப் பேரகராதியும் (பேரகராதி), கிரியாவின் தற்காலத் தமிழ் அகராதியும் இலங்கை வழக்குச் சொற்களாகச் சில சொற்களை அடையாளப்படுத்திக் காட்டுகின்றன. பேரகராதி இச்சொற்களை யாழ்ப்பாண வழக்குச் சொற்கள் எனவே குறித்துள்ளது. பேரகராதியில், ஏறத்தாழ 2786 சொற்கள் யாழ்ப்பாண வழக்குச் சொற்களாகக் காட்டப்பட்டுள்ளன. கிரியாவின் தற்காலத் தமிழ் அகராதியில் 1700 வரையான சொற்களே இலங்கை வழக்குச் சொற்கள் எனக் காட்டப்படுகின்றன. பேரகராதி 1932க்கு முற்பட்ட காலத்து நிலைமைகளைத் தருகிறது. கிரியாவின் அகராதி 2008 ஆம் ஆண்டு நிலைமையைக் குறிக்கிறது. எனவே இந்த எண்ணிக்கை வேறுபாடு இடைப்பட்ட ஏறத்தாழ முக்கால் நூற்றாண்டுக் காலப்பகுதியில் ஏற்பட்ட வளர்ச்சியின் விளைவுகளைக் காட்டுவதாகக் கொள்ளலாம்.




</doc>
<doc id="211276" url="https://ta.wikipedia.org/wiki?curid=211276" title="நிர்பீக்">
நிர்பீக்

நிர்பீக் ("Nirbheek") என்பது இந்தியாவில் முதன் முதலாகப் பெண்களுக்காகத் தயாரிக்கப்பட்ட கைத்துப்பாக்கி ஆகும். இத்துப்பாக்கி டைட்டேனியம்‎ உலோகக்கலவை கொண்டு உருவாக்கப்பட்டது இதன் எடை சுமார் 500 கிராம் ஆகும். இதன் பெயர் இந்தி மொழியில் பயமற்ற என்ற பொருள் உடையதாகும். இந்தக் கைத்துப்பாக்கி இந்தியாவில் உள்ள கான்பூர் என்னும் இடத்தில் இருக்கும் இந்திய பாதுகாப்பிற்கு ஆயுதம் செய்யும் நிறுவனத்தால் உருவாக்கப்பட்டது.


</doc>
<doc id="211278" url="https://ta.wikipedia.org/wiki?curid=211278" title="பத்ரிபால் போலி இராணுவ மோதல் கொலைகள்">
பத்ரிபால் போலி இராணுவ மோதல் கொலைகள்

பத்ரிபால் போலி காவல்துறை மோதல் கொலைகள் 25ம் தேதி மார்ச் மாதம் 2000ம் ஆம் ஆண்டு இந்திய நாட்டின் வடக்கு மாநிலமான சம்மு காசுமீரில் அனந்தநாக் மாவட்டத்தில் இந்திய இராணுவ வீரர்களால் ஐந்து பேர் சுட்டுக்கொல்லப்பட்டனர்.
காசுமீர் மாநிலத்தில் உள்ள அனந்தநாத் மாவட்டத்தின் ஒரு கிராமமான பத்திரபால்(Pathribal) என்ற இடத்தில் மார்ச் 25, 2000 அன்று சில ராணுவ வீரர்கள் நுழைந்து , சிலரைச் சுட்டனர் . ஒரு குடிசையும் தீவைத்துக் கொளுத்தப்பட்டது. அடையாளம் காண முடியாத அளவுக்குக் கருகிப் போயிருக்கும் ஐந்து பேரின் உடல், பிரேத பரிசோதனை எதுவும் செய்யப்படாமல் புதைக்கப்பட்டன. பொதுமக்களின் எதிர்ப்பு வலுத்ததைத் தொடர்ந்து , அந்தப் பிணங்கள் தோண்டி எடுக்கப்பட்டு பிரேத பரிசோதனைக்கு அனுப்பப்பட்டன. மத்திய புலன் விசாரணைக்கும் உத்தரவு பிறப்பிக்கப்பட்டது.மார்ச் 2012இல் பாத்ரிபலில் நடந்தது போலி மோதல் கொலை என்றும் அந்தப் படுகொலைக்குக் காரணமான ராணுவ அதிகாரிகள் தண்டிக்கப்பட வேண்டும் என்றும் நடுவண் புலனாய்வுச் செயலகம் இந்திய உச்ச நீதிமன்றத்தில் தெரிவித்தது.இச்சம்பவத்தைச் சுட்டிக்காட்டி இந்தியாவின் தேசிய மனித உரிமை ஆணையமும் கண்டனம் தெரிவித்தது. இந்த வழக்கை இந்திய ராணுவம் உள்ளூர் காவல் துறையின் புலனாய்வு தகவலின் பேரில் வெளிநாட்டு தீவிரவாதிகளைத்தான் நாங்கள் தாக்குதல் நடத்தினோம், இத்தாக்குதலின் பொது மக்கள் யாரும் பாதிப்படையவில்லை என வாதாடியது.. 

2000ம் ஆண்டு நடந்த இந்த சம்பவம் பற்றிய வழக்கு 23ம் தேதி ஜனவரி மாதம் 2014ம் ஆண்டு போதிய ஆதாரம் இல்லை என்று கருதி தள்ளுபடி செய்யப்பட்டது. 


</doc>
<doc id="211280" url="https://ta.wikipedia.org/wiki?curid=211280" title="வேலன்சியா கால்பந்துக் கழகம்">
வேலன்சியா கால்பந்துக் கழகம்

வேலன்சியா கால்பந்துக் கழகம் (Valencia Club de Fútbol) என்பது எசுப்பானியாவின் வேலன்சியா நகரை அமைவிடமாகக் கொண்ட கால்பந்துக் கழகமாகும். இக்கழகம் எசுப்பானியாவின் முதல்நிலைக் கூட்டிணைவான லா லீகாவில் பங்குகொள்கிறது. எசுப்பானியாவிலும் ஐரோப்பாவிலும் பெரும் வெற்றிகள் கண்ட ஒரு முக்கியமான கால்பந்துக் கழகம் இதுவாகும். 

வேலன்சியா வென்ற கோப்பைகள் பின்வருமாறு:

வேலன்சியா கால்பந்துக் கழகம் தொடர்ச்சியாக இருமுறை யூஈஎஃப்ஏ வாகையர் கூட்டிணைவு இறுதிப் போட்டிகளை எட்டியுள்ளனர். 2000-ஆம் ஆண்டின் இறுதிப் போட்டியில் சக எசுப்பானிய அணியான ரியல் மாட்ரிட்-டிடம் தோற்றனர். 2001-ஆம் ஆண்டில் செருமனி அணியான பேயர்ன் மியூனிச்-சிடம் பெனால்டி முறையில் தோற்றனர்; முழு-நேர ஆட்ட முடிவில் 1-1 என்ற இலக்குகள் கணக்கில் இருந்தனர். மொத்தமாக ஏழு ஐரோப்பிய கோப்பை இறுதிப் போட்டிகளை எட்டி, அவற்றுள் நான்கை வென்றுள்ளனர்.

ஒட்டுமொத்த லா லீகா வரலாற்றில் பெற்ற புள்ளிகள் பட்டியலில், இவர்கள் பார்சிலோனா மற்றும் ரியல் மாட்ரிட் அணிகளுக்கடுத்து மூன்றாவது இடத்தில் இருக்கின்றனர். ஐரோப்பிய அளவிலும் அவ்விரு அணிகளுக்கு அடுத்தபடியாக அதிக வெற்றிகள் பெற்ற எசுப்பானிய அணியாக இருக்கின்றனர். இம்மூன்று அணிகள் மட்டுமே ஐந்து அல்லது அதற்கு மேற்பட்ட ஐரோப்பிய கோப்பைகளை வென்ற எசுப்பானிய அணிகள்.


</doc>
<doc id="211281" url="https://ta.wikipedia.org/wiki?curid=211281" title="பேச்சு வழக்கு">
பேச்சு வழக்கு

பேச்சு வழக்கு அல்லது பேச்சு மொழி என்பது இயல்பாக உருவாகும் மொழி வடிவம் ஆகும். இது மொழியின் எழுத்து வழக்கில் இருந்து வேறுபட்டது. எந்த ஒரு சமுதாயத்திலும் பேச்சு மொழியே காலத்தால் முற்பட்டது. பல வளர்ச்சியடையாத மொழிகளில் இன்னும் பேச்சு வழக்கு மட்டுமே உள்ளதையும் காணலாம்.

பேச்சு மொழியில் பேசுவதன் பொருள் பெரும்பாலும் சூழ்நிலையின் அடிப்படையிலேயே தீர்மானிக்கப்படுகிறது. இது, பெரும்பாலான பொருள் விளக்கம் எழுத்தின் மூலமே வெளிப்படும் எழுத்து வழக்கினின்றும் வேறுபட்டது. பேச்சு வழக்கில் கூற்றின் பொருள் பட்டறிவின் வாயிலான பொது அறிவின் அடிப்படையிலேயே தீர்மானிக்கப்படுகின்றது. அதே வேளை எழுத்து மொழியில் பொருள் விளக்கம் ஓரியல்பானதும் தருக்க ரீதியானதுமான அமைப்பிலேயே தங்கியுள்ளது. அத்தோடு எழுத்து வழக்கு புறவயமான தகவல்களைத் தெரிவிக்க முயலும்; அதை வேளை பேச்சு வழக்கோ அகவயமான தகவல்களைக் கேட்பவருக்கு வழங்குகிறது. 

பேச்சு மொழிக்கும் எழுத்து மொழிக்கும் இடையிலான உறவு சிக்கலானது. தற்கால மொழியியல் துறையில், பேச்சு மொழி மனிதரின் உள்ளார்ந்த செயல்வன்மை என்றும், எழுத்து மொழி ஒரு பண்பாட்டுக் கண்டுபிடிப்பு என்றும் கருதுகின்றனர். அதேவேளை "பிராக் சிந்தனைக்குழு" போன்றவற்றைச் சேர்ந்த சிலர், பேச்சு மொழியும், எழுத்து மொழியும், தனித்துவமான சிறப்பியல்புகளைக் கொண்டவை என்று கூறுவதுடன், எழுத்து மொழி பேச்சு மொழியில் தங்கியிருப்பது என்பதையும் ஏற்றுக்கொள்வதில்லை.



</doc>
<doc id="211286" url="https://ta.wikipedia.org/wiki?curid=211286" title="அந்தக்கரணம்">
அந்தக்கரணம்

அந்தக்கரணம் கர்மேந்திரியங்கள் மற்றும் ஞானேந்திரியங்களின் பின்னணியில் இருந்து கொண்டு அவற்றின் செயல்களை ஒருங்கிணைத்து, நமக்கு உள்ளே இருந்து அறிவை உண்டாக்குகின்ற, கண்களுக்கு தெரியாத புலனையே அந்தக்கரணம் என்று வேதவேதாந்த சாத்திரங்கள் கூறுகிறது.

அந்தக்கரணமானது மனம், புத்தி, சித்தம் மற்றும் அகங்காரம் எனும் நான்கு வகையாக மாறுபட்டு செயல்படுகிறது. `இது இவ்வாறு, அவ்வாறு அல்ல` என்று பொருளை (வஸ்து) குறித்து உறுதியான அறிவை (ஞானத்தை) ஏற்படுத்தும் அந்தகரணத்தின் செயல்தான் புத்தியாகும்.

மனமானது சங்கல்பம் மற்றும் விகல்பம் ஆகியவைகளின் தன்மையாகும். சங்கல்பம் எனில் எண்ணுதல், சிந்தித்தல் முதலியவைகளாகும். விகல்பம் எனில் சந்தேகப்படுதல், ஐயப்படுதல் ஆகும். அந்தகரணத்தின் மாறுதல்கள் ஒரு விசயத்தைக் குறித்து அல்லது ஒரு செயலைக் குறித்து இத்தன்மையினால் எழும் போது அதனை மனம் என்று அழைக்கப்படுகிறது.

இந்த மனம் மற்றும் புத்தி எனும் இந்த இரண்டிலேயே சித்தமும் அகங்காரமும் அடங்கியுள்ளன. சித்தம் என்பது புத்தியிலும், அகங்காரமானது மனதிலும் அடங்கியுள்ளது.

அனுசந்தானம் எனில் முன்பு நடந்த நிகழ்வுகளை நினைவுப்படுத்திக் கொள்வது ஆகும். ஒரு விசயத்தை நினைவுபடுத்திக் கொள்வது சித்தத்தின் முக்கியமான இலக்கணமாகும்.

அகங்காரம் எனப்படுவது `தான்` `தன்னுடைய` என்று எண்ணமே அகங்காரம் எனப்படும்.




</doc>
<doc id="211289" url="https://ta.wikipedia.org/wiki?curid=211289" title="காம்ய கர்மம்">
காம்ய கர்மம்

காம்ய கர்மம் என்பது வேதத்தில் கூறியபடி, ஒரு மனிதன், தான் விரும்பும் பயன் கருதி செய்யும் செயலே காம்ய கர்மம் என்பர். எடுத்துக்காட்டு: செல்வம், குழுந்தைகள், பதவி, பட்டம், புகழ், இன்பம், மழை, சொர்க்கம், மற்றும் விரும்பிய மற்ற வேண்டுதல்கள் நிறைவேறுவதற்கு செய்யும் வேள்விகள், யக்ஞம், பூசைகள், மற்றும் விரதங்களை காம்ய கர்மம் என்று அழைக்கப்படுகிறது. 



</doc>
<doc id="211290" url="https://ta.wikipedia.org/wiki?curid=211290" title="நிசித்த கர்மம்">
நிசித்த கர்மம்

நிசித்த கர்மம் எனில் வேத வேதாந்த சாத்திரங்களில் ஒரு மனிதன் செய்யக்கூடாத, தவிர்க்க வேண்டிய செயல்களை நிசித்த கர்மம் என்பர். எடுத்துகாட்டாக மது பானம் குடித்தல், விபச்சாரம் செய்தல், பொய் கூறுதல், திருடுதல், பிறர்க்கு சொல், செயல் மற்றும் உடல் மூலம் துயரமடையச் செய்தல் போன்றவைகளே நிசித்த கர்மம் ஆகும்.



</doc>
<doc id="211291" url="https://ta.wikipedia.org/wiki?curid=211291" title="நித்திய கர்மம்">
நித்திய கர்மம்

நித்திய கர்மம் ஒரு மனிதன் நாள்தோறும், வேத வேதாந்த சாத்திரங்களில் கூறப்பட்ட செயல்களை (கருமங்களை) நித்திய கர்மம் ஆகும். எடுத்துக்காட்டு: அதிகாலை, நண்பகல் மற்றும் மாலை வேளைகளில் காயத்திரி மந்திரம் கூறி சந்தியாவந்தனம் செய்தல், அக்கினி ஹோத்திரம் எனும் சிறு வேள்வி செய்தல் மற்றும் பஞ்சமகாயக்ஞம் செய்தல்.




</doc>
<doc id="211292" url="https://ta.wikipedia.org/wiki?curid=211292" title="நைமித்திக கர்மம்">
நைமித்திக கர்மம்

நைமித்திக கர்மம் எனில் ஒரு நோக்கத்துடன் கூடிய அல்லது காரணத்துடன் கூடிய செயலே நைமித்திக கர்மம் ஆகும். ஏதாவது ஒரு தனிப்பட்ட நோக்கம் அல்லது காரணத்தினால் செய்யத் தக்க கர்மம் நைமித்திக கர்மம் ஆகும். எடுத்துக்காட்டு: வேதத்தில் கூறியவாறு குழந்தை பிறந்தவுடன் செய்ய ஜாதேஷ்டி யாகம் அல்லது ஜாதகர்மா மற்றும் உபநயனம் போன்ற கர்மங்கள் நைமித்திக கர்மங்கள் ஆகும். மேலும் அமாவாசை, பௌர்ணமிகளில் செய்ய வேண்டிய தர்சபூர்ணமாச யாகங்கள், சிரார்த்தம் போன்ற கர்மங்கள் நைமித்திக கர்மங்களின் வகைகள் ஆகும்.



</doc>
<doc id="211293" url="https://ta.wikipedia.org/wiki?curid=211293" title="பிராயசித்த கர்மம்">
பிராயசித்த கர்மம்

பிராயசித்த கர்மம் என்பது ஒரு மனிதன் தான் செய்த பாவத்தை நீக்கிக் கொள்வதற்கு அல்லது குறைத்துக் கொள்வதற்கு உறுதுணையாக உள்ள சாந்திராயணம் போன்ற யாகங்கள் செய்வதற்கு பிராயசித்த கர்ம்ம் என்பர். முற்பிறவியில் செய்த தீய செயலின் பலன்தான் பாவம் ஆகும். இப்பாவத்தின் விளைவுதான் துயரம், வேதனைகளை ஏற்படுத்துகிறது. பாவம் செய்தவன் அதன் விளைவுகளிலிருந்து தப்பித்துக் கொள்ளவேண்டும் எனில், வேதாந்த சாத்திரங்கள் வகுத்துள்ள பாவத்தை நீக்கும் பிராயச் சித்தக் கர்மங்களை செய்ய வேண்டும். 

`பிராய` எனில் தவம் ஆகும். `சித்தம்` எனில் நிச்சயம் அல்லது உறுதி ஆகும். பாவத்தை அகற்றுவதற்காகச் செய்யும் தவத்தின் உறுதியால் இதைப் பிராயச்சித்தம் என்று ஆங்கீரச ஸ்மிருதி விவரிக்கிறது. 

தரும சாத்திர நூல்களில் பலவிதமான பாவங்களும் அதற்குரிய பிராயச்சித்தங்களும் விவரிக்கப்பட்டுள்ளது. எடுத்துக்காட்டுகள்: அகமர்ஷணம், அதிக்ருச்சரம், அர்த்தக்கிருச்சரம், கோவிரதம், சந்திராயணம் எனும் விரதங்களே பிராயச்சித்த கர்மங்கள்.

சந்திராயண விரதம் எனும் பிராயசித்த கர்மம் என்பது சந்திரனின் வளர்பிறை தேய்பிறை கலைகள் போன்று, பிராயசித்த கர்மத்தைக் கடைப்பிடிக்கும் ஒருவன் தான் உண்ணும் உணவை பௌர்ணமியிலிருந்து சிறிது சிறிதாக குறைத்துக் கொண்டு, அமாவாசை நாளன்று முழு உண்ணாவிரதம் கடைப்பிடித்து, பிறகு அடுத்த நாள்முதல் பௌர்ணமி நாள் வரை உண்ணும் உணவை அதிகப்படுத்திக் கொண்டே செல்வதாகும். 



</doc>
<doc id="211294" url="https://ta.wikipedia.org/wiki?curid=211294" title="டெய்லர் லாட்னர்">
டெய்லர் லாட்னர்

டெய்லர் லாட்னர் இவர் ஒரு அமேரிக்கா நாட்டு நடிகர் ஆவர். இவர் ட்விலைட் திரைபடத்தின் மூலம் பிரபலமானார்.
இவர் 2001ம் ஆண்டு ஷேடோ ப்யூரி என்ற திரைப்படத்தின் மூலம் குழந்தை நட்சத்திர நடிகராக தோற்றினார். அதை தொடர்ந்து 2005ம் தி அட்வென்ச்சர்ஸ் ஒப் ஷர்க்பாய் அண்ட் லாவகிர்ல் என்ற 3D திரைபடத்தில் நடித்தார் அந்த திரைப்படத்தில் நடித்ததற்காகவும் மற்றும் ட்விலைட் என்ற திரைப்படம் நடித்ததற்காகவும் பல விருதுகளை வெற்றார் என்பது குறிப்பிடத்தக்கது.

இவர் 1992ம் ஆண்டு ரண்ட் ராபிட்ஸ், மிச்சிகன், அமெரிக்காவில் பிறந்தார். இவரது தந்தை ஒரு மத்திய விமான பைலட் மற்றும் தாயார், ஒரு மென்பொருள் மேம்பாட்டு நிறுவனத்தில் வேலை செய்கிறார். இவருக்கு ஒரு சகோதரி உண்டு அவரின் பெயர் மேக்னா. இவர் ரோமன் கத்தோலிக்க மதத்தை சேர்த்தவர் ஆவர்.



</doc>
<doc id="211295" url="https://ta.wikipedia.org/wiki?curid=211295" title="யாழ்ப்பாணத் தமிழ்">
யாழ்ப்பாணத் தமிழ்

யாழ்ப்பாணத் தமிழ் என்பது இலங்கையின் யாழ்ப்பாணப் பகுதியில் வழக்கில் உள்ள தமிழைக் குறிக்கும். இது பேச்சு வழக்கு எழுத்து வழக்கு என்னும் இரண்டையும் உள்ளடக்கியது. இது தமிழ் மொழியின் பல்வேறு வட்டார வழக்குகளுள் ஒன்று. சில வேளைகளில் யாழ்ப்பாணத் தமிழையே இலங்கைத் தமிழ் என்று சிலர் கருதி வந்திருந்தாலும், இது இலங்கையில் வழங்கும் பல்வேறு வட்டார வழக்குகளுள் ஒன்று மட்டுமே. அத்துடன், யாழ்ப்பாணப் பகுதிக்கு உள்ளேயே பேச்சு வழக்கில் வேறுபாடுகள் காணப்படுகின்றன. தீவுப்பகுதியில் பேசப்படும் தமிழை இதற்கு ஒரு எடுத்துக் காட்டாகக் கொள்ளலாம்.



</doc>
<doc id="211296" url="https://ta.wikipedia.org/wiki?curid=211296" title="ஜஸ்டிஸ் லீக்">
ஜஸ்டிஸ் லீக்

ஜஸ்டிஸ் லீக் என்பது புனைகதை சாகச கதாநாயகர்கள் தோன்றும் வரைகலை புத்தகமாகும். இந்த புத்தகங்களை டீசீ காமிக்ஸ் நிறுவனம் பிரசுரம் செய்கிறது. இது ஜஸ்டிஸ் லீக் ஆப் அமெரிக்கா என்றும் ஜெஎல்ஏ என்றும் அறியப்படுகிறது. தி பிரேவ் அன்ட் தி போல்ட் #28 (பிப்ரவரி/மார்ச் 1960) ல் சூப்பர்மேன், பேட்மேன், வொன்டர் மேன், பிலாஸ், ஹால் ஜோர்டன், ஆக்வாமேன் மற்றும் மார்டின் மேன்ஹன்டர் ஆகிய கதாப்பாத்திரங்களுடன் ஜஸ்டிக் லீக் முதன்முதலாக வெளிவந்தது.



</doc>
<doc id="211297" url="https://ta.wikipedia.org/wiki?curid=211297" title="கர்னால் விமான நிலையம்">
கர்னால் விமான நிலையம்

கர்னால் விமான நிலையம் (Karnal Airport அல்லது Karnal Flying Club) இந்தியாவின் ஹரியானா மாநிலத்தின் கர்னால் () நகரில் அமைந்துள்ளது. இவ்விமான நிலையம் விமான ஓட்டிகளின் பயிற்சிக்காக அதிகம் பயன்படுத்தப்படுகிறது. இது 1967 ஆம் ஆண்டிலிருந்து செயல்பட்டு வருகிறது. இவ்விமான நிலையத்தின் அமைவிடம் ஆகும்.


</doc>
<doc id="211299" url="https://ta.wikipedia.org/wiki?curid=211299" title="ஜஸ்டிஸ் லீக் உறுப்பினர்களின் பட்டியல்">
ஜஸ்டிஸ் லீக் உறுப்பினர்களின் பட்டியல்

டீசி காமிக்ஸின் வரைகலை சாகசகதாநாயகர்களைக் கொண்ட குழுவானது ஜஸ்டிஸ் லீக் என்பதாகும். பல்வேறு காலக்கட்டங்களில் அதிக அளவிளான கதாப்பாத்திரங்கள் வெவ்வேறு சேர்க்கையில் இக்குழுவில் இடம்பெற்றுள்ளன.


</doc>
<doc id="211303" url="https://ta.wikipedia.org/wiki?curid=211303" title="கர்மங்கள்">
கர்மங்கள்

கர்மங்கள் அல்லது செயல்கள் என்பது காம்ய கர்மம் (பயனை விரும்பும் செயல்கள்), நிசித்த கர்மம் (தவிர்க்க வேண்டிய செயல்கள்), நித்திய கர்மம், (அன்றாடம் கட்டாயமாக செய்ய வேண்டிய கடமைகள்) மற்றும் நைமித்திக கர்மம் (செய்ய வேண்டிய சமயச் சடங்குகள்), பிராயசித்த கர்மம் (செய்த பாவத்தை நீக்கும் பொருட்டு செய்யப்படும் கர்மங்கள்) என ஐந்து வகையான கர்மங்களை இந்து சமய வேதங்கள் மற்றும் வேதாந்த சாத்திரங்கள் வகைப்படுத்தியுள்ளது.



</doc>
<doc id="211308" url="https://ta.wikipedia.org/wiki?curid=211308" title="சுக்குரோசு">
சுக்குரோசு

சுக்குரோசு என்பது பொதுவாக மேசைச் சர்க்கரை என அழைக்கப்படும் கரிமச் சேர்வை ஆகும். இதைச் சக்கரோசு என்றும் அழைப்பது உண்டு. வெண்ணிறமும் மணம் அற்றதுமான பளிங்குருத் தூளான இது இனிப்புச் சுவை கொண்டது. இதனால் இனிப்பான உணவுப் பொருள்களில் பயன்படுகிறது. இதன் மூலக்கூறு, ஒருசக்கரைடுகள், குளுக்கோசு, புருக்டோசு ஆகியவற்றைக் கொண்ட இருசக்கரைடு ஆகும். இதன் மூலக்கூற்று வாய்பாடு CHO. 19 ஆம் நூற்றாண்டின் நடுப் பகுதியில் இச்சொல் உருவாக்கப்பட்டது. இலத்தீன் மொழியில் "சுக்ரம்" (sucrum) என்பது "சர்க்கரை" என்னும் பொருள் கொண்டது. -ஓசு (-ose) என்பது ஒரு அறிவியல் பின்னொட்டு. 2013 ஆம் ஆண்டில் உலகம் முழுவதிலும் 175 மில்லியன் மெட்ரிக் தொன்கள் மேசைச் சர்க்கரை உற்பத்தி செய்யப்பட்டது.



</doc>
<doc id="211311" url="https://ta.wikipedia.org/wiki?curid=211311" title="மட்டக்களப்புத் தமிழ்">
மட்டக்களப்புத் தமிழ்

மட்டக்களப்புத் தமிழ் என்பது, இலங்கையின் கிழக்கு மாகாணத்தில் உள்ள மட்டக்களப்புப் பகுதியில் வழக்கில் உள்ள தமிழைக் குறிக்கும். இது இலங்கைத் தமிழின் ஒரு வட்டார வழக்கு எனலாம். இப்பகுதியில் வாழும் தமிழ் மக்களது பண்பாடு, சூழல், வரலாறு போன்றவை தனித்துவமானவை. இதனால், இங்கு வழக்கில் உள்ள தமிழிலும் இதன் தாக்கங்கள் உள்ளதைக் காணலாம். மட்டக்களப்புத் தமிழில் பிற இடங்களில் வழக்கிழந்து போன பல பழந்தமிழ்ச் சொற்கள் பயன்பாட்டில் உள்ளன. இதனால், இலங்கையில் உள்ள பிற வட்டார வழக்குகளோடு ஒப்பிடும்போது தூய தமிழுக்குக் கிட்டியது மட்டக்களப்புத் தமிழே என்ற கருத்தும் உண்டு.



</doc>
<doc id="211312" url="https://ta.wikipedia.org/wiki?curid=211312" title="மலையகத் தமிழ்">
மலையகத் தமிழ்

இலங்கையில் மலையகத் தமிழ் என்பது, இலங்கையின் நடுப் பகுதியில் செறிந்து வாழுகின்ற தமிழ் மக்களிடையே வழங்கும் தமிழைக் குறிக்கிறது. இது இலங்கைத் தமிழின் ஒரு வட்டார வழக்கு ஆகும். இப்பகுதியில் வாழும் மக்கள் பிற இலங்கைத் தமிழரோடு ஒப்பிடுகையில் அண்மைக் காலத்தில் இலங்கைக்குத் தமிழ்நாட்டில் இருந்து பெருந்தோட்டங்களில் வேலை செய்வதற்காகப் பிரித்தானியரால் கூட்டி வரப்பட்டவர்கள். இதனால், இவர்களது தமிழ் வழக்கு தமிழ்நாட்டுத் தமிழ் வழக்கோடு கூடிய நெருக்கமானது. எனினும் ஏறத்தாழ ஒன்றரை நூற்றாண்டுகளாகச் சிங்களவர் பெரும்பான்மையாக வாழும் பகுதிகளில் வாழ்வதால் அவர்களது மொழி வழக்கிலும் இது தொடர்பான தாக்கங்கள் ஏற்பட்டுள்ளன. இது தவிர இப்பகுதித் தமிழ் மக்களில் பலர் தொடக்கத்தில் பெருந்தோட்டத் தொழில் துறையில் பணி புரிந்தவர்கள். இதனால், இத்துறை தொடர்பான பல சொற்களும் இவர்களது மொழியில் பொதுவாகப் புழங்குகின்றன.



</doc>
<doc id="211313" url="https://ta.wikipedia.org/wiki?curid=211313" title="பெருந்தோட்டம்">
பெருந்தோட்டம்

பெருந்தோட்டம் என்பது, தொலைதூரச் சந்தைகளுக்காகப் பயிர் செய்வதற்கு உரிய பெரிய பரப்பளவு கொண்ட தோட்டத்தைக் குறிக்கும். பெருந்தோட்டம் என்பது தெளிவாக வரையறுக்கப்பட்ட ஒரு சொல் அல்ல எனினும், உள்நாட்டுப் பயன்பாட்டுக்காக அல்லாமல், ஏற்றுமதிக்கான வணிகப் பயிர்களைப் பெருமளவில் பயிர் செய்வதற்கான தோட்டங்களையே இது குறிக்கிறது.

பெருந்தோட்டங்களில் பயிரிடப்படும் பயிர்களுள், ஊசியிலை மரங்கள், பருத்தி, காப்பி, தேயிலை, புகையிலை, கரும்பு, இறப்பர் போன்றவை அடங்கும். குதிரை மசால், குளோவர்ச் செடி போன்ற தீவனப் பயிர்களைப் பயிரிடும் தோட்டங்களைப் பெருந்தோட்டங்கள் என்னும் வகைக்குள் அடக்குவது இல்லை. பெருந்தோட்டங்கள் எப்போதும் பெரும் பரப்பளவில் பயிராகும் ஒற்றைப் பயிர்களுக்கு உரியவை. 


</doc>
<doc id="211314" url="https://ta.wikipedia.org/wiki?curid=211314" title="சுந்தரம் சிறீஸ்கந்தராஜா">
சுந்தரம் சிறீஸ்கந்தராஜா

சுந்தரம் சிறீஸ்கந்தராஜா ("Sundaram Sriskandarajah", (10 நவம்பர் 1953- 23 சனவரி 2014) இலங்கை மேன்முறையீட்டு நீதிமன்றத் தலைமை நீதிபதி ஆவார். பீஜியில் மேன்முறையீட்டு நீதிமன்ற நீதிபதியாகவும், உயர் நீதிமன்ற நீதியரசராகவும் இவர் பணியாற்றியுள்ளார்.

யாழ்ப்பாணம், ஆனைக்கோட்டையைப் பிறப்பிடமாகவும், நீர்வேலியை வசிப்பிடமாகவும் கொண்டிருந்த சிறீஸ்கந்தராஜா மானிப்பாய் இந்துக் கல்லூரி, கொழும்பு இந்துக் கல்லூரி ஆகியவற்றின் பழைய மாணவர் ஆவார். அதன் பின்னர் 1976 ஆம் ஆண்டு இலங்கை சட்டக் கல்லூரியில் இணைந்து 1979 இல் சட்டப் படிப்பை முடித்துச் சட்டமா அதிபர் திணைக்களத்தில் பணியாற்றினார். 1991 முதல் 1995 வரையிலும் அரச வழக்கறிஞராகவும், செப்டம்பர் 1995 முதல் செப்டம்பர் 1997 வரை மூத்த வழக்கறிஞராகவும் நியமிக்கப்பட்டார்.

பொதுநலவாய புலமைப்பரிசில் பெற்று மேற்கிந்தியத் தீவுகளில் பார்படோசு பல்கலைக்கழகத்தில் 1995 இல் சட்ட முதுகலை (சட்ட வரைவு) பட்டம் பெற்றார். அதன் பின்னர் ஆகத்து 1997 இல் வட மாகாண மேல் நீதிமன்ற நீதிபதியாக வவுனியாவில் பணியாற்றினார். இக்காலப் பகுதியில் தீவிரவாதத் தடைச்சட்டத்தின் கீழ் பல வழக்குகளை இவர் விசாரித்தார். அக்டோபர் 2000 ஆம் ஆண்டில் மேல் மாகாண மேல்நீதிமன்ற நீதிபதியாக நியமனம் பெற்றார்.

சூன் 24, 2011 இல் மேன்முறையீட்டு நீதிமன்றத்தின் தலைமை நீதிபதியாக அரசுத்தலைவர் மகிந்த ராசபக்சவினால் நியமிக்கப்பட்டார். இடையில் சில காலம் பீஜி தீவுகளில் மேன்முறையீட்டு நீதிமன்ற நீதிபதியாகவும், உயர் நீதிமன்ற நீதிபதியாகவும் பணியாற்றியுள்ளார்.

முன்னாள் தலைமை நீதிபதி சிராணி பண்டாரநாயக்காவின் பதவி நீக்கம் இலங்கை அரசியலமைப்புக்கு முரணானது என உயர் நீதிமன்றம் அளித்த தீர்ப்புக்கு எதிராக அரசு மேன்முறையீடு செய்தது. உயர்நீதிமன்றத்தின் தீர்ப்பு சரியானது என இவர் தீர்ப்பளித்திருந்தார். இதனால் இவர் மரண அச்சுறுத்தலுக்கு ஆளாகியிருந்தார் என இலங்கை சட்டத்தரணிகள் கூட்டமைப்பு .கூறியிருந்தது.

மன்னார் நீதிமன்றத்தின் மீதான தாக்குதல் தொடர்பில் அமைச்சர் ரிசாட் பதூர்தீனுக்கு எதிரான மேன்முறையீட்டு வழக்குகளுக்கு அவர் வழங்கிய கட்டளைகள் முக்கியமானதாக கருதப்பட்டது.

சிறிது காலம் மூளைப் புற்றுநோயால் பாதிக்கப்பட்டிருந்த நீதியரசர் சிறீஸ்கந்தராஜா தனது 61 வது அகவையில் 2014 சனவரி 23 இல் கொழும்பில் காலமானார்.


</doc>
<doc id="211317" url="https://ta.wikipedia.org/wiki?curid=211317" title="சிவா செல்லையா">
சிவா செல்லையா

சிவா செல்லையா ("Siva Selliah", 1924–1997) இலங்கைத் தமிழ் நீதிபதியும், இலங்கை மேன்முறையீட்டு நீதிமன்றத்தின் முன்னாள் நீதிபதியும், உயர்நீதிமன்ற, மற்றும் நீதித்துறை நடுவரும் ஆவார். இவர் கொழும்புப் பல்கலைக்கழகத்தின் மெலவை உறுப்பினராகவும் இருந்தார்.

சிவநாதன் செல்லையா என்ற இயற்பெயர் கொண்ட சிவா செல்லையா 1924 ஆம் ஆண்டில் கொழும்பில் நல்லதம்பி செல்லையா என்பவருக்குப் பிறந்தார். தந்தை ஒரு பங்குத் தரகர். கொழும்பு றோயல் கல்லூரியில் கலி பயின்ற சிவநாதன் இலங்கைப் பல்கலைக்கழகத்தில் இளங்கலைப் பட்டம் பெற்றார். பின்னர் அவர் இலங்கை சட்டக் கல்லூரியில் சட்டம் பயின்று வழக்கறிஞரானார்.

சில காலம் வழக்கறிஞராகப் பணியாற்றிய பின்னர் நீதித்துறையில் நுழைந்தார். நீதித்துறை நடுவராகப் பணியாற்றிய பின்னர் உயர் நீதிமன்ற நீதிபதியாகப் பதவியேற்றார். 1987 ஆம் ஆண்டில் இளைப்பாறும் வரை இவர் இலங்கை மேன்முறையீட்டு நீதிமன்ற நீதிபதியாகப் பணியாற்றினார்.


</doc>
<doc id="211318" url="https://ta.wikipedia.org/wiki?curid=211318" title="ஹூப்ளி விமான நிலையம்">
ஹூப்ளி விமான நிலையம்

ஹூப்ளி விமான நிலையம் (Hubli Airport அல்லது Hubli Air Force Base) இந்தியாவின் கர்நாடகம் மாநிலத்தில் ஹூப்ளி நகரில் அமைந்துள்ளது.
இந்த விமான நிலையம் 369 ஏக்கரில் அமைந்துள்ளது. 150 பயணிகளைக் கையாளும் திறன் பெற்றுள்ளது. தற்போதைய விரிவாக்கப்பணிகள் 2014 ஆம் ஆண்டு நிறைவடையும் என எதிர்பார்க்கப்படுகிறது. இவ்விமான நிலையத்தின் அமைவிடம் ஆகும்.


</doc>
<doc id="211324" url="https://ta.wikipedia.org/wiki?curid=211324" title="தூரெட் நோய்க்குறியீடு">
தூரெட் நோய்க்குறியீடு

தூரெட் நோய்க்குறியீடு அல்லது தொரட் கூட்டறிகுறி ("Tourette syndrome") என்பது குழந்தைப் பருவத்திலேயே தொடங்கும் ஒரு மரபுவழி சார்ந்த நரம்பியல் மனநல சீர்கேடு ஆகும். இது பல உடல் இயக்கம் சார்ந்த நடுக்கங்களையும் குறைந்தபட்சம் ஒரு குரல் ஒலி சார்ந்த நடுக்கத்தையும் வெளிப்படுத்தும் தன்மையுடையதாகும். இந்த நடுக்கங்கள் உடலை களைப்புறச் செய்வதாகவும் நலிவுறச் செய்வதாகவும் இருக்கும். நடுக்கச் சீர்கேடுகளின் தொகுப்பில் ஒரு பகுதியாக டூரெட்ஸ் நோய்க் குறியீடு வரையறுக்கப்படுகிறது. இதில் குறுகியகால மற்றும் நீண்டகால நடுக்கங்களும் அடங்கும்.

சொடுக்குகள் எனப்படும் அனிச்சையான திடீர்த் தசைத்துடிப்புகள் அல்லது அசைவுகள் மற்றும் திடீரென்று தம்மை அறியாமல் சொல் ஒன்றைக் கூறல் எனபன இந்த நரம்பியல் மற்றும் உளவியல் சார்ந்த கூட்டறிகுறியின் சிறப்பம்சமாகும்.

டூரெட்ஸ் நோய்க்குறியீடானது ஒரு காலத்தில் மிகவும் அரிதான, மிக வினோதமான நோய்க்குறியீடாகக் கருதப்பட்டது. இதில் வரக்கூடிய இயங்கு சொடுக்கில், பாதிக்கப்பட்டவர் தனது உடலின் ஏதேனும் ஒரு பாகத்தைத் தம்மை அறியாமல் அசைப்பார். எடுத்துக்காட்டாக, கையை நெஞ்சில் அடித்தல், முகத்தைச் சுளித்தல் போன்றன. இது பெரும்பாலும் நயமற்ற வார்த்தைகள் அல்லது முறையற்ற இழிவான தகாத சொற்கள் பேசுதல் (இழிமொழி நோயுடன்) தொடர்புடையதாகக் கருதப்பட்டது. ஆனால் டூரெட்ஸ் பாதிப்புக்குள்ளானோரில் குறைந்த அளவு மக்களிடம் மட்டுமே இந்த அறிகுறிகள் காணப்படுகின்றன. டூரெட்ஸ் நோய்க்குறியீடு இப்போது ஓர் அரிதான நோய்க்குறியீடாகக் கருதப்படவில்லை. ஆனால் இதனால் பாதிக்கப்பட்டவர்கள் பெரும்பாலும் மிதமாகவே பாதிக்கப்படுவதால் இதனை எப்போதும் சரியாக கண்டுபிடிக்க முடியாமல் போகலாம். ஆயிரம் குழந்தைகளில் ஒன்று முதல் பத்து பேர் டூரெட்ஸ் பாதிப்புடையவர்களாக இருக்கின்றனர். அந்த ஆயிரம் நபர்களில் பத்து நபர்கள் மிகவும் பொதுவான நடுக்கச் சீர்கேடுகளான கண் சிமிட்டுதல், இருமுதல், தொண்டையைக் கனைத்தல், ஒலியெழுப்பும் விதத்தில் மூச்சை உள்ளிழுத்தல் மற்றும் முகத் தசைகளை அசைத்தல் போன்ற நடுக்கச் சீர்கேடுகளைக் கொண்டவர்களாக இருக்கலாம். டூரெட்ஸ் பாதிப்புக்குள்ளான நபர்கள் வழக்கமான ஆயுள் எதிர்பார்ப்பு மற்றும் அறிவுக்கூர்மையைக் கொண்டிருப்பர். பெரும்பாலான குழந்தைகளுக்கு நடுக்கங்களின் தீவிரத்தன்மை அவர்கள் வாலிபப் பருவத்தைக் கடக்கும் போது குறைந்துவிடுகிறது. வாலிபப் பருவத்தில் உச்ச அளவிலான டூரெட்ஸ் ஏற்படுவதும் அரிதானதாகும். டூரெட்ஸ் நோய்க்குறியீடுள்ள பிரபல நபர்கள் எல்லாத் துறைகளிலும் காணப்படுகின்றனர்.

டூரெட்ஸ் ஏற்படுவதற்கான நோய்க்காரணியாக மரபு வழி மற்றும் சூழல் சார் காரணிகள் பங்கு வகிக்கின்றன. ஆனால் இது ஏற்படுவதற்கான துல்லியமான காரணங்கள் இன்னும் அறியப்படவில்லை. பெரும்பாலான சந்தர்ப்பங்களில் இதற்கு மருந்து உட்கொள்ளுதல் தேவையற்றதாக இருக்கிறது. நோயாளியின் ஒவ்வொரு நடுக்கத்திற்கும் திறம் வாய்ந்த மருந்தளிப்புகள் ஏதும் இல்லை. உத்தரவாதத்துடன் கூடிய சில மருந்துகளும் சிகிச்சைகளும் பயன்படுத்துவது உதவக்கூடும். பொதுவாக விளக்கமளித்தல் மற்றும் நம்பிக்கையூட்டல் ஆகியவை மட்டுமே போதுமான சிகிச்சையாக இருக்கின்றன. எந்த சிகிச்சைத் திட்டத்திலும் கற்பித்தல் முக்கியப் பங்கு வகிக்கிறது.

1885 ஆம் ஆண்டு டூரெட்ஸ் பாதிப்புக்குள்ளான ஒன்பது நோயாளிகள் குறித்த தகவலை வெளியிட்ட ஜியார்ஜஸ் ஆல்பர்ட் எட்வர்ட் ப்ரூட்டஸ் கில்லஸ் டெ லா டூரெட் (Georges Albert Édouard Brutus Gilles de la Tourette) (1859–1904) என்ற பிரெஞ்சு மருத்துவர் மற்றும் நரம்பியலாளரின் சார்பாக ஜீன்-மார்ட்டீன் சார்கோட் (Jean-Martin Charcot) (1825–1893) என்பவர் இந்த நோய்க்குறியீடுக்கு இந்தப் பெயரை வைத்தார்.

நடுக்கங்கள் என்பவை திடீரென, திரும்பத் திரும்ப, ஒரே மாதிரியாக, சீரற்ற முறையில் செய்யப்படும் அசைவுகள் (இயக்க நடுக்கங்கள்) மற்றும் வாயால் ஒலியெழுப்பும் செயல்கள் (குரல் ஒலி நடுக்கங்கள்) ஆகியவை ஆகும், இதில் தனித்த வெவ்வேறு உடல் தசைப் பகுதிகள் ஈடுபடுத்தப்படும். இயக்க நடுக்கங்கள் அசைவுகள் சார்ந்த நடுக்கங்களாகும். குரல் ஒலி நடுக்கங்கள் என்பவை மூக்கு, வாய் அல்லது தொண்டை வழியாக காற்றை நகர்த்துவதன் மூலம் ஏற்படும் தன்னிச்சையாக, கட்டுப்பாடின்றி உருவாக்கப்படும் சப்தங்களாகும்.

டூரெட்ஸ் நோய்க்குறியீடானது, "மனம் சார்ந்த சீர்கேடுகளுக்கான நோயியல்பு மற்றும் புள்ளி விவரக் கையேட்டில்" (Diagnostic and Statistical Manual of Mental Disorders) (டி.எஸ்.எம்) வகைப்படுத்தப்பட்டுள்ள பல்வேறு நடுக்கச் சீர்கேடுகளில் ஒன்றாகும். அவை, வகை (இயக்க அல்லது குரல் ஒலி நடுக்கங்கள்) மற்றும் கால அளவைச் (குறுகியகால அல்லது நீண்டகால) சார்ந்து வகைப்படுத்தப்பட்டுள்ளன. குறுகியகால நடுக்கச் சீர்கேடானது பல இயக்க நடுக்கங்கள், குரல் ஒலி நடுக்கங்கள் அல்லது இரண்டும் கொண்டதாக இருக்கிறது. இது நான்கு வாரங்கள் முதல் பன்னிரண்டு மாதங்கள் இடையிலான காலம் நீடிக்கிறது. நீண்டகால நடுக்கச் சீர்கேடானது ஒற்றை அல்லது பல இயக்கச் சீர்கேடாகவோ அல்லது குரல் ஒலி நடுக்கங்களாகவோ இருக்கிறது (ஆனால் குரல் மற்றும் ஒலி சீர்கேடுகள் இரண்டும் ஏற்படாது). இவை ஓராண்டுக்கும் மேலாக நீடித்திருக்கும். பல இயக்க நடுக்கங்களும் குறைந்த பட்சம் ஒரு குரல் ஒலி நடுக்கமும் ஒராண்டுக்கு மேல் இருந்தால், அதைக் கொண்டு டூரெட்ஸ் பாதிப்பு கண்டறியப்படுகிறது. உலக சுகாதார நிறுவனம் (நோய்கள் மற்றும் அது தொடர்புடைய சுகாதாரப் பிரச்சினைகள் குறித்த சர்வதேச புள்ளி விவர வகைப்பாடு, (International Statistical Classification of Diseases and Related Health Problems) ஐ.சி.டி-10 குறியீடுகள்) மூலமாகவும் நடுக்கச் சீர்கேடுகள் வரையறுக்கப்படுகின்றன.

டூரெட்ஸ் பாதிப்பானது, நடுக்கச் சீர்கேடுகளின் தொகுப்பின் மிகவும் தீவிர வெளிப்பாடாக இருந்த போதிலும், பெரும்பாலான நிகழ்வுகள் மிதமானவையாகவே உள்ளன. டூரெட்ஸ் பாதிப்புக்குள்ளான மக்களிடையே தீவிரத்தன்மையின் அறிகுறிகள் மாறுபடுகின்றன. மேலும் மிதமான அளவில் பாதிக்கப்பட்ட நோயாளிகளில் இப்பாதிப்பு இருப்பதே கண்டறியப்படாமலும் இருக்கலாம்.

நடுக்கங்கள் என்பவை "சாதாரண இயக்க நடவடிக்கைகளின் பின்னணியில் விட்டு விட்டு திடீரென்று ஒழுங்கற்று நிகழ்கின்ற மற்றும் எதிர்பாராதவிதமாக நிகழ்கின்ற" அசைவுகள் அல்லது ஒலிகள் ஆகும். இவை "சாதாரண நடவடிக்கைகள் தவறாக நடைபெறுவது" போன்ற தோற்றத்தைக் கொண்டிருக்கும். டூரெட்ஸ் பாதிப்புடன் தொடர்புடைய நடுக்கங்கள் அதன் எண்ணிக்கை, அடுத்தடுத்து நிகழும் நிலை, தீவிரத்தன்மை மற்றும் அவை உடலில் ஏற்படும் இடங்கள் ஆகியவற்றில் மாறுபடுகின்றன. நடுக்கங்களின் தீவிரத்தன்மை மற்றும் அடுத்தடுத்து நிகழும் நிலை அதிகரித்தலும் குறைதலுமான களைப்புறு நிலை மற்றும் நலிவுறு நிலை ஆகியவை ஒவ்வொரு நபருக்கும் மாறுபட்ட விதத்தில் ஏற்படுகின்றன. பிணியின் அதீத தாக்கத்திலும் கூட நடுக்கங்கள் ஏற்படும். இது நபருக்கு நபர் மாறுபடும்.

இழிமொழி நோய் (சமூகத்தில் ஆட்சேபணைக்குரிய அல்லது விலக்கப்பட்ட வார்த்தைகள் அல்லது வாக்கியங்களை தன்னிச்சையாக சொல்லுதல்) என்பது டூரெட்ஸ் பாதிப்படைந்தவர்களுக்கான அறிகுறியாக மிகவும் பிரபலமாக கருதப்பட்டது. ஆனால் டூரெட்ஸ் பாதிப்பின் நோய் அறுதியிடலுக்கு இந்த அறிகுறி இருக்க வேண்டும் என்ற அவசியம் இல்லை. மேலும் டூரெட்ஸ் நோயாளிகளில் சுமார் 10 சதவீதத்தினரே இந்த அறிகுறியைக் கொண்டுள்ளனர். சொல்வதைச் சொல்லல் (Echolalia) (மற்றவர்கள் சொல்வதை திரும்பச் சொல்லுதல்) மற்றும் சொல்லியதை திரும்பத் திரும்பக்கூறல் (palilalia) (தான் சொல்லியதையே மீண்டும் மீண்டும் சொல்லுதல்) ஆகிய நிலைகள் டூரெட்ஸ் நோயாளிகளில் சிலருக்கு ஏற்படுகின்றன, அதே சமயம் மிகவும் பொதுவான ஆரம்ப இயக்க மற்றும் குரல் சார்ந்த நடுக்கங்கள் முறையே கண் சிமிட்டுதல் மற்றும் தொண்டையைக் கனைத்தல் ஆகியவை ஆகும்.
பிற அசைவுச் சீர்கேடுகளின் (எடுத்துக்காட்டாக கொரிய வலிப்பு (choreas), டைஸ்டோனியா(dystonias), தசைச் சொடுக்கு (myoclonus) மற்றும் அசைவிழப்பு (dyskinesias)) அசாதாரணமான அசைவுகளுக்கு மாறாக டூரெட்ஸ் பாதிப்பின் நடுக்கங்கள் ஒரே மாதிரியானவையாகவும், தற்காலிகமாக ஒடுக்கக்கூடியதாகவும், சீரற்றதாகவும் பெரும்பாலும் முன்னதாக ஓர் உந்தும் தாக்க அறிகுறியை ஏற்படுத்தக்கூடியதாகவும் இருக்கின்றன. தும்மல் வரும்போது அல்லது அரிப்பு ஏற்படும் போது சொறிய வேண்டும் என்று தோன்றுவது போலவே டூரெட்ஸ் பாதிப்புக்குள்ளான பெரும்பாலானோர் நடுக்கம் ஏற்படும் சற்று முன்னர் அதற்கான உந்தல் இருப்பது குறித்து உணரக்கூடும். இந்த பாதிப்பு உள்ளவர்கள், பதற்றம் மற்றும் அழுத்தம் அல்லது ஆற்றல் அதிகரிக்கும் நிலையில் நடுக்கச் செயலைச் செய்ய வேண்டும் என்ற உந்தல் உருவாவதாக விவரிக்கின்றனர். அந்த உணர்வு சரியாகும் வரை அல்லது அவர்கள் இயல்பாக உணரும் வரையிலும் அதைச் செய்தே ஆக வேண்டும் என்பது போல், விழிப்புணர்வுடனேயே இவற்றை வெளியேற்ற வேண்டும் என முடிவெடுக்கின்றனர். முன்னெச்சரிக்கை உணர்ச்சியின் எடுத்துக்காட்டுகளாக தொண்டையில் ஏதோவொன்று இருப்பது போன்ற உணர்வு அல்லது தோள்களில் குறிப்பிட்ட இடங்களில் அசெளகரியம் ஏற்படும் உணர்வு போன்றவற்றைக் கூறலாம். இவை தொண்டையை தூய்மைப்படுத்த வேண்டும் என்ற எண்ணத்திற்கும் தோள்களை அசைக்கும் எண்ணத்திற்கும் வழிவகுக்கின்றன. நமைச்சல் ஏற்படும் போது சொறிந்து கொள்வதால் ஏற்படும் உணர்வு போலவே இந்த உண்மையான நடுக்கங்கள் இறுக்கம் அல்லது உணர்வைச் சரிசெய்வதாகத் தோன்றக்கூடும். கண்களில் ஏற்படும் அசெளகரியமான உணர்வைச் சரி செய்வதற்காக கண்களைச் சிமிட்டுதல் மற்றொரு எடுத்துக்காட்டு ஆகும். நடுக்கங்கள், அசைவுகள் அல்லது ஒலி எழுப்புவதன் மூலமாக வெளிப்படுத்துவதற்கு முன்பு ஏற்படும் இந்த உந்தல்களும் உணர்வுகளும் "முன்னெச்சரிக்கை உணர்வு நிகழ்வு" அல்லது முன்னெச்சரிக்கை உந்தல்கள் எனக் குறிப்பிடப்படுகின்றன. நடுக்கங்களுக்கு முன்பு ஏற்படும் இந்த உணர்வுகளின் காரணமாக இந்த நடுக்கங்கள் "தன்னிச்சையாக" நடைபெறுபவை என்று குறிப்பிடப்படுவதற்கு மாறாக பகுதியளவு தன்னிச்சையாக அல்லது ""தன்னிச்சையற்று" " நடைபெறுபவை என விவரிக்கப்படுகின்றன. பாதிக்கப்பட்டவர்கள் தேவையற்ற முன்னெச்சரிக்கை உணர்வுகளுக்கு அவர்கள் "விருப்பத்தின் பெயரில்" , கட்டுப்படுத்தும் விதமாகப் புரியும் பிரதிவினையாக இவை நிகழலாம். டூரெட்ஸ் நோய்க்குறியீட்டின் அறுதியிடல் செயலில் நடுக்கங்கள் கருத்தில் கொள்ளப்படுவதில்லை எனினும், இந்தப் பாதிப்பின் நடுக்கங்களைப் பற்றிய வெளியீடுகளில் உள்ள விளக்கங்களில், நடுக்கங்கள் பிரதான அறிகுறிகள் எனக் கூறப்படுகிறது.

நடுக்கங்களால் பாதிக்கப்படும் நபர்கள் அவர்களின் நடுக்கங்களை சில நேரங்களில் குறிப்பிட்ட நேரத்திற்கு அடக்கி வைத்திருக்க முடியும் எனினும், அதன் பிறகு இது பெரும்பாலும் திடீரென்று நடுக்கங்கள் அதிகமாக ஏற்பட வழிவகுக்கிறது. டூரெட்ஸ் பாதிப்புக்குள்ளான நபர்கள் அவர்களுடைய அறிகுறிகளை வெளிப்படுத்துவதற்கு ஒதுக்குப்புறமான பகுதிகளைத் தேடலாம் அல்லது பள்ளியில் அல்லது பணிபுரியும் இடங்களில் அவர்கள் அதனை அடக்கி வைத்த நேரத்திற்குப் பிறகு நடுக்கங்கள் குறிப்பிடத்தக்க அளவில் அதிகரிக்கலாம். டூரெட்ஸ் பாதிப்புக்குள்ளான சில நபர்களுக்கு முன்னெச்சரிக்கை உணர்வுகள் எதுவும் தோன்றாமல் இருக்கலாம். வயது வந்தோரைக் காட்டிலும் குழந்தைகளுக்கு, நடுக்கங்கள் தொடர்பான முன்னெச்சரிக்கை உணர்வுகளைப் பற்றிய விழிப்புணர்வு குறைவாகவே இருக்கும். அவர்கள் வளர வளர அவர்களது விழிப்புணர்வு அதிகரிக்கும். அவர்கள் முன்னெச்சரிக்கை உணர்வுகளைப் பற்றி அறிவதற்கு முன்பே பல ஆண்டுகளாக அவர்களுக்கு நடுக்கங்கள் இருந்திருக்கலாம். குழந்தைகள் மருத்துவ மனைகளில் இருக்கும் போது நடுக்கங்களை அடக்கக் கூடும். அதனால் அவர்களுக்குத் தெரியாதபடி கண்காணிக்கப்பட வேண்டிய அவசியம் ஏற்படலாம். நடுக்கங்களை அடக்கும் திறனானது நபருக்கு நபர் மாறுபடும். மேலும் இந்த திறனானது குழந்தைகளைக் காட்டிலும் வயது வந்தோரிடம் மிகவும் மேம்பட்டு இருக்கலாம்.

டூரெட்ஸ் நோய்க்குறியீடின் "வழக்கமான" நிகழ்வாக எதையும் குறிப்பிட முடியாத போதும், இந்தப் பாதிப்பானது, தொடங்கிய வயது மற்றும் அறிகுறிகளின் தீவிரத்தன்மையின் வரலாறு போன்றவற்றைப் பொறுத்து நம்பத்தகுந்த ஒரு குறிப்பிட்ட கால அளவு நீடிக்கிறது. நடுக்கங்கள் பதினெட்டு வயது வரையிலும் ஏற்படலாம் ஆனால் இப்பாதிப்பானது ஐந்திலிருந்து ஏழு வரையிலான வயதிலேயே தொடங்குகிறது. யேல் குழந்தைகள் ஆய்வு மையத்தைச் (Yale Child Study Center) சேர்ந்த லெக்மேன் (Leckman) "மற்றும் பலர்" இணைந்து 1998 ஆம் ஆண்டு வெளியிட்ட ஆய்வில், எட்டு முதல் பன்னிரண்டு வயதுக்கு இடையிலுள்ள (சராசரியாக பத்து வயது) நபர்களுக்கு நடுக்கங்களின் தீவிரத்தன்மை மிகவும் அதிகம் இருப்பதாக வெளியிடப்பட்டிருந்தது. மேலும் பெரும்பாலான நோயாளிகளுக்கு வாலிபப் பருவத்தைக் கடக்கும் போது நடுக்கங்கள் நிதானமாகக் குறைந்து விடுவதாகவும் வெளியிடப்பட்டிருந்தது. கண் சிமிட்டுதல், முக அசைவுகள், இருமல் மற்றும் தொண்டையைக் கனைத்தல் போன்றவை முதலில் ஏற்படும் பொதுவான நடுக்கங்கள் ஆகும். ஆரம்ப நடுக்கங்கள், தலை, கழுத்து மற்றும் முகப் பகுதிகள் போன்ற அதிக தசைகள் அடங்கிய பகுதிகளான மத்திய உடல் மண்டலங்களில் அதிகமாக ஏற்படுகின்றன. இது பிற சீர்கேடுகளில் (பாலுணர்வு கிளர்வசைவுகள் (இனப்பெருக்க உறுப்பை அசைத்து இன்பம் அடையும் பழக்கம்) மற்றும் மன இறுக்கச் சீர்கேடுகளின் ஒரே மாதிரியான வெளிப்பாடுகள் போன்றவை) காணப்படும் ஒரே மாதிரியான அசைவுகளுக்கு முற்றிலும் மாறானவையாகும். பொதுவாக இந்த ஒரே மாதிரியான அசைவுகள் குறைந்த வயதுகளில் ஏற்படும், மிகவும் சமச்சீரானதாக, ஒரு ஒழுங்கிலும் இருபுறம் இருக்கும் இயல்புடையதாகவும் இருக்கின்றன. மேலும் அதில் உடலின் வெளி உறுப்புகள் ஈடுபடுத்தப்படும் (எ.கா., கைகளை அசைத்தல்). இந்தப் பாதிப்பின் ஆரம்ப கட்டங்களில் தோன்றும் நடுக்கங்கள், பல சந்தர்ப்பங்களில் ஒவ்வாமைகள், ஆஸ்த்துமா மற்றும் பார்வைக் குறைபாடுகள் போன்ற மற்ற நிலைகளுக்கான அறிகுறிகளாகக் குழப்பிக்கொள்ளப்படுகின்றன. குழந்தை மருத்துவர்கள், ஒவ்வாமையியல் மருத்துவர்கள் மற்றும் கண் மருத்துவர்கள் ஆகியோரே பொதுவாக குழந்தைகளுக்கு நடுக்கங்கள் இருப்பதைக் கவனிக்கிறார்கள்.

மருத்துவமனையில் சேர்ந்து சிகிச்சை பெறுவதற்கு பரிந்துரைக்கப்படும் அளவிற்கு அறிகுறிகள் தென்படும் நோயாளிகளில், மனதை அலைக்கழிக்கும், நிர்ப்பந்திக்கும் சீர்கேடு (obsessive–compulsive disorder) (ஒ.சி.டி) மற்றும் கவனப் பற்றாக்குறை அதியியக்கச் சீர்கேடு (attention-deficit hyperactivity disorder) (எ.டி.எச்.டி) போன்ற பாதிப்புகள் பெரும்பாலும் டூரெட்ஸ் பாதிப்புடன் தொடர்புடையதாக இருக்கின்றன. டூரெட்ஸ் பாதிப்புக்குள்ளான அனைவரும் எ.டி.எச்.டி அல்லது ஒ.சி.டி அல்லது மற்ற ஒரே நேரத்தில் இரு நோய்கள் கொண்ட நிலைகள் (டூரெட்ஸ் தவிர்த்து அதே நேரத்தில் கண்டறியப்படும் மற்ற நோய் நிலைகள்) போன்றவற்றால் பாதிக்கப்பட்டிருப்பதில்லை. எனினும் சிகிச்சை பெற்றுவரும் மக்களில் அதிக சதவீதத்திலான நோயாளிகளுக்கு எ.டி.எச்.டி பாதிப்பு இருக்கிறது. டூரெட்ஸ் பாதிப்புக்குள்ளான நோயாளிகளின் பத்து வருட அறிக்கைகளை ஆய்வு செய்ததில், அதில் சுமார் 40 சதவீத நோயாளிகள் "டி.எஸ் மட்டும்" அல்லது "வெறும் டி.எஸ்" பாதிப்பு மட்டும் கொண்டவர்களாக இருப்பதாகத் தெரியவந்ததாக ஓர் ஆய்வாளர் கூறியிருக்கிறார். மேலும் எ.டி.எச்.டி, ஒ.சி.டி மற்றும் மற்ற சீர்கேடுகள் ஏதும் இல்லாமல் டூரெட் நோய்க்குறியீடு மட்டும் இருப்பதாக அவர் குறிப்பிட்டார். மற்றொரு ஆய்வாளர், நடுக்கச் சீர்கேடுகளால் பாதிக்கப்பட்ட 656 நோயாளிகளில் 57 சதவீதத்தினர் சிக்கலற்ற நடுக்கங்களைக் கொண்டிருந்தனர் எனத் தெரிவித்தார். அதே சமயம் அதில் 43 சதவீதத்தினர் நடுக்கங்களுடன் கூடுதலாக மற்ற ஏதேனும் ஒரு நோயையும் கொண்டிருந்தனர் என்றார். நடுக்கங்களுடன் கூடுதலாக குறிப்பிடத்தக்க பிற நோய் நிலைகளையும் கொண்டிருக்கும் நோயாளிகளை விவரிப்பதற்கு "முதிர்ச்சியடைந்த டூரெட்ஸ் " (Full-blown Tourette's) என்ற வார்த்தை பயன்படுத்தப்படுகிறது.

டூரெட்ஸ் பாதிப்பு ஏற்படுவதற்கான துல்லியமான காரணம் கண்டறியப்படவில்லை. ஆனால் மரபு வழி மற்றும் சூழல் சார் காரணிகள் இதில் தொடர்புடையதாக இருப்பது நன்கு நிரூபிக்கப்பட்டுள்ளது. மிகத் தீவிரமான டூரெட்ஸ் பாதிப்புக்குள்ளானவர்கள் பெரும்பாலும் மரபு வழி சார்ந்தே பாதிக்கப்படுகின்றனர் என மரபியல் ஆய்வுகள் தெரிவிக்கின்றன. இருந்த போதும் மரபு வழியில் எந்த விதத்தில் பாதிக்கப்படுகிறார்கள் என்பது துல்லியமாக கண்டறியப்படவில்லை. மேலும் இது தொடர்பான எந்த மரபணுவும் கண்டறியப்படவில்லை. சில நோயாளிகளின் டூரெட்ஸ் "தொடர்ச்சியற்றதாக" இருக்கிறது. அதாவது அது அவர்களின் பெற்றோர்களிடம் இருந்து மரபு வழியில் வராததாக இருக்கிறது. பிற நோயாளிகளில், நடுக்கங்களானவை டூரெட்ஸ் தவிர்த்த மற்ற சீர்கேடுகளுடன் தொடர்புடையதாக இருக்கும். இந்த நிகழ்வு "டூரெட்டிசம்" (tourettism) என அறியப்படுகிறது.
டூரெட்ஸ் பாதிப்புக்குள்ளான நபர் அவருடைய குழந்தைக்கு அந்த மரபணுக்களை கடத்துவதற்கு சுமார் 50 சதவீதம் வாய்ப்புள்ளது. அனால் டூரெட்ஸ் என்பது மாறுபட்ட வெளிப்பாடுகள் மற்றும் முற்று பெறாத ஊடுருவல் ஆகியவை கொண்ட நிலையாக இருக்கிறது. ஆகையால் இவ்வாறு மரபுவழி பாதிப்புக்கு உட்படும் தன்மையை மரபு ரீதியாகக் கொண்டிருக்கும் அனைவருக்கும் அறிகுறிகள் தோன்றுவதில்லை. சொல்லப்போனால் நெருங்கிய குடும்ப உறுப்பினர்களிடையேயும் கூட அறிகுறிகளின் தீவிரத்தன்மை வேறுபடலாம் அல்லது அறிகுறிகள் எதுவும் தோன்றாமலும் இருக்கலாம். மரபணுக்களானது டூரெட்ஸ் பாதிப்பை மிதமான நடுக்கச் சீர்கேடாகவோ (குறுகியகால அல்லது நீண்டகால நடுக்கங்கள்) அல்லது நடுக்கங்களற்ற மனதை அலைக்கழிக்கும் நிர்ப்பந்திக்கும் அறிகுறிகள் மூலமாகவோ வெளிப்படுத்தக்கூடும். மரபுவழியின் காரணமாக இப்பாதிப்புக்குள்ளான சிறுவர் சிறுமிகளில் மிகவும் குறைவான அளவினருக்கு மட்டுமே மருத்துவ கவனிப்பு தேவைப்படும் அளவிற்கு தீவிர அறிகுறிகள் வெளிப்படுகின்றன. மரபுவழியில் ஏற்படும் பாதிப்புக்கு உட்படும் தன்மை கொண்டிருப்பதில், பாலினம் ஒரு பங்குவகிப்பதாகத் தெரிகிறது. பெண்களைக் காட்டிலும் ஆண்கள் அதிகமாக நடுக்கங்களை வெளிப்படுத்துகின்றனர்.

மரபுவழி சாராத, சூழல் சார்ந்த, தொற்றுக்கள் அல்லது சமூக உளப்பிணி காரணிகள் போன்றவை டூரெட்ஸ் பாதிப்பு ஏற்படுவதற்கு காரணமாக இல்லாவிட்டாலும் அதன் தீவிரத்தன்மையில் முக்கியப் பங்கு வகிக்கலாம். தன்னுடல் தாக்குமை செயல்பாடுகள் நடுக்கம் தொடங்குவதைப் பாதிக்கக்கூடும் மற்றும் சில நோயாளிகளுக்கு நோய் பாதிப்பை மோசமாக்கலாம். 1998 ஆம் ஆண்டில் அமெரிக்காவைச் சேர்ந்த மன ஆரோக்கியத்துக்கான தேசிய நிறுவனத்தைச் (National Institute of Mental Health) சேர்ந்த ஒரு குழு கருதுகோள் ஒன்றை முன்மொழிந்தது. மனதை அலைக்கழிக்கும் நிர்ப்பந்திக்கும் சீர்கேடு (ஒ.சி.டி) மற்றும் நடுக்கச் சீர்கேடுகள் போன்றவை ஸ்ட்ரெப்டோகோக்கைக்குப் பிந்தைய தன்னுடல் தாக்குமை செயல்பாட்டின் விளைவாக குழந்தைகளுக்கு ஏற்படக்கூடும் என அதில் தெரிவிக்கப்பட்டிருந்தது. அந்தக் கருதுகோளின் படி, வகைப்படுத்தப்பட்ட ஐந்து அறுதியிடல் பண்பளவைகளுக்கு ஏற்ற குழந்தைகள், ஸ்ட்ரெப்டோகோக்கல் தொற்றுக்களுடன் தொடர்புடைய குழந்தைகளுக்கான தன்னுடன் தாக்குமை நரம்பிய மனநலச் சீர்கேடுகள் (Pediatric Autoimmune Neuropsychiatric Disorders Associated with Streptococcal infections) (PANDAS) கொண்டிருப்பவர்களாக வகைப்படுத்தப்பட்டனர். இந்த தொடர் கருதுகோளே மருத்துவமனை மற்றும் பரிசோதனைக் கூட ஆராய்ச்சியின் மையமாக உள்ளது, ஆனால் இது இன்னும் நிரூபிக்கப்படவில்லை.

மரபு வழி சார்ந்த டூரெட்ஸ் பாதிப்புக்கு உட்படும் தன்மையை பாதிக்கும் துல்லியமான இயங்கு முறை இன்னும் கண்டறியப்படவில்லை. இதற்கான துல்லியமான நோய்க்காரணமும் அறியப்படாததாகவே இருக்கிறது. மூளை நரம்பு முடிச்சு, தள முடிச்சுக்கள் மற்றும் முன் புறணி போன்ற மேற்பட்டை மற்றும் புறணியடி மண்டலங்களில் ஏற்படும் செயல் பிறழ்ச்சியின் விளைவாக நடுக்கங்கள் ஏற்படுவதாக நம்பப்படுகிறது. நரம்பிய உடற்கூறியல் மாதிரிகள், மூளையின் புறணி மற்றும் புறணியடியை இணைக்கும் சுற்றுக்களில் உள்ள பாதிப்பைக் காண்பிக்கின்றன. இயல்நிலை வரைவு நுட்பங்கள், தள முடிச்சுக்கள் மற்றும் முன் புறணியில் பாதிப்பைக் காண்பிக்கின்றன.

OCD இன் சில வகைகளை மரபியல் ரீதியாக டூரெட்ஸ் பாதிப்புடன் தொடர்புப்படுத்தலாம். ஒ.சி.டியின் ஒரு உப வகையானது நோய்க்காரணி ரீதியாக டூரெட்ஸ் உடன் தொடர்புடையதாக இருப்பதாகக் கருதப்படுகிறது. மேலும் காரணிகளின் மாறுபட்ட வெளிப்பாடுகள் நடுக்கங்களின் வெளிப்பாடுகளுக்கு முக்கியமானவையாக இருக்கலாம். எனினும் டூரெட் நோய்க்குறிக்கும் எ.டி.எச்.டி க்கும் மரபு ரீதியான தொடர்பு முழுமையாக இன்னும் கண்டறியப்படவில்லை.

"மனம் சார்ந்த சீர்கேடுகளுக்கான அறுதியிடல் மற்றும் புள்ளி விவரக் கையேட்டின்" (டி.எஸ்.எம்-IV-டி.ஆர்) திருத்தப்பட்ட நான்காவது பதிப்பின் படி, ஓராண்டு காலத்தில் தொடர்ந்து மூன்று மாதங்கள் நடுக்கங்கள் ஏதும் இல்லாமல் இருப்பதில்லை என்றபட்சத்தில், பல இயக்க மற்றும் ஒன்று அல்லது பல குரல் சார்ந்த நடுக்கங்கள் (இவை ஒரே நேரத்தில் ஏற்பட்டிருக்க வேண்டும் என்பதில்லை) ஏற்பட்டால், அந்த நபருக்கு டூரெட்ஸ் பாதிப்பு இருப்பதாக அறுதியிடலாம். இதற்கு முந்தைய டி.எஸ்.எம்-IV கையேட்டில் "சமூகம், பணிபுரியும் இடங்கள் அல்லது மற்ற முக்கிய பகுதிகளில் குறிப்பிடத்தக்க இடர்பாடு அல்லது குறிப்பிடத்தக்க வலுக்குறை" ஏற்படுவதும் சேர்க்கப்பட்டிருந்தது. ஆனால் இது மிகவும் சமீபத்திய கையேட்டில் நீக்கப்பட்டுவிட்டது. டூரெட்ஸ் பாதிப்புக்குள்ளான நோயாளிகளைச் சோதனை செய்யும்பொழுது மருத்துவர்கள் மற்ற அளவைகள் ஏற்படுவதைக் கண்டனர் ஆனால் குறிப்பிடத்தக்க இடர்பாடோ அல்லது வலுக்குறையோ ஏற்படவில்லை அதன் அடிப்படையிலேயே இது நீக்கப்பட்டது. பாதிப்படைந்தவருக்கு 18 வயதுக்கு முன்பே நிச்சயம் இந்த பாதிப்பு துவங்கியிருக்கும். மேலும் இது "ஏதேனும் ஒரு பொருளினால் அல்லது பொது மருத்துவ நிலையினால் உருவான நேரடி உடலியக்கவியல் பாதிப்புகளுக்கு" உரியதாகக் கருதப்பட முடியாது. ஆகவே டூரெட்ஸ் பாதிப்புக்கான அறுதியிடலுக்கான அவதானிப்புகளின் போது, மன இறுக்கம் அல்லது டூரெட்டிசம் நிலை உருவாவதற்கான காரணங்களால் உருவாகும் நடுக்கங்கள் அல்லது நடுக்கங்கள் போன்ற அசைவுகள் உள்ளிட்ட பிற மருத்துவ நிலைகளைக் கருத்தில் கொள்ளக்கூடாது.
டூரெட்ஸ் பாதிப்பு ஏற்பட்டிருக்கிறதா என்பதைக் கண்டறியும் முறைகளில் பயன்படுத்தப்படும் குறிப்பிட்ட மருத்துவ அல்லது திரையிடல் சோதனைகள் எதுவும் ஏதுமில்லை. பெரும்பாலும் இப்பாதிப்பானது அடிக்கடி தவறாக அறுதியிடப்படுகிறது அல்லது குறைவாக அறுதியிடப்படுகிறது. இதன் தீவிரத்தன்மையானது மிதமான (பெரும்பாலான நோயாளிகளில்) அல்லது நடுநிலையான நிலையில் இருந்து தீவிரமான (இது அரிதானது ஆனால் மிகவும் பரவலாக அறியப்படும் மற்றும் வெளிப்படுத்தப்படும் நிலை) நிலை வரையில் பல் வேறு அளவுகளில் இருப்பது இதற்கு ஒரு பகுதி காரணமாகும். இருமல், கண் சிமிட்டுதல் மற்றும் ஆஸ்த்துமாவிலுள்ளதைப் போன்ற நடுக்கங்கள் போன்றவை தவறாக அறுதியிடப்பகின்றன.

இதற்கான நோயறிதல் பாதிக்கப்பட்டவருக்கு ஏற்படும் அறிகுறிகள் மற்றும் குடும்ப வரலாறு ஆகியவற்றைக் கண்காணிப்பதைச் சார்ந்து அமைகிறது. மேலும் அதற்கு அடுத்து நடுக்கச் சீர்கேடுகளுக்கான இரண்டாம் நிலை காரணங்கள் புறக்கணிக்கப்படுகின்றன. குடும்பத்தில் ஏற்கனவே யாருக்கேனும் நடுக்கங்கள் அல்லது மனதை அலைக்கழிக்கும் சீர்கேடுகள் இருந்திருக்கக்கூடிய குடும்ப வரலாற்றைக் கொண்ட நோயாளிகளுக்கு, வழக்கமான நோய்த் தொடக்கம் ஏற்பட்டால், அவர்களுக்கு அடிப்படையான உடல் சோதனை மற்றும் நரம்பு தொடர்பான பரிசோதனைகளே அறுதியிடலுக்குப் போதுமானதாக இருக்கலாம்.

இப்பாதிப்புக்குள்ளாகி இருக்கும் அதே நேரத்தில் மற்ற நோய்கள் இருக்கும் நிலை (எ.டி.எச்.டி அல்லது ஒ.சி.டி போன்றவை) இருக்க வேண்டும் என்ற அவசியம் இல்லை. ஆனால் மற்ற பாதிப்புகளும் இருப்பதால் நடுங்கங்கள் ஏற்படலாம் என மருத்துவர் கருதினால் அதற்கான சோதனைகள் மேற்கொள்ளப்பட்டு அவற்றைப் புறக்கணிக்க வேண்டியது அவசியம். எடுத்துக்காட்டாக நடுக்கங்கள் மற்றும் வலிப்புத்தாக்கம் ஆகியவற்றுக்கு இடையில் குழப்பங்கள் ஏற்படும் சூழல்களில் இ.இ.ஜி சோதனைகள் மேற்கொள்வதன் மூலமாகவோ அல்லது எம்.ஆர்.ஐ நிலைகளைக் காட்டும் அறிகுறிகள் உள்ளனவா எனச் சோதிப்பதன் மூலமாகவோ மூளையின் அசாதாரணத் தன்மைகளைப் புறக்கணிக்கலாம். நடுக்கங்களுக்குக் காரணமான தைராய்டு சுரப்புக் குறையைப் புறக்கணிப்பதற்காக டி.எஸ்.எச் நிலைகளை அளவிடலாம். மூளை இயல்நிலை வரைவு பரிசோதனைகள் பொதுவாக போதுமானதாக இருப்பதில்லை. பதின்ம வயதினர்கள் மற்றும் வயது வந்தோர்க்கு நடுக்கங்கள் மற்றும் மற்ற நடத்தை சார்ந்த அறிகுறிகள் திடீரென ஏற்பட்டால், கொகைன் மற்றும் மற்ற வினையூக்கிகள் பயன்படுத்தியிருக்கிறார்களா என்பதை அறிவதற்கான சிறுநீர் பரிசோதனை தேவைப்படலாம். குடும்ப வரலாறைப் பார்க்கும் போது அதில் யாருக்கேனும் கல்லீரல் கோளாறுகள் இருந்தால் குருதி நிணநீரில் தாமிரம் மற்றும் செருலோபிளாஸ்மின் அளவுகளை சோதனை செய்வதன் மூலமாக வில்சன்'ஸ் நோய் இருக்கிறதா என்பதை சோதித்தறிந்து அதைப் புறக்கணிக்கலாம். இப்பாதிப்படைந்த பெரும்பாலான நோயாளிகள் நடுக்கங்கள் ஏற்படுவதன் வரலாற்றினைக் கண்காணிப்பதன் அடிப்படையிலே கண்டறியப்படுகின்றனர்.

நடுக்கங்கள் ஏற்படுவதற்கான இரண்டாம் நிலை காரணங்கள் (மரபு வழி டூரெட் நோய்க்குறியீடுடன் தொடர்பில்லாதவை) பொதுவாக டூரெட்டிசம் என்று குறிப்பிடப்படுகின்றன. டைஸ்டோனியா, கொரியாஸ், மற்ற மரபுவழி நிலைகள் மற்றும் நடுக்கங்கள் ஏற்படுவதற்கான இரண்டாம் நிலை காரணங்கள் ஆகியவற்றை, டூரெட் நோய்க்குறியீடுக்கான மாறுபட்ட நோயறிதல் முறைகளின் மூலம் புறக்கணிக்க வேண்டும். வளர்ச்சி சார் சீர்கேடுகள், மன இறுக்க வகை சீர்கேடுகள் மற்றும் ஒத்த தன்மையுள்ள அசைவு சீர்கேடு, சிடன்ஹாம்'ஸ் கொரியா, தான்தோன்று டைஸ்டோனியா; மற்றும் ஹண்டிங்க்டன்'ஸ் நோய், நியூரோஅகண்டோசைட்டோசிஸ், ஹால்லர்வோர்டன்-ஸ்பார்ட்ஸ் நோய்க்குறியீடு, டுசென்னெ தசைத் திசு இறப்பு, வில்சன்'ஸ் நோய் மற்றும் முகிழுருவான திசு தடிமனாதல் போன்ற மரபு வழி சார்ந்த நோய் நிலைகள் ஆகியவை உள்ளிட்ட நிலைகள் அனைத்துமே நடுக்கங்கள் அல்லது ஒத்த தன்மையுள்ள அசைவுகளை வெளிப்படுத்துபவை ஆகும். டவுன் நோய்க்குறியீடு, கிளைன்ஃபெல்ட்டர்'ஸ் நோய்க்குறியீடு, எக்ஸ்.ஒய்.ஒய் நோய்க்குறியீடு மற்றும் உடையக்கூடிய X நோய்க்குறியீடு போன்ற மரபுத்திரி சீர்கேடுகள் உள்ளிட்டவை சாத்தியமுள்ள பிற பாதிப்புகள் ஆகும். மருந்துத் தூண்டலால் ஏற்படும் நடுக்கங்கள், தலையில் அடிபடுதல், மூளையழற்சி, வலிப்புத்தாக்கம் மற்றும் கார்பன் மோனாக்சைடு நச்சேற்றம் உள்ளிட்டவை நடுக்கங்களின் பெறப்படும் காரணங்கள் (வெளியிலிருந்து பெறப்படும்) ஆகும். லெஸ்ச்-நைஹான் நோய்க்குறியீடின் அறிகுறிகளையும் டூரெட் நோய்க்குறியீட்டுடன் குழப்பிக்கொள்ளக்கூடும். மேற்கண்டவற்றில் பெரும்பாலானவை நடுக்கச் சீர்கேடுகளைக் காட்டிலும் மிகவும் அரிதானவை ஆகும். மேலும் மருத்துவம் சார் சோதனை அல்லது திரையிடல் சோதனைகளுக்கு நோயாளியை உட்படுத்தாமல் நோயாளியின் முந்தைய முழுமையான நோய்குறித்த வரலாறு மற்றும் பரிசோதனை இவற்றைக் கொண்டே இந்தத் தேவையற்ற காரணங்களைப் புறக்கணிக்க முடியும்.

டூரெட்ஸ் பாதிப்புக்குள்ளான அனைவரும் பிற நோய் பாதிப்பும் உடையவர்களாக இருப்பதில்லை என்ற போதும், சிறப்பு மருத்துவ மையங்களில் இந்த பாதிப்பின் சிகிச்சைக்காக வரும் பெரும்பாலான நோயாளிகளுக்கு இயக்க மற்றும் குரல் ஒலி நடுக்கங்களுடன் பிற நோய் பாதிப்புகள் ஏற்பட்டிருப்பதற்கான அறிகுறியும் தென்படுகின்றன. கவனப்பற்றாக்குறை அதியியக்கச் சீர்கேடு (எ.டி.டி அல்லது எ.டி.எச்.டி), மனதை அலைக்கழிக்கும் சீர்கேடு (ஒ.சி.டி), கற்றல் குறைபாடுகள் மற்றும் தூக்கச் சீர்கேடுகள் உள்ளிட்டவை இது தொடர்புடைய மற்ற பாதிப்புகள் ஆகும். டூரெட்ஸ் மற்றும் எ.டி.எச்.டி ஆகிய இருபாதிப்புக்குள்ளான நோயாளிகள், பலவந்தமான நடவடிக்கைகள், பலவீனமான செயல்பாடுகள் அல்லது புலனுணர்வு சார்ந்த குறைபாடுகளை வெளிப்படுத்துவதால், இருபாதிப்புள்ள நிலைகள் இருக்கிறதா என்பதைக் கண்டறிவதும் சிகிச்சையளிப்பதும் முக்கியமாகலாம். குழந்தைகளுக்கு நடுக்கங்கள் ஏற்படும் போது, அது தடைபடும் நிகழ்வானது பொதுவாக இருபாதிப்புகள் தன்மை கொண்ட பாதிப்புகளினால் அதிகமாகிறது. இதனால் குழந்தைகளுக்கு அதிக சிரமம் ஏற்படும். எ.டி.எச்.டி பாதிப்பு இல்லாத நிலையில் உள்ள நடுக்கச் சீர்கேடுகள், சீர்குலைக்கும் நடவடிக்கைகள் அல்லது பலவீனமான செயல்பாடுகள் போன்ற விளைவுகளை ஏற்படுத்துவதில்லை. அதே சமயம் இரு நோய் பாதிப்புக்கு உள்ள நோயாளிகளுக்கு பள்ளியில், குடும்பத்தில் அல்லது நெருங்கிய உறவினர்களிடம் பலவீனமான செயல்பாடுகள் அதிகமாக உள்ளன. மேலும் அவர்களுக்கு சிகிச்சை தேவையா இல்லையா என்பதையும் இதுவே தீர்மானிக்கிறது.

ஒ.சி.டி மற்றும் எ.டி.எச்.டி போன்ற இருபாதிப்புள்ள நிலைகளானவை நடுக்கங்களைக் காட்டிலும் அதிக பலவீனம் மேற்படுத்துபவையாக இருப்பதன் காரணமாக, நடுக்கங்களுடன் கூடிய நோயாளிகளின் பாதிப்பை மதிப்பிடுவதில் இந்த நிலைகள் முக்கியத்துவம் பெறுகின்றன. சாமுவேல் சின்னர் (Samuel Zinner, MD), "நடுக்கச் சீர்கேடுகளைக் காட்டிலும் இருநோய் பாதிப்புள்ள நிலையே, நடவடிக்கை சார்ந்த செயல்பாடுகளின் நிலையை நிர்ணயிப்பதில் மிகவும் வலிமையானது என்பதை கவனிப்பது மிகவும் முக்கியமானதாகும்" என்று கூறியுள்ளார். நடுக்கச் சீர்கேடுகளுக்காகச் சோதிக்கப்படும் நோயாளிகளின் முதல்கட்ட பரிசோதனையில் நோயாளியின் நடுக்கம் தொடர்பான குடும்ப வரலாறு, எ.டி.எச்.டி, மனதை அலைக்கழிக்கும் அறிகுறிகள், மற்ற நீண்டகால மருத்துவ, உளவியல் ரீதியான மற்றும் நரம்பு சம்பத்தப்பட்ட பாதிப்புகளின் நிலைகள் உள்ளடக்கிய முழுமையாக பரிசோதனை மேற்கொள்ளப்பட வேண்டும். கற்றல் குறைபாடுகளுடன் கூடிய டி.எஸ் குறைபாடுள்ள குழந்தைகள் மற்றும் வயது வந்தோர் ஆகியோருக்கு உளவிய கற்பித்தல் சோதனை தேவையானதாக இருக்கிறது. குறிப்பாக எ.டி.எச்.டி பாதிப்பும் உள்ள குழந்தைகளுக்கு இது அவசியம். இருநோய் பாதிப்புகளைக் அறுதியிடாமல் விடுவதன் விளைவாக செயலியல் பலவீனக் குறைபாடுகள் ஏற்படலாம். மேலும் இதனைக் கண்டறிந்து அதற்கு தகுந்த சிகிச்சை அளிப்பதன் மூலமாக அவர்களின் செயல்பாடுகளை மேம்படுத்தலாம். மன அழுத்தம், தூக்கச் சிக்கல்கள், சமூகத்தில் அசெளகரியமான உணர்வு மற்றும் தன்னைத்தானே காயப்படுத்திக் கொள்ளுதல் உள்ளிட்ட சிக்கல்கள் இதனால் ஏற்படலாம்.

டூரெட்ஸ் பாதிப்புக்குள்ளானவர்களுக்கான சிகிச்சை முறையில், முதலில் நோயாளிக்குள்ள மிகவும் சிக்கலான அல்லது பலவீனப்படுத்தும் அறிகுறிகளைக் கண்டறிந்து அவற்றைச் சமாளிப்பதற்கு உதவுவதே முக்கியமாகக் கருதப்படுகிறது. டூரெட்ஸ் பாதிப்புள்ள பெரும்பாலான நோயாளிகள் மிதமாகவே பாதிக்கப்பட்டிருக்கின்றனர். அதனால் அவர்களுக்கு மருந்தியல் சம்பந்தப்பட்ட சிகிச்சை தேவையில்லை. மாறாக அவர்களுக்கு உளவியல் சார் நடத்தை சிகிச்சை, கல்வி மற்றும் ஐயத்தைப் போக்குதல் போன்றவை போதுமானதாக இருக்கும். சிகிச்சை அவசியம் என்ற நிலையில், இந்தப் பாதிப்புக்கான சிகிச்சைகளை நடுக்கங்களுக்கானவை மற்றும் இருநோய் பாதிப்புள்ள நிலைகளுக்கானவை என இரு வகையாகப் பிரிக்கலாம். இவை இருக்கும்பட்சத்தில், இந்த சிகிச்சைகளால் ஏற்படும் பலவீன விளைவு நடுக்கங்களால் ஏற்படுவதைக் காட்டிலும் அதிகமாகும். நடுக்கங்கள் ஏற்படும் அனைத்து நோயாளிகளும் இருநோய் பாதிப்புக்குள்ளானவர்களாக இருக்க மாட்டார்கள். ஆனால் அந்த பாதிப்புகள் ஏற்படும் நோயாளிகளுக்கு அத்ததைய பாதிப்புகளுக்கு முன்னுரிமை அளிக்கப்பட்டு சிகிச்சையளிக்கப்படும்.

டூரெட்ஸ் பாதிப்பு குணமாவதற்கு மருந்துகள் இல்லை. மேலும் எந்தவித பாதகமான விளைவுகளையும் ஏற்படுத்தாமல் நோயாளியின் பாதிப்பைத் தணிக்கக்கூடிய உலகளவில் பயன்தரத்தக்க மருந்துகளும் ஏதுமில்லை. நடுக்கச் சீர்கேடுகளுக்கான நிருவகித்தல் திட்டத்தில் அறிவு, கல்வி மற்றும் புரிந்துகொள்ளுதல் போன்றவை முக்கியமானவையாக உள்ளன. டூரெட்ஸ் பாதிப்பின் அறிகுறிகளுக்கான நிருவகித்தலில், மருந்தியல் சார்ந்த, நடத்தை சார்ந்த மற்றும் உளவியல் சார்ந்த சிகிச்சைகள் உள்ளன. மருந்து சிகிச்சை என்பது மிகவும் தீவிரமான அறிகுறிகளுக்காக மட்டுமே மேற்கொள்ளப்படுகின்றது. மன அழுத்தம் மற்றும் சமூகத்தில் இருந்து தனித்திருத்தல் ஆகியவற்றைத் தவிர்ப்பதற்கு அல்லது சீர்படுத்துவதற்கு உதவும் பொருட்டு மற்றும் குடும்ப ஆதரவை மேம்படுத்தும் பொருட்டு மற்ற சிகிச்சைகளும் (ஆதரவு உளவியல் சிகிச்சை அல்லது புலனறிவு நடத்தை சார் சிகிச்சை போன்றவை) மேற்கொள்ளப்படலாம். நோயாளி, அவரது குடும்பம் மற்றும் சுற்றியுள்ள சமூகம் (நண்பர்கள், பள்ளி மற்றும் தேவாலயம் போன்ற இடங்கள்) ஆகியோருக்கு கற்பித்தல் என்பது முதன்மையான சிகிச்சை அம்சமாக உள்ளது. மேலும் மிதமான பாதிப்புக்குள்ளான நோயாளிகளுக்கு இதுவே போதுமானதாக உள்ளது.

அறிகுறிகள் செயல்பாடுகளில் குறுக்கிடும் போது அதைச் சரிசெய்ய உதவும் பொருட்டு மருந்துகள் இருக்கின்றன. ரிஸ்பெரிடோன் (risperidone) (வர்த்தகப் பெயர்: ரிஸ்பெரிடால் (Risperdal)), ஜிப்ராசிடோன் (ziprasidone) (ஜியோடோன் (Geodon)), ஹாலோபெரிடோல் (haloperidol) (ஹால்டோல் (Haldol)), பிமோசைடு (pimozide) (ஓராப் (Orap)) மற்றும் ஃப்ளூபெனாசின் (fluphenazine) (ப்ரோலிக்சின் (Prolixin)) போன்ற வழக்கமான மற்றும் அசாதாரண நடத்தை மாற்று மருந்துகள் இச்சிகிச்சையில் மிகவும் ஆற்றல் மிக்கவைகளாக நிரூபிக்கப்பட்ட மருந்துப் பிரிவுகளாக உள்ளன. மேலும் இவை நீண்டகால மற்றும் குறைந்தகால பாதகமான விளைவுகள் கொண்டவையாக இருக்கலாம். குளோனிடைன் (clonidine) (வர்த்தகப் பெயர்: கேட்டபிரெஸ் (Catapres)) மற்றும் குவான்ஃபாசைன் (guanfacine) (டெனெக்ஸ் (Tenex)) போன்ற அதீத மன அழுத்தத்திற்கு எதிராக செயல்படுபவைகளும் நடுக்கங்களுக்குச் சிகிச்சையளிப்பதற்காக பயன்படுத்தப்படுகின்றன. இவற்றில் ஆற்றல் மாறுபட்டு இருப்பதாக ஆய்வுகள் தெரிவிக்கின்றன. ஆனால் இவை நடத்தை மாற்று மருந்துகளைக் காட்டிலும் குறைவான பக்க விளைவுகள் கொண்டதாக இருப்பதாகத் தெரியவந்துள்ளது. வினையூக்கிகள் மற்றும் பிற மருந்துகள் நடுக்கச் சீர்கேடுகளுடன் சேர்ந்து எ.டி.எச்.டி பாதிப்புக்குள்ளாகும் போது சிகிச்சையளிப்பதற்கு பயனுள்ளதாக இருக்கலாம். வினையூக்கி சிகிச்சை முயற்சிகள் தோல்வியடையும் போது பல்வேறு மருந்துப் பிரிவுகளைச் சேர்ந்த மருந்துகள் பயன்படுத்தப்படலாம். அவற்றில் குவான்ஃபாசின் (guanfacine) (வர்த்தகப் பெயர்: டெனெக்ஸ் (Tenex)), அடாக்சிடின் (atomoxetine) (ஸ்ட்ராட்டெர (Strattera)) மற்றும் மன அழுத்தத்திற்கு எதிரான ட்ரைசைக்ளிக்குகள் போன்றவையும் அடங்கும். குளோமிப்ராமைன் (Clomipramine) (அனாஃப்ரானில் (Anafranil)), ஏ ட்ரைசைக்ளிக் மற்றும் ஃப்ளூ ஆக்சிடைன் (fluoxetine) (ப்ரோஷாக் (Prozac)), செர்ட்ராலின் (sertraline) (ஜோலோஃப்ட் (Zoloft)) மற்றும் ஃப்ளூவோ ஆக்சமைன் (fluvoxamine) (லுவோக்ஸ் (Luvox)) ஆகியவை உள்ளடக்கிய மன அழுத்ததிற்கு எதிரான மருந்துகளின் பிரிவான எஸ்.எஸ்.ஆர்.ஐகள் போன்ற மருந்துகள் டூரெட் பாதிப்புடன் மனதை அலைக்கழிக்கும் சீர்கேட்டின் அறிகுறிகள் தென்படும் நோயாளிகளுக்குப் பயன்படுத்தப்படலாம். நிகோடின் தொகுப்புகள் உள்ளிட்ட மற்ற பல்வேறு மருந்துகளும் இப்பாதிப்புக்கு முயற்சி செய்யப்பட்டு வருகின்றன, ஆனால் அவற்றின் பயன்பாடு குறித்த சான்றுகள் நம்பத்தக்கவையாக இல்லை.

நடுக்கங்களினால் ஏற்படும் பாதிப்பினால் மருத்துவரைச் சந்திக்கும் குழந்தைகளில் பெரும்பாலானோர் தீவிரமான நடுக்கங்கள் உடையவர்களாகவோ மற்றும் உடலைக் களைப்புறச்செய்யும் மற்றும் நலிவுறச் செய்யும் நடுக்கங்கள் உடையவர்களாகவோ இருப்பதன் காரணமாக உடனடியாக மருந்துகள் தருவது அல்லது அடிக்கடி மருந்துகளை மாற்றுவது சரியான முறையல்ல. பெரும்பாலும் விளக்கமளித்தல், ஐயத்தைப் போக்குதல், நிலைமையைப் புரியவைத்தல் மற்றும் ஆதரவான சூழ்நிலை ஆகியவை கிடைத்தால் நடுக்கங்கள் படிப்படியாக தணிந்துவிடலாம். மருந்துகள் பயன்படுத்தப்படும் போது, மருந்து வழங்குதலின் குறிக்கோள் அறிகுறிகளை நீக்குவது அல்ல. அறிகுறிகளை நிர்வகிப்பதற்கு தரப்படும் இந்த மருந்துகள் எந்த பாதகமான விளைவுகளையும் ஏற்படுத்தாத அளவில் குறைந்த அளவில் தரப்பட வேண்டும். அவ்வாறு அதிகமாக கொடுக்கப்பட்டால் அவை, பாதிக்கப்பட்டவருக்கு ஏற்பட்ட அறிகுறிகளைக் காட்டிலும் அதிகமான அளவில் சிக்கல்களை ஏற்படுத்த வாய்ப்புள்ளது.

ஒ.சி.டி பாதிப்பு ஏற்பட்டிருக்கும் போது புலனறிவு சார்ந்த நடத்தை சார் சிகிச்சை (Cognitive behavioral therapy) (சி.பி.டி) பயனுள்ள சிகிச்சையாக இருக்கிறது. மேலும் நடுக்கங்களுக்கான சிகிச்சையில் தலைகீழான பழக்கங்களின் பயன்பாடு பலனளிப்பதாக இருப்பதாக நிரூபிக்கும் ஆதாரங்கள் அதிகிரித்துவருகின்றன. உடற்பயிற்சி, யோகாசனம் அல்லது தியானம் போன்ற இளைப்பாறல் நுட்பங்கள், நடுக்கங்களை அதிகரிக்கும் அழுத்தத்தைத் தணிப்பதற்கு பயன் நிறைந்ததாக இருக்கலாம். ஆனால் பெரும்பாலான நடத்தை சார் நடவடிக்கைகள் (தலைகீழான பழக்கங்கள் தவிர்த்து இளைப்பாறல் பயிற்சிகள் மற்றும் உடல் இயங்கல் மாற்றக் குறிப்பு போன்றவை) முறையாக மதிப்பீடு செய்யப்படவில்லை, மேலும் அவை டூரெட்ஸ் பாதிப்புக்கான சிகிச்சைகளில் பரிசோதனை ரீதியான ஆதரங்களைக் கொண்டிருக்கவில்லை.

டூரெட் நோய்க்குறியீடு ஒரு வரம்பு கொண்ட சீர்கேடு ஆகும். இதன் தீவிரத்தன்மை மிதமானதிலிருந்து தீவிரமானது வரையிலான வரம்பைக் கொண்டது. பெரும்பாலான நோயாளிகள் மிதமான அளவில் பாதிப்புக்குள்ளாகியிருப்பர். அவர்களுக்கு சிகிச்சை எதுவும் தேவையில்லை. இவ்விதமான நோயாளிகளுக்கு, சாதாரணமாக கவனித்தால் அவர்களுக்கு அந்த பாதிப்பு இருப்பதே தெரியாத அளவுக்கு அவர்களின் அறிகுறிகளின் தாக்கம் மிகவும் குறைவாக இருக்கும். ஒட்டுமொத்தமாக நோய் முன்கணிப்பு நேர்மறையானதாக இருக்கிறது. ஆனால் டூரெட் நோய்க்குறியீடினால் பாதிக்கப்பட்டுள்ள சிறுபான்மை அளவிலான குழந்தைகளுக்கு, வளர்ந்த வயது வரை தொடர்ந்து தீவிரமான அறிகுறிகளைக் கொண்டுள்ளனர். 19 வயதுடைய 46 நபர்களிடம் மேற்கொள்ளப்பட்ட ஓர் ஆய்வில், 80 சதவீதத்தினருக்கு அவர்களது அறிகுறிகளால் ஒட்டு மொத்த செயல்பாடுகளில் ஏற்பட்ட பாதிப்பு குறைந்த அளவில் இருந்து மிதமான அளவு வரை இருந்தன. மீதமிருந்த 20 சதவீதத்தினரது அறிகுறிகள் அவர்களது செயல்பாடுகளில் மிதமான பாதிப்புகளைக் கொண்டிருந்தன எனத் தெரியவந்தது. அரிதான தீவிர பாதிப்புகள் உள்ள நோயாளிகளுக்கு பணியில் நீடித்திருக்க இயலாத நிலை அல்லது சமூக வாழ்க்கையில் முழுமை ஏற்படுவதில் தடை ஏற்படலாம். டூரெட்ஸ் பாதிப்புக்குள்ளான 31 நபர்களை வைத்து மேற்கொள்ளப்பட்ட பின் தொடர் ஆய்வில், அனைவருமே அவர்களது உயர்நிலை பள்ளிப்படிப்பை முடித்துவிட்டிருந்தனர் என்றும், அதில் 52 சதவீதத்தினர் குறைந்த பட்சம் 2 ஆண்டுகளாவது கல்லூரிப் படிப்பேனும் நிறைவு செய்திருந்தனர் என்றும் 71 சதவீதத்தினர் முழு நேரப் பணியாளர்களாக சேர்ந்திருந்தனர் அல்லது மேற்படிப்பு படித்துக் கொண்டிருந்தனர் என்றும் தெரியவந்தது.

இந்நோய் அறிகுறி தீவிரமாக இருந்தபோதும் டூரெட்ஸ் பாதிப்புக்குள்ளானவர்கள் சாதாரண ஆய்ட் காலம் கொண்டவர்களாக இருக்கின்றனர். இதன் அறிகுறிகள் சிலருக்கு ஆயுள் முழுவதும் நீடிப்பதாகவும் நீண்ட காலம் நீடிப்பதாகவும் இருப்பினும், இந்த பாதிப்பானது உடலைச் சிதைப்பதாகவோ அல்லது உயிருக்கு ஆபத்தானதாகவோ இருப்பதில்லை. டூரெட்ஸ் பாதிப்புக்குள்ளானோரிடமும் நுண்ணறிவு இயல்பானதாகவே இருக்கும். இருந்த போதும் அவர்களுக்கு கற்றல் குறைபாடுகள் இருக்கலாம். வயது குறைவாக இருக்கும் போது ஏற்படும் நடுக்கங்களின் தீவிரத்தன்மையை வைத்து அவர்களது முதிய வயதில் நடுக்கங்களின் தீவிரத்தன்மை எவ்வாறு இருக்கும் என கணிக்க இயலாது. மேலும் நோய் முன்கணிப்பு பொதுவாக சாதகமானதாகவே இருக்கிறது. எனினும் குறிப்பிட்ட நோயாளிக்கு பாதிப்பு எப்படி இருக்கலாம் என்பதை முன்கணிப்பு செய்வதற்கான வழிகள் ஏதுமில்லை. டூரெட்ஸ் பாதிப்புடன் தொடர்புடைய மரபணு அல்லது மரபணுக்கள் இன்னும் கண்டறியப்படவில்லை. மேலும் இப்பாதிப்புக்கு சாத்தியமுள்ள "குணப்படுத்தும் மருந்துகள்" ஏதுமில்லை. சாதாரண மக்களுக்கு ஏற்படுவதைக் காட்டிலும் அதிகளவில் இப்பாதிப்புக்குள்ளானோருக்கு ஒற்றைத் தலைவலிகள் மற்றும் தூக்கக் குழப்பங்கள் ஏற்படுவதாகத் தெரிகிறது.

பெரும்பாலான குழந்தைகளில் இந்நிலையானது அவர்கள் வளர வளர மேம்படுவது பல்வேறு ஆய்வுகளில் நிரூபிக்கப்பட்டுள்ளது. நோயாளி ஒருவரை பரிசோதனை செய்யும் நேரத்தில் அவர்களது நடுக்கங்கள் அதன் அதி தீவிர நிலையில் இருக்கக்கூடும். மேலும் பாதிக்கப்பட்டவரது குடும்ப நபர்கள் மற்றும் நண்பர்கள் அவரது நிலையைப் புரிந்துகொள்வதன் மூலமாக அவரிடம் மேம்பாடான நிலையைக் காணலாம். புள்ளிவிவரங்களின் படி, நடுக்கத்தின் தீவிரத் தன்மை வெளிப்படும் உச்ச அளவு வயது என்பது பொதுவாக எட்டு வயதுக்கும் பன்னிரண்டு வயதுக்கு இடைப்பட்ட வயதாகும். அந்த வயதில் இருந்து வாலிப வயது வரையில் படிப்படியாக நடுக்கத்தின் தீவிரத்தன்மை பெரும்பாலானோருக்குக் குறைந்துவிடும். பருவமடைதலின் போது நடுக்கங்கள் அதிகரிப்பதாக பரவலாக நம்பப்படுகிறது, ஆனால் இதற்கு மாறாக, நடுக்கங்களின் தீவிரத் தன்மைக்கும் பருவமடைதலுக்கும் எந்த தொடர்பும் இல்லை என ஒரு ஆய்வு தெரிவிக்கிறது. பல நோயாளிகளில் வாலிபப் பருவத்திற்குப் பிறகு நடுக்க அறிகுறிகள் முழுமையாக தணிந்துவிடுகின்றன. எனினும் வாலிபப்பருவத்தினருக்கு ஏற்படும் நடுக்கங்களை ஒளிநாடாவில் பதிவு செய்து மேற்கொள்ளப்பட்ட ஒரு ஆய்வில், குழந்தைப் பருவத்தை ஒப்பிடுகையில் நடுக்கங்கள் குறைவானதாக இருந்ததாகக் கண்டறியப்பட்டது, மேலும் நடுக்கத்தின் தீவிரத்தன்மை வாலிபப் பருவத்தில் மேம்படுவதாக அனைத்து மதிப்பீடுகளும் தெரியப்படுத்தின எனினும், 90% வாலிபப் பருவத்தினர் தொடர்ந்து நடுக்கங்கள் கொண்டிருந்தது தெரியவந்தது. நடுக்கங்கள் இல்லை என நினைத்துக் கொண்டிருந்த வாலிப வயதினரில் பாதி பேரிடம் நடுக்கங்களுக்கான ஆதாரங்கள் இருந்தது வெளிப்பட்டது.

பாதிக்கப்பட்ட குழந்தைகளின் பெற்றோர்களில் பலர் அவர்கள் குழந்தைகளாக இருந்த போது இதே பாதிப்புக்கு ஆளாகியிருக்கலாம் என்பதனை அறிந்துகொள்ளாமலே இருக்கின்றனர். வளர வளர டூரெட்ஸ் பாதிப்பு தணிந்துவிடுவதன் காரணமாகவும் மிதமான அளவில் பாதிப்புடைய டூரெட்ஸ் இருப்பவர்கள் தற்போது அதிகளவில் ஏற்றுக்கொள்ளப்படுவதன் காரணமாகவும், பாதிக்கப்பட்ட குழந்தையின் பெற்றோர்களுக்கும் நடுக்கங்கள் இருந்தது அவர்களது சந்ததியினரை ஆய்வு செய்யும் வரை தெரியாமல் போகலாம். பாதிப்புக்குள்ளான குழந்தைகளை மருத்துவமனைக்கு அழைத்துவரும் பெற்றோர்கள் அவர்களுக்கும் குழந்தைப் பருவத்தில் நடுக்கங்கள் இருந்திருக்கலாம் என்பதை அறிந்த பிறகு அவர்களது குடும்ப உறுப்பினர்கள் அனைவரும் சோதனை செய்யப்படுவதும் பொதுவானதாகும்.
டூரெட்ஸ் பாதிப்புக்குள்ளான குழந்தைகள் அவர்களது நடுக்கங்கள் மற்றவர்களால் "வினோதமானதாக" பார்க்கப்பட்டால் சமூக ரீதியாக மிகவும் பாதிப்படையலாம். ஒரு குழந்தைக்கு செயலிழக்கச் செய்யும் நடுக்கங்கள் அல்லது சமூக அல்லது கல்வி சார்ந்த செயல்பாட்டில் குறுக்கிடும் நடுக்கங்கள் இருந்தால், ஆதரவு உளவியல் சிகிச்சை அல்லது பள்ளியில் தங்கி படிக்கும் வசதி அந்த குழந்தைக்கு உதவிபுரிவதாக அமையலாம். ஒருவரின் ஒட்டு மொத்த செயல்பாட்டில் நடுக்கங்களைக்காட்டிலும் இருநோய் பாதிப்பு நிலைகள் (எ.டி.எச்.டி அல்லது ஒ.சி.டி போன்றவை) பெருமளவு தாக்கத்தை ஏற்படுத்தலாம் என்பதன் காரணமாக, அறிகுறிகள் மற்றும் பலவீனப்படுத்தும் செயல்பாடுகள் இருக்கும் போது இருநோய் பாதிப்பு சார்ந்த முழுமையான பரிசோதனை மேற்கொள்ளப்படுகிறது.

டூரெட்ஸ் பாதிப்புக்குள்ளான நபருக்கு ஆதரவான சூழ்நிலை மற்றும் குடும்பம் அமைவதன் காரணமாக இந்த சீர்கேட்டினை நிருவகிப்பதற்கான திறனை பாதிக்கப்பட்ட நபர் பெறலாம். டூரெட்ஸ் பாதிக்கப்பட்ட நபர் சமூகத்தின் முன்பு அவரது நடுக்கங்களை மறைத்துக்கொள்ள கற்றுக்கொள்ளலாம் அல்லது பெருமுயற்சியின் காரணமாக அவரது நடுக்கங்களை ஆற்றலாக மாற்றிவிடலாம். டூரெட்ஸ் பாதிக்கப்பட்ட நபர்களில் பலர் திறமை வாய்ந்த இசையமைப்பாளர்கள், விளையாட்டு வீரர்கள், பேச்சாளர்கள் மற்றும் அலுவலர்கள் என அனைத்துத் துறைகளிலும் காணப்படுகின்றனர். வாலிபப் பருவத்தில் ஏற்படும் நடுக்கங்கள் பெரும்பாலும் உண்மையான தீவிரத்தன்மையை வெளிப்படுத்துவதாக இல்லாமல் அவர்களது குழந்தைப் பருவத்தில் இருந்த தீவிரத்தன்மையின் காரணமாக அவர்களுக்கு தீவிரமான நடுக்கம் இருப்பதாக நினைத்துக் கொள்வதால் ஏற்படுவதாகவே இருக்கின்றன. புரிந்து கொள்ளப்படும் மற்றும் ஆதரவான சூழல் கிடைக்கும் பாதிக்கப்பட்ட குழந்தைகளைக் காட்டிலும், வீட்டில் அல்லது பள்ளியில் தவறாக புரிந்து கொள்ளப்படும், தண்டிக்கப்படும் அல்லது கேலி செய்யப்படும் குழந்தைகளுக்கு பாதிப்பு மிகவும் மோசமானதாக இருக்கும்.

டூரெட் நோய்க்குறியீடானது உலகம் முழுவதும் உள்ள அனைத்து சமூகம் மற்றும் இனங்களிலும் காணப்படுகிறது. மேலும் பெண்களைக் காட்டிலும் ஆண்களுக்கு மூன்றிலிருந்து நான்கு மடங்கு அதிகமாக இப்பாதிப்பு ஏற்படுகிறது. டூரெட் நோய்க்குறியீடுக்கான நடுக்கங்கள் குழந்தைப் பருவத்தில் தொடங்கிவிடுகிறது. அது பாதிக்கப்பட்டவர் வளர வளர குறைந்து விடுகிறது அல்லது தணிந்துவிடுகிறது. ஆகையால் பெரும்பாலான வாலிபர்களுக்கு இதற்கான அறுதியிடல் தேவையற்றதாக இருக்கிறது. மேலும் நோய்ப் பரவலானது வாலிபப் பருவத்தினரைக் காட்டிலும் குழந்தைகளுக்கு மிகவும் அதிகமாக இருக்கிறது. வாலிபப் பருவத்தினரைக் காட்டிலும் ஐந்திலிருந்து பன்னிரண்டு மடங்கு அதிகமாக குழந்தைகள் நடுக்கச் சீர்கேடுகளால் பாதிக்கப்பட்டிருக்க வாய்ப்புள்ளது. பொதுவாக நூறில் ஒரு நபர் நடுக்கச் சீர்கேடுகளால் பாதிக்கப்பட்ட நபராக உள்ளார். இதில் குழந்தைப் பருவத்தில் ஏற்படும் நீண்ட கால நடுக்கங்கள் மற்றும் குறைந்த கால நடுக்கங்களும் அடங்கும். ஆயிரம் நபர்களில் ஒன்றிலிருந்து பத்து நபர்கள் வரையில் டூரெட்ஸ் பாதிப்புக்கு ஆளாகியிருப்பதாக பெரும்பாலான ஆய்வாளர்கள் கருதுகின்றனர். ஆயிரம் நபர்களில் ஆறிலிருந்து எட்டு குழந்தைகளுக்கு இப்பாதிப்பு இருப்பதாக பெரும்பாலான ஆய்வுகளில் தெரியவந்திருக்கிறது. அமெரிக்காவில் 2000 ஆம் ஆண்டில் மக்கள் தொகைக் கணக்கெடுப்பைப் பயன்படுத்தி தோராயமாக 53,000–530,000 பள்ளி வயது குழந்தைகளிடம் எடுக்கப்பட்ட கணக்கெடுப்பில் டூரெட்ஸ் பாதிப்புக்குள்ளானோரின் நோய்ப் பரவல் வரம்பு ஆயிரத்திற்கு ஒன்றிலிருந்து பத்து நபர்கள் வரையில் இருந்தது. மேலும் 2001 ஆம் ஆண்டு ஐக்கிய இராச்சியத்தில் மேற்கொள்ளப்பட்ட ஆய்வில் 553,000 நபர்களில் ஐந்து அல்லது அதற்கு மேற்பட்ட வயதுடையோரில் ஆயிரத்துக்கு பத்து பேர் டூரெட்ஸ் பாதிப்புக்குள்ளானவர்களாக இருந்தனர். பெரியவர்களில் பெரும்பாலான பாதிப்புகள் மிதமானவையாக இருக்கின்றன, பெரும்பாலும் இப்பாதிப்பு இருப்பது கிட்டத்தட்ட கண்டறிய முடியாதபடியே இருக்கிறது.

டூரெட்ஸ் பாதிப்பானது பல்வேரு இருநோய் பாதிப்பு நிலைகளுடன் அல்லது உடன் நிகழ் நோய்களுடன் தொடர்புடையதாக இருக்கிறது. அத்தகைய பாதிப்புகளே பாதிக்கப்பட்ட குழந்தைகள் பலவீனமடைவதற்கான முக்கிய காரணமாக இருக்கின்றன. சிறப்பு டூரெட்ஸ் மருத்துவமனைகளில் பரிசோதனை மேற்கொள்ளப்பட வேண்டும் என்ற அவசியமுள்ளபடி மிகவும் தீவிரமான அறிகுறிகள் வெளிப்படும் நோயாளிகளில், குறைந்த அளவிலான நோயாளிகள் மட்டுமே மற்ற பாதிப்புகள் இல்லாமல் இருக்கின்றனர். மேலும் மனதை அலைக்கழிக்கும் சீர்கேடு (ஒ.சி.டி) மற்றும் கவனப்பற்றாக்குறை அதியியக்கச் சீர்கேடு (எ.டி.எச்.டி) போன்ற பாதிப்புகள் சில சந்தர்ப்பங்களில் இதனுடன் சேர்ந்து ஏற்படுபவையாக இருக்கின்றன. டூரெட்ஸ் பாதிப்புக்குள்ளான குழந்தைகளில் எ.டி.எச்.டி ஆனது செயல்பாட்டு ரீதியான பலவீனங்கள், பலவந்தமான நடவடிக்கைகள் மற்றும் நடுக்கத்தின் தீவிரத் தன்மை ஆகியவற்றுடன் தொடர்புடையதாக இருக்கிறது. தன்னைத் தானே காயப்படுத்திக் கொள்ளும் நடத்தைகள் (எஸ்.ஐ.பி), மனக்கலக்கம், மன அழுத்தம், ஆளுமைச் சீர்கேடுகள், எதிர்க்கூறு இணக்கமற்ற சீர்கேடு மற்றும் நடத்தைச் சீர்கேடுகள் உள்ளிட்டவை மற்ற இருநோய் பாதிப்புகளாகும். நோயாளிகளின் அறிக்கையை பத்து ஆண்டுகளாக ஆய்வு செய்த ஒரு ஆய்வாளர், டூரெட்ஸ் பாதிப்புக்குள்ளானோரில் 40 சதவீதத்தினர் "டி.எஸ் மட்டும்" அல்லது "துல்லிய டி.எஸ்" மட்டுமே கொண்டவர்களாக இருக்கின்றனர் என்பதனை வெளிப்படுத்தினார். அதாவது, எ.டி.எச்.டி, ஒ.சி.டி மற்றும் மற்ற சீர்கேடுகள் இல்லாமல் வெறும் டூரெட் பாதிப்பு மட்டுமே இருக்கிறது என்பதைக் குறிப்பிடுகிறார்.

ஒரு காலத்தில் டூரெட் நோய்க்குறியீடு மிகவும் அரிதான ஒரு பாதிப்பாக கருதப்பட்டது. 1972 ஆம் ஆண்டு அமெரிக்காவில் தேசிய சுகாதார நிறுவனங்கள் (National Institutes of Health) (என்.ஐ.எச்) அமெரிக்காவில் நூறுக்கும் குறைவானவர்களே இப்பாதிப்புக்கு உள்ளாகியிருந்தனர் என்று கருதியது. மேலும் 1973 ஆம் ஆண்டின் பதிவறிக்கை ஒன்று உலகளவில் 485 நோயாளிகள் மட்டுமே இப்பாதிப்புக்கு உள்ளாகியிருந்தனர் என தெரிவித்தது. எனினும் 2000 ஆண்டிலிருந்து வெளிவந்த பல்வேறு ஆய்வுகள், நோய்ப் பரவலானது முன்பு கருதியிருந்ததைக் காட்டிலும் மிகவும் அதிகமானதாக இருப்பதைக் காட்டின. நோய்ப் பரவல் விகிதத்தில் தற்போதைய மதிப்பீடுகளுக்கும் முந்தைய மதிப்பீடுகளுக்கும் இடையேயான முரண்பாடுகள் பல காரணிகளிலிருந்து உருவாகின்றன. மருத்துவமனையில் பரிந்துரைக்கப்பட்ட நோயாளிகளில் இருந்து எடுக்கப்பட்ட முந்தைய மாதிரிகளின் மூலமாக நிர்ணயிக்கப்பட்ட ஒருதலைச் சார்பு முடிவு, மிதமான நோயாளிகளைக் கண்டறிவதில் மதிப்பீடு முறைகள் தவறியது மற்றும் அறுதியிடல் முறை மற்றும் குறுமட்டங்களில் இருந்த மாறுபாடுகள் போன்றவை இதில் அடங்கும். 2000 ஆண்டுக்கு முன்பு மற்றும் 1980கள் வரையில் வெளியிடப்பட்ட பல்வேறு பரவலான சமூக ஆய்வுகளில், டூரெட்ஸ் நோய்க்குறியீடுக்கான பெரும்பாலான நோய்ப்பரவல் ஆய்வுகள், மூன்றாம் நிலை மருத்துவமனை அல்லது சிறப்பு மருத்துவமையில் பரிந்துரைக்கப்பட்ட நோயாளிகளை மட்டுமே சார்ந்து இருந்தன. மிதமான அறிகுறிகள் கொண்ட குழந்தைகள் சிறப்பு மருத்துவமனைகளுக்குப் பரிந்துரைக்கப்படுவதில்லை. அதனால் இந்த ஆய்வுகள் தீவிர நோயாளிகளை மட்டுமே கருத்தில் கொண்ட ஒரு தலைச் சார்பு முடிவுகளைக் கொண்டிருந்தன. நடுக்கங்கள் அதன் கடுமை மற்றும் வெளிப்பாட்டில் மாறுபட்டதாக இருப்பது, விட்டு விட்டு தோன்றுவது, மருத்துவர்கள், நோயாளிகள், குடும்ப உறுப்பினர்கள், நண்பர்கள் அல்லது ஆசிரியர்களால் கண்டுபிடிக்க இயலாமல் இருந்தல் ஆகியவற்றின் காரணமாக டூரெட் நோய்க்குறியீடுக்கான ஆய்வுகளில் பிழைகள் ஏற்பட வாய்ப்புகள் அதிகமுள்ளன. டூரெட் நோய்க் குறியீடு பாதிப்புக்குள்ளானோரில் தோராயமாக 20 சதவீதத்தினர் அவர்களுக்கு நடுக்கங்கள் ஏற்படுவதை அறியாமலே உள்ளனர். நடுக்கங்கள் பொதுவாக கண்டறியப்பட முடியாமலும் கண்டறிவதற்கு சிரமமானதாகவும் இருக்கின்றன என்பதை சமீபத்திய ஆய்வுகள் ஏற்றுக்கொண்டுள்ளன. அதனால் பரிந்துரைகளைச் சார்ந்திருந்த பழைய ஆய்வுகளைக் காட்டிலும் புதிய ஆய்வுகளில் நேரடி வகுப்பறைக் கண்காணிப்பு மற்றும் பல்வேறு தகவலளிப்பவர்கள் (பெற்றோர், ஆசிரியர் மற்றும் பயிற்சி பெற்ற கண்காணிப்பாளர்கள்) பயன்படுத்தப்படுவதால் அதிகளவு நோயாளிகள் கண்டறியப்பட்டனர். அறுதியிடல் குறுமட்டம் மற்றும் மதிப்பீட்டு முறை ஆகியவை மிதமாக பாதிக்கப்பட்ட நோயாளிகளையும் கண்டறியும் விதமாக மாறியதன் காரணமாக, மதிப்பீட்டில் நோய்ப் பரவல் அளவு அதிகரித்தது.

1489 ஆம் ஆண்டு ஜேக்கப் ஸ்ப்ரிங்கர் மற்றும் ஹென்ரிச் கிரெமர் (Jakob Sprenger and Heinrich Kraemer) எழுதிய "Malleus maleficarum" ("சூனியக்காரியின் சுத்தியல்") என்ற புத்தகத்தில் முதன் முறையாக டூரெட் நோய்குறியீடைப் பற்றி சொல்லப்பட்டிருந்தது. ஒரு மதகுருவின் நடுக்கங்கள் "தீய ஆவியினால் உண்டாவதாக நம்பப்படுவதாக" அந்தப் புத்தகத்தில் விவரிக்கப்பட்டிருந்தது. 1825 ஆம் ஆண்டில் பிரெஞ்சு மருத்துவரான ஜீன் மார்க் காஸ்பர்டு இடார்டு (Jean Marc Gaspard Itard) டூரெட் நோய்குறியீடுள்ள நோயாளியைப் பற்றி முதலில் அறிக்கையளித்ததர். அவரது காலத்தில் சமுதாயத்தில் உயர்ந்த இடத்தில் இருந்த பெண்மணியான மார்கஸ் டி டெம்பெயரைப் (Marquise de Dampierre) பற்றி அந்த அறிக்கையில் விவரித்திருந்தார். ஜீன்-மார்டின் கேர்காட் (Jean-Martin Charcot) என்ற செல்வாக்குமிக்க பிரெஞ்சு மருத்துவர் அவரது சகமருத்துவரான பிரெஞ்சு மருத்துவரும் நரம்பியல் வல்லுனருமான ஜார்ஜஸ் ஆல்பர்ட் எடோர்டு புரூட்டஸ் ஜில்லெஸ் டி லா டூரெட்டேவிடம் (Georges Albert Édouard Brutus Gilles de la Tourette), சல்பட்ரையர் மருத்துவமனையில் இருந்த நோயாளிகளை ஆய்வு செய்து நரம்புத்தளர்ச்சி மற்றும் கொரிய வலிப்பு ஆகியவற்றிலிருந்து வேறுபட்டிருந்த ஒரு நோயைப் பற்றி அறியுமாறு பணித்தார்.

1885 ஆம் ஆண்டில் "நரம்புகள் சார்ந்த நோய்க்கான ஆய்வை" புரூட்டஸ் ஜில்லெஸ் டி லா டூரெட்டே வெளியிட்டார். ஒன்பது நோயாளிகளைக் கொண்டு ஆய்வு நடத்திய அவர், புதிதான மருத்துவ வகை ஒன்று கண்டிப்பாக வரையறுக்கப்பட வேண்டுமென அந்த ஆய்வில் தெரிவித்திருந்தார். பின்னர் ஜில்லெஸ் டி லா டூரெட் வின் பெயரை கார்கோட் அந்த நோய்க்கு வைத்தார்.

நடுக்கங்களைப் பற்றி விவரிப்பதிலும் சிகிச்சையளிப்பதிலும் அடுத்த நூற்றாண்டில் சிறிது முன்னேற்றம் ஏற்பட்டது. இருபதாம் நூற்றாண்டின் போது இந்த நோய்க்குறியீட்டினைப் பற்றிய உளவியல் ரீதியான காரணங்களைக் கருத்தில் கொள்ளும் மருத்துவப் பார்வை மேலோங்கியது. 1918-1926 வரை மூளையழற்சி கொள்ளை நோய் பரவி பெரும்பாலானோருக்கு நடுக்கச் சீர்கேடுகள் பாதிப்பு ஏற்பட்டதைத் தொடர்ந்து டூரெட் நோய்க்குறியீடு உள்ளிட்ட இயக்க சீர்கேடுகள் உயிரினங்களின் மூலமாக் வந்திருக்க சாத்தியக்கூறு இருப்பது உணரப்பட்டது.

1960கள் மற்றும் 1970களின் போது நடுக்கங்களுக்கான ஹாலோ பெரிடலின் (Haldol) நலம் பயக்கும் விளைவுகள் அறிந்துகொள்ளப்பட்டது. டூரெட் நோய்க்குறியீட்டிற்கான உளவியல் பகுப்பாய்வு ரீதியான அணுகுமுறைகள் கேள்விக்கு உள்ளாக்கப்பட்டன. 1965 ஆம் ஆண்டில் "நவீன நடுக்கச் சீர்கேடு ஆராய்ச்சியின் தந்தை" என அழைக்கப்பட்ட ஆர்தர் கே. ஷாப்பிரோ டூரெட்ஸ் நோயாளிகளுக்கு ஹாலோபெரிடோலைப் பயன்படுத்தி சிகிச்சையளித்து மருத்துவ அணுகுமுறைகளை விமர்சித்து ஆவணங்களை வெளியிட்ட போது இந்த நோய்க்குறியீட்டிற்கான சிகிச்சை முறையில் திருப்பம் உண்டானது.

1990களிலிருந்து டூரெட்ஸ் பற்றிய பெரும்பாலான நடுநிலையான பார்வைகள் உருவாயின. அதன் படி உயிரியல் ரீதியான நோய் தொற்றிக்கொள்ளும் தன்மை மற்றும் சுற்றுப்புறச் நிகழ்வுகள் ஆகியவையும் குறுக்கிடுவதாகக் கருதப்பட்டது. 2000 ஆம் ஆண்டில் அமெரிக்க மனநல அமைப்பு (American Psychiatric Association) டி.எஸ்.எம்-IV-டி.ஆரை வெளியிட்டது. டி.எஸ்.எம்-IV-இன் உரையைத் திருத்தி, நடுக்கச் சீர்கேடுகளின் நோய்க்குறியீடுகளானது கடுந்துன்பம் அல்லது செயல்பாட்டு ரீதியான பலவீனப்படுத்தல் போன்றவற்றுக்கு காரணமாகாது என எழுதப்பட்டது.

1999 ஆம் ஆண்டு முதல் கண்டறிந்த உண்மைகளால் டி.எஸ் அறிவியலானது மரபியல், நரம்பிய இயல்நிலை வரைவு, நரம்பிய உளவியல் மற்றும் நரம்புநோயியல் போன்ற துறைகளில் முன்னேறியது. டூரெட் நோய்க்குறியீட்டை எவ்வளவு சிறப்பாக வகைப்படுத்தலாம் என்பதிலும், மற்ற இயக்க சீர்கேடுகள் அல்லது மனநல சீர்கேடுகளை சார்ந்து எவ்வளவு நெருக்கமாக டூரெட்ஸ் உள்ளது என்பதிலும் கேள்விகள் இன்னும் எழுகின்றன. கொள்ளை நோய் பற்றிய சரியான தரவை இன்றும் பெறமுடியவில்லை. மேலும் தற்போது அளிக்கப்படும் சிகிச்சைகள் அபாயங்களுடனும் எப்போதும் பொறுத்துக்கொள்ள முடியாததாகவே உள்ளன. உயர்-விவர ஊடகமானது ஆழமான மூளை கிளர்ச்சியூட்டல் போன்ற பாதுகாப்பு அல்லது செயல்படுத்தும் திறன் உறுதியடையாத சிகிச்சைகளில் கவனம் செலுத்துகின்றன. செயல்திறன் மற்றும் பக்க விளைவுகளைப் பற்றி ஆய்வு செய்யப்படாத மாற்று சிகிச்சை முறைகளை பல பெற்றோர்கள் பின்பற்றுகின்றனர்.

டூரெட்ஸ் நோய்க்குறியீட்டால் பாதிக்கப்பட்டுள்ள அனைவருக்குமே சிகிச்சையோ மருந்தோ தேவையில்லை. குறிப்பாக, சிகிச்சையின் காரணமாக அவர்களுக்கு ஏதேனும் "இழப்பு" ஏற்படலாம் என்ற நிலையில் இவை கண்டிப்பாக தேவையில்லை. இந்த பாதிப்புக்கு உட்படும் மரபியல் ரீதியான தன்மையினால் ஏதேனும் நன்மைகள் இருக்கலாம் என சிலர் நம்புகின்றனர். "டி.எஸ் மட்டும்" (இரு நோய் பாதிப்பு இல்லாத நிலையுடைய டூரெட்ஸ் ) பாதிக்கப்பட்டுள்ள சிறுவர்கள் வழக்கத்திற்கு மாறாக தனித்திறமை பெற்றிருப்பதாக மருத்துவ அறிக்கைகள் உள்ளதாக ஆதாரங்கள் உள்ளன: டி.எஸ் மட்டும் பாதிக்கப்பட்டுள்ள சிறுவர்களிடம் உள்ள நன்மைகளை நரம்பிய உளவியல் ஆய்வுகள் கண்டறிந்துள்ளன. டி.எஸ் மட்டும் பாதிக்கப்பட்டுள்ள சிறுவர்கள் தங்களை ஒத்த வயதுடையவர்களைவிட வேகமாக செயல்படுகிறார்கள் என இயக்க ஒருங்கிணைவுடைய காலச் சோதனைகளில் கண்டறியப்பட்டதாக ஒரு ஆய்வு கூறுகிறது.

இசைக் கலைஞர்கள், தடகள வீரர்கள் மற்றும் கதையாசிரியர்கள் என அனைத்துத் துறைகளிலும் டூரெட் நோய்க்குறியீடு பாதிப்புக்குள்ளான பிரபலங்கள் பலர் உள்ளனர். மனதை அலைக்கழிக்கும் இயல்புகளை அனுகூலமாக பயன்படுத்தியதற்கு மிகச் சிறந்த உதாரணமாக பதினெட்டாம் நூற்றாண்டைச் சேர்ந்த ஆங்கில எழுத்தாளர் சாமுவேல் ஜான்சன் (Samuel Johnson) உள்ளார். அவருக்கு டூரெட்ஸ் நோய்க்குறியீடு இருந்ததற்கான ஆதாரத்தை ஜேம்ஸ் போஸ்வெல் (James Boswell) வெளியிட்டிருந்தார். 1747 ஆம் ஆண்டு "ஆங்கில மொழி அகராதி" யை ஜான்சன் எழுதினார். அவர் ஒரு மிகச்சிறந்த எழுத்தாளராகவும், கவிஞராகவும், விமர்சகராகவும் இருந்தார்.

மொசார்ட்டுக்கும் (Mozart) டூரெட்ஸ் இருந்ததாக ஊகஞ்செய்யப்பட்டாலும், அதற்கான நம்பகமான ஆதாரங்களை எந்த நிறுவனமும் வல்லுநர்களும் சமர்ப்பிக்கவில்லை. ஏற்கனவே உள்ள ஆதாரங்களிலும் பிரச்சினைகள் உள்ளன.

பொழுதுபோக்குத் துறையானது, டூரெட் நோய்க்குறியீடுடன் உள்ளவர்களை இழி மொழி குறைபாடு நடுக்கம் மட்டுமே கொண்டுள்ளவர்களாகவும் நையாண்டி செய்யும் விதமாகவும் சமுதாயத்திற்குப் பொருந்தாதவர்கள் போல கேலி செய்வதாக விமர்சிக்கப்படுகிறது. பொழுதுபோக்குத் துறையில் அவ்வாறு செய்வதால் டூரெட்ஸ் நோய்க்குறியீட்டால் பாதிக்கப்பட்டுள்ளவர்களை பொதுமக்கள் தவறாகக் கருதுகின்றனர். டூரெட்ஸ் நோய்க்குறியீட்டின் இழி மொழிக் குறைபாடானது, ஐக்கிய ஒன்றியம் மற்றும் பிரிட்டிஷ் ஊடகங்களின் வானொலி மற்றும் தொலைக்காட்சி நிகழ்ச்சிகளுக்கும் தீனியாக உள்ளது.




</doc>
<doc id="211327" url="https://ta.wikipedia.org/wiki?curid=211327" title="காட்டுச் சூரியகாந்தி">
காட்டுச் சூரியகாந்தி

காட்டுச் சூரியகாந்தி ("Tithonia diversifolia") என்பது "சப்பானிய சூரியகாந்தி" என அறியப்படும் பூக்குந்தாவரமாகும். இது கிழக்கு மெக்சிக்கோ மற்றும் மத்திய அமெரிக்காவை தாயகமாகக் கொண்டதும் ஏனைய பகுதிகளுக்கு அறிமுகப்படுத்தப்பட்ட தாவரமாகவுள்ளது. இது வளரும் இடத்திற்கு ஏற்ப ஆண்டுத் தாவராமாகவோ, பல்லாண்டுத் தாவரமாகவோ இருக்கும். 


</doc>
<doc id="211329" url="https://ta.wikipedia.org/wiki?curid=211329" title="பிரகலாத் கேசவ் அத்ரே">
பிரகலாத் கேசவ் அத்ரே

பிரகலாத் கேசவ் அத்ரே என்பவர் மராத்திய எழுத்தாளரும் கவிஞரும் ஆவார்.
இவர் ஆச்சார்யா அத்ரே என்றும் அழைக்கப்பட்டார். மராத்தா என்ற மராத்திய இதழின் நிறுவனரும் ஆசிரியரும் ஆவார். இவர் சில மராத்திய திரைப்படங்களுக்கான கதைகளை எழுதியுள்ளார்.

சியாம்சி ஆய் என்ற பெயரில் இவர் தயாரித்த மராத்திய திரைப்படம் தேசிய விருதினைப் பெற்றது,




</doc>
<doc id="211332" url="https://ta.wikipedia.org/wiki?curid=211332" title="புதிய ஏற்பாட்டு இயேசு வரலாறு">
புதிய ஏற்பாட்டு இயேசு வரலாறு

புதிய ஏற்பாட்டு இயேசு வரலாறு ("Life of Jesus in the New Testament") என்ற தலைப்பில், விவிலியத்தின் பகுதியாகிய புதிய ஏற்பாட்டில் இயேசுவின் வாழ்க்கை, போதனை, சாவு, உயிர்த்தெழுதல் பற்றி நமக்குத் தரப்படும் தகவல் அடிப்படையில் இயேசுவின் வரலாற்றை எடுத்துரைக்கும் முயற்சி குறிக்கப்படுகிறது. 

இந்த நற்செய்தி நூல்களே இயேசுவின் வரலாற்றுக்கு முதன்மை ஆதாரங்கள்.ஆயினும், புதிய ஏற்பாட்டின் பிற நூல்கள் சிலவும் இயேசுவைப் பற்றிய சில தகவல்களைத் தருகின்றன. எடுத்துக்காட்டாக, நற்செய்தி நூல்களுக்குப் பல ஆண்டுகளுக்கு முன்னரே எழுதப்பட்ட புனித பவுலின் திருமுகங்கள் இயேசுவின் இறுதி இராவுணவு போன்ற நிகழ்ச்சிகள் பற்றிப் பேசுகின்றன. திருத்தூதர் பணிகள் என்னும் புதிய ஏற்பாட்டு நூலில் இயேசுவின் விண்ணேற்றம் பற்றிக் கூறப்படும் செய்திகள், அப்பொருள் பற்றி நற்செய்தி நூல்கள் தருகின்ற செய்திகளைவிட அதிக அளவில் உள்ளன. (திருத்தூதர் பணிகள் 1:1-1)

இயேசுவின் முன்னோர் பற்றிய தகவல்களும் அவருடைய பிறப்புப் பற்றிய தகவல்களும் நான்கு நற்செய்திகளுள் மத்தேயு, லூக்கா ஆகிய இரு நற்செய்திகளில் தரப்படுகின்றன. அந்நற்செய்திகள் மத்தேயு, மற்றும் லூக்கா ஆகும்.

இயேசு யூதேயாவின் பெத்லகேமில் ஒரு கன்னியிடமிருந்து பிறந்தார் என்ற செய்தியை மத்தேயுவும் லூக்காவும் தருகின்றனர். மத்தேயு நற்செய்தியில் கீழ்த்திசை ஞானிகள் ஒரு விண்மீனைக் கண்டு அதைத் தொடர்ந்து பயணம் செய்து பெத்லகேமுக்குச் சென்று “யூதர்களின் அரசராகப் பிறந்திருக்கிறவருக்கு” காணிக்கைகள் அளித்தார்கள் (மத்தேயு 2). ஏரோது அரசன் பெத்லகேமிலும் அதன் சுற்றுப்புறத்திலும் இருந்த ஆண் குழந்தைகளையும் கொன்ற செய்தியும் திருக்குடும்பம் எகிப்துக்குத் தப்பியோடிச் சென்ற செய்தியும், திரும்பிவந்து நாசரேத்தில் குடியேறிய செய்தியும் மத்தேயுவில் உள்ளன.

நற்செய்திகளின் படி, இயேசுவின் பணி வாழ்க்கை அவருடைய திருமுழுக்கிலிருந்து தொடங்குகிறது. இயேசுவுக்கு சுமார் 30 வயது ஆனபோது அவர் திருமுழுக்கு யோவானின் கைகளால் திருமுழுக்குப் பெற்றார். பின்னர் இயேசு பாலத்தீனத்தின் கலிலேயாப் பகுதியில் இறையரசு பற்றிய நற்செய்தியை அறிவித்து, சீடர்களைச் சேர்த்துக்கொண்டார். 

இயேசுவின் சீடர்களுள் ஒருவரான பேதுரு இயேசுவை “மெசியா” என்று அறிக்கையிடுகிறார். அதன் பின் இயேசு ஒரு மலைக்குச் சென்று அங்கு மூன்று சீடர்களின் முன்னிலையில் தோற்றம் மாறுகின்றார்.திருமுழுக்கு யோவானின் இறப்பும், இயேசுவின் உருமாற்றமும் நிகழ்ந்தபின் இயேசு எருசலேமை நோக்கி இறுதிப் பயணத்தை மேற்கொள்கிறார். அதற்கு முன்னர் அவர் தாம் துன்பங்கள் பலவற்றை ஏற்று, சிலுவையில் அறையப்பட்டு எருசலேமில் உயிர்துறக்கப் போவதாக முன்னறிவிக்கின்றார். 

இயேசு வெற்றி ஆர்ப்பரிப்போடு எருசலேமில் நுழைகிறார். எருசலேமில் இயேசுவுக்கும் யூத சமயத்தில் ஆழ்ந்த பிடிப்புடைய பரிசேயர்களுக்கும் இடையே மோதல் ஏற்படுகின்றது. மேலும் இயேசுவின் சீடர்களுள் ஒருவரான யூதாசி இஸ்காரியோத்து இயேசுவின் எதிரிகளிடம் முப்பது வெள்ளிக்காசுக்கு அவரைக் காட்டிக்கொடுக்க ஒப்புக்கொள்கிறார். 

இயேசு எருசலேமில் போதித்துவந்த வேளையில், இறுதி வாரத்தில் அவர் தம் சீடர்களோடு பந்தியமர்ந்து இறுதி இராவுணவை உட்கொள்கின்றார். மறுநாள் அவர் யூதாசு இஸ்காரியோத்தால் காட்டிக்கொடுக்கப்படுகிறார். இயேசு கைது செய்யப்படுகின்றார். விசாரணைக்குக் கொண்டுசெல்லப்படுகின்றார்.

இயேசு என்ன குற்றம் செய்தார் என்று விசாரித்தவர்கள் அவரைக் குற்றவாளி என்று தீர்ப்பிட்டு, சிலுவையில் அறையுண்டு கொல்லப்பட வேண்டும் என்று தீர்ப்பு வழங்குகிறார்கள். 

இயேசுவின் சிலுவையில் இறந்து, கல்லறையில் அடக்கப்பட்ட மூன்றாம் நாளில் உயிர்பெற்றெழுந்து, தம் சீடர்களுக்குக் காட்சியளிக்கின்றார். இது நாற்பது நாள்கள் நிகழ்கின்றது. அதன்பின் இயேசு விண்ணகம் ஏகிச் செல்கின்றார்.
இயேசுவின் குலமரபுப் பட்டியலும் அவருடைய பிறப்பு நிகழ்ச்சியும் புதிய ஏற்பாட்டின் நான்கு நற்செய்தி நூல்களுள் இரண்டில் காணப்படுகின்றன. அதாவது, மத்தேயு, லூக்கா என்னும் இரு நற்செய்தியாளர்கள் அச்செய்திகளைத் தருகின்றனர் (மத்தேயு 1:1-17; லூக்கா 3:23-38). லூக்கா இயேசுவின் குலமரபை அவருடைய தாய் மரியாவிலிருந்து பின்னோக்கி முதல்மனிதரான ஆதாம் வரையும், அதோடு ஆதாமிலிருந்து கடவுள் வரையும் கொண்டுசெல்கிறார். மத்தேயு, ஆபிரகாமிலிருந்து தொடங்கி ஒவ்வொரு தலைமுறையாகக் குறிப்பிட்டு இயேசுவின் வளர்ப்புத் தந்தையான புனித யோசேப்பு வரையும் குறிப்பிடுகின்றார். 

மத்தேயுவும் லூக்காவும் புனித யோசேப்பு இயேசுவின் இயற்கையான தந்தை அல்ல என்பதைச் சுட்டிக்காட்டுகின்றனர். இயேசுவின் தாய் கடவுளின் வல்லமையால் இயேசுவைக் கருத்தரித்து ஈன்றார் என்று இரு நற்செய்தியாளரும் வலியுறுத்துகின்றனர். 

இரு நற்செய்தியாளரும் புனித யோசேப்பு தாவீது அரசரின் வாரிசு என்றும், ஆபிரகாமின் வாரிசு என்றும் காட்டுகின்றனர். இருவரும் தருகின்ற இயேசுவின் குலமரபுப் பட்டியல்களும் ஆபிரகாமிலிருந்து தாவீது அரசர் வரையுள்ள தலைமுறைகளை, ஒரே ஒரு பெயரைத் தவிர, ஒரே விதத்தில் காட்டுகின்றன. ஆனால், தாவீதிலிருந்து புனித யோசேப்பு வரையிலான தலைமுறைகளைக் குறிப்பிடும்போது அந்த இரு பட்டியல்களுக்கும் இடையே பெரிய வேறுபாடு உள்ளது. 

மத்தேயுவில் புனித யோசேப்பு என்பவர் யாக்கோபின் மகன் என்றுள்ளது; ஆனால் லூக்காவில் யோசேப்பு ஏலியின் மகன் என்று காணப்படுகிறது. ஏன் இந்த வேறுபாடு என்பதை அறிஞர் பல வகைகளில் விளக்குகின்றனர். ஒரு விளக்கத்தின்படி, மத்தேயு இயேசுவின் குலமுதுவர் பட்டியலை புனித யோசேப்பின் வழிமரபைக் கண்முன்கொண்டு பார்க்கிறார்; லூக்காவோ இயேசுவின் அன்னையாகிய மரியாவின் வழிமரபைக் கருத்தில் கொண்டு எடுத்துக்கூறுகின்றார். 
இயேசுவின் பிறப்புப் பற்றிய தகவல்களை மத்தேயுவின் லூக்காவும் வெவ்வேறு விதங்களில் தருகின்றனர். அச்செய்திகளைத் தமக்குள் பொருத்தமான விதத்தில் இசைவுற எடுத்துக்கூற முடியுமா என்பது பற்றி அறிஞரிடையே ஒருமித்த கருத்து இல்லை. 

சிலர், இயேசுவின் பிறப்புப் பற்றி மத்தேயுவும் லூக்காவும் தரும் செய்திகள் வரலாற்றுத் தகவல்கள் அல்லவென்றும், அவை இரு குறிப்பிட்ட இறையியல் கருத்தை எடுத்துக் கூறும் வகையில் நற்செய்தி ஆசிரியர்களால் தொகுக்கப்பட்டவை என்றும் கூறுவர்.

வேறு சில அறிஞர்கள், மத்தேயுவும் லூக்காவும் தருகின்ற செய்திகளுக்கிடையே இருக்கின்ற ஒப்புமையைச் சுட்டிக்காட்டி, அவை ஒன்றுக்கொன்று முரணாக இல்லை என்பதையும் குறிப்பிடுகின்றனர்.

இயேசுவின் வாழ்க்கையில் முக்கியமான கட்டங்கள் இவை:

நற்செய்தி நூல்களின்படி, இயேசுவின் பணி வாழ்வு அவருடைய திருமுழுக்கோடு தொடங்குகிறது. 



</doc>
<doc id="211333" url="https://ta.wikipedia.org/wiki?curid=211333" title="கார்கில் விமான நிலையம்">
கார்கில் விமான நிலையம்

கார்கில் விமான நிலையம் (Kargil Airport) இராணுவப் பயன்பாட்டிற்கான விமானத் தளம் ஆகும். இது கார்கில் நகரிலிருந்து 6 கிலோமீட்டர்கள் தொலைவிலும் ஶ்ரீ நகரிலிருந்து 210 கிலோமீட்டர்கள் அமைந்துள்ளது. இது ஜம்மு காஷ்மீர் மாவட்டத்தில் அமைந்துள்ள நான்கு விமானத் தளங்களுள் ஒன்று ஆகும். இவ்விமான நிலையம் இந்திய விமான நிலைய ஆணையத்தால் நிர்மாணிக்கப்பட்டது. 1999 ஆம் ஆண்டு கார்கில் போரில் இவ்விமான நிலையம் சேதமைந்த பின்னர். 2003 ஆம் ஆண்டு மறு சீரமைக்கப்பட்டது.


</doc>
<doc id="211336" url="https://ta.wikipedia.org/wiki?curid=211336" title="பொக்காரோ விமான நிலையம்">
பொக்காரோ விமான நிலையம்

பொக்காரோ விமான நிலையம் (Bokaro Airport) இந்தியாவின் ஜார்கண்ட் மாநிலத்தின் "பொக்காரோ" () நகரில் அமைந்துள்ளது. இவ்விமான நிலையம் தேசிய நெடுஞ்சாலை 23-ன் அருகில் அமைந்துள்ளது. இங்கிருந்து விமான சேவைகள் எதுவும் வழங்கப்படவில்லை. "ஏர் டெக்கான்" நிறுவனம் இங்கிருந்து கொல்கத்தாவிற்கு விமான சேவை வழங்க முடிவெடுத்து ஆரம்ப கட்ட வாய்ப்புகளை ஆய்வு நடத்தியது. பெரிய விமானங்கள் பயன்படுத்தும் வகையில் விமான ஓடுபாதையின் நீளத்தைக் கூடுதலாக 700 அடிகள் அதிகரித்து மொத்தம் 6,000 அடிகளாகும் படியான பரிந்துரை அரசிடம் சமர்ப்பிக்கப்பட்டுள்ளது. இதன் அமைவிடம் ஆகும்.


</doc>
<doc id="211337" url="https://ta.wikipedia.org/wiki?curid=211337" title="புந்தார் விமான நிலையம்">
புந்தார் விமான நிலையம்

புந்தார் விமான நிலையம் (Bhuntar Airport) இந்தியாவின் இமாச்சலப் பிரதேசம் மாநிலத்தில் "புந்தார்" நகரில் அமைந்துள்ளது. இவ்விமான நிலையம் "குலு மணாலி விமான நிலையம்" மற்றும் "குலு விமான நிலையம்" என்றும் அழைக்கப்படுகிறது. இவ்விமான நிலையத்தின் அமைவிடம் ஆகும்.


</doc>
<doc id="211342" url="https://ta.wikipedia.org/wiki?curid=211342" title="எல்லாளன் (திரைப்படம்)">
எல்லாளன் (திரைப்படம்)

எல்லாளன் திரைப்படம் விடுதலைப்புலிகளின் அனுராதாபுர விமான நிலைய தாக்குதலான எல்லாளன் நடவடிக்கை தழுவி எடுக்கப்பட்ட ஈழத்துத் தமிழ்ப் படம் ஆகும். இப்படம் வணிக ரீதியலாக எடுக்கப்பட்ட படம் அல்ல, ஆவணப்படுத்தும் நோக்கில் எடுக்கப்பட்டதாகும். இப்படத்தினை தமிழ் திரைக்கண் நிறுவனம் தயாரித்து வழங்கியுள்ளது. இப்படம் விடுதலைப்புலிகளின் உண்மையான போராளிகளால் நடிக்கப்பட்டது. இப்படத்தின் மொத்த 
நீளம் 1 மணி, 42 நிமிடங்கள் அதாவது 102 நிமிடங்கள். இப்படத்தினை இந்தியாவில் வெளியிட அனுமதி மறுக்கப்பட்டது.























</doc>
<doc id="211348" url="https://ta.wikipedia.org/wiki?curid=211348" title="ஓர்சே அருங்காட்சியகம்">
ஓர்சே அருங்காட்சியகம்

ஓர்சே அருங்காட்சியகம் ( பிரான்சு நாட்டின் பாரிசு நகரில் உள்ள அருங்காட்சியகங்களில் ஒன்று. இது செயின் ஆற்றின் இடது கரையில் அமைந்துள்ளது. 1900 ஆண்டு நிறுவப்பட்ட, முன்னால் தொடருந்து நிலையமான "கார் ஓர்சே" ("Gare d'Orsay") மீது அமைக்கப்பட்டுள்ளது. இங்கு 1848 முதல் 1915 வரை படைக்கப்பட்ட ஓவியங்கள், சிற்ப்பங்கள், அறைகலன்கள் மற்றும் புகைப்படங்கள் காட்சிக்கு வைக்கபட்டிருகின்றன.
உலகிலுள்ள உணர்வுப்பதிவுவாத இயக்கம் மற்றும் பிந்தய உணர்வுப்பதிவுவாத (post-impressionist) இயக்கத்தை சேர்ந்த ஓவியர்களின் படைப்புகள் இங்கு பெருமளவில் காட்சிபடுத்த பட்டுள்ளன. இவைகளுள், எடுவார்ட் மனே, எட்கார் டெகாஸ், பியரே-ஒகஸ்டே ரெனோயிர், பால் செசான், ஜார்ஜ் சூரத், அல்பிரட் சிஸ்லே, போல் காகுயின், வின்சென்ட் வான் கோ மற்றும் கிளாடு மோனெ ஆகியோரின் ஓவியங்களும் அடங்கும்.


</doc>
<doc id="211358" url="https://ta.wikipedia.org/wiki?curid=211358" title="நெகிழி ஒட்டுத்தகடு">
நெகிழி ஒட்டுத்தகடு

நெகிழி ஒட்டுத்தகடு (Plastic Laminate) என்பது அட்டைத்தாள், நெகிழிப் பிசின், ஒட்டுபொருள் என்பவற்றைப் பயன்படுத்திச் செய்யப்படும் ஒரு கூட்டுக் கட்டிடப் பொருள் ஆகும். நெகிழிப் பிசினின் தோய்த்த அட்டைத்தாள்களைப் பல படைகளாக ஒன்றின்மேல் ஒன்றாக வைத்து உயர் வெப்பநிலையின் கீழ் அழுத்தி ஒரே தகடாக்கப்படும். இதன் மேல் அழகூட்டல் தாள் அல்லது மெலமைன் மென்தகட்டை ஒட்டுப்பொருள் கொண்டு ஒட்டி உருவாக்கப்பட்ட மேற்படையும் இறுதியில் மேற்பரப்பாக ஒளிபுகவிடும் யுரத்தேன் காப்புப் படலமும் இருக்கும்.

நெகிழி ஒட்டுத்தகடுகள் பல நூறு ஒற்றை நிறங்களைக் கொண்டனவாகவும், பல்வேறு வடிவங்கள் தீட்டப்பட்ட மேற்பரப்பை உடையனவாகவும் கிடைக்கின்றன. இவற்றோடு பல்வேறு வகையான இயற்கைப் பொருட்களின் மேற்பரப்பைப் போலவும் இவற்றைச் செயற்கையாக உருவாக்க முடியும். குறிப்பாக, பல்வேறு மரப்பலகை வகைகள், இயற்கைக் கற்பலகைகள், ஓடுகள், உலோகங்கள் போன்றவற்றின் மேற்பரப்புக்களைப் போன்ற தோற்றங்களை நெகிழி ஒட்டுத்தகடுகளின் மேற்பரப்பில் கொண்டுவர முடியும். உயர் தரத்திலான ஒட்டுத்தகடுகள் மேற்படி பொருட்களின் மேற்பரப்புத் தோற்றத்தை துல்லியமாகக் கொடுக்கும் அதே வேளை அவற்றோடு ஒப்பிடும்போது பல மடங்கு குறைவான செலவிலும் இவற்றைப் பெற்றுக்கொள்ள முடிகிறது. 

நெகிழி ஒட்டுத்தகடுகள், தளபாடத் துறையிலும், கட்டடத் துறையிலும் பெருமளவுக்குப் பயன் படுகின்றன. 

நெகிழி ஒட்டுத்தகடுகள் அவை உற்பத்தியாகும் முறைகளின் அடிப்படையில் இரண்டு வகைகளாக உள்ளன. அவை, உயர் அழுத்த நெகிழி ஒட்டுத்தகடுகள், தாழ் அழுத்த நெகிழி ஒட்டுத்தகடுகள் என்பன.




</doc>
<doc id="211364" url="https://ta.wikipedia.org/wiki?curid=211364" title="விரிவு இணைப்பு">
விரிவு இணைப்பு

விரிவு இணைப்பு அல்லது நகர்வு இணைப்பு என்பது, கட்டிடங்களிலும் பிற அமைப்புக்களிலும், ஏற்படக்கூடிய நகர்வுகளைப் பாதுகாப்பாகத் தாங்கக்கூடிய வகையில் அவற்றின் வெவ்வேறு பகுதிகளிடையே உருவாக்கப்படும் இணைப்பு முறையைக் குறிக்கும். கட்டிடங்கள் அல்லது பிற அமைப்புக்களில் மேற்படி நகர்வுகள் வெப்பநிலை மாற்றங்களாலும், கட்டிடப் பொருட்கள் வேறு காரணங்களால் சுருங்கி விரிவதாலும், அதிர்வுகளாலும், பல்வேறு காரணங்களால் கட்டிடப் பகுதிகள் வேறுபட்ட அளவில் நிலத்துள் இறங்குவதாலும், புவியதிர்ச்சி போன்றவற்றாலும் ஏற்படுகின்றன. விரிவு இணைப்புக்களைப் பொதுவாகக் கட்டிடங்கள், பாலங்கள், நடை பாதைகள், தொடர்வண்டிப் பாதைகள், குழாய் அவைப்புக்கள், கப்பல்கள் போன்றவற்றில் காணலாம். 

மேற்படி அமைப்புக்களில் விரிவு இணைப்புக்கள் இல்லாதவிடத்து, முன் குறிப்பிட்டவாறு நகர்வுகள் ஏற்படும்போது ஏற்படும் தகைப்புக்களினால், அந்த அமைப்புக்களில் வலுக் குறைவாக உள்ள இடங்களில் அல்லது வேறுபட்ட கட்டிடப் பொருட்கள் சந்திக்கும் இடங்களில் வெடிப்பு ஏற்பட வாய்ப்பு ஏற்படுகிறது.


</doc>
<doc id="211368" url="https://ta.wikipedia.org/wiki?curid=211368" title="பாலாகாட்">
பாலாகாட்

பாலாகாட் (Balaghat) இந்தியாவின் மத்தியப் பிரதேசம் மாநிலத்தில் பாலாகாட் மாவட்டத்தில் அமைந்துள்ளது. இந்நகரம் "பாலாகாட் மாவட்டத்தின்" தலைநகரம் ஆகும். இந்நகரானது முதலில் "புர்ஹா" (Burha) என்றும் "பூரா" (Boora) என்றும் அழைக்கப்பட்டது. இந்நகரையொட்டி "வைன்கங்கா" (Wainganga) ஆறு செல்கிறது.
இந்நகரின் அமைவிடம் ஆகும். இந்நகரானது கடல் மட்டத்திலிருந்து 288 மீட்டர்கள் உயரத்தில் அமைந்துள்ளது.

2001 ஆம் ஆண்டின் மக்கட்தொகைக் கணக்கெடுப்பின்படி இந்நகரின் மொத்த மக்கட்தொகை 75,061 ஆகும். இதில் ஆண்கள் 51% பேரும் பெண்கள் 49% பேரும் அடங்குவர். மொத்த மக்கட்தொகையில் 11% பேர் ஆறு வயதிற்கும் குறைவான வயதுடைய குழந்தைகள்.


</doc>
<doc id="211373" url="https://ta.wikipedia.org/wiki?curid=211373" title="தமிழர் காலக்கணிப்பு முறை">
தமிழர் காலக்கணிப்பு முறை

தங்கள் வாழ்வில் உள்ள அனைத்தையும்(வாழ்வையும் சேர்த்து) இடம், காலம், செயல் ஆகியவற்றை முதன்மையாக வைத்துப் பகுத்தத் தமிழர் தாங்கள் அளக்கும் முறையையும் ஏழாகப் பகுத்தனர். அவற்றில் ஒன்று தெறிப்பு அளவையாகும். இது காலத்தை அளக்க உதவுகின்றது.

தமிழர் காலக்கணிப்பு முறை சூரியனின் இயக்கத்தை மையமாக வைத்துக் கணக்கிடப்படுகிறது. பூமி தன் அச்சில் சுழலுவதை அடிப்படையாகக் கொண்டு நாட்களும்(நேரம்) வாரங்களும், சூரியனைச் சுற்றி வருவதால் மாதங்களும்(காலம்) வருடங்களும் உருவாகுகின்றன.

ஓரை என்பது தமிழர்கள் காலத்தை அளக்கப் பயன்படுத்திய அளவைகளுள் ஒன்றாகும். ஒரு ஓரை என்பது 2½ நாழிகைகளைக் கொண்டது. தற்கால அளவில் இது ஒரு மணிநேரமாகும். ஓரை ஏழு வகைப்படும். ஒவ்வொரு வகையான ஓரையிலும் ஒரு குறிப்பிட்ட வகையான செயல்களை செய்தால் அது நன்றாக அமையும் எனக்கொண்டிருந்தனர்.

தமிழர் ஒரு நாளினை தற்காலத்தில் உள்ளதைப் போல நொடி, நிமிடம், மணிநேரம் என்று அளக்காமல் தற்பரை, வினாடி, நாழிகை, ஓரை, பொழுது என அளந்தனர். ஒரு நாளின்(ஒரு திகதியின்) பொழுதுகளை ஆறு சிறும்பொழுதுகளாகவும், ஒவ்வொரு சிறும்பொழுதும் 4 ஓரைகளாகவும் பகுத்தனர். மொத்தம் ஒரு நாள் 24 ஒரைகளைக் கொண்டிருக்கும். சூரியன் உதிக்கும் நேரத்திலிருந்து(காலை) ஒரு நாள் தொடங்குகிறது. அந்நேரத்திலிருந்து தான், அந்நாளின் ஓரையும் கணக்கிடப்படுகிறது. ஒரு நாளின் தொடக்க ஓரை எவ்வகை ஓரையாக வருகிறதோ அந்நாள் அவ்வோரையின் பெயரில் அழைக்கப்படுகிறது. அதன் பின் ஒவ்வொரு மணி நேரமும் மேலே கூறப்பட்டுள்ள வரிசைப்படி ஓரை கணக்கிடப்படும். உதாரணமாக, ஞாயிற்றுக்கிழமை காலை முதல் ஒரு மணி நேரம் (6-7 மணி) சூரியனின் ஓரை. இதையடுத்து 7-8 மணி வரை சுக்கிரன்(வெள்ளி) ஓரை, 8-9 மணி வரை புதன் ஓரை, 9-10 வரை சந்திரன் ஓரை, 10-11 வரை சனி ஓரை, 11-12 மணி வரை குரு(வியாழன்) ஓரை, 12-1 மணி வரை செவ்வாய் ஓரை. இதையடுத்து மீண்டும் சூரியன் ஓரை துவங்கும். இதேபோல் செவ்வாய்க்கிழமை என்றால் அன்று காலை 6 முதல் 7 மணி வரை செவ்வாய் ஒரை, புதன்கிழமை என்றால் காலை 6-7 மணி வரை புதன் ஓரை. பொதுவாக காலை 6 மணி என்பதனை சராசரி சூரிய உதய நேரமாகக் கொண்டு ஓரைகள் கணக்கிடப்படுகின்றன.

சூரியன் உதிக்கும் நேரம் ஒரு நாளின் தொடக்கமாகக் கொள்ளப்படுவதாலும், பூமி சுழல்வதற்கேற்ப ஒவ்வொரு இடத்திற்கும் சூரியன் உதிக்கும் நேரம் மாறுபடுவதாலும், ஒவ்வொரு இடத்திற்கேற்றவாறு ஒரு நாளின் தொடக்கமும் மாறுபடும்.

ஏழு வகையான ஓரையில் தொடங்கும் ஏழு நாட்கள் முடிந்த பிறகு அடுத்த சுற்று தொடங்கும். அப்படி ஏழு வகையான ஓரையில் தொடங்கும் ஏழு நாட்கள் கொண்ட ஒரு சுற்று, ஒரு வாரம் (அ) ஒரு கிழமை எனப்படும். ஒரு நாளின் தொடக்க ஓரை, ஞாயிறு ஓரை வரும் நாள்(ஞாயிற்றுக்கிழமை) வாரத்தின் தொடக்கமாகக் கொள்ளப்பட்டது.


பண்டைய தமிழகத்தில் சூரியமானம், சந்திரமானம் எனும் இரண்டு வகையான மாதங்களைக் குறிக்கும் வழக்கம் இருந்து வந்துள்ளன. சூரியமானம் என்பது பூமிக்குச் சார்பாகச் சூரியனுடைய இயக்கத்தை அடிப்படையாக வைத்துக் காலத்தைக் கணிக்கும் முறையாகும். சந்திரமானம் சந்திரனுடைய இயக்கத்தை அடிப்படையாகக் கொண்டது.

சூரியமாதம் என்பது, பூமிக்குச் சார்பாகச் சூரியனுடைய இயக்கத்தை அடிப்படையாகக் கொண்டது. இந்தச் சார்பு இயக்கத்தில், சூரியன் பூமியை ஒரு முறை சுற்றி வருவதுபோல் தோன்றும் காலம் ஒரு ஆண்டு ஆகும். இந்தச் சுற்றுப்பாதையின் தளம் பூமியை மையமாகக் கொண்டு அதைச் சுற்றிய அண்டவெளி, ஒவ்வொன்றும் 30 பாகைகள்(Degrees) அளவுள்ள 12 பிகுதிகளாகப் பிரிக்கப்பட்டுள்ளது. இந்த ஒவ்வொரு பிரிவும் ஒரு இராசி எனவும், 12 இராசிகளினதும் தொகுதி இராசிச் சக்கரம் எனவும் அழைக்கப்படுகின்றன. எனவே ஒவ்வொரு முழுச் சுற்றின் போதும் சூரியன் மேடம் முதல் மீனம் வரை உள்ள 12 சூரிய மாதங்கள்(இராசிகள்) வழியாகப் பயணம் செய்கிறது. பூமியைச் சுற்றிய சூரியனின் சார்பு இயக்கத்தில் இந்த ஒவ்வொரு இராசியிலும், சூரியன் இருக்கும் காலப்பகுதியே சூரியமாதம் ஆகும். இப்படி காலக்கணக்கை கணிக்கும் நிலையைத் தமிழில் காலந்தேர்(காலம்+தேர்) என்று அழைக்கிறோம். தமிழர், சூரியனின் இயக்கத்தை அடிப்படையாகக் கொண்ட கலைகளான சோதிடம், ஓரை பார்த்தல், சாதகம் பார்த்தல், முதலிய கலைகளுக்கு சூரியமாதத்தைக் கணித்துப் பயன்படுத்தினர். இந்தியாவில் மலையாளிகளும், தமிழரும் சூரியமாத முறையையே பின்பற்றுகிறார்கள். தற்காலத்தில் தமிழகத்தில் இம்முறை வழக்கத்தில் இருந்தாலும் அம்மாதங்களைக் குறிக்க சந்திர மாதப்பெயர்களே பரவலாகப் பயன்படுத்தப்படுகிறது.

சூரியன் ஒவ்வொரு இராசியிலும் புகும் நேரம் அந்தந்த சூரியமாதங்களுக்கு உரிய மாதப் பிறப்பு எனப்படும். சூரியன் மேட இராசியுட் புகும்போது பிறக்கும் மாதமே தமிழ் முறைப்படி ஆண்டின் முதல் மாதம் என்பதால், இந் நிகழ்வே புத்தாண்டுப் பிறப்பும் ஆகும். 

பூமி தன் அச்சில் சுழலுவதை அடிப்படையாகக் கொண்டு நாட்களும், சூரியனைச் சுற்றி வருவதால் ஆண்டுகளும், மாதங்களும் உருவாகின்றன. இவ்விரு தோற்றப்பாடுகளும் ஒன்றிலொன்று தங்கியிராத இரண்டு வெவ்வேறு விடயங்களாக இருப்பதால், புதிய மாதப் பிறப்பும், புதிய நாள் தொடங்குவதும் ஒரே நேரத்தில் அமைவதில்லை. தமிழ் முறைப்படி ஒரு நாள் என்பது குறிப்பிட்ட நாளில் சூரிய உதயம் தொடக்கம் முதல் அடுத்த நாள் சூரிய உதயம் வரையான காலமாகும். ஆகவே நாளின் தொடக்கம் சூரிய உதயமாகும். சூரியன் இராசி ஒன்றுக்குள் புகும் நேரம் (மாதப் பிறப்பு) ஒரு நாளின் எந்த நேரத்திலும் நிகழக்கூடும், இவ்வாறு சூரியன் அந்த இராசி ஒன்றுக்குள் புகும் நேரத்திலேயே புதிய மாதம் தொடங்கும். ஆனாலும் திகதி குறிக்கும் வசதிக்காக, மாதப் பிறப்பு சூரிய உதயத்துக்கும், சூரிய மறைவுக்கும் இடையில் (நாளின் முதற்பாதி) அமைந்தால் அந்த நாளே மாதத்தின் முதல் நாளாகக் கொள்ளப்படும். மாதப்பிறப்பு சூரியன் மறைந்த பின் அடுத்த சூரிய உதயத்துக்கு முன் நிகழுமாயின் அடுத்த நாளே மாதத்தின் முதல் நாளாகக் கொள்ளப்படும்.

பூமிக்குச் சார்பாகச் சூரியனின் இயக்கம் நீள்வட்டப் பாதையில் அமைந்திருப்பதால் இராசிகளில் சூரியனின் பயணம் ஒரே கால அளவைக் கொண்டிருப்பதில்லை. ஒவ்வொரு இராசியையும் சூரியன் கடப்பதற்கு வெவ்வேறு கால அளவு எடுத்துக் கொள்கிறது. இதனால் மாதங்களும் வெவ்வேறு அளவுள்ளவையாக உள்ளன. தமிழ் மாதங்களின் கால அளவுகள் கீழே தரப்பட்டுள்ளன.

தமிழர் ஒரு வருடத்தின்(ஆண்டின்) பொழுதுகளை காலத்திற்கேற்ப ஆறு பெரும்பொழுதுகளாகவும் ஒவ்வொரு பெரும்பொழுதும் இரண்டு மாத கால அளவாகவும் பகுத்தனர்.

சூரியனின் தெற்கு-வடக்கு நகர்வு அயனநகர்வு எனப்படும். சூரியன் வடக்கு நோக்கி நகரும் ஆறு மாத காலத்தை வடசெலவு (உத்ராயணம்) எனவும் பின்பு தெற்கு நோக்கி நகரும் ஆறு மாத காலத்தை தென்செலவு (தட்சனாயணம்) எனவும் அழைப்பர். அயனநகர்வின் போது சூரியன் வான் உச்சிக்கு வரும் நாளே ஆண்டின் தொடக்கமாகக் கொள்ளப்பட்டது. இந்நாளே, கதிரவன் சூரிய மாதங்களின்(இராசிச் சக்கரத்தின்) முதல் மாதத்தில்(மேழ மாதத்தில்(இராசி)) நுழையும் நாளாகும்.

பண்டைய தமிழகத்தில் சூரியமானம், சந்திரமானம் எனும் இரண்டு வகையான மாதங்களைக் குறிக்கும் வழக்கம் இருந்து வந்துள்ளன. சூரியமானம் என்பது பூமிக்குச் சார்பாகச் சூரியனுடைய இயக்கத்தை அடிப்படையாக வைத்துக் காலத்தைக் கணிக்கும் முறையாகும். சந்திரமானம் சந்திரனுடைய இயக்கத்தை அடிப்படையாகக் கொண்டது.

ஒரு சந்திரமாதம் என்பது, சந்திரனானது பூமியை ஒரு முறை சுற்றி வர எடுத்துக்கொள்ளும் கால இடைவெளியாகும். இவ்வாறு சுற்றி வரும் போது பூமியிலிருந்து பார்ப்பவர்களுக்குச் சந்திரன் முற்றாகவே தெரியாத ஒரு நிலையான அமைவாதையிலிருந்து படிப்படியாக வளர்வது போல் தோற்றமளித்து முழு வட்டமாகத் தெரியும் நிலையான பூரணைக்கு வரும். இந்த காலத்தின் பெயர், வளர்பிறை காலம் எனப்படும். பின்னர் அதன் உருவம் தேய்ந்து மீண்டும் முற்றும் தெரியாத நிலையான அமைவாதைக்கு வரும். இந்த காலத்தின் பெயர், தேய்பிறை காலம் எனப்படும். சந்திரன் பூமியை இவ்வாறு தொடர்ந்து சுற்றி வருவதனால் அமைவாதையும் பூரணையும் மாறி மாறி வருகின்றன. இரண்டு அடுத்தடுத்து வரும் அமைவாதைகளுக்கு இடைப்பட்ட காலமும், அவ்வாறான இரண்டு பூரணைகளுக்கு இடைப்பட்ட காலமும் சமனான அளவு கொண்டவை. இந்தக் கால அளவு(29.53059 நாட்கள்) 29 நாட்கள் 31 நாழிகைகள் 50 விநாடிகள் 8 தற்பரைகள் ஆகும். சந்திரன் பூமியை 27.3 நாட்களிலேயே சுற்றி முடித்துவிடுகிறது. ஆனால், பூமி சூரியனை சுற்றி வருவதால், சந்திரமாதம் தொடங்கிய பொழுது சூரியன் இருந்த அதே நிலைக்கு சந்திரன் வர 2.23 நாட்கள் அதிகமாக எடுத்துக்கொள்கிறது.

சந்திரமாதத்தைப் பயன்படுத்தும் முறைகளில் மாதத் தொடக்கம் கொள்வதில் இரண்டு முறைகள் கையாளப்படுகின்றன. ஒரு சில சமுதாயங்களில் அமாவாசையை மாதத் தொடக்கமாகக் கொள்ள, வேறு சில பண்பாடுகளில் பூரணையை மாதத்தொடக்கமாகக் கொள்கின்றன. முதல் முறை அமாந்த முறை என்றும், இரண்டாவது பூர்ணிமாந்த முறை என்றும் வழங்கப்படுகிறது. பூர்ணிமாந்த முறையில் ஒவ்வொரு இடத்திற்கும் கணிக்கப்பட்ட சூரியமாதத்தில் சந்திரன் பூரணை அடையும் நாள் எந்த நக்கத்திரத்தில்(நட்சத்திரத்தில்) வருகிறதோ அந்நக்கத்திரத்தின் பெயரே சந்திர மாதப் பெயராகக் கொள்ளப்பட்டது. இப்படி, ஒவ்வொரு சூரிய மாதத்திற்கும் இணையான சந்திரமாதம் கணித்தனர். உதாரணமாக, ஒரு இடத்தில் சூரியன் மேட இராசியில் பயணம் செய்யும்போது சந்திரன் பூரணை அடையும் நாளில் பங்குனி நக்கத்திரம் வந்தால் சூரியமாதமான மேட மாதத்திற்கு உரிய சந்திரமாதம் பங்குனியாகக் கொள்வர்.

வட இந்தியாவில் பெரும்பாலும் சந்திரமாதமே புழக்கத்தில் உள்ளது. இஸ்லாமியர்களும் இம்முறையையே கடைப்பிடித்து வருகிறார்கள்.

சந்திரமாதத்தை வைத்து வருடத்தைக் கணக்கிட்டால், 12 மாதங்களுக்கு மொத்தம் 354 நாட்கள் 20 நாழிகைகள் 1 விநாடி 36 தற்பரைகள் ஆகும். இதன் மதிப்பு வருடத்திற்கு வருடம் ஏற்றஇறக்கம் கொண்டது. மேலும், பூமி சூரியனை சுற்றி வருவதால் தான் பூமியில் இயற்கையாக பெரும்பொழுதுகள் உருவாகின்றன. ஆகவே, ஒரு இளவேனில் காலத்தொடக்கத்திற்கும் அடுத்த இளவேனில் காலத்தொடக்கத்திற்கும் இடையில் உள்ள காலம்(ஒரு வருடம்) 365 நாட்கள் 15 நாழிகைகள் 31 விநாடிகள் 15 தற்பரைகள் ஆகும். இது சந்திரன் 12 முறை பூமியைச் சுற்றி வரும் மொத்த காலத்தை விட 11 நாட்கள் கூடுதலாகும். ஆகையால், சந்திரனின் இயக்கத்தை வைத்து வருடத்தைக் கணக்கிடும் பொழுது, பூமியில் இயற்கையாக நிகழும் பெரும்பொழுதுகளின் தொடக்கத்தையும் முடிவையும் எளிதாகக் கணக்கிட முடியாது. ஏனென்றால், அவை பூமி சூரியனைச் சுற்றுவதால் தோன்றுபவை. இதனால், சந்திரனின் இயக்கத்தை வைத்து வருடத்தைக் கணக்கிட்டால், அடிக்கடி நாட்காட்டியை மாற்றியமைக்க வேண்டும். ஆகையால், பொதுமக்களின் அன்றாட வாழ்வில் புது வருடத்தைக் கணிக்க இம்முறை உதவாது. ஆனால், தோராயமாக புது வருடத்தின் வருகையைக் கணக்கிடலாம். இதனால், தமிழர் பூமி சார்ந்த சூரியனின் இயக்கத்தை வைத்து புது வருடத்த்தின் தொடக்கத்தையும் பெரும்பொழுதுகளின் தொடக்கத்தையும் சூரியமாதங்களையும் அறிவியல் பூர்வமாகக் கணித்தனர்.

அக்காலத்தில் கணியர், வள்ளுவர் போன்றவர்கள் காலத்தைக் கணிப்பதில் வல்லவர்களாக இருந்தார்கள். ஆனால், சாதாரண பொதுமக்கள் தங்கள் அன்றாட வாழ்விற்கு(முக்கியமான விடயங்களைத் தவிர) பெரும்பொழுதுகளை ஓரளவிற்கு கணக்கிட முடிந்தாலும் சூரியனை வைத்து சூரியமாதத் தொடக்கத்தையும் நாட்களையும் கணிப்பது கடினமாக இருந்தது. ஆகையால், அன்றாட வாழ்விற்குத் தோராயமாக நாட்களையும் மாதங்களையும் குறிக்க மட்டும் சந்திரனைப் பயன்படுத்தினர். சந்திரன் ஒரு பூரணையிலிருந்து அடுத்த பூரணைக்கு செல்லும் காலம் தங்கள் அன்றாட வாழ்வில் ஒரு மாதமாகக் கொண்டனர். பூரணையில் என்ன நக்கத்திரம் வருகிறதோ அந்நக்கத்திரத்தின் பெயரே அச்சந்திரமாதத்தின் பெயராகக் கொள்ளப்பட்டது.

உதாரணமாக, தலைவன் தலைவியிடம் சந்திரமாதத்தில் சித்திரை மாதம் பூரணை அன்று திரும்பி வருவேன் என்றுக் கூறினால், சித்திரை மாத பூரணையைக் கண்டுபிடிப்பது எளிதாக இருக்கும். இதே, தலைவன் தலைவியிடம் சூரியமாதத்தில் கூற முயன்றால் மேட மாதத்தில் திரும்பி வருவதாக மட்டுமே கூற முடியும். முடிந்தால், மேட மாத பூரணையில் வந்துவிடுவேன் எனக்கூற முடியும். ஆனால், சூரியமாதத்தின் தொடக்கத்தைக் கண்டுபிடிப்பது கடினமாக இருந்தது. இதனால், அன்றாட வாழ்விற்குத் தோராயமாக நாட்களையும் மாதங்களையும் குறிக்க மட்டும் சந்திரனைப் பயன்படுத்தினர். ஆனால், சூரியனின் இயக்கத்தை அடிப்படையாகக் கொண்ட கலைகளான சோதிடம், ஓரை பார்த்தல், சாதகம் பார்த்தல், முதலிய கலைகளுக்கு சூரியமாதத்தைக் கணித்துப் பயன்படுத்தினர்.

இதன்மூலம், தமிழர் பூமி சார்ந்த சூரியனின் இயக்கத்தை வைத்தே புது வருடத்தைக் கணித்தனர் எனத்தெரிகிறது. பூமி சார்ந்த சூரியனின் இயக்கத்த்தில், சூரியனின் தெற்கு-வடக்கு நகர்வு அயனநகர்வு எனப்படும். அயனநகர்வின் பொழுது பூமி சார்ந்த சூரியனின் இயக்கம் தெற்கிற்கும் வடக்கிற்கும்(கடக ரேகை) சென்று வரும். அப்படி ஒரு முறை தெற்கிலிருந்து வடக்கிற்கு செல்லும் காலம், ஒரு அயனம் ஆகும். இரு அயனங்கள் சேர்ந்தது ஒரு வருடமாகும். அயனநகர்வின் போது சூரியன் வான் உச்சிக்கு வரும் நாளே ஆண்டின் தொடக்கமாகக் கொள்ளப்பட்டது. இந்நாளில், பகலும் இரவும் சமநீளம் கொண்டதாக இருக்கும். இந்நாளே, கதிரவன் சூரிய மாதங்களின்(இராசிச் சக்கரத்தின்) முதல் மாதத்தில்(மேழ மாதத்தில்(இராசி)) நுழையும் நாளாகும். இதன்மூலம், இடம், காலம் மற்றும் செயல் ஆகிய மூன்றினை அடிப்படையாக வைத்து தமிழர் காலத்தைக் கணித்தனர் எனத்தெரிகிறது.

தமிழர் புத்தாண்டு தை என்றும், சித்திரை என்றும், ஆவணி என்றும் வெவ்வேறு விதமாகக் கூறுவர். முதல் சூரிய மாதமான மேட மாதத்திற்குள் சூரியன் நுழையும் நாள் வருடப்பிறப்பாகுவதால், வருடப்பிறப்பு, சித்திரை சந்திரமாதத்தில் நடைபெறுகிறது என சிலரும், தை மாதப்பிறப்பு தமிழரின் திருநாளான பொங்கல் திருநாள் என்பதால் தை மாதம் தான் வருடப்பிறப்பு எனவும் வெவ்வேறாகக் கூறுவர்.

நாள், மாதம், வருடம் ஆகியவற்றைக் குறிக்க தமிழ் மொழியில் குறியீடுகள் உள்ளன. அவை,

நொடி, நாழிகை, நாள் என காலத்தைக் கணிப்பது தெறிப்பு அளவை ஆகும்.


</doc>
<doc id="211384" url="https://ta.wikipedia.org/wiki?curid=211384" title="வீரகாரன்">
வீரகாரன்

வீரக்காரன் அல்லது வீரகாரன் என்பது தமிழ்நாட்டில் வன்னியர்களில் ஒரு பிரிவினரால் பல்வேறு ஊர்களிலும் வழிபடப்படும் குலத்தெய்வம் ஆகும். பெரும்பாலும், வீரக்காரன் கோயில்கள் சேலம் மாவட்டத்திலும், தருமபுரி மாவட்டத்திலும் உள்ளன. தருமபுரி மாவட்டம் அதியமான் கோட்டையிலும், சேலம் மாவட்டம் ஓமலூர் அருகே பெரியேரிப்பட்டியிலும், நாமக்கல் மாவட்டம் திருச்செங்கோடு வட்டம் காளிப்பட்டியிலும் வீரக்காரன் கோயில்கள் உள்ளன என்பது குறிப்பிடத்தக்கது. பிற தெய்வத்தைக் குலத்தெய்வமாக வழிபடுவோரில் சில பிரிவினர் தமது குலத்தெய்வக் கோயில்களில் தனியாக வீரக்காரன் சிலையையும் வைத்து வழிபடுகின்றனர். இத் தெய்வத்திற்குத் தெவம் என்ற திருவிழாவை நடத்தி, ஆட்டுக் கிடாய்களையும், சேவல்களையும் பலியிட்டு வழிபடுவது வழக்கம்.


</doc>
<doc id="211389" url="https://ta.wikipedia.org/wiki?curid=211389" title="செவியா கால்பந்துக் கழகம்">
செவியா கால்பந்துக் கழகம்

செவியா கால்பந்துக் கழகம் (Sevilla Fútbol Club, S.A.D.) என்பது எசுப்பானியாவின் செவீயா நகரை அமைவிடமாகக் கொண்ட ஒரு கால்பந்துக் கழகமாகும். இக்கழகம் எசுப்பானியாவின் உயர்நிலை கால்பந்துக் கூட்டிணைவான லா லீகாவில் ஆடி வருகிறது. அக்டோபர் 14,1905, அன்று தொடங்கப்பட்ட இக்கழகம், லா லீகாவில் 1934-35 பருவத்தில் முதன்முறையாகப் பங்கேற்றது.

எசுப்பானியாவின் மிகப் பழமையான கால்பந்துக் கழகம் செவியாவாகும். ஆன்டலூசியா பிரதேசத்தில் அமைந்த கழகங்களில் மிக அதிக அளவில் வெற்றியை ருசித்த அணியாகும். இக்கழகத்தின் வெற்றிகள்:

67 பருவங்கள் முதல்நிலைக் கூட்டிணைவான லா லீகாவில் ஆடியிருக்கும் இக்கழகம், 13 முறை இரண்டாம்நிலைக் கூட்டிணைவில் ஆடியிருக்கிறது. லா லீகா வரலாற்றில் பெற்ற மொத்த புள்ளிகளின் அடிப்படையில் இது ஏழாம் இடத்தில் இருக்கிறது. செவீயா நகரின் மற்றொரு முக்கிய கால்பந்துக் கழகமான ரியல் பெடிசு இவர்களின் முக்கிய எதிரிகளாவர்; ஒவ்வொரு பருவத்திலும் அவர்களுடன் மோதும் "செவீயா-உள்ளூர்ப்போட்டி" முக்கியத்துவம் வாய்ந்தது.



</doc>
<doc id="211401" url="https://ta.wikipedia.org/wiki?curid=211401" title="புறவயம்">
புறவயம்

புறவயம் (objectivity) என்பது பல்வேறு வகையில் வரைவிலக்கணம் கொடுக்கப்படும் உண்மைநிலை, உண்மை என்பன தொடர்பான ஒரு மெய்யியல் கருத்துரு ஆகும். பொதுவாகப் புறவயம் என்னும் சொல் குறித்த விடயத்தை வெளிப்படுத்துபவரது தனிப்பட்ட பக்கச்சார்பு, விளக்கங்கள், உணர்வுகள், கற்பனைகள் என்பவற்றுக்கு அப்பால் உண்மையாக இருக்கும் நிலை அல்லது தன்மை எனப் பொருள்படும். உண்மையாய் இருப்பதற்கான நிபந்தனைகளை நிறைவு செய்வதுடன், "மனதில் தங்கியிராமலும்" இருக்கும்போது ஒரு கூற்று புறவயமான உண்மை எனப்படுகின்றது.



</doc>
<doc id="211402" url="https://ta.wikipedia.org/wiki?curid=211402" title="தேட்டகுடி அரிகர வினாயக்ராம்">
தேட்டகுடி அரிகர வினாயக்ராம்

தேட்டக்குடி ஹரிஹர வினாயக்ராம் ("Thetakudi Harihara Vinayakram", பி:சூன் 24, 1944), அல்லது பரவலாக விக்கு வினாயக்ராம், கிராமி விருது பெற்ற இந்திய தாளயிசைக் கலைஞர் ஆவார். இவர் மண்குடத்தாலான "கடத்தினை" கருநாடக இசைக் கச்சேரிகளில் பயன்படுத்துகிறார். மேற்கத்திய மற்றும் இந்துத்தானிக் கலைஞர்களுடன் இணைந்து இசைத்துள்ளார்; இதன்மூலம் தமிழகத்தின் கடத்தின் பெருமையை அனைவரும் அறியச் செய்தவராவார்.



</doc>
<doc id="211407" url="https://ta.wikipedia.org/wiki?curid=211407" title="செருமன் கால்பந்துச் சங்கம்">
செருமன் கால்பந்துச் சங்கம்

செருமன் கால்பந்துச் சங்கம் (German Football Association, ; DFB ) என்பது செருமனியின் கால்பந்தாட்ட மேலாண்மை அமைப்பாகும். பன்னாட்டுக் கால்பந்து சங்கங்களின் கூட்டமைப்பு (ஃபிஃபா) மற்றும் ஐரோப்பிய கால்பந்து சங்கங்களின் ஒன்றியம் (யூஈஎஃப்ஏ) ஆகியவை தொடங்கப்பட்டபோது அவற்றின் ஆரம்ப உறுப்பினராக இச்சங்கம் இருந்தது. செருமனியின் கால்பந்துக் கூட்டிணைவு அமைப்புகள் மற்றும் தேசிய அளவிலான ஆண்கள் மற்றும் பெண்களுக்கான காற்பந்தாட்ட அணிகளைத் தேர்வு செய்வது இதன் பொறுப்பாகும். இதன் தலைமையகம் பிராங்க்ஃபுர்ட் நகரில் அமைந்துள்ளது. இதன் உறுப்பினர்களாக "செருமானியக் கால்பந்துக் கூட்டிணைவு", ஐந்து பிராந்திய மற்றும் 21 மாநில கால்பந்து சங்கங்கள் உள்ளன. செருமானியக் கால்பந்துக் கூட்டிணைவானது செருமனியின் புன்டசுலீகா மற்றும் "2. புன்டசுலீகா" ஆகியவற்றை நிர்வகித்து நடத்துகிறது. பிராந்திய மற்றும் மாநில சங்கங்கள், அவற்றுக்கான நிர்வாகப் பரப்பில் தொழில்முறை மற்றும் பொழுதுபோக்குக் கால்பந்துப் போட்டிகளை நடத்துகின்றன. செருமானிய கால்பந்துச் சங்கத்தின் 21 மாநில சங்கங்களில் 25,000-க்கும் மேற்பட்ட கால்பந்துக் கழகங்களும் 6.8 மில்லியனுக்கும் அதிகமான உறுப்பினர்களும் உள்ளனர்; இதன்மூலம் உலகிலேயே தனிப்பெரும் விளையாட்டுக் கூட்டமைப்பாக செருமானியக் கால்பந்துச் சங்கம் விளங்குகின்றது.

கருப்பு இறகுகளும் மஞ்சள் நிற அலகும் கொண்ட கழுகு, செருமானிய கால்பந்துச் சங்கத்தின் "நற்பேறுச் சின்னமாக" விளங்குகிறது. "பவுல்" (Paule) எனும் பெயருடைய இக்கழுகை 26 மார்ச், 2006, முதல் நற்பேறுச் சின்னமாக இச்சங்கம் ஏற்றுள்ளது.


</doc>
<doc id="211411" url="https://ta.wikipedia.org/wiki?curid=211411" title="புன்டசுலீகா">
புன்டசுலீகா

புன்டசுலீகா (The Fußball-Bundesliga ; Bundesliga) என்பது செருமனியின் முதல்நிலைக் கால்பந்துக் கூட்டிணைவுத் தொடராகும். இதுவே உலக அளவில் இரசிகர்கள் வருகை தரும் விளையாட்டுக் கூட்டிணைவாகும். செருமனியின் கால்பந்துக் கூட்டிணைவு அமைப்பின் உயர்மட்ட நிலையாக உள்ள இதுவே, செருமனியின் முதன்மையான கால்பந்துப் போட்டித்தொடர் ஆகும். இதில் 18 அணிகள் பங்கேற்கும். "2. புன்டசுலீகா"-வுடன் அணிகள்-தகுதிக் குறைப்பு-தகுதியுயர்வு முறைமையில் செயல்படுகிறது. ஒவ்வொரு பருவமும் ஆகத்து மாதம் தொடங்கி மே-மாதம் முடிவடைகிறது. சில போட்டிகள் தவிர்த்து, பெருமளவிலான போட்டிகள் வார-இறுதி நாட்களில் நடத்தப்படுகின்றன. அனைத்து புன்டசுலீகா அணிகளும் செருமன் கால்பந்துச் சங்கக் கோப்பைக்குத் (DFB-Pokal) தகுதிபெறும். புன்டசுலீகா வாகையாளர் செருமானிய உன்னதக் கோப்பைக்குத் (DFL-Supercup) தகுதிபெறுவர்.

1963-ஆம் ஆண்டில் புன்டசுலீகா தொடங்கப்பட்டதிலிருந்து மொத்தமாக 52 அணிகள் பங்கேற்று இருக்கின்றன. பேயர்ன் மியூனிக் அணி அதிகபட்சமாக 22 முறை புன்டசுலீகா வாகையர் பட்டத்தை வென்றிருக்கிறது. பொருசியா டார்ட்மண்ட், ஹாம்பர்க், வெர்டர் பிரமன், பொருசியா மொன்சன்கிளாட்பாச் மற்றும் ஸ்டுட்கார்ட் போன்ற அணிகளும் புன்டசுலீகா பட்டத்தை வென்றுள்ளன. தேசிய கால்பந்துக் கூட்டிணைவுகளில் புன்டசுலீகா, முக்கியமான ஒன்றாகும். அண்மைக்கால செயல்பாடுகளின் அடிப்படையில் யூஈஎஃப்ஏ கூட்டிணைவுக் குணக தரவரிசையில் மூன்றாம் இடத்தில் இருக்கிறது. உலகிலேயே அதிக அரங்க-பார்வையாளர்களைக் கொண்ட கால்பந்துக் கூட்டிணைவாக புன்டசுலீகா விளங்குகிறது; 2011-12 பருவத்தின் போதான சராசரி பார்வையாளர் வருகை 45,134-ஆனது (அனைத்து விளையாட்டுகளிலும்) உலகிலேயே இரண்டாவது அதிகபட்ச வருகைப்பதிவாகும். மேலும், 200-க்கும் அதிகமான நாடுகளில் புன்டசுலீகா ஒளிபரப்பப்படுகிறது.

1962-ஆம் ஆண்டில் டார்ட்மண்டில் புன்டசுலீகா கருத்துருப் பெற்று, முதல் பருவம் 1963-இல் தொடங்கப்பட்டது. தொடங்கப்பட்ட காலம் முதல் இன்று வரை பல்வேறு விதமான அமைப்பு மாற்றங்களைச் சந்தித்து வருகிறது. ஆரம்பத்தில் செருமானிய கால்பந்துச் சங்கத்தினால் தொடங்கப்பட்ட புன்டசுலீகா, தற்போது செருமன் கால்பந்துக் கூட்டிணைவினால் நிர்வகித்து நடத்தப்படுகிறது.


</doc>
<doc id="211413" url="https://ta.wikipedia.org/wiki?curid=211413" title="ஆர்ஜெண்டினா தேசிய காற்பந்து அணி">
ஆர்ஜெண்டினா தேசிய காற்பந்து அணி

ஆர்ஜெண்டினா தேசிய காற்பந்து அணி ("Argentina national football team", ) பன்னாட்டு காற்பந்தாட்டப் போட்டிகளில் ஆர்ஜெண்டினாவின் சார்பாக விளையாடும் தேசிய அணியாகும். இதனை அர்கெந்தீனா நாட்டில் காற்பந்தாட்டத்தை ஒழுங்குபடுத்தும் அர்கெந்தீனா கால்பந்துச் சங்கம் (AFA) மேலாண்மை செய்கின்றது. இந்த அணியின் தாயக விளையாட்டரங்கமாக "எசுடேடியோ அன்டோனியோ வெசுபுசியோ லிபர்டி" விளங்குகின்றது. தலைமை பயிற்றுனராக அலெயான்ட்ரோ சபெல்லா உள்ளார். பிஃபா உலகத் தரவரிசையில் தற்போது மூன்றாமிடத்தில் அர்கெந்தீனா உள்ளது.

"லா செலக்சியோன்" (தேசிய அணி) என்றும் "ஆல்பிசெலஸ்ட்டிசு" (வான்நீலமும் வெள்ளையும்) என்றும் இரசிகர்களால் குறிப்பிடப்படும் இந்த அணி நான்கு உலகக்கோப்பை இறுதியாட்டங்களில் பங்கேற்றுள்ளது. முதன்முதலான 1930 உலகக்கோப்பை இறுதியாட்டத்தில் உருகுவையிடம் 4–2 என்ற கணக்கில் தோற்றது. அடுத்தமுறை இறுதியாட்டத்தில் 1978 உலகக்கோப்பையில், நெதர்லாந்தை 3–1 கணக்கில் வென்றது. டீகோ மரடோனா தலைமையில் மீண்டும் 1986 உலகக்கோப்பையில் 3–2 என்ற கணக்கில் மேற்கு செருமனியை வெற்றி கண்டது. மிக அண்மையில் 1990 உலகக்கோப்பையில், செருமனியிடம் 1–0 என்ற கணக்கில் தோற்றது; செருமனி ஒரு சர்ச்சைக்குள்ளான "பெனால்டி" மூலம் வெற்றிக் கோலை அடித்திருந்தது.

ஆர்ஜெண்டினா கோபா அமெரிக்கா போட்டிகளில் மிகவும் வெற்றிகரமாக விளங்குகின்றது; 14 முறைகள் வென்றதுடன் 1941, 1945, 1946ஆம் ஆண்டுகளில் நடந்த 'கூடுதல்' தென் அமெரிக்க போட்டிகளிலும் வெற்றி கண்டுள்ளது. பிபா கூட்டமைப்புக்களின் கோப்பைப் போட்டியூயும் கிரின் கோப்பையையும் 1992இல் வென்றுள்ளது. ஒலிம்பிக்சு கால்பந்தாட்டதில் ஏதென்சு 2004இலும் பீஜிங் 2008இலும் வெற்றி நாட்டியுள்ளது.

ஆர்ஜெண்டினா பிரான்சும் மட்டுமே பன்னாட்டுக் கால்பந்து சங்கங்களின் கூட்டமைப்பு அங்கீகரித்துள்ள மூன்று முதன்மையான ஆடவர் கால்பந்துப் போட்டிகளை, (உலகக்கோப்பை,கூட்டமைப்புகளின் கோப்பை, ஒலிம்பிக் கால்பந்து) வென்றுள்ள இரு நாடுகளாகும். இவை இரண்டுமே தங்கள் கண்டத்தின் போட்டிகளான முறையே (அர்கெந்தீனா கோபா அமெரிக்காவையும் பிரான்சு ஐரோப்பிய கால்பந்தாட்டப் போட்டியையும்) வென்றுள்ளன.

ஆர்ஜெண்டினாவிற்கும் பிரேசில்,உருகுவை,செருமனி மற்றும் இங்கிலாந்திற்கும் இடையே கால்பந்து வரலாற்று நிகழ்வுகள் காரணமான பகை நிலவுகின்றது.

வட அமெரிக்கா மற்றும் தென் அமெரிக்க நாடுகள் பங்கேற்கும் "பான் அமெரிக்கா விளையாட்டுக்களில்" கால்பந்தாட்டப் போட்டிகளில் அர்கெந்தீனா நடந்த 14 போட்டிகளில் ஆறில் வென்றுள்ளது: 1951, 1955,1959,1971,1995, 2003

மார்ச் 2007இல் அர்கெந்தீனா பிஃபா உலகத் தரவரிசையில் முதன்முதலாக முதலிடத்தை எட்டியது.


</doc>
<doc id="211421" url="https://ta.wikipedia.org/wiki?curid=211421" title="டச்சு அரச கால்பந்துச் சங்கம்">
டச்சு அரச கால்பந்துச் சங்கம்

டச்சு அரச கால்பந்துச் சங்கம் (The Royal Dutch Football Association [], அல்லது KNVB ) ) என்பது நெதர்லாந்தின் கால்பந்துக் கட்டுப்பாட்டு மற்றும் நிர்வாக அமைப்பாகும். இதுவே அந்நாட்டின் முதல்நிலைக் கூட்டிணைவு (எரெடிவிசி), இரண்டாம் நிலைக் கூட்டிணைவு, டச்சு அரச கால்பந்துச் சங்கக் கோப்பை (KNVB Cup) மற்றும் பல தொழில்முறைசாரா-விழைஞர் கால்பந்துக் கூட்டிணைவுகளையும் நடத்துகிறது. மேலும், முக்கியமாக ஆண்கள் மற்றும் பெண்களுக்கான தேசிய கால்பந்து அணிகளைத் தேர்ந்தெடுத்து, நிர்வகிக்கிறது. இதனருகில் இருக்கும் நாடான பெல்ஜியத்தின் கால்பந்துச் சங்கமான, பெல்ஜிய அரச கால்பந்துச் சங்கத்தோடு இணைந்து, இருநாடுகளுக்கும் பொதுவான மகளிருக்கான கால்பந்துக் கூட்டிணைவை (பெநெ கூட்டிணைவு - BeNe League) நடத்துகின்றது. இதன் தலைமையகம் நெதர்லாந்தின் "செய்ஸ்ட்" நகரில் அமைந்துள்ளது.

திசம்பர் 8, 1889 அன்று கேஎன்விபி தொடங்கப்பட்டது; 1904-ஆம் ஆண்டில் பன்னாட்டுக் கால்பந்து சங்கங்களின் கூட்டமைப்பு தொடங்கப்பட்டபோது அதன் உறுப்பினராக இணைந்தது. இந்தக் கால்பந்துச் சங்கம் தொடங்கப்படுவதற்கு பத்து-ஆண்டுகளுக்கு முன்னரே "நெதர்லாந்து கால்பந்துக் கூட்டிணைவு வாகைத்தொடர்" செயல்பட்டு வந்தது.



</doc>
<doc id="211423" url="https://ta.wikipedia.org/wiki?curid=211423" title="எரெடிவிசி">
எரெடிவிசி

எரெடிவிசி (Eredivisie, ) என்பது நெதர்லாந்து நாட்டின் உச்சகட்ட கால்பந்துக் கூட்டிணைவுப் போட்டித்தொடராகும். இதனை டச்சு அரச கால்பந்துச் சங்கம் நடத்துகின்றது. தொழில்முறை கால்பந்து விளையாட்டு தொடங்கப்பட்ட இரண்டு ஆண்டுகளுக்குப் பிறகு 1956-ஆம் ஆண்டில் "எரெடிவிசி" ஆரம்பிக்கப்பட்டது. 2011-12 பருவம் முடிந்த பிறகு ஐரோப்பாவில் ஒன்பதாவது சிறந்த கால்பந்துக் கூட்டிணைவாக யூஈஎஃப்ஏ குணகம் கொண்டு தரவரிசை கொடுக்கப்பட்டது. 

எரெடிவிசி கூட்டிணைவில் மொத்தம் 18 அணிகள் பங்கேற்கும். நெதர்லாந்தின் இரண்டாம்-நிலை கால்பந்துக் கூட்டிணைவான "ஈர்ஸ்டே டிவிசி"-யுடன் அணிகளை தகுதிகுறைப்பு-தகுதியேற்றம் முறைமையில் இது செயல்படுகிறது. பருவத்தின் முடிவில் அதிக புள்ளிகள் பெற்றிருக்கும் அணி "டச்சு தேசிய வாகைத்தொடர்" பட்டத்தை வெல்லும். ஆம்ஸ்டர்டம் நகரை அமைவிடமாகக் கொண்ட அயாக்சு அணியே இதுவரை அதிகமுறை வாகையர் பட்டம் வென்றிருக்கிறது; 24 எரெடிவிசி பட்டங்கள் (மொத்தமாக 32 தேசிய வாகையர் பட்டங்கள்). பிஎஸ்வி எய்ந்தோவன் 18 (21) பட்டங்களுடன் அடுத்த இடத்தில் உள்ளது. மூன்றாம் இடத்தில் ஃபெயினூர்டு 9 (14) பட்டங்களுடன் இருக்கிறது.



</doc>
<doc id="211426" url="https://ta.wikipedia.org/wiki?curid=211426" title="பெல்ஜிய அரச காற்பந்துச் சங்கம்">
பெல்ஜிய அரச காற்பந்துச் சங்கம்

பெல்ஜிய அரச காற்பந்துச் சங்கம் (Royal Belgian Football Association அல்லது KBVB) என்பது பெல்ஜியம் நாட்டில் காற்பந்து விளையாட்டை நிர்வகிக்கும் அமைப்பாகும். இதன் தலைமையகம் பிரசெல்சு நகரில் அமைந்துள்ளது.

பெல்ஜிய அரச கால்பந்துச் சங்கமானது ஆண்கள், மகளிர் மற்றும் இளையோருக்கான தேசிய கால்பந்து அணிகளைத் தேர்ந்தெடுத்து நிர்வகிக்கிறது. மேலும் பெல்ஜியத்தின் கால்பந்துக் கூட்டிணைவு அமைப்பினையும் இச்சங்கமே நிர்வகிக்கின்றது. அதன்கீழ் வருவன:

நெதர்லாந்து அரச கால்பந்துச் சங்கத்தோடு இணைந்து இருநாடுகளுக்கும் பொதுவான மகளிர் கூட்டிணைவை (பெநெ கூட்டிணைவு) நடத்துகின்றது.



</doc>
<doc id="211429" url="https://ta.wikipedia.org/wiki?curid=211429" title="ஆப்பிரிக்க கால்பந்துக் கூட்டமைப்பு">
ஆப்பிரிக்க கால்பந்துக் கூட்டமைப்பு

ஆப்பிரிக்க கால்பந்துக் கூட்டமைப்பு ( Confederation of African Football, CAF, ; ; ) என்பது ஆப்பிரிக்கக் கண்டத்தில் கால்பந்து மேலாண்மை அமைப்பாகும்.

இக்கூட்டமைப்பு ஆப்பிரிக்க நாடுகளின் கால்பந்து சங்கங்களின் பிரதிநிதியாகும். இதுவே, ஆப்பிரிக்கக் கண்டத்தில் கால்பந்துப் போட்டிகளை ஏற்பாடு செய்து நடத்துவதற்கும், பரிசுப் பணத்தைப் பகிர்ந்தளிப்பதற்கும், ஒளிபரப்பு உரிமைகளை விற்பதற்கும் பொறுப்பேற்கும் அமைப்பு.

பன்னாட்டுக் கால்பந்து சங்கங்களின் கூட்டமைப்பின் ஆறு பிராந்திய கூட்டமைப்புகளில் இதுவும் ஒரு பெரிய கூட்டமைப்பாகும். யூஈஎஃப்ஏ-வினை விட மூன்று ஆண்டுகள் மட்டுமே இளைய அமைப்பாக இருப்பினும், அதன் உறுப்பு நாடுகளின் மற்றும் பிராந்திய கால்பந்துப் போட்டிகளின் தரம் மேம்படுத்தப்பட இன்னும் சில காலம் பிடிக்கும். பிரான்சில் நடத்தப்பட்ட 1998 ஃபிஃபா உலகக்கோப்பைப் போட்டிகளில் பங்கேற்க 5 இடங்கள் ஆப்பிரிக்கக் கூட்டமைப்புக்கு ஒதுக்கப்பட்டது. தென்னாப்பிரிக்காவில் நடத்தப்பட்ட 2010 ஃபிஃபா உலகக்கோப்பையில், போட்டியை நடத்தும் நாட்டையும் சேர்த்து 6 இடங்கள் ஆப்பிரிக்கக் கால்பந்துக் கூட்டமைப்புக்கு ஒதுக்கப்பட்டது. 2014 ஃபிஃபா உலகக்கோப்பைக்கு 5 இடங்கள் ஒதுக்கப்பட்டுள்ளன.

பிப்ரவரி 8, 1957, அன்று ஆப்பிரிக்க கால்பந்துக் கூட்டமைப்பு தொடங்கப்பட்டது. முதல் தலைமையகம் சூடான் நாட்டின் "கார்தூம்" நகரில் அமைந்திருந்தது; சில மாதங்களுக்குப் பிறகு கெய்ரோவுக்கு அருகில் மாற்றப்பட்டது. 1957-இல் தொடங்கப்பட்டபோது நான்கு நாடுகளின் கால்பந்துச் சங்கங்கள் உறுப்பு சங்கங்களாக இருந்தன. தற்போது 56 உறுப்பு சங்கங்கள் உள்ளன, அவற்றுள் 54 சங்கங்கள் முழு உறுப்பினர்கள் ஆகும். 



</doc>
<doc id="211430" url="https://ta.wikipedia.org/wiki?curid=211430" title="போர்பந்தர் விமான நிலையம்">
போர்பந்தர் விமான நிலையம்

போர்பந்தர் விமான நிலையம் (Porbandar Airport) இந்தியாவின் குஜராத் மாநிலத்தில் போர்பந்தர் நகரில் அமைந்துள்ளது. இது பயணிகள் சேவை மற்றும் இராணுவப் பயன்பாடு ஆகிய இரண்டிற்கும் பயன்படுகின்றது. இவ்விமான நிலையத்தின் புதிய பயணிகள் முனையம் 2008 ஆம் ஆண்டிலிருந்து செயல்படுகின்றது.

இவ்விமான நிலையம் 278.32 ஏக்கர்கள் நிலப்பரப்பில் அமைந்துள்ளது. விமான நிலைய ஓடு பாதையின் நீளம் 4,500 அடிகள் ஆகும். இவ்விமான நிலையத்தின் அமைவிடம் ஆகும்.


</doc>
<doc id="211431" url="https://ta.wikipedia.org/wiki?curid=211431" title="சிம்லா விமான நிலையம்">
சிம்லா விமான நிலையம்

சிம்லா விமான நிலையம் (Shimla Airport) இந்தியாவின் இமாச்சலப் பிரதேசம் மாநிலத்தில் "ஜபார்காத்தி" நகரில் அமைந்துள்ளது. இவ்விமான நிலையம் சிம்லா நகரிலிருந்து 22 கிலோமீட்டர்கள் தொலைவில் அமைந்துள்ளது. இதன் பயணிகள் முனையம் 50 பயணிகளைக் கையாளக்கூடிய வசதிகளைக் கொண்டுள்ளது.
"கிங்பிஷ்ஷர்" நிறுவனம் இங்கு சேவை வழங்கி வந்தது. இவ்விமான நிலையம் கடல் மட்டத்திலிருந்து 5,072 அடிகள் (1,546 மீட்டர்கள்) உயரத்தில் இருப்பதால் பாதுகாப்புக் காரணங்களுக்காக இந்திய விமான நிலைய ஆணையம் இங்கிருந்து கிளம்பும் விமானங்கள் 28 பயணிகளை மட்டுமே ஏற்றிக் கொண்டு வரவேண்டும் என்பதால் தனது சேவையை 2012 செப்டம்பருடன் நிறுத்திக் கொண்டது. இவ்விமான நிலையத்தின் அமைவிடம் ஆகும்.


</doc>
<doc id="211434" url="https://ta.wikipedia.org/wiki?curid=211434" title="முதற்கனல் (புதினம்)">
முதற்கனல் (புதினம்)

முதற்கனல் ஜெயமோகன் எழுதிய நாவல். மகாபாரதத்தைக் களமாகக் கொண்டு ஜெயமோகன் எழுதிவரும் வெண்முரசு என்னும் புதினத் தொடரின் முதல் பகுதி இது. இது மகாபாரதக் கதையின் மறு புனைவு ஆகும். ஜனவரி 2014 முதல் தேதி முதல் ஜெயமோகனின் இணையதளத்தில் தொடராக வெளிவந்தது.
இந்நாவலில் முதற்கனல் என குறிப்பிடப்படுவது காசிநாட்டு இளவரசி அம்பை. ராஜதந்திரச் செயல்பாடுகளின் மூலம் அவமதிக்கப்பட்ட அம்பையின் சினமே பேரரசான அஸ்தினபுரியின் அழிவுக்கும் மகாபாரதப்போருக்கும் காரணமாக அமைந்த முதல் நிகழ்வு என நாவல் சித்தரிக்கின்றது. பீஷ்மர் அம்பையை சிறையெடுப்பதும் அம்பிகைக்கும் அம்பாலிகைக்கும் குழந்தைகள் பிறப்பதும் அம்பையின் சினம் சிகண்டியின் உருவம் கொள்வதும் இந்நாவலில் சொல்லப்பட்டுள்ளது

முதற்கனல் மன வரைபடம் - வெண்முரசு நாவலின் கதாமாந்தர் வரிசை


</doc>
<doc id="211435" url="https://ta.wikipedia.org/wiki?curid=211435" title="புறப்பாடு (தன்வரலாறு)">
புறப்பாடு (தன்வரலாறு)

புறப்பாடு என்பது ஜெயமோகன் எழுதிய தன்வரலாற்று நூல் ஆகும். இந்நூலில் அவர் தன் பத்தொன்பதாவது வயதில் முதல்முறையாக வீட்டைவிட்டுக் கிளம்பியதையும் பின்னர் மீண்டும் சில மாதங்கள் கழித்து வீட்டைவிட்டுக் கிளம்பி இந்தியாவெங்கும் அலைந்ததையும் விவரிக்கிறார். அவ்விரு பயணங்களுமே புறப்பாடு எனப்படுகின்றன. இந்நூல் நற்றிணைப்பதிப்பகத்தால் வெளியிடப்பட்டுள்ளது

புறப்பாடு இரு பகுதிகளைக் கொண்டது. முதல்பகுதியில் வீட்டைவிட்டுக் கிளம்பும் ஜெயமோகன் தலித் மாணவர்களுக்கான விடுதியில் அவர்களுடன் தங்கியிருந்ததை விவரிக்கிறார். அவர்களின் நட்பு, உழைப்பு ஆகியவற்றை சித்தரிக்கிறார். இரண்டாம்பகுதியில் அவர் சென்னை காசி ஹரித்வார் பூனா போன்ற ஊர்களில் நாடோடியாக அலைந்த வாழ்க்கையின் சித்திரங்கள் உள்ளன


</doc>
<doc id="211436" url="https://ta.wikipedia.org/wiki?curid=211436" title="இயேசுவோடு தொடர்புடைய புதிய ஏற்பாட்டு இடங்கள்">
இயேசுவோடு தொடர்புடைய புதிய ஏற்பாட்டு இடங்கள்

இயேசுவோடு தொடர்புடைய புதிய ஏற்பாட்டு இடங்கள் ("New Testament places associated with Jesus") என்னும் தலைப்பின் கீழ் இயேசு பாலத்தீனத்தில் பிறந்து, வளர்ந்து, போதித்து, சிலுவையில் அறையுண்டு இறந்த இடங்கள் உட்பட, அவருடைய வாழ்க்கையோடு தொடர்புடைய எகிப்து போன்ற இடங்களும் புதிய ஏற்பாட்டு ஆதாரங்கள் அடிப்படையில் தரப்படுகின்றன. 

இயேசுவின் பணிக்காலத்தில் அவர் சென்ற இடங்களாகப் புதிய ஏற்பாட்டில் குறிக்கப்படுகின்ற நகரங்களும் ஊர்களும் பெரும்பாலும் பாலத்தீனப் பிரதேசங்களான கலிலேயா, யூதேயா, பெரேயா, சமாரியா போன்றவற்றில் அமைந்தவை ஆகும்.

இயேசுவின் வாழ்வோடு தொடர்புடைய புதிய ஏற்பாட்டு இடமாக அறிஞர் குறிப்பிடுவனவற்றுள் “கடலோர செசரியா” () என்னும் இடமும் உள்ளடங்கும். அந்நகரம் புதிய ஏற்பாட்டில் குறிப்பிடப்படாவிட்டாலும், அங்கு 1961இல் கண்டெடுக்கப்பட்ட உரோமை ஆட்சிக்காலத்தைச் சார்ந்த ஒரு கல்லில் ”பொந்தியு பிலாத்து” என்னும் குறிப்பு உள்ளது. இந்த பிலாத்துவின் ஆணைப்படிதான் இயேசு சிலுவையில் அறையப்பட்டார்.

இயேசுவின் பணியை விவரிக்கின்ற நற்செய்தி நூல்களில் அப்பணி நடந்த இடங்கள் பொதுவாக நிலப் பிரிவு அடிப்படையில் தரப்படுகின்றன. அவர் திருமுழுக்குப் பெற்றதும் கலிலேயாவில் தம் பணியைத் தொடங்கினார். திருமுழுக்கு யோவான் கைதுசெய்யப்பட்டு கொல்லப்பட்ட வரையிலும் இயேசு தொடர்ந்து கலிலேயாவிலும் அதன் பின் அதைச் சூழ்ந்த இடங்களிலும் பணிசெய்தார். இயேசுவின் கலிலேயப் பணியின் முடிவு ஏறக்குறைய மத்தேயு 17ஆம் அதிகாரத்திலும், மாற்கு 9ஆம் அதிகாரத்திலும் நிகழ்கிறது.

திருமுழுக்கு யோவான் இறந்த பின், இயேசுவைத் திருத்தூதர் பேதுரு மெசியா என்று அறிக்கையிட்டு அவரை “வாழும் கடவுளின் மகன்” என்று எடுத்துரைத்த நிகழ்ச்சி குறிக்கப்படுகிறது (மத்தேயு 16). தொடர்ந்து இயேசு எருசலேம் நோக்கிச் செல்கிறார். வழியில் பெரேயா மற்றும் யூதேயா பிரதேசங்களையும் கடக்கிறார்.இந்தப் பயணத்தின் நிறைவு நிகழ்ச்சியாக இயேசு எருசலேம் நகரில் வெற்றி ஆர்ப்பரிப்போடு நுழைதல் குறிக்கப்படுகிறது (மத்தேயு 21, மாற்கு 11). 

இயேசுவின் பணிக்காலத்தின் இறுதிக்கட்டம் எருசலேமில் அவர் இரா உணவு உட்கொண்டு, மறுநாள் துன்பங்கள் பட்டு, சிலுவையில் அறையுண்டு கல்லறையில் அடக்கம் செய்யப்பட்டதை உள்ளடக்கியது.

புதிய ஏற்பாட்டுத் தகவல்படி, இயேசுவின் பணி நிகழ்ந்த முக்கிய பிரதேசங்கள் கலிலேயா, யூதேயா, அவற்றைச் சூழ்ந்த பெரேயா, சமாரியா ஆகியவையாம். 

இயேசு யோர்தான் ஆற்றில் திருமுழுக்கு யோவான் கைகளால் திருமுழுக்குப் பெறுகிறார். அங்கிருந்து கலிலேயாவுக்குத் திரும்புகிறார். அங்கு கப்பர்நாகும் ஊரின் தொழுகைக்கூடத்திற்குச் சென்று போதிக்கிறார்.

இயேசு கலிலேயக் கடலோரமாகச் சென்றபோது அங்கே மீன்பிடித்துக்கொண்டிருந்த சிலரை அவர் தம் சீடராகும்படி அழைக்கின்றார். அவர்களும் தங்கள் வலைகளை விட்டுவிட்டு அவரைப் பின்தொடர்கின்றார்கள். அவர்கள் பெயர்கள்: சீமோன், அந்திரேயா, யாக்கோபு, யோவான். தொடர்ந்து அவர் கலிலேயாவில் பணிசெய்யும் போது அவர் மலைப்பொழிவை நிகழ்த்துகின்றார். இந்தப் பேருரை இயேசுவின் போதனைகளின் முக்கியமான அறவுரைப் பகுதியாகக் கருதப்படுகிறது. 

திருமுழுக்கு யோவான் கொல்லப்பட்ட நிகழ்ச்சியோடு இயேசுவின் கலிலேயப் பணி நிறைவுக்கு வருகிறது.

திருமுழுக்கு யோவானின் சாவுக்குப் பின், ஏறக்குறைய நற்செய்திகளின் நடுப் பகுதியில் (மத்தேயு 17, மாற்கு 9) இரு முக்கிய நிகழ்வுகள் குறிக்கப்படுகின்றன. ஒன்று, திருத்தூதர் பேதுரு இயேசுவை மெசியா என்றும் “வாழும் கடவுளின் மகன்” என்றும் அறிக்கையிட்டது. மற்றது, இயேசு தம் சீடர்களின் முன்னிலையில் தோற்றம் மாறியது. இந்த இரு நிகழ்ச்சிகளின் வழியாக இயேசு தம்மைச் சீடர்களுக்கு வெளிப்படுத்தி, தாம் யார் என்பதை எடுத்துக் கூறியதாக நற்செய்தியாளர்கள் குறிப்பிடுகின்றனர். 

மேற்கூறிய நிகழ்வுகளுக்குப் பின் இயேசு பெரேயா மற்றும் யூதேயா வழியாக எருசலேம் நோக்கிச் சென்ற பயணம் விவரிக்கப்படுகிறது. அப்பயணத்தின்போதும் இயேசு பல போதனைகளை வழங்குகிறார். பல புதுமைகளை நிகழ்த்துகிறார். 

இவ்வாறு பெரேயா வழியாக எருசலேம் நோக்கிச் செல்கின்ற இயேசு, தாம் திருமுழுக்குப் பெற்ற இடத்திற்குத் திரும்பி வருகிறார்.

இயேசுவின் பணிக்காலத்தின் இறுதிக் கட்டம், அவர் எருசலேம் நகரில் வெற்றி ஆர்ப்பரிப்போடு நுழைவதோடு தொடங்குகிறது. இதை மத்தேயு 21ஆம் அதிகாரத்திலும், மாற்கு 11ஆம் அதிகாரத்திலும் காணலாம். அதற்குச் சற்று முன்பே அவர் பெத்தானியா ஊரில் இறந்துவிட்ட லாசருக்கு மீண்டும் உயிரளித்த நிகழ்ச்சி நடந்தது (யோவான் 11). 

இயேசுவின் வாழ்க்கையில் இறுதி வார நிகழ்ச்சிகளுக்கு மட்டும் நற்செய்தி நூல்களில் மூன்றில் ஒரு பங்கு ஒதுக்கப்பட்டுள்ளது. இயேசு இறுதி இராவுணவு உண்கிறார்; கைது செய்யப்படுகிறார்; பிலாத்துவின் முன்னிலையிலும் யூத சமய அதிகாரிகள் முன்னிலையிலும் விசாரிக்கப்படுகிறார். குற்றம் சாட்டப்பட்டு, சிலுவை மரணத்திற்குத் தீர்ப்பிடப்படுகிறார். சிலுவையில் அறையப்பட்டு உயிர்விடுகிறார். கல்லறையில் அடக்கப்படுகிறார்.

கல்லறையிலிருந்து இயேசு உயிர்பெற்றெழுந்த நிகழ்ச்சியும், அவர் தம்முடைய சீடர்கள் முன் தோன்றியதும், விண்ணகம் ஏகியதும் யூதேயா பிரதேசத்தில் நிகழ்கின்றன.

இயேசு திருமுழுக்குப் பெற்ற இடமாக “அயினோன்” குறிக்கப்படுகிறது (யோவான் 3:23). “யோவானும் சலீம் என்னும் இடத்துக்கு அருகில் உள்ள அயினோனில் திருமுழுக்குக் கொடுத்துக் கொண்டிருந்தார். ஏனெனில் அங்குத் தண்ணீர் நிறைய இருந்தது” என்கிறது யோவான் நற்செய்தி. அங்குதான் இயேசு திருமுழுக்கு யோவான் கைகளால் திருமுழுக்குப் பெற்றார்.
”பெத்சய்தாவில் பார்வையற்ற ஒருவர் நலமடைதல்” என்று மாற்கு 8:22-26 பகுதி எடுத்துரைக்கிறது.
யோவான் நற்செய்தி 2:1-11 பகுதியில் “கானாவில் திருமணம்” விவரிக்கப்படுகிறது. இங்கேதான் இயேசு முதல் புதுமை (”அரும் அடையாளம்”) நிகழ்த்தியதாக யோவான் குறிப்பிடுகிறார்.
இயேசு திருமுழுக்குப் பெற்றபின் கப்பர்நாகும் ஊரிலுள்ள தொழுகைக் கூடம் சென்று போதித்தது அவருடைய பணிக் காலத்தின் தொடக்கமாக அமைகிறது (காண்க: மாற்கு 1:21-28). நற்செய்தி நூல்களில் கப்பர்நாகும் ஊர் 17 தடவை குறிக்கப்படுகிறது. அங்கு இயேசு புரிந்த புதுமைகளாகவும் போதனைகளாகவும் குறிக்கப்படுபவை: இயேசு ”மனம் மாறுங்கள். ஏனெனில் விண்ணரசு நெருங்கி வந்துவிட்டது” எனப் பறைசாற்றத் தொடங்கியது (மத்தேயு 4:12-17), இயேசு தீய ஆவி பிடித்த ஒரு மனிதருக்கு விடுதலை அளித்தது (மாற்கு 1:21-28), இயேசு சீமோன் பேதுருவின் மாமியாருக்குக் குணமளித்தது (மாற்கு 1:29-31), நூற்றுவர் தலைவரின் பணியாளருக்கு இயேசு குணம் நல்கியது (லூக்கா 7), இயேசு “வாழ்வு தரும் உணவு நானே. என்னிடம் வருபவருக்குப் பசியே இருக்காது” (யோவான் 6:35) என்று போதனை வழங்கியது போன்றவை.
இயேசுவின் போதனையை ஏற்று மனம் திருந்தாத நகரங்களுள் ஒன்றாக “கொராசின்” குறிப்பிடப்படுகிறது (காண்க: மத்தேயு 11:23; லூக்கா 10:13-15).
கலிலேயக் கடல் என்றும் கெனசரேத்து ஏரி என்றும் அழைக்கப்பட்ட நீர்த்தேக்கத்திற்கு வடமேற்காக அமைந்திருந்த ஊர் கெனசரேத்து ஆகும். அந்த ஊர் இன்று அழிந்துபோயிற்று. முதலாம் நூற்றாண்டில் வாழ்ந்த வரலாற்று ஆசிரியரான பிளாவியசு யோசேபஸ் என்பவர் கூற்றுப்படி, கெனசரேத்து மிகவும் வளமான நிலப்பகுதியாக இருந்தது. இந்நகர் கப்பர்நாகும் நகருக்கும் மகதலா நகருக்கும் இடையே சம தூரத்தில் இருந்திருக்கலாம்.இயேசு கெனசரேத்து பகுதியில் மக்களுக்குக் குணமளித்த நிகழ்ச்சி மத்தேயு 14:34-36, மாற்கு 6:53-36 பகுதிகளில் குறிப்பிடப்படுகிறது.
இம்மலை எந்த இடத்தில் இருந்தது என்பதைத் தெளிவாக அடையாளம் காணமுடியவில்லை. இது “தாபோர்” மலையாக இருந்திருக்கலாம் என்று பல அறிஞர் கருதுகின்றனர்.
நயீன் ஊரைச் சேர்ந்த ஒரு கைம்பெண்ணின் ஒரே மகன் இறந்துபோனார். இறந்தவருக்கு உயிரளித்தார் இயேசு. இந்நிகழ்ச்சி லூக்கா 7:11-17 பகுதியில் உள்ளது.இறந்தோருக்கு இயேசு உயிர்கொடுத்த நிகழ்ச்சிகள் நற்செய்திகளில் மூன்று இடங்களில் வருகின்றன. அவற்றுள் முதல் நிகழ்ச்சி இது.
இயேசுவின் பெற்றோரான யோசேப்பும் மரியாவும், குழந்தை இயேசுவை ஏரோது கொல்லத் தேடியதை அறிந்து அவரைப் பாதுகாக்கும் வண்ணம் எகிப்துக்கு ஓடிப்போனார்கள். சில ஆண்டுகளுக்குப் பின்னர் கலிலேயாப் பகுதிக்குத் திரும்பிவந்து அங்கே நாசரேத்து என்ற ஊரில் குடியேறினார்கள் (மத்தேயு 2:16-23). இயேசு தம் இளமைப் பருவத்தை நாசரேத்து என்னும் ஊரில் கழித்தார். அங்கு வாழ்ந்த போதுதான் இயேசு எருசலேம் கோவிலுக்கு விழாக் கொண்டாடப் போன இடத்தில் தம் பெற்றோரான யோசேப்பையும் மரியாவையும் விட்டு கோவிலிலேயே தங்கிவிட்டார். மகனைக் காணாத பெற்றோர் பின்னர் கோவிலில் அவரைக் கண்டுபிடித்தார்கள். இந்நிகழ்ச்சியை லூக்கா 2:41-52 விவரிக்கிறது.
கலிலேயக் கடல் அல்லது கெனசரேத்து ஏரி என்னும் பெரிய நீர்த்தேக்கம் புதிய ஏற்பாட்டில் இயேசுவின் பணிக்காலத்தின் தொடக்கத்திலிருந்து இறுதிவரை பலமுறை குறிக்கப்படுகிறது. இயேசு தம் முதல் சீடர்களை அழைத்தது இந்த ஏரிக் கரையில்தான். இந்நிகழ்ச்சி மாற்கு 1:16-20; மத்தேயு 4:18-22, லூக்கா 5:1-11 ஆகிய பகுதிகளில் குறிக்கப்பட்டுள்ளது.
இயேசு சாவிலிருந்து உயிர்பெற்றெழுந்த பின் தம் சீடர்களுக்கு இந்த ஏரிக்கரையில் தோன்றிய நிகழ்ச்சியை யோவான் பதிவுசெய்துள்ளார் (யோவான் 21:1-14).

யோவான் நற்செய்தியில் (1:28) திருமுழுக்கு யோவான் “யோர்தான் ஆற்றுக்கு அக்கரையிலுள்ள பெத்தானியாவில்” திருமுழுக்குக் கொடுத்ததாகக் குறிப்பிடப்படுகிறது. இந்த பெத்தானியாவும் எருசலேம் நகருக்குக் கிழக்கே இருந்த பெத்தானியா ஊரும் (காண்க: யோவான் 11:1-54) வெவ்வேறு இடங்கள் ஆகும். யோவான் திருமுழுக்கு அளித்த இடம் பெத்தாபாரா என்றும் அழைக்கப்படுகிறது. இது பெரேயா பகுதியில் இருந்தது.
தெக்காப்பொலி என்றால் கிரேக்கத்தில் “பத்து நகரங்கள்” என்று பொருள். பண்டைக் கால உரோமைப் பேரரசின் கிழக்கு எல்லையில் அமைந்த இந்நகரங்கள் இன்றைய யோர்தான், சிரியா நாடுகளில் இருந்தவை. தெக்காப்பொலி பகுதியில் கிரேக்க கலாச்சாரம் பரவியிருந்தது. அப்பகுதி மக்களை யூதர் பிற இனத்தாராகக் கருதினார்கள். இங்கு இயேசு காது கேளாத, திக்கிப் பேசிய ஒருவருக்கு குணமளித்தார் (மாற்கு 7:3137).
கதரேனர் அல்லது கெரசேனர் பகுதியில் இயேசு பேய்பிடித்த ஒரு மனிதருக்கு நலமளித்த செய்தி நற்செய்தியில் உள்ளது (மாற்கு 5:1-20; மத் 8:28-34; லூக் 8:26-39).

இது ஒரு துறைமுக நகராக இருந்தது. இங்கு 1961இல் ஒரு முக்கியமான கண்டுபிடிப்பு நிகழ்ந்தது. அதாவது “பொந்தியு பிலாத்து” என்ற உரோமை ஆளுநரின் பெயர் பொறிக்கப்பட்டிருந்த ஒரு கல்வெட்டு கண்டுபிடிக்கப்பட்டது. இந்த பிலாத்து என்பவர் தான் இயேசுவுக்கு மரண தண்டனை அளித்து, அவரைச் சிலுவையில் அறையச் செய்தவர். இவருடைய பெயர் விவிலியத்துக்குப் புறம்பே அகழ்வாய்வு வழியாகக் கிடைப்பது இதுவே முதல் தடவை.
யோவான் நற்செய்தி 4:4-26 பகுதியில் சிக்கார் என்ற ஊரில் இயேசு ஒரு சமாரியப் பெண்ணைக் கிணற்றங்கரை அருகே சந்தித்து உரையாடிய நிகழ்ச்சி உள்ளது. அப்பெண்ணுக்கு இயேசு அறிவுரை கூறினார்.இயேசு அப்பெண்ணிடம், “நான் கொடுக்கும் தண்ணீரைக் குடிக்கும் எவருக்கும் என்றுமே தாகம் எடுக்காது” என்று கூறினார்.

பெத்தானியாவில் மரியா, மார்த்தா என்று இரு சகோதரிகள் வாழ்ந்துவந்தனர். அவர்களுடைய சகோதரர் இலாசர் என்பவர் இறந்துபோனார். இதனால் உள்ளம் கலங்கிய இயேசு இலாசரின் கல்லறை அருகே கண்ணீர் வடித்தார். பின்னர் அவர் இலாசருக்கு உயிர் கொடுத்தார். இயேசு “உயிர்த்தெழுதலும் வாழ்வும் நானே. என்னிடம் நம்பிக்கை கொள்பவர் இறப்பினும் வாழ்வார்” என்று அறிவுரை வழங்கினார்.யோர்தான் ஆற்றுக்கு அருகே இருந்த பெத்தானியா வேறோர் இடம் ஆகும்.
யோவான் நற்செய்தி 5:1-18 பகுதியில் முப்பத்தெட்டு ஆண்டுகளாய் முடக்கு வாதத்தால் அவதியுற்றிருந்த ஒரு மனிதருக்கு இயேசு நலமளிக்கும் நிகழ்ச்சி தரப்படுகிறது. அம்மனிதரை இயேசு பெத்சதா குளத்தின் அருகே குணப்படுத்தினார். ஐந்து மண்டபங்கள் கொண்ட அக்குளத்தில் சரியான நேரத்தில் இறங்கினால் எவ்வித நோயிலுமிருந்தும் நலம் பெறலாம் என்று மக்கள் நம்பி்யிருந்தனர். 

லூக்கா நற்செய்தியில் இயேசு கன்னி மரியாவிடமிருந்து பெத்லகேம் ஊரில் பிறந்தார் என்னும் செய்தி உள்ளது (லூக்கா 2:1-7).
இயேசு எருசலேமில் வெற்றி ஆர்ப்பரிப்போடு நுழைவதற்கு முன்னால் தாம் ஏறிச்செல்வதற்காக ஒரு கழுதைக் குட்டியைக் கொண்டுவருமாறு பெத்பகு என்னும் ஊரிலிருந்து சீடர்களை அனுப்பினார். இச்செய்தி மத்தேயு 21:1, மாற்கு 11:1, லூக்கா 19:29 ஆகிய நற்செய்திப் பகுதிகளில் குறிக்கப்பட்டுள்ளது. லூக்கா, பெத்பகு ஊர் பெத்தானியாவுக்கு அருகே இருந்ததாகக் குறிப்பிடுகிறார்.பண்டைய வரலாற்றாசிரியரான செசரியா நகர் யூசேபியு, பெத்பகு என்ற இடம் ஒலிவ மலையில் அமைந்தது என்று குறிப்பிடுகிறார்.

கொல்கொதா (Golgotha) என்பது பழங்கால எருசலேம் நகரின் மதில்சுவர்களுக்கு வெளியே இயேசு கிறித்து சிலுவையில் அறையப்பட்ட இடத்துக்குக் கொடுக்கப்பட்ட பெயர் ஆகும். இது ”கல்வாரி” (Calvary) அல்லது ”கபாலஸ்தலம்” என்றும் புதிய ஏற்பாட்டில் அழைக்கப்படுகிறது. கொல்கொதா என்பது "குல்கல்தா" (Gûlgaltâ) என்னும் எபிரேயச் சொல்லின் ஒலியாக்கம் ஆகும். இச்சொல்லின் விளக்கமாக புதிய ஏற்பாட்டில் மண்டை ஓட்டு இடம் என்னும் தொடர் தரப்படுகிறது. இதே பொருள் தரும் கிரேக்கத் தொடர் Kraniou Topos (Κρανίου Τόπος) என்றும் இலத்தீன் தொடர் Calvariae Locus என்றும் அமையும். இலத்தீன் தொடரிலிருந்து Calvary என்னும் ஆங்கிலச் சொல்லும், கல்வாரி என்னும் தமிழ் ஒலிபெயர்ப்பும் பெறப்பட்டன. இந்த இடம் பற்றிய குறிப்பு மத்தேயு: 27:32=33, மாற்கு 15:21-22, லூக்கா 23:32-33, யோவான் 19:17 ஆகிய நற்செய்திப் பகுதிகளில் உள்ளன.
எம்மாவு என்னும் நகரம் புதிய ஏற்பாட்டில் இயேசு கிறித்துவின் வாழ்க்கையோடு தொடர்புடைய ஒரு பழங்கால நகரம் ஆகும். இது எருசலேம் நகரிலிருந்து ஏறத்தாழ 7 மைல் (11 கிலோ மீட்டர்)தொலையில் உள்ளது. எம்மாவு என்னும் சொல்லின் பொருள் மித வெப்ப நீரூற்று என்பதாகும். லூக்கா 24:13-35 பகுதியில் இயேசு சாவிலிருந்து உயிர்பெற்றெழுந்த பின்பு, எருசலேமிலிருந்து எம்மாவுக்குச் சென்றுகொண்டிருந்த இரு சீடர்களுக்குத் தோன்றிய செய்தி விவரிக்கப்பட்டுள்ளது. இயேசு அச்சீடர்களைச் சந்தித்தபோது அவர்கள் அவரை ஒரு வழிப்போக்கர் என்றுதான் நினைத்தார்கள். மாலை வேளையில் இயேசு அவர்களோடு உணவு உண்ண அமர்ந்து, அப்பத்தைப் பிட்டு அவர்களோடு பகிர்ந்துகொண்ட வேளையில் தான் அவர்கள் இயேசுவை அடையாளம் கண்டுகொண்டார்கள்.
இயேசுவின் வாழ்க்கையோடு தொடர்புடைய இந்த இடம் புதிய ஏற்பாட்டில் ஒரே முறை மட்டுமே குறிக்கப்படுகிறது. அப்பகுதி யோவான் 19:13. அதில், “பிலாத்து இயேசுவை வெளியே கூட்டிவந்தான். ‘கல்தளம்’ என்னும் இடத்தில் இருந்த நடுவர் இருக்கை மீது அமர்ந்தான். அந்த இடத்திற்கு எபிரேய மொழியில் ‘கபதா’ என்பது பெயர்” என்று கூறப்பட்டுள்ளது.இந்த இடம் பெரிய கல்கள் பதிக்கப்பட்ட ஒரு மேடை போன்ற அமைப்பாக இருந்திருக்க வேண்டும். அதில் அமர்ந்து கொண்டு பிலாத்து இயேசுவை விசாரித்தார். இது எருசலேம் நகரில் பொதுமக்கள் கூடிய வளாகத்திற்குச் சற்று வெளியே இருந்தது என்று அகழ்வியல் அறிஞர்கள் கருதுகின்றனர்.
இயேசு தம் சீடர்களோடு இறுதி முறையாக உணவு உண்டபின்னர், தம் சீடர்களுடன் கெத்சமனி என்னும் ஒலிவத் தோட்டப்பகுதிக்குப் போய் அங்கே இறைவேண்டல் செய்தார் என்னும் செய்தி மாற்கு 14:32-42, மத்தேயு 26:3646, லூக் 22:39-46 போன்ற நற்செய்திப் பகுதிகளில் உள்ளது. இங்கேதான் இயேசு கடுந்துயரமும் மனக்கலக்கமும் அடையலானார். மேலும் கெத்சமனியில் தான் இயேசு யூதாசால் காட்டிக்கொடுக்கப்பட்டுக் கைது செய்யப்பட்டார்.

இயேசு எரிகோ நகருக்கு அருகே பர்த்திமேயு என்ற பெயர்கொண்ட ஒருவருக்குக் கண்பார்வை அளித்த நிகழ்ச்சி மாற்கு 10:46-52 பகுதியிலும், மத்தேயு 20:29-34, லூக்கா 18:35-43 ஆகிய பகுதிகளிலும் குறிப்பிடப்பட்டுள்ளது. இயேசுவின் கைகளால் நலம்பெற்ற இருவர்கள் மட்டுமே நற்செய்தி நூல்களில் பெயர் சொல்லிக் குறிப்பிடப்படுகிறார்கள். அவர்களுள் ஒருவர் பர்த்திமேயு. மற்றவர் இலாசர்.
ஒலிவ மலை என்னும் இடம் நற்செய்தி நூல்களில் பலமுறை குறிக்கப்படுகிறது. இயேசு ஒலிவ மலையினின்று இறங்கி வந்த பின் எருசலேமில் வெற்றி ஆர்ப்பரிப்போடு நுழைந்தார் என்று மத் 21:1-11, மாற்கு 11:1-2, லூக்கா 19:28-30, யோவான் 12:12-13 பகுதிகளில் உள்ளது.மேலும், திருத்தூதர் பணிகள் நூலில் இயேசு உயிர்த்தெழுந்தபின் தம் சீடர்களுக்கு நாற்பது நாள்கள் காட்சியளித்த பின் ஒலிவ மலையருகிலிருந்து விண்ணேகினார் என்பது குறிக்கப்படுகிறது (திருத்தூதர் பணிகள் 1:9-12)

எருசலேம் கோவில் நற்செய்தி நூல்களில் பல முறை குறிப்பிடப்படுகிறது. இயேசுவின் பெற்றோர் அவரை எருசலேம் கோவிலில் அர்ப்பணித்தார்கள் (லூக்கா 2:22-38). இயேசு எருசலேம் கோவிலுக்குப் பாஸ்கா விழாக் கொண்டாடச் சென்றபோது பெற்றோரை விட்டுப் பிரிந்து கோவிலிலே தங்கிவிட்டார் (லூக்கா 2:41-52). இயேசு வெற்றி ஆர்ப்பரிப்போடு எருசலேமில் நுழைந்தார் (மத்தேயு 21:1-11; மாற்கு 11:1-11; லூக்கா 19:28-44). அங்கே மக்கள் பொருட்களை வாங்குவதும் விற்பதுமாக இருந்தனர். இயேசு சினமுற்று, கோவிலில் விற்பனை செய்துகொண்டிருந்தவர்களை விரட்டியடித்தார் (மத்தேயு 21:12-17; மாற்கு 11:15-19; லூக்கா 19:45-48). இயேசு எருசலேமில் இருந்தபோது “ஒவ்வொரு நாளும் கோவிலில் கற்பித்துவந்தார்” (லூக்கா 19:47-48).

இயேசு தாம் துன்புற்று, கொலைசெய்யப்படப் போவதாக முதன்முறை முன்னறிவித்தது இந்த நகருக்கு அருகே தான் என்று மாற்கு 8:27 கூறுகிறது.இதைக் கேட்ட திருத்தூதர் பேதுரு, இயேசுவுக்கு அவ்வாறு நிகழலாகாது என்றதும் இயேசு “என் கண்முன் நில்லாதே சாத்தானே” என்று கடிந்துகொண்டதை மத்தேயு குறிப்பிடுகிறார் (மத்தேயு 16:23). மேலும், பிலிப்புச் செசரியா பகுதியில் இருந்தபோது இயேசு தம் சீடர்களிடம் “மானிடமகன் யாரென்று மக்கள் சொல்கிறார்கள்?” என்றும், “நீங்கள், நான் யார் எனச் சொல்கிறீர்கள்?” என்றும் கேட்டபோது, பேதுரு இயேசுவை நோக்கி “நீர் மெசியா, வாழும் கடவுளின் மகன்” என்று தம் நம்பிக்கையை அறிக்கையிட்டார் என்ற செய்தியை மத்தேயு 16:13-20 குறிப்பிடுகிறது.

இயேசுவின் வாழ்க்கையில் எகிப்து பற்றிய குறிப்பு அவருடைய இளமைப் பருவம் சார்ந்தது. இயேசுவின் பெற்றோரான யோசேப்பும் மரியாவும் ஏரோதுக்கு அஞ்சி குழந்தை இயேசுவைத் தூக்கிக் கொண்டு எகிப்துக்கு ஓடிபோனார்கள். அதன்பின் குழந்தையைக் கொல்லத் தேடிய ஏரோது இறந்துவிட்டார் என்று அறிந்து மீண்டும் கலிலேயாவுக்குத் திரும்பி நாசரேத்து ஊரில் குடியேறினார்கள். இதை மத்தேயு நற்செய்தி பதிவு செய்துள்ளது (மத்தேயு 2:15-23).
திருத்தூதர் பணிகள் நூலின் அதிகாரங்கள் 9, 22, 26 ஆகிய பகுதிகளில் புனித பவுல், கிறித்தவர்களைத் துன்புறுத்தும் நோக்கத்துடன் தமஸ்கு நகரை நெருங்கிக்கொண்டிருந்த வேளையில், உயிர்பெற்றெழுந்த இயேசு அவருக்குத் தோன்றி, அவரை மனம் மாற்றியதோடு, புவுலும் இயேசுவின் எதிரி என்ற நிலையிலிருந்து மாறி, இயேசுவின் சீடராக, திருத்தூதராக மாறி, இயேசு பற்றிய நற்செய்தியை மிகுந்த ஆர்வத்தோடு போதிக்கத் தொடங்கினார் என்ற செய்தி விரிவாகத் தரப்படுகிறது. தமஸ்கு நகரைப் பற்றிய குறிப்புகள் திருத்தூதர் பவுல் எழுதிய திருமுகங்களிலும் காணக்கிடக்கின்றன.

இயேசுவே தம் கைப்பட எழுதியதாக எந்தவொரு ஆவணமும் இதுவரை கிடைத்ததில்லை.அதுபோலவே, இயேசுவோடு நேரடித் தொடர்புடைய அகழ்வாய்வுப் பொருள்களும் கிடைக்கவில்லை. 

21ஆம் நூற்றாண்டில் நடக்கின்ற ஆய்வுகளின்படி, இயேசுவின் காலத்தில் பாலத்தீனத்தில் நிலவிய சமூக-பொருளாதார-கலாச்சாரப் பின்னணியை ஆழமாகப் புரிந்துகொள்வதற்கு அகழ்வாய்வுத் துறை உறுதுணையாக உள்ளது என்ற கருத்து பரவலாக ஏற்கப்படுகிறது.

இயேசு வாழ்ந்த காலத்தில் கலிலேயா, யூதேயா ஆகிய பாலத்தீனப் பகுதிகளில் நிலவிய சமூக-பொருளாதார-கலாச்சாரப் பின்னணியைப் பற்றிய தகவல்கள் தருகின்ற அகழ்வாய்வுத் தடயங்கள் பல கிடைத்துள்ளன என்றும், அவை இயேசுவின் வாழ்க்கை பற்றிய தெளிவுகளை வழங்கக் கூடும் என்றும் ஆய்வாளர் ஜேம்ஸ் சார்ல்ஸ்வொர்த் () என்பவர் கூறுகிறார். ஜானத்தன் ரீட் () என்னும் மற்றோர் அறிஞர் கூற்றுப்படி, அகழ்வாய்வுக் கண்டுபிடிப்புகளின் துணையோடு இயேசு வாழ்ந்த காலத்து “சமூக-உலகு” ("social world") பற்றி நாம் தெளிவு பெற முடியும்.

இதற்கு ஓர் எடுத்துக்காட்டாக ஜானத்தன் ரீட் இத்தாலிய அகழ்வாய்வு அறிஞர்களால் 1961இல் கண்டெடுக்கப்பட்ட பிலாத்து கல்வெட்டு () என்ற அரிய ஆதாரத்தைக் காட்டுகின்றார். இயேசுவுக்கு மரண தண்டனை விதித்த உரோமை ஆளுநர் பெயர்தான் பொந்தியு பிலாத்து. இதுவரையிலும் பிலாத்து பற்றிய குறிப்பு நற்செய்தி நூல்களில் மட்டுமே காணக்கிடைத்தது. ஆனால் இந்த அகழ்வாய்வுக் கண்டுபிடிப்பின் வழியாக, உண்மையிலேயே வரலாற்றில் பிலாத்து என்றொரு மனிதர் இருந்தார் என்றும், அவர் உரோமைப் பேரரசின் கீழ் யூதேயாவின் ஆளுநராகச் செயல்பட்டார் என்றும் தெளிவாகத் தெரியவருகிறது. மேலும், இக்கல்வெட்டு இயேசு வாழ்ந்த முதல்நூற்றாண்டைச் சேர்ந்தது.
அகழ்வாய்வு அறிஞர் ஜானத்தன் ரீட் கருத்துப்படி, முதலாம் நூற்றாண்டு காலத்தில் புழக்கத்தில் இருந்த உரோமைப் பேரரசின் நாணயங்களும் அகழ்வாய்வில் கண்டுபிடிக்கப்பட்டு, இயேசு பற்றிய விளக்கங்களுக்கு ஆதாரமாக அமைகின்றன. எடுத்துக்காட்டாக, அகுஸ்துஸ் சீசர் காலத்தில் (கி.மு. 27 - கி.பி. 14) பொறிக்கப்பட்ட நாணயத்தில் (கி.மு. 19-18), மன்னரது வாகைசூடிய தலை ஒரு பக்கத்தில் பொறிக்கப்பட்டுள்ளது. அப்பக்கத்தில் இலத்தீனில் “சீசர் அகுஸ்துஸ்” என்னும் பெயர் உள்ளது. மறு பக்கத்தில் ஏழு கதிர்களைக் கொண்ட ஒரு வால்நட்சத்திரம் காட்டப்படுகிறது. அதன் வால் மேல் நோக்கி உள்ளது. அதன் இரு புறமும் தொடர் எழுத்தாக இலத்தீனில் “தெய்வம் போன்ற மகன்” என்றுள்ளது. இதைப் பொதுமக்கள் “கடவுளின் மகன்” என்று புரிந்துகொண்டார்கள். இக்குழப்பத்தை வேண்டுமென்றே உரோமை அரசவை தீர்த்துவைக்காமல் விட்டுவிட்டது.

பின்னர், உரோமைப் பேரரசர் திபேரியு () மக்களால் “தெய்வ அகுஸ்துசின் மகன்” என்று அழைக்கப்படலானார்.

மாற்கு நற்செய்தி 12:13-17 பகுதியில், சீசருக்கு வரி செலுத்துவது சரியா என்ற கேள்விக்கு இயேசு அளிக்கின்ற புகழ்பெற்ற பதில் உள்ளது: “சீசருக்கு உரியவற்றைச் சீசருக்கும் கடவுளுக்கு உரியவற்றைக் கடவுளுக்கும் கொடுங்கள்”. இப்பதிலைப் புரிந்துகொள்வதற்கு உரோமைப் பேரரசின்போது பொறிக்கப்பட்ட நாணயங்களில் சீசரின் உருவம் செதுக்கப்பட்டிருப்பது துணையாகிறது. அதாவது வரிகொடுக்கப் பயன்படும் நாணயத்தில் சீசருடைய உருவம் உள்ளது. அந்த சீசர் தன்னையோ கடவுளின் மகன் என்று சொல்லிக்கொள்கின்றார். அப்படியானால் அந்தக் “கடவுளின் மகன்” பொறிக்கப்பட்ட நாணயத்தை அவருக்கு வரியாகக் கொடுங்கள். ஆனால் நீங்கள் கடவுளுக்கு உரியவர்கள் ஆதலால் உங்களையே கடவுளுக்குக் காணிக்கையாக்குங்கள் என்று இயேசு கூறியதாகப் பொருள்கொள்வது முறையாகிறது.

டேவிட் கவுலர் ("David Gowler") என்னும் அறிஞர் கருத்துப்படி, இயேசுவையும் அவருடைய போதனைகளையும் ஆழமாகப் புரிந்துகொள்ள அகழ்வாய்வு, விவிலிய பாட ஆராய்ச்சி, வரலாற்றுப் பின்னணி போன்ற பல்வேறு ஆய்வுத்துறைகளின் இணைந்த ஆய்வு மிகப் பயனுள்ளது. எடுத்துக்காட்டாக, இயேசு பணிபுரிந்த ஒரு முக்கிய ஊர் கப்பர்நாகும் என்பது. அந்த ஊரின் பெயர் பலமுறை நற்செய்தி நூல்களில் குறிப்பிடப்பட்டாலும் அந்த ஊரின் சமூக-பொருளாதார நிலைமை பற்றி ஒன்றுமே குறிப்பிடப்படவில்லை. ஆனால், அண்மையில் நிகழ்ந்த அகழ்வாய்வுகளின் பயனாக நமக்குத் தெரியவருவது என்னவென்றால், கப்பர்நாகும் ஒரு பெரிய, செல்வம் படைத்த நகர் அல்ல, மாறாக ஒரு சிறிய கிராமம். அங்கே ஏழைமக்கள் தான் பெரும்பாலும் வாழ்ந்துவந்தார்கள். அங்கு மக்கள் கூடுவதற்கு ஒரு பொது வளாகம் கூட இல்லை. 

இக்கண்டுபிடிப்பு உறுதிப்படுத்துகின்ற ஒரு கருத்து உளது. அதாவது இயேசு கப்பர்நாகும் பகுதியில் போதித்தபோது, செல்வம் உடையவர்கள் தங்கள் செல்வத்தை ஏழைகளோடு பகிர்ந்திடக் கேட்டார். அப்போதனை கப்பர்நாகும் ஊரின் நிலைமைக்குப் பெரிதும் பொருந்திப் போகிறது. 

மேலும், முதல் நூற்றாண்டின் தொடக்கத்தில் யூதேயாப் பகுதியில் வாழ்ந்த யூத பெரிய குருக்கள் மிகுந்த செல்வம் கொண்டிருந்தார்கள். இது யூதேயாப் பகுதியில் நடந்த அகழ்வாய்வில் கிடைத்த தடயங்களிலிருந்து தெரியவருகிறது.


</doc>
<doc id="211441" url="https://ta.wikipedia.org/wiki?curid=211441" title="தென்னமெரிக்க கால்பந்துக் கூட்டமைப்பு">
தென்னமெரிக்க கால்பந்துக் கூட்டமைப்பு

தென்னமெரிக்கக் கால்பந்துக் கூட்டமைப்பு ( South American Football Confederation, , ), commonly known as CONMEBOL ("pronunciation:" kɑnməbɑl̟) என்பது தென்னமெரிக்க கண்டத்தின் கால்பந்துக் கட்டுப்பாட்டு அமைப்பாகும். இது பன்னாட்டுக் கால்பந்து சங்கங்களின் கூட்டமைப்பின் ஆறு-கண்டரீதியான-கூட்டமைப்புகளில் ஒன்றாகும். 



</doc>
<doc id="211442" url="https://ta.wikipedia.org/wiki?curid=211442" title="கந்துகூரி வீரேசலிங்கம்">
கந்துகூரி வீரேசலிங்கம்

rajamundri

கந்துகூரி வீரேசலிங்கம் (Kandukuri Veeresalingam) (1848 ஏப்ரல் 16-1919 மே 27) என்பவர் தெலுங்கு இலக்கியவாதி ஆவார். தெலுங்கு இலக்கியத்தில் பெரும் மாற்றத்தைக் கொண்டு வந்தவர். இவரது முழுப் பெயர் கந்துகூரி வீரேசலிங்கம் பந்துலு என்பதாகும்,
பல ஆங்கில, சமசுகிருத நூல்களைத் தெலுங்கில் மொழிபெயர்த்தார். இவர் பெண் கல்வியை ஆதரித்தவர்.

இவர் நூற்றுக்கும் அதிகமான நூல்களை எழுதியுள்ளார். தெலுங்கில் எழுதப்பட்ட முதல் நாவல் இவருடையது. ஆந்திர மக்களை சீர்திருத்தினார்.



</doc>
<doc id="211443" url="https://ta.wikipedia.org/wiki?curid=211443" title="ராயப்ரோலு சுப்பாராவ்">
ராயப்ரோலு சுப்பாராவ்

ராயப்ரோலு சுப்பாராவ் என்பவர் தெலுங்கு இலக்கியக் கவிஞர் ஆவார். இவர் மிஸ்ர மஞ்சரி என்ற நூலுக்காக சாகித்திய அகாதமி விருது பெற்றவர். 



</doc>
<doc id="211451" url="https://ta.wikipedia.org/wiki?curid=211451" title="வட, மத்திய அமெரிக்க மற்றும் கரீபியன் கால்பந்துக் கூட்டமைப்பு">
வட, மத்திய அமெரிக்க மற்றும் கரீபியன் கால்பந்துக் கூட்டமைப்பு

வட, மத்திய அமெரிக்க மற்றும் கரீபியன் கால்பந்துக் கூட்டமைப்பு (Confederation of North, Central American and Caribbean Association Football, ; ), பொதுவாக CONCACAF என்று அறியப்படுவது ( ) என்பது, பன்னாட்டுக் கால்பந்து சங்கங்களின் கூட்டமைப்பின் ஆறு-கண்டரீதியான கூட்டமைப்புகளில் ஒன்றாகும். இது வட அமெரிக்கா, மத்திய அமெரிக்கா மற்றும் கரீபியன் பகுதிகளில் இருக்கும் நாடுகளில் கால்பந்து மேலாண்மை அமைப்பாகும். மேலும் மூன்று தென்னமெரிக்க நாடுகளான கயானா, சுரிநாம் மற்றும் பிரெஞ்சு கயானா ஆகியவற்றின் கால்பந்துச் சங்கங்களும் இந்தக் கூட்டமைப்பின் உறுப்பு சங்கங்களாகும்.

இக்கூட்டமைப்பு, இன்றைய வடிவில் செப்டம்பர் 18, 1961, அன்று மெக்சிக்கோ நகரம், மெக்சிகோவில் தோற்றுவிக்கப்பட்டது; இதற்கு முன்னர் இருந்த "வட அமெரிக்க கால்பந்துக் கூட்டமைப்பு" மற்றும் "மத்திய அமெரிக்க மற்றும் கரீபியன் கால்பந்துக் கூட்டமைப்பு" ஆகிய இரண்டையும் ஒன்றிணைத்து இது உருவாக்கப்பட்டது. இவ்வாறு இது, ஆறு கண்டரீதியான கால்பந்துக் கூட்டமைப்புகளில் ஒன்றாக உருப்பெற்றது. இதன் முக்கியப் பணிகளாவன: நாடுகளுக்கும், பல்வேறு நாடுகளின் கால்பந்துக் கழகங்களுக்கும் அவற்றுக்குண்டான போட்டிகளை நடத்துவதும், கால்பந்து உலகக்கோப்பைக்கான தகுதிப் போட்டிகளை நடத்துவதும் ஆகும். இப்பகுதியில், ஆண்களுக்கான கால்பந்துப் போட்டிகளில் காலாகாலமாக மெக்சிகோ ஆதிக்கம் செலுத்தி வருகிறது; அண்மைக்காலங்களில் "ஐக்கிய அமெரிக்காவும்" முன்னிலை வகிக்கிறது. இவ்விரண்டு நாடுகளின் அணிகளே, இக்கூட்டமைப்பின் கோப்பையான தங்கக் கோப்பையை ஒருமுறை மட்டும் விடுத்து மற்ற அனைத்து முறையும் வென்றிருக்கின்றன.




</doc>
<doc id="211454" url="https://ta.wikipedia.org/wiki?curid=211454" title="ஓசியானியா கால்பந்துக் கூட்டமைப்பு">
ஓசியானியா கால்பந்துக் கூட்டமைப்பு

ஓசியானியா கால்பந்துக் கூட்டமைப்பு (Oceania Football Confederation (OFC)) என்பது ஆறு கண்டரீதியான கால்பந்துக் கூட்டமைப்புகளில் ஒன்றாகும். இது நியூசிலாந்து, தொங்கா, பிஜி மற்றும் பசிபிக் தீவுகள் ஆகியவற்றை உள்ளடக்கிய ஓசியானியா பிராந்தியத்தின் கால்பந்துக் கட்டுப்பாட்டு அமைப்பாகும். ஓசியானியா பகுதியில் கால்பந்து விளையாட்டைப் பிரபலப்படுத்துவதும், பிராந்தியக் கால்பந்து சங்கங்களுக்கிடையேயான போட்டிகளை நடத்துவதும், கால்பந்து உலகக்கோப்பைக்குத் தகுதிப் போட்டிகளை நடத்துவதும் இக்கூட்டமைப்பின் பணிகளாகும்.

பன்னாட்டுக் கால்பந்து சங்கங்களின் கூட்டமைப்பின் ஆறு பிராந்திய கூட்டமைப்புகளில் "ஓசியானியா கால்பந்துக் கூட்டமைப்பே" உறுப்பினர் சங்கங்களின் எண்ணிக்கையில் மிகச்சிறியதும், பெரும்பாலும் தீவு நாடுகளால் ஆனதும் ஆகும். மேலும், இப்பிராந்தியத்தில் கால்பந்து அவ்வளவாக பிரபலமான விளையாட்டு இல்லை. ஆகையால், உலக அளவிலான கால்பந்து விளையாட்டில் இதன் தாக்கம் குறைவே. பெரும் பெயர் பெற்ற கால்பந்துக் கழகங்களில் விளையாடும் அளவுக்கு வீரர்களும் இக்கூட்டமைப்பில் இல்லை. 2006-ஆம் ஆண்டு ஆத்திரேலியா இக்கூட்டமைப்பிலிருந்து விலகி ஆசிய கால்பந்துக் கூட்டமைப்பில் இணைந்த பிறகு நியூசிலாந்தே இக்கூட்டமைப்பில், பெரிய கால்பந்துச் சங்கமாக இருக்கிறது.

"ஓசியானியா கால்பந்துக் கூட்டமைப்பு" நவம்பர் 15, 1966, அன்று தோற்றுவிக்கப்பட்டது. இக்கூட்டமைப்பின் தலைமையகம் நியூசிலாந்தில் உள்ள ஆக்லாந்து நகரில் அமைந்துள்ளது.




</doc>
<doc id="211463" url="https://ta.wikipedia.org/wiki?curid=211463" title="சிங்காரப்பேட்டை">
சிங்காரப்பேட்டை

சிங்காரப்பேட்டை, கிருஷ்ணகிரி மாவட்டத்தில் உள்ள ஊத்தங்கரை வட்டம் மற்றும் ஊத்தங்கரை ஊராட்சி ஒன்றியத்தைச் சேர்ந்த ஊராட்சி ஆகும். இது கிருஷ்ணகிரி மாவட்டத்தின் தெற்கு எல்லையில் உள்ளது. கிருஷ்ணகிரியிலிருந்து திண்டிவனம் வரை செல்லும் தேசிய நெடுஞ்சாலையில் (NH66) அமைந்துள்ளது.

"சிங்காரம்" என்னும் சொல் அழகையும், "பேட்டை" என்னும் சொல் மக்களின் வசிப்பிடத்தையும் குறிக்கும். தமிழ்நாட்டின் பெரிய மின் நிலையங்களில் ஒன்று சிங்காரப்பேட்டையில் அமைந்துள்ளது.

சிங்காரப்பேட்டையிலிருந்து 10கி.மீ. தொலைவில் ஊத்தங்கரை நகரம் அமைந்துள்ளது.



</doc>
<doc id="211464" url="https://ta.wikipedia.org/wiki?curid=211464" title="சிவ தாண்டவம் (நூல்)">
சிவ தாண்டவம் (நூல்)

சிவ தாண்டவம், இரா. இராமகிருட்டிணன் அவர்கள் சிவபெருமானின் தாண்டவங்கள் பற்றி எழுதிய நூலாகும். இந்நூலை இராமையா பதிப்பகம் வெளியிட்டுள்ளது. 

சிவதாண்டவங்கள் பற்றிய ஆய்வு நூலாக வெளிவந்திருக்கும் இதில், சிவதாண்டவ சிற்பங்கள், ஓவியங்களின் படங்களும் இடம்பெற்றிருக்கின்றன.




</doc>
<doc id="211465" url="https://ta.wikipedia.org/wiki?curid=211465" title="தாழ்த்தும் வெல்லம்">
தாழ்த்தும் வெல்லம்

வெல்ல வகைகளில் ஒன்றே தாழ்த்தும் வெல்லமாகும். அல்டிகைடு குழு ஒன்றைக் கொண்டுள்ள அல்லது அல்டிகைடு குழு ஒன்றை சமபகுதியத்தன்மை மூலம் உருவாக்கக்கூடிய சீனி/ வெல்ல வகைகளே தாழ்த்தும் வெல்லங்கள் ஆகும். இவ்வெல்லங்களில் உள்ள அல்டிகைடு குழு இலத்திரன்களை வழங்கி ஏனைய பொருட்களைத் தாழ்த்தும் வல்லமை உடையது. பெனடிக்ட் கரைசல் மூலம் சீனியைச் சோதனை செய்யும் போது தாழ்த்தும் வெல்லங்களே இலகுவில் அடையாளம் காணப்படுகின்றன. அல்டிகைடு அற்ற அல்லது அல்டிகைட்டுக்களைத் தோற்றுவிக்க முடியாத வெல்லங்கள் அமிலத்தால் பிணைப்பு உடைக்கப்பட்ட பின்னரே இச்சோதனையில் நேர் முடிவைத் தருகின்றன. இவ்வாறான சுக்ரோசு போன்ற கீட்டோஸ் குழுவுடைய வெல்லங்கள் தாழ்த்தா வெல்லங்களாகும். 

தாழ்த்தப்படக்கூடிய பொருட்கள் காணப்பட்டால் அல்டிகைடு இலத்திரன்களை இவ்வெல்லங்கள் வழங்கி ஒக்சியேற்றமடையும். அல்டிகைடு உள்ள வெல்லங்கள் அல்டோசு என்றும், கீட்டோன் குழு உள்ள வெல்லங்கள் கீட்டோசு எனவும் அழைக்கப்படும். ஃப்ரக்டோசு போன்ற கீட்டோசு வெல்லங்கள் ஒரு கார ஊக்கியின் கீழேயே அல்டிகைடு குழுவை உருவாக்கி ஏனைய வேதியல் பொருட்களைத் தாழ்த்துகின்றது. 

குளுக்கோசு, கலக்டோசு, கிளிசரல்டிகைட் ஆகிய ஒருசக்கரைட்டுகளும், மோல்டோசு, லக்டோசு ஆகிய இருசக்கரைட்டுகளும் தாழ்த்தும் வெல்லங்களாகும். மோல்டோசு மற்றும் லக்டோசுக்களின் வளைய மூலக்கூற்றுக் கட்டமைப்பில் அல்டிகைட்டுக்களாகத் திறக்கக்கூடிய தன்மை இருப்பதால் இவற்றுக்கும் தாழ்த்தும் பண்பு உள்ளது. ட்ரெஹாலோசு மற்றும் சுக்ரோசு ஆகிய இருசக்கரைட்டுகளால் அல்டிகைட்டுக் குழுவை உருவாக்க முடியாததால் இவை தாழ்த்தா வெல்லங்களாகும்.

நீல நிறமான பெனடிக்ட் கரைசல் அல்லது பீலிங்கின் கரைசல் ஆகியவற்றைப் பயன்படுத்தி தாழ்த்தும் வெல்லங்களுக்கான சோதனையை மேற்கொள்ளலாம். தாழ்த்தும் வெல்லங்கள் இச்சோதனைக் கரைசல்களிலுள்ள Cu அயனை Cu அயனாகத் தாழ்த்துகின்றது. இவ்வாறு தோன்றும் Cu நீரில் கரையாத CuO ஐத் தோற்றுவிக்கும். இது செந்நிற வீழ்படிவாகத் தோன்றி தாழ்த்தும் வெல்லம் கரைசலில் உள்ளதை உறுதிப்படுத்துகின்றது. 

சுக்ரோசு (சாதாரண சீனி) ஒரு தாழ்த்தும் வெல்லமல்ல. எனவே நேரடியாக வெல்லச் சோதனைக்குட்படுத்தப்பட்டால் சிவப்பு நிறமாற்றத்தைக் காட்டாது. எனவே இவ்வாறான தாழ்த்தா வெல்லங்கள் ஐதான ஐதரோகுளோரிக் அமிலம் மூலம் நீரேற்றப்பட்டு பின்னர் காரம் (NaOH ஐப் பயன்படுத்தலாம்) ஒன்றின் மூலம் கரைசலை நடுநிலையாக்கி பின்னரே வெல்லச்சோதனைக்கு உட்படுத்தப்படுகின்றது.


</doc>
<doc id="211468" url="https://ta.wikipedia.org/wiki?curid=211468" title="பெனடிக்ட் கரைசல்">
பெனடிக்ட் கரைசல்

பெனடிக்ட் கரைசல் அல்லது பெனடிக்ட் வினைபொருள் ("Benedict's reagent") என்பது அமெரிக்க வேதியலாளரான ஸ்டான்லி ரொசிட்டர் பெனடிக்ட் என்பவரைப் பெருமைப்படுத்துவதற்காகப் பெயரிடப்பட்ட ஒரு வேதி வினைபொருள் ஆகும்.

இது ஒரு போசணைக் கரைசலிலுள்ள தாழ்த்தும் வெல்லங்களைச் சோதிப்பதற்காகப் பயன்படுத்தப்படுகின்றது. இக்கரைசலால் அனைத்து ஒருசக்கரைட்டுகளையும் பல இருசக்கரைட்டுகளையும் கண்டறிய முடியும். பெனடிக்ட் கரைசல் அல்டிகைட்டுகளையும் அல்பா-ஐதரொக்சி கீட்டோன்களையும் கண்டறிகின்றது. இதனாலேயே ஃப்ரக்டோசு ஒரு அல்டிகைடு உடைய தாழ்த்தும் வெல்லம் அல்லவென்றாலும் அல்பா-ஐதரொக்சி கீட்டோன் உடைய வெல்லமாக இருப்பதால் பெனடிக்ட் கரைசல் மாற்றத்தைக் காட்டுகின்றது. ஏனெனில் அல்பா-ஐதரொக்சி கீட்டோன் வெல்லங்களை பெனடிக்ட் கரைசலிலுள்ள காரம் அல்டோசுகளான குளுக்கோசு அல்லது மன்னோசு ஆக மாற்றுகின்றது.

கரைசலில் அல்டோசுகள் அல்லது அல்பா-ஐதரொக்சி கீட்டோன் காணப்பட்டால் நீல நிறமான கரைசல் படிப்படியாக பச்சை நிறமாகவும், மஞ்சள் நிறமாகவும், செம்மஞ்சள் நிறமாகவும் இறுதியாக செங்கட்டிச் சிவப்பு நிறமாக மாறுதலைக் காட்டும். கரைசலில் இவ்வெல்லங்கள் அதிகளவில் இருந்தால் முழுமையாக இம்மாற்றம் கிடைக்கப்பெறும். குறைந்த செறிவெனில் இடைப்பட்ட நிறங்களையே கரைசல் காட்டும்.
100g நீரேற்றப்படாத சோடியம் காபனேற்று (NaCO), 173 g சோடியம் சித்திரேற்று (CHOH(COOH)COONa), மற்றும் 17.3g நீரேற்றப்பட்ட செப்பு சல்பேற்று(CuSO.5HO) ஆகியவற்றோடு நீரைக் கலந்து ஒரு லீற்றர் பெனடிக்ட் கரைசல் தயாரிக்கப்படுகின்றது.

இக்கரைசலில் உள்ள Cu அயன்கள் வெல்லங்களால் தாழ்த்தப்பட்டு Cu அயனைக் கொடுக்கின்றது. இவ்வயன் நீரில் கரையாத வீழ்படிவாகும் செப்பு(I)ஒக்சைட்டைத் (CuO) தருகின்றது. இச்சிவப்பு நிறமே கரைசலில் உள்ள வெல்லத்தைக் காட்டிக்கொடுக்கின்றது. கரைசலின் வெவ்வேறு நிறங்கள் கரைக்கப்பட்ட வெல்லத்தின் வெவ்வேறு செறிவுகளைக் காட்டுகின்றன. பச்சை நிறக் கலங்கல் 0.5% செறிவையும், மஞ்சள் நிறம் 1% செறிவையும், செம்மஞ்சள் நிறம் 1.5% செறிவையும், 2% அல்லது அதற்கு மேற்பட்ட செறிவை சிவப்பு நிற வீழ்படிவும் காட்டுகின்றன.

ஒருசக்கரைட்டுகளுக்கான பெனடிக்ட் பரிசோதனையில் உணவு அல்ல்து போசணை மாதிரியுடன் தயாரிக்கப்பட்ட பெனடிக்ட் கரைசல் இடப்பட்டு, நான்கு தொடக்கம் பத்து நிமிடங்களுக்கு நீரில் வைத்து கொதிக்கும் வெப்பநிலைக்கு அருகில் வரை சூடாக்கப்படும். கரைசலில் ஏற்படும் மேற்கூறிய நிறமாற்றம் கரைசலில் வெல்லம் உள்ளதைக் காட்டிக் கொடுத்து விடும். சுக்ர்ரோசானது குளுக்கோசு மற்றும் ஃப்ரக்டோசு ஒருசக்கரைட்டுகள் இணைந்து உருவான இருசக்கரைட்டாகும். இவை இணைக்கப்பட்டுள்ள கிளைக்கோசைடிக் பிணைப்பு காரணமாக சுக்ரோசால் தன் மூலக்கூற்று வளையக் கட்டமைப்பைத் திறந்து அல்டிகைட்டை உருவாக்க முடியாது. எனவே சுக்ரோசு (சாதாரண சீனி) ஒரு தாழ்த்தும் வெல்லமல்ல. எனவே நேரடியாக வெல்லச் சோதனைக்குட்படுத்தப்பட்டால் சிவப்பு நிறமாற்றத்தைக் காட்டாது. எனவே இவ்வாறான தாழ்த்தா வெல்லங்கள் ஐதான ஐதரோகுளோரிக் அமிலம் மூலம் நீரேற்றப்பட்டு பின்னர் காரம் ஒன்றின் மூலம் கரைசலை நடுநிலையாக்கி பின்னரே வெல்லச்சோதனைக்கு உட்படுத்தப்படுகின்றது. பெனடிக்ட் கரைசலால் உணவில் உள்ள மாப்பொருளைக் கண்டறிய இயலாது, ஏனெனில் மாப்பொருள் மிக அரிதாகவே இக்கரைசலோடு தாக்கமடையும். மாப்பொருளின் பெரிய மூலக்கூறின் அந்தத்திலேயே Cu ஐத் தாழ்த்தக்கூடிய அல்டிகைடு உள்ளது. எனவே தாக்கம் விளைவை அவதானிக்க முடியாதளவுக்கு மிகவும் மந்தமானது.

இக்கரைசல் விஞ்ஞான ஆய்வுகூடங்களில் வெல்லப்பரிசோதனையில் அதிகம் பயன்படுத்தப்படுகின்றது. மாணவர்களுக்கு வெல்லங்கள் பற்றிக் கற்பிக்கும் போது இக்கரைசல் மூலம் வெல்லங்களை இனங்காணும் முறை பாடசாலைக் கல்வி நடவடிக்கைகளில் பயன்படுத்தப்படுகின்றது.

சிறுநீருடன் குளுக்கோசு வெளியேறுதலைக் கண்டறிய பெனடிக்ட் கரைசல் பயன்படுத்தப்படுகின்றது. இது நீரிழிவு நோயைப் பரிசோதிக்க சென்ற சில வருடங்களுக்கு முன் பயன்பட்ட முறையாகும். தற்போது நேரடியாக குருதியிலுள்ள குளுக்கோசின் அளவைப் பரிசோதித்தலே அதிகம் கையாளப்படுகின்றது.


</doc>
<doc id="211474" url="https://ta.wikipedia.org/wiki?curid=211474" title="நால் விமான நிலையம்">
நால் விமான நிலையம்

நால் விமான நிலையம் (Nal Airport) "பைகானீர் விமானப் படைத் தளம்" (Bikaner Air Force Station) என்றும் அழைக்கப்படுகிறது. இவ்விமான நிலையம் இந்தியாவின் ராஜஸ்தான் மாநிலத்தின் பைகானீர் நகரிலிருந்து 13 கிலோமீட்டர்கள் தொலைவில் அமைந்துள்ளது. இந்திய விமான நிலைய ஆணையம் இவ்விமான நிலையத்தை நிர்மாணித்தது.
இவ்விமான நிலையத்தின் அமைவிடம் ஆகும்.


</doc>
<doc id="211476" url="https://ta.wikipedia.org/wiki?curid=211476" title="யுன்னான்">
யுன்னான்

யுன்னான் (எளிய சீனமொழி 云南, மரபார்ந்த சீனமொழி 雲南 ஆங்கிலம் Yunnan) என்பது சீனாவின் மாகாணங்களில் ஒன்று. இது சீனாவின் தென்மேற்கில் அமைந்துள்ளது. இம்மாகாணத்தின் தலைநகர் குன்மிங். கிமு இரண்டாம் நூற்றாண்டின் இறுதியில் இது ஹன் அரச வம்சத்தின் ஆட்சிக்கு உட்பட்டிருந்தது.

சீனாவின் மாகாணங்களில் திபெத்து, சிச்சுவான், குயீசூ, குவாங்சீ ஆகியவற்றுடனும் மியான்மர், லாவோஸ், வியட்னாம் உள்ளிட்ட நாடுகளுடனும் எல்லையைக் கொண்டுள்ளது. 

எட்டு நகரப்பகுதிகள் எட்டு தன்னாட்சிப்பகுதிகள் என இது பதினாறு பிரிவுகளைக் கொண்டது. தாலி நகரம் முக்கிய இடம் பெறுகிறது. 

இங்கு பல்வேறு இன மக்கள் வசிக்கின்றனர். சீன அரசால் ஏற்றுக்கொள்ளப்பட்ட 56 இனக்குழுக்களில் 35 இனக்குழு இந்த மாகாணத்தில் வாழ்கின்றனர்.

இது இயற்கை வளங்களும், தாதுக்களும் நிரம்பிய பகுதி. இங்கு காப்பி தயாரிப்பு முக்கிய இடம் பெறுகிறது. அரிசி, சோளம், உருளைக் கிழங்கு உள்ளிட்டவையும் விளைவிக்கப்படுகின்றன.

இம்மாகாணத்தின் வடமேற்கில் உயர்ந்த மலைகளும் தென்கிழக்கில் தாழ்ந்த நிலப்பகுதியும் உள்ளன.
இங்குள்ள இயற்கைச் சூழலால் கவரப்பட்டுப் பலர் வருகின்றனர். சுற்றுலாத் துறையும் வருவாயில் முக்கியப் பங்கு வகிக்கின்றது. யுனெசுகோவின் பாரம்பரியக் களங்களும், தேசியப் பூங்காக்களும் இங்கு உள்ளன. 

இங்கு ரயில் போக்குவரத்து வசதி உண்டு. பிற நாடுகளை இணைக்கும் சாலைப் போக்குவரத்தும் உள்ளது. 


</doc>
<doc id="211477" url="https://ta.wikipedia.org/wiki?curid=211477" title="ஜோத்பூர் விமான நிலையம்">
ஜோத்பூர் விமான நிலையம்

ஜோத்பூர் விமான நிலையம் (Jodhpur Airport) இந்தியாவின் ராஜஸ்தான் மாநிலத்தின் ஜோத்பூர் நகரில் அமைந்துள்ளது. இவ்விமான நிலையம் பொதுமக்கள் மற்றும் இராணுவப் பயன்பாட்டிற்காக அமைக்கப்பட்டுள்ளது.



</doc>
<doc id="211478" url="https://ta.wikipedia.org/wiki?curid=211478" title="நாக‌பூஷணி க‌ருப்பையா">
நாக‌பூஷணி க‌ருப்பையா

நாக‌பூஷிணி க‌ருப்பையா கண்டி மாவட்டத்தில் கம்பளை நகரில் பிறந்தவர் ஆவார். நாவல் நகர் கதிரேசன் கல்லூரியில் உயர் தரம் பயின்று யாழ் பல்கலைக்கழகத்தில் தமிழ் சிறப்பு கலைமாணி பட்டமும், கொலோம்போ பல்கலைக்கழகத்தில் இதழியல் தொழிற்கல்வியும் பயின்றார். இலங்கை ஒலிபரப்புக் கூட்டு தாபன கல்விச்சேவையில் தயாரிப்பாளராகக் கடமையாற்றி, தற்போது முதல் தர அறிவிப்பாளராகக் கடமையாற்றுகின்றார். இவர் செய்தி வாசிப்பாளர் என்பதும் குறிப்பிடத்தக்கது. வசந்தம் தொலைகாட்சியில் தூவானம் என்ற நிகழ்ச்சியைத் தொகுத்து வழங்கினார்.
இந்த நிகழ்ச்சிக்காக சிறந்த நிகழ்ச்சித் தொகுப்பாளர் என்ற அரச விருதினையும் பெற்றார். 2017 ஆம் ஆண்டு சிறந்த அறிவிப்பாளர் மற்றும் சிறந்த செய்தி வாசிப்பாளர் என்று இரட்டை விருதுகளை வென்றார்.


</doc>
<doc id="211481" url="https://ta.wikipedia.org/wiki?curid=211481" title="ஜெய்சால்மர் விமான நிலையம்">
ஜெய்சால்மர் விமான நிலையம்

ஜெய்சால்மர் விமான நிலையம் (Jaisalmer Airport) (இந்தி: ) இந்தியாவின் ராஜஸ்தான் மாநிலத்தின் ஜெய்சால்மர் (), , (உருது மற்றும் பஞ்சாபி:جيسلمير), (சிந்தி:جيسلمير) நகரில் அமைந்துள்ளது. தற்போது பொதுமக்கள் பயன்பாட்டிற்கு இவ்விமான நிலையம் பயன்படுத்தப்படவில்லை. இவ்விமான நிலையம் 9.000 அடிகள் நீளமுள்ள ஓடு பாதையைக் கொண்டுள்ளது.


</doc>
<doc id="211488" url="https://ta.wikipedia.org/wiki?curid=211488" title="கே. பி. சிவானந்தம்">
கே. பி. சிவானந்தம்

தஞ்சை கே. பி. சிவானந்தம் (Thanjavur K. P. Sivanandam பி: மார்ச்சு 1, 1917 - இ: சூலை 30, 2003) ஒரு கருநாடக இசை வீணை வாத்திய கலைஞரும் பரத நாட்டிய ஆசிரியருமாவார்.

பரத நாட்டிய நிகழ்ச்சிகளுக்கு ஒரு வடிவமைப்பை ஏற்படுத்தி பாரம்பரிய பரதக் கலைக்குப் புத்துயிர் ஊட்டிய தஞ்சாவூர் நால்வர் பரம்பரையில் வந்தவர் சிவானந்தம்.
தஞ்சாவூர் மராத்திய மன்னர் சரபோஜியின் காலத்தில் அவரது அரண்மனையைச் சேர்ந்த சின்னையா, பொன்னையா, சிவானந்தம், வடிவேலு என நான்கு சகோதரர் தற்போதைய பரத நாட்டிய அம்சங்களான அலாரிப்பு, ஜதீஸ்வரம், சப்தம், வர்ணம், தில்லானா போன்றவற்றை வடிவமைத்தனர். முன்னதாக இவர்களது பாட்டனாராகிய செந்தில் அண்ணாவியார் பரத நாட்டியத்தை முன்னேற்ற அரும்பாடு பட்டார். அவரது மகன் மகாதேவ அண்ணாவியார் தஞ்சாவூர் நால்வரின் தந்தை.தஞ்சாவூர் நால்வர் கங்கை முத்து நட்டுவனாரிடமும், சுப்பாராய நட்டுவனாரிடமும் நாட்டியம் கற்றனர். தமது குருவுக்கும் இறைவனுக்கும் நன்றி செலுத்தும் வகையில் "நவரத்தின மாலை" என்ற நாட்டியத்தை வடிவமைத்து மேடையேற்றினர்.இந்த நால்வரின் வழித் தோன்றல்களே தஞ்சாவூரில் நட்டுவனார்களாகவும், நடன ஆசிரியர்களாகவும் விளங்கி வந்தனர். 
இந்த நான்கு சகோதரர்களில் இரண்டாமவராகிய பொன்னையாவின் பேரன் பந்தநல்லூர் மீனாட்சிசுந்தரம் பிள்ளை. இவரே கலாசேத்திரா ருக்மிணி தேவி அருண்டேலின் குரு ஆவார். கே. பி. சிவானந்தமும் மீனாட்சிசுந்தரம் பிள்ளையிடமே நாட்டியமும் சங்கீதமும் பயின்றார். 
நால்வரில் மூன்றாமவரான சிவானந்தத்தின் மகன் கண்ணுச்சாமி நட்டுவனார் பரோடாவில் ஒரு நாட்டியப் பள்ளியை நிறுவினார். இவரது மகன் பொன்னையா பிள்ளை இருபதாம் நூற்றாண்டில் பிரபலம் பெற்று விளங்கிய பரத நாட்டிய குரு ஆவார். அவரின் மூத்த மகன் கே. பி. கிட்டப்பா பிள்ளை நாட்டிய குரு. திரைப்படத் துறையில் தமிழிலும் இந்தியிலும் பிரபலமான நடிகையாகவும், ஒரு நாட்டியக் கலைஞராகவும் விளங்கிய வைஜயந்திமாலா பாலி இவரின் மாணவியாவார்.
கே. பி. சிவானந்தம் பொன்னையா பிள்ளையின் இளைய மகன்.

இவர் அண்ணாமலை பல்கலைக் கழகத்தில் "சங்கீத பூசணம்" பட்டம் பெற்றார். அங்கேயே வீ. எஸ். கோமதிசங்கர ஐயரிடமும் தேசமங்கலம் சுப்பிரமணிய ஐயரிடமும் வீணை கற்று, தேர்ச்சி அடைந்தார்.

அவரது இசை நடன பின்னணி அவரது வீணை வாசிப்பின் தரத்தை உயர்த்தியது.
இவர் கோவையைச் சேர்ந்த சாரதா என்ற பெண்ணைத் திருமணம் செய்தார். சாரதாவும் ஒரு வீணை இசைக் கலைஞர். இவர்கள் இருவருமாக சேர்ந்து 50 ஆண்டுகளுக்கு மேலாக இந்தியாவிலும் பல வெளிநாடுகளிலும் வீணைக் கச்சேரிகள் செய்துள்ளனர். 
கே. பி. சிவானந்தம் சென்னை தமிழ்நாடு அரசு இசைக் கல்லூரி ஆசிரியராகவும், அண்ணாமலைப் பல்கலைக் கழக இசைப் பிரிவுத் தலைவராகவும் பணியாற்றியுள்ளார்.
இலங்கை மட்டக்களப்பு சுவாமி விபுலாநந்த அடிகள் இசை நடனக் கல்லூரி கௌரவ முதல்வராகவும் பணியாற்றியுள்ளார்

கே. பி. சிவானந்தம் பல நூல்கள் எழுதியுள்ளார். அவற்றுள் "தஞ்சை நால்வர் நாட்டிய இசை கருவூலம்", "தஞ்சை பெருவுடையார் பேர் இசை", "ஆதி பரத கலா மஞ்சரி" என்பவை குறிப்பிடத் தகுந்தன.


தஞ்சாவூர் கே. பி. சிவானந்தம் சூலை 30, 2003 அன்று தமது 86 ஆவது வயதில் சென்னையில் காலமானார்.


</doc>
<doc id="211492" url="https://ta.wikipedia.org/wiki?curid=211492" title="மாலினி 22 பாளையங்கோட்டை">
மாலினி 22 பாளையங்கோட்டை

மாலினி 22 பாளையங்கோட்டை இது 2014ஆம் ஆண்டு வெளியான தமிழ் திரைப்படம் ஆகும். இந்த திரைப்படத்தை நடிகை சிறீபிரியா எழுதி இயக்கியுள்ளார். இது இவர் இயக்கிய முதல் திரைப்படம் ஆகும். இவர் இதற்கு முன் தொலைக்காட்சி தொடர்களை இயக்கியுள்ளார் என்பது குறிப்பிடத்தக்கது. இந்த திரைப்படத்தில் மாலினி என்ற கதாபாத்திரத்தில் நடிகை நித்யா மேனன் நடிக்கிறார் அவருக்கு ஜோடியாக நடிகர் கிரிஷ் ஜே.சதார் நடிக்கிறார் இவர்களுடன் கோவை சரளா, வித்யுலேகா ராமன் மற்றும் பலர் நடிக்கின்றனர். இந்த திரைப்படம் தெலுங்கு மொழியில் மொழி மாற்றம் செய்யப்பட்டு வெளியிடப்படுகின்றது.


இந்த திரைப்படத்துக்கு இசை அரவிந்த்-ஷங்கர் அமைத்துள்ளார் இது இவரின் மூன்றாவது தமிழ் திரைப்படம் ஆகும். இவர் ஏய் நீ ரொம்ப அழகாய் இருக்கே மற்றும் காதல் FM போன்ற திரைப்படங்களுக்கு இசை அமைத்துள்ளார் என்பது குறிப்பிடத்தக்கது. இப்படத்தில் கீழ்கண்ட பாடல்கள் இடம்பெறுகின்றன.

இந்த 2012ம் ஆண்டு வெளியான 22 Female Kottayam என்ற மலையாளம் திரைபடத்தின் மறு தயாரிப்பாகும். இந்த திரைப்படம் 24ம் திகதி தை மாதம் 2014ம் ஆண்டு திரைஅரங்குகளில் வெளியானது. இந்த திரைப்படம் தெலுங்கு மொழியில் மொழி மாற்றம் செய்யப்பட்டு வெளியிடப்படுகின்றது. 
இந்த திரைப்படம் தெலுங்கு மொழியில் மொழி மாற்றம் செய்யப்பட்டு வெளியிடப்படுகின்றது.


</doc>
<doc id="211498" url="https://ta.wikipedia.org/wiki?curid=211498" title="சீனா ரேடியோ இன்டர்நேசனல்">
சீனா ரேடியோ இன்டர்நேசனல்

சீனா ரேடியோ இன்டர்நேசனல் என்பது சீன அரசின் வானொலிச் சேவை. இது உலகளவில் முன்னணியில் உள்ள வானொலி நிலையங்களில் ஒன்று. இது பல நாடுகளில் கிளைகளைக் கொண்டுள்ளது. பல மொழிகளில் செய்திகளை வெளியிடுகிறது.

சீன பன்னாட்டு வானொலி கீழ்க்கண்ட மொழிகளில் ஒலிபரப்பாகிறது.



</doc>
<doc id="211501" url="https://ta.wikipedia.org/wiki?curid=211501" title="ஹெய்நான்">
ஹெய்நான்

ஹெய்நான் என்பது சீனாவின் மாகாணங்களில் ஒன்றாகும். இது சீனாவின் மையப் பகுதியில் அமைந்துள்ளது. இது மண்வளம் மிக்க பகுதிகளைக் கொண்டுள்ளது. இதன் பரப்பளவு 1,67,000 சதுர கி.மீ ஆகும். சீனாவில் அதிக மக்கள் தொகை கொண்ட மாகாணங்களில் மூன்றாவது இடம் பெற்றுள்ளது. பொருளாதார அளவில் சீனாவின் ஐந்தாவது பெரிய மாகாணம் இது. இதன் பொருளாதார வளர்ச்சிக்கு உழவுத் தொழில், சுற்றுலா, தொழிற்சாலைகள் உதவுகின்றன. இது 17 பிரிவுகளாகப் பிரிக்கப்பட்டுள்ளது. இங்கு பத்து கோடி மக்கள் வசிக்கின்றனர். சீன பௌத்தம், தாவோயிசம் உள்ளிட்ட மதங்களைப் பின்பற்றுகின்றனர். இங்குள்ளோர் மாண்டரின் மொழியினை சீனத்தின் வட்டார வழக்கில் பேசுகின்றனர்.


</doc>
<doc id="211507" url="https://ta.wikipedia.org/wiki?curid=211507" title="உச்சரிப்பு">
உச்சரிப்பு

உச்சரிப்பு என்பது ஓரு மொழியை எவ்வாறு பேசுவது அல்லது ஓரு மொழியின் வார்த்தைகளை எவ்வாறு உச்சரிக்கப்படுகிறது என்பதாகும்.
எந்தவொரு மொழியிலும் வார்த்தையும் உதடுகள் குவித்து,வாயின் நடுவில் இருந்து தொண்டையிலிருந்து மற்றும் வயிற்றிலிருந்து உருவாகும் ஒலிகளே, உச்சரிப்பு அல்லது பலுக்கல் எனப்படும். ஓரு வார்த்தை பல்வெறு வகைகளில் பல்வெறு பிரிவினரால் உச்சரிக்கப்படுகின்றது. எழுத்துக்களைச் சரியாக உச்சரிக்கவில்லையயெனில் சொற்களின் பொருள்கள் வேறுபட்டுவிடும். நாம் பேசுவதன் கருத்தைப் பிறர் தெளிவாக உணர்ந்துகொள்ள நாம் சொற்களில் உள்ள எழுத்துக்களைச் சரியாக உச்சரித்தல் அவசியமாகும்.

ஒருவன் ஒரு மொழியை உச்சரிப்பது என்பது அவனுடைய உடல் அமைப்பு, வாழும் சூழல், தட்ப வெட்ப நிலைகள் போன்ற பல காரணிகளைப் பொருத்து வேறுபடும். 

1871-1931 ஆகிய இடைப்பட்ட காலத்தில் வாழ்ந்த பொறியியல் அறிஞராகவும்,தமிழறிஞராகவும் இருந்த பா. வே. மாணிக்க நாயக்கர் தமிழ் உச்சரிப்பு (Tamil Phonology) என்னும் தலைப்பில் அமைந்த சொற்பொழிவுகளை தமிழ் நாட்டின் பல ஊர்களிலும் நிகழ்த்தியுள்ளார்.





</doc>
<doc id="211512" url="https://ta.wikipedia.org/wiki?curid=211512" title="ஐ ஸ்பிட் ஆன் யுவர் கிரேவ் 2">
ஐ ஸ்பிட் ஆன் யுவர் கிரேவ் 2

ஐ ஸ்பிட் ஆன் யுவர் கிரேவ் 2 2013ல் வெளிவந்த அமெரிக்க வன்புணர்வு மற்றும் பலிவாங்கும் திரைப்படமாகும். இதனை ஸ்டீவன் ஆர். மொன்ரோ இயக்கியிருந்தார். இப்படம் 1978ல் வெளிவந்த ஐ ஸ்பிட் ஆன் யுவர் கிரேவ் மற்றும் 2010ல் வெளிவந்த ஐ ஸ்பிட் ஆன் யுவர் கிரேவ் ஆகியவற்றை அடிப்படையாகக் கொண்டு வெளிவந்தது.

இத்திரைப்படங்களில் இருக்கும் தொடர்பானது கதையின் சாரமும், பெயரும் மட்டுமேயாகும். ஒரு இளம் பெண் குழுப் பாலியல் வன்புணர்வுக்கு உள்ளாக்ப்பட்டு, அவள் அதிலிருந்து தப்பி. தன்னை வன்புணர்வு செய்தவர்களை பலிவாங்குதலே கதைகளம்.

மிசூரி நகரத்தினைச் சேர்ந்த கேட்டீ எனும் பெண்மணி நியூயார்க் நகரில் உள்ள உணவுவிடுதியொன்றில் பணியாற்றிக் கொண்டிருக்கிறார். இலவச போட்டோகிராபி விளம்பரத்தினைக் கண்டு, அவ்விடம் செல்கிறார். அங்கு இவான், ஜார்ஜி மற்றும் நிகோலாய் என்ற மூன்று பல்கேரிய நபர்களை சந்திக்கின்றார். புகைப்படக்காரரான இவான், கேட்டீயை அரைநிர்வாணமாக புகைப்படம் எடுக்க வற்புருத்துகிறார், அதனை மறுத்த கேட்டீ அங்கிருந்து வெளியேறிவிடுகிறார். அச்சம்பவத்திற்குப் பின்பு கேட்டீயின் அறைக்கு வந்து ஜார்ஜி, இவான் எடுத்த படங்களை தருகிறார். 

கேட்டீயின் மீது ஆசை கொண்ட ஜார்ஜி மீண்டும் அவளின் வீட்டிற்கு சென்று வன்புணர்வு செய்ய கொடுமைப்படுத்துகிறான். அந்நேரத்தில் சத்தம் கேட்டு வந்த பக்கத்து அறைக்காரரான ஜேய்சன்னையும் கொன்று, கேட்டீயை வன்புணர்வு செய்கிறான். அதன்பின்பு சுயநினைவு வந்து தன்சகோதரர்களை கேட்டீயின் வீட்டிற்கு அழைக்கிறான். இவான் நடந்தை அறிந்து தன் சகோதரனைக் காப்பாற்ற ஜேய்சனை கொன்றது கேட்டீ என்பதைப் போல சித்தரிக்க ஆயுதங்களில் கேட்டீன் கை ரேகையைப் பதிக்கிறான். பின் கேட்டீயை போதைமருந்தினை உட்கொள்ளும் படி செய்து அங்கிருந்து பல்கேரியாவிற்கு கடத்திச் செல்கிறார்கள்.




</doc>
<doc id="211516" url="https://ta.wikipedia.org/wiki?curid=211516" title="பரமசாயிகம் (சிற்பநூல்)">
பரமசாயிகம் (சிற்பநூல்)

இந்தியச் சிற்ப மரபில் பரமசாயிகம் அல்லது பரமசாயிபதம் என்பது, 32 வகைகளாகச் சொல்லப்படும் தள அமைப்புக்களில் ஒன்று. "இது ஒவ்வொரு பக்கமும் ஒன்பதாகப் பிரிக்கப்பட்டு மொத்தம் எண்பத்தோரு (9 x 9) பதங்களைக் (நிலத்துண்டு) கொண்டது. இந்த அமைப்பில், நடுவில் வரக்கூடிய ஒன்பது பதங்கள் பிரம்மாவுக்கு உரியன. இதைச் சுற்றி. ஒன்றன்பின் ஒன்றாக இரண்டு வளையங்களாகப் பதங்கள் அமைந்துள்ளன. பிரம பதத்துக்கு அடுத்துள்ள வளையம் இரண்டு பதங்கள் அகலம் கொண்டது. இவை மொத்தம் எட்டு தேவர்களுக்கு உரியவையாகப் பிரிக்கப்பட்டுள்ளன. வெளிப்புற வளையம் ஒரு பதம் அகலம் கொண்டது. இதில் அமைந்துள்ள 32 பதங்கள் ஒருவருக்கு ஒன்றாக 32 தேவர்களுக்கு உரியவை. 

உட்சுற்றில், பிரம பதத்துக்கு நேர் கிழக்கே உள்ள ஆறு பதங்களை உள்ளடக்கிய பகுதி பூதரனுக்கு உரியது. இதுபோல் கிழக்கு, தெற்கு, மேற்கு ஆகிய திசைகளில் உள்ள பதங்கள் முறையே ஆரியகன், விவசுவதன், மித்திரன் ஆகிய தேவர்களுக்கும், உரியவை. நான்கு மூலைகள் ஒவ்வொன்றும் இரண்டிரண்டு தேவர்களுக்கானவை. உட்சுற்றில் வடகிழக்கு மூலையில் அபவத்சன், ஆபவத்சன் ஆகிய தேவர்களுக்கும், தென்கிழக்கு மூலையில் சவித்திரன், சாவித்திரன் ஆகியோருக்கும், தென்மேற்கு மூலையில் இந்திரன், இந்திரஜயன் ஆகியோருக்கும், வடமேற்கு மூலையில் உருத்திரன், உருத்திரஜயன் ஆகியோருக்கும் இரண்டிரண்டு பதங்கள் உள்ளன.

வெளிச் சுற்றில், வடகிழக்கு மூலையில் ஈசனுக்கும், அங்கிருந்து வலஞ்சுழியாக பர்சன்யன், சயந்தன், மகேந்திரன், பானு, சத்தியன், பிருசன், அந்தரிக்சன், அக்கினி, பூசன், விததன், கிருகக்சதன், யமன், கந்தர்வன், பிருங்கராசன், மிருசன், பிதிரர், தௌவர்கன், சுக்ரீவன், புட்பதந்தன், வருணன், அசுரன், சோசன், ரோகன், மாருதன், நாகன், முக்கியன், பல்லாடன், சோமன், மிருகன், அதிதி, உதிதன் ஆகிய 32 தேவர்களுக்கும் தலா ஒவ்வொரு பதம் உள்ளது. இவர்கள் ஒவ்வொரு பதத்துக்கு அதிபதிகள் ஆகையால் இவர்களை "ஏகபதாதிபதிகள்" என்பர்.




</doc>
<doc id="211517" url="https://ta.wikipedia.org/wiki?curid=211517" title="பங்களிப்பு ஓய்வூதியத் திட்டம்">
பங்களிப்பு ஓய்வூதியத் திட்டம்

பங்களிப்பு ஓய்வூதியத் திட்டம் அல்லது புதிய ஓய்வூதியத் திட்டம் (Contributed Pension System or New Pension System) எனும் திட்டத்தை அகில இந்திய அளவில் முதன்முறையாக தமிழ்நாடு அரசு 01-04-2003 முதல் தமிழ்நாடு அரசுப்பணி, அரசு கல்வி நிலையங்கள் மற்றும் அரசின் நிதி உதவி பெறும் கல்வி நிறுவனங்களில் பணியில் சேர்ந்தவர்களுக்கும், மற்றும் தமிழ்நாடு அரசின் பொதுத்துறை நிறுவனங்களில் பணியில் சேர்ந்தவர்களுக்கும் பணியிலிருந்து ஓய்வு பெற்றபின் பயன்படும் வகையில் பங்களிப்பு ஓய்வூதியத் திட்டம் அல்லது புதிய ஓய்வூதிய திட்டம் நடைமுறைப்படுத்தப்பட்டது.

தமிழ்நாடு அரசு நடைமுறைப்படுத்திய இந்த புதிய பங்களிப்பு ஓய்வூதியத் திட்டத்தை அல்லது புதிய ஓய்வூதிய திட்டத்தை இந்திய அரசு ஜனவரி 1, 2004 முதல் மைய அரசுப் பணியில் சேர்ந்த ஊழியர்களுக்கு நடைமுறைப்படுத்தியது.ஆனால் 01. 01. 2004-க்கு முன்பு மைய அரசுப் பணியில் சேர்ந்தவர்களுக்கு பங்களிப்பு ஓய்வூதியத் திட்டம் எனும் புதிய ஓய்வூதியத் திட்டம் பொருந்தாது.

எனினும், இப்புதிய ஓய்வூதியத் திட்டத்திலிருந்து இந்திய இராணுவத்துக்கும், துணை இராணுவப் படைகளுக்கும் விலக்கு அளிக்கப்பட்டு, அவர்களுக்குப் பழைய ஓய்வூதியத் திட்டம் தொடரும் எனச் சலுகை காட்டப்பட்டது. இந்திய மைய அரசைப் பின்பற்றி பெரும்பாலான மாநில அரசுகளும் ஜனவரி 1, 2004க்குப் பிறகு பணியில் சேரும் தமது ஊழியர்களுக்கு புதிய பங்களிப்பு ஓய்வூதியத் திட்டம் நடைமுறைப்படுத்தி வருகிறது.

புதிய ஓய்வூதியத் திட்டம் எனும் பங்களிப்பு ஓய்வூதிய திட்டப்படி, 01. 01 2004 முதல் மைய அரசுப் பணியில் சேர்ந்த ஊழியர்களின் ஊதியத்திலிருந்து பிடிக்கப்படும் 10 சதவீத வருங்கால வைப்பு நிதிக்கு இணையான தொகையை அவர்களின் வருங்கால வைப்பு நிதிக் கணக்கில் மைய அரசு தன் பங்காகச் செலுத்தும் என்ற புதிய ஓய்வூதியத் திட்டத்தை இந்திய அரசு அறிவித்தது.

புதிய ஓய்வுதிய திட்ட நிதியை மேலாண்மை செய்வதற்கும் மேம்படுத்துவதற்கும், ஓய்வூதிய நிதி ஒழுங்காற்று மற்றும் மேம்பாட்டு ஆணையத்தை (PFRDA) ஏற்படுத்த, ஓய்வூதிய நிதியை ஒழுங்குபடுத்தி வளர்க்கும் ஆணைய மசோதா செப்டம்பர் 4-ஆம் தேதி மக்களவையிலும் செப்டம்பர் 6-ஆம் தேதி மாநிலங்களவையிலும் நிறைவேற்றியது மைய அரசு. செப்டம்பர் 18-ஆம் தேதி குடியரசுத் தலைவர் ஒப்புதல் வழங்கி செப்டம்பர் 19-ஆம் தேதி அரசிதழில் வெளியிடப்பட்டுவிட்டது.

புதிய ஓய்வூதியநிதி திட்டம் மற்றும் தேசிய ஓய்வூதியநிதித் திட்டம் ஆகியவற்றில் சேர்ந்த ஊழியர்கள் மற்றும் ஊழியர்கள் பணியாற்றும் நிறுவனங்கள், ஓய்வூதியநிதித் திட்டத்திற்கு மாதாமாதம் செலுத்தும் பங்களிப்பு தொகை கணக்குகளை பராமரிப்பதற்கு, இந்திய அரசு மையக் கணக்கு வைப்பு முகமை எனும் நிறுவனத்தை துவக்கியுள்ளது.

அரசு மற்றும் பொதுத் துறைகளைச் சார்ந்த ஊழியர்களிடமிருந்து மாதாமாதம் பிடிக்கப்படும் வருங்கால வைப்பு நிதியை நிர்வகிக்கும் பொறுப்பு தொழிலாளர் வருங்கால வைப்பு நிதி வாரியம் என்ற மைய அரசு நிறுவனத்திடமும், அந்த நிதியை முதலீடு செய்யும் பொறுப்பு இந்திய அரசு வங்கியிடமும் இருந்து வந்தது.

இந்நிறுவனங்கள் இந்த நிதியைத் திறம்பட முதலீடு செய்யும் ஆற்றல் கொண்டதாக இல்லை என்ற காரணத்தைக் கூறி, வருங்கால வைப்பு நிதியை முதலீடு செய்யும் பொறுப்பை அரசு நிதி நிறுவனங்கள், தனியார் முதலீட்டு நிதி நிறுவனங்களை காப்பீட்டு நிறுவனங்கள், மற்றும் பெரு வணிகம் மற்றும் தொழில் நிறுவனங்களை நிதி மேலாளர்களாக நியமித்தது இந்திய அரசு.

முந்தைய ஓய்வூதிய திட்டத்தை விட தற்போது 01-01-2004 முதல் செயல்பட்டு வரும் புதிய ஓய்வூதிய திட்டத்தால் அரசு ஊழியர்கள், ஆசிரியர்கள், அரசு பொதுத்துறை மற்றும் உள்ளாட்சித்துறை ஊழியர்களுக்கு பணி ஓய்விற்குப் பின் கிடைக்கும் ஓய்வூதியம் மிகக் குறைவாகவும், அல்லது சரியான அளவில் ஓய்வூதியம் கிடைக்கும் என்ற உறுதியற்ற தனமை இருப்பதால், இப்புதிய ஓய்வூதிய திட்டத்திற்கு இந்திய முழுவதும் ஆசிரியர்கள், அரசு மற்றும் பொதுத்துறை ஊழியர்களுக்கு நடுவில் கடும் எதிர்ப்பு ஏற்பட்டுளளது. எனவே இந்த புதிய ஓய்வூதிய திட்டத்தை கைவிடக்கோரியும், பழைய ஓய்வூதிய திட்டத்தை மீண்டும் நடைமுறைப்படுத்தவும் நாடெங்கும் மத்திய மாநில அரசு ஊழியர்கள் மற்றும் ஆசிரியர்கள் போராட்டங்கள் நடத்திக் கொண்டு வருகின்றனர்.



</doc>
<doc id="211518" url="https://ta.wikipedia.org/wiki?curid=211518" title="பிஃபா உலகத் தரவரிசை">
பிஃபா உலகத் தரவரிசை

பிஃபா உலகத் தரவரிசை ("FIFA World Ranking") ஆடவர் கால்பந்தாட்டத்தில் தேசிய அணிகளை தரவீடு செய்யும் முறையாகும். தற்போது இந்த தரவரிசையில் முதலாமிடத்தில் எசுப்பானியா உள்ளது. பன்னாட்டுக் கால்பந்து சங்கங்களின் கூட்டமைப்பில் அங்கம் வகிக்கும் நாடுகளின் தேசிய அணிகள் ஆடும் ஆட்டங்களின் முடிவுகளைக்கொண்டு இந்த தரவீடு செய்யப்படுகிறது. மிகுந்த வெற்றிகளைப் பெற்ற அணி மிகவும் உயர்ந்த தரவெண்ணைப் பெறுகிறது. இந்தத் தரவெண்கள் திசம்பர் 1992இல் அறிமுகப்படுத்தப்பட்டன. அர்கெந்தீனா, பிரேசில், பிரான்சு, செருமனி, இத்தாலி, நெதர்லாந்து மற்றும் எசுப்பானியா ஆகிய ஏழு அணிகள் முதலாமிடத்தில் வந்துள்ளன; இவற்றில் பிரேசிலே மிக நீண்டநாட்களாக முதலாமிடத்தில் இருந்தது.

பிஃபா அங்கீகரித்த முழு பன்னாட்டு ஆட்டங்களின் முடிவுகளைக் கொண்டு புள்ளிகள் வழங்கப்பட்டு தரவரிசை தீர்மானிக்கப்படுகிறது. தற்போதுள்ள அமைப்பில், கடைசி நான்காண்டுகளில் அணி பெறுகின்ற வெற்றி/தோல்விகளைக் கொண்டு புள்ளிகள் வழங்கபடுகின்றன. அண்மைய ஆட்டங்களுக்கு, குறிப்பிடத்தக்க ஆட்டங்களுக்கு கூடுதல் புள்ளிகள் வழங்கப்படுகின்றன.2006 உலகக்கோப்பைக்குப் பிறகு இந்த அமைப்பு முழுவதும் சீரமைக்கப்பட்டுள்ளது. இதன்படியான புதிய தரவரிசை சூலை 12, 2006இல் வெளியிடப்பட்டது.

இதற்கு மாற்றாக சதுரங்கத்திலும் வெய்ச்சியிலும் பயன்படுத்தப்படும் எலோ தரவுகோள் முறையை அடிப்படையாகக் கொண்ட உலக கால்பந்து எலோ தரவீடு உள்ளது.


</doc>
<doc id="211520" url="https://ta.wikipedia.org/wiki?curid=211520" title="வர்மசூத்திரம் (சுவடி)">
வர்மசூத்திரம் (சுவடி)

வர்மசூத்திரம் என்பது 96 வர்மங்களை விளக்கும் ஒரு தமிழ்ச் சுவடி ஆகும். 

இதில் 48 ஏடுகள் உள்ளன. நூற்று ஐந்து பாடல்களைக் கொண்டது.

இந்த நூலின் மூலச்சுவடி யப்பானில் உள்ள கியோட்டோ அனைத்துலக ஆசியவியல் நிறுவனத்தில் உள்ளது. இதன் படி ஒன்று தமிழ்நாட்டு ஆசியவியல் நிறுவனத்துக்கு கொண்டுவரப்பட்டு ஆயப்பட்டு வர்மசூத்திரம் என்ற ஒரு ஆய்வு நூல் வெளியிடப்பட்டுள்ளது.


</doc>
<doc id="211522" url="https://ta.wikipedia.org/wiki?curid=211522" title="கொலம்பியா தேசிய காற்பந்து அணி">
கொலம்பியா தேசிய காற்பந்து அணி

கொலம்பியா தேசிய கால்பந்து அணி ("Colombia national football team") பன்னாட்டு கால்பந்தாட்டங்களில் கொலொம்பியாவின் சார்பாக விளையாடும் தேசிய அணியாகும். இதனை அந்நாட்டில் காற்பந்தாட்டங்களை ஒழுங்குபடுத்தும் கொலம்பிய கால்பந்துக் கூட்டமைப்பு நிர்வகிக்கிறது. இது தென்னமெரிக்க கால்பந்துக் கூட்டமைப்பின் உறுப்பினராகும். தற்போது பிஃபா உலகத் தரவரிசையில் நான்காமிடத்தில் உள்ளது. எலோ உலக தரவீடுகளில் ஆறாம் இடத்தில் உள்ளது.



</doc>
<doc id="211524" url="https://ta.wikipedia.org/wiki?curid=211524" title="படுவர்மம்">
படுவர்மம்

படுவர்மம் என்பது வர்ம வகைகளில் ஒன்று. படுவர்மப் பகுதிகளில் அடிப்பட்டால் அதிக ஆபத்துக்கள் நேரிடும் என்பர். 

பெரும்பான்மை வர்மக்கலை நூலாசியர்கள் படுவர்மம் பெயரளவில் பன்னிரண்டு என்பதில் உடன்படுகிறார்கள். எனினும் வர்மத்தின் பெயர்கள் நூலுக்கு வேறுபடுகின்றன. 

படுவர்மம் பற்றி பின்வரும் நூல்கள் தனித்துக் கூறுகின்றன.


</doc>
<doc id="211529" url="https://ta.wikipedia.org/wiki?curid=211529" title="சிசுநாக வம்சம்">
சிசுநாக வம்சம்

சிசுநாக வம்சம் ("Shishunaga dynasty") என்பது சிசுநாகன் எனும் அரசரால் நிறுவப்பட்ட ஒரு மகத வ‍ம்சமாகும். இவர் கிமு 412ல் மகதப் பேரரசை நிறுவினார். ராஜகிரகம் இப்பேரரசின் முதல் தலைநகராக இருந்தது பின்னர் தலைநகர் பாடலிபுத்திரத்திற்கு (தற்போது பீகார் மாநிலத்தில் உள்ள) மாற்றப்பட்டது. 

மகத நாட்டு மன்னர் சிசுநாகன் அவந்தி நாட்டை வென்று மகதத்துடன் இணைத்துக் கொண்டார். சிசுநாகனுக்குப் பின் மன்னரான அவரது மகன் காலசோகன் எனும் காகவர்மன் ஆட்சிக் காலத்தில் இரண்டாவடது இரண்டாம் பௌத்த சங்கம் வைசாலியில் கூடியது.


 


</doc>
<doc id="211531" url="https://ta.wikipedia.org/wiki?curid=211531" title="அல்ஜீரிய தேசிய காற்பந்து அணி">
அல்ஜீரிய தேசிய காற்பந்து அணி

அல்சீரியா தேசிய கால்பந்து அணி ("Algeria national football team", ) பன்னாட்டு காற்பந்தாடப் போட்டிகளில் அல்சீரியாவின் சார்பாக விளையாடும் தேசிய அணியாகும். இதனை அல்சீரியாவில் காற்பந்தாட்டங்களை ஒழுங்குபடுத்தும் அல்சீரியக் கால்பந்துக் கூட்டமைப்பு மேலாண்மை செய்கிறது. இதன் தாயக விளையாட்டரங்கமாக அல்ஜியர்ஸ் நகரிலுள்ள "இசுடேடு 5 சூய்யி 1962" விளங்குகிறது. இந்த அணியின் தலைமை பயிற்றுனராக வாகித் அலிகோட்சிக் உள்ளார். அல்சீரியா சனவரி 1, 1962 அன்று நிறுவப்பட்டு பன்னாட்டுக் கால்பந்து சங்கங்களின் கூட்டமைப்பில் சனவரி 1, 1964 அன்று இணைந்தது.

அல்சீரியா நான்கு உலகக்கோப்பை இறுதிப் போட்டிகளில் பங்கேற்க தகுதி பெற்றுள்ளது: 1982, 1986, 2010, மற்றும் 2014. அல்சீரியா ஆபிரிக்க நாடுகளின் கோப்பையை 1990இல் வென்றுள்ளது. 

அல்சீரியாவின் வழமையான எதிராளிகளாக மொராக்கோ, துனீசியா மற்றும் எகிப்து கால்பந்து அணிகள் உள்ளன.


</doc>
<doc id="211538" url="https://ta.wikipedia.org/wiki?curid=211538" title="எறஞ்சி">
எறஞ்சி

எறஞ்சி (ஆங்கிலம்:ERANJI), இந்தியாவின் தமிழ்நாடு மாநிலத்தில் அமைந்துள்ள விழுப்புரம் மாவட்டம், கள்ளக்குறிச்சி வட்டம், தியாகதுர்கம் ஊராட்சி ஒன்றியத்தில் இருக்கும் ஒரு ஊர் ஆகும்.

இது கள்ளக்குறிச்சி மக்களவைத் தொகுதியிலும், கள்ளக்குறிச்சி சட்டமன்றத் தொகுதியிலும் உள்ளது.



</doc>
<doc id="211540" url="https://ta.wikipedia.org/wiki?curid=211540" title="காளிமுத்துப் புலவர்">
காளிமுத்துப் புலவர்

காளிமுத்துப் புலவர் என்பவர் 17 ஆம் நூற்றாண்டில் வாழ்ந்த ஒரு புலவர். இவர் மயிலம் பகுதியில் வாழ்ந்த வள்ளல் குழந்தை என்பவரால் பேணப்பட்டவர். இந்த வள்ளல் குழந்தை விசயன் என வழங்கப்பட்டவன். இவனது தந்தை பெயர் வேலப்பன். 

காளிமுத்துப் புலவர் பாடிய பாடல்கள் ஏழு புறத்திரட்டு நூலில் இடம் பெற்றுள்ளன. அவை அகப்பொருள் பாடல்கள். கட்டளைக் கலித்துறைப் பாடல்களால் ஆனவை. கோவைச் சிற்றிலக்கியப் பாடல்கள் இவ்வாறு அமைவது மரபு. எனவே இந்தப் பாடல்கள் 'குழந்தை கோவை' என்னும் நூலில் இடம் பெற்றிருந்த பாடல்களில் சில எனக் கொள்ள இடம் உண்டு.


</doc>
<doc id="211550" url="https://ta.wikipedia.org/wiki?curid=211550" title="2014 அந்தமான் படகு விபத்து">
2014 அந்தமான் படகு விபத்து

2014ம் ஆண்டு சனவரி 26 இல் இந்தியா நாட்டின் ஒரு பகுதியான அந்தமான் நிகோபார்தீவுக்கூட்டங்களின் தலைநகரான போர்ட் பிளேர் அருகில் தனியாருக்கு சொந்தமான படகு ஒன்று கவிழ்ந்து விபத்துக்குள்ளானது.

இந்தியாவின் முக்கிய கோயில் நகரமான காஞ்சிபுரத்திலிருந்து ஜனவரி 26ம் தேதியான குடியரசு தினத்தைக் கொண்டாடும் விதமாக அந்தமான் நிகோபார் தீவிற்க்கு சென்றார்கள். அந்தமானில் ஒரு தீவிலிருந்து மற்ற தீவிற்க்கு செல்ல படகுகளையே பயன்படுத்தும் கட்டாயம் உள்ளது. ஆகையால் 25 பேர் பயணம் செய்ய உதவும் அக்யூ மரைன் என்ற சிறிய வகையான தனியாரின் படகில் 41 பேர் ரோஸ்தீவிலிருந்து பக்கத்து தீவிற்க்கு பயணம் மேற்கொண்டார்கள். அப்படகு 26.ஜனவரி 2014 மாலை 4.30 மணியளவில் போர்ட் பிளேயருக்கு அருகிலேயே பாரம் தாங்காமல் கவிழ்ந்தது. 17 பேர் தமிழர்கள் உட்பட மகாரஷ்டிரர்களும் சேர்த்து 32 பேர் மரணம் அடைந்தார்கள். பின்னர் 21 பேர் காப்பாற்றப்பட்டு அங்குள்ள மருத்துவமணையில் அனுமதிக்கப்பட்டுள்ளார்கள்.

இப்படகு விபத்தால் இந்திய பிரதம மந்திரி மன்மோகன் சிங் அவர்கள் இரங்கல் தெரிவித்துள்ளார். மற்றும் தமிழக முதல்வர் ஜெ. ஜெயலலிதா அவர்கள் மரணம் அடைந்தவர்களின் குடும்பத்திற்க்கு 1 லட்சம் வீதம் வழங்கப்படும் என அறிவித்துள்ளார். 
உதவிக்கு 


</doc>
<doc id="211558" url="https://ta.wikipedia.org/wiki?curid=211558" title="வி. சூ. நைப்பால்">
வி. சூ. நைப்பால்

சர் வித்யாதர் சுராஜ் பிரசாத் நைபால் ("V. S. Naipaul"; 17 ஆகத்து 1932 – 11 ஆகத்து 2018), அல்லது வித்யாதர் சூராஜ்பிரசாத் நைப்பால், டிரினிடாடில் பிறந்து வளர்ந்த பிரித்தானிய எழுத்தாளர் ஆவார். இவரது பாட்டனார்கள் இந்தியாவில் இருந்து புலம் பெயர்ந்தோர் ஆவர். 2001 ஆம் ஆண்டில் இவர் இலக்கியத்திற்கான நோபல் பரிசு பெற்றார்.

இவர் கரீபியன் தீவில் ஒன்றான டிரினாட் நகரில் 1932ஆம் ஆண்டு பிறந்தார்.
ஸ்பெயின் போர்ட்டில் அரசி ராயல் கல்லூரியில் பயின்றார் வெளிநாட்டில் சென்று படிக்க டிரினிட்டாட் அரசு கல்வி உதவித் தொகை இவருக்கு வழங்கியது.அந்த உதவித் தொகையைக் கொண்டு ஆங்கில இலக்கியம் படிக்க ஆக்சுபோர்டுக்குச் சென்று கல்வி பயின்றார்.

மனத்தில் உறுதியும் தெளிவும் கொண்ட நைப்பால் நூல்கள் பல எழுதினார். புதினங்களும் பயணநூல்களும் எழுதி உள்ளார். இசுலாமிய நாடுகளான ஈரான் இந்தோனேசியா பாகிஸ்தான் ஆகிய நாடுகளுக்குச் சுற்றுப் பயணம் மேற்கொண்டு தம் அனுபவங்களையும் கருத்துகளையும் ஒரு நூலில் எழுதினார். பல்வேறு நாடுகளின் அடிமைகள் பற்றியும் கொரில்லாப் போராட்டம் பற்றியும் அரசியல்வாதிகளின் ஊழல்கள் ஏழைகளின் ஒடுக்கப்பட்டோரின் நிலைகள் பற்றியும் தம் நூல்களில் எழுதியுள்ளார். மூன்றாம் உலக நாடுகளில் நிலவும் பண்பாட்டுச் சிக்கல்கள் பற்றியும் எழுதினார். இந்தியாவிலும் பயணம் செய்து மூன்று நூல்கள் எழுதினார்.

ஆக்சுபோர்டில் பாட்ரிசியா ஆன் ஹேல் என்னும் பெண்ணைச் சந்தித்தார். 1955இல் அவரைத் திருமணம் செய்து கொண்டார். அவர் மனைவி 1996 இல் இறந்தார். பின்னர் நதிரா என்னும் பெண்ணை மணந்துகொண்டார்.



பாட்ரிக் பிரஞ்ச் என்பவர் நைப்பாலின் வாழ்க்கை வரலாற்றை எழுதியுள்ளார். 500 செல்வாக்குப் படைத்தோர் பட்டியலில் வீ எஸ் நைப்பாலும் ஒருவராகத் தேர்ந்தெடுக்கபட்டுள்ளார். டெப்ரடும் சண்டே டைம்சும் (இங்கிலாந்து) இணைந்து தெரிவு செய்துள்ளனர். (2014) இங்கிலாந்தில் வில்சயரில் தற்பொழுது வாழ்ந்து வருகிறார்.

நைப்பால் 2018 ஆகத்து 11 அன்று தனது 85-வது அகவையில் இலண்டனில் காலமானார்.


</doc>
<doc id="211562" url="https://ta.wikipedia.org/wiki?curid=211562" title="ஓய்வூதிய நிதி ஒழுங்காற்று மற்றும் மேம்பாட்டு ஆணையம்">
ஓய்வூதிய நிதி ஒழுங்காற்று மற்றும் மேம்பாட்டு ஆணையம்

ஓய்வூதிய நிதி ஒழங்காற்று மற்றும் மேம்பாட்டு ஆணையம் (ஆங்கிலம்: The Pension Fund Regulatory and Development Authority (PFRDA). இந்திய அரசு, 23. 08. 2003-இல் இந்திய அறநிலைய சட்டம் , 1882-இன் கீழ் பதிவு செய்து நிறுவப்பட்டது. புதிய ஓய்வுதிய திட்ட நிதியை மேலாண்மை செய்வதற்கும், மேம்படுத்துவதற்கும், ஓய்வூதிய நிதி ஒழுங்காற்று மற்றும் மேம்பாட்டு ஆணையத்தை(PFRDA) அமைப்பதற்கும், ஓய்வூதிய நிதியை ஒழுங்குபடுத்தி வளர்க்கும் ஆணைய மசோதா செப்டம்பர் 4-ஆம் தேதி மக்களவையிலும் செப்டம்பர் 6-ஆம் தேதி மாநிலங்களவையிலும் நிறைவேற்றியது இந்திய மைய அரசு. செப்டம்பர் 18-ஆம் தேதி குடியரசுத் தலைவர் ஒப்புதல் வழங்கி செப்டம்பர் 19-ஆம் தேதி அரசிதழில் வெளியிடப்பட்டுவிட்டது.. 

பங்களிப்பு ஓய்வூதியத் திட்டம் (Contributory Pension Scheme) மற்றும் தேசிய ஓய்வூதியத் திட்டத்தில் (National Pension Scheme) சேர்ந்துள்ள 55 இலட்சம் மத்திய, மாநில அரசு ஊழியர்கள், பொதுத்துறை நிறுவன ஊழியர்கள் மற்றும் தனியார் நிறுவன ஊழியர்களின் ஓய்வூதிய திட்ட நிதியை கண்காணிக்கவும், மேம்படுத்தவும் இந்திய அரசின் சார்பாக அறங்காவலராக இவ்வமைப்பு செயல்படுகிறது.

இவ்வாணையம் ஒரு தலைவரும் ஐந்துக்கும் மேற்படாத உறுப்பினர்களும் கொண்டுள்ளது. ஆணைய நிர்வாகிகளை இந்திய ஒன்றிய அரசு நியமிக்கிறது. 
தற்போதைய ஆணைய நிர்வாகிகள் விவரம்: 



</doc>
<doc id="211568" url="https://ta.wikipedia.org/wiki?curid=211568" title="மரகத வீணை (தொலைக்காட்சித் தொடர்)">
மரகத வீணை (தொலைக்காட்சித் தொடர்)

மரகத வீணை ஜனவரி 27, 2014 ஆம் திகதி முதல் திங்கள் முதல் சனி வரை பகல் 11:30 மணிக்கு சன் தொலைக்காட்சியில் ஒளிபரப்பான மெகா தொடர். மரகத வீணையில் விரல் பதித்து அனைத்து நரம்புகளையும் ஒற்றை விரலால் மீட்டி ராகத்தை கண்களில் கண்ணீரோடு தரும் தொடர். மெட்டி ஒலி எஸ் சித்திக்கின் சினிடைம்ஸ் நிறுவனம் இத்தொடரை தயாரிக்கிறது. இந்த தொடருக்கு எல். முத்துகுமாரசாமி மற்றும் கே. ஆர். ராஜகோபாலன் கதை-திரைக்கதை எழுதியுள்ளார்கள். இந்தத் தொடரை ப. செல்வம் இயக்கியுள்ளார்.

இந்த தொடரில் கார்த்திகை பெண்கள், தேனிலவு மற்றும் காயத்ரி போன்ற தொடர்களில் நடிக்கின்ற நீமா/ சந்தோஷி கதாநாயகியாக நடித்துள்ளார், இவருடன் உதய், மனோகரன், குமரகுரு, கிருத்திகா போன்ற பல சின்னத்திரை நடிகர்கள் நடித்துள்ளார்கள.

காதலனின் குடும்பத்திற்காக எல்லாமாய் மாறிய ஒரு பெண்ணின் சரித்திரம். காதலனின் சகோதரிகளுக்கு தாயாக மாறிய ஒரு இளம்பெண்ணின் வாழ்க்கையை குறிக்கிறது. 

இந்த தொடருக்கு யுகபாரதி பாடல் எழுதி உள்ளார். ஹரிஹரசுதன் பாடல் பாடியுள்ளார்.




</doc>
<doc id="211580" url="https://ta.wikipedia.org/wiki?curid=211580" title="ரிச்சா சோனி">
ரிச்சா சோனி

ரிச்சா சோனி இவர் ஒரு இந்திய தொலைக்காட்சி நடிகை மற்றும் விளம்பர வடிவழகி ஆவர். இவர் சாமி போட்ட முடிச்சு என்ற தொடரின் முலம் தமிழர்களுக்கு பரிசியமனார். இவர் Shararat என்ற தொடர் மூலம் சின்னத்திரையில் அறிமுகமானார். இவர் Adugu என்ற தெலுங்கு திரைப்படம் ஒன்றில் நடித்துள்ளார் என்பது குறிப்படதக்கது.






</doc>
<doc id="211581" url="https://ta.wikipedia.org/wiki?curid=211581" title="பன்னாட்டு பெரும் இன அழிப்பு நினைவு நாள்">
பன்னாட்டு பெரும் இன அழிப்பு நினைவு நாள்

பன்னாட்டு பெரும் இன அழிப்பு நினைவு நாள் ("International Holocaust Remembrance Day") என்பது பெரும் இன அழிப்பினால் உயிரிழந்தவர்களுக்காக 27 சனவரி நினைவு கொள்ளப்படும் பன்னாட்டுநினைவு நாள் ஆகும். இப்பெரும் இன அழிப்பினால் நாட்சிப் படைகளினாலும் அதன் கூட்டாளிகளினாலும் 6 மில்லியன் யூதர்கள், 2 மில்லியன் நாடோடி இன மக்கள் (உரோமா மற்றும் சின்டி), 15,000 ஓரினச்சேர்க்கையாளர்கள் மற்றும் மில்லியன் கணக்கான ஏனையவர்கள் இனப்படுகொலையால் அழிக்கப்பட்டனர். இந்நாள், 42வது கூட்ட அமர்வின்போது 1 நவம்பர் 2005 அன்று ஐக்கிய நாடுகள் பொதுச் சபை தீர்மானம் 60/7 னால் உருவாக்கப்பட்டது. நாசி அரசியல் கைதிகளின் முகாம்கள் விடுதலை மற்றும் பெரும் இன அழிப்பு நிறுத்தப்பட்ட 60வது ஆண்டு நிறைவு நிகழ்வுக்காக 24 சனவரி 2005 அன்று இடம்பெற்ற ஐக்கிய நாடுகள் பொதுச் சபைகளின் சிறப்பு அமர்வின் பின் இத்தீர்மானம் கொண்டுவரப்பட்டது.

27 சனவரி 1945 அன்று பெரும் நாட்சி மரண முகாமான அவுஷ்விட்ஸ் வதை முகாம் சோவியத் படைகளினால் விடுவிக்கப்பட்டது.




</doc>
<doc id="211582" url="https://ta.wikipedia.org/wiki?curid=211582" title="வாரங்கல் விமான நிலையம்">
வாரங்கல் விமான நிலையம்

வாரங்கல் விமான நிலையம் (Warangal Airport) இந்தியாவின் ஆந்திரப் பிரதேசம் மாநிலத்தின் வாரங்கல் நகரில் அமைந்துள்ளது. இவ்விமான நிலையம் 1981 ஆம் ஆண்டு வரை பயன்பாட்டில் இருந்தது. இவ்விமான நிலையத்தின் அமைவிடம் ஆகும்.
வாரங்கல் விமான நிலையம் 1875 ஏக்கர்களில் 6.6 கிலோமீட்டர்கள் நீள ஓடுபாதையுடன் அமைந்திருந்தது. இதில் விமான நிலைய ஊழியர்களுக்கான வசிப்பிடங்கள், பயிற்சி மையங்கள் போன்றவை அமைந்திருந்தன. இவ்விமான நிலையம் ஒன்றிற்கும் மேற்பட்ட முனையத்தைக் கொண்டிருந்தது.


</doc>
<doc id="211583" url="https://ta.wikipedia.org/wiki?curid=211583" title="திமாபூர் விமான நிலையம்">
திமாபூர் விமான நிலையம்

திமாபூர் விமான நிலையம் (Dimapur Airport) இந்தியாவின் நாகாலாந்து மாநிலத்தின் திமாபூர் நகரில் அமைந்துள்ளது. இவ்விமான நிலையம் இரண்டாம் உலகப் போர் சமயத்தில் கட்டப்பட்டது. இவ்விமான நிலையத்தின் பயணிகள் முனையம் 500 வெளியேறும் பயணிகளையும் 300 உள்வரும் பயணிகளையும் கையாளும் திறன் பெற்றது. இவ்விமான நிலையத்தை சர்வதேச விமான நிலையமாக மாற்றுவதற்கான திட்டம் உள்ளது. இவ்விமான நிலையத்தின் அமைவிடம் ஆகும்.



</doc>
<doc id="211584" url="https://ta.wikipedia.org/wiki?curid=211584" title="திப்ருகர் விமான நிலையம்">
திப்ருகர் விமான நிலையம்

திப்ருகர் விமான நிலையம் (Dibrugarh Airport, () () , "மோகன்பாரி விமான நிலையம்" என்றும் அழைக்கப்படும். இவ்விமான நிலையம் இந்தியாவின் அசாம் மாநிலத்தில் அமைந்துள்ளது. இது திப்ருகர் நகரிலிருந்து 15 கிலோமீட்டர்கள் வடகிழக்கே அமைந்துள்ளது. இவ்விமான நிலையத்தில் புதிய கட்டிடம் 2009 ஆம் ஆண்டு பிப்ரவரி மாதம் திறக்கப்பட்டது. இது 10,536 சதுர மீட்டர்கள் பரப்பில் அமைந்துள்ளது.


</doc>
<doc id="211585" url="https://ta.wikipedia.org/wiki?curid=211585" title="திப்ருகார்">
திப்ருகார்

திப்ருகார் (Dibrugarh (அசாமிய மொழி: ডিব্ৰুগড়) நகரம் இந்தியாவின் அசாம் மாநிலத்தில் அமைந்துள்ளது. இந்நகரம் "இந்தியாவின் தேயிலை நகரம்" என்று அழைக்கப்படுகிறது. இது திப்ருகார் மாவட்டத்தின் தலைநகர் ஆகும். இந்நகர் "அசாம்" மாநிலத் தலைநகரான கவுகாத்தி நகரிலிருந்து 439 கிலோமீட்டர்கள் தொலைவில் அமைந்துள்ளது. "அசாமின்" மேற்பகுதிகளுக்கு சுகாதாரம், தொழிற்சாலை, தகவல் தொடர்பு ஆகியவை இந்நகரின் மூலமாகவே நடைபெறுகின்றன. "அசாமிலுள்ள" இரண்டு முக்கிய நகரங்களுள் "திப்ருகாரும்" ஒன்றாகும்.

2011 ஆம் ஆண்டின் மக்கட்தொகைக் கணக்கெடுப்பின் படி இந்நகரின் மொத்த மக்கட்தொகை 1,54,019 ஆகும். இதில் ஆண்கள் 54% பேரும் பெண்கள் 465 பேரும் அடங்குவர். ஆண்பெண் விகிதம் 1000 ஆண்களுக்கு 925 பெண்கள் ஆகும்.


</doc>
<doc id="211586" url="https://ta.wikipedia.org/wiki?curid=211586" title="ஸ்ரிதிகா">
ஸ்ரிதிகா

ஸ்ரிதிகா இவர் ஒரு தமிழ் தொலைக்காட்சி நடிகை மற்றும் திரைப்பட நடிகை ஆவார். இவர் மதுரை to தேனீ என்ற திரைப்படத்தில் கதாநாயகியாக நடித்தார். இவர் திருமுருகன் இயக்கி நடிக்கும் நாதஸ்வரம் என்ற தொடரின் மூலம் சின்னத்திரையில் அறிமுகமானார். அந்த தொடரில் நடித்ததன் மூலம் எல்லோருக்கு பரிசியமான நடிகை ஆனார். 

இவர் 2012ம் ஆண்டு சன் குடும்பம் விருதுகள் நிகழ்சியில் சிறந்த மருமகளுக்கான விருதை நாதஸ்வரம் என்ற தொடருக்காக வாங்கினார். ஜீ தமிழ் தொலைக்காட்சியில் ஒளிப்பரப்பாகி கொண்டு இருக்கும் மாமியார் தேவை என்ற தொடரில் மீரா என்ற கதாபத்திரத்தில் நடித்தார், சில காரணமாக அந்த தொடரில் இருந்து அவர் விலகி கொண்டார். அதை தொடர்து வைதேகி மற்றும் உறவுகள் சங்கமம் போன்ற தொடர்களில் இவர் தற்பொழுது நடித்து வருகின்றார். 






</doc>
<doc id="211588" url="https://ta.wikipedia.org/wiki?curid=211588" title="டேனியல் ஸ்ட்ரெட்ச்">
டேனியல் ஸ்ட்ரெட்ச்

டேனியல் ஸ்ட்ரெட்ச் (பிறப்பு: புள்ளே, சுவிட்சர்லாந்து. பிரைபோர்க் மண்டலம்) ஒரு சுவிஸ் இராணுவ பயிற்றுநரும், சமூக மன்ற உறுப்பினரும், சுவிஸ் மக்கள் கட்சியின் முன்னாள் உறுப்பினரும் ஆவார். 

சுவிட்சர்லாந்தில் உள்ள பள்ளிவாசல்களில் மினார் கட்டுவதை தடை செய்ய வேண்டும் என்று குரல் எழுப்பிய டேனியல் ஸ்ட்ரெட்ச், 2005 ஆம் ஆண்டு கிறித்தவ மதத்திலிருந்து இஸ்லாம் மதத்தினை ஏற்றுக்கொண்டார்.


</doc>
<doc id="211590" url="https://ta.wikipedia.org/wiki?curid=211590" title="கோதம் நகரம்">
கோதம் நகரம்

கௌதம் நகரம் (Gotham City) என்பது பேட்மேன் வரைகலையில் இடம்பெறும்ம் கற்பனை அமெரிக்க நகரமாகும். இந்நகரில் பேட்மேன் வசிப்பதாக பேட்மேன் #4 (வின்டர் 1940)ல் கூறப்பட்டது. இந்நகரம் நியூயார்க் டைம்ஸ் பத்திரிக்கை ஆசிரியரான வில்லியம் சாபயர் புரூக்ளின் பாலம், கிரீன்விச் கிராமம் உள்ளிட்ட நகரங்களை அடிப்படையாகக் கொண்டு வடிவமைக்கப்பட்டுள்ளதாக கூறியுள்ளார். "


</doc>
<doc id="211593" url="https://ta.wikipedia.org/wiki?curid=211593" title="ஆத்திரேலியா தேசிய காற்பந்து அணி">
ஆத்திரேலியா தேசிய காற்பந்து அணி

ஆத்திரேலியத் தேசியக் கால்பந்து அணி ("Australia national association football team") பன்னாட்டு ஆடவர் காற்பந்தாட்டப் போட்டிகளில் ஆஸ்திரேலியாவின் சார்பாக விளையாடும் தேசிய அணியாகும். இதனை ஆத்திரேலியாவில் காற்பந்தாட்டத்தை ஒழுங்குபடுத்தும் அமைப்பான ஆத்திரேலியக் கால்பந்துக் கூட்டமைப்பு (FFA) மேலாண்மை செய்கின்றது. இது 2006இல் ஓசியானா கால்பந்துக் கூட்டமைப்பிலிருந்து விலகிய பின்னர் தற்போது ஆசியக் கால்பந்துக் கூட்டமைப்பிலும் வட்டார "ஆசியான் கால்பந்துக் கூட்டமைப்பிலும்" உறுப்பினராக இருந்து வருகின்றது. இந்த அணியை இரசிகர்கள் "சாக்கரூசு" எனச் செல்லமாக அழைக்கின்றனர்.

ஆத்திரேலியா ஓசியானியா நாடுகள் கோப்பையை நான்கு முறை வென்றுள்ளது. 2006ஆம் ஆண்டில் ஆண்டின் ஏஃப்சி தேசிய அணி விருது பெற்றுள்ளது. உலகக்கோப்பைகளில் மூன்றுமுறை, 1974, 2006 மற்றும் 2010 ஆண்டுகளில், விளையாடியுள்ளது. 2014 உலகக்கோப்பை கால்பந்துப் போட்டிகளில் கலந்துகொள்ள இருக்கிறது. பிபா கூட்டமைப்புக்களின் கோப்பைப் போட்டிகளிலும் மூன்று முறை ஆடியுள்ளது.


</doc>
<doc id="211597" url="https://ta.wikipedia.org/wiki?curid=211597" title="ஆசனபதம் (சிற்பநூல்)">
ஆசனபதம் (சிற்பநூல்)

இந்தியச் சிற்ப மரபில் ஆசனபதம் என்பது, 32 வகைகளாகச் சொல்லப்படும் தள அமைப்புக்களில் ஒன்று. "இது ஒவ்வொரு பக்கமும் பத்தாகப் பிரிக்கப்பட்டு மொத்தம் நூறு (10 x 10) பதங்களைக் (நிலத்துண்டு) கொண்டது. இந்த அமைப்பில், நடுவில் வரக்கூடிய பதினாறு பதங்கள் பிரம்மாவுக்கு உரியன. இதைச் சுற்றி. ஒன்றன்பின் ஒன்றாக இரண்டு வளையங்களாகப் பதங்கள் அமைந்துள்ளன. பிரம பதத்துக்கு அடுத்துள்ள வளையம் இரண்டு பதங்கள் அகலம் கொண்டது. இது மொத்தம் பன்னிரண்டு தேவர்களுக்கு உரியதாகப் பிரிக்கப்பட்டுள்ளது. வெளிப்புற வளையம் ஒரு பதம் அகலம் கொண்டது. இதில் அமைந்துள்ள 36 பதங்களில் 32 தேவர்கள் உள்ளனர். 

உட்சுற்றில், பிரம பதத்துக்கு நேர் கிழக்கே உள்ள எட்டுப் பதங்களை உள்ளடக்கிய பகுதி பூதரனுக்கு உரியது. இதுபோல் கிழக்கு, தெற்கு, மேற்கு ஆகிய திசைகளில் உள்ள பதங்கள் முறையே ஆரியகன், விவசுவதன், மித்திரன் ஆகிய தேவர்களுக்கும், உரியவை. நான்கு மூலைகள் ஒவ்வொன்றும் இரண்டிரண்டு தேவர்களுக்கானவை. உட்சுற்றில் வடகிழக்கு மூலையில் அபவத்சன், ஆபவத்சன் ஆகிய தேவர்களுக்கும், தென்கிழக்கு மூலையில் சவித்திரன், சாவித்திரன் ஆகியோருக்கும், தென்மேற்கு மூலையில் இந்திரன், இந்திரஜயன் ஆகியோருக்கும், வடமேற்கு மூலையில் உருத்திரன், உருத்திரஜயன் ஆகியோருக்கும் இரண்டிரண்டு பதங்கள் உள்ளன.

வெளிச் சுற்றில், வடகிழக்கு மூலையில் ஈசனும் உள்ளன, அங்கிருந்து வலஞ்சுழியாக பர்சன்யன், சயந்தன், மகேந்திரன், பானு, சத்தியன், பிருசன், அந்தரிக்சன், அக்கினி, பூசன், விததன், கிருகக்சதன், யமன், கந்தர்வன், பிருங்கராசன், மிருசன், பிதிரர், தௌவர்கன், சுக்ரீவன், புட்பதந்தன், வருணன், அசுரன், சோசன், ரோகன், மாருதன், நாகன், முக்கியன், பல்லாடன், சோமன், மிருகன், அதிதி, உதிதன் ஆகிய 32 தேவர்களுக்கும் பதங்கள் உள்ளன. இவர்களுள் பர்சன்யன், பிருசன், பூசன், பிருங்கராசன், தௌவர்கன், சோசன், நாகன், அதிதி ஆகியோர் ஒவ்வொருவரும் இரண்டு பதங்களுக்கு அதிபர்கள். மூலைகளில் உள்ள உதிதன், ஈசன், அந்தரிக்சன், அக்கினி, மிருசன், பிதிரர், ரோகன், மாருதன் (வாயு) ஆகியோர் ஒவ்வொருவருக்கும் அரைப்பதம். ஏனையோருக்கு ஒவ்வொரு பதம் இவர்கள் ஒவ்வொரு பதத்துக்கு அதிபதிகள் ஆகையால் இவர்களை "ஏகபதாதிபதிகள்" என்பர்.




</doc>
<doc id="211600" url="https://ta.wikipedia.org/wiki?curid=211600" title="அடி (வினைச்சொல்)">
அடி (வினைச்சொல்)

அடி என்னும் சொல் பல்வேறு பொருள்களை உணர்த்தும் ஒரு பொதுச்சொல். 
அடி என்னும் வினைச்சொல் கோலால் அடித்தல், கல்லால் அடித்தல் முதலான செயல்களை உணர்த்தும். கோலால் அடிப்பவர் கோலைப் பிடித்துக்கொண்டே அடிப்பர். கல்லால் அடிப்பவர் கல்லை எறிந்து அடிப்பர். இவை இரண்டும் செயல்படும் பாங்கில் உள்ள வேறுபாடுகள். 

அள் - அண் - அடு - என்னும் வேர்ச்சொல் வழியில் பிறந்த வினைச்சொல் 'அடி' என்பதாகும். 


</doc>
<doc id="211601" url="https://ta.wikipedia.org/wiki?curid=211601" title="போர்த்துகல் தேசிய காற்பந்து அணி">
போர்த்துகல் தேசிய காற்பந்து அணி

போர்த்துக்கல் தேசிய கால்பந்து அணி ("Portugal national football team", ) பன்னாட்டு ஆடவர் காற்பந்தாட்டங்களில் போர்த்துகல் சார்பாக விளையாடும் தேசிய அணியாகும். இதனை போர்த்துக்கல்லில் காற்பந்தாட்டங்களை ஒழுங்குபடுத்தும் அமைப்பான போர்த்துக்கேய கால்பந்துக் கூட்டமைப்பு மேலாண்மை செய்கின்றது. இதன் தன்னக விளையாட்டரங்கமாக எசுடேடியோ நேசியோனல் விளங்குகிறது. தலைமைப் பயிற்றுனராக பவுலோ பென்ட்டோ உள்ளார். தங்களது முதல் உலகக்கோப்பையிலேயே அரையிறுதிக்கு முன்னேறினர்; இங்கிலாந்தின் வெம்பிளி விளையாட்டரங்கில் நடந்த அந்த ஆட்டத்தில் அந்த ஆண்டு உலகக் கோப்பையை வென்ற இங்கிலாந்துத் தேசிய கால்பந்து அணியிடம் 2–1 என்ற கோல் கணக்கில் தோற்றனர். அடுத்து இரண்டு முறை, 1986 and 2002 ஆண்டுகளில், உலகக்கோப்பையில் பங்கேற்றாலும் இருமுறையும் முதல் சுற்றிலேயே தோற்றனர். 1986ஆம் ஆண்டு போட்டிகளின்போது காற்பந்து விளையாட்டாளர்கள் பரிசுப் பணம் குறித்து முதலாம் ஆட்டத்திற்கும் இரண்டாம் ஆட்டத்திற்கும் இடையே பயிற்சி கொள்வதை நிறுத்தி பணிநிறுத்தம் மேற்கொண்டனர். 

2003இல் போர்த்துக்கேய கால்பந்துக் கூட்டமைப்பு பிரேசில் 2002இல் உலகக்கோப்பை வெல்லக் காரணமாய் அமைந்த முன்னாள் பிரேசிலிய தலைமைப் பயிற்றுனர் லூயி பெலிப் இசுகோலரியை தங்கள் அணிக்கு பயிற்றுனராக நியமித்தது. இவரது பயிற்சியின் கீழ் யூரோ 2004 இறுதியாட்டத்திற்கு முன்னேறியது; இறுதி ஆட்டத்தில் கிரீசிடம் தோற்றது. 2006 உலகக்கோப்பையில் இரண்டாம் முறையாக அரையிறுதிச் சுற்றுக்கு முன்னேறியது. 2008ஆம் ஆண்டு யூரோ போட்டிகளுக்குப் பிறகு இசுகோலரி விலகினார்;புதிய பயிற்றுனராக கார்லோசு குயிரோசு பொறுப்பேற்றார். இவரது பயிற்சியில் போர்த்துகல் 2010 உலகக்கோப்பையில் இரண்டாம் சுற்றுக்கு முன்னேறியது; அங்கு அவ்வாண்டு உலகக்கோப்பை வாகையாளர்களான எசுப்பானியாவிடம் தோற்றது. அணியின் மோசமான ஆட்டங்களினால் குயிரோசு நீக்கப்பட்டார். தற்போது பவுலோ பென்ட்டோ பயிற்றுனராக உள்ளார். இவரது வழிகாட்டுதலில் யூரோ 2012இல் அரையிறுதிக்கு முன்னேறியது.

போர்த்துகல்லின் அணியில் சிறப்பான பல காற்பந்தாட்ட வீரர்கள் இருந்துள்ளனர்: பெர்னாண்டோ பெய்ரோட்டோ, யோசு அக்குவாசு, மாரியோ கொலுனா, எய்சேபியோ, அம்பர்ட்டோ கொயில்ஹோ, பவலோ ஃபூட்ரெ, ரிக்கார்தோ கார்வால்ஹோ, லூயி ஃபிகோ, வைடர் பைய்யா, பவுலேட்டா, ரிக்கார்தோ காரெசுமா, நுனோ கோமெசு, ரூயி கோஸ்ட்டா, டெக்கொ, நானி, ஜோவோ மியூடின்ஹோ, ஹெல்தர் போசுடிகா, மிகுவில் வெலோசோ, ரவுல் மீரெலெசு, கிறிஸ்டியானோ ரொனால்டோ. இத்தகைய அருமையான விளையாட்டாளர்கள் இருந்தபோதும் போர்த்துக்கல் இன்னமும் எந்த முதன்மையான கோப்பையையும் வெல்லவில்லை. பலமுறை வெற்றியை நெருங்கி கோட்டை விட்டுள்ளனர்.


</doc>
<doc id="211603" url="https://ta.wikipedia.org/wiki?curid=211603" title="அடி (இறைக்கோட்பாடு)">
அடி (இறைக்கோட்பாடு)

அடி என்னும் சொல் பலவேறு பொருள்களை உணர்த்தும். பெயர்ச்சொல்லாகவும், வினைச்சொல்லாகவும் கையாளப்படும் இந்தச் சொல் இறைவனின் திருவடியை உணர்த்தும்போது இறைக்கோட்பாடு ஆகிவிடுகிறது. 

இறைவனின் அடியைத் திருவடி என்பர். இது அறிவியல் பார்வை அன்று. ஆன்ம-இயல் பார்வை. பார்ப்பதோ, அறிவதோ, உணர்வதோ அவரவர் உள்ளத்தைப் பொருத்தது. அனைவரின் நோக்கும் புதிர் ஒன்றைப் புரிந்துகொள்ள முனைகின்றன.


</doc>
<doc id="211606" url="https://ta.wikipedia.org/wiki?curid=211606" title="அடி (காலடி)">
அடி (காலடி)

அடி என்னும் சொல் பல்வேறு வகையான பொருளை உணர்த்தும் வகையில் கையாளப்படுகிறது. அவற்றில் ஒன்று காலின் அடியை உணர்த்தும் காலடி என்னும் சொல். 

அனிச்சமும் அன்னத்தின் தூவியும் மாதர்
அடிக்கு நெருஞ்சிப் பழம். 


</doc>
<doc id="211607" url="https://ta.wikipedia.org/wiki?curid=211607" title="இத்தாலி தேசிய காற்பந்து அணி">
இத்தாலி தேசிய காற்பந்து அணி

இத்தாலியத் தேசியக் கால்பந்து அணி (), பன்னாட்டு காற்பந்தாட்டங்களில் இத்தாலியின் சார்பாக விளையாடும் தேசிய அணியாகும். இதனை இத்தாலியில் காற்பந்தாட்டங்களுக்கான கட்டுப்பாட்டு அமைப்பான இத்தாலியக் கால்பந்துக் கூட்டமைப்பு (FIGC), மேற்பார்க்கின்றது. உலகின் சிறந்த காற்பந்து அணிகளில் ஒன்றாக இத்தாலி கருதப்படுகிறது. உலகக்கோப்பை வரலாற்றிலேயே பிரேசிலுக்கு (5) அடுத்தபடியாக 4 கோப்பைகளை (1934, 1938, 1982, 2006) வென்றுள்ளது. தவிர இருமுறை இறுதியாட்டத்திலும் (1970, 1994), ஒருமுறை மூன்றாமிடத்திலும் (1990) ஒருமுறை நான்காமிடத்திலும் (1978) வந்துள்ளது. ஐரோப்பிய கால்பந்தாட்டப் போட்டியில் 1968இல் வெற்றி கண்டுள்ளனர். இருமுறை இறுதியாட்டத்தை எட்டியுள்ளனர் (2000, 2012). கோடைக்கால ஒலிம்பிக் விளையாட்டுக்களில் 1936இல் வெற்றி கண்டுள்ளனர். இரண்டு மத்திய ஐரோப்பிய பன்னாட்டுக் கோப்பைகளையும் வென்றுள்ளனர். பிபா கூட்டமைப்புக்களின் கோப்பைப் போட்டியில் 2013 ஆம் ஆண்டில் மூன்றாமிடத்தை அடைந்தனர். 

தேசிய கால்பந்து அணி "அஸூரி" (வெளிர் நீலம்) என்று அழைக்கப்படுகின்றனர். இத்தாலியின் தேசிய அணிகளும் விளையாட்டாளர்களும் மரபுவழியே இந்த நீல வண்ணச் சட்டைகளை அணிவதால் இப்பெயர் எழுந்தது. இந்த அணிக்கு மற்ற தேசிய அணிகளைப் போல தன்னக விளையாட்டரங்கம் எதுவும் இல்லை.


</doc>
<doc id="211611" url="https://ta.wikipedia.org/wiki?curid=211611" title="முடிகொண்டான் வெங்கடராமர்">
முடிகொண்டான் வெங்கடராமர்

முடிகொண்டான் வெங்கடராமர் (Mudicondan C. Venkataramar, அக்டோபர் 15, 1897 - செப்டம்பர் 13, 1975) தமிழகத்தைச் சேர்ந்த ஒரு கருநாடக இசைக் கலைஞர் ஆவார். இவரை "முடிகொண்டான்" என்றே எல்லோரும் அழைத்தார்கள்.

திருவாரூர் மாவட்டம் நன்னிலம் தாலூக்காவில் திருவாரூரிலிருந்து மயிலாடுதுறை செல்லும் வழியில் உள்ள முடிகொண்டான் கிராமத்தில் சக்கரபாணி காமாட்சி தம்பதிக்கு மகனாக பிறந்தார்.இவரது குடும்பத்தில் எல்லோருக்குமே இசையில் ஈடுபாடு இருந்தது. சக்கரபாணி இராக ஆலாபனை செய்வதிலும், தேவாரங்கள் பாடுவதிலும் சிறந்து விளங்கினார். தாய் வழி பாட்டனாரான ஸ்ரீவாஞ்சியம் சுவாமிநாதர் பதங்களையும் ஜாவளிகளையும் தாள லயத்துடன் பாடுவார். அதனால் அவர் "தளுக்கு" சுவாமிநாதர் என குறிப்பிடப்பட்டார். இவரது மாமா பொம்மலாட்டம் மணி எனப் பிரபலமானவர்.

இவரது தந்தை இவர் ஆங்கிலக் கல்வி கற்க வேண்டுமென விரும்பினார். அதனால் சென்னையில் கல்லூரிப் படிப்பை மேற்கொண்டாராயினும் இடையில் தந்தை காலமாகவே படிப்பை இடையில் கைவிட்டு ஊருக்கு திரும்பினார். பின்னர் முறையாக இசை கற்றுக் கொள்வதென அவர் தீர்மானித்தார். வேதாரணியம் சுவாமிநாதரிடம் மாணவனாக சேர்ந்தார். ஸ்வர ஞானத்தைக் "காது கேட்காதவர் கூட கற்றுக் கொள்ளக்கூடியவாறு பக்குவமாக சொல்லிக் கொடுக்கக் கூடியவர்" எனப் பெயர் பெற்ற ஒரு ஆசான். பின்னர் கோனேரிராஜபுரம் வைத்தியநாதரிடம் இசை கற்றார். ஒரு தவில் வித்துவானாகிய அம்மாசத்திரம் கந்தசுவாமியிடம் தாளம், லயம் என்பவற்றையும் சிமிழி சுந்தரத்திடம் பாவமும் கற்றுக்கொண்டார். இவர்களிலே சுவாமிநாதர் தியாகையர் வழியில் வந்தவர். சுந்தரம் முத்துசாமி வழியில் வந்தவர். அதனால் முடிகொண்டானுக்கு "அள்ள அள்ளக் குறையாத" அளவு இசைச் செல்வம் கிடைத்தது. அவருக்கு தமிழ், தெலுங்கு, சமஸ்கிருதம், ஆங்கிலம் எனப் பல மொழிகள் தெரியும். அத்துடன் ஜோசியம், ஆயுர்வேதம் தெரிந்தவர். வீட்டில் பல மூலிகை மருந்துகள் தயாரித்து வைத்திருந்தார்

முடிகொண்டான் எந்த ஒரு விடயத்திலும் அதன் ஆழம் வரை சென்று ஆராய்ச்சி செய்வார். எதைக் கற்றாலும் அதனை முழுமையாக கற்றுக் கொள்ள வேண்டுமென அவர் சொல்வார். அவர் தன்னைத்தானே உருவாக்கிக் கொண்ட ஒரு மனிதர். காலிலே செருப்பு போடமாட்டார். பாதுகை எனப்படும் கட்டைகளைத்தான் பயன்படுத்துவார். மற்றவர்கள் தவறு செய்தால் சுட்டிக் காட்டுவார். தான் தவறு செய்தால் அதனை ஒப்புக்கொண்டு திருத்திக்கொள்வார்.

முடிகொண்டான் தனது 17ஆவது வயதில் முதலாவது இசைக் கச்சேரி செய்தார். இது கடலூரில் நடைபெற்றது. பின்னர் 1919ஆம் ஆண்டில் மயிலாப்பூர் சங்கீத சபாவின் ஆதரவில் அவரது இசைக் கச்சேரி சென்னையில் நடந்தது.
1950களின் பின்னர் ஏறக்குறைய ஒவ்வொரு மாதமும் அவரது கச்சேரி அகில இந்திய வானொலியில் இடம் பெற்றது. தமிழ் நாட்டின் பல இடங்களிலும், ஆந்திராவில் திருப்பதி, காக்கிநாடா, விசாகப்பட்டினம் எனப் பல நகரங்களிலும், மும்பாய், தில்லி ஆகிய இடங்களிலும் கச்சேரிகள் செய்துள்ளார்.

இராகம் தானம் பல்லவி பாடுவதில் அவர் வல்லவர். "வித்துவான்களுக்கு வித்துவான் அவர்" என செம்மங்குடி சீனிவாசர் சொல்லுவார்.
இசை தொடர்பான எல்லா தகவல்களும் அவர் விரல் நுனியில் இருக்கும். யார் என்ன கேட்டாலும் எந்தப் புத்தகத்தையும் பாராமலே பதில் சொல்லுவார். சொல்லுவதை தீர்மானமாகச் சொல்லுவார்.
அரியக்குடி இராமானுஜர் தம்மிடம் யாராவது ஏதாவது சந்தேகம் கேட்டால், "எனக்குப் பாடத் தான் தெரியும், நீ முடிகொண்டானிடம் போய்க் கேள்" என்று சொல்லுவார். அந்த அளவு விஷயஞானம் உள்ளவர்.
கருநாடக சங்கீதத்தில் "லக்ஷணம்", "லக்ஷியம்" என இரண்டு அம்சங்கள் உண்டு. வித்துவான்களிடத்தில் இவற்றில் ஏதோ ஒன்று இருக்கும். ஆனால் முடிகொண்டான் இரண்டு அம்சங்களிலும் சிறந்து விளங்கினார்.
1935ஆம் ஆண்டிலிருந்து அவ்வப்போது சென்னைக்கு வந்து மியூசிக் அகாதமி நடத்தும் இசை மாநாடுகளில் கலந்து கொள்வார். லக்ஷணம், லக்ஷியம் இரண்டிலும் தேர்ந்தவராதலால் இசை தொடர்பான விளக்கங்களை அளித்து வந்தார். நிரவல், இராகம், தானம், பல்லவி என்பனவற்றை சரியான முறையில் பாடுவது எப்படி என செய்து காண்பிப்பார். இசை தொடர்பான பல கட்டுரைகளை எழுதினார். சென்னை மியூசிக் அகாதமி தனது நினைவு மலரில் அவரது பல கட்டுரைகளை வெளியிட்டுள்ளது. 
இவர் சென்னையிலேயே குடியிருந்தால் இசை உலகுக்கு அதிக பயன் விளையுமெனக் கருதிய மியூசிக் அகாதமியின் தலைவர் டாக்டர் வீ. இராகவன், 1949ஆம் ஆண்டு முடிகொண்டானை அவரது கிராமத்திலிருந்து சென்னைக்கு அழைத்து வந்து மியூசிக் அகாதமி நடத்திய "ஆசிரியர்க்கான இசைக்கல்லூரியின்" (Teachers' College of Music) துணைத் தலைவராக நியமித்து கல்லூரி வளாகத்திலேயே ஒரு வீட்டில் குடியமர்த்தி விட்டார். பின்னர் 1956ஆம் ஆண்டு இவர் அக்கல்லூரியின் தலைவரானார்.

ஆசிரியர்க்கான இசைக் கல்லூரியில் இவர் நியமிக்கப்பட்ட பின்னர் அங்கு பயிற்சிக்காகச் சேரும் இசை ஆசிரியர்களினதும் முதல்வர்களினதும் எண்ணிக்கை வளரத் தொடங்கியது. இவர் சேர்ந்து ஒரு வருடத்துக்குள் பள்ளிப் பரிசோதகர் பள்ளியின் முன்னேற்றத்தைக் கண்டு ஒரு அறிக்கை எழுதினார். அந்த அறிக்கையில் "சொல்லிக் கொடுக்கப்படும் வழிமுறைகள் மிகவும் செயல்திறன் உள்ளன. பயிற்சி பெறும் எல்லா மாணாக்கர்களும் இசையை கொடையாகப் பெற்றவர்கள் போல காட்சியளிக்கிறார்கள்." என எழுதினார்.
முடிகொண்டான் இக்கல்லூரியிலும், தனிப்பட்ட முறையிலும் பல மாணாக்கர்களை உருவாக்கி இருக்கிறார். அவர்களிலே அவரது மாப்பிள்ளை முடிகொண்டான் கிருஷ்ணமூர்த்தி, ஸ்ரீவாஞ்சியம் இராமச்சந்திரர், ரங்கநாயகி, பி. கிருஷ்ணமூர்த்தி, ஆர். வேதவல்லி ஆகியோர் குறிப்பிடத் தக்கவர்கள். எம். எல். வசந்தகுமாரிக்கு பல்லவி பாடும் திறமையை கூர்மைப் படுத்துவதில் உதவினார். எம். எல். வசந்தகுமாரியின் தந்தை ஐயாசுவாமி சிமிழி சுந்தரம் இவருடன் கூடப் படித்தவர்.
மியூசிக் அகாதமியின் வருடாந்த மாநாடுகளின் போது முடிகொண்டான் ஆற்றும் உரைகளும் செய்து காட்டும் செயல்முறைகளும் கற்றறிந்தவர்களுக்கும் மாணவர்களுக்கும் மட்டுமன்றி தொழில்முறை இசை வித்துவான்களுக்கும் பெரும் பயனுள்ளதாய் அமைந்தன. 1950களில் இவர் செய்து காட்டிய 128 அக்ஷரங்களைக் கொண்ட சிம்ஹனந்தன தாள பல்லவி பெரும் சலசலப்பை ஏற்படுத்தியது. இதனை மீண்டும் 1971/72 இசைவிழாக் காலத்தில் செய்து காட்டினார். அதன் ஒலிப்பதிவை இங்கே கேட்கலாம்.
இசைக் கல்லூரி பணியிலிருந்து 1972ஆம் ஆண்டு ஓய்வு பெற்றார். எனினும் பின்னர் அவர் ஒரு கௌரவ பேராசிரியராக அங்கு இராக அலாபனைகள், ஸ்வரங்கள் என்பவற்றை மாணவர்களுக்கு கற்பித்து வந்தார்.


முடிகொண்டான் வெங்கடராமர், சிறு உடல் நலக்குறைவின் பின், தமது 78ஆவது வயதில் சென்னையில் காலமானார்.



</doc>
<doc id="211616" url="https://ta.wikipedia.org/wiki?curid=211616" title="அனைத்துலக ஆண்கள் நாள்">
அனைத்துலக ஆண்கள் நாள்

அனைத்துலக ஆண்கள் நாள் ("International Men's Day") என்பது 19 நவம்பர் அன்று கொண்டாடப்படும் வருடாந்த பன்னாட்டு நிகழ்வாகும். 1999 இல் ரினிடட் மற்றும் டோபாகோவில் ஆரம்பித்து வைக்கப்பட்டு, பலதரப்பட்ட தனியார் மற்றும் குழுக்களினால் அவுஸ்திரேலியா, கரீபியன், தென் அமெரிக்கா, ஆசியா, ஐரோப்பா, ஆப்பிரிக்கா ஆகிய இடங்களிலிருந்து இதற்கு ஆதரவளிக்கப்பட்டது.

யுனெஸ்கோ சார்பாக பேசிய, பெண்கள் மற்றும் சமாதான கலாச்சார இயக்குனர் "இது ஒரு சிறப்பான சிந்தனையும், சில பால் சமத்துவத்தினை வழங்கக்கூடியதுமாகும்" எனத் தெரிவித்தார். மேலும் அவர் தெரிவிக்கையில் யுனெஸ்கோ ஒழுங்குபடுத்துனர்களுடன் இது தொடர்பில் ஒத்துழைப்புச் செய்ய எதிர்பார்க்கிறது எனவும் தெரிவித்தார்.




</doc>
<doc id="211617" url="https://ta.wikipedia.org/wiki?curid=211617" title="பெல்ஜியம் தேசிய காற்பந்து அணி">
பெல்ஜியம் தேசிய காற்பந்து அணி

பெல்ஜியம் தேசிய கால்பந்து அணி ("Belgium national football team", ; ; ) பன்னாட்டு ஆடவர் காற்பந்தாட்டங்களில் பெல்ஜியம் சார்பாக விளையாடும் தேசிய அணியாகும். 1904ஆம் ஆண்டில் எவென்சு கொப்பெ கோப்பைப் போட்டிகளிலிருந்து இந்த அணி ஆடி வருகிறது. இதனை பெல்ஜியத்தில் காற்பந்தாட்டங்களை ஒழுங்குபடுத்தி வரும் பெல்ஜிய அரச கால்பந்துச் சங்கம் மேற்பார்த்து வருகின்றது. 1895இல் நிறுவப்பட்ட பெல்ஜிய அரச கால்பந்துச் சங்கம் ஐரோப்பியக் கண்டத்திலேயே மிகவும் பழமையானதொரு கால்பந்துச் சங்கமாகும். இந்த அணியின் தன்னக விளையாட்டரங்கமாக பிரசெல்சு நகரில் உள்ள "மன்னர் பவுடூயின் விளையாட்டரங்கம்" விளங்குகிறது. தேசிய அணியின் மேலாளராக மார்க் வில்மோட்சு உள்ளார். இந்த அணியினரை "சிவப்புப் பேய்கள்" ( ; ; ) எனக் குறிப்பிடுகின்றனர்.

பன்னாட்டுப் போட்டிகளில் பெல்ஜியம் அணியின் சிறந்த சாதனையாக உலகக்கோப்பை காற்பந்து இறுதிப்போட்டிகளில் விளையாட ஆறுமுறை, 1982 - 2002, தகுதி பெற்றதும் 1986 உலகக்கோப்பையில் நான்காமிடத்தை எட்டியதும் ஆகும். மேலும் 1980ஆம் ஆண்டு யூரோ கோப்பையில் இரண்டாவதாகவும் 1920ம் ஆண்டு ஒலிம்பிக்சில் சொந்த மண்ணில் தங்கப் பதக்கம் வென்றதும் ஆகும். மற்றக் குறிப்பிடத்தக்க வெற்றிகளாக உலக்க் கோப்பை வாகையர்களை நான்கு முறை வீழ்த்தியதைக் குறிப்பிடலாம்: 1954இல் 2–0 என்ற கணக்கில் மேற்கு செருமனியையும், 1963இல் 5–1 என்ற கணக்கில் பிரேசிலையும் , 1982இல் 1–0 என்ற கணக்கில் அர்கெந்தீனாவையும் 2002இல் 2–1 என்ற கணக்கில் பிரான்சையும் வீழ்த்தி உள்ளனர்.




</doc>
<doc id="211619" url="https://ta.wikipedia.org/wiki?curid=211619" title="பிலாத்து கல்வெட்டு">
பிலாத்து கல்வெட்டு

பிலாத்து கல்வெட்டு ("Pilate Stone") என்பது கி.பி. 26-36 ஆண்டுக் காலத்தில் உரோமைப் பேரரசின் கட்டுப்பாட்டுக்குள் இருந்த யூதேயா பிரதேசத்தின் ஆளுநராக இருந்த பொந்தியு பிலாத்துவின் ஆட்சியின்போது அவருடைய பெயர் செதுக்கப்பட்டு உருவாக்கப்பட்டதும், 82 செ.மீ. உயரமும் 65 செ.மீ. அகலமும் கொண்டதுமாய் அமைந்த ஒரு சுண்ணாம்புக் கல் படிமம் ஆகும். 

இக்கல்வெட்டு சிறிது சிதைந்திருந்தாலும் அதில் பொறிக்கப்பட்ட வாசகம் படிக்கக் கூடிய நிலையில் உள்ளது. இது இன்றைய இசுரயேலில் உள்ள அகழ்விடமான “கடலோர செசரியா” () என்னும் இடத்தில் 1961ஆம் ஆண்டு கண்டுபிடிக்கப்பட்டது.

இவ்வாறு கண்டுபிடிக்கப்பட்ட சுண்ணாம்புக் கல்லில் பதித்த கல்வெட்டு தனிப்பட்ட வரலாற்று முக்கியத்துவம் வாய்ந்தது. ஏனென்றால், “பொந்தியு பிலாத்து” என்னும் பெயரைத் தாங்கிய, முதல் நூற்றாண்டு உரோமைக் கல்வெட்டாகிய இதுவே இன்றுவரை கிடைத்துள்ள அகழ்வாய்வு ஆதாரங்களில் மிகப் பெரும்பான்மையோரால் முதன்மையான அசல் மூலம் என்று ஏற்கப்பட்டதாகும். இக்கல்வெட்டு பொந்தியு பிலாத்துவின் ஆட்சிக் காலத்தில் பொறிக்கப்பட்டது. மேலும் பிலாத்து எந்த பதவியை வகித்தார் என்றும் இக்கல்வெட்டு கூறுகிறது.

பொந்தியு பிலாத்து என்றொருவர் வரலாற்றில் வாழ்ந்தவரே என்று நிரூபிப்பதற்கு இக்கல்வெட்டு மிக முக்கியமான ஆதாரமாக உள்ளது. பிலாத்து தொடர்பாக இதுவரை கிடைத்துள்ள ஆதாரங்களுள் இதுவே மிகப் பழமையானது; இதுவே பிலாத்துவின் சமகாலத்தைச் சார்ந்தது. இவ்வகை ஆதாரமாக இது மட்டுமே உள்ளது. இந்தக் கல்வெட்டு ஆதாரத்தைத் தவிர, பிலாத்து என்று ஒரு மனிதர் வரலாற்றில் வாழ்ந்தவரே என்று அறிய புதிய ஏற்பாட்டு நற்செய்தி நூல்கள் மட்டுமே ஆதாரமாக உள்ளன. பிற்காலத்தில் எழுதப்பட்ட உரோமை வரலாறு பற்றிய நூல்களின் பிரதிகளில் சிலவற்றில் பிலாத்து பற்றிய சிறு குறிப்புகள் உள்ளன. ஆனால் அவை பிலாத்து வாழ்ந்த காலத்தில் எழுதப்பட்டவை அல்ல.

இயேசுவின் வரலாற்றைப் பொறுத்த மட்டில் இந்தக் கல்வெட்டு ஒரு வரலாற்று ஆதாரமாக உள்ளது. இயேசுவை விசாரித்துத் தீர்ப்பிட்ட உரோமை ஆளுநர் பொந்தியு பிலாத்து என்பவரே. அவரைப் பற்றிய நற்செய்திக் குறிப்புகள் மத்தேயு 27, மாற்கு 15, லூக்கா 23, யோவான் 18 ஆகிய பகுதிகளில் உள்ளன. ஆனால் நற்செய்தி ஆதாரங்களுக்கு வெளியே, பொந்தியு பிலாத்துவின் பெயரைக் கொண்டுள்ள மிகப்பழமையான, சமகாலத்து ஆதாரம் இக்கல்வெட்டு மட்டுமே. இவ்வாறு, இக்கல்வெட்டிலிருந்து பிலாத்து என்பவர் வரலாற்று மனிதர் என்று அறியப்படும் தகவல் தவிர, அவர் தீர்ப்பிட்ட இயேசுவின் வரலாற்று மனிதரே என்று நற்செய்தி தரும் ஆதாரமும் ஒன்றையொன்று ஒத்துப் போவது தெரிகிறது. 

கி.பி. 6ஆம் ஆண்டிலிருந்து பொந்தியு பிலாத்து கடலோர செசரியாவில் தனது அரசு மற்றும் இராணுவத் தலைமை இடத்தை நிறுவியிருக்க வேண்டும் என்று தெரிகிறது.) அந்த நகரிலிருந்து தேவைக்கு ஏற்ப பிலாத்து எருசலேமுக்குச் சென்றிருக்க வேண்டும் என்றும் தெரிய வருகிறது. கடலோர செசரியாவில் தான் பிலாத்துவின் பெயர் தாங்கிய சுண்ணாம்புக் கல்லில் பொறிக்கப்பட்ட கல்வெட்டு கண்டுபிடிக்கப்பட்டது. 

பிலாத்து கல்வெட்டின் மூலப் படிவம் எருசலேம் நகரில் உள்ள இசுரயேல் காட்சியகம் என்னும் காட்சிக் கூடத்தில் வைக்கப்பட்டுள்ளது.. இந்தக் கல்வெட்டின் மூலப் படிவத்திலிருந்து பல பிரதிகளும் பொறிக்கப்பட்டுள்ளன. அவை இத்தாலியின் மிலான் நகரம், கடலோர செசரியா அகழ்வாய்வுத் தளம் ஆகிய இடங்களிலும் காட்சிக்கு வைக்கப்பட்டுள்ளன.

”பிலாத்து கல்வெட்டு” ஓரளவு சேதமடைந்த நிலையில் இருந்தாலும் அதில் உள்ள வாசகத்தைப் படிக்க முடிகிறது. அதில் உரோமைப் பேரரசனான திபேரியு சீசர் அகுஸ்துஸ் என்பவருக்கு அர்ப்பணிக்கப்பட்ட ஒரு கட்டடத்தின் பெயர் “Tiberieum” என்று உள்ளது. “தெய்வமான அகுஸ்துஸ்” என்றும் உள்ளது. 

பண்டைக்காலத்தில் புகழ்பெற்றிருந்த கடலோர செசரியா நகரில் இக்கல்வெட்டு கண்டுபிடிக்கப்பட்டதால் இது அசல் என்று கருதப்படுகிறது. செசரியா நகரம் யூதேயா பிரதேசத்தின் தலைநகராக இருந்தது. உரோமைப் பேரரசின் கட்டுப்பாட்டுக்குள் இருந்தது. அப்போது உரோமைப் பேரரசின் பெயரால் யூதேயாவை ஆட்சி செய்தவர் தான் பொந்தியு பிலாத்து என்னும் ஆளுநர்.

சிறிது சேதமுற்ற நிலையில் உள்ள “பிலாத்து கல்வெட்டின்” வாசகம் கீழ் வருமாறு. ஊகத்துக்கு உட்பட்ட எழுத்துகள் அடைப்புக் குறிகளுக்குள் உள்ளன:

மேலுள்ள கல்வெட்டு வாசகத்தின் ஆங்கில மொழிபெயர்ப்பு இது:

இதைத் தமிழ்ப்படுத்தினால் கீழ்வருமாறு அமையும்:

இக்கல்வெட்டை 1961 சூன் மாதம் கண்டெடுத்தவர் இத்தாலிய அகழ்வாளரான அந்தோனியோ ஃப்ரோவா என்பவரும் அவருடைய குழுவும் ஆகும். அவர்கள், கி.மு. 30ஆம் ஆண்டளவில் பெரிய ஏரோது அரசன் கட்டிய உரோமைப் பாணியிலான விளையாட்டு அரங்கத்தை அகழ்ந்து ஆய்ந்து கொண்டிருந்தனர். பிலாத்து பற்றிய வாசகத்தைக் கொண்ட அச்சுண்ணாம்புக் கல் ஊடகம் அந்த விளையாட்டு அரங்கத்திற்கு இட்டுச்சென்ற படிக்கட்டு வரிசையில் ஒரு படியாக அமைக்கப்பட்டிருந்தது. எனவே அது ஒரு பயன்பாட்டிலிருந்து மற்றொரு பயன்பாட்டுக்கென அமைந்தது என்று தெரிந்தது. ஆனால் அது அகழ்விடத்திலேயே கண்டுபிடிக்கப்பட்டது. அந்த விளையாட்டு அரங்கம் கி.பி. நான்காம் நூற்றாண்டைச் சார்ந்தது.அந்த விளையாட்டு அரங்கத்தின் அமைவிடம் தான் இன்றைய கடலோர செசரியா நகரம்.



</doc>
<doc id="211622" url="https://ta.wikipedia.org/wiki?curid=211622" title="ஐதரசன் சல்பைடு">
ஐதரசன் சல்பைடு

ஐதரசன் சல்பைடு ("Hydrogen sulfide", அல்லது "hydrogen sulphide", ஹைட்ரஜன் சல்பைட்) என்பது என்ற மூலக்கூற்று வாய்ப்பாட்டைக் கொண்ட ஒரு வேதியியல் சேர்மம் ஆகும். இது சாதாரண வெப்பநிலையிலும், அமுக்கத்திலும் அழுகிய முட்டையின் வாடையுடைய ஒரு நிறமற்ற வளிமம் ஆகக் காணப்படும்.

இது வளியை விட அடர்த்தி கூடியது; நச்சுத்தன்மையுடையது; தீப்பற்றக்கூடியது; வெட்டிக்கக்கூடியதுமாகும். 
இது விலங்குகளுக்கு நஞ்சு என்றாலும், சில வகை பக்டீரியாக்கள் இதனைப் பொறுத்துக்கொள்ளக்கூடிய ஆற்றலுடையவையாகும். இவ்வாறன பக்டீரியாக்கள் ஒக்சிசன் அற்ற சூழ்நிலையில் சேதனப் பொருட்களைப் பிரிகையடையச் செய்து இவ்வாயுவை வெளியிடுகின்றன (சில புரதங்களில் கந்தகம் காணப்படுவதால்). எரிமலைகள் உமிழும் வாயுவிலும், சில கிணறுகளிலும், இயற்கை வாயுவிலும் இவ்வாயு காணப்படுகின்றது. மிகச் சொற்பச் செறிவில் இவ்வாயு ஆபத்தானதல்ல. மனித உடலிலேயே சிறிதளவுக்கு நரம்புக் கணத்தாக்கக் கடத்தலின் போது இது உற்பத்தி செய்யப்படுகின்றது. நீரில் கரையும் போது ஐதரோசல்பூரிக் அமிலம் எனும் மென்னமிலத்தைத் தோற்றுவிக்கின்றது.


ஐதரசன் சல்பைடு வாயு வளியில் நீல நிறச் சுவாலையுடன் எரிந்து நீர் மற்றும் கந்தகவீரொக்சைட்டு ஆகியவற்றைத் தோற்றுவிக்கும். உயர் வெப்பநிலையிலும், ஊக்கிகளின் விளைவாலும் ஐதரசன் சல்பைடை கந்தகமாகவும், நீராகவும் மாற்ற முடியும். இம்முறையி கந்தகத்தை உற்பத்தி செய்தல் குளோஸ் முறை எனப்படும். 

இவ்வாயு நீரில் கரைந்து ஐதரோசல்பூரிக் அமிலத்தை உருவாக்குகின்றது. சாதாரண சூழ்நிலையில் இவ்வமிலம் நிலைத்திருக்காது. நீரில் கரைந்துள்ள ஒக்சிசன் வாயுவோடு தாக்கமடைந்து நீரில் கரையாத கந்தகத்தை உருவாக்கலே இதற்குக் காரணமாகும். இதனால் சிறிது நேரத்தின் பின் இவ்வமிலக் கரைசல் மஞ்சள் நிறக் கலங்கலாக மாறுகின்றது.
ஐதரசன் சல்பைடு உலோக அயன்களுடன் தாக்கமடைந்த அவ்வுலோக சல்பைடைத் தரும். 

இயற்கை வாயுவில் ஐதரசன் சல்பைடு அதிக செறிவில் காணப்படலாம். இயற்கை வாயுவைத் தூய்மையாக்கும் போது ஐதரசன் சல்பைடு கழிவுப் பொருளாகப் பிரித்தெடுக்கப்படுகின்றது.

ஆய்வு கூடங்களில் கற்றலுக்காக இரு முறைகளில் இவ்வாயுவை உருவாக்கலாம். ஒரு முறையில் இரும்பு சல்பைடுடன் ஒரு வன்னமிலம் தாக்கத்துக்கு உட்படுத்தப்பட்டு இவ்வாயு உருவாக்கப்படுகின்றது.

மற்றைய முறையில் அலுமினியம் சல்பைடு நீருடன் தாக்கத்துக்கு உட்படுத்தப்படும்.

இவ்வாயு இயற்கையாக பெற்றோலியத்திலும், இயற்கை வாயுவிலும், எரிமலை வாயுக்களிலும் காணப்படுகின்றது. இயற்கை வாயுவில் 90% வரை காணப்படலாம். கிணறுகளில் சல்பேட்டு-தாழ்த்தும் பக்டீரியாக்களின் அனுசேபம் காரணமாக இவ்வாயு/ அமிலக் கரைசல் காணப்படலாம். 

இவ்வாயு இயற்கை வாயு, உயிர் வாயு மற்றும் சாதாரணமாக சமையலில் பயன்படுத்தப்படும் எல்-பி வாயு ஆகியவற்றில் உள்ளது. ஐதரசன் சல்பைடு எரிந்தால் அமில மழைக்குக் காரணமான கந்தகவீரொக்சைட்டைக் கொடுக்கும். எனவே பயன்பாட்டுக்கு விடப்படும் முன் இவ்வாயுக்கள் சுத்திகரிக்கப்படுகின்றன. இதனை பல்வேறு வழிகளில் மேற்கொள்ளலாம்.
நீரேற்றப்பட்ட இரும்பு(III)ஒக்சைட்டைப் பயன்படுத்தி எரிபொருளாகப் பயன்படும் வாயுக்களிலிருந்து ஐதரசன் சல்பைடைப் பிரித்தெடுக்கலாம்.

இவ்வாறான சுத்திகரிப்பான்கள் உருளைகளாக இருக்கும். சிறிது காலத்தின் பின் அவற்றிலுள்ள இரும்பு ஒக்சைட்டு முடிவடைந்து விடுவதால், இவற்றின் வினைத்திறன் குறைவடையும். எனினும் இவ்வுருளைகளை நீரில் கழுவி காற்றோட்டம் அளிப்பதால் இவற்றை மீண்டும் இரும்பு ஒக்சைட்டாக மாற்றலாம்.


</doc>
<doc id="211631" url="https://ta.wikipedia.org/wiki?curid=211631" title="ஐ ஸ்பிட் ஆன் யுவர் கிரேவ் (1978 திரைப்படம்)">
ஐ ஸ்பிட் ஆன் யுவர் கிரேவ் (1978 திரைப்படம்)

ஐ ஸ்பிட் ஆன் யுவர் கிரேவ் 1978ல் அமெரிக்காவில் வெளிவந்த வன்புணர்வு மற்றும் பலிவாங்கும் திரைப்படமாகும். இப்படத்தின் தயாரிப்பு, இயக்கம், எழுத்து என மூன்று வேலைகளையும் மேரி சார்ச்சி ஏற்றிருந்தார். இவருடன் ஜோசப் ஜபேடா இணைந்து தயாரித்திருந்தார். திரையுலக விமர்சகர்கள் இதனை வன்முறை மற்றும் குழு பாலியல்வல்லுறவு மிகுந்த திரைப்படம் என்பதால் எதிர்ப்பினை தெரிவித்தார்கள். 2010ல் முதல் 10 வன்முறை நிறைந்த திரைப்படங்களில் ஒன்றாக டைம் (இதழ்) குறிப்பிட்டது. 

நியூயார்க் நகரத்தினை சேர்ந்த சிறுகதை எழுத்தாளரான ஜெனிப்பர் ஹில்ஸ், தனது முதல் நாவலை எழுதுவதற்காக ஏரியால் சூழப்பட்ட ஒரு குடிலை வாடகைக்கு எடுக்கிறார். அங்கு செல்லும் வழியில் உள்ள எரிவாயு நிலையத்தில், அதன் மேலாளர் ஜானி மற்றும் ஸ்டான்லி ஆண்டி ஆகியோர் கவனத்தினை ஜெனிப்பர் ஈர்க்கிறார். மேத்யூ என்ற மனநலம் குன்றிய நபரிடம் மளிகைப் பொருள்களை பெறுகிறார் ஜெனிப்பர். மூன்று நபர்களின் நண்பரான மேத்தியு ஒரு அழகானப் பெண் தனிமையில் இருப்பதை அவர்களிடம் தெரிவிக்கிறார்.




</doc>
<doc id="211638" url="https://ta.wikipedia.org/wiki?curid=211638" title="குழு பாலியல் வல்லுறவு">
குழு பாலியல் வல்லுறவு

குழு பாலியல் வல்லுறவு (Gang rape) என்பது ஒரு தனிநபர் மீது ஒரு குழு பாலியல் வல்லுறவு கொள்வதாகும். குறைந்தது இரண்டு அல்லது அதற்கு மேற்பட்ட நபர்கள் குழுவாக இயங்கி வல்லுறவு கொள்ளுதலை குழு பாலியல் வல்லுறவு என்கின்றனர். இதனை "கூட்டு வல்லுறவு" என்றும் "கூட்டு வன்புணர்வு" என்றும் கூறுவதுண்டு.

மருத்துவ மாணவியொருவர் திசம்பர் 16, 2012 தில்லியில் ஆறு நபர்களால் பேருந்து ஒன்றில் குழு பாலியல் வல்லுறவுக்கு உட்படுத்தப்பட்டாதாக நீதிமன்றத்தில் வழக்கு தொடுக்கப்பட்டது. பேருந்து உதவியாளர் தவிர்த்து ஐந்து நபர்களுக்கு தண்டனை வழங்கப் பெற்றது.

இந்தியாவின் தமிழ்நாட்டின் தர்மபுரி மாவட்டத்தின் அரூர் அருகே உள்ள வாச்சாத்தி கிராமத்தில் 1992 சூன் 20ம் தேதி 18 பெண்களிடம் குழு பாலியல் வல்லுறவு கொண்டதாக வழக்குத் தொடுக்கப்பட்டு, நீதிமன்றத்தில் 17 வனத்துறையினர் மீது குற்றச்சாட்டுகள் நிரூபிக்கப்பட்டன.

பாலியல் வன்கொடுமைகளை தடுக்க இந்திய அரசு பல்வேறு சட்டங்களை கொண்டு வந்துள்ளது.



</doc>
<doc id="211651" url="https://ta.wikipedia.org/wiki?curid=211651" title="செய்முறை பகுதிகள் (செ.மு.ப.ஓ)">
செய்முறை பகுதிகள் (செ.மு.ப.ஓ)

ஒருங்கிணைந்த செயல்வல்லமை ஒப்புருவில் மொத்தம் 22 செய்முறை பகுதிகள் (செ.மு.ப.ஓ) ("Process area" (CMMI)) உள்ளன.

ஒருங்கிணைந்த செயல்வல்லமை முதிர்ச்சி ஒப்புருவில் மொத்தம் உள்ள 22 செய்முறை பகுதிகள் அகரவரிசையில் கொடுக்கப்பட்டுள்ளன. எனினும், செயல்முறை பகுதிகள் முதிர்வு நிலைகள் அல்லது செயல்முறை பகுதியின் பிரிவுகள் படி தொகுக்கப்படலாம்.

இதில் ஐந்து முதிர்வு நிலைகள் உள்ளன. எனினும், முதிர்ச்சி நிலை மதிப்பீடுகள் முதிர்ச்சி நிலை 2 முதல் முதிர்ச்சி நிலை 5 வரை வழங்கப்படுகின்றன.
முதிர்ச்சி நிலை 2 - நிர்வகிக்கப்பட்டது

முதிர்ச்சி நிலை 3 - வரையறுக்கப்பட்டுள்ளது

முதிர்ச்சி நிலை 4 - அளவுரீதியாக நிர்வகிக்கப்படுகிறது

முதிர்ச்சி நிலை 5 - அனுகூலப்படுத்தல்

முதிர்ச்சி நிலை 2 - நிர்வகிக்கப்பட்டது

முதிர்ச்சி நிலை 3 - வரையறுக்கப்பட்டுள்ளது



</doc>
<doc id="211652" url="https://ta.wikipedia.org/wiki?curid=211652" title="டீத் (திரைப்படம்)">
டீத் (திரைப்படம்)

டீத் 2007ல் வெளிவந்த நகைச்சுவை திகில் திரைப்படமாகும். இதனை மிட்செல் லிச்டென்ஸ்டீன் எழுதி இயக்கியிருந்தார். இத்திரைப்படம் ஒரு இளம் பெண்ணின் புணர்புழையில் இருக்கும் பற்களைப் பற்றியதாகும். இது, ஜனவரி 19, 2007 இல் சண்டேன்ஸ் திரைப்பட விழாவில் திரையிடப்பட்டது. அமெரிக்க ஐக்கிய நாடுகளில் குறுவட்டாக மே 6, 2007ல் வெளியிடப்பட்டது.



</doc>
<doc id="211657" url="https://ta.wikipedia.org/wiki?curid=211657" title="இத்தாலியக் கால்பந்துக் கூட்டமைப்பு">
இத்தாலியக் கால்பந்துக் கூட்டமைப்பு

இத்தாலியக் கால்பந்துக் கூட்டமைப்பு (Italian Football Federation (FIGC); F.I.G.C.) என்பது இத்தாலியில் கால்பந்தை நிர்வகிக்கும் மேலாண்மை அமைப்பாகும். ஆண்கள் மற்றும் மகளிருக்கான தேசியக் கால்பந்து அணிகளைத் தேர்வு செய்து நிர்வகிப்பது இதன் பொறுப்பாகும். மேலும், இத்தாலிய கால்பந்துக் கூட்டிணைவு மற்றும் இத்தாலியக் கோப்பை ஆகியவற்றை நடத்துவதும் இவ்வமைப்பே ஆகும். இதன் தலைமயகம் ரோம் நகரில் உள்ளது; தொழில்நுட்ப மையம் புளோரன்சு நகரில் உள்ளது. யூஈஎஃப்ஏவின் உருவாக்கத்தின் போது உறுப்பினராக இருந்த அமைப்பாகும்; ஃபிஃபாவில் 1905-இல் உறுப்பினராக இணைந்தது.




</doc>
<doc id="211660" url="https://ta.wikipedia.org/wiki?curid=211660" title="போர்த்துக்கேய கால்பந்துக் கூட்டமைப்பு">
போர்த்துக்கேய கால்பந்துக் கூட்டமைப்பு

போர்த்துக்கேய கால்பந்துக் கூட்டமைப்பு (Portuguese Football Federation (FPF); FPF; ) என்பது போர்த்துகலின் கால்பந்து மேலாண்மை அதிகார அமைப்பாகும். இது போர்த்துக்கேய தேசிய கால்பந்துப் போட்டித்தொடர், போர்த்துக்கேயக் கோப்பை, போர்த்துக்கேய உன்னதக் கோப்பை, ஐவர் கால்பந்துப் போட்டிகள், இளையோர் மற்றும் மகளிருக்கான கால்பந்துப் போட்டிகளை ஏற்பாடு செய்து நிர்வகிப்பது இதன் பொறுப்பாகும். மேலும், பன்னாட்டுப் போட்டிகளுக்காக ஆடவர் மற்றும் மகளிருக்கான தேசிய கால்பந்து அணிகளைத் தேர்வு செய்து நிர்வகிப்பதும் இதன் பணியாகும். 1914-ஆம் ஆண்டில் தோற்றுவிக்கப்பட்ட இவ்வமைப்பின் தலைமையகம் லிஸ்பன் நகரில் அமைந்துள்ளது. 



</doc>
<doc id="211665" url="https://ta.wikipedia.org/wiki?curid=211665" title="ஆப்பர்சூனிட்டி தளவுளவி">
ஆப்பர்சூனிட்டி தளவுளவி

ஆப்பர்சூனிட்டி [Opportunity (rover)] (MER-B , Mars Exploration Rover – B), என்பது நாசாவினால் செவ்வாய்க் கோளுக்கு அனுப்பப்பட்ட இரண்டு தளவுளவிகளில் (rover) இரண்டாவது ஆகும்.
இது ஜனவரி 25, 2004 இல் செவ்வாயில் மெரிடியானி பீடத்தில் (Meridiani Planum) வெற்றிகரமாகத் தரையிறங்கியது. முதலாவாதக இதற்கு மூன்று வாரங்களுக்கு முன்னர் ஜனவரி 4, 2004 இல் இசுபிரிட் தளவுளவி (MER-A, Mars Exploration Rover - A) என்ற தளவுளவி (rover) செவ்வாயில் 90மைல் அகண்ட கூஸிவ் குழியில்('Gusev Crater') வெற்றிகரமாகத் தரையிறங்கியது. ஆனால் இசுபிரிட் 2009 நகர முடியாமல் தடைபட்டுப்போனது . பின்னர் 2010 இல் முழுமையாக இதன் தொடர்பு நிறுத்தப்பட்டன. ஆனால் வெறும் 3 மாத காலத்திற்கு மட்டும் நாசாவால் திட்டமிடப்பட்டு அனுப்பி வைத்தத 'ஆப்பர்சூனிட்டி' இன்று வரை இயங்கிக் கொண்டிருக்கிறது. பத்து ஆண்டுகளாக இது செயல்பட்டு வருவது குறிப்பிடத்தக்கது. இது தனது திட்டமிட்ட பயனத்தை விட 40 மடங்கு அதிக காலம் செயல்பட்டு வருகிறது. முதலில் ஒரு கிலோமீட்டர் தூரம் வரைக்குத்தான் ஆப்பர்சூனிட்டி நகரும் என்று கணிக்கப்பட்டிருந்தது. ஆனால் இதுவரை 38.7 கிலோமீட்டர் வரை நகர்ந்து விட்டது. கிட்டத்தட்ட ஒரு லட்சத்து 70 ஆயிரம் படங்களையும் அது அனுப்பியுள்ளது. 

இந்த திட்ட பணி ஆரம்ப 90 Sol காலத்தில், மெரிடியானி பீடத்தில் உள்ள செவ்வாய் கிரத்திற்கு தொடர்பில்லாத வின்கற்களை பற்றி அறிவது. கடந்த இரண்டு ஆண்டுகளாக விக்டோரியா க்ரேட்டர் (Victoria Crater) பற்றி அறிய இது பயன்படுத்தப்படுகிறது. இது தூசி புயல்களில் தப்பிப்பிழைத்து எண்டோவர் பள்ளத்தை 2011 இல் அடைந்தது. இதை இதன் இரண்டாவது இறங்கும் தளம் என விவரிக்கின்றனர்.



</doc>
<doc id="211666" url="https://ta.wikipedia.org/wiki?curid=211666" title="திராவிடப் பிராமணர்">
திராவிடப் பிராமணர்

திராவிடப் பிராமணர் அல்லது பஞ்ச திராவிடப் பிராமணர் என்போர் விந்திய மலைக்குத் தெற்கில் உள்ள பிராமணர்கள் ஆவர். காசுமீரத்தில் எழுதப்பட்ட ராஜதரங்கினி நூலின் படி கருநாடகம், தெலுங்கானா, தமிழ்நாடு, மகாராஷ்டிரா மற்றும் குஜராத் பகுதிகளில் உள்ள பிராமணர்கள் திராவிடப் பிராமணர் ஆவர்.




</doc>
<doc id="211668" url="https://ta.wikipedia.org/wiki?curid=211668" title="உருகுவை கால்பந்துச் சங்கம்">
உருகுவை கால்பந்துச் சங்கம்

உருகுவை கால்பந்துச் சங்கம் (Uruguayan Football Association; — ) என்பது தென் அமெரிக்காவின் உருகுவே நாட்டில் கால்பந்து விளையாட்டுக்கான மேலாண்மை அமைப்பாகும். 1900-ஆம் ஆண்டில் தோற்றுவிக்கப்பட்ட இவ்வமைப்பு 1923-ஆம் ஆண்டில் பன்னாட்டுக் கால்பந்து சங்கங்களின் கூட்டமைப்பில் இணைந்தது. தென்னமெரிக்க கால்பந்துக் கூட்டமைப்பைத் தோற்றுவித்த உறுப்பு சங்கங்களில் இதுவும் ஒன்றாகும். உருகுவை தேசிய காற்பந்து அணியைத் தேர்ந்தெடுத்து நிர்வகிப்பது இதன் பொறுப்பாகும். மேலும், உருகுவேயின் தேசிய கால்பந்துக் கூட்டிணைவு மற்றும் போட்டித்தொடர்களை ஏற்பாடு செய்து நடத்துவதும் இதன் பணியாகும். 



</doc>
<doc id="211671" url="https://ta.wikipedia.org/wiki?curid=211671" title="கொலம்பிய கால்பந்துக் கூட்டமைப்பு">
கொலம்பிய கால்பந்துக் கூட்டமைப்பு

கொலம்பிய கால்பந்துக் கூட்டமைப்பு (Colombian Football Federation ; Spanish மொழியில்: "Federación Colombiana de Fútbol") என்பது தென்னமெரிக்காவின் கொலம்பியா நாட்டின் கால்பந்து மேலாண்மை அமைப்பாகும். 1924-ஆம் ஆண்டில் தோற்றுவிக்கப்பட்ட இவ்வமைப்பு, 1936-ஆம் ஆண்டில் பன்னாட்டுக் கால்பந்து சங்கங்களின் கூட்டமைப்பில் உறுப்பினராக இணைந்தது. பன்னாட்டுப் போட்டிகளுக்காக கொலம்பியா தேசிய கால்பந்து அணியைத் தேர்ந்தெடுத்து நிர்வகிப்பதும், கொலம்பியாவின் தேசிய கால்பந்துக் கூட்டிணைவை ஏற்பாடு செய்து நடத்துவதும் இதன் பொறுப்பாகும். தென்னமெரிக்க கால்பந்துக் கூட்டமைப்பில் இவ்வமைப்பு உறுப்பினராகும்.



</doc>
<doc id="211673" url="https://ta.wikipedia.org/wiki?curid=211673" title="சேவைகள் (பொருளியல்)">
சேவைகள் (பொருளியல்)

பொருளாதாரத்தில் சேவை என்பது புலனாகா பயன்படு பொருள் ஆகின்றது. சேவை வழங்குதல் பெரும்பாலும் ஒரு பொருளாதார செயல்பாடாக உள்ளது. சேவைகள் புலனாகா பொருளாதார பொருட்களின் ஒரு உதாரணம் ஆகும். பொதுச் சேவைகள் என்பது ஒரு முழுச் சமூகத்தின் (தேசிய அரசு, நிதி தொழிற்சங்க, பிராந்திய) வரிகள் மற்றும் வேறு வழிகளில், செலுத்திப் பெறுவதாகும்.

தேவையான வளங்கள், திறன், அறிவாற்றல் மேலும் அனுபவம் மூலம் சேவைகளை நுகர்வோருக்கு பயன்தரும் வகையில் அளிக்க எந்தவொரு சரக்கு கையிருப்பு இல்லாமல் பொருளாதாரத்தில் சேவைகள் வழங்குபவர்கள் பெரும் பங்கு கொண்டுள்ளனர். ஆனால் அனுபவத்தை அதிகரிக்கவும் போட்டியினை சமாளிக்கவும் முதலீடு தேவைப்படுகிறது.

சேவைகள் ஐந்து முக்கிய பண்புகளை அடிப்படையில் குறிப்பிடப்படுகிறது


ஒரு சேவையை வழங்குவதில் பொதுவாக ஆறு காரணிகள் தொடர்புடையதாக இருக்கின்றன, அவை:



</doc>
<doc id="211680" url="https://ta.wikipedia.org/wiki?curid=211680" title="பெர்னான்டோ சோர்">
பெர்னான்டோ சோர்

பெர்னாண்டோ சோர் என்பவர் ஒரு எசுப்பானிய கிதார் கலைஞரும் இசை அமைப்பாளரும் ஆவார்.
சின்றெல்லா என்ற பெயரில் இவர் நிகழ்த்திய இசைக் கச்சேரி நூற்றுக்கும் அதிகமான முறை நிகழ்த்தப்பட்டது. இவருடைய ஆக்கங்கள் பல நாடுகளில் வெளியாயின. மெதோடே போர் லா கித்தார் என்ற ஸ்பானிய நூலை இவர் எழுதினார். பின்னாளில் ஆங்கிலத்தில் மொழிபெயர்க்கப்பட்டது.


</doc>
<doc id="211682" url="https://ta.wikipedia.org/wiki?curid=211682" title="ராகேஷ் ரோஷன்">
ராகேஷ் ரோஷன்

ராகேஷ் ரோஷன், இந்தித் திரைப்பட இயக்குனர் ஆவார். இந்தித் திரைப்படங்களை தயாரித்தும், நடித்தும் உள்ளார். இவரது சகோதரர் ராஜேஷ் ரோஷன் திரைப்பட இசையமைப்பாளர் என்பது குறிப்பிடத்தக்கது.
ராகேஷ் ரோஷன் சில திரைப்படங்களிலும் நடித்துள்ளார். இவரின் மகன் கிருத்திக் ரோஷன் ஒரு நடிகர். சிறந்த திரைப்பட இயக்குனருக்கான விருதைப் பெற்றுள்ளார்.
இவர் மகனை நடிக்கச் செய்து இவர் தயாரித்த சில திரைப்படங்களில் அதிக வருவாயை ஈட்டின. 




</doc>
<doc id="211683" url="https://ta.wikipedia.org/wiki?curid=211683" title="ராஜேஷ் ரோஷன்">
ராஜேஷ் ரோஷன்

ராஜேஷ் ரோஷன், திரைப்பட இசையமைப்பாளர் ஆவார். இவர் பல இந்தித் திரைப்படங்களில் இசையமைத்துள்ளார். இவர் இந்தித் திரைப்பட இயக்குனரான ராகேஷ் ரோஷனின் சகோதரர் ஆவார். இவர் நடிகர் கிருத்திக் ரோஷனின் சித்தப்பா ஆவார்.

ஜூலி என்ற திரைப்படத்திற்கு இசையமைத்து பிலிம்பேர் விருதினைப் பெற்றார். இவரின் சகோதரர் ராகேஷ் ரோஷன் இயக்கும் திரைப்படங்களில் இசையமைத்துள்ளார். குன்வாரா பாப், தேஸ் பர்தேஸ், மன் பசந்த், லூட்மார் உள்ளிட்ட திரைப்படங்கள் குறிப்பிடத்தக்கன.



</doc>
<doc id="211684" url="https://ta.wikipedia.org/wiki?curid=211684" title="லாபிதாலின் விதி">
லாபிதாலின் விதி

கணிதத்தில் லாபிதாலின் விதி ("l'Hôpital's rule", "l'Hospital's rule") தேரப்பெறா வடிவங்களைக் கொண்டுள்ள சார்புகளின் எல்லை மதிப்புகளைக் காணப் பயன்படுகிறது. இவ்விதி, பெர்னொலியின் விதி ("Bernoulli's rule") எனவும் அழைக்கப்படுகிறது. இவ்விதியைப் பயன்படுத்தும்போது, சார்புகளிலுள்ள தேரப்பெறா வடிவங்கள் தேரப்பெறும் வடிவங்களாக மாற்றமடைவதால் அச் சார்பின் எல்லை மதிப்பைக் கணக்கிடுவது எளிதாகி விடும். வகைநுண்கணிதத்தின் முதல் பாடப் புத்தகத்தில் ("Analyse des Infiniment Petits pour l'Intelligence des Lignes Courbes" , "Analysis of the Infinitely Small for the Understanding of Curved Lines", 1696) இவ் விதியினை வெளியிட்ட 17 ஆம் நூற்றாண்டின் பிரெஞ்சு கணிதவியலாளர் (Guillaume de l'Hôpital) இன் பெயரால் இவ்விதி அழைக்கப்படுகிறது. எனினும் இவ்விதியைக் கண்டறிந்தவர் சுவிட்சர்லாந்து நாட்டின் கணிதவியலாளர் ஜோகன் பெர்னொலி எனவும் நம்பப்படுகிறது.

இவ்விரு சார்புகளுக்கான லாபிதாலின் விதி:

சார்பின் தொகுதி, பகுதிகளை வகையிடும்போது, பின்னவடிவம் அல்லது தேரப்பெறா வடிவம் இல்லாத சார்பாக மாற்றமடையும். இதனால் சார்பின் எல்லை மதிப்பினை எளிதாகக் கணக்கிட முடிகிறது.

லாபிதாலின் விதியின் பொதுவடிவம்:

, இரண்டும் நீட்டிக்கப்பட்ட மெய்யெண்கள். மெய்மதிப்புச் சார்புகள் "f" மற்றும் "g" இரண்டும் "c" ஐ முனைப்புள்ளியாகக் கொண்ட திறந்த இடைவெளியில் வகையிடத்தக்கவையாகவும், அந்த இடைவெளியில் formula_5 எனவும், formula_6 கொள்ளப்படுகிறது.

லாபிதாலின் விதியைப் பயன்படுத்தும்போது formula_2 என்ற எல்லை மதிப்புக் காணத்தக்கதாக இருக்கவேண்டியது அவசியமான ஒன்று. இந்த எல்லை மதிப்பு காண முடியாததாக இருப்பின் லாபிதால் விதியைப் பயன்படுத்த இயலாது. 

எடுத்துக்காட்டு:

formula_12 formula_13 எனில், 

இதிலுள்ள கொசைன் சார்பின் மதிப்பு 1க்கும் −1 க்கும் இடையே அலைவதால் இந்த எல்லைக்கு மதிப்பு அமைவதில்லை. ஆகவே லாபிதாலின் விதியைப் பயன்படுத்தி மூலச் சார்புக்கு எல்லை காண முடியாது. 

ஆனால் நேரிடையாகவே மூலச் சார்பின் வடிவமைப்பில் சில மாற்றங்களைக் செய்வதன் மூலம் கீழ்க்கண்டவாறு எல்லை காண முடிகிறது:



எடுத்துக்காட்டு:





எடுத்துக்காட்டு:

இந்த எல்லைக் கணக்கிடலில் லாபிதாலின் விதியை இரண்டாவது தடவை பயன்படுத்தும்போது மீண்டும் சார்பின் மூல வடிவமே கிடைக்கிறது. 

இதனைத் தவிர்க்க formula_32 என பதிலிட, ஒரு தடவை மட்டும் லாபிதாலின் விதியைப் பயன்படுத்தினால் போதும், தரப்பட்ட சார்பின் எல்லையைக் காண முடிகிறது:


இந்த எடுத்துக்காட்டில் லாபிதாலின் விதியை மீண்டும் மீண்டும் பயன்படுத்தினாலும் எல்லை காணக்கூடிய நிலையை அடைய முடிவதைல்லை.

இதனைத் தவிர்க்க formula_35 என்ற பதிலிடல் உதவுகிறது:


எடுத்துக்காட்டு:

இந்த வகைக்கெழு வாய்ப்பட்டை லாபிதாலின் விதியைப் பயன்படுத்தி எளிதாக நிறுவலாம் என்பது போலத் தோன்றும். ஆனால் அவ்வாறு செய்ய முனைந்தால், லாபிதாலின் விதி கொண்டு எந்த வாய்ப்பாட்டை நாம் நிறுவ முயற்சிக்கிறோமோ அந்த வாய்ப்பாட்டையே, நிறுவப்படுமுன் பயன்படுத்தும் சிக்கல் எழுகிறது. இது சரியான முறையாகாது.

, , , , போன்ற தேரப்பெறா வடிவங்களில் அமைந்த சார்புகளின் எல்லை காண்பதற்கும் லாபிதாலின் விதியைப் பயன்படுத்தலாம்.

 வடிவில் அமைந்த சார்பின் எல்லை காண, அதனை இரு பின்ன வடிவச் சார்புகளின் வித்தியாசமாக மாற்றியமைத்து இவ்விதியைப் பயன்படுத்தலாம்:


எனவே,


</doc>
<doc id="211687" url="https://ta.wikipedia.org/wiki?curid=211687" title="அர்கெந்தீனா கால்பந்துச் சங்கம்">
அர்கெந்தீனா கால்பந்துச் சங்கம்

ஆர்ஜெண்டினா கால்பந்துச் சங்கம் (Argentine Football Association; , ) என்பது தென்னமெரிக்காவின் அர்ஜென்டினா நாட்டின் கால்பந்துக் கட்டுப்பாட்டு/நிர்வாக அமைப்பாகும். அர்கெந்தீனாவின் முதன்மையான கால்பந்துக் கூட்டிணைவையும், அதன்கீழ்நிலைக் கூட்டிணைவுகளையும், அர்கெந்தீனா கோப்பை, அர்கெந்தீனா உன்னதக் கோப்பை ஆகியவற்றை நடத்துவதற்குப் பொறுப்பேற்கும் அமைப்பு இதுவாகும். மேலும், பன்னாட்டுப் போட்டிகளுக்காக ஆண்கள் மற்றும் பெண்களுக்கான தேசிய கால்பந்து அணிகளைத் தேர்ந்தெடுத்து நிர்வகிப்பதும் இதன் முக்கியப் பணியாகும். தொழில்முறையற்ற விழைஞர் கால்பந்துக் கூட்டிணைவுகள், இளையோருக்கான கால்பந்துக் கூட்டிணைவுகள், மகளிர் மற்றும் ஐவர் கால்பந்துப் போட்டிகளையும் இது நடத்துகிறது.



</doc>
<doc id="211688" url="https://ta.wikipedia.org/wiki?curid=211688" title="அல்சீரியக் கால்பந்துக் கூட்டமைப்பு">
அல்சீரியக் கால்பந்துக் கூட்டமைப்பு

அல்சீரியக் கால்பந்துக் கூட்டமைப்பு (Algerian Football Federation; , ) என்பது அல்ஜீரியாவின் கால்பந்து நிர்வாக அமைப்பாகும். 1958-ஆம் ஆண்டிலிருந்து அதிகாரபூர்வமற்ற போட்டிகளை, அல்ஜீரிய தேசிய கால்பந்து அணி ஆடியிருக்கிறது. எனினும், 1963-ஆம் ஆண்டில்தான் முதன்முறையாக அதிகாரபூர்வமாக "அல்ஜீரியா தேசிய காற்பந்து அணி" பன்னாட்டுப் போட்டியில் ஆடியது; அதாவது, அல்சீரிய விடுதலைக்கு ஆறு மாதங்களுக்குப் பிறகு.

அல்சீரியா அணி, 3 உலகக்கோப்பை கால்பந்துப் போட்டிகளில் பங்கேற்றுள்ளது. மேலும், ஆப்பிரிக்க கால்பந்துக் கூட்டமைப்புக் கோப்பையையும் ஒருமுறை வென்றிருக்கிறது.



</doc>
<doc id="211689" url="https://ta.wikipedia.org/wiki?curid=211689" title="பஞ்ச கௌடர்">
பஞ்ச கௌடர்

பஞ்ச கௌடர் எனப்படுவோர் வட இந்தியப் பிராமணர் ஆவர். ஆதியில் திராவிடப் பிராமணர்களும் பஞ்ச கௌடர்களும் ஒன்றாக இருந்ததாகவும் பிற்காலத்தி பிரிந்ததாகவும் கூறப்படுகிறது. இவர்கள் வட இந்தியாவில் உள்ள பிராமணர்களையும் சாகத்தீபி பிராமணர்களையும் உள்ளடக்கி ஒரு இனமாக இலக்கியங்களில் குறிக்கப்படுகிறார்கள். சரசுவதப் பிராமணர், கன்யகுப்ய பிராமணர், கௌடப் பிராமணர், உத்கலபிராமணர், மைத்திலி பிராமணர் போன்றவர்கள் பஞ்சகௌடர்கள் ஆவார்கள்.




</doc>
<doc id="211691" url="https://ta.wikipedia.org/wiki?curid=211691" title="ஆத்திரேலியக் கால்பந்துக் கூட்டமைப்பு">
ஆத்திரேலியக் கால்பந்துக் கூட்டமைப்பு

ஆத்திரேலியக் கால்பந்துக் கூட்டமைப்பு (Football Federation Australia, FFA) என்பது ஆத்திரேலியாவின் கால்பந்து நிர்வாக அமைப்பாகும். இதன் தலைமையகம் சிட்னி நகரில் அமைந்துள்ளது. முதன்முதலில் 1911-ஆம் ஆண்டிலேயே கால்பந்துக்கான மேலாண்மை அமைப்பு தோற்றுவிக்கப்பட்டிருந்தாலும், தற்போதைய வடிவில் 1963-ஆம் ஆண்டில்தான் நிறுவப்பட்டது. 2004-ஆம் ஆண்டிலிருந்து தற்போதைய பெயரில் வழங்கப்படுகிறது. ஆத்திரேலியாவின் தேசிய கால்பந்துக் கூட்டிணைவு, இளையோர், மகளிர், ஊனமுற்றோருக்கான கால்பந்துப் போட்டிகள், தொழில்முறைசாரா விழைஞர் கால்பந்துப் போட்டிகள், ஐவர் கால்பந்துப் போட்டிகள் ஆகியவற்றை ஏற்பாடு செய்து நடத்துவது இவ்வமைப்பே ஆகும். மேலும் பன்னாட்டுப் போட்டிகளுக்காக ஆண்கள் மற்றும் பெண்களுக்கான தேசிய கால்பந்து அணிகளைத் தேர்ந்தெடுத்து நிர்வகிப்பது இதன் முக்கியப் பொறுப்பாகும். ஓசியானியா கால்பந்துக் கூட்டமைப்பை தோற்றுவித்து உறுப்பினரான இவ்வமைப்பு, சனவரி 1, 2006, அன்று ஆசிய கால்பந்துக் கூட்டமைப்பில் இணைந்தது.



</doc>
<doc id="211692" url="https://ta.wikipedia.org/wiki?curid=211692" title="குருகு (பறவை)">
குருகு (பறவை)

குருகு என்னும் சொல்லால் உணர்த்தப்படும் பொருள்களில் குருகு என்னும் பறவையும் ஒன்று. இதனைச் சலகப்பாடல்கள் கருங்கால் வெண்குருகு என்னும் தொடரால் குறிப்பிடுகின்றன. பறவை வெள்ளை நிறம். கால்கள் கருநிறம். அமர்ந்திருக்கும்போது சற்றே பசுமை நிறம் கொண்ட குருகு இனமும் உண்டு. இது நீரில் வாழும் உயிரினங்களை உண்ணும்.






</doc>
<doc id="211693" url="https://ta.wikipedia.org/wiki?curid=211693" title="குருகு (கொடி)">
குருகு (கொடி)

குருகு என்னும் சொல்லால் குறிப்பிடப்படும் பொருள்களில் ஒன்று குருகுக்கொடி. குருகு என்பது காஞ்சி மரத்தில் ஏறிப் படரும் ஒரிவகைகு கொடி. அதன் பூக்கள் பால் நுரை போல மரத்தடியில் கொட்டிக் கிடக்கும். (உண்கலமாகப் பயன்பட்ட) குருகின் இலை குருகு இலை உதிர்வது கண்டு மக்கள் வர்ருந்தினர். 
ஈந்து மரத்தில் படர்திருக்கும் குருகு(க்கொடி) கோடையின் வெப்பத்தைத் தாங்க முடியாமல் உருகி வாடும். 


</doc>
<doc id="211695" url="https://ta.wikipedia.org/wiki?curid=211695" title="ஏசியான் கால்பந்துக் கூட்டமைப்பு">
ஏசியான் கால்பந்துக் கூட்டமைப்பு

ஏசியான் கால்பந்துக் கூட்டமைப்பு (ASEAN Football Federation (AFF)) என்பது ஆசிய கால்பந்துக் கூட்டமைப்புக்குள் இருக்கும் சிறு-கூட்டமைப்பாகும்; இது தென்கிழக்கு ஆசியாவை மையமாகக் கொண்டது. ஏசியான் என்பது தென்கிழக்கு ஆசிய நாடுகள் கூட்டமைப்பு ஆகும். புரூணை, இந்தோனேசியா, மலேசியா, பிலிப்பைன்சு, சிங்கப்பூர் மற்றும் தாய்லாந்து ஆகியவை இணைந்து 1984-ஆம் ஆண்டில் "ஏசியான் கால்பந்துக் கூட்டமைப்பை" தோற்றுவித்தன. கம்போடியா, லாவோஸ், மியான்மர், வியட்நாம் ஆகிய கால்பந்துக் கூட்டமைப்புகள் 1996-ஆம் ஆண்டில் இணைந்தன.

1996-ஆம் ஆண்டில், முதல் ஏசியான் கால்பந்துப் போட்டியை நடத்தியது. இதன்பின்னர், பல்வேறு வகையான போட்டிகளை வெவ்வேறு நிலை கால்பந்து அணிகளுக்கு நடத்தியுள்ளது.

2004-ஆம் ஆண்டில் கிழக்குத் திமோர் உறுப்பினராக இணைந்து. சனவரி 1, 2006, அன்று ஆசிய கால்பந்துக் கூட்டமைபில் ஆத்திரேலியக் கால்பந்துக் கூட்டமைப்பு இணைந்தது. ஏசியான் கால்பந்துக் கூட்டமைப்பில் அழைப்பு-இணைவு உறுப்பினராக ஆத்திரேலியா இணைந்த பின்னர், ஏசியான் இளையோர் கால்பந்துப் போட்டித்தொடர்களுக்கு தனது இளையோர் அணிகளை ஆத்திரேலியா அனுப்பியது. ஆகத்து 27, 2013, அன்று முழு உறுப்பினராக ஆத்திரேலியா இணைந்தது.




</doc>
<doc id="211697" url="https://ta.wikipedia.org/wiki?curid=211697" title="குருகு (உலை)">
குருகு (உலை)

குருகு என்னும் சொல் உணர்த்தும் பொருள்களில் ஒன்று கொல்லன் உலைக்களத்தில் உள்ள ஊதுலை. இது இரும்பைக் காய்ச்சும் உலையில் எரியும் தீயைத் தீக்கு அடியிலிருந்து காற்றை ஊதப் பயன்படும். கறையான் இந்த உலைக்களத்தில் உள்ள துரும்புகளையும் பற்றி இரையாக்கிக்கொள்ளும் என ஒரு பாடல் குறிப்பிடுகிறது. இதனைக் காலால் மிதித்து இயக்கியும் ஊதுவர். இதனைக் கொல்லன் ஊது உலைக்குருகு என நற்றிணையும் மணிமேகலையும் குறிப்பிட்டுத் தெளிவுபடுத்துகின்றன. தலைவனைப் பிரிந்திருக்கும் தலைவி இந்த ஊதுலைக் குருகு போலப் பெருமூச்சு விட்டான் என நற்றிணைப் பாடலும், கணவன் மாண்டால் கற்புடை மனைவி ஊதுலைக் குருகு போலப் பெருமூச்சு விட்டுக்கொண்டு அவன் எரியும் தீயில் தானும் விழுந்து உயிர் துறப்பாள் என மணிமேகலையும் தெரிவிக்கின்றன. 


</doc>
<doc id="211703" url="https://ta.wikipedia.org/wiki?curid=211703" title="இங்கிலாந்து தேசிய காற்பந்து அணி">
இங்கிலாந்து தேசிய காற்பந்து அணி

இங்கிலாந்து தேசிய கால்பந்து அணி (England national football team), பன்னாட்டு கால்பந்தாட்டப் போட்டிகளில் இங்கிலாந்தின் சார்பாக விளையாடும் தேசிய அணியாகும்; இதனை, இங்கிலாந்தில் கால்பந்து விளையாட்டுக்கான மேலாண்மை அமைப்பான கால்பந்துச் சங்கம் நிர்வகிக்கிறது. இசுக்கொட்லாந்துடன் இங்கிலாந்தும் உலகின் மிகப்பழமையான இரு தேசிய கால்பந்து அணிகளாகும்; இவ்விரு அணிகளும் 1872-ஆம் ஆண்டில் முதல் பன்னாட்டுக் கால்பந்துப் போட்டியை ஆடின. இங்கிலாந்தின் தன்னக விளையாட்டரங்கம், லண்டனிலுள்ள வெம்பிளி விளையாட்டரங்கம் ஆகும்.

இங்கிலாந்து அணியினர் 1966-ஆம் ஆண்டில் உலகக்கோப்பையை வென்றிருக்கின்றனர். அதன்பின்னர், அவர்களது சிறந்த உலகக்கோப்பை செயல்பாடு என்பது 1990-இல் அரையிறுதியை எட்டியது ஆகும். ஐரோப்பிய கால்பந்தாட்டப் போட்டியை இங்கிலாந்து அணியினர் வென்றதில்லை. அப்போட்டியில் அவர்களின் சிறந்த செயல்பாடு, 1968 மற்றும் 1996-ஆம் ஆண்டுகளில் அரையிறுதியை எட்டியது ஆகும்.



</doc>
<doc id="211705" url="https://ta.wikipedia.org/wiki?curid=211705" title="காற்பந்துச் சங்கம்">
காற்பந்துச் சங்கம்

காற்பந்துச் சங்கம் (The Football Association, எளிமையாக The FA), இங்கிலாந்தில் கால்பந்து மேலாண்மை அமைப்பாகும். 1863 ஆம் ஆண்டில் நிறுவப்பட்ட இதுவே, உலகின் மிகப் பழைமையான காற்பந்துச் சங்கம் ஆகும். இங்கிலாந்தில் அனைத்து நிலையிலுமான, தொழில்முறை மற்றும் விழைஞர் கால்பந்துக்கான நிர்வாக அமைப்பு இதுவாகும். இது நிறைய கால்பந்துப் போட்டிகளை நடத்துகிறது; அவற்றுள் புகழ்மிக்கது எஃப் ஏ கோப்பை (FA Cup) ஆகும். ஆண்கள், மகளிர் மற்றும் இளையோருக்கான தேசிய கால்பந்து அணிகளுக்கான நிர்வாகப் பணிகளுக்கு, தகுந்த ஆட்களை நியமிப்பது இதன் பணியாகும்.

ஐரோப்பிய காற்பந்து சங்கங்களின் ஒன்றியம் மற்றும் பன்னாட்டுக் காற்பந்துச் சங்கங்களின் கூட்டமைப்பு ஆகியவற்றில் கால்பந்துச் சங்கம் உறுப்பினராக உள்ளது. மேலும், பன்னாட்டுக் காற்பந்துச் சங்க வாரியத்தின் நிரந்தர உறுப்பினராகவும் இருக்கிறது; இந்த வாரியமே, காற்பந்து விளையாட்டுக்கான விதிகளை நிர்ணயம் செய்கிறது. உலகின் முதல் காற்பந்துச் சங்கம் என்பதால், அதன் பெயரில் தேசப்பெயர் இணைக்கப்படவில்லை; இதன் தலைமையகம் வெம்பிளி விளையாட்டரங்கம், இலண்டன்.

இங்கிலாந்தின் தொழின்முறைக் காற்பந்துக் கழகங்கள் அனைத்தும் காற்பந்துச் சங்கத்தின் உறுப்பினர்களாவர். பிரீமியர் லீகின் தினசரி செயற்பாடுகளில் காற்பந்துச் சங்கம் தலையிடாது; எனினும், பிரீமியர் லீகின் அவைத்தலைவர், செயற்குழுத் தலைவர் ஆகியோரை நியமித்தலிலும், பிரீமியர் லீக் விதிமுறைகளை மாற்றியமைப்பதிலும் இச்சங்கத்திற்கு "மறுப்பதிகாரம்" (Veto power) உண்டு. பிரீமியர் லீக் நிலைக்குக் கீழேயுள்ள தொழின்முறை காற்பந்துக் கழகங்களின் காற்பந்துக் கூட்டிணைவு தன்னாளுகை அதிகாரம் உடையது.



</doc>
<doc id="211706" url="https://ta.wikipedia.org/wiki?curid=211706" title="செப் பிளாட்டர்">
செப் பிளாட்டர்

ஜோசப் "செப்" பிளாட்டர் (Joseph "Sepp" Blatter; பிறப்பு: மார்ச் 10, 1936), சுவிட்சர்லாந்து நாட்டைச் சேர்ந்த கால்பந்து நிர்வாகியாவார். பன்னாட்டுக் கால்பந்து சங்கங்களின் கூட்டமைப்பின் தற்போதைய, எட்டாவது, தலைவராக இருக்கிறார். சூன் 8, 1998, அன்று முதன்முறையாக தலைவராகத் தேர்ந்தெடுக்கப்பட்ட இவர், 2002, 2007 மற்றும் 2011 ஆகிய ஆண்டுகளிலும் மீண்டும் வெற்றிபெற்று தேர்வுசெய்யப்பட்டார்.



</doc>
<doc id="211716" url="https://ta.wikipedia.org/wiki?curid=211716" title="ஒண்சிவப்பு ஐவண்ணக்கிளி">
ஒண்சிவப்பு ஐவண்ணக்கிளி

ஒண்சிவப்பு ஐவண்ணக்கிளி ("Scarlet Macaw", "Ara macao") என்பது பஞ்ச வண்ணக்கிளி குழுவிலுள்ள பெரியதும் சிவப்பு, மஞ்சள், நீல நிறங்கள் கொண்ட தென் அமெரிக்க கிளியாகும். இது தென் அமெரிக்க வெப்பமண்டல ஈரஞ்செறிந்த பசுமையான காடுகளைத் தாயகமாகக் கொண்டது. தென் கிழக்கு மெக்சிக்கோ முதல் அமேசான் மழைக்காடுகளைக் கொண்ட பெரு, பொலிவியா, வெனிசுலா, பிரேசில் ஆகிய நாடுகளின் தாழ் நிலங்களில் முதல் வரையான உயரமுள்ள பகுதிகளில் காணப்படுகிறது. இது உள்ளூர் அழித்தல் முதல் வாழ்விட அழிப்பு மற்றும் கிளி வர்த்தகத்திற்காக பிடித்தல் வரையான காரணங்களினால் துன்பத்திற்குள்ளாகின்றன. இது ஹொண்டுராஸ் நாட்டின் தேசியப் பறவையாகும்.




</doc>
<doc id="211720" url="https://ta.wikipedia.org/wiki?curid=211720" title="பிரான்சு தேசிய காற்பந்து அணி">
பிரான்சு தேசிய காற்பந்து அணி

பிரான்ஸ் தேசிய கால்பந்து அணி (France national football team; )), பன்னாட்டுக் கால்பந்துப் போட்டிகளில் பிரான்சின் சார்பாக விளையாடும் கால்பந்து அணியாகும். இது பிரெஞ்சு கால்பந்துக் கூட்டமைப்பினால் தேர்வு செய்யப்படுகிறது. இக்கூட்டமைப்பு யூஈஎஃப்ஏ-வின் உறுப்புச் சங்கங்களில் ஒன்றாகும். இத்தேசிய அணியினர் வழமையாக நீலம், வெள்ளை மற்றும் சிவப்பு ஆகிய நிறங்களிலான ஆடைகளை உடுத்தி விளையாடுவர்; இம்மூன்று நிறங்களுமே பிரெஞ்சு தேசியக் கொடியின் நிறங்களாகும். உலக அளவில், பிரெஞ்சு நாட்டின் எந்தவொரு விளையாட்டு அணியும் "லெ புளூஸ்" (நீல நிறத்தவர்) என்று அறியப்படுகின்றனர்; அனைத்து, பிரெஞ்சு விளையாட்டு அணிகளும் நீல நிற சீருடைகளை அணிவதால் இப்பெயர் ஏற்பட்டது.

பிரான்ஸ் தேசிய கால்பந்து அணி முதன்முதலில் 1904-ஆம் ஆண்டில் அதிகாரபூர்வமாக ஒரு பன்னாட்டுக் கால்பந்துப் போட்டியில் விளையாடியது. இதன் தன்னக விளையாட்டரங்கம், பாரிஸ் நகரிலிலுள்ள பிரான்சின் விளையாட்டரங்கம் (Stade de France) ஆகும். பிரான்சு அணியானது, ஒரு முறை உலகக்கோப்பை காற்பந்து, இருமுறை ஐரோப்பிய கால்பந்தாட்டப் போட்டி, இரண்டு பிபா கூட்டமைப்புக்களின் கோப்பைப் போட்டி மற்றும் ஒலிம்பிக்கில் கால்பந்துப் போட்டியையும் வென்றிருக்கிறது. 2001-ஆம் ஆண்டில் பிபா கூட்டமைப்புகளின் கோப்பையை வென்றதனால், அர்கெந்தீனாவுக்குப் பிறகு, ஃபிஃபாவின் மூன்று அதிமுக்கியத்துவம் வாய்ந்த கோப்பைகளில் ஒரே நேரத்தில் நடப்பு-வாகையர்களாக இருந்த பெருமைக்கு உரித்தானவர்கள் ஆயினர். அருகில் இருக்கும் நாட்டவரான, இத்தாலியுடன் வெகுகாலமாக தொடர்ந்துவரும் போட்டித்தன்மையைக் கொண்டிருக்கின்றனர். மேலும், பெல்ஜியம், பிரேசில், இங்கிலாந்து, செருமனி மற்றும் எசுப்பானியா ஆகிய நாடுகளுடனும் பெருத்த போட்டித்தன்மையைக் கொண்டிருக்கிறது.

பிரான்ஸ் தேசிய கால்பந்து அணி, மூன்று வெவ்வேறு காலகட்டங்களில் சிறப்பான அணியைக் கொண்டிருந்தது; 1950-களில், 1980-களில் மற்றும் 1990-களில் இருந்த அணியினரால் பல்வேறு கோப்பைகளும் விருதுகளும் வெல்லப்பட்டது. முதன்முறையாக நடத்தப்பட்ட 1930 உலகக்கோப்பை கால்பந்துப் போட்டிகளில் பங்கேற்ற நான்கு ஐரோப்பிய நாடுகளில், பிரான்சும் ஒன்றாகும். உலகக்கோப்பை இறுதிப் போட்டிகளின் குழு நிலைகளில் ஆறுமுறை வெளியேற்றப்பட்டிருப்பினும், இதுவரை நடந்த அனைத்து "உலகக்கோப்பை கால்பந்துப் போட்டி"களுக்கான தகுதிப் போட்டிகளிலும் பங்கேற்ற மூன்று அணிகளில் ஒன்றாகத் திகழ்கிறது. 1958-ஆம் ஆண்டில், ரேமண்ட் கோபா மற்றும் ஜஸ்ட் ஃபோன்டெய்ன் ஆகியோரால் வழிநடத்தப்பட்ட அணி உலகக்கோப்பையில் மூன்றாம் இடத்தில் முடித்தது. 1984-ஆம் ஆண்டில், மூன்று முறை பாலோன் தி'ஓர் விருது வென்ற மிச்செல் பிளாட்டினியால் வழிநடத்தப்பட்ட பிரான்ஸ் அணி யூரோ 1984 போட்டியில் கோப்பையை வென்றது. 1998-ஆம் ஆண்டில் உலகக்கோப்பை கால்பந்துப் போட்டிகளை பிரான்சு நடத்தியது. அணித்தலைவராக திதியர் தெஸ்சாம்சு இருந்தார். ஃபிஃபா ஆண்டின் உலகளவில் சிறந்த வீரர் விருது பெற்ற ஜீனடின் ஜிதேன் அணியின் முக்கிய ஆட்டக்காரராக இருந்தார். அந்த உலகக்கோப்பையை வென்றதன் மூலம், உலகக்கோப்பையை வென்ற எட்டு நாடுகளுள் ஒன்று என்ற பெருமையைப் பெற்றது. இரண்டு ஆண்டுகளுக்குப் பிறகு யூரோ 2000 கோப்பையை வென்ற பிறகு, முதன்முறையாக பிஃபா உலகத் தரவரிசையில் முதல் இடத்தைப் பிடித்தது. அதன்பின்னர், இரண்டு ஃபிஃபா கூட்டமைப்புக்களின் கோப்பையையும் (2001, 2003), உலகக்கோப்பை கால்பந்துப் போட்டியில் இரண்டாம் இடமும் (2006) பெற்றிருக்கிறது.



</doc>
<doc id="211721" url="https://ta.wikipedia.org/wiki?curid=211721" title="வி ஆர் த நைட் (திரைப்படம்)">
வி ஆர் த நைட் (திரைப்படம்)

வி ஆர் த நைட் 2010ல் ஜெர்மனியில் வெளிவந்த வாம்பைர் திகில் திரைப்படமாகும். இத்திரைப்படத்தினை டென்னிஸ் கன்செல் எழுதி இயக்கியிருந்தார். இத்திரைப்படத்தில் ஒரு பெண் வாம்பைர், இளம் பெண்ணொருத்தியைக் கடித்தனால் அவள் வாழ்வில் ஏற்படுகின்ற மாற்றத்தினைப் பதிவு செய்திருந்தது. இப்படத்தில் மனச்சோர்வு, தன்னே துன்புறுத்துதல், தற்கொலை, இறவாமை போன்றவையும், பிரிவினைவாதப் பெண்ணியத்தினையும் வெளிபடுத்தியது.
தனியார் விமானமொன்றில் அனைவரும் வாம்பைரால் தாக்கப்பட்டு இறந்திருப்பதும், அதில் மூன்று இளம் பெண்கள் மட்டும் உயிரோடிருப்பதுமாகப் படம் தொடங்குகிறது. அவர்களில் தலைவராக இருக்கும் பெண், கழிவறையில் ஒரு விமானப் பணிப்பெண் மறைந்திருப்பதைக் கண்டுபிடித்து அவரைக் கொல்கிறார். பின் மூவரும் விமானத்திலிருந்து கீழே குதிக்கின்றார்கள்.

லீனா, பெர்லின் நகரில் வசிக்கும் ஒரு சிறிய திருடி. ஒரு முறை அவர் திருடும் பொழுது, காவல்துறை அதிகாரியான டாம் பிடிக்க முயலுகிறார். அவரிடமிருந்து தப்பி ஓடும் லீனா, ஒரு துணிக் கடையில் பெண்ணின் உடையை திருடி அணிந்து கொண்டு, பாலம் ஒன்றின் மீது அமர்ந்துகொள்கிறார். திருடனை பிடிக்க ஓடிவந்த டாம், அங்கு லீனாவிடம் விசாரனை செய்கிறார். அதன்பின்பு லீனாவின் கைகளில் ஏற்பட்ட காயத்தினைக் கண்டு தான் தேடிவந்த திருடன் லீனாதான் என்பதை உறுதிசெய்கிறார். ஆனால் லீனா டாமை தாக்கிவிட்டுத் தப்பிவிடுகிறார்.

ஒரு நாள் இரவு நேர விடுதியொன்று பூங்காவின் நடுவே இருப்பதை லீனா காண்கிறார். அதனுட் செல்ல முற்படுகையில் தடுத்து நிறுத்தும் காவலாளியிடம் லீலாவை உள்ளே வரவிடும்படி வாம்பைரில் ஒருத்தியான லூய்சி உத்தரவிடுகிறார். லீனாவுடன் நடனமாடும் லூய்சி, அவளை குளியலறைக்கு அழைத்துச் சென்று கடித்துவிடுகிறார். தன்னை ஒரு வாம்பைர் கடித்துவிட்டது என அறிந்த லீனா பயந்தபடி வீட்டிற்கு சென்றுவிடுகிறார். மறுநாள் காலை அவளுடைய அறையில் சூரியன் கதிர்கள் உடம்பில் பட, தானும் வாம்பைராக மாறிவிட்டதை உணர்கிறார்.

தன்னை இவ்வாறு மாற்றிய லூய்சியிடம் முறையிட அன்றிரவு இரவு நேர விடுதிக்கு செல்கிறார் லீனா. அங்கு லூய்சியுடன் மேலும் இரு பெண்கள் இருப்பதைக் காண்கிறார். வாம்பைராக இருப்பதால் கிடைக்கும் நன்மைகள் பற்றி லீனாவிற்கு தெரிவிக்க லூய்சி அவளை ஒரு விபச்சாரத் தரகரிடம் அனுப்புகிறார். அங்கு இருவரை வாம்பைர் பெண்கள் கொல்கின்றார்கள். அதனை ஒளிந்திருந்த காணும் ஒருவன் மட்டும் உயிர் தப்புகிறான். கொலை நடந்த இடத்திற்கு மறுநாள் காவல்துறை வருகிறது. அதிகாரியான டாம் அங்கு மறைத்து வைக்கப்பட்டிருந்த காணொளிப் பதிவுகளை அறையில் வைத்துக் காண்கிறான். அதில் கொலை நடந்த போது ஒளிந்திருந்த குண்டர்களில் ஒருவன் மிகுந்த பயத்துடன் வெளியேறுவது பதிவாகியிருக்கிறது. காவல்துறை அந்த மனிதனைத் தேடுகிறது. 

இதற்கிடையே வாம்பைர் பெண்கள் மேலும் இரு காவலரைக் கொலை செய்கின்றார்கள். அதனைப் பார்த்துப் பயந்த லீனா அவர்களிடமிருந்து தப்பித்துவிட எண்ணி டாமைத் தொலைப்பேசியில் தொடர்புகொள்கிறார். லீனாவைக் காப்பற்ற வரும் டாமிடமிருந்தும் காவல்துறையிடமிருந்தும் தப்பிக்க முயலும் போது ஒரு பெண் வாம்பைர் கொல்லப்படுகிறாள். லூய்சியுடன் இருந்த மற்றொரு வாம்பைரும் சூரியனின் கதிரில் நின்று தற்கொலை செய்து கொள்கிறது. இறுதியாக டாமை துப்பாக்கியால் லூய்சி வீழ்த்த, லீனா லூய்சியிடம் சண்டையிட்டு டாமை மீட்கிறார்.




</doc>
<doc id="211733" url="https://ta.wikipedia.org/wiki?curid=211733" title="அர்ணாப் கோஸ்வாமி">
அர்ணாப் கோஸ்வாமி

அர்ணாப் கோஸ்வாமி (அசாமிய மொழி:অৰ্ণৱ গোস্বামী) ஓர் இந்திய ஊடகவியலாளர் மற்றும் இந்திய செய்தி தொலைக்காட்சி நிறுவனமான டைம்ஸ் நவ்-ல் முதன்மை செய்தி ஆசிரியர் (Editor-in-Chief) ஆவார். நியூஸ் ஹவர் என்கிற பெயரில் இவர் தொகுத்து வழங்கும் ஒரு நேரடி விவாத நிகழ்ச்சி வாரநாட்களில் இரவு 9 மணிக்கு ஒளிபரப்பாகிறது. இத்துடன் இவர் ஃப்ராங்க்லி ஸ்பீக்கிங் வித் அர்ணாப் (Frankly Speaking with Arnab) என்கிற பெயரில் சிறப்பு நபர்களைக் கொண்டு ஒரு சிறப்பு நிகழ்ச்சியையும் நடத்தி வருகிறார் . தன்னுடைய ஊடக ஆளுமைத்தன்மைக்காக பல விருதுகளைப் பெற்றுள்ள இவர் "காம்பேட்டிங் டெரரிசம்: தி லீகல் சேலஞ்ச் (Combating Terrorism: The Legal Challenge)" என்ற தலைப்பில் ஒரு புத்தகத்தையும் எழுதியுள்ளார்.

இவரது குடும்பம் அசாமின் பார்பேட்டா மாவட்டத்திலுள்ள கிராமத்தை சேர்ந்தவர்கள். அங்கிருந்து சில்லாங் வந்து பின் குவகாத்தியில் குடியேறினார்கள். இவரின் தந்தை வழி பாட்டனார் ரஞ்சனி கன்டா கோசுவாமி குவகாத்தி உயர் நீதிமன்றத்தில் வழக்குரைநர். அர்ணாபின் பெரியப்பா தினேசு கோசுவாமி அரசியல்வாதி. வி. பி. சிங் அமைச்சரவையில் சட்ட அமைச்சராக இருந்தார், அர்ணாபின் தந்தை மனோரஞ்சன் தில்லி பொறியியல் கல்லூரியில் படித்து இராணுவத்தில் பணியில் சேர்ந்தார். பணி காரணமாக அடிக்கடி இடம்மாற வேண்டி இருந்ததால் அர்ணாபின் பள்ளி கல்வி பல ஊர்களில் தொடர்ந்தது.

அர்ணாபின் அக்கா மருத்துவராக பெங்களூருவில் வசிக்கிறார். அர்ணாபின் தாய் வழி பாட்டனார் கௌரிசங்கர் பட்டாச்சாரியா தீவிர பொதுவுடமைவாதி. அர்ணாப் தில்லி பல்கலைக்கழகத்தில் சமூகவியல் இளங்கலை பட்டம் பெற்று பின் பிரித்தனிலுள்ள ஆக்ஸ்ஃபோர்டில் சமூகமானிடவியலில் முதுகலைப்பட்டம் பெற்றார். 

இலண்டனில் இருந்து வந்ததும் 1994இல் "தி டெலிகிராப்" இதழில் பணியில் சேர்ந்தார். அதற்கு இலண்டனில் பழக்கமான அவரின் நண்பர் சுரஞ்சன் தாசு உதவினார். 1995-இல் "என்டிடிவி"யில் பணிக்குச் சேர்ந்தார். அங்கு அவர் ராஜ்தீப் தேசாயிக்குக் கீழ் பணியாற்றினார். ஏப்பிரல் 2004இல் அங்கிருந்து விலகி "டைம்சு நவ்" தொலைக்காட்சியில் பணியில் சேர்ந்தார். பின்னர் அர்ணாப் கோசுவாமி 2016-ஆம் ஆண்டு நவம்பர் முதல் தேதியில் டைம்ஸ் நவ் மற்றும் ஈ.டி.நவ் ஆகிய தொலைக்காட்சிகளின் முதன்மை ஆசிரியர் பொறுப்பிலிருந்து விலகினார்.

அர்னாப் கோஸ்வாமி, 6 மே 2017 அன்று துவக்கப்பட்ட ரிபப்ளிக் தொலைக்காட்சியின் தலைமை செய்தி ஆசிரியராகவும், அதன் பெரும் பங்குதாரர்களில் ஒருவராகவும் உள்ளார். 


</doc>
<doc id="211735" url="https://ta.wikipedia.org/wiki?curid=211735" title="கிரேக்க தேசிய காற்பந்து அணி">
கிரேக்க தேசிய காற்பந்து அணி

கிரேக்க தேசிய காற்பந்து அணி (Greek national football team; , ), பன்னாட்டுக் கால்பந்துப் போட்டிகளில் கிரீசு நாட்டின் சார்பாக விளையாடும் அணியாகும்; இதனை, கிரீசு நாட்டில் காற்பந்து விளையாட்டுக்கான மேலாண்மை அமைப்பான எல்லெனிக் கால்பந்துக் கூட்டமைப்பு தேர்ந்தெடுத்து நிர்வகிக்கிறது. ஐரோப்பிய தேசிய காற்பந்து அணிகளில், சிறப்பான வெற்றிகளைப் பெற்ற அணிகளுள் கிரீசும் ஒன்றாகும்; ஐரோப்பிய கால்பந்தாட்டப் போட்டிக் கோப்பையை வென்ற ஒன்பது அணிகளில் இதுவும் ஒன்று.

கால்பந்துக்கான பன்னாட்டுப் போட்டிகளில், நிரந்தரமாக சிறப்பான இடத்தை இந்த அணி பெற்றதில்லை. இவ்வணி வாகையர் பட்டம் வென்ற யூரோ 2004-க்கு முன்னர், உலகக்கோப்பை கால்பந்து 1994-ஆம் ஆண்டிலும், ஐரோப்பிய கால்பந்தாட்டப் போட்டிக்கு 1980-இலும் மட்டுமே தேர்வுபெற்றிருந்தனர். தமது இரண்டாவது பங்கேற்பிலேயே ஐரோப்பிய கால்பந்தாட்டப் போட்டியை 2004-இல் வென்றனர்; அப்போது, நடப்பு வாகையர்களாக இருந்த பிரான்ஸ் மற்றும் போட்டியை நடத்திய போர்த்துகல் ஆகிய வலுவான அணிகளை வீழ்த்தி வெற்றிகண்டது.

அதன்பிறகு, ஒரு போட்டித் தொடரைத் தவிர்த்து அனைத்து முக்கியமான பன்னாட்டுக் கால்பந்துப் போட்டிகளுக்கும் (உலகக்கோப்பை கால்பந்து மற்றும் ஐரோப்பிய கால்பந்தாட்டப் போட்டி) தகுதி பெற்றனர். யூரோ 2012 போட்டியில் காலிறுதியை எட்டினர். யூரோ 2004 வெற்றிக்குப் பிறகு, பிஃபா உலகத் தரவரிசையில் எப்போதும் 20 இடங்களுக்குள் இருந்து வருகின்றனர் (இடையில் நான்கு மாதங்கள் தவிர்த்து); மேலும், ஏப்ரல் - சூன் 2008 காலகட்டத்திலும், அக்டோபர் 2011-லும் அதிகபட்ச தரவரிசை இடமான எட்டாவது இடத்தை எட்டினர்.

 

 


</doc>
<doc id="211736" url="https://ta.wikipedia.org/wiki?curid=211736" title="கல்லுக்கு இரையாகும் சோராயா எம். (திரைப்படம்)">
கல்லுக்கு இரையாகும் சோராயா எம். (திரைப்படம்)

கல்லுக்கு இரையாகும் சோராயா எம். (The Stoning of Soraya M.) என்ற திரைப்படத்தை 1990ம் ஆண்டு பிரான்ஸ் ஈரானியன் எழுத்தாளர் பிரிடொனெ சகெப்ஜெம் (Freidoune Sahebjam) என்பவரால் எழுதி விளிவந்த (La Femme Lapidée)() பாரசீக புத்தகத்தில் கூறப்பட்டுள்ள உண்மைச் சம்பவத்தை மையமாக வைத்து, 2008ம் ஆண்டு அமெரிக்க தயாரிப்பாளரான க்ரொவ்ஸ் நவ்ரஸ்ட் (Cyrus Nowrasteh) என்பவரால் எடுக்கப்பட்ட திரைப்படம். இப்படத்தில் ஈரானியன் அமெரிக்கன் நடிகை சொஹ்ரெ அக்டஷ்லோ (Shohreh Aghdashloo),அமெரிக்க திரைப்பட நடிகர் ஜிம் கவிஎசில் (Jim Caviezel) ஆகியோர் நடித்துள்ளார்கள். இப்படம் அகாடமி விருது பெற்றுள்ளது.
1986ம் ஆண்டு ஈரான் நாட்டின் வெகு தொலைவில் உள்ள கிராமத்திற்க்கு ஒரு எழுத்தாளர் செல்ல வேண்டியது உள்ளது. அவர் தனது நான்கு சக்கர வாகனத்தில் செல்லுகிறார். அப்போது வாகனம் பழுதாகி நின்றுவிடுகிறது. அதனை அவர் பழுது நீக்க விளைகிறார். அப்போது அவ்வழியே ஒரு இளம் பெண் நடந்து வருகிறார். எழுத்தாளருக்கு அப்பெண்ணின் அறிமுகம் கிட்டுகிறது. அப்போது அப்பென் ஒரு உண்மைச்சம்பவத்தை கூறுகிறார். அது உலகத்தையே அதிர்ச்சிக்கு உட்படுத்தும் சம்பவம் ஆகும்.

ஈரான் நாட்டின் கிராமத்தில் "'சோராயா" என்ற பெண் தனது குழந்தைகளுடம் வாழுகிறாள். 14 வயது பெண்ணை மணமுடிக்க வக்கிர கணவன் அலி ஆசைப்பட்டதால் கொடுமைப்படுத்தப்பட்டு அவளை 'தலாக்' செய்ய ஆசைப்பட்டு ஊர் தலைவர் முல்லாவிடம் முறையிடுகிறான். ஆனால் ஊர் தலைவர் சோராயா மேல் ஆசைப்படுகிறான். அதற்க்கு சம்மதிக்க மறுக்கிறாள் சோராயா. பின்னர் தன் குழந்தைகளுக்காக ஒரு வீட்டில் வேலைக்கு செல்கிறாள்.
இதை சாதகமாக்கப் பார்க்கிறான் ஊர் தலைவன், "இவள் நடத்தை கெட்டவள், அவள் வேலை செய்யும் எஜமானரிடம் தவறாக நடந்தாள்" என்று கூறி, அவளை கல்லால் அடித்து கொல்ல உத்தரவிடுகிறான்.
ஊர் பொது இடத்தில் அவளை பாதி உடம்பு மூழ்கும்படி மண்ணில் புதைத்து, அருகில் கற்களைக் குவித்து அவளின் குழந்தை, அவளின் பெற்றோர் உட்பட ஊர்பொதுமக்கள் அனைவரும் கல்லால் அடிக்கிறார்கள். இந்நிகழ்வு திரைப்படத்திலேயே பார்ப்பவர்களை கண்ணீர் வடிக்கச்செய்கிறது.
கனடா நாட்டில் டொராண்டோ நகரில் 2008ம் ஆண்டு நடந்த டொரண்டோ சர்வதேச திரைப்பட விழா (Toronto International Film Festival) பார்வையாளர்கள் விருப்ப விருதினைப் பெற்றது.



</doc>
<doc id="211738" url="https://ta.wikipedia.org/wiki?curid=211738" title="உருசிய தேசிய காற்பந்து அணி">
உருசிய தேசிய காற்பந்து அணி

உருசிய தேசிய காற்பந்து அணி ("Russia national football team", ) பன்னாட்டுக் காற்பந்தாட்டப் போட்டிகளில் உருசியாவின் சார்பில் பங்கேற்கும் காற்பந்தாட்ட அணியாகும். இவ்வணியை உருசிய காற்பந்து ஒன்றியம் () நிருவகிக்கிறது. உருசியா ஐரோப்பிய காற்பந்துச் சங்கங்களின் ஒன்றியத்திலும் உறுப்பு நாடாக உள்ளது. 1960 இல் நடைபெற்ற முதலாவது ஐரோப்பிய கால்பந்தாட்டப் போட்டியில் சோவியத் அணியாகப் பங்குபற்றி ஐரோப்பியக் கோப்பையை வென்றது.

உருசிய அணி (1991 சோவியத் பிளவின் பின்னர்) மூன்று உலகக்கோப்பை காற்பந்துப் போட்டிகளில் விளையாடத் தகுதி பெற்றது. 1994, 2002, 2014); 2018-இல் உலகக்கோப்பையை நடத்தும் நாடாக விளையாடத் தகுதி பெற்று, காலிறுதிப் போட்டி வரை விளையாடியது. நான்கு முறை ஐரோப்பிய கால்பந்தாட்டப் போட்டிகளுக்குத் தகுதிபெற்றிருக்கிறது (1996, 2004, 2008 மற்றும் 2012). யூரோ 2008- இலேயே முதன்முறையாக குழுநிலையைத் தாண்டி அடுத்த நிலைக்குச் சென்றனர்.

உருசிய அணி தனது உள்ளக விளையாட்டுகளை மாஸ்கோவில் உள்ள லூசினிக்கி அரங்கில் விளையாடுகிறது. இதன் தற்போதைய பயிற்சியாளர் இசுதானிசுலாவு செர்சேசொவ் ஆவார்.



</doc>
<doc id="211743" url="https://ta.wikipedia.org/wiki?curid=211743" title="எருமணம்">
எருமணம்

எருமணம் என்பது ஒரு வகை மண். மகளிர் இதனைத் தன் கூந்தலில் பூசிக்கொண்டு நீராடும்போது கூந்தலைக் கழுவுவர். இதனால் கூந்தலில் படிந்த அழுக்கு நீங்கிக் கூந்தல் தூய்மை ஆகும். அத்துடன் எருமண மண்ணுக்கு ஒருவகை மணமும் உண்டு. மணம் இருப்பதனால்தான் இந்த மண்ணுக்கு 'எருமணம்' என்னும் பெயர் காரணப்பெயராய் அமைந்தது. 

எருமணம் கொண்டுவருவதற்காகத் தலைவி ஒருத்தி தனியே பொழிலுக்குச் சென்றதாகச் சங்க காலப் பாடல் ஒன்று தெரிவிக்கிறது. 


</doc>
<doc id="211748" url="https://ta.wikipedia.org/wiki?curid=211748" title="கருநீல ஐவண்ணக்கிளி">
கருநீல ஐவண்ணக்கிளி

கருநீல ஐவண்ணக்கிளி ("Lear's Macaw", "Anodorhynchus leari") என்பது பஞ்ச வண்ணக்கிளி குழுவைச் சேர்ந்த பெரிய நீல நிற பிரேசிலிய கிளியாகும். இது முதலில் 1856இல் சால்ஸ் லூசியன் பேனபார்டே என்பவரால் விபரிக்கப்பட்டது. கருநீல ஐவண்ணக்கிளி நீளமும் கிட்டத்தட்ட நிறையும் உடையது. இது மங்கலான உலோக நீல நிறமும், பச்சை நிற மென் சாயலும், கறுப்பு அலகில் அடியில் தோலில் மஞ்சள் துண்டு அமைப்பும் கொண்டு காணப்படும்.

மிகவும் வரையறுக்கப்பட்ட பரப்பில் இது அரிதாகவுள்ளது.

இதன் வாழ்க்கை கால அளவு 30–50 ஆண்டுகள் வரை அல்லது அதற்கு மேல் இருக்கும்.



</doc>
<doc id="211755" url="https://ta.wikipedia.org/wiki?curid=211755" title="வில்லிசைப்பாடல்களில் சிவனியம்">
வில்லிசைப்பாடல்களில் சிவனியம்

வில்லிசைப்பாடல்களில் சிவனியம் நெடிய மரபுடையது. 

தமிழகத்தில் இன்று நிகழ்கின்ற நாட்டார் கலைகளில் வில்லிசைக்கலை தொய்வின்றித் தொடர்ந்து நிகழ்கிறது. தென்மாவட்டங்களில் குறிப்பாக தூத்துக்குடி, திருநெல்வேலி, கன்னியாகுமரி மாவட்டங்களில் தோன்றியதாக கருதப்படும் இக்கலை இந்த மாவட்டங்களில் உள்ள நாட்டார் தெய்வக் கோயில்களில் நிகழும் விழாக்களில் கட்டாயம் நிகழும் கலையாகவும், கோயில் வழிபாட்டுக்கூறுகளில் ஒன்றாகவும் திகழ்கிறது. வில் என்ற இசைக்கருவியை இயக்கி, கதையைப்பாடி விளக்கம் அளிப்பது இதன் நடைமுறை. இதற்குரிய பக்க இசைக்கருவிகள் குடம், உடுக்கு, கட்டை ஆகியன. இன்று பிற இசைக்கருவிகளையும் பயன்படுத்துகின்றனர்.

வில்லிசைக்கலைக்கு என்று கதைப்பாடல்கள் உள்ளன. இந்தக் கதைப்பாடல்கள் குறிப்பிடும் கதைகள் குறிப்பிட்ட கோயில்களில் உறைந்த தெய்வம் தொடர்பானதாக உள்ளன. பொதுவான புராணம், இதிகாசம் தொடர்பாகவும் உள்ளன. வில்லிசைக் கதைப்பாடல்கள் வில்லிசைக் கலைநிகழ்ச்சியில் பாடுவதற்கென்றே இயற்றப்பட்டவை. இவற்றின் காலம் கி.பி.17,18,19 ஆம் நூற்றாண்டுகள் என்று கூறமுடியும். வில்லிசைப் பாடல்களில் சிலவற்றிற்கே ஆசிரியர் பெயரை அறிய முடிகிறது. வில்லிசைப் பாடல்களை அம்மானை வரிசையில் சேர்க்கும் வழக்கம் பொதுவனதாக இருந்ததாலும் இடையே உரைநடையும் விருத்தமும் வேறு இசை வடிவங்களும் விரவி வருகின்றன. இத்தகைய வில்லிச்சைப் பாடல்கள் குறைந்த அளவிலேயே உள்ளன.

வில்லிசைப் பாடல்களின் பொதுவான தன்மையாக உண்மையும், நேர்மையும் போற்றப்படுவதைக் கூறமுடியும். அதர்மம் அழிந்து அறம் மேலோங்க வேண்டும் என்ற காவியத்தன்மை வில்லிசைப் பாடல்களில் உண்டு. அதர்மத்தை அழிக்க கொடுஞ்செயல்கள் புரியவேண்டும் என்பதை கதைப்பாடல்கள் நியாயப்படுத்தவும் செய்கின்றான. இத்தகுதியைப் பெறுவதற்குரிய வரங்களை நாட்டார் தெய்வங்களுக்குச்சிவனே கொடுக்கிறார் என்பதையும், இச்செயல்கள் எல்லாம் கயிலை மலையிலேயே நிகழ்கின்றன என்பதையும் வில்லிசைப் பாடல்கள் கூறுகின்றன. இதனால் வில்லிசைப் பாடல்களில் பேசப்படும் தெய்வங்களின் தோற்றத்திற்கும், தெய்வத்தகுதிக்கும் கயிலைமலை முக்கிய இடம் வகிக்கிறது என்று வரையறை செய்ய முடியும்.

மரபுவழி இலக்கியங்களின் காப்புப்பாடல், அந்த இலக்கிய ஆசிரியர்களின் சமயச்சார்பைக் காட்டும் என்பதைப் பொதுவிதியாகக் கொள்ளலாம். இதை வில்லிசைப் பாடல்களுக்கும் பொருத்திப் பார்க்கலாம். வில்லிசைப் பாடல்களில் விநாயகனைக் குறித்த காப்பு பாடல்கள் பரவலாகவே உள்ளன. விநாயகன், சிவனும் சக்தியும் கூடியதால் பிறந்தவன், கயமுகன் அரக்கனைப் புல்லாயுதத்தால் வென்றவன், கன்னியிடம் பயின்ற பாலகன், வல்லபையின் மணாளன், ஒரு கொம்பு, இரு செவிகள், மூன்று கண்கள், நான்கு வாய்கள் ஐந்து கரங்கள் உடையவன், வேதம் தொடர்பானவன், கந்தனுக்கு மூத்தவன், பாரதக்கதையை தன் வெண்கோட்டால் வரைந்தவன் என வில்லிசைப் பாடல்கள் குறிப்பிடுகின்றன.

சிவனைக் குறித்த காப்புப் பாடல்கள் சிவனின் வடிவத்தை வருணிக்கின்றன. சக்தியைக் காப்பாகக் கூறும் வில்லிசைப் பாடல்கள் மிகக் குறைவாகவே கிடைத்துள்ளன. வில்லிசைப் புலவர்கள் சக்தியை அபிராமி, கல்யாணி, சிவகாமி, திரிசூலி, பத்திரகாளி என்று பல பெயர்களில் வழ்த்துகின்றனர். முருகனைக் குறித்த காப்புப் பாடல்கள் முருகன் வேள்வி மலையில் இருப்பவன், வள்ளியின் மணாளன், மயிலேறும் சேவகன், சேவல் கொடியோன் என்று குறிப்பிடுகின்றன.

வில்லிசைப் பாடல்களின் நான்கு பகுப்புகளில் உள்ள தன்மையின் அடிப்படையில் கயிலைமலைக்கும், சிவனுக்கும், பிற சைவாக் கடவுளர்க்கும் உள்ள தொடர்பை பொதுவாக மூன்று நிலைகளில் பகுக்க முடியும். அவை,

இவற்றில் முதல்வகையில் அடங்குவன சிவனைப் பற்றியோ சிவன் தொடர்பான கதைகளுடன் நேரடித்தொடர்பு கொண்டவையாகவோ விளங்குகின்றன. இத்தகு தன்மை கொண்ட வில்லிசைப் பாடல்கள் பதினான்கு அளவில் கிடைத்துள்ளன. அவை,
சாத்தா வரலாறு, சிறுதொண்டர் கதை, மார்கண்டன் தவசு, காலசாமி கதை, வலைவீசிய காவியம், வள்ளியம்மன் கதை, பார்வதி அம்மன் கதை, வண்டிமலைச்சி கதை, குருசாமி கதை, பலவேசக்காரன் கதை, செண்பக நாச்சியார் கதை, பிரம்மசக்தி அம்மன் கதை, முத்தாரம்மன் கதை, சுடலை மாடசாமி கதை ஆகியன. இக்கதைகளில் அரிகரபுத்திரர் என்னும் சாத்தாவரலாற்றுக் கதை வில்லிசைக் கதைகளில் முக்கியமானதாகக் கருதப்படுகிறது. வில்லிசை நிகழ்ச்சியின் ஆரம்பத்தில் இக்கதை பாடப்பட வேண்டும் என்பது கட்டாயம். மரபுவழிக் கலைஞர்களிதை இன்றும் பின்பற்றுகின்றனர். சாத்தா வரலாறு கதை சிவனுக்கும், திருமாலுக்கும் பிறந்த அய்யனின் வரலாற்றைக் கூறுகிறது. இக்கதைக்கு இரண்டு வடிவங்கள உள்ளன. இவற்றில் அச்சில் வராத வடிவம் சிவனை முதன்மைப்படுத்தி பாண்டிநாட்டு அரசுனுடன் தொடர்புபடுத்திக் காட்டுகிறது.

சிறுதொண்டர் கதை, பார்வதி அம்மன் கதை என்ற வலைவீசிய காவியம், வள்ளியம்மன் கதை, மார்க்கண்டன் தபசு ஆகியன பெரிய புராணம், கந்தபுராணம், சிவபுராணம் ஆகிய புராணங்களுடன் தொடர்புடையன. குருசாமி கதையும், செண்பக நாச்சியார் கதையும் புதிய யோகீஸ்வரரையும், புதிய மலையரசியையும் வேள்வியிலிருந்து பிறப்பிக்கவைக்கும் நிகழ்ச்சியின் அடிப்படையில் எழுந்தவை ஆகும். மேலும் சிவனைப் பற்றி நேரடியாகப் பேசும் கதைகளில் காலசாமி கதையும், மார்கண்டன் தபசு கதையும் மார்க்கண்டேயன் வரலாற்றை விவரிக்கின்றன.

சிவனைக் குறித்து நேரடியாகப் பேசும் வில்லிசைப் பாடல்களில் பொதுவான சில தன்மைகள் உள்ளன. இத்தகு பொதுத்தன்மையுள்ள கதைப்பாடல்கள் எல்லா நாட்டார் தெய்வக் கோயில்களிலும் பாடப் படுகின்றன. இவற்றின் நோக்கம் இவை பாடப்படும் கோயில்களில் உள்ள நாட்டார் தெய்வங்களை சிவன் சார்ந்த தெய்வமாகவும், சிவனிடம் அருள்பெற்ற தெய்வமாகவும் காட்டுவதற்குத்தான் என்றும் கூறலாம். இத்தகைய கதைகள் கயிலையில், சிவனும் பிற தேவர்களும் வீற்றிருக்கும் காட்சியிலிருந்தே தொடங்குகின்றன. கயிலையில் பார்வதியும், பிற தேவர்களும் சிவனுக்கு அடங்கியிருக்கும்போது என்றும், சந்திரனும் சூரியனும் கயிலையில் சேவகம் செய்யும்போது என்றும் கயிலைமலையை வருணித்தே கதைகள் தொடங்குகின்றன.

இத்தகு கதைகளில் சிவன் முழுமுதற் கடவுளாகவே காட்டப்படுகின்றான். சிவன் உலகத்தோற்றத்திற்குக் காரணமானவன். பிற தெய்வங்களைத் தோற்றுவிப்பவன், அத்தெய்வங்களைக்கு வரம் கொடுப்பவன் என இக்கதைகள் பாராட்டுகின்றன. சிவனைக் குறித்து சிவன் மன்மதனை எரித்தவன், தக்கனைக் கொன்றவன், மாணிக்கவாசகருக்காக நரியைப் பரியாக்கியவன், காலனை உதைத்தவன், தேவர்களுக்காக நஞ்சை உண்டவன், வெண்தலை ஓட்டில் இரந்துண்பவன், கரியை உரித்தவன் என்ற பழம் கதைகளைக் குறிப்பிடுகின்றன. சிவன் மழு ஏந்தியவன், கொன்றை மலரைச் சூடியவன், புலித்தோலை அணிந்தவன், கங்கையை அணிந்தவன் என்றெல்லாம் சிவனின் வடிவத்தை வருணிக்கின்றன.

சிவன் தொடர்பான செய்திகளை மேலோட்டமாகக் கூறும் வில்லிசைப் பாடல்களை இரண்டாம் பகுப்பில் அடக்கலாம். இத்தகு கதைகளாக வலங்கைநூல் கதை, இசக்கியம்மன் கதை, சங்கிலிபூதம் கதை, கபாலக்காரன் கதை, கருங்கடாக்காரன் கதை, செங்கடாக்காரன் கதை, சோமாண்டி கதை, மன்னன் கருங்காலி கதை, உச்சிமாகாளி கதை, கட்டிலவதானம் ஆகியவற்றைக் கூறலாம். இத்தகு கதைகளில் வரும் நாட்டார் தெய்வங்கள் இரண்டாம் நிலை தெய்வங்களாகக் கருதப்படுகின்றன. இவை பெரும்பாலும் துணைத்தெய்வங்களாக வழிபாடு பெறுகின்றன. வேள்வியில் தோற்றுவிக்கப்பட்டு கயிலையில் வரம் பெற்று பூவுலகில் நிலைபெறுவதான கதையமைப்பை இக்கதைக்ளின் பொதுத் தன்மையாகக் கொள்ளலாம்.

மூன்றாம் பகுதியில் அமைந்த வில்லிசைப்பாடல்கள் அகால மரணமடைந்தவர் தொடர்பானவை. தற்கொலை அல்லது கொலை அல்லது விபத்து காரணமாக மரணமடையும் இளைஞனோ கன்னியோ அகால மரணமடைந்தவர்களாகக் கருதப்படுவர். இந்நிலையில் மரணமடைந்தவர் தெய்வத்தன்மை பெற கயிலைக்குச் சென்று வரம்பெற வேண்டும்;பூவுலகில் கோயில் கொள்ள உரிமை பெற வேடும் என்றெல்லாம் குறிப்பிடுகின்றன.

இத்தகைய வில்லிசைப் பாடல்கள் அதிக அளவில் கிடைத்துள்ளன. தென்தமிழ்ப் பகுதிகளில் கிடைக்கின்ற அகாலமரணத் தொடர்புக்கதைப்பாடல்களில், புலமாடன் கதை, நீலசாமி கதை, ஒட்டன் கதை, சேர்வைக்காரன் கதை, தோட்டுக்காரி அம்மன் கதை, பூலங்கொண்டாளம்மன் கதை, எட்டு கூட்டத் தம்புரான் கதை, வலியதம்பி குஞ்சுதம்பி கதை, ஆந்திரமுடையார் கதை, முத்துப்பட்டன் கதை, சிதம்பர நாடார் கதை, வன்னியடி மறவன் கதை, வன்னிராசன் கதை, உடையார் கதை, பிச்சைகாலன் கதை, பொன்னிறத்தாளம்மன் கதை, உலகுடையார் கதை, அன்ந்தாயி கதை, புருஷா தேவிப்பாட்டு ஆகியன குறிப்பிடத்தகுந்தன.
இத்தகு கதைகளில் சிவன் முக்கிய தெய்வமாகவும், தெய்வத்தை உருவாக்குபவராகவும் காட்டப்படுகிறார்.
அகால மரணமடைந்தவர், மரணமடைந்த உடனேயே கயிலை சென்று சிவனிடம் வரம் கேட்டு நிற்றல், சிவன் மட்டுமன்றி முருகன், பார்வதி ஆகிய தெய்வங்களிடம் வரம்பெறச் செல்லுதல், பூவுலகில் கோயில் கொள்ள வரம் கேட்டல்;தன்னுடன் நெருங்கியவர்களும் தெய்வநிலை பெற வரம் கேட்டல்;தங்களைக் கொன்றவர்களையும் அவர்களுடன் தொடபுடையவர்களையும் பழிவாங்க வரம் கேட்டல் போன்றவை எல்லாம் கயிலை மலையிலேயே நிகழ்கின்றன.
தென்தமிழ் பகுதிகளில் வழக்கில் உள்ள நாட்டார் தெய்வங்களுள் சுடலைமாடன் என்ற தெய்வம் முக்கிமானதாகக் கருதப்படுகிறது.


</doc>
<doc id="211779" url="https://ta.wikipedia.org/wiki?curid=211779" title="ஊடகங்களில் பாண்டியர்">
ஊடகங்களில் பாண்டியர்

ஊடகங்களில் பாண்டியர் என்னும் இக்கட்டுரை பாண்டிய வேந்தர்களை முதன்மை கதைத் தலைவர்களாகவோ தலைவனாகவோ கொண்ட புதினங்களைங்களையும் திரைப்படங்களையும் பற்றிய கட்டுரையாகும். இவற்றை ஊடகத்தையும் அந்த கதையின் காலத்தை வைத்து பிரிக்கலாம்.









</doc>
<doc id="211782" url="https://ta.wikipedia.org/wiki?curid=211782" title="சென்னை மாநகர பேருந்து வழித்தடங்கள்">
சென்னை மாநகர பேருந்து வழித்தடங்கள்

சென்னை மாநகர போக்குவரத்துக் கழகம் சென்னை நகரில் இருந்து 50 கி.மீ. தொலைவு வரையில் உள்ள பல்வேறு இடங்களுக்கு சாதாரண மற்றும் சொகுசு ரக பேருந்துகளை இயக்கி வருகிறது. கடந்த 2007-ம் ஆண்டு முதல் பழைய பேருந்துகளை மாற்றி புதிய பேருந்துகள் அறிமுகம் செய்யப்பட்டு வருகின்றன.

புதிதாக அறிமுகம் செய்யப்பட்ட பேருந்துகளில் பெரும்பாலானவை தானியங்கி கதவுகளைக் கொண்ட தாழ்ந்த தரைத்தள சொகுசு ரக பேருந்துகள் ஆகும். வார்க்கப்பட்ட நெகிழி இருக்கைகளையும் கால்களை வைக்க சவுகரியமாக இடவசதி கிடைக்கும் வகையில் இருக்கைகளின் வரிசைகள் அமைக்கப்பட்டுள்ளன. பேருந்துகளி்ல் காற்றோட்டம் மற்றும் வெளிச்சம் நன்றாக இருப்பதோடு சுற்றுச்சூழலை மாசுபடுத்தாத வகையில் குறைந்த அளவு புகையை மட்டுமே வெளியிடும் வகையில் அமைக்கப்பட்டுள்ளன. சொகுசு பேருந்துகள் வெள்ளை வரிசை, நீலநிற வரிசை, மஞ்சள் வரிசை மற்றும் ஆரஞ்சு வரிசை என நான்கு வகைகள் உள்ளன.

2011 நவம்பர் மாதம் வரையிலான புள்ளிவிவரக்கணக்குகள் படி சென்னை மாநகர போக்குவரத்துக் கழகத்திடம் 3,637 பேருந்துகள் உள்ளன. குளுகுளு வசதியுடன் நூற்றுக்கும் மேற்பட்ட வால்வோ பேருந்துகளும் உள்ளன.
Legend: HF- High Frequency Route, NS – Night Service Route, LF – Low Frequency Route




</doc>
<doc id="211787" url="https://ta.wikipedia.org/wiki?curid=211787" title="தேசிய ஓய்வூதியத் திட்டம்">
தேசிய ஓய்வூதியத் திட்டம்

அனைத்து அமைப்புசாரா தொழிலாளர்களும் அனைத்து இந்தியக் குடிமக்களும் முதுமைக் காலத்தில் பயன்பெறும் நோக்குடன் இந்திய அரசால் தேசிய ஓய்வூதியத் திட்டம் (National Pension Scheme) அறிமுகப்படுத்தப்பட்டது. அவர்களது சொந்த விருப்பத்தின் அடிப்படையில் ஓய்வூதியத் திட்டத்தில் சேர்வதற்கு ஏதுவாக, ஓய்வூதியத் திட்டத்தை விரிவுபடுத்தி, அதற்குத் தேசிய ஓய்வூதியத் திட்டம் எனும் பெயர் சூட்டியது. தேசிய ஓய்வூதியத் திட்டம் 01. 05. 2009-ஆம் நாள் முதல் நடைமுறைக்கு வந்தது. 
இந்தப் புதிய தேசிய ஓய்வூதியத் திட்டத்தின்படி தொழிலாளர்கள் மற்றும் பொதுமக்கள் மாதாமாதம் செலுத்தும் குறைந்தபட்ச தன்பங்களிப்பு தொகை ரூபாய் 1000/- அதிக பட்சம் ரூபாய் 12,000/- உடன் இந்திய அரசு தன் பங்கிற்கு ரூபாய் மாதாமாதம் ரூபாய் குறைந்தபட்சம் ரூபாய் 1000/- அதிகபட்சம் ரூபாய் 12,000/- செலுத்தும். இத்திட்டம் தற்போதைக்கு வரும் 2016-2017 நிதியாண்டு வரை தொடரும். இத்திட்டத்தில் சேர்ந்த சந்தாதாரர்கள் இறக்கும் வரை இந்தியா முழுவதும் பயன்படுத்திக் கொள்ளும் வண்ணம், ’நிரந்தர ஓய்வூதிய கணக்கு எண்’ (PRAN) வழங்கப்படும். நிரந்தர ஓய்வூதியக் கணக்கு, இரண்டடுக்கு தனிநபர் கணக்குகளைக் கொண்டுள்ளது:



தேசிய ஓய்வூதியத் திட்டத்தில் சேரும் நிதியை நிர்வகிப்பதற்கு ஓய்வூதிய நிதி ஒழுங்காற்று மற்றும் மேம்பாட்டு ஆணையம்ஒன்றை இந்திய அரசு அமைத்துள்ளது.

தேசிய ஓய்வூதியத் திட்ட நிதிக் கணக்குகளைக் கையாள்வதற்கு, இந்திய அரசு மையக் கணக்கு வைப்பு முகமை (Central Record Keeping Agency) எனும் நிறுவனத்தைத் துவக்கியுள்ளது.




</doc>
<doc id="211788" url="https://ta.wikipedia.org/wiki?curid=211788" title="ஐ சா த டெவில் (திரைப்படம்)">
ஐ சா த டெவில் (திரைப்படம்)

ஐ சா த டெவில் திரைப்படம் 2010ல் தெற்கு கொரியாவில் வெளிவந்த திகில் திரைப்படமாகும். இத்திரைப்படத்தினை இயக்கியவர் கிம் ஜீ-வூண் . இத்திரைப்படம் 2011 சன்டேன்ஸ் திரைப்பட திருவிழாவில் திரையிடப்பட்டது. 

தன்னுடைய மனைவியை கொடூரமாக கொன்றவனை கணவன் தேடிக் கண்டுப்பிடித்து பழிவாங்குவதே இத்திரைப்படமாகும்.

பனிக்கால இரவொன்றில் ஜோ-யான் என்ற பெண்மணி தன்னுடைய காரின் சக்கரமொன்று காற்றிரங்கி இருப்பதால் தனித்திருக்கிறார். அவ்வழியாக வரும் மஞ்சல் நிற பள்ளி வாகனத்தின் ஓட்டுனரான க்யுங் - சுல் அவளுக்கு உதவி செய்ய முன் வருகிறார். ஆனால் பனியில் சக்கரம் உரைந்துவிட்டதாகவும், தற்போது சக்கரத்தினை மாற்ற வழியில்லை என்று கூறிய க்யுங்-சுல் அவளை சுத்தியால் அடித்து மயக்கம் கொள்ளச் செய்கிறார். அதன் பின் தன்னுடைய வீட்டில் அவளை துண்டுதுண்டாக வெட்ட முற்படுகிறான். அவள் தன்னை கொல்லவேண்டாமெனவும், தான் தன்னுடைய வயிற்றில் சிசுவொன்று இருப்பதாகவும் கெஞ்சுகிறாள். ஆனால் அதைப் பெருட்படுததாது, க்யுங் அவளை கொன்றுவிடுகிறான். ஒரு சிறுவன் ஆற்றுப் பாலத்தின் அடியில் ஜோ-யானின் காதுகள் இருப்பதைக் கண்டு காவல்துறையை அழைக்கிறான். இரவுநேரத்தில் ஆற்றில் தடங்களைத் தேடுகின்ற காவல்துறைக்கு ஜோ-யானின் தனியாக வெட்டப்பட்ட தலை கிடைக்கிறது. அதனைக் கண்டு அவளின் கணவனும் (சூ ஹியூன்), தேசிய புலனாய்வு சேவையில் அணிதலைவராக பணிபுரியும் அவளின் தகப்பனும் (ஜாங்) மிகவும் வருந்துகிறார்கள்.

கொலைக்கு காரணமானவர்கள் என்று சந்தேகப்படும் நான்கு நபர்களையும் தேடி சூ ஹியூன் செல்கிறார். அதில் க்யுங்-சுல் வீட்டில் தன் மனைவின் திருமண மோதிரம் இருப்பதை கண்டுபிடிக்கிறார். தனது நண்பனின் உதவியால் கிடைக்கும் தேசிய புலனாய்வு சேவை அலைபரப்பியை உபயோகம் செய்து க்யுங் - சுல் செல்லும் இடங்களைப் பின்தொடர்கிறார். க்யுங் - சுல் எப்போதெல்லாம் பெண்ணுடன் உறவுகொள்கின்றாரோ, அப்போதெல்லாம் அவர்முன்வந்து தாக்குகிறார். இதனைத் தொடர்ந்து க்யுங்-சுல் நண்பனின் வீட்டிற்கு சென்ற இரவு, தன்னை பின்தொடரும் சூ ஹியூன் யாரென்றும், அவர் வைத்த தன்னுள் வைத்த அலைபரப்பியையும் கண்டுபிடிக்கின்றார்.

அதன்பின்பு க்யுங்-சுல், ஜோ-யானின் வீட்டிற்கு சென்று அவருடைய தந்தையையும், சகோதரியையும் கொன்றுவிடுகிறார். இதனையறிந்து சூ ஹியூன் கோபம் கொள்வான் என்பதை உணர்ந்த க்யுங்-சுல் காவல்துறையில் சரணடைய வருகிறார். ஆனால் அதற்குள் சூ ஹியூன் அவரை கடத்தி சென்று தன்னுடைய மனைவியை க்யுங்-சுல் கொன்ற இடத்திலேயே குய்ல்லோடைன் எனப்படும் தலையை வெட்டும் இயந்திரத்தினை அவருடன் பொருத்துகிறார். தன்னை மன்னித்துவிடும்படி க்யுங்-சுல் கோரியும் அவரை மன்னிக்காது வெளியேரி சாலையில் நடந்து செல்கிறார். அப்போது க்யுங்-சுலின் தாயும், தந்தையும் மகனும் அங்கே வந்து கதவினை திறக்க முயலுகிறார்கள், க்யுங்-சுல் தலைவெட்டப்பட்டு மடிகிறார்.

ஐ சா த டெவில் திரைப்படம் ஆகஸ்டு 12, 2010ல் வெளிவந்தது. இத்திரைப்படம் 2011 சன்டேன்ஸ் திரைப்பட திருவிழாவில் திரையிடப்பட்டது. அத்துடன் எண்ணற்ற உலகாலாவிய திரைப்பட விழாக்களிலும் பங்கேற்றது.



</doc>
<doc id="211792" url="https://ta.wikipedia.org/wiki?curid=211792" title="இயேசுவின் மறைந்த வாழ்வு வரலாறு">
இயேசுவின் மறைந்த வாழ்வு வரலாறு

இயேசுவின் மறைந்த வாழ்வு வரலாறு ("Unknown years of Jesus") என்பது, இயேசுவின் இளமைப் பருவத்திற்கும் (12 வயது) அவர் தமது 30ஆம் வயதில் மக்களுக்குப் போதிக்கத் தொடங்கிய காலத்திற்கும் இடைப்பட்ட காலக் கட்டத்தில் அவர் என்ன செய்தார் என்ற மர்மத்தை விளக்குவதற்கான முயற்சியைக் குறிக்கும். கிறித்தவர்களின் புனித நூலாகிய விவிலியத்தில் காணப்படாத பல செய்திகளை உள்ளடக்கி, இயேசுவின் “மறைந்த வாழ்வு” பல விதங்களில் பல நூல்களில் விவரிக்கப்பட்டுள்ளது. இத்தகைய புனைவுகளை மைய நீரோட்ட கிறித்தவ சபைகள் உண்மையென ஏற்பதில்லை.

புதிய ஏற்பாட்டில் அடங்கியுள்ள நான்கு நற்செய்தி நூல்களிலும் காணப்படாத செய்திகளைக் கூறுவதற்காக எழுந்த நூல்கள் பண்டைக் காலத்திலிருந்தே தோன்றியுள்ளன. இயேசுவைப் பற்றிக் குறிப்பாக இரண்டு காலக்கட்டங்கள் ”மர்மமாக” உள்ளன. அவை:

1) இயேசுவின் இளமைப் பருவம்பற்றி நற்செய்திச் செய்திகள் பல உள்ளன. ஆனால் அவர் பன்னிரண்டு வயதில் எருசலேம் கோவிலில் காணாமற்போய், பின்னர் பெற்றோரால் கண்டுபிடிக்கப்பட்டு, அவர்களோடு நாசரேத்துக்குப் போய் அங்கே வாழ்ந்துவந்தார் என்று கூறுவதோடு அந்த இளமைப் பருவச் செய்திகள் நின்றுவிடுகின்றன. அதன் பிறகு 18 ஆண்டுகள் கழிந்து, இயேசுவுக்கு 30 வயது ஆனபோது அவர் திருமுழுக்கு யோவானிடம் யோர்தான் ஆற்றில் திருமுழுக்குப் பெற்றார் என்றும் தமது பணி வாழ்வைத் தொடங்கினார் என்றும் நற்செய்தி நூல்கள் கூறுகின்றன. அப்படி என்றால், 12 வயதிலிருந்து 30 வயது வரை இயேசு என்ன செய்தார்? தம் பெற்றோரோடு வாழ்ந்து வந்தாரா? என்ன தொழில் செய்தார்? வேறு இடங்களுக்கோ நாடுகளுக்கோ போனாரா? - இக்கேள்விகள் ஒரு தொகுப்பு. இவ்வகையான கேள்விகளுக்குப் பலரும் கற்பனைப் புனைவுகளான பதில்களை வரலாற்றில் கொடுத்துள்ளனர்.

2) இன்னொரு கேள்வித் தொகுப்பும் உள்ளது. அதாவது இயேசு உண்மையிலேயே சிலுவையில் இறந்தாரா? அவர் இறந்திருந்தால் அதன் பின் உயிர்பெற்றெழுந்தாரா? வேறு யாராவது இயேசுவின் இடத்தில் சிலுவையில் இறந்திருந்தால் இயேசுவுக்கு என்ன ஆயிற்று? அதன் பிறகு அவர் எத்தனை ஆண்டுகள் வாழ்ந்தார்? என்ன செய்தார்? - இது தொடர்பாக எழுப்பப்பட்ட கேள்விகளும் உள்ளன. இவற்றிற்கும் கற்பனைப் புனைவுகளான பதில்கள் பல காலமாகவே தரப்பட்டுள்ளன.

“இயேசுவின் மறைந்த வாழ்வு” என்று சொல்லும்போது மேலே கூறப்பட்ட முதல் தொகுதிக் கேள்விகளுக்கு என்ன பதில்கள் தரப்பட்டுள்ளன என்று ஆய்வதுதான் நோக்கமே ஒழிய, இரண்டாம் வகைத் தொகுதி சார்ந்த கேள்விகள் அதில் உள்ளடங்கா.

இயேசு தம் இளமைக் காலத்தில் பிரித்தானியாவுக்குச் சென்றார் என்றொரு புனைவு ”ஆர்த்தர் மன்னன் புனைவுகளில்” () உண்டு. இப்புனைவுகள் ஐரோப்பிய நடுக்காலத்தைச் சேர்ந்தவை.

கி.பி. 19-20 நூற்றாண்டுகளில் வேறுசில புனைவுகள் எழுந்தன. அதாவது இயேசு தமது 12ஆம் வயதிற்கும் 30ஆம் வயதிற்கும் இடையே இந்தியாவுக்குப் பயணமாகச் சென்றார் என்றொரு புனைவு; அல்லது யூதேயா பாலைநிலத்தில் “எஸ்ஸேனியர்கள்” () என்ற துறவியர் கூட்டத்தில் சேர்ந்து பயின்றார் என்று மற்றொரு புனைவு.

இன்று விவிலிய ஆய்வில் ஈடுபட்டுள்ள அறிஞர்களுள் மிகப் பெரும்பான்மையோர் மேற்கூறிய புனைவுகளுக்கு எந்தவொரு ஆதாரமும் கிடையாது என்று அப்புனைவுகளை ஒதுக்குகின்றனர். இயேசு தம் 12 வயதிலிருந்து 30 வயது வரை என்ன செய்தார் என்பது பற்றி நமக்குத் தெரியவில்லை என்பது மட்டுமே அவர்களுடைய பதிலாக உள்ளது.

இயேசு சிலுவையில் இறக்கவில்லை என்றும், அவருக்குப் பதிலாக வேறொருவரே இறந்தார் என்றும், அந்நிகழ்ச்சிக்குப் பிறகு இயேசு இன்னும் பல ஆண்டுகள் உயிர்வாழ்ந்தார் என்றும் அமைந்த புனைவுளையும் விவிலிய அறிஞர்கள் ஆதாரமற்றவை என்று தள்ளிவிடுகிறார்கள்.இத்தகைய கதைகள் எல்லாம் வெறும் புனைவுகளே என்றும், அவற்றிற்கு யாதொரு வரலாற்று அடிப்படையும் இல்லை என்றும் அவர்கள் எண்பிக்கிறார்கள்.

இயேசுவின் குழந்தைப் பருவம்குறித்து விரிவான செய்திகளைத் தருகின்ற நற்செய்தி நூல்கள், அவருக்கு 12 வயது நிரம்பியது வரையும்தாம் தகவல்கள் தருகின்றன. அதன் பிறகு அவருக்கு 30 வயது ஆகும் வரையிலான 18 ஆண்டுகள்பற்றி எந்தத் தகவலும் ஆங்கு இல்லை. 

இயேசுவுக்குப் பன்னிரண்டு வயது ஆனதும் என்ன நடந்தது என்பதை மிகச் சுருக்கமாக லூக்கா நற்செய்தி எடுத்துக் கூறுகிறது: 
கிறித்தவ மரபுப்படி, இயேசு தம் பெற்றோரோடு கலிலேயாவில் வாழ்ந்துவந்தார்.அந்தக் காலக்கட்டத்தில் இயேசு என்ன செய்தார் என்பது பற்றி நமக்கு உறுதியாக எதுவும் சொல்ல வரலாற்று அடிப்படி இல்லை என்றுதான் விவிலிய அறிஞர் கூறுகின்றனர்.

யூத சமயத்தில் சிறுவர்கள் தம் சிறுபருவத்தைத் தாண்டி, இளமைப் பருவத்தை எட்டுவது 12 வயதைத் தாண்டும்போது ஆகும். அதிலிருந்து அவர்கள் யூத சமயச் சடங்குகளை நிறைவேற்றக் கடமைப்பட்டவர்கள். இதற்கான சடங்கு “பார் மிட்ஸ்வா” () என்று அழைக்கப்படுகிறது. அதுபோலவே 30 வயது ஆகும்போது ஓர் ஆண், குருத்துவப் பணி ஆற்றும் வயதை அடைகிறார். இயேசுவின் வாழ்வில் இந்த இரு ஆண்டுகளும் (12, 30) குறிக்கப்படுவது அவருடைய குருத்துவப் பணியைக் காட்டுவதற்காக இருக்கலாம் என்று அறிஞர் கருதுகின்றனர்.இவ்வாறு இந்த இரு எண்களும் சிறப்புப் பொருள் கொண்டனவாகலாம்.

மாற்கு நற்செய்தியில் வரும் ஒரு சிறு பகுதி இயேசுவின் தொழில்பற்றி ஒரு குறிப்பைத் தருகிறது. இயேசு தம் சொந்த ஊரான நாசரேத்து சென்று அங்கு தொழுகைக் கூடத்தில் கற்பித்தார். அப்போது மக்கள் அவருடைய பேச்சுத் திறனைக் கண்டு வியப்புற்று, 

மேலும் மத்தேயு நற்செய்தி 13:55இல் இயேசுவின் சொந்த ஊர் மக்கள் அவருடைய ஞானத்தையும் பேச்சுத்திறனையும் கண்டு வியந்து கூறியது கீழ்வருமாறு உள்ளது: 
என்று கேட்டார்கள்.இதிலிருந்து, தச்சுத் தொழில் இயேசுவின் வளர்ப்புத் தந்தையான புனித யோசேப்பின் தொழிலாக இருந்தது என்றும், இயேசுவும் அத்தொழிலை நன்கு அறிந்தவரே என்றும் ஊகிக்க முடிகிறது.

நாசரேத்து சிறிய ஊராக இருந்தாலும் அதை அடுத்து இருந்த “செப்போரிசு” () என்ற நகரத்தை மீளவும் கட்டி எழுப்பும் பணியில் பேரளவிலான தொழிலாளர்கள் ஈடுபட்டிருந்தார்கள் என்று கூறுகின்ற வரலாற்று ஏடுகள் உள்ளன. எனவே, இயேசுவின் இளமைப் பருவத்திலும் அவர் 20-30 வயதினாராக இருந்தபோதும் கட்டடங்களுக்குத் தேவையான மர வேலைகளில் ஈடுபட்டிருந்ததற்கு அடிப்படை உள்ளது என்று பேட்டி என்னும் அறிஞரும் பிற அறிஞர்களும் கூறுகின்றனர்.

1940-50களில் பாலத்தீனத்தின் சாக்கடல் அருகே சில குகைகளில் பண்டைக்கால ஏட்டுச் சுருள்களின் பகுதிகள் கண்டெடுக்கப்பட்டன. தோல், பப்பைரசு போன்ற ஊடகங்களில் எழுதப்பட்ட அந்த ஏட்டுப் பகுதிகள் “சாக்கடல் சுருளேடுகள்” () என்று அழைக்கப்படுகின்றன. இந்த ஏடுகளில் சில, இயேசு வாழ்ந்த காலத்தைச் சார்ந்த எஸ்ஸேனியர்கள் என்ற யூத குழுவினரின் படைப்பாக்கமாக இருக்கலாம் என்று அறிஞர்கள் கருதுகின்றனர். இக்குழுவினரிடம் இயேசு ஒரு வேளை கல்வி பயின்றிருக்கக்கூடும் என்றொரு கருத்து உள்ளது. எட்மண்ட் வில்சன் என்பவர் தாம் எழுதிய ஒரு புதினத்தில் இக்கருத்தை முதன்முறையாக 1955இல் வெளியிட்டார்.வேறுசில அறிஞரும் இதே கருத்தை வெளியிட்டனர்.

இன்னும் சில ஆசிரியர்கள் இயேசு அக்கால யூதேயாவில் பெரும்பான்மையினராக வாழ்ந்த பரிசேயர் குழுவினரிடம் கல்வியறிவு பெற்றிருக்கலாம் என்று நினைக்கின்றனர். அதற்கு அவர்கள் தருகின்ற விளக்கம் என்னவென்றால், ஏறக்குறைய இயேசுவுக்கு சமகாலத்து வரலாற்றாசிரியரான பிளாவியுஸ் ஜோசேஃபஸ் என்பவர் பரிசேயர், சதுசேயர், எஸ்ஸேனியர் ஆகிய மூன்று குழுக்களைச் சார்ந்தவர்களிடமும் கல்வி பயின்றார். இயேசு பரிசேயர்களின் இயக்கத்தை நன்கு அறிந்திருந்தார். தம் பணிக்காலத்தில் பரிசேயரோடு பல முறை விவாதங்களில் ஈடுபட்டார். எனவே அவர் கல்வி பெற்ற நாள்களில் பரிசேயரைப் பற்றி அவர் பலவற்றைத் தெரிந்திருக்க வேண்டும் என்று கூறுவர்.

கிறித்தவ திருச்சபைகள் அதிகாரப்பூர்வமான நற்செய்தி நூல்களாக ஏற்பவை நான்கு மட்டுமே. அவை மத்தேயு, மாற்கு, லூக்கா, யோவான் என்பவை ஆகும். இவை தவிர கி.பி. முதல் நூற்றாண்டுகளில் இயேசுவின் போதனை மற்றும் வாழ்க்கை பற்றி எடுத்துக் கூறுகின்ற வேறுசில நுல்களும் எழுந்தன. அவற்றைக் கிறித்தவ திருச்சபைகள் அதிகாரப்பூர்வமானவை என்று ஏற்பதில்லை. இவை “புற நூல்கள்” () என்று அழைக்கப்படுகின்றன. ஏற்கப்பட்ட நான்கு நற்செய்திகளிலும் இயேசு 12 வயதுமுதல் 30ஆம் வயதுவரை என்ன செய்தார் என்பது பதிவுசெய்யப்படாததால், அந்த வெற்றிடத்தை நிரப்பும் வகையில் “புற நூல்கள்” பல புனைவுகளை உருவாக்கின. 

இயேசு தம் இளமைப் பருவத்தில் பிரித்தானியாவுக்குச் சென்றார் என்று சில புனைவுகள் எழுந்தன. அவை தரும் தகவல்கள் தமக்குள் வேறுபடுகின்றன. ஒரு கதை இயேசு பிரித்தானிய சென்றதை நற்செய்திகளில் வருகின்ற அரிமத்தியா யோசேப்பு என்பவரோடு தொடர்பு படுத்துகின்றது.இயேசு சிலுவையில் இறந்ததும் அவருடைய உடலைப் பிலாத்துவின் அனுமதியோடு ஒரு கல்லறையில் அடக்கம் செய்தவர்தான் அரிமத்தியா ஊரைச் சேர்ந்த யோசேப்பு என்பவர். இத்தகவல் மத்தேயு 27:57-61, மாற்கு 15:42-47, லூக்கா 23:30-35, யோவான் 19:38-42 ஆகிய பகுதிகளில் காணப்படுகிறது.

இந்த அரிமத்தியா யோசேப்பு என்பவர், இயேசு சிலுவையில் தொங்கியபோது சிந்திய இரத்தத்தை ஒரு கிண்ணத்தில் பிடித்தாராம். அந்தக் கிண்ணத்தை ஒருசிலரிடம் கொடுத்துப் பிரித்தானியாவுக்கு அனுப்பிவைத்தாராம். இவ்வாறு பிரித்தானியா சென்ற இக்கிண்ணம் 12ஆம் நூற்றாண்டின் இறுதியில் பிரித்தானியாவில் எழுந்த ஆர்த்தர் மன்னன் புனை கதைகளோடு () தொடர்புபடுத்தப்பட்டது.

இயேசு தம் இளமைப் பருவத்தில் பிரித்தானியாவுக்குச் சென்றதாகக் கூறும் இப்புனை கதைப்படி, இயேசு மெண்டிப் பகுதியில் ப்ரிடி என்னும் இடத்தில் வாழ்ந்தாராம். அன்கு கிளாஸ்டன்பரி என்னும் இடத்தில் ஒரு குடிசை கட்டி அங்குத் தங்கியிருந்தாரம்.இக்கதையை உள்ளடக்கி, வில்லியம் பிளேக் என்ற 19ஆம் நூற்றாண்டு ஆங்கிலக் கவிஞர் ஒரு கவிதை எழுதினார்.

இக்கதையின் மற்றொரு பாடம் இவ்வாறு உள்ளது: யோசேப்பு என்ற பெயருடைய ஒரு தகர வியாபாரி இருந்தாராம். இயேசுவின் வளர்ப்புத் தந்தையான புனித யோசேப்பின் மரணத்திற்குப் பிறகு அந்த யோசேப்பு என்பவர் சிறுவன் இயேசுவைத் தம் பாதுகாப்பில் வைத்திருந்தாராம்.இவ்வாறு இயேசுவின் பிரித்தானியப் பயணம் புனை கதையில் உறுதி பெற்றது.

வேறு சிலர், இயேசு பிரித்தானியாவுக்குச் சென்று அங்கு, ”த்ரூயிட்” () என்ற துறவியர் குழுவிடம் கல்வி பயின்றார் என்று புனை கதைகள் எழுதினார்கள்.

லூயி ஜாக்கோலியோ என்பவர் () 1869இல் இயேசுவின் வாழ்க்கை பற்றி "La Bible dans l'Inde, Vie de Iezeus Christna" என்றொரு நூலைப் பிரஞ்சு மொழியில் எழுதினார்.அந்நூலில் அவர் இயேசு இந்தியாவுக்குச் சென்றார் என்று வெளிப்படையாகக் கூறாவிடினும், இயேசு இந்தியாவுக்குச் சென்றிருக்கக்கூடும் என்ற தம் ஊகத்தைத் தெரிவித்தார்.

ஜாக்கோலியோ இயேசுவின் வரலாற்று நிகழ்ச்சிகளையும் கிருஷ்ணரின் வரலாற்று நிகழ்ச்சிகளையும் ஒன்றோடொன்று ஒப்பிட்டுப் பார்த்தார். அந்த இரு வரலாறுகளிலும் வருகின்ற நிகழ்ச்சிகளுக்கிடையே மிகப் பெரும் ஒற்றுமை உள்ளதை அவர் கண்டார். அதிலிருந்து ஜாக்கோலியோ கீழ்வரும் முடிவுக்கு வந்தார்: அதாவது, கிருஷ்ணரின் வராலாறு என்பது ஒரு புனைகதை. அந்தப் புனைகதையையின் அடிப்படையில் இயேசு பற்றிய புனைகதையும் உருவானது.

மேற்கூறிய கருத்து ஏற்கத்தகாதது என்று அறிஞர் முடிவுசெய்கின்றனர். முதன்முதலில் “கிறிஸ்து” என்ற பெயர் “கிறிஸ்த்ணா” ("Christna") என்ற பெயரின் திரிபு என்று ஜாக்கோலியோ கூறுவது தவறு என்றும், அவர் "Krishna" என்ற பெயரைத் தம் விருப்பம்போல் மாற்றியுள்ளார் என்றும் தெரிகிறது. மேலும் அவர், “கிறிஸ்த்ணாவை” அவருடைய சீடர்கள் “இயேசேயுஸ்” ("Jezeus") என்று அழைத்ததாகவும் அதற்கு “தூய்மையே உருவானவர்” என்று பொருள் என்றும் கூறுகிறார். இதை மறுத்து, மாக்ஸ் முல்லர் என்னும் சமசுக்கிருத அறிஞர் “இயேசேயுஸ்” என்ற சொல் சமசுக்கிருத மொழியிலேயே இல்லை என்றும், அச்சொல்லை ஜாக்கோலியோ தம் சொந்த விருப்பப்படி உருவாக்கிக்கொண்டார் என்றும் நிரூபித்துள்ளார்.மேலும், கிருஷ்ணர் வாழ்ந்ததாகக் கூறப்படும் காலமும், இயேசுவின் காலமும் ஒன்றன்று.

நிக்கோலாசு நோட்டோவிச் () என்பவர் உருசிய நாட்டவர். 1887இல் அவர் போர்ச் செய்திகளைப் பத்திரிகைகளுக்கு அனுப்பும் பணியைச் செய்துகொண்டிருந்தார். அப்போது அவர் ஜம்மு-காஷ்மீரில் உள்ள லடாக் பகுதில் அமைந்துள்ள ஹேமிஸ் () என்ற திபெத்திய-புத்த மடத்தில் “மனிதருள் மாமனிதர்:புனித இஸ்ஸாவின் வரலாறு” ("Life of Saint Issa, Best of the Sons of Men") என்ற பழைய ஏடு ஒன்றினைக் கண்டுபிடித்ததாகவும் அதில் இயேசுவின் வாழ்க்கை பற்றி அரிய செய்திகள் அடங்கியிருந்ததாகவும் உலகுக்கு அறிவித்தார். “ஈசா” என்பது அரபி மொழியில் இயேசுவைக் குறிக்கும் சொல்.

நோட்டோவிச் தாம் லடாக் பகுதியின் திபெத்திய-புத்த மடத்தில் கண்டுபிடித்ததாகக் கூறிய பழைய ஏட்டின் மொழிபெயர்ப்பு என்று கூறி பிரஞ்சு மொழியில் "La vie inconnue de Jesus Christ" (ஆங்கிலம்: "Unknown Life of Jesus Christ") என்ற நூலை 1894இல் வெளியிட்டு, அதில் அவர் அந்த ஏட்டை எவ்வாறு கண்டிபிடித்தார் என்பதையும் ”உண்மையான வரலாற்று நிகழ்ச்சியாக” எடுத்துரைத்தார்.

நோட்டோவிச் வெளியிட்ட நூலும் அதில் அவர் தாமாகவே திபெத்திய-புத்த மடத்தில் கண்டுடித்ததாகக் கூறிய “பழைய ஏடு” பற்றிய செய்தியும் பெரிய சர்ச்சையைக் கிளப்பிவிட்டது. அந்நூலை வாசித்த இந்தியவியல் அறிஞரான மாக்ஸ் முல்லர் உடனடியாக அதற்கு மறுப்புத் தெரிவித்தார். அதாவது, முல்லர் கருத்துப்படி, ஒன்றில் லடாக் புத்த மடத்துத் துறவிகள் நோட்டோவிச்சை ஏமாற்றியிருக்க வேண்டும் அல்லது நோட்டோவிச் தாமே இயேசு பற்றி ஒரு கதை புனைந்திருக்க வேண்டும் 

நோட்டோவிச் நுலின் சுருக்கம் இது: இயேசுவின் வரலாறு இசுரயேல் மக்கள் எகிப்துக்குச் சென்றதிலிருந்து தொடங்குகிறது. அவர்களை மோசே எகிப்திய அடிமைத் தளையினின்று விடுவித்தார். பின்னர் உரோமையர் அவர்கள்மேல் வெற்றிகொண்டு அவர்களுடைய நிலத்தை ஆக்கிரமித்தார்கள். அக்காலக் கட்டத்தில் இயேசு பிறந்தார். 12 வயதுவரை தம் பெற்றோரோடு வாழ்ந்த இயேசு, 13 வயதில் ஒரு வர்த்தகக் குழுவினரோடு சேர்ந்து கவுதம புத்தரின் போதனைகளை அறிந்துகொள்ளும் பொருட்டு இந்தியாவின் சிந்து பகுதிக்கு வந்தார். முதலில் அவர் சமணத் துறவிகளைச் சந்தித்தார். பின்னர் அவர் பாளி மொழி கற்று, பவுத்த துறவிகளோடு 6 ஆண்டுகள் பயின்றார். தொடர்ந்து 6 ஆண்டுகள் இயேசு இந்தியாவின் பல புண்ணியத் தலங்களைச் சந்தித்து அங்கு பயிற்றுவித்தார். தமது 29ஆம் வயதில் அவர் தம் சொந்த நாட்டுக்குத் திரும்பிச் சென்று அங்கு போதிக்கலானார். பின்னர் அவர் எருசலேம் நகருக்குச் சென்றார். ஆனால் உரோமை ஆளுநராக இருந்த பொந்தியு பிலாத்து, மற்றும் யூத மதத்தலைவர்கள் இயேசுவைக் கலகக்காரராகப் பார்த்தார்கள். அவர் தம்மைக் “கடவுளின் மகன்” என்று கூறியதாகக் காட்டி, அவர் இறைநிந்தை செய்ததாகக் குற்றம் சாட்டி, அவரைக் கைதுசெய்து அவரைக் கொன்றுபோட்டார்கள். அவரைப் பின்பற்றியவர்கள் துன்புறுத்தப்பட்டார்கள். அவருடைய சீடர்கள் அவருடைய போதனைகளை எல்லா இடங்களுக்கும் சென்று பரப்பினார்கள். 

நோட்டோவிச், இயேசு பற்றிய மேற்கூறிய செய்திகளை லடாக் பகுதி புத்த மடத்தில் கண்டுபிடித்த ஏட்டிலிருந்தும் புத்த துறவிகளிடமிருந்தும் பெற்றதாகக் கூறியது உண்மைதானா என்று அறிய பல ஆய்வாளர்கள் முனைந்தனர். அவர்களுள் ஒருவர் மாக்ஸ் முல்லர். அவர் லடாக்கின் ஹேமிஸ் புத்த மடத்தின் தலைவருக்குக் கடிதம் எழுதி, நோட்டோவிச் பற்றியும் அவர் கண்டெடுத்ததாகக் கூறிய ஏடுபற்றியும் விசாரித்தார். அதற்கு மடத் தலைவர், தாம் பொறுப்பேற்று பதினைந்து ஆண்டுகள் ஆகின்றன என்றும், அக்காலக் கட்டத்தில் வெளிநாட்டைச் சார்ந்த எவரும் தங்கள் மடத்திற்கு வந்ததில்லை என்றும், நோட்டோவிச் குறிப்பிட்ட “இயேசு பற்றிய பழைய ஏடு” தம் மடத்தில் கிடையாது என்றும் பதில் எழுதினார்.

ஆர்ச்சிபால்டு டக்ளஸ் () என்ற மற்றொரு ஆய்வாளரும் ஹேமிஸ் இதுபற்றிய ஆய்வில் இறங்கினார். அவர். நேரடியா அந்த மடத்திற்கே சென்று தலைமைத் துறவியைச் சந்தித்து உரையாடியானார். அப்போதும் அத்துறவி மாக்ஸ் முல்லருக்குக் கடிதத்தில் எழுதியதையே டக்ளசிடமும் எடுத்துக் கூறினார். அதாவது நோட்டோவிச் ஒருபோதும் லடாக் புத்தமடத்திற்குச் சென்றதில்லை. 

நோட்டோவிச் சொன்ன அனைத்துமே கட்டுக்கதை என்பது தெளிவாயிற்று. இந்தியவியல் அறிஞர் லியோப்போல்டு ஃபோன் ஷ்ரேடர் () என்பவர் நோட்டோவிச் கூறியது “மாபெரும் புளுகு” ("big fat lie") என்று வர்ணித்தார். வில்கெல்ம் ஷ்னேமெல்கெர் ( என்பவரும் அவ்வாறே கூறியுள்ளார்.

நோட்டோவிச் வேண்டுமெனறே கதை எடுத்துக்கட்டி, தம் நூலில் உண்மைபோல் வெளியிட்டதை அறிஞர்கள் வெளிச்சமிட்டுக் காட்டிய பிறகும், அவர் முதலில் தாம் சொன்னது உண்மையே என்று கூறினார். 

ஆனால் வரலாற்றாளர்கள் நோட்டோவிச்சின் கதை கட்டுக்கதையே என்று காட்டிய சிறிது காலத்துக்குப் பின்பு நோட்டோவிச் தம் நூலுக்கான ஆதாரங்கள் போலி என்று ஒத்துக்கொண்டார்.

“லடாக் புத்த மடத்தில் இயேசு பற்றிய ஆவணத்தை நோட்டோவிச் கண்டெடுத்தார் என்பது முற்றிலும் பொய் என்றும், அத்தகைய ஆவணம் ஒன்று அங்கு கிடையாது என்றும் எல்லா அறிஞர்களும் ஒத்துக்கொள்கின்றனர். தமது போலிக் கதையை வெளியிட்டு அவர் பெரும் செல்வம் சேர்த்தார். பிரபலியமும் அடைந்தார்” என்று பார்ட் ஏர்மான் () என்ற அறிஞர் கூறுகிறார்.

இவர் 1908இல் “இயேசு கிறித்து பற்றிய கும்ப கால நற்செய்தி” ( என்றொரு நூலை வெளியிட்டார். அந்நூலில் டவுலிங்குக்கு வானவெளியிலிருந்து வழங்கப்பட்ட ஏடுகளில் இயேசு பற்றி எழுதப்பட்டிருந்தவை அடங்கியிருந்தன என்று அவர் கூறினார். குறிப்பாக, இயேசு தம் 12 வயதிலிருந்து 30 வயது வரை எந்தெந்த இடங்களுக்குப் பயணம் செய்து, கல்வி பயின்று, போதித்தார் என்பது தமக்கு வெளிப்படுத்தப்பட்டதாக அவர் கூறினார். மேலும் இயேசு தம் இளமைப் பருவத்தில் இந்தியா, திபெத்து, பெர்சியா, அசீரியா, கிரீசு, எகிப்து ஆகிய பிரதேசங்களுக்குச் சென்று அங்கு கல்வியறிவு பெற்றார் என்றும் அங்கிருந்த மக்களுக்கு நற்செய்தியை அறிவித்தார் என்றும் டவுலிங் தம் நூலில் கூறுகிறார்.

டவுலிங் எழுதிய நூலில் உள்ள சில கருத்துகளை எடுத்து, அவற்றை அகமதியா கருத்துகளோடும் பிற சமய இயக்கங்களின் கருத்துகளோடும் இணைத்து ஹோல்கர் கெர்ஸ்டென் () என்பவர் இயேசு பற்றிப் புதியதொரு பார்வையை முன்வைத்தார்.

இயேசு தம் இளமைப் பருவத்தில் இந்தியா, திபெத்து போன்ற தூர இடங்களுக்குச் சென்று கல்வி பயின்றார் என்றும் அங்கு போதித்தார் என்றும் கூறுவதற்கு எந்த வரலாற்று ஆதாரமும் கிடையாது என்று விவிலிய அறிஞர்கள் கூறுகிறார்கள். எனவே, விவிலிய அறிஞர்கள், மேலே கூறிய ஜாக்கோலியோ, நோட்டோவிச், டவுலிங் போன்றோர் இயேசு இந்தியாவுக்குச் சென்றார் அல்லது வேறு நாடுகளுக்குப் போனார் என்று கூறுவது வெறும் கற்பனையே என்ற முடிவுக்கு வருகின்றனர். இதற்கு எடுத்துகாட்டாக, கீழ்வரும் ஆசிரியர்களைக் குறிப்பிடலாம்: இராபர்ட் ஃபான் ஃபூர்ஸ்ட், மாற்கஸ் போர்க்ஜான் டோமினிக் க்ரோசான்
, லெஸ்லி ஹூல்டென்.
, பவுலா ஃப்ரெட்ரிக்சென்.

சில நூலாசிரியர்கள் இயேசுவின் வரலாற்றைக் கூறும்போது, இயேசு சிலுவையில் அறையப்பட்டது, உயிர்துறந்தது போன்ற பொருள்கள் பற்றியும், அவர் சிலுவையில் உயிர்துறக்கவில்லை என்றால் பின்னர் வேறு எங்காவது சென்றாரா என்பது பற்றியும் பல புனைகதைகளை உருவாக்கியுள்ளனர்.

சிலர் இயேசு உண்மையிலேயே சிலுவையில் அறையப்படவில்லை என்கின்றனர். வேறு சிலர் அவர் சிலுவையில் அறையப்பட்டாலும் உயிர் துறக்கவில்லை என்கின்றனர். அதன் பிறகு அவர் இயற்கை மரணம் எய்துமுன் அவர் காஷ்மீர் சென்றார் என்றொரு கருத்தும், உரோமை சென்றார் என்றொரு கருத்தும், யூதேயாவின் மசாதா முற்றுகையின்போது அங்கு சென்றார் என்றொரு கருத்தும் வெளியிடப்பட்டுள்ளன.

குரான் 4:157-158 பகுதியின் அடிப்படையில் பெரும்பான்மையான முசுலிம்கள் இயேசு உண்மையிலேயே சிலுவையில் அறையப்படவில்லை என்கின்றனர். வேறொருவரை கடவுள் இயேசுபோல் தோற்றமளிக்கச் செய்தார் என்றும், அந்த மனிதரையே சிலுவையில் அறைந்தார்கள் என்பதும் அவர்கள் கருத்து. அவ்வாறு உண்மையிலேயே சிலுவையில் அறையப்பட்டவர் யூதாசாகவோ சிரேன் ஊர் சீமோனாகவோ இருந்திருக்கலாம். மேலும், இயேசு கடவுளின் வல்லமையால் நேரடியாக விண்ணகத்திற்கு எடுத்துக்கொள்ளப்பட்டார் என்றும், அவர் மீண்டும் வருவாரென்றும் முசுலிம்கள் நம்புகின்றனர்.
இசுலாம் சமயத்தின் பிரிவான அகமதியா இயக்கத்தைத் தோற்றுவித்தவர் மிர்சா குலாம் அஹ்மத். முசுலிம்கள் பொதுவாகத் திருக்குரானின் பகுதிகள் என்று ஏற்பனவற்றிற்கும் மேலதிகமான சில பகுதிகளையும் அகமதியா இயக்கத்தினர் திருக்குரானாகவே கருதுகின்றனர். அதன்படி, இயேசு காஷ்மீர் சென்றார் என்றும், அங்கு நூற்று இருபது வயதில் இறந்தார் என்றும் உளதாம். காஷ்மீரில் இயேசுவின் கல்லறை உள்ளதாகவும் அவர்கள் கூறுகின்றனர். 1747இல் இசுலாம் சமயத்து சுபி புலவர்களுள் ஒருவரான குவாஜா முகம்மது ஆசாம் திதமாரி என்பவர் ”காஷ்மீரின் வரலாறு” என்றொரு நூல் எழுதினார். அதில் அவர், “வெளிநாட்டைச் சேர்ந்த ஓர் இறைவாக்கினர்” “யூஸ் ஆசாஃப்” என்னும் பெயர் குறிப்பிட்ட கல்லறையில் காஷ்மீரின் சிறிநகரில் உள்ள ரோசா பால் என்னும் திருத்தலத்தில் கல்லறையில் வைக்கப்பட்டுள்ளார் என்று குறிப்பிட்டிருந்தார். அக்கல்லறை இயேசுவின் கல்லறைதான் என்றொரு புனைவு வரலாறு எழுந்தது. அதாவது, “யூஸ் ஆசாஃப்” என்பது “இயேசு”தான் என்ற கருத்து எழுந்தது. ஆனால் இக்கருத்துக்கு வரலாற்று அடிப்படை இல்லை என்றும், இது ஒரு கட்டுக்கதை என்றும் பவுல் பாப்பாஸ் என்னும் அறிஞர் எழுதுகிறார்.

இந்திய ஆன்மிகவாதியான மேகர் பாபா () என்பவரும் இயேசுவின் இறுதி நாட்கள்பற்றிக் கருத்துத் தெரிவித்துள்ளார். அவருடைய கருத்துப்படி, இயேசு சிலுவையில் அறையப்பட்டபோது உண்மையிலேயே இறக்கவில்லையாம். மாறாக, நிர்விகல்ப சமாதி நிலையை அடைந்தாராம். அதாவது சாதாரண நினைவு நிலையைக் கடந்து கடவுளோடு ஐக்கியமானாராம். மூன்று நாள்களுக்குப் பின் மீண்டும் நினைவு நிலைக்குத் திரும்பினாராம். பிறகு இயேசு தம் சீடர்களான பர்த்தலமேயு, யூதா போன்ற சிலரோடு தம்மை அடையாளம் காட்டிக்கொள்ளாமல் இரகசியமாகக் கிழக்கு நோக்கிப் புறப்பட்டாரம். இதுவே “இயேசுவின் உயிர்த்தெழுதல்” என்று அழைக்கப்படுகிறது என்று மேகர் பாபா கூறுகிறார். மேலும் அவர் கூற்றுப்படி, இயேசு இரகசியமாக இந்தியா வந்தபின் மேலும் கிழக்கு நோக்கிச் சென்று பர்மாவின் ரங்கூன் சென்று அங்கு சிறிதுகாலம் தங்கியிருந்தார். பின் வடக்காகச் சென்று காஷ்மீர் போய் அங்கே நிலையாகத் தங்கினார் இயேசு என்று மேகர் பாபா கூறுகிறார். இயேசு தம் ஆன்மிகப் பணி முடிவடைந்ததும் தம் உடலை விட்டுச் சென்றாராம். பன்னிரு திருத்தூதர்களும் இயேசுவின் உடலைக் காஷ்மீரின் கான் யார் மாவட்டத்தில் ஹார்வான் என்ற இடத்தில் அடக்கம் செய்தார்களாம்.இயேசு பற்றி மேகர் பாபா புனைந்த இக்கதையை சுவாமி அபேனாந்தா, சங்கராச்சாரியார், சத்ய சாயி பாபா போன்றோரும் வேறு சிலரும் ஏற்கின்றனர்.

1981ஆம் ஆண்டு ஹோல்கெர் கெர்ஸ்டன் என்னும் செருமானிய எழுத்தாளர் “இயேசு இந்தியாவில் வாழ்ந்தார்” என்ற நூலில் தம் கருத்தைத் தெரிவித்தார்.அவருடைய கருத்து புதிதன்று. மாறாக, ஏற்கெனவே நோட்டோவிச், மேகர் பாபா போன்றவர்கள் கூறியவற்றைச் சற்றே விரித்து அவர் இயேசுவின் மறைந்த வாழ்வைக் கதையாகப் புனைந்துள்ளார். அதைக் குந்தெர் க்ரேன்போல்ட் என்பவர் தமது “இந்தியாவில் இயேசு என்னும் கட்டுக்கதைக்கு முற்றுப்புள்ளி” ("Jesus in Indien. Das Ende einer Legende" (Munich, 1985)) என்னும் நூலில் ஆதாரங்களுடன் மறுத்துள்ளார். வில்ஹெல்ம் ஷ்னேமெல்கெர் என்பவரும் மறுப்பு அளித்துள்ளார்.இக்கதைக்கு அடித்தளம் இல்லை என்பதே அறிஞர் கருத்து.ஜெரால்டு ஒகாலின்சு (Gerald O'Collins) என்னும் அறிஞர் கூற்றுப்படி, கெர்ஸ்டன் புனைந்த கதை ஒரு ஏமாற்று வித்தை.

இயேசு பற்றி மேலே விளக்கப்பட்ட புனைவுகள் தவிர வேறுசில கதைகளும் உருவாக்கப்பட்டுள்ளன. எடுத்துக்காட்டாக, பார்பரா தீரிங் () என்பவர் தாம் 1992இல் எழுதிய "Jesus the Man" என்ற நூலில் கீழ்வரும் புனைவைத் தருகிறார்: அதாவது, சிலுவையில் இயேசுவும் யூதாசு இஸ்காரியோத்தும் அறையப்பட்டனராம். யூதாஸ் இறந்துபோக, இயேசு சிலுவையில் உயிர்நீக்கவில்லை. பின் அவர் மகதலா மரியாவை மணந்துகொண்டாராம். மத்தியதரைக் கடல் பகுதிகளில் பயணம் செய்தாராம் உரோமையில் இறந்தாராம்.

1995இல் கென்னத் ஹோஸ்கிங் என்பவரும் இயேசு சிலுவையில் அறையப்பட்டாலும் உயிர் துறக்கவில்லை என்று கூறுகிறார். சாக்கடல் சுவடிகள் குறிக்கின்ற “நீதி ஆசிரியர்” என்பவர் இயேசுவே என்கிறார் அவர். அவர் கருத்துப்படி, இயேசு உரோமையருக்கு எதிராக நிகழ்ந்த போரில் (கி.பி. 73-73) யூதர்களின் படைக்குத் தலைமை தாங்கிப் போரிட்டு இறந்தாராம்.

மார்மோன் மதத்திற்கு அடிப்படையான “மார்மோன் நூல்” என்னும ஏட்டின்படி, இயேசு தாம் உயிர்த்தெழுந்தபின்னர், அமெரிக்காவின் முதல்குடி மக்களைச் சந்தித்தாராம். 

”விவிலிய மர்மங்கள்” ("") என்ற தலைப்பில் 1996இல் உருவாக்கப்பட்ட செய்திப்படத்தில் இயேசு இந்தியா சென்றார் என்ற கருத்தைப் பற்றிய நேர்காணலில் பல அறிஞர்கள் பங்கேற்றனர்.

எட்வர்டு டி. மார்ட்டின் என்பவர் 2008இல் "King of Travelers: Jesus' Lost Years in India" என்றொரு நூல் எழுதினார். அது "Jesus in India" என்ற பெயரில் 2008இல் திரைப்படமாக்கப்பட்டது. 

இயேசு பற்றிய மற்றொரு புனைவு "" என்ற தலைப்பில் கிறிஸ்தோபர் மூர் என்பவரால் வெளியிடப்பட்டது. அப்புதினத்தில் ஆசிரியர், இயேசுவுக்கு மிக நெருக்கமான சிறுவயது நண்பராக பிஃப் (Biff) இருந்ததாகவும், அந்த நண்பரே இயேசுவின் கதையை எடுத்துக்கூறுவதாகவும் கற்பனை செய்துள்ளார். இயேசு இந்தியா, சீனா ஆகிய நாடுகளுக்குச் சென்றதாக பிஃப் என்னும் நண்பர் கூறுவதாக நூலாசிரியர் நூலைப் புனைந்துள்ளார்.


BBCயின் தமிழ் காணொலி http://www.youtube.com/watch?v=yiy5uY3Iw2s


</doc>
<doc id="211794" url="https://ta.wikipedia.org/wiki?curid=211794" title="சூழியம்">
சூழியம்

சூழியம் என்பது திராவிடர் கழகத்தின் ஒரு துணை அமைப்பு ஆகும். தமிழர்களைச் சிந்தனையாளர்களாக ஆக்குவது இந்த அமைப்பின் நோக்கம். இவ்வமைப்பு 2014 சனவரி 26 இல் திராவிடர் கழகத்தின் தலைவர் கி. வீரமணி தலைமையில் உருவாக்கப்பட்டது.

சூழ்வலர், செயலாளர், சூழ்வார், சூழியர் என்று பொறுப்புகள் உள்ளன. முனைவர் மா. நன்னன், கலி. பூங்குன்றன் ஆகியோர் முறையே சூழ்வலராகவும் செயலாளராகவும் உள்ளார்கள்

இவ்வமைப்பின் கூட்டங்களுக்கு மொழி, பொருள், வரலாறு, ஆகிய துறையைச் சேர்ந்த அறிஞர்கள் இயற்பியல், வேதியல் விண்ணியல், பொறியியல், மருத்துவம் போன்ற துறைகளின் வல்லுநர்கள் அழைக்கப்படுவர்.



</doc>
<doc id="211799" url="https://ta.wikipedia.org/wiki?curid=211799" title="குரோமேற்று மற்றும் இருகுரோமேற்று">
குரோமேற்று மற்றும் இருகுரோமேற்று

+6 ஒக்சியேற்றும் நிலையிலுள்ள குரோமியம் தனிமத்தின் இரு வகையான ஒக்சிஅன்னயன்களே குரோமேற்று மற்றும் இருகுரோமேற்றாகும். இரண்டினதும் ஏற்றம் ஒன்றென்றாலும், இரண்டும் வெவ்வேறு மூலக்கூட்டுக் கட்டமைப்புடையன. குரோமேற்று அயன் CrO என்ற மூலக்கூற்று வாய்ப்பாடாலும், இருகுரோமேற்று அயன் CrO என்ற மூலக்கூற்று வாய்ப்பாடாலும் குறிக்கப்படுகின்றன. குரோமேற்று அயனின் உப்புக்கள் மஞ்சள் நிறத்திலும், இருகுரோமேற்று அயனின் உப்புக்கள் செம்மஞ்சள் நிறத்திலும் உள்ளன.

குரோமேற்று ஐதரசன்பரவிக்சைட்டுடன் தாக்கமடைந்து பரவொகசைட்டு-ஒக்சைட்டு சேர்மத்தை உருவாக்குகின்றது. குரோமேற்று அன்னயனிலுள்ள ஒக்சிசன் அணுக்களை பரவொக்சைட்டு அயன்கள் பதிலீடு செய்வதே இதற்குக் காரணமாகும். அமிலத்தைன்மையான கரைசலில் நீல நிறமான குரோமியம்(VI)ஒக்சைட்டுபரவொகசைட்டை உருவாக்கலாம். எனினும் இது நிலைப்புத்தன்மை குறைவான சேர்மமாகும். 

நீர்க்கரைசலில் குரோமேற்று அன்னயனும், இருகுரோமேற்று அன்னயனும் சமநிலையில் காணப்படுகின்றன. 
நீர்க்கரைசலில் ஐதரசன்குரோமேற்று அன்னயனும் குரோமேற்று அன்னயனுடன் இரசாயன சமநிலையில் உள்ளது. 
எனினும் ஒரு நீர்க்கரைசலில் மூன்று விதமான குரோமியத்தின் ஒக்சிஅன்னயன்களும் ஒரே அளவில் காணப்படுவதில்லை. கரைசலின் pH மற்றும் கணக்கிடப்பட்ட குரோமியத்தின் செறிவு ஆகிய காரணிகளில் குரோமேற்று, ஐதரசன்குரோமேற்று மற்றும் இருகுரோமேற்று அயன்களின் செறிவு தங்கியுள்ளது. இத்தொடர்பை இம்மூன்று அயன்களின் மேலாதிக்க வரைபு எடுத்துக்காட்டுகின்றது. வரைபில் pCr என்பது குரோமியத்தின் கணக்கீட்டுச் செறிவின் மறை லொக்காரிதமாகும். எனவே pCr=2 என்பது குரோமியத்தின் பகுத்தாய்வுச் செறிவான 10 mol dm ஐக் குறிக்கின்றது. அமிலத்தன்மையான கரைசலில் அதிக இருகுரோமேற்று அயன்களும், நடுநிலை அல்லது கார கரைசலில் அதிகமான குரோமேற்று அயன்கள் காணப்படுவதற்கு இதுவே காரணமாகும். எனவே அமிலத்தில் குரோமேற்றுள்ள உப்பைக் கரைத்தால் அது இருகுரோமேற்றாக மாற்றமடைந்து செம்மஞ்சள் நிறத்தைக் கரைசலுக்குக் கொடுக்கும். நடுநிலையான கரைசலில் கரைத்தால் அதன் மஞ்சள் நிறத்தையே தக்க வைத்திருக்கும். 

குரோமேற்று அயனுடைய உப்புக்கள் மென்காரமாகத் தொழிற்படும். எனவே இவை புரோத்திரன்களை ஏற்றுக்கொண்டு கரைசலின் அமிலத்தன்மையைக் குறைக்கின்றன.

குரோமேற்று மற்றும் இருகுரோமேற்று அன்னயன்கள் இலத்திரன்களை ஏற்றுக்கொண்டு (ஏனையவற்றை ஒக்சியேற்றி) குறைந்த ஒக்சியேற்றும் நிலையை அடைகின்றன. எனவே குரோமேற்று மற்றும் இருகுரோமேற்றுகள் ஓரளவுக்கு சிறந்த ஒக்சியேற்றும் பொருட்களாகும். எனவே ஒக்சியேற்றப்படக்கூடிய பொருட்கள் கரைசலில் காணப்பட்டால் குரோமேற்று அல்லது இருகுரோமேற்று தாழ்த்தப்பட்டு Cr அயன்களைத் தோற்றுவிக்கின்றது.

காரக்கரைசலில் குரோமேற்று குரோமியம் ஐதரொக்சைட்டைத் தோற்றுவிக்கின்றது. இதன் குறைந்த வோல்ட்டளவு குரோமேற்று மற்றும் இருகுரோமேற்று காரக்கரைசலில் பலங்குன்றிய ஒக்சியேற்றும் பொருட்கள் எனக் காட்டுகின்றது.


இரும்பு குரோமைட்டிலிருந்து குரோமேற்று உப்புக்கள் உற்பத்தி செய்யப்படுகின்றன. இரும்புகுரோமைட்டை சோடியம் காபனேற்று மற்றும் கல்சியம் காபனேற்றுடன் வளியுடன் கடும் வெப்பத்துக்கு உட்படுத்துவதால், குரோமியம் +6 ஒக்சியேற்றும் நிலைக்கு ஒக்சியேற்றப்படுவதுடன், இரும்பு ஒக்சைட்டும் தோற்றுவிக்கப்படுகின்றது.

அதிகமான ஒக்சியேற்றும் ஆற்றல் காரணமாக குரோமேற்று மற்றும் இருகுரோமேற்றுகள் நச்சுத்தன்மையுடைய சேர்மங்களாகும். காற்றில் கலந்துள்ள குரோமேற்றுத் துகள்கள் புற்றுநோயையும் உருவாக்கலாம். எனவே இவை உள்ள பதார்த்தங்களைப் பயன்படுத்துவதைத் தவிர்த்தல் சிறந்ததாகும்.


</doc>
<doc id="211800" url="https://ta.wikipedia.org/wiki?curid=211800" title="அயனியாக்கும் கதிர்">
அயனியாக்கும் கதிர்

உலகில் எண்ணற்ற பொருட்களைக் காண்கிறோம்.. இவையனைத்திற்கும் அடிப்படையாக அமைவது அணுக்களே.இயற்கையில் ஐட்ரசன் முதல் யுரேனியம் வரை 92 தனிமங்கள் உள்ளன.ஒவ்வொரு தனிமமும் அதனதன் அணுக்களால் ஆனது. ஓர் அணுவின் மையப்பகுதியில் அணுக்கரு உள்ளது. அணுக்கரு நேர் மின்னூட்டம் கொண்ட புரோட்டானையும் மின்னூட்டம் இல்லாத நியூட்ரானையும் கொண்டுள்ளது. இத்துகள்களை கருத்துகள்கள் என்கிறோம்.கருவினைச் சுற்றி பல சுற்றுப் பாதைகளில் எலக்ட்ரான்கள் தொடர்ந்து சுற்றி வருகின்றன.ஓர் அணுவை எடுத்துக் கொண்டால் அதிலுள்ள புரோட்டானின் எண்ணிக்கையும் எலக்ரான்களின் எண்ணிக்கையும் சமமாக இருப்பதால் அணுவானது மின்னியலைப் பொறுத்தவரையில் சமநிலையிலுள்ளது. புரோட்ரானின் எண் அல்லது எலக்ட்ரானின் எண் அணு எண் எனப்படும்.கருத்துகள்களின் கூட்டுஎண் நிறைஎண் எனப்படும். 

அணுவிலுள்ள எலக்ட்ரான்களுக்கு போதிய ஆற்றலைக் கொடுத்து ஒன்றோ அல்லது சில எலக்ட்ரான்களை அணுவிலிருந்து அகற்ற முடியும். இவ்வாற்றல் வெப்ப ஆற்றலாகவோ ஆற்றல் மிக்க எக்சு அல்லது காமாக் கதிர்களின் ஆற்றலாகவோ மின்புல ஆற்றலாகவோ இருக்கலாம்.வெப்ப ஆற்றலால் அணுவிலிருந்து அகற்றப்படும் எலக்ட்ரான்,வெப்ப அயனி எனப்படும்.மின்காந்த அலைகளால் அணுவிலிருந்து பெறப்படும் எலக்ட்ரான் ஒளி எலக்ட்ரான்கள் எனப்படும். இவ்வாறு எலக்ட்ரான்களை பெறும்முறைக்கு அயனியாக்கம் என்றுபெயர்.இக்கதிர்களுக்கு எலக்ட்ரான்களின் பிணைப்பாற்றலை விடக் கூடுதல் ஆற்றல் இருந்தால் மட்டுமே அயனிகள் தோற்றுவிக்க முடியும்.

இப்படிப்பட்ட எக்சு மற்றும் காமா கதிர்கள் அயனியாக்கம் நிகழக் காரணமாய் இருப்பதால் அவைகள் அயனியாக்கும் பண்புடையவை எனப்படுகின்றன.இப்படிப் பட்ட கதிர்கள் உயிர்வாழும் -மரம், செடி, மிருகங்கள்,மனிதன் -அனைத்திலும் பலவிளைவுகளைத் தோற்றுவிக்கின்றன.இவ்விளைவுகளே அயனியாக்கும் கதிர்களின் உயிரியல் விளைவுகள் எனப்படுகின்றன.

அயனியாக்கும் பண்புடைய எக்சு மற்றும் காமா கதிர்கள் எவ்வாறு உயிரியல் விளைவுகளைத் தோற்றுவிக்கின்றன ? எக்சு மற்றும் காமா கதிர்கள் உடலில் காணப்படும் பல்வேறு அணுக்களிலும் மூலக்கூறுகளிலும் மோதி வேகமாகச் செல்லும் எலக்ட்ரான்களைத் தோற்றுவிக்கின்றன.அதுபோல் வேக நீயூட்ரான்கள் மோதும் போது பின்னுந்த புரோட்டான்கள் தோற்றுவிக்கப்படுகின்றன.இவ்வாறு பெறப்பட்ட எலக்ரான்களும் பின்னுந்த புரோட்டான்களும் மேலும் அயான் இணைகளைத் தோற்றுவிக்கின்றன.தனித்த அயனிகள் செயல்திறன் மிக்க ரேடிகல்கள் என்று அறியப்படுகின்றன.இவைகள் முக்கியமான மூலக்கூறுகளில் வேதிப் பிணைப்பில் முறிவுகளை அல்லது அறுபடும் நிலையினை ஏற்படுத்துகின்றன.இதன் காரணமாக மேலும் வேதிவிளைவுகள் உடலில் தோன்றுகின்றன.இவைகளின் மொத்த விளைவு உயிரியல் விளைவாக வெளிப்படுகின்றன.இது கதிர் மருத்துவத்தில் விரும்பப்படும் விளைவாக உள்ளது. கதிரியல் பாதுகாப்பில் இவ்விளைவுகளை தவிர்க்க எல்லா நடவடிக்கைகளையும் எடுக்க வேண்டியதாக உள்ளது. இவையாவும் அடியில் காட்டப் பட்டுள்ளன.


</doc>
<doc id="211801" url="https://ta.wikipedia.org/wiki?curid=211801" title="டி. கே. கோவிந்த ராவ்">
டி. கே. கோவிந்த ராவ்

டி. கே. கோவிந்த ராவ் (T. K. Govinda Rao பி: ஏப்ரல் 1, 1929 - இ: செப்டம்பர் 18, 2011) என பிரபலமாக அறியப்படும் திருப்புனித்தர கிருஷ்ணன் எம்பிரந்திரி கோவிந்தராவ், கேரளா கொச்சியைச் சேர்ந்த ஒரு கருநாடக இசைக் கலைஞர் ஆவார்.

திருப்புனித்தர என்ற இடத்தில் அமைந்துள்ள பூர்ணாத்திரயீச கோயிலில் பூசகராக சேவையாற்றிக் கொண்டிருந்த சக்கலமுத்துங்கல் பள்ளிசேரி மடாத்தில் கிருஷ்ணன் எம்பிரந்திரி என்பவரின் மகனாகப் பிறந்தார். 
இவரது மனைவி பெயர், கண்ணன் குலங்கர கொணாத்து மடாத்தில் ஹைமவதி என்பதாகும். இவருக்கு ராஜ கோபால் என்ற மகனும், வசந்தி, பத்மஜா, உஷா ஆகிய மூன்று மகள்களும் பிள்ளைகள்.

தொடக்கத்தில் செம்பை வைத்தியநாத பாகவதரிடம் இசை பயின்றார். 1949 ஆம் ஆண்டு சென்னை இசைக்கல்லூரியில் (அப்போது மத்திய இசைக் கல்லூரி) சேர்ந்து அங்கு முதல்வராகப் பணியாற்றிய முசிரி சுப்பிரமணிய ஐயரிடமும், டி. பிருந்தாவிடமும் இசை பயின்றார். அங்கு "சங்கீத வித்துவான்" பட்டம் பெற்றார். சுமார் 15 வருடங்கள் முசிரியிடம் குருகுல வாசம் செய்து அவரது பாணியை அப்படியே பின்பற்றி வந்தார்.

சென்னை மியூசிக் அகாதமியின் ஆலோசனைக் குழு உறுப்பினராக பணியாற்றியதோடு இந்திய அரசின் சங்கீத நாடக அகாதமி, காசி, தில்லி, சென்னை, பெங்களூரு, தெலுங்கு பல்கலைக்கழகங்களிலும் பல தரப்பட்ட பணியாற்றியுள்ளார்.
"சங்கீத மும்மூர்த்திகள்" பற்றி புத்தகங்கள் எழுதியுள்ளார்.
பெரியசாமி தூரனின் கீர்த்தனைகள் உட்பட பல கீர்த்தனைகளுக்கு இசை அமைத்துள்ளார். தனது இசைக் கச்சேரிகளில் அவற்றை பாவங்களுடன் பாடி பரவச் செய்தார். புரந்தரதாசர் கீர்த்தனைகளை சிறப்பாகப் பாடுவார். அவர் பாடிய புரந்தரதாசரின் மிகப் பிரபலமான சிந்துபைரவி இராகத்தில் அமைந்த "வெங்கடாசல நிலையம்" பாடலை இங்கே கேட்கலாம்.
அகில இந்திய வானொலியின் சென்னை நிலையத்தில் இசை நிகழ்ச்சி தயாரிப்பாளராகவும் பின்னர் தில்லி தலைமை நிலையத்தில் முதன்மை இசை நிகழ்ச்சி தயாரிப்பாளராகவும் கடமையாற்றினார்.
அகில இந்திய வானொலியில் தலைமை தயாரிப்பாளராகப் பணியாற்றி ஓய்வு பெற்றபின் வாய்ப்பாட்டு கருநாடக இசையின் பல்வேறு "பாணி"களைப் பிரபலப் படுத்த, பல பெரும் வித்துவான்களின் குரல்கள் அடங்கிய ஒரு "குரல் வங்கி"யை உருவாக்குவதில் கவனம் செலுத்தினார். .
"கான மந்திர் நிதியம்" என ஒரு அமைப்பை ஏற்படுத்தி, கருத்தரங்குகள், செயல்முறைப் பட்டறைகள் என்பவற்றை இந்தியாவிலும் வேறு இடங்களிலும் நடத்தினார். நிதியத்தின் ஒரு அங்கமாக கான மந்திர் ஒலிப்பதிவு கூடம் ஒன்றை நிறுவி இசை தொடர்பான காணொலி வட்டுக்கள், ஒலிப்பேழைகள் தயாரித்து வெளியிட்டார்.அகில இந்திய வானொலியில் பணியாற்றியபோதும், ஒலிப்பதிவுகளைச் சேகரித்தபோதும் இவர் ஒரு விடயத்தை அவதானித்தார். வெவ்வேறு பாணிகளில் பலப்பல பாடகர்கள் பாடியதைக் கேட்டபோது அவர்கள் இசையில் கவனம் செலுத்தியபோதிலும் "சாகித்திய பாவம்" எனப்படும் பாடல் வரிகளைப் பாடும்போது காட்டும் அசைவுகளில் போதிய கவனம் செலுத்துவதில்லை எனக் கண்டறிந்தார். இதற்கு மொழித் தடை ஒரு காரணம் என்பதை அறிந்தார்.
இவரின் மிகப் பெரிய பணியானது சங்கீத மும்மூர்த்திகளின் இதுவரை கிடைக்கப்பெற்ற, உறுதி செய்யப்பட்ட, கீர்த்தனைகளையும் சுவாதித் திருநாள் மகாராஜாவின் கீர்த்தனைகளையும் தொகுத்து உரோமன் வரிவடிவிலும் தேவநாகரி வரிவடிவிலும் எழுதி அவற்றின் கருத்தை ஆங்கில மொழியில் கொடுத்து, இசைக் குறியீடுகளுடன் வெளியிட்டார். இதன் மூலம் மொழித் தடை நீக்கப் பட்டதுடன் சந்ததி இடைவெளியும் நீக்கப்பட்டு எல்லோரும் கற்றுக் கொள்ள வழி சமைத்திருக்கிறார். ஆனால் கருநாடக இசையின் அடையாளமும் அதன் இந்திய மரபும் சிறிதும் கெடாமல் இதனைச் செய்துள்ளார்.

சென்னை இசைக் கல்லூரியில் ஆசிரியராகப் பணியாற்றியதுடன் சிதம்பரம் அண்ணாமலை பல்கலைக்கழகத்தில் வருகை பேராசிரியராக பணியாற்றினார்.
மேலும் இலங்கை, சிங்கப்பூர், மலேசியா, ஐக்கிய இராச்சியம், அமெரிக்கா, கனடா, மஸ்கட் ஆகிய நாடுகளில் நூற்றுக் கணக்கான மாணவர்களுக்கு இசை கற்றுக் கொடுத்துள்ளார்.

மலையாள திரைப்பட உலகின் முதலாவது பின்னணிப் பாடலை இவரே பாடினார். பி. வி. கிருஷ்ண ஐயரின் இயக்கத்தில் 1948ஆம் ஆண்டு வெளியான "நிர்மலா" என்ற திரைப்படத்தில் இவர் பாடிய "சுப லீலா" என்ற பாடலே மலையாள மொழியில் முதலாவது திரைப்படப் பின்னணிப் பாடலாகும். பின்னர் இவர் பி. லீலாவுடன் இணைந்து பாடிய "பாடுக பூங்குயிலே" என்ற பாடல் மலையாளத் திரைப்பட உலகின் முதலாவது ஆண் பெண் இணைந்து பாடும் இரட்டையர் பாடலாக அமைந்தது.




</doc>
<doc id="211807" url="https://ta.wikipedia.org/wiki?curid=211807" title="லெனி ரீபென்ஸ்டால்">
லெனி ரீபென்ஸ்டால்

ஹெலன் பெர்தா அமலி "லெனி" ரீபென்ஸ்டால் (ஆங்கிலம்:Helene Bertha Amalie "Leni" Riefenstahl; ஜெர்மன்:[ˈʁiːfənʃtaːl]; ஆகஸ்ட் 22, 1902 - செப்டம்பர் 8, 2003) ஒரு ஜெர்மானியத் திரைப்பட இயக்குனர், நடிகை, புகைப்படக் கலைஞர் மற்றும் நடனக் கலைஞர் என பல்லூடகங்களிலும் பெயர் பெற்றவர். நாட்சி கட்சி சார்ந்த உறுதியின் வெற்றி என்ற திரைப்படத்தை இயக்கிப் புகழ்பெற்றவர். ஹிட்லர் காலத்திலேயே புகழ்பெற்ற கலைஞராக வாழ்ந்தார். ஹிட்லர் மற்றும் நாசிக் கட்சியுடன் அவருக்கிருந்த தொடர்பால் இரண்டாம் உலகப்போரின் போது அவரது திரைப்பட வாழ்க்கைப் பாதிப்புற்றது. இரண்டாம் உலகப்போருக்குப் பின் ஆங்கிலேயர்களால் கைது செய்யப்பட்டுப் பின்னர், எந்தவித நிபந்தனையும் இன்றி விடுவிக்கப்பட்டார்.

1935 அம் ஆண்டு தான் இயக்கிய "டிரியம்ப் அப் தி வில்" (உறுதியின் வெற்றி) திரைப்படம் மூலம் இயக்குனராக புகழ்பெற்ற இவர் இயக்கிய எட்டுத் திரைப்படங்களில் இரு படங்கள் ஜெர்மனியைத் தாண்டி படமெடுக்கப்பட்டவை. "தி எகனாமிஸ்ட்" வார இதழ் இவரை ‘இருபதாம் நூற்றாண்டின் புகழ்பெற்ற பெண் இயக்குனர்’ எனக் குறிப்பிட்டது.

1973 ல் நுபா எனும் சூடான் நாட்டு பழங்குடியினரின் வாழ்க்கையைப் புகைப்படங்களாக தொகுத்து பல புத்தகங்களை வெளியிட்டார். அவற்றுள் ஒன்று "தி லாஸ்ட் அப் நுபா" புத்தகம். 2002 ஆம் ஆண்டு அவரது கடற் பயண அனுபவங்களைத் திரைப்படமாக வடிவமைத்தார் அதுவே புகழ்பெற்ற " இம்பெர்சொனென் அண்டர் வெசர்" எனும் தலைப்பில் வெளியிடப்பட்டது. அவரது புகைப்படங்களும் இதற்குச் சான்றுகளாக அமைந்தன. அவர் இறந்த பின் அசோசியேட்டட் பிரஸ் இவரை "திரைப்பட மற்றும் புகைப்பட தொழில் நுட்பங்களின் முன்னோடி" எனப் பாராட்டியது.

ஆகஸ்ட் 22, 1902 ஒரு ஜெர்மானிய ப்ரொடெச்டண்ட் குடும்பத்தில் லெனி பிறந்தார். அவரது தந்தை சொந்தமாக ஒரு வெப்பமூட்டும் மற்றும் காற்றோட்டம் நிறுவனம் கொண்டிருந்தார். தனக்குப் பின் தனது நிறுவனத்தை லெனி நிர்வகிப்பார் என்ற என்ணத்தில் அவர் இருந்தார். ஆனால் லெனியோ ஓவியம் வரைவதிலும், நடனத்திலும் தனது ஆர்வத்தை காட்டினார். 1918 ல் லெனி கிரீம் ரேயட்டர் நடன பள்ளியில் நடனப் பயிற்சியாளராக சேர்ந்தார்.

லெனி தனது திறமையாலும், பாராட்டினாலும் நடனப் பள்ளியிலிருந்து முன்னேறி திரைப்படத் துறைக்குச் சென்றார். அர்னல்ட் பன்கிர்காகத் அவர் இயக்கிய படங்களில் " தி வொயிட் ஹெல் அப் பிட்ச் பளு"( 1929) திரைப்படத்தை G.W. பப்ஸ்ட் என்பவருடன் இணைந்து இயக்கினார். இப்படத்தின் புகழ் ஜெர்மனியையும் தாண்டி மற்ற நாடுகளில் பேசப்பட்டது. லெனி தானே தயாரித்து இயக்கிய முதல் திரைப்படம் "தி ப்ளூ லைட்"(1932) என்ற திரைப்படம், கார்ல் மேயர் மற்றும் பெல்லா பலஸ் ஆகியோர் இணை எழுத்தாளர்களாக இப்படத்திற்கு பணியாற்றினார். இத்திரைப்படம் வெனிஸ் திரைப்பட விழாவில் வெள்ளி பதக்கத்தை வென்றது. இப்படத்தில் லெனி ஒளிரும் மலைக்குகையை பாதுகாக்கும் ஒரு விவசாயப் பெண்மணியாக நடித்துள்ளார். இத்திரைப்படத்தின் மூலம் ஹிட்லரின் கவனம் லெனி மீது திரும்பியது. ஹிட்லர் லெனியை ஜெர்மானியப் பெண்களின் முன்மாதிரியாக திகழ்வதாய் நம்பினார்.

லெனி நடனப்பள்ளியில் நடன வகுப்பெடுத்தும், தன் சுய முயற்சியாலும் மேலும் பல அரங்கேற்றங்களில் கலந்துகொண்டும் வரலாறு போற்றும் நடனக் கலைஞர் ஆனார். ஹாரி ஷொவ்கல் எனும் தயாரிப்பாளர் நடத்திய ஐரோப்பிய மேடை நடனங்களில் இயக்குனர் ரீன் ஹர்ட் உடன் சேர்ந்து கலந்துகொண்டார். பாரகுவேயில் நடந்த மேடை நடனத்தில் தனது முழங்காலில் அடிபட்டமையால் தொடர்ந்து நடனங்களில் கலந்துகொள்ள முடியவில்லை. ஓய்வின் போது பார்த்த மொவுண்டின் அப் டெஸ்டினி எனும் திரைப்படங்கள் அவரை திரைப்படம் இயக்க தூண்டியது. பின் அர்னோல்ட் பாங்கை (திரைபட இயக்குனர்) சந்தித்ததன் மூலம் தனது திரைப்படம் நடிக்கும் ஆசையை வெளியிட்டார். 

முதலில் ஊமைப் படங்களில் தனது நடிப்பினை ஆரம்பித்தார். ஜெர்மன் மக்கள் மற்றும் இயக்குனர்கள் பாராட்டும் நடிகையாகத் திகழ்ந்தார். அவர் நடித்த காலங்களில் ஹிட்லரும் லேனியின் ரசிகராக இருந்தார். பாங்குடன் இணைந்து 1928 ல் ஸ்டேன். மோரிசில் நடந்த ஒலிம்பிக் போட்டியைப் புகைப்படம் மற்றும் படமெடுப்பதில் ஆர்வம் காட்டினார். அவரது புகைப்படமெடுக்கும் திறைமைக்கு இது ஓர் எடுத்துக்காட்டு.

அவருக்குத் திரைப்படங்களை இயக்கும் வாய்ப்பு கிடைத்தபோது மகிழ்வுடன் ஏற்றுகொண்டார், தனது முதல் திரைப்படம் "தாஸ் பாலு லைட்" ( தி ப்ளூ லைட் ) (1932) என்ற காவியத்தை பாங்கை விட யதார்த்தமாகவும், அழகிய தொகுப்புகளுடனும் இயக்கினார். பெல்லா பலஸ் மற்றும் கார்ல் மேயர் ஆகிய எழுத்தாளர்களுடன் இணைந்து புதிய நடையில் திரைப்படங்கள் இயக்கலானார். ஆனால், இரு யூத எழுத்தாளர்களுக்கும் கிடைக்க வேண்டிய நன்மதிப்புகள் கிடைக்கபெறவில்லை, இதற்கு காரணம் லேனியின் கட்டளை என பேசப்பட்டது. லேனியின் பெருமை கண்டு ஹாலிவுட்டிலிருந்து திரைப்படம் இயக்க அழைப்பு வந்தது. ஆனால், லெனி தனது காதலனுடன் இருக்க வேண்டி அந்த அழைப்பை நிராகரித்தார்.

1993 ல் ரே முல்லரால் இயக்கப்பட்ட லெனியை பற்றிய ஆவணப்படம் "தி வொன்டர்புல் , ஹாரிபிள் லைப் அப் லெனி ரீபென்ஸ்டால்" என்ற திரைப்படம் எம்மி அவார்டு வென்றது. இப்படத்தில் லெனி தோன்றி பல கேள்விகளுக்கு பதில் கூறியுள்ளார் மேலும் தான் தயாரித்த படங்களை பற்றியும் விரிவாக எடுத்துரைத்துள்ளார். மேலும், முல்லரின் 2000 வது திரைப்படம் "லெனி ரீபென்ஸ்டால்: ஹேர் ட்ரீம் அப் ஆபிரிக்கா" என்ற ஆவணப்படத்தில் லேனியின் சூடான் பயணம் மற்றும் நுபா மக்களை சந்தித்ததையும் காட்டியுள்ளார்.



</doc>
<doc id="211811" url="https://ta.wikipedia.org/wiki?curid=211811" title="கூசெவ் (குழி)">
கூசெவ் (குழி)

கூசெவ் ("Gusev") என்பது செவ்வாய்க் கோளில் உள்ள ஒரு பள்ளம் அல்லது குழி ஆகும். இது என்ற ஆள்கூற்றில் அமைந்துள்ளது. இது தோரயமாக 166 கி.மீ விட்டம் உடையது. நான்கு பில்லியன் ஆண்டுகளுக்கு முன்னர் இக்குழி உருவானதாக இருக்கலாம் என கருதப்படுகிறது. இதற்கு மாத்வெய் கூசெவ் (1826–1866) என்ற உருசிய வானியலாளரின் பெயர் 1976 ஆம் ஆண்டில் சூட்டப்பட்டது.
செவ்வாயின் கடந்த காலத்தில் இந்த பள்ளத்திலுள்ள திரவ நீர், அல்லது தண்ணீர் மற்றும் பணி போன்றவை மாதிம் பள்ளத்தாக்கு என்ற பெயர் கொண்ட கால்வாயின் வழி வடிந்து இருக்கலாம் என கருதப்படுகிறது. இந்தப் பள்ளம் பார்ப்பதற்கு பழைய ஏரி போன்றும் 3000 அடி மணல் படுக்கையால் நிரப்பப்பட்டுள்ளது. மாதிம் பள்ளத்தாக்கு கால்வாய் கூசெவ் குழியில் இணையும் பகுதி ஆற்றுக் கழிமுகங்கள் போன்று உள்ளது.
இது போன்ற கழிமுகங்கள் பூமியில் உருவாக பத்தாயிரம் வருடங்களுக்கு மேல் ஆகலாம். இதன் மூலம் இந்த பகுதியில் நீண்ட நாள் தண்ணீர் பாய்ந்து இருக்கலாம் என கருதப்படுகிறது.
மேலும் சமீபத்தில், செயற்கைக்கோள் படங்கள் கூசெவ் குழியின் தரையில் தூசிபுயல் நகர்வதற்கான சுவடுகளைக் காட்டியுள்ளது. பின்னர் இசுபிரிட் தளவுளவி தரையில் இருந்து தூசிபுயலின் புகைப்படத்தை எடுத்துள்ளது, மேலும் இந்த தூசிபுயல், இசுபிரிட் தளவுளவியில் உள்ள சூரிய வெப்ப சேகரிப்பானில் உள்ள மாசுக்களை சுத்தம் செய்துள்ளது.

இசுபிரிட் தளவுளவி ("MER-A", "Mars Exploration Rover - A"), என்பது நாசாவினால் செவ்வாய்க் கோளுக்கு அனுப்பப்பட்ட இரண்டு தளவுளவிகளில் ("rover") முதலாவதாகும். இது ஜனவரி 4, 2004 இல் செவ்வாயில் 90 மைல் அகண்ட கூசெவ் குழியில் ('Gusev Crater') வெற்றிகரமாகத் தரையிறங்கியது. இது தரையிறங்கி மூன்று வாரங்களில் இத்திட்டத்தின் மற்றுமொரு தளவுளவியான ஆப்பர்சூனிட்டி தளவுளவி ("Oppportunity Rover") இது தரையிறங்கிய இடத்துக்கு மறுபுறத்தில் மெரிடியானி பீடத்தில் ("Meridiani Planum") தரையிறங்கியது.




</doc>
<doc id="211813" url="https://ta.wikipedia.org/wiki?curid=211813" title="ஆரோக்கியசாமி பவுல்ராஜ்">
ஆரோக்கியசாமி பவுல்ராஜ்

ஆரோக்கியசாமி பவுல்ராஜ் ("Arogyaswami J. Paulraj") ஒரு தகவல் தொழில்நுட்ப அறிவியலாளர் ஆவார். தற்போது ஸ்டான்போர்டு பல்கலைக்கழகத்தின் மின்னியல் துறையில் பேராசிரியராகப் பணிபுரிகிறார். பால்ராஜ் 400 க்கும் மேற்பட்ட ஆராய்ச்சிக் கட்டுரைகளையும், இரண்டு உரை புத்தகங்களுக்கு ஆசிரியராகவும், 59 அமெரிக்க காப்புரிமைகளுக்கு இணை கண்டுபிடிப்பாளராகவும் உள்ளார். வியத்தகு வகையில் வயர்லெஸ் அமைப்புகளின் செயல்திறனை அதிகரிக்கும் MIMO (பல உள்ளீடு, பல வெளியீடு) என அழைக்கப்படும் ஒரு திருப்புமுனை வயர்லெஸ் தொழில்நுட்பத்தில் முன்னோடியாக விளங்குகிறார். MIMO ஆண்டெனாக்களின் கோட்பாடு மற்றும் பயன்பாடுகளில் முன்னோடி பங்களிப்புக்களுக்காக மார்கோனி விருது பெற்றுள்ளார்.

இவர் தமிழ்நாட்டின் கோயம்புத்தூர் மாவட்டத்திலுள்ள பொள்ளாச்சியில் பிறந்தவர். தனது 15-வது வயதில் தேசிய பாதுகாப்பு அகாடமி (National Defence Academy) தேர்வெழுதி இந்தியக் கடற்படையில் சேர்ந்து 30 வருடங்கள் சேவையாற்றினார். தனது இளங்கலை பொறியியல் பட்டத்தை கடற்படை பொறியியல் கல்லூரியில் மின் பொறியியலில் துறையில் பெற்று, பின்னர் புதுதில்லியிலுள்ள இந்திய தொழில்நுட்பக் கழகத்தில் முனைவர் பட்டத்தை மின் பொறியியல் துறையில் பெற்றார்.

இந்திய கடற்படையில் (1961-1991) பணியாற்றிய தனது 30 ஆண்டுகளில், அவர் மூன்று தேசிய ஆய்வுக்கூடங்களை நிறுவினார். 1991-ம் ஆண்டுவரை இந்தியாவில் பங்களித்த பௌல்ராஜ் இராணுவத்திற்கான சோனார்(APSOH வகை) உருவாக்கத்தில் முக்கியப் பங்காற்றினார். இத்துடன் இந்தியாவின் முக்கிய ஆய்வுக்கூடங்களான சிஏஐஆர் மற்றும் ரோபாடிக்ஸ்(CAIR - Centre for Artifical Intelligence) , சிடாக்(CDAC - Centre for Development of Advanced Computing) மற்றும் சிஆர்எல்(CRL - Central Research Labs of Bharat Electronics) போன்றவற்றின் உருவாக்க இயக்குனராகவும் இருந்துள்ளார். பத்ம பூஷன், அதி விஷிஷித் சேவா உட்பட இந்தியாவில் (தேசிய அளவில் பல) விருதுகளையும் பதக்கங்களையும் பெற்றுள்ளார்.

பால்ராஜ் 1998ல் ஐஓஸ்பேன் வயர்லெஸ் இன்க் என்ற ஒரு வணிக அமைப்பினை நிறுவி மிமொ(MIMO) தொழில்நுட்பத்தினை முதன் முதலில் பயன்படுத்தினார். இந்த நிறுவனம் நிலையான கம்பியில்லா அமைப்புகளுக்கான சில்லு தொகுப்புகளை உருவாக்கியது.இங்கு இவர் உருவாக்கிய தயாரிப்புகள் மிமொ(MIMO) தொழில்நுட்பத்தினை பயன்படுத்துவதில் இருந்த நீடித்த ஐயுறவு நீக்க உதவியது. 2002ல் இன்டெல் கார்ப்பரேஷன் மூலமாக ஐஓஸ்பேன் வயர்லெஸ் இன்க் நிறுவனம் கையகப்படுத்தப்பட்டது.பால்ராஜ், 2003 ல் பிசிம்(Beceem) கம்யூனிகேஷன்ஸ் நிறுவனத்தை இணைந்து நிறுவினார். இந்த நிறுவனத்தின் வைமாக்ஸ் சில்லுத் தொகுப்புகள் தயாரிப்பில் தலைசிறந்து விளங்கியது. 2010ல் இந்த நிறுவனத்தை பிராட்காம் கார்ப் கைப்பற்றியது.

வியத்தகு வகையில் வயர்லெஸ் அமைப்புகளின் செயல்திறனை அதிகரிக்கும் MIMO (பல உள்ளீடு, பல வெளியீடு) என அழைக்கப்படும் ஒரு திருப்புமுனை வயர்லெஸ் தொழில்நுட்பத்தில் முன்னோடியாக விளங்குகிறார். இது நவீனகால இணைப்பில்லா தொடர்பிற்கும்(Wi-Fi) நான்காம் தலைமுறை அலைக்கற்றை(4G) பயன்பாட்டிற்கும் உறுதுணையாக உள்ளது.




</doc>
<doc id="211822" url="https://ta.wikipedia.org/wiki?curid=211822" title="சிவப்பு-பச்சை ஐவண்ணக்கிளி">
சிவப்பு-பச்சை ஐவண்ணக்கிளி

சிவப்பு-பச்சை ஐவண்ணக்கிளி அல்லது பச்சை இறக்கை ஐவண்ணக்கிளி ("Green-winged Macaw", "Ara chloropterus", "Red-and-green Macaw") என்பது பெரிய, அதிக சிவப்பு நிறங் கொண்ட பஞ்ச வண்ணக்கிளி ஆகும்.

இது தென் அமெரிக்காவின் வட மற்றும் மத்திய காடுகளில் காணப்படுகின்றன. ஆயினும், ஏனைய ஐவண்ணக்கிளிகள் போன்று இதுவும் வாழ்விட இழப்பு மற்றும் கிளி வார்த்தகத்திற்காக சட்டவிரோதமாக பிடிக்கப்படுகின்றன. 



</doc>
<doc id="211833" url="https://ta.wikipedia.org/wiki?curid=211833" title="த டிசப்பிரன்ஸ் ஆப் ஆலிஸ் கிரீட் (திரைப்படம்)">
த டிசப்பிரன்ஸ் ஆப் ஆலிஸ் கிரீட் (திரைப்படம்)

த டிசப்பிரன்ஸ் ஆப் ஆலிஸ் கிரீட் 2009ல் வெளிவந்த பிரிட்டிஸ் திகில் திரைப்படமாகும். இதனை ஜெ பால்க்சன் எழுதி இயக்கியிருந்தார். ஒரு இளம் பெண்ணை (கெம்மா அர்டேர்டன்) இரு பழைய குற்றவாளிகள் (மார்ட்டின் கம்ப்ச்டன், எட்டி மார்சன்) கடத்துவதாக இப்படம் உருவாக்கப்பட்டது..

விக் என்ற ஆண் ஓரினச்சேர்க்கையாளரும், டேனி என்ற இருபால்சேர்கைகயாளரும் இணைந்து ஆலிஸ் என்ற பணக்கார இளம்பெண்ணை கடத்துகின்றார்கள். அவளை சத்தம் வெளியேரா அறையொன்றில் கைகளையும், கால்களையும், வையையும் கட்டி பிணையக் கைதியாக வைக்கின்றார்கள். அவளை நிர்வாணமாக புகைப்படமும் எடுத்துக் கொள்கிறார்கள். விக் வீட்டிலிருந்து வெளியேரும் தருணத்தில் நடந்தேரும் சம்பவத்தால் கடந்திவந்தவர்களில் ஒருவன் தன்காதலன் டேனி என்பதை, ஆலிஸ் அறிந்து கொள்கிறாள். அதன்பின் ஆலிஸிடம் தங்களுடைய திட்டங்கள் அனைத்தையும் டேனி கூறிவிடுகிறான். இதனை விக்கிடம் கூறாமல் மறைத்துவிடுகிறான்.

மீண்டும் விக் வெளியில் செல்லும் போது ஆலிஸூம், டேனியும் உறவு கொள்ள எத்தனிக்கின்றார்கள். அச்சந்தர்ப்பத்தினை பயன்படுத்தி தப்ப நினைக்கின்றாள். 911 என்ற அமெரிக்க அவசர உதவியை அழைக்கின்றாள். ஆனால் அவர்களால் உதவி செய்ய இயலாமல் போய்விடுகிறது, ஆனால் டேனியிடமே வீட்டின் சாவி இருப்பதால் அவனை அனுகும் பொழுது மீண்டும் பிடிபடுகின்றாள். ஆலிஸை இடமாற்ற விக் முயலும் பொழுது ஆலிஸின் ஆடையிலிருந்து டேனியின் கைப்பேசி கீழே விழுகிறது. அக்கைப்பேசியில் காவல்துறைக்கு அழைப்புவிடுக்கப்பட்டிருப்பதைக் கண்டு பயமும் கோபமும் கொள்ளும் விக், நடந்ததை ஆலிஸிடம் வன்முறையை கையாண்டு அறிந்து கொள்கிறான்.

அதன் ஆலிஸை இடம்மாற்றும் திட்டத்தினை நிறைவேற்றி, டேனியை கொல்ல முயல்கிறான். அதிலிருந்து காயங்களுடன் தப்பும் டேனி, விக்கை கொன்று பணத்துடன் தப்புகிறான். ஆலிஸையும் காப்பாற்றாமல் சென்றதைக் கண்ட விக், தான் உயிரிழக்கப் போகும் தருணத்தில் அவளிடம் சாவியை கொடுக்கிறான். அங்கிலிருந்து வெளியேரி சாலையில் நடந்து வருகையில் டேனி ஓட்டிவந்த காரிலேயே இறந்துகிடப்பதை காண்கிறாள், பின் அவனை கீழே தள்ளிவிட்டு காரினை எடுத்துக் கொண்டு பயணிக்கிறாள்.




</doc>
<doc id="211837" url="https://ta.wikipedia.org/wiki?curid=211837" title="மெமரீஸ் ஆப் மர்டரர் (திரைப்படம்)">
மெமரீஸ் ஆப் மர்டரர் (திரைப்படம்)

மெமரீஸ் ஆப் மர்டரர் 2003ல் வெளிவந்த தெற்குக் கொரிய திரைப்படமாகும். இதனை பாங் ஜோன் - ஹொ இயக்கியிருந்தார். இத்திரைப்படம் 1986 மற்றும் 1991ல் தொடர் கொலைகாரர்களின் உண்மைக் கதையை அடிப்படையாகக் கொண்டு எடுக்கப்பட்டது. சாங் காங்க்ஹோ மற்றும் கிம் சாங்-குவாங் ஆகிய இருவரும் கொலைகாரனையும் கண்டறியும் துப்பரியும் நிபுனர்களாக நடித்துள்ளானர்.
2003 கிரான் பெல் விருதுகள்

2003 டோக்கியோ இன்டர்நேஸ்னல் திரைப்பட விருதுகள்

2003 புளூ டிராகன் திரைப்பட விருதுகள்

2003 கொரியன் திரைப்பட விருதுகள்

2003 புசன் திரைப்பட விருதுகள்



</doc>
<doc id="211842" url="https://ta.wikipedia.org/wiki?curid=211842" title="தமிழர் புனர்வாழ்வுக் கழகப் பணியாளர்கள் படுகொலை, 2006">
தமிழர் புனர்வாழ்வுக் கழகப் பணியாளர்கள் படுகொலை, 2006

தமிழர் புனர்வாழ்வுக் கழகப் பணியாளர்கள் படுகொலை ("murder of TRO workers") என்பது 2006 ஆம் ஆண்டில் ஏழு தமிழர் புனர்வாழ்வுக் கழகப் (தபுக) பணியாளர்கள் கடத்தப்பட்ட நிகழ்வையும், பின்னர் அவர்கள் இறந்து விட்டதாக ஊகிக்கப்பட்ட நிகழ்வையும் குறிக்கும்.

தமிழர் புனர்வாழ்வுக் கழகத்தின் பணியாளர்கள் 2006 சனவரி 29, 30 ஆம் நாட்களில் மட்டக்களப்பில் இருந்து புனர்வாழ்வுக் கழகத்தின் தலைமை அலுவலகம் அமைந்திருந்த கிளிநொச்சிக்கு பயிற்சிக்காக சென்று கொண்டிருந்தனர். இவர்கள் மட்டக்களப்பு – பொலன்னறுவை எல்லையில் வெலிக்கந்தை என்னும் இடத்தில் இராணுவ சோதனைச் சாவடிக்கு அருகில் இலக்கத் தகடுகளற்ற வெள்ளை வான் ஒன்றினால் தடுத்து நிறுத்தப்பட்டனர். சனவரி 29 பயணத்தில் சென்ற பணியாளர்கள் ஐந்து பேர். இவர்கள் அனைவரும் காட்டில் உள்ள ஒரு முகாமிற்குள் கொண்டு செல்லப்பட்டனர். இவர்களில் மூவர் பின்னர் விடுவிக்கப்பட்டனர். சனவரி 30 இல் சென்ற பணியாளர்கள் 15 பேர். இவர்களும் இராணுவ சோதனைச் சாவடிக்கு 100 மீடட்ர்களுக்கு முன்னால் கடத்தப்பட்டுக் கொண்டு செல்லப்பட்டனர். இவர்களில் 10 பேர் விடுவிக்கப்பட்டு, ஏனையோருக்கு ஈமக்கிரியைகள் செய்வதற்குத் தயாராக இருக்குமாறு அவர்களுக்கு அறிவுறுத்தப்பட்டது..


</doc>
<doc id="211843" url="https://ta.wikipedia.org/wiki?curid=211843" title="சிலி தேசிய காற்பந்து அணி">
சிலி தேசிய காற்பந்து அணி

சிலி தேசிய கால்பந்து அணி (Chilean national football team), பன்னாட்டுக் காற்பந்தாட்டப் போட்டிகளில் சிலி நாட்டின் சார்பாகப் பங்கேற்கும் காற்பந்து அணியாகும். இதனை, 1895-ஆம் ஆண்டில் தோற்றுவிக்கப்பட்ட சிலி கால்பந்தாட்டக் கூட்டமைப்பு தேர்ந்தெடுத்து நிர்வகிக்கிறது. இதுவரை எட்டு உலகக்கோப்பை காற்பந்துப் போட்டிகளில் பங்கேற்றுள்ளனர். 1962 உலகக்கோப்பை கால்பந்துப் போட்டியை நடத்தியபோது, மூன்றாம் இடத்தை வென்றனர்; அதுவே, இவர்களின் அதிகபட்ச உலகக்கோப்பை வெற்றிமுடிவாகும். எக்குவடோர் அணியை அக்டோபர் 15, 2013, அன்று வென்றபோது 2014 உலகக்கோப்பை கால்பந்துப் போட்டிக்குத் தகுதி பெற்றனர். 1960-களின் இடைப்பகுதியிலிருந்து எலோ தரவுகோள் முறையில் எப்போதும் 25 வலுவான காற்பந்து அணிகளுள் ஒன்றாக வரிசைப்படுத்தப்பட்டிருக்கின்றனர்.

2015-ஆம் ஆண்டில் முதன்முறையாக கோபா அமெரிக்காவை வென்றனர்; அப்போட்டித் தொடர் சிலி நாட்டிலேயே நடத்தப்பெற்றது. அமெரிக்காவில் 2016-ஆம் ஆண்டில் நடைபெற்ற கோப்பா அமெரிக்கா நூறாண்டுகள் போட்டியிலும் வென்று கோப்பையை தக்கவைத்துக் கொண்டுள்ளனர். சிலியின் தேசிய கால்பந்து அணியானது அவர்களின் நிலையான-செயல்பாட்டுக்குப் பெயர்பெற்றவர்கள் ஆவர். 21 முறை, கோபா அமெரிக்கா காற்பந்துப் போட்டியில் சிறந்த 4 அணிகளுள் ஒன்றாக முடித்துள்ளனர்; 4 முறை இரண்டாம் இடம் பெற்றிருக்கின்றனர்.



</doc>
<doc id="211859" url="https://ta.wikipedia.org/wiki?curid=211859" title="எக்குவடோர் தேசிய காற்பந்து அணி">
எக்குவடோர் தேசிய காற்பந்து அணி

எக்குவடோரிய தேசிய கால்பந்து அணி (Ecuadorian national football team), பன்னாட்டுக் காற்பந்தாட்டப் போட்டிகளில் எக்குவடோர் நாட்டின் சார்பாகப் பங்குபெறும் அணியாகும். இதனை எக்குவடோரிய கால்பந்துக் கூட்டமைப்பு நிர்வகிக்கிறது.

எக்குவடோர் மூன்று உலகக்கோப்பை காற்பந்துப் போட்டிகளுக்குத் தகுதி பெற்றுள்ளது (2002, 2006 மற்றும் 2014). உலகக்கோப்பையில் இவ்வணியின் சிறந்த செயல்பாடு, 2006-இல் 16-அணிகள் சுற்றை எட்டியதாகும்; அச்சுற்றில் இங்கிலாந்திடம் தோற்று, போட்டியிலிருந்து வெளியேறியது. தென்னமெரிக்கக் காற்பந்துக் கூட்டமைப்பின் கோப்பையான கோபா அமெரிக்காவை வெல்லாத மூன்று தேசிய அணிகளில் இதுவும் ஒன்றாகும்; மற்றவை சிலி மற்றும் வெனிசுவேலா ஆகியவையாகும். அப்போட்டியில் இவ்வணியின் சிறந்த செயல்பாடு 1959 மற்றும் 1993-ஆம் ஆண்டுகளில் நான்காம் இடம் பெற்றது ஆகும்; அவ்விரண்டு முறையும் எக்குவடோர் நாட்டில்தான் கோபா அமெரிக்கா போட்டி நடத்தப்பட்டது.



</doc>
<doc id="211874" url="https://ta.wikipedia.org/wiki?curid=211874" title="ஜெஎல்ஏ: டவர் ஆப் பேபெல்">
ஜெஎல்ஏ: டவர் ஆப் பேபெல்

டவர் ஆப் பேபெல் டீசி காமிக்ஸின் மாத இதழான ஜெஎல்ஏ #43-46 2000ல் வெளிவந்த வரைகலை புத்தகமாகும். இக்கதையினை மார்க் வைட் எழுதியுள்ளார்.

பேட்மேன் மற்றும் அவருடைய கூட்டாளிகளான ஜஸ்டிஸ் லீகின் பலம், பலவீனம் என அனைத்தும் டவர் ஆப் பேபெலில் பாதுக்கப்பட்டுவருகிறது. அதிக சக்தி வாய்ந்தவர்களால் மனிதர்களுக்கு ஆபத்து நேரிடலாம் என்பதால் ஜஸ்டிஸ் லீக் உறுப்பினர்கள் அனைவருக்கும் அவர்களின் பலத்தினை நடுநிலையாக்கிட திட்டஙகளும் அதில் உருவாக்கப்பட்டன. இவை அனைத்தையும் பேட்மேனே செய்திருந்தார். எதிர்பாராத விதமாக அக்கோப்புகளை மாஸ்டர்மைன்ட் ரஸ் அல் கஹுல் திருடி பேட்மேன் வகுத்திருந்த திட்டங்களை செயல்படுத்துகிறார்.


</doc>
<doc id="211882" url="https://ta.wikipedia.org/wiki?curid=211882" title="சூரிய வாகனம்">
சூரிய வாகனம்

சூரிய வாகனம் சூரியனின் சக்தியைப் பயன்படுத்தி செயல்படும் வாகனம். சூரிய வாகனம் பி.வி. செல்கள் சார்ந்தது. இந்த செல்கள் சூரிய ஒளியை மின் சக்தியாக மாற்றுகின்றன, இந்த மின்சக்தியின் மூலம் வாகனத்தை செயல்படத்தலாம்.
இந்த வாகனத்தில், விண்வெளி, சைக்கிள், மாற்று எரிசக்தி மற்றும் வாகன தொழில்களில் பயன்படுத்தப்படுகிற தொழில்நுட்பங்களை இணைக்கின்றன. ஒரு சூரிய வாகன வடிவமைப்பு கடுமையாக வாகனம் ஆற்றல் உள்ளீடு அளவு குறைந்துள்ளது. பெரும்பாலான சூரிய வாகனங்களை பந்தயங்களுக்காகப் பயனபடுத்துகின்றன. 2011க்கு பின்னர் பொது சாலைகளில் அன்றாட பயன்பாட்டிற்கு சூரிய இயங்கும் கார்கள் வடிவமைக்கப்பட்டுள்ளன. சூரிய கார்கள் அடிக்கடி வழக்கமான கார்கள் காணப்படும் கேஜ்கள் பொருத்தப்படுகின்றன சுமூகமாக செயல்படுவதற்கு. இயக்கி சாத்தியமான பிரச்சினைகள் கண்டுபிடிக்க இந்த கேஜ்கள் மீது ஒரு கண் வைத்திருக்க வேண்டும்.
சூரிய வாகனத்திற்கு தேவையான மின்சாரத்தை சூரிய ஒளியில் இருந்து பெறுகிறோம். இதை மாற்ற பி.வி. செல்கள் பயன்படுகின்றன. பி.வி. செல்கள் நேரடியாக சூரிய ஒளியை மின்சாரமாக மாற்றுகிறது. சூரிய ஒளி (ஃபோட்டான்கள்) பி.வி. செல்கள் மேலே அடிக்கும் பொது, அவர்கள் எலக்ட்ரான்களை தூண்டி மின்சாரமாக மாற்றப்படுகிறது. பி.வி. செல்கள் சிலிக்கான் மற்றும் கலப்பு உலோகமான இண்டியம், காலியம் மற்றும் நைட்ரஜன் ஆகிய பொருட்களை வைத்து செய்யப்படுகின்றன. சிலிக்கான் அதிகமாக பயன்படுத்தப்படும். ஏனெனில் அதற்கு 15-20% செயல்திறன் உள்ளது.

இந்த வாகனத்தில் நூற்றுக்கணக்கான மின்னழுத்த சூரிய செல்களளை கொண்டுள்ளது. இந்த செல்கள் சூரிய ஒளியை மின்சாரமாக மாற்றுகிறது. ஒரு அமைப்பை கட்டுவதற்கு முதலில் இந்த தொகுதிகள் அமைப்பாக கட்டப்படுகிறது. பயன்பாட்டில் உள்ள பெரிய அமைப்பு 2 கிலோவாட் அளவுககு (2.6 ஹெச்பி) மின்சாரத்தை உருவாக்க முடியும்.

'சூரிய செல்களின் அமைப்பு பல வழிகளில் செய முடியும்:'

"கிடையான அமைப்பு:" இந்த அமைப்பின் மூலம் நாள் முழுவதும் அதிகமான மின்சாரத்தை உற்பத்தி செய்யும் மற்றும் காற்று சிறிது தொடர்பு வழங்குகிறது. கிடை வரிசைகள் ஒருங்கிணைந்த அல்லது ஒரு இலவச விதானம் வடிவத்தில் இருக்க முடியும்.

செங்குத்தான அமைப்பு: பயனுள்ள சூரிய சக்தி காலை, மாலை, அல்லது குளிர்காலத்தில் வாகன சரியான திசையில் சுட்டிக்காட்டி போது குறைவாக கிடைக்கும். ஏனெனில் செங்குத்தான அமைப்பில் சில சமயம் காற்று சக்தியையும் பயன் படுத்தும். 

அனுசரிப்பு அமைப்பு: இந்த அமைப்பில் சூரியன் ஒளிகளுக்கு தகுந்த மாதிரி அமைப்பை மாற்றி அமைக்க முடியும்.

ஒருங்கிணைந்த அமைப்பு: இந்த அமைப்பில் முழு வாகனமும் பி.வி செல்களாள் மூடப்படும். சில பகுதிகல் முழு திறன் உடன் வேலை செய்யும். மற்ற பகுதிகள் சில சமயம் செய்யும்.

சரியான அமைப்பை தேர்ந்து எடுக்க மின் உற்பத்தி, ஏரோடைனமிக் எதிர்ப்பு மற்றும் வாகன இடை அகியவற்றை பார்த்து தேர்ந்து எடுக்க வெண்டும். உதாரணமாக, ஒரு இலவச கிடைமட்ட விதானம் ஒருங்கிணைந்த செல்கள் ஒரு வாகனம் 2-3 மடங்கு மேற்பரப்பை கொடுக்கிறது ஆனால் ரைடர்ஸ் செல்கள் மற்றும் நிழல் நல்ல குளிர்ச்சி வழங்குகிறது. வளர்ச்சி மெல்லிய நெகிழ்வான சூரிய வரிசைகள் உள்ளன.
சூரிய வாகனங்களிள் சூரிய அமைப்பை வாகனத்தின் மிது ஒட்டி விடுவார்கள். சில சூரிய வாகனம் கேலியம் சூரிய செல்கள் பயன்படுத்தும் அது முப்பது சதவிகிதம் செயல்திறன்களை கொண்டது, பிற சூரிய கார்கள் இருபது சதவீதம் சுற்றி செயல்திறன்களை கொண்டு, சிலிக்கான் சூரிய மின்கலங்கள் பயன்படுத்தும்.

ஒரு பொதுவான சூரிய வாகனத்தில் பேட்டரி பேக் கார் சூரியன் இல்லாமல் 250 மைல் (400 கி.மீ.) சென்று, மற்றும் கார் தொடர்ந்து (97 km / h) 60 மைல் வேகத்தில் பயணம் செய்ய அனுமதிக்க போதுமான சக்தி கொண்டது. 

சூரிய வாகனம் பயன்படுத்தப்படும் மோட்டார்கள் பொதுவாக ஒரு ரொட்டி சுடுவான் குறைவாக மின்சாரம் பயன்படுத்தும், சுமார் 2 அல்லது 3 குதிரைத்திறன். அன்னாலும் சூரிய வாகனங்கள் ஒரு வழக்கமான குடும்ப வாகனத்தின் வேகத்தை அட்டையும்,100 மைல்கள் ஒரு மணி நேரத்திற்கு (160 km / h).

இரண்டு மிக குறிப்பிடத்தக்க சூரிய வாகன பந்தயங்களில் உலக சோலார் பந்தயம் மற்றும் வட அமெரிக்க சோலார் பந்தயம், பல்கலைக்கழகத்தின் சார்பாகவும் பல்வேறு பெருநிறுவன அணிகள் போட்டியிட்ட தரைமார்க்க சாலையில் பேரணியில் பாணி போட்டிகள்.
இந்த் பந்தயத்தில் கலந்து கொள்ள உலகம் முலுவதும் இருந்து போட்டியாளர்கள் வருவார்கள். எல்லா முறையும் வேகம் அதிகரித்து கொண்டே போகிறது.

கின்னஸ் உலக சாதனைகள் மட்டுமே சோலார் பேனல்கள் மூலம் இயங்கும் வாகனங்கள் ஒரு நில வேக சாதனையை அங்கீகரிக்கின்றன. இந்த சாதனை தற்போது நியூ சவுத் வேல்ஸ் பல்கலைக்கழத்தால் உருவாக்க பட்ட கார் சன்சிவிப்லட் IVஆல் படைக்க பட்டது. 88.8 km / h (55.2 மைல்) சாதனையை, நவ்ரா கடற்படை விமான தளத்தை HMAS அல்பட்ராஸ் 7 ஜனவரி 2011 அன்று அமைக்கப்பட்டது, முன்பு ஒரு மணி நேரத்திற்கு 78.3 கிலோமீட்டர் (48.7 மைல்) என்ற ஜெனரல் மோட்டார்ஸ் கார் சன்ரைசர் நடத்திய சாதனையை முறியடித்தது.


</doc>
<doc id="211884" url="https://ta.wikipedia.org/wiki?curid=211884" title="ஆனந்த் (எழுத்தாளர்)">
ஆனந்த் (எழுத்தாளர்)

சச்சிதானந்தன் ஒரு மலையாள எழுத்தாளர் ஆவார். இவர் ஆனந்த் என்ற பெயரில் அறியப்படுகிறார். இவர் சாகித்திய அகாதமி விருதினையும் பெற்றவர்.







</doc>
<doc id="211890" url="https://ta.wikipedia.org/wiki?curid=211890" title="கே. பி. அப்பன்">
கே. பி. அப்பன்

கே.பி. அப்பன், மலையாள எழுத்தாளர் ஆவார். இவர் இருபதுக்கும் அதிகமான நூல்களை எழுதியுள்ளார்.




</doc>
<doc id="211892" url="https://ta.wikipedia.org/wiki?curid=211892" title="மார்க்கோனி விருது">
மார்க்கோனி விருது

மார்கோனி விருது மார்கோனி அறக்கட்டளை மூலம் தகவல்தொடர்பு மேம்பாடுகள் தொடர்பான பங்களிப்பை அங்கீகரித்து ஆண்டுக்கு ஒரு முறை வழங்கப்படும் விருது ஆகும். இப்பரிசு இயற்பியலுக்கான நோபல் பரிசு வென்றவரும் வானொலியின் முன்னோடியுமான மார்க்கோனியின் பெயரில் அவர் நினைவாக நிருவப்பட்டது. இதை வென்றவர்களுக்கு பரிசாக ஒரு நினைவுச்சிலையும், 100,000 அமெரிக்க டாலர்களும் அளிக்கப்படுகின்றன.


Marconi Prize


</doc>
<doc id="211893" url="https://ta.wikipedia.org/wiki?curid=211893" title="விநாயக முருகன்">
விநாயக முருகன்

விநாயக முருகன் இணையத்தில் எழுதிவரும் எழுத்தாளர். இணையம் தவிர ஆனந்தவிகடன், அகநாழிகை,உயிர்மை போன்ற அச்சு இதழ்களிலும் இவரது கவிதைகள் வெளிவந்துள்ளன. எழுதியுள்ளார் .கோவில் மிருகம் (2009) இவரது முதல் கவிதைத் தொகுப்பு. ராஜீவ்காந்தி சாலை இவரது முதல் நாவல். இவர் கும்பகோணத்தில் 1977-ல் பிறந்தவர். சென்னைக்கு வந்த புதிதில் சில ஆண்டுகள் கம்ப்யூட்டர் உலகம் மற்றும் தமிழ் கம்ப்யூட்டர் பத்திரிக்கைகளில் உதவி ஆசிரியராக பணியாற்றியுள்ளார். தற்பொழுது சென்னையில் ஒரு தனியார் மென்பொருள் நிறுவனத்தில் பணியாற்றி வருகிறார். தமிழ் இணைய இதழ்களிலும், வலைத்தளத்திலும், பேஸ்புக்கிலும் தொடர்ந்து எழுதி வருகிறார்.


</doc>
<doc id="211897" url="https://ta.wikipedia.org/wiki?curid=211897" title="ஆக்னஸ் மோனிகா">
ஆக்னஸ் மோனிகா

ஆக்னஸ் மோனிகா (பிறப்பு: ஜூலை 1, 1986), இந்தோனேசியாவைச் சேர்ந்த ஒரு பாடகியும், பாடலாசிரியையும், நடிகையும், தயாரிப்பாளரும் ஆவார். இவர் தனது ஆறாவது வயதில் ஒரு குழந்தைப் பாடகியாக அறிமுகமானார். மூன்று சிறுவர்களுக்கான இசைத் தொகுப்புக்களை வெளியிட்டுள்ளார். பல சிறுவர் தொலைக்காட்சி நிகழ்ச்சிகளில் நடத்துனராகவும் இருந்துள்ளார். பதின்ம வயதில், தனது தொழிலை விரிவாக்கி நடிப்பதிலும் ஈடுபட்டார்.

2003ல் இவரது நான்காவது இசைத்தொகுப்பு வெளியானபோது இவர் குழந்தைப் பாடகி என்ற நிலையில் இருந்து ஒரு வளர்ந்த பெண் பாடகி என்ற நிலையைப் பெற்றார். இவரது ஐந்தாவது இசைத்தொகுப்பை அமெரிக்கப் பாடகரான கீத் மார்ட்டினுடன் சேர்ந்து வெளியிட்டார். இவர் இரண்டு தாய்வான் நாடகத் தொடர்களிலும் நடித்துள்ளார். 2008 இலும் 2009 இலும், தென்கொரியாவின் சியோலில் இடம்பெற்ற ஆசியப் பாட்டு விழாவில் பங்கேற்று இருதடவையும் ஆசியாவின் சிறந்த பாடகி என்னும் விருதைப் பெற்றார்.



</doc>
<doc id="211898" url="https://ta.wikipedia.org/wiki?curid=211898" title="குரோவாசியா தேசிய காற்பந்து அணி">
குரோவாசியா தேசிய காற்பந்து அணி

குரோவாசிய தேசிய கால்பந்து அணி ("Croatia national football team"), பன்னாட்டுக் கால்பந்தாட்டப் போட்டிகளில் குரோவாசியா நாட்டின் சார்பாக விளையாடும் கால்பந்து அணியாகும்; இதனை, குரோவாசிய கால்பந்துக் கூட்டமைப்பு நிர்வகிக்கிறது. யுகோசுலேவியாவிலிருந்து விடுதலை பெறுவதற்கு சில காலம் முன்பே, 1991-ஆம் ஆண்டில் குரோவாசிய தேசிய கால்பந்து அணி அமைக்கப்பட்டது. 1993 ஆம் ஆண்டில் ஃபிஃபா மற்றும் யூஈஎஃப்ஏ ஆகியவற்றில் உறுப்பினராக இணைந்தது.

பல நட்புமுறைப் போட்டிகளுக்குப் பிறகு, யூரோ 1996-க்கான தகுதிச் சுற்றுப் போட்டிகளில் இவ்வணி பங்குகொண்டது. அதன்மூலம், முதன்முறையாக முக்கியத்துவம் வாய்ந்த ஒரு பன்னாட்டுப் போட்டிக்கு குரோவாசிய அணி தகுதிபெற்றது. 1998-ஆம் ஆண்டுக்கான உலகக்கோப்பை கால்பந்துப் போட்டிக்குத் தகுதிபெற்ற குரோவாசிய அணி, அதில் சிறப்பாக செயல்பட்டு மூன்றாம் இடத்தில் முடித்தது. மேலும், அப்போட்டியின் அதிக கோல் அடித்த வீரர் "டேவிட் சுகெர்" குரோவாசிய அணியைச் சேர்ந்தவராவார். பன்னாட்டுப் போட்டிகளில் பங்குபெறும் தகுதியைப் பெற்றபிறகு, குரோவாசிய அணி ஒரு உலகக்கோப்பையிலும் ஒரு ஐரோப்பிய கால்பந்தாட்டப் போட்டியிலும் மட்டுமே பங்குபெறாமல் இருந்திருக்கிறது.

1994 மற்றும் 1998-ஆம் ஆண்டுகளில் சிறந்த முன்னேற்றம் காட்டிய அணி என்ற பெருமைக்கு உரித்தானது. கொலம்பியாவைத் தவிரத்து "குரோவாசிய அணி" மட்டுமே அவ்விருதை ஒன்றுக்கும் மேற்பட்ட முறைகள் வாங்கியிருக்கிறது. ஃபிஃபாவில் இணைந்தபோது தரவரிசையில் 125 வது இடத்தில் இருந்த குரோவாசியா, 1998-ஆம் ஆண்டு உலகக்கோப்பைக்குப் பின்னர் மூன்றாம் இடத்துக்கு முன்னேறியது. இவ்வாறு, மிகச்சிறந்த அளவில் மேம்பாடு காண்பிக்கும் அணியாக குரோவாசியா இருக்கிறது.



</doc>
<doc id="211900" url="https://ta.wikipedia.org/wiki?curid=211900" title="சுக்கிரலோசு">
சுக்கிரலோசு

சுக்கிரலோசு (Sucralose) என்பது ஒரு செயற்கை இனிப்பூட்டி. உட்கொள்ளும் சுக்கிரலோசின் பெரும்பகுதி உடலுள் உடைக்கப்படுவது இல்லை ஆதலால், இது மிகக் குறைவான கலோரிப் பெறுமானம் கொண்டது. ஐரோப்பிய ஒன்றிய நாடுகளில் இது E955 என்னும் E எண்ணாலும் அறியப்படுகிறது. சாதாரணமாக "மேசைச் சர்க்கரை" எனப்படும் சுக்கிரோசிலும் இது 320 முதல் 1000 மடங்கு இனிப்புத்தன்மையும், சக்கரினை விட இரண்டு மடங்கு இனிப்புத்தன்மையும், அசுப்பார்டேமை விட மூன்று மடங்கு இனிப்புத்தன்மையும் கொண்டது. இது கூடிய வெப்பத்தையும், பல்வேறு pH நிலைமைகளையும் தாங்கக்கூடியது.


</doc>
<doc id="211903" url="https://ta.wikipedia.org/wiki?curid=211903" title="ஐ, பிராங்கென்ஸ்டைன்">
ஐ, பிராங்கென்ஸ்டைன்

இ, பிரான்கேன்ச்டீன் (), () இது ஒரு 2014ம் ஆண்டு வெளியான அமெரிக்கா மற்றும் ஆஸ்திரேலியா நாட்டு கற்பனை அதிரடி திரைப்படம் ஆகும். இந்த திரைப்படத்தை ஸ்டோர்ட் பீட்டி எழுதி மற்றும் இயக்கயுள்ளார். இந்த திரைப்படம் ஒரு நாவலை அடிப்படையாக வைத்து எடுக்கப்பட்டுள்ளது.

இந்த திரைப்படத்தில் கதாநாயகனாக நடிகர் ஏரன் ஏக்கார்ட்டு நடித்துள்ளார் இவருடன் சேர்ந்து பில் நை, மிராண்டா ஓட்டோ, சொச்ரடிஸ் ஓட்டோ, ஜெய் கர்ட்னி மற்றும் கெவின் நடித்துள்ளார்கள்.

இ, பிரான்கேன்ச்டீன் என்ற திரைப்படம் பறக்கும் கல்லைறை மனிதன் என்ற பெயரில் தமிழில் மொழி மாற்றம் செய்யப்பட்டு 2D மற்றும் 3D விரைவில் இந்தியாவில் வெளியாகவுள்ளது. 


இந்த திரைப்படத்துக்கு ஜானி க்ளிமேக் மற்றும் ரெனால்டின் ஹெஇல் இசை அமைத்துள்ளார்கள்.

இந்த திரைப்படத்தின் முன்னோட்டக் காட்சி(Trailer) ஒக்டோபர் 4ம் திகதி 2013ம் ஆண்டு வெளியானது. 

இ, பிரான்கேன்ச்டீன் திரைப்படம் முதல் வாரத்தில் $8.3 மில்லியன் பாக்ஸ் ஆபிஸ் வசூல் மற்றும் இந்த திரைப்படம் பாக்ஸ் ஆபிஸ் வசூலில் 6ம் இடத்தை பிடித்தது.




</doc>
<doc id="211906" url="https://ta.wikipedia.org/wiki?curid=211906" title="பொசுனியாவும் எர்செகோவினாவும் தேசிய காற்பந்து அணி">
பொசுனியாவும் எர்செகோவினாவும் தேசிய காற்பந்து அணி

பொசுனியா எர்செகோவினா தேசிய கால்பந்து அணி (Bosnia and Herzegovina national football team; Bosnian/Croatian/Serbian: Nogometna/Fudbalska reprezentacija Bosne i Hercegovine; Cyrillic script: Ногометна/Фудбалска репрезентација Боснe и Херцеговинe) ), பன்னாட்டுக் கால்பந்தாட்டப் போட்டிகளில் பொசுனியா எர்செகோவினா நாட்டின் சார்பாக பங்கேற்கும் அணியாகும். இதனை, பொசுனியா எர்செகோவினா கால்பந்துக் கூட்டமைப்பு நிர்வகிக்கிறது.

பொசுனியா எர்செகோவினா அணி 2014 உலகக்கோப்பை கால்பந்துப் போட்டிக்குத் தகுதிபெற்றுள்ளது; சுதந்திர நாடான பிறகு பங்கேற்கும் முதல் முக்கியத்துவம் வாய்ந்த பன்னாட்டுப் போட்டித்தொடராகும். இதற்கு முன்னரும் சில தடவைகள், முக்கியப் போட்டிகளுக்குத் தகுதிபெறும் நிலையிலிருந்தனர். 2010 உலகக்கோப்பை கால்பந்து மற்றும் யூரோ 2012 ஆகியவற்றுக்கான தகுதிச் சுற்றுப் போட்டிகளுக்குப் பிறகான, "வெல்பவர்-உள்ளே" (play-off) போட்டிகளில் போர்த்துக்கேய தேசிய கால்பந்து அணியிடம் தோற்று வெளியேறினர். இவ்வணியினர், ஐரோப்பிய கால்பந்தாட்டப் போட்டிகளுக்கு ஒருமுறைகூட தகுதிபெற்றதில்லை.



</doc>
<doc id="211911" url="https://ta.wikipedia.org/wiki?curid=211911" title="ஈரான் தேசிய காற்பந்து அணி">
ஈரான் தேசிய காற்பந்து அணி

ஈரானிய தேசிய கால்பந்து அணி (Iran national football team; ()), பன்னாட்டுக் கால்பந்தாட்டப் போட்டிகளில் ஈரான் நாட்டின் சார்பாகப் பங்குபெறும் கால்பந்து அணியாகும்; இதனை, ஈரான் கால்பந்துக் கூட்டமைப்பு நிர்வகிக்கிறது. அதிகாரபூர்வமற்ற, முதல் பன்னாட்டுப் போட்டியை ஆப்கானிஸ்தானுடன் 1941-ஆம் ஆண்டில் ஆடியது. பிஃபா அங்கீகரித்த, முதல் அதிகாரபூர்வ போட்டி துருக்கியுடன் 1950-ஆம் ஆண்டில் ஆடியது. சனவரி 2014 நிலவரப்படி, ஆசியாவில் முதல் இடத்திலும், உலக அளவில் 34-ஆம் இடத்தில் தரவரிசைப்படுத்தப்பட்டுள்ளது.



</doc>
<doc id="211912" url="https://ta.wikipedia.org/wiki?curid=211912" title="அஞ்ஞானம்">
அஞ்ஞானம்

அஞ்ஞானம் என்பது:


</doc>
<doc id="211914" url="https://ta.wikipedia.org/wiki?curid=211914" title="சப்பான் தேசிய காற்பந்து அணி">
சப்பான் தேசிய காற்பந்து அணி

சப்பான் தேசிய கால்பந்து அணி (), சப்பான் நாட்டின் சார்பாக பன்னாட்டுக் கால்பந்தாட்டப் போட்டிகளில் பங்கேற்கும் அணியாகும். இதனை சப்பான் கால்பந்துக் கூட்டமைப்பு நிர்வகிக்கிறது. 

ஆசியாவிலேயே மிகவும் சிறப்பு வாய்ந்த, அதிக வெற்றிகளைக் கண்ட அணியாக இது திகழ்கிறது. கடந்த ஐந்து உலகக்கோப்பைகளுக்கும் இவ்வணி தகுதிபெற்றிருக்கிறது; 2002 மற்றும் 2010 ஆகிய ஆண்டுகளில் நடைபெற்ற உலகக்கோப்பைகளில் குழுநிலையைத் தாண்டி அடுத்த சுற்றுக்கு முன்னேறியிருக்கிறது. ஆசியக் கோப்பையை அதிகபட்சமாக நான்குமுறை வென்றிருக்கின்றனர் (1992, 2000, 2004 மற்றும் 2011. மேலும், 2001-ஆம் ஆண்டின் பிபா கூட்டமைப்புக்களின் கோப்பைப் போட்டியில் இரண்டாம் இடம் பெற்றிருக்கின்றனர்.



</doc>
<doc id="211917" url="https://ta.wikipedia.org/wiki?curid=211917" title="தென் கொரிய தேசிய காற்பந்து அணி">
தென் கொரிய தேசிய காற்பந்து அணி

தென் கொரிய தேசிய கால்பந்து அணி (Korea Republic (South Korea) national football team), பன்னாட்டுக் கால்பந்துப் போட்டிகளில் தென் கொரிய நாட்டின் சார்பாகப் பங்கேற்கும் கால்பந்து அணியாகும். இதனை, கொரிய கால்பந்துச் சங்கம் நிர்வகிக்கிறது.

ஆசியாவின் சிறந்த கால்பந்து அணிகளில் தென் கொரிய அணியும் ஒன்றாகும். தொடர்ச்சியாக எட்டு உலகக்கோப்பை கால்பந்துப் போட்டிகளிலும், மொத்தமாக ஒன்பது உலகக்கோப்பைகளிலும் பங்கேற்றுள்ளது. 2002-ஆம் ஆண்டில் சப்பானுடன் இணைந்து உலகக்கோப்பையை நடத்தியபோது, உலகக்கோப்பைப் போட்டிகளில் அரையிறுதியை எட்டிய முதல் ஆசிய அணி என்ற பெருமைக்கு உரித்தானது; 2010-இல் 16-அணிகள் சுற்றை எட்டியது. மேலும், முதல் இரண்டு ஆசியக் கோப்பைகளை வென்ற பெருமையும் இவர்களைச் சாரும்; அதன்பிறகு, தென் கொரிய அணி ஆசியக் கோப்பையை வென்றதில்லை.



</doc>
<doc id="211919" url="https://ta.wikipedia.org/wiki?curid=211919" title="வாடிக்கையாளர் சேவை">
வாடிக்கையாளர் சேவை

வாடிக்கையாளர் சேவை ஓரு பொருளை வாங்கும் பொழுதும் அதற்க்கு பிறகும் வழங்கப்படும் சேவையாகும். வாடிக்கையாளர் சேவை என்பது வாடிக்கையாளர் திருப்தி அளவு அதிகரிக்ககூடிய அளவில் வடிவமைக்கப்பட்டுள்ள ஒரு தொடர் நடவடிக்கைகள் ஆகும்(ஒரு பொருள் அல்லது சேவையை வாடிக்கையாளரின் எதிர்பார்ப்பை பூர்த்தி செய்யப்பட்ட உணர்வு) 

வாடிக்கையாளர் சேவையின் முக்கியத்துவம் தயாரிப்பு அல்லது சேவை, தொழில் மற்றும் வாடிக்கையாளரை பொறுத்து மாறுபடலாம். விருந்தினரின் ஆளுமையை பொருத்து எந்தவொரு ஊழியர் தன்னை சீரமைத்து சேவை அல்லது பரஸ்பரம் கொடுக்க முடியுமோ அதனைப் பொருத்து வெற்றி அமையும்.


</doc>
<doc id="211920" url="https://ta.wikipedia.org/wiki?curid=211920" title="ஒருங்கிணைந்த செயல்வல்லமை முதிர்ச்சி ஒப்புரு">
ஒருங்கிணைந்த செயல்வல்லமை முதிர்ச்சி ஒப்புரு

ஒருங்கிணைந்த செயல்வல்லமை முதிர்ச்சி ஒப்புரு ("Capability Maturity Model Integration", சுருக்கமாக CMMI) ஒரு செயல்முறை மேம்பாட்டு பயிற்சி மற்றும் மதிப்பீடு திட்டமாகும். இது கார்னிகி மெல்லன் பல்கலைக்கழகத்தின் அங்கமாக உள்ள CMMI நிறுவனம் மூலம் செயல்படுத்தப்படுகிறது. பல டிஓடி மற்றும் அமெரிக்க அரசு ஒப்பந்தங்கள், குறிப்பாக மென்பொருள் உருவாக்க நிறுவனங்களில் தேவைப்படுகிறது.

தற்போது ஒருங்கினைந்த செயல்வல்லமை முதிர்ச்சி ஒப்புரு மூன்று பகுதிகளில் ஆர்வமாக உள்ளது:



</doc>
<doc id="211926" url="https://ta.wikipedia.org/wiki?curid=211926" title="கீரவாணி (இசையமைப்பாளர்)">
கீரவாணி (இசையமைப்பாளர்)

கொடுரி மரகதமணி கீரவாணி, இந்தியத் திரைப்பட இசையமைப்பாளர் மற்றும் பாடகர் ஆவார். இவர் எம். எம். கீரவாணி என்று பரவலாக அறியப்படுகிறார். இவர் தெலுங்கு, தமிழ், கன்னட, மலையாள மற்றும் இந்தி திரைப்படங்களில் பணியாற்றியுள்ளார்.

இவருக்கு மரகதமணி, வீடநாராயணா, எம். எம். கீரம் போன்ற புனைப்பெயர்கள் உள்ளன. இவருடைய பல பாடல்கள் எஸ். பி. பாலசுப்பிரமணியம் மற்றும் சித்ரா அவர்களால் பாடப்பெற்றது. 1997ல் சிறந்த இசையமைப்பாளருக்கான தேசிய விருது "அன்னமாச்சாரியார்" திரைப்படத்திற்காக கிடைத்தது. மேலும் தமிழக அரசு திரைப்பட விருதுகள், ஆந்திர அரசாங்கம் தருகின்ற நந்தி விருது போன்றவற்றை பெற்றுள்ளார்

இவர் தமிழ் சினிமாவில் மரகதமணி என்று அழைக்கப்பட்டார்.

இவர் இசையமைத்ததில் மிக முக்கியமான திரைப்படங்கள் 'அழகன்', ' நீ பாதி நான் பாதி' , 'வானமே எல்லை' , 'ஜாதிமல்லி' ஆகியனவாகும். தெலுங்கில் ராஜமௌலி இயக்கத்தில் வெளிவந்த பல படங்களுக்கு இவர் இசையமைத்துள்ளார்.

கீரவாணி 1997 ஆம் ஆண்டு 'அன்னமையா' என்ற படத்திற்கு தேசிய விருது பெற்றார். இவர் ஆந்திராவில் வழங்கப்படும் நந்தி விருதுகளை பலமுறை பெற்றிருக்கிறார். தமிழில் 'அழகன்' திரைப்படத்தின் இசைக்காக 1991ஆம் ஆண்டு தமிழக அரசின் விருதை பெற்றார். இவர் பல்வேறு பிலிம் ஃபேர் விருதுகளையும் வென்றுள்ளார்.


</doc>
<doc id="211930" url="https://ta.wikipedia.org/wiki?curid=211930" title="அய்யப்பன் (எழுத்தாளர்)">
அய்யப்பன் (எழுத்தாளர்)

ஏ. அய்யப்பன்(27 அக்டோ 1949 - 21 அக்டோ 2010), நவீனத்துவத்தை சேர்ந்த மலையாள எழுத்தாளர் ஆவார். ஆசான் விருது, கேரள அரசின் சாகித்திய அக்காதமி விருது ஆகியவற்றைப் பெற்றவர். அரசின்மை கோட்பாட்டை சார்ந்த மலையாளக் கவிதைகளில் இவரின் எழுத்துக்கள் முக்கியமானதாக கருதப்படுகிறது.




</doc>
<doc id="211931" url="https://ta.wikipedia.org/wiki?curid=211931" title="இந்தியாவில் உள்ள கோட்டைகளின் பட்டியல்">
இந்தியாவில் உள்ள கோட்டைகளின் பட்டியல்

இது இந்தியாவில் உள்ள கோட்டைகளின் பட்டியல். மாநிலங்கள் வாரியாகப் பிரிக்கப்பட்டுள்ள இப்பட்டியல் மேலும் விரிவாக்கப்படக் கூடியது.

















</doc>
<doc id="211932" url="https://ta.wikipedia.org/wiki?curid=211932" title="அக்கித்தம் அச்சுதன் நம்பூதிரி">
அக்கித்தம் அச்சுதன் நம்பூதிரி

அக்கித்தம் அச்சுதன் நம்பூதிரி என்பவர் மலையாளக் கவிஞர் ஆவார். இவர் அக்கித்தம் என்ற பெயரால் அறியப்படுகிறார். இந்தியாவின் கேரளாவில் உள்ள பாலக்காடின் குமரநல்லூரில் 1926 அன்று பிறந்தார். சமகால கேரள எழுத்தாளர்களில் கவிதை,கட்டுரை, ஆசிரியர் என பரவலாக அறியப்பட்ட இலக்கிய ஆளுமை இவர். 1950 இல்தான் இவருடைய இலக்கியங்கள் பெரும் கவனத்தை பெற ஆரம்பித்தன. அக்கிதம் என்பது இவரது ஊராகும்.

1952 இல் இவரது கவிதை படைப்புகளுக்காக சன்ஞயன் விருது வழங்கப்பட்டது. இருபதாம் நூற்றாண்டின்றெ இதிகாசம் என்ற பெயரில் இவர் எழுதியது புகழ் பெற்ற ஒன்று. அவருடைய கதை, கவிதை, இவருடைய நாடகம், கவிதை, சிறுகதை என மொத்தம் 45 எண்ணிக்கை உடைய ஒரு தொகுப்பு வெளியிடப்பட்டுள்ளது. 
பாலி தரிசனம் என்ற நூல் இவருக்கு கேந்த்ரா சாகித்ய அகாதெமி விருதினை 1973 இல் பெற்றுத்தந்தது. சாபெற்றது.
அரங்கேற்றம், நிமிஷ சேத்ரம், இடிஞ்சு பொலிஞ்ச லோகம், அம்ரிதகடிகா, அக்கிதன்றின்றெ தெரஞ்செடுத்த கவிதைகள் ஆகியன குறிப்பிடத்தக்கன.
2012இல் வயலார் விருது பெற்றார். 

இவருடைய படைப்புகளில் ”ஸ்ரீமத் பாகவதம்” நூலின் மொழிப்பெயர்ப்பு முக்கியமானதாக கருதப்படுகிறது. இது 14,613 வசனங்களை உள்ளடக்கியது, மேலும் 2400 பக்கங்களில் அச்சிடப்பட்டது.

இலக்கியத்துறை மட்டுமில்லாமல், காலத்திற்கு தகுந்த சில சமூக சீர்திருத்தங்களை கொண்டுவருவதிலும் இவர் அதிக ஆர்வம் கொண்டிருந்தார். திரிச்சூரில் யோகேஷேஸ்மா சபையின் உறுப்பினராக இருந்த இவர்,  கேரளத்தின் நம்புோதிரி பிராமணர்களிடையே சில சமூக சீர்திருத்தங்களைக் கொண்டுவருவதில் முக்கிய பங்காற்றினார். திருநவேய, கடவள்ளூர் மற்றும் திருச்சூரில் உள்ள புகழ்பெற்ற வேத ஆய்வு மையங்களுடன் இணைந்து வேதம் சார்ந்த  படிப்புகளை ஊக்குவிப்பதற்கான முயற்சிகளிலும் மிகவும் ஈடுப்பாட்டுடன் இருந்தார். பிராமணர் அல்லாதோர்க்கும் வேதங்களின் முக்கியத்துவத்தை பரப்புவதற்கு முயற்சிகளை மேற்கொண்டார். தீண்டாமைக்கு எதிராக தனது அழுத்தமான குரலை பதித்த அக்கிதம், 1947 இல் நடந்த பாலியம் சத்தியாகிரகத்தில்( அகிம்சை போராட்டம்)  கலந்து கொண்டு தீண்டாமைக்கு எதிரான தன் அசைக்க முடியாத ஆதரவைத் தந்தார்.

பத்மஸ்ரீ, மாநில அரசின் சாகித்திய அகாதமி விருது, ஆசான் விருது, வள்ளத்தோள் விருது, லலிதாம்பிகை சாகித்திய விருது, ஓடைக்குழல் விருது, வயலார் விருது, நல்லப்பாடு விருது, எழுத்தச்சன் விருது போன்ற பல விருதுகளுக்கு சொந்தமானவர். 

புகழ்பெற்ற ஓவியர் அக்கிதம் நாராயணன் இவரின் இளைய சகோதரர் ஆவார். 



</doc>
<doc id="211934" url="https://ta.wikipedia.org/wiki?curid=211934" title="சி. வி. பாலகிருஷ்ணன்">
சி. வி. பாலகிருஷ்ணன்

சி. வி. பாலகிருஷ்ணன், மலையாள எழுத்தாளர் ஆவார். நாற்பதுக்கும் அதிகமான நூல்களை எழுதியுள்ளார்.

இவர் கேரளத்தின் பய்யனூரில் பிறந்தவர்.





</doc>
<doc id="211936" url="https://ta.wikipedia.org/wiki?curid=211936" title="பாலகிருஷ்ணன்">
பாலகிருஷ்ணன்

பாலகிருஷ்ணன் என்ற பெயரில் உள்ள கட்டுரைகள்:






</doc>
<doc id="211962" url="https://ta.wikipedia.org/wiki?curid=211962" title="ஆதோனிக் கோட்டை">
ஆதோனிக் கோட்டை

ஆதோனிக் கோட்டை, ஆந்திரப் பிரதேசத்தின் கர்நூல் மாவட்டத்தில் உள்ள ஆதோனி என்னும் நகரில் அமைந்துள்ளது. ஆந்திரப் பிரதேசம், கர்நாடகா மாநில எல்லைக்கு அண்மையில் இருக்கும் இந்த நகரம், ஒரு காலத்தில் விசயநகரத்தின் தலைநகரமாக விளங்கியது. இக்கோட்டை 14 ஆம் நூற்றாண்டுக்கும் 16 ஆம் நூற்றாண்டுக்கும் இடையில் உருவானதாகத் தெரிகிறது. கருங்கற் பாறை மீது கட்டப்பட்டுள்ள இது விசயநகர இராச்சியத்தின் பெரிய கோட்டைகளுள் ஒன்று. 17 ஆம் 18 ஆம் நூற்றாண்டுகளில் இடம்பெற்ற போர்களின்போது இந்தக் கோட்டை பெரும் பங்கு வகித்தது. 

இக்கோட்டைக்குள் பாரசீக மொழிக் கல்வெட்டுக்களும், அரபு மொழிக் கல்வெட்டுக்களும் காணப்படுவது, இக்கோட்டை பீசப்பூர் வம்சம், கோல்கொண்டா வம்சம் ஆகியவற்றைச் சேர்ந்த இசுலாமிய ஆட்சியாளர்களின் தளமாகச் செயற்பட்டதைக் காட்டுகிறது. இது பிற்காலத்தில் மைசூரை ஆண்ட திப்பு சுல்தானின் கட்டுப்பாட்டில் இருந்தது.


</doc>
<doc id="211963" url="https://ta.wikipedia.org/wiki?curid=211963" title="த. ரா. பேந்திரே">
த. ரா. பேந்திரே

த. ரா. பேந்திரே(Dattatreya Ramachandra Bendre ) என்பவர் கன்னடக் கவிஞர் ஆவார். கன்னடக் கவிஞர்களில் மிகவும் குறிப்பிடத்தகுந்தவராக அறியப்படுகிறார். இவரை வரமாகப் பெற்றதனால், வரகவி என்ற சிறப்பு பெயர் இவர்க்கு உண்டு. கன்னடத்தில் எழுதி, ஞானபீட விருது பெற்றவர்களில் இவரும் ஒருவர். அம்பிகாதனயதத்தா என்ற புனைப்பெயரில் எழுதியவர். அம்பிகாவின் மகன் தத்தன் என்பது இந்தப் பெயரின் பொருள். இவருக்கு கர்நாடக கவி குல திலகம் என்ற பெயரும் உண்டு. தாத்தாத்திரேய ராமச்சந்திர பேந்திரே என்பது இவரது இயற்பெயர். இவருக்கு பத்மசிறீ விருது 1968 ஆம் ஆண்டுவழங்கப்பட்டது. 1969 இல் சாகித்திய அகாதமி விருது வழங்கப்பட்டது.

தாத்தத்ரேயா ராமசந்திர பேந்திரே தார்வாடு,கருநாடகத்தில் சனவரி 31,1986 இல்பிறந்தார்.இவர் கொங்கணஸ்த் பிராமணர் குடும்பத்தைச் சார்ந்தவர். இவருடைய தாத்தா சமசுகிருதம் இலக்கியத்தில் அறிஞர். இவருடைய தந்தையும் சமசுகிருத இலக்கியத்தில் அறிஞராக விளங்கியவர். பேந்திரேவுக்கு பன்னிரண்டு வயதாக இருக்கும் போது அவரின் தந்தை காலமானார். நான்கு ஆண் பிள்ளைகளில் பேந்திரே இளையவர். தார்வார்டுவில் தனது பள்ளிப்படிப்பை நிறைவு செய்தார். 1913 இல் பல்கலைக் கழக நுழைவுக்குத் தயாரானார். பின் புனேவில் உள்ள ஃபெர்கூசன் கல்லூரியில் சேர்ந்தார். 1918 இல் சமசுகிருதம், ஆங்கிலம் பிரிவுகளில் இளங்கலைப் பட்டம் பெற்ற்றார். பின் தார்வார்டு சென்று அங்குள்ள விக்டோரியா உயர்நிலைப் பள்ளியில் ஆசிரியராகப் பணியில் சேர்ந்தார். 1919 இல் லட்சுமிபாய் என்பவரைத் திருமணம் செய்தார். கலைப்பிரிவில் தனது முதுகலைப் பட்டத்தை 1935 இல் நிறைவு செய்தார்.

தார்வார்டுவில் உள்ள விக்டோரியா உயர்நிலைப்பள்ளியில் ஆசிரியராகப் பணியில் சேர்ந்தார் , தற்போது இந்தப் பள்ளி வித்யாரன்ய உயர்நிலைப்பள்ளி என அழைக்கப்படுகிறது . பின் சோலாப்பூரில் உள்ள டி. ஏ. வி கல்லூரியில் கன்னடப் பேராசிரியராக 1944 முதல் 1956 வரை பணி புரிந்தார். பின் தார்வார்டுவிலுள்ள அனைத்திந்திய வானொலியின் ஆலோசகராகப் பணியமர்த்தப்பட்டார். 

பேந்திரா நண்பர்கள் குழு என்பதனை 1922 இல் உருவாக்கினார். இந்தக் குழுவில் பண்பாடு மற்றும் இலக்கியம் போன்றவற்றில் நாட்டம் கொண்டவர்கள் இதில் உறுப்பினர்களாக இருந்தனர். மேலும் இதில் கருநாடகத்தின் பல பகுதிகளைச் சேர்ந்த கவிஞர்கள், எழுத்தாளர்கள் இந்த நண்பர்கள் குழுவில் இருந்தனர். குறிப்பாக ஆனந்த கந்தா, சம்பா ஜோசி, சித்தவனஹள்ளி கிருஷ்ணா சர்மா, என்கே, ஜி. பி. ஜோசி, கிருஷ்ண குமார் கல்லூர், வி. கே. கோகாக், ஆர். எஸ்.முரளி, மற்றும் பந்தரீனதட்சர் கலகலி ஆகியோர் இருந்தனர். பின் 1926 இல் நாத- ஹப்பா எனும் பண்பாட்டு இயக்கத்தைத் தொடங்கினார். இது நாட்டின் கலாச்சாரத்தைப் போற்றும் விதமாக அமைந்தது. இன்றளவும் கருநாடகாவில் இந்த இயக்கம் நடைமுறையில் உள்ளது.இது இந்துத் திருவிழாவான நவராத்திரி சமயத்தில் கொண்டாடப்படுகிறது.

நரபலி என்பதனைப் பற்றி எழுதியதற்காக ஆங்கிலேய அரசு இவரை 1932 ஆம் ஆண்டில் முகாத் எனும் ஊரில் வீட்டுக் காவலில் வைத்தது. இவருக்கு பிறந்த ஒன்பது குழந்தைகளில் பாண்டுரங்கா மற்றும் வாமனா எனும் இரு மகன்கள் , மங்களா எனும் ஒரு மகள் மட்டுமே உயிர்வாழ்ந்தனர். 1943 இல் சிமோகா மாவட்டத்தில் நடந்த 27 ஆவது கன்னட இலக்கிய மாநாட்டிற்குத் தலைமை தாங்கினார். பின்பு கன்னட இலக்கிய மன்றத்தின் உறுப்பினர் ஆனார். 1972 ஆம் ஆண்டில் கர்நாடக அரசு இவரின் வாழ்க்கை பற்றிய விபரணத் திரைப்படம் ஒன்றைத் தயாரித்தது. 

பேச்சு நடையிலேயே கவிதைகளை எழுதினார். இவரது பாடல்களில் நாட்டுப் புற நம்பிக்கைகள், புராணக் கதைகள் ஆகியவற்றைப் பற்றிய குறிப்புகள் இருக்கும்.





</doc>
<doc id="211977" url="https://ta.wikipedia.org/wiki?curid=211977" title="த போரம் (பல்கடை அங்காடி)">
த போரம் (பல்கடை அங்காடி)

த போரம் (பல்கடை அங்காடி) பெங்களூருவில் உள்ள ஓசூர் சாலையில் அமைந்துள்ள ஒரு பிரபலமான பல்கடை அங்காடி. ஒரு பல மாடி புத்தகக் கடை, 11 சினிமா அரங்குகள் மற்றும் பிற பொழுதுபோக்கு வசதிகளும் உள்ள இந்த அங்காடி, பெங்களூருவின் முதல் முழு அங்காடி ஆகும்.

இளைஞர்களுக்கு மத்தியில் மிகவும் பிரசித்தி பெற்ற இவ்வங்காடி, பெங்களூருவிற்கு வருகை தரும் அனைவரையும் ஈர்க்கின்றது. இந்த ஐந்து மாடிக் கட்டிடத்தில், 780,000 சதுர அடி பரப்பளவில் அங்காடிகள் அடங்கி உள்ளன. செருப்பு முதல் உடற்பயிற்சி சாதனங்கள் வரை அனைத்தும் இங்கு கிடைக்கின்றன. இந்த பல்கடை அங்காடியின் முக்கியாமான ஈர்ப்பு, இங்கு அமைந்துள்ள 11 அரங்குகள் கொண்ட பி.வி.ஆர். சினிமாஸ் ஆகும். இங்குள்ள உணவு அரங்கை "தி ட்ரான்ஸிட் லௌஞ்"என்று அழைக்கின்றனர். இது விமான நிலையத்தில் உள்ள ட்ரான்ஸிட் லௌஞ் போன்று வடிவமைக்கப்பட்டுள்ளது.

இங்குள்ள 11 அரங்குள்ள பி.வி.ஆர் சினிமாஸ், 2004 இல் பிரெஸ்டீஜ் குழுவால் கட்டமைக்கப்பட்டது.

இந்த பல்கடை அங்காடி அமைந்துள்ள இடம், ஹ்யூலட் பேக்கார்ட் (HP) ராபர்ட் பாஷ் GmbH போன்ற பெரிய கம்பெனிகளின் நடுவே அமைந்துள்ளது. இங்கு வரும் பெரும்பாலான வாடிக்கையாளர்கள், கிறிஸ்து பல்கலைகழகம்த்தின் மாணவர்களாகும். கிறிஸ்து பல்கலைகழகம் இங்கிருந்து 400 மீட்டர் தொலைவில் அமைந்துள்ளது.

ஃபோரம் நிர்வாகம், வைட்ஃபீல்டில், "தி ஃபோரம் வேல்யூ மால்" என்ற பெயரில் புதிதாக ஒரு பல்கடை அங்காடி உருவாக்கியுள்ளனர்.

தற்போது சென்னையிலுள்ள வடபழனியில் "ஃபோரம் விஜயா மால்" என்ற பெயரில் ஒரு பல்கடை அங்காடி திறக்கப்பட்டுள்ளது. மேலும் [[கொச்சி, கோவை, ஹைதராபாத் மற்றும் மங்கலூர் போன்ற இடங்களிலும் புதிதாக திறக்கப்பட உள்ளன. ஹைதராபாதில் திறக்கப்பட உள்ள ஃபோரம் அங்காடியின் பெயர் "தி ஃபோரம் க்ரிஸ்டல் மால்" என்று அறிவிக்கப்பட்டுள்ளது.

இங்கு இரண்டு வாகன நிறுத்த இடங்கள் உள்ளன. ஒன்று- கட்டிடத்தினுள் உள்ள அடுக்கு மாடி வாகன நிறுத்த இடம். இதற்கு உள்ளே செல்ல, டைரி சர்க்கிள்-கோரமங்களா சாலை மற்றும் அடுகொடி-கோரமங்களா சாலை என இரண்டு வழிகள் உள்ளன. 
அது தவிர, எப்போதும் நிரம்பி உள்ள இன்னொரு வாகன நிறுத்த இடம் அடுகொடி-கோரமங்களா சாலை மூலமாக உள்ளே செல்லும் வழியுடன் அமைந்துள்ளது.

ஜனவரி 26, 2009 அன்று ஒரு சின்ன மின்சாரச் சிக்கலினால் ஒரு தீ விபத்து ஏற்பட்டது. ஆனால் பெரிய பாதிப்புகள் ஏதுமின்றி தீ அணைக்கப்பட்டது. ஆனால் இந்த அங்காடியில் போதுமான பாதுகாப்பு இல்லை என்று பொதுமக்கள் புகார் சூட்டி வருகின்றனர்.

[[பகுப்பு:இந்தியாவில் உள்ள பேரங்காடிகள்]]

</doc>
<doc id="211981" url="https://ta.wikipedia.org/wiki?curid=211981" title="கம்மம் கோட்டை">
கம்மம் கோட்டை

கம்மம் கோட்டை இந்தியாவின் தெலங்கானா மாநிலத்தில் உள்ள கம்மம் மாவட்டத்தில் உள்ள கம்மம் நகருக்கு அண்மையில் அமைந்துள்ளது. ஒரு குன்றின்மீது கட்டப்பட்டுள்ள இக்கோட்டை, கம்மம் நகரைப் பார்த்தபடி அமைந்துள்ளது. இது கிபி 950ல் காகதீய வம்சத்தவரால் கட்டப்பட்டது. எனினும் இக்கோட்டையைப் பல்வேறு காலகட்டங்களையும், வம்சங்களையும் சேர்ந்த ஆட்சியாளர்கள் தம் கட்டுப்பாட்டில் வைத்திருந்தனர். 1512ல் இக்கோட்டை குதுப் சாகிகளால் கைப்பற்றப்பட்டது. 17 ஆம் நூற்றாண்டில் ஆசஃப் சாகி ஆட்சியாளர்கள் இதனைக் கைப்பற்றிக்கொண்டனர்.

கருங்கல்லினால் கட்டப்பட்ட இக் கோட்டையின் கட்டிடக்கலைப் பாணி இந்துக் கட்டிடக்கலைப் பாணியினதும், இசுலாமியக் கட்டிடக்கலைப் பாணியினதும் கலவையாக அமைந்துள்ளது ஒரு குறிப்பிடத்தக்க சிறப்பம்சம். இதைக் கட்டுப்பாட்டில் வைத்திருந்த ஆட்சியாளர்களில் பலர் இதில் திருத்த வேலைகளைச் செய்ததே இதற்குக் காரணம். இக்கோட்டையில் காணப்படும் பல பகுதிகள் குதுப் சாகி ஆட்சியாளர்களால் அமைக்கப்பட்டவை.

10 ஆம் நூற்றாண்டு முதல் 13 ஆம் நூற்றாண்டு வரை தெலுங்குப் பகுதிகளை ஆண்ட காகதீய வம்சத்தினர் கிபி 950 ஆம் ஆண்டில் இக்கோட்டையைக் கட்டத் தொடங்கினர். பின்னர் முசுநுரி நாயக்கர்களும், வெலமா அரசர்களும் ம்லைமீதுள்ள கோட்டையின் கட்டுமானத்தில் ஈடுபட்டிருந்தனர். கிபி 1000ல் கட்டி முடிக்கப்பட்ட போது இக்கோட்டை ரெட்டி வம்சத்தவரின் ஆட்சியின் கீழ் இருந்தது. குதுப் சாகி இராச்சியக் காலத்தில் இது மேலும் மேம்படுத்தப்பட்டது. தற்போது இது ஒரு சுற்றுலா மையமாக உள்ளது.

 


</doc>
<doc id="211983" url="https://ta.wikipedia.org/wiki?curid=211983" title="புவனகிரிக் கோட்டை, தெலுங்கானா">
புவனகிரிக் கோட்டை, தெலுங்கானா

புவனகிரிக் கோட்டை அல்லது போங்கீர் கோட்டை என்பது, தெலுங்கானா மாநிலத்தின், நல்கொண்டா மாவட்டத்தில் உள்ள புவனகிரி நகரில் அமைந்துள்ள ஒரு கோட்டை. மேற்குச் சாளுக்கிய அரசரான நான்காம் திரிபுவன விக்கிரமாதித்தன் ஒரு தனிக் கற்பாறைக் குன்றுமீது இக்கோடையை அமைத்ததால் இதற்கு திரிபுவனகிரிக் கோட்டை என்னும் பெயர் ஏற்பட்டது. பின்னர் இது புவனகிரிக் கோட்டை என்றும் தற்போது போங்கீர் கோட்டை எனவும் அழைக்கப்படுகிறது. இந்தக் கோட்டை அமைந்த பாறை அடிவாரத்தில், கடல் மட்டத்தில் இருந்து 609.6 மீட்டர் உயரத்தில் போங்கீர் நகரம் அமைந்துள்ளது. முட்டை வடிவ அமைப்புக் கொண்ட இக் கோட்டைக்கு இரு வாயில்கள் உள்ளன. இவ்வாயில்கள் பெரிய பாறைகளால் பாதுகாக்கப்பட்டன. இதனால் இக்கோட்டையுள் ஆக்கிரமிப்புப் படைகள் நுழைய முடியாது எனக் கருதப்பட்டது. 

கோட்டையைச் சுற்றிலும் அகழி அமைந்துள்ளது. உள்ளே பெரிய நிலக்கீழ் அறை, பொறிக்கதவுகள், ஆயுதக் கிடங்கு, குதிரை லாயங்கள், குளங்கள், கிணறுகள் என்பன இருந்தன. இக்கோட்டை, உருத்திரமாதேவி, அவரது பேரன் பிரதாபருத்திரன் ஆகியோரது ஆட்சிகளுடன் தொடர்புள்ளது. ஒருகாலத்தில் இக்கோட்டையில் இருந்து கோல்கொண்டாக் கோட்டைக்குச் சுரங்க வழி ஒன்று இருந்ததாகச் செவிவழிக் கதைகள் உள்ளன. 

கோட்டை அமைந்துள்ள குன்று 500 அடி உயரம் கொண்டதுடன், 40 ஏக்கர் பரப்பளவும் கொண்டது. பழைய காலத்தில் பயன்பட்ட படிக்கட்டுகள் இன்றும் உள்ளன. 

 


</doc>
<doc id="211989" url="https://ta.wikipedia.org/wiki?curid=211989" title="எண்டர்ஸ் கேம்">
எண்டர்ஸ் கேம்

எண்டர்ஸ் கேம் 2013ஆம் ஆண்டு திரைக்கு வந்த அறிவியல் மற்றும் அதிரடி திரைப்படமாகும். இந்த திரைப்படத்தை கேவின் ஹூட் எழுதி இயக்கயுள்ளார். இந்த திரைப்படத்தில் ஆசா பட்டர்பீல்ட், ஹாரிசன் போர்ட், ஹைலி ஸ்டெயின்பீல்ட், வயோலா டேவிஸ், அபிகாயில் பிரெஸ்லின் மற்றும் பென் கிங்ஸ்லி நடித்துள்ளார்கள்.




டொனால்ட் ஒளிப்பதிவில் விண்வெளியில் நடக்கும் பயிற்சி விளையாட்டு பார்ப்பவர்கள் கண்களுக்கு விருந்தூட்டுகிறது. ஸ்டீவ் ஜப்லோன்ச்கின் இசையும் மற்றும் பின்னணி இசையும் படத்திற்கு மேலும் பலம்.

ஜேர்மன் நாட்டில் ஒக்டோபர் 24ம் திகதி 2013ம் ஆண்டு இத்திரைப்படம் வெளியானது மற்றும் நவம்பர் 1ம் திகதி 2013ம் ஆண்டு அமெரிக்கா மற்றும் கனடாவில் வெளியானது.

பிப்ரவரி 7ம் திகதி 2014ம் ஆண்டு தமிழ் மற்றும் ஆங்கிலம் மொழிகளில் இந்தியாவில் வெளியானது.



</doc>
<doc id="211996" url="https://ta.wikipedia.org/wiki?curid=211996" title="அறை எண் 305ல் கடவுள்">
அறை எண் 305ல் கடவுள்

அறை எண் 305ல் கடவுள் 2008ல் வெளிவந்த தமிழ் திரைப்படமாகும். இதனை சிம்புதேவன் இயக்கியிருந்தார். சந்தானம், கஞ்சா கறுப்பு, பிரகாஷ் ராஜ், மதுமிதா, ஜோதிமயி ஆகியோர் முக்கிய கதாப்பாத்திரங்களில் நடித்திருந்தனர். இயக்குனர் ஷங்கரின் எஸ் பிச்சர்ஸ் இப்படத்தினை தயாரித்திருந்தது. 


இத்திரைப்படத்திற்கு வித்யாசாகர் இசையமைத்திருந்தார்.



</doc>
<doc id="211999" url="https://ta.wikipedia.org/wiki?curid=211999" title="ஜோதிமயி">
ஜோதிமயி

ஜோதிமயி இந்திய திரைப்பட நடிகையாவார். இவர் பெரும்பாலும் மலையாளம் மற்றும் தமிழ் திரைப்படங்களில் நடித்துள்ளார். தன்னுடைய வாழ்க்கையை வடிவழகியாக தொடங்கி, தொலைக்காட்சிகளில் தொகுப்பாளராக பணியாற்றி பின் திரையுலகிற்கு வந்தவர்.



</doc>
<doc id="212005" url="https://ta.wikipedia.org/wiki?curid=212005" title="மதுமிதா (நடிகை)">
மதுமிதா (நடிகை)

மதுமிதா (பிறப்பு ஸ்வப்னா மாதுரி ஆகத்து 20, 1984) இந்திய திரைப்பட நடிகையாவார். இவர் தென்னிந்திய மொழிகளான தமிழ் மற்றும் தெலுங்கு திரைப்படங்களில் பெரும்பாலும் நடித்துள்ளார். 



</doc>
<doc id="212014" url="https://ta.wikipedia.org/wiki?curid=212014" title="தி ப்ளூ லைட் (திரைப்படம்)">
தி ப்ளூ லைட் (திரைப்படம்)


</doc>
<doc id="212018" url="https://ta.wikipedia.org/wiki?curid=212018" title="கொண்டவீடு கோட்டை">
கொண்டவீடு கோட்டை

கொண்டவீடு கோட்டை இந்தியாவின் ஆந்திரப் பிரதேச மாநிலத்தின் குண்டூர் மாவட்டத்தில் உள்ள கொண்டவீடு என்னும் ஊரில் உள்ள ஒரு பழங்காலக் கோட்டை. மலைக் கோட்டையான இது கடல் மட்டத்தில் இருந்து 1700 அடி (520 மீட்டர்) உயரத்தில் அமைந்துள்ளது. இந்த முதன்மைக் கோட்டையைத் தவிர்த்து இன்னும் இரண்டு சிறிய கோட்டைகள் இதற்கு அண்மையில் காணப்படுகின்றன. இம்மூன்று கோட்டைகளுமே இப்போது அழிபாடுகளாகவே உள்ளன.

கொண்டவீடு கோட்டை புரோலய வேம ரெட்டியால் கட்டப்பட்டது. பின்னர் இது 1328 முதல் 1428 வரை ரெட்டி வம்சத்தினரால் ஆளப்பட்டுவந்தது. 1428ல் ஒரிசாவைச் சேர்ந்த கசபதிகள் இதைக் கைப்பற்றினர். 1458ல் பாமனி இராச்சியத்தைச் சேர்ந்த முசுலிம் ஆட்சியாளர்கள் இக்கோட்டையைச் சூறையாடினர். விசயநகரப் பேரரசர் கிருட்ணதேவராயர் இதை 1516 ஆம் ஆண்டில் கைப்பற்றினார். இக்கோட்டையைக் கைப்பற்றும் நோக்கில் 1531, 1536 ஆகிய ஆண்டுகளில் தாக்குதல் நடத்திய கோல்கொண்டா சுல்தான்கள் 1579இல் சுல்தான் குலி குதுப் சா அதைக் கைப்பற்றி "முர்த்துசாநகர்" எனப் பெயர் மாற்றினார்.

1752ல் இக்கோட்டை பிரெஞ்சுக் குடியேற்றாவாதிகளின் கட்டுப்பாட்டுக்குள் வந்தது. அவர்கள் இதற்கு மேலும் கூடுதலான பாதுகாப்பு ஏற்பாடுகளைச் செய்தனர். 1788ல் இது பிரித்தானியரின் கைக்கு மாறியது எனினும், 19 ஆம் நூற்றாண்டில் அவர்கள் இதைக் கைவிட்டு குண்டூருக்குச் சென்றனர். அதன் பின்னர் இக்கோட்டை அழிந்தது. இன்று இதன் உட்பகுதியில், ஆயுதக் கிடங்குகள், பண்டசாலைகள் உட்படப் பலவிதமான கட்டிடங்களின் அழிபாடுகள் காணப்படுகின்றன. 

 


</doc>
<doc id="212038" url="https://ta.wikipedia.org/wiki?curid=212038" title="சிம்புதேவன்">
சிம்புதேவன்

சிம்புதேவன் தமிழ்த் திரைப்பட இயக்குனராவார். வடிவேலு நாயகனாக நடித்த இம்சை அரசன் 23ம் புலிகேசி திரைப்படத்தை இயக்கியதன் மூலம் புகழ்பெற்றார்.


</doc>
<doc id="212039" url="https://ta.wikipedia.org/wiki?curid=212039" title="இரும்புக் கோட்டை முரட்டு சிங்கம்">
இரும்புக் கோட்டை முரட்டு சிங்கம்

இரும்புக் கோட்டை முரட்டு சிங்கம் 2010ல் வெளிவந்த தமிழ் நகைச்சுவைத் திரைப்படமாகும். இதனை சிம்புதேவன் இயக்கியிருந்தார். இதில் ராகவா லாரான்ஸ், சந்தியா, லட்சுமிராய், பத்மபிரியா, மனோரம்மா, பாசுகர் போன்றோர் நடித்திருந்தனர். 




</doc>
<doc id="212041" url="https://ta.wikipedia.org/wiki?curid=212041" title="ஒரு கன்னியும் மூணு களவாணிகளும்">
ஒரு கன்னியும் மூணு களவாணிகளும்

ஒரு கன்னியும் மூணு களவாணிகளும் 2014 இல் வெளிவந்த இந்தியத் தமிழ்த் திரைப்படமாகும். இப்படத்தினை சிம்புதேவன் இயக்கியிருக்கிறார். இத்திரைப்படத்தில் அருள்நிதி, பிந்து மாதவி, ஆதிசா ஷெட்டி ஆகியோர் முக்கிய கதாப்பாத்திரத்தில் நடிக்கின்றனர் .

நிமிடத்திற்கு நிமிடம் மனிதனின் விதி மாறும் என்ற கருத்தை வலியுறுத்தி வெளி வந்திருக்கும் படம் தான் ஒரு கன்னியும் மூணு களவாணிகளும்.

நாயகன் அருள்நிதியின் காதலியான அர்ஷிதா ஷெட்டிக்கு வேறொருவருடன் திருமண நிச்சயிக்கப்பட்டு, சர்ச்சில் திருமணமும் நடக்க இருக்கிறது. அர்ஷிதாவின் அப்பா மிகப்பெரிய தொழிலதிபர். அவருடைய தொழில் எதிரியான நாசர் அவரை அவமானப்படுத்துவதற்காக அருள்நிதியை கடத்தி வந்து அவர் காதலிக்கும் பெண்ணான அர்ஷிதாவை கூட்டிக்கொண்டு ஓடச்சொல்கிறார். அப்படி சென்றால் அவருக்கு ரூ.30 லட்சம் தருவதாகவும் கூறுகிறார்.

ஒரு புறம் அருள்நிதியின் அம்மாவுக்கு ஆபரேஷன் செய்ய பணம் தேவைப்படுகிறது. அதேநேரத்தில் தனது காதலியையும் கரம் பிடிக்க வேண்டும் என்ற எண்ணத்தில் இதற்கு அருள்நிதி ஒப்புக்கொள்கிறார். அருள்நிதியுடன் அவரின் நண்பர்களான பிந்து மாதவியும், பகவதி பெருமாளும் சேர்ந்து கொள்கிறார்கள். இவர்களுக்கும் பணத்தேவை இருப்பதால் அருள்நிதியுடன் சேர்ந்து இந்தக் கடத்தலை நடத்த முடிவெடுக்கின்றனர்.

அதன்படி, அர்ஷிதாவின் கல்யாணம் நடக்கும் சர்ச்சுக்கு சென்று துப்பாக்கி முனையில் அவளைக் கடத்த திட்டம் தீட்டுகின்றனர். அதற்கான துப்பாக்கியை அருள்நிதியின் மற்றொரு நண்பரான கார்த்திக் சபேஸ் ஏற்பாடு செய்துகொடுக்கிறார். இரண்டு துப்பாக்கி தேவைப்படும் நிலையில் ஒரு துப்பாக்கியை மட்டுமே ஏற்பாடு செய்து கொடுக்கிறார். மற்றொன்றை வாங்கக் கிளம்பும் வேளையில் மின்விசிறி தலையில் விழுந்து மயக்கமடைகிறார் சபேஸ். அதனால் கடத்தலுக்கு அவரைக் கூட்டிச் செல்லாமல் வீட்டிலேயே விட்டுவிட்டு செல்கின்றனர்.

சரியாக 9.00 மணிக்கு வீட்டை விட்டு கிளம்பும் அவர்கள் அடுத்தடுத்து ஏற்படும் பிரச்சினைகளை எப்படி சமாளித்து இறுதியில் அர்ஷிதாவை கடத்தினார்கள் என்பதே படத்தின் கதை. இந்த கதையை மூன்று விதமாக இயக்குனர் சொல்லியிருக்கிறார். அதாவது, 9.00 மணிக்கு அவர்கள் வீட்டை கிளம்பியதால் என்ன நடந்தது, அதேபோல் 1 நிமிடம் முன்னதாக 8.59 மணிக்கு கிளம்பினால் என்ன நடந்தது, 1 நிமிடம் தாமதமாக 9.01 மணிக்கு கிளம்பியதால் என்ன நடந்தது என மூன்று விதங்களில் படமாக்கியிருக்கிறார். 



</doc>
<doc id="212046" url="https://ta.wikipedia.org/wiki?curid=212046" title="அருள்நிதி">
அருள்நிதி

அருள்நிதி (பிறப்பு: சூலை 27, 1987) தமிழ் திரைப்பட நடிகராவார். இயக்குநர் பாண்டியராஜனின் வம்சம் திரைப்படத்தின் மூலம் கதாநாயகனாக அறிமுகமானார்.

இவர் தமிழக முன்னாள் முதல்வர் கருணாநிதியின் பேரனும், தமிழரசுவின் மகனும் ஆவார்.


</doc>
<doc id="212049" url="https://ta.wikipedia.org/wiki?curid=212049" title="மேடக் கோட்டை">
மேடக் கோட்டை

மேடக் கோட்டை இந்தியாவின் தெலுங்கானா மாநிலத்தில் உள்ள மேடக் மாவட்டத்தில் உள்ள ஒரு பழங்காலக் கோட்டை. இது மாநிலத் தலைநகரமான ஐதராபாத்துக்கு வடக்கே அங்கிருந்து 100 கிலோமீட்டர் தொலைவில் உள்ளது. சிறு குன்றொன்றின்மீது அமைந்த இக்கோட்டை காகதீய அரசர்களுக்கு ஒரு வாய்ப்பான அமைவிடமாக இருந்தது.

இக்கோட்டை காகதீய அரசனான பிரதாபருத்திரனால் 12 ஆம் நூற்றாண்டளவில் கட்டப்பட்டது. அப்போது இது தெலுங்கில் "சமைத்த அரிசி" என்னும் பொருள்படும் "மெதுக்கு துர்கம்" என்னும் பெயர் கொண்டிருந்தது. இது முதலில் காகதீயர்களுக்கும், பின்னர் குதுப் சாகிகளுக்கும் ஒரு கட்டளை நிலையமாகச் செயற்பட்டது. இக்கோட்டை ஆந்திரப் பிரதேசத்தின் வரலாறு, கட்டிடக்கலை என்பன தொடர்பில் முக்கியத்துவம் வாய்ந்தது. இக்கோட்டையுள், 17 ஆம் நூற்றாண்டில் குதுப் சாகிகளால் கட்டப்பட்ட ஒரு மசூதியும், தானியக் கிடங்குகள் முதலியனவும் உள்ளன.

 


</doc>
<doc id="212051" url="https://ta.wikipedia.org/wiki?curid=212051" title="தாந்திரீகம்">
தாந்திரீகம்

தாந்திரீகம் எனப்படும் வழிபாட்டு முறையை பெரும்பாலும் சாக்த சமயத்வர்கள்

, வச்ராயான பௌத்த சமயப் பிரிவினர்
மற்றும் சுவேதாம்பர சமண சமயத்தினர் கடைப்பிடிக்கின்றனர். 
இந்து சமயத்தில் தாந்த்திரீக முறையில் வழிபட மந்திரங்கள் மிகவும் முக்கிய இடத்தை வகிக்கின்றது. இந்த தாந்திரீக மந்திரங்களில் மற்ற சமயத்தவர்களின் மந்திரங்களைவிட இரண்டு முக்கியமான அம்சங்கள் உண்டு. அவை ”பீஜ மந்திரம்” (விதை போன்றது) என்றும் ”சக்தி மந்திரம்” என்றும் கூறப்படும். பீஜ மந்திரம் ஒரே ஓர் அசை மட்டும் கொண்ட சிறப்பான ஆன்மீக சக்தி கொண்டது. வெவ்வேறு வகையான கடவுளைக் குறிக்க வெவ்வேறு வகையான பீஜ மந்திரங்கள் உண்டு. தந்திர மார்க்கத்தில் ஒவ்வொரு மந்திரமுமே ஒர் பீஜ மந்திரத்துடன்தான் தொடங்கும்.
பீஜ மந்திரத்துடன் தொடர்புடைய மந்திரங்களே அதிக சக்தி உடையதாக கருதப்படுகிறது. ஒரு குருவின் மூலம் பெறப்பட்ட மந்திரத்தைத் திரும்பத் திரும்பக் கூறுவதால் இறைக்காட்சி கிட்டுவது எளிதாகும். அத்தோடு இத்தகைய மந்திர உச்சரிப்புக்களோடு இறைவனுக்குப் படைக்கப்படும் பொருள்களையும் இறைவன் உடனேயே ஏற்றுக் கொண்டுவிடுவதாகவும் நம்பப்படுகிறது. 
யந்திரங்கள்

தாந்திரீக வழிப்பாட்டோடு தொடர்புடையவை. அவை புனிதம் மிக்கதும் யோக சக்தி வாய்ந்தது. சில யந்திரங்கள் கடவுளின் அடையாளமாகக் குறிக்கப்பட்டு வழிப்படப்படுகிறது. எடுத்துக்காட்டு: ஸ்ரீசக்கரம் (தேவி யந்திரம்).




</doc>
<doc id="212068" url="https://ta.wikipedia.org/wiki?curid=212068" title="இரா. அ. பத்மநாபன்">
இரா. அ. பத்மநாபன்

இரா. அ. பத்மநாபன் ("R. A. Padmanabhan", இறப்பு: சனவரி 27, 2014, அகவை 96) ஊடகவியலாளரும், வரலாற்றாளரும் ஆவார். மகாகவி பாரதியார் பற்றி மிக ஆழமாக ஆய்வு செய்தவர்.

தனது 16வது வயதில் ஆனந்த விகடன் இதழில் பணியில் சேர்ந்தார். தினமணி கதிர் பத்திரிகையில் ஆசிரியராகப் பணியாற்றினார். பின்னர் தி இந்து, இந்துஸ்தான், அகில இந்திய வானொலி, சென்னை அமெரிக்க மையம் போன்றவற்றிலும் பணியாற்றியவர்.

பாரதியாரின் இன்றுள்ள ஐந்து மூலப் புகைப்படங்களில் இரண்டைக் கண்டுபிடித்தவர் பத்மநாபன். பாரதியாரின் புகைப்படங்கள் அடங்கிய தொகுப்பு ஒன்றை "சித்திரா பாரதி" என்ற நூலாக 1957 ஆம் ஆண்டில் வெளியிட்டுள்ளார். இதன் மீள்பதிப்புகள் 1982, 2006 இல் வெளிவந்தன. பாரதியாரின் சந்திரிகையின் கதை, ஓலை தூக்கு போன்ற ஆக்கங்களை வெளிக் கொணர்ந்தவர். 

இந்துஸ்தான் வார இதழில் பணியாற்றும் போது பாரதியாரின் நூற்றாண்டு விழாவை ஒட்டி இரண்டு சிறப்பிதழ்களை வெளியிட்டார். 

தமிழிலும், ஆங்கிலத்திலும் புலமை பெற்றிருந்த பத்மநாபன், வ. உ. சி, வ. வே. சு. ஐயர், நீலகண்ட பிரமச்சாரி, சுப்பிரமணிய சிவா போன்ற பல இந்திய விடுதலைப் போராட்ட வீரர்களின் வரலாறுகளை எழுதினார். தமிழ் ஊடகவியலின் ஆரம்ப கால வரலாறு பற்றி எழுதியுள்ளார்.

ஆர். ஏ. பத்மநாபன் தனது 96வது அகவையில் 2014 சனவரி 27 இல் சென்னை, பெசன்ட் நகரில் காலமானார். இவருக்கு மனைவி, மற்றும் மூன்று பிள்ளைகள் உள்ளனர்.



</doc>
<doc id="212072" url="https://ta.wikipedia.org/wiki?curid=212072" title="பெப்ரவரி 2014">
பெப்ரவரி 2014

பெப்ரவரி 2014 ("February 2014") , 2014 ஆம் ஆண்டின் இரண்டாவது மாதமாகும். இம்மாதம் ஒரு சனிக்கிழமை ஆரம்பித்து 28 நாட்களின் பின்னர் ஒரு வெள்ளிக்கிழமை முடிவடைந்தது. தமிழ் நாட்காட்டியின் படி மாசி மாதம் பெப்ரவரி 13, வியாழக்கிழமை தொடங்கி, மார்ச் 14 வெள்ளிக்கிழமை முடிவடைந்தது.இசுலாமிய நாட்காட்டியின் படி கிஞ்சுரா 1435ம் ஆண்டின் ரபி உல் ஆகிர் மாதம் பெப்ரவரி 1, சனிக்கிழமை தொடங்கி, மார்ச் 1 ,சனிக்கிழமை முடிவடைந்தது.




</doc>
<doc id="212073" url="https://ta.wikipedia.org/wiki?curid=212073" title="நிசா தேசாய் பிசுவால்">
நிசா தேசாய் பிசுவால்

நிசா தேசாய் பிசுவால் ("Nisha Desai Biswal", நிஷா தேசாய் பிஸ்வால்) அமெரிக்க அரசுத் திணைக்களத்தின் தெற்கு, மத்திய ஆசியப் பிராந்திய விவகாரங்களுக்கான முன்னாள் உதவிச் செயலாளர் ஆவார். இந்திய அமெரிக்கரான இவர் பன்னாட்டு அபிவிருத்திக்கான அமெரிக்க முகவரான யூஎஸ்எயிட் நிறுவனத்தின் ஆசியப் பகுதி நிருவாகியாகப் பணியாற்றினார். இவர் தெற்கு, மத்திய ஆசியப் பிராந்திய விவகாரங்களுக்கான உதவிச் செயலாளராக 2013 சூலை 19 இல் அமெரிக்க ஜனாதிபதி பராக் ஒபாமாவினால் நியமிக்கப்பட்டார். 1968 ஆம் ஆண்டில் இந்தியாவில் குசராத்து மாநிலத்தில் பிறந்த நிசா பெற்றோருடன் அமெரிக்காவுக்குக் குடிபெயர்ந்தார்.



</doc>
<doc id="212077" url="https://ta.wikipedia.org/wiki?curid=212077" title="ஞானவாணி வானொலி">
ஞானவாணி வானொலி

frameless|மையம்
ஞானவாணி என்பது இந்தியாவில் பல நகரங்களிலிருந்து ஒலிபரப்பாகும் ஒரு கல்வி பண்பலை வானொலி ஒலிபரப்பு ஆகும்.

2001 ஆம் ஆண்டு தொடங்கிய இத்திட்டத்தில் 2013 நிலவரப்படி சுமார் 40 வானொலி நிலையங்கள் இயங்குகின்றன. முதலில் அலகாபாத், பெங்களூர், போபால், விசாகப்பட்டிணம், லக்னோ மற்றும் கோவையில் தனது ஒலிபரப்பினைத் தொடங்கியது ஞானவாணி. அதன் பின் படிப்படியாக நாட்டின் முக்கிய நகரங்களில் ஆரம்பிக்கப்பட்டது. தமிழகத்தில் முதலில் கோவை ஜி.ஆர்.டி. கலை அறிவியல் கல்லூரியில் ஒலிக்கத் துவங்கியது ஞானவாணி.

ஒவ்வொரு நிலையத்தினதும் ஒலிபரப்பு சுமார் 60 கிலோமீட்டர் சுற்றுவட்டாரத்தை உள்ளடக்கும் வகையில் செயற்படுகிறது. அதனால், நிலையம் அமைந்துள்ள நகரத்திலும் சுற்றியுள்ள ஊர்களிலும் வாழும் மக்கள் இந்த ஒலிபரப்பைக் கேட்கக்கூடியதாக இருக்கிறது.

ஞானவாணி ஒலிபரப்பு இந்தி, ஆங்கிலம் மற்றும் அந்தந்த பிராந்திய மொழிகளில் குறிப்பிட்ட நேரங்களில் ஒலிபரப்பாகிறது. இந்த வானொலி பண்பலை 105.6 மெகாஹேட்சில் ஸ்டீரியோ முறையில் ஒலிபரப்பாகிறது.

ஒவ்வொரு பிராந்திய நிலையத்திற்கும் அதற்கு வேண்டிய ஒலிபரப்பு நிகழ்ச்சிகளை இந்திரா காந்தி தேசிய திறந்த பல்கலைக் கழகத்தின் இலத்திரனியல் ஊடக தயாரிப்பு மையம் வழங்குகின்றது. கல்வி தொடர்பான தகவல்களை தயாரிப்பதிலும், அவற்றை பரப்புவதிலும் இந்த மையம் உதவுகிறது. 

ஆரம்பக்கல்வி, இடைநிலை, மேல்நிலைக் கல்வி பாடங்கள் தொடர்பான நிகழ்ச்சிகளுடன் வளர்ச்சி, சுற்றுச்சூழல் மேம்பாடு, தொழில் முனைவோருக்கான தகவல்கள், சட்டம் தொடர்பான அறிவூட்டல், பெண்கள் முன்னேற்றம், அறிவியல் கல்வி என பலதிறப்பட்ட நிகழ்ச்சிகள் ஞானவாணி ஒலிபரப்புகளில் இடம்பெறுகின்றன. ஏற்கெனவே ஒலிப்பதிவு செய்யப்பட்ட நிகழ்ச்சிகளை மட்டுமன்றி நேயர்களோடு நேரடியாக தொடர்பு கொண்டு உரையாடும் நிகழ்ச்சிகளும் ஒலிபரப்பாகின்றன. இதனால் ஒவ்வொரு பகுதியிலும் அந்த அந்தப் பகுதியின் தேவைகள் அறியப்பட்டு அதற்கேற்ப பயனுள்ள நிகழ்ச்சிகள் வடிவமைக்கப் படுகின்றன.

நேயர்களை நேரில் அழைத்து அவர்களுடன் கலந்துரையாடும் சந்திப்புகளும் ஞானவாணி ஒலிபரப்பு நிலையங்களால் ஏற்பாடு செய்யப்படுகின்றன.

திருநெல்வேலியிலிருந்து ஒலிபரப்பாகும் ஞானவாணி ஒலிபரப்பின் ஒரு பகுதியை இங்கே கேட்கலாம்.

இந்தியா முழுவதும் 37க்கும் மேற்பட்ட நகரங்களில் செயல்பட்டு வந்த ஞானவாணி வானொலியை நடுவண் அரசு 2014 இறுதியில் இந்தியா முழுவதிலும் முன்னறிவிப்பு இன்றி நிறுத்தியது.


</doc>
<doc id="212079" url="https://ta.wikipedia.org/wiki?curid=212079" title="கொலம்பியா விண்வெளி ஓடம் விபத்து">
கொலம்பியா விண்வெளி ஓடம் விபத்து

கொலம்பியா விண்வெளி ஓடம் விபத்து (Space Shuttle Columbia disaster) பிப்ரவரி 1, 2003 இல் நடந்தது. கொலம்பியா விண்வெளி ஓடம் அமெரிக்காவின் நாசாவால் பயன்படுத்தபட்ட முதல் விண்வெளி ஓடமாகும். STS 107 என்ற விண்வெளி பயணத்தை முடித்து கொண்டு பூமிக்குத் திரும்பி கொண்டிருந்த கொலம்பியா விண்கலம் பூமியின் வளிமண்டலத்தில் நுழைந்த பொழுது வெடித்து சிதறியது. இந்த விபத்தில் விண்கலத்தில் பயணம் செய்த ஏழு வீரர்களும் மரணமடைந்தனர். 

STS 107 விண்வெளி திட்டத்தின் தொடக்கத்தில் கொலம்பியா விண்கலம் பூமியில் இருந்து புறப்படும் பொழுதே விண்கலத்தின் வெளிப்புற தொட்டியில் இருந்து நுரை வெளியேற்றம் விண்கலத்தின் இடது இறக்கையை பாதித்து இருந்தது. விண்கலம் பூமிக்கு திரும்பும் பொழுது ஏற்கனவே ஏற்பட்ட பாதிப்பின் காரணமாக வளிமண்டலத்தின் சூடான காற்று விண்கலத்துக்குள் புகுந்து விண்வெளி ஓடத்தின் உட்புற இறக்கை அமைப்பை பாதிப்படைய செய்தது. இதுவே விபத்துக்கு காரணமாக அறியப்படுகிறது.

இந்தப் பயணத்தில் ஒரு இந்தியப் பெண் உட்பட ஏழு வீரர்கள் உயிரிழந்தனர். அவர்கள் பெயர்கள் பின்வருமாறு:


</doc>
<doc id="212084" url="https://ta.wikipedia.org/wiki?curid=212084" title="சப்போரா கோட்டை">
சப்போரா கோட்டை

சப்போராக் கோட்டை (Chapora Fort) இந்தியாவின் கோவாவில் உள்ள பர்தேசு பகுதியில் அமைந்துள்ளது. இது சப்போரா ஆற்றை அண்டி உயர்ந்து காணப்படுகிறது. 1510ல் போர்த்துக்கேயர் கோவாவுக்கு வருமுன்னர் இவ்விடத்தில் ஒரு முசுலிம் கட்டிடம் இருந்தது. போர்த்துக்கேயர் பர்தேசு பகுதியைக் கைப்பற்றிய பின்னர் இக்கோட்டை பல முறை கைமாறியுள்ளது. கோவாவில் போர்த்துக்கேய ஆட்சிக்கு முடிவுகட்டும் நோக்கில், தனது தந்தையின் எதிரிகளான மராட்டியருடன் கூட்டுச் சேர்ந்த இளவரசர் அக்பர், 1683ல் இவ்விடத்தைத் தனது தளமாக ஆக்கினார். இது பழைய ஆக்கிரமிப்புப் பகுதிகளின் புறக் காவலரணாகச் செயற்பட்டது. மராட்டாக்களுடன் இடம்பெற்ற சண்டையொன்றில் இதை மீண்டும் கைப்பற்றிக்கொண்ட போர்த்துக்கேயர் இதனை வலுப்படுத்தினர்.

தற்போதுள்ள கோட்டை, முன்னர் இருந்த கட்டிடத்திற்குப் பதிலாக 1617ல் கட்டப்பட்டது. ஆற்றுக்கு அடுத்தகரையில் இருந்து போர்த்துக்கேயரின் நீண்டகால எதிரியும், பேர்னெமின் இந்து ஆட்சியாளருமான சாவந்த்வாடியின் மகாராசா, 1739ல் இக்கோட்டையைக் கைப்பற்றி இரண்டு ஆண்டுகள் தன்வசம் வைத்திருந்தார். புதிய ஆக்கிரமிப்பின் ஒரு பகுதியாக கோவாவின் வடக்கு எல்லை விரிவாக்கப்பட்டு பேர்னெம் பகுதியும் அதற்குள் அடங்கிய பின்னர் 18 ஆம் நூற்றாண்டின் இறுதி அளவில் இக்கோட்டை அதன் படைத்துறை முக்கியத்துவத்தை இழந்தது. 

எல்லாத் திசைகளையும் பார்க்கக்கூடிய வகையில் இக்கோட்டையின் அமைவிடம் உள்ளது. அத்துடன் சுற்றியுள்ள நிலப்பகுதி எல்லாத் திசைகளிலும் மிகைச் சரிவுடன் காணப்படுகின்றது. மிகக்கூடிய சரிவுகளைப் பின்பற்றியே கோட்டையின் வெளிச்சுற்று உருவாக்கப்பட்டு இருப்பதால் இதன் வெளிப்புறச் சுவர் ஒழுங்கற்ற வடிவத்தில் அமைந்துள்ளது. இது நீரிலா அகழிகளைத் தோண்டுவதிலும் வாய்ப்பான ஒரு நிலை ஆகும். 



 


</doc>
<doc id="212087" url="https://ta.wikipedia.org/wiki?curid=212087" title="நாடாளுமன்ற உறுப்பினர் தொகுதி வளர்ச்சி நிதி">
நாடாளுமன்ற உறுப்பினர் தொகுதி வளர்ச்சி நிதி

1993 ஆம் ஆண்டு, அப்போதைய இந்தியப் பிரதமர் பி. வி. நரசிம்ம ராவ் ஆட்சிக் காலத்தில் நாடாளுமன்ற உறுப்பினர்களின் தொகுதிகளில் வளர்ச்சிப் பணிகளை மேற்கொள்வதற்காக, நாடாளுமன்ற உறுப்பினர் தொகுதி வளர்ச்சி நிதி என்ற பெயரில் ஆண்டுக்கு தலா ஒரு கோடி ரூபாய் ஒதுக்கீடு செய்யும் திட்டம் அறிமுகப்படுத்தப்பட்டது. அதன் பின்னர் இந்தத் திட்டத்துக்கான நிதி ஒதுக்கீடு படிப்படியாக அதிகரிக்கப்பட்டு, தற்போது ஒரு நாடாளுமன்ற உறுப்பினருக்கு ஓராண்டுக்கு ரூ. 5 கோடி என்ற அளவில் நிலை பெற்றுள்ளது.இந்த நிதியை எந்தெந்தத் திட்டங்களுக்கு, எவ்வாறு பயன்படுத்த வேண்டும் என பல்வேறு விதிமுறைகள் வகுக்கப்பட்டுள்ளன.

15ஆவது மக்களவையின் பதவிக் காலம் முடிவுக்கு வரவிருந்த நிலையில், ஏறத்தாழ அனைத்து மாநிலங்களிலும் தொகுதி வளர்ச்சி நிதியை நாடாளுமன்ற உறுப்பினர்கள் முழுமையாகப் பயன்படுத்தாத நிலையே காணப்பட்டது.இந்த நிதியை முழுமையாகப் பயன்படுத்தாத மாநிலங்களில் உத்தர பிரதேசம் முதலிடத்தில் உள்ளது. இந்த மாநிலத்தைச் சேர்ந்த நாடாளுமன்ற உறுப்பினர்களுக்கு மொத்தம் ரூ. 1,306 கோடி ஒதுக்கீடு செய்யப்பட்டது. இதில் ரூ. 332.87 கோடி இன்னும் செலவிடப்படவில்லை. இதேபோல, அரியானா மாநிலதில் 24.15% நிதியும் , பஞ்சாபில் 25% நிதியும் பயன்படுத்தப்படாமல் உள்ளன . குஜராத்தில் இது 25.50 சதவிகிதமாக உள்ளது.

நாடாளுமன்ற உறுப்பினர் தொகுதி வளர்ச்சி நிதியை தங்களது உறவினர்களால் தொடங்கப்பட்ட அறக்கட்டளைகள் மற்றும் சங்கங்களுக்கு தொகுதி வளர்ச்சி நிதியை மடைமாற்றிவிட்டு, முறைகேடுகளில் ஈடுபடுவதாக இந்திய தலைமை கணக்குத் தணிக்கை அதிகாரியின் அறிக்கையில் பலமுறை சுட்டிக்காட்டப்பட்டுள்ளது. மேலும், இந்த நிதியைப் பயன்படுத்துவதில் வெளிப்படைத்தன்மை இல்லை என்றும், இந்த நிதியின் மூலம் மேற்கொள்ளப்படும் பணிகள் தரம் குறைந்ததாக உள்ளன என்றும், இந்தத் திட்டத்தைக் கைவிட வேண்டும் என்றும் தலைமைக் கணக்குத் தணிக்கையாளர் அறிக்கையில் பரிந்துரைக்கப்பட்டுள்ளது.இடதுசாரிக் கட்சிகளின் நாடாளுமன்ற உறுப்பினர்கள் இந்தத் திட்டத்தைக் கைவிட வேண்டும் என்று வலியுறுத்தி வருகின்றனர்.


</doc>
<doc id="212089" url="https://ta.wikipedia.org/wiki?curid=212089" title="அபூபக்கர் அப்துல்லாஹ் பாதிப்">
அபூபக்கர் அப்துல்லாஹ் பாதிப்

முஹம்மத் அபூபக்கர் அப்துல்லாஹ் பாதிப்(ஆங்கிலம்:Mohammed Abubakr Abdullah Badhib ), யெமனைச் சேர்ந்த இஸ்லாமிய அறிஞர் ஆவார்.இவர் யெமன் நாட்டின் ஷிஹ்பம் நகரில் 1967 இல் பிறந்தார்.இவர் இஸ்லாத்தின் முதலாவது கலீபாவான அபூபக்கர்(றழி) அவர்களின் வழித்தோண்றலாவார்.
இவர் தற்போது சவூதி அரேபியாவின் ஜித்தா நகரில் வசித்து வருகிறார்.

இவர் தனது இரண்டாம் நிலைக் கல்வியை ஜித்தா நகரில் பெற்றார்.யெமனில் அமைந்ள்ள அல்காப் பல்கலைக்கழகத்தில் இஸ்லாமிய சட்டத்துறையில் தனது இளமாணிப் பட்டத்தைப் பெற்றுக் கொண்டதுடன், அதே து​றையில் லெபனான் பெய்ரூத் இஸ்லாமிய பல்கலைக்கழகத்தில் தனது முதுமாணிப் பட்டத்தையும் பூர்த்தி செய்தார்.தனது கலாநிதிப் பட்டப்படிப்புக்காக இந்தியாவின் அலிகார் இஸ்லாமிய பல்கலைக்கழகத்தில் இணைந்த இவர், அங்கு இஸ்லாமிய இறையியல் துறையில் தனது கலாநிதிப் பட்டப்படிப்பை பூர்த்தி செய்தார்.



</doc>
<doc id="212092" url="https://ta.wikipedia.org/wiki?curid=212092" title="நீள் சிறகு கடற்பறவை">
நீள் சிறகு கடற்பறவை

நீள் சிறகு கடற்பறவை (gull) யானது ஆலா (Tern) என்ற பறவையின் குடும்ப வகைப்பாட்டினைச் சேர்ந்த ஒரு பறவையாகும். இதேபோல் ரன் (Lari), தாசுமேனியாக்கடல் பகுதில் வாழும் பறவை, குட்டையான இறகுளையுடைய கடல்பறவை (auk), நீரில் நடக்கும் பறவை (wader), நீர் மேல் தவழ்ந்து செல்லும் பறவை (Skimmer), போன்றவை இந்த இனத்தைச் சேர்ந்தவையாகும்.
நீள் சிறகு கடற்பறவை இருபத்தியோராம் நூற்றாண்டுவரை (Larus) என்ற குடும்பத்தில் தான் சேர்க்கப்பட்டு வந்தது. தற்போது வெளிநாட்டுப் பேரினங்கள் பல காரணங்களால் மாற்றம் கண்டுள்ளன. இப்பறவையின் பழைய பெயர் இடாய்ச்சு மொழியில் Möwe தென்மாக்கிய மொழியில் måge, இடச்சு meeuw மற்றும் பிரான்சிய மொழியில் mouette என்று அந்தந்த நாட்டு பேச்சு வழக்கில் அழைக்கிறார்கள்.

நீள் சிறகு கடற்பறவை பெரும்பாலும் கருப்புத் தலையுடனும், சாம்பல் நிற மற்றும் வெள்ளை இறகுடனும் காணப்படும். இவை நீளமான அலகையும், சவ்வால் இணைந்த கால் விரல்களையும் கொண்டவை. இப்பறவைகள் பெரும்பாலும் உணவு தேடி உண்பவையாகவும் ஒருசில பறவைகள் சந்தர்ப்பவாதமாகவும் உண்டு வாழும். இவை ஒரு ஊனுண்ணியாக உள்ளது.
சிறிய வகையான நண்டுகள், மீன்களைப் பிடித்து உண்ணுகின்றன. பெரிய இரையை எடுத்துக்கொள்ளும் அளவிற்க்கு இப்பறவைக்கு தாடைகள் இல்லை.
அநேகமாக இப்பறவைகள் கடற்கரை ஓரத்திலும், தீவுக்கூட்டங்களிலும் வாழுகின்றன. இதன் இனப்பெருக்கம் இரண்டு ஆண்டுக்கு ஒருமுறை நிகழ்ந்தாலும், அவற்றிற்கு இறகுகள் முழுவதும் முளைக்க நான்கு ஆண்டுகள் வரை ஆகும். பொதுவாக பெரிய வெள்ளை தலையுடைய பறவைகள் 49 ஆண்டுகள் வரை உயிர்வாழும் என்று கண்டுபிடிக்கப்பட்டுள்ளது.

இப் பறவைகள் பெரிய கூடு கட்டும். அதோடு இவைகள் கூடும் கூட்டத்தில் பெருத்த சத்தம் இருந்துகொண்டே இருக்கும். தாவரங்களின் பாகங்களால் கூடுகளைக் கட்டி முட்டை இடுகின்றன. இதன் இளம் குஞ்சுகளின் மேல் உதிரும் வகையில் சிறு சிறு முடிகள் இருக்கும்.

இப்பறவைகள் கடலின் மேற்பரப்பில் தெரியும் திமிங்கிலம் போன்ற விலங்குகளை உணவாக எடுத்துக் கொள்கிறது. இவ்வகையான பறவை இனங்கள் அநேகமாக மனிதர்கள் போல நகரத்திலும் வனத்திலும் கூட்டமாக வாழும் குணம் கொண்டுள்ளது. இப்பறவைகளின் கூட்டங்கள் இருக்கும் இடங்களில் வேறு பறவைகள் அத்துமீறி நுழையும் போது சண்டையிட்டு விரட்டும் குணம் கொண்டுள்ளது. குணமானது. 

நீள் சிறகு கடற்பறவைகளின் கிரேட் பிளாக் (Little Gull) வகைகளில் 120 கிராம் (4.2 அவுன்ஸ்) எடை, 29 செ.மீ. (11.5 அங்குலம்) உயரமும், பெரிய பறவைளில் பெரிய கருப்பு நீள் சிறகு கடற்பறவைகளில் (Great Black-backed Gull) 1.75 கிலோ (3.8 பவுண்ட்) எடை, 76 செமீ (30 அங்குலம்), உயரமும் கொண்டதாக உள்ளன. இதன் உடல் தடிமனாகவும், நீண்ட இறகுகளுடனும், நீண்ட கழுத்தும் கொண்டு ஒரே சீரான நிறத்தில் காணப்படுகிறது.


</doc>
<doc id="212107" url="https://ta.wikipedia.org/wiki?curid=212107" title="ரசினிகாந்து திரை வரலாறு">
ரசினிகாந்து திரை வரலாறு

நடிகர் ரஜினிகாந்த் ஏறக்குறைய 170 திரைப்படங்களில் நடித்துள்ளார். இவர் தமிழ், பாலிவுட், கன்னடம், தெலுங்கு, மலையாளம், ஆங்கிலம், மற்றும் வங்காளத் திரைப்படங்களில் நடித்துள்ளார்.





</doc>
<doc id="212116" url="https://ta.wikipedia.org/wiki?curid=212116" title="ஷில்லாங் விமான நிலையம்">
ஷில்லாங் விமான நிலையம்

ஷில்லாங் விமான நிலையம் (Shillong Airport, இந்தியாவின் மேகாலயா மாநிலத்தின் "உம்ரோய்" நகரில் அமைந்துள்ளது. இவ்விமான நிலையம் உம்ரோய் விமான நிலையம் என்றும் அழைக்கப்படுகிறது. இவ்விமான நிலையம் 1960 களின் மத்தியில் நிர்மாணிக்கப்பட்டது. 224.16 ஏக்கர்கள் பரப்பளவில் அமைந்துள்ளது. இதன் அமைவிடம் ஆகும்.


</doc>
<doc id="212119" url="https://ta.wikipedia.org/wiki?curid=212119" title="தீ பாதுகாப்புப் போர்வை">
தீ பாதுகாப்புப் போர்வை

தீ பாதுகாப்புப் போர்வை (fire blanket) என்பது ஒரு பாதுகாப்பு சாதனம். இது சிறிய அல்லது தொடக்கநிலை நெருப்பை அணைக்க உதவும். இது எளிதில் தீப்பிடிக்காத, தீக்கு எதிராக செயல்படும் பொருள்களால் உருவாக்கப்பட்டது.
சமையல் அறைகளில் பயன்படுத்தப்படும் சிரிய தீ பாதுகாப்புப் போர்வைகள் கண்ணாடியிழைகளால் (fiberglass) உருவாக்கப்படுகிறது. இவை விரைவில் விரிக்கப்படும் வகையில் மடிக்கப்பட்டு வைக்கப்படுகிறது.
ஆய்வகங்களில் பயன்படுத்தப்படும் பெரிய தீ பாதுகாப்புப் போர்வைகள் கம்பளியால் உருவாக்கப்படுகிறது. இவை விரைவில் விரிக்கப்படும் வகையில் செங்குத்தாக வைக்கப்படுகிறது. எதிர்பாராத விதமாக ஒரு நபரின் மேல் தீ பற்றும் போது, அவரின் உடலில் இந்த போர்வை சுற்றப்பட்டு காப்பாற்றப்படுவார்.
தீ எரிவதற்கு, தீ முக்கோணத்தின் மூன்று மூலங்களான வெப்பம், எரிபொருள், ஆக்சிசன் ஆகிய மூன்றும். இந்தத் தீ பாதுகாப்புப் போர்வையைத் தீயின் மீது கிடத்துவதால், மேற்கூறிய மூன்று மூலங்களையும் உள்ளே நுழையாமல் தடுத்து, நெருப்பை பரவவிடாமல் தடுக்கிறது.

தீ பாதுகாப்புப் போர்வை பொதுவாக இரண்டு அடிமுன்றானைகள் தெரியும் வகையில் பொதியல் செய்யப்பட்டிருக்கும், இதை உபயோகப்படுத்துபவர் இரண்டு அடிமுன்றானைகளைகளையும் ஒரு சேர இழுக்க வேண்டும்.


</doc>
<doc id="212120" url="https://ta.wikipedia.org/wiki?curid=212120" title="கோலி சோடா">
கோலி சோடா

கோலி சோடா 2014ஆம் வெளிவந்த தமிழ்த் திரைப்படம் ஆகும். இந்தத் திரைப்படத்தை விஜய் மில்டன் இயக்கினார். சேரனின் தயாரிப்பில் அழகாய் இருக்கிறாய் பயமாய் இருக்கிறது படத்தை இயக்கிய ஒளிப்பதிவாளர் விஜய் மில்டன் எட்டு வருடங்கள் கழித்து கோலி சோடா படத்தை இயக்கினார். இவர் பிரியமுடன், வனயுத்தம், தீபாவளி, நெஞ்சினிலே, சாக்லெட், ஆட்டோகிராப், காதல், காதலில் விழுந்தேன், வழக்கு எண் 18/9, உட்பட பல திரைப்படங்களுக்கு ஒளிப்பதிவு செய்துள்ளார். பசங்க திரைப்படத்தில் நடித்த 4 சிறுவர்கள் இந்தத் திரைப்படத்தில் கதாநாயகர்களாக நடித்தனர். இத்திரைப்படத்திற்கு அருணகிரி இசையமைத்தார். 




</doc>
<doc id="212122" url="https://ta.wikipedia.org/wiki?curid=212122" title="பங்கர்வாடி (திரைப்படம்)">
பங்கர்வாடி (திரைப்படம்)

பங்கர்வாடி (Bangarwadi, மராத்தி: बनगरवाडी) மராத்தி மொழித் திரைப்படம் ஆகும். "வ்யங்கடேஷ் மல்கோவ்ன்கர்" 1955-ல் "பங்கர்வாடி" எனும் பெயரில் எழுதிய புதினத்தை "அமோல் பாலேகர்" திரைப்படமாக எடுத்துள்ளார். இத்திரைப்படம் 1995 ஆம் ஆண்டு வெளியானது. இத்திரைப்படத்தின் கதை 1939 ஆம் ஆண்டில் நடப்பதாகக் காட்டப்படும். 

மஹாராஜாவின் உத்தரவின் படி கிராமம் ஒன்றில் பள்ளிக்கூடம் தொடங்க வரும் இளைஞன் ஒருவன் சந்திக்கும் அனுபவமே இத்திரைப்படத்தின் கதை ஆகும்.


இத்திரைப்படம் பல்வேறு நாட்டு திரைப்பட விழாக்களில் திரையிடப்பட்டது. அவை,


</doc>
<doc id="212129" url="https://ta.wikipedia.org/wiki?curid=212129" title="பாண்டிராஜ்">
பாண்டிராஜ்

பாண்டிராஜ் தமிழ்த் திரைப்பட இயக்குனராவார். சசிகுமாரின் தயாரிப்பில் இவர் 2009ல் இயக்கிய பசங்க திரைப்படம் பெரும் வெற்றி படமாக அமைந்தது. அடுத்து 2010ல் அருள்நிதியை கதாநாயகனாக வைத்து வம்சம் திரைப்படமும், சிவகார்த்திகேயனை கதாநாயகனாக வைத்து மெரினா திரைப்படமும் இயக்கினார். மெரினா திரைப்படத்தில் இயக்குனராகவும், தயாரிப்பாளராகவும் இருந்தார்.



</doc>
