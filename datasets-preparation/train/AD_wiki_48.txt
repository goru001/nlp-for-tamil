<doc id="321594" url="https://ta.wikipedia.org/wiki?curid=321594" title="நவாலி கதிர்காம முருகன் ஆலயம்">
நவாலி கதிர்காம முருகன் ஆலயம்

நவாலி ஸ்ரீ கதிர்காம முருகன் ஆலயம்.
 சோமசுந்தரப்புலவர் முதலாம் பல புண்ணியம்ச் சான்றோர் வாழ்ந்து புகழ் பரப்பிய இடம் நவாலியம்பதி வலி.தென்மேற்கு உதவி அரசாங்க பிரிவைச் சேர்ந்தது. கிராம சேவையாளர் பிரிவு துஃ135. புழமையான வரலாற்றுச்; சிறப்பு மிக்க சிந்தாமணி விநாயகர் ஆலயம், அந்திரான் முருகமூர்த்தி கோவில் ஆகிய இரண்டுக்கும் நடுவனாக அமைந்துள்ள கதிர்காம முருகன் ஆலயம், காலத்தின் தேவைகளைப் பூர்த்தி செய்வதிலும் நடுநாயகமாக விளங்குகின்றது. யாழ் நகரிலிருந்து 7 கிலோமீற்றர் தொலைவில் உள்ளது. 

நவாலி – வட்டுக்கோட்டைப் பிரிதான வீதியில் அமைந்துள்ளமையால், காரைநகர் - யாழ்ப்பாணம் -786 இலக்கப்பேரூந்து, பருத்தித்துறை – நவாலி மானிப்பாய் -767 இலக்கப்பேரூந்து ஆகிய இரண்டும் பயணிக்கும் நடு எல்லையாததால் போக்குவரத்து மிகவும் திருப்தியாகவுள்ளது. பல அடியார்கள் தத்தம் பயணத்தை மேற்கொள்ளும் போது இங்குவந்து தரிசித்து செல்வதும், எக்கருமத்துக்காகவும் இவ் வீதியைப் பயன்படுத்துபவர்களும் கதிர்காம முருகனைச் சிந்தையால் தரிசித்து செல்வதும், உள்ளத்தைத் தொடும் காட்சியாகும்.

இக்கோயிலை ஸ்தாபித்தவர்கள் இராசமணி அம்மையார் திரு. சண்முகம் என்பவரின் கரம்பற்றி இல்லத்தரசியாக, மக்கள் நால்வரின் தாயாக இருந்தார். கடும்நோயினால் வருந்தி பெரும் உள்ளத் தாக்கத்துடன் செல்வச்சந்நிதி சென்று அங்கிருந்து கதிர்காம யாத்திரை மேற்கொள்ள உத்தேசித்தார். 1956 ஆம் ஆண்டு நாட்டில் இனக்கலவரம், வீட்டவர்களுக்கு மனக்கிலேசம். 'கடற்கரையோரத்திலே, கையில் வேலுடன் சிறுவனாக வந்து தன்கரம் பற்றி கதிர்காமம் அழைத்துச் செல்வது போல் ஒரு காட்சியும் கண்டேன். துணைவருவேன், ஒன்றுக்கும் அஞ்ச வேண்டாம் என்ற வாக்கும் கேட்டேன்.' யாத்திரையைத் தடுக்க முனைந்த உறவுகள் இதைக்கேட்டு மௌனமாக இருந்தனர். 'கைலைக் காட்சி கண்டல்லால் மாளும் உடல் கொண்டு மீளேன்" என்ற அப்பரடிகளின் வைராக்கியத்தோடு சென்றார். அவரது பாதை சோதனையாயிற்று. இறுதியில் சத்தியம் வென்றது.

இவ்வாறாக யாத்திரை மேற்கொண்ட வழிகளில் உண்டான அனுபவங்களில் ஓர், இரண்டையேனும் குறிப்பிடுதல் இங்கு பொருத்தமானதாகும். காட்டிலே யானைக்கூட்டமொன்று எதிர்ப்பட்டது. இவருடன் சென்ற குழுவினர் கதிகலங்கினர். பிராணபயத்திலே நடுங்கி நின்ற வேளை, எல்லோரும் 'அரோகரா" கோஷம் செய்வோம் என்று சொல்லித்தானே தொடங்கினார். அடியார்களின் கோஷம் யானைகளை விரட்டியதும் எல்லாம் தம்வழி சென்று விட்டன.

நட்டநடுக் காட்டுக்கிடையே சென்றுகொண்டிருக்கையில் எல்லோருக்கும் தண்ணீர்த் தாகம் உண்டாயிற்று. சிறிது தொலைவில் குளம் ஒன்று தெரிந்தது. சென்று பார்த்தால் முதலைகளின் இருப்பிடமாகத் தெரிந்தது. எவரும் குளத்தை நெருங்கப் பயந்தனர். இவர் துணிந்து சென்று நீர்கொண்டு யாவர்க்கும் கொடுத்தமை பெரிய அற்புதம் அல்லவா? இவ்வாறாக இவர்கள் கதிர்காமத்தைச் சென்றடைந்தனர்.

குருமுருகன் மாணிக்க கங்கையில் நீராடி, விபூதி தரித்து, 'அரோகரா' நாமஜெபத்துடன், 'எனக்கு ஏதாவது உறுதி சொல்லும் என்று ஓரிடத்தில் தியானத்தில் அமர்ந்தார். பக்தியின் மொழி கண்ணீர் தானே. கண்ணீர் பெருக, மெய் மறந்த நிலையிலே' சின்னம் வரும்; கொண்டு நவாலிக்குச் செல்க் நான் அங்கு வருகின்றேன். என்ற அசரீரி கேட்டது. அதற்கிணங்க மறுநாள், ஒருநாளும் அறிமுகமில்லாத முதியவர் ஒருவர் அதைக்கொடுத்து மறைந்து விட்டார்.

சின்னத்தைப் பெற்றார், இரும்பு பொன்னாகும் இரசவாதம் நடந்தது. பேருவகையுடன் நவாலிக்கு வந்து சேர்ந்தார். குருகுலத்தைச் சார்ந்தவர்கள், எனினும் விபூதியை எடும், கொடுப்பது நான் என்று முருகப்பெருமான் அருளிய பலம் மாபெரும் சக்தியாயிற்று. தீராத நோய்கள் தீர்ந்தன. பெல்லி, சூன்யம் செய்வினைகளால் தாக்குண்டார் சுகம் கண்டனர். அம்மையாரின் தோற்றம் 'குனித்தபுருவமும் கொவ்வைச் செவ்வாயில் குமிண்சிரிப்பும்...' என்றபடி இருந்தது.
 நவாலி ஸ்ரீ கதிர்காம முருகன் ஆலயத்திலே நடைபெற்ற ஒரு ஒரு சம்பவத்தை இங்கு குறிப்பிடுவது பொருத்தமானதாகும். சேரமான் பெருமான் நாயனார்க்குத் தனிப்பட்ட அவரது பூசை முடிவிலே நடராஜப்பெருமானது பாதச்சிலம்பொலி கேட்பது சமயம் நிறுவிய உண்மை. இவ்வாலயத்திலும் அன்று பூசை நேரங்களில் சுவாமிக்கு அண்மையிலுள்ள இரண்டு விளக்குகள் அசைந்தாடுவது உண்மை. மேலும், பூசை நேரங்களில் குருமுருகன் ஒரு பக்கம் தியானத்தில் அமர்வார். அவ்விடத்தில் மணல் மீது சின்னக் குழந்தையின் செல்வச் சேவடி பதிந்திருக்கும். செல்வச்சந்நிதியானின் பாதமுத்திரையான இதனை நிலையாகப்பதிக்க விரும்பி, விண்ணப்பித்து வக்குப்போல செய்த ஓரிடத்தில் சீமெந்து கரைத்து வைத்து பாதத்தறை என்று குறிப்பிட்டு இன்றும் பூசை செய்வதைக் காணலாம்.

1982 ஆம் ஆண்டு வைகாசி மாதம் திருவாதிரை அன்று இவரின் மகாசமாதி நிகழ்ந்தது. சமாதியன்று புல்லாங்குழலுடன் கண்ணன் நிற்பார் என்று சொன்ன தீர்க்க தரிசன மொழியின்படி, அன்பர் ஒருவர் இவரின் சமாதியன்று நினையாப்பிரகாரம் கண்ணன் சிலையுடன் வந்தமை அதிசயமல்லவா? முன்பு பாதம் பதிந்த இடத்தில் சமாதி எழுப்பப்பெற்றது அற்புதம் தானே. இவரது புத்திரர் உயர் திரு சண்முகம் பாலசுப்பிரமணியம் சமாதிக்குரிய கிரியைகளை ஆத்மீகம் தந்த அன்பின் ஆர்வத்துடன் நிகழ்த்தினார். 1984 இல் வெளிநாடு செல்லும் வரை அவரே பூசகராக இருந்தார். இவரது சகதர்மினி பிச்சைத்தம்பி அன்னம் தம்பதிகளின் மகள் ருக்மணி தேவியாகும். இவரது சகோதரி பவளமணி ஆலய திருப்பணிகளில் மிகவும் ஈடுபாடுடையவர் பாலசுப்பிரமணியம் அவர்களின் சகோதரி மகன் பகீரதன் சிறு உதவிகள் கொடுக்கச் 'சிவம்' 1995.08.09 ம் திகதி புக்கார் குண்டு வீச்சுவரை பூசை நிகழ்த்தினார். கதிர்காம முருகன் ஆலயத் தொண்டுகள் செய்துவந்த பவளமணியைச் சிறிது காலத்திற்குப் பின் திருமணம் செய்தார். திரு. மு. சுந்தரமூர்த்தி அவர்கள் இவரும், சிவமும், பகீரதனும் குண்டு வீச்சு அனர்த்தம் வரை பூசை நிகழ்த்தினர்.

நாடளாவிய அனர்த்தங்கள் நிகழ்ந்த போது விக்கிரங்கள் இருந்த இடம் ஒழிந்து ஏனைய பகுதிகள் தரைமட்டமாயின. அயலில் சில வீடுகளும் தரைமட்டமாகியது. புனித சஞ்சாரமற்ற இடமாக பல உயிர்கள் சேதமுற சூன்யப் பிரதேசமாக (பிரதேசம் இருந்த இடம் மீண்டு அருள் நிலையம் ஆயிற்று. 1995 – 1996 ஆண்டுப் பகுதியில் மக்கள் இடம்பெயர்ந்தனர். தற்போதய பூசகர் திரு. மா. பத்மநாதன் இரண்டாவது மகள் பிரியதர்சினியுடன் கொழும்பு சென்றார். திருமதி. மா. பத்மநாதன் செல்வி ப. அநிந்திதா செல்வன் ப.பத்மகுமார் ஆகியோர் நவாலிக்குத் திரும்ப வந்தனர். இங்கு ஆலயபூசைக்கு எவரும் அற்றநிலை. நீறு பூத்த நெருப்புப்போல் தொண்டுள்ளத்துடன் வாழ்ந்த இவர்கள் ஆலய அலுவலகளில் முழுமூச்சுடன் செயற்பட்டனர். குருமுருகனின் இளைய சகோதரர் அமரர் திரு. சிவகுரு அவர்கள் 'குருபாமா' என்று அழைக்கப்பெற்றவர். விளங்குமாறும் கையுமாக எந்நேரமும் சுத்திகரிப்புத் தொண்டைச் செய்தாhர். அவரது தொண்டும், அவரது அன்னையான 'குஞ்சரம்' என்பவரின் அம்மன்கலையும் வாக்குகளும் ஆலயத்தில் அழியாத பதிவேடுகளாகும். 'அடியார் ஆலயத்தில் அல்லல் சொன்னக்கால், வானாது இருப்பீர்' என்ற தோழமை பூண்ட சுந்தரர் சிவனைக் கேட்டது போல் இக்காலப் பகுதியில் திரு. பத்மநாதனின் பிள்ளைகள் இருவரினதும் பூசையை முருகன் அங்கீகரித்தமையால் ஒருவித தடையுமின்றிப் பூசைகள் நடந்தன. 
1998 ஆம் ஆண்டு பாலஸ்தாபனம் செய்து 1999 பங்குனி மாதம் 22ஆம் தேதி அனுஸ்ட சேத்திர நன்னாளில் அடுத்த கும்பாபிசேகம் நிகழ்ந்ததது. இவ்வாலயத்துக்கு அமரர் கலாபூசணம் வீரமணி ஐயரவர்கள் ஊஞ்சற்பாட்டு பாடி உபகரித்தமை பேருட்செயலாகும்.

தற்போது இவ்வாலய வரலாற்றில் விழாக்கள் செய்யவும், வேறு கைக்காரியங்களுக்குமாக அடியவர்கள் பலர் பொருளாலும் சரீரத்தொண்டினாலும் பங்களிப்புச் செய்கின்றார்கள். விரிவஞ்சிப் பெரியவர்கள் குறிப்பிடவில்லை எனினும் ஓரிரு புதுமைகளையேனும் குறிப்பிடுவது பொருத்தமானதாகும். புகழ் விரும்பாமை, உள்ளத்தூய்மை, பொறுமை, அர்ப்பணிப்பு போன்ற குணங்கள் கொண்டமையாற்போலும் கும்பாபிசேகப்பணி பத்மநாதத்தம்பதியர்க்குக்கிட்டியது. மேலும் 14.03.2006 ஆம் ஆண்டு கதிர்காமத்திலே அந்தணர் இல்லாதவருக்குரிய கருத்தரங்கில் பங்குகொண்டனர். இங்குதான் திரு. மா. பத்மநாதனுக்கு சிவத்திரு. புத்மநாதன் என்ற பட்டம் வழங்கப்பெற்றது. முருகன் சமாதியடைந்த வைகாசி மாத திருவாதிரை குரு தினமாக திருவுருவப்படம் கிளி வாகனத்தில் வீதி வலம் வருவதும், மாதந்தோறும் திருவாதிரை தினம் விசேட பூசையாகவும் கொண்டாடப்படுகின்றது. திருவெம்பாவை காலத்துடன் நின்றுவிடாது, காலையில் நித்திய பூசையின்பின் சிகபுராண நாதகீதம் ஒலிப்பது அற்புதம், ஆடம்பரமும், பகட்டும் இன்றிப் பூசைகள், திருவிழாக்கள் நிகழும் போது மன ஒருமைப்பாட்டுக்குரிய சூழல் அமைந்ததும், காவடிகள் ஆடிவரும் போது தம்மை மறந்த நிலையில் பக்தர்கள் காணப்படுவது புதுமையல்லவா?

பூர்வ புண்ணிய பலனாக பல அடியவர்கள் இவரிடம் வந்து, உணர்ச்சி மேலீட்டால் 'அம்பன்' என்றும் 'குருமுருகன்' என்றும் நாவாரத் துதித்துக்கொண்டு இங்கு பலர் தொண்டர்களாயினர். சிலர் அவரைச் சந்தேகிக்கவும் செய்தனர். பல்வேறு சோதனைகள் நிகழ்த்தியும் பார்த்தனர். இங்கு ஒன்றை மட்டும் குறிப்பிடுகின்றோம். ஆக்காலகட்டத்திலே கொழும்புத்துறையிலே யோகர்சுவாமிகள் ஞானஒளி பரப்பிக்கொண்டிருந்தனர். அவரைத் தரிசிக்க வருமாறு கட்டாயப்படுத்திக் குருமுருகனை அழைத்துச்சென்றனர். இவரைக் கண்ட மாத்திரத்தே யோகர் சுவாமிகள் ஆனந்த மேலீட்டால் 'அப்பா வருக, முருகா வருக' என்று கூறிக்கொண்டமையைக் கண்டவர்கள் கூறிக்கூறி மகிழ்ந்தனர். பக்தர் மருகலிங்கனார் கண்ட தெய்வக் காட்சி கோயில் அமைய உந்துசக்தி. குருமுருகனும் ஆச்சிரமம் அமைப்போம் என்று தான் முதலிற் கொண்ட எண்ணத்தை மாற்றிக் கோயில் அமைக்கத் திருவுளம் கொண்டார். தமது குடும்பச்சொத்தாகக் குடியிருந்த காணியிலே ஆலயம் அமைக்கப்பெற்றது. தொண்டர்களது பக்குவத்திற்கும், படித்தரத்திற்கும் அமைய அற்புதங்கள் பல அவரவர் வாழ்க்கையில் நிகழ்ந்தது. இத்தகையோரிற் சிலர் இன்னும வாழ்ந்து தம் அநுபவத்தைச் சொல்லி வாயூறுகின்றனர். 1956 ஆம் ஆண்டு ஆடி மாதம் சிறிய குடிலாகக் கோயில் அமைந்தது. 1960 ஆம் ஆண்டு வைகாசி மாதம் விசாக நட்சத்திரத்தன்று தற்போதுள்ள அமைப்பில் கோயில் பூர்த்தியாகி முதலாவது கும்பாபிசேகம் நடைபெற்றது. மூலஸ்தானத்தில் முருகன் வேலுண்டு விநாயகர், வள்ளியம்மன், தெய்வானை அம்மன் ஆறுமுகசாமி, நாராயணர் என்ற பதிவார மூர்த்தங்கள் உண்டு. ஊதார குணங்கொண்ட அன்பர்கள் பலரின் பங்களிப்பால் மடப்பள்ளி, தீர்த்தக்கேணி யாவும் சிறப்பாக அமைந்துள்ளது. கதிர்காமம் செல்வச்சந்நிதி போன்ற ஆலயங்கள் போல் இங்கும் ஆகமத்துக்குப் புறம்பான மௌன பூசை நிகழ்கின்றது. வாய்கட்டிப் பூசை நிகழ்ந்த பின் குருமுருகன் விபூதிப்பிரசாதம் அளிப்பார். அவரது கணவராயிருந்த அமரர் திரு. சுவாமி சண்முகம் முதலில் பூசகராயிருந்தார் இங்கு மூன்று காலப்பூசை நித்தியம் நிகழும் சனிக்கிழமைகளில் காலைப்பூசை நிகழாது. முழுக்குப்பூசை என்ற பெயரில் மத்தியானம் பூசை ஆரம்பமாகும். சுpவராத்திரி கந்தசஷ;டி நவராத்தி என்ற பல விழாக்கள் கொண்டாடப்படுவதுண்டு. ஸ்தலவிருட்சமாக வேப்பமரம் உள்ளது. கதிர்காமமத் திருவிழா ஆடிமாதம் தொடங்கும் போது இங்கும் இவ்விழாக்கள் கொண்டாப்படும்.
திருமுருகன் நெருங்கிய தொண்டர்களோடு பொருள் பொதிந்த தத்துவானந்த சிந்தனைகளப் பகிர்வதுண்டு. சில எழுத்துவடிவம் பெற்றன. அதில் ஒன்று 'Pin ய அயடந ளயரட' என்பது. ஆண் ஆத்தாலை இணக்கவும் என்ற தொடர் பல காலம் விளங்காத புதிராக இருந்தது. பல நாட்களின் பின் புதிர் விளங்கிற்று. 

நவாலி தெற்கை வசிப்பிடமாகக் கொண்ட சரவணமுத்து தங்கம்மா தம்பதிகளின் மகன் திரு. சிவராசா என்பவர். இவர் அரசாங்க உத்தியோகத்திலிருந்தவர். தாயார் மூலம் இக் கோயில் பற்றி அறிந்தார். இக்கோயில் பூசகர் திரு. சுவாமி சண்முகம் இவருடன் அளவளாவுவார். மெல்ல மெல்ல பக்திவளர்ந்தது. உத்தியோகத்தைத் துறந்துவட்டு இங்கு முழுநேரத் தொண்டரானார். தனது காணியை குரு காணிக்கையாக்கினார். 1964 ஆம் ஆண்டு மார்கழி முதலாம் தேதி அஸ்வினி நட்சத்திர நன்னாளில் குருமுருகன் செல்லப்பிள்ளையார் ஆலயத்தைச்சேர்ந்த ஸ்தாபிதம் செய்தார்கள். தந்தையார் காலத்திற்குப்பின் புத்திரரான திரு. சண்முகம் பாலசுப்பிரமணியம் செல்லப்பிள்ளையார் கதிர்காம முருகன் ஆகிய இரு ஆலயங்களுக்கும் பூசை நிகழ்த்தினார். யானை வாகனத்தில் உற்சவகாலங்களில் சுவாமி ஊர்வலம் நிகழும். கோயிலுக்கு மயில், கிளி வாகனங்களும் உண்டு. இவை அடியவர்களின் அன்பளிப்பாகும்.


</doc>
<doc id="321595" url="https://ta.wikipedia.org/wiki?curid=321595" title="அராலி இந்துக் கல்லூரி">
அராலி இந்துக் கல்லூரி

அராலி இந்துக் கல்லூரி ("Araly Hindu College") இலங்கையின் வடக்கே அராலி எனும் கிராமத்தில் அமைந்துள்ள ஓர் அரசாங்கப் பாடசாலை ஆகும்.

ஸ்ரீகணேசா வித்தியாலயமும் அராலி ஆங்கிலப் பாடசாலையும் இணைந்ததே அராலி இந்துக் கல்லூரி ஆகும். 1923ம் ஆண்டு ஸ்ரீகணேசா வித்தியாலயத்தில் 1-7 வரையான வகுப்புகளும் அராலி ஆங்கிலப் பாடசாலையில் 1-8 வரையான வகுப்புகளும் இருந்தன. பின்னர் 1926ல் ஸ்ரீகணேசா வித்தியாலயம் 1-5 வரையான வகுப்புகளுடனும் அராலி ஆங்கிலப் பாடசாலை வளர்ச்சியடைந்து 6-11 வரையான வகுப்புகளுடனும் இயங்கத்தாெடங்கியது. ஸ்ரீகணேசா வித்தியாலயம் அமைந்திருந்த இடம் அரசாங்கத்திற்கு சாெந்தமானது அல்ல. இவ்விடத்தின் உரிமையாளரின் மகள் பாடசாலைக்கு பாெருள் ஏற்றி வந்த வாகனம் விபத்துக்குள்ளாக்கி இறந்துவிட்டார். இவர் தனது மகளின் நினைவாக பாடசாலைக்கு காெடுக்கப்பட்டதே இந்நிலம் ஆகும். இவ்விரு பாடசாலைகளும் சைவ வித்தியா விருத்திச் சங்கத்தின் கீழ் இயங்கி வந்தது. 1960ம் ஆண்டு இலங்கை அரசு பாடசாலைகளைப் பொறுப்பேற்ற போது, இவ்விரு பாடசாலைகளும் சுவீகரிக்கப்பட்டு அராலி இந்துக் கல்லூரி என்ற பெயருடன் 1-11 வரையான வகுப்புகளாக மாற்றமடைந்தது.

அறிவாற்றல் உள்ள சமுதாயத்தை உருவாக்கல்.

தேசிய கல்விக் காெள்கைக்கு ஏற்ப மாணவ சமுதாயத்தை வழிகாட்டி எதிர்கால சவால்களுக்கு முகம் காெடுக்கக்கூடிய ஆக்க பூர்வமான செயற்திறனுடைய அறிவாற்றல் காெண்ட நற்பிரஜைகளை உருவாக்கல்.

இங்கு நால்வர் குருபூசை, தைப்பாெங்கல் விழா, நவராத்திரி விழா பாேன்ற விழாக்கள் காெண்டாடப்படுகின்றன. வெள்ளிக் கிழமை தாேறும் சிவபுராணம் ஓதப்பட்டு சமய நற்சிந்தனை இடம்பெறும்.

இக் கல்லூரி மாணவர்கள் காேட்டமட்ட உதைபந்தாட்டம் தமிழ்த் தினப் பாேட்டி சமூக விஞ்ஞானப் பாேட்டி ஆகிய பாேட்டிகளில் வெற்றியைப் பெற்றுக் காெண்டுள்ளனர். விசேட தேவை உடையாேருக்கான வலய மட்டப் பாேட்டியில் நே.அம்பிகைபாலன் எனும் மாணவன் சித்திரம் நடனம் ஆகியவற்றில் 1ம் இடத்தையும் வி.லக்சனா எனும் மாணவி சித்திரத்தில் 2ம் இடத்தையும் பெற்றுக் காெண்டார்கள். நீண்ட காலத்தின் பின்னர் 2016ம் ஆண்டு புலமைப் பரிசில் பரீட்சையில் ஒருவர் சித்தியடைந்துள்ளார். 

இவ்வாண்டில் இக் கல்லூரி அதிபர், பகுதி நேர ஆசிரியர், தாெண்டர் ஆசிரியர் உட்பட 23 ஆசிரியர்களுடனும் கல்விசாரா ஊழியர் ஒருவருடனும் 324 மாணவர்களுடனும் இயங்கி வருகின்றது.

 



இராகம்: மோகனம்
தாளம்: ஆதி.
இயற்றியவர்: கி. நெல்லைநாதர் (ஆசிரியர்)
இசையமைப்பு: திருமதி சி. விஜயரட்ணம் (ஆசிரியர்)


</doc>
<doc id="321597" url="https://ta.wikipedia.org/wiki?curid=321597" title="வாலசுக் கோடு">
வாலசுக் கோடு

வாலசுக் கோடு (Wallace Line) அல்லது வாலசின் கோடு (Wallace's Line) என்பது, ஆசியச் சூழ்நிலை மண்டலத்தையும், ஆசியாவுக்கும், ஆசுத்திரலேசியாவுக்கும் இடையிலான மாறுநிலைப் பகுதியான வாலசியச் சூழ்நிலை மண்டலத்தையும் பிரிக்கின்ற விலங்குவளம்சார் எல்லைக்கோடு ஆகும். இது, 1859ல் பிரித்தானிய இயற்கையியலாளர் அல்பிரட் ரசல் வாலசு என்பவரால் வரையப்பட்டது. இக்கோட்டுக்கு வடக்கே, ஆசிய இனங்களோடு தொடர்புடைய உயிரினங்களும், கிழக்கில், ஆசியாவையும் ஆசுத்திரேலியாவையும் மூலமாகக் கொண்ட இனங்கள் கலந்தும் காணப்படுகின்றன. 19ம் நூற்றாண்டில் வாலசு கிழக்கிந்தியாவூடாகப் பயணம் மேற்கொண்டிருந்தபோது இந்தத் தெளிவான வேறுபாட்டைக் கவனித்தார்.

இக்கோடு, இந்தோனீசியாவுக்கூடாக போர்னியோவுக்கும், சுலவேசிக்கும் இடையிலும், பாலிக்கும் லோம்போக்குக்கும் இடையில் லோம்போக் நீரிணையூடாகவும் செல்கிறது. பாலிக்கும் லோம்போக்குக்கும் இடையிலான தூரம் குறைவு. ஏறத்தாழ 35 கிமீ (22 மைல்). பல பறவைகள் மிகச் சிறிய கடற்பரப்பையே தாண்டுவதில்லை ஆதலால், பல பறவையினங்களின் பரம்பல் இந்த எல்லையைக் கடந்து காணப்படவில்லை. சில வௌவால் இனங்கள் இந்த எல்லைக்கு இருபுறமும் காணப்படுகின்றன. ஆனால், பிற பாலூட்டிகள் எல்லைக்கு ஏதோ ஒரு பக்கத்திலேயே உள்ளன. ஆனால், நண்டு உண்ணும் ஒருவகைக் குரங்குகளை இரண்டு பக்கங்களிலும் காணமுடிகிறது. மேலோட்டமான விலங்குகளின் பரவல் கோலம் கருத்தைக் கவரக்கூடிய வகையில், வாலசின் கருத்துக்கு இயைபானதாகவே காணப்படுகிறது. தாவர வளங்கள், விலங்கு வளங்களைப்போல வாலசின் கோட்டைப் பின்பற்றவில்லை.

பெர்டினன்டோ மகெலன் கொல்லப்பட்ட பின்னர் அவரது பயணத்தைத் தொடர்ந்த அந்தோனியோ பிடாபெட்டா என்பவர், பிலிப்பைன்சுக்கும், மலுக்குத் தீவுகளுக்கும் இடையே உயிரியல் வேறுபாடுகள் காணப்படுவது குறித்து 1521ல் பதிவுசெய்துள்ளார். அதுமட்டுமன்றி, வாலசே குறிப்பிட்டிருப்பதுபோல், இரண்டு பகுதிகளுக்கும் இடையே விலங்கு வளங்களில் வேறுபாடுகள் இருப்பது குறித்து ஜார்ஜ் வின்சர் ஏர்ள் ஏற்கெனவே கவனித்துள்ளார். "தென்கிழக்கு ஆசியாவினதும், ஆசுத்திரேலியாவினதும் பௌதீகப் புவியியல் குறித்து" "(On the Physical Geography of South-Eastern Asia and Australia)" என்னும் தலைப்பில் ஏர்ள் 1845ல் ஒரு சிறுநூலை வெளியிட்டார். இதில் கடல் மட்டம் குறைந்திருந்த காலத்தில் மேற்குப் பகுதியில் இருந்த தீவுகள் ஆசியாவுடன் இணைந்திருந்து ஒரே வகையான விலங்கினங்களைக் கொண்டிருப்பது குறித்தும், கிழக்கில் இருந்த தீவுகள் ஆசுத்திரேலியாவுடன் இணைந்திருந்து பைகொண்ட பாலூட்டி இனங்களைக் கொண்டிருப்பது பற்றியும் விபரித்துள்ளார். வாலசு, இப்பகுதிகளில் அவர் மேற்கொண்ட விரிவான பயணங்களைப் பயன்படுத்தியும், "போர்னியோவிற்கும் சாவாவுக்கும் கிழக்கே உள்ள எல்லாத் தீவுகளும், ஒருகாலத்தில் ஆசுத்திரேலிய அல்லது பசுபிக் கண்டத்தின் ஒரு பகுதியாக இருந்து பிரிந்தவை" என்பதை எடுத்துக்காட்டியும், விலங்குவள வேறுபாட்டுக்கான எல்லைக் கோடொன்றை பாலிக்குக் கிழக்கே முன்மொழிந்தார். வாலசுக் கோடு என்னும் பெயரை முதலில் பயன்படுத்தியவர் தாமசு அக்சுலி (Thomas Huxley) ஆவார். 1868 இலண்ட விலங்கியல் கழகத்துக்கு அளித்த கட்டுரை ஒன்றில் அவர் அப்பெயரைப் பயன்படுத்தி, அக்கோட்டை பிலிப்பைன்சுக்கு மேற்கில் குறித்திருந்தார்.. டார்வினின் கூர்ப்பு தொடர்பான எடுகோளை ஆதரித்து ஜோசேப் டால்ட்டன் ஊக்கர் (Joseph Dalton Hooker), ஆசா கிரே (Asa Gray) ஆகியோர் கட்டுரைகளை எழுதிவந்த அதே நேரத்தில், இந்தோனீசியாவில் வாலசின் ஆய்வுகள் உருவாகிக்கொண்டிருந்த கூர்ப்புக் கொள்கையை விளக்குவனவாக அமைந்தன.




</doc>
<doc id="321600" url="https://ta.wikipedia.org/wiki?curid=321600" title="காஞ்சிபுரம் பள்ளிகள் மற்றும் கல்லூரிகளின் பட்டியல்">
காஞ்சிபுரம் பள்ளிகள் மற்றும் கல்லூரிகளின் பட்டியல்

காஞ்சிபுரம் பள்ளிகள் மற்றும் கல்லூரிகளின் பட்டியல் ("List of schools and colleges in Kancheepuram") வரலாற்றில் காஞ்சிபுரம் ‘கடிகாஸ்தானம்’ என்றும், கற்றலில் சிறப்பிடம் என்றும் கூறப்படுகிறது. ("ஆதியிலிருந்தே காஞ்சியில் ‘கடிகாஸ்தானம்’ என்கிற வித்யாசாலைகள் நிறைய இருந்திருக்கின்றன.(வேலூர் மாவட்டத்தில் திருவல்லம் எனும் ஊரின் அருகே உள்ள ஒரு கல்வெட்டில் ‘கடிகை ஏழாயிரவர்' என்று காண்பதிலிருந்து ஏழாயிரம் வித்யார்த்திகள் இங்கு கல்வி பயின்றதைத் தெரிந்து கொள்ளலாம்.") தொன்மை நகரமான காஞ்சிபுரம், மற்றும் அதனை சுற்றியுள்ள பகுதியில், இன்று பல கல்வி நிறுவனங்கள் சேவையாற்றி வருகின்றன. பொறியியல், கலை மற்றும் அறிவியல், மற்றும் மருத்துவம் போன்றவைகளை கற்ப்பிக்கும் பிரதான பாடசாலைகள் இங்கு பட்டியலிடப்பட்டு உள்ளன.

காஞ்சி நகரத்தின் முக்கியமான பல்கலைக் கழகங்கள் மற்றும் பள்ளிகளில் சில கீழே பட்டியலிடப்பட்டுள்ளன.

இப்பட்டியலில், செங்கற்பட்டில் உள்ள 4 மருத்துவக் கல்லூரி மற்றும் மருத்துவமனை (தமிழ்நாடு அரசு நிர்வகிக்கப்படுகிறது.) அடங்கியுள்ளன.


</doc>
<doc id="321601" url="https://ta.wikipedia.org/wiki?curid=321601" title="மாக்காசார் நீரிணை">
மாக்காசார் நீரிணை

மாக்காசார் நீரிணை (Makassar Strait) என்பது, இந்தோனீசியத் தீவுகளான போர்னியோவுக்கும், சுலவேசிக்கும் இடையில் அமைந்துள்ள நீரிணையாகும். வடக்கில் இது செலெபெசுக் கடலுடனும், தெற்கில் சாவாக் கடலுடனும் இணைகிறது. போர்னியோவின் மகாக்கம் ஆறு இந்த நீரிணைக்குள்ளேயே கலக்கிறது. இந்த நீரிணையில், போர்னியோத் தீவில் பாலிக்பாப்பான் துறைமுகமும், சுலவேசித் தீவில் மாக்காசார், பாலு ஆகிய துறைமுகங்களும் உள்ளன. மகாக்கம் ஆற்று வழியே நீரிணையில் இருந்து 48 கிமீ தொலைவில் சமாரிண்டா நகரம் அமைந்துள்ளது.

மலாக்கா நீரிணை ஊடாகச் செல்ல முடியாத அளவு பெரிய கப்பல்கள் செல்வதற்கான ஒரு வழியாக இந்த நீரிணை பயன்படுத்தப்படுகிறது.

பன்னாட்டு நீரியல்வரைவு நிறுவனம் மாக்காசார் நீரிணையை, கிழக்கிந்தியத் தீவுக்கூட்ட நீர்பகுதியில் உள்ள ஒன்று என வரையறுக்கிறது. இந்நிறுவனத்தின் வரையறைகளின்படி மாக்காசார் நீரிணையின் எல்லைகள் வருமாறு::

போர்னியோவின் கிழக்குக் கரைக்கும், சுலவேசியின் மேற்குக் கரைக்கும் இடையில், வடக்கில் போர்னியோவில் உள்ள தாஞ்சோங் மாங்காலிகாதையும் (), சுலவேசியில் உள்ள இசுத்துரோமன் காப்பையும் () இணைக்கும் கோட்டையும், தெற்கில் சுலவேசியின் தென்மேற்கு அந்தலை (), தானா கேக்கேயின் தெற்குப் புள்ளி, லாவுத் தீவின் தெற்கு முனை (), அத்தீவின் மேற்குக் கரையில் உள்ள தாஞ்சோங் கிவி, போர்னியோவில் உள்ள தாஞ்சோங் பெட்டாங் () ஆகியவற்றை இணைக்கும் கோடுகள் என்பன நீரிணையின் எல்லைகளாக உள்ளன.


</doc>
<doc id="321602" url="https://ta.wikipedia.org/wiki?curid=321602" title="நவாலி களையோடை கண்ணகி அம்மன் கோவில்">
நவாலி களையோடை கண்ணகி அம்மன் கோவில்

கர்ண பரம்பைரயாக வந்த ஆலயமாகும். கண்ணகி மதுரையை எரித்து விட்டு மாதகல் அக்கண கடவையில் வந்து இறங்கி அராலி அம்மன் கோவிலை வந்தடைந்து அங்கிருந்து கடற்கரை வழியாக வரும் போது ஆறு பெருகிய காரணத்தால் வயலின் நடுவில் உள்ள ஒரு மண்பிட்டியில் தங்கியிருந்தார். அந்த மண் பிட்டியை பத்தை நாச்சியார் பிட்டி என்று தற்போது அழைக்கப்படுகின்றது. 
தலை விரி கோலத்துடன் வயது முதிர்ந்த மாதுவாக நாச்சியார் பிட்டியில் இருந்து இறங்கி அவ் வழியாக நடந்து வந்து கொண்டிருக்கையில் வயலில் மந்தைகளை மேய்த்துக் கொண்டிருந்த சிறுவன் ஒருவன் நின்றான். அவன் அருகே வந்த மூதாட்டி தம்பி எனக்கு சரியாக தலை கடிக்கின்றது. எனக்கு நீ பேன் பார்த்து விடுறாயா? எனக் கேட்டாள் ஆச்சி. அதற்கு அந்த சிறுவன் எனக்கு சரியாக தாகமாக இருக்கிறதுஇ நீ எனக்கு தண்ணீர் தந்தால் உனக்கு நான் பேன் பார்த்து விடுகிறேன் எனக் கூறினான். உடனே தனது கையில் இருந்த பொல்லினால் (முதியவர்கள் கையில் வைத்திருக்கும் கைத்தடி) நிலத்தில் ஊன்றினார். அங்கு அதில் இருந்து தண்ணீர் உருவாகியது. உடனே சிறுவன் நீரை குடித்து விட்டு பேன் பார்ப்பதற்காக. தலையை விரித்துப்பார்த்ததும் தலை முழுவதும் கண்கள் காணப்பட்டன ஆச்சரியமடைந்த சிறுவன். உடனே ஓடி அயலில் உள்ளவர்களைக் கூட்டி வந்தான் மூதாட்டி நான் நித்தம் ஆயிரம் பிழைகளை பொறுக்கின்றேன் என்னை இதில் வைத்து ஆதரியுங்கள் என்று கூறி மறைந்துவிட்டார்.
அதன் பிறகு தான் அவ்விடத்தில் உருவாக்கப்பட்ட ஆலயமே நவாலி களையோடை கண்ணகி அம்மன் கோவிலாகும். இவ்வாலயத்திற்கு பூசகர் மந்திரம் ஓதி பூசை செய்வதில்லை மரபு முறையான பூசை வழிபாடே நடைபெறுகின்றது. அமைக்கப்பட்டதாகவும் பொல்லினால் ஊன்றிய இடத்தில் கிணறு ஒன்றும் கட்டப்பட்டதாக கூறப்படுகின்றது.

இலங்கை திருநாட்டினிலே யாழ் மாவட்டத்தில் நவாலி என்னும் ஊரில் களையோடை கண்ணகி அம்மன் ஆலயம் அமைந்துள்ளது. இவ்வாலயம் வயலும் வயல் சார்ந்த மருத நிலத்தில் வயல்கள் சூழவுள்ள மத்தியில் ஏகாந்தமாய் அமர்ந்து அம்மாள் கோயில் கொண்டுள்ளார்.
இவ் ஆலயத்தை சூழ அருகில் முருகப்பெருமான் ஆலயமும், பிள்ளையார் ஆலயமும், நாகலிங்கேஸ்வரர் ஆலயமும் ஒருங்கே அமைந்திருப்பது இதன் சிறப்பம்சம் ஆகும்.

கண்ணகி அம்மன் ஆலயம் அடியார்களது நம்பிக்கைக்குரிய தலமாக விளங்குகின்றது. அடியார்களது நம்பிக்கைக்குரிய தலமாக விளங்குகின்றது. அடியார்கள் நேர்த்திக்கடனாக பொங்கல், அவியல் குத்து விளக்கு போன்றவை செய்வது உண்டு. இவற்றோடு பெற்றோர் குழந்தைகளை விலை கொடுத்து வாங்குதல், குழந்தைகளுக்கு அமுதூட்டல் என்பன மதியப்பூசையின் போது நடைபெறும்.
இவ்வாலயத்தின் மகிமை அறிந்து பல ஊர்களிலிருந்து வந்த அவர்களின் நேர்த்தி கடன்களை நிறைவேற்றுவார்கள்.

களையோடை கண்ணகி அம்மன் லயத்தில் கிராமிய முறைப்படியே பூசைகள் நடைபெறும். இங்கு நித்திய பூசை நடைபெறும். மேலும் இவ்வாலயத்தில் பங்குனி திங்கள், வைகாசி விகாகம். ஆடி பூரம் நவராத்திரி திருவெண்பா என்பன இங்கு அனுஸ்ரிக்கப்படும். இதற்கு விசேட பூசைகளும் அன்னதானங்களும் கொடுக்கப்படும் திருவிழாக்களில் ஆடி பூர திருவிழா வெகுவிமர்சையாக கொண்டாடப்படும். அவ்வாலய பூர திருவிழாக்களை ஆலயத்தினை நிர்வாகிக்கும் 10 குடும்பங்கள் முன்னின்று நடத்துவர். இவ்வாலயத்தின் திருவிழாவின் போது சுவாமி உள் வீதி உலா வருகின்றமை சிறப்பம்சமாகும்.
இக்காலத்தில் ஆலயத்தில் சமய சொற்பொழிவுகள் மேள கச்சேரி, கரகம், மயிலாட்டம், ,கற்பூரம் ஏந்துதல், அங்க பிரதட்சனம் செய்தல், முதலான நேர்த்தி கடன்களும் இடம்பெறும்.

இந்திய இராணுவ சிப்பாய்கள் ஒரு மாது காட்சியளிப்பதை கண்டு பயந்து துப்பாக்கியினால் சுட்டனர். துப்பாக்கியில் இருந்து சன்னம் எதுவும் சுடுபடவில்லை. பயந்து போய் அதிகாரிகளுக்கு அறிவிக்க அவர்கள் அயலவர்களிடம் சென்று இது பற்றி விசாரித்தனர். அப்போது கிராம வாசிகள் மதுரையை எரித்த கண்ணகி தான் இங்கு இருக்கின்றார் எனக் கூற எங்களது மதுரை நாட்டு அம்மாவா இங்கு வந்துள்ளார் என கை கூப்பி வணங்கி அன்று தொடக்கம் வெள்ளிஇ ெசவ்வாய்களில் அம்மனுக்கு பூசை செய்து வழிபட்டனர்.

கண்ணகியம்மன் சிறுவனுக்கு தண்ணீர் கொடுப்பதற்காக பொல்லினால் ஊன்றிய போது உருவாகிய குழி போன்ற இடமே தற்போது கிணறு போல் காட்சியளிக்கின்றது. மேற்கட்டிடம் பாதுகாப்பிற்காக கட்டப்பட்டாலும் உள்ளே எதுவித மாற்றமும் செய்யப்படாமல் பழமை வாய்ந்ததாகவே காணப்படுகின்றது. இக் கிணற்றில் கோடை காலத்திலும் நீர் வற்றாமல் அதே அளவில் நீர் காணப்படவது இதன் சிறப்பில்பாகும்.

</doc>
<doc id="321608" url="https://ta.wikipedia.org/wiki?curid=321608" title="மிந்தோரோ நீரிணை">
மிந்தோரோ நீரிணை

மிந்தோரோ நீரிணை () தென் சீனக் கடலையும், சுலு கடலையும் இணைக்கும், பிலிப்பைன்சு நாட்டில் உள்ள ஒரு நீரிணை. இது பிந்தோரோத் தீவையும், பலவான் மாகாணத்தில் உள்ள கலமியத் தீவுகளில் ஒன்றான பசுவங்காத் தீவையும் பிரிக்கின்றது. இத்தீவுகளுக்கு இடையே பிலிப்பைன்சின் மிகப் பெரிய கடலடிப் பாறைத் தொகுதியான அப்போ கடலடிப்பாறை உள்ளது. இது நீரிணையை அப்போ கிழக்குக் கடவை, அப்போ மேற்குக் கடவை என இரண்டாகப் பிரிக்கிறது.

இந்தியப் பெருங்கடலில் இருந்து பசிபிக் கடலுக்குச் செல்வதற்கான ஒரு மாற்று வழியாக இந்த நீரிணை உள்ளது. குறிப்பாக, மலாக்கப்பெரும அளவிலும் பெரிதான கப்பல்கள் மலாக்கா நீரிணை ஊடாகச் செல்ல முடியாது என்பதால், இவ்வாறான கப்பல்கள் பொதுவாக இந்த வழியாகச் செல்வதுண்டு.

தற்கால ஆழ அளவியல் முறைகள் மிந்தோரோ நீரிணையினதும், சிபுத்து நீரிணையினதும் நடுப்பகுதிகள் கடைசிப் பனிக்கட்டிக் காலத்திலும் இருந்திருக்கக்கூடிய அளவுக்கு ஆழம் கொண்டவையாக இருந்திருக்கக்கூடும் எனக் காட்டுகின்றன. இது அதே காலப்பகுதியில் பிலிப்பைன்சின் முதல் குடியேறிகள் நிலப்பாலங்களூடாகவே பிலிப்பைன்சை அடைந்தனர் என்னும் கொள்கைக்கு எதிராக உள்ளது.


</doc>
<doc id="321628" url="https://ta.wikipedia.org/wiki?curid=321628" title="ஜாதமாசி">
ஜாதமாசி

ஜாதமாசி ("NARDOSTATHYS GRANDIFLORA") இது பூக்கும் தாவர இனத்தில் வலேரியன் குடும்பத்தைச் சார்ந்த மூலிகைத்தாவரம் ஆகும். இத்தாவரம் இமயமலைக் காடுகளில் அதிகமாக வளருகிறது. இத்தாவரத்திலிருந்து வாசனையுள்ள
திரவியம் சீனா, நேபாளம் போன்ற நாடுகளில் தயாரிக்கப்படுகிறது. முற்காலங்களில் இதன் மூலம் கிடைக்கும் திரவியங்கள் மத நம்பிக்கையின்படி தெய்வங்களுக்கும் படைக்கப்பட்டுள்ளன.



</doc>
<doc id="321630" url="https://ta.wikipedia.org/wiki?curid=321630" title="சின்னக் குறிஞ்சி">
சின்னக் குறிஞ்சி

சின்னக் குறிஞ்சி ("NILGIRIATHUS CILIATUS") அல்லது ("Strobilanthes ciliatus") என்பது பூக்கும் வலையைச் சார்ந்த மூலிகைத் தாவரம் ஆகும். இதன் பூக்கள் இளஞ்சிவப்பு நிறப்பூக்களைக்கொண்ட இத்தாவரத்தில் இலைப்பகுதி சித்த மருத்துவத்தில் பயன்படுத்தப்படுகிறது.


</doc>
<doc id="321636" url="https://ta.wikipedia.org/wiki?curid=321636" title="பொளிவாய் (பொறியியல்)">
பொளிவாய் (பொறியியல்)

உற்பத்தி அல்லது இயந்திரப் பொறியியலில், பொளிவாய் என்பது, ஓர் பொருளினுள் வார்க்கப்படும் (வெட்டப்படும்) நீண்ட-குறுகலான பள்ளம் ஆகும். பொதுவாக இயந்திரத்தின் மற்றொரு பொருள்/பகுதியை அப் பள்ளத்தினுள் நகரவைக்கும் / வழிநடத்தும் நோக்கில், இது வெட்டப்படும்.

எடுத்துக்காட்டுகளாக:


</doc>
<doc id="321648" url="https://ta.wikipedia.org/wiki?curid=321648" title="ஓம்பாய் நீரிணை">
ஓம்பாய் நீரிணை

ஓம்பாய் நீரிணை (Ombai Strait) () அலோர் தீவுக்கூட்டங்களை சுந்தா சிறு தீவுகளின் பகுதிகளான வெத்தார், அத்தாவுரோ, திமோர் ஆகியவற்றிலிருந்து பிரிக்கும் நீரிணை ஆகும். இந்த நீரிணை வடக்கில் உள்ள பண்டாக் கடலையும், தென்மேற்கில் உள்ள சாவு கடலையும் இணைக்கிறது. வெத்தார் தீவு, இந்தோனீசியாவின் மலுக்கு மாகாணத்தைச் சேர்ந்தது. அலோர் தீவுக்கூட்டமும், மேற்குத் திமோரும் இந்தோனீசியாவின் கிழக்கு நூசா தெங்காரா மாகாணத்தைச் சேர்ந்தது. அத்தாவுரோவும், கிழக்குத் திமோரும் கிழக்குத் திமோர் நாட்டுக்கு உரியவை. மலாக்கா நீரிணையூடாகச் செல்ல முடியாத பெரிய கப்பல்கள் செல்வதற்கான ஒரு மாற்று வழியாகவும் இது செயற்படுகிறது.


</doc>
<doc id="321649" url="https://ta.wikipedia.org/wiki?curid=321649" title="புரியிடுதல் (சுடுகலன்)">
புரியிடுதல் (சுடுகலன்)

புரியிடுதல் / மரையிடுதல் என்பது, எறியதிற்கு ஓர் சுழற்சியை அளிப்பதற்கு, சுடுகலனின் குழலில் சுருளை வடிவ பள்ளங்களை குடைவதே ஆகும். இந்த சுழற்சி எறியத்தின் காற்றியக்க நிலைத்தன்மையையும் துல்லியத்தையும் மேம்படுத்தும்.

ஒரு முழு சுழற்சியை பூர்த்தி செய்ய தேவைப்படும் தூரத்தை தான் திருகு விகிதம் என்பர். திருகு விகிதம் தான் புரியிடுலை விவரிக்கும். உதாரணமாக: ""10 இன்ச்சில் 1 சுழற்சி"" (1:10 இன்ச்சு), அல்லது ""254மி.மீ.-ல் 1 சுழற்சி"" (1:254 மி.மீ.). எந்த அளவிற்கு தூரம் குறைகிறதோ, அந்த அளவிற்கு திருகுதல் "வேகாமாகும்" - இதன் பொருள், நிர்ணயிக்கப்பட்ட திசைவேகத்திற்கு அதிகமான சுழற்சி இருக்கும். 

இரு பள்ளத்திற்கு இடையில் உள்ள உயர்ந்த இடைவெளியை 'மேடு' என குறிப்பிடுவர்.

சில வகைகளில், புரியிடுதலின் திருகு விகிதம், சீராக அதிகரித்து, சன்னம் வெளியேறும் முனையில் அதிகபட்சமாக இருக்கும், இதை "பெருக்கத் திருகு" என்பர்.

மசுகெத்துகள் மரையிடாக் குழல் உடையவை. ஒரே அளவிலான குண்டுகளை உற்பத்தி செய்ய இயலாமையும், சன்னவாய் வழியாக குண்டேற்றுவதை எளிதாக்கவும்; குண்டுகள் குழலில் பொருந்தாமல் அலைமோதும் வகையில் இருக்கும். இதனால், சுடும்போது குண்டு குழலினுள் முட்டிமோதி, குழலைவிட்டு வெளியேறிய பின் தறிகெட்டுப் பாயும்.

15-ஆம் நூற்றாண்டின் இறுதியில், ஜெர்மனியின் ஔசுபூர்கில் குழற் புரியிடுதல் கண்டுபிடிக்கப்பட்டது. 1520-ல் நியூரம்பெர்க்கை சேர்ந்த ஆகஸ்ட் கோட்டர், என்ற கவசக் கொல்லர் இதை மேம்படுத்தினார். உண்மையில் புரியிடுதல் 16-ஆம் நூற்றாண்டில் கண்ண்டுபிடிக்கப் பட்டிருந்தாலும், 19-ஆம் நூற்றாண்டில் தான் இது அனைவருக்கும் பரிச்சியமானது.

நவீன புரியிடுதலில், கூரான விளிம்புகள் உடைய பொளிவாய் (பள்ளம்) வெட்டப் படுகிறது. அண்மையில், பல்கோண புரியிடுதல் முந்தைய புரி வகைகளை பின்னுக்கு தள்ளிவிட்டது. பல்கோண குழல்கள் அதிக காலம் உழைக்கும், காரணம் - கூரான பள்ளம் இதில் இல்லாததால், குழலில் தேய்மானம் குறைகிறது.

திருகு விகிதத்தை விவரிக்கும் வழி பின்வருமாறு:

திருகு விகிதத்தை விவரிக்க, எறியம் ஒரு முழு சுழற்சியை பூர்த்தி செய்திருத்தல் வேண்டும்.

formula_1

இங்கே:

புரியிட்ட குழலில் இருந்து சுடப்படும் சன்னம், நிமடத்திற்கு 300,000-கும் மேலான சுழற்சியை (5 kHz) கொண்டிருக்கும்.
<br>
சுழற்சி 'S' என்பது கீழ்வருமாறு விவரிக்கபடும்,சுழற்சி 'S' என்பது கீழ்வருமாறு விவரிக்கபடும்,
இங்கே, formula_3 = சன்னவாய் திசைவேகம்; L = திருகு விகிதம் 



</doc>
<doc id="321674" url="https://ta.wikipedia.org/wiki?curid=321674" title="வல்வெட்டித்துறை சிவன் கோவில்">
வல்வெட்டித்துறை சிவன் கோவில்

வல்வெட்டித்துறை சிவன் கோவில் என அழைக்கப்படும் வல்வை ஶ்ரீ வாலாம்பிகா சமேத வைத்தீஸ்வர சுவாமி கோயில் இலங்கையின் வடக்கே வல்வெட்டித்துறையில் அமைந்துள்ள ஒரு சிவன் கோவில் ஆகும்.

<hr>இந்து சமுத்திரத்தின் முத்தாக விளங்கும் இலங்கையின் வடபகுதியில் அமைந்துள்ள யாழ்ப்பாணத்து வல்வெட்டித்துறை என்னும் நகரின் புகழை ஓங்கச்செய்து தூய்மையான ஆலய வழிபாடு மட்டுமன்றி பல சிறப்பம்சங்களையும் தன்னகத்தே கொண்டு விளங்குவது ‘வல்வை ஶ்ரீ வாலாம்பிகா சமேத வைத்தீஸ்வர சுவாமி கோயில்’ (வல்வெட்டித்துறை சிவன் கோவில்) என்னும் சிவதலமாகும். இக்கோயில் வல்வை காங்கேசன்துறை சாலையில் வல்வைச் சந்தியிலிருந்து 300 யார் தொலைவில் மேற்குத் திசையில் முத்துமாரி அம்மன் கோயிலுக்குத் தென் திசையில் ‘இராசிந்தான் கலட்டி’ என்று சொல்லப்படும் காணியில் அமைந்துள்ளது. இத்தலத்தின் மூலவர் ஶ்ரீ வைத்தீஸ்வரப் பெருமானும் தாயார் ஶ்ரீவாலாம்பிகா தேவியும் ஆவார். இக்கோயிலின் ஸ்தாபகர் வெங்கடாசலம்பிள்ளை ஆவார்.

I) உஷத்கால பூஜை (அதிகாலை) – 5.30 மணி - இறைவனை துயில் எழுப்பி எழுந்தருளச்செய்து மூலஸ்தானத்தில் ஆரோகணித்து மூலமூர்த்தி அம்பாள் இருவருக்கும் தூபதீப நீராஞ்சன அர்ச்சனையும் அடியார்களுக்கு விபூதிப்பிரசாதமும் வழங்குதல் நடைபெறும்.

II) காலை சந்தி பூஜை (பகல்) – 9.30 மணி - சூரியபூஜை, புண்ணியாகவாசனம், மூலவர் பூஜை, நடேசர், சோமஸ்கந்தர், சந்திர சேகரர், நிர்த்த கணபதி, தட்சணாமூர்த்தி, லிங்கோத்பவர், பிள்ளையார், தண்டாயுதபாணி, பஞ்சலிங்கங்கள், முருகன், சனீஸ்வரன், ஆறுமுகசுவாமி, பைரவர், நாகேஸ்வரர், சந்திரன், பிரம்மா, விஸ்ணு, நால்வர், நவக்கிரகம், சுவாமி நந்தி, பலிபீடம், அம்பாள், ஸ்ரீ ராஜ ராஜேஸ்வரி, லக்ஷ;மி, துர்க்கை, பிராம்மி, மகேஸ்வரி, சரஸ்வதி, கௌமாரி, வைஷ;ணவி, அம்பாள், நந்தி, பலிபீடம், நித்தியாக்கினி, நித்தியோற்சவம், நித்தியபலி, சண்டேஸ்வரர், ஆகிய மூர்த்திகளுடன் சிறப்பான பூஜையும், சிவனடியார்களுக்கு விபூதிப் பிரசாதமும் வழங்கப்படும்.

III) உச்சிக்காலப் பூஜை (மதியம்) – 11.30 மணி - சுவாமி, அம்பாள் அபிஷேகம், பூஜை, பலி என்பனவும், இக்காலப்பூஜையில் மோட்சம் அடைந்தவர்களுக்கு மோட்ஷதீபம் ஏற்றி வழிபாடும் இடம்பெறும்.

IV) சாயரட்சைப் பூஜை (மாலை முதற்காலம்) – 5.30 மணி - சுவாமி, அம்பாள் அபிஷேகம், ஸ்ரீ மகா கணபதி பூஜை, மூலவர்க்கு சோடசோபசார பூஜை, அம்பாள் பூஜை, ஆசீர்வாதம், திராவிடகானம், என்பன நடைபெறும்.

V) சாயரட்சை இரண்டாம் காலப் பூஜை - மாலை 6.30மணி - சந்திரன், சூரியன், மூலவர், நடேசர், ஆறுமுகசுவாமி, சோமஸ்கந்தர், சந்திரசேகரர், நிர்த்த கணபதி, தட்சணாமூர்த்தி, லிங்கோற்பவர், தண்டாயுதபாணி, பஞ்சலிங்கம், முருகன், சனீஸ்வரன், பிரம்மா, விஸ்ணு, நால்வர், நவக்கிரகம், சுவாமி நந்தி, பலிபீடம், அம்பாள், ஸ்ரீ ராஜ ராஜேஸ்வரி, லக்ஷ;மி, துர்க்கை, பிராம்மி, மகேஸ்வரி, சரஸ்வதி, கௌமாரி, வைஷ;ணவி, அம்பாள், நந்தி, பலிபீடம், நித்தியாக்கினி, நித்தியோற்சவம், நித்தியபலி என்பனவும் நடைபெற்று சிவனடியார்களுக்கு விபூதி பிரசாதம் வழங்கி சுவாமி நிர்மால்யத்துடன் சண்டேஸ்வரர் பூஜை நடைபெறும்.
VI) அர்த்தசாம பூஜை - இரவு 7.30மணி - சுவாமி, அம்பாள் அபிஷேகம், பூஜை, பள்ளியறை சுவாமி பல்லக்கில் வர திராவிடகானம் அடியவர்கள் ஓதிவர வீதி உலாவந்து தமது சயன மண்டபம் அடைதல், விசேட பூஜை ஊஞ்சல்.
வைரவ சுவாமிக்கு பூஜை, திருக்கதவு காப்பிடுதல் ஆகியவாறாக ஆறுகாலப் பூஜை இடம்பெறும்.
I) சித்திரை மாதம்
சித்திரை வருடப்பிறப்பன்று புது வருடம் பிறக்கும் நேரம் மூலமூர்த்திக்கும் அம்பாளுக்கும் விஷேட அபிஷேகமும் பூஜையும் நடைபெற்று தீர்த்தக் கிணற்றடியில் அஷ;திரதேவருக்கு தீர்த்தம் இடம்பெற்று அடியவர்களுக்கு தீர்த்தம் வழங்கப்படும்.
சித்திரை திருவோண நட்சத்திரத்தில் பகல் நடராஜப்பெருமானிற்கு விஷேட அபிஷேகம் பூஜை இடம்பெறும். இம்மாதம் வரும் நட்சத்திரத்தில் நாவுக்கரசருக்கு குருபூசையில் விஷேட அபிஷேகமும் பூஜையும் உச்சிக்காலத்தில் இடம்பெறும்.

II) வைகாசி மாதம்
மாதப்பிறப்பு பூஜை உஷத் காலத்தில் விஷேட பூஜை இடம்பெறும். இம்மாதத்தில் வரும் விசாக நட்சத்திரத்தில் முருகனுக்கு விஷேட அபிஷேகம் இடம்பெற்று ஆறுமுகப்பெருமான் வீதி உலா வருவார். இம்மாத மூல நட்சத்திரத்தில் திருஞான சம்பந்தர் குருபூஜை உச்சிக் காலத்தில் விஷேட அபிஷேகம் பூஜையுடன் நடைபெறும்.

III) ஆனி மாதம்
மாதப்பிறப்பு பூஜை உஷத் காலத்தில் விஷேடமாக இடம்பெறும். இம்மாதத்தில் வரும் ஆயிலிய நட்சத்திரத்தில் மாணிக்கவாசகருக்கு குருபூஜை அபிஷேகம் உச்சிக்காலத்தில் இடம்பெறும்.
இம்மாத உத்தர நட்சத்திரத்தில் நடராஜ பெருமானிற்கும் சிவகாமி அம்பாளிற்கும் அதிகாலை விஷேட அபிஷேகம் இடம்பெற்று தொடர்ந்து விஷேட பூஜை வசந்த மண்டபத்தில் இடம்பெறும். ஆலய கிணற்றடியில் அஷ;திர தேவருக்கு அபிஷேகம் நடைபெற்று தீர்த்தம் வழங்கப்படும். தொடர்ந்து நடராஜப்பெருமான் சிவகாமி அம்பாள் சகிதம் பொறிமுறைகளால் நிர்த்தனமாடி வரும் போது அடியவர்கள் பண்ணிசை பாடுவர்.

IV) ஆடி மாதம்
விஷேட மாதப்பிறப்பு பூஜையில் சூரியன் வடதிசையிலிருந்து தென் திசைக்கு சஞ்சரிக்கும் காலமாகிய தட்சிணாயன காலத்தில் அஷ;திரதேவருக்கு தீர்த்தம் இடம்பெறும்.
ஆடிபூர நட்சத்திரத்தை தீர்த்தோற்சவமாகக் கொண்ட முதல் ஒன்பது தினங்கள் அருட்சக்தியாகிய அன்னை ஸ்ரீ வாலாம்பிகா தேவிக்கு வருடாந்த மகோற்சவம் இடம்பெறும். பூர நட்சத்திரம் அன்று அம்பாளிற்கு பூரகர்மம் விஷேடமாக நடாத்தி அம்பாள் ஊறணி சமுத்திரத்தில் தீர்த்தோற்சவம் இடம்பெற்று நெடியகாடு திருச்சிற்றம்பல பிள்ளையார் கோவிலில் தங்கி மின்குமிழ்களால் அலங்கரிக்கப்பட்டு ஆலயம் திரும்பி கொடியிறக்க வைபவம் இடம்பெறும்.
இம்மாத சுவாதி நட்சத்திரத்தில் சுந்தரர் குருபூஜை உச்சிகால பூஜையில் விஷேட அபிஷேகம் பூஜை நடைபெறும்.

V) ஆவணி மாதம்
மாதப்பிறப்பு பூஜை உஷத்கால பூஜையில் இடம்பெறும். இம்மாத பூர்வபÑ சதுர்த்தி திதியும் நடராஜப்பெருமானிற்கு விஷேட அபிஷேகம் பூஜை இடம்பெறும். 
இம்மாதத்தில் வரும் கிருஸ்ண ஜெயந்தி உற்சவம் விஷேடமாக சர்ப்ப வாகனத்தில் ஸ்ரீதேவி, பூமிதேவி சமேத மஹாவிஷ;ணு திருவீதியுலா வருவார்.
இம்மாத சதுர்த்தி விஷேடமானது. இதனை ஆவணி சதுர்த்தி என்பர். மாலை கணபதிக்கு விஷேட அபிஷேகம் பூஜையும் நடைபெற்று எலி வாகனத்தில் உற்சவமும் இடம்பெறும்.
ஆவணி மூல நட்சத்திரத்தில் சிவபெருமான் அம்பாள் சகிதம் விஷேட வசந்தமண்டப பூஜை நடைபெற்று குதிரை வாகனத்தில் கம்பீரமாக எழுந்தருளி கோபுர வாசலில் அமைக்கப்பட்ட காவேரி அணையில் சிவபெருமான் கூலியாளாக பிட்டுக்கு மண் சுமந்து அரசரிடம் அடிவாங்கி சகல ஜீவராசிகளினதும் உடம்பில் அவ் அடிபடுவதாக நடந்த வரலாறு பாவனையாக இடம்பெறும். பின்னர் தனது சொரூப நிலையில் வந்து சர்க்கரை பிட்டை நிவேதனமாக ஏற்று சிவனடியார்களுக்கு பகிர்ந்தளிக்கப்படும். பின்பு வீதியுலா வரும்போது பிட்டுக்கு மண் சுமந்த மண்ணை திருக்குளத்தில் கரைத்துவிடுவர்.

VI) புரட்டாதி மாதம்
புரட்டாதி மாதப்பிறப்பன்று விஷேட பூஜை நடைபெறும்.
நவராத்திரி - நவராத்திரி ஆரம்பமாக அம்பாள் காலையில் விஷேடமாக அமைக்கப்பட்ட மின்குமிழ்களால் அலங்கரிக்கப்பட்ட கொலு மண்டபத்தில் எழுந்தருளி விஷேட அபிஷேகம் நடைபெற்று முதல் மூன்று நாள் அம்பாள் வீரம் தரும் துர்க்கை அம்மனாக பூசை செய்து வழிபடுவார்கள். பின்னர் அடுத்த மூன்று நாட்களும் அம்பாள் தனம், தானியம் முதலான பதினாறு செல்வங்களையும் தரும் மஹா லÑ;மி தாயினுடைய பூசை சிறப்பாக இடம்பெறும். கடைசி மூன்று நாட்களும் அம்;பாள் கல்விக்கு அதிபதியாகிய சரஸ்வதி தாயின் பூசை இடம்பெறும். இக்காலங்களின் ஒன்பது நாளும் அம்பாள் அஷ;டோத்திரம், அபிராமி அந்தாதி பக்தி பரவசமாகப் பாடப்படும்.
பத்தாம் நாள் மானம்பூத்திருவிழா நெடியகாடு திருச்சிற்றம்பல பிள்ளையார் வீதியில் கம்பீரமான குதிரை வாகனத்தில் சிவபெருமான் அம்பாள் சகிதம் அங்கு நாட்டப்பட்டு இருக்கும் கன்னி வாழையை ஆன்மாக்களின் ஆணவம் நீங்கும் பொருட்டு அதை அழித்து அருள் வழங்கும் காட்சி இடம்பெற்று மின்குமிழ்களால் அலங்கரிக்கப்பட்டு தெருவீதியாக ஆலயம் திரும்புவார்.
கேதார கௌரி விரதம் - கௌரி அம்பாள் சிவபெருமானை நோக்கி விரதமிருந்த காலமாகிய இந்நாளின் ஆரம்ப தினத்தில் விரதம் அனுஷ;டிக்கும் அடியார்கள் சங்கற்பம் செய்து விரதத்தை ஆரம்பித்து தினமும் அம்பாளிற்கு விசேட அபிஷேகம் பூஜை இடம்பெறும். 21ம் நாள் அமாவாசை தினமாகிய அன்று காலையில் விசேட அபிஷேகம் நடத்தி கௌரி அம்பாள் வெள்ளி இடப வாகனத்தில் எழுந்தருளி விஷேட பூஜை இடம்பெற்று அடியார்க்கு காப்பு வழங்கப்படும்.
புரட்டாதிச்சனி - புரட்டாதி மாதங்களில் வரும் பிரதி சனிக்கிழமை சனீஸ்வர பெருமானுக்கு விஷேட அபிஷேகம் இடம்பெற்று பல பகுதிகளில் இருந்து வரும் அடியார்கள் தங்கள் சனீஸ்வரதோசம் நீங்க சனீஸ்வரனுக்கு எள் தீபமிட்டும், எள் படைத்தும் தமது நேர்த்தியை நிறைவு செய்வர். 

VII) ஜப்பசி மாதம்
ஜப்பசிமாதம் உஷத்காலத்தில் விஷேட பூசை நடைபெறும் 
ஜப்பசிமாதத்தில் தீபாவளி அதிகாலை மூலமூர்த்திக்கும் அம்பாளுக்கு ஏனையபரிவார மூத்திகளுக்கும் அபிஷேகம் நடைபெற்று புத்தாடை அணிந்து தோசையும் இரசமும் நிவேதனம் செய்து விஷேட பூசை நடைபெறும்.
கந்தசஷ்டி - இம்மாதத்தில் பூர்வபசஷபிரதமை தொடக்கம் சஷ்டி வரையிலான ஆறு நாளும் கந்தபுராண படிப்புடன் மாலை முருகப்பெருமானுக்கு விஷேட அபிஷேகம் நடைபெற்று முருகனுக்கு விஷேட பூசையுடன் திருவீதி வலம் வருவர்.
இதில் ஐந்தாம் நாள் சண்முகர் மின்குமிழ்களால் அலங்கரிக்கப்பட்ட மஞ்சத்தில் எழுந்தருளி மூலவரிடம் வேல் வாங்கும் உற்சவம் மக்களை பக்திப் பரவசமாக்கும் மறுநாளாகிய சூரசம்காரத்தின் போது சண்முகர் மின் குமிழ்களால் அலங்கரிக்கப்பட்ட இந்திர விமானத்தில் எழுந்தருளி திருவீதியில் தாரகனை முதலில் வதம் செய்து பின்பு சிங்கமுகனை வதம் செய்து பின் சூரபன்மனுடன் போர்புரியும் போது வித்தையில் ஒன்றான சக்கரவாகபட்சி உருவம் எடுத்து சண்முகரின் வேலாயுதத்தால் இரு வேறு கூறுகளாக அவ்விரு கூறுகளும் மயில் வாகனமும் சேவல் கொடியுமாக மாற அதனை சண்முகர் தம் வாகனமாகவும் கொடியுமாக ஏற்பாh.; மறுநாள் காலை கந்தசஷ்டி பாறனைப் பூசை நடைபெறும். முரகபக்தர்களுக்கு சர்க்கரை பொங்கல் பிரசாதமாக வழங்கப்படும். ஆன்று மாலை கஜவல்லிமஹாவல்லி சண்முகப்பெருமானுக்கு திருக்கல்யாணம் உற்சவம் நடைபெற்று, திருவீதி வலம் வருவார்.
ஐப்பசிப்பரணி - ஐப்பசிப் பரணி காலைப் பூசை முடிவடைந்ததும் மூலமூர்த்திகளுக்கும் அனைத்து தெய்வங்களுக்கும் அன்னத்தினால் அபிஷேகம் இடம்பெற்று பிரசாதமாக அன்னம் வழங்கப்படும்.இம் மாதம்வரும் பரணி நட்சத்திரத்தில் மாலை வைரவருக்கு விஷேட அபிஷேகமும் பூசையும் இடம் பெறும்.

VIII) கார்திகை மாதம்
கார்த்திகை மாதப்பிறப்பு உஷத் காலம் விஷேட பூசை நடைபெறும்.
இம்மாதம் வரும் கார்த்திகை நட்சத்திரத்தில் முருகனுக்கு மாலை விஷேட அபிஷேகம் இடம் பெற்று முருகப்பெருமான் மயில் வாகனத்தில் திருவீதி வலம் வருவார்கள்.
சர்வாலயதீபம் - கார்த்திகைப் பூரணையில் அன்று மாலை சுவாமி அம்பாள் சமேதராக இடப வாகனத்தில் அமைக்கப்பட்டுள்ள உத்தபமான சொர்க்ககிரி என்னும் வடிவத்தை சோதிவடிவமாக பூசைகள் புரிந்து மூலஸ்தானத்தில் இருந்து திருவீதி வலமாக எடுத்து வரப்பெற்ற நெய்த்தீபத்தால் சொர்க்கதீபமாக எரித்து திருவண்ணாமலைக் காட்சியை மனதில் நினைத்து வழிபடுவர்.
கார்த்திகைத் திங்கள் - கார்த்திகைத் திங்களில் மாலை மூலமூர்த்திக்கு விஷேட பூசை இடம்பெற்று விஷேடமாக சுவாமி அம்பாள் சமேதராக இடபவாகனத்தில் திருவீதி வலம் வருவார்கள். 

IX) மார்கழி மாதம்
மார்கழி மாதப்பிறப்பன்று உஷக்காலத்தில் விஷேடபூசை பரிவார மூர்த்திகளுக்கு நடைபெறும்
திருவெம்பாவை - திருவாதிரை நட்சத்திரத்துக்கு முதல் ஒன்பது நாட்களும் திருவெம்பாவை வழிபாடு நடராஜப் பெருமான் வாசலில் மணவாசகம் எழுந்தருளப் பண்ணி திருவெம்பாவை பாடி மாணிக்கவாசகப் பெருமான் திருவீதி வலம் வருவார்கள்.
திருவாதிரை உற்சவம் - மூலமூர்த்திக்கும் நடராஜர் சமேத சிவகாமிக்கு விஷேட அபிஷேகம் பலவகையான திரவியங்களால் இடம் பெற்று பின் விஷேட சோடசஉபசார பூசை நடை பெற்று உள்வீதி வலம் வரும் போது ஆலய தீர்த்தக் கிணற்றடியில் அஷ்திர தேவருக்கு அபிஷேகம் நடைபெற்று தீர்த்தம் வழங்கப்படும். தொடர்ந்து நடராஜப் பெருமானுக்கு தில்லைக்கூத்தனாக சிறந்த பக்கவாத்தியம் சகிதம் பொறிமுறைகளால் நிர்தனமாட பக்தர்கள் பண்ணிசைக்க சுவாமி சிவகாமி சமேதராக வீதி வலம் வந்து அருட்காட்சியளிப்பார்.

X) தை மாதம்
தைமாதப்பிறப்பன்று உஷத் காலத்தில் விஷேட பூசை இடம் பெற்று சங்கிராந்தி தீர்த்தம் வழங்கப்படும்.
தைபூசம் - தை மாதம் வரும் பூச நட்சத்திரத்தில் முருகப்பெருமானுக்கு விஷேட அபிஷேகம் பூசையும் இடம்பெற்று பின்னர் ஆறுமுக சுவாமி வள்ளி அம்மன் தெய்வயானை அம்மனுடன் மயில் வாகனத்தில் திருவீதி உலாவுவார்கள்.

XI) மாசி மாதம்
மாசி மாதப் பிறப்பு விஷேட பூசை உஷத் காலத்தில் நடைபெறும்.
மகா சிவராத்திரி - மாசி அமாவாசை திதிக்கு முதல் நாள் மகா சிவராத்திரி விஷேடமாக கொண்டாடப்படும். இரவு 8 மணிக்கு 2ம் கால பூசையும் 9 மணிக்கு 1ம் சாம விஷேட அபிஷேகமும் பூசையுடம் சகஸ்ரநாம அர்ச்சனை சடைபெறும். 2ம் சாமம் இரவு 10 மணிக்கு விஷேட அபிஷேகம் பூசையும் சகஸ்ரநாம அர்ச்சனையும் இடம்பெறும். இக் காலம் சிவராத்திரி புராணபடலம் நடைபெறும். 3ம் சாமம் இரவு 11.30 மணிக்கு விஷேட அபிஷேகம் பூசையும் சகஸ்ரநாம அர்ச்சனையும் நடைபெறும். லிங்கோற்பவ காலமாகிய 12 மணிக்கு லிங்கோற்பவ மூர்த்திக்கு விஷேட அபிஷேகம் பூசையும் நடைபெற்று உற்சவ மூர்த்தி சிவன் அம்பாள் சகிதம் இடபவாகனத்தில் திருவீதி வலம் வருவார். 4ம் சாமம் இரவு 3 மணிக்கு விஷேட அபிஷேகம் பூசையும் சகஸ்ரநாம அர்ச்சனை வழிபாடும் இடம்பெற்று சிவராத்திரி பூசை அர்த்தசாம பூசையுடன் நிறைவுபெறும். இச்சமயம் சைவ அடியார்கள் விரதம் இருந்து இரவு விழித்திருந்து வேண்டிய வரங்களை, பிராத்தனைகளை செய்வதன் மூலம் இப்பிறவி பாவங்களை எல்லாம் அழித்துவிடும் என்று ஆகமம் கூறுகிறது.

XII) பங்குனி மாதம்
பங்குனி மாதப்பிறப்பன்று உஷக்காலத்தில் விசேட பூஜை இடம்பெறும்.
மகோற்சவம் - பங்கனி மாத பௌர்ணமி நட்சத்திரத்திற்கு முதல் 15 நாட்கள் பிரமோற்சவம் எனப்படும் மகோற்சவம் வெகு சிறப்பாக நடைபெறும். மகோற்சவ முதலாம் கிரியை ஆலய வாமபாகத்திலுள்ள கிராம தேவதையான ஸ்ரீ முத்துமாரி அம்பாளுக்கு ஆலயத்தில் எமது ஆலய மகோற்சவ குரு விஷேட பூசை நடாத்தி எம் பெருமானுடைய மகோற்சவம் எதுவித இடையூறும் இன்றி நடைபெற பிரார்த்தித்து பின்பு மாரிதேவி உற்சவம் நடைபெறும். அத்தருணம் அம்பாள் தனது சிங்க வாகனத்தில் திரு வீதி உலா வருவார். மறுநாள் ஊரின் மூலைமுடுக்கு எல்லாம் வாதவூரர் சிவபெருமான் ஆணைப்படி சென்று மகோற்சவத்தை அறிவித்து ஓர் ஊர்வலம் செல்வது ஊருக்கு ஓர் புனிதத்தை வழங்கும்.
பின்னர் அமாவாசைத் திதியில் எம்பெருமானுக்கு கொடியேற்றத் திருவிழா வெகு சிறப்பாக நடைபெறும் அன்று மாலை விநாயகப் பெருமானுக்கு விஷேட யாகம் ஆரம்பித்து முதல் மூன்று நாள் உற்சவம் நடைபெற்று விநாயகப்பெருமானுக்கு மூர்த்தி கரத்தை அதிகரிக்கப்படும். பின்னர் மூன்று நாட்கள் வள்ளி தெய்வானை சமேத முருகனுக்கும் உற்சவம் நடைபெற்று கடைசி நாள் தீர்த்தோற்சவம் நடைபெறும். 7ம் நாள் மாலையில் மகாயாகம் சிவபெருமானுக்கு தொடங்கி சிவபெருமான் அம்பாள் சகிதம் விநாயகர் முருகன் சண்டேஸ்வரர் சகிதம் வசந்த மண்டபத்தில் விஷேட சோடசோபன பூசையுடன் மகா ஆசீர்வாதம் நடைபெற்று சந்திரசேகரப் பட்டம் மூலமூர்த்தி சார்பாக பிரதம குருவால் சூட்டப்படும். இப்படியாக திருவிழாக்கள் நடைபெற்று இறுதி நாள் தீர்த்தோற்சவத் தினமான பங்குனி பூரணயில் நடராஜருக்கு விஷேட அபிஷேகம் நடைபெற்று நடராஜர் சகிதம் திருவீதி வலம் வருவார். பின் சுவாமி அம்பாள் வெள்ளி இடப வாகனத்தில் விநாயகர் வள்ளி தெய்வானை சமேத முருகன் சண்டேஸ்வரர் 11ஃ2 கிலோ மீற்றர் தூரத்தில் உள்ள ஊறணி சமுத்திர தீர்த்தமாடி பின் நெடியகாட்டில் உள்ள திருச்சிற்றம்பல பிள்ளளையார் ஆலயத்தில் தங்கி மாலை இறைவன் இறைவியை மணம் முடித்து பங்குனி உத்தர பௌர்ணமியை சித்தரிக்கும் நாள் திருமணகோல காட்சியுடன் ஆலயம் திரும்புவார். அதன் பின் பிராயச்சித்த அபிஷேகம் முடிந்த பின் கொடியிறக்கம் நடைபெறும். அதன் மறுநாள் ஊடல் திருவிழா நடைபெறும்.
தீர்த்தோற்சவத்துக்கு மறுநாள் சுந்தரருக்காக சுவாமி பரவையாரிடம் தூது சென்ற சம்பவத்தையிட்டு அம்மன் சுவாமி ஊடல் நடக்கும் சுந்தரர் சுவாமிக்காக அம்மனிடம் தூது சென்று ஒற்றுமையாக்குவார். இரவு அம்மன் உற்சவம் நடைபெறும்.
சண்டேஸ்வரர் திருவிழா - இறைவன் அணிந்த நவரத்தின தங்க ஆபரணங்களை சண்டேஸ்வரருக்கு சாத்தி இறைவன் ஏறிய விமானத்தில் சகல மின்குமிழ்களாலும் அலங்கரித்து சகல குடை ஆலவட்டம் புடைசூழ சண்டேஸ்வரர் திரு உலா வருவார்.
வைரவர் பூசை - சிவதொண்டர்கள் உபயமாகி இத்திருவிழாவில் சகல நெய்வேத்தியத்துடன் வைரவ சுவாமிக்கு விஷேட அடியார்களுக்கு சகல பிரசாதமும் பிரதம குருவால் வழங்கப்பெற்று மகோற்சவம் நிறைவு பெறும். 
சதுர்த்தி - பிரதிமாத சதுர்த்தி நட்சத்திரத்தில் விநாயகப் பெருமானுக்கு விஷேட அபிஷேகம் நடைபெற்று விநாயகப்பெருமான் எலி வாகனத்தில் திருவீதி உலா வருவார். வெள்ளிக்கிழமை(சுக்கிரவாரம்) மாலை 2ம் காலம் பூசை முடிவுற்றதும் அம்பாள் தாமரைப்பீடத்தில் விஷேட பூசை நடைபெற்று திருவீதி உலா நடைபெறும்.
பிரதோச விரதம் - பிரதி திரியோதசி திதியில் பெருமானுக்கும் அம்பாள் நந்திதேவருக்கும் விஷேட அபிஷேகம் பூசை நடைபெற்று பொருமாள் அம்பாளின் இடபவாகனத்தில் வீதி வலம் வருவார்.
கார்த்திகை - பிரதி மாத கார்த்திகை நட்சத்திரத்தில் வள்ளி அம்பாள் தெய்வானை அம்பான் சமேத முருகப்பெருமானுக்கு விஷேட அபிஷேகம் நடைபெற்று முருகப்பெருமான் மயில் வாகனத்தில் திருவீதி உலா நடைபெறும்.

நித்திய உற்சவமும் நித்தியாக்கினியும்
காலை மாலை பூசைகள் முடிவுற்றதும் பிரதம குருக்கள் சகல ஜீவராசிகளின் ஆன்ம ஈடேற்றம் வேண்டி நித்தியாக்கினி செய்து பின் சுவாமி அம்பாள் சகிதம் பல்லக்கில் திருவீதி உலா நடைபெறும்.
இவ்வாலயத்தின் வரலாற்றை எழுது முன்னர் இதன் ஸ்தாபகர் வெங்கடாசலம்பிள்ளை அவர்களைப்பற்றி முதலில் குறிப்பிடுவது பொருத்தமானதாக இருக்கும்.

திரு.வெங்கடாசலம்பிள்ளையவர்களின் தந்தையாரான திருமேனியாரின் தந்தையார் ஐயம்பெருமாள் வேலாயுதர் என்பவர் அரசாட்சியினரால் “அடப்பன்” என்ற பதவி வழங்கப்பெற்றவர். இது நெய்தல் நிலத் தலைவனைக் குறிப்பதாகும். யாழ்ப்பாணப்பகுதியில் அக்காலம் வாழ்ந்த முன்னணிப் பிரமுகர் வரிசையில் வல்வெட்டித்துறையை சார்ந்த மேற்குறிக்கப்பட்ட ஐயம்பெருமாள் வேலாயுதர் என்பவரைப் பற்றியும் அவரது புத்திரர்கள் பற்றிய விபரமும் வசாவிளான் க.வேலுப்பிள்ளை அவர்களால் எழுதப்பட்ட யாழ்ப்பாண வைபவ கௌமுதி என்னும் நூலில் குறிப்பிடப்பட்டுள்ளது. வேலாயுதர் அவர்களின் புத்திரர்களில் ஒருவரான புண்ணியமூர்த்தி என்பவர் வல்வை முத்துமாரி அம்மன் கோயிலைக் கட்டியவர். இன்னொரு புத்திரரான திருமேனியார் மேற்படி முத்துமாரிஅம்மன் கோயிலுக்குத் தர்ம கர்த்தாவாக இருந்தவர். திருமேனியாரின் புத்திரர்களில் ஒருவரான குழந்தைவேற்பிள்ளை என்பவர் கொழும்பிலுள்ள யாழ்ப்பாணத்தார் கதிர்வேலாயுதசுவாமி கோயிலையும், பர்மாவில் ஒரு முருகன் கோயிலையும் ஸ்தாபித்தார். இன்னொரு புதல்வரான பெரியதம்பியார் அல்லது பெரியவர் என அழைக்கப்படும் வெங்கடாசலம்பிள்ளை என்பவரே மேலே கூறப்பட்ட வைத்தீஸ்வரசுவாமி கோயிலை ஸ்தாபித்தார். கடலில் மூழ்கிய “அத்திலாந்திக் கிங்) (Erig Atlantic king) என்னும் கப்பலை மூழ்கிய நிலையிலேயே விலை கொடுத்து வாங்கி அதனை மீட்டெடுத்து வேண்டிய திருத்தங்கள் செய்து அதன் மூலம் கடல் வணிகம் செய்து கிடைத்த செல்வத்தில் ஒருபகுதியைக் கொண்டே இக்கோயிலைக் கட்டினார். இக் குடும்பத்தவர் இத்தோடு நின்றுவிடாமல் வல்வையிலுள்ள ஏனைய கோயில்களான திருச்சிற்றம்பலப்பிள்ளையார் கோயில், முத்துமாரி அம்மன் கோயில் ஆகியவற்றினைக் கட்டுவித்தலிலும், புதுப்பித்தலிலும், பராமரித்தலிலும் மற்றைய பிரமுகர்களுடன் சேர்ந்து பங்காற்றியிருக்கின்றார்கள். வெங்கடாசலம்பிள்ளையவர்கள் இவ்வூரிலுள்ள கோயில்களுக்கான மகடைகளைப் பொறுப்பேற்று செலவு செய்து கணக்குகள் தயாரிப்பதற்கு பொறுப்பாக இருந்ததோடு முத்துமாரி அம்மன் கோயிலுக்குத் தர்மகர்த்தாவாகவும் இருந்தார்.

வெங்கடாசலம் பிள்ளையவர்கள் முத்துமாரி அம்மன் கோயிலுக்குத் தர்மகர்த்தாவாக இருக்கும் காலத்தில் கம்பர்மலையை சார்ந்த அன்பர் ஒருவருடன் மாலை வேளைகளில் காலாற உலாவி வருவது வழக்கம். இப்படி நடந்துவரும் நாளில் ஒரு நாள் அம்மன் கோவில் பக்கமிருந்து தெற்கு நோக்கி வரும் சமயம் பற்றைக்காடாக மஞ்சல் பஞ்செடிகள் நிறைந்த பகுதியில் நெருப்பு எரிவது போன்ற ஒரு ஒளி தென்பட்டதாகவும் இருவரும் அப்பகுதிக்கு சென்று பார்த்தபோது அவ்விடத்தில் மாட்டுச்சாணம் தெரிந்ததாயும் மறுநாள் இவரின் தந்தையாரான திருமேனியார் கனவில் தோன்றி அவ்விடத்தில் சிவனுக்கு ஆலயம் எடுக்கும்படி பணித்தார் என்றும் தெரியவருகிறது. தமக்கு பரம்பரையாக வந்த தோட்டங்கள் வயல்கள் ஆகியவற்றை திருத்திப் பயிரிட்டும், பல புதிய காணிகளை விலைக்கு வாங்கியும் செல்வத்தை குவித்து அத்தோடு கப்பல்களுக்கு அதிபதியாகி கடல் வணிகஞ் செய்தும் செல்வத்தை குவித்தார். அம்மன் கோயிலுக்கு தெற்குப் பகுதியிலிருந்த மடத்திலுருந்து கொண்டே அம்மடத்திற்குத் தென்பக்கமாக இருந்த 60 பரப்பு காணியை விலைகொடுத்து வாங்கினார். இராசிந்தன் கலட்டி என அழைக்கப்படும் இக்காணியை துப்பரவு செய்து 1867ம் வருடம் அத்திவாரம் இடுதலாகிய சங்குத்தானம் செய்வித்தார். இக்கோயிலை கட்டுவதற்காக இவரின் தம்பிமார்களாகிய குழந்தைவேற் பிள்ளையும், இராமசாமியும் தங்கள் செல்வமெல்லாவற்றையும் வழங்கியிருந்தார்கள்.

இந்தியாவிலிருந்து வரவழைக்கப்பட்ட சிறந்த சிற்பிகள் பலவகைக் கம்மியர்கள் கோயில் கட்டுமான வேலைகளைத் திறம்படச் செய்தனர். கோயில் கட்டத்தொடங்கிய 1867ம் வருடம் தொடக்கம் சிவபதமெய்திய 1900 வருடம் வரை கோயில் எசமானர்களுக்கு கோயில் கட்டுவதற்கும், பூசைக் கிரமங்களுக்கு வேண்டிய அறிவுரைகளையும், சரீர உதவிகளையும் வல்வை இயற்றமிழ்ப் போதகாசிரியர் ச.வைத்தியலிங்கம் பிள்ளையவர்கள் வழங்கி வந்துள்ளார்கள். இக்கோயிலுக்கான இலிங்கத்தையும் ஆவுடையாரையும் காசிவரை சென்று அக்காலத்தில் பிரபுவாயிருந்த ஆ.விஸ்வநாதபிள்ளை என்பவர் கொண்டு வந்தார். கொழும்பிலுள்ள சிவஶ்ரீ நா.குமாரசாமிக்குருக்களுடன் திரு.குழந்தைவேற்பிள்ளையவர்கள் தொடர்பு கொண்டு அவரை வரவழைத்து சுபானு வருடம் 08.06.1883ல் நூ தனப்பிரதிட்டா கும்பாபிஷேகம் மிகச்சிறப்பாக நடந்தேறியது. இவ்வாலயத்து லிங்கம் ‘பாணலிங்கம்’ என்று சொல்லப்படுகிறது. விஸ்வநாதப்பிள்ளையவர்கள் லிங்கத்துடன் உற்சவமூத்திகளாகிய நடேசர், சந்திரசேகர் ஆகியவற்றைக் கொண்டு வந்து கொடுக்க இவரது மகன் சரவணமுத்துபிள்ளையவர்கள் சுவாமி கோயிலுக்குத் தங்கத் தகடு மருவிய தூபி முடியை இயற்றுவித்துக் கொடுத்துள்ளார். நடந்து முடிந்த கும்பாபிஷேகத்திற்கு பருத்தித்துறை, வண்ணார்பண்ணை, நல்லுர், வல்வெட்டி, உடுப்பிட்டி, கம்பாமலை, சரசாலை, மீசாலை, மந்துவில், கற்கோவளம், தொண்டைமானாறு, மயிலிட்டி, காங்கோசன்துறை, தெல்லிப்பளை, வட்டுக்கோட்டை, காரைதீவு, திருகோணமலை, கொழும்பு ஆகிய பகுதிகளிலுள்ளஅடியவர்களும் நாட்டுக்கோட்டை செட்டிமார்களும் கும்பாபிஷேகக் கிரியைகளுக்குத் தேவையான பொருட்கள் மற்றும் நிதியுதவி என்பனவற்றை வழங்கியிருந்தார்கள். கும்பாபிஷேகத்தையடுத்து முறையாக ஆறுகாப் பூசைகள் நடைபெறலாயின. முதல்முதலாகப் புலோலியைச் சோர்ந்த பிரம்மஶ்ரீ சண்முகநாதக்குருக்கள் பிரதம பூசகராயிருந்து பூசைகளை நடாத்தி வந்தார். ஆறுகாலப் பூசையுடன் நித்தியோற்சவம், நித்தியாக்கினி என்பனவும் நடைபெறத் தொடங்கின.

கும்பாபிஷேகத்துக்கான பொருளுதவி போன்றவற்றை வல்வையைச் சாராத பிறஊர்களைச் சேர்ந்த அடியார்கள் செய்தது போல மஹோற்சவங்களையும் வல்வையின் அயற் கிராமங்களான வல்வெட்டி, கம்பர்மலை, உடுப்பிட்டி, தொண்டைமானாறு, மயிலிட்டி ஆகிய பகுதிகளை சேர்ந்த அடியார்கள் ஏற்று நடாத்தி வருவது ஒரு சிறப்பான அம்சமாகும். கும்பாபிஷேக தினத்தன்று மயிலிட்டியைச் சேர்ந்த அடியார் ஒருவர்அதில் கலந்து கொள்ளும் நோக்கோடு வல்வை வந்து கோயில் வாசலிலுள்ள கிணற்றில் கால் அலம்பிவிட்டு உள்ளே செல்ல முற்பட்ட சமயம் கோயில் வாசலை சுத்தம் செய்து கொண்டிருந்த ஒருவர் இந்த அடியாரை நோக்கி உமது காலின் பிற்பக்கம் அலம்பப்படவில்லையென்று கூறியிருக்கின்றார். அச்சமயம் வாசலைத் துப்பரவு பண்ணி க் கொண்டிருந்தவர் இடுப்பில் ஒரு சிறிய துண்டை மட்டும் கட்டிக் கொண்டிருந்தமையால் வந்தவர் அவருக்கு அலட்சியமான வார்த்தைகளைக் கூறிவிட்டு உள்ளே சென்றுவிட்டார். கும்பாபிஷேகக் கிரியைகள் ஆரம்பமாகி எசமானுக்கு சங்கற்பம் செய்யும் போதுதான் தான் அலட்சியமான வார்த்தைகளைக் கூறிவிட்டு உள்ளே சென்றுவிட்டார். கும்பாபிஷேகக் கிரியைகள் ஆரம்பமாகி எசமானுக்கு சங்கற்பம் செய்யும் போதுதான் தான் அலட்சியமான வார்த்தைகளை கூறியவர் தான் இக் கோயிலின் எசமான் என்பதை அறிந்து கொண்டதோடு கிரியைகள் யாவும் நிறைவுற்றதன் பின் எசமானரான வெங்கடாசலம்பிள்ளையவர்களிடம் வந்து மன்னிப்புக் கோரியதோடு இதற்குண்டான தண்டனை எதுவோ அதைத்தான் ஏற்றுக்கொள்வதாயும் கூறினார். இச் சந்தர்ப்பத்தில் எசமான் அந்த அன்பரிடம் சிவனின் கொடியேற்றத்திருவிழாவை ஏற்று நடாத்தும்படி கேட்க அந்த அன்பரும் அதனை ஏற்று நடாத்துவதற்குச் சம்மதத்தை தெரிவித்தார். இச் சம்பவமே மயிலிட்டி அன்பர்கள், கொடியற்ற விழாவினை ஏற்று நடாத்துவதற்காக அமைந்ததென எமது முன்னோர்கள் மூலம் அறிந்து கொண்டதாகும்.

இக்கோயிலின் நித்திய நைமித்திய பூசைச் செலவுக்காக வல்வையிலுள்ள வியாபாரிகள் முதலானோர் பல வகையான ஏற்பாடுகளைச் செய்து மகமைப் பொடுட்களை வழங்கி வந்துள்ளார்கள். வே.வைரமுத்துப்பிள்ளையென்னும் பிரபல வர்த்தகரொருவர் தான் கொடுக்கும் மகமைப் பொருட்களை செவ்வனே கொடுத்து வந்ததோடு மட்டக்களப்பில் நெல்லுக்கிள்ளலாகிய ஒரு ஏற்பாட்டைத் தாமே உண்டு பண்ணி அதில் கிடைக்கும் வருவாயைக் கோயிலுக்கு வழங்கி வந்துள்ளார். இந்தப் பிடிநெல்லுக்கிள்ளும் ஏற்பாட்டைத் தவிர இவ்வூரவர்கள் பிடி அரிசி கிள்ளுதல், உண்டிகைப் பெட்டி மகமை, வியாபார மகமை, கூலி மகமை, சம்பள மகமை ஆகியவற்றையும் ஏற்பாடு பண்ணி வந்துள்ளார்கள்.

திரு.வெங்கடாசலம்பிள்ளையவர்கள் 24.10.1892 சிவபதமடைய இவரின் சகோதரர்கள் ஒருவரான திருமேனியார் குழந்தைவேற்பிள்ளையவர்கள் எசமான் பொறுப்பை ஏற்றுக்கொண்டார். இவரது காலத்தில் வட்டுகோட்டை கிழக்கு சித்தங்கேணியைச் சேர்ந்த யாழ்குடாநாட்டின் கண் உள்ள பிரபுக்களில் ஒருவரான காசிநாதர் வயித்திலிங்கம் என்பவர் 1901ம் வருடம் வசந்தமண்டபத்தினைக் கருங்கல்லினால் கட்டிக்கொடுத்துள்ளார். இவர் யாழ் குடா நாட்டிலுள்ள அனேக கோயில்கள், பாடசாலை என்பவற்றிக்குப் பல தர்மாகாரியங்கள் செய்தவர். திரு.குழந்தைவேற்பிள்ளையவர்கள் 1905 வரை கோயில் எசமானாக இருந்து சிறப்புற நடாத்தி வந்துள்ளார். இவருக்குப் பின் திரு.வெங்கடாசலம்பிள்ளையவர்களின் இளைய சகோதரர் இராமசாமி அவர்கள் எசமான் பொறுப்பை ஏற்று 1912 ம் வருடம் வரை பணியாற்றினார். இராமசாமி அவர்களுக்குப்பின் கோயில் ஸ்தாபகர் வெங்கடாசலம்பிள்ளையவர்களின் இரண்டாவது புத்திரரான சின்னத்துரை என அழைக்கப்படும் திருமேனிப்பிள்ளையவர்கள் கோயில் பொறுப்பினை ஏற்றுக்கொண்டார் . இவரது காலத்தில் பலதிருப்பணி வேலைகள் இடம்பெற்றன. இந்தியாவைச் சேர்ந்த தெலுங்கு தேச வர்த்தகரான காரஞ்சேடு ஏர்லக்கட்டர் அரங்கநாயுடுகாரு என்னும் பிரபு முன்வாயில் மண்டபத்தையும் கோபுர அடிப்பாகத்தையும் அமைத்து கொடுத்துள்ளார். இந்த வர்த்தகர் பல கப்பல்களுக்கு அதிபதியாக இருந்ததுடன் தனது கப்பல்களுக்கெல்லாம் வல்வை வாசிகளையே தண்டயல்களாகவும் இதர மாலுமிகளாகலும் பணிக்கமர்த்தியவர். வல்வைப்பிரபுவாகிய விஸ்வநாதர் சரவண முத்துப்பிள்ளை என்பவர் நடராஜர் மண்டபத்தை அமைத்துக்கொடுத்ததோடு கோயில் வாயில் பெருவீதிக்கும் தனது நிலத்தின் ஒரு பகுதியைக் கொடுத்து உதவினார். கம்பர்மலையைச் சேர்ந்த வல்லியப்பர் வேலுப்பிள்ளையும் பெண் பாறுவதிப் பிள்ளையும் வேறு சில திருப்பணி வேலைகளைச் செய்து கொடுத்துள்ளார்கள்.

1908ம் வருடமளவில் காசியிலிருந்து வந்த காசிய கோத்திரத்தைச் சேர்ந்த பிரம்மஶ்ரீ குமாரசாமிக்குருக்களின் மகனும் நீர்வேலியில் ஜனனமும், கோப்பாயில் வாசம் செய்தவரும், ஆரிய திராவிட மொழிகளில் திறமை உடையவரும், கிரியாவிற்பன்னரும், குருலட்சணமும் நிறைந்தவருமான பிரம்மஶ்ரீ கார்த்திகேயக்குருக்கள் பிரதம பூசகரானார்.

திருமேனிப்பிள்ளையவர்கள் எசமானராக இருந்த காலத்தில் நொத்தாரிசு சபாரெத்தினம் முகதாவில் 08.03.1921ல் 4889 இலக்கம் கொண்ட கோயிலின் பொறுப்பாளி நியமிப்புச் சாதனத்தில் சுவாமியின் பெயர் வைத்தீஸ்வரர் என்றும் அம்பிகையின் பெயர் தையல்நாயகி எனவும் குறிப்பிடப்பட்டுள்ளது. 1883ம் வருடம் இயற்றமிழ் போதகாசிரியர் வல்வை வைத்திலிங்கம்பிள்ளையவர்கள் பாடிய ஊஞ்சல் பதிகத்திலும் அம்பிகையின் பெயர் தையல்நாயகி என்றே குறிப்பிடப்பட்டுள்ளது. மேலும் 4889 இலக்க சாதனத்தில் கோயிலுக்கான அசைவுள்ள சொத்துக்கள், அசைவற்ற ஆதனங்கள் யாவற்றையும் தன்னுடன் சேர்த்துப் பராமரிப்பதற்காக அறங்காவலர்களாக தனது மூத்த சகோதரன் வேலுப்பிள்ளையின் மகன் திருவேங்கடத்தையும், இளை சகோதரரின் மகன்களான அருணாசலம் வேங்கடாசலம், அருணாசலம் சபாரத்தினம் ஆகிய மூவரையும் நியமிப்பதோடு மூத்தவரான வேலுப்பிள்ளை திரு.வேங்கடமே மற்றைய இருவரையும் ஒருப்படுத்தி முதன்மையுடையவராக இருந்து சகல செய்கைகளையும் செய்து வரவேண்டுமெனவும் குறித்த மூவரும் சீவிய காலத்தின் பின் அவர் அல்லது அவர்களின் ஆண் சந்ததியாரே கேயிலைப் பராமரிக்க வேண்டுமென்றும் குறித்த மூவருக்கும் அல்லது அவர்களின் வழித்தோன்றல்களில் ஆண் சந்ததி இல்லாமற்போனால் தனதும் தனது சகோதரர்களினதும் பெண்சந்ததியாரில் வரும் ஆண்சந்ததியாருமே கோயிலையும் இதர ஆதனங்களையும் பராமரித்து வரவேண்டுமெனவும் குறிப்பிடப்பட்டுள்ளது. மேலும் இந்த அறங் காவலர்கள் கோயிலைப் பராமரிப்பதிலும், கணக்குக் காட்டுவதிலும் ஒழுங்கீனங்கள் ஏற்பட்டால் அதனை விசாரிப்பதற்காக ஒன்பது பேர் கொண்ட விசாரணை கர்த்தாக்களும் நியமிக்கப்பட்டுள்ளதாகக் குறிப்பிடப்பட்டுள்ளது.

திருமேனிப்பிள்ளையவர்கள் காலத்தில் 1919ம் வருடம் அமிர்தானந்தசுவாமிகள் என்னும் அந்தணப் பெரியார் இவ்விடம் வந்து ஊரவர்கள், அயலூரவர்கள் ஆகியோருடைய பொருளுதவியோடு புனராவர்த்தனப் பிரதிஷ்டா கும்பாபிஷேகம் ஒன்றினை நடாத்தி வைத்தார். பிரம்மஶ்ரீ கார்த்திகேயக் குருக்கள் காலத்தில் அவரது விருப்பப்படி சிறியதந்தையாரான மாப்பிள்ளை குருக்கள் என அழைக்கப்படும் இராமலிங்கக் குருக்கள் பிரதான ஆசாரியாக இருந்து இக்கும்பாபிஷேகம் சிறப்புற நடாத்தி வைக்கப்பட்டது. இக்கும்பாபிஷேகம் நிகழ்வதற்கு உறுதுணையாக இருந்தவர்கள் வல்வை ச.செல்வவிநாயகம், திரு.ஆ.வேலுப்பிள்ளை ஆகியோராவார்கள்.

1921ம் வருடம் திருமேனிப்பிள்ளையவர்கள் சிவபதமடைய இவரது இளைய சகோதரனான அருணாச்சலத்தின் மூத்தமகன் வெங்கடாசலம் அவர்கள் எசமானாகப் பொறுப்பேற்று நடாத்தி வந்து சிறிதுகாலத்தின் பின் தனது தம்பியாரான சபாரெத்தினம் அவர்களிடம் கோயில் பொறுப்புக்களை ஒப்படைத்தார். சபாரெத்தினம் அவர்கள் 1923 தொடக்கம்1956 வரை கோயிலை நிர்வகித்து வருங்காலத்தில் இராஜகோபுரத்தை 1939ம் வருடம் வல்வைப் பெரியார் சி.செல்லத்துரை பிள்ளையவர்களும், தேவி வாசல் மண்டபத்தை ஆசிரியர் வே.வ.சிவப்பிரகாசம் அவர்களும் மணிக்கோபுரத்தை திரு.ச.துரைராஜா அவர்களும் வசந்த மண்டபப் பூச்சு வேலையை திரு.சி.குமாரசாமி அவர்களும் அமைத்துக் கொடுத்துள்ளார்கள். மணிக்கோபுரத்தில் அமைப்பதற்கான மணியினை திரு.ம.இராமசாமி என்பவர் வழங்கியுள்ளார்.

பிரம்மஶ்ரீ கார்த்திகேயக் குருக்கள் பிரதம குருக்களாக இருந்துவரும் காலத்திலே மகன் சின்னப்பா குருக்கள் என அழைக்கப்படும் நீலகண்டக் குருக்கள், தகப்பனுடன் கூட இருந்து பூசனைகளை நடத்தி வர உதவினார். பிரம்மஶ்ரீ கார்த்திகேயக் குருக்கள் 1930 இல் இறைவனடி சேர்ந்ததைத் தொடர்ந்து உதவியாளராக இருந்த நீலகண்டக்குருக்கள் பிரதம பூசகரானார் . இக் காலத்தில் ஆலய மேற்குவாசல் கோபுரம் அமைப்பதற்கான வேலைகள் திரு.சி.நாகரெத்தினம் அவர்களால் ஆரம்பித்து வைக்கப்பட்டு ஓரளவு பணிகள் நிறைவேற்றப்பட்ட சமயம் இடையில் ஏற்பட்ட தடங்கலினால் கோபுர வேலைமுற்றுப் பெறாமல் போய்விட்டது. பிரம்மஶ்ரீ நீலகண்டக்குருக்கள் பிரதம பூசகராக இருக்கும் காலத்தில் 1942ல் அவரது மகன் பரமேஸ்வரக் குருக்கள் பூசைகளை நடாத்ததுவதற்கு உதவி செய்து வந்தார். இச் சந்தர்ப்பத்தில் 1954ம் வருடம் நீலகண்டக் குருக்கள் இறைவனடி சேர்ந்ததைத் தொடர்ந்து பிரம்மஶ்ரீ பரமேஸ்வரக் குருக்கள் பிரதம பூசகரானார். இக்காலகட்டத்தில் 1956ம் வருடம் கோயில் எசமான் சபாரத்தினம் அவர்கள் சிவபதமடைய இவரது தமையன் வெங்கடாசலம் அவர்களின் மேற்பார்வையில் சபாரத்தினம் அவர்களது மூன்றாவது மகன் சின்னத்துரை அவர்கள் கோயில் ஸ்தாபகர் திரு.வெங்டாசலம்பிள்ளை அவர்களின் ஆண்வாரிசுகள் எண்மரின் சார்பாக 1956ல் கோயில் எசமானர் ஆனார். கோயில் கும்பாபிஷேகம் நடத்தக் காலம் தாழ்த்தியதால் வல்வையிலுள்ள சிவநேயப் பிரபுக்களான திருவாளர்கள் சி.விஷ்ணுசுந்தரம், அ.துரைராசா, ச.ஞானமூர்த்தி க. சோமசு- -ந்தரம் ஆகியோர் ஒன்று கூடித் திருப்பணிக்கான ஆயத்தங்கள் செய்யப்பட்டு 25.04.1966இல் பாலஸ்தானம் செய்யப்பெற்றது.கோயில்ப பூச்சு வேலைகளுக்கான பூச்சு மைகள் யாவும் இந்தியாவிலிருந்து தருவிக்கப்பட்டு திருப்பணிகள் யாவும் நிறைவெய்திய பின் புனராவர்த்தன மகாகும்பாபிஷேகம் பிலவங்க வருடம் வைகாசி மாதம் 28ம் திகதி திருதியை திதியும் புனர்பூச நட்சத்திரமும் கூடிய சுபவேளையில் (11.06.1967) பிரம்மஶ்ரீ பரமேஸ்வரக்குருக்களினால் நிறைவேற்றி வைக்கப்பட்டது. இக்கும்பாபிஷேகத்தைமுன்னிட்டு குடமுழுக்கு விழா மலர் ஒன்று வெளியிட்டு வைக்கப்படடதோடு கோயில் வாசலையும், பருத்திதுறை உடுப்பிட்டி வீதியையும் இணைக்கும் புதிய வீதி திறக்கப்பட்டு அதற்கு சிவபுர வீதி எனவும் நாமம் சூட்டப்பட்டது.

இரண்டாம் பிரகாரத்தின் வசந்த மண்டபத்தின் தென்பகுதி 1970ல் பெருப்பித்துக் கட்டப்பட்டு ஓடுகள் வேயப்பட்டன. இப்பணிக்கு வல்வைப் பெரிய வி.சுப்பிரமணியம் அவர் மைத்துனர் எஸ்.சண்முகம் ஆகியோர் வேண்டிய பொருளுதவிகளைச் செய்தார்கள். 1977ம் வருடம் திரு.மா.குமாரசாமி அவர்களால் உற்சவமூர்த்தி செய்விக்கப்பட்டு தைப்பூசத்தன்று பிரதிட்டை செய்யப்பட்டது. தேர் உற்சவத்தினை நடத்திவரும் வல்வெட்டி அடியார்களினால் சித்திரத்தேர் ஒன்றும் செய்து முடிக்கப்பட்டது. வல்வைப் பெரியார் எஸ்.வைரமுத்து அவர்களினால் வெள்ளி இடபவாகனம் செய்து கொடுக்கப்பட்டது. திரு.வடிவேல்(கார்வண்ணசாமி) அவர்களால் 1978ல் பஞ்சலோகத்திலான ஶ்ரீதேவி பூதேவி சமேத மகாவிஷ்ணு உற்சவமூர்த்தி செய்து கொடுக்கப்பட்டு பிரதிட்டை செய்யப்பட்டது. 26.06.1985 இல் பரமேஸ்வரக்குருக்கள் சிவபதமெய்தவே அவருக்கு உதவியாக இருந்த அவரது மகன் பிரம்மஶ்ரீ மனோகரக் குருக்கள் பிரதம பூசகரானார்.

1987ம் வருடம் மே மாதம் இலங்கை இராணுவத்தினால் மேற்கொள்ளப்பட்ட லிபரேசன் ஒப்பரேசனின் போது கோயில் எசமானாக இருந்த திரு.சின்னத்துரை அவர்கள் இராணுவத்தினரால் கைது செய்யப்பட்டுக் காணமல் போனதையடுத்து இவரது தமையனார் இராமசாமி அவர்கள் கோயில் எசமான் ஆனார். திரு.கு.இரத்தினசிங்கம் அவர்களினால் மூலம் மூர்த்திகளான சரஸ்வதி, அபிராமி, மகேஸ்வரி, கௌமாரி, வைஷ்ணவி ஆகியவை பிரதிஸ்டை செய்விக்கப்பட்டன. உற்சவமூர்த்தியான பிட்சாடன மூர்த்தியில் சில குறைபாடுகள் ஏற்பட்டமையால் புதிய உற்சவமூர்த்தி ஒன்று பஞ்சலோகத்தினால் ஆக்கப்பெற்று 09.02.1998 இல் பிரதிஸ்டா கும்பாபிஷேகம் செய்து வைக்கப்பட்டது.

1985, 1946, 1987ம்வருடங்களில் ஊரிக்காடு இராணுமுகாமிலிருந்தும் பலாலி இராணுவ முகாமிலிருந்தும் ஏவப்பட்ட ஆட்லறி ஏவுகணைகளினாலும் விமானக்குண்டுவீச்சுக்களினாலும் கோயிலுக்கு சொந்தமான சொத்துக்களுக்கு பலத்த சேதங்கள் ஏற்பட்டன. 1991ம் வருடம் தை மாதம் கோயிலையும் கோயில் சுற்றாடலையும் நோக்கி வீசப்பட்ட விமானக்குண்டுகளிளால் கோயிலுக்கும் அதனை அண்டியிருந்த மடங்களுக்கும் பாரிய சேதங்கள் ஏற்பட்டன. கோயில் தூபிகள், கலசங்கள், மண்டபங்கள், கூரைகள் என்பவற்றிற்கும் திருக்குளம் நந்தவனம் என்பவற்றிற்கும் ஏற்பட்ட சேதங்கள் அளவிலடங்கா. கோபுரத்துக்கு தென் கிழக்குப் பகுதியில் புட்டணி கோயிலுக்கு அருகாமையிலிருந்த மடம், புல்டோசர் கொண்டு சிதைக்கப்பட்டது. இம்மடம் 1893ம் வருடமளவில் சி.சந்திரசேகரம் அவர்களால் கட்டப்பட்டதாகும் கோபுரத்துக்குக் கிழக்குப் பக்கமாகத் திரு.பொ.தங்கவேலாயுதம் அவர்களால் கட்டப்பட்ட இன்னொரு மடம் 1991 தை மாதம் மேற்கொள்ளப்பட்ட ஆகாயவிமானத் தாக்குதலால் முற்றாக சேதமாக்கப்பட்டது. கோயிலின் மூன்றாம் பிரகாரத்தில் தென் மேற்குப் பகுதியில் தெட்சணாமூர்த்திச் செட்டியார் என்பவரால் கட்டப்பட்ட இன்னொரு மடம் இயற்கையினால் ஒரளவு சிதைவுற்றிருந்தது. இந்த மடமும் விமாக்குண்டுவீச்சினால் தரைமட்டமாக்கப்பட்டது. திரு.நா. வேலுப்பிள்ளை எனப்படும் கெச்சுத் தண்டலினால் கோயிலுக்கு மேற்குப்புறமாக 1898ம் வருடம் ஒரு மடம் கட்டப்பட்டது . இந்த மடத்தில் தான் திருக்கல்யாண உற்சவதினத்தன்று பகல்அம்பாள் எழுந்தருளி வந்து தவக்கோலத்தில் இருக்கும் உற்சவம் இடம்பொறுவது வழக்கம். இந்தமடம் வைரக்கற்களால் ஆக்கப் பெற்றமையால் சிறிதளவு சேதங்கள் மட்டுமே ஏற்பட்டன.

1989ம் வருடம் ஆடிமாதம் தேவி மஹோற்சவம் ஆரம்பமாகி ஒன்பதாம் நாள் தேர் உற்சவ தினத்தன்று இந்திய இராணுவத்தினரால் தொடர்சியாக ஊரடங்குச் சட்டம் அமுல்படுத்தப்பட்டமையால் இறுதி நாள் உற்சவங்கள் பூரணமாக நடாத்த முடியாத நிலை ஏற்பட்டது 28.09.2001 அன்று இரவு 9.45 மணியளவில் ஊரடங்குச் சட்டம் அமுலில் இருந்த வேளையில் கோயில் இரண்டாம் பிரகாரத்தின் அக்கினிமூலையில் ஏற்பட்ட தீ விபத்தினால் அப்பகுதிக் கூரை முழுவதும் பெறுதிமிக்க இரண்டு மின்பிறப்பாக்கிகள் திருவாடுதண்டுகள் மற்றும் பல தரப்பட் ட கம்புகள் என்பன தீயில் முற்றாக எரிந்து சேதமாகின பொது மக்கள் திரண்டு வந்து தீயை ஒரு கட்டுப்பாட்டுக்குள் கொண்டு வந்தமையால் இதர பகுதிகளுக்குப் பரவாமல் கட்டுப்படுத்தப்பட்டது. 

ஆலயத்தில் 1967ம் வருடம் கடைசியாக நடாத்தப்பட்ட கும்பாபிஷேகத்தின் பின்னர் அடுத்த கும்பாபிஷேகத்தை நடத்துவதற்கு பலதரப்பட்டஇடைஞ்சல்கள் ஏற்பட்டன. இவற்றுள் நாட்டில் ஏற்பட்ட இனப்பிரச்சினையினால் அத்தியாவசியமான கட்டடப் பொருட்களுக்குப் பெரும் தட்டுப்பாடு ஏற்பட்டது. சுமூகநிலை ஏற்பட்டு பொருட்கள் ஒரளவு தட்டுப்பாடின்றிக் கிடைக்கப் பெற்றதும் திருப்பணிகளை மேற்கொண்டு கும்பாபிஷேகத்தை நடாத்துவதற்கு ஏற்பாடுகள் செய்யப்பட்டன. 04.02.2004 அன்று கும்பாபிஷேகத்தை வைத்து கொள்வதென்று தீர்மானிக்கப்பட்டு 07.05.2003 அன்று பாலஸ்தாபனம் செய்யப்பட்டது. அடியார்கள் பலரின் உதவியுடன் திருப்பணி வேலைகள் பூர்த்தியாக்கப்பட்டு தைமாதம் 21ம் நாள் 04.02.2004 அன்று புதன் கிழமை பூர்வபட்சமும், திரயோதசித் திதியும், புனர்பூச நட்சத்தததிரமும், சித்த யோகமும் கூடிய சுபவேளையில் வைத்தீஸ்வரப்பொருமானுக்கும் பரிவார மூர்த்திகளுக்கும் சிவஶ்ரீ.ப.மனோகரக்குருக்கள் அவர்களினால் மஹாகும்பாபிஷேகம் நடாத்தி வைக்கப்பட்டது. இக்கும்பாபிஷேக நிகழ்வில் தென் இந்தியா, மயிலாப்பூர் அருள்மிகு கபாலீஸ்வரர் கோயில் வேதவாத்தியார் ஜீ.ஶ்ரீநிவாச சாஸ்திரிகள் சர்வசாதகாசிரியராகப் பங்கேற்றுக் கொண்டது சிறப்பான அம்சமாகும்.

இக்கும்பாபிஷேகத்துடன் குண்டு வீச்சுக்களில் சேதமாக்கப்பட்ட இண்டாம் பிரகாரத்திலமைந்த வசந்த மண்டபத்தின் நிலப்பகுதி பளிங்குக் கல்லினால் மாற்றியமைக்கப்பட்டதோடு கோயிலின் கிழக்குப் பகுதியில் அமைந்திருந்து சேதமாக்கப்பட்ட மடங்கள் இரண்டும் உரிமையாளர்களினால் புதுப்பித்துக் கட்டப்பட்டன. அத்தோடு மூன்றாம் பிரகாரத்தின் தெற்கு, மேற்கு, வடக்குத் திசைகளில் உட்பக்கச் சுவர்கள் புதிதாக அமைக்கப்பட்டதுடன், ஆலய வட திசையில் அமைந்திருந்த திருக்குளமும் புனரமைக்கப்பட்டது. இரண்டாம் பிரகாரத்தில் வல்வை நடராஜா பெண் வள்ளியம்மாள் அவர்களினால் 1989 பங்குனி மாதம் கட்டப்பட்ட திருக்கல்யாண மண்டபம் மேலும் 20 அடிகள் நீட்டிக் கட்டப்பட்டது. கோயில் திருப்பணிகள் மேற்கொள்ளப்பட்ட அதேவேளை ஆலய பிரதம குருவின் வதிவிடமும் புதிதாகக் கட்டப்பட்டது . மகா கும்பாபிஷேகத்தையொட்டி ஆதீனகர்த்தர்களினால் மகா கும்பாபிஷேக சிறப்பு மலரொன்றும் வெளியிட்டு வைக்கப்பட்டது.

ஆலயத்தில் வருங்காலத்தில் முக்கியாமாக மேற்கொள்ளப்பட வேண்டிய பணிகளுள் மேற்குப் பகுதிக் கோபுரம் அமைக்கப்படுதல், தேவிவாசல் கோபுரம் புதிதாக அமைக்கப்படுதல் தெற்குப் பகுதியில் அமைந்துள்ள திருக்குளம் ஆழமாக்கபடுதலோடு சேதமாக்கப்பட்ட பகுதி புனரமைக்கப்படுதலுமாகும்.

வல்வெட்டித்துறை சிவன் கோவிலின் சிறப்பம்சங்களை கீழ்வரும் இரண்டு அடிப்படைகளிலும் நோக்குவோம் :

ஆலயத்தை ஸ்தாபித்த பெரியவர் போட்டிக்காகவோ, புகழுக்காகவோ அன்றி தமது மூதாதையர் மூலம் கிடைத்த ஒரு தெய்வ வாக்கிற்கு இணங்கவோ ஆலயத்தை அமைத்ததாக ஆலய வரலாறு எடுத்துக் காட்டுகின்றது. இந்த வகையில் ஒரு சிவன் ஆலயம் என்னென்ன அம்சங்களை கொண்டிருக்க வேண்டுமோ அவை அனைத்தும் முழுமையாகவும், சிறப்பாகவும் இடம் பெறும் வகையிலும் அதே நேரம் ஐந்து வாசல்கள் கொண்டு ஆகம விதிக்குட்பட்டதாகவும், இவ்வாலயம் உருவாக்கப்பட்டுள்ளது.

இராஜகோபுரம், மூன்று வீதிகள் என்பவற்றை உள்ளடக்கி எதிர்காலத்திலும் ஆலயத்தின் திருப்பணி தொடர்பான விஸ்தரிப்பு வேலைகளுக்கும், அதே நேரம் பெருமளவில் கூடுகின்ற அடியார் கூட்டத்திற்கும் ஈடு கொடுக்கக்கூடிய விஸ்தீரணத்துடனும், திட்டமிட்ட அடிப்படையில் இவ்வாலயம் அமைக்கப்பட்டுள்ளது. அத்துடன் ஆலயத்தின் எல்லைக்குள்ளேயே ஆலயத்தின் வடக்குத் திசையிலும், தெற்கு திசையிலும் பெரிய குளங்கள் உருவாக்கப்பட்டு அவை திருத்தடாகங்களாக விளங்கிக்கொண்டிருக்கின்றன. அதாவது தென் இந்தியாவில் அரசர்களால் உருவாக்கப்பட்டதற்கு ஈடான அமைப்புடைய ஒரு பிரமாண்டமான ஆலயத்தை எமது மூதாதையர்கள் வல்வை நகரில் அமைத்துள்ளனர். அதே நேரம் வரலாற்றுப்புகழ் மிக்க வல்வை அம்பாள் ஆலயம் இடது பக்கமாகவும், மிகவும் நெருக்கமாகவும் அமைந்துள்ளது. அதாவது அம்பாள் ஆலயத்தின் தெற்கு வீதி வைத்தீஸ்வர ஆலயத்தின் வடக்கு வீதியாக இருக்கும் வகையில் இந்த ஆலயங்கள் அமைந்திருக்கும் சிறப்பே ஒரு தனிச்சிறப்பாகும். 

ஆலயத்தின் பூசையை மேற்கொள்கின்ற பிராமணர்களின் பக்குவம் ஈஸ்வரனின் மேல் கொண்டுள்ள பக்தியின் ஆழம் என்பவை ஆலயத்தின் சிறப்பு தொடர்ந்து பேணப்படுவதற்கு முக்கிய காரணமாக இருந்து வருகின்றது. தற்பொழுது பூசையை மேற்கொள்கின்ற பிராமணர் பரம்பரை நா.குமரசாமி குருக்களுடன் ஆரம்பமாகியது. தற்பொழுது ஆறாவது பரம்பரையினராக பூசையை மேற்கொள்ளும் இந்தப் பிராமண பரம்பரையினர் ஈசனுக்குப் பூசை செய்வதை தமக்குக் கிடைத்த ஒரு பேறாகவே எண்ணிச் செயற்படுவதை காணமுடிகின்றது. அத்துடன் தமது வாழ்க்கையாலும் நடத்தையாலும் வேதாகம அறிவினாலும் சமூக சிந்தனை உள்ள பாங்கினாலும் தலைமைத்துவப் பண்பாலும், இவர்கள் சிறந்தவர்களாக விளங்கி வருகின்றனர். இத்தகைய இயல்புகள் உள்ள பிராமணர் பரம்பரை இவ்வாலயத்திற்கு அமைந்திருப்பது ஆலயத்திற்கு சிறப்பைக் கொடுத்து ஆலயத்தின் பக்தி நிலையை மேலும் மேம்படுத்தும் முக்கிய அம்சமாக விளங்குகின்றது.

ஆலயம் ஸ்தாபிக்கப்பட்ட காலம் தொடக்கம் இன்றுவரை வைத்தீஸ்வரர் ஆலயம் அறம் தவறாது ஆகம விதிப்படி சரியான நியமங்களுக்கு இணங்க சீராகவும், சிறப்பாகவும் செயற்பட்டுக்கொண்டிருப்பதற்கு ஆலயத்தினை நிர்வகிப்பவர்களின் பங்களிப்பே மிக முக்கிய காரணியாக இருந்து வருவதையும் எம்மால் உணர முடிகின்றது. ஆலயத்தை ஸ்தாபித்த பெரியவர் திருமேனியர் வேங்கடாசலபிள்ளை அவர்கள் தர்மகர்த்தாவாக இருந்து எவ்வாறு முன்மாதிரியாக ஆலயத்தை நிர்வகித்தார்களோ அதே பரம்பரையினர் அதே போன்று இன்று வரை இந்தப் பணியை இறை நம்பிக்கையுடன் , இறை தொண்டாக கருதி அர்ப்பணிப்புடனும், அனைவருக்கும் முன்மாதிரியாகவும் செயற்பட்டுக்கொண்டிருப்பது இந்த ஆலயத்தின் தனித்துவம் இன்னும் காப்பாற்றப்படுவதற்கு மிகமுக்கிய காரணமாகும். இவ்வாறு ஆலயத்தை நிர்வகிக்கின்ற இந்த அறங்காவலர்கள் குடியிருக்கும் அக்கிரகாரம் என்ற அந்த குடியிருப்புப் பகுதி ஆலயத்துடன் இணைந்த வகையில் அமைந்திருக்கும் சிறப்பையும் நாம் இங்கு காணலாம். ஆலயத்தில பூசையை மேற்கொள்ளும் பிராமணர்களுக்கும், நிர்வாக அறங்காவலர்களுக்கும் இடையில் பேணப்பட்டு வரும் சமூகமான உறவினால் தான் இந்த ஆலயம் இவ்வாறான தனித்துவத்தையும், சிறப்பையும் தொடர்ந்தும் பேணமுடிகின்றது என்பதை இவ்விடத்தில் நாம் குறிப்பிடுதல் பொருத்தமானதாகும். உதாரணமாக ஆலயம் பாலஸ்தாபனம் செய்த பொழுதே கும்பாவிசேகத்திற்குரிய திகதியும் குறிக்கப்பட வேண்டுமென்று அறங்காவலர்களின் கருத்திற்கு ஆலயத்தின் பிரதம குருக்கள் முழுமையான ஒத்துழைப்பை வழங்கி அதற்கேற்ற வகையில் திகதி குறித்து இரண்டு பகுதியினரும் ஒருமித்த மனதுடன் அதை நிறைவேற்ற கடினமாக செயற்பட்டுக்கொண்டிருக்கும் சிறப்பை இங்கே காணமுடிகின்றது.

ஆலயம் ஆரம்பிக்கப்பட்ட காலம் தொடக்கம் இன்று வரை தூய சைவ முறைப்படியான வழிபாட்டு ஆசார முறைகள் அடியவர்களால் இன்றும் இந்த ஆலயத்தில் இறுக்கமாக பின்பற்றப்பட்டு வருவதும் இந்த ஆலயத்திற்கே உரிய இன்னனொரு தனித்துவமான சிறப்பாகும். காலத்தால் ஏற்படுகின்ற நவீன நாவரீக மாற்றங்கள் எதுவும் இவ்வாலயத்தில் ஊடுருவுவது இல்லை. கால மாற்றங்களுக்கு அப்பாற்பட்டு பூசை முறைகளும், வழிபாட்டு முறைகளும் தொடர்ந்தும் இவ்வாலயத்தில் எவ்வித மாற்றமுமின்றி பேணப்பட்டு வருவதை அனைவரும் வியப்புடன் நோக்குவதை காண்கின்றோம். அதாவது ஆலயம் மக்களின் ஆன்ம ஈடேற்றத்திற்குரிய இடமாகவே பேணப்பட வேண்டுமென்பதை வெளிப்படுத்துகின்ற ஆலயமாக இவ்வாலயம் விளங்கிக் கொண்டிருப்பது சமய ஆர்வலர்கள் பெருமைப்பட வேண்டிய ஒரு விடயமாகும். இவ்வாறான ஒரு ஆன்ம ஈடேற்ற நோக்கத்துடனும், சமய ஈடுபாட்டுடன் மட்டுமே இந்த ஆலயத்தின் அடியார்கள் கூடுவது இந்த ஆலயத்திற்கு மட்டுமன்றி சைவ உலகத்திற்கே சிறப்பையும், உயர்வையும் கொடுக்கும் ஒரு விடயமென்றால் அது மிகையாகாது. 

ஆலய வழிபாட்டில் தூப, தீப, பாராயணம் ஆகிய மூன்று விடயங்களும் முக்கியமானவையே. இதில் தூப, தீப விடயங்கள் மட்டுமன்றி பாராயணம் என்ற விடயமும் அன்று தொடக்கம் இன்று வரை இந்த ஆலயத்தில் பக்தி உணர்வுடன் மேற்கொள்ளும் சிறப்பும் இங்கே இடம் பெற்றுக்கொண்டிருக்கிறது.

ஆறுகாலப் பூசை உட்பட ஒரு சிவன் ஆலத்தில் இடம் பெற வேண்டிய அனைத்து வகையான பூசைகளும், எல்லா வகையான சிறப்புக்களுடனும் இடம் பெறுகின்றன. 

வருடாந்த மகோற்சவத்தின் போது இடம்பெறும் பஞ்சரத தேர்த்திருவிழா, சமுத்திரத் தீர்த்தம், கல்யாணத் திருவிழா என்பன ஆலயத்தின் சிறப்பை வெளிக்காட்டுகின்றன.



</doc>
<doc id="321677" url="https://ta.wikipedia.org/wiki?curid=321677" title="கப்பல் அளவைகள்">
கப்பல் அளவைகள்

கப்பல் அளவைகள் என்பன, கப்பல்களின் வடிவமைப்பு, செயற்பாடு, விதிமுறைகள் என்பன தொடர்பில் பயன்படுத்தப்படும் பல்வேறு அளவுகளைக் குறிக்கும். பொதுவாகக் கப்பல்கள் காவிச்செல்லவுள்ள பண்டங்களையும், பிற கடல்வழிப் போக்குவரத்துத் தேவைகளையும் கருத்தில்கொண்டு கப்பல்களின் அளவுகள் தீர்மானிக்கப்படுகின்றன. கப்பல்களை வகைகளாகப் பிரிப்பதற்கும் கப்பல் அளவைகள் பயன்படுகின்றன. கப்பல்கள் ஏற்றிச்செல்லக்கூடிய பொருட்களின் அளவைக்கொண்டு, அதாவது கப்பல்களின் கொள்ளளவைக்கொண்டு அவற்றை வகைப்படுத்துவது உண்டு. கப்பல் போக்குவரத்துப் பாதைகளில் உள்ள பல்வேறு , கால்வாய்ப்பூட்டுக்கள்,நீரிணைகள் போன்றவற்றினூடாகச் செல்லக்கூடிய கப்பல்கள் தொடர்பான விதிமுறைகளை உருவாக்குவதற்கும், அவற்றின் அடிப்படையில் கப்பல்களை வகைப்படுத்துவதற்கும் கப்பல்களின் அகலம், உயரம், மிதப்புயரம் போன்ற நீள அளவைகள் பயன்படுகின்றன.

அகலம் (Beam ) - கப்பலின் அகலத்தின் அளவு. இதில் இரு வகைகள் உள்ளன.

கனம் (Cube) - இது கப்பலின் சரக்குக் கொள்ளளவு ஆகும். கன அடியில் அளக்கப்படுகிறது. இரண்டு பொது வகைகள் உள்ளன.

இடப்பெயர்ச்சி - இது கப்பல்களின் நிறையை அளப்பதற்கான ஒரு அளவை. பொதுவாகப் போர்க் கப்பகள் தொடர்பிலேயே பயன்படுத்தப்படுகின்றது. இது 2,240 இறாத்தல்களைக் கொண்ட நீளத் தொன்னில், அல்லது 1,000 கிலோ கிராம் அளவுள்ள மெட்ரிக் தொன்னில் அளக்கப்படுகின்றது. இது அலகுகளும் மிகக் குறைவான வேறுபாட்டைக் கொண்டிருப்பதனால் (2,240 இறாத்தல் = 1,016 கிலோகிராமும் 1,000 கிலோகிராம் = 2,205 இறாத்தலும் ஆகும்), பொதுவாக இவற்றை வேறுபடுத்துவது இல்லை. 

மிதப்புயரம் - கப்பல் அடிக்கட்டையில் கீழ்ப்பகுதியில் இருந்து நீர்மட்டம் வரையிலான செங்குத்துத் தூரம். இது கப்பல் பயணம் செய்யக்கூடிய நீர்ப்பகுதியின் மிகக் குறைந்த ஆழத்தைக் கண்டறியப் பயன்படுகிறது. 

மிதப்புயரம், வளி - இது, சுமையேற்றப்பட்ட நிலையில், நீர்மட்டத்தில் இருந்து கப்பலின் மிக உயரத்திலான புள்ளிக்கான (அலைவாங்கிகள் உள்ளிட்ட) செங்குத்துத் தூரத்தைக் குறிக்கிறது. இது, கப்பல் நீர் வழிகளிக்குக் குறுக்கே அமைந்த பாலங்கள் போன்ற தடைகளுக்குக் கீழால் செல்லுமா என்பதை அறியப் பயன்படுகிறது.

நீளம் - இது கப்பலின் மிகவும் முன்னுக்கு அமைந்துள்ள புள்ளியில் இருந்து பிற்பகுதியில் கடைசிப் புள்ளி வரையான தூரம் ஆகும்.

சுழல்தண்டுக் குதிரைவலு

கோடை நீர்மட்டம்

தொன்

தொன்னளவு


</doc>
<doc id="321678" url="https://ta.wikipedia.org/wiki?curid=321678" title="திருவிழிப்பு">
திருவிழிப்பு

திருவிழிப்பு (Greek: "pannychis", or "agrypnia" ), என்பது சமயம் உட்பட பல நோக்கங்களுக்காக உறங்காமல் விழித்திருந்து கடைபிடிக்கும் காலத்தினைக் குறிக்கும். இக்கால அளவு இலத்தீன் மற்றும் ஆங்கில மொழிகளில் ஒரு விழாவின் முந்தைய நாளைக்குறிக்க பயன்படுகின்றது. 

கிறித்தவ பண்டிகைகளின் முந்தைய நாளின் மாலைப்பொழுதிலிருந்து திருவிழிப்பு கடைபிடிக்கப்படுகின்றது. இது யூத வழக்கப்படி ஒரு நாள் என்பது மாலைப்பொழுதில் தொடங்கி மறுநாள் மாலையில் முடிவுறும் என்னும் காலக்கணிப்பு முறையினை அடிப்படையாகக் கொண்டது. இவ்வகை சடங்குகளில் மன்றாட்டுகள், பாடல்கள், திருப்பாடல்கள், திருச்சபைத் தந்தையர்களின் எழுத்துகள் முதலியன வாசிக்கப்படுவதும், மறையுரையும் இருக்கும். அதனோடு அமைதியான தியானமும் கடைபிடிக்கப்படலாம்.

இவ்வகை திருவிழிப்புகளில் மிகவும் அதிகம் கடைபிடிக்கப்படுவது புனித சனி மற்றும் உயிர்ப்பு ஞாயிறுக்கு இடையே உள்ள இரவில் கடைபிடிக்கப்படும் பாஸ்கா திருவிழிப்பு ஆகும். கிறித்துமசுக்கு முந்தைய நாளிலும் திருவிழிப்பு கடைபிடிக்கப்படுகின்றது.

கிழக்கு மரபுவழி திருச்சபையில் முழு இரவு திருவிழிப்பு என்பது திருவழிபாட்டு ஆண்டில் வரும் மிகவும் குறிக்கத்தக்க விழாக்கள் மற்றும் புனிதர்களின் விழாக்களுக்கும் கடைபிடிக்கப்படுகின்றது.

திருவிழிப்பு நாள் பொதுவாக ஆங்கிலிக்கம், லூதரனியம் மற்றும் மெதடிசத் திருச்சபைகளில் விடுமுறை நாள் ஆகும்.

யூத சமயத்தில் ஒரு யூதர் இறந்தப்பின்பு அவரின் அடக்கச்சடங்கு துவங்கும் வரை அவரின் உடலோடு திருவிழிப்பில் காத்திருந்து பல மன்றாட்டுகள் செய்வது வழக்கம்.

கிறித்தவத்தில் குறிப்பாக கிழக்கு மரபுவழி திருச்சபை மற்றும் கத்தோலிக்க திருச்சபையின் மரபுப்படி ஒருவர் நோயுற்றிருக்கும் போதோ அல்லது அருவரின் நினைவேந்தல் நாட்களின் போதோ திருவிழிப்பில் இருப்பது வழக்கம். இது இறந்தவருக்காக மன்றாடுவதற்காகவும் அவரின் உடலை தனியே விடாதிருக்கவும் ஆகும்.


</doc>
<doc id="321702" url="https://ta.wikipedia.org/wiki?curid=321702" title="ஜம்புகோளப்பட்டினம்">
ஜம்புகோளப்பட்டினம்

நாவலந்தீவு என்றழைக்கப்படும் ஜம்புல்லைத்தீவிலேயே இப்பட்டினம் அமைந்துள்ளமையால் சம்புத்துறை எனவும் நாவல் என்றால் 'ஜம்பு' என்று சிங்களத்தில் கூறப்படுவதால் ஜம்புகோளப்பட்டினம் என்று தமிழ் நூல்களும், பாளி நூல்களும் அழைத்தன. யாழ்ப்பாண குடாநாட்டின் இன்றைய வலிக்காம பகுதி முன்னர் ஜம்புதீவு என அழைக்கப்பட்டது. ஜம்புதீவு என்றால் நாவலந்தீவு எனலாம். தீவு என்ற பெயருகேற்ப வலிகாமம் முன்பு நாற்புறமும் கடலால் சூழப்பட்டிருந்தது. கிழக்கே உப்பாற்றையும் தொண்டமானற்றயும் பிரித்து காலகதியில் ஓர் நிலமேடு ஒன்று தோன்றியது. இந் நாவலந்தீவிலேயே ஐம்புகோளப்பட்டினம் என்ற துறை உள்ளது.இத் துறைமுகம் யாழ்ப்பாணத்தில் உள்ள திருவடிநிலைக்கு சிறிது தூரத்தில் இருக்கின்றது.இத் துறைமுகம் சிறந்த வாணிப நிலையமாக விளங்கியது .இலங்கையில் கிடைத்த பொருள்கள் மட்டுமன்றிக்,கீழத்தேச மேலைத்தேச வாணிபப்பொருட்களும் இத் துறைக்கு வந்து சேர்ந்து ஒரு பண்டமாற்று வாணிப நிலையமாக விளங்கியது.சாம்பில்துறை வலிகாமத்தில் அமையும் ஊராகும். இதன் பழைய பெயர்களாக சம்புககோவலாம்,ஜம்புகோளம்,சம்புகள்,ஜம்புகோளப்பட்டினம்,ஜம்புத்துறை ஆகும். 
கி.மு.மூன்றாம் நூற்றாண்டில் அசோகன் புத்த சமயத்தைப் பரப்பும் நோக்குடன் தன் மகள் சங்கமித்தையை வெள்ளரசுக் கிளைகளுடனும் பரிவாரங்களுடனும் இலங்கைக்கு அனுப்பினான். அவர்கள் இந்த சம்புத்துறையில் வந்து இறங்கித் தரைமார்க்கமாக அனுராதபுரம் சென்றனர். அவர்களை தேவநம்பிய தீசன் வரவேற்று வெள்ளரசுக் கிளை ஒன்றை சம்புகோளத்தில் நாட்டினான். அதன் அருகே "திசமாக விகாரை" என்ற புத்த பள்ளியை கட்டுவித்தான். இதன் அழிபாடுகள் சம்பில்துறை திருவடிநிலை பகுதிகளில் காணப்படுகின்றது.
சம்புத்துறை ஜம்புக்கோள எனக் கூறப்படுகின்றது. இது சம்புக்கோளம் என்ற பழைய பெயரின் மாறுபாடு ஆகும். இது மாதகல்லுக்கு அருகில் உள்ளது. இந்த சம்புத்துறையிலிருந்தே தேவநம்பிய தீசனால் அசோக மன்னனிடம் அனுப்பட்ட தூதுவர்கள் மரக்கலம் ஏறிச்சென்றனர்.
வங்காளத்தில் உள்ள தாம்ரலிப்பதி துறைமுகத்திற்கும் கடல்வாணிபத் தொடர்புகள் இருந்து வந்தது. பௌத்தம் முன்பேயே வடக்கிலுள்ள மாதோட்டம், கிழக்கே உள்ள கோணேஸ்வரப்பகுதி ஆகியவை நாகரிக வளர்ச்சியில் முன்னின்ற துறைமுகங்கள் ஆகும். இக்கருத்துக்களில் இருந்து சில எண்ணங்களை இங்கு சுட்டிக்காட்டிட முடியும். அனைத்துப் பெயர்களும் பொதுக்கூறுகளில் வேறுபாடு கொண்டாலும் சிறப்புக் கூறாக "சம்பு"வை கொண்டுள்ளது. பொதுகூறுகளில் துறை, கோவளம் என்பன கடல் சார்ந்த இருப்படித்தை சூட்டிட வல்லன. கி.மு. மூன்றாம் நூற்றாண்டிற்கு முன்னரேயே இப் பெயர் கொண்டதாக இவ்விடம் திகழ்ந்துள்ளது. சிங்கள இலக்கியங்களில் ஜம்புக்கோளம் என குறிப்பிடப்பட்டாலும் தமிழ் பெயரே முதன்மையானது. திரிந்த பின்னரே சிங்களத்தில் இவ்வாறு கூறப்படுகின்றது. ஜம்புகோளப்பட்டினமும் மணிப்பல்லவம் ஒன்று.ஏன் எனில் மணிப்பல்லவம் காரைதீவே ஆகும். எனவே இக் கூற்றும் ஜம்புகோளத்துறை மணிப்பலவாம் எனும் காரைதீவில் அமைந்துள்ள ஒரு துறை ஆகும்.
மணிப்பல்லவத்தில் இருந்த மணிபீடிக்கை தான் புத்த பீடிக்கை ஆகும். இதனால் மணிபல்லவம் ஒரு பௌத்த தலமாக விளங்கியது. இம் மணிப்பல்லவதில் உள்ள ஜம்புகோளபட்டினம் மூலமே இலங்கைக்கு பௌத்த மதம் கலாசாரம் கொண்டு வரபட்டது.இதனால் மணிபல்லவமும் ஜம்புகோளப்பட்டினமும் ஒரே இடத்தையே குறிக்கின்றது. இலங்கை அரசனான தேவநம்பிசதீசன் அரிட்டன் எனும் பௌத்த தேரரை சக்கரவர்த்தியிடம் அனுப்பி போதிமரத்தை இலங்கைக்கு கொண்டுவரச் செய்த போது அவர் மரக்கலமேறி சென்றது இந்த ஜம்புகோளப்பட்டினத்திலே ஆகும்.மீண்டும் போதி மரத்துடன் திரும்பி வந்து இறங்கியதும் இந்த ஜம்புகோளப்பட்டினத்திலே ஆகும். அனுராதபுரத்தில் நடப்படட போதிமரத்தினின்றும் உண்டான ஒரு போதிமரக்கன்றை ஜம்புக்கோளத்துறைமுகத்தில் வளர்த்ததாகவும் ,தேவநம்பியதீசன் அங்கு பௌத்த பிக்குகளுக்காக ஒருவிகாரையை கட்டினான்.அவ்விகாரை ஜம்புகோளவிகாரை என்று அழைக்கப்பட்டது.இங்கு ஒருசேதியம்(புத்த பாத பீடிக்கை)அமைக்கப்பட்டு இருந்தது.ஜம்புகோளபட்டினத்தில் விகாரை இருந்தது.புனிதமான போதிமரம் நட்டு வளர்க்கப்பட்டது.இவை எல்லாம் அவ்விடம் பௌத்தர்களுக்கு புண்ணிய இடமாக இருந்தது. 

இங்கிருந்த பாத பீடிகையை வணங்குவதற்காக வெளிநாட்டில் இருந்து யாத்திரைகள் வந்தனர்.வெகு துயரத்தில் இருந்து யவன தேசதிலிருந்து யாத்திரைகள் வந்தனர்.மணிமேகலையும்,சாவக நாட்டு அரசனும், நாக நாட்டு மக்கள் பீலிவளை என்பவளும் இந்த சேதியத்தை வணங்கினார்கள்.பிராமணன் திஸ்ஸன் காலத்தில் இலங்கையில் இருந்த பௌத்த பிக்குகள் இந்த நாட்டை விட்டு இந்தியாவிற்கு வந்த போது இந்த ஜம்புகோளப்பட்டினத்துக்கு வந்து கப்பல் ஏறி சென்றார்கள்.
கி.மு.3ம் நூற்றாண்டில் தேவநம்பிசதீசன் என்னும் அரசனால் கட்டபட்ட பௌத்த விகாரையில் வசித்திருந்த பிக்குகள் தவிர வேறு மக்கள் இங்கு வாசித்திருந்ததாக பௌத்த நூல்கள் கூறவில்லை.இலங்கையின் வடபகுதியான நாகநாடிலே பேர் பௌத்த சேதியம் ஒன்று இருந்தது.அதனை இலங்கையில் இருந்த பௌத்தர்கள் பெரிதும் போற்றி வணங்கினார்கள்.அந்த சேதியம் ஜம்புகோளப்பாடினத்தில் இருந்த சேதியம் ஆகும்.இச்சேதியத்தை பற்றி கதை ஒன்று கூறப்படுகின்றது.மாமனும் மருமகனும் ஆகிய இரு அரசர்கள் ஒரு மணி ஆசனத்திற்கு தம்முள் போர் செய்ய அதனை புத்தர் அறிந்து அவர்கள் முன்தோன்றி இது என்னுடைய ஆசனம் நீங்கள் இதன் பொருட்டு போர் செய்ய வேண்டாம் என போரை நிறுத்தி இவ்வசனத்தின் மீது இருந்து அறிவுரை வழங்கியதாக கூறப்படுகின்றது.இந்தக் கதையில் வரும் மணி ஆசனம் தான் மணிபல்லவத்திலிருந்த புத்த பீடிகை (சேதியம்)ஆகும்.மேலும் மணிபல்லவம் என்ற பெயர் மணிபல்லங்கம் என்பதன் திரிப்பாகும். பல்லங்க என்னும் சொல் பாளி மொழியில் பலகை ,ஆசனம் என்பதாகும் .மணிபல்லங்க என்ற சொல் தமிழில் மணிபல்லவம்ஆகும் இலங்கையில் உள்ள பௌத்தர்கள் பாராயணம் செய்யுள்களில் ரத்னத்திரிய வந்தனா காதா என்பதும் ஒன்று ஆகும்.

இந்த பாளி நூலின் பொருள் வருமாறு -தங்கையின் மகனும் ,மாமனும் கொடுத்த உத்தமமான மணி ஆசனமானது எந்த இடத்தில் உள்ளதோ அங்கு  பிக்குகளுக்கு தர்மத்தை போதித்த நாகத்தீவை தலை குனிந்து வணங்குகின்றேன் .

இச் செய்யுள் நாகத்தீவிலே நாக அரசர்களால் புத்த பகவானுக்கு அளிக்கப்படட மணிபல்லங்கதிற்கு வணக்கம் கூறுகின்றது . மணிபல்லங்கம் என்ற பெயரை தமிழ் வழக்குப்படி மணிபல்லவம் என்ற தமிழர்கள் வழங்கினார்கள் என்றும் வேங்கடசாமி அவர்கள் கூறுகின்றார். தொடர்ந்து மணிபல்லங்கம் என்று கூறப்படும் மணிபீடிகை இருந்த இடம் ஜம்புகோளப்பட்டினம் எனப்படும் கரையோரப்பட்டினம். இது மணிபல்லவம் என்றும் தமிழில் அழைக்கப்பட்ட்து.எனவே மணிபல்லங்க என்ற மணிபீடிகை இருந்த இடம் ஜம்புகோளப்பட்டினம் எனப்படும் கரையோரதுறைமுகம் ஆகும்.மணிபல்லன்க என்றால் தமிழில் மணிபல்லவம் என்பது ஆகும்.அதனால் அந்த இடத்தை மணிபல்லவம் என மணிமேகலை நூல் கூறுகின்றது .பாளி நூல்களும் தமிழ் நூல்களும் ஒரே இடத்தையே அழைத்தமை தெரியவருகின்றது .அதனாலேதான் வேங்கடசாமி அவர்கள்  இரண்டும் ஒரே இடம் என்கின்றார் .ஆனால் மணிமேகலையில் கூறப்படும் மணிபீடிகை மணிபல்லவத்தில் இருந்ததே தவிர ஜம்புகோளப்பட்டினம் என்று வேங்கடசாமி கூறும் துறைமுகத்துக்கு அருகில் இருக்கவில்லை என்பதை மணிமேகலையில் வரும் பாடல் வரிகள் மூலம் தெரியவருகின்றது.
என்ற வரிகள் மூலம்  மணிபல்லவத்தின் துறையில் வந்து நின்ற கப்பல் அரசன் கப்பல் என்றும் அறிந்து மணிமேகலை மகிழ்ந்து,அரசனாகிய ஆபுத்திரனை அழைத்துக் கொண்டு மலர் சோலை நிறைந்த தீவகத்தை வலஞ்சென்று மணிபீடிகையை காட்டுகின்றாள் .எனவே மணிபல்லவத்தில் கப்பல்கள் வந்து நிற்கும் துறைமுகம் ஆகும்.மணிபல்லன்க  எனக்றுகூறும் மணி பீடிகை இன்னோர் இடத்திலும் இருந்திருக்கின்றது என்பதை இது எடுத்து காட்டுகிறது . எனவே மணிபீடிகை வேறிடம் .துறைமுகம் வேறிடம் .ஆனால் ஜம்புகோளப்பட்டினம் அக்காலத்தில் பிரசித்தமாக பயன்படுத்தப்பட்டதால் அத்துறையில் இருந்த மணிபல்லவம் என்ற பெயரே இத்துறைக்கு பயன்படுத்த பட்டது என்பதே பொருத்தமானது ஆகும் .எவ்வாறு எனில் கட்டுநாயக்க விமானத்தளம் இன்று கொழும்பு விமானத்தளம் என்றும் ஒரே இடத்தை அழைப்பது போன்றாகும் .இத்தகைய பெயர் வேறுபாடுகள் அக்காலத்திலும் இருந்ததையே இது எடுத்துக் காட்டுகின்றது .பேராசிரியர் வி.சிவசாமி அவர்கள் எழுதிய "வெறுப்பிட்டியில் புதையல்கள்" எனும் கட்டுரையில் வெறுப்பிட்டி எனும் இடத்தில பழைய மணிபிடடிகள் காணப்படுகின்றன என்கின்றார். அம மணிபட்டிகள் மக்களால் அளிக்கப்பட்டுள்ளது. இவ் அழிபாடுகளிடையே பழங்கால செங்கட்டிகள்,மதிபாண்ட ஓடுகள் ,கூரை ஓட்டு துண்டுகள் என்பனவும் காணப்படுகின்றன. 

இதை விட இங்கு கிடைத்த பழைய பானை ஓடிலே பழைய பிராமி எழுத்து ஒன்று "ம8" இது ஒரு வகையான கல்வெட்டு குறி ஆகும் . அடியில் இருந்து நுனி வரை குறுகி ஓரளவு வடடமாகவோ ,சதுரமாகவோ காடசி அளிக்கும் கல்வெட்டு உள்ளது.இது 1 ஆதி 2 அங்குல உயரம் கொண்டது.அடிப்பகுதி 4 ஆதி 6 அங்குலம் சுட்டளவு கொண்டது.நுனிக்கு கீழ் பகுதி ஓரடி சுட்டளவு கொண்டது.7 படிகள் இங்கு காணப்படுகின்றது. இது இயற்கையாக கடற்கரையில் தோன்றிய கல்லாகவும் இருக்கலாம்.ஒரு சில வேளைகளில் இந்துக் கோவிலின் துப்பி முடி தெரிவது இல்லை.வேரப்ட்டியிலே காணப்படுகின்ற செங்கட்டிகள்,மண்பாண்ட ஓடுகள்,கட்டிடக்கற்கள்,கூரைஓடுகள் போன்றவை யாழ்ப்பாணத்தில் கந்தரோடை, வல்லிபுரம் போன்ற இடங்களில் காணப்படுகின்றது.காரைநகரில் மேற்கு கரையோரமாக வடக்கே எரிமூலை தொடக்கம் தென்முனை வரை சாய்ந்து கொண்டு அமைந்த படிக்கட்டுகள் காணப்படுகின்றன.கி.மு.3 ம் நூற்றாண்டில் இருந்து ஈழம் வடஇந்தியாஓடு கொண்டிருந்த கலாசார வணிகத்தொடர்புகளை பொறுத்தவரை எல்லச்சான்றாதாரங்களும் வேறெந்த துறைமுகத்தையும் விட முக்கியம் கொண்டதாக ஜம்புகோளப்பட்டினம் வளர்ச்சி பெற்று காணப்படுகின்றது.மேலும் ஜம்புகோளப்பட்டினத்துக்கு அருகில் உள்ள பகுதி வாணிப நகரமாக வளர்ச்சி பெற்றது .

தமிழ் பட்டினம் என்பதன் திரிபே 'பட்டின' ஆகும்.ஜம்புகோளப்பட்டினம் இத்தகைய விளக்கத்துக்கு உரியதாகவே காணப்படுகின்றது எனினும் இச் சொல்லில் 'ஜம்புகோளம்' என்பது கோளஎன மருவியது,தமிழ் நாட்டார் ஈழத்தின் மீது மேற்கொண்டிருந்த வர்த்தக நடவ்டிக்கைகளை குறிக்கும் கல்வெட்டுகள் ஈழத்தின் கிழக்கு பகுதியிலும் காணப்படுகின்றது. இவற்றுள் அம்பாறை மாவட்டத்தில் உள்ள குடுவில் என்ற இடத்தில் கிடைத்த கல்வெட்டு முக்கியமாகின்றது. இதுவும் அநுராதபுரம், வவுனியா, ஆகிய பகுதிகளில் காணப்படுகின்ற கல்வெட்டுக்களை ஒத்த காலத்திற்குரியதுதான். குடுவில் கல்வெட்டு "தீகவாபி பொறன வணிஜன " பற்றியும் அவர்களின் மனைவியாகிய திஸ்ஸ என்ற பெயரை தாங்கிய தமிழ் பெண்மணி பற்றியும் குறிப்பிடுகின்றது. இத்தீகவாபி ஈழத்தில் ஆரியரின் ஆதிகுடியேற்ற மையங்களில் ஒன்றாகும். பின்னர் துட்டகைமுனு மன்னனுடைய ஆடசியில் அவன் தம்பியாகிய "சட்டதிஸ" இப்பகுதியுடன் இணைத்துக் கூறப்படுவதும் அவதானிக்கத்தக்கது. ஈழத்தின் தென்கிழக்கு பகுதியில் ஒரு முக்கிய பகுதியாக இது விளங்கியதால் தான் இவ்விடத்துடன் வணிக நடவடிக்கைகளை வெளிநாட்டவரான தமிழகத்தார் மேற்கொண்டிருந்தனர். இக்கல்வெட்டில் இடம்பெறும் தீகவாபி  "தீகவாபி பொறன வணிஜன "  என்ற பதத்துக்கு பரவித்தானா "தீகவாபி வாசிகளான வணிகர்கள்" என்ற விளக்கத்தினை கொடுத்தாலும் கூட கிருபாமூன இத்தொடரில் இடம்பெறும் "பொறான" என்ற பதத்தினை மையமாக கொண்டு இதற்கு தீகவாபியில் வாழும் பழைய வணிகர் என விளக்கம் கொடுத்துள்ளனர்.

எவ்வாறாயினும் இப்பகுதியில் வாழ்ந்து வியாபார நடவடிக்கையில் ஈடுபட்ட வணிகர் கூடடத்தினையே சுட்டிக் காட்டுகின்றது. இதே போன்று திருகோணமலை மாவட்டத்தில் உள்ள சேருவில என்ற இடத்தில் உள்ள கல்வெட்டிலும் "தமேட" என்ற பதங் காணப்படுகிறது. கி.பி.1284 இல் வெனிஸ் நகரத்து பிரயாணி ஆகிய மார்க்கோபோலோ என்பவன் சீன தீசத்தில் இருந்து மேலை தீசத்திற்கு போகும் மார்க்கத்தில் யாழ்ப்பாண துறை முகத்தில் இறங்கினான்.அக் காலத்தில் இலங்கை முழுவதும் சந்தோமென் என்னும் அரசனின் ஆட்சி இருந்தது,கோலம் எனும் துறைமுகத்திற்கு சீனாவில் இருந்தும் மேலைத்தீச நாடுகளில் இருந்தும் கப்பல்கள் வியாபார நோக்கத்தில் வந்தது முஸ்லீம் பிரயாணிகள் <nowiki>"கால " என்றதும் மார்க்கோபோலோ "'</nowiki>கோவளம் " என்றதும் ஊர்காவற்துறை காரைதீவில் குறிப்பிடுகின்றது.ஜம்புகோளப்பட்டினம் காரைதீவில் உள்ள பெரிய ஒரு துறைமுகம் ஆகும்.

கி.பி.1292ல் மென்றிக்கோர்வினோ எனும் இடத்தில் உள்ள யோவான் என்னும் கிருஸ்தவ குரு யாழ்ப்பாண கடல் வழியே பிரயாணம் செய்த பொது அக் கடற்கரைகளில் ஆண்டுகள் தோறும் அறுபது மரக்கலன்களுக்கு மேல் மோதுண்டு உடைப்பட்டது.இக் கடல் வழியாக ஏராளமான மரக்கலங்கள் போக்குவரத்து செய்தன.முத்யாலாம் பராக்கிரம பாகுவால் நயினாதீவில் வரைந்து வைக்கப்படட மரக்கலத்தை பற்றியா சாசனமும் இங்கு பொருத்தமுடையது ஆகும்.மார்க்கோபோலோவால் 1284ம் ஆண்டில் கூறப்படட குறிப்பும் 1292 யோவான் மதகுருவாழ் கூறப்படட சில கருத்துக்கள் ஜம்புகோளப்பட்டினத்தின் சிறப்புக்களை எடுத்து கூறுகின்றன..  தமிழ் நாட்டார் ஈழத்தின் மீது மேற்கொண்டிருந்த வர்த்தக நடவ்டிக்கைகளை குறிக்கும் கல்வெட்டுகள் ஈழத்தின் கிழக்கு பகுதியிலும் காணப்படுகின்றது. இவற்றுள் அம்பாறை மாவட்டத்தில் உள்ள குடுவில் என்ற இடத்தில் கிடைத்த கல்வெட்டு முக்கியமாகின்றது. 


</doc>
<doc id="321707" url="https://ta.wikipedia.org/wiki?curid=321707" title="பொட்டாசியம் தயோ அசிட்டேட்டு">
பொட்டாசியம் தயோ அசிட்டேட்டு

பொட்டாசியம் தயோ அசிட்டேட்டு "(Potassium thioacetate)" என்பது CHKOS என்ற மூலக்கூறு வாய்ப்பாடு கொண்ட கரிம கந்தகச் சேர்மமாகும். வெண்மை நிறத்தில் நீரில் கரையக்கூடிய திண்மமாக உள்ள இச்சேர்மம் தயோ அசிட்டேடு எசுத்தர்களையும் பிற வழிப்பொருட்களையும் தயாரிப்பதற்குரிய வினைப்பொருளாகப் பயன்படுகிறது 

அசிட்டைல் குளோரைடு மற்றும் பொட்டாசியம் ஐதரசன் சல்பைடு ஆகிய சேர்மங்களைச் சேர்த்து வினைபுரியச் செய்வதால் பொட்டாசியம் தயோ அசிட்டேட்டு தயாரிக்க முடியும்.
தயோ அசிட்டிக் அமிலத்துடன் பொட்டாசியம் ஐதராக்சைடு சேர்த்து நடுநிலையாக்கம் செய்வதாலும் பொட்டாசியம் தயோ அசிட்டேட்டு தயாரிக்க முடியும்.
பொட்டாசியம் தயோ அசிட்டேட்டு, ஆல்க்கைலேற்றும் முகவர்களுடன் வினைபுரிந்து தயோ அசிட்டேட்டு எசுத்தர்களைக் கொடுக்கிறது என்பது பொதுப் பயன்பாடாகும்.


</doc>
<doc id="321709" url="https://ta.wikipedia.org/wiki?curid=321709" title="டைமெத்தில்டைதயோகார்பமேட்டு">
டைமெத்தில்டைதயோகார்பமேட்டு

டைமெத்தில்டைதயோகார்பமேட்டு "(Dimethyldithiocarbamate)" என்பது டைதயோகார்பமேட்டு என வகைப்படுத்தப்பட்ட ஒரு வேதிச் சேர்மம் ஆகும்.இதை இருமெத்தில்யிருதயோகார்பமேட்டு என்றும் அழைக்கிறார்கள். பல பூச்சிக் கொல்லி உப்புகள் சேர்ந்து இச்சேர்மம் உருவாகிறது. துத்தநாக டைமெத்தில்டைதயோகார்பமேட்டு, பெர்ரிக் டைமெத்தில்டைதயோகார்பமேட்டு, சோடியம் டைமெத்தில்டைதயோகார்பமேட்டு மற்றும் பொட்டாசியம் டைமெத்தில்டைதயோகார்பமேட்டு போன்றவை இவ்வுப்புகளாகும். தைராம் எனப்படும் ஆக்சிசனேற்ற வடிவமும் இவ்வகையைச் சேர்ந்த ஒரு சேர்மமாகும்


</doc>
<doc id="321712" url="https://ta.wikipedia.org/wiki?curid=321712" title="சபீனா தெர்சன்">
சபீனா தெர்சன்

சபீனா தெர்சன் ("Sabeena Therson") இவர் இலங்கையில் நீர்கொழும்பு என்ற இடத்தில் பிறந்து தற்சமயம் ஐரோப்பாவின் டென்மார்க் நகரில் வாழ்ந்துவரும், இவர் 2016 ஆம் ஆண்டிற்க்கான ஐரோப்பாவின் பிரபஞ்ச அழகியாகத் தேர்ந்தெடுக்கப்பட்டுள்ளார். 


</doc>
<doc id="321714" url="https://ta.wikipedia.org/wiki?curid=321714" title="கந்தரோடை தொல்லியல் களம்">
கந்தரோடை தொல்லியல் களம்

கந்தரோடை என்று அழைக்கப்படும் ஊர் 2500 ஆண்டுகளுக்கு முற்பட்ட வரலாற்றுத் தன்மை கொண்டுள்ளது. அதாவது கிறிஸ்துவுக்கு முன் 50 ஆண்டுகளுக்கும் மேலான வரலாற்றை உடையது என்று ஆய்வாளர்கள் தெளிவுபடுத்தியுள்ளனர்."யாழ்ப்பாண மாவட்டத்தில் உள்ள தொல்லியல் களங்களுல் மிகவும் பழைமை வாய்ந்தது மட்டும் இன்றி மிக பிரசித்தி பெற்றதும் இந்த கந்தரோடை தொல்லியல் களம். (இந்திரபாலா 2006,105) 
அண்மையில் 3000 ஆண்டுகள் பழமை வாய்ந்த கருங்கல் அம்மி ஒன்று இங்கு கண்டெக்கப்பட்டமையும் குறிப்பிடதக்கது. (வீரகேசரி 25.06.2013)
இது ஒரு பெருநகரமாக இருந்தது என்றும் வியாபார முக்கிய நிலையமென்ற வகையில் சர்வதேச நாமத்தை கொண்டிருந்தது (பத்மநாதன் 2011, 3) 
அதுமட்டுமன்றி, பௌத்த சமயம் இங்கு மலர முன்னர் ஆரிய பண்பாடு நிலவியதாகவும்கூறப்படுகின்றது.ரோமாபுரி,சீனா,சேர,சோழ,பாண்டிய,பல்லவ,சிங்கள அரசு கந்தரோடையுடன் நெருங்கிய தொடர்புகளைக் கொண்டுருந்தமைக்கான சான்றுகளையும் தொல்பொருள் ஆய்வாளர்கள் கண்டறிந்து உள்ளனர். அவை பற்றிய கட்டுரைகள் ஆங்கில,சிங்கள ஆகிய மொழிகளில் வெளிவந்துள்ளன.

</doc>
<doc id="321753" url="https://ta.wikipedia.org/wiki?curid=321753" title="தைப்பொங்கல்">
தைப்பொங்கல்

தைப்பொங்கல் என்பது தமிழர்களால் சிறப்பாகக் கொண்டாடப்படும் ஒரு தனிப்பெரும் விழா. தமிழர் திருநாளாக தமிழர்களால் தமிழ்நாடு, இலங்கை, மலேசியா, சிங்கப்பூர், ஐரோப்பிய நாடுகள், வட அமெரிக்கா, தென் ஆப்பிரிக்கா, மொரிசியசு என தமிழர் வாழும் அனைத்து நாடுகளிலும் கொண்டாடப்படுகிறது. பொங்கல், உழைக்கும் மக்கள் இயற்கைத் தெய்வமாகக் கருதப்படும் சூரியனுக்கும், மற்ற உயிர்களுக்கும் சொல்லும் ஒரு நன்றியறிதலாகக் கொண்டாடப்படுகிறது.
ஆடி மாதத்தில் தேடி விதைத்த பயிர்களின் விளைச்சலை அறுவடை செய்து பயன் அடையும் பருவமே தை மாதம் ஆகும். அந்த அறுவடையில் கிடைத்த நெல்லின் புத்தரிசியைச் சருக்கரை, பால், நெய் சேர்த்துப் புதுப் பானையிலிட்டுப் புத்தடுப்பில் கொதிக்க வைத்துப் பொங்கல் சோறாக்கிக் சூரியனுக்கும் மாட்டுக்கும் படைத்து உண்டு மகிழும் விழாவே பொங்கல் விழாவாகும்.

நீர் வளம் கொண்ட இடங்களில் மூன்று வேளாண்மை நடக்கும். நீர் வளமில்லா இடங்களில் மழை நீர்த் தேக்கத்தால் ஒரு வேளாண்மைதான் விளைக்க முடியும். ஆகவே, மார்கழி (சிலை) அல்லது தை (சுறவை) மாத அறுவடையே நாடெங்கும் நிகழும். அறுவடை முடிந்து பெற்ற புத்தரிசி, கரும்பு, மஞ்சள், பனங்கிழங்கு, நம்முடைய கொடிவழிக் காய்கறிகள் (குறிப்பாக அவரை, புடலை, கத்திரி, வாழை, சர்க்கரை வள்ளிக் கிழங்கு, கருணைக் கிழங்கு போன்றவையே படையலாக வைக்கப்படும். செந்நெற் பச்சரிசியைப் பெரும்பாலும் தவிடு போக்காமல் நீர் சேர்த்துச் சமைத்து பருப்புக் குழம்புடன் உண்பதும் மரபு. பொங்கு என்ற சொல் கொதித்தல், மிகுதல், சமைத்தல், செழித்தல் எனப் பொருள்படும். பொங்குவதால் பொங்கல். பொங்கல் விழாவை தமிழர் என்னும் இனக்குழு தொடர்பான விழா என்று தெளிவாக உணரமுடியும். இந்த விழாவின் நடைமுறையைப் பார்த்தால், மெய்யியற் சமயங்கள் தமிழகத்தில் நிலைகொள்ளுவதற்கு முன்னாலிருந்தே, இனக்குழு வழிபாடுகள் நிலவிய போதே, இந்த விழாக் கொண்டாடுவது தொடங்கியிருக்க முடியும் என்பதையும் புரிந்துக் கொள்ள இயலும்.

பொங்கல் விழாவை தமிழர் தேசிய விழாவாக பலர் கருதுகின்றனர். பொங்கலை தமிழர்கள் சமயங்களைக் கடந்து கொண்டாடும் வழக்கமும் உள்ளது. கிருத்துவர்கள் தங்கள் தேவாலயங்களில் கரும்புடன் பொங்கல் வைத்து கொண்டாடுகின்றனர். தமிழ் முஸ்லீம்களில் பல குடும்பங்களில் பொங்கலன்று சர்க்கரைப் பொங்கலுடன் 16 வகைக் காய்கறிகளைச் சமைத்துச் சிறப்பு விருந்தாக குடும்பத்தினருடன் உண்பதும், பொங்கல் நாளன்று வீட்டில் அசைவ உணவுகளை தவிற்கும் வழக்கமும் உள்ளது.

பொங்கல் விழா, மக்களால் இயல்பாகக் கொண்டாடப்படுகிறது. உழைக்கும் தமிழ் மக்கள் தாமே கண்டுணர்ந்து, தமது உழைப்பிற்கு உதவிய இயற்கைக்கும், தம்மோடு சேர்ந்து உழைத்த கால்நடைகளுக்கும், தமது நன்றியையும் மகிழ்ச்சியையும் தெரிவிக்கும் விழா. உழவர்கள் மழையின் உதவியால் ஆடி மாதம் முதல் உழைத்துச் சேர்த்த நெல்லை மார்கழியில் வீட்டிற்குக் கொண்டு வந்து தமது உழைப்பின் பயனை நுகரத் தொடங்கும் நாளே தைப்பொங்கல்.

தைப்பொங்கலுக்குச் சில நாள்களுக்கு முன்னரே தயாராகுதல் தொடங்கும். பொங்கலுக்குத் தேவையான பொருள்களை ஆயத்தப்படுத்திக் கொள்வர். தமிழீழம், தமிழ்நாடு போன்ற இடங்களில் புதுப்பானைகளை பலர் வாங்குவர்.

பொங்கல் விழா நான்கு நாள் கொண்டாட்டம் ஆகும். 

தை மாத முதல் நாள் பொங்கல் கொண்டாடப்படுகிறது.

உழவுத் தொழிலுக்கு உறுதுணையாக விளங்கும் ஆவினத்திற்கு நன்றி கூறும் நாளே இந்நாளாகும். பொங்கலிட்ட பிறகு எச்சில் தண்ணீர் தெளித்தல் என்றொரு மரபு மதுரை மாவட்டத்தில் உண்டு. 
'பொங்கலோ பொங்கல் ! மாட்டுப் பொங்கல்!

பட்டி பெருக! பால் பானை பொங்க! நோவும் பிணியும் தெருவோடு போக!' என்று கூறி மாடு பொங்கல் உண்ட எச்சில் தண்ணீரை தொழுவத்தில் தெளிப்பர்.

இந்நாளில் மக்கள் தங்கள் உற்றார் உறவினரைச் சென்று சந்தித்து தங்கள் அன்பையும் உணவுப் பண்டங்களையும் பகிர்ந்து கொள்வர். இது பொங்கல் கொண்டாட்டங்களில் நான்காம் நாள் இடம்பெறும்.இது பொதுவாக இந்தியாவிலேயே கொண்டாடப்படுகிறது.

வடமாநிலங்களில் சூரியபகவானுக்கு நன்றி தெரிவிக்கும் நாள் உண்டு. இந்தியாவின் வட மாநிலங்களில் இது மகர சங்கராந்தி எனவும் சங்கராந்தி எனவும் கொண்டாடப்படுகிறது. மகரம் என்றால் சூரியன் என்று பொருள். பகலவன்/பரிதி தனுர் ராசியில் இருந்து மகர ராசியின் நுழைவதன் மூலம் உத்தரயானத்தில் பகலவன்/பரிதி சஞ்சரிக்கும் காலம் துவங்குகிறது. எனவே தான் இதை மகர சங்கராந்தி என அழைக்கின்றனர்.
மணிப்பூர் மாநிலத்தில் குடியிருக்கும் தமிழ்மக்கள் தங்களின் பாரம்பரிய விழாவான பொங்கல் பண்டிகையைக் காெண்டாடினர்.

2006-2011 வரையிருந்த தமிழக அரசு, தை 1 தமிழாண்டின் முதல் நாளானபடியால், அதுவே தமிழர்களின் தமிழ்ப் புத்தாண்டு என சனவரி 29, 2008 அன்று அறிவித்தது. சூரியன் அன்று மகர ராசியில் நகர்கிறது என்றும் ஒரு மகரராசிப் பிரவேசத்திற்கும் அடுத்த மகர ராசிப் பிரவேசத்திற்கும் உள்ள இடைப்பட்ட காலமே ஒரு திருவள்ளுவர் ஆண்டு என்றும் கூறப்பட்டது. அன்றைய நாள் பொங்கலிட்டு சூரியனுக்கு நன்றி செலுத்துவது வழமையாதலால், அந்நாளை புதுநாள் எனவும் கூறுவர். அதன்படி 2006-2011 வரையிருந்த தமிழக அரசும், அவ்வரசு அறிவித்த புத்தாண்டு தினத்துக்கு ஆதரவு தந்த பிரிவைச் சேர்ந்த மக்களும் தையில் தமிழ்ப் புத்தாண்டைக் கொண்டாடினர்.

2006-2011 வரையிருந்த தமிழக அரசின் இந்த அறிவிப்பு சில பிரிவினரிடையே அதிருப்தியை உருவாக்கியது. தமிழக அரசுக்கு தமிழகப் பாரம்பரிய விடயங்களில் தலையிட அனுமதி உண்டா என்றும் கேள்விகள் எழுப்பப்பட்டன. ஆகத்து 23, 2011ல் தமிழக அரசு மீண்டும் சித்திரை ஒன்றை தமிழ்ப்புத்தாண்டாக அறிவித்தது.. அதற்கு 2006-2011 வரை இருந்த தமிழக அரசைச் சேர்ந்தவர்கள் எதிர்ப்பு தெரிவித்தனர்.

“தைஇத் திங்கள் தண்கயம் படியும்” என்று நற்றிணை
“தைஇத் திங்கள் தண்ணிய தரினும்” என்று குறுந்தொகை
“”தைஇத் திங்கள் தண்கயம் போல்” என்று புறநானூறு
“தைஇத் திங்கள் தண்கயம் போல” என்று ஐங்குறுநூறு
“தையில் நீராடி தவம் தலைப்படுவாயோ” என்று கலித்தொகை


</doc>
<doc id="321767" url="https://ta.wikipedia.org/wiki?curid=321767" title="சங்கதி">
சங்கதி

கருநாடக இசையில் சங்கதி என்பது, ஒரு வகை இசை அணி. இது, பாடல்களில் பல்லவி, அனுபல்லவி, சரணம் ஆகிய பகுதிகளில் குறிப்பிட்ட சில ஆவர்த்தனங்களை எடுத்துக்கொண்டு இராகத்தின் வடிவத்தையும், பாடலின் சொல் நயத்தையும் விளங்க வைப்பதற்காகத் திரும்பத் திரும்ப வெவ்வேறு விதமாகப் பாடுவதாகும். பாடல்களை உருவாக்கியோரே சங்கதிகளையும் தமது பாடல்களில் அமைப்பது உண்டு. அல்லது பாடகர்கள் தமது கற்பனைக்கேற்ப சங்கதிகளை அமைத்துப் பாடுவர். எடுத்துக்கொண்ட இராகத்தின் பாவத்தை விளக்குவது, பாடலின் உட்கருத்துக்களைத் தெளிவாக விளக்குவது என்னும் இரண்டு காரணங்களுக்காக சங்கதிகள் அமைக்கப்படுகின்றன.


</doc>
<doc id="321786" url="https://ta.wikipedia.org/wiki?curid=321786" title="செரெங்கெட்டி">
செரெங்கெட்டி

செரெங்கெட்டி ("Serengeti") என்பது ஆப்பிரிக்காவின் ஒரு புவியியல் பகுதியாகும். இது வடக்கு தன்சானியா மற்றும் தென்மேற்கு கொன்யாவரை 1 மற்றும் 3 ஆம் பாகை தெற்கு அட்சரேகைகளுக்கு இடையே மற்றும் 34 மற்றும் 36 பாகை கிழக்கு நிலநிரைகோடுகள் இடையே பரவியுள்ளது. இது ஏறத்தாழ 30,000 கிமீ 2 (12,000 சதுர மைல்) பரப்பளவில் பரவியுள்ளது. சிருங்கதி பகுதி கென்ய பகுதியில் மசாய் மாரா என அறியப்படுகிறது.

செரெங்கெட்டியில், உலகின் மிகப்பெரிய எண்ணிக்கையிலான பாலூட்டிகளின் இடம்பெயர்வு நடக்கின்றது. இது ஆபிரிக்காவின் ஏழு அதிசயங்களில் ஒன்றாகவும் மற்றும் உலகின் பத்து இயற்கை பயண அதிசயங்களில் ஒன்றாகவும் இருந்து, அதைப் பாதுகாக்க உதவுகிறது. சிருங்கதி பகுதி அங்கு உள்ள பெருமளவிலான சிங்கங்களின் எண்ணிக்கைக்க்காக புகழ்பெற்றதாக உள்ளது மற்றும் அவற்றின் இயற்கையான வாழிடச் சூழலில் அவற்றை பார்க்கும் பெருமைமிகு இடங்களில் ஒன்றாக உள்ளது. தான்சானியா செரெங்கெட்டி தேசியப் பூங்கா பிராந்தியம் மற்றும் பல பொழுதுபோக்கு அம்சங்களைக் கொண்டதாக உள்ளது.

தோராயமாக 70 பெரிய பாலூட்டி இனங்கள் மற்றும் 500 பறவை இனங்கள் இங்கு காணப்படுகின்றன. இது ஒரு பன்முகத்தன்மைவாய்ந்த, நிலப்பகுதியாக ஆற்றுப்படுக்கை காடுகள், சதுப்பு நிலங்கள், எச்சக்குன்றுகள், புல்வெளிகள், மரக்காடுகள் உட்பட பல்வேறு வாழ்விடங்களை கொண்டதாக உள்ளது. இந்த வாழ்விடத்தில் புலூ வைல்ட் பீட்ஸ்கள், காட்டெருமைகள், வனப்பு மிக்க சிறுமான்கள், வரிக்குதிரைகள் போன்றவை பொதுவாக இப்பகுதியில் காணப்படும் பெரிய பாலூட்டிகளில் சில ஆகும். 

செராங்கட்டி தேசிய பூங்கா வழியாக அமைக்க உத்தேசிக்கப்பட்டுள்ள சாலை குறித்து சர்ச்சை உண்டகியுள்ளது.

செரேங்கேட்டி என்ற சொல் மசாய் மொழியான, மா மொழியில் இருந்து தோன்றியது இந்த மொழியில் செரேங்கோட்டி என்றால் "முடிவற்ற சமவெளி" என்று பொருளாகும்.

ஒவ்வோராண்டும் ஏறக்குறைய ஒரே நேரத்தில், செரங்கட்டி சரணாலயத்திலிருந்து மசாய் மாரா என்ற இடத்துக்கு ஆண்டுதோறும் லட்சக்கணக்கான விலங்குகள் இடம் பெயர்கின்றன. ஒவ்வொரு ஆண்டும் குறிப்பிட்ட காலம் செரங்கட்டி பகுதியில் உணவுப் பற்றாக்குறை ஏற்படுவது வாடிக்கை. இதனால் மசாய் மாரா பகுதி நோக்கி உணவுக்காகத் தங்களது பயணத்தை இந்த விலங்குகள் தொடங்கும் இந்த இடப்பெயர்வு தோராயமாக சனவரி முதல் மார்ச் வரை நீடிக்கும். இந்த இடப்பெயர்ச்சி காலத்தில் தோராயமாக 260,000 வரிக்குதிரைகள் 1.7 மில்லியன் வைல்டுபீடஸ் என்னும் கட்டெருமைகள், 470,000 சிறுமான்கள் என இலட்சக்கணக்கான விலங்குகள் இடப்பெயர்வில் ஈடுபட்டு மீண்டும் தம் சொந்த இடங்களுக்கு திரும்புகின்றன .

இந்த விலங்குகள் மிகக் கடுமையான பாதைகள் வழியாக பயணம் செய்கின்றன. பல ஆபத்தான நீர்நிலைகளைத் தாண்டி செல்லும் விலங்குகளை எதிர்பார்த்து நீர்நிலைகளில் நிறைய முதலைகள் காத்திருக்கும். இவை தமக்கு கிடைத்த விலங்குகளைப் பிடித்துச் சாப்பிடும். இவை மட்டுமல்லாது, சிறுத்தைகள், கழுதைப்புலிகள், சிங்கங்கள் எல்லாம் காத்திருந்து பயணம் செய்யும் விலங்குகளை வேட்டையாடும். விலங்குகளின் இந்த அதிசயப் பயணத்தைப் பார்த்து மகிழ சிறப்பு சுற்றுலாவுக்கு கென்ய அரசாங்கம் ஏற்பாடு செய்து தருகிறது. இதனால் கென்யாவுக்குச் சுற்றுலாத் துறை வருமானம் அதிகரித்திருக்கிறது. இந்த நீண்ட தூரப் பயணத்தில் விலங்குகள் சுமார் 500 கிலோ மீட்டர் தூரம் போகின்றன. உணவு தேடலுக்காக ஒரே நேரத்தில் இவ்வளவு விலங்குகள் செல்வது விலங்குகள் உலகத்தில் அதிசயமாக கருதப்படுகிறது. 


</doc>
<doc id="321790" url="https://ta.wikipedia.org/wiki?curid=321790" title="வியட்நாம் தொலைக்காட்சி (1966–75)">
வியட்நாம் தொலைக்காட்சி (1966–75)

வியட்நாம் தொலைக்காட்சி ("Vietnam Television", , சுருக்கமாக, THVN), அல்லது சாய்கோன் தொலைக்காட்சி (Saigon Television) (') அல்லது அலைவரிசை 9 (') என்பது தென்வியட்நாமின் இரு தேசிய தொலைக்காட்சி நிலையங்களில் ஒன்றாகும். இது 1966 பிப்ரவரி 7 இல் இருந்து 1975 ஏப்பிரல் 29 இல் சாய்கோனின் வீழ்ச்சி வரை செயல்பட்டது. இது வியட்நாமின் முதல் தொலைக்காட்சி நிலையம் ஆகும். இது வியட்நாமியத் தொலைக்காட்சி(') வாரியத்தால் நடத்தப்பட்டது. இது வானொலி, தொலைக்காட்சித் துறையின் (') பகுதியாகும். இது பரப்புரை அமைச்சகத்தின் கீழ் செயல்பட்டது. வியட்நாம் தொலைக்காட்சி தலைநகர் சாய்கோனில் இருந்து அலைவரிசை 9 இல் 4.5;MHz) இல் செந்தர வெள்ளை-கருப்பில் ஒளிப்புகிறது. மற்றொரு தொலைக்காட்சி நிலையம், ஆங்கிலத்தில் அமெரிக்கப் படைகளுக்காக அமைந்த NWB-TV ஆகும் இது அலைவரிசை 11 இல் இயங்கியது. இரண்டு அலைவரிசைகளும் காற்றூடகத்தில் இயங்கின. 



</doc>
<doc id="321797" url="https://ta.wikipedia.org/wiki?curid=321797" title="சருக்கை ரங்காச்சாரி">
சருக்கை ரங்காச்சாரி

சருக்கை ரங்காச்சாரி (28 ஏப்பிரல் 1882--24 ஏப்பிரல் 1934) அறுவை மருத்துவர், மற்றும் மகப்பேறு மருத்துவர் ஆவார். பறக்கும் டாக்டர் என மக்கள் இவரை அழைத்தனர்.

கும்பகோணம் பாபநாசம் அருகில் சருக்கை என்னும் சிற்றுரைச் சேர்ந்த இவரின் தந்தை கிருட்டிணமாச்சாரி ஓர் ஒப்பந்தக்காரர் ஆவார்.
ரங்காச்சாரி கும்பகோணம் டவுன் பள்ளியில் படித்தார்.சென்னை கிறித்தவக் கல்லூரியில்  பட்டப் படிப்புக்குப் பின் 1900 ஆம் ஆண்டில் சென்னை மருத்துவக் கல்லூரியில் சேர்ந்து 1904 இல் மருத்துவர் பட்டம் பெற்றார்.

1906 இல் மருத்துவர் ரங்காச்சாரி அரசு மருத்துவ மனையில் பணியில் சேர்ந்தார். சென்னை எழும்பூர், ஐதராபாத் மயிலாடுதுறை தஞ்சை நாகப்பட்டினம் கும்பகோணம் பற்காம்புயூர் எனப் பல இடங்களில் பணியாற்றினார். 
சென்னை எழும்பூர் பெண்கள் மற்றும் குழந்தைகள் மருத்துவ மனையில் டிபுட்டி சூப்பரின்டன்ட் பதவியை ஏற்றார் 
1922 இல் அரசுப பணியிலிருந்து விலகினார். பின்னர் சென்னை பூந்தமல்லி நெடுஞ்சாலையில்  கென்சிங்டன் நர்சிங் ஓம் 
என்ற தனி மருத்துவமனையைத் தொடங்கி நடத்தி வந்தார்.

அந்தக் காலத்தில் ரோல்ஸ்ராய் மகிழுந்து வாங்கி வைத்திருந்ததும், வானுர்தி வாங்கிப் பயணம் செய்ததும், இவரைப் பறக்கும் டாக்டர் என மக்கள் அழைத்துக் கொண்டாடியதும் ரங்காச்சாரியின் சிறப்பைக் குறிக்கின்றன. 


</doc>
<doc id="321799" url="https://ta.wikipedia.org/wiki?curid=321799" title="ஆஸ்திரேலியப் பச்சை மரத்தவளை">
ஆஸ்திரேலியப் பச்சை மரத்தவளை

ஆஸ்திரேலியப் பச்சை மரத்தவளை (Australian green tree frog) என்பது ஆஸ்திரேலியாவிலும், நியூ கினியாவிலும் காணப்படும் ஓர் மரத்தவளை இனம் ஆகும். இவை ஐக்கிய அமெரிக்காவிலும் நியூசிலாந்திலும் குடிபெயர்ந்த இனமாகக் காணப்படுகின்றன. இவற்றின் உடலின் நீளம் 10 செ.மீ ஆகும். மேலும் இவற்றின் வாழ்க்கைக் காலம் 16 வருடங்கள் ஆகும். ஆண் தவளைகளை விட பெண் தவளைகளே அளவில் பெரிதாகக் காணப்படுகின்றன. இது ஆபத்தில் இருக்கும் போதும், அதனை எதாவது ஒன்று தீண்டும் போதும் கத்தும். இவற்றை வீடுகளின் கதவிற்கு அருகிலும், யன்னல் ஓரங்களிலும் காணலாம். அவற்றில் இருந்து கொண்டு, ஒளியை நாடி வரும் பூச்சிகளை இத்தவளைகள் உண்கின்றன.


</doc>
<doc id="321802" url="https://ta.wikipedia.org/wiki?curid=321802" title="கருங்குறுவை (நெல்)">
கருங்குறுவை (நெல்)

கருங்குறுவை ("Karunguruvai"); தமிழ்நாட்டின் பாரம்பரிய நெல் இரகங்களில் மாமருந்தாகப் பயன்படும் இது, தமிழ்நாடு, கருநாடகம், மற்றும் கேரள மாநிலங்களில் அதிகம் சாகுபடி செய்யப்படுகிறது.

கருங்குறுவையின் அரிசியில் “குஷ்டம்” எனப்படும் வெண் புள்ளி, மற்றும் விசக்கடியால் ஏற்படும் பக்கவிளைவுகள் போன்றவைகளைப் போக்கும் சக்தி உடையது. மேலும், உடலை வலுவாக்கும் காயகல்பச் சக்தியும் உள்ள, கருங்குறுவையின் அரிசி ஒரு பங்கும், தண்ணீர் மூன்று பங்கும் சேர்த்து மண்பானையில் ஆறு மாதம் வைத்திருந்தால் அது பால்போல் மாறி, ‘அன்னக்காடி’ என்றழைக்கப்படும் அருமருந்தாக உருவாகிறது. இதை உண்டுவந்தால் மிகக் கொடிய வியாதியான வாந்திபேதி (காலரா) மட்டுப்படுவதாக கூறப்படுகிறது.

கருங்குறுவை அரிசியை கொதிக்க வைத்த சோறு, கள்ளிப் பால், மற்றும் தேன் போன்ற கலவையைக் கொண்டு களிம்பு (பசை) ("lehyam") செய்யப்படுகிறது, அப்பசைக்கு கொசுக்கள் மூலம் பரவக்கூடிய யானைக்கால் நோயைக் ("Filariasis") குணப்படுத்தும் பண்புடையதாக கண்டறியப்பட்டுள்ளது. 

பலவிதமான பண்டைய பதிவுகளில் குறிப்பிடப்பட்டுள்ள இந்த நெல் வகை, பெரும்பான்மையான சித்த மற்றும் நாட்டுப்புற மருத்துவத்திற்கு பயன்படுத்தப்படுகிறது. கருங்குறுவை அரிசியை மூலிகைகளுடன் சேர்க்கும்போது, அதன் வீரியம் அதிகரிப்பதுடன் ‘கிரியா’ சக்தியின் ஊக்கியாகவும் செயல்படுகிறது. நோய்வாய்ப்பட்டிருப்பவர்கள் இந்த அரிசிக் கஞ்சியை குடித்துவந்தால் உடலில் நோய் எதிர்ப்புத் திறன் அதிகரித்து உடல் குணமடைவதாக கூறப்படுகிறது.

டிசம்பர் 15 - மார்ச்சு 14, மற்றும் சூன் 1 - ஆகத்து 31 வரையான மாதகாலம் சிறந்த சாகுபடி காலமாக உள்ள இந்த நெல் இரகம், 120 - 125 நாட்களில் அறுவடைக்கு வரக்கூடியது. தமிழகத்தில் டிசம்பர் - சனவரியில் தொடங்கும் நவரைப் பருவத்திலும், சூன் - சூலையில் தொடங்கும் குறுவைப் பருவத்திலும் நடவு செய்ய ஏற்றதாக கூறப்படுகிறது.

மேற்கூறிய பாடலின் பொருளானது, மணக்கத்தை அரிசி, வாலன் அரிசி, கருங்குறுவை அரிசி இம்மூன்றும் புண்ணையும், சிறுநஞ்சுகளையும் நீக்கும்.




</doc>
<doc id="321804" url="https://ta.wikipedia.org/wiki?curid=321804" title="காட்டுப் பொன்னி (நெல்)">
காட்டுப் பொன்னி (நெல்)

காட்டுப் பொன்னி பாரம்பரிய நெல் இரகங்களில் ஊடுபயிரிட சிறந்த இராகமான இது, மானாவாரி மற்றும் மேட்டுப் பகுதிகளில் தோப்பாக உள்ள தென்னை, வாழை, சப்போட்டாப் போன்ற சாகுபடி நிலங்களில் ஊடுபயிராகக் காட்டுப் பொன்னியைப் பயிரிடப்படுகிறது. 140 நாள் வயதுடைய இவ்வகை நெல்லும் அரிசியும், சிவப்பு நிறத்தில் உள்ள மோட்டா (தடித்த) இரகமாகும். அதிகச் செலவில்லாமல் எளிய முறையில் சாகுபடி செய்ய ஏற்ற நெல் இராகமான இது, ஒரு மாதம் வரையிலும் தண்ணீர் தேவையின்றி வறட்சியைத் தாங்கி வளரக்கூடியதாகும்.

இடுபொருளான அடியுரம், மேலுரம் மற்றும் பூச்சிக்கொல்லி போன்றவைகள் தேவையற்றதாக உள்ள இவ்வகை நெற்பயிருக்கு, பூச்சி தாக்குதல், மற்றும் களை தொந்தரவு போன்றவை இல்லை என கருதப்படுகிறது. ஏக்கருக்கு சுமார் 20 மூட்டைவரை (75 கிலோ) மகசூல் கிடைக்கக்கூடிய இந்நெல் இரகம், அறுவடைக்குப் பின் இதன் வைக்கோலை நிலத்தில் மூடாக்காகப் பயன்படுத்துவதன் மூலம் மண் வளம் கூடி, நுண்ணுயிரின் வளம் பெருகுவதாகவும், மேலும் மண்புழு எண்ணிக்கை அதிகரித்து மகசூல் பெருக்குவதாகவும் கூறப்படுகிறது.

காட்டுப் பொன்னியின் அரிசியில் நார்ச் சத்து ("Crude fiber"), புரதச் சத்து ("Protein"), மற்றும் கல்சியம் அதிகம் உள்ளதாகவும் எனவே, இதை உண்பதன் மூலம் பல்வேறு நோய்கள் குணமாகும் எனப்படுகிறது. மேலும் நெற்பயிரின் வைக்கோலைத் கால்நடைகளுக்கு தீவனமாகக் கொடுப்பதன் மூலம் அவற்றின் நோய் எதிர்ப்புச் சக்தி அதிகரிக்கும் என்றும் கருத்துள்ளது.




</doc>
<doc id="321805" url="https://ta.wikipedia.org/wiki?curid=321805" title="அனுபவ் சின்ஹா">
அனுபவ் சின்ஹா

அனுபவ் சின்ஹா என்பவர் ஓர் இந்தியத் திரைப்பட இயக்குநர் ஆவார். இவர் சாருக்கான் நடித்த ரா.வன் எனும் திரைப்படத்தையும், துன் பின், துஸ் ஆகிய திரைப்படங்களையும் இயக்கியமை குறிப்பிடத்தக்கதாகும்.
இவர் உத்தரப் பிரதேசத்தில் அமைந்துள்ள அலகாபாத் எனும் இடத்தில் பேரேம் கோவிந் சின்ஹா, சுசிலா சின்ஹா ஆகியோருக்குப் பிறந்தார். அத்துடன் இவர் தனது உயர்கல்வியை அலிகர் முஸ்லிம் பல்கலைக்கழகத்தில் இயந்திரத் தொழினுட்பத் துறையில் கற்று அத்துறையில் பட்டமும் பெற்றார். தொலைக்காட்சி தொடர்கள், திரைப்படங்கள் தயாரிப்பதற்காக உருவாக்கப்பட்ட "பெனாராஸ் மீடியா வேர்க்ஸ்" நிறுவனத்தின் உரிமையாளர் இவரே ஆவார்.


</doc>
<doc id="321807" url="https://ta.wikipedia.org/wiki?curid=321807" title="குடவாழை (நெல்)">
குடவாழை (நெல்)

குடவாழை ("Kudavazhai") பாரம்பரிய நெல் வகைகளில் முக்கிய இடம்பிடித்துள்ள இந்த நெல் இரகம், இயற்கை சீற்றங்களைத் தாங்கி வளரவும், உவர் நிலத்தைத் தாங்கி வளரவும், கடலோரப் பகுதியில் கடல் நீர் உட்புகும் நிலத்தில் சாகுபடி செய்யவும் ஏற்ற இரகமாகும். தமிழகத்தில் நாகப்பட்டினம், வேதாரண்யம் வட்டத்தில் நூற்றுக்கும் மேற்பட்ட பாரம்பரிய நெல் வகைகள் இருந்துள்ளன. அந்த வகைகளில், இந்தப் பாரம்பரிய நெல் வகைகளைச் சாகுபடி செய்யும் வழக்கம் வேதாரண்யம் உழவர்களிடம் இன்றைக்கும் உள்ளது. 

குடவாழை என்றழைக்கப்படும் இந்நெல் இரகம், சிவப்பு நிற நெல்லையும், சிவப்பு நிற அரிசியையும் உடையது. சுமார் 130 நாட்களில் அறுவடை வயதுடைய இந்த நெல் இரகம், மோட்டா (தடித்த) வகையைச் சார்ந்ததாகும். மூப்படைந்த நிலையில் இந்நேல்லின் கதிர்கள் நான்கு திசைகளிலும் குடை விரித்ததுபோல் காணப்படும். அதனாலேயே இதற்குக் ‘குடைவாழை’ என்ற பெயர்பெற்றது. 

தமிழகத்துக்கு பெருமை சேர்க்கும் இந்த நெல் இரகம், விதைபிற்கு பின் ஒரு முறை மழை பெய்துவிட்டால் போதும், மூன்று நாட்களில் விதை முளைத்து நிலத்தின் மேல் பச்சைப் போர்வை போற்றியது போல் காட்சியளிக்கும். மிக வேகமாகவும், இயற்கைச் சீற்றங்களைத் தாங்கியும் வளரும் தன்மை கொண்ட இந்த இரகத்துக்குக் கோடையில் ஆடு, மாடு கிடை அமைத்து நிலத்தை வளப்படுத்துவது அவசியம். 

அனைத்துப் பலகாரங்களைச் செய்வதற்கும் ஏற்ற நெல் (அரிசி) இரகமான இது, பழைய சாதம் அல்லது நீராகாரமாக வயலுக்கு எடுத்துச் செல்வார்கள். காலை, மதியத்துக்கு இடையே ஒரே வேளை பகல் உணவாகப் பழைய சாதத்தைச் சாப்பிட்டுவிட்டு, கொஞ்சமும் சோர்வு அடையாமல் வேலை செய்யும் தெம்பை தரக்கூடியது. 

நீரிழிவு நோய் போன்றவற்றைக் கட்டுப்படுத்தும் திறன் குடவாழை, குடலைச் சுத்தப்படுத்துவதிலும், மலச்சிக்கல் இல்லாமல் உடலை ஆரோக்கியமாக வைத்திருப்பதிலும் முக்கியப் பங்கு வகிக்கிறது.




</doc>
<doc id="321808" url="https://ta.wikipedia.org/wiki?curid=321808" title="காட்டுயானம் (நெல்)">
காட்டுயானம் (நெல்)

காட்டுயானம் ("Kattu Yanam") நெடுங்காலமாக பயன்பாட்டில் உள்ள பாரம்பரிய நெல் வகையான இது, மற்றப் பாரம்பரிய நெல் இரகங்களைவிட கூடுதல் மருத்துவக் குணம் கொண்டது. எந்தத் தட்பவெப்ப நிலையிலும் விளையக்கூடிய இந்நெல் இரகம், வறட்சியிலும், வெள்ளத்திலும் மகசூல் கொடுக்கக்கூடியதாகும். ஏழு அடி உயரம் வரை வளரும் காட்டுயானம், யானையையும் மறைக்கக்கூடிய அளவிற்கு வளர்கிறது. ("அதனாலேயே இந்த நெற்பயிர்க்கு “காட்டுயானம்” எனப் பெயர் பெற்றுள்ளது")

ஏனையப் பாரம்பரிய நெல் வகைகளில், காட்டுயானம் கூடுதல் மருத்துவக் குணம் கொண்டது. இதன் அரிசியை மண் பானையில் சமைத்து, தேவையான அளவு தண்ணீரை ஊற்றிவைத்து மறுநாள் காலையில் சாதம், நீராகாரத்தைத் தொடர்ந்து ஒரு மண்டலத்துக்கு (48 நாட்கள் ) சாப்பிட்டு வந்தால், எவ்வகை நோய்க்கும், மற்றும் நீரிழிவு நோய்க்கும் நல்ல பலன் அளிக்கக்கூடியது.

இந்தக் காட்டுயானம் பச்சரிசிக் கஞ்சியுடன் ("Rice Porridge"), கறிவேம்பு இலையை கொத்தாகப் போட்டு மூடிவைத்து மறுநாள் காலை உணவுக்கு முன் தொடர்ந்து சாப்பிட்டுவந்தால் புற்றுநோயால் பாதிக்கப்பட்டப் புண் ஆருவதாக கூறப்படுகிறது. மேலும் காட்டுயானத்தின் மூலம் புற்றுநோயைக் குணப்படுத்தும் தன்மை உள்ளது தொடர்பாக, ஆராய்ச்சிகள் மேற்கொள்ளப்பட்டு வருகின்றன.




</doc>
<doc id="321810" url="https://ta.wikipedia.org/wiki?curid=321810" title="தூயமல்லி (நெல்)">
தூயமல்லி (நெல்)

தூயமல்லி ("Thuyamalli") பாரம்பரிய நெல் வகைகளில் வித்தியாசமானதாக கருதப்படும் இந்நெல் இரகம், வெள்ளை கலந்த மஞ்சள் நிறமாகவும், தூய்மையாகவும் காணபடுகின்றது. பாரம்பரிய நெல் வகைகளில் முதன்மை இடத்தைப் பிடித்துள்ள இந்த தூயமல்லி நெல்லின் அரிசி, வெள்ளை நிறம் கொண்ட மிக சன்ன இரகமாக உள்ளது. தமிழ்நாட்டை ஆண்ட குறுநில மன்னர்கள் தூயமல்லி அரிசியை (சோறு) மிகவும் விரும்பி சாப்பிட்டதுடன், இந்த நெல் இரகத்தைப் பயிர் செய்ய உழவர்களுக்கு ஊக்கமளித்துள்ளனர்.

தூயமல்லி எனப்படும் இந்நெல் இரகம், மக்களின் பலதரப்பட்ட எதிர்பார்ப்புகளையும் ஈடேற்றும் தன்மை கொண்டது. இந்த நெல்லின் அரிசி மட்டுமல்லாது தவிடும், சத்து மிகுந்து காணப்படுகிறது. அதிக நோய் எதிர்ப்பு சக்தி கொண்ட இது, பலகார வகைகளுக்கும் பழைய சாதத்துக்கும் ஏற்ற இரகம் உகந்ததாகவும், மற்றும் இதன் நீராகாரம் இளநீர் போன்று சுவையைத் தரக்கூடியதாகவும் கருதப்படுகிறது.





</doc>
<doc id="321816" url="https://ta.wikipedia.org/wiki?curid=321816" title="தாகின்-வெசுட் வினை">
தாகின்-வெசுட் வினை

தாகின்-வெசுட் வினை "( Dakin–West reaction)" என்பது ஓர் அமில நீரிலியையும் காரத்தையும், குறிப்பாக பிரிடின்பிரிடினைப் பயன்படுத்தி ஓர் அமினோ அமிலத்தை ஒரு கீட்டோ அமைடாக மாற்றக்கூடிய வேதி வினையைக் குறிக்கிறது
என்றி திரிசுதேல் தாகின் (1880–1952) , இராண்டோல்பு வெசுட் (1890–1949) ஆகியோர் கண்டறிந்த காரணத்தால் வினைக்கு இப்பெயர் சூட்டப்பட்டது. கீட்டோ அமைடு விளைபொருளானது எப்போதும் நடுநிலைக் கலவையாகவே இருக்கும். எனினும், இவ்வினையின் சமச்சீரில்லா வேற்றுநிலையை 2016 இல் சிகீரினரும் அவருடன் பணியாளர்களும் கண்டறிந்து கூறினர்

கரைப்பானாகவும், காரமாகவும் பிரிடின் செயல்படுவதால் மீள்கொதிப்பு நிபந்தனைகள் அவசியமாகின்றன . இருந்தாலும், 4-டைமெத்திலமினோபிரிடின் வினையூக்கியைச் சேர்த்தால் அறை வெப்பநிலையிலேயே வினை நிகழ்கிறது. 

சில அமிலங்களுடன் சேர்க்கும் பொழுது, வினையானது α-அமினோ தொகுதி இல்லாமலும் நிகழ்கிறது.
தாகின் வினையிலிருந்து தாகின்–வெசுட் வினை வேறுபட்டது என்பதைக் கவனத்தில் கொள்ள வேண்டும். 

அமிலம் 1 கலப்பு நீரிலியாக 3 அசைலேற்றமும், தூண்டுதலும் வினைவழிமுறையைத் தொடங்குகின்றன. ஆக்சாசொலோன் அல்லது அசுலாக்டோன் 4 உருவாக்கத்திற்காக அமைடு மின்னணு மிகு பொருளாக செயல்படுகிறது. அசுலாக்டோனின் புரோட்டான் நீக்கமும் அசைலேற்றமும் முக்கியமான கார்பன்–கார்பன் பிணைப்புக்கு வழியமைக்கின்றன. அடுத்தடுத்த வளையத் திறப்பும் கார்பாக்சில் நீக்கமும் இறுதியாக கீட்டோ அமைடு விளைபொருலைக் கொடுக்கின்றன

தாகின் –வெசுட் வினையின் மாறுபட்ட நவீன வினைகள் பல ஈனோலாகும் கார்பாக்சிலிக் அமிலங்களை அனுமதிக்கின்றன. அமினோ அமிலங்களை மட்டும் இவை அனுமதிக்கவில்லை. உதாரணமாக, β-அரைல் கார்பாக்சிலிக் அமிலங்கள் அவ்வமிலத்தின் அசிட்டிக் நீரிலி கரைசலுடன் என் –மெத்திலிமிடசோல் வினையூக்கியுடன் சேர்த்து சூடுபடுத்தும் பொழுது β-அரைல் கீட்டோன்களாக மாற்றப்படுகின்றன. கலத்தில் வலிமையன அசிட்டைலேற்ரும் முகவராக செயல்படக்கூடிய அசிட்டைலிமிடசோலியம் உற்பத்தியின் ஒரு பகுதியாக இவ்வினை நிகழ்கிறது
. 


</doc>
<doc id="321818" url="https://ta.wikipedia.org/wiki?curid=321818" title="பாசுபீனைட்டு">
பாசுபீனைட்டு

பாசுபீனைட்டுகள் "(Phosphinites)" என்பவை P(OR)R என்ற பொது வாய்ப்பாடைக் கொண்டுள்ள கரிமப்பாசுபரசு சேர்மங்களாகும். ஒருபடித்தான வினையூக்கம் மற்றும் ஒருங்கிணைவு வேதியியலில் இவை ஈந்தணைவிகளாகப் பயன்படுத்தப்படுகின்றன . 

கரிமப்பாசுபரசு குளோரைடுகளை ஆல்ககால் பகுப்பு வினைக்கு உட்படுத்துவதன் மூலமாக பாசுபீனைட்டுகள் தயாரிக்கப்படுகின்றன. உதாரணமாக, குளோரோடைபீனைல்பாசுபீனுடன் மெத்தனாலும் ஒரு காரமும் சேர்த்து வினைப்படுத்தினால் மெத்தில் டைபீனைல்பாசுபோனைட்டு உருவாகிறது. 

பாசுபீனசு அமிலத்தினுடைய (R2POH) எசுத்தர்களாக இவை இருந்தாலும் பாசுபீனைட்டுகள் இடைநிலை விளைபொருட்களாகத் தோன்றுவதில்லை. 

பாசுபீனைட்டுகள் ஆக்சிசனேற்றம் அடைந்து பாசுபினேட்டுகளாக மாறுகின்றன.

2 P(OR)R + O → 2 OP(OR)R

பாசுபீனைட்டுகள் ஈந்தணைவிகள் ஆகும். உலோக பாசுபீன் அணைவுச் சேர்மங்களை இவை கொடுக்கின்றன. பாசுபீன் ஈந்தனைவிகளைக் காட்டிலும் இவை வலிமையான pi ஏற்பிகளாகும் . 


</doc>
<doc id="321822" url="https://ta.wikipedia.org/wiki?curid=321822" title="பாசுபோனைட்டு">
பாசுபோனைட்டு

பாசுபோனைட்டுகள் "(Phosphonites)" என்பவை P(OR)R. என்ற வாய்ப்பாடு கொண்ட கரிமப்பாசுபரசு வகை சேர்மங்களாகும். சில பூச்சிக்கொல்லிகளில் காணப்படும் இச்சேர்மம் ஈந்தணைவிகளாகப் பயன்படுத்தப்படுகின்றன . 

பாசுபோனசு அமிலத்தினுடைய வழிப்பொருட்களாக இவையிருந்தாலும் அத்தகைய முன்னோடிச் சேர்மங்களிலிருந்து இவை தயாரிக்கப்படுவதில்லை. மாறாக கரிமபாசுபினசு குளோரைடுகளை ஆல்ககால் பகுப்பு வினைக்கு உட்படுத்தினால் பாசுபோனைட்டு கிடைக்கிறது. உதாரணமாக, டைகுளோரோபீனைல்பாசுபீன் உடன் மெத்தனால் மற்றும் ஒரு காரம் சேர்த்து சூடாக்கினால் டைமெத்தில் பீனைல்பாசுபோனைட்டு உருவாகிறது.

பாசுபோனைட்டுகள் ஆக்சிசனேற்றமடைந்து பாசுபோனேட்டுகள் உருவாகின்றன.

ஒருபடித்தான் வினையூக்கிகளில் பாசுபோனைட்டுகள் ஈந்தனைவிகளாகப் பயன்படுகின்றன 


</doc>
<doc id="321826" url="https://ta.wikipedia.org/wiki?curid=321826" title="செட்டிநாடு வீடு">
செட்டிநாடு வீடு

செட்டுநாடு வீடுகள் என்பவை தமிழ்நாட்டில் சிவகங்கை மாவட்டத்தில் காரைக்குடியைச் சுற்றியும் மற்றும் புதுக்கோட்டை மாவட்டத்தில் சில பகுதிகள் என 96 கிராமங்களை உள்ளடக்கிய பகுதியே செட்டிநாடு என்றழைக்கப்படும் பகுதியாகும். இப்பகுதியில் உள்ள பாரம்பரியமான வீடுகளை செட்டிநாட்டு வீடு என்று குறிப்பர். இந்த செட்டிநாட்டு வீடுகளின் கட்டிடக் கலை உலகப் புகழ்பெற்றவை. .ஆயிரம் சன்னல்கள் வைத்த வீடுகள் கூட இங்கு உண்டு. நகரத்தார் தங்கள் வீட்டு விழாக்களை வீட்டிலேயே நடத்துவதை வழக்கமாகக் கொண்டவர்கள். அதனால் இவர்களின் வீடே பெரிய மண்டபம்போல் இருக்கும். இந்தக் கட்டிடக் கலை குறித்து பல்வேறு நாடுகளைச் சேர்ந்த கட்டிடக் கலைஞர்கள் ஆய்வுசெய்துள்ளனர்.

இந்த வீடுகள் வசீகரிக்கும் வண்ணங்களான பச்சை, மஞ்சள், சிவப்பு போன்ற வண்ணங்களைக் கூடுதலாகப் பயன்படுத்தி வண்ணம் தீட்டியிருப்பார்கள். வீடுகளில் குறைந்தது முப்பது அறைகள் வரை இருக்கும். கானாடுகாத்தான் அரண்மனை போன்ற சில வீடுகளில் அதைவிட கூடுதலாக அறைகள் இருக்கும். இந்த செட்டிநாட்டு வீடுகள் ஒரு ஏக்கர் இரண்டு ஏக்கர் பரப்பளவு கொண்ட இடத்தில் கட்டப்பட்டுள்ளன. வீட்டுக்கு முன்புற வாசல் ஒரு தெருவிலும் பின்புற வாசல் இன்னொரு தெருவிலும் இருக்குமாறு மிகப்பிரம்மாண்டமாக கட்டப்பட்டுள்ளன. வீடுகளின் தரைப்பகுதி தெருவைவிட ஐந்து அடி உயரம்வரை கொண்டதாக கட்டப்பட்டுள்ளன. இந்த வீடுகளின் நடுவே பெரிய வானவெளி முற்ற அமைப்பு உள்ளது. வீட்டுக்குள் காற்றையும் வெளிச்சத்தையும் இந்த வானவெளி கொண்டு வருகிறது. வீட்டின் முன்வாசலும் பின்வாசலும் வீட்டில் உள்ள மற்ற அறைகளும் இந்த வானவெளியில் வந்து சேர்வதாக இருக்கும். பின்வாசலில் இருந்து பார்த்தால் முன்வாசலில் யார் இருக்கிறார்கள் என்பதைக் காண முடியும் வகையில். இரு வாசல்களும் நேர்க் கோட்டில் உள்ளன. வீடு முழுதும் பல தூண்கள் உள்ளன இந்தத் தூண்கள் பர்மா தேக்கைக் கொண்டு அமைக்கப்பட்டு உள்ளன. இந்த நீளமான தேக்குமரங்களை நாட்டுக்கோட்டை செட்டியார்கள் பர்மாவில் இருந்தகாலத்தில் சங்கிலியால் கப்பல்களில் கட்டி கடலில் மிதக்கவிட்டு நாகப்பட்டிணம் துறைமுகம் வழியாக கொண்டு வந்த‍தாக கூறுகின்றனர். வீட்டின் முன்புறம் அனைவரையும் வரவேற்கும் வகையில் கலையம்சத்துடன் அமைந்திருக்கும். வீட்டின் நுழைவு வாசலின் இருபுறமும் விசாலானமான திண்ணை இருக்கும். அதில் கம்பீரமான மரத் தூண்கள் இருக்கும். முன் வாசல் கதவும் நிலையும் நுட்பமான மர வேலைப்பாடுகள் கொண்டவையாக இருக்கும். இந்த நிலை ஒரு பண்பாட்டு அடையாளமாகவே மாறியுள்ளது. தெய்வச் சிலைகளை நிலையின் மேல்புறத்தில் செதுக்கியிருப்பார்கள். வீட்டின் முகப்பு பட்டாலை (திண்ணை) என அழைக்கப்படுகின்றது. பட்டாலையைத் தாண்டினால் வருவது வளவு (முற்றம்) ஆகும். வீட்டில் தேக்குமரத்தால் ஆன பெரிய பெரிய கதவுகள், மர பீரோக்கள், ஊஞ்சல் என மரவேலைப்பாடு நிறைந்த பொருள்கள் கொண்டதாக உள்ளது. ஆங்காங்கு உள்ள நிலைகளில், இராமாயண, மகாபாரதக் காட்சிகளை வரிசையாகச் செதுக்கி உள்ளனர். தற்காலத்தில் சில வீடுகளை சற்று மாற்றியமைத்து நட்சத்திர விடுதிகளாக பயன்படுத்துகின்றனர்.
குடும்பத்தினர் பாகப்பிரிவினைப் பிரச்சினைகள உறவினர்களைக் கொண்டு பேசி தீர்த்துக் கொள்ளப்படுகின்றன. பத்திர அலுவலகங்களுக்குச் சென்று பத்திரம் பதிவது இல்லை. அவர்களுக்குள் உள்பத்திரம்ங்களை எழுதி வைத்துக் கொள்ளப்படுகின்றன. அதன்படி, ஒரு வீட்டின் தரைத்தளத்தில் உள்ள ஒரு அறை ஒருவருக்கும். அதற்கு நேராக மேலே மாடியில் உள்ள அறையை வேருவர் என உடன்பிறந்தோர் பிரித்துக்கொள்கின்றனர். அறைகள், சமையல் அறைகளில் மட்டும்தான் இந்தப் பிரிவினை. நடுமுற்றம் எல்லோருக்கும் பொதுவானதாக இருக்கும்.

கானாடுகாத்தானில் உள்ள சர் எம்.ஏ.எம். இராமசாமி அவர்களுடைய இல்லத்தை, அப்பகுதி மக்கள் அரண்மனை என்று அழைக்கின்றார்கள். இந்த வீட்டில் கண்டுகொண்டேன் கண்டுகொண்டேன், ஜீன்ஸ் ஆகிய திரைப்படங்கள் எடுக்கப்பட்டுள்ளன. சின்ன ஜமீன், ராஜகுமாரன், அரண்மனைக்கிளி, சாமி, சிங்கம், பெரியார், தவமாய் தவமிருந்து, வேங்கை, திருப்பதி, திருப்பாச்சி ஆகிய படங்களில் செட்டிநாட்டு வீடுகளில் காட்சிகளை அமைத்து இருக்கின்றார்கள். பிரிவோம் சந்திப்போம் திரைப்படத்தின் பெரும்பகுதி கொத்தமங்கலத்தில் உள்ள ஒரு செட்டிநாட்டு வீட்டில்தான் படமாக்கப்பட்டது.


</doc>
<doc id="321827" url="https://ta.wikipedia.org/wiki?curid=321827" title="பாசுபைட்டு எசுத்தர்">
பாசுபைட்டு எசுத்தர்

பாசுபைட்டு எசுத்தர் "(phosphite ester)" என்பது P(OR) என்ற பொது கட்டமைப்பை உடைய கரிமப் பாசுபரசு சேர்மமாகும். பாசுபரசு அமிலத்தின் (HPO,) எசுத்தர்களாக இவை கருதப்படுவதால் கரிமப் பாசுபைட்டுகள் என்ற பெயராலும் அழைக்கப்படுகின்றன. மும்மெத்தில் பாசுபைட்டு அல்லது டிரைமெத்தில் பாசுபைட்டு P(OCH3)3. என்ற சேர்மம் இவ்வகையின் மிக எளிய ஒரு சேர்மமாகும்.

பாசுபரசு முக்குளோரைடு அல்லது பாசுபரசு முப்புரோமைடை ஆல்ககால் ஒன்றுடன் சேர்த்து வினைப்படுத்துவதால் பாசுபைட்டு எசுத்தர்களைத் தயாரிக்க முடியும். அணுக்கரு கவர்பொருள் அல்லாத பொருத்தமான மூவிணைய அமீன் போன்ற ஒரு கார வினையூக்கியின் முன்னிலையில் வினை நிகழவேண்டும். இவ்வினையூக்கி HCl அல்லது HBr சேர்மத்தை ஒரு உடன் விளைபொருளாக வெளியேற்றுகிறது.

பாசுபரசின் மீது தனி இணை எலக்ட்ரான்கள் இருப்பதால், முக்கோணப் பட்டைக்கூம்பு மூலக்கூற்று வடிவத்தை பாசுபைட்டு எசுத்தர்கள் ஏற்கின்றன. இந்த காரணத்தால் இவை C3v சீரொழுங்கை வெளிப்படுத்துகின்றன.

பெர்கோவ் வினையில் வினைல் பாசுபோனேட்டுகள் உற்பத்தியிலும், மைக்கேலிசு-அர்புசோவ் வினையில் பாசுபோனேட்டுகள் உற்பத்தியிலும் பாசுபைட்டு எசுத்தர்கள் பயன்படுத்தப்படுகின்றன. இதைத்தவிர குறிப்பாக இவை ஒடுக்கும் முகவராகவும் செயல்படுகின்றன. உதாரணமாக, தன்னாக்சிசனேற்ற வினையின் முதலாவது திட்டத்தில் மூவெத்தில் பாசுபைட்டு சில ஐதரோபெராக்சைடுகளை ஆல்ககால்களாக குறைக்கின்றன. இச்செயல்முறையில் பாசுபைட்டானது பாசுப்பேட்டு எசுத்தராக மாற்றப்படுகிறது.
மேலும் இவ்வினை வகை வெந்தெர் டாக்சால் ஒட்டுமொத்த தொகுப்பு வினையிலும் பயன்படுத்தப்படுகிறது.

பாசுபைட்டு எசுத்தர்கள் இலூயிக் காரம் என்பதால் இவை பல்வேறு உலோக அயனிகளுடன் வினைபுரிந்து அணைவுச் சேர்மங்களை உருவாக்குகின்றன. ஒருங்கிணைவின்போது இவற்றின் முக்கோணப் பட்டைக்கூம்பு மூலக்கூற்று வடிவமானது, ஈனிக்கூம்பு கோணத்தை வெளிப்படுத்துகிறது. இதனாலேயே இவை ஈந்தணைவி என அழைக்கப்படுகின்றன. இருப்பினும், கட்டமைப்புடன் தொடர்புடைய பாசுபீன் ஈந்தணைவி குடும்பத்தில் இவை அதிகமுக்கியத்துவம் பெறவில்லை. 


</doc>
<doc id="321830" url="https://ta.wikipedia.org/wiki?curid=321830" title="சைக்ளோயெக்சனோன் ஆக்சைம்">
சைக்ளோயெக்சனோன் ஆக்சைம்

சைக்ளோயெக்சனோன் ஆக்சைம் "(Cyclohexanone oxime)" என்பது CHNO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். ஆக்சைம் என்ற வேதி வினைக்குழுவை இச்சேர்மம் பெற்றிருக்கும். இந்த நிறமற்ற திண்மம் பரவலாகப் பயன்படுத்தப்படும் நைலான் 6 எனப்படும் பலபடி தயாரிப்பில் ஒரு முக்கியமான இடைநிலையாக இருக்கிறது. 

சைக்ளோயெக்சனோனும், ஐதராக்சிலமைனும் குறுக்க வினையில் ஈடுபட்டு சைக்ளோயெக்சனோன் ஆக்சைம் உருவாகிறது :. 

சைக்ளோயெக்சேன் நைட்ரோசில் குளோரைடுடன் வினைபுரியும் தனியுறுப்பு வினையினால் தொழில்முறையில் சைக்ளோயெக்சனோன் ஆக்சைம் தயாரிக்கப்படுகிறது. சைக்ளோயெக்சேன், சைக்ளோயெக்சனோனை விடவும் விலை மலிவானது என்பதால் தொழிமுறை உற்பத்தி அனுகூலமானதாகக் கருதப்படுகிறது. 

பெக்மான் மறுசீராக்கல் வினை சைக்ளோயெக்சனோன் ஆக்சைம் சேர்மத்தின் வணிக முக்கியத்துவம் மிக்க பிரபலமான வினையாகக் கருதப்படுகிறது. இவ்வினையில் ε- காப்ரோலாக்டம் உருவாகிறது.

இவ்வினையில் கந்தக அமிலம் வினையூக்கியாகச் செயல்படுகிறது. தொழில்முறையாக உற்பத்தி செய்யப்படும் வினைகளில் திண்ம அமிலங்களை வினையூக்கிகளாகப் பயன்படுத்துகின்றன . சைக்ளோயெக்சனோன் ஆக்சைம் போன்ற ஆக்சைம்கள் சோடிய இரசக்கலவையால் ஒடுக்கப்பட்டு சைக்ளோயெக்சைலமின் சேர்மத்தைத் தருகின்றன. இதனுடன் அசிட்டிக் அமிலம் சேர்த்து நீராற்பகுப்பு செய்தால் சைக்ளோயெக்சனோன் மீண்டும் திரும்பக் கிடைக்கிறது. 


</doc>
<doc id="321835" url="https://ta.wikipedia.org/wiki?curid=321835" title="மகிபை பாவிசைக்கோ">
மகிபை பாவிசைக்கோ

மகிபை பாவிசைக்கோ ( இயற்பெயர் பீர் முகமது, 1942 திசம்பர் 15 - 2016 திசம்பர் 14) என்பவர் ஒரு தமிழ் எழுத்தாளர், தனித் தமிழ் இயக்க முன்னோடி, பத்திரிக்கையாளர் ஆவார்.
மகிபை பாவிசைக்கோ தமிழ்நாட்டின், சிவகங்கை மாவட்டத்தின், ம‌கிபாலன்ப‌ட்டியில் 1942 ஆம் ஆண்டு டிசம்பர் 15 ஆம் நாள் பிறந்தார். இஸ்லாமிய குடும்பத்தில் பிறந்த இவரது இயற்பெயர் பீர் முகமது. 12 வயதில் தமிழில் புலமை பெற்று பாட்டு இயற்றுமளவுக்கு தமிழில் புலமை பெற்றார், தன‌து நண்பர்களின் யோசனையின்பேரில் தன்பெயரை தனித்தமிழில் தான் பிறந்த மகிபாலன் பட்டியைச் பெயரையும் சேர்த்து மகிபை பாவிசைக்கோ என மாற்றிக் கொண்டார். மகிபாலன்பட்டியில் தொடக்கக் கல்வியை முடித்த இவர், திருப்பத்தூர் நாகப்பா மருதப்பா உயர்நிலைப் பள்ளியில் பள்ளிப்படிப்பை முடித்தார். சென்னை நக்கீரர் கழக திருவள்ளுவர் தமிழ்க் கல்லூரியில் புலவர் பட்டப்படிப்பில் தேர்ச்சி பெற்றார்.
துவக்கத்தில் திராவிட இயக்க கருத்துகளால் ஈர்க்கப்பட்ட இவர், பின்னாளில் தமிழ்த்தேசியத்தந்தை பெருஞ்சித்திரனாரின் தனித்தமிழ் சிந்தனையில் ஈடுபாடு கொண்டார். அதிகாரத்துக்கு எதிரான புரட்சிகர கருத்துகளை எழுதிய இவர், பெருஞ்சித்திரனாரின் ‘தென்மொழி' ஏட்டின் முகவராக பணியாற்றினார். அக்காலத்தில் தமிழின உணர்வில் மேலோங்கினார். முஸ்லிம் முரசு, செம்பரிதி, ஒருமைத் தூதன், வஞ்சி மாலை உள்ளிட்ட பத்திரிகைகளில் பொறுப்பாசிரியராகவும் இருந்தார். சிறுவயதிலேயே கவிதைகளை எழுதத் தொடங்கிய‌ பாவிசைக்கோ, சிறுகதை, திரைக்கதை, புதினம், நாடகம், கட்டுரை, திறனாய்வு என பல்துறைகளிலும் தன்பங்களிப்பை வழங்கியுள்ளார்.

கல்லூரி காலத்தில் இந்தித் திணிப்பு எதிர்ப்புப் போராட்டம் உள்ளிட்ட பல்வேறு போராட்டங்களில் பங்கேற்று சிறை சென்றுள்ளார். தனித்தமிழ் இயக்கச் செயல்பாடுகளினால் 1960களில் பெங்களூருவில் குடியேறினார். அங்கு தமிழ் மொழி பாதுகாப்பு போராட்டங்களையும், தமிழர்நலப் போராட்டங்களையும் முன்னின்று நடத்தியுள்ளார். தமிழ்த்தேசிய அரசியலில் தீவிர ஈடுபாடு கொண்டவர்.

பெரியார், பெருஞ்சித்திரனார், பாரதிதாசன் உள்ளிட்ட தமிழக ஆளுமைகள் மட்டுமில்லாமல் பெருஞ்சித்திரனார் வழி விடுதலைப் புலிகள் அமைப்பின் தலைவர்கள் பிரபாகரன், ஆண்டன் பாலசிங்கம், சு. ப. தமிழ்ச்செல்வன் உள்ளிட்டோருடன் நெருக்கமான நட்பைக் கொண்டிருந்தார். நடிகர் ராஜ்குமாரை சந்தனக் கடத்தல் வீரப்பன் கடத்தியபோது அவரை மீட்க பெரிதும் உதவினார்.
தன்மான தமிழர் பேரவை, தனித் தமிழ் சேனை உள்ளிட்ட‌ கர்நாடக தமிழ் அமைப்புகளின் நிறுவனத் தலைவராகவும் இயங்கினார்.


</doc>
<doc id="321836" url="https://ta.wikipedia.org/wiki?curid=321836" title="தஞ்சாவூர் தஞ்சபுரீஸ்வரர் கோயில்">
தஞ்சாவூர் தஞ்சபுரீஸ்வரர் கோயில்

தஞ்சாவூர் தஞ்சபுரீஸ்வரர் கோயில் தஞ்சாவூர்-கும்பகோணம் சாலையில் கரந்தட்டாங்குடியை அடுத்துள்ள வெண்ணாற்றங்கரை பகுதியில் தஞ்சபுரீஸ்வரர் கோயில் அமைந்துள்ளது.

தஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் இக்கோயிலும் ஒன்றாகும். 

இங்குள்ள இறைவன் தஞ்சபுரீஸ்வரர், இறைவி ஆனந்தவல்லி

மூன்று நிலை ராஜகோபுரத்தைக் கடந்து உள்ளே செல்லும்போது உள்ளே செல்லும்போது கோயிலின் வலப்புறத்தில் வள்ளி தெய்வானையுடன் கூடிய முருகன் சன்னதியும், இடப்புறத்தில் ஐயப்பன் சன்னதியும் உள்ளன.திருச்சுற்றில் ஏழு லிங்க பானங்கள், தட்சிணாமூர்த்தி, கஜலட்சுமி, சரஸ்வதி ஆகியோர் உள்ளனர். அடுத்து பஞ்ச முக ஆஞ்சநேயர் சன்னதி அம்மன் சன்னதி, வாகனங்கள், நவக்கிரக சன்னதி ஆகியவை உள்ளன.
கோயிலின் முன் மண்டபத்தில் கொடி மரம், பலிபீடம், நந்தி ஆகியவை உள்ளன. அடுத்துள்ள மண்டபத்தைக் கடந்து செல்லும்போது கருவறைக்கு முன்பாக இரு துவாரபாலகர்கள் உள்ளனர். கருவறைக்கு முன்பாக ஒரு நந்தி உள்ளது. கருவறைக்கு முன்பாக வலப்புறம் விநாயகரும், இடப்புறம் முருகனும் உள்ளனர். கருவறையில் தஞ்சபுரீஸ்வரர் உள்ளார்.
மூலவர் கருவறையின் முன்பாக வலப்புறம் அம்மன் சன்னதி உள்ளது. அம்மன் சன்னதி அருகே பள்ளியறை உள்ளது. அம்மன் சன்னதிக்கு நேர் எதிராக திருச்சுற்றில் நந்தியும், பலிபீடமும் உள்ளன. அம்மன் சன்னதிக்கு முன்பாக இரு புறமும் துவாரபாலகிகள் உள்ளனர்.
மூலவர் தேவகோட்டத்தில் துர்க்கையம்மன், பிரம்மா, தட்சிணாமூர்த்தி, நடராஜர் ஆகியோர் உள்ளனர். அருகே சண்டிகேஸ்வரர் சன்னதி உள்ளது.
இந்த கோயில் அரண்மனை தேவஸ்தானத்தைச் சார்ந்தது.

11.9.2000இல் குடமுழுக்கு நடைபெற்றதற்கான கல்வெட்டு கோயிலில் உள்ளது.



</doc>
<doc id="321837" url="https://ta.wikipedia.org/wiki?curid=321837" title="அமைடு ஒடுக்கம்">
அமைடு ஒடுக்கம்

அமைடு ஒடுக்கம் "(Amide reduction)" என்பது ஓர் அமைடை அமீன் அல்லது ஓர் ஆல்டிகைடு வேதி வினைக்குழுவாகக் குறைக்கும் கரிம வேதியியல் வினையாகும்

அமைடுகளை அமீன்களாக ஒடுக்கம் செய்ய வினையூக்க ஐதரசனேற்ற வினை பயன்படுத்தப்படுகிறது. பெரும்பாலும் உயர் ஐதரசனேற்ற அழுத்தமும்,வினை வெப்பமும் இருந்தால் இவ்வினை மிகுபயன் அளிப்பதாக இருக்கும். அதாவது வளிமண்டல அழுத்தம் 197 அளவும் வெப்பநிலை 200 பாகை செல்சியசு வெப்பநிலைக்கு மிகுதியாகவும் இருக்க வேண்டும். தாமிர குரோமைட்டு, இரீனியம் மூவாக்சைடு, இரீனியம்(VII) ஆக்சைடு போன்ற தெரிவு செய்யப்பட்ட வினையூக்கிக்ள் வினையில் பயன்படுத்தப்படுகின்றன.

இலித்தியம் அலுமினியம் ஐதரைடு அல்லது டெட்ரா ஐதரோ பியுரானும் மெத்தனாலும் கலந்த கலப்புக் கரைப்பான்களில் உள்ள இலித்தியம் போரோ ஐதரைடு போன்ற உலோக ஐதரைடுகள் வினையைப் பாதிக்கும் ஒடுக்கும் முகவர்களாகச் செயல்படுகின்றன



</doc>
<doc id="321838" url="https://ta.wikipedia.org/wiki?curid=321838" title="தஞ்சாவூர் வீரநரசிம்மப் பெருமாள் கோயில்">
தஞ்சாவூர் வீரநரசிம்மப் பெருமாள் கோயில்

தஞ்சாவூர் வீரநரசிம்மப் பெருமாள் கோயில் தஞ்சாவூரில் அமைந்துள்ள வைணவக்கோயிலாகும்.இக்கோயிலை மேல நரசிங்கப்பெருமாள் என்றும் அழைப்பர்.

தஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் இக்கோயிலும் ஒன்றாகும். 

தஞ்சாவூர் கும்பகோணம் சாலையில் கரந்தட்டாங்குடியை அடுத்துள்ள வெண்ணாற்றங்கரை பகுதியில் இக்கோயில் அமைந்துள்ளது.

 கோயிலுக்கான வளைவைக் கடந்து உள்ளே செல்லும்போது நுழைவாயில் உள்ளது. நுழைவாயிலை அடுத்து பலிபீடம், கொடி மரம் உள்ளன. அடுத்து கருடாழ்வார் சன்னதி உள்ளது. முன் மண்டபத்திற்கு அடுத்து கருவறை உள்ளது. கருவறையில் வீரநரசிம்மப்பெருமாள் உள்ளார். மூலவர் சன்னதியின் இடப்புறம் ரங்கநாதர், வரதராஜர், விஷ்வக்சேனர், பெரிய நம்பிகள், ஆளவந்தார், ராமானுஜர், மணவாள முனிகள் ஆகியோர் உள்ளனர்.
திருச்சுற்றில் தஞ்சைநாயகி சன்னதியும், ஆண்டாள் சன்னதியும், திருமங்கையாழ்வார் சன்னதியும் உள்ளன.
இந்த கோயில் அரண்மனை தேவஸ்தானத்தைச் சார்ந்தது.

நவநீத சேவையின்போது தஞ்சாவூரிலுள்ள நீலமேகப்பெருமாள், நரசிம்மப்பெருமாள், மணிக்குன்னப்பெருமாள், கல்யாண வெங்கடேசப்பெருமாள், மேலராஜவீதி நவநீதகிருஷ்ணன், எல்லையம்மன் தெரு ஜனார்த்தன பெருமாள், கரந்தை யாதவ கண்ணன் கோயில், கீழராஜவீதி வரதராஜபெருமாள், தெற்கு வீதி கலியுக வெங்கடேச பெருமாள், பள்ளியக்ரகாரம் கோதண்டராமபெருமாள், மானம்புச்சாவடி நவநீதகிருஷ்ணன், பிரசன்ன வெங்கடேசபெருமாள், மேலஅலங்கம் ரெங்கநாதபெருமாள், படித்துறை வெங்கடேசபெருமாள், கோட்டை பிரசன்ன வெங்கடேச பெருமாள் ஆகிய 15 கோயில்களைச் சேர்ந்த பெருமாள்கள் கலந்துகொள்கின்றனர். அந்த கோயில்களில் இந்த கோயிலும் ஒன்றாகும்.

27.1.2002இல் குடமுழுக்கு நடைபெற்றதற்கான கல்வெட்டு கோயிலில் உள்ளது.


</doc>
<doc id="321842" url="https://ta.wikipedia.org/wiki?curid=321842" title="தஞ்சாவூர் மணிகுன்றப்பெருமாள் கோயில்">
தஞ்சாவூர் மணிகுன்றப்பெருமாள் கோயில்

தஞ்சாவூர் மணிகுன்றப்பெருமாள் கோயில் தஞ்சாவூரில் அமைந்துள்ள வைணவக்கோயிலாகும்.

தஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் இக்கோயிலும் ஒன்றாகும். 

தஞ்சாவூர் கும்பகோணம் சாலையில் கரந்தட்டாங்குடியை அடுத்துள்ள வெண்ணாற்றங்கரை பகுதியில் இக்கோயில் அமைந்துள்ளது.

நுழைவாயிலைக் கடந்து உள்ளே செல்லும்போது பலிபீடம், கொடி மரம் உள்ளன. அடுத்து கருடாழ்வார் சன்னதி உள்ளது. முன் மண்டபத்தில் வலப்புறம் கருடாழ்வாரும், இடப்புறம் ஆஞ்சநேயரும் உள்ளனர். அடுத்து கருவறை உள்ளது. கருவறையில் மணிகுன்றப்பெருமாள் உள்ளார். மூலவர் சன்னதியின் இடப்புறம் விருத்தசேனம், உடையார், நம்மாழ்வார் ஆகியோர் உள்ளனர்.மூலவர் சன்னதிக்கு வலப்புறம் வெளியில் அம்புஜவல்லித்தாயார் சன்னதி உள்ளது.

நவநீத சேவையின்போது தஞ்சாவூரிலுள்ள நீலமேகப்பெருமாள், நரசிம்மப்பெருமாள், மணிக்குன்னப்பெருமாள், கல்யாண வெங்கடேசப்பெருமாள், மேலராஜவீதி நவநீதகிருஷ்ணன், எல்லையம்மன் தெரு ஜனார்த்தன பெருமாள், கரந்தை யாதவ கண்ணன் கோயில், கீழராஜவீதி வரதராஜபெருமாள், தெற்கு வீதி கலியுக வெங்கடேச பெருமாள், பள்ளியக்ரகாரம் கோதண்டராமபெருமாள், மானம்புச்சாவடி நவநீதகிருஷ்ணன், பிரசன்ன வெங்கடேசபெருமாள், மேலஅலங்கம் ரெங்கநாதபெருமாள், படித்துறை வெங்கடேசபெருமாள், கோட்டை பிரசன்ன வெங்கடேச பெருமாள் ஆகிய 15 கோயில்களைச் சேர்ந்த பெருமாள்கள் கலந்துகொள்கின்றனர். அந்த கோயில்களில் இந்த கோயிலும் ஒன்றாகும்.

16.3.2000இல் குடமுழுக்கு நடைபெற்றதற்கான கல்வெட்டு கோயிலில் உள்ளது.


</doc>
<doc id="321844" url="https://ta.wikipedia.org/wiki?curid=321844" title="தஞ்சாவூர் நீலமேகப் பெருமாள் கோயில்">
தஞ்சாவூர் நீலமேகப் பெருமாள் கோயில்

தஞ்சாவூர் நீலமேகப் பெருமாள் கோயில் தஞ்சாவூரில் அமைந்துள்ள வைணவக்கோயிலாகும்.

தஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் இக்கோயிலும் ஒன்றாகும். 

தஞ்சாவூர் கும்பகோணம் சாலையில் கரந்தட்டாங்குடியை அடுத்துள்ள வெண்ணாற்றங்கரை பகுதியில் இக்கோயில் அமைந்துள்ளது.

கோயிலுக்கான நுழைவாயில் சிறிய ராஜகோபுரத்தைக் கொண்டு அமைந்துள்ளது. நுழைவாயிலை அடுத்து பலிபீடம், கொடி மரம் உள்ளன. அடுத்து கருடன் சன்னதி உள்ளது. 
முன் மண்டபத்திற்கு அடுத்து கருவறை உள்ளது. கருவறையில் நீலமேகப்பெருமாள் உள்ளார். மூலவர் சன்னதியின் இடப்புறம் வராகப்பெருமாள், லட்சுமி நரசிம்மர், ஆண்டாள், விஷ்வக்சேனர் ஆகியோர் உள்ளனர். மூலவர் சன்னதியின் வலப்புறம் தாயார் சன்னதி உள்ளது.
திருச்சுற்றில் வலப்புறம் லட்சுமி ஹயக்ரீவர் சன்னதியும், இடப்புறம் ஆழ்வார், ஆச்சார்யார்கள் சன்னதியும் உள்ளன. இச்சன்னதியில் ஆழ்வார்கள், தேசிகன், ராமானுஜர் சன்னதிகள் தனித்தனியாக அமைந்துள்ளன.

நவநீத சேவையின்போது தஞ்சாவூரிலுள்ள நீலமேகப்பெருமாள், நரசிம்மப்பெருமாள், மணிக்குன்னப்பெருமாள், கல்யாண வெங்கடேசப்பெருமாள், மேலராஜவீதி நவநீதகிருஷ்ணன், எல்லையம்மன் தெரு ஜனார்த்தன பெருமாள், கரந்தை யாதவ கண்ணன் கோயில், கீழராஜவீதி வரதராஜபெருமாள், தெற்கு வீதி கலியுக வெங்கடேச பெருமாள், பள்ளியக்ரகாரம் கோதண்டராமபெருமாள், மானம்புச்சாவடி நவநீதகிருஷ்ணன், பிரசன்ன வெங்கடேசபெருமாள், மேலஅலங்கம் ரெங்கநாதபெருமாள், படித்துறை வெங்கடேசபெருமாள், கோட்டை பிரசன்ன வெங்கடேச பெருமாள் ஆகிய 15 கோயில்களைச் சேர்ந்த பெருமாள்கள் கலந்துகொள்கின்றனர். அந்த கோயில்களில் இந்த கோயிலும் ஒன்றாகும்.

27.11.1960 மற்றும் 1.11.2009இல் குடமுழுக்கு நடைபெற்றதற்கான கல்வெட்டுகள் கோயிலில் உள்ளன.


</doc>
<doc id="321846" url="https://ta.wikipedia.org/wiki?curid=321846" title="தஞ்சாவூர் ஆட்டுமந்தை அஞ்சல்காரத்தெரு முருகன் கோயில்">
தஞ்சாவூர் ஆட்டுமந்தை அஞ்சல்காரத்தெரு முருகன் கோயில்

தஞ்சாவூர் ஆட்டுமந்தை அஞ்சல்காரத்தெரு முருகன் கோயில் தஞ்சாவூர் நகரில் ஆட்டுமந்தை அஞ்சல்காரத் தெருவில் அமைந்துள்ளது.

இங்குள்ள மூலவர் முருகன் நின்ற நிலையில் உள்ளார்.

நுழைவாயிலைக் கடந்து உள்ளே செல்லும்போது கோயிலின் முன் மண்டபத்தில் வடப்புறம் ஐயப்பன் சன்னதியும், இடப்புறம் விஷ்ணுதுர்க்கை சன்னதியும் உள்ளன. மூலவர் சன்னதிக்கு எதிரில் மயில் உள்ளது. கருவறைக்கு வெளியே வலப்புறம் இடும்பனும், இடப்புறம் கணபதியும் உள்ளனர்.

திருச்சுற்றில் நவக்கிரக சன்னதி, பிரகதீஸ்வரர் சன்னதி, பெரிய நாயகி சன்னதி ஆகிய சன்னதிகள் உள்ளன. பிரகதீஸ்வரர் சன்னதிக்கு முன்பாக, பெரிய நாயகி சன்னதிக்கு முன்பாகவும் நந்தியும், பலிபீடமும் உள்ளன. நவக்கிரக சன்னதிக்கு சற்று முன்பாக சண்டிகேஸ்வரரும், கால பைரவரும் உள்ளனர். கருவறை கோஷ்டத்தில் பிரம்ம ஆஞ்சநேயர், பிரம்மா, தட்சிணாமூர்த்தி ஆகியோர் உள்ளனர்.

தஞ்சாவூரில் உள்ள அறுபடைவீடுகளாக மேலஅலங்கம் முருகன் கோயில் (திருப்பரங்குன்றம்), வடக்கு அலங்கம் முருகன் கோயில் (பழமுதிர்ச்சோலை), குறிச்சித் தெரு முருகன் கோயில் (திருத்தணி), ஆட்டுமந்தை அஞ்சல்காரத்தெரு முருகன் கோயில் (சுவாமிமலை), சின்ன அரிசிக்காரத் தெரு முருகன் கோயில் (பழனி), பூக்காரத்தெரு சுப்பிரமணியசுவாமி கோவில் (திருச்செந்தூர்) ஆகியவற்றைக் கூறுகின்றனர்.


</doc>
<doc id="321848" url="https://ta.wikipedia.org/wiki?curid=321848" title="மைசூர் மல்லி (நெல்)">
மைசூர் மல்லி (நெல்)

மைசூர் மல்லி கருநாடக மாநிலத்தின் பாரம்பரிய நெல் இரகமாக உள்ள இது, தமிழகத்திலும் பரவலாக சாகுபடி செய்யப்பட்டு வருகிறது. மிகவும் பிரசித்தி பெற்ற இந்நெல் வகை, மன்னர்களுக்கு உணவளிப்பதற்காகவே உற்பத்தி செய்யப்பட்ட ஒன்றாக கூறப்படுகிறது. தமிழக காவிரிக் கழிமுகப் பகுதியில் இருமடங்கு மகசூல் கொடுக்கும் மைசூர் மல்லி, நூறு ஆண்டுகளுக்கு மேலாக சேலம், மற்றும் தருமபுரி மாவட்டங்களில் விவசாயிகள் தொடர்ச்சியாக உற்பத்தி செய்துவருகின்றனர்.

மைசூர் மல்லி மிகுந்த மருத்துவ குணம் கொண்டதாகவும், சத்து மிகுந்ததாகவும் கருதப்படுகிறது. சாதம் வடித்த கஞ்சி, நோய் எதிர்ப்பு சக்தி கொண்டதாக இருப்பதால், இந்த கஞ்சியை யாரும் வீணாக்குவதில்லை. இதனுடைய பழைய சாதமான நீராகாரம் சுவையும் சத்தும் மிகுந்ததாக இருக்கிறது.

குழந்தைகளுக்கு உணவளிக்க ஏற்றதான இந்நெல் இரகம், குழந்தைகளுக்கு எளிதில் சீரணம் ஆவது இந்த இரகத்தின் சிறப்பு. நோய் எதிர்ப்பு சக்தியுடன் இருப்பதால், குழந்தைகள் ஆரோக்கியமாகவும் சுறுசுறுப்பாகவும் இருக்க உதவுவதாக கூறப்படுகிறது. மேலும் குழந்தைகளுக்கு உணவளிக்கவே பெரும்பாலான நகரவாசிகள் மைசூர் மல்லி அரிசியை விரும்பி வாங்குகிறார்கள்.

மன்னர்கள் மிகவும் விரும்பி சாப்பிட்ட நெல் இரகமாக இருந்தபோதும், சாதாரண குடிமகனும் இந்த இரகத்தை சாப்பிடும் வகையில் தமிழக உழவர்கள் உற்பத்தி செய்து வழங்கி வருவது குறிப்பிடத்தக்கது.




</doc>
<doc id="321849" url="https://ta.wikipedia.org/wiki?curid=321849" title="வில் யாழ்">
வில் யாழ்

வில் யாழ் என்பது வில் வடிவில் அமைந்த யாழ் ஆகும். இது ஏழு, ஒரே அளவான, வில் போன்று வளைக்கப்பட்ட மரக் கொம்புகளையும், மர நார்களை நாணாகவும் கொண்டு அமைக்கப்பட்டிருக்கும். மரக் கொம்பாக குமிழ மரமும் ("Gmelina asiatica"), மர நாராக மரள் மருள் ("Sansevieria roxburghiana") மரத்தின் நாரும் பயன்படுத்தப்பட்டன.

பெரும்பாணாற்றுப்படையில் வில் யாழ் பற்றிய குறிப்பு:
... இன்றீம் பாலை முனையிற் குமிழின்
புழல்கோட்டுத் தொடுத்த மரல்புரி நரம்பின்
வில்யாழ் இசைக்கும் விரலெறி குறிஞ்சிப் ...


</doc>
<doc id="321851" url="https://ta.wikipedia.org/wiki?curid=321851" title="பியூட்டிபுல் சூப்">
பியூட்டிபுல் சூப்

பியூட்டிபுல் சூப் (Beautiful soup) என்ற மென்பொருள், நாம் விரும்பும் அழகிய வடிவில், மீயுரைக் குறியிடு மொழி, எக்ஸ்எம்எல் வடிவக் கோப்புகளை, வடித்து எடுக்கப்பயன்படுகிறது. எனவே, இதனை, அழகுவடிச் சாறு எனலாம். இம்மென்பொருள் எம்.ஐ.டீ. உரிமத்துடன் உள்ளது. எம்.ஐ.டீ. என்பது மாசாச்சூசெட்சு தொழில்நுட்பக் கழகம் என்பதைக் குறிக்கிறது. பைத்தானின் நூலகக்கூறகங்களில்(Library modules) ஒன்றான, 'பியூட்டிபுல் சூப்' (Beautiful Soup - அழகுவடிச் சாறு!), இணையப்பக்கக் கோப்புகளில் (HTML, XML) இருந்து, தரவுகளைத் தேவைக்கேற்றவாறு பிரித்தெடுக்கப் பயன்படுகிறது. பைத்தானின் இரு பெரும் பதிப்புகளுக்கும்(பைத்தான்2.0~, 3.0~) இது செயற்படும் வகையில் அமைந்துள்ளது.

உங்களின் சொற்பிரிப்பியுடன் (parser), இக்கூறகநிரல் இணைந்து, இணையப்பக்கத் தரவுகளினுள், தேவைக்கேற்றபடி உட்செல்லவோ(navigating), தேடவோ, மாற்றவோ இயலும். இந்த அழகுவடிச் சாறின் திறனால், நிரலர்களின் நாட்கணக்கான அல்லது மணிகணக்கான, நிரல் எழுதும் நேரம் வெகுவாகக் குறைகிறது.

கீழேகூறப்படுகின்ற விளக்கவுரைகள், அழகுவடிச்சாறின் (Beautiful Soup4) நான்காம் பதிப்புக்குரியதாகும். அதிலும் முக்கியமான உட்கூறுகள் மட்டுமே விளக்கப்படுகின்றன. பொதுவாக இந்த உட்கூறுகளை, செயற்கூறுகள் (functions) என்கிறோம். ஒவ்வொரு செயற்கூறும், வெவ்வேறு விதமாக செயற்படும் இயல்புடையவை ஆகும். அவ்வேறுபாடுகளை அறிந்தால், நமது தரவுப் பிரித்தெடுக்கும் நோக்கம் எளிதாகும். இந்நோக்கத்தில் ஏதேனும் இடர்வரின், அதற்குரிய தீர்வுகளும் விளக்கப்படுகின்றன. 
பைத்தானின் இருவகைப் பதிப்புகளிலும் (பைத்தான் 2.7, பைத்தான் 3.2), இச்செயற்கூறுகள், எந்த வேறுபாடும் இல்லாமல், ஒரே விதமாகவே செயற்படும் சிறப்பியல்பைப் பெற்றிருக்கின்றன.

இந்த எடுத்துக்காட்டு நிரலாக்கம், ஒரு தமிழ்விக்கியின் பகுப்பில் உள்ள கட்டுரைத்தலைப்புகளை, இணையத்தரவு வடித்தல் (web scrape) எடுத்துதவப்பயன்படுகிறது.

இதன் முந்தையப் பதிப்பான 'அழகுவடிச் சாறு 3', இனி இற்றையாகாது(updation). எனவே, இனி bs4 பதிப்பைப் பயன்படுத்தவும். bs3 எதிர் bs4 வேறுபாடுகளை, இப்பக்கத்தில் அறிந்து கொள்ளலாம்.

பின்வரும் மொழிகளில், இந்த ஆவணத்தின் மொழிபெயர்ப்புகளைக் காணலாம்.

இதன் பயன்பாட்டில் ஏதேனும் ஐயங்கள் தோன்றினாலோ, இடர்கள் இருந்தாலோ, இந்த கூகுள் குழுமத்தில் தெரிவித்து உதவிகளைப் பெறலாம். உங்களது இடர் சொற்பிரிப்பியுடன் இருந்தால், இடர் ஏற்படும் செயற்கூற்றின், கண்டறிதலின் விளைவைத் தவறாமல் குறிப்பிடவும்.




</doc>
<doc id="321853" url="https://ta.wikipedia.org/wiki?curid=321853" title="சு. நரேந்திரன்">
சு. நரேந்திரன்

சு. நரேந்திரன் தஞ்சாவூரைச் சேர்ந்த மருத்துவர் ஆவார். 

அரசு மருத்துவக்கல்லூரியில் பணியாற்றி பணி நிறைவு பெற்ற இவர் பல ஆண்டுகளாக அறிவியல்தமிழுக்கு அரும் பணியாற்றிவருகிறார். மிகச்சிறந்த தமிழறிஞராகவும், மொழிபெயர்ப்பாளராகவும் உள்ளார்.

தமிழில் அறிவியலை மக்களுக்குக் கொண்டு செல்லும் நோக்கில் அறிவியல் கட்டுரைகளையும், நூல்களையும் எழுதியுள்ளார். 

சிறந்த நூல் விருது (தமிழக அரசு, 1986), அறிவியல் பரப்புதல் விருது (மத்திய அரசு), இயற்றமிழுக்காக கலைமாமணி விருது (தமிழ்நாடு அரசு, 2010) உள்ளிட்ட 37க்கும் மேற்பட்ட விருதுகளை இவருக்கு பல்கலைக்கழகங்களும், சேவை அமைப்புகளும் வழங்கியுள்ளன. 
கீழ்க்கண்ட நூல்கள் உள்ளிட்ட 30க்கும் மேற்பட்ட நூல்களை இவர் எழுதியுள்ளார்.


</doc>
<doc id="321855" url="https://ta.wikipedia.org/wiki?curid=321855" title="வத்தல் மலை">
வத்தல் மலை

வத்ததல் மலை என்பது தமிழ்நாட்டின் தருமபுரி மாவட்டத்தில் உள்ள ஒரு மலையாகும். கடல் மட்டத்திலிருந்து சுமார் 3000 அடி உயரத்தில் உள்ள இம்மலை தர்மபுரி நகரில் இருந்து 25 கிலோ மீட்டர் தொலைவில் இருக்கிறது. இம்மலையில் சின்னாங்காடு, பால்சிலம்பு, பெரியூர், ஒன்றிக்காடு, கொட்லாங்காடு, மண்ணாங்குழி, குழியனூர்-பெரியூர், நாயக்கனூர் உள்ளிட்ட கிராமங்களில் 5000 ஆயிரத்துக்கு மேற்பட்ட பழங்குடி மக்கள் வசிக்கின்றனர். பல ஆண்டுகளாக இந்த மலைக்குச் செல்ல சாலைவசதி இல்லாத நிலை இருந்த‍து. 2013 ஆம் ஆண்டு இந்த மலைக்கு பூமரத்தூர் அடிவாரத்தில் இருந்து ஏழு கிலோமீட்டர் தொலைவுக்கு 15 கொண்டை ஊசி வளைவுகளுடன் மலைப்பாதை அமைக்கப்பட்டது.

இம்மக்களின் முதன்மைத் தொழில் வேளாண்மை மற்றும் கால்நடை வளர்ப்பு ஆகும். இம்மலை விவசாயிகள் பாரம்பரியமாக தினை, கேழ்வரகு, சாமை, போன்ற சிறுதானியங்களையும், கடுகு, அவரை போன்ற பயிர்களையும் சாகுபடி செய்துவருகின்றனர். வத்தல் மலையின் தட்பவெட்பமானது ஆண்டின் பெரும்பகுதி நாட்களில் குளிர்ந்த காலநிலை நிலவும் என்பதால், இந்த மலைப்பகுதி காபி சாகுபடிக்கு ஏற்றதாக உள்ளது. இதனால் இம்மலை மக்களை மாவட்ட நிர்வாகம் காபி சாகுபடியில் ஈடுபட அறிவுருத்தியது. இதன்படி 2011 ஆம் ஆண்டு மலைவாழ் மக்கள் பொருளாதார மேம்பாட்டு திட்டத்தின் கீழ் ரூ 15 இலட்சம் ஒதுக்கீடு செய்து, அத்திட்டத்திபடி விவசாயிகளின் 100 ஏக்கர் பரப்பளவுள்ள நிலத்தில் காபி செடி நடவு செய்யப்பட்டது. இந்தப் பரப்பளவு வளர்ந்து 2018 ஆண்டு காலக்கட்டத்தில் 250 ஏக்கர் பரப்பளவில் காபி பயிரிடப்படுகிறது. இந்த காபி பயிரில் ஊடுபயிராக ஆரஞ்சு, மிளகு, சில்வர் ஓக் போன்றவற்றையும் நட்டு வளர்த்து வருகின்றனர்.


</doc>
<doc id="321856" url="https://ta.wikipedia.org/wiki?curid=321856" title="உறையூர் சுருட்டு">
உறையூர் சுருட்டு

உறையூர் சுருட்டு திருச்சி மாவட்டம் திருச்சி அருகேயுள்ள உறையூர் சுருட்டு தயாரிப்பிற்கு புகழ் பெற்ற இடமாகும்.

நெல்லைப்போல புகையிலையை நடவு செய்தபின் தொடர்ந்து கவனித்துவரவேண்டும். அறுவடையின்போது ஒன்றோடொன்று இணையாமல் பார்த்துக்கொள்ளவேண்டும். அறுவடை செய்தபின் புகையிலையை காயவைப்பர். மூன்று நாள் கழித்து அதனைப் பார்க்கும்போது நிறம் மாறியிருக்கும். பின்னர் இவை கிடங்கில் பாதுகாக்கப்படும். அத்துடன் தேவையான அளவு பனை வெல்லத்தைக் கலந்து சுருட்டு தயாரிக்கப்படுகிறது. நான்கு மாதங்களுக்கு அதனுடைய தன்மை மாறாமல் இருக்க மூன்று நாளுக்கொரு முறை இடம் மாற்றி வைக்கப்படுகிறது. சிறியது முதல் மூன்றரை அங்குலம் வரை அளவில் தயாரிக்கப்படுகிறது. 

பல்வேறு நாடுகளுக்கு சுருட்டு இங்கிருந்து ஏற்றுமதி செய்யப்படுகிறது. பிரிட்டன் பிரதமர் வின்ஸ்டன் சர்ச்சில் குடித்த சுருட்டு இங்கிருந்து அனுப்பப்பட்ட பெருமையை உடையது.

இவ்வாறே மணப்பாறை முறுக்கு, காங்கேயம் காளை, திண்டுக்கல் பூட்டு போன்றவை ஊரின் பெயரால் சிறப்பினைக் கொண்டுள்ளன.


</doc>
<doc id="321860" url="https://ta.wikipedia.org/wiki?curid=321860" title="பேரி யாழ்">
பேரி யாழ்

பேரி யாழ் என்பது பழைமையான யாழ் ஆகும். இது சிலப்பதிகார காலத்திற்கு முன் தமிழ்நாட்டின் பயன்படுத்தப்பட்டது.

மலைபடுகடாம் குறிப்பிடும் பேரி யாழ் பற்றிய குறிப்பு:
மடந்தை மாண்ட நுடங்கெழில் ஆகத்து
அடங்குமயிர் ஒழுகிய அவ்வாய் கடுப்ப
அகடுசேர்பு பொருந்தி அளவினில் திரியாது
கவடுபடக் கவைஇய சென்றுவாங் குந்தி
நுணங்கர நுவறிய நுண்ணீர் மாமைக்
களங்கனி யன்ன கதழ்ந்துகிளர் உருவின்
வணர்ந்தேந்து மருப்பின் வள்ளுயிர்ப் பேரியாழ்


</doc>
<doc id="321861" url="https://ta.wikipedia.org/wiki?curid=321861" title="தஞ்சாவூர் மேல அலங்கம் சுப்பிரமணியர் கோயில்">
தஞ்சாவூர் மேல அலங்கம் சுப்பிரமணியர் கோயில்

தஞ்சாவூர் மேல அலங்கம் சுப்பிரமணியர் கோயில் தஞ்சாவூர் நகரில் மேல அலங்கம் பகுதியின் வட புறத்தில் அமைந்துள்ளது.

இங்குள்ள மூலவர் முருகன் வள்ளி தெய்வானையுடன் நின்ற நிலையில்உள்ளார்.

கோயிலில் மூன்று நிலை ராஜகோபுரம் உள்ளது. பலிபீடம், கொடி மரம், மயில் ஆகியவை அடுத்து கருவறை உள்ளது.திருச்சுற்றில் விசுவநாதர், விசாலாட்சி, நவக்கிரக சன்னதிகள் உள்ளன.

கி.பி.1757ஆம் ஆண்டைச் சேர்ந்த, மராட்டிய மன்னர் பிரதாப சிம்மர் காலத்திய, செப்பேடு இக்கோயிலில் உள்ளது.

தஞ்சாவூரில் உள்ள அறுபடைவீடுகளாக மேலஅலங்கம் முருகன் கோயில் (திருப்பரங்குன்றம்), வடக்கு அலங்கம் முருகன் கோயில் (பழமுதிர்ச்சோலை), குறிச்சித் தெரு முருகன் கோயில் (திருத்தணி), ஆட்டுமந்தை அஞ்சல்காரத்தெரு முருகன் கோயில் (சுவாமிமலை), சின்ன அரிசிக்காரத் தெரு முருகன் கோயில் (பழனி), பூக்காரத்தெரு சுப்பிரமணியசுவாமி கோவில் (திருச்செந்தூர்) ஆகியவற்றைக் கூறுகின்றனர்.


</doc>
<doc id="321863" url="https://ta.wikipedia.org/wiki?curid=321863" title="மகர யாழ்">
மகர யாழ்

மகர யாழ் அல்லது மகர வீணை என்பது பண்டைய யாழ் ஆகும். இது யவனபுரம் எனப்படும் கிரேக்க நாட்டில் இருந்து தமிழ்நாட்டிற்குக் கொண்டு வரப்பட்டதாகக் கருதப்படுகின்றது.

மணிமேகலையில் மகர யாழ் பற்றிய குறிப்பு:
தகரக் குழலாள் தன்னொடு மயங்கி
மகர யாழின் வான்கோடு தழீஇ
வட்டிகைச் செய்தியின் வரைந்த பாவையின்
எட்டி குமரன் இருந்தோன் றன்னை


</doc>
<doc id="321866" url="https://ta.wikipedia.org/wiki?curid=321866" title="சூரக்கோட்டை பரமநாத அய்யனார் கோயில்">
சூரக்கோட்டை பரமநாத அய்யனார் கோயில்

சூரக்கோட்டை பரமநாத அய்யனார் கோயில் தஞ்சாவூர் மாவட்டத்தில் தஞ்சாவூர் அருகே அமைந்துள்ள அய்யனார் கோயில்களில் ஒன்றாகும்.

இக்கோயில் தஞ்சாவூருக்குத் தென்கிழக்கே 8 கிமீ தொலைவில் அமைந்துள்ளது.

தமிழ்நாட்டில் கிராமப்புறக் காவல் தெய்வங்களாக அந்ந்த ஊரில் எல்லையில் யானையையும், குதிரையையும், மதுரைவீரனையும் கொண்டு அய்யனார் கோயிலும், பிடாரியம்மன் கோயிலும், விநாயகர் கோயிலும் காணப்படுவதுண்டு. இங்குள்ள மூலவர் பரமநாத அய்யனார், பூரணை புஷ்கலையுடன் ஒரு காலை மடக்கியபடி அமர்ந்த நிலையில் உள்ளார்.

மதுரை வீரன், பொம்மி மற்றும் வெள்ளையம்மாளுடன் சன்னதியில் எழுந்தருளியுள்ளார். இக்கோயிலில் முனீசுவரன், பேச்சியம்மன், நாகப்பன் முதலியோர் சன்னதிகள் உள்ளன. கன்னிமூலையில் மங்கள விநாயகரும் உள்ளனர்.



</doc>
<doc id="321868" url="https://ta.wikipedia.org/wiki?curid=321868" title="செங்கோட்டி யாழ்">
செங்கோட்டி யாழ்

செங்கோட்டி யாழ் என்பது பண்டைய தமிழர் யாழ்க் கருவி ஆகும். இது சீறி யாழுடன் நெருங்கிய தொடர்பு கொண்டிருந்தாலும், அவை இரண்டும் வெற்வேறானவை எனக் கருதப்படுகின்றன. இந்த யாழ் பற்றிய குறிப்புக்கள் சிலம்பதிகாரம், மணிமேகலை, சீவக சிந்தாமணி ஆகியவற்றில் குறிப்பிடப்பட்டுள்ளன.


</doc>
<doc id="321869" url="https://ta.wikipedia.org/wiki?curid=321869" title="சீறி யாழ்">
சீறி யாழ்

சீறி யாழ் என்பது பண்டைய தமிழர் யாழ்க் கருவி ஆகும். இது செங்கோட்டி யாழுடன் நெருங்கிய தொடர்பு கொண்டிருந்தாலும், அவை இரண்டும் வெற்வேறானவை எனக் கருதப்படுகின்றன. சீறி யாழில் உள்ள போர்வைத்தோல் செங்கோட்டி யாழில் இல்லை. இந்த யாழ் பற்றிய குறிப்புக்கள் சங்க இலக்கியங்களில் குறிப்பிடப்பட்டுள்ளன.


</doc>
<doc id="321870" url="https://ta.wikipedia.org/wiki?curid=321870" title="சகோட யாழ்">
சகோட யாழ்

சகோட யாழ் என்பது பண்டைய தமிழர் யாழ்க் கருவி ஆகும். அதற்கு பதினான்கு தந்திகள் உள்ளன. இந்த யாழ் பற்றிய குறிப்புக்கள் சிலப்பதிகாரம், மணிமேகலை, சீவக சிந்தாமணி ஆகியவற்றில் குறிப்பிடப்பட்டுள்ளன. இக்கருவியின் உயரம் சுமார் 3.5 அடிகள் என்று கருதப்படுகின்றது.


</doc>
<doc id="321871" url="https://ta.wikipedia.org/wiki?curid=321871" title="குழியடிச்சான் (நெல்)">
குழியடிச்சான் (நெல்)

குழியடிச்சான் அல்லது குழி வெடித்தான் ("Kuzhiyadichan") ﻿பாரம்பரிய நெல் வகைகளில் வறட்சிக்கு அஞ்சாத இரகமாக அறியப்பட்ட இது, கடும் வறட்சியையும் தாங்கி வளர்ந்து மகசூல் தரக்கூடிய நெல் இரகமாகும். மழை, மற்றும் ஆழ்குழாய் கிணற்றை நம்பி சாகுபடி செய்தும், மற்றும் தண்ணீர் இன்றியும் வறட்சியைத் தாங்கி வளர்ந்து மகசூல் தரும் நெல் இரகமாகும். ஐப்பசி மாதத்தில் (அக்டோபர்) நேரடி விதைப்புக்கு ஏற்ற நெல் வகையான இது, பயிர் நன்கு வளர்ந்து தை (சனவரி) மாதம் அறுவடைக்கு வந்துவிடக்கூடியது. முளைப்புக்கு பின்னர் ஒரு மழையில் அறுவடைக்கு வரும் திறன்கொண்டது.

குழிநீரைக் கொண்டு துளிர்விட்டுத் தூர் (நெற்கதிர்) வெடிப்பதால், இந்நேல்லுக்கு, குளிகுளிச்சான் என்றொரு பெயரும் உண்டு. 110 நாட்களில் அறுவடைக்கு தயாராகக்கூடிய இந்நெல் இரகம், நான்கடி உயரம்வரை வளரும். பொன் நிறமான இந்த நெல் வகை, சிகப்பு அரிசியுடனான, மோட்டா (தடித்த) அரிசி முட்டை வடிவத்தில் இருக்கும்.

இவ்வகை நெல்லை, நடவு செய்யும் முன்பாக தொழு உரம், பசுந்தாள் உரச்செடிகளான காவாலை, தக்கைப் பூண்டு ("Sesbania"), சஸ்பேனியா, டேஞ்சா போன்றவற்றை நிலத்தில் இட்டு உழவு செய்யலாம். இவ்வாறு செய்தால் நிலத்தின் மண்வளம் கூடுவத நுண்ணுயிர்கள் பெருகி, ஏற்கெனவே, உள்ள ரசாயன தாக்கத்தை மாற்ற முடியும். இயற்கைச் சீற்றங்களைத் தாங்கி வளரும் இயல்புடைய இது, சாயும் தன்மையற்றது. விதை யாகவும், மற்றும் அரிசியாகவும் விற்பனை ஏற்ற இந்த நெல் ஏக்கருக்கு குறைந்தது 20 மூட்டைவரை மகசூல் கிடைக்ககூடியதாகும்.




</doc>
<doc id="321873" url="https://ta.wikipedia.org/wiki?curid=321873" title="அக்ரைலேட்டு">
அக்ரைலேட்டு

அக்ரைலேட்டுகள் "(Acrylates)" என்பவை அக்ரைலிக் அமிலத்தினுடைய உப்புகள், எசுத்தர்கள், இணை காரங்கள் மற்றும் அவற்றின் வழிப்பொருட்கள் ஆகும். அக்ரைலிக் அமிலம் 2-புரோப்பனாயிக் அமிலம் என்றும் அறியப்படுவதால் அக்ரைலேட்டுகள் புரோப்பேனோயேட்டுகள் என்றும் அழைக்கப்படுகின்றன. அக்ரைலெட்டு அயனி CH2=CHCOO−. என்ற மூலக்கூற்று வாய்ப்பாட்டால் குறிக்கப்படுகிறது. அக்ரைலேட்டுகளில் நேரடியாக கார்பனைல் கார்பனுடன் இரண்டு கார்பன் அணுக்கள் இரட்டைப் பிணைப்புகளால் இணைந்த வினைல் தொகுதிகளைக் கொண்டுள்ளன. 

அக்ரைலேட்டுகளும் மெத்தக்ரைலேட்டுகளும் பலபடிநெகிழிகளில் பொதுவான ஒற்றைப் படிகளாகும். மெத்தக்ரைலிக் அமிலத்தின் உப்புகளும் எசுத்தர்களும் மெத்தக்ரைலேட்டுகள் எனப்படுகின்றன. அக்ரைலேட்டு பலபடிகளை உருவாக்குவதில் இவை முக்கியப்பங்கு வகிக்கின்றன. இரட்டைப் பிணைப்புகள் உயர் வினைத்திறன் கொண்டவை என்பதால் அக்ரைலேட்டுகள் எளிதில் பலபடியாகின்றன.
சமீபத்தில், அக்ரைலேட்டு-சார்பு பன்முக சில்படிம சில்செசுகியுவாக்சைம்களின் கரிம-கனிம கலப்பு மீநுண் கட்டுருப்புத் தொகுதிகள் எஇமையாகத் தயாரிக்கப்பட்டு அவற்ரின் தூய்மையான நிலையில் பிரிக்கப்பட்டன. கலப்பு பலபடி மீநுண் தொகுப்புகள் தயாரிப்பதற்கு இவை மிகப்பயனுள்ள ஒற்றைப் படிகளாகும் .

அக்ரைலிக் அமிலத்துடன் தொடர்புடைய ஆல்ககாலை ஒரு வினையூக்கியின் முன்னிலையில் வினைபுரியச் செய்து அக்ரைலேட்டு தயாரிக்கப்படுகிறது. மெத்தனால் எத்தனால் போன்ற கீழ்நிலை ஆல்ககால்களுடன் 100-120 ° செல்சியசு வெப்பநிலையில் வினைபுரியும் பொழுது பலபடித்தான் வினையூக்கிகள் (நேர் மின்னயனி மாற்றிகள்) பயன்படுத்தப்படுகின்றன. என்– பியூட்டனால்,2-எத்தில்யெக்சனால் போன்ற உயர் ஆல்ககால்கள் வினைபுரியும் பொழுது ஒருபடித்தான நிலையில் கந்தக அமிலம் வினையூக்கியாகச் செயல்படுகிறது. உயர் ஆல்ககால்களின் அக்ரைலேட்டுகளையும், கீழ்நிலை எசுத்தர்களை தைட்டானியம் ஆல்ககாலேட்டுகள் அல்லது கரிம வெள்ளீயச் சேர்மங்கள் (உதாரணம்:டைபியூட்டைல்வெள்ளீயம் டைலாரேட்டு) வினையூக்கியைப் பயன்படுத்தி உருமாற்ற எசுத்தராக்கல் வினை மூலமாக தயாரிக்க முடியும் . 

முன்னுயிரிகள் போன்ற ஓரணு இரைவிழுங்கிகளிடமிருந்து பாதுகாத்துக் கொள்ள கடல்மிதவைத் தாவரங்கள் இதைப் பயன்படுத்த அறிவுறுத்தப்பட்டுள்ளது. தாக்கப்படும் பொழுது இவற்றில் டைமெத்தில்சல்போனியோபுரோப்பியோனேட்டு லையேசு உடைந்து டைமெத்தில்சல்போனியோபுரோப்பியோனேட்டு மற்றும் அக்ரைலேட்டு சேர்மங்களாக மாறுகிறது. 


</doc>
<doc id="321877" url="https://ta.wikipedia.org/wiki?curid=321877" title="பட்டறைப் பெரும்புதூர் தொல்லியற் களம்">
பட்டறைப் பெரும்புதூர் தொல்லியற் களம்

பட்டறைப் பெரும்புதூர் தொல்லியற் களம் என்பது திருவள்ளூரில் இருந்து திருத்தணி செல்லும் சாலையில் 12 கிலோ மீட்டர் தொலைவில் உள்ளது.

பட்டறைப் பெரும்புதூரில் நடந்த
அகழ்வாராய்ச்சியில் 30 ஆயிரம் ஆண்டுகளுக்கு முன்பே இப்பகுதியில் மனிதர்கள் வாழ்ந்ததற்கான தடயங்கள் கிடைத்துள்ளன. மேலும், உலகம் முழுக்க தமிழர்கள் கொண்டிருந்த வணிகத் தொடர்புகளுக்கான சான்றுகளும் தமிழர்கள் வணிகச் சிறப்பை பறை சாற்றுகின்றன.
கொற்றலை ஆற்றுப் படுகையிலிருந்து சிறிது தூரத்தில் பட்டறைப் பெரும்புதூரில் உள்ள ஆனைமேடு, நத்தமேடு, இருளந்தோப்பு ஆகிய இடங்களில் மொத்தம் 12 ஆய்வுக் குழிகள் தோண்டப்பட்டு இந்த ஆய்வு மேற்கொள்ளப்பட்டது.

தமிழ்நாட்டில் கிடைத்துள்ளவற்றிலேயே மிக அரிதாக கற்காலத்தைச் சேர்ந்த பொருட்களும் இந்த அகழ்வாய்வில் கிடைத்துள்ளன.அதன் அடிப்படையில் பார்த்தால் இப்பகுதியில் 30 ஆயிரம் ஆண்டுகளாக தொடர்ச்சியாக மனித இனம் வாழ்ந்து வருவதற்கான சாத்தியக்கூறுகள் இருப்பதாக அகழ்வாராய்ச்சியாளர்கள் கருதுகின்றனர்.
பழங்கற்காலத்தைச் சேர்ந்த இரு பக்க முனையுடைய கத்தி, புதிய கற்காலத்தைச் சேர்ந்த கோடாரிகள், சாம்பல் நிற மண்பாண்ட ஓடு, ரோமானிய மட்பாண்ட வகையான ரௌலட் மட்பாண்ட ஓடு, 23 உறைகளைக் கொண்ட உறை கிணறு,செப்புப் பொருட்கள், கல் மணிகள், யானைத் தந்தத்தால் ஆண ஆபரணம், தமிழ் பிரம்மி எழுத்துக் கொண்ட பானை ஓடுகள், கூம்பு வடிவ ஜாடிகள் ஆகியவை இங்கே கிடைத்திருக்கின்றன.

ரோமானிய மட்பாண்ட வகைகள் கிடைத்திருப்பதால் சங்ககாலத்தில் இந்த இடம் ரோமானியர்களுடன் வர்த்தகம் மேற்கொண்டிருக்கக்கூடிய ஒரு வர்த்தக மையமாக இருந்திருக்கக்கூடும் என அகழ்வாராய்ச்சியாளர்கள் கருதுகின்றனர்.


</doc>
<doc id="321878" url="https://ta.wikipedia.org/wiki?curid=321878" title="வல்லம் மாதவயோக நரசிம்மப்பெருமாள் கோயில்">
வல்லம் மாதவயோக நரசிம்மப்பெருமாள் கோயில்

வல்லம் மாதவயோக நரசிம்மப்பெருமாள் கோயில் தஞ்சாவூர் அருகே உள்ள வல்லம் பகுதியில் உள்ள வைணவக்கோயிலாகும்.

தஞ்சாவூர்-திருச்சி நெடுஞ்சாலையில் தஞ்சாவூரிலிருந்து கிழக்கே உள்ள வல்லம் என்ற இடத்தில் உள்ளது. இக்கோயிலுக்கு அருகில் வஜ்ஜிரேசுவரர் கோயில் என்ற சிவன் கோயில் உள்ளது.

விக்கிரம சோழ மன்னர் காலத்தில் அமைக்கப்பட்டதால் விக்கிரம சோழ விண்ணகரம் என்ற பெயர் பெற்றதாகக் கல்வெட்டுச் செய்திகள் கூறுகின்றன. நரசிம்மர் சன்னதியின் சிறப்பின் காரணமாக இக்கோயில் மாதவயோக நரசிம்மப்பெருமாள் கோயில் என்றழைக்கப்படுகிறது. கோயிலின் நுழைவாயிலுக்கு முன்பாக கோயில் வளைவு உள்ளது. மூலவர் சன்னதி விமானம் சற்று பெரிய அளவில் உள்ளது. திருச்சுற்றில் கொடி மரம், பலிபீடம் ஆகியவை உள்ளன. அவை மாதவப் பெருமாள் சன்னதியை நோக்கிய நிலையில் காணப்படுகின்றன.

 மாதவப்பெருமாள், ஸ்ரீதேவி, பூதேவியுடன் கிழக்கு நோக்கிய நிலையில் அமர்ந்த கோலத்தில் உள்ளார். அமர்ந்த கோலத்தில் யோக நரசிம்மர் உள்ளார். திருச்சுற்றில் ஆழ்வார் சன்னதிகளும், ஆண்டாள் சன்னதியும் உள்ளன. கோயிலுக்குக் கிழக்கே கௌதம தீர்த்தம் உள்ளது. திருச்சுற்றில் ராகு, கேது சன்னதி, சக்கர கணபதி மற்றும் நர்த்தன கணபதி சன்னதி, ஆஞ்சநேயர் சன்னதி, ராமர், சீதை, லட்சுமணர் சன்னதி, அய்யப்பன் சன்னதி, வாகுளாதேவி தாயார் சன்னதிகளும் காணப்படுகின்றன.ஆழ்வார் சன்னதியில் தேசிகன், நம்மாழ்வார், ராமானுஜர், திருமங்கையாழ்வார் உள்ளனர்.


</doc>
<doc id="321881" url="https://ta.wikipedia.org/wiki?curid=321881" title="குடுமியான்மலை இசைக் கல்வெட்டு">
குடுமியான்மலை இசைக் கல்வெட்டு

குடுமியான்மலை இசைக் கல்வெட்டு என்பது, தமிழ் நாட்டின், புதுக்கோட்டை மாவட்டத்தில் உள்ள குடுமியான்மலை என்னும் இடத்தில் காணப்படும் இசைத் தகவல்களைக் கொண்ட ஒரு கல்வெட்டு ஆகும். குடுமியான்மலை புதுக்கோட்டை நகரில் இருந்து 20 கிமீ தொலைவில் உள்ள ஒரு சிற்றூர். இவ்வூரில் உள்ள சிகாநாதசுவாமி கோயிலிலேயே மேற்படி கல்வெட்டுக் காணப்படுகிறது. இங்குள்ள பாறைச் சரிவு ஒன்றில், 13 அடி x 14 அடி இடப்பகுதியில் இக்கல்வெட்டுப் பொறிக்கப்பட்டுள்ளது. தேவநாகரி எழுத்துக்களில் பொறிக்கப்பட்டுள்ள இக்கல்வெட்டின் இறுதியில் சில தமிழ்ச் சொற்களும் உள்ளன. இது 1904ம் ஆண்டில் கண்டுபிடிக்கப்பட்டது. எனினும், இசை தொடர்பான இதன் முக்கியத்துவம் ஏறத்தாழ 27 ஆண்டுகளுக்குப் பின்பே உணரப்பட்டது. 1931ல் டி. என். இராமச்சந்திரன் என்பார் இதன் இசைசார்ந்த சிறப்புக் குறித்து அறிஞர்களின் கவனத்துக்குக் கொண்டுவந்தார்.

இக்கல்வெட்டு பல்லவ அரசனான முதலாம் மகேந்திரவர்மன் காலத்தைச் சேர்ந்தது எனக் கருதப்படுகிறது. இம்மன்னன், ஏழாம் நூற்றாண்டைச் சேர்ந்தவன். தமிழிசை தனது அடையாளத்தை இழப்பதற்குக் காரணமானது எனச் சில தமிழிசை அறிஞர்கள் கருதும் 13ம் நூற்றாண்டு இசை நூலான சாரங்கதேவரின் சங்கீத இரத்தினாகாரத்துக்கு முற்பட்டது என்பதால், தமிழிசை குறித்த ஆய்வுகளில் இக்கல்வெட்டு மிகவும் முக்கியத்துவம் பெறுகிறது.

இந்தக் கல்வெட்டு 38 கிடையாக அமைந்த இசைக் குறியீடுகளைக் கொண்ட வரிகளைக் கொண்டது. இடமிருந்து வலமாக வாசிக்கப்படக்கூடிய ஒவ்வொரு வரியிலும் 64 எழுத்துக்கள் உள்ளன. இந்த எழுத்துக்கள் 16 குழுக்களாக அமையும் வகையில் ஒவ்வொரு நான்கு எழுத்துக்களுக்கும் அடுத்து ஒரு சிறு இடைவெளி விடப்பட்டுள்ளது. இக்கல்வெட்டு வரிகள் கிடைக் கோடுகளால் 7 பெரும் பிரிவுகளாகப் பிரிக்கப்பட்டுள்ளது. ஒவ்வொரு பிரிவிலும் நான்கு முதல் ஏழு வரையான வரிகள் காணப்படுகின்றன. ஒவ்வொரு பிரிவினதும் தலைப்பு குறியீடுகளின் இடப்பக்க நிரல் ஒன்றில் காட்டப்பட்டுள்ளது. இந்த நிரலின் மேற்பகுதியில், சிவனுக்கு வணக்கம் செலுத்தும் சிறிய பகுதி உள்ளது. அடிப்பக்கத்தில் சமசுக்கிருதத்தில் ஒன்றும் தமிழில் ஒன்றுமாக இரண்டு குறிப்புக்கள் உள்ளன.

மேற்குறிக்கப்பட்ட தலைப்புக்கள் அவ்வப் பிரிவுகளில் காட்டப்பட்டுள்ள இசைக் குறியீடுகளைனால் குறிக்கப்படும் இராகத்தின் பெயர்கள் ஆகும். கல்வெட்டில் தரப்பட்டுள்ள ஏழு இராகங்களினதும் பெயர்கள் பின்வருமாறு:

இக்கல்வெட்டில் தரப்பட்டுள்ள இசைக் குறியீடுகளுக்கு 34 வெவ்வேறு எழுத்துக்கள் பயன்படுத்தப்பட்டுள்ளன. இவற்றுள் ஏழு சுரங்களைக் குறிக்கும் ச், ர், க் (G), ம், ப், த், ந் என்னும் மெய்களுடன் அ, இ, உ, எ ஆகிய உயிர்கள் சேரும்போது வருகின்ற 28 எழுத்துக்களும், புறம்பாக அ, உ, எ, க (K), கு (K), கெ (K) ஆகிய எழுத்துக்களும் உள்ளன. இந்த 34 எழுத்துக்களும் வருமாறு:

இக்குறியீடுகள் எதைக் குறிக்கின்றன என்பது குறித்துப் பலரும் பல்வேறு வகையான கருத்துக்களை முன்வைத்துள்ளனர். எனினும், தெளிவான முடிவு எதுவும் எட்டப்படவில்லை. 

முதன் முதலில் 1914ல் இந்தக் கல்வெட்டை வாசித்து வெளியிட்டவர் பி. ஆர். பாண்டார்க்கர். இவர், இக்கல்வெட்டு இந்திய இசைக் குறியீடுகளுடன் கூடிய மிகப் பழைய மூலங்களில் ஒன்று என்ற அளவில் இதன் முக்கியத்துவத்தை அறிந்திருந்தார் எனினும், இதிலுள்ள வழமைக்கு மாறான அம்சங்கள் சிலவற்றை அவரால் விளக்க முடியவில்லை. இவருக்குப் பின்னர் சி. மீனாட்சி (1938), விபுலானந்த அடிகள் (1947), ஆர். சத்தியநாராயணன் (1957), பி. சாம்பமூர்த்தி (1959), வி. பிரேமலதா (1959), ஜே. ஆர். மார் (1972), எஸ். சீதா (1979), டி. ஆர். விட்டசு (1979), கௌரி குப்புசாமி (1984), என். அரிகரன் (1984) ஆகியோரும் குடுமியான்மலைக் கல்வெட்டுக்குறித்துத் தமது கருத்துக்களை முன்வைத்துள்ளனர். முதலில் இக்கல்வெட்டுப் பற்றிய விரிவான ஆய்வொன்றை நிகழ்த்தியவர் விபுலானந்த அடிகள். இவரது யாழ் நூலில், இது குறித்த விரிவான விளக்கங்களையும் தமது கருத்துக்களையும் அவர் முன்வைக்கிறார். டி. ஆர். விட்டசு மேலும் விரிவாகப் புதிய கண்ணோட்டத்தில் ஆராய்ந்து கருத்துக்களை வெளியிட்டுள்ளதுடன், கல்வெட்டில் காணப்படும் குறியீடுகளை மேலைநாட்டு இசைக்குறியீட்டு முறைக்குப் பெயர்த்தெழுதித் தனது ஆய்வுக் கட்டுரையில் தந்துள்ளார்.

பாண்டார்க்கர், இக்கல்வெட்டிற் காணும் இசைக் குறியீடுகள் வீணை போன்ற நரம்புக் கருவிக்கானது என்றும், கல்வெட்டிலுள்ள தலைப்புக்களில் காணப்படும் "சதுஸ்பிரகாரஸ்வராகமா" (நான்கு மீட்டல்கள் மூலம் உருவாகும் சுரங்களின் அதிகாரபூர்வ உரை) என்னும் சொல்லைச் சான்று காட்டி குறியீடுகளில் காணப்படும் அ, இ, உ, எ என்னும் நான்குவித உயிரேற்றம் நான்கு விதமான மீட்டும் முறைகளைக் குறிக்கக்கூடும் எனவும் கருதினார். விபுலானந்தரும் வேறு சில ஆய்வாளரும், மேற்படி குறியீடுகளில் உள்ள உயிரேற்றம் சுரத்தான வேறுபாடுகளைக் குறிக்கின்றன என எடுத்துக்கொண்டே தமது ஆய்வுகளைச் செய்துள்ளனர். இதை அடிப்படையாகக் கொண்டு விபுலானந்தர், இக்கல்வெட்டில் சொல்லப்பட்ட இராகங்களின் உருவத்தைக் கண்டறியவும் முயன்றுள்ளார். ஆனால், விட்டசு இந்த உயிரேற்றம், சுரத்தான வேறுபாடுகளைக் குறிக்கவில்லை என்று சான்றுகளைக் காட்டி வாதிப்பதுடன், அவை சுருதி வேறுபாடுகளைக் காட்டி நிற்கின்றன என்னும் கருத்தை முன்வைக்கிறார்.

கல்வெட்டின் இறுதியில் தமிழில் "(எ)ட்டிற்கும் ஏழிற்கும் (இ)வை உரிய" என்னும் குறிப்புக் காணப்படுகிறது. இக்கல்வெட்டுக் குறியீடுகள் நரம்பிசைக் கருவிகளுக்கு உரியவை என்பதால், எட்டு, ஏழு என்பன எட்டு நரம்புகள், ஏழு நரம்புகள் கொண்ட கருவிகளைக் குறிப்பதாக மீனாட்சி கருதுகிறார். ஆனால், விட்டசு இதைத் தாளத்தோடு தொடர்புள்ள ஒன்றாகக் கருதுகிறார்.


</doc>
<doc id="321882" url="https://ta.wikipedia.org/wiki?curid=321882" title="அல் ஷமா பள்ளிவாசல், காசா">
அல் ஷமா பள்ளிவாசல், காசா

அல் ஷமா பள்ளிவாசல் (Al-Shamah Mosque) அல்லது பாபத் தாரும் பள்ளிவாசல் என்பது பலத்தீன் நாட்டின் காசா நகரில் ஹேய் அல் நஜரய்ன் பகுதியில் உள்ள பழமையான வரலாற்று சிறப்புமிக்க பள்ளிவாசல் ஆகு‌ம். இப்பள்ளிவாசலில் மினார் இல்லை. 
இது மம்லுக் அரசின் காசா பகுதிக்கான ஆளுனர் சன்ஜார் அல் ஜாவ்லி என்பவரால் கி.பி.1315 மார்ச் 8 இல் கட்டப்பட்டது.

பள்ளிவாசலில் உள்ள கல்வெட்டு குறிப்பின்படி இந்த பள்ளிவாசல் மாம்லுக் சுல்தான் அல்-நசீர் முகமது அவர்கள் ஆட்சியில் காசா ஆளுநர் அல் ஜாவ்லி அவர்களால் கட்டப்பட்டது.பின்பு 1799 இல் நெப்போலியன் படையெடுப்பின் போது அழிக்கப்பட்டது.14-ம் நூற்றாண்டில் கட்டப்பட்ட, அல்-ஷமா பள்ளிவாசல் பல தடவை மீட்டமைவுகள் மூலம் பழுது பார்க்க பட்டது.



</doc>
<doc id="321887" url="https://ta.wikipedia.org/wiki?curid=321887" title="துபாய் இஸ்லாமிய வங்கி">
துபாய் இஸ்லாமிய வங்கி

துபாய் இஸ்லாமிய வங்கி (Dubai Islamic Bank (DIB) என்பது துபாயைச் சேர்ந்த ஒரு  இஸ்லாமிய வங்கி ஆகும் இது 1975 இல் துவக்கப்பட்டது. இதுவே முதலில் துவக்கப்பட்ட இஸ்லாமிய வங்கி ஆகும். இதன் அனைத்து நடைமுறைகளும் இஸ்லாமிய கொள்கைகளுடன் இணைக்கப்பட்டது மற்றும் ஐக்கிய அரபு எமிரேட்சின் மிகப்பெரிய இஸ்லாமிய வங்கியாகவும் உள்ளது.

து இ வங்கி ஒரு பொது கூட்டுப் பங்கு நிறுவனம் ஆகும், மேலும் இதன் பங்குகள் துபாய் நிதிச் சந்தையில் பட்டியலிடப்பட்டுள்ளது. வங்கி தற்போது எமிரேட்டில் 62 கிளைகளுடன் செயல்படுகிறது. இந்த வங்கியின் இயக்குநர் குழுவின் தலைவராக  முகமது அல் ஷெய்பானி உள்ளார். வங்கித் தலைவராக அட்னான் சில்வான் உள்ளார்.

து இ வங்கி பாக்கிஸ்தானில், 62 முக்கிய நகரங்களில் 175 கிளைகளைக் கொண்டு இயங்கிவருகிறது. 

துபாய் இஸ்லாமிய வங்கிக்குச் சொந்தமான வங்கியான துபாய் இஸ்லாமிய வங்கி பாக்கிஸ்தான் லிமிடெட் (DIBPL) என்ற வங்கி பாக்கிஸ்தானை சார்ந்து இயங்கிவரும் வங்கியாகும். மேலும் இந்த இஸ்லாமிய வங்கி  நிபுணத்துவம் கொண்ட முன்னணி வங்கிகளில் ஒன்றாக விளங்குகிறது. இந்த வங்கி 2006 ஆம் ஆண்டு முதல் செயற்பட்டு வருகிறது. 


</doc>
<doc id="321888" url="https://ta.wikipedia.org/wiki?curid=321888" title="குங் பூ பாண்டா 3">
குங் பூ பாண்டா 3

குங்பூ பாண்டா 3 என்பது 2016இல் வெளியான ஓர் சீன- அமெரிக்க அனிமேசன், அதிரடி, நகைச்சுவை, சண்டைக் கலைத் திரைப்படம் ஆகும். இத்திரைப்படம் குங்பூ பாண்டா தொடர்த் திரைப்பட வரிசையில் மூன்றாவது முக்கிய தொடர்ச்சி ஆகும். இதில் கதாநாயகனான பூ, தனது தந்தையைக் கண்டுபிடித்து, பல பாண்டாக்கள் வாழும் கிராமத்தில் சென்று பாண்டா வாழ்க்கையைக் கற்றுகொள்வதுடன் மட்டுமன்றி, ஆவியுலகத்தில் இருந்து வந்த முன்னாள் சீனப் போராளியான "கை"யை எவ்வாறு அழிக்கிறார் என்பதே கதையாகும். ஈத்திரைப்படத்தில் குங்பூ கலையைக் க்ற்றுக்கொண்ட உருக்கள் அனவரிலும் தலை சிறந்தவராக இத்திரைப்படக் கதாநாயகன் பூ காட்டப்படுகின்றார்.

இது டிரீம்வேர்க் அணிமேசன்சுவால் தயாரிக்கப்பட்டு 20ஆம் சென்சுரி பாக்ஸ் மற்றும் தென்கொரிய நிறுவனமான சிஜே என்டர்டெயின்மென்ட் ஆகியவற்றால்வெ ளியிடப்பட்டது. இது ஜோன் ஸ்டேவின்சனால் இயக்கப்பட்டது. இத்திரைப்படக் கதாப்பாத்திரங்களின் குரல்களை ஜேக் பிளாக், டஸ்டின் கொப்மான், ஏஞ்சலினா ஜோலி, இயன் மக்கசென், சேத் ரோகன், லூசி லியு, டேவிட் கோஸ், டுக் கிம், ஜேம்ஸ் காங், ஜாக்கி சான் ஆகியோர் வழங்கியுள்ளனர்.


</doc>
<doc id="321890" url="https://ta.wikipedia.org/wiki?curid=321890" title="பியூட்டைல் அக்ரைலேட்டு">
பியூட்டைல் அக்ரைலேட்டு

பியூட்டைல் அக்ரைலேட்டு "(Butyl acrylate)" என்பது CHO என்ற மூலக்கூற்று வாய்ப்பாடு கொண்ட ஒரு வேதிச் சேர்மம் ஆகும். வேதிப்பொருள்களை பெருமளவில் தயாரிப்பதில் இச்சேர்மம் பயன்படுத்தப்படுகிறது.

வர்ணங்கள், மேற்பூச்சுகள், பூச்சுகள், பசைகள், எரிபொருள், ஜவுளி, நெகிழிகள் மற்றும் இடைவெளி நிரப்புகள் போன்றவற்றில் பியூட்டைல் அக்ரைலேட்டு பயன்படுத்தப்படுகிறது 

சமீபத்திய மாதிரிகளில் பியூட்டைல் அக்ரைலேட்டு கார்பாக்சில் எசுத்தரேசினால் அல்லது குளுட்டாதையோனால் வளர்சிதைமாற்றமடைகிறது. அக்ரைலிக் அமிலம், பியூட்டனால், மெர்காப்டியூரிக் அமிலக் கழிவு (சிறுநீரில் வெளியேற்றப்படும் கழிவு மற்றும் கார்பனீராக்சைடு) ஆகியனவற்ரை இந்நச்சு நீக்க வினை உற்பத்தி செய்கிறது .

அசிட்டைலின், 1-பியூட்டைல் ஆல்ககால், கார்பனோராக்சைடு, நிக்கல் கார்பனைல், ஐதரோகுளோரிக் அமிலம் போன்றவை பல்வாறாக வினைகளில் ஈடுபட்டு பியூட்டைல் அக்ரைலெட்டை உருவாக்குகின்றன. பியூட்டனால், மெத்தில் அக்ரைலேட்டு அல்லது அக்ரைலிக் அமிலத்துடன் வினைபுரிந்தும் பியூட்டைல் அக்ரைலேட்டை உருவாக்குகிறது 

பெராக்சைடு அல்லது வெப்பத்தில் பியூட்டைல் அக்ரைலேட்டு உயர் வினைத்திறன் கொண்டும் எளிமையாக பலபடியாகும் தன்மையும் கொண்டுள்ளன. எனவே வணிகமுறை தயாரிப்புகளில் பலபடியாதல் வளர்தடுபொருட்கள் பயன்படுத்தப்படுகின்றன. வலிமையான காரங்கள், அமிலங்கள், அமீன்கள், ஆலசன்கள், ஐதரசன் சேர்மங்கள் மற்றும் ஆக்சிசனேற்றிகள் ஆகியனவற்றுடன் பியூட்டைல் அக்ரைலெட்டு எளிதாக வினைபுரிகிறது. மேலும், பியூட்டைல் அக்ரைலேட்டு ஒரு இரண்டாம்நிலை எரிதிரவமாக வகைப்படுத்தப்பட்டுள்ளது. ஐதரோ குயினோன் அல்லது ஐதரோ குயினோன் எத்தில் ஈதர் ஆக பியூட்டைல் அக்ரைலேட்டு நிலைப்பு அடைகிறது. 

சுவாசம். தோல் வழியாக விழுங்குதல், கண்களால் நோக்குதல் போன்ற செயல்களால் பியூட்டைல் அக்ரைலேட்டு மனித உடலுக்குள் ஈர்க்கப்படுகிறது. இதன் அறிகுறியாக கண்களில், தோலில் எரிச்சல்,சுவாசக் குழாய் கோளாறுகள், தோல் நோய்கள், வாந்தி, வயிற்றுப்போக்கு, இருமல் தொண்டை வறட்சி போன்ற பாதிப்புகள் ஏற்படுகின்றன . 


</doc>
<doc id="321892" url="https://ta.wikipedia.org/wiki?curid=321892" title="நெல்லித்தோப்பு காத்தாயி அம்மன் கோயில்">
நெல்லித்தோப்பு காத்தாயி அம்மன் கோயில்

நெல்லித்தோப்பு காத்தாயி அம்மன் கோயில் தஞ்சாவூர் மாவட்டத்திலுள்ள அம்மன் கோயிலாகும்.

தஞ்சாவூர்-திருவாரூர் நெடுஞ்சாலையில் தஞ்சாவூருக்குக் கிழக்கே 10 கிமீ தொலைவில் உள்ளது.

காக்கும் தெய்வம் காத்தாயி என்று உள்ளூர் மக்களால் போற்றப்படும் அம்மன் நெல்லித்தோப்பில் நெல்லி மரங்களுக்கு இடையே இருக்கிறார். காத்யாயனி தேவியை காத்தாயி என்று வழிபடுகின்றனர்.

வலது கரத்தில் தாமரை மலரும், இடது கரத்தில் குழந்தையை அணைத்த கோலத்திலும் உள்ளார். அமர்ந்த கோலத்தில் அம்மன் காட்சி தருகிறார்.

வெளிச்சுற்றில் சப்தமுனீசுவரர், லாட முனி, முத்துமுனி, செம்முனி, வாழ்முனி, கருமுனி, கும்பமுனி, சடைமுனி உள்ளனர். பேச்சாயி காத்தவராயன், மதுரைவீரன் பாவாடைராயன், பாம்பாட்டி வீரன் சன்னதிகளும் இங்கு உள்ளன.



</doc>
<doc id="321896" url="https://ta.wikipedia.org/wiki?curid=321896" title="வீரசிங்கம்பேட்டை மாரியம்மன் கோயில்">
வீரசிங்கம்பேட்டை மாரியம்மன் கோயில்

வீரசிங்கம்பேட்டை மாரியம்மன் கோயில் தஞ்சாவூர் மாவட்டத்திலுள்ள அம்மன் கோயிலாகும்.

தஞ்சாவூர்-திருவையாறு சாலையில் கண்டியூருக்குக் கிழக்கே கும்பகோணம் சாலையில் 1 கிமீ தொலைவில் உள்ளது.

சங்க இலக்கியங்கள் கான் அமர் செல்வி என்று சக்தியை வழிபடும் நிலையைக் குறிக்கின்றன. அவ்வாறான வழிபாடு நடைபெறும் இடங்கள் காடமர்செல்வி கழிபெருங்கோட்டம் என்று அழைக்கப்படுகின்றன. இங்குள்ள மூலவர் மாரியம்மன் ஆவார்.

வீர சோழன் என்னும் மன்னனால் ஆளப்பட்ட வீரணன்சோலை என்ற இடமே நாளடைவில் வீரசிங்கம்பேட்டை ஆகியுள்ளது.

ஏழு பேர் சகோதரியாகக் கருதப்பட்டு கடைசியில் உள்ள தங்கையாக இங்குள்ள அம்மனைக் கூறுகின்றனர். இவரை இளமாரியம்மன் என்றழைக்கின்றனர். பங்குனி மாதத்திலும், ஆவணி மாதத்திலும் இக்கோயிலில் விழாக்கள் சிறப்பாக நடைபெறுகின்றன.



</doc>
<doc id="321899" url="https://ta.wikipedia.org/wiki?curid=321899" title="4-வினைல்பென்சைல் குளோரைடு">
4-வினைல்பென்சைல் குளோரைடு

4-வினைல்பென்சைல் குளோரைடு "(4-Vinylbenzyl chloride)" CHCl என்ற மூலக்கூற்று வாய்ப்பாடு அல்லது ClCH2C6H4CH=CH2 என்ற அமைப்பு வாய்ப்பாடு கொண்ட இருசெயல் மூலக்கூறாகும். வினைல், பென்சைலிக் குளோரைடு ஆகிய இரண்டு வேதி வினைக்குழுக்களாகவும் செயல்படுகிறது. நிறமற்ற நீர்மமான இது குறிப்பாக பலபடியாதலை தடுப்பதற்காக சேமிக்கப்படுகிறது. 

சிடைரினுடன் இணை ஒற்றைப்படியாக 4-வினைல்பென்சைல் குளோரைடைச் சேர்த்து குளோரோமெத்திலேற்ற பல்சிடைரின் உற்பத்தி செய்யப்படுகிறது. இது வினைல்தொலுயீனை குளோரினேற்றம் செய்து தயாரிக்கப்படுகிறது. பெரும்பாலும் வினைல் தொலுயீன் 3- மற்ரும் 4-வினைல் மாற்றியன்களின் கலவையைக் கொண்டுள்ளது. வினைல்பென்சைல் குளோரைடும் மாற்றியன்களின் கலவையாகவும் உற்பத்தி செய்யப்படுகிறது.


</doc>
<doc id="321900" url="https://ta.wikipedia.org/wiki?curid=321900" title="தமிழ்நாடு அரசு தொல்லியல் துறை">
தமிழ்நாடு அரசு தொல்லியல் துறை

தமிழ்நாடு அரசு தொல்லியல் துறை 1961 இல் ஆரம்பிக்கப்பட்டது. இத்துறை தமிழ்நாட்டின் தலைநகர் சென்னையில் உள்ள ஆல்ஸ் சாலையில் தமிழ்வளர்ச்சி வளாகத்தில் உள்ள கட்டிடத்தில் இயங்கி வருகிறது.இத்துறையின் முதலாவது இயக்குனர் ஆர். நாகசாமி ஆவார். தற்போதைய இயக்குனர் நடன காசிநாதன் ஆவார்.

வரலாற்றிற்கு முந்தைய காலம் முதல் தற்காலம் வரையில் 33 இடங்களில் தமிழக அரசின் தொல்லியல் அகழ்வாய்வுகள் மேற்கொண்டுள்ளது.


தமிழ்நாட்டில் இத்துறைக்கு சென்னை, சிதம்பரம், மதுரை, தஞ்சாவூர், திருநெல்வேலி, கோயம்புத்தூர், நாகர்கோவில், தர்மபுரி ஆகிய எட்டு இடங்களில் மண்டல அலுவலகங்கள் உள்ளன.

இங்கு 1980 முதல் தொல்லியல் இரசாயன ஆய்வுக்கூடம் இயங்கி வருகிறது. நினைவுச் சின்னங்கள், வெண்கலப் படங்கள், செப்பு தகடுகள், நாணயங்கள், சுடுமண், ஸ்டக்கோ மற்றும் ஓவியங்கள் போன்ற பழமையான பொருட்கள் இரசாயனம் மூலம் பாதுகாக்கப்படுகின்றன.

இங்குள்ள நூலகத்தில் தொல்லியல், மானிடவியல், கலை, வரலாறு, கல்வெட்டியல் தொடர்பான புகழ்பெற்ற வெளிநாட்டு மற்றும் இந்திய அறிஞர்கள் மற்றும் நிபுணர்கள் எழுதியுள்ள 11,500 க்கும் மேற்பட்ட புத்தகங்கள் உள்ளன.

தமிழக அரசின் தொல்லியல் துறையின் கீழ் செயல்பட்டு வரும் கல்வெட்டு ஆராய்ச்சி நிறுவனம் (Institute of Epigraphy) கல்வெட்டு, தொல்லியல், அகழாய்வில் முதுகலை டிப்ளமா (Post Graduate Diploma in Epigraphy, Archaeology, Excavation) ஆகிய படிப்புகளை வழங்கி வருகிறது.




</doc>
<doc id="321901" url="https://ta.wikipedia.org/wiki?curid=321901" title="இராமாயண தரிசன சித்திரக் கூடம்">
இராமாயண தரிசன சித்திரக் கூடம்

இராமாயண தரிசன சித்திரக் கூடம் என்பது தமிழ்நாட்டின், கன்னியாகுமரி, விவேகானந்தபுரத்தில் அமைக்கப்பட்டுவரும் ஒரு ஓவியக் கண்காட்சிக் கூடமாகும்.

கன்னியாகுமரியில் சுற்றுலாவை மேம்படுத்தும் நோக்கில் ஆன்மிக பொழுதுபோக்கு அம்சங்களையும், இயற்கை வளம் குறித்த பயிற்சி களையும் கன்னியாகுமரி விவேகானந்தபுரத்தில் உள்ள விவேகானந்தர் மையம் அளித்து வருகிறது. இங்கு, திருப்பதி தேவஸ்தானம் சார்பில் கடற்கரையில் திருப்பதி வெங்கடாசலபதிக்கு கோயில் கட்டப்பட்டு வருகிறது, இதே வளாகத்தில் 2013 நவம்பர் 19 அன்று இராமாயண தரிசன சித்திரக் கண்காட்சி அமைக்கும் பணி தொடங்கியது. இந்தக் கூடம் ரூ. 15 கோடி மதிப்பீட்டில், 6 ஆயிரம் சதுர அடி பரப்பளவில் அமைக்கப்பட்டுவருகிறது. இக்கண்காட்சி கூடத்தில் வால்மீகி ராமாயணத்தின் 108 முக்கிய அம்சங்களை விளக்கும் மூலிகை ஓவியங்கள் இடம்பெற்றுள்ளன. கண்காட்சியின் முகப்பில் 27 நட்சத்திரங்களை குறிக்கும் வகையில் 27 அடி உயரத்தில் வீர அனுமனின் கருங்கல் சிலை அமைக்கப்பட்டுள்ளது. கண்காட்சி மண்டபத்தின் மேல் மாடியில் பாரத மாதா திருக்கோயில் அமைக்கப்பட்டு வருகிறது. இதில் 15 அடி உயரத்தில் பாரத மாதாவின் பஞ்சலோக சிலை இடம்பெறவுள்ளது.
இந்த கூடத்தின் பணிகள் நிறைவடைந்துள்ள நிலையில், 2017 சனவரி 12 அன்று இந்திய பிரதமர் மோடி காணொலி காட்சி மூலம், இக்கண்காட்சியை திறந்து வைக்கவுள்ளார். அதன் பின்னர் பொதுமக்கள் பார்வைக்காக கண்காட்சி அனுமதிக்கப்படும்.


</doc>
<doc id="321908" url="https://ta.wikipedia.org/wiki?curid=321908" title="பெர்ரோ மாலிப்டினம்">
பெர்ரோ மாலிப்டினம்

பெர்ரோ மாலிப்டினம் "(Ferro molybdenum)" என்பது ஒரு முக்கியமான இரும்பு-மாலிப்டினம் உலோகக் கலவையாகும். இவ்வுலோகக் கலவையில் 60-75% மாலிப்டினம் கலந்துள்ளது . உயர்-வலிமை குறைந்த- எஃகு -உலோகக்கலவை தயாரிப்பதற்கான மாலிப்டினத்திற்கு முக்கிய ஆதாரமாக இச்சேர்மம் உள்ளது.

மாலிப்டினம்(VI) ஆக்சைடு (MoO), அலுமினியம், இரும்பு முதலியவற்றை சேர்த்து சூடுபடுத்துவதால் பெர்ரோ மாலிப்டினம் உலோகக் கலவையைத் தயாரிக்கலாம் . ஆக்சைடும், அலுமினியமும் இணைந்து அலுமினோதெர்மிக் வினையின் மூலமாக களத்தில் மாலிப்டினம் உருவாகிறது. பெர்ரோ மாலிப்டினம் உலோகக் கலவையை எலக்ட்ரான் கற்றை உருக்குதல் முறையில் தூய்மைப்படுத்த முடியும். வார்ப்புரு தயாரிப்பதற்கு முன்பு உருகிய எஃகுடன் பெர்ரோமாலிப்டினம் சேர்க்கப்படுகிறது. ஐரோப்பாவில் உள்ள ஆங்கிலேய வர்த்தக நிறுவனமான தெரெக் இராபெல் அண்டு கோ லிமிட்டெடு, செருமானிய வர்த்தக நிறுவனமான தசில்தார்ப்பில் இருக்கும் கிரோண்டுமெட் நிறுவனம் ஆகியன பெர்ரோமாலிப்டினம் வினியோகத்தில் முன்னிலை வகிக்கும் நிறுவனங்களாக உள்ளன. அமெரிக்காவின் பென்சில்வேனியாவில் இருக்கும் இலாங்கிலோத் மெட்டர்லசிகல் நிறுவனம் மிகப்பெரிய பெர்ரோமாலிப்டின உற்பத்தி நிறுவனமாகத் திகழ்கிறது 



</doc>
<doc id="321910" url="https://ta.wikipedia.org/wiki?curid=321910" title="சிதைவு விளைபொருள்">
சிதைவு விளைபொருள்

சிதைவு விளைபொருள் "(Decay product)" என்பது கதிரியக்கச் சிதைவின் இறுதியில் எஞ்சியிருக்கும் ஒரு வேதிப்பொருளைக் குறிக்கிறது. மகள் விளைபொருள், மகள் ஓரிடத்தான், மகள் ஐசோடோப்பு, மகள் நியுக்ளைடு என்ற பெயர்களாலும் இப்பொருள் அழைக்கப்படுகிறது. பெரும்பாலும் கதிரியக்கச் சிதைவுகள் ஒரு நிரலொழுங்குடன் பல்வேறு படிநிலைகளில் நிகழ்கின்றன. உதாரணமாக, U சிதைவுற்று 234Th ஆகவும், பின்னர் இது சிதைவுற்று Pa ஆகவும், இது மேலும் சிதைவுற்று நிலைப்புத்தன்மை உடைய Pb ஆகவும் மாற்றம் அடைகின்றன. 

</ce>
இந்த எடுத்துக்காட்டில், 

பொதுவாக இவையனைத்தும் U இன் மகள் விளைபொருட்கள் என்ற பெயரால் குறிக்கப்படுகின்றன. 
கதிரியக்கச் சிதைவை புரிந்து கொள்ளவும், கதிரியக்க கழிவுகளை மேலாண்மை செய்யவும் சிதைவு விளைபொருட்கள் முக்கியத்துவம் பெறுகின்றன. 

ஈயத்தைக் காட்டிலும் அதிகமான அணு எண் கொண்ட தனிமங்களின் சிதைவுச் சங்கிலிகள் தாலியம் அல்லது ஈயம் தனிமத்தில் முடிவடைகின்றன. 

பல நிகழ்வுகளில் கதிரியக்கச் சங்கிலியின் உறுப்பினர்கள் அசல் நியுக்ளைடை விட அதிகமான கதிரியக்கத்தை வெளிப்படுத்துவனவாக உள்ளன. இதன்படி யுரேனியம் தூய்மையான நிலையில் ஆபத்தில்லாத கதிரியக்கத் தனிமமாக உள்ளது. இயற்கையாகத் தோன்றும் பிட்சுபிளெண்ட்டு போன்ற யுரேனியத் துண்டுகள் அதிகமான கதிரியக்க அபாயம் கொண்டதாக உள்ளது. இதேபோல தோரியமும் புதியதாக தோன்றும் பொழுது சிறிதளவு கதிரியக்க வெளிப்பாடும் சிலமாதங்கள் சேமித்து வைத்த பின்னர் அது அதிகமான கதிரியக்கத்தன்மையும் கொண்டதாக மாறுகிறது. 

ஒரு கதிரியக்க பொருளின் அணு எந்த நேரத்தில் சிதைவடையும் என்பதை கணிக்க முடியாது என்றாலும், அக்கதிரியக்க பொருளின் சிதைவு பொருட்களை மிகவும் துல்லியமாக கணிக்க இயலும். இதன் காரணமாக, சிதைவு பொருட்கள் விஞ்ஞானிகளுக்கு மிகமுக்கியமான பொருட்களாக உள்ளன. இதுபோன்ற ஆய்வுகள் மூலம் அவர்கள், மூலப்பொருளின் அளவு வகை முதலானவற்றை அறிந்து கொள்கின்றனர். அணுக்கரு உலைகளைச் சுற்றி உண்டாகும் மாசுக்கேட்டிற்கான அளவை கணக்கிடவும் இவ்வாய்வுகள் அவர்களுக்கு உதவுகின்றன. 


</doc>
<doc id="321911" url="https://ta.wikipedia.org/wiki?curid=321911" title="குங் பூ பாண்டா 2">
குங் பூ பாண்டா 2

குங் பூ பாண்டா 2 என்பது 2011 ஆம் ஆண்டு வெளிவந்த ஓர் அமெரிக்க அனிமேசன், அதிரடி, நகைச்சுவை, சண்டைக் கலைத் திரைப்படம் ஆகும், இத்திரப்படத்தை ஜெனிபர் யூ நெல்சன்  இயக்கினார், டிரீம்வேர்க் அணிமேசன்சு இத்திரைப்படத்தை தயாரித்தது, அத்துடன் பராமவுன்ட் பிக்சர்ஸ் நிறுவனம் இதனை விநியோகம் செய்தது. 2008 ஆம் ஆண்டில் வெளிவந்த குங் பூ பாண்டா திரைப்படத்தின் தொடர்ச்சியே இத்திரைப்படம், மேலும் குங்பூ பாண்டா திரைப்படத் தொடரின் இரண்டாவது திரைப்படமும் இதுவே ஆகும்.

இத்திரைப்படத்தில் கதாநாயகனான பூ தனது வரலாறை தானாகவே அறிந்துகொளவதுடன், சீனாவை ஆண்டு வரும் கொடூரமான அரசானா. சென், எனும் வெள்ளை மயில் ஒன்றிலிருந்து சீனாவை எவ்வாறு காப்பாறுகின்றது. மேலும் தன்னுள் ஒளிந்திருக்கும் பல அபூர்வ சக்திகளை பூ வெளிக்கொணருகின்றது. அத்துடன் பூ ஓர் சிறந்த குங்பூ வீரராக இத்திரைப்படத்தின் மூலமாக சிறப்ப்பிக்கப்படுகிறார். இத்திரைப்படக் கதாப்பாத்திரங்களின் குரல்களை ஜேக் பிளாக், டஸ்டின் கொப்மான், ஏஞ்சலினா ஜோலி, இயன் மக்கசென், சேத் ரோகன், லூசி லியு, டேவிட் கோஸ், டுக் கிம், ஜேம்ஸ் காங், ஜாக்கி சான் ஆகியோர் வழங்கியுள்ளனர்.


</doc>
<doc id="321914" url="https://ta.wikipedia.org/wiki?curid=321914" title="பி. ராமமோகன ராவ்">
பி. ராமமோகன ராவ்

ராம்மோகன ராவ் (பிறப்பு 1957 செப்டம்பர் 15) என்பவர் தமிழ்நாட்டின் தலைமைச் செயலாளராக இருந்தவராவார். இவர் ஆந்திரப் பிரதேச மாநிலத்தின், பிரகாசம் மாவட்டத்தில் பிறந்தவர்.
ராமமோகன ராவ் வணிகப்பாடத்தில் முதுநிலைபட்டம் பெற்று, இங்கிலாந்தின் மான்செஸ்டர் பல்கலைக் கழகத்தில் முதுநிலை பொருளாதாரப் படிப்பை முடித்து, அதன்பிறகு பொருளாதாரத்தில் முனைவர் பட்டம் பெற்றவராவார். 1985 ஆம் ஆண்டு தமிழக பிரிவு இந்திய ஆட்சிப் பணி அதிகாரியாக பணியில் இணைந்தார். 1987 முதல் 1992 வரை உதவி ஆட்சியர் மற்றும் கூடுதல் ஆட்சியராக பல்வேறு மாவட்டங்களில் பதவியில் இருந்தார். 1992 முதல் 1994 வரையிலான அதிமுக ஆட்சிக் காலத்தில் கூட்டுறவு சங்கங்களின் பதிவாளராகவும், 1994 முதல் 1996 வரை மாவட்ட ஆட்சியராகவும், திமுக ஆட்சிகாலத்தில் குடிநீர் வழங்கல் துறை இயக்குநர், பிற்படுத்தப்பட்டோர் நலத்துறை ஆணையர், காகித ஆலை நிறுவனத் தலைவர், நெடுஞ்சாலைத்துறைச் செயலாளர், வீட்டுவசதித்துறை தலைவர் மற்றும் நிர்வாக இயக்குநர், சமூக நலத்துறைச் செயலாளர் போன்ற பதவிகளில் இருந்தார். 2006 முதல் 2011 வரையிலான காலகட்டத்தில் வேளாண்துறை செயலாளராக இருந்தார். 2011 ஆண்டு அதிமுக வெற்றி பெற்று ஜெயலலிதா நான்காவது முறையாக முதலமைச்சராக பொறுப்பேற்றுபோது முதல்வரின் செயலாளர் நிலை 2 ஆக நியமிக்கப்பட்டார். தொடர்ந்து ஐந்து ஆண்டுகள் அப்பதவியில் இருந்தார். 2014 ஆம் ஆண்டு சொத்துக் குவிப்பு வழக்கில் ஜெயலலிதா பதவி இழந்து முதல்வராக பன்னீர் செல்வம் பொறுப்பேற்றபோது அவருக்கும் செயலாளராக இருந்தார். 2016 சட்டப்பேரவைத் தேர்தலில் அதிமுக வெற்றிபெற்று முதல்வராக ஜெயல்லிதா பதவியேற்றபோது அப்போதும் முதல்வரின் செயலாளராக தொடர்ந்தார். அதன்பிறகு ராமமோகன ராவ் கூடுதல் தலைமைச் செயலாளர் அந்தஸ்துக்கு உயர்ந்தார். இந்நிலையில் முதல்வரின் செயலாளர் நிலை 1 இல் இருந்த ஷீலா பிரியா ஓய்வு பெற்றதைத் தொடர்ந்து அந்த இடத்திற்கு ராமமோகன ராவ் வந்தார். இதன்பிறகு தலைமைச் செயலாளராக இருந்த கு. ஞானதேசிகன் மாற்றப்பட்டு அந்த பதவிக்கு ராமமோகன ராவ் நியமிக்கப்பட்டார்.இந்நிலையில் 2016 திசம்பர் 21 அன்று ராமமோகன ராவ் வீட்டு, தலைமைச் செயலகத்தில் உள்ள அவரது அலுவலகம் உட்பட இடங்களில் வருமானவரித்துறையினர் சோதனையிட்டனர். இதையடுத்து ராமமோகனராவ் தலைமைச் செயலாளர் பதவியிலிருந்து மாற்றப்பட்டு காத்திருப்போர் பட்டியலில் வைக்கப்பட்டா். 


</doc>
<doc id="321915" url="https://ta.wikipedia.org/wiki?curid=321915" title="90 பாகைகள் கிழக்கு">
90 பாகைகள் கிழக்கு

90 பாகைகள் கிழக்கு "(90 Degrees East)" என்பது அண்டார்டிகா கண்டத்திலுள்ள ஒர் ஏரியாகும். 2000 சதுர கிலோமீட்டர்கள் (770 சதுர மைல்கள்) பரப்பளவில் அமைந்துள்ள இந்த ஏரி 90° கி ஏரி என்ற பெயராலும் அழைக்கப்படுகிறது. வசுதோக் ஏரிக்கு அடுத்து அளவில் இரண்டாவது பெரிய பனியாற்றடி ஏரியாக 90 பாகைகள் கிழக்கு ஏரி விளங்குகிறது. 2006 ஆம் ஆண்டு சனவரி மாதத்தில் சோவெட்சுகயா பனியாற்றடி ஆறு கண்டுபிடிக்கப்பட்டபொழுது இதுவும் கண்டறியப்பட்டது. கிழக்கு நெடுவரையில் 90 ஆவது நிலையில் அமைந்திருப்பதனால் இந்த ஏரிக்கு இப்பெயர் வைக்கப்பட்டது.


</doc>
<doc id="321918" url="https://ta.wikipedia.org/wiki?curid=321918" title="தீவகக் கல்வி வலயம்">
தீவகக் கல்வி வலயம்

தீவகக் கல்வி வலயம் (Islands educational zone) இலங்கை கல்வி அமைச்சின் கீழ் இயங்கி வரும் கல்வி வலயங்களில் ஒன்றாகும். இது இலங்கையின் வட மாகாணத்தில் அமைந்துள்ள 12 கல்வி வலயங்களில் ஒன்றாகத் திகழ்கின்றது. இக்கல்வி வலயம் தனக்கு உட்பட்ட பிரதேசத்தில் உள்ள பாடசாலைகளைப் பரிபாலித்தல், நிர்வகித்தல் போன்ற செயற்பாடுகளை மேற்கொண்டு வருகின்றது. மேலும் பரீட்சைகள் நடாத்துதல், ஆசிரியர், அதிபர்களை நியமித்தல் போன்ற செயற்பாடுகளையும் இக்கல்வி வலயமே மேற்கொண்டு வருகின்றது. இக்கல்வி வலயத்தில் வேலணசி, ஊர்காவற்றுறை, நெடுந்தீவு என மூன்று கோட்டங்கள் உள்ளன. இதன் தற்போதைய பணிப்பாளர் திரு. எஸ். சுந்தரசிவம் ஆவார்.. இதன் தலைமக் காரியாலயம் வேலணையில் அமைந்துள்ளது.


</doc>
<doc id="321920" url="https://ta.wikipedia.org/wiki?curid=321920" title="சையத் உசைன் சாகிர்">
சையத் உசைன் சாகிர்

சையத் உசைன் சாகிர் "(Syed Husain Zaheer)" ஒர் இந்திய வேதியியலாளர் ஆவார். நாட்டின் பெரிய ஆராய்ச்சி மற்றும் வளர்ச்சி நிறுவனமான அறிவியல் மற்றும் தொழிலக ஆய்வு மன்றம்| அறிவியல் மற்றும் தொழிலக ஆய்வு மன்றத்தின்]] பொது இயக்குநராகவும் ஒர் அரசியல்வாதியாகவும் பணிபுரிந்தார். பொது இயக்குனராக பதவியேற்பதற்கு முன்னர் அந்நிறுவனத்தின் ஒரு பிரிவாக இயங்கிக் கொண்டிருந்த இந்திய வேதித்தொழில்நுட்ப நிறுவனத்தில் இயக்குனராகப் பணிபுரிந்தார். இப்பணிக்காலத்தில் அங்கு உயிர்வேதியியல் துறை என்ற ஒரு புதிய பிரிவை ஏற்படுத்தினார். பணியிலிருந்து ஓய்வு பெற்ற பின்னர் கான்பூர், இந்தியத் தொழில்நுட்ப நிறுவனத்தின் ஆளுநர் குழுவின் தலைமைப் பொறுப்பு வகித்தார் . இவருடைய அறிவியல் தொண்டை பாராட்டும் விதமாக, நாட்டின் மூன்றாவது உயரிய விருதான பத்ம பூசண் விருதை 1972 ஆம் ஆண்டு இந்திய அரசு இவருக்கு வழங்கி கௌரவித்தது 


</doc>
<doc id="321921" url="https://ta.wikipedia.org/wiki?curid=321921" title="யாழ்ப்பாணக் கல்வி வலயம்">
யாழ்ப்பாணக் கல்வி வலயம்

யாழ்ப்பாணக் கல்வி வலயம் (Jaffna educational zone) இலங்கை கல்வி அமைச்சின் கீழ் இயங்கி வரும் ஓர் கல்வி வலயம் ஆகும். இது இலங்கையின் வட மாகாணத்தில் அமைந்துள்ள 12 கல்வி வலயங்களில் ஒன்றாகத் திகழ்கின்றது. இக்கல்வி வலயம் தனக்கு உட்பட்ட பிரதேசத்தில் உள்ள பாடசாலைகளைப் பரிபாலித்தல், நிர்வகித்தல் போன்ற செயற்பாடுகளை மேற்கொண்டு வருகின்றது. மேலும் பரீட்சைகள் நடாத்துதல், ஆசிரியர், அதிபர்களை நியமித்தல் போன்ற செயற்பாடுகளையும் இக்கல்வி வலயமே மேற்கொண்டு வருகின்றது. இக்கல்வி வலயத்தில் நல்லூர், யாழ்பாணம், கோப்பாய் என மூன்று கோட்டங்கள் உள்ளன. இதன் தற்போதைய பணிப்பாளர் திரு. என். தெய்வேந்திரராஜா


</doc>
<doc id="321923" url="https://ta.wikipedia.org/wiki?curid=321923" title="வடமராட்சி கல்வி வலயம்">
வடமராட்சி கல்வி வலயம்

வடமராட்சி கல்வி வலயம் (Vadamarachchy educational zone) இலங்கை கல்வி அமைச்சின் கீழ் இயங்கி வரும் ஓர் கல்வி வலயம் ஆகும். இது இலங்கையின் வட மாகாணத்தில் அமைந்துள்ள 12 கல்வி வலயங்களில் ஒன்றாகத் திகழ்கின்றது. இக்கல்வி வலயம் தனக்கு உட்பட்ட பிரதேசத்தில் உள்ள பாடசாலைகளைப் பரிபாலித்தல், நிர்வகித்தல் போன்ற செயற்பாடுகளை மேற்கொண்டு வருகின்றது. மேலும் பரீட்சைகள் நடாத்துதல், ஆசிரியர், அதிபர்களை நியமித்தல் போன்ற செயற்பாடுகளையும் இக்கல்வி வலயமே மேற்கொண்டு வருகின்றது. இக்கல்வி வலயத்தில் வடமராட்சி வடக்கு, வடமராட்சி கிழக்கு, கரவெட்டி என மூன்று கோட்டங்கள் உள்ளன. இதன் தற்போதைய பணிப்பாளர் திரு. எஸ். நந்தகுமார் ஆவார்.


</doc>
<doc id="321925" url="https://ta.wikipedia.org/wiki?curid=321925" title="தென்மராட்சி கல்வி வலயம்">
தென்மராட்சி கல்வி வலயம்

தென்மராட்சி கல்வி வலயம் (Thenmarachchy educational zone) இலங்கை கல்வி அமைச்சின் கீழ் இயங்கி வரும் ஓர் கல்வி வலயம் ஆகும். இது இலங்கையின் வட மாகாணத்தில் அமைந்துள்ள 12 கல்வி வலயங்களில் ஒன்றாகத் திகழ்கின்றது. இக்கல்வி வலயம் தனக்கு உட்பட்ட பிரதேசத்தில் உள்ள பாடசாலைகளைப் பரிபாலித்தல், நிர்வகித்தல் போன்ற செயற்பாடுகளை மேற்கொண்டு வருகின்றது. மேலும் பரீட்சைகள் நடாத்துதல், ஆசிரியர், அதிபர்களை நியமித்தல் போன்ற செயற்பாடுகளையும் இக்கல்வி வலயமே மேற்கொண்டு வருகின்றது. இக்கல்வி வலயத்தில் ஒரு கோட்டமே அமைந்துள்ளது. அது சாவக்கச்சேரி என அழைக்கப்படுகின்றது. இதன் தற்போதைய பணிப்பாளர் திரு. என். கிருஷ்ணகுமார் ஆவார்.


</doc>
<doc id="321928" url="https://ta.wikipedia.org/wiki?curid=321928" title="நேஷனல் புக் டிரஸ்ட்">
நேஷனல் புக் டிரஸ்ட்

நேஷனல் புக் டிரஸ்ட் (National Book Trust (NBT) என்பது ஒரு புத்தக வெளியீட்டு நிறுவனமாகும். இது இந்திய அரசின் கல்வி அமைச்சின் கீழ் ஒரு தன்னாட்சி அமைப்பாக 1957 ல் நிறுவப்பட்டது. இது இப்போது இந்திய அரசின் மனித வள மேம்பாட்டு அமைச்சகத்தின் கீழ் செயல்படுகிறது. இந்தியாவின் முதல் பிரதமர் பண்டித ஜவகர்லால் நேருவால் குறைந்த கட்டணத்தில் புத்தகங்களை வெளியிட வேண்டும் என்ற நோக்கத்துடன் தன்னாட்சி அறக்கட்டளையாக உருவாக்கப்பட்டது. இவர்களின் அண்மைய வெளியீடுகள் பற்றி அறிந்து கொள்ள ஏதுவாக மாதாந்திர செய்தி மடல் வெளியிடப்படுகிறது. மலிவான விலையில் நல்ல புத்தகங்கள் என்ற குறிக்கோளுடன், புத்தகங்களைத் தயாரித்தல், வாசிப்பை ஊக்குவித்தல், நூலாசிரியர்களுக்கும் பதிப்பகங்களுக்கும் உதவுதல், குழந்தை இலக்கியம் வளர்த்தல் ஆகியன இதன் கடமைகள். இது பல இந்திய மொழிகளில் குழந்தைகள் உட்பட பல்வேறு வயது உடையவர்களுக்கான புத்தகங்களை வெளியிடுகிறது.


</doc>
<doc id="321929" url="https://ta.wikipedia.org/wiki?curid=321929" title="டோக்கியோ தேசிய அருங்காட்சியகம்">
டோக்கியோ தேசிய அருங்காட்சியகம்

டோக்கியோ தேசிய அருங்காட்சியகம் என்பது சப்பானின் பழைமைவாய்ந்த சபானியத் தேசிய அருங்காட்சியகம் ஆகும். இது 1872 ஆம் ஆண்டில் நிறுவப்பட்டது. மேலும் இந்த அருங்காட்சியகமே சப்பானின் மிகப்பெரிய அருங்காட்சியகம் ஆகும். அத்துடன் உலகின் மிகப்பெரிய அருங்காட்சியகங்களில் இதுவும் ஒன்றாக விளங்குகின்றது. சப்பானை மையமாகக் கொண்டதும், ஆசியா முழுவதையும் உள்ளடக்கிக் காணப்படும் தொல்பொருள் பொருட்கள், 87 சப்பானிய முக்கியப் புதையல்கள், பல சித்திரங்கள, 610 கலாசார விடயங்கள், 110 000 பிற பொருட்கள் என பல பொருட்களையும் இவ்வருங்காட்சியகம் தன்னகத்தே கொண்டுள்ளது. மேலும் இவ்வருங்காட்சியகம் பல ஆய்வுகளையும், கல்வி நடவடிக்கைகளையும் முன்னெடுத்து வருகின்றது.


</doc>
<doc id="321933" url="https://ta.wikipedia.org/wiki?curid=321933" title="பிரெடெரிக் வோன் எஃப்னெர் - ஆல்டெனக்">
பிரெடெரிக் வோன் எஃப்னெர் - ஆல்டெனக்

பிரெடெரிக் என்ரிக் பிலிப் பிரான்சு வோன் எஃப்னெர் - ஆல்டெனக் "(Friedrich Heinrich Philipp Franz von Hefner-Alteneck)" ஒரு செருமானிய மின்பொறியாளர் ஆவார். இவர் 1845 ஆம் ஆண்டில் ஆசுசாஃபென்பர்கில் பிறந்த இவர் பெர்லின் நகருக்கு அருகிலுள்ள பைசுதோர்ஃபில் 1904 ஆம் ஆண்டு இறந்தார். மின் பொறியாளரான இவர் வெர்னர் வோன் சீமென்சுக்கு நெருங்கிய உதவியாளர்களுள் ஒருவராக இருந்தார். எஃப்னெர் விளக்கைக் கண்டுபிடித்த காரணத்தால் இவர் பெரும்பாலும் அறியப்படுகிறார். செருமனி. ஆசுதிரியா, சிகாண்டிநேவியா போன்ற நாடுகளில் 1890 ஆம் ஆண்டு முதல் 1942 ஆம் ஆண்டு வரையில் 
ஒளியியலில் ஆற்றலாகக் கருதப்படும் ஒளிச்செறிவை அளவிடுவதற்கு இவ்விளக்கு பயன்படுத்தப்பட்டது. ஒளிச்செறிவின் அலகு எஃப்னெர் கெர்சு என்ற அளவால் அளவிடப்பட்டது. பின்னர் இவ்வளவு முறை அனைத்துலக அளவு முறையில் பின்னர் கேண்ட்லா என மாற்றப்பட்டது.

1846 ஆம் ஆண்டில் இவர் இராயல் சுவீடிய அறிவியல் கழகத்தினுடைய உறுப்பினராகத் தேர்ந்தெடுக்கப்பட்டார். 


</doc>
<doc id="321934" url="https://ta.wikipedia.org/wiki?curid=321934" title="சித்தாந்த சிரோன்மணி">
சித்தாந்த சிரோன்மணி

சித்தாந்த சிரோன்மணி ( சமஸ்கிருதம் : सिद्धांत शिरोमणी படைப்புகளின் மகுடம் ) என்பது இந்தியாவின் பழமைவாய்ந்த ஒரு கணிதவியல் நூலாகும். இதை இயற்றியவர் இந்திய கணிதவியலாளரான இரண்டாம் பாஸ்கரர் என்பவராவார். இவரது 36 வயதில் கி.பி. 1150 ஆம் ஆண்டில் சித்தாந்த சிரோன்மணியை சமஸ்கிருத‍த்தில் எழுதினார். இந்நூல் 1450 செய்யுள்களுடன் உள்ளது.

புத்தகத்தின் இந்த பாக நூலின் பெயர் அவரது மகள், லீலாவதி பெயரில் இருந்து வந்த‍து. இது சித்தாந்த சிரோன்மணி நூலின் முதல் தொகுதி நூலாகும். இந்த பாகம் எண் கணிதத்தைப் பற்றிய குறிப்புகளைக் கொண்டது. இது பதின்மூன்று அதிகாரங்களுடன், 278 செய்யுள்கள் கொண்டு கணிதப் புதிர் வடிவில் சுவாரஸ்யமாக எழுதப்பட்டுள்ளன. இந்தியாவில் கணிதப் புதிர் புத்தகங்களில் முன்னோடி நூல் இதுவே.

இது சித்தாந்த சிரோமணியின் இரண்டாவது தொகுதி ஆகும். இது, ஆறு பகுதிகளாக பிரிக்கப்பட்டு, 213 செய்யுள்களைக் கொண்டு உள்ளது. இப்பகுதி அல்ஜிப்ராவுக்கு முக்கியத்துவம் தரப்பட்டதாக உள்ளது .

சித்தார்த்த சிரோமணி நூலின் மூன்றாம் மற்றும் நான்காம் பகுதிகளான கிரஹ கணிதம் மற்றும் கோளத்யாயம் ஆகியவை கோள்களை விளக்கும் புத்தகத்துக்குத் தேவையான வானியல் செய்திகளும் இதில் காணப்படுகின்றன இவை 900 செய்யுள்களைக் கொண்டதாக உள்ளன. (கிரஹ கணிதம் 451 மற்றும் கோளத்யாயம் 501 செய்யுள்களைக் கொண்டு உள்ளன).


</doc>
<doc id="321936" url="https://ta.wikipedia.org/wiki?curid=321936" title="நுரை (தாவரம்)">
நுரை (தாவரம்)

நுரை (Longan; "Dimocarpus longan") என்பது உண்ணத்தக்க பழங்களைத் தரக் கூடிய ஒரு அயனமண்டல தாவரம் ஆகும். இது சபின்டேசியே ("Sapindaceae") குடும்பத்தைச் சேர்ந்தது.

நுரை மரம் என்றும் பசுமையாகக் காணப்படும் இடைத்தர உயரமுள்ள மரம் ஆகும். இது சுமார் முதல் வரையான உயரத்தில் வளரக் கூடியது. மணல் பாங்கான தரையில் வளரக் கூடியது. இது வரையான வெப்பநிலையில் சிறப்பாக வளரக் கூடியது. சுமார் அளவு வரையான வெப்பநிலை மாற்றத்தைத் தாங்கும்.

மியன்மாருக்கும் தெற்கு சீனாவுக்குமிடையிலான மலைத்தொடர்களில் இது உற்பத்தியானதாக நம்பப்படுகின்றது. மற்றொரு அறிக்கையின்படி இந்தியா, இலங்கை, உயர் மியன்மார் ,வட தாய்லாந்து, கம்போடியா, வடக்கு வியட்நாம் மற்றும் நியூ கினி ஆகியவற்றில் தோற்றம் பெற்றதாக தெரிவிக்கப்படுகின்றது .


</doc>
<doc id="321940" url="https://ta.wikipedia.org/wiki?curid=321940" title="லீப் நொடி">
லீப் நொடி

லீப் நொடி அல்லது லீப் வினாடி ("leap second") என்பது பருவ மற்றும் வானவியல் ஆண்டுடன் நாட்காட்டியை ஒருமுகப்படுத்தும் நோக்கில் கூடுதலாக ஓர் ஆண்டில் அமுல்ப்படுத்தப்படும் கால அளவு ஆகும். சர்வதேச நேரமானது சூரிய நேரத்திற்கு அண்மித்து அமைவதற்காக லீப் நொடி அமுல்படுத்தப்படுகின்றது. இந்நொடி இடம்பெறாவிடின் புவிச்சுழற்சியை அளவிடுகின்ற அணுக்கடிகாரத்தின் நேரத்துடன் சாதாரண நேரம் பொருந்தாமல் போய்விடும். பின் புவிச் சுழற்சி வீதத்திலும் மாற்றங்கள் இடம்பெறும். ஆகையாலேயே 1972 ஆம் ஆண்டு முதல் இக்கால அளவு அறிமுகம் செய்யப்பட்ட காலம் முதல் இவ்வாறு 27 லீப் நொடிகள் சேர்க்கப்பட்டன. அதன்பின்னர் தற்போது 2016 திசம்பர் 31 23:59:60 இல் ஒரு லீப் நொடி சேர்க்கப்பட்டது. அடுத்த லீப் நொடி 2018 இன் பின்னரேயே அறிவிக்கப்படும்.


</doc>
<doc id="321944" url="https://ta.wikipedia.org/wiki?curid=321944" title="லீலாவதி (நூல்)">
லீலாவதி (நூல்)

லீலாவதி ( Līlāvatī ) என்பது இரண்டாம் பாஸ்கர‍ரால் சமஸ்கிருத‍த்தில் கி.பி. 1150 இல் எழுதப்பட்ட கணித நூலான சித்தாந்த சிரோன்மணி என்ற நூலின் முதல் பகுதி ஆகும். இந்த பகுதியின் பெயர் பாஸ்கர‍ரின் மகளான லீலாவதியின் பெயரால் அழைக்கப்படுகிறது. இந்த நூலின் அடுத்தடுத்த பகுதிகள் பிஜ கணிதம், கிரஹ கணிதம், கோளத்யாயம் ஆகியவை ஆகும்.
லீலாவதி புத்தகத்தகம் உருவான கதையாக கூறப்படுவது, பாஸ்கராசாரியாவுக்கு லீலாவதி என்ற மகள் இருந்ததாள் அவளுக்கு சோதிடம் பார்த்தபோது திருமணம் நடைபெற வாய்ப்பில்லை எனப் பாஸ்கரா கணித்தார். அதனை மற்ற சோதிட நிபுணர்களிடம் உறுதி செய்தபிறகு, எப்படியாவது மகளுக்குத் திருமணம் செய்ய ஆசைப்பட்டு அவசரமாகத் திருமண ஏற்பாடுகளைச் செய்தார். ஆனால் திருமணத்துக்குக் குறித்த முகூர்த்த நேரம் கடந்துவிட்டதால் லீலாவதிக்கு திருமணம் நிகழ்த்த முடியவில்லை.

இதனால் துயரம் அடைந்த லீலாவதியை உற்சாகப்படுத்தவே பாஸ்கரா தனது கணிதப் புதிர்கள் அடங்கிய நூலை மகள் பெயரிலேயே எழுதியதாக நம்பப்படுகிறது. இந்நிகழ்வு உண்மையிலேயே நடந்ததா அல்லது கற்பனையா எனச் சரிவரக் கூற முடியவில்லை. ஆனால் இந்த நூலில் ஆங்காங்கே லீலாவதி பெயரைப் பயன்படுத்தி அப்புதிருக்கான விடையைக் காணும்படி லீலாவதி புத்தகத்தை பாஸ்கரா எழுதியிருக்கிறார். 
லீலாவதி 34 அத்தியாயங்களைக் கொண்டதாக, செய்யுள் வடிவில் 278 கணிதக் குறிப்புகளையும், புதிர்களையும் வழங்கியிருக்கிறார்.


</doc>
<doc id="321945" url="https://ta.wikipedia.org/wiki?curid=321945" title="பன்டாசுடிக் பீசுட்சு அண்டு வியார் டு பைன்ட் தெம்">
பன்டாசுடிக் பீசுட்சு அண்டு வியார் டு பைன்ட் தெம்

பன்டாசுடிக் பீசுட்சு அண்டு வியார் டு பைன்ட் தெம் (Fantastic Beasts and Where to Find Them) என்பது 2001ல் வெளியான புனைவு நூல் ஆகும். இந்நூல் "ஆரி பாட்டர்" தொடரை எழுதிய ஜே. கே. ரௌலிங் அவர்களால் எழுதப்பட்ட போதிலும் அவர் நூலில் நியூட்டு இசுகமண்டர் என்ற தனது கதையில் வரும் கதாப்பாத்திரத்தின் பெயரையே ஆசிரியர் பெயாராக வைத்துள்ளார். இது ஆரி பாட்டர் அண்டத்தில் காணப்படும் மந்திர உயிரனங்கள் பற்றி எழுதப்பட்டுள்ளது. இக்கதையின் கதாநாயகனாக நியூவ்ட் இசுகமண்டர் விளங்குகிறார். இக்கதையை மையமாக கொண்டு 2016இல் இதே பெயருடன் கூடிய ஒரு திரைப்படம் வெளியானது.


</doc>
<doc id="321950" url="https://ta.wikipedia.org/wiki?curid=321950" title="பிசுமத்(III) சல்பைடு">
பிசுமத்(III) சல்பைடு

பிசுமத்(III) சல்பைடு "(Bismuth(III) sulphide)" என்பது BiS என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். பிசுமத்தும் கந்தகமும் சேர்ந்து உருவாகும் இச்சேர்மம் இயற்கையில் பிசுமத்தினைட்டு என்ற கனிமமாகத் தோன்றுகிறது.

பிசுமத்(III) உப்பை ஐதரசன் சல்பைடுடன் சேர்த்து வினைபுரியச் செய்வதன் மூலம் பிசுமத்(III) சல்பைடு தயாரிக்கலாம்.

2Bi3+ +3H2S → Bi2S3 + 6H+

வெற்றிடமாக்கப்பட்ட சிலிகா குழாயில் 500 பாகை செல்சியசு வெப்பநிலையில் 96 மணி நேரம் தனிம நிலை பிசுமத்தும் தனிமநிலை கந்தகமும் வினை புரிந்தாலும் பிசுமத்(III) சல்பைடு தயாரிக்க முடியும். 

2Bi + 3S → Bi2S3

ஆண்டிமனி(III) சல்பைடு சேர்மத்துடன் பிசுமத்(III) சல்பைடு சமகட்டமைப்பு வடிவத்தைக் கொண்டுள்ளது. பிசுமத் அணுக்கள் இரண்டு வேறுபட்ட சூழல்களில் உள்ளன. இரண்டிலும் ஏழு ஒருங்கிணைந்த பிசுமத் அணுக்கள், 4 சமதள முக்கோணத்திலும், 3 அணுக்கள் ஒழுங்கற்ற வடிவிலும் காணப்படுகின்றன. அமிலங்களுடன் வினைபுரிந்து ஐதரசன் சல்பைடு வாயுவை வெளியிடுகிறது. 

பிசுமத்(III) சல்பைடு மனித உடலில் இரையக குடல்பாதையில் உற்பத்தி செய்யப்படுகிறது. சல்பைடு மனித பெருங்குடலில் இருக்கும் போது தற்காலிகமாக நாக்கில் பிரச்சினைகளும் வாயில் மலச்சிக்கலும் உண்டாகும். 

பல சேர்மங்கள் தயாரிப்பில் தொடக்க பொருளாக உள்ளது


</doc>
<doc id="321951" url="https://ta.wikipedia.org/wiki?curid=321951" title="எர்மாயினி கிறேஞ்செர்">
எர்மாயினி கிறேஞ்செர்

எர்மாயினி சீன் கிறேஞ்செர் (Hermione Jean Granger , ) என்பவர் ஜே. கே. ரௌலிங்கின் "ஆரி பாட்டர்" தொடரில் வரும் புனைவுக் கதாப்பாத்திரம் ஆவார். இவரின் முதல் தோற்றம் "ஆரி பாட்டர் அண்டு த பிலோசபர்சு இசுடோன்" நூலில் புதிய மாணவராக ஹாக்வாட்சுக்கு வரும் போது இடம்பெறுகின்றது. ஆரியும், ரோனும் பெண்கள் கழிப்பறையில் வைத்து மலை அரக்கன் ஒருவனிடமிருந்து காப்பாற்றியதில் இருந்து, இவர் அவர்களின் நெருங்கிய நண்பராக மாறுகின்றார். இவரின் அறிவுத் திறமையால் அவர்களுக்கு பல தடவைகளிலும் உதவியுள்ளார். இவரின் பாதுகாப்பின்மை, தோல்வியை கண்டு பயப்படுதல் போன்ற குணங்கள் சிறு வயதில் தன்னை ஒத்திருக்கின்றதாக ரௌலிங் கூறியுள்ளார்.


</doc>
<doc id="321954" url="https://ta.wikipedia.org/wiki?curid=321954" title="பரதன் (இயக்குநர்)">
பரதன் (இயக்குநர்)

பரதன் (Bharathan) என்பவர் இந்தியாவின், தமிழ்நாட்டிலுள்ள சென்னையைச் சேர்ந்த ஓர் தமிழ்த் திரைப்பட இயக்குநர் ஆவார். திரைப்பட இயக்குநர் தரணியிடம் உதவி இயக்குநராக பணியாற்ற ஆரம்பித்ததிலிருந்து இவரது சினிமா வாழ்க்கை ஆரம்பமானது. இவர், 2001 இல் வெளிவந்த விக்ரமின் தில் மற்றும் தரணி இயக்கிய விஜயின் கில்லி, மதுர ஆகியவற்றுக்கும் இயக்குநர் சிவா இயக்கிய அஜித்தின் வீரம் திரைப்படத்திற்கும் வசனம் எழுதியுள்ளார். விஜயின் நடிப்பில் பரதன் முதலாவதாக இயக்கிய அழகிய தமிழ்மகன் திரைப்படம் வருவாயில் குறைந்த அளவையே பெற்றுக் கொண்டது. இவரது இரண்டாம் திரைப்படமான அத்தி சராசரியான வருவாயைப் பெற்றுக்கொண்டது.விஜயின் அறுபதாவது திரைப்படமான பைரவாவினை இவர் இயக்குகின்றார்.


</doc>
<doc id="321958" url="https://ta.wikipedia.org/wiki?curid=321958" title="கேரள மாநில தொல்லியல் துறை">
கேரள மாநில தொல்லியல் துறை

கேரள மாநில தொல்லியல் துறை என்பது கேரள அரசின் ஒரு துறையாகும்.இது டிசம்பர் 1891 ல் ஆரம்பிக்கப்பட்ட திருவாங்கூர் மாநில தொல்லியல் துறையை தோற்றமாகக் கொண்டது.இது கலாச்சார துறையின் ஒரு அங்கமாக உள்ளது.1956 ஆம் ஆண்டில் கேரள அரசு தொல்லியல் துறை உருவாக்க பட்டது.

1891 இல், அப்போதைய திருவாங்கூர் மகாராஜா, மூலம் திருநாள் ராம வர்மா அவர்கள் தொல்லியலில் துறை தொடங்க மகாராஜா கல்லூரியில் பேராசிரியராகப் பணியாற்றிய பி.சுந்தரம் பிள்ளையிடம் மாத மானியம் ரூபாய் 50 வழங்க ஒப்புதல் அளித்தார்.ஆனால் 1895-96 மட்டுமே தொல்லியல் துறை தொடங்கப்பட்டது.1908 ல் முதல் கண்காணிப்பாளராக கல்வெட்டியல் நிபுணர் டி.ஏ.கோபிநாத ராவ் நியமிக்கப்பட்டார்.1910 ஆம் ஆண்டில், திருவிதாங்கூர் தொல்பொருள் தொட‌ர்பான புத்தகத்தின் முதல் தொகுதி வெளியே வந்தது.
இதேபோல், முன்னாள் கொச்சி மாநிலத்தில் 1925 இல் சமஸ்கிருத கல்லூரியில் இத்துறை தொடங்கப்பட்டது.பின்னர் 1949-ம் ஆண்டு கொச்சி தொல்லியல் துறை திருவாங்கூர் தொல்லியல் துறையுடன் ஒருங்கிணைக்கப்பட்டது.

1956 ஆம் ஆண்டில் கேரள அரசு தொல்லியல் துறை உருவாக்க பட்டது.



</doc>
<doc id="321960" url="https://ta.wikipedia.org/wiki?curid=321960" title="வரகூர் வெங்கடேசப் பெருமாள் கோயில்">
வரகூர் வெங்கடேசப் பெருமாள் கோயில்

வரகூர் வெங்கடேசப் பெருமாள் கோயில் தஞ்சாவூர் மாவட்டத்திலுள்ள வைணவக்கோயிலாகும்.

தஞ்சாவூர் மாவட்டத்தில் கண்டியூர் - திருக்காட்டுப்பள்ளி சாலையில், திருப்பூந்துருத்தியை அடுத்து 7 கிமீ தொலைவில் சென்று சாலையின் இடது புறம் அமைந்துள்ள நுழைவாயில் வழியே சென்றடையலாம்.

பூபதிராஜபுரம் என்று முன்பு அழைக்கப்பட்ட இத்தலம், நாராயண தீர்த்தருக்கு, திருமால் வெண்பன்றியாகக் காட்சி தந்து வழிகாட்டியதால் வரகூர் எனப் பெயர் பெற்றது. நாராயண தீர்த்தருக்கு ஏற்பட்ட வயிற்றுவலியின் காரணமாக பல தலங்கள் சென்று கடைசியில் நடுக்காவேரி வரும்போது பெருமாள் அசரீரியாக இத்தலம் வந்ததாகவும், அவருடைய நோய் குணமடைந்ததாகவும் கூறுவர். நாராயண தீர்த்தர் இங்கேயே தங்கியிருந்து கண்ணனின் லீலைகளைப் போற்றிடும் கிருஷ்ணலீலா தரங்கிணி என்ற இசை நாட்டிய நாடகத்தை இயற்றியதோடு, இங்கு உறியடி உற்சவம் நடைபெறக் காரணமாக அமைந்தார்.

இக்கோயிலில் உள்ள மூலவர் லட்சுமி நாராயணர் ஆவார்.
இங்கு நடைபெறும் உறியடி உற்சவம் மிகவும் புகழ் பெற்றதாகும். வரகூர் வெங்கடேசப் பெருமாளைக குலதெய்வமாகக் கொண்டவர்கள் இங்கு வந்திருந்து இவ்விழாவில் கலந்துகொள்கின்றனர்.



</doc>
<doc id="321964" url="https://ta.wikipedia.org/wiki?curid=321964" title="இராம் அழுத்தம்">
இராம் அழுத்தம்

இராம் அழுத்தம் "(Rampressure)" என்பது பாய்ம ஊடகத்தின் வழியாக நகரும் ஒரு பொருளின் மீது நெருக்கும் அழுத்தத்தைக் குறிக்கிறது. அப்பொருளின் மீது வலுவான பின்னிழுப்பு விசையை அப்பொருளின் மீது செலுத்துகிறது. இவ்வழுத்தம் இச்சமன்பாட்டில் கொடுக்கப்படுகிறது.

formula_1 

இங்கு P என்பது அழுத்தத்தைக் குறிக்கிறது. p – பாய்மத்தின் அடர்த்தியையும் v – பாய்மத்திற்கும் நகரும் பொருளுக்கும் இடையே உள்ள திசைவேகத்தையும் குறிக்கிறது. உதாரணமாக, பூமியின் வளிமண்டலம் வழியாக பயணம் செய்யும் ஒரு எரிவெள்ளி உருவாக்கும் அதிர்ச்சி அலையை, எரிவெள்ளியின் முன்னுள்ள காற்றில் உண்டாக்கும் அதிவிரைவு அழுத்தம் தோற்றுவிக்கிறது. தொடக்க நிலையில் தோன்றும் அழுத்தம் இராம் அழுத்தம் எனப்படுகிறது. தொடக்கத்தில் இவ்வழுத்தம் காற்றில் வெப்பத்தை ஏற்படுத்துகிறது. பின்னர் இது எரிவெள்ளியைச் சூழ்ந்து அதைச் சூடாக்குகிறது .

கொத்துகளில் உள்ள விண்மீன் பேரடைகள் கொத்து ஊடகங்களின் வழியாகச் நகரும் போது இத்தகைய இராம் அழுத்தத்தை வெளிப்படுத்துகின்றன. விண்மின்களிடை வாயுவில் விண்மீன் பேரடையிலிருந்து நீக்கமடைய போதுமான திறனாக இருக்கும் .



</doc>
<doc id="321966" url="https://ta.wikipedia.org/wiki?curid=321966" title="ஆராய்ச்சி நிலையம்">
ஆராய்ச்சி நிலையம்

ஆராய்ச்சி நிலையம் "(Research Station)" அறிவியல் ஆராய்ச்சிகளை நடத்துவதற்காகக் கட்டப்படும் ஒரு நிலையமாகும். உலகத்தின் தொலைவிடப் பகுதிகள், பெருங்கடல்கள், அனைத்துலக விண்வெளி நிலையம் போன்ற புறவெளி உள்ளிட்ட இடங்களிலும் ஆராய்ச்சி நிலையங்கள் அமைக்கப்படுகின்றன. 

வடகிழக்கு அறிவியல் நிலையம், மெக்கில் ஆர்க்டிக் ஆராய்ச்சி நிலையம், இமாத்ரி நிலையம் போன்ற சில ஆய்வு நிலையங்கள் ஆர்க்டிக் பகுதிகளிலில் அமைக்கப்பட்டுள்ளன. ஆர்க்டிக் பெருங்கடலின் உயர் அகலாங்குகளில் உள்ள பனிக்கட்டியின் மீது சில ஆராய்ச்சி நிலையங்கள் ஆளுள்ள நகரும் பனிக்கட்டி நிலையங்களாக அமைக்கப்பட்டுள்ளன. 
அண்டார்டிக்கா கண்டத்தில் பல நாடுகளும் தங்களுடைய ஆராய்ச்சி நிலையங்களை நிறுவியுள்ளன. ஆலி மற்றும் திரோல் என்பவை சில உதாரணங்களாகும். 

நிலநடுவரை அமேசானில் அமைந்துள்ள திபுட்னி பல்லினப்பெருக்க ஆராய்ச்சி நிலையம், சவானாவில் அமைந்துள்ள கோமொய் தேசியப் பூங்கா ஆராய்ச்சி நிலையம், தான்சானியாவில் அமைந்திருக்கும் கோம்பே ஆராய்ச்சி நிலையம் போன்றவையும் சுற்றுச்சூழல் ஆய்வுகள் மேற்கொள்ளும் பலவகையான ஆராய்ச்சி நிலையங்களாகும். கோம்பே நிலையத்தில் சிம்பான்சி குரங்குகள் தொடர்பான ஆய்வுகளை யேன் குட்டால் மேற்கொண்டார். 


</doc>
<doc id="321970" url="https://ta.wikipedia.org/wiki?curid=321970" title="கர்நாடக மாநில தொல்லியல் துறை">
கர்நாடக மாநில தொல்லியல் துறை

கர்நாடக மாநில தொல்லியல் துறை என்பது கர்நாடக அரசின் ஒரு துறையாகும்.இந்தியாவின் கர்நாடகா மாநிலத்தில் பாரம்பரிய தளங்களை
தொல்பொருள் ஆய்வு செய்து பராமரிப்பு மற்றும் மேற்பார்வை செய்வது இத்துறையின் பணிகளாகும்.

மைசூர் சமஸ்தானத்தில் 1885 ஆம் ஆண்டு துவங்கப்பட்ட தொல்லியல் துறையின் தலைமை இயக்குநராக பி.லூயிஸ் ரைஸ் இருந்தார்.
19 ஆம் நூற்றாண்டின் கடைசி ஆண்டுகளில், கர்நாடகாவின் மைசூர் கல்வெட்டுகளில் இருந்த தகவல்களை கல்லெழுத்துவியல் புத்தகமாக்கி பல தொகுதிகளாக வெளியிட்டது.
தொல்பொருள் அகழ்வாராய்ச்சி, நினைவுச்சின்னங்கள்ப பாதுகாப்பு,
கல்வெட்டியல்,நாணயவியல்,தொல்பொருள் வெளியீடுகள்,அருங்காட்சியகங்கள் அமைத்தல்,தொல்பொருள் பதிவு,
பொது தனியார் பங்கேற்புடன் பாதுகாத்தல்,
கருத்தரங்குகள், கண்காட்சிகள், பட்டறைகள்
அமைத்தல் ஆகிய பணிகளை இத்துறை மேற்கொள்ளுகிறது.

பாரம்பரிய கர்நாடக மாநில நினைவுச் சின்னங்கள் பின்வருமாறு:.



</doc>
<doc id="321974" url="https://ta.wikipedia.org/wiki?curid=321974" title="ஜார்ஜ் பீல்டு">
ஜார்ஜ் பீல்டு

இளம்பருவத்தில் இருந்தே பீல்டு வானியலில் ஆர்வம் கொண்டார். என்றாலும் தந்தையின் வற்புறுத்தலுக்கிணங்க, இவர் வேதிப் பொறியியலைமசாசூசட் தொழில்நுட்ப நிறுவனத்தில் கற்றார். பொறியியலில் வெறுப்பு ஏற்படவே, பின்னர் இவர் வானிய்ற்பியலைக் கற்கலானார்.பின்னர் பிரின்சுட்டன் பல்கலைக்கழகத்தில் முதுவல் பட்டம் படித்தார்.

பீல்டு மின்ம அலைவுகளில் பணிபுரிந்து பிறகு அண்டவியலில் ஆர்வம் கொண்டார்.1973 இல் ஆர்வார்டு சுமித்சோனியன்வானியற்பியல் மையத்தின் நிறுவன இயக்குநர் ஆனார் இம்மையம் சுமித்சோனிய வானியற்பியல் மையத்தையும் (அரசு முகமை) ஆர்வார்டுகல்லூரி வான்காணகத்தையும் (தனியார் நிறுவனம்) ஒருங்கிணைத்து தன் மேலாண்மையின் கீழ் கொணர்ந்தது. இவருக்குப் பின் இர்வின் சாப்பிரோ பொறுப்பேற்ற 1982ஆம் ஆண்டு வரை அங்கே இயக்குநராக விளங்கினார்.

1980 களின் தொடக்கத்தில், அமெரிக்க வானியல் ஆராய்ச்சிக்கு முன்னுரிமை தந்த தேசிய அறிவியல் கல்விக்கழகத்தின் தலைமையேற்றிருந்தார்.

இவரது ஆராய்ச்சி மாணவர்களாக எறிக் ஜி, பிளாக்மன், சீன் எம். கறோல், கார்ல் ஈ. எயிலிசு, பீட்டர் மெசுசாரோசு, கிரித்தோபர் மெக்கீ, தெலிமாக்கோசு சி, மவுசுசோவியாசு, பவுல் ஆர். சாப்பிரோ ஆகியோர் விளங்கினர்




</doc>
<doc id="321977" url="https://ta.wikipedia.org/wiki?curid=321977" title="ஜிக்னேஷ் மேவானி">
ஜிக்னேஷ் மேவானி

ஜிக்னேஷ் மேவானி (Jignesh Mevani () என்பவர் இந்தியாவின் குஜராத் மாநிலத்தைச் சேர்ந்த ஒரு சமூக ஆர்வலர் மற்றும் வழக்கறிஞர் ஆவார். குஜராத்தில் தலித்துகள் மீது நடத்தப்பட்ட தாக்குதலை கண்டித்து அம்மக்களை திரட்டி நடத்திய போராட்டத்தால் அனைவராலும் கவனிக்கவைத்தவர்.
மேவானி 1982 திசம்பர் 11 அன்று குசராத்தின் அகமதாபாத்தில் பிறந்தவர். இவரது குடும்பம் மெக்சனா மாவட்டத்தில் உள்ள மெனு என்னும் கிராமத்தை பூர்வீகமாக கொண்டது. இவர் அகமதாபாத் ஸ்வஸ்திக் வித்தியாலயம் மற்றும் விஸ்வ வித்யாலயா மத்யமிக் ஷாலா ஆகிய பள்ளிகளில் தமது பள்ளிப் படிப்பை முடித்தார். இவர் தன் இளங்கலை படிப்பாக ஆங்கில இலக்கியத்தை எடுத்து 2004 ஆண்டு அகமதாபாத்தில் எச். கே. கலைக் கல்லூரியில் முடித்தார். 2004 ஆம் ஆண்டு முதல் 2007 வரை, ஊடகவியல் வெகுசன தொடர்பாடலில் பட்டயப் படிப்பை முடித்தார். 2013 இல் அபியான் என்னும் ஒரு குஜராத்தி பத்திரிகையில் செய்தியாளராக பணியாற்றினார். அகமதாபாத்தில் உள்ள டி டி சட்டக் கல்லூரியில் இளங்கலை சட்டப் படிப்பை முடித்தார்.

குசராத்தின் உனா நகர் அருகே மோட்டோ சமதியாலா என்ற கிராமத்தில் இறந்த மாடுகளின் தோலை உரித்த நான்கு தலித் இளைஞரகள் மாடு பாதுகாப்பாளர்களாக கூறிக்கொண்டவர்களால் தாக்குதலுக்கு ஆளாயினர். இந்நிகழ்வை காணொளியில் பதிவு செய்து சமூக ஊடகங்களில் பரவியது. இதனால் கொந்தளித்த ஜிக்னேஷ் மேவானி உணா என்ற பதாகையின் கீழ் லடாத் சமிதி அமைப்பின் வழியாக அனைவரையும் ஒருங்கிணைத்தார். இந்திய விடுதலை நாளான ஆகத்து 15, அன்று உனாவைச் சென்றடையக்கூடிய வகையில் "சலோ உனா" என்ற பயணத்தைத் துவக்கினார். இந்த தலித் அஸ்மிதா யாத்திரை செளராஷ்டிராவின், அகமதாபாத்தில் இருந்து உனா நோக்கி தொடங்கியது. இதில் ஆயிரக்கணக்கான தலித் மற்றும் முஸ்லீம் மக்கள் இணைந்து கொண்டனர். அஸ்மிதா யாத்திரை 2016 ஆகத்து 15 அன்று உணாவில் ஒரு மகாசபை வடிவில் முடிந்தது. ஊடகங்களில் வந்த செய்திகளின்படி, தலித் பெண்கள் உட்பட சுமார் 20,000 தலித்துகள், மாட்டு பிணங்களை அப்புறப்படுத்தும் தங்களது பாரம்பரிய வேலைகளை விடுவதாக உறுதிமொழியை எடுத்தனர். மேலும் தங்களுக்கு நிலம் வேண்டுமென்று கேட்டனர். புதிய முழக்கமாக, "நீங்கள் பசுவின் வாலைப் பிடித்துக் கொள்ளுங்கள், எங்களுக்கு எங்கள் நிலங்களைத் தாருங்கள்" என முழங்கினர். இதன் ஜிக்னேஷ் மேவானி இடது அரசியலில் கவனிக்கத்தக்கவராக ஆனார். 


</doc>
<doc id="321978" url="https://ta.wikipedia.org/wiki?curid=321978" title="ஜியோவன்னி பாட்டிசுட்டா அமிசி">
ஜியோவன்னி பாட்டிசுட்டா அமிசி

ஜியோவன்னி பாட்டிசுட்டா அமிசி ("Giovanni Battista Amici", 25 மார்ச் 1786 – 10 ஏப்ரல் 1863) இத்தாலிய வானியலாளரும், நுண்ணோக்கியாளரும், தாவரவியலாளரும் ஆவார்.

அமிசி தற்கால இத்தாலியில் உள்ள மாடெனாவில் பிறந்தார். பொலோகுனா கல்விக்குப் பின்னர் மாடெனாவில் கணிதவியல் பேராசிரியரானார். 1831 இல் மாடெனா துக்கியில் ஆராய்ச்சி பொது ஆய்வாளரானார். சில ஆண்டுகளுக்குப் பிறகு, புளோரன்சு வான்காணகத்தின் இயக்குநராகத் தேர்ந்தெடுக்கப்பட்டார். அங்கு இவர் இயற்கை வரலாற்று அருங்காட்சியகத்தில் விரிவுரை ஆற்றியுள்ளார். அமிசி புளோரன்சு நகரில் 1863 இல் இறந்தார்.இவர் ஒளித்தெறிப்புத் தொலைநோக்கி ஆடிகளின் மேம்படுத்த்லுக்காக மிகவும் புகழ்பெற்றார். குறிப்பாக, நுண்ணோக்கியின் கட்டுமானத்த்க்காக பெயர்பெற்றவர். இவர் திறமையும் நுட்பமும் வாய்ந்த நோக்கீட்டாளர் ஆவர். இவர் இரட்டை விண்மீன்கள், வியாழனின் நிலாக்கள் ஆகியவற்றை ஆய்வு செய்த்தோடு சூரியனின் நடுவரை விட்டத்தையும் முனை விட்டங்களையும் அளந்தார். மேலும் இவர், தாவர் (நிலைத்திணை) சாற்றின் சுழலோட்டத்தையும் பூத்தலையும் நன்னீர் நுண்ணுயிரிகளைப் பற்றியும் ஆய்வுகள் மேற்கொண்டார். இவர் தான் முதன்முதலாக பொலன்தாளை இனங்கண்டவர் ஆவார்.

இவர் இருபடிம நோக்கி, நேரடி காட்சிப் பட்டகம், அமிசியின் கூரைப் பட்டகம் ஆகியவற்றைப் புதிதாக உருவாக்கினார்.

அமிசி எனும் நிலாக் குழுப்பள்ளம் இவரது பெயரால் அழைக்கப்படுகிறது.




</doc>
<doc id="321980" url="https://ta.wikipedia.org/wiki?curid=321980" title="செந்தலை மீனாட்சிசுந்தரேஸ்வரர் கோயில்">
செந்தலை மீனாட்சிசுந்தரேஸ்வரர் கோயில்

செந்தலை மீனாட்சிசுந்தரேஸ்வரர் கோயில் தஞ்சாவூர் மாவட்டத்திலுள்ள சிவன் கோயிலாகும்.

தஞ்சாவூர் மாவட்டத்தில் திருவையாறு-திருக்காட்டுப்பள்ளி சாலையில், குடமுருட்டி ஆற்றின் கரையில் உள்ளது.

இங்குள்ள மூலவர் மீனாட்சிசுந்தரேஸ்வரர் ஆவார்.

கந்தர்வப்பெண்ணான சந்திரலேகையால் இத்தலத்திலுள்ள இறைவன் பூசிக்கப்பட்டதால் சந்திரலேகை என்று ஆரம்பத்தில் அழைக்கப்பட்டு, பின்னர் செந்தலையாக ஆகியுள்ளது. இங்கு யாகசாலையில் இருந்த குடங்களை உருட்டி, வடபுறம் காவிரி திரும்பியதால் குடமுருட்டி என்று கூறுகின்றர்.

இக்கோயிலில் ரத சப்தமி, தைப்பொங்கல், திருவாதிரை உள்ளிட்ட விழாக்கள் சிறப்பாக நடைபெறுகின்றன.



</doc>
<doc id="321983" url="https://ta.wikipedia.org/wiki?curid=321983" title="வீரமாங்குடி வஜ்ரகண்டீஸ்வரர் கோயில்">
வீரமாங்குடி வஜ்ரகண்டீஸ்வரர் கோயில்

வீரமாங்குடி வஜ்ரகண்டீஸ்வரர் கோயில் தஞ்சாவூர் மாவட்டத்திலுள்ள சிவன் கோயிலாகும்.

தஞ்சாவூர் மாவட்டத்தில் திருவையாறு-கும்பகோணம் சாலையில் 8 கிமீ தொலைவில் உள்ள சோமேசுவரபுரத்திலிருந்து வடக்கே 3 கிமீ தொலைவில் உள்ளது. காவிரி ஆற்றுக்கும் கொள்ளிடத்திற்கும் இடையே சோலைகள் நிறைந்த இடத்தில் இக்கோயில் உள்ளது.

இங்குள்ள இறைவன் வஜ்ரகண்டீஸ்வரர், இறைவி மங்களாம்பிகை.

வஜ்ரன் என்ற பெயருள்ள அரக்கன் மானுடர்களைத் தொல்லைபடுத்தியபோது, சிவன் அவனைஅழித்து மக்களைக் காத்ததால் வஜ்ரகண்டீஸ்வரர் என அழைக்கப்படுகிறார்.

மூன்று நிலை ராஜகோபுரத்துடன் உள்ள இக்கோயில் கிழக்கு நோக்கிய நிலையில் உள்ளது. மூலவர், அம்மன் சன்னதி மற்றும் வள்ளி தெய்வானையுடன் கூடிய சுப்பிரமணியர் சன்னதி, நவக்கிரகங்கள் சன்னதி உள்ளிட்ட பல சன்னதிகள் உள்ளன.



</doc>
<doc id="321985" url="https://ta.wikipedia.org/wiki?curid=321985" title="வாலான் (நெல்)">
வாலான் (நெல்)

வாலான்﻿ ("Valan") பாரம்பரிய நெல் இரகங்களில் நீண்ட வயதுடைய இரகமான இவ்வகை நெல் முனையில் வால் போன்று காணப்படுவதால், “வாலான்” எனப் பெயர்பெற்ற இது, 160 நாட்களில் அறுவடைக்கு வரக்கூடியதாகும். வெள்ளம், மற்றும் வறட்சியைத் தாங்கி வளரும் வாலான், அனைத்து மண் வகைகளுக்கும் ஏற்ற இரகமாகும். வெண்ணிற அரிசியுடைய மோட்டா (தடித்த) இரகமாக உள்ள இது, இயற்கையாகவே இனிப்பு சுவை கொண்டது. ஒரு சால் (ஒரு முறை) உழவில் விதைப்புக்கு ஏற்ற இவ்வகை நெல், எவ்வித உரமும் இன்றி செழித்து வளரும் திறனுடையது. தமிழ்நாட்டில் பரவலாகச் சாகுபடி செய்யப்பட்டுவரும் இந்த நெல் இரகம், ஒரு ஏக்கருக்கு முப்பது முட்டைக்கும் மேலாக மகசூல் தரகூடியது. இவ்வரிய வகை நெல் இரகம், அதிகச் செலவில்லாமல் மகசூல் கொடுக்கக்கூடிய இரகங்களில் முதன்மையானதாகும்.

களிமண் உட்பட எந்த வகை மண்ணிலும், அனைத்து பட்டத்திலும் (பருவத்திலும்), வடிகால் வசதியற்ற பள்ளக்கால் (தாழ்வு) பகுதியிலும், மற்றும், இருபது நாட்களுக்கு ஒரு தண்ணி கிடைக்கிற இடத்திலும் செழித்து விளையக்கூடிய இந்த வாலான் நெல், சுமார் 50 ஆண்டுகளுக்கு முன்னர், காவிரிக் கரையோரங்களில் பெருமளவில் சாகுபடி செய்யப்பட்டதாக கூறப்படுகிறது.

வாலான் அரிசியைத் (சோறு) தொடர்ந்து சாப்பிடுவதன்மூலம் குடல் சுத்தப்பட்டு, தேகம் அழகு பெறும். பித்தம், வயிறு சம்பந்தமான நோய்கள், கரப்பான், மந்த வாயு சம்பந்தப்பட்ட நோய்கள் நீங்குவதாக கருதப்படுகிறது. இந்த இரகத்தின் அரிசியை வேகவைத்து அதில் சிறிது கறிவேப்பிலையைப் போட்டு ஊறவைத்து, அதன் நீராகாரத்தைப் பருகினால் நெய் போல் மணம் கமழும். மேலும், இந்த நெல் இரகத்தில் நோய் எதிர்ப்புசக்தி அதிகம் உள்ளதாக கூறப்படுகிறது. 

வாலான் நெல்லின் அரிசியில், இயற்கையாகவே இனிப்பு சுவை கொண்டது. அனைத்து வகையான பண்டங்களும் செய்ய ஏற்ற இரகமாக உள்ள இது. பிட்டு செய்து பருவமடைந்த பெண்களுக்குக் கொடுத்தால் அதிகச் சக்தியைக் கொடுக்கும் என்றும், சுமங்கலி பூசை, மற்றும் ஆடிப்பெருக்குப் போன்ற நிகழ்வுகளில் இந்த அரிசி பிரதானமாக பயன்படுத்தப்படுகிறது.




</doc>
<doc id="321987" url="https://ta.wikipedia.org/wiki?curid=321987" title="பிரான்சிசு பெய்லி">
பிரான்சிசு பெய்லி

பிரான்சிசு பெய்லி (Francis Baily) (28 ஏப்பிரல் 1774 – 30 ஆகத்து 1844) ஓர் ஆங்கிலேய வானியலாளர் ஆவார். இவர் சூரிய ஒளிமறைப்பின்போது அமைந்த பெய்லியின் மணிகள் நோக்கீட்டுக்காக பெரிதும் பெயர்பெற்றவர். இவர் அரசு வானியல் கழகத்தின் தொடக்க கால வரளாற்றில் குறிப்பிட்த் தகுந்தவர். இவர்தான் அரசு வானியல் கழகத்தை நிறுவியதோடு, நான்குமுறை அதன் தலைவராகவும் விளங்கினார்.

பெய்லி நியூபரியில் 1774 இல் இரிச்சர்டு பெய்லி என்பவருக்குப் பிறந்தார். வட அமெர்க்காவில் 1796 முதல் 1797 வரை பல இடங்களில் சுற்றி அலைந்த பின்னர், 1799 இல் இலண்டன் பங்குச்சந்தை பரிமாற்றகத்தில்சேர்ந்தார்.. "வட்டி, ஆண்டு ஈட்டம் குறித்த நெறிமுறையின்" (1808) "குத்தகைகளுக்கான கொள்முதல் செய்தலும் புதுப்பித்தலும் சார்ந்த அட்டவணைகள் " (1802), "ஆண்டு ஈட்டங்களும் உறுதிப்பாடுகளும் சார்ந்த நெறிமுறைகள்" (1810) ஆகியவற்றின் தொடர்ந்த வெளியீடும் இவரை ஆயுள் வருநிகழ்வுகளின் எழுத்தாளராகப் பெயர்பெறச் செய்தது; இவர் தன் நேர்மையான தொடர் உழைப்பால் நல்ல செல்வம் திரட்டி 1825 இல் இத்தொழிலில் இருந்து வானியல் பணியில் ஈடுபட ஓய்வு பெற்றார்.

இவர் 1820 ஆம் அண்டளவில் அரசு வானியல் கழகத்தைத் தோற்றுவிப்பதில் முன்னணி வகித்தார். இவர் வானியல் கழகத்தின் பொற்பதக்கத்தை 1827 இல் அக்கழகத்தின் 2881 விண்மீன்களின் அட்டவணையை உருவாக்கியதற்காகப் பெற்றார் (அரசு வானியல் கழக நினைவுக் குறிப்புகள் ii.). பிறகும் இவர் 1843 இல் இப்பொற்பதக்கத்தை மீண்டும் பெற்றார். இவர் அதன் தலைவராக நான்கு முறை தேர்வு செய்யப்பட்டார் அதாவது 1825–27, 1833–35, 1837–39 and 1843–45 ஆகிய கால இடைவெளிகளில் தேர்வு செய்யப்பட்டார். இந்தப் பதவியில் எட்டு ஆண்டுகளுக்கு இருந்தவர் ஜார்ஜ் ஏரியைத் தவிர எவரும் இலர்.

இவரது எதிர்ப்புகளால் 1829 இல் நாவாயியல் வான்காட்டி சீர்திருத்தம் செய்ய நேர்ந்தது. இவர் 1832 இல் அமெரிக்க்க் கலை, அறிவியல் கல்விக்கழகத்தின் அயல்நாட்டுத் தகைமை உறுப்பினராக தேர்வு செய்யப்பட்டார்.இவர் 1837 இல் பிரித்தானிய கழகத்துக்குப் பரிந்துரைக்கப்பட்டு, அங்கு இவர் ஜோசப் தெ இலாலண்டே நிக்கோலசு தெ இலாக்கைல் ஆகிய இருவரின் அட்டவனைத் தொகுப்புகளை, ஏறக்குறைய 57,000 விண்மீன்களை உள்ளடக்கிய தொகுப்புகளை பெரிதும் இவரே முடித்துக் கொடுத்தார்; இவர் பிரித்தானிய வானியல் கழகத்தின் "8377 விண்மீன்களின் அட்டவணைத்தொகுப்பை" முடிக்கும் பணியை மேற்பார்வையிட்டார் (இது 1845 இல் வெளியிடப்பட்டது); இவர் மேலும், டோபியாசு மேயர், தொலமி, உலுக் பெக், டைகோ பிராகி, எட்மண்டு ஆலே, எவலியசு ஆகியோரின் ஆட்டவணைத் தொகுப்புகளையும் திருத்தித் தந்துள்ளார் (அரசு வானியல் கழக நினைவுக் குறிப்புக்ள். iv, xiii.).

1836 மே 15 சூரிய ஒளிமறைப்பின்போது "பெய்லி மணிகள் " குறித்த இவரது நோக்கீடுகளுக்குப் பிறகு அதேபோன்ற பல சூரிய ஒளிமறைப்புத் தேட்டப் பயணங்கள் தொடர்ந்து மேற்கொள்ளப்பட்டு வருகின்றன.இந்நிகழ்வு நிலா நுனிகளின் ஒழுங்கற்ற வடிவத்தால் ஏற்படுகிறது. இதைப் பெய்லி மிக் அருமையாக விவ்ரித்திருந்தார். இந்நிகழ்வு மீண்டும் பெய்லியாலேயே 1843 ஜூலை 8 இல்பாவியாவில் நிகழ்ந்த சூரிய ஒளிமறைப்பின்போது முழு ஒளிமறைப்பிலும் விரிவாக நோக்கப்பட்டது.

மற்றொரு ஆய்வில், என்றி பாசுட்டரின் தனி ஊசல் செய்முறைகளை முடித்து அவற்றில் இருந்து புவி நீள்வட்டத் தன்மையின் அளவு 1/289.48 எனக் கொணர்ந்தார் (அரசு வானியல் கழக நினைவுக் குறிப்புகள் vii.). இம்மதிப்பு நொடித் தனி ஊசல் நீளத்துக்குத் திருத்தி, அதுவரை புறக்கணிக்கப்பட்டிருந்த குறைப்புக் காரணியைப் பயன்படுத்தி நீளச் செந்தரங்களை மீள்கட்டுமானம்செய்து 1843 இல் அறிமுகப்படுத்தினார். புவியின் அடர்த்தியைக் கணக்கிட இவர் என்றி கேவண்டிழ்சு முறையைப் பயன்படுத்தி பல உழைப்புறிஞ்சும் செய்முறைகளை (1838–1842) மேற்கொண்டார். புவியின் அடர்த்தியின் மதிப்பு 5.66 என நிறுவினார்.

இவர் இலண்டனில் 1844 ஆகத்து 30 இல் இறந்தார். இவரது உடல் தாட்சம் நகர புனித மேரி பேராயக் குடும்பக் கல்லறையில் அடக்கம் செய்யப்பட்டது. இவரது ஜான் பிளேசுட்டீடு (1835) வரலாறு அக்கல அறிவியல் வரலாற்றை அறிவதற்கான முதன்மையான ஆவணம் ஆகும். இவர் பிரித்தானிய வானிய்ல் அட்டவணையை மீள் வெளியிட்டார்.

நிலாவின் பெய்லி குழிப்பள்ளம் இவரது பெயரைத் தாங்கியுள்ளது. 1855 ஆம் ஆண்டு செந்தர முழக்கோலைச் செய்ய பயன்படுத்திய பொன்மக்கலவைப் பொருள் பெய்லி பொன்மக்கலவை என அழைக்கப்படுகிறது. இதில் 16 பகுதிகள் செம்பும் 2.5 பகுதிகள் தகரமும் 1 பகுதி துத்தநாகமும் கலந்துள்ளன. இவர் பிறந்த தாட்சம் நகரின் தொடக்கநிலைப்பள்ளி, பிரான்சிசு பெய்லி கோப் தொடக்கப்பள்ளி என வழங்கப்படுகிறது.





</doc>
<doc id="321989" url="https://ta.wikipedia.org/wiki?curid=321989" title="மணலூர் ஏழுலோகநாயகி அம்மன் கோயில்">
மணலூர் ஏழுலோகநாயகி அம்மன் கோயில்

மணலூர் ஏழுலோகநாயகி அம்மன் கோயில் நாகப்பட்டினம் மாவட்டத்திலுள்ள அம்மன் கோயிலாகும். 

கும்பகோணம்-குத்தாலம் நெடுஞ்சாலையில் காவிரியின் வட கரையில் கஞ்சனூருக்கு மேற்கே 3 கிமீ தொலைவில் உள்ளது. 

இக்கோயிலில் மூலவராக ஏழுலோகநாயகி அம்மன் உள்ளார். தீச்சுவாலைகளால் ஆகிய மகுடத்தோடு, சாய்ந்த தலையுடன் எட்டு கரங்களைக் கொண்டு அசுரனை வதம் செய்யும் கோலத்தில் உள்ளார். 

சப்தமாதர்களான பிராமி,மகேஸ்வரி,கௌமாரி, வைஷ்ணவி, வராகி, மகேந்திரி, சாமுண்டி என்ற ஏழு தேவியர்களும் சேர்ந்த உருவாய் இந்த அம்மன் உள்ளார். 

இக்கோயிலில் சித்ரா பௌர்ணமி விழா சிறப்பாகக் கொண்டாடப்படுகிறது. 



</doc>
<doc id="321990" url="https://ta.wikipedia.org/wiki?curid=321990" title="ஒட்டடையான் (நெல்)">
ஒட்டடையான் (நெல்)

ஒட்டடையான் பாரம்பரிய நெல் இரகங்களில் ஒன்றான இது, காவிரியின் கழிமுக (டெல்டா) மாவட்டங்களில் மட்டுமல்லாது, தமிழகத்தில் மடுப் (சுனை) பகுதிகளில் இந்த நெல் சாகுபடி செய்யப்பட்டுவந்துள்ளது. 1940 களில் அறிமுகப்படுத்தப்பட்ட பசுமைப் புரட்சியின் காரணமாக இந்நெல் இரகம் உழவரைவிட்டு விலகியாதாகவும், தற்போது காவிரியின் கடைமடைப் பகுதியில் சில உழவர்கள் சாகுபடி செய்துவருவதாகவும் கருதப்படுகிறது. ஆடிப்பட்டத்தில் ( ஆடி மாதம்) விதைக்கப்படும் இவ்வகை நெல், மழை, வெள்ளம் வந்தாலும் தாங்கிக்கொண்டு ஆறடிவரை வளரக்கூடியது.

பாரம்பரிய நெல் ரகங்களில், மிக அதிக நாட்களாக இருநூறு நாள் வயதுடைய இது. ஒட்டடை போன்று அழுக்கு நிறம் கொண்ட மஞ்சள் நிற நெல்லாகவும், கருஞ்சிவப்பு அரிசியாகவும் காணப்படுகிறது. ஏக்கருக்குக் குறைந்தபட்சம் பதினெட்டு மூட்டை (75 கிலோ) மகசூல் கிடைக்ககூடிய இந்நெல் இரகம், மற்றப் பாரம்பரிய இரகங்களைவிட ஐந்து மடங்கு கூடுதலாக வைக்கோல் தரக்கூடியது. நெல் மணி முற்றிய பிறகு சாயும் தன்மை கொண்ட இது, அறு வடையில் பாதிப்பு ஏற்படுத்தாது என்பது குறிப்பிடத்தக்கது.




</doc>
<doc id="321994" url="https://ta.wikipedia.org/wiki?curid=321994" title="காசவளநாடு கோவிலூர் ஜம்புகேஸ்வரர் கோயில்">
காசவளநாடு கோவிலூர் ஜம்புகேஸ்வரர் கோயில்

காசவளநாடு கோவிலூர் ஜம்புகேஸ்வரர் கோயில் தஞ்சாவூர் மாவட்டத்திலுள்ள சிவன் கோயிலாகும்.

தஞ்சாவூர் மாவட்டத்தில் தஞ்சாவூர்-பட்டுக்கோட்டை சாலையில் மேல உளூரிலிருந்து கிழக்கே 7 கிமீ தொலைவில் இக்கோயில் உள்ளது.

இங்குள்ள இறைவன் ஜம்புகேஸ்வரர், இறைவி அகிலாண்டேஸ்வரி.

இங்குள்ள இறைவி மேல் இரு கரங்களில் மழுவையும் அக்கமர்லையும் கொண்டுள்ளார். கீழிரு கரங்கள் அபய, வரத முத்திரையோட உள்ளன. இறைவியின் நீர்த்திரளாக எடுத்து வழிபட்ட லிங்கமே இத்தலத்து மூலவர் ஆவார்.

தெற்கு திருச்சுற்றில் காணப்படுகின்ற தல மரமான பலா மரத்தின் அருகே உள்ள தூணில் மூன்றாம் குலோத்துங்கன் காலத்துக் கல்வெட்டு காணப்படுகிறது.அதில் இறைவன் பெயர் திருவானைக்கா உடையார் என்று குறிப்பிடப்பட்டுள்ளது.


</doc>
<doc id="321995" url="https://ta.wikipedia.org/wiki?curid=321995" title="இளவரசர் உரூப்பர்ட்டின் துளி">
இளவரசர் உரூப்பர்ட்டின் துளி

இளவரசர் உரூப்பர்ட்டின் துளி ("Prince Rupert's Drop"; இடாய்ச்சுக்கண்ணீர்துளிகள்) என்பது உருக்கிய கண்ணாடியை மிகக் குளிர்ந்த நீரில் முக்குவதன் மூலம் உருவாக்கப்படும் கண்ணாடிப் பொருள்களாகும். கண்ணாடி குளிர்ந்து ஒரு தவளைக்குஞ்சு வடிவில் துளியாக நீண்ட மெல்லிய வாலுடன் உருக்கொளும். துளியின் உட்புறம் வெகு வெப்பமாய் இருக்கும் நிலையில் தண்ணீரால் அதன் வெளிப்புறம் இருக்கும் உருக்கிய கண்ணாடி விரைவாக குளிரூட்டப்படும். பின்னர் அதன் உட்பகுதி குளிரும்போது அது முன்னரே குளிர்ந்து கெட்டிப்பட்டுவிட்ட வெளிப்பகுதிக்குள்ளாக சுருங்கும். இப்படிச் சுருங்குவதால் அதன் புறப்பரப்பில் மிக உயர்ந்த இறுக்கத் தகைவுகளும், உட்கருவில் இழுவிசைத் தகைவுகளும் அமையும். இது ஒரு வகை கடுமைப்படுத்தப்பட்ட கண்ணாடி ஆகும்.

துளிக்குள் இருக்கும் மிதமிஞ்சிய தகைவு வேறுபாட்டினால் துளிக்கு வழக்கத்திற்கு மாறான பண்புகள் உண்டாகின்றன. எடுத்துக்காட்டாக அதன் தலைப்பகுதி சம்மட்டியின் அடியையோ அல்லது துப்பாக்கிக் குண்டின் மோதலையோ தாங்கக்கூடியது, ஆனால் அதன் வால் பகுதியில் ஏற்படும் சிறு சேதமும் கூட மொத்தத் துளியையும் வெடித்துச் சிதற வைக்கக்கூடியது.

சம்மட்டி அடியையும் துப்பாக்கிக் குண்டின் மோதலையும் தாங்கக் கூடியதாக துளியின் தலைப்பகுதி இருந்தாலும், அதன் வாலின் ஏதேனும் ஒரு பகுதி சிதைவுறும்போது அதன் உட்கட்டமைப்பில் தேங்கியிருக்கும் பெரிய அளவிலான நிலையாற்றல் வெளிப்பட்டு, தலைப்பகுதியை நோக்கி மிக விரைவாக முன்னேறும் முறிவுகளை உருவாக்கி மொத்த துளியையும் சில்லு சில்லாக உடையச் செய்துவிடும்.

உரூப்பர்ட்டின் துளி உடைந்து தெறிப்பதை அதிவேக காணொளி மூலம் ஆராய்ந்தபோது அதன் வால் பகுதியில் தோன்றும் “பிளவு முனை” அதன் தலைப்பகுதியை நோக்கி மிக விரைவான வேகங்களில் (1.45  1.9 கி.மீ./நொடி) அதன் இழுதகைவுப் பகுதியின் ஊடாக முன்னேறுகின்றது என்பது தெரியவந்துள்ளது.

கண்ணாடியின் ஒளிப்புகுதன்மை காரணமாய் இத்துளிகளின் உள்ளே இருக்கும் உட்புற தகைவுகளை முனைவாக்கு வடிப்பான்களுக்கு முன்னால் அவற்றை வைத்துப் பார்ப்பதன் மூலம் காட்ட இயலும், இது ஒளிமீட்சியியலில் கையாளப்படும் ஒரு செயல்முறையாகும்.

இளவரசர் உரூப்பர்ட்டின் துளி பற்றிய ஒரு பழைய அறிவியல் சான்ற குறிப்பு இலண்டனின் ராயல் சொசைட்டியின் குறிப்புகள் மற்றும் பதிவுகள்-இல் (Notes and Records) கொடுக்கப்பட்டுள்ளது. துளி பற்றிய பெரும்பான்மையான தொடக்ககால ஆய்வுகள் ராயல் சொசைட்டியில் செய்யப்பட்டனவே ஆகும்.

இத்துளிகள் வட ஜெர்மனியில் உள்ள மெக்கில்பர்கில் 1625ம் ஆண்டு வாக்கிலேயே உருவாக்கப்பட்டுவிட்டன என்பதற்கான நம்பகமான தகவல்கள் உள்ளன. எனினும், இவை நெதர்லாண்டில்தான் கண்டுபிடிக்கப்பட்டன என்றும் சாற்றப்பட்டது, எனவே 17ம் நூற்றாண்டில் இதற்கு இடாய்ச்சு கண்ணீர்த் துளிகள் என்ற பெயர் பொதுவாக வழங்கியது. ஐரோப்பா முழுவதும் விளையாட்டுப் பொருளாகவோ அல்லது பொழுதுபோக்கிற்காகவோ விற்பனை செய்யப்பட்ட போதிலும், இதனை எப்படி உருவாக்குவது என்ற ரகசியம் சில காலத்திற்கு மெக்கில்பர்கு பகுதியிலேயே இருந்தது.

இளவரசர் உரூப்பர்ட் இத்துளிகளைக் கண்டுபிடிக்கவில்லை என்பது தெளிவு, ஆயினும் 1660-இல் இவற்றை முதன்முதலில் பிரிட்டனுக்குக் கொண்டு வந்து இவற்றின் வரலாற்றில் ஒரு பங்காற்றியவர் அவரே. இத்துளிகளை அவர் அரசர் இரண்டாம் சார்லசிடம் கொடுத்தார், அரசர் அவற்றை அறிவியல் முறையில் ஆயும் பொருட்டு ராயல் சொசைட்டியிடம் 1661 இல் கொடுத்தார். ராயல் சொசைட்டியின் பல பழைய பிரசுரங்கள் இத்துளிகளைப் பற்றியும் இவற்றின் மீது செய்யப்பட்ட ஆய்வுகள் பற்றியும் விளக்குகின்றன. இவற்றுள் பின்னர் ஹூக் விதியைக் கண்டறிந்த இராபர்ட்டு ஹூக்கின் 1665ம் ஆண்டைச் சேர்ந்த மைக்ரோகிராபியாவும் அடங்கும். இவரது பிரசுரம் உரூப்பர்டின் துளிகள் பற்றி அறியக் கூடிய பெரும்பான்மையான செய்திகளைச் சரியாக தருகிறது; மீட்சியியல் மற்றும் பிளவுகள் பரவுவதன் மூலம் நொறுங்கும் இயல்புள்ள பொருள்கள் உடைவது பற்றிய முழுமையான புரிதல் இல்லாத காலகட்டத்திலேயே ஹூக்கின் ஆய்வு செய்யப்பட்டது குறிப்பிடத்தக்கது. பிளவு முன்னேறுதல் குறித்த முழுமையான புரிதலை அடைய 1920-இல் செய்யப்பட்ட கிரிப்பித்தின் ஆய்வுவரை காத்திருக்க வேண்டியிருந்தது.

எரிமலைக் குழம்புகளில் குறிப்பிட்ட சில சூழல்களில் இளவரசர் உரூப்பர்ட்டின் துளிகளைப் போன்ற அமைப்புகள் உருவாகின்றன என்பது குறைந்தது 19ம் நூற்றாண்டிலிருந்தே அறியப்படும் ஒன்றாகும். அண்மையில் பிரிசுடல் பல்கலைக்கழகம் மற்றும் ஐசுலாண்டு பல்கலைக்கழகத்தைச் சேர்ந்த ஆய்வாளர்கள் இளவரசர் உரூப்பர்ட்டின் துளிகள் வெடித்துச் சிதறுவதால் உண்டாகும் கண்ணாடித் துகள்களை ஆய்ந்து அதன் மூலம் எரிமலைகளில் உள்ள வெப்ப தகைவுகள் காரணமாய் தோற்றுவிக்கப்படும் கற்குழம்பு சிதைவு மற்றும் சாம்பல் ஆக்கத்தை மேலும் அறிய முயன்றுள்ளனர்.

அன்றைய இலக்கியத்தின் மூலம் அவற்றை நன்கு அறிந்திருக்க வேண்டியவர்களாய் இருந்தனர் என்பதை காணலாம். 1663-இல் சாமுவேல் பட்லர் தனது ஹுடிபிராசு என்ற கவிதையில் அவற்றை ஒரு உருவகமாகப் பயன்படுத்தியுள்ளார், மற்றும் பெபைசு தனது நாட்குறிப்பில் அவற்றைக் குறிப்பிடுகிறார்.

"கிரேஷாம் கல்லூரியின் பாலே" என்ற ஆசிரியர் பெயர்தெரியாத பாட்டில் வருவதன் மூலம் இத்துளிகள் இறவாவரம் பெற்றன.

சிக்மண்டு பிராய்டு, “குழு உளவியல் மற்றும் ஆணவம் பற்றிய அலசல்” (1921) என்ற தாளில் இராணுவ குழுக்கள் தலைவனை இழப்பதால் ஏற்படும் பீதி காரணமாய் சிதறிப்போவதைப் பற்றிப் பேசுகையில் “வால் உடைக்கப்பட்டதும் இளவரசர் உரூப்பர்ட்டின் துளி சிதறுவதைப் போல குழு சிதறி காணாமல் போய்விடுகிறது” என்று குறிப்பிடுகிறார்.

தனது 1988 நாவலான ஆஸ்கர் மற்றும் லூசிண்டாவில் பீட்டர் காரே ஒரு முழு அத்தியாத்தை இத்துளிகளுக்காக ஒதுக்கியுள்ளார்.




</doc>
<doc id="321999" url="https://ta.wikipedia.org/wiki?curid=321999" title="திருப்தி தேசாய்">
திருப்தி தேசாய்

திருப்தி தேசாய் (Trupti Desai) என்பவர் ஒரு இந்திய பாலினச் சமனிலை செயற்பாட்டாளர் மற்றும் மும்பையில் செயல்படும்  பூமாதா பிரிகெட் என்ற  சமூக செயற்பாட்டு அமைப்பின் நிறுவனர் ஆவார். இவர் மற்றும் இவரது அமைப்பினர் மகாராட்டிரத்தில் உள்ள வழிபாட்டுத் தலங்களான சனி சிகதாபூர் கோயில், திரிம்பகேஸ்வரர் கோயில், நாசிக், கோலாபூரில் உள்ள மகாலட்சுமி கோயில் போன்ற இந்து சமய வழிபாட்டு இடங்களில் பெண்களுக்கு அனுமதி மறுக்கப்பட்டு வருவதை எதிர்த்து பரப்புரை செய்து வருகின்றனர்.

தேசாய் கர்நாடக மாநிலம் நிபானி வட்டத்தில் பிறந்தவர். இவரது தந்தை தனது குடும்பத்தை ஒரு ஆசிரமத்தில் விட்டுவிட்டார். இவரது தாயார் இவரையும் இவரின் இரு உடன்பிறப்புகளையும் வளர்த்து ஆளாக்கினார். இவர்  ஸ்ரீமதி நதிபாய் தாமோதர் தாக்கர்சே (எஸ்என்டீடி) மகளிர் பல்கலைக்கழகத்தின் புனே வளாகத்தில் பட்டப்படிப்பு படிக்கச் சேர்ந்தார் ஆனால்  முதல் ஆண்டிற்குப் பிறகு குடும்பச் சூழல்  காரணமாக படிப்பைக் கைவிடவேண்டி இருந்தது.

தேசாய்க்கு திருமணம் ஆகி ஒரு மகன் இருக்கிறார். அவரது கணவர் பிரசாந்த் தேசாயைப் பற்றிக் குறிப்பிடும்போது அவர் ஒரு  "ஆன்மீகவாதி" என்றும் கோலாப்பூர் ககங்கிரி மகாராஜை பின்பற்றுபவர் என்று கூறுகிறார்.

இவர் இந்து கோயில்களில் பெண்களுக்கான உரிமையை நிலைநாட்டும் பணியை மேற்கொண்டது அல்லாமல் பிற சமய வழிபாட்டு இடங்களிலும் இதை விரிவுபடுத்தினார். 2016 ஆம் ஆண்டு ஹாஜி அலி தர்காவில் பெண்கள் நுழைய அனுமதிக்கவேண்டும் என்று கோரி போராடினார். அதைத் தொடர்ந்து உயர் நீதிமன்றத்தில் தொடர்ந்த வழக்கினால் தர்காவில் பெண்கள் நுழைய விதிக்கப்பட்டிருந்த தடை நீக்கப்பட்டது.


</doc>
<doc id="322006" url="https://ta.wikipedia.org/wiki?curid=322006" title="பட்டுக்கோட்டை கோட்டை சிவன் கோயில்">
பட்டுக்கோட்டை கோட்டை சிவன் கோயில்

பட்டுக்கோட்டை கோட்டை சிவன் கோயில் தஞ்சாவூர் மாவட்டத்திலுள்ள சிவன் கோயிலாகும்.

தஞ்சாவூர் மாவட்டத்தில் பட்டுக்கோட்டை நகரின் மேல் பகுதியில் இக்கோயில் உள்ளது.

இங்குள்ள இறைவன் சந்திரசேகரர், இறைவி மங்களாம்பிகை. மூலவரை பிறைசூடும் தம்பிரான் என்றும் கூறுகின்றனர்.

சோழர்களால் 11ஆம் நூற்றாண்டில் கட்டப்பட்டு பாண்டிய, விஜயநகர மன்னர்களால் புதுப்பிக்கப்பட்ட இக்கோயில் பின்னர் மாலிக் காபூர் படையெடுப்பிற்குப் பின் சிதிலமடைந்த நிலையில் இருந்தது.

இக்கோயிலில் நாடியம்மன், தெட்சிணாமூர்த்தி, சப்தமாதர்கள், வீரபத்திரர், வள்ளி தெய்வானையுடன் கூடிய முருகன், குபேரன், நவக்கிரகங்கள், சண்டிகேஸ்வரர் உள்ளிட்டோர் காணப்படுகின்றனர். 60 ஆண்டுகளாக குடமுழுக்கு நடைபெறாமல் இருந்த இக்கோயிலில் விரைவில் குடமுழுக்கு நடைபெறவுள்ளது.


</doc>
<doc id="322008" url="https://ta.wikipedia.org/wiki?curid=322008" title="உவர்முண்டான் (நெல்)">
உவர்முண்டான் (நெல்)

உவர்முண்டான் பாரம்பரிய நெல் இரகமான இது, உவர் தன்மைகொண்ட நிலங்களிலும் கடலோர உவர்ப்பு நிலங்களிலும் நம் முன்னோரால் சாகுபடி செய்யப்பட்ட நெல் இரகமாகும். தமிழகத்தில் பல்வேறு பாரம்பரிய நெல் இரகங்கள் பல பகுதிகளில் சாகுபடி செய்யப்பட்டு வந்தாலும், அந்தந்தப் பகுதி மண்ணுக்கேற்ப பாரம்பரிய நெல் இரகங்களும் காலங்காலமாக சாகுபடி செய்யப்பட்டு வந்துள்ளன.

காவிரி டெல்டா மாவட்டங்களில் மட்டுமல்லாது மற்றப் பகுதியிலும் உவர் நிலங்களில் சாகுபடி செய்யும் நெல் வகையான இது, சிவப்பு நிற நெல்லும், சிவப்பு நிற அரிசியும் உடையது. நூற்றி முப்பது நாட்களில் அறுவடைக்கு வரக்கூடிய இவ்வகை நெல், சாயும் தன்மை அற்று நான்கடிவரை வளரகூடியது. மேலும் நடவு செய்வதைவிட புழுதிப் பரப்பில் நேரடி விதைப்பு செய்வதற்கு ஏற்ற இரகமாகவும் உள்ளது. 



</doc>
<doc id="322012" url="https://ta.wikipedia.org/wiki?curid=322012" title="பிசினி (நெல்)">
பிசினி (நெல்)

பிசினி ("Pisini") பாரம்பரிய நெல் வகைகளில் ஒன்றான இது, நன்கு ஒட்டும் பசைத்தன்மை கொண்ட இரகமாகும். நூற்றி இருபது நாட்களில் அறுவடைக்கு தயாராகும் இந்த வகை நெல்லின் அரிசி மோட்டாவாகவும், சிவப்பு நிறமும் கொண்டது. எவ்வகை மண்ணையும் ஏற்று வளரக்கூடிய இந்நெல் இரகம், ஐந்தடி உயரம்வரை வளரும் தன்மையுள்ளது. கடும் வறட்சியையும், அதேநேரம் பெருவெள்ளத்தையும் தாங்கி செழிக்கும் இது, ஒரு ஏக்கருக்கு சுமார் 28 மூட்டை (75 கிலோ மூட்டை) வரை மகசூல் கொடுக்கக்கூடியதாகும். நேரடி விதைப்புக்கும், மற்றும் நடவு முறைக்கும் ஏற்ற இந்த நெல்வகை, தொழு உரம் மட்டும் இட்டால் போதும். மிக எளிமையாகச் சாகுபடி செய்யகூடிய, பூச்சி தாக்குதல் அற்றது.

உளுந்து, மற்றும் பிசினி நெல்லின் அரிசி கலந்து களி செய்து சாப்பிட்டால் இடுப்பு வலி நீங்குவதாக கூறப்படுகிறது. மேலும், மாதவிடாய் கோளாறுகள் நீங்குவதாகவும் கருதப்படுகிறது. பெண்களின் பேறுகாலத்தில், பிசினி அரிசி கஞ்சி வைத்துக் கொடுத்தால், சுகப்பிரசவத்துக்கு உதவுதாகவும், மற்றும் இந்நெல்லை அவல் செய்து சாப்பிடச் சுவையாகவும், உடலில் உள்ள தேவையில்லாத கொழுப்பைக் குறைக்கக்கூடிய தன்மை கொண்டதுமாகவும் கருதப்படுகிறது.




</doc>
<doc id="322014" url="https://ta.wikipedia.org/wiki?curid=322014" title="தாதிங் மாவட்டம்">
தாதிங் மாவட்டம்

தாதிங் மாவட்டம் (Dhading District), (, மத்திய நேபாள நாட்டின் மாநில எண் 3-இல் பாக்மதி மண்டலத்தில் அமைந்துள்ளது. இம்மாவட்டத்தின் நிர்வாகத் தலைமையிடம் "தாதிங்பேசி" நகரம் ஆகும்.
1926 சதுர கிலோ மீட்டர் பரப்பளவு கொண்ட இம்மாவட்டத்தின் மக்கள் தொகை 3,36,067 ஆகும். 
இமயமலையின் 7000 மீட்டர் உயரத்தில் உள்ள கணேஷ் இமயமலைத் தொடரில் அமைந்துள்ள தாதிங் மாவட்டம், 
பிரிதிவி நெடுஞ்சாலை, காட்மாண்டு மற்றும் பொக்காரா நகரங்களை இணைக்கிறது. இம்மாவட்டத்தின் மேற்கு எல்லையான கோர்க்கா மாவட்டத்தை புத்தி கண்டகி ஆறு பிரிக்கிறது.

தாதிங் மாவட்ட எல்லைகள் விவரம்:

தாதிங் மாவட்டத்தில் 80% பண்ணை நிலங்களும் மற்றும் 20% காடுகளும் கொண்டது.

=மக்கள் தொகையியல்=
1926 சதுர கிலோ மீட்டர் பரப்பளவு கொண்ட இம்மாவட்டத்தின் மக்கள் தொகை 3,36,067 ஆகும். இம்மாவட்டத்தின் வடக்கில் தமாங் மற்றும் குரூங் இன மக்களும், தெற்கில் செத்திரி இன மக்களும், மத்தியப் பகுதியில் நேவார் இன மக்களும் வாழ்கின்றனர். இம்மாவட்டத்தில் நேவாரி மொழி, நேபாள மொழி, தமாங் மற்றும் குரூங் மொழிகள் பேசப்படுகிறது.


தாதிங் மாவட்டத்தில் ஐம்பத்தி நான்கு கிராம வளர்ச்சி மன்றங்கள் உள்ளது.




</doc>
<doc id="322015" url="https://ta.wikipedia.org/wiki?curid=322015" title="பாரா மாவட்டம்">
பாரா மாவட்டம்

பாரா மாவட்டம் (Bara District) ( ) தென் கிழக்கு நேபாள நாட்டின் தெராய் சமவெளியில், மாநில எண் 2-இல் உள்ள எட்டு மாவட்டங்களில் ஒன்றாக பாரா மாவட்டம் அமைந்துள்ளது. இதன் நிர்வாகத் தலைமையிட நகரம் "கலையா" நகரம் ஆகும். நேபாளத்தின் எழுபத்தி ஐந்து மாவட்டங்களில் ஒன்றாகும்.

இம்மாவட்டத்தின் தெற்குப் பகுதி இந்தியாவின் பிகார் மாநிலத்தை எல்லையாகக் கொண்டது.

பாரா மாவட்டத்தின் பரப்பளவு 1,190 சதுர கிலோ மீட்டராகும். 2011-ஆம் ஆண்டு மக்கள் தொகை கணக்கெடுபின் படி பாரா மாவட்டத்தின் மக்கள் தொகை 6,87,708 ஆகும்.
பகையா, ஜமுனியா, பாசஹா, துத்தௌரா மற்றும் பங்காரி இம்மாவட்டத்தில் முக்கிய ஆறுகள் ஆகும். இம்மாவட்டத்தில் போஜ்புரி மொழி (72%), மைதிலி மொழி (9.7%), நேபாள மொழி (18.3%) மற்றும் பஜ்ஜிகா மொழிகள் பேசப்படுகிறது.

இம்மாவட்டம் தராய் நேபாளத்தின் சமவெளியில் அமைந்திருப்பதால் கோதுமை, சோளம், காய்கறிகள், உருளைக்கிழங்கு, கத்திரிக்காய், காரட், காலிபிளவர், பீட்ரூட், மிளகாய், கொத்தமல்லி, முட்டைக்கோஸ் போன்றவைகள் நன்கு விளைகின்றன.

காத்திமாய் கோயிலில் ஐந்தாண்டுகளுக்கு ஒரு முறை நடைபெறும் காத்திமாய் திருவிழாவின் போது ஆடு, கோழி போன்ற விலங்குகள் அம்மனுக்கு பலியிடப்படுகிறது.

பாரா மாவட்டம் 107 கிராம வளர்ச்சி சபைகள் கொண்டது.



</doc>
<doc id="322017" url="https://ta.wikipedia.org/wiki?curid=322017" title="அசோக் ஜூன்ஜூன்வாலா">
அசோக் ஜூன்ஜூன்வாலா

அசோக் ஜூன்ஜூன்வாலா என்பவர் சென்னை இந்தியத் தொழில் நுட்பக் கழகப் பேராசிரியர். தொலைத் தொடர்புத் துறை ஆய்வு மற்றும் வளர்ச்சியில் அறிவும் திறமையும் கொண்டவர் எனக் கருதப்படுகிறார். கதிர் ஒளி மின்சாரத் தயாரிப்பில் இந்தியா கவனம் செலுத்தவேண்டும் என்று கூறிவருகிறார். இந்தியத் தொழில்நுட்ப நிறுவனங்கள் ஆய்வு மையங்களாக விளங்க வேண்டும் என்ற கருத்தையும் முன் வைத்துப் பேசி வருகிறார்.

கான்பூர் இந்தியத் தொழில் நுட்ப நிறுவனத்தில் பிடெக் பட்டம் பெற்ற அசோக்  ஜூன்ஜூன்வாலா கொல்கத்தாவில் ஒரு மார்வாரிக் குடும்பத்தில் பிறந்தார். மேயின் பல்கலைக் கழகத்தில் முதுகலை ஆய்வு செய்து பட்டம் பெற்றார். வாசிங்டன் பல்கலைக் கழகத்தில் துணைப் பேராசிரியராகப் பணி புரிந்த பின் 1981 முதல் சென்னை  இந்தியத் தொழில் நுட்ப நிறுவனத்தில் பேராசிரியாராகப் பொறுப்பு ஏற்றார்.

டாக்டர் விக்ரம் சாராபாய் ஆய்வு விருது (1997)

பத்மசிறீ விருது (2002)

எச் கே பிரொட்டியா விருது 


</doc>
<doc id="322019" url="https://ta.wikipedia.org/wiki?curid=322019" title="முதலமைச்சர் (இந்தியா)">
முதலமைச்சர் (இந்தியா)

இந்தியக் குடியரசின், 29 மாநிலங்களின் பெரும்பான்மையான உறுப்பினர்களால் சட்டமன்ற உறுப்பினர்களால் ஆளும் கட்சியின் தலைவராகத் தேர்ந்தெடுக்கப்பட்டவரையே, ஆளுநால் முதலமைச்சர் பதவிக்கு பதவிப் பிரமாணம் செய்து வைக்கப்படுகிறார். மேலும் முதலமைச்சரால் பரிந்துரைக்கப்படுபவர்களை அமைச்சர்களாக ஆளுநர் பதவிப் பிரமாணம் செய்து வைக்கிறார். முதலமைச்சரும் அவரின் தலைமையிலான அமைச்சரவைக் குழுவும், சட்டமன்றத்தில் எழுப்படும் கேள்விகளுக்கு பதில் கூற கடமைப் பட்டவர்கள் ஆவார். முதலமைச்சர் என்பவர் ஒரு மாநிலத்தின் ஆளுநர் சார்பாக நிர்வாகச் செயல் அலுவலராக பணியாற்றுகிறார். 

முதலமைச்சருக்கு தேவையான ஆலோசனைகள் கூற அமைச்சரவை உள்ளது. மேலும் சட்டமன்றத் தீர்மானங்களையும், அமைச்சரவையில் எடுக்கப்பட்ட முடிவுகளையும் நிறைவேற்ற தலைமைச் செயலாளர் தலைமையில் இயங்கும் தலைமைச் செயலகத்தில் உள்ள இந்திய ஆட்சிப் பணி அலுவலர்கள் உதவுகின்றனர். 

பெரும்பாலான சட்டமன்ற உறுப்பினர்களின் நம்பிக்கை பெற்றிருக்கும் வரையில் மட்டுமே ஒருவர் முதலமைச்சர் பதவியில் தொடரமுடியும். மேலும் இந்திய அரசியல் அமைப்புச் சட்டப்படி, சட்டமன்றத்தின் ஆயுட்காலமான ஐந்து ஆண்டுகள் முடிந்தவுடன் முதலைமச்சரின் பதவிக் காலம் தானாகவே முடிவடைகிறது. 


மாநில சட்டமன்றக் கூட்டத்தில் பெரும்பாலான உறுப்பினர்களின் வாக்குகளை பெற்றவரையே முதலமைச்சர் பதவிக்கு ஆளுநர் அறிவிக்கிறார். 

முதலமைச்சர் பதவிக்கு தேர்ந்தெடுக்கப்பட்டவருக்கு, ஆளுநர் பதவிப் பிரமாணமும், இரகசியக் காப்பு பிரமாணமும் செய்து வைக்கிறார்.

இந்திய அரசியல் அமைப்புச் சட்டத்தின் பிரிவு 164-இன் படி, முதலமைச்சர் மற்றும் பிற அமைச்சர்களுக்கான ஊதியம் மற்றும் ஓய்வூதியங்களை, அந்தந்த மாநில சட்டமன்றத்தின் பெரும்பான்மை உறுப்பினர்களால் தீர்மானிக்கப்படுகிறது.



</doc>
<doc id="322022" url="https://ta.wikipedia.org/wiki?curid=322022" title="சங்கர் பாலசுப்பிரமணியன்">
சங்கர் பாலசுப்பிரமணியன்

சர் சங்கர் பாலசுப்பிரமணியன் ("Shankar Balasubramanian", பிறப்பு: செப்டம்பர் 30, 1966, எப்.ஆர்.எஸ்.) இந்தியாவில் பிறந்த பிரித்தானிய வேதியியலர். கேம்பிரிட்சுப் பல்கலைக்கழக வேதியியல் துறையில் எர்சல் சிமித் மருத்துவ வேதியியல் பேராசிரியராகவும், கேம்பிரிட்சுக் கழகத்தில் புற்றுநோய் ஆய்வில் முதுநிலை குழுத்தலைவராகவும், கேம்பிரிட்சு டிரினிட்டி கல்லூரியில் உயராய்வாளராகவும் பணியாற்றுகிறார். கருவமிலங்கள் பற்றிய ஆய்வுகளில் அவர் பங்கு பாராட்டப்பட்டிருக்கிறது. மேலும், இவர் சொலெக்சா ("Solexa")  மற்றும் கேம்பிரிட்ச் எப்பிஜெனடிக்சு (Cambridge Epigenetix) நிறுவனங்களின் அறிவியல் நிறுவனராகவும் உள்ளார்.

இந்தியாவில் சென்னை நகரில் 1966 இல் பிறந்த சங்கர் பாலசுப்பிரமணியன் ஐக்கிய முடியரசுக்கு 1967இல் அவரது பெற்றோர்களுடன் புலம்பெயர்ந்தார். கேம்பிரிட்ச் பிட்சுவில்லியம் கல்லூரியில் இயல் அறிவியல் துறையில் இளநிலைப் பட்டம் (1985-88) பெற்றபின் தொடர்ந்து பேரா. கிறிஸ் ஆபெல் வழிகாட்டலில் முனைவர் பட்டம் பெற்றார்.

அறிவியல் மற்றும் மருத்துவத் துறைகளில் பாலசுப்பிரமணியனின் தொண்டுகளைப் பாராட்டி 2017 புத்தாண்டுப் பட்டம் வழங்கலில் பிரித்தானிய முடியரசு அவருக்கு சர் பட்டம் கொடுத்துப் பாராட்டியது.


</doc>
<doc id="322023" url="https://ta.wikipedia.org/wiki?curid=322023" title="பஞ்சாப் சட்டமன்றத் தேர்தல், 2017">
பஞ்சாப் சட்டமன்றத் தேர்தல், 2017

2017 பஞ்சாப் சட்டமன்றத் தேர்தல்  இதற்கு முந்தைய பஞ்சாப் சட்டப் பேரவை பதவிக்காலம் மார்ச்சு 17, 2017 வரை இருந்தது. . பஞ்சாப்புக்கும் உத்திரப்பிரதேசம், கோவா, குசராத், மணிப்பூர் ஆகிய மாநிலங்களுக்கு பிப்ரவரி மார்ச் மாதங்களில் வாக்குப்பதிவு நடைபெறுவதாகவும், பஞ்சாப்புக்கும் கோவாவுக்கும் பிப்பரவரி 4 அன்று ஒரே கட்டத்தில் வாக்குப்பதிவு நடைபெறும் என தேர்தல் ஆணையம் அறிவித்தது. அனைத்து மாநிலங்களின் வாக்கு மார்ச்சு 11 அன்று எண்ணப்படும். தற்போதைய ஆளும் கூட்டணி அகாலி தளம் - பாரதிய ஜனதா கட்சி கூட்டணி  அகாலி தளத்தின் பிரகாஷ் சிங் பாதல் தலைமையில் நடைபெறுகிறது. 

ஏப்ரல் 2016 இல், இந்தியத் தேர்தல் ஆணையம் சுமார் 8 லட்சம் போலி வாக்குகள் மாநிலத்தில் இருப்பதாக தெரிவித்தது. அவற்றை கடந்த ஒரு ஆண்டு காலத்தில் நீக்கியதுடன் 18 வயது நிறைவடைந்த 7 லட்சம் இளைஞர்களை வாக்காளர்களாக பதிவு செய்தது. ஒரு மாவட்டத்தில் உள்ள ஒரு தொகுதி தேர்ந்தெடுக்கப்பட்டு அங்கு சோதனை அடிப்படையில் வாக்காளர் சரிபார்க்க காகித தணிக்கை சோதனை (VVPAT) இயந்திரங்கள் பயன்படுத்தப்படும்.  வாக்காளர் எண்ணிக்கை கிராமப்புற பகுதிகளில்ம 1200இக்கு அதிகமாகவோ நகர்ப்புறப் பகுதிகளில் 1400இக்கு அதிகமாகவோ இருந்தால் தேர்தல் ஆணையம் புதிய வாக்குச் சாவடிகள் அமைக்க முடிவு செய்துள்ளது 
2014 பொது தேர்தலில் 13 நாடாளுமன்ற தொகுதிகளில் அகாலி தளம் மற்றும் ஆம் ஆத்மி கட்சி தலா 4 இடங்களில் வெற்றிபெற்றன. காங்கிரசு 3 இடங்களிலும் பாசக 2 தொகுதிகளிலும் வெற்றி பெற்றன.  முதல் முறையாக போட்டியிட்ட ஆம் ஆத்மி கட்சி மொத்தமுள்ள 117 தொகுதிகளில் 34 சட்டசபை தொகுதிகளில் முதலாவதாகவும் இரண்டாவதாக 7 தொகுதிகளிலும் மூன்றாவதாக 73 தொகுதிகளிலும் நான்காவதாக மீதமுள்ள 3 தொகுதிகளிலும் வாக்குகளை பெற்றது. அது தோற்ற இடங்களில் வெற்றி வேறுபாட்டை விட அதிக வாக்குகளை பெற்றிருந்தது. 

நவ்சோத் சிங் சித்து அம்ரிசுதர் (கிழக்கு) தொகுதி சட்டமன்ற உறுப்பினர் பதவியை விட்டு விலகியதை பாசக இன்னும் ஏற்கவில்லை. தான் போட்டியிடும் 87 தொகுதிகளுக்கும் வேட்பாளர்களை சிரோன்மனி அகாலி தளம் அறிவித்துள்ளது.

ஆவாச் - இ - பஞ்சாப் கட்சியிலிருந்து இரு முன்னால் சட்டமன்ற உறுப்பினர்கள் (பெயின் சகோதரர்கள்) விலகி புது கட்சி (லோக் இன்சாப் கட்சி) ஆரம்பித்து ஆம் ஆத்மி கட்சியுடன் கூட்டணி வைத்துள்ளார்கள். தங்கள் கட்சி சின்னத்திலேயே அவர்கள் வரும் தேர்தலில் போட்டியிட உள்ளார்கள் இவர்கள் இருவரும் லுதியானா மாவட்டத்திலிருந்து கட்சி சார்பற்ற வேட்பாளர்களாக தேர்வாகி இருந்தனர். 
சலந்தர் (கன்டோண்மென்ட்) சட்டமன்ற உறுப்பினர் முன்னாள் வளைபந்து அணி தலைவர் பர்கத் சிங் செப்டம்பர் 12 அன்று அகாலி தளத்திலிருந்து விலகினார். அவரை அமரிந்தர் சிங் காங்கிரசுக்கு வரவேற்றுள்ளார். நவ்சோத் சிங் சித்துவின் மனைவியும் தந்தையும் காங்கிரசில் உள்ளார்கள். தந்தை பாட்டியாலா மாவட்ட காங்கிரசு பதவியில் உள்ளார்.

சனவரி 9 அன்று முன்னாள் பிரதமர் மன்மோகன் சிங் தேர்தல் அறிக்கையை வெளியிடுட்டார். ஆவாச்- இ-பஞ்சாப் தலைவர் நவ்சோத் சிங் சித்து சனவரி 15 அன்று காங்கிரசில் இணைந்தார். அம்ரிசுதர் (கிழக்கு) தொகுதி வேட்பாளராக போட்டியிடுவார் , அம்ரிந்தர் முதல்வர் பாதலை எதிர்த்து லம்பி தொகுதியில் போட்டியிடுவார்.
நவ்ஜோத் சிங் சித்து இந்த புதிய கட்சி ஒன்றினை தொடங்கினார். இது மற்ற கட்சிகளுக்கு வலுவான போட்டியாக இருக்கும் என எதிர்பார்க்கப்படுகிறது.

வாக்குப்பதிவு பிப்பிரவரி 4 அன்று நடைபெறும்.

மாலை 5 மணி வரை தோராயமாக 70% வாக்ககுப்பதிவு நடந்தது. சில இடங்களில் வாக்குப்பதிவு இயந்திரம் வேலை செய்யவில்லை என்று புகார்கள் இருந்தாலும் சிறு சச்சரவும் வாக்குவாதமும் நடந்தாலும் பொதுவாக வாக்குப்பதிவு அமைதியாக நடந்தது. மாநிலத்தில் சாகுர், பசில்கா மாவட்டங்களில் அதிக அளவு வாக்குப்பதிவு நடந்தது, அதற்கு அடுத்து மான்சா, பாதேகார் சாகிப் மாவட்டங்களில் இருந்தது மற்றொரு செய்தி வாக்குப்பதிவு 78.3 % நடந்தது என தேர்தல் ஆணையம் தெரிவித்துள்ளதாக கூறுகிறது. மானசா தொகுதியில் (87.34%) அதிக அளவு வாக்குகள் % கணக்குப்படி பதிவானதாகும். சாச்(SAS) நகரில் (71.9 %) குறைந்த அளவு வாக்குகள் % கணக்குப்படி பதிவாகிய தொகுதியாகும்.

முதல்வராக அமரிந்தர் சிங் தேர்ந்தெடுக்கப்பட்டுள்ளார் லும்பியில் பிரகாசு சிங் பாதலும் சலலாபாத்தில் அவர் மகன் சுக்பிர் சிங் பாதலும் பாட்டியாலாவில் அமரிந்தர் சிங்கும் அம்ரிசுதர் கிழக்கில் நவசோத் சிங் சித்தும் வெற்றி பெற்றனர். லும்பியில் பிரகாசு சிங் பாதலை எதிர்த்து போட்டியிட்ட அமரிந்தர் சிங் தோல்வியுற்றார். அமரிந்தர் சிங் இரு தொகுதிகளில் போட்டியிட்டார்.



</doc>
<doc id="322030" url="https://ta.wikipedia.org/wiki?curid=322030" title="காசுட்கோ">
காசுட்கோ

காசுட்கோ மொத்த விற்பனை நிறுவனம் உறுப்பினருக்கு மட்டுமே பொருட்களை விற்கும்  அமெரிக்க  கிடங்கு  மன்றம்  ஆகும். 2015 காலம் வரை அமெரிக்காவில் உள்ள மிகப்பெரிய உறுப்பினர்-மட்டுமே வகை கிடங்கு மன்றம் ஆகும்  உலகளவிலான  இரண்டாவது மிகப்பெரிய சில்லரை விற்பனையாளர். (வால்மார்ட் நிறுவனம் முதலாவது).

காசுட்கோவின் உலகளாவிய தலைமையகம் இச்சாகுவா , வாசிங்டன் என்னுமிடத்தில் உள்ளது. இந் நிறுவனத்தின் முதல் கிடங்கு மன்றம் (கடை) 1983 இல் சியாட்டில்  நகரில் ஆரம்பிக்கப்பட்டது. பல நிறுவனங்களை தன்னுடன்  சேர்த்த நடவடிக்கை  மூலமாக , கோசுட்கோவின் ஒட்டுமொத்த வரலாறு 1976 ஆண்டில் இருந்து ஆரம்பமாகிறது. இதன் முன்னால் போட்டியாளர் விலை மன்றம் 1976இலேயே சான் டியேகோ, கலிபோர்னியாவில் நிறுவப்பட்டது.

, கால அளவில்   காசுட்கோ 705 கிடங்குகளை (கடை) கொண்டிருந்தது. அவற்றில் அமெரிக்கா (493), கனடா (90), மெக்ஸிக்கோ (36), ஐக்கிய ராஜ்யம் (27), ஜப்பான் (25), தென் கொரியா (12), தைவான் (12), ஆஸ்திரேலியா (8), ஸ்பெயின் (2) மற்றும் லெபனான் (2) நாடுகளில் இருந்தன.

காசுட்கோவின் முழு வரலாறு சல் பிரைசு மற்றும் அவரின் மகன் ராபர்ட் பிரைசு மன்றம் என்ற முதல் கிடங்கை 1976 யூலை 12 அன்று மோரினா புளேவார்டு சான் டியாகோ கலிபோர்னியாலில் ஆரம்பிப்பத்ததில் இருந்து தொடங்குகிறது.  பிரைசு  குடும்பம்  பிரைசு மன்றத்தின்  முதல்  கிடங்கை  வானூர்திகளை  நிறுத்த  பயன்படுத்தப்படும்  இடத்தில்  ஆரம்பிக்கப்பட்டது   இவ்விடம் முன்னர் ஓவர்டு அக்சு என்றுக்கு சொந்தமாக இருந்தது.  அந்த கிடங்கு, இப்போது அறியப்பட்ட காசுட்கோ கிடங்கு #401 என அறியப்படுகிறது இது இன்னும் பயன்பாட்டில் உள்ளது.

காசுட்கோ தன் முதல் கிடங்கை சியாட்டில், வாஷிங்டன், -லில் செப்டம்பர் 15, 1983, அன்று சேம்சு சினெகல், செப்ரி எச் பிரோட்மேன் என்பவர்களால் ஆரம்பிக்கப்பட்டது. .  சினகெல்  பிரைசுசின்  பிரைசு  மன்றத்திலும்  பெட்மார்ட்  என்பவற்றிலும்  பிரோட்மேன் என்ற பழைய சியாட்டிலின் வழக்கறினரும் சில்லரை வணிக குடும்பத்தை சேர்ந்தவருக்கும் மொத்த விற்பனையாளராக தன் பணிகளை ஆரம்பித்தார். 

பிரைசு வால்மார்டின் முதலாளி சாம் வால்ட்டனின் சாம் மன்றத்துடன் இணைய மறுத்த பின்பு 1993 ஆம் ஆண்டில், காசுட்கோவும் விலை மன்றமும்  இணைவதற்கு ஒப்புக் கொண்டன. . காசுட்கோவினது வணிக மாதிரியும் அதன் அளவும் பிரைசு மன்றத்தினுடையதை போலவே இருந்ததும் ஒரு சிறப்பு காரணமாகும்  . இணைந்த  நிறுவனம் பிரைசுகாசுட்கோ  என  அழைக்கப்பட்டது.  எந்த  கடை  உறுப்பினரும்  இப்புதிய  கிடங்கு  கடையில்  பொருட்களை  வாங்கிக்கொள்ளலாம்.  பிரைசுகாசுட்கோ 206  இடங்களில்  இருந்தததுடன் $16 மில்லியன்  அளவுக்கு  ஆண்டு  விற்பனையை கொண்டிருந்தது பிரைசு  காசுட்கோ  தொடக்கத்தில் இரு நிறுவன செயலாளர்களாலும் நிருவகிக்கப்பட்டது. 1994இல் பிரைசு  சகோதரர்கள்  விலகி  பிரைசு  எண்டர்பிரைசசு  என்பதை  ஆரம்பித்தார்கள். . இப்போதுள்ள நிறுவனம் பிரைசுகாசுட்கோவுடன்  தொடர்பில்லாதது

1997 ஆம் ஆண்டில், நிறுவனம் தன் பெயரை காசுட்கோ மொத்த விற்பனை கழகம் என்றும் அனைத்து மீதமுள்ள விலை மன்றம் இடங்களை  காசுட்கோ என்றும் மாற்றி விட்டது.

, கால அளவில் கோசுட்கோவில் 723 கிடங்குகள், உலகம் முழுவதும் உள்ளன

</doc>
<doc id="322033" url="https://ta.wikipedia.org/wiki?curid=322033" title="இரிங்கெல்மான் அளவுகோல்">
இரிங்கெல்மான் அளவுகோல்

இரிங்கெல்மான் அளவுகோல் "(Ringelmann scale)" புகையின் தோற்ற அடர்த்தியை அளக்க உதவும் ஓர் அளவு கோலாகும். 1888 ஆம் ஆண்டு பாரிசு நகரைச் சேர்ந்த மேக்சிமிலியன் இரிங்கெல்மான் இந்த அளவு கோலை உருவாக்கினார். வெண்மையான மேற்பரப்பின் மீது வலையிணைப்பாக அமைந்துள்ள கருப்புக் கோடுகளைப் பயன்படுத்தி அடர்த்தியின் ஐந்து நிலைகளை இவ்வளவுகோல் வழியாக உய்த்துணரமுடியும். தொலைவிலிருந்து பார்க்கும் போது நன்கு அறியப்பட்ட சாம்பல் நிறத்தின் பல்வேறு நிலைகளுடன் இவற்றை இரண்டறக்கலந்து காணமுடியும். இதற்காக உறுதி செய்யப்பட்ட வரைபடம் எதுவும் உருவாக்கப்படவில்லை. ஆனால், இரிங்கெல்மான் இதற்கென தனியாக ஒரு குறியீட்டு முறையை வழங்கியுள்ளார். வெண்மை நிறம் புகை அளவை 0 எனக் குறிக்கிறது. 1 மில்லி மீட்டர், 2.3 மில்லி மீட்டர், 3.7 மில்லி மீட்டர், 5.5 மில்லிமீட்டர் அகல கோடுகளில் வரையப்பட்டுள்ள 10 மில்லிமீட்டர் அளவுள்ள சதுரவலையிணைப்புகள் புகையின் அளவை முறையே 1 முதல் 4 வரையில் அளவிட உதவுகிறது. முழுமையான் கருப்பு நிறம் புகையின் அளவை 5 எனக்காட்டுகிறது. அமெரிக்காவின் சுரங்கச் செயலகம் 1967 ஆம் ஆண்டு சுற்றறிக்கை எண் 8333 இல் ஒரு பிரபலமான குறியீட்டு முறையை வெளியிட்டது. இரிங்கெல்மானின் குறியீட்டு முறையை பிரித்தானியதர அளவீட்டு நிறுவனம் சற்று நவீனமாக மேம்படுத்தியது. இதன்மூலம் பெறப்பட்ட தரவுகள் உறுதியான எல்லைகளைக் கொண்டிருந்தது. புகையின் கருமையான தோற்றம், வெளிவிடப்படும் கழிவில் உள்ள குறிப்பிட்ட ஒரு பொருளின் அடர்த்தியையும் அளவையும் அடிப்படையாகக் கொண்டது என அறியப்பட்டது. நோக்கரின் பார்வையுடன் சூரிய ஒளியின் திசை போன்ற இயற்கையான வெளிச்ச நிபந்தனைகள் கணக்கில் கொள்ளப்பட்டு புகையின் உட்கூறுகளை அறியமுடிந்தது. வரைதாளின் வெண்மையும் பயன்படுத்தும் மையின் கருமை முதலிய அம்சங்களும் கவனிக்கப்பட்டன.

இவ்வளவு கோலைப் பயன்படுத்தும்போது, அதிகபட்ச ஒளிபுகா நிலையில் இருந்து நோக்கர் அளவுகோலின் இறகை பார்த்து இரின்கெல்மான் எண் அளவை உறுதி செய்கிறார். இரிங்கெல்மான் 0, 1, 2, 3, 4 மற்றும் 5 என்ற எண்கள் முறையே ஒளிபுகாத்தன்மை அளவுகள் 0, 20, 40, 60, 80 மற்றும் 100 ஆகிய அளவுகளுக்குச் சமமானதாகக் கொள்ளப்படுகிறது


</doc>
<doc id="322035" url="https://ta.wikipedia.org/wiki?curid=322035" title="ஆஃபினியம் அசிட்டைலசிட்டோனேட்டு">
ஆஃபினியம் அசிட்டைலசிட்டோனேட்டு

ஆஃபினியம் அசிட்டைலசிட்டோனேட்டு "(Hafnium acetylacetonate)" என்பது Hf(CHO) என்ற மூலக்கூற்று வாய்ப்பாடு கொண்ட ஒரு வேதிச் சேர்மம் ஆகும். Hf(acac)4 என்று சுருக்கக் குறியீடாகவும் இச்சேர்மம் குறிப்பிடப்படுகிறது. ஆஃபினியத்தின் அசிட்டைலசிட்டோனேட்டு அணைவுச் சேர்மமான இச்சேர்மம் D2 சீரொழுங்கில் வெண்மை நிறத்தில் திண்மமாகக் காணப்படுகிறது.ஆஃபினியம் டெட்ரா குளோரைடு, அசிட்டைலசிட்டோனேட்டு மற்றும் ஒரு காரம் ஆகியனவற்றை வினைப்படுத்தி ஆஃபினியம் அசிட்டைலசிட்டோனேடு தயாரிக்கலாம். கட்டமைப்பு மற்றும் பண்புகளில் Zr(acac)4 சேர்மமும் Hf(acac)4 சேர்மமும் ஒரேமாதியாக உள்ளன

பாலி(பியூட்டைலீன் டெரிப்தாலேட்டு) தயாரிப்பில் தைட்டானியம் டெட்ராபியூட்டாக்சைடு உடன் சேர்க்கப்படும் ஆஃபினியம் அசிட்டைலசிட்டோனேட்டு ஒரு வினையூக்கியாகச் செயல்படுகிறது


</doc>
<doc id="322038" url="https://ta.wikipedia.org/wiki?curid=322038" title="பொட்டாசியம் டெட்ராபீனைல்போரேட்டு">
பொட்டாசியம் டெட்ராபீனைல்போரேட்டு

பொட்டாசியம் டெட்ராபீனைல்போரேட்டு "(Potassium tetraphenylborate)" என்பது KB(CH)) என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். நிறமற்ற இவ்வுப்பு தண்ணீரில் கரையாத பொட்டாசியம் உப்புக்கு ஓர் எடுத்துக் காட்டாகும்.
தண்ணீரில் இவ்வுப்பின் கரைதிறன் 1.8×10−4 கி்/லி ஆகும். கரிம கரைப்பான்களில் பொட்டாசியம் டெட்ராபீனைல்போரேட்டு கரைகிறது. இச்சேர்மத்தின் தண்ணீரில் கரையாத பண்பைப் பயன்படுத்தி பொட்டாசியம் அயனிகளின் அடர்த்தியை வீழ்படிவாக்கல், எடைவிகிதப் பகுப்பாய்வு மூலம் உறுதிபடுத்த முடிகிறது

பீனைல் வளையங்கள் மற்றும் பொட்டாசியம் இவற்றுக்கிடையிலான பிணைப்புகளுடன் பலபடிசார் கட்டமைப்பை இச்சேர்மம் ஏற்கிறது. இக்காரணத்தினால் கரிம பொட்டாசியம் சேர்மங்கள் என்ற பகுப்பின் கீழ் வகைப்படுத்தப்படுகிறது



</doc>
<doc id="322041" url="https://ta.wikipedia.org/wiki?curid=322041" title="2,2-டைமெத்தாக்சிபுரோப்பேன்">
2,2-டைமெத்தாக்சிபுரோப்பேன்

2,2-டைமெத்தாக்சிபுரோப்பேன் "(2,2-Dimethoxypropane)" என்பது CHO என்ற வேதி வாய்ப்பாடும் (CH3)2C(OCH3)2 என்ற மூலக்கூற்று வாய்ப்பாடும் கொண்ட ஒரு கரிம வேதியியல் சேர்மமாகும். அசிட்டோன் டைமெத்தில் அசிட்டால் என்ற பெயராலும் இச்சேர்மம் அழைக்கப்படுகிறது. அசிட்டோன் மற்றும் மெத்தனால் இரண்டும் சேர்ந்து அசிட்டைலேற்ற வினைக்கு உட்படுவதால் 2,2-டைமெத்தாக்சிபுரோப்பேன் உருவாகிறது. 2-மெத்தாக்சிபுரோப்பேன் தயாரிக்கும் பொழுது இடைநிலை விளைபொருளா்கவும் இது உருவாகிறது. திசுவியல் துறையில் விலங்குத் தசைகளில் நீரிழப்பு குறைபாடு நீக்குதலில் எத்தனாலை விட 2,2-டைமெத்தாக்சிபுரோப்பேன் திறன் மிக்கதாகக் கருதப்படுகிறது. 
நீரெதிர்ப்பு வேதியியல் வினைகளில் 2,2-டைமெத்தாக்சிபுரோப்பேன் நீர் மாசு அகற்றியாகப் பயன்படுத்தப்படுகிறது. வினையில் தண்ணீர் எந்த வடிவத்தில் இருந்தாலும் இச்சேர்மத்துடன் வினைபுரிந்து அசிட்டோன் மற்றும் மெத்தனாலாக மாறுகிறது.



</doc>
<doc id="322043" url="https://ta.wikipedia.org/wiki?curid=322043" title="தயோகார்பமேட்டுகள்">
தயோகார்பமேட்டுகள்

தயோகார்பமேட்டுகள் "(Thiocarbamates)" என்பவை கரிம கந்தகச் சேர்மங்கள் குடும்பத்தைச் சேர்ந்த வேதிச் சேர்மங்கள் ஆகும். இரண்டு வகையான தயோகார்பமேட்டு எசுத்தர் மாற்றியன்கள் காணப்படுகின்றன. ஆக்சிச – கார்பமேட்டுகள் அல்லது ஆ-கார்பமேட்டுகள், ROC(=S)NR2 மற்றும் கந்தக-கார்பமேட்டுகள் அல்லது க- கார்பமேட்டுகள், RSC(=O)NR2, என்பன அவ்விரண்டு மாற்றியன்களாகும். ஆ-கார்பமேட்டுகள், க- கார்பமேட்டுகளாக மாற்றமடையை இயலும். உதாரணமாக நியுமான்–குவார்ட் மறுசீராக்கல் வினையைக் குறிப்பிடலாம். 

தயோசயனேட்டுகளை நீராற்பகுப்பு வினைக்கு உட்படுத்தி தயோகார்பமேட்டுகளைத் தொகுப்பு முறையில் தயாரிக்க முடியும்:

இங்கு R என்பது அரைல் ஆகும், இரீமச்நெய்டர் தயோகார்பமெட்டு தொகுப்புவினை என்ற பெயரால் இவ்வினை அழைக்கப்படுகிறது.


</doc>
<doc id="322045" url="https://ta.wikipedia.org/wiki?curid=322045" title="பிசுமாபென்சீன்">
பிசுமாபென்சீன்

பிசுமாபென்சீன் "(Bismabenzene)" என்பது CHBi என்ற மூலக்கூற்று வாய்ப்பாடு கொண்ட கரிம பிசுமத் சேர்மமாகும். இவ்வகைச் சேர்மங்களின் மூத்த உறுப்பினராக பிசுமாபென்சீன் கருதப்படுகிறது. பென்சீனுடன் தொடர்புடைய இச்சேர்மத்தில் உள்ள ஒரு கார்பன் அணுவானது பிசுமத் அணுவால் இடப்பெயர்ச்சி செய்யப்பட்டுள்ளது. தொகுப்பு முறையில் பிசுமாபென்சீனைத் தயாரிக்க இயலும் ஆனால், இதை தனித்துப் பிரித்தெடுக்க இயலவில்லை . 

1982 ஆம் ஆண்டில் 4-ஆல்க்கைல் பதிலீடுகள் கொண்ட ஓரு நிலைப்புத்தன்மையற்ற வழிப்பொருள் கண்டறியப்பட்டது. இதனுடைய நிலைப்புத்தன்மை வடிவம் 2016 ஆம் ஆண்டில் கண்டறியப்பட்டது . இவ்வழிப்பொருளில் இரண்டு டிரை(ஐசோபுரோப்பைல்)சிலைல் பதிலீடுகள் ஆர்த்தோ நிலையில் இடம்பெற்றிருந்தன. இச்சேர்மம், அலுமினாசைக்ளோயெக்சாடையீன், பிசுமத் முக்குளோரைடு மற்றும் டையசாபைசைக்ளோ அன்டெக்கேன் ஆகியவற்றிலிருந்து தொகுக்கப்படுகிறது.


</doc>
<doc id="322046" url="https://ta.wikipedia.org/wiki?curid=322046" title="திருப்பதிசாரம் (நெல்)">
திருப்பதிசாரம் (நெல்)

திருப்பதிசாரம் பாரம்பரிய நெல் வகைகளில் ஒன்றான இது, டெல்டா பாசனப் பகுதிகளிலும் திருச்சி போன்ற சில பகுதி களிலும் காணப்படும் மிதமான உவர் நிலத்திலும் சாகுபடி செய்ய ஏற்ற நெல் இரகமாகும். திருச்சி மாவட்டத்தில் பரவலாகச் சாகுபடி செய்யப் பட்டுவந்த இந்த இரகத்தை, தமிழகத்தின் பல மாவட்டங்களிலும் தற்போது விவசாயிகள் சாகுபடி செய்ய ஆரம்பித்திருக்கிறார்கள். சுமார் நான்கடி உயரம்வரை வளரும் தன்மை கொண்ட இந்த நெல் இரகம், 140 நாட்களில் அறுவடை செய்யக்கூடியவையாகும். ஒரு ஏக்கருக்கு குறைந்து 22 மூட்டைவரை மகசூல் கிடைக்ககூடிய இது, நிலத்தின் வளத்துக்கு ஏற்ப மகசூல் தருவதாக கருதப்படுகிறது.

இயல்பான மஞ்சள் நிற நெல்லும், வெள்ளை அரிசியும் கொண்ட இது, நடுத்தர இரகமாக இருப்பதால் இல்லத்தரசிகள் விரும்பும் வண்ணம் சீக்கிரம் வேகக்கூடியது. இதன் சோறு வெண்மையாக இருப்பதோடு, உணவுக்கு ஏற்ற இரகமாகவும் உள்ளது. முற்காலத்தில் நமது முன்னோர்கள் வெளியூர் பயணம் மேற்கொள்ளும்போது கட்டுச்சோறு எடுத்துச் செல்வது இருந்துள்ளது. அவ்வேளையில் ஏழை, பணக்காரர் என்ற பாகுபாடின்றி அவரவர் வீட்டில் இந்நேல்லின் அரிசிச் சோற்றை சமைத்து எடுத்துச் செல்வார்கள். அந்த வகையில், திருப்பதி சாரம் அரிசியில் புளி சாதம் தயாரித்து வாழை இலையில் கட்டிவைத்துவிட்டால், வாரக் கணக்கில் சாதம் கெடாமல் இருக்குமென்று கூறப்படுகிறது.



</doc>
<doc id="322050" url="https://ta.wikipedia.org/wiki?curid=322050" title="தஞ்சாவூர் சகாநாயக்கர் தெரு ஆஞ்சநேயர் கோயில்">
தஞ்சாவூர் சகாநாயக்கர் தெரு ஆஞ்சநேயர் கோயில்

தஞ்சாவூர் சகாநாயக்கர் தெரு ஆஞ்சநேயர் கோயில், தமிழ்நாடு, தஞ்சாவூர் மாவட்டம், தஞ்சாவூரில் சகாநாயக்கர் தெருவில் அமைந்துள்ளது. 

சகாநாயக்கர் தெரு, மேற்கு ராஜ வீதியியில் கொங்கனேஸ்வரர் கோயில் எதிரில் காசுக்கடைத் தெருவைச் சந்திக்கும் இடத்தில் அமைந்துள்ளது. இத்தெருவின் வலப்புறத்தில் வடக்கு பார்த்த நிலையில், பூலோககிருஷ்ணன் கோயிலுக்கு எதிரே இக்கோயில் அமைந்துள்ளது. 

வடக்கு நோக்கி அமைக்கப்பட்டுள்ள சன்னதி விமானத்துடன் காணப்படுகிறது. மூலவராக உள்ள ஆஞ்சநேயர் மராட்டியர் கால லை வடிவத்தில் புடைப்புச் சிற்பமாக உள்ளார். முன்னோக்கி உந்திச் செல்வது போன்ற நிலையில் இந்த ஆஞ்சநேயர் உள்ளார். இவரை ஆனந்தத் தாண்டவ ஆஞ்சநேயர் என்றும் கூறுகின்றனர். கோயில் மண்டபத்தில் இடப்புறம் ஆனந்த விநாயகர் உள்ளார்.

இத்தெருவில் பல பஜனைகள் நடைபெற்றதாகவும் அதனை ஆதரித்தவர் பலர் இருந்ததாகவும், ஆதலால் இந்த ஆஞ்சநேயர் என்றும் ஆனந்தமாக இருப்பதாகக் கூறப்படுகிறது. சில காலம் வரை சிதிலம் அடைந்திருந்த கோயில் அண்மையில் சீரமைக்கப்பட்டுள்ளது. 


</doc>
<doc id="322054" url="https://ta.wikipedia.org/wiki?curid=322054" title="தஞ்சாவூர் ஓபல்நாயக் பங்க் ஆஞ்சநேயர் கோயில்">
தஞ்சாவூர் ஓபல்நாயக் பங்க் ஆஞ்சநேயர் கோயில்

தஞ்சாவூர் ஓபல்நாயக் பங்க் ஆஞ்சநேயர் கோயில், தமிழ்நாடு, தஞ்சாவூர் மாவட்டம், தஞ்சாவூரில் சகாநாயக்கர் தெருவில் அமைந்துள்ளது. 

தஞ்சாவூர் அரண்மனையின் வடக்கு வாயிலில் இக்கோயில் உள்ளது. செவ்வப்ப நாயக்கர் மற்றும் ரகுநாத நாயக்கர் காலங்களில் இந்த வாயில் சிறப்போடு இருந்தது. ஓபல் நாயக், நாயக்கர் காலத்தில் வடக்கு வாயிலுக்கு அருகே தங்கியிருக்கலாம். அதனால் இப்பகுதிக்கு ஓபல் நாயக் பங்க் என்று பெயர் அழைக்கப்பட்டிருக்கலாம். 1997இல் குடமுழுக்கு நடைபெற்றதற்கான கல்வெட்டு உள்ளது.

இங்குள்ள மூலவர் ஓபல்நாயக் பங்க் ஆஞ்சநேயர் என்றும் ஓப்பல் நாயக்கர் பஃக் ஆஞ்சநேயர் என்றும் அழைக்கப்படுகிறார். சன்னதிக்கு முன்பாக வலப்புறம் கிருஷ்ணன், நாகம், அனுமார் உள்ளனர். இடப்புறத்தில் கிருஷ்ணன் உள்ளார். அதற்கு முன்பாக வலப்புறம் விநாயகர் உள்ளார்.

கோயிலிலுள்ள மூலவர் ஐந்தடி உயரத்தில் நின்ற நிலையில் அஞ்சலி முத்திரையுடன் உள்ளார். இடது கால் சற்றே முன்புறமாக வளைந்து குதிகால் உயர்ந்துள்ளது. சற்றே சாய்ந்த நிலையில் ஒய்யாரமாக அவர் காணப்படுகிறார். 


</doc>
<doc id="322058" url="https://ta.wikipedia.org/wiki?curid=322058" title="ஈயம் டெட்ராகுளோரைடு">
ஈயம் டெட்ராகுளோரைடு

ஈயம் டெட்ராகுளோரைடு "(Lead tetrachloride)" என்பது PbCl என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். ஈயம்(IV) குளோரைடு என்ற பெயராலும் இச்சேர்மம் அழைக்கப்படுகிறது. எண்ணெய்த் தன்மையுடன் மஞ்சள் நிற நீர்மமாகக் காணப்படும் ஈய டெட்ராகுளோரைடு 0 °செல்சியசு வெப்பநிலைக்கு கீழ் நிலைப்புத்தன்மையுடனும், 50 ° செல்சியசு வெப்பநிலையில் சிதைவும் அடைகிறது. ஈயம் மைய அணுவாக உள்ள நான்முகி வடிவத்தில் இது படிகமாகிறது. Pb–Cl சகப்பிணைப்புகள் 247 பைக்கோமீட்டர் நீளமும், 243 கிலோயூல்.மோல் -1 பிணைப்பு ஆற்றலும் கொண்டுள்ளன

ஈயம்(II) குளோரைடுடன் (PbCl ) ஐதரோகுளோரிக் அமிலம் (HCl) சேர்த்து குளோரின் வாயு முன்னிலையில் (Cl2) வினைபுரியச் செய்தால் குளோரோபிளம்பிக் அமிலம் (H2PbCl6) கிடைக்கிறது. 
பின்னர் இதனுடன் அமோனியம் குளோரைடு (NH4Cl) சேர்த்து ஈயத்தின் அமோனியம் உப்புக் கரைசல் ((NH4)2PbCl6) தயாரிக்கப்படுகிறது. இருதியாக இக்கரைசலுடன் அடர் கந்தக அமிலத்தைச் (H2SO4) சேர்த்து சூடுபடுத்தப்பட்டு ஈயம் டெட்ராகுளோரைடு பிரித்தெடுக்கப்படுகிறது. தொடர்ச்சியான இவ்வினைகள் யாவும் 0° செல்சியசு வெப்பநிலையில் நடைபெறுகின்றன. இவ்வினைகளுக்கான சமன்பாடுகள் இங்கு தரப்பட்டுள்ளன. 

கார்பன் டெட்ரா குளொரைடு போல அல்லாமல் மற்றொரு நான்காம் தொகுதி குளோரைடான ஈயம் டெட்ராகுளோரைடு தண்ணீருடன் வினைபுரிகிறது. ஏனெனில் மைய அணுவான ஈயம் கார்பன் அணுவை விட பெரியது என்பதால் குழறுதல் குறைவாகி இவ்வினை நிகழ்கிறது. Pb அணுவின் மேலுள்ள d சுற்றுப்பாதை காலியாக இருப்பதாலும் Pb–Cl பிணைப்பு உடைவதற்குள் குறைவான ஆற்றல் தேவையுடன் ஆக்சிசன் அணுவால் இணைய முடிகிறது. இதற்கான ஒட்டுமொத்த வினையின் சமன்பாடு இங்கு தரப்பட்டுள்ளது. 

ஈயம் டெட்ராகுளோரைடு மேலும் சிதைவடைந்து ஈயம்(II) குளோரைடும், குளோரின் வாயுவும் உருவாகின்றன. 

PbCl → PbCl + Cl(வாயு)

தனிம வரிசை அட்டவணையின் மேலிருந்து கீழாகச் செல்லும் போது +4 ஆக்சிசனேற்ற நிலை குறைகிறது. எனவே +4 ஆக்சிசனேற்ற நிலையில் இருக்கும் ஈயம் டெட்ராகுளோரைடு, +2 ஆக்சிசனேற்ற நிலையிலான ஈயம்(II) குளோரைடுக்கு மாறுகிறது. ஈயம் அணு வெளிக்கூட்டில் உள்ள அனைத்து p எலக்ட்ரான்களையும் இழந்து நிலைப்புத்தன்மையை அடைகிறது.

ஈயம் ஒரு திரள்விளைவான நச்சுத்தன்மை கொண்டதாகும். ஈயத்தின் புற்றுநோய் அபாயங்கள் தொடர்பான குரைவான ஆதாரங்களே கிடைத்துள்ளன. ஆனால் ஈயம் டெட்ராகுளோரைடு உள்ளிட்ட பிற ஈயம் சேர்மங்கள் மனிதர்களிடம் புற்றுநோய் ஊக்கிக்களாக இருக்கலாம் என்று நம்பப்படுகிறது. ஈயம் சேர்மங்கள் பல்வேறு வழிகளில் மனித உடலுக்குள் ஈர்க்கப்படுகின்றன. ஈயத்தின் சேர்மங்கள் கரு ஊனமாக்கிகள் என்றும் கருதப்படுகிறது


</doc>
<doc id="322059" url="https://ta.wikipedia.org/wiki?curid=322059" title="தஞ்சாவூர் நாலுகால் மண்டப ஆஞ்சநேயர் கோயில்">
தஞ்சாவூர் நாலுகால் மண்டப ஆஞ்சநேயர் கோயில்

தஞ்சாவூர் நாலுகால் மண்டப ஆஞ்சநேயர் கோயில், தமிழ்நாடு, தஞ்சாவூர் மாவட்டம், தஞ்சாவூரில் நாலுகால் மண்டபம் அருகே அமைந்துள்ளது. 

அய்யன்கடைத்தெருவின் சற்று மேடான பகுதியில் பிரசன்ன வெங்கடேசப்பெருமாள் கோயில் உள்ளது. அக்கோயிலுக்கு எதிரில் நாலு கால் மண்டபம் உள்ளது. பெருமாள் கோயிலின் தேர்முட்டி கோயிலின் முன்பு இடப்புறம் இக்கோயில் அமைந்துள்ளது. 

இங்குள்ள மூலவர் இரண்டு அல்லது இரண்டரை அடி உயரத்தில் நின்ற நிலையில் உள்ளார். 

தஞ்சாவூரில் வாழ்ந்த சதாசிவ பிரஹ்மேந்திராள் என்பவரால் பெருமாள் கோயிலின் தேர்முட்டியில் இந்த ஆஞ்சநேயர் சிறிய அறையில் அமைக்கப்பட்டுள்ளார். கட்டிட அமைப்பை வைத்து கோயில் என்று கூற முடியாது. உள்ளூரில் உள்ளோர் இக்கோயிலை நன்கு அறிவர். 


</doc>
<doc id="322064" url="https://ta.wikipedia.org/wiki?curid=322064" title="சங்கீத இரத்தினாகாரம்">
சங்கீத இரத்தினாகாரம்

சங்கீத இரத்தினாகாரம் என்பது, 13ம் நூற்றாண்டில் எழுதப்பட்ட ஒரு இசை நூல். இது சமசுக்கிருத மொழியில் எழுதப்பட்டது. ஐந்தாம் நூற்றாண்டில் பரதர் எழுதிய நாட்டிய சாத்திரம் என்னும் நூலுக்குப் பிறகு நமது இசையியல் செய்திகளை அறிந்துகொள்ளும் வகையில் கிடைக்கும் பழைமையான நூல் இதுவாகும். இவற்றுக்கு இடையில் 800 ஆண்டுகளுக்கு மேற்பட்ட கால வேறுபாடு இருப்பது குறிப்பிடத்தக்கது. சாரங்கதேவர் என்பவர் இதை எழுதினார். இவர் இந்தியாவின் பல பகுதிகளிலும் பயணம் செய்து தகவல்களைத் திரட்டி இந்நூலை எழுதியதாகத் தெரிகிறது. இந்நூலில் குறிப்பிடப்பட்டுள்ள பல பல இலட்சணங்கள் தற்காலத்துக்குப் பொருந்தாவிட்டாலும், இதன் காலத்தில் சங்கீத அம்சங்கள் பல வளர்ச்சியடைவதற்கு இந்நூல் ஆதாரமாக அமைந்தது.

ஏழு அத்தியாயங்களாகப் பிரிக்கப்பட்டுள்ள இந்நூலில் நாதம், சுரம், இராகம், தாளம், இசைக்கருவி, பாடகருக்கு இருக்கவேண்டிய குணங்கள், தவிர்க்கவேண்டியவை போன்ற பல தகவல்கள் உள்ளடங்கியுள்ளன. இந்நூலில் இருந்து 264 இராகங்களைப் பற்றிய தகவல்களை அறியக்கூடியதாக உள்ளது. சில இராகங்களுக்கு சாரங்கதேவர் பாஷா இராகங்கள் என்று பெயர் சூட்டியிருப்பதாகவும் இந்தச் சொல் தமிழ் மொழியையே குறிப்பதாகவும், அதேவேளை சில இராகங்களுக்கு இந்நூலில், தட்சிணம், தேவாரவர்த்தனி போன்ற பின்னொட்டுக்கள் தரப்பட்டுள்ளதாகவும், இவை தென்னாட்டு இராகம், தேவாரப் பண்ணிலிருந்து பெறப்பட்டது போன்ற பொருள் தருவதாகவும் நா. மம்மது கருதுகிறார். 

இந்நூலைக் குறித்துச் சில இசை ஆய்வாளர்கள், குறிப்பாகத் தமிழிசை ஆய்வாளர்கள் விமரிசனங்களை முன்வைத்துள்ளனர். தமிழிசைக்குத் தமிழகப் பண்பாடு சார்ந்த அடையாளம் இல்லாமல் போனதற்கு இந்த நூல் முக்கிய காரணமாக அமைந்ததாக அவர்கள் கருத்து வெளியிட்டுள்ளனர். தமிழ்ப் பண்களுக்கு வடமொழிப் பெயர்களை வழங்கியதன் மூலமும், வடமொழிச் சொற்களைப் பயன்படுத்தி இலக்கணம் அமைத்ததன் மூலமும் தமிழிசை தனது அடையாளத்தை இழந்ததாக அவர்கள் கூறுகின்றனர். 


</doc>
<doc id="322066" url="https://ta.wikipedia.org/wiki?curid=322066" title="கண்ணாடித் தவளை">
கண்ணாடித் தவளை

கண்ணாடித் தவளை (Glass frog) என்பது ஓர் ஈருடகவாழித் தவளை இனம் ஆகும். இத்தவளைகள் பொதுவாக தேசிக்காய் நிறத்தில் காணப்படுகின்றன. மேலும் இவற்றின் கீழ்வயிற்றுத் தோல் ஊடுகாட்டக்கூடியதாக இருக்கிறது. ஆகையாலேயே, இவை கண்ணாடித் தவளை என அழைக்கப்படுகின்றன. அத்துடன் இச்சிறப்பியல்பு ஊடாக இவற்றின் இதயம் போன்ற உடலின் உள்ளுறுப்புக்களைக் காணக்கூடியதாக உள்ளது. சாதாரண மரத்தவளைகளது உடல், பச்சைத் தவளைகளிலிருந்து இருந்து இவை வேறுவபடுவதன் காரணம் இதுவே ஆகும். இவை சிறியவையாக உள்ளதுடன் எனும் அளவில் இருந்து காணப்படுகிறன. இத்தவளையில் தற்போது இரண்டு குடும்பங்களும் 12 இனங்களும் காணப்படுகின்றன.


</doc>
<doc id="322068" url="https://ta.wikipedia.org/wiki?curid=322068" title="லிகூரியன் கடல்">
லிகூரியன் கடல்

லிகூரியன் கடல் (Ligurian Sea) என்பது மத்தியதரைக்கடலில் அமைந்துள்ள ஒரு கடல் ஆகும். இக்கடல் இத்தாலியன் ரிவேரியாவிற்கும் கோர்சிகா தீவிற்கும் இடையில் அமைந்துள்ளது. இந்தோ ஐரோப்பிய இனத்தவர்களான லிகூர்ஸ் எனப்படும் மக்கள் குழுவில் இருந்தே இக்கடலுக்கான பெயர் இடப்பட்டது. இக்கடலின் எல்லைகளாக இத்தாலி, பிரான்சு, மற்றும் பிரான்சின் 18 பிராந்தியங்களில் ஒன்றான கோர்சிகாதீவு ஆகியவை விளங்குகின்றன. அத்துடன் இக்கடலின் கிழக்கு எல்லையில் திர்ரேனியக் கடல் அமைந்துள்ளது. இக்கடலின் வடமேற்குக் க்ரை இயற்கை அழகும், தகுந்த காலநிலையையும் கொண்டுள்ளது. ஆர்னோ எனும் ஆறு இக்கடலில் கலக்கும் ஆறுகளில் முக்கியத்துவம் வாய்ந்தது ஆகும்.


</doc>
<doc id="322070" url="https://ta.wikipedia.org/wiki?curid=322070" title="தசுக்கன் தீவுக்கூட்டம்">
தசுக்கன் தீவுக்கூட்டம்

தசுக்கன் தீவுக்கூட்டம் என்பது லிகூரியன் கடல் மற்றும் திர்ரேனியக் கடல் ஆகிய இரு கடல்களுக்கும் இடையில் அமைந்துள்ள ஒரு தீவுக்கூட்டம் ஆகும். இது இத்தாலியின் தசுக்கானி பிரதேசத்தில் அமைந்துள்ளது. இங்குள்ள அழகிய தீவுகளால் சுற்றுலாப் பயணிகள் இத்தீவுக்கூட்டத்தை நாடிவருகின்றனர். அத்துடன் இங்குள்ள எல்பா, மொன்டேகிறிஸ்டோ ஆகிய தீவுகளில் மக்கள் அதிகமாக வாழ்ந்ததாக வரலாறுகள் கூறுகின்றன. எல்பா, பியனசோ, கைபையோ, மொன்டேகிறிஸ்டோ, கிஜ்லியோ தீவு, கோர்கோனா, கியனுட்டிரி ஆகிய எட்டுத்தீவுகளும் தசுக்கன் தீவுக்கூட்டத்தில் முக்கிய இடம் வகிக்கின்றன. அத்துடன் அரிய பறவையான அவுடோனியனின் நீள் சிறகுக் கடற்பறவை இத்தீவுகளில் பொதுவாகக் காணப்படுகின்றது. இத்தீவுகூட்டத்தில் காணப்படும் பாறைக் கடற்தீவுகளில் (Skerry) மெலோரியா எனும் பாறைக் கடற்தீவு முக்கிய இடம் விக்கின்றது.


</doc>
<doc id="322073" url="https://ta.wikipedia.org/wiki?curid=322073" title="தடப்பந்து">
தடப்பந்து

தடப்பந்து(Trackball) என்பது, கணித்திரையில் சுட்டிக்காட்ட உதவும் பந்து பொதித்துள்ள கருவி ஆகும். இந்த கருவியிலுள்ள பந்தை சுழற்றுவதன் மூலம், நமது கை அசைவுகள் நகரும் திசைக்கு ஏற்ப, கருவியினுள் உரிய மின்னணு அதிர்வுகள் தோன்றி, கணினித்திரையின் சுட்டுக்குறிக்குக் கொடுத்து அனுப்பப் படுகின்றன. இந்த பந்தானாது, சுட்டிக்கருவியின் மேற்பகுதியில் அமைந்துள்ளது.

இரால்.’ப் பென்சமின் (Ralph Benjamin) என்ற பிரித்தானிய மின்னணுஆய்வாளர், பிரித்தானியக் கடற்படைக்காக, அறிவியல் பணிகளைச் செய்தபோது, இரண்டாம் உலகப்போரின் பிறபகுதியில், ரேடார் சதி அமைப்புச் (Rador Plotting System) செயலாக்கத்தின் போது, இக்கருவியைக் கண்டறிந்தார்.

இக்கருவியைப் பயன்படுத்தும், பயனாளி இயக்கப்பிடியின் மூலம், உள்ளீடுகளை இடலாம். அந்த உள்ளீடுகள், ஆகாய விமானங்களின் குறியை, ஒரு பகுதியில் செலுத்த, ஒரு தொடர்முறை கணினியைப் பயன்படுத்தினார். அப்போது அவருக்கு ஒரு புதிய உள்ளிட்டு கருவி தேவைப்பட்டது. அச்சூழ்நிலையை ஆராய்ந்து, இந்த சுட்டிக்கருவியை, 1946ஆம் ஆண்டு கண்டறிந்தார். பின்னர், இதற்கு 1947 ஆம் ஆண்டு காப்புரிமை வாங்கினார்.

 ஒரு பயனரின் கட்டைவிரல், மற்ற விரல்கள், விரல் நகங்கள், உள்ளங்கை ஆகியவற்றின் ஒருங்கிணைந்த அசைவால், இந்த கருவி இயக்கப் படுகிறது. இதனால் சுட்டியால் ஏற்படும் உடல் பக்க விளைவுகள், ஒப்பிட்டு அளவில் குறைவாகவே ஏற்படுவதாகக் கருதப்படுகிறது. இந்த கருவியை, கணினித்திரைச் சுட்டியை நகர்த்துவது போல, நகர்த்த வேண்டியதில்லை. அதற்குமாறாக, ஒரு உட்குழிந்தப் பொருத்தியில், பாதிக்குமேல் பந்து அமிழ்ந்து கொண்டு, அச்சுழலும் பந்தே நகரும் இயல்பைப் பெற்று இருக்கிறது. அப்பந்தானாது நகரும் போது, அதே திசையில் கணித்திரையின் சுட்டிக்குறியும் நகரும் திறன் கொண்டதாக இருக்கும். ஆனால், சுட்டிக் கருவியை மறுநிலைக்கு எடுத்து வைத்தப் பிறகே, சுட்டும் இயல்பு உடையதாகத் திகழ்கிறது.
மூத்தகுடிமக்கள் எனப்படும் வயதானவர் சுட்டியை இருமறை சொடுக்குவதில் இடர்களைச் சந்திக்கின்றனர். அத்தகையவர்களுக்கு, இத்தடப்பந்து கருவி சிறந்த மாற்று உள்ளீட்டு கருவியாக அமைகிறது. தட்டச்சு அதிகம் செய்யாமல், இணையத்தில் உலாவி படிப்பவர்களுக்கு, இக்கருவியால், அதிக ஓய்வு அவர்தம் கைகளுக்குக் கிடைக்கிறது. வலப்பெருவிரலால் நகர்த்தவும், இடப்பெருவிரலால் சொடுக்கவும் செய்வதால் இந்த விரல்கள் ஓய்வு அதிகம் கிடைக்கிறது. 

பெரிய அளவு தடப்பந்து, கணினி உதவு வடிவமைப்பும் வரைதலும் (CAD) துறையில் அதிக அளவில் பயன்படுத்தப் படுகிறது. தொடுபட்டை (touch pad) கண்டறிவதற்கு முன், இந்த தடப்பந்து கருவி அதிக அளவில் மடிக்கணினியில் பயன்படுத்தப் பட்டது. சிறிய அளவிலான தடப்பந்துகளை, விசைப்பலகையுடன் இணைத்தே உருவாக்கப்படுகின்றன. மேலும், சுட்டியுடனும், விளையாட்டுக்கருவிகளுக்கான உள்ளீட்டு கருவிகளுடன் இணைத்தேயும் உருவாக்கப்பட்டு, நடைமுறையில் அதிகம் பயன்படுத்ததப் படுகிறது. உடலியல் அசைவுகளுக்கு ஏற்ப உடல் ஊனமுற்றவர்களுக்காகவும்,பணிச்சூழலின் பணியடர்வு உடலியல் இடர்களைத் தவிர்க்கவும் (ergonomics), பயனரின் தொகுதிகளுக்கு ஏற்ற வகையில், இத்தடப்பந்து கருவிகள் உருவாக்கப்படுகின்றன.

சில பிளாக்பெர்ரி செல்லிடப்பேசி வகைகளில், மிகச்சிறிய அளவிலான தடப்பந்துகள் பொருத்தப்பட்டு, பயனர்கள் பயன் பெறுகின்றனர். முன்னர் வெளிவந்த எச்டீசி (HTC) கைப்பேசிகளில், இந்த தடப்பந்து உள்ளடங்கி வந்தது.



</doc>
<doc id="322077" url="https://ta.wikipedia.org/wiki?curid=322077" title="ஐதராக்சி கீட்டோன்">
ஐதராக்சி கீட்டோன்

ஐதராக்சி கீட்டோன் "(Hydroxy ketone)" என்பது ஒரு வகையான கரிம வேதியியல் வேதி வினைக்குழுவாகும். கீட்டோன் மூலக்கூறின் விலாப்பக்கத்தில் ஒரு ஐதராக்சில் தொகுதி இணைந்திருக்கும் அமைப்பு ஐதராக்சி கீட்டோன் ஆகும். இரண்டு பிரதான வகைப்பாடுகளில் ஐதராக்சில் தொகுதியை வைக்கமுடியும். ஐதராக்சில் தொகுதி ஆல்பா நிலையில் வைக்கப்பட்டால் அது ஆல்பா ஐதராக்சி கீட்டோன் RCR′(OH)(CO)R) என்றும், பீட்டா நிலையில் வைக்கப்பட்டால் அது பீட்டா ஐதராக்சி கீட்டோன் RCR′(OH)CR2(CO)R) என்றும் பெயர் பெறுகிறது. 
ஓர் α- ஐதராக்சி கீட்டோன் ஒரு முதனிலை ஆல்ககால் (எ.கா:ஐதராக்சி அசிட்டோன்) அல்லது ஒரு இரண்டாம்நிலை ஆல்ககாலை கொண்டிருக்கும். பெரும்பாலும் இரண்டாம் நிலை ஆல்ககால்கள் அசைலோயின்கள் என்று மேலும் விரிவாக வகைப்படுத்தப்படுகின்றன .

முக்கியமான β- ஐதராக்சி கீட்டோன்கள் ஆல்டால் கூட்டு விளைபொருள்கள் எனப்படுகின்றன.


</doc>
<doc id="322080" url="https://ta.wikipedia.org/wiki?curid=322080" title="சேலம் கருப்பு ஆடு">
சேலம் கருப்பு ஆடு

சேலம் கருப்பு ஆடு என்பது தமிழ்நாட்டின் சேலம் மாவட்டம், மேச்சேரி, ஓமலூர் ஆகிய பகுதிகளில் காணப்படக்கூடிய ஒரு ஆட்டு இனமாகும். மேலும் இவை தர்மபுரி, ஈரோடு நாமக்கல் மாவட்டங்களின் சில பகுதிகளிலும் காணப்படுகிறன. இவை பெயருக்கேற்றபடி முற்றிலும் கருமை நிறம் கொண்டவை. உயரமானவை மற்றும் மெலிந்த உடலமைப்பு கொண்டதாகவும், அதன் கொம்புகள் பின்பக்கமாக நன்கு வளைந்தும் இருக்கும். பெரும்பாலும் ஒற்றைக் குட்டியை மட்டும்மே ஈனும். இவை பெரும்பாலும் இறைச்சித் தேவைக்காக வளர்க்கப்படுகின்றன


</doc>
<doc id="322081" url="https://ta.wikipedia.org/wiki?curid=322081" title="சூரியச் சுழற்சி 22">
சூரியச் சுழற்சி 22

சூரியச் சுழற்சி 22 "(Solar cycle 22)" என்பது 1755 ஆம் ஆண்டிற்குப் பின்னர் சூரியனின் மேற்பரப்பில் உள்ள சூரியப் புள்ளிகளின் செயற்பாட்டை விரிவாகப் பதிவு செய்யத் தொடங்கியபிறகு வகைப்படுத்தப்பட்ட இருபத்தி இரண்டாவது சூரியச் சுழற்சியாகும். இச்சுழற்சி 1986 ஆம் ஆண்டு செப்டம்பர் மாதம் தொடங்கி 1996 ஆம் ஆண்டு மே மாதம் வரையில் 9.7 ஆண்டுகளுக்கு நீடித்ததது. பனிரெண்டு மாதங்களின் சராசரி அடிப்படையில், சூரியச் சுழற்சி 22 இன் சூரியப் புள்ளிகளின் மாதாந்திர எண்ணிக்கை அதிகப்பட்சமாக 158.5 எண்ணிக்கையும் (சூலை 1989) குறைந்த பட்சமாக 8.0 என்ற எண்ணிக்கையுமாக கணக்கிடப்பட்டது. மேலும், இச்சுழற்சிக் கலத்தில் தோராயமாக 309 நாட்கள் சூரியப்புள்ளிகள் எதுவும் காணப்படாமல் இருந்ததாக கணக்கிடப்பட்டது. 


</doc>
<doc id="322083" url="https://ta.wikipedia.org/wiki?curid=322083" title="யாழ்ப்பாணத்து ஆடையணிகள்">
யாழ்ப்பாணத்து ஆடையணிகள்

யாழ்ப்பாணத்து ஆடையணிகள் என்பன, யாழ்ப்பாணக் குடாநாட்டையும் அதை அண்டியுள்ள பகுதிகளையும் சேர்ந்த மக்கள் வரலாற்று ரீதியில் பயன்படுத்திய ஆடைகளையும், அணிகளையும் குறிக்கும். உலகின் பிற பகுதி மக்களைப் போலவே யாழ்ப்பாண மக்களின் உடைகளும், காலப் பகுதிகளூடாக மாற்றமடைந்து வந்திருப்பதுடன், ஒவ்வொரு காலகட்டத்திலும், அவ்வக் காலங்களில் வாழ்ந்த பல்வேறு யாழ்ப்பாணத்துச் சமூகப் பிரிவினர் பயன்படுத்திய ஆடையணிகளும், அவற்றை அணியும் முறைகளும் வேறுபாடுகளைக் கொண்டிருந்தன. யாழ்ப்பாணப் பகுதிக்கு உள்ளே ஆடையணிப் பழக்க வழக்கங்களின் பரம்பல், பொருளாதார அடிப்படையில் மட்டுமல்லாது. படிநிலை அமைப்புக்கொண்ட யாழ்ப்பாணத்தின் சாதிக் கட்டமைப்பினாலும் தீர்மானிக்கப்பட்டது.வரலாற்றுக் காலம் முழுவதும், பல்வேறு வெளிப் பண்பாடுகளின் தொடர்பினால், யாழ்ப்பாணத்தாரின் ஆடையணிப் பழக்கங்களில் மாற்றங்கள் ஏற்பட்டு வந்துள்ளன. குறிப்பாக 16ம் நூற்றாண்டுக்குப் பிற்பட்ட ஐரோப்பியர் தொடர்பு யாழ்ப்பாணத்து ஆடையணிப் பண்பாட்டை மேனாட்டுமயமாக்குவதில் பெரும் பங்காற்றியது.

தற்காலத்திலும் கணிசமான யாழ்ப்பாணத்து மக்கள் மரபு வழி உடைகளை அணிந்து வருகின்றனர். அதே வேளை, கோயில் திருவிழாக்கள், திருமணம் முதலிய பண்பாட்டு நிகழ்வுகளின் போதும் மரபுவழி ஆடையணிகள் முக்கியத்துவம் பெறுகின்றன. ஆனாலும், பொதுப் பயன்பாட்டில் கணிசமான அளவு யாழ்ப்பாணத்து மக்களுக்கு மேனாட்டு உடைகளே வழமையானவையாக மாறியுள்ளன.

யாழ்ப்பாணச் சமூகம் வரலாற்று ரீதியில் இறுக்கமான சாதிப் படிநிலை அமைப்புக் கொண்டிருந்தது. படிநிலையில் மேலுள்ளவர்கள் உயர்ந்தவர்களாகவும், கீழுள்ளோர் தாழ்ந்தவர்களாகவும் கருதப்பட்டது. வெவ்வேறு படிநிலைகளைச் சார்ந்தோர் என்னென்ன வகை ஆடையணிகளை எந்தவிதத்தில் அணியவேண்டும் என்ற கட்டுப்பாடுகள் இருந்தன. உள்ளூர் மன்னர்களின் ஆட்சிக் காலத்தில் மட்டுமல்லாது ஐரோப்பியர்களான போர்த்துக்கேயர், ஒல்லாந்தர் ஆட்சிக் காலங்களிலும், பிரித்தானியர் ஆட்சிக்காலத்தின் முற்பகுதியிலும் இந்த வேறுபாடுகளைக் கடைப்பிடிப்பதற்கு அனுமதி அளிக்கப்பட்டது. 

யாழ்ப்பாணத்து மரபுவழி ஆடையணிகளைப் பொறுத்தவரை அவற்றை ஆண்களுக்கான ஆடையணிகள், பெண்களுக்கான ஆடையணிகள் என இரு பிரிவுகளாகப் பிரித்துப் பார்க்க முடியும். இப்பிரிவுகளுக்குள்ளும், வயது வேறுபாடுகளுக்கு அமைய ஆடையணிகளில் மாற்றங்கள் காணப்படுகின்றன.

மரபுவழியாக யாழ்ப்பாணத்து ஆண்கள் அணியும் உடைகளுள், வேட்டி, மேற்சட்டை, சால்வை, தலைப்பாகை, செருப்பு என்பன அடங்குகின்றன. உள்ளாடையாகக் கோவணம் அணிவர். அணிகலன் என்ற வகையில் ஆண்கள் காதில் கடுக்கன் அணியும் வழக்கம் இருந்தது. தலைமுடியை வளர்த்துக் குடுமியாகக் கட்டியிருந்தனர். யாழ்ப்பாணத்தின் சமூக ஆதிக்கம் கொண்ட சாதிகள் மட்டுமே மேற் குறித்த எல்லா ஆடையணிகளையும் அணியும் உரிமை பெற்றிருந்தனர். அவர்களிலும் கூடப் பெரும்பாலானோருக்குப் பொருளாதாரம் கருதியும், வசதி கருதியும் இடையில் ஒரு வேட்டி அல்லது துண்டும், தேவையான போது தலையில் கட்டிக்கொள்ளக் கூடிய வகையில் தோளில் ஒரு துண்டுமே உடையாக இருந்தது. ஏனையோர் தமது சாதிப் படிநிலைக்குத் தக்கபடி இவற்றில் சிலவற்றையே அணிய முடியும். படிநிலையில் அடிமட்டத்தைச் சார்ந்தோர் சமூகக் கட்டுப்பாட்டின்படி மேற்சட்டையோ, சால்வையோ, தலைப்பாகையோ, செருப்போ அணிய முடியாது. வெயில் போன்ற தேவைகளுக்காகத் தோளிலோ தலையிலோ துண்டு போட்டிருப்பவர்களும், செருப்பு அணிந்திருப்பவர்களும் உயர் சாதியினரைக் கண்டால் அவற்றை எடுத்துவிட்டு ஒதுங்கி நிற்கவேண்டியிருந்தது.

ஆண்களின் கீழாடையான வேட்டியைப் பொறுத்தவரை இரண்டு வகை வேட்டிகள் யாழ்ப்பாணத்தில் பயன்பாட்டில் இருந்தன ஒன்று நான்கு முழம் நீளம் கொண்டது, மற்றது எட்டு முழ நீளமானது, நான்குமுழ வேட்டு இடுப்பை ஒரு சுற்றுச் சுற்றிக் கட்டுவது, எட்டு முழ வேட்டியை இரு சுற்றுச் சுற்றிக் கட்ட வேண்டும். இவ்வேட்டிகள் பெரும்பாலும் வெள்ளை நிறமானவை. சிலவற்றுக்குக் கரை வேறு நிறத்தில் இருக்கும் சில கரையில்லாத வேட்டிகள். பல்டேயஸ், வெள்ளாளர்கள் வேட்டி முனையை கல்களுக்கு இடையால் எடுத்து நீளக் காற்சட்டை போல் அமையும்படி வேட்டி கட்டினர் என்கிறார். அத்துடன் அவர்கள் தமது ஆடையின் ஒரு பகுதியை வயிற்றுப் பக்கம் இழுத்து ஒரு பையைப்போல் இருக்கும் படி மடி வைத்துக் கட்டுவர் என்றும் அதற்குள் வெற்றிலை, பாக்கு போன்ற பொருள்களை வைத்துக்கொள்வர் என்றும் குறிப்பிட்டுள்ளார். யாழ்ப்பாணத்தவருடைய மேற்சட்டைகளும் பெரும்பாலும் வெண்ணிறமானவை. மணிக்கட்டு வரை நீண்ட கைகளும், திறந்த கழுத்தும் கொண்ட இவற்றின் கீழ்ப்பக்கம் ஏறத்தாழ முழங்கால் வரை நீண்டிருக்கும். கீழ்ப்பகுதி அகன்றிருக்கும். இதன்மேல் தோழில் சால்வை அணிவர். சால்வையும் வேட்டிக்குப் பொருத்தமான நிறத்தில் வேட்டியின் கரைக்கு ஒத்த கரையுடன் காணப்படும். சால்வையைத் தோளின்மேல் இரண்டு முனைகளும் முன்புறம் தொங்கும் வகையில் அல்லது கழுத்தைச் சுற்றி ஒரு முனை முன்புறமும், மறுமுனை பின்புறமும் தொங்கும்படி அணிவர். சில சமயங்களில் இடுப்பில் கட்டிக்கொள்வதும் உண்டு. சால்வையை விசிறி வடிவில் மடித்து முன்புறம் கரை தெரியும்படி அழுத்தி அணிவது உண்டு. இதை மடிப்புச் சால்வை என்பர். அல்லது சால்வையை வெறுமனே சுருக்கி அணிவர். யாழ்ப்பாணத்தில் பருத்தி வேட்டிகளும், சரிகைக் கரைகளுடன் கூடிய பட்டு வேட்டிகளும் பயன்பாட்டில் இருந்தன. மிகக் குறைவானவர்களே வழமையாகப் பட்டு வேட்டி உடுத்தினர். பெரும்பாலோர் விழாக்களுக்கு மட்டுமே பட்டு வேட்டிகளைப் பயன்படுத்தினர்.

பெண்களுக்கான ஆடையணிகளுள், சேலை, மேற்சட்டை, பலவிதமான அணிகலன்கள் என்பவை அடங்கியிருந்தன. சிறுமிகள் முழுப்பாவாடை, தாவணி போன்றவற்றையும் அணிந்தனர். யாழ்ப்பாணத்தில் பலவிதமான சேலை கட்டும் முறைகள் இருந்தன. சிலர் மேற்சட்டை போட்டு சீலை கட்டினர். வேறு சிலர் மேற்சட்டை போடாமல் இடுப்பில் சேலையைச் சுற்றிக்கட்டி மறு முனையை மார்புக்கு மேலால் எடுத்துப் பின்புறம் எடுத்து இடுப்பில் செருகிக் கட்டினர். சில பெண்கள் மேற்சட்டை போடாமல், இரண்டு தோள்களும் திறந்திருக்கும்படி மார்புக்கு மேல் குறுக்காகச் சேலையைச் சுற்றிக் கட்டினர். இது குறுக்குக் கட்டுதல் எனப்படும். ஒல்லாந்தர் காலத்தில் பல ஆண்டுகள் யாழ்ப்பாணத்தில் வாழ்ந்த பல்டேயசு பாதிரியாருடைய நூலில் காணும் படமொன்றில் பெண்கள் இடுப்பில் மட்டும் சேலையுடன் திறந்த மார்புடன் இருப்பதாகக் காட்டப்பட்டுள்ளது. இப்படத்தை எவ்வளவு தூரம் உண்மையாக எடுத்துக்கொள்ள முடியும் என்று தெரியவில்லை. பெண்களின் உடைகளிலும், யார் எவ்வாறு உடைகளை அணியலாம் என்பதில் சாதி சார்ந்த கட்டுப்பாடுகளின் பங்கு உண்டு. சாதியமைப்பின் தாழ்ந்த படிநிலையில் உள்ளோரே அண்மைக்காலம் வரை குறுக்குக் கட்டாகச் சேலை கட்டுவது வழக்கமாக இருந்தது.

பெண்கள் தமது, தலை, காது, மூக்கு, கழுத்து, கை, இடை, கால் போன்ற உறுப்புக்களில் நகைகளை அணிந்தார்கள். இவற்றுட் சில வழமையாக அணிபவை. சில விழாக்களிலும், சிறப்புத் தேவைகளுக்கும் மட்டும் அணியப்படுபவை.

போர்த்துக்கேயர், ஒல்லாந்தர் கலத்தில் யாழ்ப்பாண மக்கள் பெருமளவில் தமது ஆடையணிப் பழக்க வழக்கங்களை மாற்றிக்கொள்ளவில்லை. அரசாங்க உத்தியோகங்களில் இருந்த மிகச் சிலர் மட்டும் சில பழக்கங்களை மாற்றியிருக்கக்கூடும். மத மாற்றமும் ஆடையணிகளில் பெரிய அளவில் மாற்றத்தைக் கொண்டுவரவில்லை. பிரித்தானியர் ஆட்சிக்காலமான 19ம் நூற்றாண்டில்கூட கிறித்தவத்தைத் தழுவிக்கொண்ட பலர் மரபுவழி உடையணியும் பழக்கங்களை மாற்றிக்கொள்ளவில்லை. 19ம் நூற்றாண்டின் பிற்பகுதியைச் சேர்ந்த படம் ஒன்று அமெரிக்க மிசனைச் சேர்ந்த மருத்துவர் கிறீனின் மருத்துவ வகுப்பில் படித்த மாணவர்களைக் காட்டுகிறது. அவர்கள் அனைவரும் கிறித்தவர்களாக இருந்தபோதும், எல்லோருமே மரபுவழி ஆடைகளை அணிந்திருப்பதுடன், குடுமி வைத்துள்ளார்கள் அல்லது தலைப்பாகை அணிந்துள்ளனர். 20 ஆம் நூற்றாண்டில் பிரித்தானியர் காலத்திலும் அதற்குப் பின்னருமே யாழ்ப்பாணத்தவரின் ஆடையணிகளில் பெரிய அளவில் ஐரோப்பியமயமாக்கம் ஏற்பட்டது எனக் கூறமுடியும்.

யாழ்ப்பாணத்தவர் குறிப்பாகச் சாதிப் படிநிலையில் உயர்ந்த நிலைகளில் உள்ள பெண்கள், பொன் நகைகளை அணிவதில் விருப்பம் உள்ளவர்கள். ஒல்லாந்தர் காலத்தில் நகைகள் அணிபவர்களுக்கு ஆபரண வரி என்னும் ஒரு வரி விதிக்கப்பட்டது. அக்காலத்தில் பல பெண்கள் சிலவகை நகைகள் அணிவதைக் கைவிட்டதாகத் தெரிகிறது. பல பெண்கள் பொன் நகைகளுக்குப் பதிலாக வெள்ளியாலான நகைகளை அணிந்ததாகவும்; காதுகளைக் குத்தித் துவாரம் செய்துவிட்டுத் தோடு அணியாமல் இருந்ததாகவும்; கொப்பு, முருகு, கன்னப்பூ, மூக்குத்தி, நத்து போன்ற அணிகளுக்கான துவாரங்களைக் குத்தாது விட்டதாகவும் முத்துத்தம்பிப்பிள்ளை குறிப்பிட்டுள்ளார்.


</doc>
<doc id="322086" url="https://ta.wikipedia.org/wiki?curid=322086" title="பனித்தூபி">
பனித்தூபி

பனித்தூபி என்பது, பனிமலை வளர்க்கும் தொழில்நுட்பம் மூலம் செயற்கைப் பனிமலைகளை உருவாக்கும் முறை ஆகும். இவ்வாறு உருவாக்கப்படும் பனித்தூபியானது, கோடைகாலத்தில் நீர், பற்றாக்குறையாகக் காணப்படும் போது, பயிர்களுக்குத் தேவையான நீரை வழங்குகின்றது. லடாக் எனும் இடத்தில் வாழ்ந்துவந்த சோனம் வாங்சுக் எனும் பொறியியலாளரால் அறிமுகப்படுத்தப்பட்ட இப்பொறிமுறையினைத் தற்போது, அரசு சாராத அமைப்பான மாணவர்களின் கல்வி மற்றும் கலாச்சார இயக்கம், லடாக் நடாத்தி வருகின்றது. பனித்தூபி எனும் இத்திட்டம் 2013 ஒக்டோபரில் நிறுவப்பட்டு சனவரி 2014 இல் ஆரம்பமானது. நவம்பர் 15 ம் தேதி 2016, அன்று  சோனம் வாங்சுக் ரோலக்ஸ் விருதுகள் நிறுவனத்தால் இப்பொறிமுறையை அறிமுகம் செய்ததற்காக விருது வழங்கிக் கௌரவிக்கப்பட்டார். .

லடாக் ஓர் குளிர்ப் பாலைவனம் ஆகும். இங்கு பயிர்கள் பயிரிடப்பட்டாலும், கோடைகாலங்களில் போதியளவு பயிருக்குத்தே வையான நீர் கிடைக்காமை, பயிர் செய்யும் மக்களுக்க்கு பிரதிகூலமாக அமைந்தது. எனவே இப்பிரச்சினையைப் போகும் பொருட்டு பல பொருளியலாளர்கள், பல முயற்சிகளையும், பல ஆராய்ச்சிகளையும் மேற்கொண்டனர். இவ்வாறு ஒரு முறை பாதை வழியே நடந்து கொண்டிருந்தபோது சோனம் வாங்சுக் அவர்கள் பாலம் ஒன்றின் கீழ் பனி உருகாது அவ்வாறே இருப்பதை அவதானித்தார். பனித்தூபிப் பொறிமுறை அறிமுகமானதன் முதலாவது படி இதுவே ஆகும். பின்னர் தான் அவதானித்த பனி உருகாமைக்கான காரணத்தை ஆராய்ந்து கண்டறிந்த சோனம் வாங்சுக், கூம்பு வடிவில் ஓர் குவியல் இருக்குமானால் அக்குவியல் இலகுவில் உருகாமலும் இருக்கும் என்பதையும் கண்டறிந்தார். இவ்வாறாக பனி உருகும் முறையின் பின்னணியை வைத்தே பனித்தூபி முறை கண்டறியப்பட்டது. 


</doc>
<doc id="322088" url="https://ta.wikipedia.org/wiki?curid=322088" title="ஜெகன்நாதர்">
ஜெகன்நாதர்

ஜெகன்நாத் (Jagannath) எனும் சமசுகிருத சொல்லிற்கு அனைத்துப் பிரபஞ்சங்களின் தலைவர் எனப் பொருளாகும். ஜெகன்நாதர், இந்து சமயத்தின் திருமூர்த்திகளில் ஒருவரான விஷ்ணுவின் அவதாரங்களில் எட்டாவதான கிருட்டிணரின் பெயர்களில் ஒன்றாகும். 
ஒடிசா மாநிலத்தின் புரி நகரத்தில் அமைந்துள்ள புரி ஜெகன்நாதர் கோயில் ஜெகன்நாதருக்கு அர்ப்பணிக்கப்பட்ட கோயில்களில் ஒன்றாகும். ஏழு நாட்களுக்கு மேலாக நடைபெறும் ஜெகன்நாதரின் புரி தேர்த் திருவிழா உலகப் புகழ் பெற்றதாகும் 

ஜெகன்நாதர் வழிபாடு கிழக்கு இந்தியாவில் ஒடிசா, மேற்கு வங்காளம், சத்தீஸ்கர், ஜார்கண்ட், குஜராத் மாநிலங்களில் பிரபலமானதாகும். 

புரி நகரத்தில் அமைந்திருக்கும் வைணக் கோயிலான புரி ஜெகன்நாதர் கோயிலில் கிருஷ்ணர் ஜெகன்நாதராகவும், பலராமன் பாலபத்திரராகவும், சுபத்திரை சுபத்திராவாகவும் மரச்சிற்பங்களில் காட்சி தருகின்றனர். 

புரி ஜெகன்நாதர் கோயிலிருந்து ஜெகன்நாதர், பாலபத்திரர் மற்றும் சுபத்திரை தனித் தனி தேர்களில் அமர்ந்து நகரை வலம் வரும் ரத யாத்திரை விழாவில் பெருந்திரளான பக்தர்கள் கூடுவர்.
மேலும் அகமதாபாத் நகரத்திலும் ஜெகன்நாதரின் தேரோட்டம் ஆண்டு தோறும் சிறப்பாக கொண்டாடப்படுகிறது. 




</doc>
<doc id="322090" url="https://ta.wikipedia.org/wiki?curid=322090" title="திரோகெயார்">
திரோகெயார்

திரோகெயார் டெக்னோலொஜீஸ் லிமிடெட் (Thyrocare) என்பது நவி மும்பை, எனும் வர்த்தக நகரியத்தின் ஓர் பகுதி நிறுவனம் ஆகும். சங்கிலி பகுப்பாய்வு மற்றும் தடுப்பு பராமரிப்புக்கான ஆய்வகங்கள் என்பன இங்கு உள்ளதுடன், இரத்த மாதிரிகளும் இங்கு சேர்க்கப்பட்டு பரிசோதிக்கப்படுகின்றன.  இந்தியா மற்றும்  நேபால், வங்காளம், மத்திய கிழக்கு நாடுகள் என பல பிரதேசங்களிலும் இந்நிறுவனத்தின் 1,122 இரத்த மாதிரிச் சேகரிப்பு நியைலங்கள் காணப்படுகின்றன..

மத்தியில் அணு ஆராய்ச்சி மைய முன்னாள் விஞ்ஞானியான எ.வேலுமணியினால் திரோகெயார் ஆரம்பக்கப்பட்டது. இது ப்1996 ஆம் ஆண்டில் மும்பாயில் உள்ள பைசுல்லா எனும் இடதிலேயே ஆரம்பிக்கப்படது.. எனினும் இந்நிறுவனத்தின் முதல் நோக்கம் தைரோய்ட்டுப் பரிசோதனையே ஆகும்.   இந்நோக்கத்துடன் ஆரம்பமாகிப் பின்னர் நவி மும்பையில் தனது தலைமையகத்தை நிறுவி, இந்தியா முழுதும் இரத்த மாதிரிச் சேகரிப்பை பாரிய அளவில் முன்னெடுக்க்கும் வகையில் இந்நிறுவனம் வளர்ச்சி கண்டது. இந்நிறுவனத்தால் சேர்க்கப்படும் இரத்த மாதிரிகள் மும்பையில் அமைந்துள்ள ஓர் பாரிய ஆராய்ச்சி கூடத்திற்குக் கொண்டு செல்லப்பட்டு பரிசோதிக்கப்படுகின்றன..

ஆரோக்க்கியம் எனும் தனது நிறுவன சுலோகம் மூலமாக தைரோயிட்டுப் பரிசோதனையை இந்நிறுவனம் 200 வகைகளிலும் செய்துவந்தது .


</doc>
<doc id="322095" url="https://ta.wikipedia.org/wiki?curid=322095" title="பத்திரகாளி சமேத வீரபத்திரர் கோவில்">
பத்திரகாளி சமேத வீரபத்திரர் கோவில்

யாழ் நகரில்  இருந்து எட்டுமைல் தொலைவிலுள்ள கிராமம் வட்டுக்கோட்டை. இதன் அயற்கிராமமாகக் காணப்படும் சங்கரத்தை, மிக அழகிய கிராமமாகும். இங்குள்ள பிட்டியம்பதி என்னும் இடம், பச்சைப் பசேலென்ற சோலைகளும், நெல் வயல்களும் சூழ இயற்கை எழில் கொஞ்சுமிடமாகக் காணப்படுகின்றது. பிட்டியம்பதியிலுள்ள பத்திரகாளி அம்மன் கோவில், மிகப்பிரபல்யம் பெற்ற கோவிலாக விளங்குகின்றது. இக்கோவில் மூர்த்தி, தலம், தீர்த்தம், ஆகிய முச்சிறப்புகளையும் தன்னகத்தே கொண்டது. மருத மரங்களுக்கும், அரச மரங்களுக்கும் மத்தியில் இயற்கைச் சூழலில் அமைந்திருப்பது இக்கோவிலின் தனிச்சிறப்பாகக் காணப்படுகின்றது.

சங்கரத்தை பிட்டியம்பதியில் பத்திரகாளி அம்மன் கோவில் அமைந்துள்ள நிலப்பரப்பு, பெருந்தனவந்தராக விளங்கிய பெருமையினார் என்பவரின் குமாரர் முதன்மையினார் என்பவருக்கு உரியதாகக் காணப்பட்டது. ஆதியில், இவ்விடத்திலே பரந்த விருட்சமாகப் புளியமரமொன்று காணப்பட்டுள்ளது. புளிய மரத்திலே வாசம் செய்த கிளிகள் அயலிலுள்ள நெல் வயல்களைச் சேதப்படுத்தி அழித்தன. இதனைக் கண்ணுற்ற முதன்மையினார் அப்புளியமரத்தைத் தறிக்க எண்ணினார்.

கி. பி. 1678 ஆம் ஆண்டு, வட்டுக்கோட்டையிலே கிறிஸ்தவ தேவாலயம் ஓன்று அமைக்கப்பட்டுக் கொண்டிருந்தது. தேவாலய அமைப்பு வேலையில் ஈடுபட்டிருந்த ஆசாரி ஒருவரை அழைத்து வந்து, பட்சிகள் வாசம் செய்யும் புளிய மரத்தை தறிக்குமாறு கேட்டுக் கொண்டார். புளிய மரத்தை தறிப்பதற்கு ஆசாரி மறுப்பு தெரிவித்தார். எனவே, தானே அம்மரத்தைத் தறிக்க முயன்றார். அப்போது அப்புளியமரத்தினடியில் காணப்பட்ட புற்றிலிருந்து வெளிப்பட்ட நாகசர்ப்பமொன்று முதன்மையினாரைத் துரத்தியது. முதன்மையினார் சற்றுத் தூரம் ஓடிய பின் களைப்படைந்து, அருகிலிருந்த பனைமர நிழலில் நின்று பார்த்தபோது, துரத்திய நாகம் படமெடுத்து ஆடுவதைக் கண்டார். இனந்தெரியாத குற்ற உணர்வு வாட்ட, சோர்வுடன் இல்லம் சென்றார். 
அன்றிரவு முதன்மையினார் கனவிலே தோன்றிய அம்பிகை, அவர் தறிக்க எண்ணிய புளியமரத்தடியில் தனக்கு ஒரு நிழல் அமைக்கும்படி கூறியுள்ளார். அன்னையின் ஆணைக்கிணங்க முதன்மையினார், புளியமரத்தடியில் அம்பிகைக்கு, நிழல் மடம் அமைத்து வழிபடத் தொடங்கினார். இவ்வாறு அமைக்கப்பட்ட புளியமரத்தடியை நிழல் மடம் என அழைத்து ஊர் மக்களும், அயலூரவரும் வணங்கி வழிபாடு செய்ய ஆரம்பித்தனர். இவ்வாறு நிழல் மடமாகக் காணப்பட்ட இடம் நாளடைவில் மாற்றம் பெற்று, இன்று புகழ்பெற்ற பத்திரகாளி அம்பாள் ஆலயமாக மாறியுள்ளது.

தற்காலத்திலும், பத்திரகாளி அம்பாள் ஆலய தலவிருட்சமாகப் புளியமரமே காணப்படுகின்றது. ஆதியிலுருந்த புளியம் விருட்ஷம்  அழிந்து விட்டது. தற்போது காணப்படும் தலவிருட்ஷம், ஆதியிலுருந்த தலவிருட்ஷத்தின் வேரிலிருந்து உற்பத்தியாகியுள்ளது. புளிய மரமானது வேரிலிருந்தோ அன்றி விருட்ஷத்தின் எந்த பக்கத்திலிருந்தோ உருவாகக் கூடிய மரமல்ல. இவ்வாறு வேரிலிருந்து உருவாகி வளர்ச்சி பெற்றுக் காணப்படும் இவ்விந்தை, தாவரவியல் வல்லுனர்களின் ஆராய்ச்சிக்கு அப்பாற்பட்டுக் காணப்பட்டதை அவர்களே வியந்துள்ளனர்.

இவ்வாலயத்திலே நடைபெறும் அற்புதங்கள் பல. இப்புளிய மரத்தில் இப்பொழுதும் ஒரு நாக பாம்பு காணப்படுவதாகக் கூறுவர். ஆன்றவிந்தடங்கிய சான்றோராகிய சித்தர்களே பாம்புருவில் வழிபாட்டு தலங்களில் உறைவதாக ஓர் ஐதீகமுண்டு. இச்சித்தர்கள் ஆலயங்களிலே காணப்படும் திருவுருவங்களில் எழுந்தருளி, பக்தர்கள் வேண்டியதை அருளுவர். இந்தியா, இலங்கை போன்ற நாடுகளில் சித்தர்கள் வாழ்ந்த தலங்கள் சக்திமிக்க தலங்களாக காணப்படுகின்றன.

சங்கரத்தை பத்திரகாளி அம்மன் ஆலய புளிய மரத்தடியில் உறையும் நாகம், திருவிழாக் காலங்களில் உள் மண்டபத்தில், விக்கிரகங்களுக்குப் பக்கத்தில் வந்து, பூசகர் வைக்கும் பாலைக் குடித்துவிட்டுப் போவதைப் பக்தர்கள் கண்டு வியந்து வணங்கி வழிபடுவது வழக்கம். திருவிழாக் காலங்களிலே புளியமரத்தின் கீழ் மேளக்கச்சேரி இடம் பெறுவது வழக்கம். அப்போது மகுடி இசைத்தால், அவ்வேளையில் அம்மரத்தில் உறையும் நாக பாம்பு புளியமரத்தில் காட்சி கொடுப்பதையும், இசைகேற்ப ஆடுவதையும் திருவிழாக் காண வருவோர் கண்டு வியந்துள்ளனர்.

இவ்வாலயத்தின் அயலில் அமைந்துள்ள திருக்கேணியில் காணப்பட்ட நீர் ஒரு சில தினங்கள், பால் போல் வெண்ணிறமாகி, நறுமணம் வீசியது. இவ்வாறான அற்புதத்தைக் காண நாடெங்கிலுமிருந்து பல்லாயிரக்கணக்கான பக்தர்கள் வந்து தரித்துச் சென்றுள்ளனர்.

2001 ஆம் ஆண்டு பங்குனி உத்தரத் தேர்த் திருவிழா மிகச் சிறப்பாகக் கொண்டாட ஆயத்தங்கள் செய்யபட்டது. ஆயிரக்கணக்கான மக்கள் ஆலயத்தில் திரண்டிருந்தனர். திடீரெனப் பெருமழை ஏற்பட்டு, தேரோடும் வீதி சேறும், சகதியுமாகக் காணப்பட்டது . வாகனங்கள் பல சகதியுள் புதையுண்ட நிலையில் தேரோட்டம் நடைபெறுமா? எனப் பக்தர்கள் அன்னையின் முன் இறைஞ்சி நின்றனர். இந்நிலையில் தேரை இழுங்கள் என்ற அருள்வாக்கினைக் கேட்ட பக்தர்கள் வெள்ளம், சகதி இவற்றையும் பொருட்படுத்தாது தேரை இழுத்த போது, எவ்வித இடருமின்றித் தேர் இருப்பிடத்துக்கு வந்தது. அவ்வேளையில் சுவாமியின் பீடத்தின் அடியிலிருந்து, ஒரு சிறிய பாம்பு ஊர்ந்து சென்ற காட்சியைக் கண்டு, பக்தர்கள் அன்னையின் அருளை ஏற்றிப் போற்றினர்.

கருணையே வடிவானவள் அன்னை. தனது பக்தர்கள் துன்புறும் வேளையில் அவர்கள் துயர் நீக்கி அருளிய சம்பவங்களை இவ்வூர் மக்கள் தமது அனுபவ வாயிலாக அறிந்துள்ளனர். சங்கரத்தை பத்திரகாளி அம்பாள் அருளிய அற்புதங்களோ சொல்லில் அடங்காதவை. 1976 ஆம் ஆண்டு நடைபெற்ற அற்புத நிகழ்வொன்றை அனுபவித்த அடியவர் ஒருவர் கொழும்புத்துறையில் வாழ்ந்து வந்தார். இவர், கொழும்புத்துறை விநாயகர் கோவிலில் அமைந்துள்ள ஸ்ரீஇராஜ இராஜேஸ்வரி அம்பாளில் மிகவும் பக்தி கொண்டவர். தனது துன்பங்களைத் தீர்த்து வைக்க வேண்டி, அம்பாளை வழிபட்டு, வறுமையிற் செம்மையாகத் தனது கணவருடனும் ஏழு குழந்தைகளுடனும் இந்த அடியவர் வாழ்ந்து வந்தார்.

1976 ஆம் ஆண்டு மாசி மாதம் 9ஆந் திகதி மாலை ஆறு மணியளவில், ஒரு வயோதிபப் பெண்மணி, அடியவர் வீட்டுக்கதவைத் தட்டியுள்ளார். வீட்டிலுள்ளோர் கதவைத் திறந்து பார்த்த பொழுது, கருமையான நிறங்கொண்ட வயோதிபப் பெண்மணியொருவர், வெண்ணிற ஆடையணிந்து கையிலே பிரம்புடன் நின்று கொண்டிருந்தார். கதவைத் திறந்த அடியவரைப் பார்த்து, "உனக்கு மருந்து கொண்டு வந்துள்ளேன், என்னைத் தெரியவில்லையா?" என அன்போடு கூறியுள்ளார். 

அப்பொழுது அடியவர் "ஆச்சி, உங்களை எனக்கு தெரியவில்லை, எங்கிருந்து வருகிறீர்கள்?" என்று வினவ, "நான் சங்கரத்தை பத்திரகாளி அம்மன் கோவிலிலிருந்து வருகின்றேன்" எனக் கூறியுள்ளார். அதனைக் கேட்ட அடியவர், "ஆச்சி நீங்கள் தூரத்திலிருந்து வந்திருக்கிறீர்கள், போகும்போது பஸ்ஸிலே போகலாம்" என்று கூற, "நான் பஸ் ஏறுவதில்லை, நடந்தே போய் விடுவேன்" எனக் கூறியவாறு சிறிது தூரம் நடந்து சென்று திடீரென மறைந்து விட்டார்.

இச்சம்பவத்தினால் மனங்கலங்கியிருந்த வேளை, அடியவரின் கணவர் அன்றிரவு தான் ஓர் கனவு கண்டதாக மனைவியிடம் விவரித்துள்ளார். அக்கனவிலே ஒரு பழைய கட்டிடத்தைக் கண்டதாகவும், அதனைச் சூழவுள்ள வயலில் பெண்கள் அறுவடை செய்து கொண்டிருந்ததாகவும், அக்கட்டிடத்தின் முன் ஒரு கேணி இருந்ததாகவும் கூறினார். தான் கனவிலே கண்ட கட்டிடத்தினுள் ஒரு அழகிய பெண், ஆடை ஆபரணச் சிறப்புடன் ஊஞ்சல் ஆடுவதைக் கண்டதாகவும் விபரித்தார். தமது வீட்டிற்கு வருகை தந்த வயோதிபப் பெண்மணிக்கும், தான் இரவு கண்ட கனவிற்கும் ஏதோ தொடர்பிருக்க வேண்டும் என எண்ணி, சங்கரத்தை இருக்குமிடந் தேடித் தம்பதிகள் சென்றனர்.

அடியவர், தான் கனவிலே கண்ட அதே காட்சிகளைப் பிட்டியம்பதியிலே கண்டார். ஆனால் ஊஞ்சல் பலகையிலே பெண்ணிற்குப் பதிலாகப் பூசகர் இராமநாதன் என்பவர் அமர்ந்திருந்தார். அவரிடம், தமது வீடு தேடிவந்த ஆச்சியின் தோற்றத்தை விவரித்து, கோவிலுக்கு அருகாமையில் யாராவது ஆச்சி வசிக்கிறார்களா? என வினவினார். அதற்குப் பூசகர் இராமநாதன், அப்படி யாரும் அவ்விடத்தில் வசிப்பதில்லை என்று கூறி, "ஏன் ஆச்சியின் தரிசனம் கண்டா வந்தீர்கள்? ஆச்சி எங்கெல்லாமோ போய் வருகின்றா" எனக் கூறியதோடு "பத்திரகாளி ஆச்சி நேரில் உங்களிடம் வந்து தனது அற்புதத்தைக் காட்டியுள்ளார். நீங்கள் பெறற்கரிய பேறு பெற்றவர்கள்" எனப் பூசகர் இராமநாதன் கூறினார்.

இவ்வேளையில், பூசகர் இராமநாதன் அவர்கள் தனது  தந்தையார் கோவிலில், வெள்ளிக்கிழமைகளில் தயிர்ச்சாத நைவேத்தியம் வைத்துப் பூசை செய்வது வழக்கம். அவ்வாறு செய்யும்பொழுது அவருக்கு நாகசர்ப்பம் காட்சி கொடுப்பதும் வழக்கமாகக் காணப்பட்டுள்ளது. தனது தந்தையாருக்குக் கிடைக்கும் அற்புதக் காட்சி தனக்கும் கிடைக்க வேண்டும் என மனமுருகி வேண்டி வந்துள்ளார். ஒருநாள் பூசகர் இராமநாதன் பூசை செய்யும் பொழுது அன்னையின் முன் மனமுருகித் தனக்கு காட்சியளிக்குமாறு வேண்டியபொழுது, நாகசர்ப்பம் காட்சியளித்துள்ளது. அப்பொழுது, "நான் உன்னை நம்பினேன், தாயே நம்பினேன் " எனக் கூறியவாறு தீபம் காட்ட, நாகசர்ப்பம் சோமுகை வழியாகச் சென்று, அருகேயுள்ள புளியமரத்தில் குடிகொண்டது எனக் கூறினார்.

இவ்வாறான அன்னையின் அற்புதங்கள் இன்று நேற்றல்ல, காலங்காலமாக நம்பிய அடியவர்க்கு நடந்துள்ளதை அபிராமிபட்டரின் வாழ்க்கை வரலாறு சுட்டிக் காட்டுகின்றது. ஸ்ரீ இராமகிருஷ்ண பரமஹம்சர் காளி மீது கொண்ட தீராத பக்தியால் அவர் பெற்ற அற்புதங்கள் சொல்லில் அடங்காதவை.

ஆதிகாலத்தில் அம்பிகை ஆலயங்களில் பலியிடும் வழமை காணப்பட்டது . இவ்வாலயத்திலும் அம்மரபு காணப்பட்டுள்ளது. காலப்போக்கில் பலியிடும் வழக்கம் நிறுத்தப்பட்டது . ஆலயந்தோன்றிய காலந்தொட்டு வீரபத்திரர் மண்டபத்தடியில் பொங்கிப் படைத்தல், உயிர்ப்பலி கொடுத்தல் போன்ற நிகழ்வுகள் நடைபெற்று வந்துள்ளது.

சங்கரத்தை பிட்டியம்பதி பத்திரகாளி அம்மன் கோவில் திருப்பணிக்கும், வளர்ச்சிக்கும் பலர் முன்னின்று உழைத்துள்ளனர். இவர்களுள் தவத்திரு சிவயோக சுவாமிகளின் நம்பிக்கைக்குப் பாத்திரமானவரும், சங்கரத்தை வாசியும் சிவநெறிச் செல்வருமான அமரர் திரு அம்பலவாணர் தில்லையம்பலம் அவர்கள் குறிப்பிடத்தக்கவர். இவர் தலைமையில் 1947ஆம் ஆண்டு, இந்து வாலிபர் சங்க உறுப்பினர்களின் ஆதரவுடன் ஆலயத்தில் நடைபெறும் உயிர்ப்பலியை நிறுத்த பிரச்சாரம் செய்யப்பட்டது. இதன் விளைவாக உயிர்பலி நிறுத்தப்பட்டது. 
 
சங்கரத்தை பத்திரகாளி அம்மன் ஆலயத்தில் முதன்மையினார் பரம்பரையைச் சேர்ந்த வேளாள சமூகத்தினரே பூசகர்களாய் கடைமையாற்றுகின்றனர். நிழல் மடமாயிருந்த இவ்வாலயம் காலத்திற்கு  காலம் புனருத்தாரணம் செய்யப்பட்டுள்ளது. ஆரம்பத்தில் புளியமரத்தடியில் நாற்காலி ஒன்றினை வைத்து, அதனை வீரபத்திரக் கடவுளுக்குரிய பீடமாக மனதிருத்தி வழிபட்டுள்ளனர். ஆனால் தற்போது வீரபத்திரரின் பாதமும், இடபமும் பொறிக்கப்பட்ட பீடம் அமைக்கப்பட்டு அதற்கு மண்டபம் அமைத்து வழிபாடு நடைபெற்று வருகின்றது. ஆலய மூலஸ்தானத்தில் வெள்ளியால் செய்யப்படட நாகாசனத்தில், ஐம்பொன்னாலான விக்கிரகங்களாக பத்திரகாளி அம்பாள் சமேத வீரபத்திரர் திருவுருவம் காணப்படுகின்றது.

புளியமரத்தடியில் ஆரம்பமான சங்கரத்தை பிட்டியம்பதி பத்திரகாளி அம்மன் வழிபாடு, அடியார்களின் பரோபகார சிந்தனையால், இன்று வளர்ச்சி பெற்ற ஆலயமாகக் காணப்படுகின்றது. இவ்வாலயத்திலே பரிவார மூர்த்தங்களாக விநாயகர், நவக்கிரகம், பைரவர், சண்டிகேஸ்வரி ஆகியனவும் நிறுவப்பட்டுள்ளன. ஆலயத்தின் முன்வாசலில்  பெரிய தீர்த்தக் கேணி காணப்படுகின்றது. தீர்த்தக் கேணிக்கு அண்மையில் அழகான பூந்தோட்டம் காணப்படுகின்றது. 1955 ஆம் ஆண்டு ஆலயம் புனரமைக்கப்பட்டு ஆலயத்திற்கு உள்வீதியும் அமைக்கப்பட்டது.

ஈழத்திருநாட்டில் வருடத்தில் இரு முறைகள் உற்சவம் நடைபெறும் ஆலயங்கள் சிலவாகவே காணப்படுகின்றன. சங்கரத்தை, பிட்டியம்பதி பத்திரகாளி அம்மன் ஆலயம் வருடத்தில் இரு திருவிழாக்களைக் கொண்டாடும் சிறப்புப் பெற்றது. பங்குனி உத்தரம், ஆனி உத்தரம் ஆகிய இரு நட்ச்சத்திரங்களை மையமாகக் கொண்டு திருவிழா நடைபெறும். பங்குனி உத்தரத் திருவிழா பத்திரகாளி அம்பாளுக்கும், ஆனி உத்தரத் திருவிழா வீரபத்திர சுவாமிக்கும் சிறப்பாக நடைபெறும். பங்குனி உத்தரத் திருவிழாவிலே ரதோற்சவம், தீர்த்தோற்சவம் என்பன நடைபெறும். உற்சவ காலங்களிலே மடைபோடல், மகாபேரிகை (பறை அடித்தல்) போன்றவை தற்காலத்திலும் இடம் பெறுகின்றன.
ஈழத் தமிழருக்கெதிராகக் கடந்த நான்கு தசாப்தங்களுக்கு மேலாக இடம் பெற்ற யுத்தம் ஓய்ந்து, அமைதியான சூழ்நிலை ஏற்பட்டுள்ள வேளையில் பல ஆலயங்கள் புனருத்தாரணப் பணியிலே ஈடுபட்டுள்ளன. சங்கரத்தை பத்திரகாளி அம்மன் ஆலயத்திலும் 2003 ஆம் ஆண்டு ஆலயத்திருப்பணிகள் மேற்கொள்ளப்பட்டன. தெற்கு வாசலிலே கோபுரம் அமைக்கப்பட்டு, ஆலயம் பிரம்மாண்டமானதொரு தோற்றத்துடன் விளங்குகின்றது. 2003 ஆம் ஆண்டு மார்ச் மாதம் ஆலயத்தின் முன்வாசலில் ஐந்தடுக்குக் கொண்ட கோபுரம் அமைப்பதற்கு அடிக்கல் நாட்டு வைபவம் நடைபெற்றது. 
இவ்வாலயத்திற்கு குடா நாட்டின் பல பகுதிகளிலிருந்து பக்தர்கள் வருவதோடு, தமது மனக்குறை தீர அம்பாளின் அருளை வேண்டி நேர்த்திகள் செய்வதும், பொங்கலிட்டு வணங்குவதும் வழக்கமாகக் காணப்படுகின்றது. உலகம் முழுமையாக இயங்க ஆதாரமாக உள்ளவள் பராசக்தி அன்னையே. அன்னையை எந்த வடிவில் வணங்கினாலும், தாய்மைக்கே உரிய கருணையோடு அருள் புரிவாள் என்பதற்குச் சங்கரத்தை பத்திரகாளி அம்மன் சமேத வீரபத்திரர் ஆலயம் சான்றாகக் காணப்படுகின்றது. 


</doc>
<doc id="322098" url="https://ta.wikipedia.org/wiki?curid=322098" title="மகாகவி பாரதி நினைவு நூலகம்">
மகாகவி பாரதி நினைவு நூலகம்

மகாகவி பாரதி நினைவு நூலகம்  என்பது தமிழ்நாட்டின் ஈரோடு நகரின்  கருங்கல்பாளையத்தில் அமைந்துள்ள ஒரு பொது நூலகம் ஆகும். தமிழ்நாட்டுப் புரட்சிக் கவிஞர் பாரதியாரின் நினைவாக இந்நூலகத்திற்குப் பெயர் சூட்டப்பட்டது. கருங்கல்பாளையம் நூலகம் எனவும்  இது பொதுவாக அறியப்படுகிறது.

முன்னதாக, ஓர் அறையாகக் காணப்பட்ட இந்நூலகத்தை உள்ளூர் மக்கள் "கருங்கல்பாளையம் வாசிப்பு அறை" என அழைத்தனர். பின்னர், சுப்பிரமணிய பாரதி  1921 ஆம் ஆண்டு இவ்வாசிப்பு அறைக்கு வருகை தரவே "மகாகவி பாரதி நூலகம்" என இது பெயர் மாற்றம் பெற்றது. பின்னர் பாரதி இறந்ததினால் பாரதி நினைவு நூலகமாக மாற்றம் கண்டு வளர்ச்சி அடைந்து வந்தது.

1921 ஜூலை 31 அன்று மனிதன் அழியான் எனும் தலைப்பில் உரை ஒன்றை ஆற்றுவதற்காக கருங்கல்பாளையம் வாசிப்பு அறைக்கு பாரதியார் வருகை தந்தார். ஒரு சில வாரங்கள் கழித்து அவர் நோய்வாய்ப்பட்டு இறந்தார். கருங்கல்பாளையத்தில் ஆற்றிய உரையே அவரது கடைசி பொது உரையாக இருந்தது.

பின்னர், ஈரோடு நிர்வாகம் இந்நூலகத்தைப் புதுப்பித்து, பாரதியாரின் ஒவ்வொரு ஆக்கங்களையும் சேகரித்தது. பாரதியார் எழுதிய கட்டுரைகள், கவிதைகள், மற்றும் அவர் பொதுக்கூட்டங்களில் தேசிய விடுதலை, பெண் சுதந்திரம் பற்றி ஆற்றிய உரைகள், அவரது ஓவியங்கள் 
போன்றவற்றை இந்நூலகம் தன்னகத்தே வைத்திருக்கின்றது. மேலும், பாரதியார் " "சுதேசமித்திரன் " " எனும் தினப்பத்திரிகைக்கு எழுதிய ஆக்கங்கள் அனைத்தையும் இந்நூலகத்தில் காணலாம்

நுலகக் கட்டிடத்திற்கு அப்பால் பாரதியாரின் வாழ்க்கை வரலாறு பற்றிய ஓர் அருங்காட்சியகத்தையும் இந்நூலகம் கொண்டுள்ளது. இங்கு பாரதியார் பிறப்பிலிருந்து இறப்பு வரையிலான அனைத்து விடயங்களையும் காணலாம்.


</doc>
<doc id="322099" url="https://ta.wikipedia.org/wiki?curid=322099" title="படித்துறை">
படித்துறை

படித்துறை அல்லது காட் (ghat) என்ற வட மொழிச் சொல்லிற்கு நீர் நிலைகளில் இறங்கி குளிப்பதற்கு அமைக்கப்பட்டிருக்கும் வரிசையாக பரந்த படிகள் கொண்ட கட்டிட அமைப்பு எனப் பொருளாகும். இராமேஷ்வரத்தில் உள்ள அக்னி தீர்த்தம் போன்ற புனிதக் கடல் பகுதி, கங்கை ஆறு, சிப்ரா ஆறு போன்ற புனித ஆறுகள், பிரம்மசரோவர், புஷ்கர் போன்ற புனித குளங்களில் இறங்கி புனித நீராடுவதற்காக வரிசையான படிகள் கொண்ட அமைப்பாகும்.

புனித கங்கை ஆறு, காவேரி ஆறு, சிப்ரா ஆறு, நர்மதை ஆறு, துங்கபத்திரை ஆறு, கிருஷ்ணா ஆறு மற்றும் நர்மதை ஆறுகளில் மக்கள் இறங்கி குளிப்பதற்கு பல படித்துறைகள் அமைக்கப்பட்டுள்ளது. புனித ஆறு, குளங்களின் படித்துறைகளில் நீத்தார் வழிபாடு போன்ற சமயச் சடங்குகள் செய்யப்படுகிறது. மேலும் சூரிய கிரகணம் மற்றும் சந்திர கிரகணம் முடிந்தவுடன் இதுபோன்ற நீர்நிலைகளில் குளிப்பது இந்துக்களின் மரபாகும்.

மேலும் கங்கை பாயும் வாராணசியின் மணிகர்னிகா படித்துறை மற்றும் அரிச்சந்திரன் படித்துறை, மற்றும் நேபாளத்தின் பசுபதிநாத் கோவில் அருகே பாயும் பாக்மதி ஆற்றின் படித்துறைகளில் இறந்தவர்களின் சடலங்களில் எரிப்பதால், இறந்தவர் வீடுபேறு அடைவர் என்பது இந்துக்களின் நம்பிக்கையாகும்.

12 ஆண்டுகளுக்கு ஒரு முறை நடக்கும் கும்பமேளா எனும் திருவிழா இந்தியாவின் கங்கை ஆறு பாயும் அரித்துவார், வாராணசி, பிரயாகை மற்றும் சிப்ரா ஆறு பாயும் உஜ்ஜைன் நகரங்களில் நடைபெறுகிறது.

இந்தியாவின் வாரணாசியில் உள்ள மணிகர்னிகா படித்துறை மற்றும் அரிச்சந்திரன் படித்துறையிலும், நேபாள நாட்டின், பசுபதிநாத் கோவில் அருகே பாயும் பாக்மதி ஆற்றின் படித்துறைகளில் இறந்த இந்துக்களின் சடலங்களை எரிப்பதால் வீடுபேறு கிட்டும் என நம்பிக்கை இந்துக்களிடம் உள்ளது.




</doc>
<doc id="322104" url="https://ta.wikipedia.org/wiki?curid=322104" title="சூரியச் சுழற்சி 23">
சூரியச் சுழற்சி 23

சூரியச் சுழற்சி 23 "(Solar cycle 23)" என்பது 1755 ஆம் ஆண்டிற்குப் பின்னர் சூரியனின் மேற்பரப்பில் உள்ள சூரியப் புள்ளிகளின் செயற்பாட்டை விரிவாகப் பதிவு செய்யத் தொடங்கியபிறகு வகைப்படுத்தப்பட்ட இருபத்து மூன்றாவது சூரியச் சுழற்சியாகும். இச்சுழற்சி 1996 ஆம் ஆண்டு மே மாதம் தொடங்கி 2008 ஆம் ஆண்டு சனவரி மாதம் வரையில் 11.7 ஆண்டுகளுக்கு நீடித்ததது. பனிரெண்டு மாதங்களின் சராசரி அடிப்படையில், சூரியச் சுழற்சி 23 இன் சூரியப் புள்ளிகளின் மாதாந்திர எண்ணிக்கை அதிகப்பட்சமாக 120.8 எண்ணிக்கையும் (மார்ச் 200) குறைந்த பட்சமாக 1.7 என்ற எண்ணிக்கையுமாக கணக்கிடப்பட்டது. மேலும், இச்சுழற்சிக் கலத்தில் தோராயமாக 821 நாட்கள் சூரியப்புள்ளிகள் எதுவும் காணப்படாமல் இருந்ததாக கணக்கிடப்பட்டது. 


</doc>
<doc id="322108" url="https://ta.wikipedia.org/wiki?curid=322108" title="பெரும்பள்ளம் கால்வாய்">
பெரும்பள்ளம் கால்வாய்

பெரும்பள்ளம் கால்வாய் ஒரு நீர்ப்பாசனக் கால்வாய் ஆகும். தமிழ்நாட்டில் உள்ள ஈரோடு நகரில் இது அமைந்துள்ளது. மேற்கில் இருந்து கிழக்காக முழுவதும் இக்கால்வாய் குறுக்கறுத்துப் பாய்கின்றது. காவேரி ஆற்றில் சென்று இக்கால்வாய் கலக்கின்றது . அது இயங்கும் ஒரு நீளம் சுமார்  ஆகும்.

கீழ் பவானி திட்ட கால்வாய்க்கு அருகில் ஓடும் இது, மேலதிக மழைநீரை நதிக்குக் கொண்டு செல்கின்றது. ஈரோட்டில் அமைந்துள்ள நஞ்சனாபுரம், 
பழையபாளையம், சூரம்பட்டி, திண்டல், செங்கோடம்பாளையம், கற்பாலம், மரப்பள்ளம் ஆகியவற்றூடாக இக்கால்வாய் செல்கின்றது

பெரும்பள்ளம் அணைக்கட்டு எனும் பெயரில் ஓர் அணைக்கட்டு 1966 ஆம் ஆண்டில் இங்கு கட்டப்பட்டது.


</doc>
<doc id="322114" url="https://ta.wikipedia.org/wiki?curid=322114" title="க. பாஸ்கரன்">
க. பாஸ்கரன்

க.பாஸ்கரன் (பிறப்பு 5 ஜனவரி 1951) தமிழ்நாட்டில் மயிலாடுதுறையில் பிறந்தவர். இவரது பெற்றோர் ஆர்.கணபதி, க.விருதாம்பாள். சைவ சித்தாந்தத்திலும், பண்பாட்டு ஆய்வுகளிலும் மிகுந்த ஈடுபாடு உடையவர். பல ஆய்வியல் நிறைஞர்களையும், முனைவர் பட்ட ஆய்வாளர்களையும் உருவாக்கியுள்ளார். தமிழ்ப்பல்கலைக்கழகத்தில் 6 ஆகஸ்டு 2015 முதல் 5 ஆகஸ்டு 2018 வரை துணைவேந்தராகப் பணியாற்றியுள்ளார். 




கீழ்க்கண்டவை உள்ளிட்ட சுமார் 20 நூல்களை எழுதியுள்ளார். இவற்றுள் 12ஆங்கில நூல்களும் அடங்கும்.

பிபிசி, சன், ஏஎன்எம், உள்ளிட்ட பல தொலைக்காட்சிகளிலும், சமணம், சித்தர்கள், புத்தர், நாயன்மாகள், மேற்கத்திய தத்துவம் உள்ளிட்ட பல தலைப்புகளில் வானொலியிலும் உரையாற்றியுள்ளார். 

தென் ஆப்பிரிக்கா, கனடா, ஜெர்மனி, இங்கிலாந்து, ஸ்வீடன், சுவிட்ஸர்லாந்து, மலேசியா,இலங்கை உள்ளிட்ட பல நாடுகளுக்குச் சென்று வந்துள்ளார்.



</doc>
<doc id="322125" url="https://ta.wikipedia.org/wiki?curid=322125" title="பக்கிரிசாமி சந்திரசேகரன்">
பக்கிரிசாமி சந்திரசேகரன்

பக்கிரிசாமி சந்திரசேகரன் (15 எப்பிரல் 1934) இந்தியாவைச் சேர்ந்த தடயவியல் துறை நிபுணர் ஆவார் 
இராசிவ் காந்தி கொல்லப் பட்டபோது பெல்ட் பாம் கொண்டு அவர் கொல்லபட்டார் என்பதைக் கண்டறிந்து அறிவித்தார்.

தமிழ்நாடு நாகப்பட்டினத்தில் பிறந்த சந்திரசேகரன் அண்ணாமலைப் பல்கலைக்கழகத்தில் இளம் அறிவியல் மற்றும் முதுஅறிவியல் பட்டம் பெற்றார்.
தமிழ் நாட்டில் காவல்துறையின் கட்டுப்பாட்டில் இருந்த தடயவியல் துறையைப் பிரித்து தனித் துறையாக ஆனபிறகு அதன் தலைவராக அமர்த்தப்பட்டார். பன்னாட்டுத் தடயவியல் நிறுவனத் தலைவராக இருந்தார். தடயவியல் துறை தொடர்பான பல கட்டுரைகளை எழுதினார். இவர் எழுதிய  'உலகின் முதல் மனித வெடிகுண்டு' என்னும் நூல் பல நாடுகளில் காவல் துறையில் பாடப் புத்தகங்களாக உள்ளது. 

ஜெய்ப்பூர் பல்கலைக்கழக துணைவேந்தராகவும் பணியாற்றியவர். 2000 ஆம் ஆண்டில் இந்திய நடுவணரசு இவருக்குப் பத்மபூசண் விருது வழங்கி கௌரவித்தது.


</doc>
<doc id="322129" url="https://ta.wikipedia.org/wiki?curid=322129" title="புஷ்பவல்லி">
புஷ்பவல்லி

பெந்தபாடு புஷ்பவல்லி அல்லது பொதுவாக புஷ்பவல்லி (சனவரி 3, 1925 - 1991) பழம்பெரும் தென்னிந்தியத் திரைப்பட நடிகை ஆவார். தெலுங்கு, தமிழ் திரைப்படங்களில் நடித்தவர். இவர் ஜெமினி கணேசனின் இரண்டாவது மனைவி ஆவார். ஜெமினி கணேசனுடன் பல திரைப்படங்களில் நடித்துள்ளார். "மிஸ் மாலினி" (1947), "சத்தியபாமா" (தெலுங்கு) ஆகியவை இவருக்குப் புகழ் தேடித் தந்தன.

ஆந்திராவில் உள்ள கோதாவரி மாவட்டத்தில் பெந்தபாடு என்ற ஊரில் தொண்டாபுரம் ஜமீன் குடும்பத்தில், ஆந்திர வைணவ மரபில் பிறந்தவர் புஷ்பவல்லி. சென்னையைச் சேர்ந்த வழக்கறிஞர் ஐ. வி. ரங்காச்சாரி என்பவரைத் திருமணம் புரிந்தார்.

பிற்காலத்தில் இவர் ஜெமினி கணேசனைத் திருமணம் புரிந்தார். நடிகை ரேகா இவர்களின் மகள் ஆவார்.

1936 ஆம் ஆண்டில் துர்கா சினிடோனின் சம்பூர்ண இராமாயணம் என்ற தெலுங்குப் படத்தில் ஒரு சிறு பாத்திரத்தில் நடித்ததன் மூலம் திரையுலகில் நுழைந்தார். இவரது திறமையைக் கண்ட இயக்குநர் சி. புல்லையா தனது "சல் மோகனரங்கா" திரைப்படத்தில் நல்ல சந்தர்ப்பமளித்தார். தொடர்ந்து மோகினி பஸ்மாசுரா, வரவிக்ரயம் ஆகிய படங்களில் நடித்து நல்ல இடத்தைப் பிடித்துக் கொண்டார். தசாவதாரம், மாலதி மாதவம், தாராசசாங்கம் சூடாமணி, சத்தியபாமா போன்ற தெலுங்குப் படங்களில் நடித்துப் புகழ் பெற்ற பின்னர் தமிழ்த்திரையுலகில் நுழைந்தார். இவர் நடித்த முதல் தமிழ்த் திரைப்படம் தாசி அபரஞ்சி (1944) இவருக்கு நல்ல பெயரைத் தந்தது. தொடர்ந்து, பாதுகா, விந்திய ராணி, மிஸ் மாலினி, சக்ரதாரி, சம்சாரம் போன்ற படங்களில் நடித்துப் புகழ் பெற்றார்.



</doc>
<doc id="322141" url="https://ta.wikipedia.org/wiki?curid=322141" title="கிளை விளக்கு">
கிளை விளக்கு

கிளை விளக்கு பல கிளைகளுடன் கூடிய குத்து விளக்கின் வடிவம் கொண்டது. இவ்வகை விளக்குகளைக் கோயில்களிலும், வீடுகளில் சிறப்புத் தேவைகளுக்கும் பயன்படுத்தலாம். பெரிய அளவிலான இவ்வகை விளக்குகள் பல்வேறு இடங்களில் காணப்படுகின்றன.

இவ்விளக்குகளில் நடுவில் ஒரு உயரமான தண்டும், அதிலிருந்து பல அடுக்குகளில் கிளைத்துச் செல்லும் பல விளக்குகளும் அமைந்திருக்கும். கீழுள்ள கிளைகள் அகன்றும் அடுக்குகளில் மேல்நோக்கிச் செல்லும்போது மேல் அடுக்குகள் பெரும்பாலும் ஒடுங்கிச் செல்லும். இவ்விளக்குகள் பித்தளை முதலிய உலோகங்களால் செய்யப்படுகின்றன. இவ்விளக்குகள் கூடிய ஒளியைப் பெறுவதற்காகவும் அலங்காரத்துக்காகவும் உருவாக்கப்படுகின்றன. பல்வேறு உயரங்களில் உருவாக்கப்படும் இவ்விளக்குகளிற் பெரியவை ஆறடி வரை உயரம் கொண்டவையாக இருக்கலாம். நடுத்தண்டின் உச்சியில் குத்து விளக்குகளில் இருப்பதைப் போலவே அன்னப் பறவை அல்லது வேறு உருவங்கள் இருக்கும். இவ்வகை விளக்குகளில் இந்த உருவங்கள் சிக்கலான உருவங்களைக் கொண்டவையாகவும், நுணுக்கமான வேலைப்பாட்டுடன் கூடியவையாகவும் அமைந்திருக்கும். 

அ. இராகவன் தனது நூலில் தமிழ்நாட்டில் காணப்படும் பின்வரும் கிளை விளக்குகளைப் பட்டியல் இட்டு அவற்றை விளக்கியுள்ளார். 


</doc>
<doc id="322143" url="https://ta.wikipedia.org/wiki?curid=322143" title="உலகுசார் சபை">
உலகுசார் சபை

உலகுசார் சபை என்பது கத்தோலிக்க திருச்சபையில் அர்ப்பணவாழ்வு சபை அமைப்பு முறைகளில் ஒன்றாகும். இதில் இருப்போர் உலகில் வாழ்ந்து கொண்டே நற்செய்தி அறிவுரைகளை கடைபிடிக்க முயற்சி செய்கிறனர். உலகின் புனிதப்படுத்துதலுக்கு சிறப்பாக அதன் உள்ளிருந்தவாறே உழைக்கின்றனர். துறவற சபையினரைப் போல இவர்கள் சமூகமாக கூடி வாழ்வதில்லை.

இவ்வகை அர்ப்பணவாழ்வு சபைகள் முதன்முதலில் பன்னிரண்டாம் பயஸினால் 1947இல் அனுமதிக்கப்பட்டன. உலகுசார் சபைகளை அமைக்க இப்போதய வழக்குப்படி திருத்தந்தையோ அல்லது மறைமாவட்ட ஆயரோ அனுமதி வழங்களாம். ஏறத்தாழ 60,000 நபர்கள் 200க்கும் மேற்பட்ட உலகுசார் சபைகளில் உறுப்பினராக உள்ளனர்.

உலகுசார் சபையின் ஓர் உறுப்பினரது அர்ப்பணம் அவர் பொதுநிலையினராயினும் அல்லது திருப்பணியாளராயினும் இறைமக்களது நடுவில் அவருக்குரிய திருச்சபைச் சட்டமுறையான நிலையை மாற்றுவது இல்லை. ஆகவே நற்செய்தி அறிவுரைகளை கடைபிடிக்க விழையும் மறைமாவட்ட திருப்பணியாளர்கள் அர்ப்பண வாழ்வு சபைகளில் சேறுவர்.

கப்புச்சின் சபையின் பிரிவாக Institute of the Maids of the Poor என்பதே இந்தியாவில் தொடங்கப்பட்ட முதல் உலகுசார் சபையாகும்.



</doc>
<doc id="322145" url="https://ta.wikipedia.org/wiki?curid=322145" title="மெத்தில் பீனைலசிட்டேட்டு">
மெத்தில் பீனைலசிட்டேட்டு

மெத்தில் பீனைலசிட்டேட்டு "(Methyl phenylacetate)" என்பது CHO என்ற மூலக்கூற்று வாய்ப்பாடு கொண்ட கரிம வேதியியல் சேர்மமாகும். மெத்தனால் மற்றும் பீனைல் அசிட்டிக் அமிலம் சேர்ந்து உருவாகும் இந்த எசுத்தரின் அமைப்பு வாய்ப்பாடு C6H5CH2COOCH3 என்று எழுதப்படுகிறது. தெளிவான நிரமற்ற நீர்மமாகக் காணப்படும் மெத்தில் பீனைலசிட்டேட்டு நீரில் சிறிதளவு கரைகிறது. ஆனால் பெரும்பாலான கரிமக் கரைப்பான்களில் நன்றாக கரைகிறது.

மெத்தில் பீனைலசிட்டேட்டு தேனைப் போன்ற வீரிய மணமுடையதாக உள்ளது. மிகவும் வீரியமாக இருப்பதால் 10% அல்லது அதைவிடக் குறைவான , மெத்தில்பீனைல் அசிட்டேட்டை மட்டுமே முகர்ந்து பார்க்க பரிந்துரைக்கப்படுகிறது. மதுவகைகள், குடைமிளகாய், தேன், மிளகு, காப்பி போன்றவற்றில் இயற்கையாக இச்சேர்மம் காணப்படுகிறது. வாசனைப்பொருட்கள் தொழிற்சாலைகளில் பயன்படுத்தப்படுகிறது.



</doc>
<doc id="322147" url="https://ta.wikipedia.org/wiki?curid=322147" title="பெங்கித் சுட்டிராங்மன்">
பெங்கித் சுட்டிராங்மன்

பெங்கித் ஜார்ஜ் டேனியல் சுட்டிராம்கிரன் (Bengt Georg Daniel Strömgren) (21 ஜனவரி 1908 – 4 ஜூலை 1987) ஒரு டேனிழ்சிய வானியலாளரும் வானியற்பியலாளரும் ஆவார்.

பெங்கித் சுட்டிராம்கிரன் கோத்தென்பர்கில் பிறந்தார். இவரது பெற்றோர் எட்விக் சுட்டிராம்கிரனும் எலிசு சுட்டிராம்கிரனும் ஆவர். எலிசு சுட்டிராம்கிரன் கோப்பெனேகன் பல்கலைக்கழகத்தில் பேராசிரியராக இருந்தார். இவர் கோப்பெனேகன் பலகலைக்கழக வான்காணக இயக்குநராகவும் விளங்கினார். பெங்கித் அறிவியலாளர்களும் நோக்கீட்டாளர்களும் அவர்களது விருந்தினர்களும் புடைசூழ இருந்த பேராசிரியர் மாளிகையில் அறிவியல் சூழலில் வளர்ந்தார். இவர் தன் 14 ஆம் அகவையிலேயே ஓர் ஆய்வுக் கட்டுரையை எழுதி வெளியிட்டார். இவர் 1925 இல் தன் உயர்நிலைப் பள்ளிக் கல்வியை முடித்து கோப்பெனேகன் பல்கலைக்கழகத்தில் சேர்ந்தார். இரண்டாண்டுகளிலேயே இவர் வானியலிலும் வானியற்பியலிலும் பட்டம் பெற்றார். அடுத்த இரண்டாண்டுகளில் முனைவர் பட்டமும் பெற்றார். இவரது ஆய்வு 1929 இல் மிகச் சிறந்த மதிப்பெண்களைப் பெற்றது.
அப்போது இவரது அகவை 21.

விருதுகள்


இவரது பெயரால் வழங்குபவை





</doc>
<doc id="322148" url="https://ta.wikipedia.org/wiki?curid=322148" title="முஹயத்தீன் ஆண்டவர் பள்ளிவாசல்">
முஹயத்தீன் ஆண்டவர் பள்ளிவாசல்

முஹயத்தீன் ஆண்டவர் பள்ளிவாசல் ( Arabic: مسجد سيد محي الدين , English: Saint Muhyuddin Mosque) என்பது இந்தியாவின் தமிழ்நாடு மாநில தஞ்சாவூர் மாவட்டத்தில் உள்ள திருப்பனந்தாள் நகரில் உள்ளது. 

1980 ஆம் ஆண்டு முற்பகுதியில், பழைய மசூதி இடித்துத் தள்ளப்பட்டது. தற்போதைய வடிவத்தில் மீண்டும் கட்டப்பட்டது. புதிய மசூதி திறப்பு விழா வெள்ளிக்கிழமை, 1989 பிப்ரவரி, 3 ம் தேதி நடைபெற்றது.
மசூதி இரண்டு வாயிற்களைக் கொண்டு உள்ளது.குவிமாடம் இல்லை.இரண்டு மினார்கள் உள்ளன.பள்ளிவாசலின் உள்ளே உளு செய்ய ஹவுஸ் உள்ளது.

மசூதி இரண்டு மாடிகளில் உள்ளது. தரை தளத்தில் பிரார்த்தனை செய்யப்படுகிறது . 

மசூதி வளாகத்தின் நுழைவாயிலில் மஸ்தான் சாஹிப் வலியுல்லா என்ற ஷேக் அப்துர் ரகுமான் பக்சின் அடக்கத்தலம் உள்ளது. (Arabic: عبد الرحمن بكش - "Abdu-r Raḥmān Baksh"). 
ஒவ்வொரு ஆண்டும் இஸ்லாமிய நாட்காட்டியின் மூன்றாவது மாதமான ரபியுல் அவ்வல் 22 அன்று இங்கு உருஸ் எனப்படும் சந்தனக்கூடு விழா நடைபெறும்



</doc>
<doc id="322155" url="https://ta.wikipedia.org/wiki?curid=322155" title="வசுக்கள்">
வசுக்கள்

வசுக்கள் என்பவர்கள் மனுவின் மைந்தனான பிரஜாபதியின் எட்டு மகன்கள் ஆவர். அவர்களின் பெயர்கள் தரா, துருவா, சோமா, அஹா, அனிலா, அனலா, பிரதியுஷா மற்றும் பிரபாசா ஆகும்.

வசு எனும் சொல்லுக்கு "வெளி" (Space) என்று பொருள். இவர்கள் இயற்கையையும் இயற்கைக் கோட்பாடுகளையும் உருவகிப்பவர்கள். இந்த அட்ட வசுக்களில் "தரா" எனும் வசு புவியையும், "அனலன்" எனும் வசு நெருப்பையும், "ஆப" எனும் வசு நீரையும், "அனிலன்" எனும் வசு காற்றையும், "துருவன்" எனும் வசு துருவ நட்சத்திரத்தையும், "சோமன்" எனும் வசு சந்திரனையும், "பிரபாசன்" எனும் வசு வைகறையையும், "பிரத்யூசன்" எனும் வசு ஒளியையும் குறிப்பவர்கள்.


</doc>
<doc id="322161" url="https://ta.wikipedia.org/wiki?curid=322161" title="அதுல் குமார்">
அதுல் குமார்

பேராசிரியர் அதுல் குமார் "(Prof. Atul Kumar)" ஒரு செயற்கை கரிம வேதியியல் பேராசிரியர் ஆவார். இந்திய அறிவியல் மற்றும் புதுமையியல் ஆராய்ச்சிக கழகம் (AcSIR), மத்திய மருந்து ஆராய்ச்சி நிறுவனம் (CSIR-CDRI) ஆகியவற்றில் பேராசிரியராகவும் முதன்மை விஞ்ஞானியாகவும் பணியாற்றினார். இந்திய அரசு 2007 ஆம் ஆண்டு இவருக்கு பத்ம சிறீ விருதை வழங்கி சிறப்பு செய்தது . 
மருத்துவ வேதியியலில் முனைவர் பட்டம் பெற்ற பேராசிரியர் அதுல் குமார், அதற்கு பிந்தைய ஆராய்ச்சிக் கல்வியை அமெரிக்காவில் உள்ள பஃப்பலோ கல்லூரியில் பெற்றார்.

மருத்துவ வேதியியல் துறையிலும் மருந்து வடிவமைப்பிலும் பேராசிரியர் அதுல் குமார் 24 ஆண்டுகள் அனுபவத்தைக் கொண்டிருந்தார் .

பாலி ஐதரோகுயினோன் வழிப்பொருட்கள் தயாரிக்கும் தொகுப்பு முறையில் இவர் நிபுணத்துவம் பெற்றவராக இருந்தார்.சமச்சீரற்ற ஆன்ட்செச் வினைகள் வழியாக தொகுப்புமுறையில் பாலி ஐதரோகுயினோன் தயாரித்தல் and தொடர்பான இவரது ஆய்வுக் கட்டுரைகள் முறையே 195, 94 முறைகள் மேற்கோளாகப் பயன்படுத்தப்பட்டுள்ளது.
இந்திய மருந்துப்பொருள் உற்பத்தியாளர்கள் நிறுவனத்தின் விஞ்ஞானி விருதை இவர் வென்றுள்ளார். அமெரிக்க வேதியியல் கழகத்தின் உலகாய ஆலோசனைக் குழுவின் உறுப்பினராகவும் இருந்துள்ளார்.90 ஆய்வுக் கட்டுரைகளின் ஆசிரியராகவும் 45 காப்புரிமைகளுக்குச் சொந்தமானவராகவும் சிறந்து விளங்கியுள்ளார் 



</doc>
<doc id="322163" url="https://ta.wikipedia.org/wiki?curid=322163" title="திருச்சிராப்பள்ளி அரசு அருங்காட்சியகம்">
திருச்சிராப்பள்ளி அரசு அருங்காட்சியகம்

திருச்சிராப்பள்ளி அரசு அருங்காட்சியகம் (Government Museum, Tiruchirappalli) தமிழ்நாடு மாநிலம் திருச்சிராப்பள்ளியில் உள்ள 
சிங்காரதோப்பு பகுதியில் அமைந்துள்ளது . அருங்காட்சியகம் அமைந்துள்ள இராணி மங்கம்மாள் மஹால் மதுரையை ஆண்ட 
சொக்கநாத நாயக்கரால் கட்டப்பட்டது.
1616 இருந்து 1634 வரை பின்னர் 1665 ல் 1731 வரை, இது மதுரை நாயக்கர்களின் தர்பார் ஹாலாக இருந்தது.

அருங்காட்சியகத்தில் நிலவியல், விலங்கியல், ஓவியங்கள், மானுடவியல், கல்வெட்டியல் மற்றும் வரலாறு தொடர்பான காட்சிகள் வரிசை படுத்தப்பட்டுள்ளன.

இந்த அருங்காட்சியகம் 1983 ஆம் ஆண்டு நிறுவப்பட்டது. இதற்கு முன்பு சேலம் மற்றும் மதுரை அருங்காட்சியகங்கள் தமிழ்நாடு அரசால் ஏற்படுத்தப்பட்டன. முதலில் திருச்சிராப்பள்ளி கண்டோன்மெண்ட் பகுதியில் அரசு அருங்காட்சியகம் ஆரம்பிக்கப்பட்டது. பின்பு 1997 இல் இராணி மங்கம்மாள் மஹாலுக்கு மாற்றப்பட்டது. அருங்காட்சியகம் பொதுப்பணித் துறை மூலம் பராமரிக்கப்பட்டு வருகிறது.

அருங்காட்சியகத்தில் 2000 பொரு‌ட்க‌ள் உட்புற மற்றும் வெளிப்புற காட்சிகளாக கொண்டுள்ளது. உட்புற காட்சிகளில் சில பெருங்கற்கள் சிற்பங்கள், சிற்பங்கள், கற்கால கல்வெட்டுகள், இசைக்கருவிகள் வாசித்தல், கருவிகள், நாணயங்கள் மற்றும் சோழ சகாப்த நாணயங்கள், ஓவியங்கள் போன்ற வரலாற்றுகால தொல்பொருள்கள் ஆகியவை வைக்கப்பட்டுள்ளன.

அரிய ஆவணங்கள், பனை ஓலைச் சுவடிகள், படிமங்கள்,ஹைதர் அலி பயன்படுத்தப்படுத்திய ஆயுதம் மற்றும் பீரங்கி குண்டுகள், ஆரம்ப நாட்களில் பி.எச்.இ.எல் நிறுவனம், ஸ்ரீரங்கம் மாதிரி, மலைக்கோட்டை மாதிரி மற்றும் தபால்தலை சேகரிப்பு பொருட்கள் ஆகிய புகைப்படங்கள் காட்சிப்படுத்தப் பட்டுள்ளன.
வெளிப்புற பூங்காவில் கற்களாலான விக்கிரகங்கள், சிற்பங்கள் ஆகியவை உள்ளன.
வெளிப்புற பூங்கா 17 ஏப்ரல் 2012 அன்று திறக்கப்பட்டது. பலிகொடுக்கும் பலிபீடம், கல் நந்தி மற்றும் லிங்கங்கள் உட்பட 18 ஆம் நூற்றாண்டு மற்றும் 13 ஆம் நூற்றாண்டுகளை சார்ந்த சுமார் 45 இந்து மதம் தொடர்பான சிற்பங்கள் உள்ளன.

அருங்காட்சியகத்தில் அரிய பூச்சிகள், பறவைகள் மற்றும் பாலூட்டிகள் ஆகியவற்றின் தொகுப்பு இடமாக சூழலியல் பிரிவு உள்ளது.

இந்து மத கடவுள்களான கிருஷ்ணா, துர்க்கை, திருமால் மற்றும் நடராஜரின் காட்சிகளை காண்பிக்கும் அரிய தஞ்சாவூர் ஓவியங்கள் இங்கு காணப்படுகிறன.




</doc>
<doc id="322169" url="https://ta.wikipedia.org/wiki?curid=322169" title="அமுக்கப்பட்ட ஐதரசன்">
அமுக்கப்பட்ட ஐதரசன்

அமுக்கப்பட்ட ஐதரசன் "(Compressed hydrogen)" (CH, CGH அல்லது CGH) அழுத்தத்தின் கீழ் சேகரித்து வைக்கப்பட்டுள்ள தனிம ஐதரசனின் வளிமநிலை ஐதரசன் வடிவமாகும். 350 பார் (1பார் என்பது 1,00,000 பாசுகல்கள் அழுத்தம்) மற்றும் 700 பார் அழுத்த அளவுகளில் ஐதரசன் தொட்டிகளில் சேமிக்கப்பட்டுள்ள அமுக்கப்பட்ட ஐதரசன் வாயுவானது, ஐதரசன் வாகனங்களின் நகரும் ஐதரசன் தொட்டிகளில் பயன்படுத்தப்படுகிறது. அமுக்கப்பட்ட ஐதரசன் வாயு எரிபொருளாகப் பயன்படுத்தப்படுகிறது.
ஐதரசன் குழாய்வழிப் போக்குவரத்து மற்றும் அமுக்கப்பட்ட ஐதரசன் குழாய் இழுவைவண்டிப் போக்குவரத்து ஆகியவற்றில் வளிம எரிபொருளாகப் பயன்படுத்தப்படுகிறது.



</doc>
<doc id="322173" url="https://ta.wikipedia.org/wiki?curid=322173" title="தஞ்சாவூர் லெட்சத்தோப்பு ஜெயவீர ஆஞ்சநேயர் கோயில்">
தஞ்சாவூர் லெட்சத்தோப்பு ஜெயவீர ஆஞ்சநேயர் கோயில்

தஞ்சாவூர் லெட்சத்தோப்பு ஜெயவீர ஆஞ்சநேயர் கோயில், தமிழ்நாடு, தஞ்சாவூர் மாவட்டம், தஞ்சாவூரில் உள்ள ஆஞ்சநேயர் கோயில்களில் ஒன்றாகும். 

இக்கோயில் தஞ்சாவூர் மருத்துவக்கல்லூரி சாலையில் மருத்துவக்கல்லூரிக்கு அருகில் அமைந்துள்ளது. 

தஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் இக்கோயிலும் ஒன்றாகும். 

சுமார் நான்கு அடி உயரமுள்ள மூலவரான ஜெயவீர ஆஞ்சநேயர் கம்பீரமாக வடக்கு நோக்கி செல்பவர் போல அமைக்கப்பட்டுள்ளார். அவரின் இரு திருப்பாதங்களில் பாதஜலகாவும், தண்டையும் காணப்படுகின்றன. வரது ஓரத்தில் அழகிய கத்தி உறையுடன் காணப்படுகிறது. இடது கரம் தாமரைத் தண்டை பிடித்த நிலையில் உள்ளது. பரந்த மார்பில் மணி மாலையும் முப்புரி நூலும் காணப்படுகின்றன. காதில் குண்டலம் காணப்படுகிறது. 
மூலவர் சன்னதிக்கு வலப்புறம் துளசி மாடம் உள்ளது.

25 நவம்பர் 1968இலும், அடுத்து 26 சூன் 2013இலும் குடமுழுக்கு நடைபெற்றுள்ளது. 


</doc>
<doc id="322177" url="https://ta.wikipedia.org/wiki?curid=322177" title="வில்லியம் ஆல்பிரெட் பவுலர்">
வில்லியம் ஆல்பிரெட் பவுலர்

வில்லியம் ஆல்பிரெட் வில்லீ பவுலர் (William Alfred "Willie" Fowler) (; ஆகத்து 9, 1911- மார்ச்சு 14, 1995) ஓர் அமெரிக்க அணுக்கரு இயற்பியலாலரும் வானியற்பியலாளரும் ஆவார். இவரும் சுப்பிரமணியன் சந்திரசேகரும் 1983 ஆம் ஆண்டின் இயற்பியலுக்கான நோபல் பரிசைப் பெற்றனர்.

பவுலர் பென்சில்வேனியாவில் உள்ள பிட்சுபர்கில் பிறந்தார். இவரது இரண்டாம் அகவையில் குடும்பத்தோடு ஓகியாவில் உள்ள இலிமாவுக்குச் சென்றார். இது ஒரு நீராவித் தொடர்வண்டி நகரம் ஆகும்.இவர் ஓகியோ பல்கலைக்கழகத்தில் பட்டம் பெற்றார். அப்போது இவர் டௌ கப்பா எப்சிலான் அமைப்பில் உறுப்பினராக இருந்தார். இவர் கலிபோர்னியா தொழில்நுட்ப நிறுவனத்தில் அணுக்கரு இயற்பியலில் முனைவர் பட்டம் பெற்றார். 

இவர் நீராவிப் பொறி இயங்கிகளில் தொடர்ந்து ஆர்வம் கொண்டிருந்தார். பல நீராவிப் பொறி இயங்கிகளை பல அளவுகளில் தன்னிடம் வைத்திருந்தார். அவற்றில் ஒன்று இங்கே காட்டப்பட்டுள்ளது. இவர் கலிபோர்னியாவில் உள்ள பசதேனாவில் இறந்தார்.





</doc>
<doc id="322180" url="https://ta.wikipedia.org/wiki?curid=322180" title="வெற்றிட உலர் பெட்டி">
வெற்றிட உலர் பெட்டி

வெற்றிட உலர் பெட்டி "( Vacuum Dry Box )" என்பது கூருணர்வு கொண்ட பொருட்களை கையாள்வதற்கு உதவும் ஒரு பாதுகாப்புக் கருவியாகும். இக்கருவி அவற்றின் கூருணர்வை மட்டுப்படுத்தவும் அல்லது கட்டுப்படுத்தப்பட்ட சூழலை உருவாக்கி அப்பொருள்களை பாதுகாப்புடன் பயன்படுத்தவும் உதவுகிறது . இத்தகைய பாதுகாப்பு சாதனங்கள் பொதுவாக வேதியியல் ஆய்வகங்களின் ஆவி வாங்கியில் காணப்படுகின்றன . கொடிய நோய்க்கிருமிகளைக் கையாளும் நாசா போன்ற அறிவியல் ஆய்வு நிறுவனங்கள் , நிலவுப் பாறைகளை ஆய்வுசெய்யும் வசதிகள் கொண்ட ஆய்வகங்கள் மற்றும் தொழிற்சாலைப் பயன்பாடுகளில் இப்பெட்டி பயன்படுத்தப்படுகிறது, மட்டுப்படுத்தப்பட்ட சூழல் கையுறைப் பெட்டியும் வண்ணமடித்தல், மணல் வீச்சு போன்ற செயல்களுக்காகப் பயன்படுத்தப்படுகிறது 


</doc>
<doc id="322182" url="https://ta.wikipedia.org/wiki?curid=322182" title="கிரிராஜா">
கிரிராஜா

கிரிராஜா (Giriraja) என்பது கர்நாடக கால்நடைத் துறையின், பெங்களூர் வேளாண் அறிவியல் பல்கலைக்கழகத்தால் உருவாக்கப்பட்ட ஒரு கோழி இனமாகும்.

கிரிராஜா கோழிகள் இடும் முட்டைகள் ஒவ்வொன்றும் 52-55 கிராம் எடை கொண்டவையாக இருக்கின்றன.இவை ஆண்டுக்கு  130-150 என்ற பெரிய எண்ணிக்கையில் இடுகின்றன. முட்டைகள் எல்லாம் நல்ல தரமானவையாகவும் (80-85 விழுக்காடு), மற்றும் விவசாயிகள் தங்கள் சொந்த பயன்பாட்டுக்கு இருப்புவைக்க உகந்தவையாகவும் உள்ளன. இந்த முட்டை ஓடுகள் பழுப்பு நிறமானவையாகவும்,  பிற வர்த்தக முட்டைகள் விட தடிமனாக இருப்பதால், எளிதில் உடையாதவையாக இருக்கும். இந்தக் கோழிகள் பிற உள்ளூர் வகைகளை ஒப்பிடும்போது நல்ல வளர்ச்சியடையக் கூடியனவாகவும், கலப்பு மற்றும் கொல்லைப்புற பண்ணைகளுக்கு மிகவும் பொருத்தமானதாக உள்ளன.

கொல்லைப்புற வளர்ப்புக்கு, ஐந்து கோழிகளுக்கு  ஒரு சேவல் என்ற எண்ணிக்கையில் வளர்க்க வேண்டியது அவசியம். இவற்றை வளர்க்க சிறப்பு கவணம் தேவையில்லை. இவை ஆங்காங்கே சுற்றி திறந்த வெளியில் கிடைக்கும் உணவை உண்ணக்கூடியன. மேலும் இவை நல்ல தோட்டி விலங்குகளாக இருந்து,  பூச்சிகள் மற்றும் பச்சை இலைகள் போன்றவற்றை  உண்கின்றன. இவற்றால்  பண்ணை மற்றும் சமையலறை கழிவுகளை உண்ண முடியும். இந்த பறவைகள் நல்ல நோய் எதிர்பு ஆற்றலைக் கொண்டவை என்றாலும் இவை ராணிகேட் நோயால் தாக்கப்படுகின்றன. இதன் ஒரு நாள் வயது குஞ்சு 42-45 கிராம் எடையுடையது. 


</doc>
<doc id="322184" url="https://ta.wikipedia.org/wiki?curid=322184" title="பழனி அரசு அருங்காட்சியகம்">
பழனி அரசு அருங்காட்சியகம்

பழனி அரசு அருங்காட்சியகம் (Government Museum,palani) தமிழ்நாடு மாநிலம் திண்டுக்கல் மாவட்டத்தில் உள்ள பழனியில் அமைந்துள்ளது.

காகித நோட்டுக்கள் மட்டுமன்றி பிளாஸ்டிக் நோட்டுக்கள், பல்வேறு வடிவிலான நாணயங்கள், இரும்பு, மரக்கட்டை, ஈயம், செம்பு, பித்தளை, தங்கம், மற்றும் வெள்ளி நாணயங்கள் இங்கு காட்சி படுத்தப்பட்டுள்ளது.

பழங்கால மூங்கில், தோல்களால் ஆன நாணயங்களும்,கொண்டை ஊசி, கத்தி, சிப்பி, வட்டம், சதுரம், அறுகோணம் போன்ற வடிவங்களிலும், மன்னர் கால தங்க நாணயங்களும் இங்கு காட்சி படுத்தப்பட்டுள்ளது.

இந்தியாவில் சுதந்திரத்திற்கு முன்பும், சுதந்திரத்திற்கு பின்பும் வெளியான பல்வேறு வகையான நோட்டுகள், நாணயங்களும்
இங்கு காணப்படுகின்றன.


</doc>
<doc id="322187" url="https://ta.wikipedia.org/wiki?curid=322187" title="தொங்கு விளக்கு">
தொங்கு விளக்கு

தொங்கு விளக்கு அல்லது தூக்கு விளக்கு என்பது மேலிருந்து தொங்கவிட்டுப் பயன்படுத்தப்படும் எண்ணெய் விளக்கு ஆகும். பல்வேறு வகையான விளக்குகள் இந்த வகைக்குள் அடங்குகின்றன. இவ்வகை விளக்குகள் பெரும்பாலும் பித்தளை போன்ற உலோகங்களால் செய்யப்படுகின்றன. தொங்கு விளக்குகள், வைப்பதற்கான இடத்தேவையை இல்லாமல் ஆக்குவதால், இடவசதி குறைவான இடங்களில் பயனுள்ளவையாக அமைகின்றன. அத்துடன் அலங்கார அமைப்புக்களிலும் தொங்கு விளக்குகளைப் பயன்படுத்த முடியும். 

சர விளக்கு, நந்தா விளக்கு, சங்குத் தூக்கு விளக்கு, ஏழு தட்டுத் தூக்கு விளக்கு, சாதாரண தூக்கு விளக்கு, சங்கிலி வால் விளக்கு, தொம்பைத் தூக்கு விளக்கு போன்ற விளக்குகள் தொங்கு விளக்கு வகைக்குள் அடங்குகின்றன. சர விளக்குகள் பெரும்பாலும் கோயில்களில் கருவறை வாயிலைச் சுற்றி அலங்கரத்துக்காக அமைக்கப்படுகின்றன. நந்தா விளக்கு அல்லது தூண்டாமணி விளக்கு என அழைக்கப்படும் ஒரு வகைத் தொங்கு விளக்கு, விளக்கு எரிவதற்காகக் கூடிய அளவு எண்ணெயைக் கொண்டிருக்கக்கூடிய கலம் ஒன்றைக் கொண்டதாக வடிவமைக்கப்பட்டுள்ளது. இதனால், அடிக்கடி எண்ணெய் விடவேண்டிய தேவையில்லாமல் நீண்ட நேரம் எரியக்கூடியது. சாதாரணத் தூக்கு விளக்கு என்பது வடிவமைப்பில் உயரம் குறைவான குத்து விளக்கைப் போன்றது. இது அதன் உச்சியில் பொருத்தப்படும் வளையம் ஒன்றின் மூலம் தொங்கவிடப்படுகிறது.


</doc>
<doc id="322188" url="https://ta.wikipedia.org/wiki?curid=322188" title="பிரம்மகுப்தர் அணி">
பிரம்மகுப்தர் அணி

கணிதத்தில் இந்தியக் கணிதவியலாளர் பிரம்மகுப்தரால் காணப்பட்ட அணியானது அவரது பெயரால் பிரம்மகுப்தர் அணி (Brahmagupta matrix) என அழைக்கப்படுகிறது

பிரம்மகுப்தர் அணி:

இவ்வணி கீழ்வரும் முடிவை நிறைவு செய்கிறது: 

பிரம்மகுப்தர் அணியின் அடுக்குகளின் வரையறை: 

formula_4 formula_5 இரண்டும் பிரம்மகுப்தர் பல்லுறுப்புக்கோவைகளென அழைக்கப்படுகின்றன.

பிரம்மகுப்தர் அணிகளை எதிர்ம முழு எண்களுக்கும் நீட்டிக்கலாம்:



</doc>
<doc id="322189" url="https://ta.wikipedia.org/wiki?curid=322189" title="துறவற சபை">
துறவற சபை

துறவற சபை என்பது கத்தோலிக்க திருச்சபையில் அர்ப்பணவாழ்வுச் சபைகளில் ஒருவகை ஆகும். இவ்வகை சபையின் உறுப்பினர்கள், தங்கள் சபையின் தனிச் சட்டத்திற்கேற்ப, பகிரங்க வார்த்தைப்பாடுகள் எடுக்கின்றனர்; மற்றும் சகோதரக் கூட்டுவாழ்வு நடத்துகின்றனர்;. இவ்வகை அர்ப்பணவாழ்வு தனியாகவோ அல்லது ஒரு சபையோடு சேர்ந்தோ வாழலாம் என்பது குறிக்கத்தக்கது. கத்தோலிக்க திருச்சபையில் அர்ப்பணவாழ்வுச் சபைகளின் மற்றுமொரு வகை உலகுசார் சபைகள் என்பது குறிக்கத்தக்கது. மறைத்தூதுப்பணி வாழ்வுச் சமூகங்கள் துறவற சபைகளை ஒத்திருந்தாலும் அவற்றின் உறுப்பினர்கள் துறவற வார்த்தைப்பாடுகள் அளிப்பதில்லை.


</doc>
<doc id="322192" url="https://ta.wikipedia.org/wiki?curid=322192" title="நற்செய்தி அறிவுரைகள்">
நற்செய்தி அறிவுரைகள்

மூன்று நற்செய்தி அறிவுரைகள் என்பன கிறித்தவத்தில் கற்போடும், ஏழ்மையாகவும், கீழ்ப்படிதலோடும் வாழ நற்செய்திகளில் விடுக்கப்படும் அழைப்பாகும். இயேசுவே இவற்றை நற்செய்திகளில் எடுத்தியம்பி உள்ளார். நிறைவுள்ளவராய் வாழ விறுப்புவோருக்கான வழியாக இது பார்க்கப்படுகின்றது. ஆயினும் கத்தோலிக்க திருச்சபை விண்ணகம் அடைய இவ்வகை வாழ்வு கட்டாயமானது அல்ல எனப் படிப்பிக்கின்றது.


</doc>
<doc id="322193" url="https://ta.wikipedia.org/wiki?curid=322193" title="நைட்ரோஃபென்">
நைட்ரோஃபென்

நைட்ரோஃபென் "(Nitrofen)" என்பது CHCNO என்ற மூலக்கூற்று வாய்ப்பாடு கொண்ட ஒரு வேதிச்சேர்மம் ஆகும். களைக்கொல்லியான இச்சேர்மம் ஒரு டைபீனைல் ஈதர் வகையாக பகுக்கப்பட்டுள்ளது. புற்றுநோயூக்கி தொடர்பான கவலைகள் காரணமாக 1996 ஆம் ஆண்டு முதல் ஐரோப்பிய ஒன்றியம் , அமெரிக்கா போன்ற நாடுகளில் நைட்ரோஃபென் பயன்பாடு தடை செய்யப்பட்டுள்ளது . கரிம வேளாண் உணவுகள், முட்டைகள், கரிம கோழிப்பண்னை சார் பொருட்களில் நைட்ரோஃபென்னின் இருப்பு செருமனியில் கண்டறியப்பட்டதால் 2002 ஆம் ஆண்டு முதல் ஐரோப்பாவில் கரிம இறைச்சி விற்பனையிலும் உடனடியாக சரிவு ஏற்பட்டது . அனைத்துலக புற்றுநோய் ஆய்வு நிறுவனம் நைட்ரோஃபென்னை 2பி வகை புற்றுநோய் காரணி என வகைப்படுத்தியுள்ளது. நைட்ரோஃபென் சேர்மத்தால் மனிதர்களுக்கு புற்றுநோய் உண்டாகும் வாய்ப்பு உண்டு என்பது இதன் பொருளாகும் 


</doc>
<doc id="322194" url="https://ta.wikipedia.org/wiki?curid=322194" title="தனுஷா மாவட்டம்">
தனுஷா மாவட்டம்

தனுஷா மாவட்டம் (Dhanusa District), ( , மத்திய நேபாளத்த்தின், மாநில எண் 2-இல் அமைந்துள்ள எட்டு மாவட்டங்களில் ஒன்றாகும். இம்மாவட்டத் தலைமையிடம் ஜனக்பூர் நகரம் ஆகும்.

1180 சதுர கிலோ மீட்டர் பரப்பளவு கொண்ட தனுஷா மாவட்டத்தின் மக்கள் தொகை 7,54,777 ஆக உள்ளது. இம்மாவட்டத்தில் பொதுவாக 85% மக்கள் மைதிலி மொழி மற்றும் 4.4% விழுக்காடு மக்கள் நேபாள மொழி பேசுகின்றனர்.

இராமாயண காவியத்தின் நாயகி சீதை பிறந்த ஊர், இம்மாவட்டத்தின் முக்கிய நகரான ஜனக்பூர் ஆகும். ஜானகி கோயில் மற்றும் இராமன் – சீதையின் திருமண அரங்கம் ஜனக்பூரில் உள்ளது.

இம்மாவட்டம் ஏழு நாடாளுமன்ற தொகுதிகளைக் கொண்டுள்ளது. நேபாளத்தின் முதல் அதிபர் ராம் பரன் யாதவ், இம்மாவட்டத்தின் நாடாளுமன்றத் தொகுதி எண் 5-இலிருந்து ஏப்ரல் 2008-இல் போட்டியிட்டு வென்றவர்.
தனுஷா மாவட்டத்தின் தொடருந்து நிலையம், இந்தியாவின் ஜெயா நகருடன் இணைக்கிறது. 

தனுஷா மாவட்டம் ஆறு நகராட்சி மன்றங்களையும், 97 கிராம வளர்ச்சி மன்றங்களையும் கொண்டுள்ளது.



</doc>
<doc id="322197" url="https://ta.wikipedia.org/wiki?curid=322197" title="பெர்காம்பூர்">
பெர்காம்பூர்

பெர்காம்பூர், கிழக்கு இந்தியாவின் ஒடிசா மாநிலத்தின் கிழக்கு கடற்கரையில் உள்ள கஞ்சாம் மாவட்டத்தில் அமைந்த மாநகராட்சி மற்றும் கஞ்சாம் மாவட்டத்தின் நிர்வாகத் தலைமையிடமும் ஆகும்.

பெர்காம்பூர், மாநிலத் தலைநகரான புவனேஸ்வரத்திலிருந்து 169 கிலோ மீட்டர் தொலைவிலும், விசாகப்பட்டினத்தின் வடக்கே 255 கிலோ மீட்டர் தொலைவிலும் அமைந்துள்ளது. பட்டுச் சேலைகளுக்கு புகழ் பெற்ற பெர்காம்பூர் நகரத்தை பட்டு நகரம் என்றும் அழைப்பர்.

2011 மக்கள் தொகை கணக்கெடுப்பின் படி, பெர்காம்பூர் நகரத்தின் தற்காலிக மொத்த மக்கள் தொகை 355,823 ஆக உள்ளது. அதில் ஆண்கள் 185,584, பெண்கள் 170,239 ஆக உள்ளனர். எழுத்தறிவு விகிதம் 90.04% ஆகும். மொத்த மக்கள் தொகையில் ஆறு வயதிற்குட்பட்ட குழந்தைகள் 8.2% ஆக உள்ளனர். பாலின விகிதம் ஆயிரம் ஆண்களுக்கு 898 பெண்கள் வீதம் உள்ளனர்.

பெர்காம்பூர் நகராட்சி மூலம் 1867 முதல் டிசம்பர் 2008 முடிய பெர்காம்பூர் நகரம் நிர்வகிக்கப்பட்டது. பின்னர் இந்நகராட்சி 30 டிசம்பர் 2008 முதல் மாநகராட்சி தகுதி பெற்றது.

தேசிய நெடுஞ்சாலை எண்கள் 5, 59 மற்றும் 217 பெர்காம்பூர் வழியாக செல்வதால்,புவனேசுவரம் - சென்னை – விஜயவாடா - கொல்கத்தா போன்ற பெரு நகரங்களுடன் சாலை வழி பேருந்து போக்குவரத்து வசதிகள் உள்ளது.

பெர்காம்பூர் தொடருந்து நிலையம், கொல்கத்தா-கட்டாக், புரி, விஜயவாடா-சென்னை, பெங்களூரு, மும்பை, நாக்பூர், தில்லி போன்ற முக்கிய நகரங்களுடன் இணைக்கிறது.

பெர்காம்பூர் நகரம், கோபால்பூர் மற்றும் பகுதா என இரண்டு சிறு துறைமுகங்கள் கொண்டுள்ளது.



பெர்காம்பூர் நகரத்தின் குறைந்த பட்ச கோடை கால வெப்ப நிலை 4040o C; குளிர்கால குறைந்த பட்ச வெப்ப நிலை 22o C ஆக உள்ளது. ஆண்டு சராசரி மழைப் பொழிவு 1250 மில்லி மீட்டராகும். மழைக்காலம் ஜூலை முதல் அக்டோபர் வரையாகும்.
 


</doc>
<doc id="322199" url="https://ta.wikipedia.org/wiki?curid=322199" title="வினைல் ஆலைடு">
வினைல் ஆலைடு

வினைல் ஆலைடு "(Vinyl halide)" என்பது ஆல்க்கீன் ஏதாவதொன்றில் குறைந்தபட்சம் ஒரு ஆலைடு பதிலீடு பிணைப்பு நேரடியாக ஆல்க்கீன் கார்பன் ஒன்றுடன் பிணைக்கப்பட்டிருக்கும் சேர்மத்தைக் குறிக்கிறது. வினைல் குளோரைடு இத்தகையதொரு சேர்மமாகும்.

எண்ணற்ற வினைகளில் பயன்படுத்தப்படுவதால் வினைல் ஆலைடுகள் மிகவும் பயனுள்ள செயற்கை இடைநிலைகளாக உள்ளன. வினைல் கிரிக்னார்டு வினைப்பொருளாக மாற்றும் வினைகளில் இவை பயன்படுகின்றன. விளைபொருளில் இருந்து இவற்றை நீக்கும்போது தொடர்புடைய ஆல்க்கைனைக் கொடுக்கின்றன. சுசுக்கி மியாவுரா பிணைப்புவினை, சிடில்லெ பிணைப்பு வினை , எக் பிணைப்பு வினை இத்யாதி உள்ளிட்ட குறுக்குப் பினைப்பு வினைகளில் வினைல் ஆலைடுகள் மிகமுக்கியப் பங்கு வகிக்கின்றன.
இதன் விளைவாக வினைல் ஆலைடுகளை உருவாக்கும் வினைகள் ஏராளமாக உள்ளன. வினைல் கரிமவுலோக இனங்கள் ஆலசன்களுடன் ஈடுபடும் வினை, டகாய் மற்றும் விட்டிக் ஒலிஃபீனேற்ற வினை உள்ளிட்ட வினைகள் இதற்கு சில உதாரணங்களாகும். ஒலிஃபீன் மெட்டா தெசிசு வினையில் வினைல் ஆலைடு தயாரிக்கும் வினையும் இதற்கு சிறந்த உதாரணமாகும்.
சில வினைல் ஆலைடுகள் பலபடி, இணைபலபடி போன்றவற்றை தயாரிக்கவும் பெரிதும் உதவுகின்றன. இதாரணம்: பாலி வினைல் குளோரைடு, பாலிவினைல் புளோரைடு. பதிலீடு செய்யப்படாத வினைல் ஆலைடுகள் (R1 = R2 = R3 = H) சில நிபந்தனைகளில் தன்னிச்சையாக பலபடிகளாக மாறுகின்றன. 


</doc>
<doc id="322200" url="https://ta.wikipedia.org/wiki?curid=322200" title="துளசி மானச கோயில்">
துளசி மானச கோயில்

துளசி மானஸ் மந்திர் (இந்தி: तुलसी मानस मंदिर) (a.k.a. Tulsi Manas Mandir) இந்துக் கடவுளான இராமனுக்கு அர்பணிக்கப்பட்ட கோயிலாகும். இக்கோயில் வாரணாசி நகரத்தில் அமைந்துள்ளது.

துளசிதாசர் (1532–1623 இயற்றிய இராம சரித மானஸ் எனும் இராமாயண காவியத்தை இக்கோயில் தற்போது அமைந்த இடத்தில் 16வது நூற்றாண்டில் இந்தி மொழியின் வட்டார வழக்கான அவதி மொழியில் எழுதினார்.அவதி மொழியில் எழுதப்பட்ட இராமாயணத்திற்கு துளசி சரித மானஸ் பெயரிடப்பட்டது. 

1964-இல் பிர்லா குடும்பத்தினர் வாரணாசியில் துளசிதாசர் இராமாயண காவியம் எழுதிய அதே இடத்தில் துளசி சரித மானஸ் கோயிலை எழுப்பினர்.

வாரணாசி நகரத்தில் அமைந்த துளசி மானஸ் கோயில், சங்கட் மோச்சன் சாலையிலிருந்து 250 மீட்டர் தொலைவிலும், துர்கா குண்டிலிருந்து 700 மீட்டர் தொலைவிலும், பனாரஸ் இந்து பல்கலைக்கழகத்திலிருந்து வடக்கே 1.3 கிலோ மீட்டர் தொலைவிலும் அமைந்துள்ளது.


</doc>
<doc id="322202" url="https://ta.wikipedia.org/wiki?curid=322202" title="அன்னமழகி (நெல்)">
அன்னமழகி (நெல்)

அன்னமழகி ("Annamazhagi") பாரம்பரிய நெல் வகைகளில் ஒன்றான இது, புல் வகையைச் சேர்ந்த ஒரு தாவரமாகும். மிகவும் இனிப்பு சுவையுள்ள‌ இந்த நெல் (அரிசி), சகல சுரங்களையும், பித்த வெப்பத்தையும் போக்க கூடியதாகவும், மனித உடலுக்கு சுகத்தை கொடுக்க வல்லதாகவும் உள்ளது. மேலும், இந்த அரிசியைச் சமைத்து மோர் சேர்த்து உண்டால் சிறுநீர் கழிப்பதால் ஏற்படும் எரிச்சல், தண்ணீர் தாகம், வயிற்றுப்போக்கு போன்றவைகளைப் போக்கும் எனக் கூறப்படுகிறது. இரவில் நீரூற்றிய சோற்றைப் பழையது என்பார்கள். இந்தப் பழையதை விடியற்காலையில் சோற்றில் உள்ள நீரோடு சாப்பிட்டால் ஆண்மை அதிகரிக்கும் என்றும், உடலில் ஒளி உண்டாகும் என்றும், மற்றும் வெறிநோய் முற்றிலும் நீங்கும் எனவும் கருதப்படுகிறது. பழைய சோற்றில் மோர் கலந்து சாப்பிட்டால் உடல் எரிச்சல், பித்தம், மனப்பிரமை முதலியவை நீங்குமென்றும், இரவில் நன்றாகத் தூக்கம் வருமென்றும் கூறப்படுகிறது. மிகுதியாக உண்டுவிட்டால், அப்பொழுதே உறக்கம் கண்களைத் தழுவும் என்பது குறிப்பிடத்தக்கது. 

அன்ன மழகியரி ஆரோக்கிய ங்கொடுக்குந்</br>
தின்ன வெகுரிசியாஞ் செப்பக்கேள் – இந்நிலத்து</br>
நோயனைத்துந் தூளாய் நொறுங்கத் தகர்த்துவிடுந்</br>
தீயனலைப் போக்குந் தெளி.

மேற்கூறிய பாடலின் பொருளானது, மிகுந்த சுவையுள்ள அன்னமழகி அரிசி, எல்லா சுரங்களையும், வெப்பத்தையும் போக்கி, உடற்கு நன்மை கொடுக்கும் என கூறப்படுகிறது.



</doc>
<doc id="322204" url="https://ta.wikipedia.org/wiki?curid=322204" title="ஒடிசா முதலமைச்சர்கள்">
ஒடிசா முதலமைச்சர்கள்

ஒடிசா முதலமைச்சர்கள், இந்தியாவின் ஒடிசா மாநிலமும், சட்டமன்றமும் நிறுவப்பட்டத்திலிருந்து தற்போது வரை 14 முதலமைச்சர்களை கண்டுள்ளது. ஒடிசாவின் முதலாவது முதலமைச்சராக இந்திய தேசிய காங்கிரசு கட்சியின் அரே கிருஷ்ண மகதாப் பதவி வகித்தார். 2000-ஆண்டிலிருந்து பிஜு ஜனதா தளம் கட்சியின் நவீன் பட்நாய்க் தற்போது வரை முதலமைச்சர் பதவியில் உள்ளார்.



</doc>
<doc id="322205" url="https://ta.wikipedia.org/wiki?curid=322205" title="நித்தியானந்த சுவாமி (அரசியல்வாதி)">
நித்தியானந்த சுவாமி (அரசியல்வாதி)

நித்தியானந்த சுவாமி (Nityanand Swami) (; (27 டிசம்பர் 1927 - 12 டிசம்பர் 2012) உத்தராகண்ட் மாநிலத்தின் முதலாவது முதலமைச்சராக 9 நவம்பர் முதல் 29 அக்டோபர் 2001 முடிய பதவி வகித்தவர்.

நித்தியானந்த சுவாமி அரியானாவில் உள்ள "நர்னௌலி" என்ற ஊரில் பிறந்தவர் எனினும், அவரது தந்தை டேராடூனில் வன ஆராய்ச்சித் துறையில் பணியாற்றி வந்ததால், டேராடூனில் கல்வியைத் தொடர்ந்தார். சட்டப் படிப்பு பயின்ற நித்தியானந்த சுவாமி, ராஷ்டிரிய சுயம்சேவாக் சங்கப் பணிகளில் ஈடுபட்டார்.

நித்தியானந்த சுவாமி பாரதிய ஜனசங்க கட்சியின் உறுப்பினராகச் சேர்ந்து அரசியல் பணி தொடர்ந்தார்.

உத்தரப் பிரதேசத்திலிருந்து உத்தராஞ்சல் பகுதியை பிரித்து தனி மாநிலமாக உருவாவதற்கு தொடர்ந்து பாடுபட்டவர்.



</doc>
<doc id="322207" url="https://ta.wikipedia.org/wiki?curid=322207" title="கார் (நெல்)">
கார் (நெல்)

கார் நெல் ("Kar") புல் வகையை சேர்ந்த ஒரு தாவரமான இது, பாரம்பரிய நெல் வகைகளில் ஒன்றாகும். அதிக மழை நீர் தேங்கும் பள்ளமான நிலங்களில் சாகுபடி செய்யக்கூடிய ஒரே இரகமாக உள்ள இந்த கார் நெல், பாரம்பரிய நெல்லில் நடுத்தர இரகமாகவும் மத்திய கால பயிராகவும் விளங்குகிறது. ஒரு ஏக்கருக்கு குறைந்தது இருபத்தி நான்கு மூட்டைவரை மகசூல் கிடைக்கக்கூடிய இந்த நெல் வகை, இரசாயன உரங்களும் பூச்சிக்கொல்லிகளும் இதற்குத் தேவையின்றி, இயற்கையில் கிடைக்கும் சத்துகளைக் கிரகித்துக்கொண்டு செழித்து வளரக்கூடியது. மேலும், 120 நாட்களில் அறுவடைக்கு தயாராகக்கூடிய இந்த இரகம். சிவப்பு நிற நெல்லும், வெள்ளை அரிசியும் உடையது, நடவு செய்ய மட்டுமே ஏற்ற இரகமாக உள்ள இது, பயிர் வளர்ந்து பச்சை பிடித்துவிட்டால் அதன்பிறகு பதினைந்து நாட்களில் நீர் நிரம்பினாலும் கவலைப்பட வேண்டியதில்லை. காரணம் இந்த நெல் இரகம் தண்ணீருக்கு உள்ளேயே பூத்து, பால் பிடித்து, கதிர் முற்றி முழு வளர்ச்சி அடைந்து விளையக்கூடியது. இதன் வைக்கோல் அடர்த்தியாகவும் கம்பீரமாகவும் இருப்பதால் தண்ணீரில் வாரக் கணக்கில் இருந்தாலும் அழுகுவதில்லை.

காரரிசி மந்தங் கனப்புடலில் தூலிப்பும்</br>
பாரறிய வாயுவையும் பண்ணுங்காண் – நேரே</br>
கரப்பானென் பார்பொருந்திற் காயமது மெத்த</br>
உரப்பாகும் என்றே யுரை.

மேற்கூறிய பாடலின் பொருளானது, மந்த குணமுள்ள காரரிசி, உடல் பெருக்கையும், வளிக்குற்றத்தையும் வன்மையையும் தருவதாகவும், இதனால் கரப்பான் நோய்கள் உண்டாகும் என்று கூறப்படுகிறது.




</doc>
<doc id="322210" url="https://ta.wikipedia.org/wiki?curid=322210" title="ஒகையோ ஆறு">
ஒகையோ ஆறு

ஒகையோ ஆறு , மிசிசிப்பி ஆற்று பாதைக்கு மேற்கே பிட்சுபர்க், பென்சில்வேனியா, பகுதியில்  தோன்றி  கெய்ரோ,  இலினொய்  பகுதியில்  மிசிசிப்பி ஆற்றுடன்  கலக்கிறது. அதிக நீர் கொண்டு வருவதில் இதுவே மிசிசிப்பியின் மிகப் பெரிய துணை ஆறு ஆகும். மிசிசிப்பியுடன் கூடும் இடத்தில் இதுவே பெரியதாக தோன்றும்.  (கெய்ரோவில் ஒகையோ  வினாடிக்கு 281,500 கன அட (7,960 மீ); தெப்சில் மிசிசிப்பி வினாடிக்கு: 208,200 கன அடி (5,897 மீ))  அதனால் நீரியல் முறையில் முழு ஆற்றுப் படுகைக்கும் இவ்வாறு சிறப்பு வாய்ந்ததாகும்.

இதன் நீளம் 081 மைல் (1579 கிமீ) ஆகும். இவ்வாறு ஆறு மாநிலங்களின்,எல்லையில் பாய்ந்து செல்கிறது. இதன் வடிகால் படுகை 15 மாநிலங்களில் உள்ளது. இதன் பெரிய துணை ஆறான டென்னிசி ஆறு அமெரிக்காவின் பல தென் மாநிலங்களை கடக்கிறது. மூன்று மில்லியன் மக்களுக்கு குடிநீர் மூலமாக விளங்குகிறது.

பல அமெரிக்க தொல் குடிகளின் மொழியில் இதற்கு பல பெயர்கள் உண்டு இதற்கு நல்ல ஆறு என்றும் பொருள் உண்டு  அமெரிக்க தொல் குடிகளின்  வரலாற்றில்  இவ்வாறுக்கு  சிறப்பான  இடம்  உண்டு.  அவர்களின்  பல நாகரிகங்கள் இதன் பள்ளத்தாக்கிலேயே உருவாகின. ஆயிரக்கணக்கான ஆண்டுகளாக, அமெரிக்க தொல்குடிகள் போக்குவரத்திற்கும் வணிக வழியாகும் இவ்வாறை பயன்படுத்தினார்கள். அதன் பல சமூகங்கள் இவ்வாற்று வழியே இணைக்கப்பட்டிருந்தன. ஐந்து நூற்றாண்டுகளுக்கு முன் ஐரோப்பிய படையெடுப்புக்கு முன் பல குழுதலைவர்கள் மிசிசிப்பி பண்பாடு நிலத்தை உயர்த்தி கூமாச்சி வடிவ மண்\கல்\இலை மேடுகளை  கட்டியிருந்தனர், இவான்சுவில் இந்தியானா  அருகே ஏஞ்சல் மேடு இதுபோன்றதாகும்.  

1669 இல், ,ரானே ராபர்ட் கவாலியர் , செயுர் டே லா சால்லே  தலைமையிலான ஒரு பிரஞ்சு பயணம் குழு ஒகையோ ஆற்றை முதன்முதலாக கண்டறிகிறது. இதுவே ஐரோப்பியர்கள் இதை பார்த்த முதல் நிகழ்வாகும். பிறகு ஐரோப்பிய-அமெரிக்க குடியேற்றங்களுக்கு பிறகு இவ்வாறே தற்போதுள்ள இந்தியானா,  கென்டக்கி மாநிலங்களுக்கு  எல்லையாக  விளங்குகிறது.  அமெரிக்காவை  மேற்கு  பகுதி  விரிவாக்கத்திற்கு  படைகள்  செல்ல  இவ்வாறு வழியாக பயன்பட்டது. தாமசு செவ்வர்சன் எழுதிய குறிப்பான" நோட்சு ஆன் தி இசுடேட் ஆப் வர்சூனியா "  1781-82  காலத்தில்  வெளியானது இதில்  அவர்  நீர்  தெளிவாக  உள்ளதாகவும்,  கற்களும்  வேகமான  ஆற்று  ஓட்டதும் நீரின் தெளிவை பாதிக்கவில்லை என்றும் இது உலகிலுள்ள  மிக அழகான  ஆறு  என்றும் குறிப்பிடுகிறார் 

19ஆம் நூற்றாண்டில் வடமேற்கு பகுதியின் தென் எல்லையாக ஒகையோ ஆறு இருந்தது. சில முனை இது மேரிலாந்து - பென்சில்வேனியா எல்லையை குறிக்கும் மாசன்-டிக்சன் கோட்டின் நீட்சியாக கருதப்பட்டது. அதனால் இதை அடிமைகள், விடுதலையான  நிலத்திற்கு  வரும்  எல்லைப்பகுதியாகவும்  கொள்ளலாம்.  ஆறு குறுகலாக உள்ள இடத்தை கடந்து  ஆயிரக்கணக்கான  அடிமைகள்  அடிமைத்தனம்  அற்ற  வடமாநிலங்களுக்கு  தப்பித்தனர். 


</doc>
<doc id="322217" url="https://ta.wikipedia.org/wiki?curid=322217" title="பூங்கார் (நெல்)">
பூங்கார் (நெல்)

பூங்கார் பாரம்பரிய நெல் வகைகளில் ஒன்றான இது, நெல் வகைகளில் குறுகிய காலப் பயிராகும். ஆண்டின் எல்லாப் பருவங்களுக்கும் பயிர்ச் செய்ய ஏற்றதான இவ்வகை, தமிழகத்தின் அனைத்து மாவட்டங்களிலும் உள்ள மண் வகையிலும், ஆண்டுக்கு மூன்று முறை சாகுபடிச் செய்யக்கூடிய இரகமாகும். பாரம்பரிய நெல் வகைகளில் மாறுபட்ட இரகமான இந்த பூங்கார் நெல், நாற்பது நாட்களுக்கு விதை உறக்கத்தில் இருந்து, அதற்குப் பிறகே முளைக்கக்கூடிய திறன்கொண்டதாகும்.

நடுத்தரமான இந்த நெல் இரகம், நடவுச் செய்யவும், நேரடி விதைப்புக்கும் ஏற்றதாகும். சிவந்து காணப்படும் இதன் நெற்பயிர் அரிசியும் சிவப்பாகவே உள்ளது. இதன் வயது எழுபது நாட்கள் என்றாலும், தமிழகத்தில் ஒவ்வொரு மாவட்டத்திலும் பயிர் செய்யும்போது எழுபதிலிருந்து தொண்ணூறு நாட்களில் அறுவடைக்குத் தயாராகிறது.

பாரம்பரிய நெல் இரகங்களில் இவ்வகை, மழை, வெள்ளத்தைத் தாங்கி வளரக் கூடியது. விதைப்பு செய்த நாற்றங்கால் வயலில் பத்து நாட்களுக்கு மேலாகத் தண்ணீர் வடிய வழியில்லாமல் இருப்பினும் முளைக்கும் திறனும், முளைத்த விதையும் பாதிக்கப் படுவதில்லை இதன் நெற்கதிர் மூப்படைந்த அறுவடை நேரத்தில் தொடர் மழையாலும், மழை நீர் சூழ்ந்திருக்கும் காலத்தில், நெல் கதிர் தண்ணீருக்குள் இருந்தாலும், அது முளைக்காது என்பது குறிப்பிடத்தக்கது. 

இந்த பூங்கார் நெல் இரகம் பொதுவாக தமிழகத்தின், ராமநாதபுரம் மாவட்டத்திலுள்ள, ரெகுநாதபுரம் வட்டாரங்களில் பிரதானமாக விளையகூடியதாக உள்ளது. மேலும், வரப்புக் குடைஞ்சான், குழியடித்தான் போன்ற பாரம்பரிய நெல் வகைகளைவிட, பெரும் வறட்சியைத் தாங்கும் தன்மைக் கொண்டதாக கருதப்படுகிறது.

மருத்துவக் குணம் கொண்ட இந்த இரக அரிசியை மகப்பேறு காலங்களில் சாப்பிட்டுவந்தால், ஆரோக்கியமும் நோய் எதிர்ப்பு சக்தியும் கிடைப்பதுடன் மருத்துவச் செலவும் குறையும். தொடர்ந்து சாப்பிடுவதன் மூலம், பிறக்கும் குழந்தையும் ஆரோக்கியமாக இருக்கும். குழந்தைகளுக்குத் தேவையான தாய்ப்பால் நன்கு சுரக்கும். தாய், சேயின் ஆரோக்கியம் நீடிக்கும்.




</doc>
<doc id="322220" url="https://ta.wikipedia.org/wiki?curid=322220" title="பொய்கை அணை">
பொய்கை அணை

பொய்கை அணை கன்னியாகுமரி மாவட்டத்தில் உள்ள அணைகளில் ஒன்றாகும். ஆரல்வாய்மொழிக்கருகிலுள்ள செண்பகராமன்புதூர் பகுதியில் மலையோரமாக அமைந்துள்ள இவ்வணை பொய்கையாற்றின் குறுக்கே கட்டப்பட்டுள்ளது. 1992-ம் ஆண்டு தொடங்கப்பட்ட இந்த அணையின் கட்டுமானப் பணிகள் 2000-வது ஆண்டில் முடிக்கப்பட்டு மக்களின் பயன்பாட்டுக்கு கொண்டுவரப்பட்டது. இவ்வணையின் முழு கொள்ளளவு 44.65 அடி. குமரி மாவட்டம் கடுக்கரைக்கு மேலமைந்த காட்டுப்பகுதியிலுள்ள இரப்பையாறு மற்றும் சுங்கான் ஓடை இரண்டும் இவ்வணையின் நீராதாரங்களாகும்.

இவ்வணையிலிருந்து நீரைத் திறந்துவிடுவதற்கு ஆற்று மதகும், வாய்க்கால் மதகும் அமைக்கப்பட்டுள்ளது. ஆற்று மதகு மூலம் கரும்பாட்டு குளம், கிருஷ்ணன் குளம், பொய்கை குளம், குட்டி குளம், செண்பகராமன் பெரியகுளம், தோவாளை பெரிய குளம், வைகை குளம், ஆரல்வாய்மொழி பெரிய குளம் ஆகிய 8 குளங்கள் ஆற்று மதகு மூலமும் ஆரல்வாய்மொழி பகுதியைச் சேர்ந்த லெட்சுமி புதுகுளம், அனுவத்தி குளம், அத்தி குளம் மற்றும் இராதாபுரம் வட்டத்துகுட்பட்ட சாலை புதுக்குளம், தெற்கு சிவகங்கை குளம், மேல பாலார் குளம், கீழ பாலார் குளம், பழவூர் பெரிய குளம் ஆகியவை வாய்க்கால் மதகு மூலமும் பாசனவசதி பெறுகின்றன. இக்குளங்களின் மூலமாக 1357 ஏக்கர் நிலங்கள் நீர்ப்பாசன வசதி பெறுமென 1992 இல் கணக்கிடப்பட்டது.


</doc>
<doc id="322221" url="https://ta.wikipedia.org/wiki?curid=322221" title="2,2,2-டிரைகுளோரோயெத்தனால்">
2,2,2-டிரைகுளோரோயெத்தனால்

2,2,2-டிரைகுளோரோயெத்தனால் "(2,2,2-Trichloroethanol)" என்பது CHCO என்ற மூலக்கூற்று வாய்ப்பாடு கொண்ட கரிம வேதியியல் சேர்மமாகும். 2,2,2-முக்குளோரோயெத்தனால் என்ற பெயராலும் இச்சேர்மம் அழைக்கப்படுகிறது. எத்தனாலுடன் தொடர்புடைய இச்சேர்மத்தின் கட்டமைப்பில் எத்தனாலின் 2 ஆம் நிலையில் உள்ள ஐதரசன் அணுக்களுக்குப் பதிலாக குளோரின் அணுக்கள் இடம் பிடித்திருக்கும். குளோரால் ஐதரேட்டு, குளோரோபியூட்டனால் போன்ற முன்னோடி மருந்துகள் ஏற்படுத்தும் விளைவுகளையே இச்சேர்மத்தின் மருந்தியல் சார் விளைவுகள் ஒத்திருக்கின்றன. வரலாற்றில் இச்சேர்மம் அறிதுயில் மயக்க மருந்தாகப் பயன்படுத்தப்பட்டுள்ளது . அறிதுயில் மருந்தான டிரைகுளோஃபோசு (டிரைகுளோரோயெத்தில் பாசுபேட்டு) உட்செலுத்தும்போது 2,2,2-டிரைகுளோரோயெத்தனாலாக வளர்சிதை மாற்றமடைகிறது. மிகையான பயன்பாட்டால் சிறுநீரக மற்றும் கல்லீரல் பாதிப்பு ஏற்படலாம் . 


</doc>
<doc id="322224" url="https://ta.wikipedia.org/wiki?curid=322224" title="பென்சோல்">
பென்சோல்

பென்சோல் "(Benzol)" பென்சீனையும் தொலுயீனையும் பிரதானமாகக் கொண்டிருக்கக் கூடிய ஒரு கரித்தார் உற்பத்திப் பொருளாகும். ஐக்கிய இராச்சியத்தில் பெட்ரோலியம் எரிபொருளைப் போல ஒரு இயங்குபொறி எரிபொருளாக பென்சோல் பயன்படுத்தப்படுகிறது. மேலும் இங்கு, நேசனல் பென்சோல் மிக்சர் மற்றும் இரியேசண்ட் பென்சோல் மிக்சர் என்ற வணிகப் பெயர்களில் பெட்ரோலியமும் பென்சோலும் கலக்கப்பட்ட இயங்கூர்தி எரிபொருள்கள் பயன்படுத்தப்படுகின்றன. 
செருமன், அங்கேரியன், உக்ரைனியன், உருசியன் போன்ற பல மொழிகளில் பென்சோல் என்ற சொல்லுக்கு குழப்பமான முறையில் பென்சீன் என்று பொருள் கொள்ளப்படுகிறது. செருமன் போன்ற சில மொழிகளில் பென்சோல் என்ற சொல்லே பெட்ரோலியம் என்ற பொருள் கொண்ட பென்சின் என்ற சொல் உச்சரிக்கப்படுகிறது. 



</doc>
<doc id="322227" url="https://ta.wikipedia.org/wiki?curid=322227" title="வெசுட்பாலென்-லெட்ரெ மறுசீரமைப்பு">
வெசுட்பாலென்-லெட்ரெ மறுசீரமைப்பு

வெசுட்பாலென்-லெட்ரெ மறுசீரமைப்பு "( Westphalen–Lettré rearrangement)" என்பது காலெசுடேன்-3β,5α,6β-டிரையால் டையசிட்டேட்டுடன் அசிட்டிக் நீரிலியும், கந்தக அமிலமும் ஈடுபடுகின்ற மறுசீரமைப்பு வினையாகும். கரிம வேதியியலில் இவ்வினை ஒரு செம்மையான மறுசீரமைப்பு வினையாகக் கருதப்படுகிறது. இவ்வினையில் தண்ணீர் மூலக்கூறு சரிசம அளவில் இழக்கப்படுகிறது. சி-10-சி11 நிலைகளில் ஒர் இரட்டைப் பிணைப்பு தோன்றுகிறது. முக்கியமாக சி-10 நிலையில் இருந்த மெத்தில் தொகுதி சி5 நிலைக்கு இடப்பெயர்ச்சி அடைகிறது

மிகையளவு கந்தக அமிலத்தின் முன்னிலையில் உள்ள சிடீராய்டு சேர்மத்தில் இவ்வினை முதல்வரிசை வினையாக நிகழ்கிறது. சி5 நிலையில் கார்போனியம் அயனி உருவாதலைத் தொடர்ந்து நிகழும் சல்பேட்டு எசுத்தர் உருவாக்கம் இவ்வினையின் வினைவழிமுறையில் முதலாவது படிநிலையாகக் கருதப்படுகிறது. இதன்பின்னரே மறுசீரமைப்பு நடைமுறைகள் நிகழ்கின்றன.


</doc>
<doc id="322229" url="https://ta.wikipedia.org/wiki?curid=322229" title="அப்துல்கனி துணி சந்தை">
அப்துல்கனி துணி சந்தை

அப்துல்கனி துணி சந்தை "(Abdul Gani Textile Market)" இந்தியாவின் தமிழ்நாடு மாநிலம் ஈரோடு நகரில் அமைந்துள்ள துணி விற்பனைச் சந்தையாகும். மொத்த மற்றும் சில்லறை விற்பனையாக இச்சந்தையில் துணிகள் விற்கப்படுகின்றன . 

தமிழகத்திலுள்ள மிகப்பெரிய துணி சந்தைகளில் அப்துல் கனி துணி சந்தையும் ஒன்றாகும். இங்கு 300 நிரந்தரக் கடைகள் உள்ளிட்ட 1000 எண்ணிக்கைக்கும் மேற்பட்ட தனியர்களின் கடைகள் உள்ளன. இக்கடைகளில் மொத்த மற்றும் சில்லறை அடிப்படையில் துணி வியாபாரம் நடைபெறுகிறது. வாராந்திரக் கடைகள் திங்கள் மற்றும் செவ்வாய்க் கிழமைகளிலும் மற்ற கடைகள் யாவும் தினசரியும் திறக்கப்படுகின்றன. இவ் வர்த்தக சந்தையில் ஒரேநாளில் ஏராளமான பணப் பரிமாற்றங்கள் நிகழ்கின்றன. பண்டிகைக் காலங்களில் 10,000 முதல் 30,000 நபர்கள் வரையிலான மக்கள் இங்கு வந்து போகின்றனர். 

அருகிலுள்ள கேரளா போன்ற மாநிலங்களிலிருந்தும் , மாவட்டங்களிலிருந்தும் துணி வியாபாரிகள் இங்கு வந்து செல்கின்றனர். பவானி நகரில் தயாரிக்கப்படும் பவானி ஜமக்காளம் வகைப் போர்வைகள் இச்சந்தையில் அதிகமாக விற்பனையாகின்றன .


</doc>
<doc id="322235" url="https://ta.wikipedia.org/wiki?curid=322235" title="குருவிக்கார் (நெல்)">
குருவிக்கார் (நெல்)

குருவிக்கார் ("Kuruvikar") பாரம்பரிய நெல் இரகங்களில் அதிக மகசூல் தரக்கூடிய நெல் இரகமாகும். இது பழுப்பு நிற அரிசியுடனான, மோட்டா (தடித்த) இரகமாகும். ஏனைய பாரம்பரிய நெல் இரகங்களைப் போலவே வெள்ளம், வறட்சி போன்றவற்றைத் தாங்கி வளரக்கூடிய குருவிக்கார் நெல், இயற்கையாகவே மண்ணில் இருக்கும் சத்துகளைக் எடுத்துக்கொண்டு வளரும் தன்மையுடையது. இவ்வகை நெற்பயிரில் சொரசொரப்புடனான கடினத் தன்மை அதிகமாக இருப்பதால், பூச்சி தாக்குதலிலிருந்து காக்கப்படுவதோடு, களைகளும் கட்டுப்படுத்தப்படுகிறது.

ஒரு ஏக்கருக்கு இருபத்தைந்து முதல் முப்பது மூட்டைவரையில் மகசூல் கிடைக்கக்கூடிய இந்த நெல் இரகம், நாகை மாவட்டம் வேதாரண்யத்தைச் சுற்றி உள்ள பகுதிகளில் அதிகம் பயிரிடப்படுவதோடு, தற்போது தமிழகம் முழுவதும் பரவலாகப் பயிரிடப்படுகிறது. பழுப்பு நிற அரிசியுடன் கூடிய மோட்டா (தடித்த) இரகமான குருவிக்கார், பெரும்பாலும் இட்லி, தோசை, இடியாப்பம், முறுக்குப் போன்ற பலகாரங்களுக்குப் பயன்படுத்தப்படுகிறது. வீட்டு விசேடங்களில் விருந்துக்கு இந்த இரக அரிசியை சம்பிரதாயமாகப் பயன்படுத்துகிறார்கள். மேலும், இதன் அவல் மிக ருசியாகவும், இதனன் பழைய சாதம் நெடுநேரம் தாங்கக்கூடியதாக இருப்பதோடு, இதைச் சாப்பிட்டால் நீண்ட நேரத்துக்குப் பசியும் எடுக்காது.



</doc>
<doc id="322237" url="https://ta.wikipedia.org/wiki?curid=322237" title="தங்க முக்கோணம் (இந்தியா)">
தங்க முக்கோணம் (இந்தியா)

இந்தியாவின் தங்க முக்கோணம் "(India's golden triangle)" என்பது இந்தியாவில் சுற்றுலாவுக்கான ஒரு சுற்றுப்பாதையாகும். நாட்டின் தலைநகரம் தில்லி, ஆக்ரா மற்றும் செய்ப்பூர் ஆகிய நகரங்களை இச்சுற்றுப்பாதை இணைக்கிறது. இந்திய வரைபடத்தில் புதுதில்லி, ஆக்ரா, இராசத்தான் ஆகிய இடங்களின் அமைவிடம் முக்கோண வடிவத்தில் இணைவதால் இப்பாதையை தங்க முக்கோணம் என்ற பெயரால் அழைக்கிறார்கள். தில்லியில் தொடங்கும் இச்சுற்றுப்பாதை தெற்கில் ஆக்ராவிலுள்ள தாச்மகாலை கடந்து பின்னர் மேற்கில் இராசத்தான் பாலைவன நிலப்பரப்புகளை இணைக்கிறது. சுற்றுலா ஏற்பாட்டாளர்கள் பெரும்பாலும் வாடகை வாகனங்கள் அல்லது தனியார் வாகனங்களில் இந்த சுற்றுலாவை அமைத்துக் கொடுக்கின்றனர். 

தங்க முக்கோணம் இப்போது நாட்டின் பல்வேறு இயற்கைக் காட்சிகளை வழங்கும் நல்லதொரு பயணப் பாதையாக மாறியுள்ளது. சாலை வழியாக 720 கிலோமீட்டர் தொலைவை இச்சுற்றுப்பாதை கொண்டுள்லது . ஒவ்வொரு சுற்றுலாத்தலத்திற்கும் இடையில் 4 முதல் 6 மணி நேரப் பயணத் தொலைவும் கொண்டதாக உள்ளன. சதாப்தி விரைவு வண்டி தில்லி, ஆக்ரா செய்ப்பூர் ஆகிய மூன்று தலங்களையும் இணைத்துச் செல்கிறது.


</doc>
<doc id="322238" url="https://ta.wikipedia.org/wiki?curid=322238" title="ஜாமியா பள்ளிவாசல், எமக்கலாபுரம்">
ஜாமியா பள்ளிவாசல், எமக்கலாபுரம்

ஜாமியா பள்ளிவாசல், எமக்கலாபுரம் தமிழ்நாட்டின் திண்டுக்கல் மாவட்டத்தில் உள்ள எமக்கலாபுரம் எனும் ஊரில் உள்ளது. இப்பள்ளிவாசல் 250 ஆண்டுகள் பழமையானது.

இப்பள்ளிவாசலில் ஆண்டுதோறும் முகரம் பண்டிகையை ஒட்டி, 18 கிராமங்களைச் சேர்ந்த மக்கள் ஜாதி, மத, பேதமின்றி ஒன்றிணைந்து மும்மத வழிபாடு நடத்துவது வழக்கம்.இது அப்பகுதியில் சிறந்த மதநல்லிணக்கத்திற்கு எடுத்துக்காட்டாக விளங்குகிறது.
முகரம் பண்டிகையை ஒட்டி நடைபெறும் நிகழ்ச்சியில் எமக்கலாபுரத்தை சுற்றி உள்ள 18 கிராமங்களைச் சேர்ந்த இந்து, முஸ்லீம், கிறிஸ்துவ பொதுமக்கள் தங்களின் நேர்த்திக்கடனுக்காக விரதம் இருப்பது வழக்கம்.


</doc>
<doc id="322243" url="https://ta.wikipedia.org/wiki?curid=322243" title="உலக மெய்யியல் நாள்">
உலக மெய்யியல் நாள்

உலக மெய்யியல் நாள் (World Philosophy Day) என்பது யுனெஸ்கோ அமைப்பால் பிரகடனம் செய்யப்பட்ட ஒரு சர்வதேச நாள் ஆகும். இந்நாள் ஒவ்வொரு வருடமும் வருகின்ற நவம்பர் மாதத்தின் மூன்றாம் வியாழக்கிழமை அனுட்டிக்கப்படுகின்றது. முதலாம் உலக மெய்யியல் நாள் 2002 ஆம் ஆண்டு நவம்பர் 21 ஆம் திகதி அனுட்டிக்கப்பட்டது. மனித சிந்தனையை, தனி மனித வாழ்விலும், கலாசாரங்களுக்கிடையிலும், மெய்யியலின் ஊடாக வளப்படுத்துவதே உலக மெய்யியல் நாள் அனுட்டிப்பதன் முக்க்கிய காரணம் என யுனெஸ்கோ சுட்டிக்காட்டுகின்றது.


</doc>
<doc id="322244" url="https://ta.wikipedia.org/wiki?curid=322244" title="ஆந்திரே பெசெத்">
ஆந்திரே பெசெத்

ஆந்திரே பெசெத் ("André Bessette", 9 ஆகத்து 1845 – 6 சனவரி 1937), என்பவர் திருச்சிலுவை சபையின் அருட்சகோதரராவார். பிரெஞ்சு-கனேடிய கத்தோலிக்கரிடையே இவர் மிகவும் புகழ் பெற்றவர். புனித யோசேப்புவின் மீது இவருக்கிருந்த பக்தியும், அவரின் பரிந்துரையால் பல புதுமைகளை இவர் செய்தார் என நம்பப்படுகின்றது. 

இவரை வணக்கத்திற்குரியவர் என 1978இலும் அருளாளர் என 1982இலும் திருத்தந்தை இரண்டாம் யோவான் பவுல் எறிவித்தார். 17 அக்டோபர் 2010இல் திருத்தந்தை பதினாறாம் பெனடிக்ட் இவருக்கு புனிதர் பட்டமளித்தார்.


</doc>
<doc id="322247" url="https://ta.wikipedia.org/wiki?curid=322247" title="கிராம்பிரியா">
கிராம்பிரியா

கிராம்பிரியா (Gramapriya) என்பது ஒரு இந்திய கோழி இனமாகும். இது ஐதராபாத்தை அடிப்படையாகக் கொண்ட கோழிப்பண்ணை இயக்குநரக திட்டத்தால் உருவாக்கப்பட்டது . இந்த கிராம்ப்பிரியா கோழி தன் 175 நாள் வயதில் முட்டையிடத் துவங்குகிறது.  72 வாரங்களில் 200–225 முட்டைகள் வரை இடும்.

கிராமப்பிரியா கோழி இந்திய அரசால் அகில இந்திய ஒருங்கிணைந்த ஆராய்ச்சி திட்டத்தின் கீழ் ஐதராபாத்தைச் சார்ந்த திட்டத்தின் வழியாக உருவாக்கப்பட்ட ஒரு கலப்பின கோழி ஆகும். கிராம்ப்பிரியா கோழிகள் கொல்லைப்புற வளர்ப்புக்காக உருவாக்கப்பட்டவை. இவை இந்திய விவசாயிகள் மத்தியில் உயர்ந்த மதிப்பைக் கொண்டவையாக உள்ளன.

கிராம்ப்பிரியா கோழி இறைச்சி தந்தூரி வகை உணவுகளை தயாரிக்க மிகவும் பொருத்தமானதாக உள்ளது. 

கிராமப்பிரியாவில் இரண்டு வகைகள் உள்ளன:


</doc>
<doc id="322256" url="https://ta.wikipedia.org/wiki?curid=322256" title="சிங்கினிகார் (நெல்)">
சிங்கினிகார் (நெல்)

சிங்கினிகார்﻿ சிறு செலவில் பயிராகும் பாரம்பரிய நெல் இரகமான இது, மழை, நீர் தேக்கத்திலும் இயற்கைச் சீற்றங்களைத் தாங்கி வளரும் வல்லமைக் கொண்டது. இயற்கையாகவே நோய் எதிர்ப்புச் சக்தி கொண்ட இந்த நெல் இரகம், நடுத்தர வகையாகவும், சிவப்பு நிற நெல்லையும், சிவப்பு நிற அரிசியையும் உடையது. களைகள் நிறைந்துள்ள நிலத்திலும் சாகுபடி செய்ய ஏற்றதான இந்நெல், இடுபொருள் இல்லாமலேயே சாகுபடி செய்யக்கூடிய நெல் இரகமாகும்.

இந்த நெல் வகைச் சாகுபடியில் அறுவடைக்குப் பின் வைக்கோலின் பெரும்பகுதி நிலத்தில் சிதைந்து மக்குவதால், மண்ணின் சத்து கூடுகிறது. இந்தச் சத்தையே உணவாக எடுத்துக்கொண்டு வளரும் தன்மையை இயற்கையாகவே இந்த இரகத்துக்கு உண்டு.
நிலத்தில் மக்கும் பொருட்களால் மண்ணில் உண்டாகும் நுண்ணுயிர்களைச் சத்துகளாக எடுத்துக்கொண்டு, இடுபொருள் செலவு தேவையின்றி சாகுபடி செய்யக்கூடிய நெல் இரகமான சிங்கினிகார், அந்த வகையில் இது செலவில்லாத நெல் இரகமாக விளங்குகிறது.

சிங்கினிகார்﻿ நெல்லின் அரிசி உணவுக்கும், பலகார வகைகளுக்கும் ஏற்றது. இந்த அரிசியின் சிறப்பு அவல், மற்றும் பொரிக்கு ஏற்ற இரகமாகும். நோய் எதிர்ப்புச் சக்தி மிகுந்த இது. தொடர்ந்து சாப்பிடுவதன் மூலம் ஆரோக்கியமாகவும், நோயாளிகள் இதன் அரிசிக்கஞ்சிக் குடிப்பதன் மூலம், மிகுந்த பலத்தையும், உடல் நலத்தையும் பெறுவார்கள் என்பது குப்பிடதக்க ஒன்று.



</doc>
<doc id="322259" url="https://ta.wikipedia.org/wiki?curid=322259" title="செங்கை நாள்">
செங்கை நாள்

செங்கை நாள் அல்லது சிவப்ப்புக் கை நாள் என்பது வருடாந்தம் பெப்ரவரி 12 ஆம் திகதியில் அனுட்டிக்கப்படும் நாள் ஆகும். இந்நாள் சிறுவர்களை இராணுவத்தில் அல்லது போர்களில் அரசியல் தலைமைகள் தமக்கு சாதகமாகப் பயன்படுத்துவதற்கு எதிரான நாள் ஆகும். போர்வீரச்சிறுவர் பயன்பாட்டிற்கு எதிரான பன்னாட்டு நாள் எனவும் இது அறியப்படுகின்றது. இந்நாளின் முக்க்கிய நோக்கம், போர்ச்சிறுவர்களுக்க்கு ஆதரவு அளித்து, அவர்களை பாதுகாப்பதே ஆகும். அண்மைய வருடங்களில் காங்கோ மக்களாட்சிக் குடியரசு, ருவாண்டா, உகாண்டா, சூடான், கோட் டிவார், மியான்மர், பிலிப்பீன்சு, கொலம்பியா, பலஸ்தீன் ஆகிய நாடுகளில் சிறுவர்கள் போர்வீரர்களாகப் பயன்படுத்தப்பட்டுள்ளனர். இவ்வாறான நடவடிக்கைக்கு எதிராக, 2002 ஆம் ஆண்டு ஐக்கிய நாடுகள் சபைப் பொதுக்கூட்டத்தில் செங்கைநாளை பிரகடனம் செய்வது என முடிவு செய்யப்பட்டது..


</doc>
<doc id="322263" url="https://ta.wikipedia.org/wiki?curid=322263" title="உள்ளங்கை, பாத கசிவுநோய்">
உள்ளங்கை, பாத கசிவுநோய்

உள்ளங்கை, பாத கசிவுநோய் (Hyperhidrosis) இந்நோயை உடையவர்களுக்கு உள்ளங்கைகள், உள்ளங்கால்கள் அதிக அளவு வியர்க்கும் இயல்புடையதாக அமைகிறது. உலக மக்கள் தொகையில் 5சதவிகித மக்கள், அதாவது ஏறத்தாழ 3.67 கோடி மக்கள் இந்நோயால் பாதிக்கப்பட்டுள்ளனர். மனித உடற்செயல்களில் ஒன்று, உடலின் வெப்ப சீராக்கல் ஆகும். இதில் வியர்வை சுரப்பிகளின் பங்கு குறிப்பிடத்தக்கன ஆகும். சிலருக்கு இயற்கை விதிகளுக்குப் புறம்பாக அதிக அளவில் வியர்க்கும். குறிப்பாக, உள்ளங்கைகளிலும், உள்ளங்கால்களிலும் வியர்வை அதிகமாக, இந்நோயால் வருகிறது. எனவே, உடலின் சீரான வெப்பம் மாற்றத்திற்கு உள்ளாகிறது. இதனால் அவர்கள் மனதளவிலும், உணர்ச்சி வசப்படுதலிலும், அதிகம் பாதிக்கப்படுகின்றனர். சமூகத்தில் சிலர், இத்தகையத் தன்மைகளைப் பெற்றிருப்பவரை, " அரவமற்ற மாற்றுத்திறனாளி" என்று அழைப்பர். ஏனெனில், கையால் பிடித்துச் செய்யும் வேலைகளைச் செய்யும் பொழுது, ஏற்படும் அதீத உள்ளங்கை வியர்வையால் அவர்களுக்கு, உள்ளங்கைப் பிடிப்பு போதுமான அளவு ஏற்படாமல் போகிறது. எடுத்துக்காட்டாக, ஒரு எழுத்தருக்கு இத்தகைய நோயிருப்பின், அவர் எழுதுகோலால் பிடித்தெழுதுவதை, எளிமையாகச் செய்ய முடிவதில்லை. மேலும், வியர்வை ஏற்படும், அக்குள் போன்ற, பிற உடற்பகுதிகளில் பாக்டீரியாத் தொற்று ஏற்படுகிறது.

அளவுக்கு அதிகமான வியர்வைச் சுரப்பு, இந்த நோயினால், ஆண், பெண், பெரியவர், சிறுவர் என வேறுபாடு அற்று மாந்தரில் நிலவுகிறது. இந்த அதீத வியர்வைச் சுரப்பு நோயை, அதன் தோற்றத்தைக் கொண்டு இரு பெரும் பிரிவுகளாகப் பிரிக்கலாம்.

இந்நோயாளிகளிடம் இதன் இயல்புகள் வேறுபட்டு காணப்படுகிறது. அந்த இயல்புகளைக கொண்டு பின்வருமாறு, நோயாளிகளை வகைப்படுத்தலாம்.


முதல்நிலை தாக்க உடைய (Focal sweating) இந்நோயாளிகளின், உள்ளங்கைகள், அக்குள்கள், உள்ளங்கால்களையே அதிக வியர்வைச் சுரப்பு காணப்படும். அந்த வியர்வைச் சுரப்பு, இருபுறமும் பொதுவாக சமமாகவே இருக்கும். வாரமொன்றில், ஏதாவது ஒரு தடவையாவது, இவ்வாறான வியர்வைச்சுரப்பு காணப்படும். பொதுவாக இவ்வாறான நிலைமை 25 வயதிற்கு முன்னதாகவே தொடங்கியிருக்கும். இரவு நேரத்தில் வியர்த்தல், எதிர்பாரா உடல் இழப்பு, இதயபடபடப்பு போன்ற நோய்களின் அறிகுறிகள் இருந்தால், தவறாமல் உடனே மருத்துவரிடம் ஆலோசனை பெற வேண்டும். ஏனெனில், இந்த அறிகுறிகள் நோயின் இரண்டாம் நிலைத் தாக்கத்தினை (Gustatory sweating) குறிப்பதாகவே பெரும்பாலும் இருக்கின்றன. மதுக்குடித்தல், புகைப்பிடித்தல், அதிகமாக காஃபி குடித்தல், அதிக நுறுமண நுகர்தல் போன்றவைகளும் இந்நோய் ஏற்பட காரணிகளாக இருக்கின்றன. சூடான உணவுப் பொருட்களை உண்ணும் போது, உதடுகளைச் சுற்றி அதிகம் வியர்க்கும். சில நேரங்களில் எக்காரணமுமின்றி, இத்தகைய வியர்வைச்சுரப்பு, அவ்விடத்தில் நிகழும். மேலும், உடலின் ஒரு பகுதி வியர்வை அதிகமாக இருக்கும். அதுபோன்றே இருக்கும், உடலின் மறுபக்கத்தில் வியர்வை இருக்காது. இத்தகையவர் நரம்பு அடிப்படையிலான நோய்(neurologic abnormality) தாக்கத்தைப் பெற்றிருப்பர். இந்நோயாளிகளின் மேலுடை நனையும் அளவு வியர்வை சுரப்பு இருக்கும்.

இந்த நோய் உடையவர்கள் யாரும் இறப்பதில்லை. ஆனால், அவர்களின் மனதில் ஏற்படும் ஏக்கங்களும், வாழ்வியல் இடர்களும் மனஉளச்சல்களாக மாறி, அன்றாட வாழ்வினை நடத்த இயலாத மனஊனமுற்றவர்களாக (silent handicap)மாற்றி விடுகிறது. எடுத்துக்காட்டாக;-

வடஅமெரிக்காவின் மொத்த மக்கள் தொகையில் ஏறத்தாழ 2.8% நபர்கள் இதனால் பாதிக்கப்படுவதாக ஆய்வுகள் கூறுகின்றன. 25–64 வயதிற்கு இடைப்பட்ட ஆண், பெண் என இருபாலரிடமும் இந்நோய் இருப்பதாக அறியப்பட்டுள்ளது. குழந்தைப்பருவத்திலும் இது காணப்படுவதாக அறியப்பட்டுள்ளது. இவற்றில் 30-50 % பாதிப்படைந்தோர், மரபியல் காரணமாகவே, இந்நோயினைப் பெற்றிருக்கின்றனர். இலங்கையில் இந்நோயின் தாக்கம், ஆண்களை விட பெண்களையே அதிகம் காணப்படுகிறது. குறிப்பாக பதின்ம வயதினரையே அதிகம் காணப்படுகிறது. பொதுகணக்கெடுப்பில், 65% குடும்பத்தாரிடையே, குடும்பத்தில் ஒருவராவது, இந்நோயினால் தாக்கப்பட்டு உள்ளனர்.

முதல்நிலை நோய் தாக்கத்தில், குறிப்பாக உள்ளங்கைகள், உள்ளங்கால்கள் ஆகிய இடங்களில், அதிக அளவு வியர்வைச் சுரப்பு இருக்கும். இரண்டாம் நிலை நோய் தாக்கத்தில், உடலின் ஒரு பக்கத்தில் வியர்வை அதிகம் சுரக்கும். இத்தகைய அறிகுறிகள் கீழ்கண்ட நோய்தாக்குதல்களினாலும், தொடர்ந்து மருந்து எடுத்துக் கொள்வதினாலும் ஏற்பட வாய்ப்புண்டு.

நோய் காரணிகளியலின் படி(etiology), இந்நோயுக்குரியக் காரணிகள் பல உள்ளன. அவற்றினைக் கொண்டு, இந்நோய் தாக்கத்தினை, பின்வருமாறு இருவகையாகப் பிரிக்கலாம்.

மரபணு : 2006 ஆம் ஆண்டில், யப்பானிலுள்ள சாகா பல்கலைக்கழகம், முதல்நிலை உள்ளங்கை வியர்த்தல் நோய்க்கு (primary palmar hyperhidrosis), gene locus 14q11.2–q13 என்ற மரபணு காரணமாக இருப்பதாகக் கண்டறிந்து உள்ளது. 
பல நோயாளிகளைக் கண்ட மருத்துவர், சோதனைக்கு வந்தவரின் கைகளைக் கண்டு, தனது பார்வையாலேயே அவரின் நோயின் தன்மையை அறிந்து விடுவார். அதுபற்றி வலப்பக்கம் மேலுள்ள படங்கள் விவரிக்கும். அதாவது பின்வரும் உள்ளங்கை நிலைகளைக் கொண்டு, இந்நோயின் தாக்க அளவைக் கண்டறிவார். உலர்ந்த உள்ளங்கை, இயல்பான நோய் தாக்கமில்லா உள்ளங்கை, ஈரபதம் உள்ளவை, வியர்வையால் நனைந்தவை, நீரில் நனைத்து எடுத்தது போன்ற தோற்றம் உடையவை, நீர் சொட்டிக் கொண்டிருக்கும் நனைத்தெடுத்த கைகளைப் போன்றவை என, மருத்துவர் பாகுபடுத்துவார்.

அயோடின், மாவுச் சோதனை (Iodine and starch test) : இச்சோதனையின் மூலம், ஒரு நோயாளிக்கு இந்நோய் இருக்கிறதென உறுதி செய்யப் படுகிறது. இதன்படி, முதலில் அயோடின் கரைசல் நோயாளியின் நோய் தாக்கப்பட்டுள்ளப் பகுதியில் பூசப் படுகிறது. அப்பூச்சு உலர்ந்த பிறகு, அதன் மேல் சோளமாவு தூவப் படுகிறது. அப்பொழுது அம்மாவு படர்ந்த இடம் கருமையாக மாறும். அதனைக் கொண்டு, ஒரு நோயாளியின் வியர்வை சுரப்பிகள் பாதிக்கப்பட்ட இடத்தை எளிதாகக் கண்டறிவர். இத்தகையக் கண்டறிதல், அறுவை மருத்துவர்களுக்கு மிகவும் பயனாகிறது. ஏனெனில், வியர்வை சுரப்பி அகற்ற வேண்டிய இடத்தை எளிதில் முடிவு செய்வர்.

நோயாளிகள் இடையே தோன்றிய நோயின் தோற்றத்தின் அடிப்படையிலும், நோய் தாக்கத்திற்கு ஏற்பவும், நோயாளியின் உடற்செயலியல் நிலையையும், பிற உடல்நிலை காரணிகளையும் கணக்கில் கொண்டு, இவருக்கு மருந்து அளிக்கப்படுகிறது. அவற்றுள் சில கீழே சுருக்கமாக விவரிக்கப் படுகின்றன.

நமது உணவு, பழக்க வழக்கங்களில் மாறுபாடு செய்து கொள்வதன் மூலமாக, இந்நோயின் தாக்கத்தைக் குறைத்துக் கொள்ளலாம். உடலின் வெப்பம் சிறிது குறைந்தால் கூட, வியர்வை சுரப்பு குறைய, நிறைய உடல் தொழியியல் காரணங்கள் இருக்கிறது.

இம்முறையில் அலுமினியம் குளோரைடு எக்சாஐட்ரேட்டு கரைசல் (Aluminum chloride hexahydrate solution) பயன்படுத்தப்படுகிறது. அக்குள் போன்ற இடங்களில், இவ்வேதிப்பொருள் பசை போல, அடர்வாக பயன்படுத்தப் படுகிறது. இதனால் நோயின் தாக்கம் குறைந்து, நல்ல மாற்றம் ஏற்படுவதாகக் கண்டறியப் பட்டுள்ளன. இருப்பினும், இம்முறையில் தோலில் அரிப்புத் தன்மை அதிகமாவதை, நோயாளிகள் உணருகின்றனர்.

அயனியாக்கலை ஒத்த (Tap-water iontophoresis) இம்முறையில், உப்பு அயனிகள் மின்னூட்டத்தால் வியர்வைத் தோலில் இடப்படுகின்றன. இந்நேரத்தில் நோயாளிகள் எதுவும் செய்ய வேண்டியதில்லை. நீர் இருக்கும் இரு பாத்திரத்தில், நோய் தாக்கிய பகுதிகள், குறிப்பாக கைகள்/கால்கள் 10 முதல் 20 நிமிடங்கள், ஒரு வாரத்திற்கு வைக்கப்படுகின்றன. ஒரு கை/கால் இருக்கும் பாத்திரத்தில், இடத்தில் மற்றொரு கை/கால் வைக்கக் கூடாது. இதே முறையில் ஒவ்வொரு வாரமும் அல்லது இரு மாதத்திற்கு ஒருமுறை வைக்கப் படுகிறது. அந்நீரில், மின்னூட்டம் இடப்படுகிறது. இம்மின்னூட்டத்தில் 15 முதல் 25 மில்லி ஆம்பியர் மின்சாரம் இருக்கும். பெரும்பாலான நேரங்களில், கூரிய கூச்ச உணர்வு அதிகமாகும் வரை மின்சாரத்தின் அளவு அதிகப் படுத்துகின்றனர். இது குறித்த பல யூடியூப் நிகழ்பாடங்கள், வீட்டிலேயே குறைந்த செலவில் அமைத்துக் கொள்ள இருக்கின்றன. இம்முறையில் நேரவிரயம் அதிகம் ஆகிறது என்று நோயாளிகள் அலுத்துக் கொண்டாலும், இதன் பலன் பக்க விளைவுகள் அற்று அதிகமாகிறது என்பதை ஒப்புக் கொள்கின்றனர்.

ஒரு 12 வோல்ட் தரவல்ல ஒரு மின்கலத்தில், இரு மின்முனைகள் (நோ் மின்முனை+எதிர்மின்முனை- இருக்கும். அவற்றின் ஒருமுனையை நோய் தாக்கிய கை/கால் வைக்கும் அளவுக்கு உள்ள ஒரு தட்டுடன் இணைக்க வைக்க வேண்டும். இவ்விதமாக இணைப்புக் கொடுப்பதற்கு முன், அத்தட்டில் உள்ளங்கை/உள்ளங்கால் மூழ்கும் அளவுக்கு, நீர் ஊற்ற வேண்டும். அந்நீரில் உப்பை கரையும் அளவுக்கு சற்று குறைவாக கரைக்க வேண்டும். பிறகு, மின் முனைகளை இணைத்த பிறகு, கையை பத்து நிமிடங்கள், உப்பு கரைசலும், மின்னூட்டம் பெற்ற, அத்தட்டுகளில் 10 நிமிடங்கள் வைக்க வேண்டும். இதே மாதிரி, கைகளை மாற்றி, மின்னூட்டம் தந்தால், கையில் வியர்வை வரும் தன்மை குறையும். இது தொடக்க காலத்தில், வாரம் ஒருமுறை பின்பற்ற வேண்டிய மருத்துவமுறை. எனினும், மருத்துவரின் ஆலோசனைப் பெற்று, தொடர்ந்து இம்மின்அயனியாக்க முறையைப் பின்பற்றினால், இந்நோயின் பிடியில் இருந்து தப்பலாம்.

இந்த மருந்து மகிவும் கவனத்துடன் தரவேண்டும். ஏனெனில், இது நஞ்சு வகையானது.


அறுவை முறையில் நான்கு விதமான மருத்துவ முறைகள் பின்பற்றப் படுகிறது. மூன்றும் வியர்வைச் சுரப்பியினை இலக்காகக் கொண்டு செயற்படுத்தப் படுகிறது.



</doc>
<doc id="322264" url="https://ta.wikipedia.org/wiki?curid=322264" title="சிவலிங்கா (திரைப்படம்)">
சிவலிங்கா (திரைப்படம்)

சிவலிங்கா (shivalinga) என்பது திகில்,சிரிப்பு தமிழ் (திரைப்படம்) ஆகும். இதனை இயக்கியவர் பி. வாசு ஆவார். மேலும் ராகவா லாரன்ஸ், ரித்திகா சிங், சக்தி வாசு ஆகியோர் முக்கிய கதாப்பாத்திரங்களில் நடித்துள்ளனர். இந்தத் திரைப்படமானது பி வாசு கன்னட மொழியில் இயக்கிய சிவலிங்கா திரைப்படத்தின் மொழிமாற்றம் (ரீமேக்) ஆகும்.இந்தத் திரைப்படம் சூலை, 2016 ஆம் ஆண்டில் தொடங்கப்பட்டது. இதன் இறுதிக் காட்சியானது பி வாசு 1999 ஆம் ஆண்டு இயக்கிய மலபார் போலீசின் இறுதிக் காட்சியைப் போன்று உள்ளதாக கருத்து எழுந்தது. இத் திரைப்படம் இந்தியில் காஞ்சனா ரிட்டர்ன்ஸ் என்ற பெயரில் வெளியானது. 


ரஹீம் தன்னுடைய சாரா (புறா) உடன் ரயிலில் பயணம் செய்கின்றான். அந்த சமயத்தில் ஒரு கண்பார்வை அற்றவர் அதே ரயிலில் ஏற முற்படுகிறார். அவருக்கு ரஹீம் உதவி செய்கிறார். ஆனால் அவர் உண்மையான குருடன் அல்ல. அவன் ரஹீமை அந்த ரயிலிலிருந்து தூக்கி எறிந்து கொலை செய்கிறான். ஆனால் இது தற்கொலை என பதிவு செய்யப்படுகிறது. ரஹீமுக்கு நிச்சயிக்கப்பட்ட பெண் சங்கீதா இது தற்கொலை இல்லை என நினைக்கிறார். அன்றைய தினம் இரவே ரஹீம் இவருடைய கனவில்தோன்றி தான் கொலைசெய்யப்பட்டுள்ளதாக கூறுகிறான். எனவே சங்கீதாவின் வேண்டுகோளுக்கிணங்க இந்த வழக்கானது சி ஐ டி க்கு செல்கிறது.

சிவலிங்கேஷ்வரன் ஒரு நேர்மையான சி ஐ டி அதிகாரியாகப் பணிபுரிந்து வருகிறார். அவர் சத்யாவைத் திருமணம் செய்கிறார். சத்யாவிற்கு திகில் கதைகளில் ஆர்வம் அதிகம். சிவா ரஹீமினுடைய வழக்கை விசாரிக்க ஆரம்பிக்கிறார். இவர்கள் ஒரு சுடுகாட்டிற்குப் பக்கத்தில் குடியேறுகிறார்கள். அதே நாள் இரவில் சத்யாவிற்கு ஒரு குழந்தை உருவில் பேய் பயமுறுத்துகிறது. ஆனால் அந்த உருவத்தை சிவா பார்க்கவில்லை, எனவே இது சத்யாவின் பிரமையாக இருக்கலாம் என நினைக்கிறார். பட்டுகுஞ்சம் என்பவரை (வடிவேலு) பணியாளாக வேலைக்கு அமர்த்துகிறார். அவர் அந்த வீட்டிற்குத் திருட வந்தவர். பின்பு சிவா, ரஹீமினுடைய வீட்டிற்குச் சென்று விசாரிக்கிறார். பிறகு சங்கீதாவிடமும் விசாரிக்கிறார். ரஹீம்-சங்கீதாவின் காதலுக்கு மறுப்புத் தெரிவித்ததால் சங்கீதாவினுடைய தந்தை கொலை செய்திருக்கலாம் என சிவா எண்ணுகிறார்.
பின்பு சிவாவினுடைய மனைவியன் உடலில் ரஹீமினுடைய ஆன்மா புகுந்துவிடுகிறது. இறுதில் புறா போட்டியின் ஒருங்கிணைப்பாளர்தான் ரஹீமினுடைய தொடர்ச்சியான வெற்றியினால் அவனை கொலை செய்ய திட்டம் தீட்டினார் என்பதை சிவலிங்கேஸ்வரன் கண்டுபிடிக்கிறார்.

கன்னட மொழியில் பி. வாசுவின் இயக்கத்தில் வெளியான சிவலிங்கா வெற்றிபெற்றதைத் தொடர்ந்து, தமிழிலும் ரீமேக் செய்தார். சந்திரமுகி (திரைப்படம்) போன்றே ஒரு படத்தை எடுப்பதற்காக அதில் முக்கியக் கதாப்பாத்திரத்தில் நடிக்க ரசினிகாந்த்திடம் கேட்டுக்கொண்டார். பிறகு அந்தப் படத்தில் நடிப்பதற்காக அஜித் குமாரிடம் கேட்டதாகத் தகவல் உள்ளது. மார்ச், 2016 ஆம் ஆண்டில் ராகவா லாரன்ஸ் நடிக்க ஒப்புக் கொண்டார். பிறகு வடிவேலு நடிப்பதற்கு ஒப்புக்கொண்டார். பெண் கதாப்பாத்திரத்தில் நடிப்பதற்காக அனுசுக்கா செட்டி மற்றும்ஹன்சிகா மோட்வானியிடம் கேட்டனர். அவர்கள் மறுக்கவே ரித்திகா சிங்கை ஒப்பந்தம் செய்தனர். தனது மகன் சக்தியை முக்கியக் கதாப்பாத்திரத்தில் (ரஹீம்) நடிக்க வைத்தார். கன்னட திரைப்படத்தை விட தமிழ் திரைப்ப்டத்தில் தன்னுடைய கதாப்பாத்திரம் முக்கியம் வாய்ந்ததாக உள்ளது என சக்தி கூறியுள்ளார். 

இந்தத் திரைப்படத்தின் துவக்கவிழாவானது சூலை, 2016 இல் நடந்தது. ஆகஸ்டு, 2016 இல் பெங்களூருவில் படப்பிடிப்பு முடிவடைந்தது.


</doc>
<doc id="322267" url="https://ta.wikipedia.org/wiki?curid=322267" title="குள்ளக்கார் (நெல்)">
குள்ளக்கார் (நெல்)

குள்ளக்கார் ("Kullakar") பண்டைக்கால நெல் வகைகளில் ஒன்றான இது, இந்தியாவில் பிரதானமாக பயரிடப்பட்டுள்ளது. பாரம்பரிய நெல் வகையைச் சார்ந்த இது, சுகாதார நலன்கள் நிறைந்த, பல்வேறு சிவப்பு நிற அரிசி இரகங்களில் ஒன்றாகும். குறுகியகால நெற்பயிராக உள்ள இது, ஆண்டு முழுவதும், அனைத்துப் பட்டங்களிலும் (3 பருவங்கள்) பயிர் செய்ய ஏற்றதாகும். மேலும் பூச்சிகள் மற்றும் நோய் தாக்குதல் போன்ற தொந்தரவுகளை மிகவும் எதிர்க்கும் தன்மைக்கொண்டது. பெரும்பாலும் உள்நாட்டுத் தேவைகளுக்கு பயன்படுத்தப்படு இந்நெல், உப்பு மண், உவர் மண் போன்ற பல்வேறு நிலத் தன்மைகேற்ப தன்னை தகவமைத்துக் கொண்டு, வறட்சி, மற்றும் நீர்த்தேக்கப் பகுதிகளிலும் தாங்கி வளரக்கூடியதாகும். 

குள்ளக்கார் எனும் இந்த இரகத்தில், உயிர் வளியேற்ற எதிர்ப்பொருள், துத்தநாகம், இரும்புச் சத்துக்கள் நிறைந்துள்ளதால் கெட்ட கொழுப்பைக் கரைக்கிறது. செரிமானம் மெதுவாக நடப்பதால், பசி எடுப்பது தாமதமாகும். இதனால், உணவு எடுத்துக்கொள்ளும் அளவு தானாகவே குறையும். உடல் எடை குறைக்க நினைப்போர் இந்நெல்லின் அரிசிச்சோறு சாப்பிடுவதால், சாப்பிடும் அளவு குறைந்தும் அதேவேளை வயிறும் நிறைவதகாகக் கூறப்படுகிறது. 




</doc>
<doc id="322270" url="https://ta.wikipedia.org/wiki?curid=322270" title="குரோய்லர்">
குரோய்லர்

குரோய்லர் (Kuroiler) என்பது இந்தியாவில் உருவாக்கப்பட்ட ஒரு உயர் கலப்பினக் கோழி இனமாகும். குரோய்லர் கோழிகள் வண்ண இறைச்சிச் சேவல் மற்றும் ரோட் தீவு சிகப்புக் கோழி ஆகியவற்றை கலப்பினம் செய்து, அல்லது வெள்ளை லிகோர்ன் சேவல் மற்றும் ரோட் தீவு சிவப்புக் கோழி ஆகியவற்றை கலப்பினம் செய்து உருவாக்கப்பட்ட கோழி இனமாகும்..

குரோய்லர் கோழிகள் முட்டை மற்றும் இறைச்சி ஆகிய இரட்டை நோக்கங்களுக்காக வளர்க்கப்படுகின்றன. இவை சமையலறை மற்றும் விவசாய கழிவுகளை உணவாக கொண்டு வாழக் கூடியன,  இந்திய மரபார்ந்த நாட்டுக் கோழிகள் வருடத்திற்கு 40 முட்டைகளை இடும் நிலையில் இக்கோழிகள் வருடத்திற்கு ஏறக்குறைய 150 முட்டைகள்வரை இடுகின்றன. அதேபோல இந்த கோழி இறைச்சி அளவு மிகுந்து காணப்படுகிறது; இந்த வகை சேவல்களின் எடை தோராயமாக 3.5 கிலோ (7.7 பவுண்ட்) கொண்டவையாகவும், கோழிகள் 2.5 கிலோ (5.5 பவுண்ட்) எடைவரை இருக்கின்றன. இதே சமயம் இந்திய உள்நாட்டுப் பாரம்பரிய சேவல்கள் தோராயாக 1 கிலோ (2.2 பவுண்ட்) மற்றும் கோழிகள் 0.9 கிலோ (2.0 பவுண்ட்) என்றே இருக்கின்றன. குரோய்லர் கோழிகள் சில  தனிப்பட்ட மரபணு அம்சங்கள் கொண்டவையாக உள்ளவையாகவும், நோய் எதிர்ப்பு தன்மை கொண்டவையாகவும் உள்ளன. இக்கோழிகள் மனிதனுக்குத் தேவையான புரத உணவாக மற்றும் கிராமப்புற குடும்பங்களுக்கு கணிசமான வருமானத்தை அளிக்கக்கூடியதாக உள்ளது இதன் குஞ்சுகளை வளர்க்க கிராமப்புறங்களில் விவசாயிகள் பெரியதாக எந்த செலவு செய்யவேண்டிய தேவையின்றி இயற்கைக் கழிவுகளை உண்டு வளரக்கூடியனவாக உள்ளன.

இந்தக் கோழி இனம் 1990 களின் துவக்கத்தில் அறிமுகப்படுத்தப்பட்டது. இந்த இனம் வினோத் கபூர் என்பவரின் கீக் பாம் பிரவேட் லிமிடெட் என்ற நிறுவனத்தால் அறிமுகப்படுத்தப்பட்டது. இதன் பெயர் கீக் மற்றும் பிராய்லர் ஆகியவற்றின் பெயர்களை இணைத்து உருவாக்கப்பட்டது. ஒரு மத்திய குஞ்சு பொரிப்பம் எழுப்பப்பட்டு, குரோய்லர் முட்டைகள் நாடு முழுவதும் உள்ள ஆயிரம் "தாய் அலகுகளில்" இட்டு குஞ்சுகளைப், பெற்ற பின்னர், தேவைப்படும் கிராமங்களுக்கு ஒரு நாள் வயதுக் குஞ்சுகளாக  வழங்கப்படுகிறன.

குரோய்லர் கோழிகள் இந்தியாவின் கிராமப்புறங்களில் புகழ்வாய்ததாக உள்ளது. குறிப்பாக உத்திரப் பிரதேசம், ஜார்கண்ட், மேற்கு வங்கம், மிசோராம், சத்தீஸ்கர், மேகாலயா ,  உத்திரகண்டம் ஆகிய மாநிலங்களிலில் நிலமற்ற குறு விவசாயிகளால்- பெண்களால் பகுதி நேரமாகவோ அல்லது முழுநேரமாகவோ இக்கோழி வளர்ப்புத் தொழிலில் ஈடுபடுகின்றனர். குரோய்லர் கோழிகள் உள்நாட்டில் அடைந்த வெற்றியைத் தொடர்ந்து உகாண்டா போன்ற நாடுகளுக்கு ஏற்றுமதி செய்யப்படுகிறது.


</doc>
<doc id="322272" url="https://ta.wikipedia.org/wiki?curid=322272" title="யாழ்ப்பாணத்தில் வாந்திபேதி (1866 - 1867)">
யாழ்ப்பாணத்தில் வாந்திபேதி (1866 - 1867)

யாழ்ப்பாணத்தில் வாந்திபேதி (1866-1867) என்பது, 1866 ஆம் ஆண்டில் தொடங்கி 1867 மார்ச் மாதம் வரை யாழ்ப்பாணத்தில் பெரும் உயிர்ச்சேதங்களை விளைவித்த வாந்திபேதி நோய்ப் பரவலைக் குறிக்கும். யாழ்ப்பாணக் குடாநாட்டில் உள்ள ஏறத்தாழ எல்லா ஊர்களிலும் பரவி ஆயிரக்கணக்கான பெரியவர்களையும், குழந்தைகளையும் இந்நோய் காவு கொண்டது. இந்தியாவின், தமிழ்நாட்டில் இருந்து இலங்கையின் மலைநாட்டுப் பகுதிகளில் இருந்த கோப்பித் தோட்டங்களில் வேலை செய்வதற்காக அழைத்து வரப்பட்ட தொழிலாளர்கள் ஊடாகவே இது யாழ்ப்பாணத்தில் பரவியதாகக் கண்டறியப்பட்டது. அதேவேளை யாழ்ப்பாணத்தின் பௌதீகச் சூழல், மக்களின் வாழ்க்கை முறை என்பன நோய் பரவுவதற்கு வாய்ப்பாக இருந்ததாகவும் சொல்லப்பட்டது.

1866 ஆம் ஆண்டு சனவரி 31ம் தேதி இந்தியாவுக்குச் சென்று ஊர்காவற்றுறை ஊடாகத் திரும்பிய ஒருவர் பெப்ரவரி முதலாம் தேதி வாந்திபேதியினால் இறந்தார். தொடர்ந்து ஊர்காவற்றுறைப் பகுதியில் தொற்று ஏற்பட்டது. பெப்ரவரி மாதம் முழுவதும் ஏறத்தாழ ஒவ்வொரு நாளும் இப்பகுதியில் இறப்புக்கள் ஏற்பட்டன. தொடர்ந்து மார்ச் மாதத்திலும் ஊர்காவற்றுறைக்கு அண்மையில் உள்ள கரம்பொனிலும், வலிகாமம் பகுதியைச் சேர்ந்த கொக்குவில், வட்டுக்கோட்டை ஆகிய ஊர்களிலும் வாந்திபேதியால் சிலர் இறந்தனர். மே மாதத்திலும் சிலர் வாந்திபேதி ஏற்பட்டு இறந்தனர். இதன் பின்னர் அந்த ஆண்டு நவம்பர் மாதம் வரை யாழ்ப்பாணத்தில் எந்த ஊரிலும் வாந்திபேதித் தொற்றுக் காணப்படவில்லை. மேற் குறிப்பிட்ட காலப்பகுதியில் ஏற்பட்ட தொற்று பலரால் தனித்தனியாக யாழ்ப்பாணத்துக்கு வெளியேயுள்ள பகுதிகளில் இருந்து குறிப்பாக, தமிழ்நாடு, இலங்கையின் மலைநாட்டுப் பகுதிகள் போன்ற இடங்களில் இருந்து கொண்டுவரப்பட்டவை. இக்காலப்பகுதியில், நோய்த்தொற்று ஏற்பட்ட இடங்களில் இருந்து அயலூர்களுக்கு நோய் பெரிய அளவில் பரவவில்லை.

1866 நவம்பரில் மீண்டும் வாந்திபேதி நோய் யாழ்ப்பாணத்தில் தலை தூக்கியது. இந்தத் தடவை நோய் யாழ்ப்பாணக் குடாநாட்டிலும், அதை அண்டிய பகுதிகளிலும் பெரிய அளவில் பரவி 1867 மார்ச் வரை பெரும் அழிவை ஏற்படுத்தியது.

இந்த வாந்திபேதித் தொற்றுக்கான காரணங்கள் குறித்தும் அதைத் தடுப்பதற்கான வழிமுறைகள் குறைத்தும் ஆராய நியமிக்கப்பட்ட ஆணைக்குழு இந்த நோயின் மூலம் பற்றி ஆராய்ந்தது. ஒவ்வொரு ஊரிலும் நோய் அறிமுகப்படுத்தப்பட்ட விதத்தை ஆராய்ந்ததில், கண்டியிலிருந்து யாழ்ப்பாணம் வரும் மத்திய வீதியூடாக வந்தவர்களே குடா நாட்டுக்குள் நோயைக் கொண்டுவந்தது தெளிவாகியது. அக்காலத்தில் மன்னாரில் இருந்த துணை அரச அதிபர் துவைனம் அவர்களின் சாட்சியத்தை வைத்தும், யாழ்ப்பாண அரசாங்க அதிபர் குடியேற்றநாட்டுச் செயலருக்கு அனுப்பிய கடிதத்தை அடிப்படையாகக்கொண்டும், இந்தியாவில் இருந்து மன்னாருக்கு ஊடாக அழைத்துவரப்பட்டு, மத்திய வீதியூடாக மலைநாட்டுப் பகுதிகளுக்குக் கொண்டுசெல்லப்பட்ட தொழிலாளர்களூடாகவே மத்திய வீதி வழியாக யாழ்ப்பாணம் வருபவர்களுக்கு நோய்த்தொற்று ஏற்பட்டதாகக் கண்டறியப்பட்டது.:

யாழ்ப்பாணத்து நகரங்களிலும், ஊர்களிலும் காற்றோட்டக் குறைவு நோய் பரவுவதற்கு ஒரு முக்கியமான காரணமாக எடுத்துக்காட்டப்பட்டது. ஊர்களின் குடியிருப்புப் பகுதிகளில் காணப்படும் ஒடுக்கமான வழைந்து நெளிந்து செல்லும் ஒழுங்கைகள், வீட்டு வளவுகளைச் சுற்றி அமைக்கப்படும் உயரமான வேலிகள், தாழ்வான கூரைகளுடன் கூடிய சாளரங்கள் அற்ற வீடுகள், பல இடங்களில் வீடுகள் அடர்ந்த பனந்தோப்புகளிடையே இருத்தல் போன்றவை இவ்வாறான காற்றோட்டக் குறைவுக்கான காரணங்களாகச் சொல்லப்பட்டன. இவை தவிரக் குடியிருப்புக்களில் வீடுகளை நெருக்கமாக அமைத்தல், வீடுகளுக்குள் நெருக்கமாக மக்கள் வாழ்தல், சுகாதாரமான கழிப்பறைகளைப் பயன்படுத்தாமை போன்றவையும்; இடுகாடுகளை முறையாகப் பேணாமை, நோயினால் இறந்தவர்களைப் புதைக்கும்போது போதிய ஆழத்தில் புதைக்காமை போன்றவையும் நோய் பரவ வாய்ப்புக்களை உருவாக்குவதாக எடுத்துக்காட்டப்பட்டது.

யாழ்ப்பாணக் குடாநாட்டிலும் பூனகரிப் பகுதியிலும் இருந்த 226 ஊர்களில் 164 ஊர்களில் நோய் பரவியது. தப்பிய 62 ஊர்களில், 55 ஊர்கள் குடாநாட்டின் மக்கள் தொகை மிகக் குறைவான பச்சிலைப்பள்ளிப் பிரிவையும் குடாநாட்டுக்கு வெளியேயுள்ள கரைச்சி, பூனகரிப் பகுதியையும் சேர்ந்தவை. எனவே குடாநாட்டிற்குள், மக்கள்தொகைச் செறிவு கூடிய பகுதிகளான வலிகாமம், வடமராட்சி, தென்மராட்சிப் பிரிவுகளில் 7 ஊர்கள் மட்டுமே நோய்த்தொற்று ஏற்படாமல் தப்பியவை. 

நவம்பரில் வாந்திபேதித் தொற்றுத் தொடங்கியதில் இருந்து 16,298 பேர் நோயால் பீடிக்கப்பட்டனர். இவர்களுள் 10,210 பேர் (68.8%) இறந்துபோயினர். 1866 நவம்பர் முதல் 1867 மார்ச் வரை ஒவ்வொரு மாதமும் ஆயிரக்கணக்கில் மக்கள் இறந்தனர். இறப்புக்களின் மாதாந்த எண்ணிக்கை வருமாறு:

இக்காலப் பகுதியில், அதிகபட்சமாக 2 சனவரி 1967ல் ஒரே நாளில் 213 பேர் நோயினால் தாக்கப்பட்டனர். 30 டிசம்பர் 1866ல் கூடிய அளவாக 160 பேர் இறந்தனர்.

1866-67 வாந்திபேதித் தொற்றுக் குறித்து விசாரணை செய்ய நியமிக்கப்பட்ட ஆணைக்குழு தொற்றின் மூலம், பரவலுக்குச் சாதகமான நிலைமைகள், மருத்துவ வசதிகள், நிலைமையைக் கட்டுப்படுத்துவதற்கான வழிமுறைகள் போன்ற அம்சங்கள் குறித்து விரிவாக ஆய்வு செய்தது. ஆய்வின் முடிவில் பல்வேறு பரிந்துரைகளுடன் கூடிய அறிக்கையையும் இக்குழு சமர்ப்பித்தது. இதில், நோய் யாழ்ப்பாணத்துக்குள் வருவதைத் தடுத்தல், பொதுவாக ஊர்களில் சுகாதார வசதிகளைச் செய்து முன்னெச்சரிக்கை நடவடிக்கைகளை எடுத்தல், மருத்துவ வசதிகள், யாழ்ப்பாண நகரின் மேம்பாட்டுக்கான சுகாதார வசதிகளும் பிற முன்னெச்சரிக்கை நடவடிக்கைகளும் ஆகிய அம்சங்களில் பல்வேறு பரிந்துரைகள் முன்வைக்கப்பட்டன. துறைமுகங்களில் தொற்றுநோய்களுக்கான ஒதுக்கிடங்களை அமைத்தல், மத்திய வீதியில் மருத்துவ நிலையங்களை அமைத்தல் ஆகிய பரிந்துரைகள் வெளியில் இருந்து நோய் பரவுவதைத் தடுப்பதற்கான பரிந்துரைகள். 

அதேவேளை, வேலிகளும், பூவரசுக் கதியால்களும் காற்றோட்டத்தைத் தடைசெய்வதாகவும், வேலியடைக்கப் பயன்படும் ஓலைகளும் கிடுகுகளும் உக்குவதால் சுகாதாரத்துக்குக் கேடு விளைவதாகவும் சுட்டிக்காட்டி பூவரசுக் கதியால்களையும், வேலிகளையும் தடை செய்யவேண்டும் எனவும் பரிந்துரைக்கப்பட்டது. மக்கள் செறிவாக வாழ்வதைத் தடுப்பதற்கான நடவடிக்கைகள் தேவை எனவும், வீடுகளும், கழிப்பிட வசதிகளும் மேம்படுத்தப்படவேண்டும் என்றும் குறிப்பிடப்பட்டது. வடிகால் வசதியை மேம்படுத்தல், குளங்களையும், கால்வாய்களையும் சுத்தம் செய்தல், நல்ல நீர் கிடைக்கும் வகையில் பொதுக் கிணறுகளைத் தோண்டுதல் என்பனவும் பரிந்துரைகளில் அடங்கியிருந்தன. யாழ்ப்பாண நகரத்தைப் பொறுத்தவரை, கரையூர், சோனக தெரு போன்ற மக்கள் நெருக்கமாக வாழும் பகுதிகளில் தெருக்களை மேம்படுத்தி காற்றோட்டத்துக்கு வசதி செய்யவேண்டும், திறந்த வாய்க்கால்கள் மூடப்படவேண்டும், மலக்குழி முறைக்குப் பதிலாக அகற்றப்படக்கூடிய வாளி மலகூடங்கள் அமைக்கப்பட வேண்டும், நகரின் சில பகுதிகளில் காணப்படும் சதுப்பு நிலங்கள் நிரப்பப்பட வேண்டும் போன்ற கூடுதல் பரிந்துரைகளும் உள்ளடக்கப்பட்டிருந்தன.

இதற்கு முன் யாழ்ப்பாணத்தில் ஏற்பட்ட வாந்திபேதி நோய்த்தொற்றுக்கள் தொடர்பான புள்ளிவிபரங்களையும் ஆய்வு செய்த ஆணைக்குழு 1845, 1855 ஆகிய ஆண்டுகளில் ஏற்பட்ட தொற்றும் 1866ம் ஆண்டைப்போலவே கடுமையானதாக இருந்ததையும் இறந்தவர்களின் நூற்றுவீதம் ஏறத்தாழ ஒரேயளவாக இருந்ததையும் சுட்டிக்காட்டி ஒவ்வொரு 10 ஆண்டுகளுக்கு ஒருமுறை இவ்வாறு நடந்துள்ளது என்ற தனது கவனிப்பையும் பதிவு செய்தது.


</doc>
<doc id="322275" url="https://ta.wikipedia.org/wiki?curid=322275" title="வனராஜா">
வனராஜா

வனராஜா (Vanaraja) என்பது இந்தியாவின் ஐதராபாத்தை அடிப்படையாகக் கொண்ட கோழிப்பண்ணை இயக்குநரக திட்டத்தால் உருவாக்கப்பட்ட ஒரு கோழி இனமாகும். இவ்வினம் இறைச்சி மற்றும் முட்டை உற்பத்தி ஆகியவற்றுக்காக வளர்க்கப்படுகிறது. இவ்வினத்தை, கிராமப்புற சமூகங்களால்  குறைந்த தீவனத்தில் இயற்கையான முறையில் வளர்க்க இயலும்.  இந்த இனத்தின் முக்கிய அம்சங்கள் என்றால் இதன் முட்டை ஓடுகள் நாட்டுக் கோழி முட்டைகள் போல பழுப்பு நிற முட்டைகளாகவும், குறைவான ஊட்டச்சத்து உணவுக்கொண்டு வேகமாக வளர்ந்து முட்டை உற்பத்தி செய்வதாகவும், பல வண்ண இறகுகளைக் கொண்டு, நோய் எதிர்ப்பு சக்தி உள்ளனவையாக இருக்கின்றன.

வனராஜாவை திறந்த வெளியில் வளர்த்தாலும்  இவை சிறந்த செயல்திறனை அளிக்கின்றன. இவை ஆண்டுக்கு 110 முட்டைகளை இடுகின்றன. மேலும் 6 அல்லது 6 1⁄2 மாதங்களில் 1.0 முதல் 1.2 கிலோகிராம் (2.2 முதல் 2.6 பவுண்டு) எடையை அடைகின்றன. வனராஜா சேர்த்து சொந்த பறவைகள் தடுப்பூசி பரிந்துரைக்கப்படுகிறது. அதிக உடல் எடை முட்டை உற்பத்தி குறைக்கும். வனராஜா முக்கியமாக தெலுங்கானா மற்றும் ஆந்திர பிரதேசத்தில் காணப்படுகின்றன. வனராஜாவுக்கு உள்நாட்டு பறவைகளுக்கான நோய் தடுப்பு மருந்துகள் பரிந்துரைக்கப்படுகின்றன.  கோழிகள் முட்டை இடும் காலத்தில் கூடுதலாக உள்ள எடை குறையும். இந்தக் கோழிகள் பெரும்பாலும் தெலங்கானா ஆந்திரப்பிரதேசம் ஆகிய மாநிலங்களில் வளர்க்கப்படுகின்றன. 


</doc>
<doc id="322276" url="https://ta.wikipedia.org/wiki?curid=322276" title="தான் இலெசிலி இலிண்டு">
தான் இலெசிலி இலிண்டு

தான் இலெசிலி இலிண்டு அல்லது டாண் லெஸ்லி லிண்டு (Don Leslie Lind) (பிறப்பு: மே, 18, 1930) அமெரிக்காவைச் சேர்ந்த வானியல் விஞ்ஞானி, முனைவர் ஆவார். இவர் ஓர் அமெரிக்க அறிவியலாளரும் முன்னாள் அமெரிக்கக் கடற்படை அலுவலரும் அமெரிக்கக் கடற்படை விமான வலவரும், நாசா விண்வெளி வலவரும் ஆவார். இவர் அமெரிக்காவின் நாசா விண்வெளி மையத்தில் பணியாற்றியவர். இவர் தனது புவி இயற்பியல் ஆராய்ச்சிப் படிப்பை அலெஸ்கா பல்கலைக்கழகத்தில் (University of Alaska) படித்தார். 1964 லிருந்து நாசாவில் விண்வெளி இயற்பியலாளராகப் (Space physics) பணியாற்றினார். இவர் பூமியின் வெளிப்பரப்பிலுள்ள (magnetosphere and interplanetary space) இயற்கைக்கும் குறை சக்தி துகள்களுக்குமான (low-energy particles) ஆராய்ச்சியில் ஈடுபட்டார். 1986 ஆம் ஆண்டு "நாசா"விலிருந்து விலகிய பின்னர் யுட்டா மாநில பல்கலைக்கழகத்தில் ("Utah State University") இயற்பியல் மற்றும் விண்வெளிப் பேராசிரியராகப் பணியாற்றினார்.

இலிண்டு 1930 மே 18 இல் பிறந்தார். இவர் மிட்வேல் தொடக்கப் பள்ளியிலும் ஜோர்டான் உயர்நிலைப் பள்ளியிலும் கல்வி பயின்றார். இவர் 1953 இல் உட்டா பல்கலைக்கழகத்தில் இயற்பியலில் அறிவியல் இளவல் பட்டம் பெற்றார். அமெரிக்கக் கடற்படை அலுவலர் பள்ளியில் இவர் விளையாட்டாக பறத்தல் பயிற்சிக்கு விருப்பம் தெரிவித்துள்ளார். பின் இவ்விருப்பத்தை மாற்றிக்கொள்ள முடியவில்லை. என்றாலும், அப்போது இவர் வானில் பறப்பதில் பெருமகிழ்ச்சியுற்றார். அமெரிக்க கற்படை விமானவலவராக, இலிண்டு அண்டக் கதிர்களின் ஒளிப்படங்களை உயர்கிடக்கை மட்டத்தில் பறந்து தன்னார்வமோடு பெர்க்கேலி, கலிபோர்னியா பல்கலைக்கழகத்துக்காக எடுத்துள்ளார். இது இவர் பெர்க்கேலியில் சேர உதவியது. இங்கு இவர் இலாரன்சு கதிர்வீச்சு ஆய்வகத்தில் பையான் – அணுக்கருவன் சிதறலில் ஆய்வு மேற்கொண்டு 1964 இல் உய்ராற்றல் இயற்பியலில் முனைவர் பட்டம் பெற்றார். இவர் அலாசுகா பல்கலைக்கழகத்தில் புவீயற்பியல் நிறுவனத்தில் முது முனைவர் பாட்ட ஆய்வை 1975 முதல் 1976 வரை மேற்கொண்டு நிறைவு செய்துள்ளார்.



</doc>
<doc id="322300" url="https://ta.wikipedia.org/wiki?curid=322300" title="பாக்கர்வால் நாய்">
பாக்கர்வால் நாய்

பாக்கர்வால் நாய் (Bakharwal Dog) என்பது ஜம்மு காஷ்மீர் மாநிலத்தைச் சேர்ந்த ஒரு பாதுகாவல் நாய் ஆகும். இந்த நாய் பல நூற்றாண்டுகளாக நாடோடி இனமக்களான குச்சார் மக்களால் தங்கள் கால்நடைகளை காக்கும் பணிக்கு வளர்க்கப்பட்டு வருகிறது.   ஒரு அண்மைய ஆய்வு இந்த இன நாயகள் அழிவின் விளிம்பில் உள்ளது என்று கூறுகிறது.

இந்த இன நாய் திபெத்திய மஸ்தீஃப் நாய் மற்றும் செந்நாய் ஆகியவற்றின் கலப்பினால் உருவானதாகும். இதன காதுகள், கழுத்து, முதுகு மற்றும் வால் ஆகியவை மிகுதியான முடிகள் கொண்டவையாக  உள்ளன, மேலும் இவை குளிர்ந்த தட்பவெப்பநிலையை விரும்புகிறன.


</doc>
<doc id="322301" url="https://ta.wikipedia.org/wiki?curid=322301" title="ஸ்பாட்லைட்">
ஸ்பாட்லைட்

"ஸ்பாட்லைட் (ஆங்கிலம்: Spotlight)" 2015 ஆம் ஆண்டில் வெளியான அமெரிக்கத் திரைப்படமாகும். டாம் மெக்கார்தி ஆல் இயக்கப்பட்டு, டாம் மெக்கார்தி மற்றும் ஜாஷ் சிங்கர் ஆல் எழுதப்பட்டதாகும். மார்க் ருஃப்பால்லோ, மைக்கேல் கீடன், இரேசல் ஆடம்ஸ், லீவ் ஷ்ரைபர், சான் ஸ்லாட்டரி, ஸ்டான்லி துச்சி ஆகியோர் இத்திரைப்படத்தில் நடித்துள்ளனர்.

"ஸ்பாட்லைட்" 72 ஆவது வெனிசு திரைப்படத் திருவிழாவில் திரையிடப்பட்டது. டொரன்டோ மற்றும் டெல்லூரைடு திரைப்படத் திருவிழாகளிலும் திரயிடப்பட்டது. நவம்பர் 6, 2015 அன்று ஓபன் ரோட் பிலிம்ஸ் ஆல் வெளியிடப்பட்டது. ஆறு நியமனங்களில் "ஸ்பாட்லைட்" சிறந்த திரைப்படத்திற்கான அகாதமி விருது மற்றும் சிறந்த அசல் திரைக்கதைக்கான அகாதமி விருதுகளை வென்றது.

"ஸ்பாட்லைட்" 120 இற்கும் அதிகமான சிறந்த திரைப்படங்களின் பட்டியல்களில் இடம்பெற்றது.

அகாதமி விருதுகளில் ஆறு நியமனங்களைப் பெற்றது, சிறந்த திரைப்படம், சிறந்த இயக்குனர், சிறந்த துணை நடிகர் , சிறந்த துணை நடிகை , சிறந்த அசல் திரைக்கதை, மற்றும் சிறந்த திரை இயக்கம், இவற்றில் சிறந்த திரைப்படம் மற்றும் சிறந்த அசல் திரைக்கதைக்கான விருதுகளை வென்றது. 1953 ஆம் ஆண்டின் சிறந்த திரைப்படமான "த கிரேட்டஸ்ட் ஷோ ஆன் எர்த்" திரைப்படத்திற்குப் பிறகு ஓரு சிறந்த திரைப்படம் மூன்றிற்கும் குறைவான அகாதமி விருதுகளை வென்றுள்ளது.



</doc>
<doc id="322305" url="https://ta.wikipedia.org/wiki?curid=322305" title="புல்லி குத்தா">
புல்லி குத்தா

புல்லி குத்தா (Bully Kutta)  என்பது பாக்கிஸ்தானின் முன்னாள் பஞ்சாப் பிராந்தியத்தில் உருவான ஒரு நாய் இனம் ஆகும்.

இந்த நாய்களை பாக்கித்தானின் சில பகுதிகளில் தற்போது தடைசெய்யப்பட்ட நாய்ச் சண்டை விளையாட்டுக்குப் பயன்படுத்துகின்றனர். இவை ஆற்றல் வாய்தவையாகவும், போர் திறன்கள், அச்சமற்ற தன்மை மற்றும் செம்மறி மந்தையை காக்கும் ஆற்றல் கொண்டவையாக உள்ளன. இந்த நாய்கள் பாக்கிஸ்தானில் செம்மறி ஆடுகளை காக்கும் பாதுகாவல் நாயாக பயன்படுத்தப்பட்டு வருகிறது. அண்மைக் காலமாக இந்த இன நாய் இந்தியா, சீனா, ரஷ்யா, இங்கிலாந்து, அமெரிக்கா, மத்திய ஆசியா போன்ற நாடுகளுக்கு இறக்குமதி செய்யப்படுகிறது. இது சண்டை நாய் பயன்படுத்தப்படுகிறது.
நியூயார்க் டைம்சின் பிரபலமாக விற்பனையாகும் நூலாசிரியரின் கிரெக் ஐல்ஸ் 2009 இல் எழுதிய புதினமான, தி டெவில்ஸ் பன்ச்பவுல் என்ற நாவலில் இந்த இனம் நாய் சித்தரிக்கப்பட்டது.


</doc>
<doc id="322309" url="https://ta.wikipedia.org/wiki?curid=322309" title="நத்தர்ஷா பள்ளிவாசல், திருச்சி">
நத்தர்ஷா பள்ளிவாசல், திருச்சி

நத்தர்ஷா பள்ளிவாசல், திருச்சி இந்தியாவிலுள்ள தமிழ்நாட்டின் திருச்சி நகரில் சிங்காரதோப்பு பகுதியில் அமைந்துள்ள பள்ளிவாசல் ஆகும். இப்பள்ளிவாசல் வளாகத்தில் நத்தர்ஷா வலி தர்காவும் அமைந்துள்ளது.

சுமார் 1100 வருடங்களுக்கு முன்பு நத்தர்ஷா வலி எனும் இசுலாமிய சூபி மகான் தனது சுல்தான் பதவியை தனது சகோதரருக்கு கொடுத்து விட்டு தமிழ்நாட்டில் திருச்சிக்கு வந்து மக்களுக்கு போதனைகள் செய்தார். அவரது போதனை மூலம் பலர் இசுலாம் மதத்தை ஏற்றனர்.அவர் இறந்த பின் அவரை திருச்சியிலே அடக்கம் செய்தனர்.அவரது அடக்கத்தலம் அருகிலேயே பள்ளிவாசல் கட்டப்பட்டது.அப்பள்ளிவாசல் நத்தர்ஷா வலி பள்ளிவாசல் என அழைக்கப்படுகிறது.

ஒவ்வொரு ஆண்டும் சந்தனக்கூடு விழா அன்று அலங்காரம் செய்யப்பட்ட சந்தனக்கூடு இரவு 10 மணிக்கு மேல் காந்தி மார்க்கெட் ஆர்ச்சில் இருந்து துவங்கி பெரியகடைவீதி, சிங்காரதோப்பு வழியாக வலம் வந்து அதிகாலை பள்ளிவாசலை அடையும்.ஆயிரம் வருடம் பழமை வாய்ந்த நத்தர்ஷா பள்ளிவாசல் தர்காவுக்கு தமிழகம் மட்டுமின்றி, நாடுமுழுவதிலும் இருந்து ஏராளமானோர் வருகை தந்து தரிசனம் செய்து வருகின்றனர்.


</doc>
<doc id="322312" url="https://ta.wikipedia.org/wiki?curid=322312" title="பரம்பிக்குளம் வனவிலங்கு சரணாலயம்">
பரம்பிக்குளம் வனவிலங்கு சரணாலயம்

பரம்பிக்குளம் வனவிலங்கு சரணாலயம் ("Parambikulam Wildlife Sanctuary") இது தென் இந்தியாவின் கேரளம் மாநிலத்தில் சிற்றூர் தாலுகாவிற்கு உட்பட்ட 391 சதுர கிலோ மீற்றர்களுடன் பாதுகாக்கப்பட்டு வரும் ஒரு இடம் ஆகும். 1973 ஆம் ஆண்டு 285 சதுர கிலோ மீற்றர்களுடன் இப்பகுதி துவங்கப்பட்டது. இது ஆனை மலைக்கும் நெல்லியம்பதி மலைக்கும் (Nelliampathi) இடையில் ஆய பாதை (Toll road) அமைந்துள்ள இடத்தில் உள்ளது. இதன் அருகில் 2010 பிப்ரவரி 19 அன்று பரம்பிக்குளம் புலிகள் சரணாலயம் உருவாகப்பட்டது. இதன் இடைப்பட்ட பகுதியில்தான் பரம்பிக்குளம் புலிகள் சரணாலயம் 643.66 km.அமைந்துள்ளது. யுனெஸ்கோ அறிவித்துள்ள உலகப் பாரம்பரியக் களமாக அறிவித்துள்ளவையில் மேற்குத் தொடர்ச்சி மலைத்தொடர் மற்றும் ஆனைமலை திரளும் (Annamalai Sub-Cluster) சேரும். இப்பகுதியில் நான்கு வகையான மலைவாழ் மக்கள் முதுவர், மலை மலசர் (malai malasar), மலைசர் (Malasar) மற்றும் காடர் போன்றோர் பல தொகுப்புகளாக வாழ்கிறார்கள். இங்கு வன மேலாண்மை திட்டம் செயல்படுத்தப்பட்டு வருகிறது. இங்கு வசிக்கும் மலைவாழ் மக்களைக்கொண்டே மலைஏற்றத்திற்கு வழிகாட்டிகளாகவும், யானை சவாரிக்கு உதவுபவர்களாகவும் பயிர்ச்சி கொடுக்கப்பட்டு வேலையும் கொடுக்கப்பட்டுவருகிறது. இங்கு வாழும் புலிகளைப் பாதுகாக்க பல்வேறு தனியார் நிறுவனங்கள் உதவி செய்கின்றன.

இந்திய நாட்டின் தமிழ்நாடு மாநிலத்தில் கோயம்புத்தூர் மாவட்டத்தில் அமைந்துள்ள இந்திரா காந்தி தேசியப்பூங்காவிற்கு அருகில் நிலநேர்க்கோட்டின் கணக்குப்படி:76° 35’- 76° 50’ கி, மற்றும் நிலநேர்க்கோடின் கணக்குப்படி :10° 20’– 10° 26’ வ முதல் பாலக்காடு நகரம் வரை அமைந்துள்ளது. இது வடக்கே பாலக்காடு மாவட்டத்தின் நெம்மரா காடுகள் (Nemmara Forest) முதல் தெற்கே வழாசல் காடுகள் (Vazhachal Forest) வரையிலும் மேற்கே திருச்சூர் மாவட்டத்தின் சாலக்குடி வரையிலும் வரவியுள்ளது. இங்கு காணப்படும் நிலப்பகுதியில் பச்சைநிறக் கனிப்பொருள் வகை (hornblende), கறுப்பு அப்ரகம் (biotite), மற்றும் சார்னோக்கைட்டு (charnockite) போன்ற படிமங்கள் கிடைக்கின்றன.contact :8220000820

நெல்லியம்பதி மலையிலிருந்து ஆனைமலை வரை 600 மீற்றர்கள் உயரத்துடன் இதன் வடக்கு எல்லையான தோத்தப்பாறை வரை அமைந்துள்ளது. இப்பகுதியிலேயே பெரிய மலையாகச் சபரிமலை (1438 மீற்றர்கள்) தெற்கு எல்லையாகவும், இதன் வடக்கு எல்லையாக பன்டாரவரை (1290 மீற்ரர்கள்) என்ற பகுதியும் அமைந்துள்ளது. மேலும் குச்சிமுடி, வெங்கோலிமலை, புலியரைபாதம் போன்ற மலைப்பகுதியியும் அமைந்துள்ளது. 

இங்கு காணப்படும் விலங்குகளின் சரணாலயத்தில் 20.66 கிலோ மீற்றர்கள் இடத்தில் பரபிகுளம், தோனகடவு, மற்றும் பெருவாரிபள்ளம் போன்ற மூன்றும் சேர்ந்து மனிதனால் உருவாகப்பட்டதாகும். இதன் நுழைவு வாயிலில் தான் துவையர் நீர்வீழ்ச்சி (Thuvaiar water falls)
அமைந்துள்ளது. இப்பகுதிக்கு உடபட்ட இடத்தில் 7 பெரிய பள்ளத்தாக்குகளும், 3 ஆறுகளும், தேக்கடி, பரம்பிக்குளம் அணை (Parambikulam Dam) மற்றும் சோலையாறு அணையும் அமைந்துள்ளது. இங்கு காரபாரா ஆறு (Karappara river), மற்றும் குரியர்குட்டி ஆறு (Kuriarkutty river) போன்றவை வடிகால் பகுதியாக உள்ளது.

இங்கு இருக்கும் மலைப்பகுதியின் உயரம் 300 மீ முதல் 1438 மீ வரை உள்ளது. இது கொச்சி மாநிலத்தின் பகுதியான இங்கு டிராம் தயாரிப்புக்கும், கப்பல் கட்டுவதற்கும் மரம் வெட்ட உதவிய பகுதியாகும். இதன் அறுகில் அமைந்துள்ள கொச்சி கப்பல் துறைமுகத்தின் (Harbor) உதவியுடம் உலகின் பல பகுதிகளுக்கும் மரங்கள் வெட்டப்பட்டு ஏற்றுமதி செய்யப்பட்டு வந்திருக்கிறார்கள்.

புலிகளின் பாதுகாப்புப் பகுதிக்கு இடைப்பட்ட இப்பகுதி சூழலியல் சுற்றுலா (Ecotourism) துறைக்கான சிறந்த இடமாக விளங்குகிறது. இயற்கை சார்ந்த படிப்புக்காக (nature education) வாய்ப்புகள் ஏறாலமான சுற்றுலா பயணிகளை ஈர்க்கும் இடமாக இவை விளங்குகிறது. இங்கு பல நாட்டிலிருந்து மலைஏற்ற (Backpacking (wilderness)) வீரர்கள் வந்து அவர்களுக்கு கிடைத்த புதிய புதிய பல்வேறு அனுபவங்களைப் பகிர்ந்து செல்கிறார்கள். இங்கு மூங்கிலால் செய்த படகில் சவாரி செய்து புதிய அனுபவத்தைப்பெறலாம். இப்பகுதியில் இருக்கும் படகுதுறையிலிருந்து கிடைக்கும் தண்ணீர் குடிப்பதற்கு பயன்படுவதால் இன்கு மோட்டார் படகு விடப்படுவது தடைசெய்யப்பட்டுள்ளது. இங்கு வாழும் உள்ளூர் வாசிகள் மட்டும் மீன்பிடிப்பதற்கு நாட்டு படகுகளைப் பயன்படுத்துகின்றனர். ஆனால் சுற்றுலாப் பயணிகள் இங்கு அனுமதிக்கப்படுவதில்லை. இங்கு தேக்கு மரங்கள் ஆசியாவிலேயே அதிக அளவு காணப்படுகிறது. இங்கு அமைந்துள்ள தீவுப்பகுதியில் பெரிய மரங்களின்மேல் வீடுகள் கட்டி வாடகைக்கு விடப்படுகிறது. இதற்காக முன்கூட்டியே பதிவு செய்து கொள்ள வேண்டும். இதற்கான விவரங்கள் இவர்களின் அலுவலக இணைய தளத்தில் பார்த்துக்கொள்ளலாம். இதைத்தவிர்த்து வேறு தனி ஆட்களிடம் பதிவு செய்து ஏமாறவேண்டாம் என்று அறிவுருத்தப்படுகிறார்கள். இங்கு வருபவர்கள் சுற்றிப்பர்க்க ஏதுவாக சபாரி வாகனங்களைக் காடுகள் துறை வழங்குகிறது. தனியாரின் இரண்டு சக்கரவாகனம் தவிர்த்து நான்கு சக்கர வாகனம் அனுமதிக்கப்படுகிறது. 

தமிழ் நாட்டின் பொள்ளாச்சி நகரிலிருந்து இப்பகுதிக்கு கேரளா போக்குவரத்துக்கழகம் வாகனங்களை இயக்குகிறது. பொள்ளாச்சிக்கும் பரப்பிகுளத்திற்கும் இடைப்பட்ட தூரம் 65 கிலோ மீற்றர்கள் மட்டுமே. இதன் அருகில் இருக்கும் தொடருந்து நிலையம் பொள்ளாச்சி, மற்றும் 40 கிலோ மீற்றர்களுக்குள் வானூர்தி நிலையம் கோயம்புத்தூர் அமைந்துள்ளது.

பரப்பிக்குளப் பகுதியான இப்பகுதி உயிரியற் பல்வகைமை மையமாக விளங்குவதால் பாலூட்டிகள் சோலைமந்திகள், நீலகிரி வரையாடுகள், இந்திய யானைகள், வங்காளப் புலிகள், இந்தியச் சிறுத்தைகள், காட்டுப்பன்றிகள், கடமான்கள், குல்லாய் குரங்குகள் , நீலகிரி மந்திகள், தேன் கரடிகள், நீலகிரி மார்ட்டின்கள், திருவாங்கூர் பறக்கும் அணில்கள் மற்றும் கடமா என 39 வகையும், நீர்நில வாழ்வன 16 வகைகளும், சிறுத்த பெருநாரை, சாம்பல் தலை மீன்பிடிக் கழுகு, பொன்முதுகு மரங்கொத்தி, பாம்புத் தாரா, சின்ன நீர்க்காகம்,மலை இருவாட்சி, செம்மீசைச் சின்னான், கரும்பருந்து, சிறிய மீன் கழுகு, அதீனா மீன் கழுகு, கிழக்கத்திய விரிகுடா ஆந்தை, கறுவாக் காடை, கருப்பு மரங்கொத்தி, மற்றும் கருப்புத்தலை மீன்கொத்தி என 268 வகை பறவைகள் காணப்படுகின்றன.
மேலும் ஊர்வன, கருநாகம், கேரளா வாலாட்டி பாம்புகள், திருவாங்கூர் குக்குரி பாம்பு, திருவாங்கூர் ஓநாய் பாம்பு, கொச்சி பிரம்பு ஆமை, கல் ஆமை, இந்திய கரட்டைப் பல்லி, மேற்குத் தொடர்சி மலைப் பறக்கும் பல்லியோந்திகள் என 61 வகைகளும், மீன்கள் 47 வகைகளும், பூச்சிகள் 1049 வகைகளும், மற்றும் பட்டாம்பூச்சிகள் 124 வகைகளும் காணப்படுகின்றன. ஏற்கனவே இப்பகுதி பாரம்பரிய காட்டெருமை வாழும் பகுதியாக பரிந்துரைக்கப்பட்டுள்ளது.

மேலும் அகணிய உயிரியான தவளை போன்ற நீர்நில வாழ்வன 23 வகைகள் காணப்படுகின்றன.

இங்கு பல வகையான மரங்கள் காணப்படுகிறது. இவற்றுள் இங்கு காணப்படும் கண்ணிமரா தேக்கு மரம் (Kannimara Teak) 450 ஆண்டுகள் வயதுடையது ஆகும். இப்பகுதியின் சுற்றுச்சூழலுக்காக சூழல் விருதான மகாரிச்கா புரஸ்கார் விருதை இந்திய அரசு வழங்கியுள்ளது.

காட்டுத் தீ- 2007 ஆம் ஆண்டு இங்கும் இதனைச் சுற்றியுள்ள 100 ஏக்கரில் தீ பற்றிக்கொண்டது. இதனால் பல விலங்குகள் தீக்கு இரையாகின. இதற்கு காரணமாக இங்கு முன்கூட்டியே பெய்யவேண்டிய மழை பெய்யாததே என்று கூறப்படுகிறது. 2007 ஆம் ஆண்டு சனவரி, பிப்ரவர், மார்ச், மற்றும் ஏப்ரல் மாதங்களில் மழை பெய்யவேண்டும். ஆனால் சனவரி மாதம் மட்டும் 4 மிமி, மழை மட்டுமே பெய்தது. அதற்குப் பின்னர் மழை எதுவும் பெய்யவில்லை. இந்த காலகட்டத்தில் இப்பகுதி முன் எப்போதும் இல்லாத வறட்சியை இந்த கோடைகாலம் எதிர் கொண்டது. அப்போது குறைந்த பட்சம் 26C இருக்கவேண்டிய வெயில் ஏப்ரல் மாதமே 34C ஆக இருந்தது. 

சுற்றுலா பயணிகளின் வருகையால் அதிகரிக்கும் கழிவுகள் - இங்கு வரும் சுற்றுலா பயணிகள் அதிக அளவாக பிளாஸ்டிக் கழிவுகளையும், அலுமினியக் கழிவுகளையும் விட்டுச் செல்லுவதால் காடுகள் சீர் கேடு அடைகிறது. 

சுற்றுலாத் தள விரிவாக்கத் தேவை அதிகரிப்பு - இங்கு வரும் சுற்றுலா பயணிகளுக்காக புலிகள் சரணாலயப்பகுதிகளில் புதிய கட்டிடங்கள் கட்டுவது, சாலை அமைப்பது போன்ற செயல்களால் சுற்றுச்சூழல் மாசு அடைகிறது. 


</doc>
<doc id="322313" url="https://ta.wikipedia.org/wiki?curid=322313" title="பிரெட் இலாரன்சு விப்பிள்">
பிரெட் இலாரன்சு விப்பிள்

விப்பிள் 1006 நவம்பர் 5 இல் அயோவாவில் உள்ள இரெட் ஓக்கில் ஓர் உழவரின் மகனாகப் பிறந்தார். இளம்பருவத்தின் தொடக்கத்திலேயே இளம்பிள்ளை முடக்குவாதம் தாக்கியதால், தன் வளைதடிப்பந்து வீரராகும் வாழ்க்கையைத் துறக்க நேர்ந்துவிட்டது. இவர் தென்கலிபோர்னியாவில் உள்ல ஆச்சிடெண்ட் கல்லூரியில் கல்வி பயின்றார். பின் இலாசு ஏஞ்சலீசுவில் உள்லகலிபோர்னியா பல்கலைக்கழகத்தில் கனிதவியலில் 1927 இல்முதன்மைப் பட்டம் பெற்றார். இவர் 1978 இல் கணிதத்தில் இருந்து வானியலுக்கு மாறிய தன் வாழ்க்கையைப் பற்றி இவ்வாறு நினைவுகூர்கிறார் "கணிதம் இயற்பியல், ஊடாக என்னைக் கவர்ந்திழுத்து இறுதியாக வானியலில் குவியவைத்த்து. இங்கே தான் காலமும் வெளியும் கணிதமும் இயற்பியலும் பொதுச் சந்திப்பில் என்னை மயக்கின."

வானியலில் வகுப்பெடுத்தபடி, இவர் பெர்க்கேலி கலிபோர்னியா பல்களைக்கழகத்தில் தன் முனைவர் பட்டத்தை 1931 இல் பெற்றார். பட்டம் படிக்கும் போதே இவர் புதிதாக்க் கண்டுபிடிக்கப்பட்ட குட்டைக்கோளான புலூட்டோவின் வட்டணையின் வடிவத்தைப் படமாக வரைய உதவியுள்ளார். இவர் 1931 இல் ஆர்வார்டு கல்லூரி வான்காணகத்தில் சேர்ந்தார். வால்வெள்ளிகளின் இயக்கத்தடங்களைப் பற்றி ஆய்வு செய்தார். அவை, உடுக்கணவெளியில் அல்லாமல், சூரியக் குடும்பத்துக்கு உள்ளேயே தோன்றுவதை உறுதிப்படுத்தினார். 1933 இல், he discovered the periodic comet 36P/விப்பிள் எனும் குறிப்பிட்ட அலைவுநேரம் உள்ள வால்வெள்ளியையும் குறுங்கோள் 1252 செலெழ்சியாவையும் கண்டுபிடித்தார். மற்ற ஐவரோடு இணைந்து இவர் ஐந்து அலைவில்லா வால்வெள்ளிகளையும் கண்டுபிடித்தார். இவற்றில் முதலாவது C/1932 P1 பெல்டியர்-விப்பிள் ஆகும். இதை தனியாக இலெசுலி பெல்டியர்எனும் பயில்நிலை வானியலாளரும் கண்டுபிடித்தார்.

"Target...Earth?" எனும் அறிவியல் ஆவணப்படத்தில் விப்பிள் ஒருமுறை தோன்றுகிறார் (1980).

விப்பிள் 2004 இல் தன் 97 ஆம் அகவையில் இறந்தார்.

விருதுகள்


இவரது பெயர் இடப்பட்டவை




</doc>
<doc id="322316" url="https://ta.wikipedia.org/wiki?curid=322316" title="ஜாமி பள்ளிவாசல், டொரான்டோ">
ஜாமி பள்ளிவாசல், டொரான்டோ

ஜாமி பள்ளிவாசல், டொரான்டோ (Jami Mosque,Toronto) என்பது கனடாவின் ஒன்ராறியோ மாநில டொரான்டோ நகரில் ஹை பார்க் பகுதிக்கு கிழக்கில் உள்ளது. இது கனடாவின் பழமையான இசுலாமிய கலாச்சார மையம் ஆகும்.
1910 இல் இங்கு ஆங்கிலோ-சாக்சன் பிராட்டஸ்டன்ட் சமூகம் வழிபாடு செய்வதற்கு சர்ச் கட்டுமானம் ஆரம்பிக்கப்பட்டது.முதல் உலக போர் பல ஆண்டுகளாக தொடர்ந்த காரணமாக கட்டுமானப் பணி தாமதமானதால் 1928 வரை சர்ச் கட்டிடம் நிறைவு பெறவில்லை. அதே வேளையில் அல்பேனியாவில் இருந்து பல முஸ்லிம்கள் கனடாவில் குடியேறினர். 
1969 இல் பால்கன் இசுலாமிய சமுதாய மக்கள் கட்டிடத்தை விலைக்கு வாங்கி வணக்கத்திற்குரிய பள்ளிவாசல் கட்டிடமாக மாற்றினர். 2009 இல் தற்போதைய பள்ளிவாசல் கட்டப்பட்டது. இது அந்நகரில் இசுலாமிய மக்களின் முதல் வணக்கத்தலம் ஆகும். 
இந்த பள்ளிவாசல் தப்லீக் ஜமாஅத்தை பின்பற்றுபவர்கள் அதிகம் கூடும் இடமாக இருந்தது. 1981 இல் அந்நகர குஜராத் முஸ்லிம்கள் தப்லீக் ஜமாஅத் செயல்பாட்டிற்கு டொரான்டோ நகரின் கிழக்கு பகுதியில் தனியாக கட்டிடம் வாங்கி பயன்படுத்தினர்.பின் அதை புனரமைப்பு செய்து மதினா பள்ளிவாசல் (டொரான்டோ) எனும் பெயரில் பள்ளிவாசல் கட்டினர். இதனால் ஜாமி பள்ளிவாசல் முஸ்லிம் மாணவ கூட்டமைப்பின் தலைமையகமாகக் மாற்றப்பட்டது.


</doc>
<doc id="322317" url="https://ta.wikipedia.org/wiki?curid=322317" title="சிப்பிப்பாறை">
சிப்பிப்பாறை

சிப்பிப்பாறை (Chippiparai) தென் இந்தியாவைச் சேர்ந்த ஒரு நாய் இனமாகும்.  தற்காலத்தில் இது பெரியாறு ஏரியைச் சுற்றிய பகுதியில் காணப்படுகிறது. இது முதன்மையாக காட்டுப்பன்றி, மான், முயல் ஆகியவற்றை வேட்டையாட பயன்படுத்தப்படுகிறது. இது வீட்டுக் காவலுக்கும் பயன்படுத்தப்படுகிறது. தமிழ்நாட்டின் மதுரை மாவட்டத்துக்கு அருகே உள்ள சிப்பிப்பாறையில் அரச குடும்பத்தினரால் இனப்பெருக்கம் செய்யப்பட்டன. இந்த நாயினங்கள் திருநெல்வேலி மற்றும் மதுரையை ஆண்ட ஆட்சியாளர்களால் மதிப்புமிக்க மற்றும் கண்ணியமிக்க ஒரு சின்னமாக வளர்க்கப்பட்டு வந்தது.

இவை வழக்கமாக இளமஞ்சள் நிறத்தில், செம்மண்ணிறத்தவையாகவும், மிக லேசான வெள்ளி, சாம்பல் நிறக் கோடுகளுடன் மற்றும் நீண்ட வளைவான வாலுடன் இருக்கும். மற்ற நிறங்களாக சாம்பல் மற்றும் இளமஞ்சளில் சில  வேறுபாடுகள், கூட இருக்கலாம். இது ஒரு நடுத்தர அளவு நாய், இவை  25 அங்குலம் அல்லது 63.5 செ.மீ தோள் உயரம் கொண்டவை., அண்மைய கணக்கீட்டின்படி ஆண் நாய்கள் தோராயமாக 63.0 செமீ, பெண் நாய்கள் 56.0 செமீ தோள் உயரம் உடையவையாக உள்ளன. இதன் உடல் முடிகள் குட்டையானவையாக பளபளப்பானவையாக உள்ளது இதனால் இவை வெப்பத்தைத் தாங்க உதவியாக உள்ளன. இதன் முடியின் நீளம் குறைவாக உள்ளதால் இவை தெள்ளுப் பூச்சிகளை எளிதாக புரண்டு படுத்து உதிர்க்கின்றன. இதன் ஒட்டுமொத்த தோற்றம் ஸ்லோகி, அல்லது ராம்பூர் வேட்டை நாய்களை மிகவும் ஒத்ததாக இருக்கிறது.

இரா.சிவசித்து தி இந்து 2017 அக்டோபர் 28


</doc>
<doc id="322320" url="https://ta.wikipedia.org/wiki?curid=322320" title="தோலகா மாவட்டம்">
தோலகா மாவட்டம்

தோலகா மாவட்டம் அல்லது தோல்கா மாவட்டம் (Dolakha), (), நேபாளத்தின் எழுபத்தி ஐந்து மாவட்டங்களில் ஒன்றாகும். இம்மாவட்டம் நேபாளத்தின் மத்தியப் பிராந்தியத்தில் மாநில எண் 3-இல் பதின்மூன்று அமைந்த மாவட்டங்களில் ஒன்றாகும்.

இம்மாவட்டத்தின் நிர்வாகத் தலைமையிடம் "சரீகோட்" நகரம் ஆகும். 
இம்மாவட்டம் 2,191 சதுர கிலோ மீட்டர் பரப்பளவு கொண்ட இம்மாவட்டம், கடல் மட்டத்திலிருந்து 300 மீட்டர் முதல் 5,000 மீட்டர் உயரத்திற்கும் மேல் இமயமலையில் பரவியுள்ளது. இம்மாவட்ட மக்கள் தொகை, 2011-ஆம் ஆண்டு மக்கள் தொகை கணகெடுப்பின் படி 1,86,557 ஆக உள்ளது. இம்மாவட்டத்தின் வடக்கு எல்லையில் திபெத் அமைந்துள்ளது. நேபாள மொழி அதிக மக்களால் பேசப்படுகிறது.

இம்மாவட்டத்தின் தோலகா பஜாரில் அமைந்த பீமேஷ்வரர் கோயில் நேபாளி மக்களிடையே புகழ் பெற்றதாகும். இக்கோயில் உற்சவர் காலையில் பீமேஷ்வரராகவும், நண்பகலில் மகாதேவராகவும், மாலையில் திருமாலாகவும் பக்தர்களுக்கு காட்சியளிப்பார்.

தோலகா மாவட்டம் 54 கிராம வளர்ச்சி மன்றங்களையும், இரண்டு நகராட்சிகளையும் கொண்டுள்ளது. 


= வெளி இணைப்புகள்==


</doc>
<doc id="322328" url="https://ta.wikipedia.org/wiki?curid=322328" title="டோல்பா மாவட்டம்">
டோல்பா மாவட்டம்

முகு மாவட்டம் (Mugu District) (), தெற்காசியாவில் நேபாள நாட்டின், மத்தியமேற்கு வளர்ச்சி பிராந்தியத்தில், நேபாள மாநில எண் 6|மாநில எண் 6–இல்]] அமைந்த எழுபத்தி ஐந்து நேபாள மாவட்டங்களில் ஒன்றாகும்.
முகு மாவட்டத்தின் நிர்வாகத் தலைமையிடம் கம்கடி நகரம் ஆகும். 

கர்ணாலி மண்டலத்தில் அமைந்த முகு மாவட்டத்தின் பரப்பளவு 3,535 சதுர கிலோ மீட்டராகும். 2011-ஆம் ஆண்டு மக்கள் தொகை கணக்கெடுப்பின் படி, முகு மாவட்ட மக்கள் தொகை 55,286 ஆகும். 

முகு மாவட்டத்தின் புவியியல் மிகவும் கடினமானது. நேபாளத்தின் மிகப் பெரிய ஏரியான மகேந்திர ஏரி எனப்படும் ராரா ஏரி முகு மாவட்டத்தில் உள்ளது. நேபாளத்தின் பெரிய மாவட்டங்களில் முகு மாவட்டமும் ஒன்றாகும்.

இம்மாவட்டம் கடல் மட்டத்திலிருந்து 1,000 மீட்டர் முதல் 6,400 மீட்டர் உயரம் வரை இமயமலையில் பரவியுள்ளது. எனவே இம்மாவட்டத்தின் தட்ப வெப்பம் மிதவெப்ப வளையம், மிதமான காலநிலை, மான்ட்டேன் #ஆல்ப்ஸ் மலை காலநிலை, துருவப் பகுதி காலநிலை, வெண்பனி படர்ந்த பகுதிகள் என ஐந்து காலநிலைகளில் காணப்படுகிறது. 

நேபாளத் தலைநகரான காட்மாண்டு நகரத்திலிருந்து தொலைதூரத்தில், போக்குவரத்து வசதியின்றி உள்ள முகு மாவட்டம் இயற்கை ஆதாரங்களால் நிரம்பி வழிகிறது. நேபாளத்தின் மிகப்பெரிய மகேந்திரா ஏரி எனப்படும் 10.8 சதுர கிலோ மீட்டர் பரப்புள்ள ராரா ஏரியைக் காண சுற்றுலாப் பயணிகளை அதிகமாக ஈர்க்கிறது. மேலும் ராரா தேசியப் பூங்கா இந்த ஏரியை காக்கிறது.

முகு மாவட்டத்தின் உள்ளாட்சி நிர்வாகத்திற்காக இருபத்தி ஆறு கிராம வளர்ச்சி மன்றங்கள் செயல்படுகிறது.


 Rara Lake Trek


</doc>
<doc id="322329" url="https://ta.wikipedia.org/wiki?curid=322329" title="வோல்-சீக்ளர் புரோமினேற்றம்">
வோல்-சீக்ளர் புரோமினேற்றம்

வோல்-சீக்ளர் புரோமினேற்றம் "( Wohl–Ziegler Bromination)" என்பது என்-புரோமோயிமைடையும், ஒரு தனியுறுப்பு தொடக்கியையும் உபயோகித்து அல்லைலிக் அல்லது பென்சைலிக் புரோமினேற்றம் செய்யும் ஒரு கரிம வேதியியல் வேதி வினையாகும் . 

கார்பன் டெட்ரா குளோரைடு கரைப்பானில் உள்ள என்-புரோமோசக்சினிமைடைப் பயன்படுத்தினால் உற்பத்தியாகும் பொருள் அதிக அளவில் பெறப்படுகிறது. இதற்கான பல மதிப்புரைகள் வெளியிடப்பட்டன . 
விகிதவியல் அளவிலான என்-புரோமோசக்சினிமைடு கரைசலுடன் கலந்துள்ள கார்பன் டெட்ரா குளோரைடு கரைசல் வினைவேதிமத்தில், சிறிதளவு தொடக்கி சேர்க்கப்படுகிறது. பின்னர் வினைப் பொருள் கலவையானது நன்றாக கலக்கப்பட்டு கொதிநிலை அளவுக்கு சூடாக்கப்படுகிறது. கலவையின் தீவிரமான கொதித்தல் தோற்றம் வினையின் தொடக்க நிலையை சுட்டிக்காட்டுவதாகக் கொள்ளலாம். சில சமயங்களில் வெப்பத்திற்கு ஆதாரமான மூலத்தை நீக்கவேண்டிய நிலையும் ஏற்படலாம். கரைப்பானைவிட அடர்த்தி மிகுந்த என்-புரோமோசக்சினிமைடு முழுவதும் சக்சினிமைடாக (வினை கலவையின் மேலே மிதக்கும்) மாற்றப்பட்டவுடன் வினை முடிவடைந்ததாகக் கருதப்படும்.


</doc>
<doc id="322334" url="https://ta.wikipedia.org/wiki?curid=322334" title="பிரம்ம லோகம்">
பிரம்ம லோகம்

இந்து சமய சாத்திரங்களான புராணங்களில் குறிப்பாக பிரம்ம புராணத்தில், மும்மூர்த்திகளில் ஒருவரும், படைப்புக் கடவுளுமான, நான்கு முகங்கள் கொண்ட பிரம்மாவின் இருப்பிடமாக பிரம்ம லோகம் எனும் சத்திய லோகம் குறிப்பிடுகிறது.
அதர்வண வேதத்தில் மேல் ஏழு லோகங்களில் ஒன்றாக பிரம்ம லோகம் குறித்த குறிப்புகள் உள்ளது.
உபநிடதங்களில் பிரம்ம லோகம் பற்றிய குறிப்புகள் பல்வேறு இடங்களில் உள்ளது.
அனைத்து புராணங்களிலும் படைப்புக் கடவுளான நான்முகன் எனும் பிரம்மா தனது துனைவியான சரசுவதியுடன் குடிகொண்டிருக்கும் பிரம்ம லோகம் எனும் சத்திய லோகத்தைப் பற்றிய குறிப்புகள் உள்ளது.

பௌத்த சாத்திரங்கள் வானுலகில் பிரம்ம லோகம் இருபத்தி ஒன்று சொர்க்கங்கள் கொண்டிருப்பதாக கூறுகிறது.





</doc>
<doc id="322342" url="https://ta.wikipedia.org/wiki?curid=322342" title="ராஷ்டிரிய ஜனதா கட்சி">
ராஷ்டிரிய ஜனதா கட்சி

ராஷ்டிரிய ஜனதா கட்சி (Rashtriya Janata Party) இந்தியாவின் குஜராத் மாநிலத்தில் பாரதிய ஜனதா கட்சியிலிருந்து விலகிய சங்கர்சிங் வகேலா என்பவரால் 1995-ஆம் ஆண்டில் துவக்கப்பட்டது. பின்னர் இக்கட்சி இந்திய தேசிய காங்கிரசு கட்சியுடன் இணைக்கப்பட்டது.

 

</doc>
<doc id="322346" url="https://ta.wikipedia.org/wiki?curid=322346" title="காடி குத்தா">
காடி குத்தா

காடி குத்தா (Gaddi Kutta) என்பது வட இந்தியாவில் காணப்படும் ஒரு மஸ்தீப் வகை மலை நாய் ஆகும். இவை குறிப்பாக மேற்கு இமயமலைப் பகுதிகளில் (இமாச்சலப் பிரதேசம், உத்தராகண்டம், காஷ்மீர்) போன்ற இடங்களில் காணப்படுகிறது. இவை இந்திய பாந்தர் ஹவுண்ட், மஹிடண்ட் மஸ்தீஃப், என்ற பெயரிலும் அழைக்கப்படுகின்றன. இவை துவக்கத்தில் வேட்டை நாய் நோக்கங்களுக்காக வளர்க்கப்பட்டாலும், பல திறமை கொண்ட இந்த நாயினத்தை இடையர் தங்கள் ஆடுகளைப் பாதுகாக்க வளர்த்தனர். பெரும்பாலும் கேடிஸ் (பெரும்பாலும் பழங்குடிகள் ) ஆடுகளைத் தாக்கும் பனிச்சிறுத்தைகளைத் தாக்கி விரட்டுவதற்காகவும், புத்திசாலித்தனமாகத் தாங்கள் சொல்லியபடி ஆடுகளையும் செம்மறிகளையும் தங்கள் பட்டிகளுக்குக் கொண்டுவந்து சேர்க்கவும் இவற்றை பயன்படுத்துகின்றனர்.


</doc>
<doc id="322349" url="https://ta.wikipedia.org/wiki?curid=322349" title="ஜனதா மோர்ச்சா">
ஜனதா மோர்ச்சா

ஜனதா மோர்ச்சா (Janata Morcha) (மக்கள் முன்னணி) 1974-இல் இந்தியப் பிரதமர் இந்திரா காந்தியையும், அவர் தலைமையிலான இந்திய தேசிய காங்கிரசு கட்சியையும் எதிர் கொள்வதற்காக ஜெயப்பிரகாஷ் நாராயணன் தலைமையில் உருவான பல அரசியல் கட்சிகளின் கூட்டணியாகும்.
1976-இல் இந்திரா காந்தி அறிவித்த நெருக்கடி நிலைக்கு எதிராக போராடிய ஜனதா மோர்ச்சா, கட்சிக்கு ஜனதா கட்சி என்று பெயரிட்டது. 1977 இந்தியப் பொதுத் தேர்தலில் பெருவாரியான நாடாளுமன்ற மக்களவைத் தொகுதிகளில் காங்கிரசு கட்சியை எதிர்த்து ஜனதா கட்சி போட்டியிட்டு, இந்திரா காந்தியின் காங்கிரஸ் கட்சியை வென்று, இந்திய நாடாளுமன்ற மக்களவையில் ஆளும் கட்சியாக விளங்கியது. இந்திய வரலாற்றில் முதன்முறையாக காங்கிரசு கட்சி அல்லாத அரசியல் கட்சியான ஜனதா கட்சி ஆளும் கட்சியாக மாறியது. ஜனதா கட்சியின் மொரார்ஜி தேசாய் இந்தியப் பிரதமராகத் தேர்ந்தெடுக்கப்பட்டார்.
1971-ஆம் ஆண்டில் நடந்த நாடாளுமன்ற மக்களவைத் தேர்தலில், நிறுவன காங்கிரசு, சம்யுக்த சோசலிச கட்சி, சுதந்திரா கட்சி மற்றும் பாரதிய ஜனசங்கம் ஆகிய கட்சிகள் கூட்டணி அமைத்து இந்திரா காந்தியின் தலைமையிலான இந்திய தேசிய காங்கிரஸ் கட்சியை எதிர்த்துப் போட்டியிட்டன. ஆனால் தேர்தலில் எதிர்பார்த்த வெற்றி அக்கூட்டணிக்குக் கிடைக்கவில்லை. இந்திரா காங்கிரசு கட்சி மிகப்பெரிய வெற்றி பெற்றது. இந்திரா காந்தி பிரதமராக இருந்த போது நடைபெற்ற 1971 இந்திய - பாகிஸ்தான் போரில், இந்தியா பெற்ற வெற்றியே, இந்திரா காங்கிரஸ் கட்சி, தேர்தலில் போரின் வெற்றியை அறுவடை செய்ய காரமாணயிற்று.

தேசிய அளவில் இந்திரா காந்தியையும், அவர்தம் தலைமையிலான காங்கிரஸ் கட்சியை வீழ்த்துவதற்காக ஜெயப்பிரகாஷ் நாராயணன் மற்றும் மொரார்ஜி தேசாய் ஆகியோர்களின் கடும் முயற்சியால் உருவாகிய ஜனதா மோர்ச்சா கட்சியில் நிறுவன காங்கிரசு, பாரதிய ஜனசங்கம், சம்யுக்த சோசலிச கட்சி மற்றும் பாரதிய லோக் தளம் கட்சிகளை ஒன்றிணைத்து ஜனதா மோர்ச்சா கட்சி உருவானாது.

சூன் 1975-இல் நடைபெற்ற குஜராத் மாநில சட்டமன்றத் தேர்தலில் ஜனதா மோர்ச்சா கட்சி, இந்திரா காங்கிரசு கட்சியை வென்று குஜராத் சட்டமன்றத்தின் ஆளும் கட்சியாக மாறியது. 
ராஜ் நாராயணன் அலகாபாத் உயர்நீதி மன்றத்தில், 1971-இல் நடந்த நாடாளுமன்ற மக்களவைத் தேர்தலில் இந்திராகாந்தி வெற்றி பெற்றது செல்லாது என அறிவிக்கக் கோரி தொடுத்த வழக்கில், இந்திரா காந்திக்கு எதிராக வெளியான தீர்ப்பில், இந்திரா காந்தி தீர்ப்பு வெளியான நாளிலிருந்து ஆறு ஆண்டுகளுக்கு தேர்தலில் போட்டியிடக்கூடாது கூறப்பட்டிருந்தது.

அலகாபாத் உயர்நீதிமன்றத்தின் தீர்ப்பு வெளியான அடுத்த நாளே, இந்திரா காந்தியின் கட்டாயத்தால், இந்தியக் குடியரசுத் தலைவர் 26 சூன் 1925-இல் நெருக்கடி நிலை ஆணை பிறப்பிக்கப்பட்டது. 
நெருக்கடி நிலை சட்டத்தை அவதூறாகப் பயன்படுத்தி, காங்கிரஸ் கட்சி அல்லாத கட்சிகள் ஆளும் மாநிலங்களின் சட்டமன்றங்கள் இந்திரா காந்தியால் கலைக்கப்பட்டது. இதனால் குஜராத்தில் ஜனதா மோர்ச்சா கட்சி ஆளும் குஜராத் சட்டமன்றமும் கலைக்கப்பட்டது.

நெருக்கடி காலத்தில் ஜனதா மோர்ச்சா கட்சியின் தேசியத் தலைவர்கள் மற்றும் மாநிலத் தலைவர்கள், கட்சியின் நிர்வாகிகள் சிறையில் அடைக்கப்பட்டனர். 18 சனவரி, 1977இல் ஜனதா கட்சி முறையாக தோற்றுவிக்கப்பட்டது. குஜராத் சட்டமன்ற தேர்தலில் ஜனதா மோர்ச்சா வெற்றி பெற்றதைப் போலவே 1977 இந்தியப் பொதுத் தேர்தலில் ஜனதா கட்சி வெற்றிபெற்று, இந்திய வரலாற்றில் முதன் முறையாக காங்கிரஸ் கட்சியை சேராத ஒருவரான மொரார்ஜி தேசாய் இந்தியப் பிரதமராகத் தேர்ந்தெடுக்கப்பட்டார்.


</doc>
<doc id="322356" url="https://ta.wikipedia.org/wiki?curid=322356" title="கிளைக்கால் பிளவு">
கிளைக்கால் பிளவு

கிளைக்கால் பிளவு "(Glycol cleavage)" என்பது கரிம வேதியியல் ஆக்சிசனேற்ற சிறப்பு வகை வினையாகும். விசினல் டையாலில் உள்ள (கிளைக்கால்) கார்பன்–கார்பன் பிணைப்பு பிளவுபட்டு இரண்டு கார்பன்–கார்பன் இரட்டைப் பிணைப்புகள் இடமாற்றம் செய்யப்படுகின்றன. டையாலில் நிலவும் பதிலீட்டு நிலையின் அடிப்படையில் கீட்டோன் அல்லது ஆல்டிகைடு உருவாகிறது. 

சர்க்கரைகளின் அமைப்பினை உறுதி செய்வதற்குப் பயன்படுவதால், கிளைக்கால் பிளவு வினை ஆய்வகத்தில் ஒரு முக்கியமான வினையாகக் கருதப்படுகிறது. பிளவு வினை நிகழ்ந்த பின்னர் உருவான கீட்டோன் மற்றும் ஆல்டிகைடு துண்டுகளை ஆய்வு செய்ய முடியும். கிளைக்காலில் முன்னர் இருந்த ஐதராக்சில் தொகுதியின் அமைவிடத்தை நிர்ணயிக்கவும் முடியும். 

கிளைக்கால் பிளவு வினையில் பெரும்பாலும் பெரயோடிக் அமிலம் (HIO4), ஈயடெட்ரா அசிட்டேட்டு (Pb(OAc)4) ஆகியன வினையாக்கிகளாகப் பயன்படுத்தப்படுகின்றன. இவ்வினைகளில் வளைய இடைநிலைகள் பங்கேற்கின்றன. பின்னர் இவை சிதைவடைந்து கீட்டோன் (பக்கச்சங்கிலி ஐதரசன் ஆக இல்லையென்றால்) அல்லது ஆக்டிகைடாக பக்கச்சங்கிலி ஐதரசன் ஆக இருந்தால்) உருவாகின்றன. 

சூடான அடர் பொட்டாசியம் பெர்மாங்கனேட்டு (KMnO4) ஒரு ஆல்க்கீனுடன் வினைபுரிந்து கிளைக்காலாக உருவாகிறது. இந்த கிளைக்கால் உடனடியாக பிளவு வினைக்கு உட்பட்டு நிலையான கீட்டோன்களை அல்லது ஆக்சிசனேற்றமடையக்கூடிய ஆல்டிகைடுகளைக் கொடுக்கிறது. இவை மேலும் வினைபுரிந்து கார்பாக்சிலிக் அமிலங்களைத் தருகின்றன. கிளைக்கால் உருவாதலின் போது வினையாக்கிகள் கலவையின் அடர்த்தியையும் வெப்பநிலையையும் கட்டுப்படுத்துகின்றன.
பெரயோடிக் அமில கிளைக்கால் பிளவு வினை மாலாபிராது பெரயோடிக் அமில ஆக்சிசனேற்றம் என்று அழைக்கப்படுகிறது. இவ்வினை முதன்முதலில் 1934 ஆம் ஆண்டு இலியோன் மாலாபிராது என்பவரால் அறிமுகப்படுத்தப்பட்டது. பீட்டா அமினோ ஆல்ககால்களிலும் இவ்வினை பயனாகிறது. 



</doc>
<doc id="322357" url="https://ta.wikipedia.org/wiki?curid=322357" title="சௌமகல்லா அரண்மனை">
சௌமகல்லா அரண்மனை

சௌமகல்லா அரண்மனை அல்லது நான்கு அரண்மனைகள் (Chowmahalla Palace) ஆசாப் அலி வம்சத்தின் ஐதராபாத் நிசாம் மன்னர் கட்டிய நான்கு அரண்மனைகள் ஆகும். 

இந்த நான்கு அரண்மனைகளும் ஹைதராபாத்தில் உள்ள சார்மினார் அருகே அமைந்துள்ளது. ஐதராபாத் நிசாம் அசாப் உத்-தௌலா மீர் சலாபத் ஜங் என்பவரால் இவ்வரண்மனைகள் 1750-இல் கட்டத் துவங்கப்பட்டது.அப்சல் உத்-தௌலா மற்றும் ஐந்தாம் அசப் ஜா ஆட்சிக் காலத்தில் முறையே 1857 மற்றும் 1869-ஆம் ஆண்டுகளில் நிறைவுற்றது.

45 ஏக்கர் பரப்பளவு கொண்ட இவ்வரண்மனை இரண்டு தர்பார் கூடங்கள் மற்றும் இரண்டு தாழ்வாரங்களுடன் கூடியது. மேலும் கூட்ட அரங்குகள், நீரூற்றுகள், தோட்டங்களுடன் கூடியது.
இந்த சௌமகல்லா அரண்மனைகளுக்கு, 15 மார்ச் 2010-இல் யுனெஸ்கோ நிறுவனத்தால் பாரம்பரிய பண்பாட்டு தலமாக அறிவித்து சான்றிதழ் வழங்கப்பட்டது.



</doc>
<doc id="322362" url="https://ta.wikipedia.org/wiki?curid=322362" title="கங்காலினி கோயில்">
கங்காலினி கோயில்

கங்காலினி கோயில் (Kankalini Temple) (நேபாள மொழி:कंकालिनी मन्दिर) கங்காலினி அம்மனுக்கு அர்ப்பணிக்கப்பட்ட கோயிலாகும். இக்கோயில் 51 சக்தி பீடங்களில் ஒன்றாக கருதப்படுகிறது. கங்காலினி அம்மன் கோயில் கிழக்கு நேபாளத்தின் சப்தரி மாவட்டத்தில் உள்ள பார்தாதா எனும் கிராமத்தில் அமைந்துள்ளது. சப்தரி மாவட்டத்தின் நிர்வாகத் தலைமையிடமான "ராஜ்பிராஜ்" எனுமிடத்திலிருந்து 17 கிலோ மீட்டர் தொலைவில் நேபாள-இந்திய எல்லைப்புறத்தில் அமைந்துள்ளது.

நவராத்திரி திருவிழாவின் போது இந்தியா மற்றும் நேபாள பக்தர்கள் இக்கோயிலுக்கு பெருந்திரளாக கூடி ஆயிரக்கணக்கான ஆடுகளைப் பலியிட்டு கங்காலினி அம்மனை வழிபடுகின்றனர். 

 

</doc>
<doc id="322368" url="https://ta.wikipedia.org/wiki?curid=322368" title="தன்குட்டா மாவட்டம்">
தன்குட்டா மாவட்டம்

தன்குட்டா மாவட்டம் (Dhankuta District) () (), நேபாள நாட்டின் கிழக்கு பிராந்தியத்தில் நேபாள மாநில எண் 1-இல், கோசி மண்டலத்தில் அமைந்த மாவட்டங்களில் ஒன்றாகும். இம்மாவட்டத்தின் நிர்வாகத் தலமையிட நகரம் தன்குட்டா ஆகும். 

இம்மாவட்டம் 891 சதுர கிலோ மீட்டர் பரப்பளவு கொண்டது. 2011-ஆம் ஆண்டு மக்கள் தொகை கணக்கெடுப்பின் படி, இம்மாவட்ட மக்கள் தொகை 1,63,412 ஆகும். இம்மாவட்டத்தில் நேபாள மொழி, நேவாரி மொழி, ராய் மொழி, தமாங் மொழி மஹர் மொழி மற்றும் லிம்பு போன்ற மொழிகள் பேசப்படுகிறது.

தன்குட்டா மாவட்டம் கடல் மட்டத்திலிருந்து 300 முதல் 2500 மீட்டர் உயரத்தில் பரவியுள்ளது.
தமூர் மற்றும் அருண் ஆறுகள் பாய்கிறது. நெல், சிறுதானியங்கள், எலுமிச்சைப் பழம், இஞ்சி, முட்டைக்கோஸ், காலிபிளவர் மற்றும் தேயிலை போன்ற பணப் பயிர்கள் வளர்க்கப்படுகிறது. இம்மாவட்டத்தின் உயரமான மலைப்பகுதிகளில் சால மரங்கள் வளர்ந்துள்ளது.

இம்மாவட்டத்தில் ஒரு நகராட்சியும், 37 கிராம வளர்ச்சி மன்றங்களும் கொண்டுள்ளது.



 

</doc>
<doc id="322369" url="https://ta.wikipedia.org/wiki?curid=322369" title="காய்கடி நாய்">
காய்கடி நாய்

காய்கடி (Kaikadi) என்பது ஒரு நாய் இனமாகும், இது இந்தியாவின் மகாராட்டிர மாநிலத்தில் வாழக்கூடிய நாடோடி மக்கள் பெயரால் அழைக்கப்படுகிறது. காய்கடி நாய்கள்  கால்நடைகளை பாதுகாப்பதில் முன்னணியானவை. மேலும் இவை முயல் போன்றவற்றை வேட்டையாடும் திறமை கொண்டவை. இந்த நாய்கள் கிராமப் பகுதி வீடுகளில்  பரந்த திறந்தவெளியில் காவலுக்கு உகந்தவை.

இவை, வெள்ளை பழுப்பு  கருப்பு ஆகிய நிறங்களில் காணப்படுகின்றன. காய்கடி நாய்கள் சிறியவை (சுமார் 40 சென்டிமீட்டர் அல்லது அதைவிட குறைந்தவை) கால்கள் மெல்லியதாக நீண்டு இருக்கும், என்றாலும் கால் தொடைகள் சக்தி வாய்ந்தவை. இவற்றின் வால் நீண்டு இருக்கும். நீண்ட எச்சரிக்கை மிகுந்த காதுகளும், நீண்ட மற்றும் மெல்லிய தலையும், குறுகிய முடியும் உடைய இந்த நாயினம் குறைந்த பராமரிப்பு தேவைப்படுவது ஆகும்.


</doc>
<doc id="322370" url="https://ta.wikipedia.org/wiki?curid=322370" title="பெருந்தோட்டம் ஐராவதேசுவரர் கோயில்">
பெருந்தோட்டம் ஐராவதேசுவரர் கோயில்

பெருந்தோட்டம் ஐராவதேசுவரர் கோயில் நாகப்பட்டினம் மாவட்டத்தில் உள்ள சிவன் கோயிலாகும்.

மங்கைமடம் கடைத்தெருவிலுள்ள யோகீஸ்வரர் கோயிலின் நுழைவாயிலுக்கு எதிரே உள்ள பாதையில் 4 கிமீ தொலைவில் பெருந்தோட்டம் அமைந்துள்ளது. இக்கோயில் சீர்காழி-திருவெண்காடு சாலையில் மங்கைமடத்திலிருந்து 3 கிமீ தொலைவில் அமைந்துள்ளது.

இக்கோயிலில் உள்ள மூலவர் ஐராவதேசுவரர் என்றழைக்கப்படுகிறர். இங்குள்ள இறைவி அதுல்யகுஜாம்பாள்.

துர்வாசர் என்ற முனிவரின் சாபம் காரணமாக ஐராவதம் காட்டு யானையாகத் திரிய ஆரம்பித்தது. பல தலங்களுக்குச் சென்று அது வழிபட்டது. அவ்வாறான தலங்களில் இறைவன் ஐராவதேசுவரர் என்றழைக்கப்படுகிறார்.

இக்கோயிலில் நவராத்திரியும், கார்த்திகையும் சிறப்பாகக் கொண்டாடப்படுகிறது.


</doc>
<doc id="322373" url="https://ta.wikipedia.org/wiki?curid=322373" title="பிசுமத் தைட்டனேட்டு">
பிசுமத் தைட்டனேட்டு

பிசுமத் தைட்டனேட்டு "(Bismuth titanate)" என்பது பிசுமத், தைட்டானியம், ஆக்சிசன் ஆகிய தனிமங்கள் இணைந்து உருவாகும் கனிம வேதியியல் சேர்மமாகும். பிசுமத் தைட்டானியம் ஆக்சைடு என்ற பெயராலும் இச்சேர்மம் அழைக்கப்படுகிறது. திண்ம நிலையிலுள்ள இச்சேர்மத்தின் வேதியியல் வாய்ப்பாடு Bi12TiO20 அல்லது Bi4Ti3O12 ஆகும். 
பிசுமத் மற்றும் தைட்டானியம் ஆக்சைடுகளின் கலவையை சூடுபடுத்தும் போது பிசுமத் தைட்டனேட்டு பீங்கான் உருவாகிறது. 730-850° செல்சியசு வெப்பநிலையில் Bi12TiO20 உருவாகிறது. வெப்பநிலை 875° செல்சியசு வெப்பநிலைக்கு உயரும்போது இது சிதைவடைந்து Bi4Ti3O12 மற்றும் Bi2O3 ஆகியன உருவாகின்றன . Bi12TiO20 சேர்மத்தின் மில்லிமீட்டர் அளவுள்ள படிகங்களை 880–900 ° செல்சியசு வெப்பநிலையில் சொக்ரால்சுகி செயல்முறையில் உருவாக்க முடியும் . 
ஒளிவிலகல் விளைவு, மின்னொளியியல் விளைவு ஆகிய பண்புகளை பிசுமத் தைட்டனேட்டு வெளிப்படுத்துகிறது. அதாவது, மின்புலம் அல்லது மின்னொளியில் ஒளிவிலகல் எண்ணில் திரும்புத்திற மாற்றம் நிகழும்போது இப்பண்புகள் முறையே வெளியிடப்படுகின்றன. இதன் விளைவாக மீள் பதிவு ஊடகங்களில் நிகழ்நேர ஒளிப்படவியல் அல்லது படத்தைச் செயலாக்கும் பயன்பாடுகளில் பயன்படுத்துவதற்கு சாத்தியங்கள் உள்ளவையாகின்றது .


</doc>
<doc id="322374" url="https://ta.wikipedia.org/wiki?curid=322374" title="திருமயிலாடி சுந்தரேசுவரர் கோயில்">
திருமயிலாடி சுந்தரேசுவரர் கோயில்

திருமயிலாடி சுந்தரேசுவரர் கோயில் நாகப்பட்டினம் மாவட்டத்தில் உள்ள சிவன் கோயிலாகும்.

கொள்ளிடம் ஆற்றின் தென்கரையில், சீர்காழிக்கு வடக்கே 5 கிமீ தொலைவில் இக்கோயில் அமைந்துள்ளது.

இக்கோயிலில் உள்ள மூலவர் சுந்தரேசுவரர் என்றழைக்கப்படுகிறர். இறைவன் கிழக்கு நோக்கிய நிலையில் உள்ளார். இங்குள்ள இறைவி பெரியநாயகி என்றும் பிரகதாம்பாள் என்றும் அழைக்கப்படுகிறார். கண்வ முனிவர் வழிபட்டு பேறு பெற்ற தலமாகும்.

உமையம்மை மயில் வடிவம் கொண்டு இறைவனை வழிபட்டதாகக் கூறுவர். 60 அடி உயர ராஜகோபுரமும், ஒரு திருச்சற்றும் கொண்டு கோயில் அமைந்துள்ளது.



</doc>
<doc id="322377" url="https://ta.wikipedia.org/wiki?curid=322377" title="மகேந்திரபள்ளி திருமேனியழகர் கோயில்">
மகேந்திரபள்ளி திருமேனியழகர் கோயில்

மகேந்திரபள்ளி திருமேனியழகர் கோயில் நாகப்பட்டினம் மாவட்டத்தில் உள்ள சிவன் கோயிலாகும்.

கொள்ளிடம் ஆற்றுக்குக் கிழக்கில், சீர்காழி-சிதம்பரம் சாலையில் இக்கோயில் அமைந்துள்ளது.

இக்கோயிலில் உள்ள மூலவர் திருமேனியழகர் என்றழைக்கப்படுகிறர். இறைவி வடிவாம்பிகை ஆவார். சூரியன், சந்திரன், பிரம்மா ஆகியோர் இத்தலத்தில் வழிபட்டுள்ளனர்.

இந்திரன் வழிபட்டதால் மகேந்திரபள்ளி என்று பெயர் பெற்றது. அனைத்து வகையான விலங்கினங்களும் இறைவனை வழிபட்டு முத்தி பெற்ற தலம் என்ற சிறப்பினை உடையது.கோயிலுக்கு முன்பாக இந்திர தீர்த்தம் உள்ளது. அகில், வெண்கடம்பு போன்ற மரங்களும், தாழை, நீர்முள்ளி, குவளை போன்ற தாவர வகைகளும் கடலோரக்காற்றிலிருந்தும், சூறாவளிக்காற்றிலிருந்தும் பாதுகாக்கும் பெருமையுடைய தலம் என்று ஞானசம்பந்தர் இத்தலம் குறித்துக் கூறுகிறார்.


</doc>
<doc id="322385" url="https://ta.wikipedia.org/wiki?curid=322385" title="கருடன் சம்பா (நெல்)">
கருடன் சம்பா (நெல்)

கருடன் சம்பா அல்லது காடைகுழந்தான் பாரம்பரிய நெல் வகையைச் சார்ந்த இது, அனைத்து தரப்பினரும் உணவுக்காகத் தேர்ந்தெடுக்கும் முதன்மையான நெல் வகையாகும். கருடன் (கழுகு) கழுத்தில் வெள்ளையாக இருப்பதுபோல், கருடன் சம்பா நெல்லின் நுனிப் பகுதியில் வட்டமான வெள்ளை நிறம் காணப்படுவதால் இந்நேல்லுக்கு அப்பெயர் பெற்றதாக கருதப்படுகிறது. வறட்சி, வெள்ளம் போன்ற இயற்கை சீற்றங்களைத் தாங்கி வளரக்கூடிய இந்த நெல் இரகம், நான்கடி உயரம் வரை வளரக்கூடியது..

இந்த கருடன் சம்பா சாப்பாட்டிற்கும், மற்றும் பலகாரங்களுக்கும் ஏற்ற இரகமாகக் கருதப்படுகிறது. பண்டைய காலத்தில் மணப்பாறை முறுக்கு இந்த அரிசியைக் கொண்டு செய்யப்பட்டுப் பிரபலமடைந்ததாகத் தகவல் உள்ளது. விரைவாக வேகக்கூடிய இரகமாக உள்ள இந்த பாரம்பரிய அரிசி வகை, இல்லத்தரசிகளிடம் முதன்மை பெற்றது. சிகப்பு நிறமுடைய இந்நெல், வெள்ளை அரிசி கொண்ட நடுத்தரமான இரகமாகும். மத்தியக் காலப் பயிரான கருடன் சம்பா, 140 நாட்களுக்குள் அறுவடைக்கு வரக்கூடியது. நடவும், நேரடி விதைப்பும், மற்றும் ஒற்றை நாற்று நடவு முறைக்கும் ஏற்றது.

பாரம்பரிய நெல்லில் வரலாற்று சிறப்புமிக்க இந்த நெல் இரகம், விழுப்புரம் மாவட்டம், கள்ளக்குறிச்சி வட்டம் முடிகொண்டான் கிராமத்தில் “குழந்தை வேல் உடையார்” என்ற பண்ணையார், 1911 ஆம் ஆண்டில் கருடன் சம்பாவை உருவாக்கி, அந்த நெல்லைக் கொண்டு ஒற்றை நெல் சாகுபடி முறையில் பயிர் செய்துள்ளார். அக்காலக்கட்டத்தில் அவர் இம்முறையில் நடவு செய்வதை அறிந்து கேலி செய்தவர்கள், பின்பு பயிரைப் பார்த்து மிரண்டுப் போன அவர்கள் பின்னாளில் அம்முறையை பின்பற்றி வேளாண்மை செய்ததாக சொல்லப்படுகிறது.

ஒவ்வொரு நாற்றிலும் நூற்றுக்கும் மேற்பட்ட தூர் வந்துள்ளது. சாலையில் போவோர், வருவோரெல்லாம் வேடிக்கை பார்த்திருக்கிறார்கள். பண்ணைத் தொழிலாளர்கள் திருஷ்டி பொம்மை ஒன்றையும் வைத்திருக்கிறார்கள். 32 சென்டில் ஒவ்வொரு நாற்றாக, முக்கால் அடி சாலை சாலையாக நடவு செய்து ஒரு ஏக்கருக்கு 4,012 கிலோ மகசூல் எடுத்துள்ளார்.

ஒற்றை நெல் சாகுபடி முறையில், மொத்தம் 32 சென்டில் ("1 சென்ட் – 40.47 சதுர மீட்ட‍ர்") ஒவ்வொரு நாற்றாக, ஒன்பது அங்குல இடைவெளியில் சாலைச் சாலையாக நடவு செய்து ஒரு ஏக்கருக்கு 4,012 கிலோ மகசூல் எடுத்துள்ளார். தற்போது இந்த நெல் பரவலாகச் சாகுபடி செய்யப்பட்டு, மகசூல் அதிகபட்சம் 3,500 கிலோவரையில் இரசாயன உரம், மற்றும் பூச்சிக்கொல்லிகள் பயன்படுத்தாமல், விவசாயிகள் மகசூல் எடுத்துவருகிறார்கள் என்பது குறிப்பிடப்பட்டுள்ளது.




</doc>
<doc id="322387" url="https://ta.wikipedia.org/wiki?curid=322387" title="போர்த்துக்கேயரின் இரண்டாவது யாழ்ப்பாணப் படையெடுப்பு">
போர்த்துக்கேயரின் இரண்டாவது யாழ்ப்பாணப் படையெடுப்பு

போர்த்துக்கேயரின் இரண்டாவது யாழ்ப்பாணப் படையெடுப்பு என்பது, 1591ல் போர்த்துக்கேயத் தளபதியான அந்தரே பூர்த்தாடோவின் தலைமையிலான படைகள் யாழ்ப்பாணத்தின் மீது எடுத்த படை நடவடிக்கையைக் குறிக்கும். இந்தப் படையெடுப்பின்போது, யாழ்ப்பாணத்தைக் கைப்பற்றிய போர்த்துக்கேயப் படைகள், யாழ்ப்பாண அரசன் புவிராச பண்டாரத்தைக் கொன்றுவிட்டு, அரச குடும்பத்தைச் சேர்ந்தவனும், முன்னர் போர்த்துக்கேயரால் அரசனாக்கப்பட்டுப் பின்னர் புவிராசபண்டாரத்தினால் பதவியிலிருந்து அகற்றப்பட்ட பெரியபிள்ளையின் மகனுமாகிய எதிர்மன்னசிங்கம் என்பவனை அரசனாக்கினர். எதிர்மன்னசிங்கம் போர்த்துக்கேயப் பேரரசனின் கீழ் ஒரு சிற்றரசனாகவே யாழ்ப்பாணத்தை ஆண்டான்.

போர்த்துக்கேயரின் முதலாவது யாழ்ப்பாணப் படையெடுப்பு முழு வெற்றியடையாமல் போனபின்னர் முதலாம் சங்கிலி இருக்கும் வரை போர்த்துக்கேயர் அமைதியாகவே இருந்தனர். சங்கிலி மன்னன் இறந்த பின்னர் ஏற்பட்ட வாரிசுப் போட்டிகளால் யாழ்ப்பாண இராச்சியத்தில் மீண்டும் போர்த்துக்கேயரின் தலையீடு ஏற்படலாயிற்று. முதற் படையெடுப்பின் பின் இணங்கிக்கொண்டபடி, வாரிசு உரிமை கொண்டவனான சங்கிலியின் முதல் மகனைப் போர்த்துக்கேயர் பிணைக் கைதியாக வைத்திருந்தனர். சங்கிலி ஒப்பந்தத்தை மதிக்காமல் விட்டதால், போர்த்துக்கேயர் அவனைக் கோவாவில் தடுத்து வைத்திருந்தனர். சங்கிலி இருந்தபோது அவனைத் திருப்பிக் கொண்டுவர எடுத்த முயற்சிகள் வெற்றியளிக்கவில்லை. அதனால், இரண்டாவது மகனான புவிராசபண்டாரம் அரசனானான். காசிநயினார் என்பவன் புவிராச பண்டாரத்திடம் இருந்து அரசைக் கைக்கொண்டான். புவிராச பண்டாரம் மன்னாரில் இருந்த போர்த்துக்கேயத் தளபதியிடம் முறையிட்டான். போர்த்துக்கேயத் தளபதி காசிநயினாரைப் பிடித்துச் சிறையில் அடைத்துவிட்டு, இன்னொருவனைப் புதிய அரசனாக்கினர். சில நாட்களிலேயே காசிநயினாரைச் சிறைமீட்ட அவனது ஆதரவாளர்கள் புதிய அரசனைக் கொன்றுவிட்டு மீண்டும் காசிநயினாரை அரசனாக்கினர். ஆனால், போர்த்துக்கேயத் தளபதி தனது கைக்கூலி ஒருவன் மூலம் காசிநயினாரைக் கொலை செய்வித்தான். தொடர்ந்து போர்த்துக்கேயர் பெரியபிள்ளை என்பவனை அரசனாக்கினர். 1582ல் புவிராசபண்டாரம் மீண்டும் அரசைக் கைப்பற்றிக் கொண்டான். முன்னர் போர்த்துக்கேயரின் தலையீட்டை இவன் கோரியிருந்தபோதும், இக்காலகட்டத்தில் போர்த்துக்கேயருக்கு எதிராகவே செயற்பட்டான். யாழ்ப்பாண இராச்சிய மண்ணில் இருந்து போர்த்துக்கேயரை வெளியேற்றும் நோக்கில், 1591ல் மன்னாரையும் தாக்கினான் ஆனாலும் அவனால் வெற்றிபெற முடியவில்லை. இது போர்த்துக்கேயர் மீண்டும் யாழ்ப்பாணத்தின் மீது படையெடுக்க வழிகோலியது.

1591 அக்டோபர் இறுதியில் மன்னாரில் இருந்து, 1400 போர்த்துக்கேயரும், 3000 சிங்களவரும் அடங்கிய பெரும் படையுடன் அந்தரே பூர்த்தாடோ யாழ்ப்பாணம் நோக்கிப் புறப்பட்டான். இந்தப் படையெடுப்புக்காக மன்னார்ப் பகுதியில் முத்துக்க்ளிப்பினால் பெறப்பட்ட 30,000 பர்தாங்கும், மன்னார்க் கத்தோலிக்கரிடம் கடனாகப் பெறப்பட்ட 20,000 பர்தாங்கும் பயன்படுத்தபட்டதாகத் தெரிகிறது. 43 கப்பல்களிலும், 200க்கு மேற்பட்ட தோணிகளிலும் இப்படைகள் சென்றன. யாழ்ப்பானத்து அரசன் இப்படைகள் ஊர்காவற்றுறையில் இறங்கும் என எதிர்பார்த்து அங்கே பாதுகாப்பைப் பலப்படுத்தியிருந்தான். ஆனால், போர்த்துக்கேயப் படைகள் கொழும்புத்துறையை அடைந்தன. கப்பல்களில் இருந்து கனரகப் பீரங்கிகள் தாக்குதல் நடத்த முதலில் 150 போர்த்துக்கேயரும், 200 சிங்களப் படையினரும் கரையில் இறங்கினர். எதிர்த்தாக்குதல் நடத்திய யாழ்ப்பாணப் படைகள் கடுமையான தாக்குதல்களுக்கு ஈடுகொடுக்க முடியாமல் தோல்வியைச் சந்தித்தன. முதலியார் பிராங்கோவும் 250 பேரும் இறந்தனர். ஏராளமான ஆயுதங்கள் போர்த்துக்கேயர் வசமாயின. பின்னர் போர்த்துக்கேயரின் படைகள் முழுவதும் கரையிறங்கின. கரையோரமாக நடந்துவந்த படைகள் பண்ணைக்கருகில் முகாமிட்டன. இப்பகுதியில் இருந்த முசுலிம்களின் வணிக நிலையில் இருந்த களஞ்சியங்களில் சேமிக்கப்பட்டிருந்த அரிசி, நெல் ஆகியவற்றையும் அவர்கள் கொள்ளையிட்டனர்.

அடுத்த நாள் அதிகாலை அங்கிருந்து போர்த்துக்கேயப் படைகள் நல்லூரை நோக்கிப் புறப்பட்டன. வழியில் அமைக்கப்பட்டிருந்த தாக்குதல் நிலைகளில் இருந்து யாழ்ப்பாணப் படைகள் தாக்குதல் நடத்தின. பல மணிநேரம் நடந்த போரில் யாழ்ப்பாணப் படைகளின் எதிர்த் தாக்குதலைப் போர்த்துக்கேயப் படைகள் முறியடித்தன. யாழ்ப்பாணப் படைகளின் எதிர்த் தாக்குதலை வழிநடத்திய, பின்னாள் அரசன் எதிர்மன்னசிங்கத்தின் சகோதரனான இளவரசன் காகோ இவ்விடத்தில் கொல்லப்பட்டான். போர்த்துக்கேயப் படைகள் மீண்டும் நல்லூரை நோக்கி முன்னேறின. நல்லூரில் வீரமாகாளியம்மன் கோயிலுக்கும், கந்தசுவாமி கோயிலுக்கும் இடையே மீண்டும் கடும் போர் வெடித்தது. இங்கும் போர்த்துக்கேயரின் ஆயுதபலம் வெற்றிபெற்றது. இப்போரில் கொல்லப்படவிருந்த பெரிய பிள்ளையின் மகன் இளவரசன் எதிர்மன்னசிங்கம் போர்த்துக்கேயத் தளபதி ஒருவனால் காப்பாற்றப்பட்டான். அரசனைத் தேடிச் சென்ற போர்த்துக்கேயப் படைகள் தப்பிச் செல்ல முயன்ற அவனைப் பிடித்து அந்தரே பூர்த்தாடோ முன் கொண்டு சென்றனர். பூர்த்தாடோவின் கட்டளைக்கிணங்க அரசனின் தலை வெட்டப்பட்டு ஈட்டி முனையில் குத்தப்பட்டுச் சில நாட்கள் அங்கேயே விடப்பட்டது. போர்த்துக்கேயப் படையினர் அரசனின் அரண்மனைக்குள் நுழைந்து அதனைக் கொள்ளையிட்டனர். அங்கிருந்த அரசனின் மனைவிமார்கள், பிள்ளைகள், பேரப்பிள்ளைகள், முந்திய அரசர்களின் பிள்ளைகள், பிற அரச குடும்பத்தினர் எனப் பலர் அரண்மனையில் பிடிபட்டனர்.

போர்த்துக்கேயரின் எதிரிகளும், வெளிநாட்டுப் போர்வீரர்களும் இராச்சியத்தில் இருக்கக்கூடாது என்னும் எண்ணத்தில், போரின் முடிவில் எஞ்சியிருந்த 800 படகர்களும், கோழிக்கோட்டைச் சேர்ந்த சில முசுலிம்களும் தலை வெட்டிக் கொல்லப்பட்டனர். அரசனின் பயன்பாட்டுக்காக இரண்டு படகுகளை மட்டும் விட்டுவிட்டுத் துறைமுகங்களில் இருந்த எல்லாப் படகுகளும் எரிக்கப்பட்டன. போர்த்துக்கேயரின் 3 கப்பல்களும், 100 போர்த்துக்கேயப் படையினரும், 200 சிங்களப் படையினரும் யாழ்ப்பாணத்தில் நிறுத்திவைக்கப்பட்டனர்.

எதிர்மன்னசிங்கம், பரராசசேகர பண்டாரம் என்னும் பெயருடன் யாழ்ப்பாண இராச்சியத்தின் அரசனாகப் போர்த்துக்கேயரால் அறிவிக்கப்பட்டான். போர்த்துக்கேயரின் முதலாம் யாழ்ப்பாணப் படையெடுப்பின் பின்னர் கடுமையான நிபந்தனைகளுடன் கூடிய ஒப்பந்தம் ஒன்றுக்கு சங்கிலி மன்னன் ஒப்புக்கொண்டிருந்தான். எனினும், சங்கிலியின் தந்திரத்தாலும் உள்ளூர் மக்களின் கிளர்ச்சியாலும் போர்த்துக்கேயர் தப்பி ஓடவேண்டி இருந்ததால், சங்கிலி இருக்கும்வரை ஒப்பந்தத்தை நிறைவேற்றும்படி நிர்ப்பந்திக்கப் போர்த்துக்கேயரால் முடியவில்லை. அதன் பின்னர் வாரிசுப் பிரச்சினைகளால் போர்த்துக்கேயரின் தலையீடு இருந்த போதும், ஒரு காலகட்டத்தில் திறை செலுத்த வேண்டியிருந்தும், அக்கால யாழ்ப்பாண மன்னர்கள் சிலர் போர்த்துக்கேயருக்குப் பெரிய அளவில் விட்டுக்கொடுக்கவில்லை. ஆனால், இரண்டாம் படையெடுப்புக்குப் பிந்திய நிலைமை சற்று வேறுபட்டது. 1591ம் ஆண்டின் ஒப்பந்தம் யாழ்ப்பாண இராச்சியத்தின் இறைமையை மீட்பதற்கு அரசனுக்கு இருக்கக்கூடிய எல்லா வாய்ப்புக்களையும் இல்லாமல் ஆக்குவதாக அமைந்தது. அரசன் கத்தோலிக்க மதத்துக்கு மாறுவதுடன், அவனது குடிமக்களும் மதம்மாற உதவுவதாகவும் உடன்படவேண்டியிருந்தது. யாழ்ப்பாணத்தில் மதமாற்ற நடவடிக்கைகள் தீவிரமடைந்தன. போர்த்துக்கேயக் குருமாரும், அதிகாரிகளும் அரசன் மீது பெரும் அழுத்தங்களை ஏற்படுத்திவந்தனர்.



</doc>
<doc id="322389" url="https://ta.wikipedia.org/wiki?curid=322389" title="கலியன் சம்பா (நெல்)">
கலியன் சம்பா (நெல்)

கலியன் சம்பா﻿ ("Kaliyan Samba") பாரம்பரிய நெல் வகைகளின் பட்டியலில் இடம்பெற்றுள்ள இந்த கலியன் சம்பா, கரிசல் மண், வண்டல் மண், களிமண் எனப் பல மண் வகைகள் தமிழகத்தில் இருப்பினும், பரவலாகக் களிமண் நிலத்திலேயே நெல் வகைகள் சாகுபடி செய்யப்படுகிறது. களிமண்ணுக்கு ஏற்ற நெல் இரகமான கலியன் சம்பா, பசித்தவனுக்கு ஏற்ற இரகமென்று தமிழர்களால் கருதப்படுகிறது. ("கலியன் என்றால் `பசித்தவன்’ என்ற ஒரு பொருள் உண்டு").

ஐந்தடி வரை வளரக்கூடிய நெல் இரகமாகன கலியன் சம்பா, ‘வெள்ளமே போனாலும் பள்ளமே விளையும்’ என்ற பழமொழிக்கு ஏற்பப் பள்ளமான பகுதிகளுக்கு ஏற்றது. இயற்கையாகவே கலியன் சம்பாவுக்கு நோய் எதிர்ப்பு சக்தியும், பயிருடன் ஒரு வகையான களையும் அதிகமாக இருப்பதால் பூச்சித் தாக்குதலும் இருப்பதில்லை.

இயற்கை சீற்றங்களைத் தாங்கி வளரும் இந்த இரகத்துக்குச், சாயும் தன்மை குறைவு. சிவப்பு நிற நெல்லும், சிகப்பு நிற அரிசியும் கொண்ட மோட்டா இரகமான கலியன் சம்பா, இட்லி, தோசை போன்ற சிற்றூண்டி உணவு வகைகளுக்கு ஏற்ற இரகமாகும். நாகப்பட்டினம் மாவட்டத்தின் வடக்குப் பகுதிகளில் இவ்வகை நெற்கள் பெருமளவில் சாகுபடி செய்யப்பட்டுவந்துள்ளது. சாதாரண நடவு முறை, மற்றும் திருந்திய நெல் சாகுபடி (ஒற்றை நடவு முறை) முறைக்கு உகந்ததான இது, சாதாரண அளவில் ஏக்கருக்கு முப்பது கிலோவும், திருந்திய நெல் சாகுபடிக்குத் தரமான இரண்டுக் கிலோ விதையும் போதுமானது எனக் கருதப்படுகிறது.

பண்டைய, மற்றும் பாரம்பரிய நெல் என்று சொன்னாலே மருத்துவக் குணம் நிறைந்ததாக இருந்துள்ளது. அந்த வகையில், கலியன் சம்பா அரிசியைக் கஞ்சிக் குடித்துவந்தால், நீண்ட காலமாக ஆறாத புண்கள் ஆறும் என்பது வேளாண் நம்பிக்கையாக உள்ளது. புற்றுநோய் வந்தவர்களுக்கு ஆரோக்கியத்தைத் தரக்கூடிய இந்த இரகத்துக்கு இயற்கை யாகவே நோய் எதிர்க்கக்கூடிய தன்மை அதிகமென்று கூறப்படுகிறது.



</doc>
<doc id="322391" url="https://ta.wikipedia.org/wiki?curid=322391" title="விசினல்">
விசினல்

விசினல் "(vicinal)" (இலத்தீன்: விசினசு = அண்டையர் ) என்பது ஏதாவது இரண்டு வேதி வினைக்குழுக்கள் அடுத்தடுத்த (அதாவது 1,2 உறவுமுறை) கார்பன் அணுக்களுடன் இணைக்கப்பட்டிருப்பதைக் குறிக்கிறது. உதாரணமாக 2,3-இருபுரோமோபியூட்டேன் மூலக்கூறு இரண்டு விசினல் புரோமின் அணுக்களைச் சுமந்திருக்கிறது ஆனால், 1,3-இருபுரோமோபியூட்டேன் . விசினல் புரோமின்களைப் பெற்றிருக்கவில்லை. 

அதேபோல ஓரிட-இருபுரோமைடு, இதிலுள்ள முன்னொட்டு ஓரிட என்பது ஓரிடத்த என்பதன் சுருக்கமாகும். இரண்டு புரோமின் அணுக்களும் ஒரே அணுவுடன் பிணைந்துள்ளன (அதாவது 1,1 உறவுமுறை) என்பது இதன் பொருளாகும். உதாரணமாக, 1,1-இருபுரோமோபியூட்டேன் ஓரிடத்தனவாகும். இதேபோல 1,3-உறவுமுறை தொகுதிகளுக்கு ஒன்றடுத்த என்ற பெயர் பரிந்துரைக்கப்படுகிறது. 

நேர், எதிர், வெளி, உள் போன்ற சொற்களும் இதே தத்துவத்தில் உருவான சொற்களாகும். விசினல் என்ற சொல்லின் விளக்கம், மூலக்கூறின் வேறுபட்ட பகுதிகள் ஒன்றுக்கொன்று எவ்வாறு அமைப்போடும் இடத்தோடும் தொடர்பு கொண்டுள்ளன என்பதை விளக்குகிறது. விசினல் என்ர பெயரடை சிலசமயங்களில் ஒத்த வேதி வினைகுழுக்களின் மூலக்கூறுகளைக் குறிக்கவும் சுருக்கப்படுகிறது. மேலும், இச்சொல் அரோமாட்டிக் வளையங்களின் மீது பதிலீடு செய்யப்படுவதையும் குறிக்கிறது. 


</doc>
<doc id="322396" url="https://ta.wikipedia.org/wiki?curid=322396" title="தங்கச் சம்பா (நெல்)">
தங்கச் சம்பா (நெல்)

தங்கச் சம்பா ("Thanga samba") சம்பா பட்டத்துக்கு (தமிழகத்தில் ஆகத்து மாதம் முதல் செப்டம்பர் வரை, சம்பா பட்டம்) ஏற்ற பாரம்பரிய நெல் வகையான இது, நூற்றி முப்பது நாட்களிலிருந்து, நூற்றி முப்பந்தைந்து நாட்களில் அறுவடைக்கு வரக்கூடியது. ஆடிப்பட்டத்தில் சாகுபடி செய்ய ஏற்ற இரகமான தங்கச் சம்பா, ஐந்தடி வரை வளரும் மோட்டா (தடித்த) இரகமாகும். மத்திய காலப் பயிராக கருதப்படும் இப்பயிர், இயற்கைச் சீற்றங்களையும் தாங்கி வளரக்கூடியதாகும்.

தங்கச் சம்பா நெல்லைத் தூற்றும்போது, தங்கம் போல் மிளிரும் தன்மை காணப்படுவதால், இந்த நெல் இரகத்துக்கு `‘தங்கச் சம்பா’ என பெயர் வந்திருக்குமோ? எனக் கூறப்படுகிறது. சிவப்பு நிற நெல், மற்றும் சிவப்பு நிற அரிசியுடன் கூடிய இது, நோய் எதிர்ப்பு சக்தி மற்றும் மருத்துவ குணம் கொண்ட நெல் வகையாகும்.

பாரம்பரிய நெல் இரகங்களில் தங்கச் சம்பா நெல் அரிசியை, உணவு, மற்றும் பலகாரங்களுக்கு பயன்படுத்தி வந்தால், உடல் ஆரோக்கியத்துடனும், முகம் பொலிவுடனும், இருப்பதுடன், நோய் எதிர்ப்பு சக்தியையும் கொடுக்கக்கூடியது. தமிழகத்தில் பரவலாக இந்த நெல் சாகுபடி செய்யப்பட்டு, ஒரு ஏக்கருக்கு குறைந்தபட்சம் இருபது மூட்டை முதல், அதிகபட்சம் ஏக்கருக்கு முப்பது மூட்டைவரை மகசூல் ஈட்டப்படுகிறது.



</doc>
<doc id="322398" url="https://ta.wikipedia.org/wiki?curid=322398" title="ஈராக்குது அணை">
ஈராக்குது அணை

ஈராக்குது அணை ("ହୀରାକୁଦ ବନ୍ଧ", "Hirakud Dam", ஃகீராக்குது அணை) இந்தியாவின் ஒடிசா மாநிலத்தில், மகாநதி ஆற்றின் குறுக்கே சம்பல்பூர் இருந்து சுமார் 15 கிமீ தொலைவில் கட்டப்பட்டுள்ளது. அணைக்கு பின்னால் ஏரி மற்றும் 55 கி.மீ. நீர்த்தேக்கம் பரவியுள்ளது. இது இந்தியா சுதந்திரம் பெற்ற பிறகு செயற்படுத்தப்பட்ட முதலாவது பெரிய பல்நோக்கு நதி பள்ளத்தாக்கு திட்டங்களில் இவ்வணையும் ஒன்றாகும்.

1936 ஆம் ஆண்டு மகாநதி படுகையில் ஏற்பட்ட வெள்ளப்பேரழிவுக்கு முன்பு, மகாநதிப் படுகையில் ஏற்படக்கூடிய வெள்ளத்தின் பிரச்சினையைச் சமாளிக்க நீர்த்தேக்கங்களில் வெள்ள நீரை சேகரிக்க சர். விசுவேசுவரய்யாவால் விரிவான திட்டம் முன்மொழியப்பட்டது. 1945 ஆம் ஆண்டில், தொழிலாளர் உறுப்பினர் டாக்டர். பி. ஆர். அம்பேத்கர் தலைமையில், மகாநதியை பல நோக்கத்திற்காக பயன்படுத்த வெள்ளத்தை கட்டுப்படுத்தும் சாத்தியமான முடிவுகளில் முதலீடு செய்ய முடிவு செய்யப்பட்டது. அதன்படி நடுவணரசு நீர்வழி நீர்ப்பாசன ஆணையம் கட்டுமானப் பணியைத் தொடங்கியது.

15 மார்ச் 1946 அன்று, ஒடிசா ஆளுநர் சர் ஆதோரன் இலூயிசால் ஈராக்குது அணைக்கு அடிக்கல் நாட்டப்பட்டது. அரசாங்கத்திற்கு சூன் 1947 இல் திட்ட அறிக்கை சமர்ப்பிக்கப்பட்டது. பண்டித சவகர்லால் நேரு ஏப்ரல் 12, 1948 அன்று முதல் தொகுதியைத் திறந்து வைத்தார். அணை 1953 இல் கட்டி முடிக்கப்பட்டது. முறையாகத் தலைமை அமைச்சர் சவகர்லால் நேரு 13 சனவரி 1957 தொடங்கி வைத்தார். இத்திட்டத்திற்கான மொத்த செலவு 1957 இல் Rs.1000.2 மில்லியன்கள் ஆகும்.1956 ல் தொடங்கிய மின் உற்பத்தி, பயிர்விளைவிக்கப் பாசனம் சேர்த்து 1966 ஆம் ஆண்டு முழுத் திறனையும் அடைந்தது.


ஈராக்குது அணை கலப்பு அமைப்பு ஆகும். இது இந்தியாவில் மிகவும் நீண்ட முக்கிய மண் அணை ஆகும். மகாநதி ஆற்றின் குறுக்கே ஈராக்குது அணை 4.8 கி.மீ. ஒட்டுமொத்த நீளம் கட்டப்பட்டுள்ளது. இலம்டுங்கிரி மலைக்கும் சந்திரிகாடாங்கி மலைக்கும் நடுவில் இது கட்டப்பட்டுள்ளது. இங்கு காந்தி மினார் கோபுரம் நேரு மினார் கோபுரம் என இரண்டு காட்சிக் கோபுரங்கள் உள்ளன.

அணையில் இரண்டு வெவ்வேறு நீர்மின் நிலையங்கள் உள்ளன. நீர்மின் நிலையம்-I முக்கிய அணையின் அடிப்பகுதியில் உள்ளது. இதன் மின் உற்பத்தி 3 x 37.5 மெகாவாட்டுகள் மற்றும் 2 x 24 மெகாவாட்டுகள் ஆகும். நீர்மின் நிலையம்-II அணையின் தென் கிழக்கு பகுதியில் உள்ளது. இதன் மின் உற்பத்தி 3 x 24 மெகாவாட்டுகள் ஆகும். அணையின் மொத்த மின் உற்பத்தி 307.5 மெகாவாட்டுகள் ஆகும்.

மகாநதி ஆற்றின் மேல் வடிகால் சத்தீஸ்கர் சமவெளிப் பகுதிகளில் அவ்வப்பொழுது வெள்ளம் வந்து பயிர்கள் பாதிப்படைந்தது. அணையின் மூலம் நீர்த்தேக்கம் உருவாக்கி, வடிகால் அமைப்பு மூலம் ஆற்றொழுக்கை கட்டுப்படுத்தி இந்த பிரச்சினைகளைப் போக்க அணை கட்டப்பட்டது. இந்த அணையின் மூலம் 75,000 சதுர கிலோமீட்டர்கள் பாசன வசதி பெறுகின்றன.

ஈராக்குது அணையில் பர்கர் கால்வாய், சாசன் கால்வாய், சம்பல்பூர் கால்வாய் ஆகிய மூன்று கால்வாய்கள் உள்ளன.

ஜர்சுக்டா மற்றும் சம்பல்பூர் மாவட்டங்களில் பல்வேறு தொழிற்சாலைகளுக்கு, முதன்மையாக கனிம செயலாக்கம் மற்றும் நிலக்கரி எரிக்கும் அனல்மின் நிலையங்களுக்கு ஹிராகுட் அணையில் இருந்து வரும் நீர் பயன்படுகிறது.

அணை பாதுகாப்பு மையத்தால் வெளியிடப்பட்ட புள்ளி விவரத்தின்படி, அணை நீர் பிடிப்பு திறன் வண்டல் மண் காரணமாக 28% குறைந்துவிட்டது.

தொ‌ழி‌ற்சாலைகளுக்கு தண்ணீர் ஒதுக்கீடு செய்வதன் காரணமாக கால்வாய் நீர் மட்டம் குறைந்துள்ளது. இதனால் 30,000 விவசாயிகள் கலந்து கொண்ட மனித சங்கிலி போராட்டம் அறிவிக்கப்பட்டது.

ஈராக்குது நீர்தேக்கத்தில் உள்ள காட்டு ஆவினத் தீவு இயற்கையில் வியப்பூட்டும் ஓரிடமாக அமைந்துள்ளது. இங்கு மனிதர்கள் வசிக்கவில்லை. ஆனாலும் இங்கே ஆவினங்கள் (மாடுகள்) வாழ்கின்றன. இந்தத் தீவுக்கு படகு மூலம் செல்லலாம்.

ஈராக்குது அணை சிறந்த வனச் சூழலை கொண்டிருக்கிறது. தெப்பிரிக்கார் வனவிலங்கு சரணாலயம் இங்கு அமைந்துள்ளது. குளிர் காலத்தில் பல பறவைகள் இனங்கள் நீர்த்தேக்கத்திற்கு வருகை புரிகின்றன. சுமார் 20-25 பறவை இனங்கள் நீர்த்தேக்கத்தில் காணப்படும். வாட்டர்பவுல் சென்சசு கணக்கெடுப்பின்படி 95,912 பறவைகள் ஈராக்குது நீர்தேக்கத்தில் ஆண்டுதோறும் வருகின்றன. இதில் 60 இக்கும் மேற்பட்ட அரிய வகை பறவையினங்களும் அடங்கும். கருங்கொண்டை முக்குளிப்பான், செந்தலை வாத்து (red-crested pochard), நாமக்கோழி, செந்தலைக் காட்டுவாத்து (common pochard), சீழ்க்கைத் தாரா (whistling duck) ஆகிய பறவைகளும் ஆண்டுதோறும் வருகின்றன.

ரூ 0.30 மதிப்புள்ள 30,00,000 ஈராக்குது அணை நினைவு அஞ்சல் தலைகள் இந்திய அஞ்சல் துறையால் 29 அக்டோபர் 1979 இல் வெளியிடப்பட்டன. 1960 ஆம் ஆண்டு திசம்பர் 26 அன்று, ஈராக்குது அணை மற்றும் நீர்மின் நிலையம் படத்தைப் பின்புறம் கொண்ட நூறு ருபாய் தாள் இந்திய நடுவண் வைப்பு வங்கியால் வெளியிடப்பட்டது.



</doc>
<doc id="322410" url="https://ta.wikipedia.org/wiki?curid=322410" title="மெத்தில் மெத்தேன்சல்போனேட்டு">
மெத்தில் மெத்தேன்சல்போனேட்டு

மெத்தில் மெத்தேன்சல்போனேட்டு "(Methyl methanesulfonate)" என்பது CHOS என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். ஒர் ஆல்க்கைலேற்றும் முகவராகவும், புற்றுநோயூக்கியாகவும் இச்சேர்மம் செயல்படுகிறது. இனப்பெருக்க மண்டலத்தில் ஒரு நச்சூட்டியாகவும், தோல் மற்றும் புலன்களில் நச்சுத்தன்மையை அளிக்கும் ஒரு வேதிப்பொருளாகவும் இருக்கலாமென்று சந்தேகிக்கப்படுகிறது. புற்று நோய் சிகிச்சையில் இச்சேர்மம் பயன்படுத்தப்படுகிறது.

டி.என்.ஏ விலுள்ள என்7-டியாக்சிகுவானோசின் மற்றும் என்3-டியாக்சியடினோசின்களில் பெரும்பாலும் மெத்தில் மெத்தேன்சல்போனேட்டு மெத்திலேற்றம் செய்கிறது. மிகவும் குறைந்த அளவிற்கு டிஎன்ஏ தளங்களிலுள்ள மற்ற ஆக்சிஜன் மற்றும் நைட்ரசன் அணுக்களையும், பாசுபேட்டுடையெசுத்தர் இணைப்புகளிலும் இது மெத்திலேற்றுகிறது. 
அமைப்பொத்த மறுசேர்க்கை-குறைபாடுள்ள செல்களை மெத்தில் மெத்தேன்சல்போனேட்டின் செயல்பாடுகள் பாதிக்குமென்பதால், டி,என்.ஏவில் உள்ள குரோமோசோம்களில் இரட்டைப் புரியிடை இடைவெளிகளை ஏற்படுத்தியதென நம்பப்பட்டது. 
எனினும், அமைப்பொத்த மறுசேர்க்கை குறைபாட்டு சேதமடைந்த செல்களின் மறுபதிப்பு பிரிவுகளை சீரமைப்பது சிரமமென்றும், மெத்தில் மெத்தேன்சல்போனேட்டு இம்மறுபதிப்பு விரிவுகளை இடையில் நிறுத்திவிடுகிறதென்றும் தற்பொழுது நம்பப்படுகிறது. 


</doc>
<doc id="322413" url="https://ta.wikipedia.org/wiki?curid=322413" title="தேங்காய்ப்பூ சம்பா (நெல்)">
தேங்காய்ப்பூ சம்பா (நெல்)

தேங்காய்ப்பூ சம்பா பாரம்பரிய நெல் இரகங்களிலேயே மிகவும் வித்தியாசமான நெல் இரகமான இது,மேற்கு வங்க மாநிலத்தில் இந்தியாவுக்கும் வங்க தேசத்துக்கும் இடையேயான இந்திய எல்லையின் ஓரமாக இச்சா ஆறு பாயும் பகுதியில் தேங்காய்ப்பூ சம்பா என்ற இந்த பாரம்பரிய நெல் இரகம் பெருமளவில் உற்பத்தி செய்யப்படுகிறது. வங்க மொழியில் வேறுபெயரில் அழைக்கப்படும் இவ்வகை நெல், பொரி தயாரிப்புக்காகவே பயன்படுத்தப்படுகிறது.

மேற்கு வங்கத்தில் பிரபலமான இந்த நெல் இரகம், தமிழகத்திலும் சோதனை அடிப்படையில் சாகுபடி செய்யப்பட்டது. மணல், மணல் சார்ந்த பகுதிக்கும் கடலோரப் பகுதிக்கும் ஏற்ற இரகமாகவும் உள்ள இது, நான்கு அடி உயரம் வரை வளரக்கூடியது. கொஞ்சம் சாயும் தன்மையுடன் இருந்தாலும், அறுவடையில் பாதிப்பு இருக்காது என்றே கூறப்படுகிறது. தமிழகத்தில் பொரி பயன்பாடு அதிகம் அதிகளவில் இருப்பதால், அதற்கான புதுப்புது இரகங்களுக்கு ஆராய்ச்சி நிலையங் களையே நம்பியிருக்க வேண்டியுள்ளது. பாரம்பரிய நெல் இரகங்களில் பொரிக்கு ஏற்ற இரகமாக, தேங்காய்ப்பூ சம்பா இருக்கிறது.

பொதுவாக நெல் மணிகள், இதழ் இதழாக இருக்கும். ஆனால், தேங்காய்ப்பூ சம்பா கொத்துக் கொத்தாக இருக்கிறது. தமிழகக் கடலோர மாவட்டங்களில் இந்த நெல்லை சாகுபடி செய்து, பொரி தயாரிப்புக்கும், உணவுக்கும் பயன்படுத்துகிறார்கள். மஞ்சள் நிறத்தாலான இந்நெல், வெள்ளை அரிசியுடன் கூடிய மோட்டா (தடித்த) இரகமாகும். நடவு செய்யவும், தெளிக்கவும் ஏற்ற இது, ஏக்கருக்கு இருபத்து ஐந்து கிலோ விதை போதுமானது. மேலும், ஒரு ஏக்கருக்கு இருபத்தி இரண்டு மூட்டைவரை மகசூல் கிடைக்கக்கூடியது.

மத்திய, மற்றும் நீண்டக்கால நெல் வகையைச்சார்ந்த தேங்காய்ப்பூ சம்பா, தமிழ்நாட்டின் அனைத்து மாவட்டங்களிலும், சம்பா பட்டம் எனப்படும் ஆகத்து, மற்றும் செப்டம்பர் மாதங்களில் சாகுபடி செய்ய ஏற்ற நெல் இரகமாகும்.



</doc>
<doc id="322415" url="https://ta.wikipedia.org/wiki?curid=322415" title="திருக்குறையலூர் உக்ர நரசிம்மபெருமாள் கோயில்">
திருக்குறையலூர் உக்ர நரசிம்மபெருமாள் கோயில்

திருக்குறையலூர் உக்ர நரசிம்மபெருமாள் கோயில் நாகப்பட்டினம் மாவட்டத்திலுள்ள அமைந்துள்ள வைணவக்கோயிலாகும்.

இக்கோயில் திருநகரியிலிருந்து பூம்புகார் செல்லும் சாலையில் மங்கைமடத்திற்கு முன்பாக அமைந்துள்ளது.
உக்ரசிம்மப்பெருமாள் ஸ்ரீதேவி, பூதேவியுடன் கருவறையில் உள்ளார். இறைவன் வெள்ளிக்கவசம் அணிந்து சாளக்ராம மாலையுடன் கம்பீரமாக அமர்ந்த கோலத்தில் காணப்படுகின்றார். 

பஞ்ச நரசிம்மத்தலங்களில் முதல் தலமாகும். திருமங்கை மன்னனும் அவரது தேவியான குமுதவல்லியும் இக்கோயிலில் உள்ளனர். திருமங்கையாழ்வார் அடியார்க்ளுக்கு அன்னதானம் செய்த சிறப்பினைப் பெற்ற தலமாகும். இக்கோயிலுக்கு அருகே திருநாங்கூரைச் சேர்ந்த 11 திவ்யதேசங்களும், மங்கைமடம் வீரநரசிம்மப்பெருமாள் கோயிலும் உள்ளன. 


</doc>
<doc id="322417" url="https://ta.wikipedia.org/wiki?curid=322417" title="மெத்தில் லாக்டேட்டு">
மெத்தில் லாக்டேட்டு

மெத்தில் லாக்டேட்டு "(Methyl lactate)" என்பது CHO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். லாக்டிக் அமிலத்தின் மெத்தில் எசுத்தராக இச்சேர்மம் அறியப்படுகிறது. லாக்டிக் அமிலமும் மெத்தனாலும் வினைபுரிவதால் இந்த ஒற்றைக்கார எசுத்தர் உருவாகிறது. லாக்டேட்டு எசுத்தர் தொகுதியைச் சேர்ந்த மெத்தில் லாக்டேட்டு பொதுவாக ஒரு கரைப்பானாகப் பயன்படுத்தப்படுகிறது. நச்சுத்தன்மையற்றதாகவும், உடனடியாகவும் அதிகமாகவும் மக்கி அழியும் சேர்மம் இதுவெனவும் கருதப்படுகிறது.
மெத்தில் லாக்டேட்டு ஒரு நிறமற்ற தெளிவான திரவமாகும். கரிம திரவங்களிலும் தண்ணிரிலும் முழுமையாக கலக்கிறது. எளிமையாக மக்கி அழியுமென்பதால் இதை சுற்றுச்சூழலுக்குப் பாதிப்பை அளிக்காத பசுமைக் கரைப்பான் என்கிறார்கள். நைட்ரோ செல்லுலோசு, செல்லுலோசு அசிட்டேட்டு, செல்லுலோசு அசிட்டோபியூட்டைரோட்டு, செல்லுலோசு அசிட்டாபிராபியோனேட்டு போன்றவற்றை கரைப்பதற்கு உரிய கரைப்பானாகவும் செயல்படுகிறது.
மெருகேற்றத்திற்குப் பயன்படுத்தப்படும் அரக்குச் சாயம் மற்றும் பசை போன்றவற்றை பெருமளவில் தயாரிப்பதற்கு மெத்தில் லாக்டேட்டு பயன்படுகிறது. இச்சேர்மம் இங்கு செறிவு தளர்த்தியாகவும் குறை மறைத்தல் மற்றும் செம்மை காத்தல் போன்ற பணிகளைச் செய்கிறது தண்ணீர் மற்றும் அமிலம் அல்லது காரம் முன்னிலையில் மெத்தில் லாக்டேட்டு நீராற்பகுப்பு அடைந்து லாக்டிக் அமிலமாகவும் மெத்தனாலாகவும் பிரிகிறது. 


</doc>
<doc id="322419" url="https://ta.wikipedia.org/wiki?curid=322419" title="மங்கைமடம் வீர நரசிம்மப்பெருமாள் கோயில்">
மங்கைமடம் வீர நரசிம்மப்பெருமாள் கோயில்

மங்கைமடம் வீர நரசிம்மப்பெருமாள் கோயில் நாகப்பட்டினம் மாவட்டத்திலுள்ள அமைந்துள்ள வைணவக்கோயிலாகும்.

இக்கோயில் சீர்காழியிலிருந்து பூம்புகார் செல்லும் சாலையில் திருக்குறையலூருக்கு அடுத்தபடியாக திருவெண்காட்டிற்கு முன் உள்ளது. 

கிருத யுகத்தில் கர்தபப்ரஜாபதி என்னும் அந்தணராகவும் திரேதா யுகத்தில் உபரிசிரவசு என்னும் சத்திரிய மன்னனாகவும், துவாபர யுகத்தில் வைரமோகன் என்னும் வைசியனாகவும் பிறந்து இங்கு உள்ள பெருமாளை வழிபட்டதால் இங்குள்ள மூலவர் வைரநரசிம்மன் என்றழைக்கப்படுகிறார். 

திருவாலி-திருநகரி திவ்யதேசங்களுக்கு முற்பட்ட பெருமையுடைய இத்தலம், பஞ்ச நரசிம்மத்தலங்களில் இரண்டாவது தலமாகும். திருமங்கையாழ்வார் ஓராண்டில் 1008 வைணவர்களுக்கு சிறப்பு செய்து பெருமாளின் அருளைப் பெற்ற தலமாகும். 


</doc>
<doc id="322421" url="https://ta.wikipedia.org/wiki?curid=322421" title="மேலப்பாதி சுரகரேசுவரசுவாமி கோயில்">
மேலப்பாதி சுரகரேசுவரசுவாமி கோயில்

மேலப்பாதி சுரகரேசுவரசுவாமி கோயில் நாகப்பட்டினம் மாவட்டத்தில் உள்ள சிவன் கோயிலாகும்.

இக்கோயில் மயிலாடுதுறை-பூம்புகார் சாலையில் மயிலாடுதுறையிலிருந்து 8 கிமீ தொலைவில் உப்புநகர் என்னும் ஊரை அடுத்து அமைந்துள்ளது.

இக்கோயில் முழுவதும் கற்றளியாக உள்ளது. மகாமண்டபத் தூண்களில் அழகான சிற்பங்கள் காணப்படுகின்றன. மூலவர் விமானம் துவிதளம் அமைப்பில் உள்ளது. நான்கு தலைகளைக் கொண்ட பிரம்ம சண்டிகேஸ்வரர் உள்ள கோயில்களில் இக்கோயிலும் ஒன்றாகும். திருமால் வழிபட்டதைக் குறிக்கும் வகையில் சங்கரநாராயணர் அமர்ந்த கோலத்தில் காணப்படுகிறார்.

இக்கோயிலில் உள்ள மூலவர் சுரகேசுவரர், இறைவி சுந்தரநாயகி. கடும் சுரத்தைத் தீர்த்துவைக்கும் இறைவனாக சிவன் எழுந்தருளியுள்ளார். பல கோயில்களில் சுரகரேசுவரர் மூன்று கால்களோடும், மூன்று முகங்களோடும் காணப்படுவார். இங்கு லிங்கத்திருமேனியாக, மூலவராகக் காட்சியளிக்கிறார். ஒவ்வொரு வியாழக்கிழமையும் சிறப்பு வழிபாடு நடத்தப்படுகிறது.

தஞ்சாவூரை ஆண்ட சோழ மன்னன் பூம்புகார்-காவிரி ஒன்றுகூடும் இடத்தில் வழிபடச் சென்றபோது அவருக்கு கடுமையான சுரம் ஏற்பட்டதாகவும், அப்போது அருகிலிருந்த சிவனை வழிபட்டு துயர் நீங்கப்பெற்றதாகவும் தலபுராணம் வழியாக அறியமுடிகிறது.


</doc>
