<doc id="66875" url="https://ta.wikipedia.org/wiki?curid=66875" title="மான்செஸ்டர் யுனைடெட் கால்பந்துக் கழகம்">
மான்செஸ்டர் யுனைடெட் கால்பந்துக் கழகம்

மான்செஸ்டர் யுனைடெட் கால்பந்துக் கழகம் என்பது ஒரு இங்கிலாந்து கால்பந்து அணியாகும். இந்த அணி மான்செஸ்டரின் டிராஃபோர்ட்டில் உள்ள ஓல்டு டிராஃபோர்டு மைதானத்தில் அமைந்திருக்கிறது. இது உலகத்திலேயே மிகவும் பிரபலமாகவுள்ள கால்பந்துக் கழகம்களில் ஒன்றாகும். 1992 ஆம் ஆண்டில் பிரீமியர் லீகை நிறுவிய உறுப்பினர் இந்த கிளப்பாகும். இது 1974-75 பருவத்தைத் தவிர்த்து 1938 ஆண்டிலிருந்து இங்கிலாந்து கால்பந்தின் முதன்மைப் பிரிவுகளில் விளையாடி வந்தது. 1964–65 ஆம் ஆண்டிலிருந்து வந்த ஆறு பருவங்களைத் தவிர்த்து இங்கிலாந்து கால்பந்தில் இருக்கும் மற்ற எல்லா குழுக்களைக் காட்டிலும் இந்த கிளப்பிற்கான சராசரி பார்வையாளர் வருகை அதிகமாக இருந்தது.

மான்செஸ்டர் யுனைடெட் கிளப் ஒரு பலம் வாய்ந்த இங்கிலாந்து கால்பந்து சாம்பியனும் கிளப் உலகக் கோப்பையை வென்ற அணியுமாகும். இந்த கிளப் 2008–09 பிரீமியர் லீகையும் 2008 பிஃபா கிளப் உலகக் கோப்பையையும் வென்றுள்ளது. 1986 ஆம் ஆண்டு நவம்பர் மாதம் அலெக்ஸ் ஃபர்கூசன் மேலாளராக பொறுப்பேற்றதிலிருந்து 22 மிகப்பெரிய முக்கிய வெற்றிகளைப் பெற்றிருக்கிறது. இந்த கிளப் இங்கிலாந்து கால்பந்து வரலாற்றில் மிகவும் வெற்றிகரமான கிளப்புகளில் ஒன்றாகும். 1968 ஆம் ஆண்டில் பெனிஃபிகாவை 4–1 என்ற கணக்கில் வீழ்த்தி ஐரோப்பிய கோப்பையை வென்ற முதல் இங்கிலாந்து கால்பந்து கிளப்பாகும். அவர்களின் ட்ரிபிலில் 2008 ஆம் ஆண்டு மூன்றாவது ஐரோப்பியக் கோப்பையை வெல்வதற்கு முன்னதாக 1999 ஆம் ஆண்டு இரண்டாவது ஐரோப்பிய கோப்பையை வென்றார்கள். இந்த கிளப் 18 போட்டிகளில் வென்று இங்கிலாந்து லீக் போட்டிகளில் அதிகமான கோப்பைகளை வென்ற கிளப் என்ற கூட்டு சாதனையை செய்துள்ளது. மேலும் 11 எஃப்.ஏ கோப்பைகளை வென்று அதிகமான எஃப்.ஏ கோப்பைகளை வென்ற கிளப் என்ற சாதனையையும் செய்துள்ளது.

1990 ஆம் ஆண்டுகளின் இறுதி முதல் மற்ற கால்பந்து கிளப்புகளை விட மிகவும் அதிகமான வருமானத்தை தந்து உலகத்திலேயே செல்வச்செழிப்புள்ள கிளப்புகளில் ஒன்றாக இருக்கிறது மற்றும் 2009 ஆம் ஆண்டு ஏப்ரல் மாதம் வரை கணக்கிட்டால் சுமார் £1.136 பில்லியன் (€1.319 பில்லியன் / $1.870 பில்லியன்) மதிப்புடன் மற்ற விளையாட்டு கிளப்புக்களை விட மிகவும் செல்வச்செழிப்புள்ள மற்றும் மிகவும் மதிப்புமிக்க கிளப் என்று தரவரிசைப்படுத்தப்பட்டுள்ளது. ஐரோப்பாவில் முன்னிலையில் இருக்கும் கால்பந்து கிளப்புகளின் இப்போது செயலில் இல்லாத G-14 என்ற அமைப்பையும், அதன் பதிலீடாக இருக்கும் ஐரோப்பிய கிளப் அமைப்பையும் நிறுவிய உறுப்பினராக மான்செஸ்டர் யுனைடெட் கிளப் திகழ்கிறது.]]

ரான் அட்கின்சனுக்குப் பிறகு அபெர்டீனிலிருந்து வந்த அலெக்ஸ் ஃபெர்கூசன் 1986 ஆம் ஆண்டு நவம்பர் 6 முதல் கிளப்பின் மேலாளராகப் பணியாற்றி வருகிறார். கேரி நெவில்லெ ராய் என்பவர் கீனெ என்பவருக்கு அடுத்தபடியாக 2005 ஆம் ஆண்டு நவம்பர் மாதம் முதல் தற்போது வரை கிளப்பின் அணித் தலைவராக இருக்கிறார்.

நியூடன் ஹேத் என்ற இடத்தில் லங்காஷியர் மற்றும் யோர்க்ஷியர் இரயில் நிலைய பணிமனையில் வேலை செய்யும் குழுவால் நியூடன் ஹேத் L&YR F.C. என்ற பெயரில் 1878 ஆம் ஆண்டு இந்த கிளப் உருவாக்கப்பட்டது. கிளப் சட்டைகளின் நிறம் பாதி பச்சையும் பாதி தங்க நிறமுமாக இருந்தன. 1893 ஆம் ஆண்டு கிளேடனுக்கு அருகில் இருக்கும் நகரமான பாங்க் ஸ்டிரீட்டிற்கு போவதற்கு முன்னதாக நார்த் டோட்டில் இருக்கும் சிறிய பாழடைந்த திடலில் பதினைந்து வருடங்கள் விளையாடி வந்தனர். அதற்கு முந்தைய ஆண்டு இந்தக் கிளப் கால்பந்து லீகில் நுழைந்தது, மேலும் இரயில் பணிமனையுடன் இருக்கும் தொடர்புகளை துண்டிக்க ஆரம்பித்தது. அதற்கு பின்னர் அது ஒரு தற்சார்புடைய நிறுவனமாக மாறி, ஒரு கிளப் செயலாளரை பணியில் அமர்த்தி அதனுடையப் பெயரிலிருந்த "L&YR" ஐ எடுத்துவிட்டு எளிமையாக நியூடன் ஹேத் எஃப்.சி. என்று வைத்துக்கொண்டது. சில வருடங்களுக்கு பிறகு, 1902 ஆம் ஆண்டு £2,500 மேல் கடன் ஏற்பட்டு கிளப் திவாலாகும் நிலைக்குச் சென்றது. ஒரு சமயத்தில் அமீனாக்களினால் அவர்களுடைய பாங்க் ஸ்டிரீட் மைதானம் கூட மூடப்பட்டுவிட்டது.

கிளப்பை மூடும் சமயத்தில் நல்ல வேளையாக முன்பு மான்செஸ்டர் வடிப்பாலைகளின் நிர்வாக இயக்குனரான J. H. டேவிஸிடமிருந்து மிகுதியான நிதியை கிளப் பெற்றது. ஒரு கிளப் நிதி-திரட்டும் விழாவில் கிளப்பின் அணித் தலைவரான ஹேரி ஸ்டாஃபோர்டிடம் இருந்த செல்ல பிராணியான செயிண்ட். பெர்னர்ட் நாயைக் காட்டிய போது டேவிஸ் அதனை வாங்க ஸ்டாஃப்போர்டிடம் அணுகியதாக கதையொன்று கூறுகிறது. ஸ்டாஃபோர்ட் அதைக் கொடுக்க மறுத்துவிட்டார். ஆனால் கிளப்பிற்காக முதலீடு செய்ய டேவிஸை ஒப்புகொள்ள வைத்து கிளப்பின் தலைவராவதற்கு டேவிஸை, ஸ்டாஃபோர்ட்இசையவைத்தார். அவர்கள் ஏற்படுத்திய புதிய ஆரம்பத்தைப் பிரதிபலிக்கும் வகையில் கிளப்பிற்கு பெயர் மாற்றம் அவசியமாக இருக்கிறது என்று துவக்க காலத்தில் நடந்த நிர்வாகச் சபைக் கூட்டங்களில் ஒன்றில் முடிவு செய்யப்பட்டது. மான்செஸ்டர் சென்ட்ரல் மற்றும் மான்செஸ்டர் செல்டிக் என்றெல்லாம் பெயர்கள் யோசனையாகச் சொல்லப்பட்டன. அதற்குப் பின்னர் இத்தாலியிலிருந்து குடிபுகுந்தவரான இளம் லூயிஸ் ரோக்கா (Louis Rocca) என்பவர் "பண்பாளர்களே, நாம் ஏன் நம்மை மான்செஸ்டர் யுனைடெட் என்று அழைத்துக்கொள்ளக் கூடாது?" என்று கேட்டார். அந்தப் பெயர் அப்படியே ஒட்டிக்கொண்டு 1902 ஆம் ஆண்டு ஏப்ரல் மாதம் 26 அன்று மான்செஸ்டர் யுனைடெட் கிளப் அதிகாரப்பூர்வமாக இயங்கத் தொடங்கியது. கிளப்பின் நிறங்களை மாற்றுவது சிறந்தது என்று டேவிஸும் முடிவு செய்து நியூடன் ஹேத்தின் (Newton Heath) பாதி பச்சை நிறத்தையும் பாதி தங்க நிறத்தையும் எடுத்துவிட்டு சிவப்பு மற்றும் வெள்ளையை மான்செஸ்டர் யுனைட்டெடின் நிறங்களாக்க முடிவு செய்தார்.

1902 ஆம் ஆண்டு செப்டம்பர் 28 அன்று ஜேம்ஸ் வெஸ்ட் பதவி விலகிய பின்னர் எர்னெஸ்ட் மாங்னல் கிளப் செயலாளராக பணியில் அமர்த்தப்பட்டார். முதல் பிரிவிற்கு கிளப்பை எடுத்துச் செல்லும் பொறுப்பு மாங்கனலுக்குக் கொடுக்கப்பட்டது. ஆனால் அவருடைய முதல் முயற்சியில் தோல்வியைத் தான் சந்தித்தார். பின்பு ஐந்தாவது முயற்சியில் இரண்டாவது பிரிவை அவரால் அடையமுடிந்தது. சில புதிய முகங்கள் கிளப்பிற்கு அவசியம் என்று மாங்கனல் முடிவு செய்து ஹேரி மோகர் கோல் கீப்பிங்கிலும், ஹாஃப்-பேக்கில் (half-back) டிக் டக்வார்தையும், அப்-ஃபிரண்டில் (up front) ஜேக் பிக்கனையும் விளையாட வீரர்களாகத் தேர்ந்தெடுத்து கையெழுத்திட்டார். ஆனால் சார்லி ராபர்ட்ஸ் என்ற இன்னொரு புதிய முகம் புதிதாக ஹாஃப்-பேக்கில் வந்து மிகப்பெரிய தாக்கத்தை ஏற்படுத்தினார். க்ரிம்ஸ்பி டவுனில் 1904 ஆம் ஆண்டு ஏப்ரல் மாதம் விளையாடிய போது கிளப்பிற்கு அந்நாளின் மிகப்பெரிய தொகையான £750 பெற்றார். 1903-04 பருவத்தில் கிளப்பை மூன்றாவது இடத்திற்கு நகர்த்தினார். எனினும் இரண்டாம் இடத்தைப் பெற ஒரு புள்ளியைக் குறைவாகப் பெற்றனர்.

1905-06 ஆம் ஆண்டுப் பருவத்தில் இரண்டாம் பிரிவில் இரண்டாம் இடத்தில் வந்த சிறிது காலத்திலேயே, கிளப் தனது புதிய பெயரில் முதன்முறையாக முதல் பிரிவில் வந்தது. இறுதியாக 1908 ஆம் ஆண்டு அவர்கள் முதல் லீக் டைட்டிலை வென்றதற்கு முன்னதாக கிளப் எட்டாவது இடத்தைப் பெற்றபோது குழு ஒருங்கிணைப்பும் ஆரம்பித்தது. எஃப்.ஏ விதிமுறையில் விதிக்கப்பட்ட சம்பளத்தை விட அதிகமான சம்பளத்தை ஒரு சில விளையாட்டு வீரர்களுக்குக் கொடுத்ததற்காக அண்மையில் மான்செஸ்டர் சிட்டி விசாரணைக்கு உள்ளானது. £250 அபராதம் விதிக்கப்பட்டு யுனைட்டெடிற்காக மறுபடியும் விளையாடக்கூடாது என்று அவர்களின் விளையாட்டு வீரர்கள் 18 பேர் தடைசெய்யப்பட்டனர். மான்செஸ்டர் யுனைடெட் அந்த சூழ்நிலையில் உடனே செயலாற்றி அதிலிருந்து பில்லி மியர்டித் (வெல்ஷ் விஸார்ட்) மற்றும் சாண்டி டர்ன்புல் ஆகியோரைத் தேர்ந்தெடுத்தது. புது வருடத்தின் முதல் நாள் வரையிலும் புதிய ஆட்டக்காரர்கள் தங்களின் தற்காலிக நீக்கத்தின் காரணத்தினால் விளையாடுவதற்கு தகுதியானவர்களாக இல்லை. அதனால் கோப்பைக்கான முயற்சியில் சரியான தாக்கத்தை ஏற்படுத்துவதற்காக 1907–08 பருவம் வரையிலும் காத்திருக்க வேண்டியதாகிவிட்டது. அதனை அவர்கள் பெற்றனர் போட்டியின் துவக்கத்தில் புயல் வேகத்தில் துவங்கி ஷெப்பீல்ட் யுனைட்டெடிற்கு எதிராக 2-1 வெற்றியைப் பெற்று, தொடர்ந்து 10 வெற்றியைப் பெற்றனர். பருவத்தின் முடிவில் தடுமாற்றத்தை சந்தித்தாலும் யுனைடெட் அதே இடத்தைக் தற்காத்துக் கொண்டு பருவத்தை தங்களது போட்டியாளர்களான ஆஸ்டன் வில்லாவை விட ஒன்பது புள்ளிகள் கூடுதலாக பெற்று முடித்தனர்.

அதற்கடுத்த பருவத்தில் யுனைடெட் மீண்டும் ஒரு வெள்ளிக்கோப்பை முதன் முறையாக சாரிட்டி ஷீல்ட்டையும், முடிவில் கிளப்பின் முதல் எஃப்.ஏ கோப்பையையும் வென்றனர். அது பின்னர் கிடைத்த சாதனை எண்ணிக்கையான எஃப்.ஏ கோப்பைகளுக்கு வித்திட்டது. டர்ன்புல் மற்றும் மெரிடித் ஆகியோர் கிளப்பின் முதல் வெற்றித் தொடரில் பங்கேற்று வெற்றியினைத் பெற்றுத்தர முக்கியப் பங்காற்றினர். டர்ன்புல் எஃப்.ஏ கோப்பையின் இறுதி ஆட்டத்தில் வெற்றிப்பெற்றனர். மேலும் சில வெள்ளிக் கோப்பைகளைப் பெற கிளப் இரண்டு ஆண்டுகள் காத்திருந்தது. 1910-11 பருவத்தில் முதல் பிரிவில் இரண்டாம் முறையாக பெற்றனர். இக்காலகட்டத்தில் தங்களது புதிய மைதானமான ஓல்ட் டிராஃப்போர்ட்டிற்கு யுனைடெட் மாறியது. அங்கு 1910 ஆம் ஆண்டு பிப்ரவரி 19ல் லிவர்பூலிற்கு எதிராக தங்கள் முதல் போட்டியை விளையாடிய அவர்கள் 3-0 கணக்கில் முன்னணியிலிருந்தாலும், 4-3 என்ற கணக்கில் தோல்வியைத் தழுவினர். அவர்கள் மீண்டும் 1911-12 பருவத்தில் கோப்பையின்றி சென்றனர். அத்தோடு மாங்னல் பொறுப்பிலிருந்து விலகினார் (பத்தாண்டுகள் யுனைட்டெடிடம் பணியாற்றிவிட்டு மான்செஸ்டர் சிட்டிக்கு சென்றார்). அடுத்த 41ஆண்டுகளுக்கு முதல் பிரிவை வெல்லாமலும் தங்கள் வரலாற்றிலேயே நீண்ட காலம் லீக் போட்டிகளில் வெல்லாமல் போனதும் இக்காலகட்டத்தில் தான்.

அடுத்த பத்தாண்டுகளில் கிளப் படிப்படியாக கீழிறங்கி பின்னேற்றம் கண்டு 1922 ஆம் ஆண்டில் இரண்டாம் பிரிவுக்குத் தரமிறக்கப்பட்டது. 1925 ஆம் ஆண்டில் மீண்டும் முதல்பிரிவுக்குச் சென்றாலும் அட்டவணையின் முதல் பாதியில் இடம் பெற கடுமையாக போராட வேண்டியிருந்தது. எனினும் 1931 ஆம் ஆண்டில் மீண்டும் கீழிறங்கினர். இரண்டாம் உலகப் போருக்கு முந்தைய எட்டாண்டுகளுக்கு கிளப் ஏறக்குறைய ஒரு யோ-யோ கிளப்பாக மாறி 1934 ஆம் ஆண்டில் எல்லாக் காலகட்டத்தை விடவும் கீழாகச் சென்று இரண்டாம் பிரிவில் 20 ஆம் நிலையில் இடம் பெற்றனர். உலகப் போருக்கு முந்தைய கடைசி பருவத்திற்கு முந்தைய பருவத்தில் அவர்கள் மீண்டும் முதல் பிரிவிற்குச் செல்லும் முன்பு ஒரு முறை முன்னேறி மீண்டும் தரமிறக்கப்பட்டனர். போருக்கு பிந்தைய காலகட்டத்திற்கான ஏற்றத்திற்கு உறுதியளிக்கும் விதத்தில் 1938-39 பருவத்தில் 14வது இடத்தில் இடம் பெற்றனர்.

ஓல்ட் டிராஃப்போர்டில் மேலாளராக 1945 ஆம் ஆண்டில் மாட் பஸ்பி நியமிக்கப்பட்டார். அவர் தனது பணியின் பொதுவான அணுகுமுறையிலிருந்து மாறுபட்டு தனது அணியை தானே தேர்ந்தெடுக்க அனுமதிகப்பட வேண்டினார். ஆட்டக்காரர்களைத் தேர்ந்தெடுத்து கையொப்பமிடுவது மட்டுமின்றி அணியின் பயிற்சியையும் தானே இயக்கவேண்டும் எனவும் கூறினார். அவர் தனது மேலாளர் பதவியை முன்னாள் கிளப்பான லிவர்பூலில் தவற விட்டதற்கு முக்கிய காரணம் பஸ்பி கேட்ட பணிகள் இயக்குநருக்கானது என அந்த கிளப் கருதியதே. ஆனால் யுனைடெட் அவரது புதிய முறைகளைப் பயன்படுத்திக்கொள்ள முடிவு செய்தது. பஸ்பி முதலாவதாக ஒப்பந்தம் செய்தது விளையாட்டு வீரர் மட்டுமல்ல தனக்கு உதவியாளராக துணை மேலாளராக ஜிம்மி மர்பியை ஒப்பந்தம் செய்தார். பஸ்பியை நியமித்த விளைவை கிளப் உடனடியாகப் பெற்றது. 1947-49 ஆம் ஆண்டில் லீக்கில் இரண்டாவதாகவும், 1948 ஆம் ஆண்டில் எஃப்.ஏ கோப்பையில் வெற்றியையும் பெற்றது. உள்ளூரில் பிறந்த மூவரான ஸ்டான் பியர்சன், ஜாக் ரொளலே மற்றும் சார்லி மிட்டன் (ரொளலி, பியர்சன் ஆகியோர் 1948 கோப்பையில் கோல் அடித்தனர்) அத்தோடு வட-கிழக்கைச் சார்ந்த அல்லன்பி சில்டன் செண்டர்-ஹாஃல்ப் (centre-half) நிலையில் விளையாடியவரும் உதவிகரமாக இருந்தனர்.

சார்லி மிட்டன் கொலம்பியாவிற்கு நல்ல சம்பளம் தேடிச் சென்றாலும் மீதமிருந்த யுனைட்டெடின் பழைய அணி சமாளித்து முதல் நிலை பட்டத்தை மீண்டும் 1952 ஆம் ஆண்டில் வென்றனர். பஸ்பி கால்பந்துக் கழகம்கள் தங்களிடம் அனுபவத்தை தவிர பிறவற்றையும் பெற வேண்டும் அறிவார். எனினும் ஓர் கொள்கை வகுத்து இளம் அணியிலிருந்து வீரர்களை சாத்தியப்படும்போதெல்லாம் கொண்டுவர விழைந்தார். முதலாவதாக இளம் வீரர்களான ரோஜர் பிர்ய்ன், பில் ஃப்ளொக்ஸ், மார்க் ஜோன்ஸ், மற்றும் டென்னிஸ் வியோலட் ஆகியோர் தங்களை அணியில் இணைக்க சிறிது காலம் எடுத்துக் கொண்டாலும் அணி 1953 ஆம் ஆண்டில் அட்டவணையில் கீழ் நிலையான எட்டாவது இடத்தைப் பெற்றாலும், 1956 ஆம் ஆண்டில் சராசரி வயது 22 எனக் கொண்டு 103 கோல்கள் மூலம் மீண்டும் லீகை வெற்றி கொண்டனர். பஸ்பி கொண்டு வந்த இளைஞர் கொள்கை கிளப்பின் வரலாற்றில் வெற்றிகரமான காலகட்டங்களின் தரக் குறியீடாக மாறியது (1950 களின் நடுப்பகுதிகள், மத்திக்கு-பிந்தைய 1960கள் மற்றும் 1999 கள்). பஸ்பியின் இளைஞர் "பட்டாளம்" பஸ்பி பேப்ஸ் எனக் குறிப்பிடப்படுகிறது. இதில் கிரீடத்தின் வைரக்கல்லாக விங்-ஆஃப் டன்கன் எட்வர்ட்ஸ் கருதப்படுகிறார். 1953 ஆம் ஆண்டில் வெஸ்ட் மிட்லாண்ட்ஸின் டட்லே பகுதியைச் சேர்ந்தவரான இவர் தனது 16 ஆம் வயதில் யுனைட்டெடிற்காக முதன் முறையாக விளையாடத் தொடங்கினார். களத்தில் எந்தவொரு நிலையிலும் எட்வர்ட்ஸ் விளையாடக்கூடியவர் என்று கூறப்பட்டது. மேலும் அவரின் விளையாட்டைப் பார்த்தவர்கள் அனைவரும் அவர் ஒரு தலைசிறந்த விளையாட்டு வீரர் எனக் கூறினர். பின்வந்த 1956-57 பருவத்தில், அவர்கள் லீக் போட்டியை மீண்டும் வென்றனர். எஃப்.ஏ கோப்பையின் இறுதிப் போட்டியில் நுழைந்தாலும் ஆஸ்டன் வில்லாவிடம் தோற்றனர். அவர்கள் முதல் முறையாக இங்கிலாந்திலிருந்து சென்று ஐரோப்பியக் கோப்பையில் போட்டியிட்ட அணியாவர். எஃப்.ஏ வின் வேண்டுகோளின் படி முந்தைய வருடம் செல்சி அணிக்கு அதே வாய்ப்பு மறுக்கப்பட்டாலும், அரையிறுதி வரை சென்று ரியல் மாட்ரிட் அணியிடம் தோற்றனர். அரையிறுதிக்கு செல்லும் வழியில் யுனைடெட் தங்களது இன்று வரை நிலைத்திருக்கும் அனத்துப் போட்டிகளிலும் மிகப்பெரிய சாதனை வெற்றியான பெல்ஜியன் வாகையணி அண்டெர்லெச்ட்டை 10-0 என்ற கணக்கில் மைனெ ரோட் விளையாட்டரங்கில் வென்ற வெற்றியைப் பெற்றனர்.

அடுத்த பருவத்தில் ஓர் துன்ப நிகழ்வு ஏற்பட்டது. ஜெர்மனியின் ம்யூனிச் (Munich) நகரில் எரிபொருள் நிரப்புவதற்காக தரையிறங்கிய விமானம் மீண்டும் கிளம்பும்போது விழுந்து நொறுங்கியது, அப்போது அணியானது ஐரோப்பிய கோப்பை போட்டியொன்றில் விளையாடிவிட்டு திரும்பிக் கொண்டிருந்தது. 1958 ஆம் ஆண்டு பிப்ரவரி 6 அன்று நடைபெற்ற ம்யூனிச் வான் விபத்தில் - ஜியோஃப் பெண்ட், ரோஜர் பிர்னெ, எட்டி கோல்மான், டன்கன் எட்வர்ட்ஸ், மார்க் ஜோன்ஸ், டேவிட் பெக், டாமி டெய்லர், மற்றும் லயம் "பில்லி" வேலன் ஆகிய எட்டு விளையாட்டு வீரர்களுடன் 15 பயணிகள், யுனைடெட் பணியாளர்கள் வால்டெர் க்ரிக்மெர், பெர்ட் வால்லெ மற்றும் டாம் கர்ரி ஆகியோரும் பலியாயினர். இருமுறை கழித்து மூன்றாவது முறையாக விமானம் புறப்பட தயாரானபோது தான் அந்த இறப்பிற்குரிய சம்பவம் நிகழ்ந்தது. ஓடுதளத்துடன் இறுதியில் சேர்ந்திருந்த சகதியானது விமானத்தை மெதுவாக்கி எழும்புவதற்கு தேவையான வேகத்தை கொடுக்காததால் விமானம் நொறுங்கியது. விமானம் ஓடுதளத்தின் முடிவிலிருந்து விலகி வேலியை தாண்டிக் கொண்டு அருகிலிருந்த காலி வீடு ஒன்றின் மீது மோதியது. யுனைடெட் கோல்கீப்பர் ஹாரி கிரெக் விமானம் நொறுங்கிய பிறகு சுய நினைவுக்குத் திரும்பி விமானம் எந்த நொடியிலும் வெடித்துவிடக்கூடும் என்ற அச்சத்தின்பால் பாபி சார்ல்ட்டன் -18 மாதங்களுக்கு முன் யுனைட்டெடிற்காக தனது ஆட்டத்தை தொடங்கியவர் - மற்றும் டென்னிஸ் வியொலட் ஆகியோரை இடுப்புப்பட்டையை பிடித்து இழுத்துச் சென்று பாதுகாத்தார். ஏழு யுனைடெட் வீரர்கள் அந்த இடத்திலேயே இறந்தனர். டன்கன் எட்வர்ட்ஸ் பதினைந்து தினங்கள் கழித்து மருத்துவமனையில் இறந்தார். ரைட்-விங்கர் ஜானி பெர்ரி இவ்விபத்தில் பிழைத்தார். எனினும் காயங்களினால் கால்பந்து வாழ்க்கை குறிப்பிட்ட காலத்திற்கு முன்னர் முடிவுக்கு வந்தது. மாட் பஸ்பி ம்யூனிச் மருத்துவர்களால் நம்பிக்கையளிக்கப்படாமல் ஒருமுறை இறுதிச் சடங்கும்கூட நடத்தப்பட்ட பின்னர் அதிசயிக்கத்தக்க வகையில் பிழைத்து இரு மாதங்கள் மருத்துவமனையில் இருந்து பின்னர் வெளியேறினார்.

கிளப் தனது விளையாட்டுக்களை அறைக்குள்ளேயே அடைத்துப்போடுகிறது போட்டிகளிலிருந்து விலகிக் கொள்கிறது என வதந்திகள் பரவின என்றாலும், ஜிம்மி மர்பி ப்ஸ்பியின் காயம் ஆறும்வரை அவருக்குப் பதிலாக மேலாளராக இருந்த போது கிளப் தற்காலிக அணிகளுடன் தொடர்ந்து விளையாடியது. விபத்து ஏற்பட்டிருந்தாலும், அவர்கள் எஃப்.ஏ கோப்பையின் இறுதிப்போட்டியை எட்டினர், எனினும் போல்டன் வாண்டரர்ஸ்சிடம் தோல்வியடைந்தனர். பருவத்தின் இறுதியில் UEFA ஆனது எஃப்.ஏ யிடம் யுனைட்டெடையும் நிகழவிருக்கிற கோப்பை வெற்றியாளர்களான வோவொர்ஹாம்ப்டன் வாண்டெரர்ஸ்சையும் 1958-59 பருவத்தில் இறந்தவர்களின் அஞ்சலிக்காக ஐரோப்பியன் கோப்பையில் சேர்க்க கோரியபோதும் எஃப்.ஏ மறுத்துவிட்டது. அடுத்த பருவத்தில் யுனைடெட் ஒருவாறு சமாளித்து குறிப்பிட்ட நிலை வரை மட்டுமே செல்ல முடிந்தது. ஒன்பது முன்னணி வீரர்களை ம்யூனிச் விபத்தில் இழந்த நிலையில், அவ்வாறு அது இரண்டாம் இடத்தைப் பெற்றதென்பது மோசமானது அல்ல.

பஸ்பி 1960 ஆம் ஆண்டுகளின் துவக்க காலத்தில் அணியை மறுபடியும் உருவாக்குவதில் செலவழித்து, டெனிஸ் லா பாட் க்ரெராண்ட் போன்ற வீரர்களைக் கையொப்பமிட்டு புதிய தலைமுறை இளைஞர்களைப் பயிற்றுவிக்கச் செய்தார். ஒருவேளை இந்த புதிய அணியின் மிகச் சிறந்த வீரர் பெல்ஃபாஸ்ட்டைச் சேர்ந்த ஜார்ஜ் பெஸ்ட்டாக இருக்கலாம். இயற்கையான, அரிதான உடல் வலிமைப் பயிற்சி பெஸ்ட்டிடம் இருந்தாலும் அவரது மிகச் சிறந்த சொத்து கால்பந்தினை நெருக்கமாக கொண்டுச் செல்வதேயாகும். அவரது வேகமான கால்கள் எதிரியின் பாதுகாப்பு வளையத்தை எவ்வளவு குறுகலாக இருந்தாலும் கடந்து செல்ல உதவின. அணியானது 1963 ஆம் ஆண்டில் எஃப்.ஏ கோப்பையை வென்றது எனினும் முதல் பிரிவில் 19ஆவது இடத்தையே பெற முடிந்தது. எஃப்.ஏ கோப்பை வெற்றியானது வீரர்களுக்கு புத்துயிரூட்டி, 1964 ஆம் ஆண்டில் கிளப் இரண்டாம் இடம் பெறவும், மேலும் ஒருபடி சென்று 1965 மற்றும் 1967 ஆம் ஆண்டுகளில் லீக்கினை வெல்லவும் உதவியது. யுனைடெட் ஐரோப்பிய கோப்பையை 1968 ஆம் ஆண்டில் வென்றது. அக்கோப்பையை வெல்லும் முதல் ஆங்கில அணியாக, இறுதியாட்டத்தில் ஈசுசெபியோவின் பென்ஃபிகாவை 4-1என்ற கணக்கில் தோற்கடித்தது. யுனைட்டெடின் அணியில் குறிப்பிடத்தகுந்த அந்த வருடத்திய ஐரோப்பிய கால்பந்து வீரர்களைக் கொண்டிருந்தது: பாபி சார்ல்டன் டெனிஸ் லா மற்றும் ஜார்ஜ் பெஸ்ட் ஆகியோர் இருந்தனர். மாட் பஸ்பி 1969 ஆம் ஆண்டில் மேலாளர் பொறுப்பிலிருந்து விலகினார். அவருக்கு பதிலாக இருப்பு அணி பயிற்சியாளரும் முன்னாள் யுனைட்டெடின் வீரருமான வில்ஃப் மெக்கின்னஸ் மாற்றப்பட்டார்.

யுனைடெட் பஸ்பியை மாற்ற இயலாமல் போராடியது. பின்னர் வில்ஃப் மெக்கின்னஸ் தலைமையின் கீழ் 1969-70 பருவத்தில் ஏமாற்றம் தரும் எட்டாவது இடத்திற்கு தள்ளப்பட்டது. மேலும் 1970-71 பருவத்தில் மோசமான துவக்கத்தினைப் பெற்றதால் அவர் மீண்டும் பழைய பதவியான இருப்பு அணியின் பயிற்சியாளராக பதவியிறக்கம் செய்யப்பட்டார். பஸ்பி மறுபடியும் வர வற்புறுத்தப்பட்டாலும் அது ஆறு மாதத்திற்குத்தான் நீடித்தது. அவர் வழிகாட்டியபடியால் முடிவுகள் மாறின. ஆனால் அவர் இறுதியாக கிளப்பை விட்டு 1971 ஆம் ஆண்டு கோடையில் விலகினார். இதனிடையே யுனைடெட் மிகச் சிறப்பான நோபி ஸ்டைல்ஸ் மற்றும் பாட் க்ரெராண்ட் போன்ற பல வீரர்களை இழந்தது.

செல்டிக் அணியின் ஐரோப்பிய கோப்பையை வென்று தந்த மேலாளர் ஜோக் ஸ்டீனை மேலாளர் பதவிக்கு அணுகியபோதும், ஸ்டீன் வாய்வழியாக பதவியேற்க ஒப்புக்கொண்டு கடைசி நிமிடத்தில் விலகினார் - ஃப்ராங் ஓ'ஃபாரல் பஸ்பியிற்கு பதிலாக மேலாளராக நியமிககப்பட்டார். இருப்பினும் மெக்கின்னஸ் போல ஓ'ஃபாரல் 18 மாதங்களே நீடித்தார். இருவருக்கிடையில் ஒரே வித்தியாசம் ஓ'ஃபாரல் அணியின் மோசமான நிலையினைக் குறித்து எதிர்விளைவைக் கொண்டு புதிய முகங்களை வருவித்தார். அதில் குறிப்பாக அபெர்டீனின் மார்டின் புஷான்னை ஸ்டெர்லிங் 125,000 கொடுத்து வரவழைத்ததாகும். டாமி டாசெர்டி 1972 ஆம் ஆண்டின் இறுதியில் மேலாளராகப் பதவியேற்றார். டோசர்டி அல்லது "தி டாக்" யுனைட்டெடை அந்தப் பருவத்தில் அணியை சரிவிலிருந்து காப்பாற்றினாலும் 1974 ஆம் ஆண்டில் தோல்வியைக் கண்டனர். அதற்கு முன் பெஸ்ட், லா மற்றும் சார்ல்டன் கிளப்பிலிருந்து விலகியிருந்தனர். டெனிஸ் லா, மான்செஸ்டர் சிட்டிக்கு 1973 ஆம் ஆண்டின் கோடைக் காலத்தில் போனாலும் முடிவில் யுனைட்டெடிற்கான கோலினை அடித்ததாக மக்கள் பலர் கருதினபோது மென்மையாக தனது சகாக்களுடன் அதைக் கொண்டாட மறுத்துவிட்டார். பெஸ்ட், லா மற்றும் சார்ல்டன் ஆகியோருக்கு பதிலாக லுவோ மகாரி, ஸ்டீவார்ட் ஹூஸ்டன் மற்றும் பிரியான் க்ரீன்ஹோஃப் ஆகியோர் மாற்றப்பட்டாலும் எவரும் முன்னர் இருந்த மூவருக்கு நிகரான நிலைக்கு ஏற்ப இருக்கவில்லை.

அணி முதல் முயற்சியிலேயே ஏற்றத்தை வென்றது. அந்தப் பருவத்தின் கடைசியில் டிரான்மியர் ரோவர்ஸ்சிலிருந்து வந்து இணைந்து தனது ஆட்டத்தை துவங்கியவர் ஸ்டீவ் கோப்பல். 1976 ஆம் ஆண்டில் எஃப்.ஏ கோப்பையின் இறுதியாட்டத்தில் நுழைந்தாலும் சொளத்தாம்டனிடம் தோல்வியடைந்தனர். 1977 ஆம் ஆண்டில் மீண்டும் இறுதியாட்டத்திற்குள் நுழைந்து லிவர்பூல் அணியை 2-1 என்ற கணக்கில் வென்றனர். இந்த வெற்றி அவரது ஆதரவாளர்களிடத்தில் பிரபலமிருந்தாலும் டோசர்டி தனது உடற்பயிற்சி நிபுணரின் மனைவியுடன் இருந்த கள்ளக்காதல் விவகாரம் வெளியானதினால் பணி நீக்கம் செய்யப்பட்டார்.

டோசர்டிக்கு பதிலாக டேவ் செக்ஸ்டன் 1977 ஆம் ஆண்டு கோடையில் மேலாளராக நியமிக்கப்பட்டார். தனது அணியை மேலும் பாதுகாப்பான விளையாட்டைக் கைக்கொள்ளச் செய்தார். இந்தப் பாணி கிளப் ரசிகர்களிடையே பிரபலமாகவில்லை. அவர்கள் டோசர்ட்டி மற்றும் பஸ்பியின் விருப்பமான தாக்குதல் பாணிக்கு பழகிப்போயிருந்தனர். செக்ஸ்டன் கையொப்பமிட்ட வீரர்களில் ஜோ ஜோர்டன், கார்டன் மெக்குயின், காரி பெயிலி மற்றும் ரே வில்கின்ஸ் ஆகியோர் அடங்குவர். ஆனாலும் செக்ஸ்டனின் தடுப்பு விளையாட்டானது அட்டவணையில் நடுநிலையைப்பெற தவறியது. அணியானது ஒரு முறை மட்டும் அட்டவணையில் முதல் இரண்டு நிலையிலும், ஒரேயொருமுறை மட்டும் எஃப்.ஏ கோப்பை இறுதிப்போட்டியில் நுழைந்து ஆர்செனல்லிடம் தோல்வியுற்றது. இந்த கோப்பை இல்லாத நிலையினால் அவர் தனது கடைசி ஏழு போட்டிகளில் வென்றிருந்தாலும் செக்ஸ்டன் 1981 ஆம் ஆண்டில் பணி நீக்கம் செய்யப்பட்டார்.

டேவ் செக்ஸ்டனுக்கு பதிலாக ஆரவாரமான ரான் அட்கின்சன் வந்தார். அவர் தனது பரந்த மனநிலையால் தான் மேலாளராக பணியாற்றிய கிளப்புகளில் அதனை பிரதிபலிக்கச் செய்தார். பிரியான் ராப்சன்னை தனது பழைய அணியான வெஸ்ட் ப்ராம் அணிக்கு பெறுவதற்காக பிரிட்டிஷ் இடமாற்றுக் கட்டணத்தில் சாதனையாக இருந்த பெரிய தொகைகையை அளித்து அவரைப் பெறுவதற்கு கையொப்பமிட்டார். ராப்சனும் யுனைட்டெடின் டன்கன் எட்வர்ட்ஸ்சிற்குப் பிறகு சிறந்த மத்தியநிலை (midfield) வீரராக உருவானதாக பலரும் கருதும் நிலை ஏற்பட்டது. அட்கின்சன்ஸ் அணியின் புதிய முகங்களான ஜெஸ்பர் ஓல்சன் பால் மெக்கிராத், கார்டன் ஸ்டிராசான் ஆகியோர் தங்களது இளைஞர் அணி வீரர்களான நார்மன் ஒயிட்சைட் மற்றும் மார்க் ஹூயூஸ் ஆகியோருடன் இணைந்து விளையாடினர். யுனைடெட் மூன்றாண்டுகளில் இருமுறை எஃப்.ஏ கோப்பையை 1983 மற்றும் 1985 லும் வென்றது. 1985-86 பருவத்தில் ஒட்டுமொத்த விருப்ப அணியாக கோப்பையை வெல்லும் நிலைக்குச் செல்லும் முன், தங்களது முதல் பத்து லீக் போட்டிகளில் வென்று அக்டோபர் மாதத் துவக்கத்திலேயே 10 புள்ளி இடைவெளி பெற்று தங்கள் போட்டியாளர்களைவிட முன்னிலையிலிருந்தனர். அணியின் நிலை குலைந்துபோனதெனினும், யுனைடெட் அப்பருவத்தில் நான்காவது இடத்தைப் பெற்றது. மோசமான நிலை அடுத்த பருவத்தில்தொடர்ந்ததாலும், யுனைடெட் முதல் நிலையில் இறுதி கட்டத்தில் 1986 ஆம் ஆண்டு நவம்பர் மாதம் வரைக் காணப்பட்டதாலும் அட்கின்சன் பதவி நீக்கம் செய்யப்பட்டார்.

அபெர்டீனிலிருந்து அட்கின்சன் பதவி நீக்கம் செய்யப்பட்ட அதே நாளில் தனது துணை மேலாளர் ஆர்ச்சி க்னொக்ஸ்சுடன் மாற்றம் செய்ய அலெக்ஸ் ஃபெர்கூசன் வந்து சேர்ந்தார். இருந்தாலும்,தனது பொறுப்பிலான துவக்க ஆட்டத்தில் ஆக்ஸ்ஃபோர்ட் யுனைட்டெடிடம் 8 நவம்பர் 1986 அன்று 2-0 என்ற கோல் கணக்கில் தோற்றாலும், ஃபர்கூசன் லீகில் கிளப் 11வது இடத்தைப் பெற வழிகாட்டினார். 1987-88 ஆம் ஆண்டில் இரண்டாம் நிலையில் முடித்தாலும், பிரியான் மெக் க்ளேர் ஜார்ஜ் பெஸ்ட்டிற்க்குப் பிறகு 20 லீக் கோல்களை அப் பருவத்தில் அடித்ததானது சிறிய கணநேரக் காட்சியொன்றைக் ரசிகர்களுக்கு கொடுத்தாலும், அவர்கள் விரைவில் சாதாரண நிலையான 11 வது இடத்தைப் 1989 ஆம் ஆண்டில் பெற்றனர்.

ஃபெர்கூசனின் பல வீரர் ஒப்பந்த கையொப்பங்கள் ரசிகர்களின் எதிர்பார்ப்பிற்கு இணையாக எட்டப்படவில்லை மேலும் மேலாளர் 1990 களின் துவக்கத்தில் பதவி நீக்கம் செய்யப்படும் நிலையில் இருப்பதாக செய்திகள் தெரிவித்தன, பலரும் நாட்டிங்காம் ஃபாரஸ்ட்டிடம் எஃப். ஏ கோப்பை மூன்றாம் சுற்றில் தோல்வியுற்றது அவரது விதியை தீர்மானிப்பதாக நம்பினர். ஒரு 56வது நிமிட மார்க் ராபின்சன் அடித்த கோலானது போட்டியின் வெற்றியை யுனைட்டெடிற்கு மாற்றியது, கோப்பையை வெல்வதற்கான வழியை ஏற்படுத்தி இறுதிப் போட்டியான வெம்ப்லேயில் ஒரு 3-3 சமநிலை ஆட்டத்திற்குப் பிறகு அவர்கள் கிறிஸ்டல் பேலஸ்சை மறு ஆட்டத்தில் 1-0 கணக்கில் வெற்றி பெறக் கொண்டுசென்றது. தொடர்ந்த வருடத்தில் யுனைடெட் லீக் கோப்பையின் இறுதிச் சுற்றில் நுழைந்தது ஆனால் முன்னாள் மேலாளரான ரான் அட்கின்சனின் ஷெஃப்பீல்ட் வெட்னெஸ்டே அணியிடம் 1-0 என்ற கோல் கணக்கில் தோற்றது. எனினும் பருவத்தின் முதல் கோப்பையை கப் வின்னர்ஸ் கோப்பையை ரோட்டர்டாமில் பார்சலோனாவை 2-1 என்ற கணக்கில் வென்று பெற்றது. அந்த வெற்றியானது அணியை 1991 UEFA சூப்பர் கோப்பையில் விளையாடச் செய்தது அவர்களும் ஐரோப்பிய கோப்பை வெற்றியாளர்களான ரெட் ஸ்டார் பெல்கிரேடை 1-0 என்ற கோல் கணக்கில் ஓல்ட் டிராஃபோர்ட் மைதானத்தில் வெற்றி கொண்டனர். அந்த ஆட்டம் இருமுறை விளையாடப்பட வேண்டியது ஆனால் யூகோஸ்லாவியா நாட்டிலிருந்த அரசியல் கொந்தளிப்பினால் UEFA ஓல்ட் ட்ராஃப்போர்ட்டில் மட்டும் ஒருமுறை விளையாட முடிவு செய்தது. லீக் கோப்பையின் இறுதியாட்டத்தில் வரிசையாக இரண்டாவது முறையாகத் 1992 ஆம் ஆண்டில் தோன்றி இந்த முறை யுனைடெட் அணி வெம்ப்லியில் 1-0 என்ற கோல் கணக்கில் நாட்டிங்ஹாம் ஃப்பாரஸ்ட்டை வென்றது.

1989 ஆம் ஆண்டில் களத்திற்க்கு வெளியே பத்தாண்டின் இறுதியில் கிளப் தலைவர் மார்டின் எட்வர்ட்ஸ் வீடு-மனை விற்பனை தொழிலதிபரான மிக்கேல் நைட்டனுக்கு கிளப்பை விற்க முயன்றார். இந்த ஒப்பந்தம் ஏறக்குறைய ஸ்டெர்லிங் 20 மில்லியனுக்கு இறுதிப்படுத்தப்பட்டாலும் நைட்டன் ஓல்ட் டிராஃப்போர்ட் களத்தில் மான்செஸ்டர் யுனைட்டெடின் உபகரணங்களுடன் சென்று சில விளையாட்டு பயிற்சிகளைச் செய்தும் பட்டித்துணியால் கட்டப்பட்ட பந்தை ஸ்ட்ரெட்ஃபோர்ட் முனையில் கோல்போஸ்ட்டில் அடித்தும் ஒப்பந்தம் இறுதியானது போன்ற தோற்றத்தை ஏற்படுத்தினார். நைட்டனுக்கு கிளப்பின் வரவு செலவு புத்தகம் பார்க்கவும் அனுமதி வழங்கப்பட்டது. எனினும் ஒப்பந்தம் இறுதி செய்யப்படும் நிலையில் நிதி ஆதரவாளர்கள் பின்வாங்கியதால் அது ரத்து செய்யப்பட்டது. எனினும், நைட்டனுக்கு உள் விவகாரங்கள் தெரியுமென்பதால், அவரை அமைதிப்படுத்த பரிமாற்றமாக கிளப்பின் நிர்வாகத்தில் இடமளிக்கப்பட்டது. 1991 ஆம் ஆண்டில் டெய்லர் அறிக்கையின்படி கூடுதல் நிதியாதரவு தேவைப்படும்போது கிளப் லண்டன் பங்குச் சந்தையில் ஸ்டெர்லிங் 47 மில்லியனுக்கு மதிப்பிடப்பட்டு உறுப்பினரானது. மார்டின் எட்வர்ட்ஸ் தனது தலைவர் பதவியை தக்கவைத்துக்கொண்டாலும் கிளப் இப்போது பொதுச் சொத்தானது.

1991 ஆம் ஆண்டு கோடையில் டேனிஷ் கோல்-கீப்பரான பீட்டர் ஷிமேச்சலின் 17 கோலற்ற லீக் போட்டிகள் யுனைட்டெடிற்கு சிறந்த பாதுகாப்பு சாதனையொன்றை 1991-92 பருவத்தில் ஏற்படுத்திக் கொடுத்து லீட்ஸ் யுனைட்டெடிற்கு அடுத்த நிலையில் இரண்டாவது நிலையில் வரச் செய்ததில் தனித்து ஆடுவதில் வல்லவரான ஃபெரஞ்சு நாட்டவரான எரிக் காண்டொனவும் இடம் பெற்றிருந்தார். அலெக்ஸ் பெர்கூசன் யுனைட்டெட்டின் பந்தை அடித்து ஆடும் ஆட்டக்காரர் ஒருவருக்கான தேடலில் மார்க் ஹூயூஸ் மற்றும் ப்ரியன் மெக்ளேர் ஆகியோரை முயற்சித்து தோல்வியடைந்து பன்முறை ஷெப்பீல்ட் வெட்னஸ்டேயின் அடித்து ஆடும் ஆட்டக்காரர் டேவிட் ஹிர்ஸ்ட்டிற்கும் அதே போன்று முயன்று தோல்வியடைந்த நிலையில் 1992 ஆம் ஆண்டு நவம்பர் மாதம் லீட்ஸ் மேலாளர் ஹோவார்ட் வில்கின்சன் மார்டின் எட்வர்ட்ஸ்சை அழைத்து டெனிஸ் இர்வின் பற்றி விசாரித்தப்போது பேச்சு விரைவாக காண்டொனா பற்றி திரும்பியது. எட்வர்ட்ஸ்சும், பெர்கூசனும் ஆச்சர்யப்படும் வகையில் இரண்டு கிளப்புகளும் சக்திமிகுந்த பிரெஞ்சு வீரரை ஸ்டெர்லிங் 1.2 மில்லியன் கட்டணத்திற்கு பரிமாற்றிக்கொள்ள ஒப்புக்கொண்டனர். காண்டொனாவின் வருகை யுனைட்டெடிற்கு இன்றியமையாத உயிர்ப்பினைக் கொடுத்து 1967 ஆம் ஆண்டிற்குப் பிறகு தங்களது முதல் லீக் பட்டத்தை வெல்ல உதவியது. நோட்டிங்ஹாம் ஃபாரஸ்டின் ராய் கீனியை 1993 ஆம் ஆண்டு ஜூலை மாதம் உடன்பாடு செய்த பிறகு, யுனைடெட் இரண்டாம் முறையாகத் 1957லிருந்து முதல் முறையாகத் 1994 ஆம் ஆண்டில் வென்றது. அதன் பின் எஃப்.ஏ கோப்பையையும் வென்று முதல் "இரட்டை" வெற்றியை கிளப் வரலாற்றில் முழுமைச் செய்தது. அதே வருடத்தில் இருப்பினும் கிளப்பின் முன்னாள் மேலாளர் மற்றும் இயக்குனர் மாட் பஸ்பியின் 20 ஜனவரி இறப்பிற்காக துக்கம் அனுஷ்டித்தது.

1988-89 ஆண்டிற்குப் பிறகு 1994-95 பருவமே கிளப்பின் முதல் கோப்பையற்ற பருவமானது என்றாலும் பருவத்தின் இறுதிவாரம் வரை பட்டத்திற்கான துரத்தலைக் கைக்கொண்டு எஃப்.ஏ கோப்பையின் இறுதிப் போட்டிவரைச் சென்று எவர்டன்னிடம் தோற்றனர். ஆண்டி கோல் பிரிட்டிஷ் சாதனை கட்டணமான ஸ்டெர்லிங் 6 மில்லியனிற்கு ந்யூகாஸ்ட்ல் யுனைட்டெடிடமிருந்து ஒப்பந்தம் செய்யப்பட்டார். அதன் கூடவே கீத் ஜில்லெஸ்பியும் ஒப்பந்தம் செய்யப்பட்டார். கோலின் முதல் ஆட்டத்திற்குப் பிறகு எரிக் கொண்டானா எட்டு மாத இடை நீக்கத்திற்கு உள்ளானார். செல்ஹர்ஸ்ட் பூங்காவில் நடைப் பெற்றப் போட்டியில் கிறிஸ்டல் பேலஸ் ஆதரவாளர் மாத்யூ சிம்மன்ஸ் கொண்டானா மீது இன ரீதியிலான வசவைக் கூறியதால் கூட்டத்தில் புகுந்து அடித்ததால் இந்த தண்டனைக்குள்ளானார். கொண்டானாவின் இடைநீக்கம் அப்பருவத்தில் யுனைடெட் மூன்று பட்டங்களை வெல்லாமல் போனதிற்கு காரணம் என சிலரால் சுட்டப்படுகிறது. அப்பருவத்தின் ஒப்பீட்டுத் தோல்வி பெர்கூசன்னை பெரிய அளவில் அணியை மாற்றியமைக்கத் தூண்டியது. பால் இன்செ, ஆண்ட்ரி கான்ச்செல்கிஸ் மற்றும் மார்க் ஹூயூஸ் ஆகியோரை விற்று விட்டு அவர்களுக்கு பதிலாக கிளப்பின் இளைஞர் அணியிலிருந்து டேவிட் பெக்காம், காரி நெவில்லெ, பில் நெவில்லெ மற்றும் பால் ஷ்சோல்ஸ் ஆகியோர் சேர்க்கப்பட்டனர். 1995-96 பருவத்தின் துவக்க நாளன்று கிளப்பின் ஆஸ்டன் வில்லாவிடம் 3-1 என்ற கணக்கிலான தோல்வியைப் பற்றி தொலைக்காட்சி நிபுணர் ஆலன் ஹான்ஸன்னின் புகழ் பெற்ற அறிவிப்பு "நீங்கள் குழந்தைகளை வைத்துக் கொண்டு எப்போதும் வெற்றி பெற இயலாது." புதிய வீரர்களில் பலர் விரைவாக வழக்கமாக இங்கிலாந்திற்காக பன்னாட்டளவில் விளையாடக் கூடியவர்களாக நன்கு பதிலடி கொடுத்ததோடு கொண்டானாவின் 1995 ஆம் ஆண்டு அக்டோபர் மாதம் வருகைக்குப் பின்னர் யுனைடெட் இங்கிலாந்தின் இருமுறை இரட்டைக் பட்டங்களை வென்றதன் மூலம் அருஞ்செயலான இதனை "இரட்டையின் இரட்டை" எனும் பட்டப் பெயர் கொண்டழைத்தனர்.

அணியின் தலைவர் ஸ்டீவ் ப்ரூஸ் பிர்மிங்ஹாம் சிட்டிக்கு 1996 ஆம் ஆண்டு ஜூலை மாதம் சென்ற பிறகு அலெக்ஸ் பெர்கூசன் எரிக் கொண்டானாவை புதிய அணித் தலைவராக நியமித்தார். அவரும் 1996-97 ஆம் ஆண்டில் ஐந்து வருடங்களில் கிளப்பின் நான்காவது லீக் வெற்றிக்கு வழிவகுத்து, தனது 30 ஆம் வயதில் பருவத்தின் இறுதியில் ஓய்வு பெற்றார். டெட்டி ஷெரிங்ஹாம் அவருக்கு பதிலாக கொண்டுவரப்பட்டார். அவருடைய சின்னமான எண் 7 கொண்ட சட்டை டேவிட் பெக்காமிற்கு கொடுக்கப்பட்டது. அவர்கள் 1997-98 பருவத்தை நன்கு துவங்கினாலும் கிருஸ்துமஸ் நாளுக்கு பிறகு ஐந்து போட்டிகளில் தோற்று இரட்டை வெற்றியாளர்களான ஆர்செனலை விட ஒரு புள்ளி பின்தங்கி இரண்டாமிடம் பெற்றனர். லீக் பட்டத்திற்கு வழக்கமான சவாலில்லாததால் அடுத்த சில வருடங்களுக்கு ஆர்செனல் உண்மையான பட்டம் வெல்லக் கூடிய போட்டி அணியாக குறிக்கப்படும்படியானது.

1998-99 பருவம் மான்செஸ்டெர் யுனைட்டெடைப் பொறுத்தவரை இங்கிலீஷ் கிளப் வரலாற்றிலேயே அதே பருவத்தில் மூன்று கோப்பைகளை - ப்ரீமியர் லீக், எஃப்.ஏ கோப்பை மற்றும் UEFA கோப்பைகளை வென்ற ஒரேயொரு மிக வெற்றிகரமான இங்கிலீஷ் அணியாகும். பரபரப்பான ப்ரீமியர் லீக் பருவத்திற்குப் பிறகு மான்செஸ்டர் யுனைடெட் பட்டத்தை இறுதி நாளில் டோட்டன்ஹாம் ஹாட்ஸ்பரை 2-1 என்ற கோல் கணக்கில் வென்றது. அதே போல் ஆர்செனல் ஆஸ்டன் வில்லாவை 1-0 என்ற கோல் கணக்கில் வென்றது. ப்ரீமியர் லீகை வெல்வதே ட்ரெபிளின் முதல் பகுதியாக இடம்பெற்றது. அது மேலாளர் அலெக்ஸ் பெர்கூசன் கடினமானதென வர்ணித்த ஓர் பகுதியாகும். எஃப்.ஏ கோப்பையின் இறுதியாட்டத்தில் யுனைடெட் நியூகாஸ்ட்ல் யுனைட்டெடை 2-0 என்ற கணக்கில் டெட்டி ஷெரிங்ஹாம் மற்றும் பால் ஷோல்ஸ் ஆகியோரின் கோல்கள் மூலம் வெற்றி கண்டது. அந்தப் பருவத்தில் 1999 UEFA சாம்பியன்ஸ் லீக் இறுதியாட்டத்தில் அவர்கள் பேயர்ன் ம்யூனிச்சை தோற்கடித்தனர். அந்த போட்டியானது எப்போதும் கண்டிராத மிகச் சிறப்பான மீட்சியென கருதப்படுகிறது. காயம் காரணமான இடைவெளியின் போது ஒரு கோல் பின்தங்கியிருந்து அதிலிருந்து மீண்டு இரண்டு முறை கோலடித்து 2-1 என்ற கணக்கில் அவர்கள் வென்றனர். விளைவாக பெர்கூசன் அவரது கால்பந்து சேவைகளுக்காக 'சர்' பட்டம் வழங்கப்பட்டு கௌரவிக்கப்பட்டார். சாதனைகளை முறியடிக்கும் ஆண்டான அவ்வருடத்தை மான்செஸ்டர் யுனைடெட் இண்டர்காண்டினெண்டல் கோப்பையையும் டோக்கியோவில் பால்மெராஸ்சை 1-0 என்ற கணக்கில் வென்று முழுமையாக்கியது.

யுனைடெட் 2000 மற்றும் 2001 ஆம் ஆண்டின் லீக் பட்டத்தை வென்றது. ஆனால் ஊடகங்கள் இப்பருவங்களை ஐரோப்பிய கோப்பையை மீட்க தவறியதால் தோல்வியாக கருதின. 2000 ஆம் ஆண்டில் மான்செஸ்டர் யுனைடெட் 14 முன்னணி ஐரோப்பிய கால்பந்து கிளப்புகளில் ஒன்றாக ஜி-14 குழுவின் நிறுவன உறுப்பினரானது. கிளப் 1999-2000 ஆண்டுகளில் எஃப்.ஏ கோப்பையில் பங்கேற்க மறுத்துவிட்டது. இது பிரேசிலில் நடைபெற்ற பிஃபா வின் துவக்க கிளப் உலக சாம்பியன் போட்டியிட்டபோதும் எஃப்.ஏ, UEFA மற்றும் 2006 ஆம் ஆண்டு இங்கிலாந்தின் உலகக் கோப்பை ஏலக் குழுவின் அழுத்தங்களின் காரணமாக எனக் கூறப்பட்டது. பெர்கூசன் யுனைட்டெடை ஐரோப்பாவில் தோற்கடிக்க முடியாத கடுமையான அணியாக மாற்ற பாதுகாப்பான ஆட்டத்தின் தந்திரங்களை கைக்கொண்டார். ஆனால் அது வெற்றிகரமாக அமையாமல் 2001-02 ப்ரீமியர் லீக் பருவத்தை மூன்றாம் இடத்தில் வந்தது. லீகை அடுத்த பருவத்தில் (2002-03) மீண்டும் கைப்பற்றினர். பின்வந்த பருவத்தை நன்கு துவங்கிய அவர்கள் கட்டுக்கோப்பு கணிசமாக ஊக்க மருந்து பரிசோதனையை தவறவிட்டததற்காக ரியோ பெர்டினாண்ட் சர்ச்சைக்குரிய எட்டு மாத இடை நீக்கம் செயப்பட்டபோது வீழ்ந்தது. 2004 எஃப்.ஏ கோப்பையை அவர்கள் வென்றனர், ஆர்சனலை (அந்தப் பருவத்திய பின் நிகழ்ந்த லீக் சாம்பியன்கள்) இறுதிப்போட்டிக்கு போகுமுன் வீழ்த்தி இறுதிப்போட்டியில் மில்வாலை தோற்கடித்தனர்.

2004-05 பருவத்தில் அணி கோலடிக்கத் தவறியது முக்கியமாக அடித்து ஆடும் ரூட் வான் நிஸ்டர்ல்லூய் காயமடைந்ததாலும் யுனைடெட் அப்பருவத்தை கோப்பையின்றி லீக்கில் மூன்றாம் இடத்தைப் பெற்றது. இம்முறை எஃப்.ஏ கோப்பையும் அவர்களிடமிருந்து தப்பிச் சென்றது. ஆர்செனல் யுனைட்டெடை 120 நிமிட கோலற்ற சமநிலைக்குப் பிறகு பெனால்டி கார்னரில் தோற்கடித்தது. களத்திற்கு வெளியே முக்கிய கதையாக கிளப் கைமாறக்கூடும் என்ற நிலையில் 2005 ஆம் ஆண்டு மே மாதம் 12 அன்று அமெரிக்க வர்த்தகரான மால்கம் க்ளேசர் அவரது முதலீட்டு சாதனமான ரெட் ஃபுட்பால் லிமிடெட்டின் மூலம் கிளப்பின் கட்டுப்படுத்தக் கூடிய அளவிற்கான கிளப்பை வாங்கக் கூடிய ஏறக்குறைய ஸ்டெர்லிங் 800 மில்லியன் மதிப்புள்ள பங்குகளை கையகப்படுத்தினார். அப்போதைய $ 1.5 பில்லியன்) மே மாதம் 16 அன்று தனது பங்கை பங்குச் சந்தையிலிருந்து விலக்கி மீண்டும் தனி நபர் சொத்தாக மாற்றத் தேவையான 75%ற்கு உயர்த்தி அதனை 20 நாட்களுக்குள் செய்வதற்கான உள் நோக்கக்தையும் வெளியிட்டார். ஜூன் 8 ல் தனது மகன்களை மான்செஸ்டர் யுனைடெட் நிர்வாகக் குழுவில் செயலாண்மைக்குட்படாத இயக்குனர்களாக நியமித்தார்.

யுனைடெட் அணியின் நடு வீரர் ராய் கீனெ வெளிப்படையாக அவரது சக வீரர்களை விமர்சித்துவிட்டு செல்டிக் அணிக்கு சென்ற பிறகு 2005-06 பருவத்தில் மோசமான துவக்கத்தினை செய்தது. கிளப் UEFA சாம்பியன்ஸ் லீக் போட்டிகளில் பென்ஃபிகாவிடம் தோற்றதால் முதல் முறையாக வெளியேற்றுச் சுற்றுக்கு தகுதி பெறாமல் போனது. அவர்களது பருவமும் கடும் தோல்வியைச் சந்தித்தது. பல முக்கிய வீரர்கள் காப்ரியல் ஹீன்ஸ், ஆலன் ஸ்மித், ரயான் கிக்ஸ் மற்றும் பால் ஷோல்ஸ் ஆகியோர் காயமடைந்தனர். இருப்பினும் அவர்கள் வெற்றியில்லாமல் தொடர்ச்சியாக 17 வருடங்களில் நீடித்திராத ஏமாற்றத்தை தவிர்க்கும் விதமாக 2006 லீக் கோப்பையை புதியதாக மேம்படுத்தப்படும் அருகாமைப் பகுதியைச் சேர்ந்த விகான் அத்லெடிக்கை இறுதிப் போட்டியில் 4-0 கணக்கில் வென்றனர். யுனைடெட் பருவத்தின் கடைசி நாளன்று சார்ல்டன் அத்லெடிக்கை 4-0 கணக்கில் வென்றதன் மூலம் இரண்டாம் இடத்தையும் தானாகவே சாம்பியன்ஸ் லீக் தகுதியையும் அடைந்தது. 2005-06 பருவத்தின் இறுதியில் யுனைட்டெடின் முக்கிய அடித்து ஆடும் வீரர்களில் ஒருவரான ரூட் வான் நிஸ்டல்ரூய் அலக்ஸ் பெர்கூசனுடனான சண்டையால் ரியல் மாட்ரிட் அணிக்குப் போனார்.

2006 ஆம் ஆண்டு ஜூலை மாதம் கிளப் மறுநிதியளிப்பு தொகுப்பை அறிவித்தது. மொத்தத் தொகை ஸ்டெர்லிங் 660 மில்லியன் வட்டி வருடத்திற்கு ஸ்டெர்லிங் 62 மில்லியன். புதிய நிதியளிப்பு திட்டத்தின் விளைவாக 30% வருடாந்திர ஊதியங்கள் குறையும். 2006-07 பருவத்தில் களத்தில் யுனைடெட் தனது பழைய 1990 களின் வெற்றி மைல்கல் தாக்குதல் பாணிக்கு திரும்பி, செல்சியை விட 32 பந்தயங்களில் 20க்கு மேற்பட்ட கோல்கள் அடித்து முன்னிலைப் பெற்றது. 2007 ஆம் ஆண்டு ஜனவரி மாதம் யுனைடெட் ஹென்ரிக் லார்ஸ்சன்னை இருமாத கடனில் ஸ்வீடிஷ் அணியான ஹெல்சிங்போர்க்கிடமிருந்து பெற்றது. அவரும் முக்கிய பங்காற்றி யுனைட்டெடை சாம்பியன்ஸ் லீக் அரை-இறுதியாட்டத்திற்கு முன்னேறச் செய்தார். யுனைட்டெடும் இரண்டாவது ட்ரெபிள்க்கு நம்பிக்கைக் கொண்டு சென்றது. இருப்பினும் யுனைடெட் மிலானிடம் 3-5 என்ற மொத்தக் கணக்கில் தோல்வியடைந்தது. அவர்களது கடைசி வெற்றிக்கு பிறகு நான்காண்டுகள் கழித்து யுனைடெட் ப்ரீமியர் லீக் பட்டத்தை 2007 ஆம் ஆண்டு மே மாதம் 6 அன்று மீண்டும் அடைந்தனர். செல்சி ஆர்செனலுடன் சமன் செய்தததால் இரண்டு ஆட்டங்கள் மீதமிருக்க ஏழு புள்ளிகள் பின்தங்கியதாலும் யுனைட்டெடின் மான்செஸ்டர் டெர்பியில் 1-0 வென்றதாலும் யுனைடெட் ப்ரீமியர் லீக்கில் 15 பருவ காலங்களில் ஒன்பதாவது பட்டத்தை வென்றனர். இருப்பினும் அதுவரைக் கண்டிராத நான்காவது டபுள் செல்சி யுனைட்டெடை கூடுதல் நேரத்தில் 1-0 என்ற கணக்கில் முதல் எஃப்.ஏ கோப்பை இறுதியாட்டத்தில் பழைய அரங்கம் ஏழு ஆண்டுகளுக்கு முன் இடிக்கப்பட்டதால் புதியதாக கட்டப்பட்ட வெம்ப்லி அரங்கத்தில் வைத்து தோற்கடித்ததால் முடியாமல் போனது.

2007-08 ஆம் ஆண்டில் யுனைடெட் வெற்றிகரமாக ஐரோப்பிய இரட்டையை பருவதின் துவக்கத்தில் மோசமாக ஆடிய போதும் முழுமையாக்கியது. ப்ரீமியர் லீக்கில் மூன்று ஆட்டங்களுக்குப் பிறகு 17ஆவது இடத்தில் இருந்தனர். இருப்பினும் 2008 ஆம் ஆண்டு மே மாதம் 11 அன்று யுனைடெட் ப்ரீமியர் லீக் பட்டத்தை விகான் அத்லெடிக் மீதான வெற்றியின் மூலம் மீட்டது. பட்டத்தின் போட்டியாளர்களான செல்சி போல்டன் வாண்டெரர்ஸ் சுடன் சமன் செய்தததால் யுனைடெட் பருவத்தை இரு புள்ளிகளுடன் தெளிவான முன்னிலையில் முடித்தது. கிளப் தனது வரலாற்றில் ஐரோப்பியன் கோப்பையின் இறுதி சுற்றை மூன்றாவது முறையாக பல்வேறு கிளப்புகள் பார்சலோனா மற்றும் ரோமா போன்றவற்றை அடைந்தனர். 2008 ஆம் ஆண்டு மே மாதம் 21 அன்று அன்றைய இறுதியாட்டத்தில் அவர்கள் செல்சியை பெனால்டி கார்னர் மூலம் 6-5 என்ற கணக்கில் மாஸ்கோ லூஸ்னிகி அரங்கத்தில், முதன்மை நேரத்தின்போதான 1-1 என்ற சமநிலையைக் கடந்து வென்றது. இதன் மூலம் அவர்களது மூன்றாவதான ஐரோப்பிய கோப்பை பட்டத்தை வென்றதோடு அவர்களது சாதனையான முக்கிய ஐரோப்பிய போட்டியின் இறுதியாட்டத்தை இழக்காமல் தக்கவைத்துக்கொண்டனர். எதேச்சையாக இப்பருவம் மான்செஸ்டர் யுனைடெட் 100 ஆண்டுகளுக்கு முன் முதன் முறையாக லீக் பட்டத்தை வென்றதையும், ம்யூனிச் விமான விபத்தின் 50 ஆண்டுகள் நிறைவு பெற்றதையும், மான்செஸ்டர் யுனைடெட் ஐரோப்பிய கோப்பையின் முதல் முறையாக வென்ற 40 ஆண்டுகள் நிறைவு பெற்றதையும் குறிக்கிறது. ஐரோப்பிய கோப்பையின் இறுதியாட்டம் ரியான் கிக்ஸ்சின் கிளப்பிற்கான 759 வது பங்கேற்பின் மூலம் பாபி சார்ல்டன்னின் கிளப்பிற்கான அதிக பங்கேற்பை கடந்து முறியடித்தது.

2008-09 க்கான பருவம் துவங்கும் முன்பே யுனைடெட் 2008 ஆம் ஆண்டின் எஃப்.ஏ கம்யூனிட்டி கோப்பையில் போட்டியிட்டு வெற்றியும் பெற்றது. யுனைடெட் 2007-08 எஃப்.ஏ கோப்பையின் வெற்றியாளர்களான போர்ட்ஸ்மொளத்தை போட்டியின் மொத்த நேரமான 90 நிமிடம் முடிந்த பிறகு பெனால்டி கார்னரில் 3-1 கோல் கணக்கில் வென்றது. 2008 ஆம் ஆண்டு டிசம்பர் 21 அன்று யுனைடெட் மேலும் ஒரு வெள்ளிக் கோப்பையை 2008 பிஃபா கிளப் உலகப் கோப்பையை வென்றதன் மூலம் தங்கள் நிலைப்பெட்டியில் கூட்டிக் கொண்டனர். அவர்கள் ஈக்வேடார் நாட்டின் அணியான எல்டியு க்யுட்டோ வை 1-0 வேனெ ரூனியின் வெற்றி கோல் மூலம் ஜப்பானில் பெற்றனர். இரண்டு மாதங்கள் கழித்து 2009 லீக் கோப்பையை தங்கள் நிலைப்பெட்டியில் டோட்டன்ஹாம் ஹாட்ஸ்பரை 4-1 பெனால்டியின் மூலம் வெற்றிக் கண்டு மேலும் கூட்டிக் கொண்டனர். மே 16 அன்று யுனைடெட் தங்களது 11வது பட்டத்தை, ஒட்டுமொத்தமாக 18 வது பட்டத்தை ஆர்செனலிடம் சமநிலைப் பெற்று வென்றனர். இதன் மூலம் மூன்று ப்ரீமியர் லீக் பட்டங்களை தொடர்ச்சியாக இரண்டாம் முறை அடைந்தனர். 27 மே 2009 ல், பார்சலோனா மான்செஸ்டர் யுனைட்டெடை 2-0 என்ற கணக்கில் ரோமில் சாம்பியன்ஸ் லீக் இறுதியாட்டத்தில் சாமுவேல் ஈடோ மற்றும் லியனெல் மெஸ்ஸி ஆகியோரின் கோல்கள் வாயிலாக பெற்று வென்றனர். சாம்பியன்ஸ் லீக் இறுதியாட்டம் அணியின் தலைவர் கார்லோஸ் டெவேஸ்சின் கடன் ஒப்பந்தக் காலம் 30 ஜூனில் முடிவடைவதால் கடைசி போட்டியாக அமைந்தது. மற்றொருவரான கிறிஸ்டியானோ ரொனெல்டோ ரியல் மாட்ரிட் அணிக்கு உலக அளவிலான அதிக இட மாற்ற கட்டணமாக காகாவிற்காக ரியல் மாட்ரிட் மிலானுக்கு கொடுத்த ஸ்டெர்லிங் 56 மில்லியனைவிட அதிகமாக ஸ்டெர்லிங் 80 மில்லியனுக்கு விற்கப்பட்டார். இருப்பினும் யுனைடெட் இழப்புகளை மிக்கேல் ஓவனின் இலவச இடமாற்றம் அண்டோனியோ வாலென்சியாவை ஸ்டெர்லிங் 17 மில்லியனுக்கும் மற்றும் காப்பிரியல் ஓபெர்டானை ஸ்டெர்லிங் 3 மில்லியனுக்கும் பெற்று மீட்டுக் கொண்டது.

இந்தக் கிளப் நியூட்டன் ஹேத்தில் விளையாடும் போது பல வண்ண உடைகளில் விளையாடியது அதில் அதிகமாக அறியப்பட்டது மஞ்சள் நிறம் மற்றும் பச்சை நிற அரைச் சட்டைகளும் ஆகும். அவை 1878 முதல் 1892 வரை அணியப்பட்டன. பின்னர் மீண்டும் 1894 முதல் 1896 வரை அவை அணியப்பட்டன; 1990களின் தொடக்கத்தில் இவை மீண்டும் சீருடையாக மாறின. நியூட்டன் ஹேத் அணிந்த பிற சீருடைகளில் சிவப்பில் கட்டங்கள் கொண்ட சட்டையும் (1892–1894) வெள்ளைச் சட்டையும் (1896–1902) அடங்கும். இவை இரண்டுடனும் நீல நிற கால்சட்டை அணியப்பட்டது. 1902 ஆம் ஆண்டில் மான்செஸ்டர் யுனைடெட் எனப் பெயர் மாற்றப்பட்டதுடன் கிளப் அதன் சீருடை வண்ணங்களை சிவப்பு நிறம் மற்றும் வெள்ளை கால்சட்டைக்கு மாற்றியது. அப்போதிலிருந்து மான்செஸ்டர் யுனைட்டெடின் சொந்த சீருடையாக அதுவே நிலைத்தது. 1909 எஃப்.ஏ கோப்பை இறுதி ஆட்டத்தில் பிரிஸ்டல் சிட்டிக்கு எதிராக விளையாடிய போது இவ்வணியினர் அணிந்த சீருடை இதற்கு விதிவிலக்காகும். அது வெள்ளை மற்றும் "V" சாஷும் ஆகும். 1920களில் கிளப்பின் 100 வது ஆண்டை ஓல்டு டிராஃபோர்டில் கொண்டாடுவதற்காக யுனைடெட் மீண்டும் முழு சிவப்பு சட்டைக்கு மாறும் முன்பு இந்த சீருடை வண்ண அமைப்பு பின்பற்றப்பட்டது. இது 2009–10 பருவத்திற்கான ஊள்நாட்டு மற்றும் வெளிநாட்டு போட்டிகளுக்கும் பயன்படுத்தப்பட்டது.

வெளிநாட்டுக்கான சீருடை பொதுவாக வெள்ளை ஜெர்சியும் கருப்பு கால்சட்டையும் வெள்ளை காலுறையுமாகவே இருந்தது. ஆனால் பிற நிறங்களும் பயன்படுத்தப்பட்டன எடுத்துக்காட்டாக 1903 முதல் 1916 வரை அணியப்பட்ட நீல மற்றும் வெள்ளை கோடிட்ட சட்டை, 1994 மற்றும் 2003 ஆம் ஆண்டுகளில் முழுக் கருப்பு சீருடையும் 2000 ஆம் ஆண்டில் அடர் நீலச் சட்டையும் கிடைமட்ட வரிகள் கொண்ட கால்சட்டையும் பயன்படுத்தப்பட்டது. மிகவும் பிரபலமானதும் குறைந்த நாட்களே நீடித்ததுமான யுனைடெட் வெளிநாட்டுப் போட்டிக்கான சீருடை முழு சாம்பல் நிற சீருடையாகும். 1995–96 பருவத்தில் பயன்படுத்தப்பட்டது மேலும் அணியினர் அதை அணிந்திருந்த காலக்கட்டத்தில் ஒரு போட்டியிலும் வெற்றியடையாததால் அது கைவிடப்பட்டது. சௌதம்ப்டனுக்கு எதிரான ஒரு போட்டியின் பாதி நிலையில் அணியினர் 3–0 கணக்கில் வீழ்ச்சியில் இருந்தபோது தங்களது நீலம் மற்றும் வெள்ளை என்ற மூன்றாவது சீருடைக்கு மாறினர். அப்போதும் 3–1 கணக்கில் தோற்றனர். வீரர்களைப் பொறுத்தவரை அந்த சாம்பல் நிற சீருடையானது தெளிவாகத் தெரியும்படி இல்லாதது போட்டியில் தோற்றதற்கு முக்கியக் காரணமானது. ஒரு புறம் தங்க நிற ஓரமும் கருப்பு கைகளும் கொண்ட வெள்ளையும் மற்றொரு புறம் தங்க நிற மற்றும் கருப்பு ஓரத்தையும் கொண்டுள்ள இரு புறமும் அணியக்கூடிய சட்டை மான்செஸ்டர் யுனைட்டெடின் மற்றொரு பிரபலமான சீருடையாகும். இந்த சட்டையே அம்புரோ நிறுவனம் யுனைடெட் கிளப்புக்காக தயாரித்த கடைசி சட்டையாகவும் கிளப்பின் நியூட்டன் ஹேத் என்ற பெயர் மான்செஸ்டர் யுனைடெட் என மாற்றப்பட்டு நூறாண்டுகள் ஆனதை நினைவுகூறும் விதமாகவும் வெளியிடப்பட்டது. அதன் பின்னர் Nike நிறுவனம் அவர்களின் சீருடைகளைத் தயாரித்தது.

யுனைட்டெடின் மூன்றாவது உடை மரபுமுறையில் அமைந்த முழு நீல வண்ணத்தில் 1968 ஆம் ஆண்டின் ஐரோப்பிய கோப்பைக்கு அஞ்சலி செலுத்தும் விதமாக அமைந்தது. கிளப்பின் 2008-09 ஆண்டுகளின் மூன்றாவது உடையும் அதனைக் குறிக்கும் விதமாக 1968 ஆம் ஆண்டின் 40 வது நினைவு வருடத்தை ஒட்டியமைந்தது. 1970 களின் துவக்கத்தில் அமைந்த அடர் மஞ்சள் உடையும் முழு நீலமும் வெள்ளை வரிகளைக் கொண்ட உடை ரசிகர்களின் திடமான விருப்பத்தை பெற்று 1996 ஆம் ஆண்டுகளிலும், 2004 ஆம் ஆண்டில் வெள்ளைச் சட்டையில் கருப்பு மற்றும் சிவப்பு பக்கவாட்டு மெல்லிய கோடுகளைக் கொண்ட உடையும் இந்த விதிகளுக்கு விலக்காக இருந்தது. யுனைடெட் தங்களின் துவக்ககால பயிற்சி சட்டையையும் முன்னர் மூன்றாவது உடையாக பயன்படுத்தியிருந்தனர். 1998-99 ஆம் ஆண்டு பருவத்தில் அனைத்து கருப்பு நிற உடையையும், 2001 பருவத்தில் கரு நீலத்தின் பக்கவாட்டில் மரூன் நிறம் கொண்ட சட்டையை சொளத்தாம்டன் மற்றும் PSV ஐந்தோவன் அணிகளுக்கு எதிராக பயன்படுத்தினர்.

தற்போது மான்செஸ்டர் யுனைட்டெடின் சொந்த மைதான உடைகள் சிவப்பில் மெல்லிய ஷெவ்ரான்னை மார்புப் பகுதியில் கொண்டதாகவுள்ளன. கிளப்பின் முகடு கருப்பு கேடயத்தில் அதே அளவில் இடது புறத்தில் 'V' வடிவத்திற்கு ஒத்துள்ளது. Nike சின்னம் வெள்ளையில் வலது புறத்தில் அமைந்துள்ளது. AIG சின்னமும் வெள்ளை நிறத்திலுள்ளது. கிளப் ஓல்ட் டிராஃப்போர்ட் மைதானத்தின் 100 வது வருடத்தை அங்கீகரிப்பதையொட்டி ஒரு பட்டையை "1910 முதல் கனவுகளின் அரங்கம்" என்ற வாசகத்துடன் பக்கவாட்டு விளிம்பில் இணைத்திருந்தது. சொந்த இடத்தில் விளையாடும்போது வெள்ளை கால சட்டையில் சிவப்பு பட்டைகள் இரு கால்களின் கீழிறக்கமாக செல்லும்படியும் கருப்பு காலுறை மற்றும் சிவப்பு ஷெவ்ரானைக் கெண்டைக்காலிலும் அணிந்தனர். மிகச் சமீபகால உடையும் அதே வடிவத்தில் சொந்த மைதானத்தில் விளையாடும்போது அணிவதாக இருந்தது. ஆனால் சட்டை கருப்பு நிறத்தில் நீல ஷெவ்ரானை நெஞ்சிலும் கிளப் முகடினை நீல கேடயத்தில் அமரும்படியாகவும் வடிவமைக்கப்பட்டிருந்தது. சொந்த மைதான உடை போலவே நிதியாளர்களின் இரு சின்னங்களும் வெள்ளையிலிருந்தன. கால் சட்டைகளும் கருப்பு நிறத்தில் நீல பட்டைகள் கீழ் நோக்கி இருப்பதாகவும், நீல ஷெவ்ரான் கொண்ட காலுறைகள் கருப்பு நிறக் காலுறையைக் கெண்டைக்கால் பகுதியிலும் அணிந்தனர். கிளப்பின் 2008-09 வெளியுடை, வெள்ளை சட்டையில் நீல பட்டைகளை கீழ் நோக்கி பக்கவாட்டில் இறங்குவதாகவும், நீல கழுத்துப்பட்டையில் சிவப்பு சீரமைப்பையும் கொண்டது 209-10 ன் மூன்றாவது ஆடையாக இருந்தது. நீல நிற கால்சட்டையுடன் வெள்ளை காலுறைகளை அணிந்து மூன்றாவது சட்டை நீல நிற நிதியமைப்பாளர் சின்னங்களையும் "MUFC" என்ற எழுத்துக்களை கழுத்துப்பட்டையின் பின்புறம் பொறித்துமிருந்தது. கிளப்பின் அடையாளவில்லை வெள்ளை கேடயத்தில் இடது நெஞ்சில் அமர்ந்திருந்தது.

மான்செஸ்டர் யுனைட்டெடின் சின்னம் சிலமுறை மாற்றியமைக்கப்பட்டாலும் அடிப்படை கட்டமைப்பு அதே போல் அமைந்திருந்தது. அடையாளவில்லை மான்செஸ்டர் நகரத்தின் முகட்டிலிருந்து பெறப்பட்டது. கிளப்பின் அடையாளவில்லையிலுள்ள பேய் உருவம் கிளப்பின் பட்டப்பெயரான "தி ரெட் டெவில்ஸ்" என்பதிலிருந்து வந்தது. இதனை மாட் பஸ்பி சிவப்பு சட்டை அணிந்து விளையாடி வந்த சால்ஃபோர்ட் ரக்பி விளையாட்டு லீக் அணியைப் பற்றி 1960 ஆம் ஆண்டுகளில் குறிப்பிலிருந்து தத்தெடுத்துக் கொண்டார். 1960 ஆம் ஆண்டுகளின் இறுதியில் இந்தப் பேய் கிளப்பின் நிகழ்ச்சிகளிலும் கைக்குட்டைகளிலும் இடம்பெற்றது. இறுதியாக கிளப் அடையாளவில்லையில் 1970 ஆம் ஆண்டில் முப்புற சின்னமாக வரித்துக்கொள்ளப்பட்டது. 1998 ஆம் ஆண்டில் அடையாளவில்லை மீண்டும் ஒருமுறை மறுவடிவமைப்பு செய்யப்பட்டது. இம்முறை ("ஃபுட்பால் கிளப்) ("Football Club") எனும் சொற்கள் நீக்கப்பட்டன.

2009 ஆம் ஆண்டு ஆகஸ்டு மாதம் 14 முதல் அதிகாரப்பூர்வமான வலைத்தளங்களிலுள்ள தொகுக்கப்பட்ட ஆதாரங்களின் படி.

"ரிசர்வ் மற்றும் அகாடெமி ஸ்க்வாட்களுக்கு, மான்செஸ்டர் யுனைடெட் எஃப்.சி. ரிசர்வ்ஸ் அண்ட் அகாடெமி என்பதைக் காண்க."

"முன்னாள் வீரர்கள் பற்றிய விவரங்களுக்கு, மான்செஸ்டர் யுனைடெட் எஃப்.சி. விளையாட்டுவீரர்களின் பட்டியலில் என்பதைக் காண்க."

2011-2014

"2009 ஆகஸ்டு 29 இலிருந்து விளையாடிய போட்டிகளுக்கானது, மேலும் அதிகாரப்பூர்வ புள்ளிவிவர தளத்திலிருந்து பெறப்பட்டது. " "தடித்த எழுத்தில் உள்ள வீரர்கள் தற்போதும் மான்செஸ்டர் யுனைட்டெடுக்காக விளையாடி வருகின்றனர்."


பின்வரும் வீரர்கள், மான்செஸ்டர் யுனைட்டெடுக்காக விளையாடும்போது பாலன் டி'ஓர் விருதை வென்றவர்கள்:



பின்வரும் வீரர்கள், மான்செஸ்டர் யுனைட்டெடுக்காக விளையாடும்போது ஐரோப்பிய தங்கக் காலணி விருதை வென்றவர்கள்:



பின்வரும் வீரர்கள், மான்செஸ்டர் யுனைட்டெடுக்காக விளையாடும்போது வருடத்திற்கான UEFA கிளப் கால்பந்து ஆட்டக்காரர் விருதை வென்றவர்கள்:



பின்வரும் வீரர்கள், மான்செஸ்டர் யுனைட்டெடுக்காக விளையாடும்போது வருடத்திற்கான பிஃபா உலக விளையாட்டுவீரர் விருதை வென்றவர்கள்:


மான்செஸ்டர் யுனைடெட் மகளிர் எஃப்.சி 1977 ஆம் ஆண்டில், மான்செஸ்டர் யுனைடெட் சப்போர்ட்டர்ஸ் கிளப் லேடிஸ் என்ற பெயரில் உருவாக்கப்பட்டது. 1979 ஆம் ஆண்டில் நடைபெற்ற மூன்று பகுதிகளுக்கான லீக் ஆட்டத்தில் அவர்கள் இணைந்து, 1989 ஆம் ஆண்டில் வடமேற்கு பெண்கள் வட்டார கால்பந்து லீக்கின் உருவாக்க உறுப்பினர்களாயினர். அப்போது அதிகாரப்பூர்வமாக மான்செஸ்டர் யுனைடெட் மகளிர் எஃப்.சி எனப் பெயர் மாற்றம் செய்யப்பட்டது. அவர்கள் லீக் போட்டியில் முதல் பருவத்தில் குறைவான நிலையில் இருந்தாலும் 1995–96 ஆம் ஆண்டில் லீக் போட்டியில் வென்றனர். 1998–99 பருவத்திற்கு எஃப்.ஏ பெண்கள் பிரீமியர் லீக் இன் இரண்டு படிகள் குறைந்த நிலையில் இந்த அணி வடக்கு கூட்டணியுடன் இணைந்து. 2001-02 காலத்தின் தொடக்கத்திலேயே இவர்கள் மான்செஸ்டர் யுனைடெட் எஃப்.சி இன் பெயரின் கீழ் அதிகாரப்பூர்வமாக விளையாடத் தொடங்கினர் நிதி தொடர்பான காரணங்களால் 2004–05 காலத்தின் தொடக்கத்தில் இந்த அணிக் கலைக்கப்பட்டது. இந்த முடிவு கடும் விமர்சனத்திற்குள்ளானது. இதில் மான்செஸ்டர் யுனைடெட் பெற்ற இலாபங்களும் முக்கியக் கருத்தாக வைக்கப்பட்டன. மேலும் வீரர்களுக்கு இந்த முடிவை அறிவிக்கும் முன்பாகவே அவர்களின் எல்லா லீக் போட்டிகளிலிருந்தும் விலகிக்கொள்ளப்பட்டதும் இதற்கு முக்கியக் காரணமானது. இருப்பினும் இந்தக் கிளப் இப்போதும் மகளிர் கால்பந்துக்காக 16 வயதுக்குட்பட்ட சிறுமிகளுக்கு கால்பந்து பயிற்சியளித்து வருகிறது.


மான்செஸ்டர் யுனைடெட் லிமிட்டட்


மான்செஸ்டர் யுனைடெட் கால்பந்து கிளப்


பயிற்சி மற்றும் மருத்துவ பணியாளர்கள்


மக்கள் தொகைப் பெருக்கத்தில் கார்கள் அதிகமாக இருப்பதால் இரண்டாம் உலகப் போருக்கு முன்பு பெரும்பாலான ஆங்கிலேய கால்பந்து ஆதரவாளர்கள் நேரம், செலவு மற்றும் நீண்ட கால சிரமங்களைக் கருத்தில் கொண்டு வெளிநாட்டு விளையாட்டுகளுக்குச் சென்றனர். சிட்டி மற்றும் மான்செஸ்டர் அணிகள் உள்நாட்டில் ஒன்று விட்ட சனிக்கிழமைகளில் போட்டிகள் விளையாடியதால் மான்செஸ்டர் மக்கள் ஒரு வாரம் மான்செஸ்டர் போட்டியையும் மற்றொரு வாரம் சிட்டி அணியின் போட்டியையும் பார்த்து வந்தனர். ஆனால் போருக்குப் பின்னர் வலுவான போட்டி நிலவியதால் ஆதரவாளர்கள் ஏதேனும் ஒரு அணியைத் தேர்வு செய்யும் நிலை உருவானது.

1956 ஆம் ஆண்டு லீக் போட்டியில் வென்ற போது சராசரியாக அதிக முறைகள் விளையாடிய அணியாக 
மான்செஸ்டர் இருந்தது. இதுவே முந்தைய சில ஆண்டுகளில் நியூகேசிலின் சாதனையாக இருந்துவருகிறது. 1958 ஆம் ஆண்டில் நிகழ்ந்த ம்யூனிச் விமான விபத்துக்குப் பின்னர் பலர் யுனைட்டெடை ஆதரிக்கத் தொடங்கினர். மேலும் போட்டிகளுக்குச் செல்லவும் தொடங்கினர். இது யுனைட்டெடின் ஆதரவு பெருகக் காரணமானது மேலும் அது முதல் ஒவ்வொரு சீசனிலும் இங்கிலாந்து கால்பந்தில் யுனைட்டெடின் பார்வையாளர்கள் வருகை அதிகமானதற்கு இதுவும் ஒரு காரணமானது 1974–75 ஆம் ஆண்டில் இரண்டாம் பிரிவு சார்பாகவும் விளையாடியது. ஓல்டு டிராஃபோர்ட் பெரிய கட்டுமானப் பணி நடைபெற்றுக் கொண்டிருந்ததால் உண்மையில் மான்செஸ்டர் இரண்டு சீசன்களில் லீக் போட்டிக்கான அதிக பார்வையாளர்கள் வருகையைப் பெறவில்லை (1971–72 மற்றும் 1992–93).

"நீங்கள் மான்செஸ்டரிலிருந்து வருகிறீர்களா?" என அழைக்கப்பட்ட 2002 ஆம் ஆண்டின் ஓர் அறிக்கை மான்செஸ்டர் சிட்டி சீசன் சீட்டுகளைக் கொண்டிருப்பவர்களில் அதிகம் பேர் மான்செஸ்டர் போஸ்டல் மாவட்டங்களில் வசிப்பவர்கள் எனக் காட்டியது. அதே நேரம் அதே பகுதியில் வசிப்பவர்களிடையே அதிக சீசன் சீட்டுகளைப் பெற்றிருப்பவர்களின் எண்ணிக்கையையும் அதிகமாக மான்செஸ்டர் கொண்டுள்ளது.

1990 ஆம் ஆண்டுகளின் இறுதியிலும் 2000 ஆம் ஆண்டுகளின் தொடக்கத்திலும் யுனைடெட் ஆதரவாளர்களிடையே கிளப்பின் அதிகாரம் கைமாறுவதைப் பற்றிய அக்கறை அதிகரித்தது. 1998 ஆம் ஆண்டில் ரூப்பர்ட் மர்டாக்கின் கைப்பற்றும் முயற்சிக்கு IMUSA ("சுயசார்புடைய மான்செஸ்டர் யுனைடெட் ஆதரவாளர்கள் அமைப்பு" ) என்ற ஆதரவாளர் குழுவின் எதிர்ப்பு மிகவும் வலுவாக இருந்தது. இந்த நேரத்தில் மற்றொரு ஆதரவாளர்கள் குழுவான "முர்டோச்சுக்கு எதிரான பங்குதாரர்கள் அமைப்பு" (அது பின்னர் பங்குதாரர்களின் அமைப்பாகவும் பின்னர் "மான்செஸ்டர் யுனைடெட் ஆதரவாளர்கள் அறக்கட்டளையாகவும் மாறியது" ) உருவாக்கப்பட்டது. மேலும் அது கிளப்பின் பங்குகளை வாங்க ஆதரவாளர்களைத் தூண்டியது அவர்களுக்கு முக்கியமான விவகாரங்களான சீட்டு விலைகள் மற்றும் ஒதுக்கீடு மற்றும் கிளப்பின் அதிக பங்குகளை தேவையற்றோர் வாங்கி கிளப்பை அவர்கள் கைப்பற்றும் ஆபத்தைத் தடுத்தல் போன்ற நோக்கங்களும் இதற்குக் காரணங்களாகும். இருப்பினும் இந்தத் திட்டம் மால்கம் கிளேசர் பெரும்பாலான பங்குகளை வாங்கவிடாமல் தடுக்க முடியவில்லை. பல ஆதரவாளர்கள் இதனால் வெறுப்புற்று அதில் சிலர் மற்றொரு தனி கிளப் ஒன்றை உருவாக்கினர். அது மான்செஸ்டரின் எஃப்.சி. யுனைடெட் எனப்பட்டது. புதிய உரிமையாளர் தொடர்பான கோபம் சில ஆதரவாளர்களுக்கு இருந்தாலும் பர்வையாளர்கள் வருகை தொடர்ந்து அதிகரித்துவந்தது.

இவ்வாறு ரசிகர்களால் உருவான சூழ்நிலை குறித்து பல விமர்சனங்கள் வந்தன. 2000 ஆம் ஆண்டில் ஓல்டு டிராஃபோர்ட் மக்களைப் பற்றி அப்போதைய கிளப் கேப்டனான ராய் கீனெ சில ரசிகர்கள் "கால்பந்து என்பதை உச்சரிக்கவும் தெரியாதவர்கள் புரியாமலே பார்க்கிறார்கள்" என்றெல்லாம் கூறிய கருத்துகள் அவர்களை கிண்டலாக "இறால் சாண்ட்வீச் கூட்டம்" என்று அழைக்கும் அளவிற்கு பாதிப்பை உண்டாக்கியது. அலெக்ஸ் ஃபெர்கியூசனும் இந்தக் கூட்டத்தைப் பற்றி பல கருத்துகளைக் கூறியுள்ளார், இந்தச் சூழலைப் பற்றிக் கூறுகையில் 2008 ஆம் ஆண்டு ஜனவரி 1 அன்று இந்த கூட்டம் பார்க்க "இறுதிச் சடங்கு" போல உள்ளது என்று கூறுமளவுக்குச் சென்றுவிட்டார். பின்னர், அவர் "கடந்தகாலத்தில் இது போல பல நாட்கள் இருந்திருக்க வேண்டும் என நான் நினைக்கிறேன். அது சில ஆண்டுகளுக்கு முன்பு நிகழ்ந்தது அப்போது நாங்கள் செல்வாக்கு அதிகம் கொண்டிருந்தோம்" என்கிறார். யுனைட்டெடை மாஸ்கோவில் நடைபெற்ற சேம்பியன்ஸ் லீக்குக்கு அனுப்பிய போட்டியான ஓல்டு டிராஃபோர்ட்டில் நடைபெற்ற பார்செலொனாவுக்கு எதிரான பிரபலமான 1–0 வெற்றிக்குப் பின்னர் ஃபெர்கியூசன் யுனைடெட் ரசிகர்கள் "மிகவும் புத்திசாலிகள்" மேலும் அவர்களே "எங்களை இந்த நிலைக்குக் கொண்டு வந்துள்ளார்கள்" என்றார்.

நியூடன் ஹேத்தில் இந்தக் கிளப் முதலில் உருவாக்கப்பட்ட போது நியூட்டன் ஹேத்தின் நார்த் ரோடில் உள்ள சிறு களத்தில் தங்கள் உள்நாட்டுப் போட்டிகளை விளையாடினர். இருப்பினும் வருகை தரும் அணிகள் அடிக்கடி ஆடுகளத்தின் நிலையைக் குறித்துப் புகாரளித்தனர். அது "ஒரு பகுதியில் சேறும் சகதியுமாகவும் மற்றொரு புறத்தில் குவாரி போல கடினமாகவும் இருந்தது" எனப் புகாரளித்தனர். உடை மாற்றும் அறையும் சொல்லிக்கொள்ளும்படி இல்லை அது பத்து நிமிடம் நடந்து சென்று அடையும் தூரத்தில் ஓல்டேம் ரோடில் உள்ள த்ரீ க்ரவுன் பப்பில் இருந்தது. பின்னர் அவை ஓல்டேம் ரோடிலுள்ள மற்றொரு பப்பான ஷேர்ஸ் ஹோட்டலுக்கு மாற்றப்பட்டன. ஆனால் கிளப் தொடர்ந்து கால்பந்து லீக்கில் விளையாடும்பட்சத்தில் மற்றொரு மாற்றம் தேவைப்பட்டது.

ஹேதென்ஸ் அணியினர் கால்பந்து லீக்கில் விளையாடத் தொடங்கிய ஓராண்டுக்குப் பின்னரும் அவர்கள் க்ளேடனில் உள்ள பேங்க் ஸ்ட்ரீட்டுக்கு மாறுவதற்கு ஓராண்டிற்கு முந்தைய 1878 முதல் 1893 ஆம் ஆண்டு வரையிலான பதினைந்து ஆண்டுகள் அவர்களின் நார்த் ரோட் மைதானத்திலேயே தொடர்ந்து விளையாடிவந்தனர். புதிய மைதானம் அவ்வளவு சிறப்பாக இல்லை அதில் ஆங்காங்கே மட்டுமே மணல் வெளியில் புல் தரைகள் இருந்தன. மேலும் அருகிலிருந்த தொழிற்சாலையிலிருந்து புகை வந்து மேகம் போலவும் சூழ்ந்தது. ஒரு சமயம் வால்சால் ஸ்விஃப்ட்ஸ் அணி விளையாடவே மறுத்துவிட்டது அவ்வளவு மோசமாக அந்த மைதானம் இருந்தது. மைதானப் பராமரிப்பாளர்கள் மணலைப் பரப்பி இறுதியில் அணியினர் விளையாட வற்புறுத்தப்பட்டனர். இதனால் 14–0 என்ற புள்ளிகளில் தோற்றனர். அந்தத் தோல்விக்கு அந்த மைதானத்தின் மோசமான நிலையே காரணம் எனக் கூறி அவர்கள் அந்த முடிவை எதிர்த்துப் போராடினர். விளைவாக மீண்டும் அந்த ஆட்டம் விளையாடப்பட்டது. இரண்டாவது முறையும் மைதானத்தின் நிலை அவ்வளவு சிறப்பாக இல்லை அந்த முறையும் வால்சால் அணி தோற்றது ஆனால் இம்முறை 9–0 என்ற கணக்கிலேயே தோற்றது.

1902 ஆம் ஆண்டில் கிளப் திவாலாகும் நிலையை அடையும் சூழ்நிலைக்கு வந்தது நிதி ஆதரவின்மையால் அந்த பேங்க் ஸ்ட்ரீட் மைதானம் அதிகாரிகளால் மூடப்பட்டது. கேப்டன் ஹேரி ஸ்டாஃபோர்டால் கடைசி நிமிடத்தில் கிளப் காப்பாற்றப்பட்டது. அவரே பிரிஸ்டல் சிட்டியில் நடக்கவிருந்த கிளப்பின் அடுத்த போட்டிக்குத் தேவையான பணத்தைத் திரட்டி உதவினார். மேலும் ப்ளாக்பூலுக்கு எதிரான போட்டிக்கான மைதானத்தையும் தற்காலிகமாக அருகிலுள்ள ஹர்பத்தியில் ஏற்பாடு செய்தார்.

கிளப்பின் நிலைமையை ஓரளவு சீராக்க உதவிய முதலீடுகளுக்குப் பின்னர் அவர்கள் மான்செஸ்டர் யுனைடெட் எனப் பெயர் மாற்றம் செய்தனர். அதனுடன் இன்னும் ஓரளவு சுமாரான மைதானத்தையும் பெற விரும்பினர். 1909 ஆம் ஆண்டு ஏப்ரலில் யுனைட்டெடின் முதல் எஃப்.ஏ கோப்பை வெற்றிக்கு ஆறு வாரங்களுக்கு முன்பு தேவையான நிலத்தை சுமார் £60,000 க்கு வாக்கியதைத் தொடர்ந்து ஓல்டு ட்ராஃபோட் மான்செஸ்டர் யுனைட்டெடின் சொந்த இடமாக பெயரிடப்பட்டது. யுனைடெட் தலைவர் ஜான் ஹென்றி டேவிஸ் கட்டடக் கலைஞர் ஆர்ச்சிபால்ட் லெயிட்ச்சைப் பணியமர்த்தி £30,000 பணத்திட்டத்தில் கட்டுமானப் பணியைத் தொடங்கினார். முதல் திட்டங்களின் படி அது 100,000 பார்வையாளர்களுக்குப் போதுமானதாக இருக்கும் எனக் காட்டின. ஆனால் பின்னர் அது 77,000 ஆகக் குறைந்தது. இருப்பினும் ஒரு முறை 76,962 பார்வையாளர்கள் வருகை தந்ததாகப் பதிவாகியுள்ளது. இது அதிகாரப்பூர்வமாக தற்போதைய அரங்கத்தின் கொள்ளளவை விட அதிகமாகும். கட்டுமானப் பணிகள் மான்செஸ்டரின் மெஸ்ஸெர்ஸ் ப்ரேமெல்ட் மற்றும் ஸ்மித் ஆகியோரால் மேற்கொள்ளப்பட்டன. அரங்கம் திறக்கப்பட்ட நேரங்களில் நின்றுகொண்டு பார்ப்பதற்கான சீட்டுகள் ஆறு பென்ஸுக்குக் (sixpence) கிடைத்தன. மேலும் கிரேண்ட்ஸ்டேண்டுக்கான சீட்டுகள் அதிகபட்சமாக ஐந்து ஷில்லிங்குகளுக்குக் (five shillings) கிடைத்தன. தொடக்க ஆட்டம் 1910 ஆம் ஆண்டு பிப்ரவரி 19 அன்று நடைபெற்றது. அதில் லிவெர்பூல் எஃப்.சி க்கு எதிராக நடைபெற்றது மேலும் வருகையாளர் அணி 4–3 என்ற கணக்கில் வென்றது. அது நடந்த போது புதிய மைதானத்திற்கான தேவை அவ்வளவு விரைவாகத் தோன்றவில்லை – கிளப் பேங்க் ஸ்ட்ரீட்டில் தனது கடைசி ஆட்டத்தை விளையாடிய சில நாட்களுக்குப் பின்னர் அதன் ஒரு பகுதி புயலில் சேதமடைந்தது.

இரண்டாம் உலகப் போரின் போது, 1941 ஆம் ஆண்டு மார்ச் 11 அன்று நிகழ்ந்த குண்டுவீச்சின் போது அரங்கின் பெரும்பகுதி சேதாரமடைந்தது. குறிப்பாக பிரதானப் பகுதி மிகவு சேதமடைந்தது. தெற்கு பகுதியிலிருந்த மத்திய சுரங்கம் மைதானத்தின் கால்பகுதியை ஆக்கிரமித்திருந்தது. போருக்குப் பின்னர் யுனைடெட் கிளப் போர் சேதார ஆணையத்திடம் புகாரளித்து மைதானத்தின் மறுகட்டமைப்புக்காக £22,278 மதிப்புள்ள இழப்பீட்டைப் பெற்றது. 1949 ஆம் ஆண்டில் மைதானம் மீண்டும் கட்டப்பட்டது எனினும், ஓல்டு டிராஃபோர்ட்டில் 10 ஆண்டுகளாக ஒரு போட்டியும் விளையாடப்படவில்லை. ஏனெனில் அக்காலகட்டத்தில் இவ்வணி தனது எல்லா "உள்நாட்டு" போட்டிகளையும் மெயின் ரோடில் இருந்த மன்செஸ்டர் சிட்டி மைதானத்தில் விளையாடினர். மான்செஸ்டர் சிட்டி தனது அரங்கத்தை விளையாடப் பயன்படுத்திக்கொள்ள யுனைட்டெடிடம் ஆண்டுக்கு £5,000 கட்டணம் வசூலித்தது மேலும் நுழைவாயில் சீட்டுத் தொகையில் ஒரு சதவீதமும் கூடுதலாக வசூலிக்கப்பட்டது.

அதைத் தொடர்ந்து பல மேம்பாடுகள் இடம்பெற்றன அதில் முதலில் ஸ்ட்ரெட்ஃபோர்டு முனைக்கு கூடுதலாக கூரை ஒன்றை அமைத்ததும் பின்னர் வடக்கு மற்றும் கிழக்கு பகுதிகளுக்குக் கூரை அமைத்ததும் அடங்கும். இருப்பினும் பழைய வகைக் கூரையால் பல பார்வையாளர்கள் தெளிவாகப் போட்டியைக் காண முடியாததால் கூரைகள் அனைத்தையும் மேம்படுத்தி துருத்துவிட்டம் கொண்டவையாக மாற்றும் அவசியம் ஏற்பட்டது. அவை இன்றும் அரங்கில் காணப்படுகின்றன. ஸ்ட்ரெட்ஃபோர்டு முனை கடைசியாக துருத்து விட்டமாக மாற்றப்பட்டது. 1993–94 சீசனின் தொடக்கத்திற்காக அந்தப் பணிகள் சரியாக முடிக்கப்பட்டன.

இந்த மைதானத்தில் முதலில் 1950 ஆம் ஆண்டுகளின் மத்தியில் ஃப்ளட்லைட் விளக்குகள் அமைக்கப்பட்டன. நான்கு -பெரிய பைலான்கள் கட்டப்பட்டன. அவை ஒவ்வொன்றிலும் 54 தனி ஃப்ளட்லைட் விளக்குகள் அமைந்திருந்தன. கிளப்புக்கு மொத்த விளக்கு அமைப்புகளுக்கும் சேர்த்து £40,000 செலவானது. மேலும் அவை முதலில் 1957 ஆம் ஆண்டு மார்ச் 25 அன்று நடைபெற்ற ஆட்டத்திற்குப் பயன்படுத்தப்பட்டன. இருப்பினும் 1987 ஆம் ஆண்டில் பழைய விளக்குகள் பழுதடைந்ததால் ஒவ்வொரு பகுதியிலும் கூரையிலேயே உட்பொதிக்கப்பட்ட விளக்குகளைக் கொண்ட அமைப்பை உருவாக்கினர் அது இன்றும் செயல்படுகின்றன.

1990 ஆம் ஆண்டில் ஹில்ஸ்போரோ பேரழிவுக்குப் பின்னர் ஒரு அறிக்கை வெளியானது அது எல்லா அரங்கங்களும் அனைத்து பார்வையாளர்களுக்குமானதாக மாற்றப்பட வேண்டும் என வற்புறுத்தியது. இதனால் மைதானம் முழுவதையும் மற்றொரு முறை புதுப்பிக்க வேண்டிவந்தது. இதனால் கொள்ளளவு 44,000 ஆகக் குறைந்தது. இருப்பினும் கிளப்பின் புகழ் அதிகரித்ததால் அது மேலும் மேம்படுத்தப்படும் என உறுதியளிப்பதாக இருந்தது. 1995 ஆம் ஆண்டில் வடக்குப் பகுதி மூன்று பிரிவுகளாக மீண்டும் அமைக்கப்பட்டது. இதனால் கொள்ளளவு சுமார் 55,000 ஆக அதிகரித்தது. இதனைத் தொடர்ந்து முதலில் கிழக்கு மற்றும் பின்னர் மேற்கு பகுதிகளின் மொத்தக் கொள்ளளவு 68,000 என மாறும் வகையில் அவை விரிவாக்கப்பட்டன. மிக சமீபத்திய விரிவாக்கம் 2006 ஆம் ஆண்டில் முடிவடைந்தது அப்போது வடகிழக்கு மற்றும் வடமேற்கு கால்பகுதிகள் திறக்கப்பட்டன. இதனால் பார்வையாளர்களின் வருகைப் பதிவு தற்போது 76,098 என உள்ளது இது அரங்கின் அதிகபட்ச கொள்ளளவிற்கு 104 மட்டுமே குறைவானது.

மேலும் அரங்கை மேம்படுத்துவதற்கு குறிப்பாக ஒரே டையர் மட்டுமே அதிகமாக உள்ள தெற்குப் பகுதியை மேம்படுத்தும் முயற்சிகளுக்கு சுமார் £114 மில்லியன் செலவாகும் என மதிப்பிடப்பட்டுள்ளது. இது கடந்த பதினான்கு ஆண்டுகள் அரங்கிற்காக செலவு செய்த தொகைக்கு சமமாகும். ஏனெனில் இவற்றைச் செய்ய வேண்டுமானால் அதற்கு கிளப் அருகிலுள்ள பல வீடுகளை வாங்க வேண்டியிருக்கும் அது அங்கே குடியிருப்பவர்களுக்கு பல சிரமங்களைக் கொடுக்கும். மேலும் அரங்கிற்கு அருகே செல்லும் ரயில்வே பாதைகளுக்கு மேலே விரிவாக்கங்களைக் கட்ட வேண்டியிருக்கும். மேலும் அந்த விரிவாக்கத்தில் தெற்குப் பகுதியை குறைந்தபட்சம் இரண்டு டையர்கள் உயரத்திற்குக் கொண்டுவருவதும் அரங்கின் "கிண்ண" வடிவத்தைக் கொண்டுவர தென்மேற்கு மற்றும் தென்கிழக்கு கால்பகுதிகளை நிரப்புவதும் அடங்குகிறது. தற்போதைய மதிப்பீடுகள் திட்டமிடப்பட்டுள்ள அரங்கம் கட்டி முடிக்கப்பட்டால் அதன் கொள்ளளவு சுமார் 96,000 இருக்கும் எனக் கூறுகின்றன அது விம்லே விளையாட்டரங்கத்தை விட அதிகம்.

AIG என்னும் நிறுவனம் மான்செஸ்டர் யுனைட்டெடின் முக்கிய நிதி ஆதரவாளர்களாவர். அதனுடை நிதி ஆதரவின் ஒரு உடன்படிக்கையாக கிளப்பின் சட்டைகளில் அதன் சின்னத்தை அணியவும் மிகுநிறையாக பிற வாணிபப் பொருட்களை மேம்படுத்தவும் வேண்டும். இந்த உடன்படிக்கையானது 2006 ஆம் ஆண்டில் ஏப்ரல் 6 அன்று மான்செஸ்டர் யுனைட்டெடின் தலைவரான டேவிட் கில்லினால் அறிவிக்கப்பட்டது. அந்நாளைய சாதனையான ஸ்டெர்லிங் 56.5 மில்லியன் 4 ஆண்டுகளில் கொடுக்கப்பட (ஸ்டெர்லிங் 14.1 மில்லியன் ஓராண்டிற்கு) ஒப்புக்கொள்ளப்பட்டது. இந்த ஒப்பந்தம் உலகின் மிக மதிப்புமிக்க திட்ட உதவிகளில் ஒன்றாக 2006 ஆம் ஆண்டு செப்டம்பர் மாதம் ஏற்படுத்தப்பட்டதாகும், அதன் முன்னர் ஜூவென்டாஸ் எண்ணெய் நிறுவனமான டாம் ஆயில்லுடன் மறு பேச்சுவார்தைக்குப் பிறகு செய்துகொண்ட ஒராண்டிற்கு ஸ்டெர்லிங் 15 மில்லியன் என்ற ஒப்பந்தத்திற்கு அடுத்தபடியாக திகழ்கிறது. 2009 ஆம் ஆண்டு ஜனவரி 21 அன்று AIG நிறுவனம் வரும் 2010 ஆம் ஆண்டு மே மாததிற்குப் பிறகு ஒப்பந்தத்தை நீடிக்க விரும்பவில்லையென அறிவித்தது. எனினும் AIG தனது நிதியளிப்பை தொடருமா எனத் தெரியவில்லை. அமெரிக்க மறுகாப்பீட்டு நிறுவனமான ஏயோன் கிளப்பின் முதன்மை திட்ட நிதியாளராக 2009 ஆம் ஆண்டு ஜூன் 3 அன்று அறிவிக்கப்படடது. 2010-11 பருவம் முதல் இந்த நிதியளிப்பு துவங்குமென எதிர்பார்க்கப்படுகிறது. ஒப்பந்தத்தின் ஷரத்துக்கள் வெளியிடப்படவில்லை எனினும் அது சுமார் ஸ்டெர்லிங் 80 மில்லியனுக்கும் மேல் இருக்குமென தகவல்கள் தெரிவிக்கின்றன. இது நான்காண்டுகளில் அளிக்கப்படவும் கால்பந்து வரலாற்றிலேயே அதிகபட்ச தொகைக் கொண்ட ஒப்பந்தம் எனவும் மாற வாய்ப்புள்ளது.

கிளப் எக்காலத்திலும் மூன்றுக்கு மேற்பட்ட சட்டை நிதியளிப்பாளர்களைக் வைத்துக் கொண்டதில்லை. முதலாவதும் நீண்டதுமான நிதியளிப்பாளர் ஷார்ப் எலக்ட்ரானிக்ஸ் 1982 முதல் 2000 ஆம் ஆண்டு வரை நிதியளித்தனர். அது இங்கிலாந்து கால்பந்தின் நீண்ட மற்றும் ஊதியம் அதிகம் அளிக்கிற ஒப்பந்தமாக வரலாற்றில் இருந்தது. இந்த 17 வருடங்களில் யுனைட்டெடின் சட்டைகளின் முன்புறம் இருந்து வந்தது. அக்காலகட்டத்தில் கிளப் ஏழு ப்ரீமியர் லீக், ஐந்து எஃப்.ஏ கோப்பைகளையும் ஒரு கால்பந்து லீக் கோப்பை ஒரு ஐரோப்பிய கோப்பை ஒரு வெற்றியாளர்கள் கோப்பை மற்றும் ஒரு ஐரோப்பிய கோப்பை வெற்றியாளர்கள் கோப்பை ஆகியனவற்றை வென்றது. வோடாஃபோன் தொலைபேசி நிறுவனம் 2000 ஆம் ஆண்டு பிப்ரவரி 11 அன்று முதல் நான்காண்டுகளுக்கான ஸ்டெர்லிங் 30 மில்லியனுக்கு ஓர் ஒப்பந்தம் மூலம் நிதியளிப்பை 2000-01 பருவத்தில் தொடங்கியது. 2003 ஆம் ஆண்டு டிசம்பர் மாதம் இவ்வொப்பந்தம் மேலும் நான்காண்டுகளுக்கு நீட்டிக்கப்பட்டு வோடாஃபோன் ஸ்டெர்லிங் 36 மில்லியன் 2004 முதல் 2008 ஆம் ஆண்டு வரை வழங்க ஒப்புக்கொண்டது. 2005 ஆம் ஆண்டு நவம்பர் 23 அன்று, வோடாஃபோன் அவர்களது ஒப்பந்தத்தை 2006 ஆம் ஆண்டு மே மாதம் UEFA சாம்பியன்கள் லீக் மீது கவனம் செலுத்த வேண்டியிருப்பதால் முடித்துக் கொள்வதாக அறிவிததனர்.

கிளப் தங்களுக்கென்று தனிப்பட்ட விளையாட்டு உபகரண தயாரிப்பாளர்களை மட்டுமே வைத்திருந்தனர். இதில் முதலாவதாக உள்ளூர் விளையாட்டுத் துணி தயாரிப்பாளர் உம்ப்ரோ இருந்தனர். 1975 ஆம் ஆண்டில் அட்மிரல் வந்த உடன் முதல் கம்பெனியாக மான்செஸ்டர் யுனைட்டெடின் சட்டைகளில் அவர்களது சின்னததை 1976 ஆம் ஆண்டில் பொறித்தனர். அடிடாஸ் நிறுவனம் 1980 ஆம் ஆண்டில் பின்தொடர்ந்தனர் உம்ப்ரோ அதற்கு முன் இரண்டாம் முறையாக 1992 ஆம் ஆண்டு விளையாட்டு உபகரணங்களை தயாரித்து அளித்தனர். உம்ப்ரோவின் நிதியளிப்பு மேலும் பத்தாண்டுகளுக்கு நீடித்தது. அதன் பின்னர் Nike நிறுவனத்துடனான சாதனை அளவாக ஸ்டெர்லிங் 302.9 மில்லியன் ஒப்பந்தத்தை கிளப் ஏற்படுத்தியது. முதல் 13 ஆண்டுகளுக்கு Nike ஒப்பந்தம் நீடித்து 2015 வரை அமலில் இருக்கலாம்.

வரலாற்று ரீதியாக, லிவர்பூல், மான்செஸ்டர் சிட்டி மற்றும் லீட்ஸ் யுனைடெட் ஆகியவை மான்செஸ்டர் யுனைடெடின் நெருங்கிய போட்டியாளர்களாவர். இரண்டு கிளப்புகளின் வெற்றியின் காரணத்தினால் தற்போது அதிகமான ரசிகர்கள் லிவர்பூலைத்தான் தங்களுடைய மிகப்பெரிய போட்டியாளர்களாக பார்க்கிறார்கள் இருப்பினும் மற்றவர்கள் மான்செஸ்டர் நகரத்தை தங்களுடைய முக்கியப் போட்டியாளர்களாக கருதுகிறார்கள்.

இங்கிலாந்தில் இருக்கும் கிளப்புகளில் இரண்டு கிளப்புகள் மிகவும் வலிமையாக இருந்த போது 1960 ஆம் ஆண்டுகளில் லிவர்பூல் அணியிடம் போட்டியிட ஆரம்பித்தனர். இன்றுவரை அவைகள் ஒவ்வொரு பருவத்திலும் மிகவும் நெருக்கமாக போட்டியிட்டு வருகின்றனர். வெகுகாலமாக ஒரே பிரிவில் இரண்டு கிளப்புகளும் இருப்பதினால் 1890 ஆம் ஆண்டுகளின் நியூடன் ஹேத் சகாப்தத்திலிருந்தே மான்செஸ்டர் நகரத்துடனான போட்டி மிகவும் மூர்க்கமாக இருந்து வருகிறது. மரபு ரீதியிலான யார்க்ஷயர்-லங்காக்ஷயர் போட்டியானது அடிப்படையாக இருந்தாலும், லீட்ஸ் யுனைட்டெடுடனான போட்டி 1960 ஆம் ஆண்டுகளில் அந்த அணி முக்கிய அணியாக உயர்ந்த போது துவங்கியது 1970 ஆம் ஆண்டுகளிலும் பின்னர் 1980 ஆம் ஆண்டுகளிலும் நீடித்து தர்க்கரீதியாக அதன் உச்சத்தை லீட்ஸ் யுனைடெடை 1992 ஆம் ஆண்டில் அதன் கோப்பையை தட்டிப் பறித்தபோது அடைந்தது.






குறிப்பாக சாரிட்டி/கம்யூனிட்டி கோப்பை, இண்டர்காண்டினெண்டல் கோப்பை, பிஃபா கிளப் உலகக் கோப்பை அல்லது சூப்பர் கோப்பை போன்ற சிறியப் போட்டிகள் டபுள் அல்லது ட்ரிபிளூக்கு பங்களிப்பதாக கருதப்படுவதில்லை.

மான்செஸ்டர் யுனைடெட் கிளப் மிகவும் மதிப்புமிக்க கோப்பையான UEFA கோப்பையை மட்டும் இதுவரை வென்றதேயில்லை ஆயினும் 1984–85 ஆம் ஆண்டில் அவர்கள் கால்-இறுதிப் போட்டி மற்றும் 1964–65 ஆம் ஆண்டில் நகரங்களுக்கு இடையேயான ஃபேர்ஸ் கோப்பை காம்படிஷன் பிரிகர்ஸர் டோர்னமெண்டின் அரை-இறுதிப் போட்டிகள் வரை சென்றனர்.





</doc>
<doc id="66877" url="https://ta.wikipedia.org/wiki?curid=66877" title="பிராட் பிட்">
பிராட் பிட்

வில்லியம் பிராட்லி பிராட் பிட் ("William Brad Pitt") ஒரு அமெரிக்க நடிகர் மற்றும் திரைப்படத் தயாரிப்பாளர் ஆவார். உலகின் மிகவும் கவர்ச்சிகரமான ஆண்களில் ஒருவராக பிராட் பிட் குறிப்பிடப்படுகிறார். பிராட் பிட் இரண்டு முறை அகாடெமி விருதுக்கும் நான்கு முறை கோல்டன் குளோப் விருதுக்கும் பரிந்துரைக்கப்பட்டு அதில் ஒன்றை வென்றுள்ளார்.

பிராட் பிட்டின் நடிப்பு வாழ்க்கை தொலைக்காட்சித் தொடர்களில் இணை கதாப்பாத்திரங்களில் தோன்றியதன் மூலம் துவங்கியது, இதில் 1987 ஆம் ஆண்டு "சி.பி.எசு" இன் சோப் ஓபெரா தொலைக்காட்சித் தொடர் "டல்லாசும்" அடங்கும். பிராட் பிட் 1991 ஆம் ஆண்டு ஃசீனா டேவிசின் பயணத் திரைப்படமான தெல்மா லூயிசில் வரும் தீச்செயல் புரியத் தூண்டும் பாத்திரமான சிக்கல் வளர்க்கும் "கவ்பாய்" பாத்திரத்தின் மூலம் அனைவராலும் நன்கு அறியப்பட்டார். பிராட் பிட்டின் முதல் முக்கிய பாத்திரங்கள் பெருந்தொகை தயாரிப்புகளான "எ ரிவர் ரன்சு த்ரூக் இட்" (1992) மற்றும் "இண்டர்வியூ வித் தி வாம்பயர்" (1994) மூலம் துவங்கியது. இவர் 1994 ஆம் ஆண்டு நடித்த நாடக வகை திரைப்படமான "லெசண்ட்சு ஆப் தி ஃபால்" என்ற திரைப்படத்திர்காக, இவரது பெயர் முதல் கோல்டன் குளோப் விருதுக்கு பரிந்துரைக்கப்பட்டது. 1995 ஆம் ஆண்டு திகில் படமான "செவன்" மற்றும் அறிவியல் புனைப்படமான "ட்வெல்வ் மங்கீசு" போன்றவற்றில் மாறுதலான நடிப்பை வெளிப்படுத்தினார். இவை பிராட் பிட்டுக்கு சிறந்த துணை நடிகருக்கான கோல்டன் குளோப் விருதினையும், அகாடெமி விருதுக்கான பரிந்துரையையும் பெற்றுத்தந்தன. பின்னர் வெளிவந்த "ஃபைட் க்ளப்" (1999), "ஓசென்சு லெவன்" (2001), "ஓசென்சு ட்வெல்வ்" (2004), "ஓசென்சு தெர்ட்டீன்" (2007), "ட்ராய்" (2004), "மிசுடர் அண்டு மிசசு சுமித் (2005) போன்ற திரைப்படங்களும் பெரும் வெற்றியை பெற்றன. 2008 ஆம் ஆண்டு "தி க்யூரியஸ் கேஸ் ஆப் பெஞ்சமின் பட்டன்" என்ற திரைப்படத்திர்க்காக இரண்டாவது முறை அகாடெமி விருதுக்கான பரிந்துரையைப் பெற்றார்.

தொடர்ந்து நடிகை க்வினெத் பேல்ட்ரோவுடன் சமூகத்தின் உயர் வட்டாரங்களில் தெளிவாக அறிந்த உறவில் இருந்தார், பிராட் பிட் நடிகை ஜெனிபர் அனிஸ்டனை மணம் புரிந்து ஐந்து வருடங்கள் வாழ்ந்தார். 2009 ஆம் ஆண்டு பிராட் பிட் நடிகை ஏஞ்சலினா ஜூலியுடன் உறவு ஏற்படுத்தி வாழ்ந்து வருகிறார், இது உலகளவில் ஊடகங்களின் கவனத்தை ஈர்க்கும் விசயமாக இருந்தது. அவரும் ஜூலியும் மேட்டக்ஸ், ஜஹாரா மற்றும் பேக்ஸ் ஆகிய மூன்று குழந்தைகளைத் தத்து எடுத்துள்ளார்கள் மேலும் இவர்களுக்குப் உயிரியல் ரீதியாகப் பிறந்த ஷில்லோ, நாக்ஸ் மற்றும் விவியன்னெ ஆகிய மூன்று குழந்தைகளும் உள்ளனர். பிராட் பிட் பிளான் பீ எண்டர்டெயின்மெண்ட் என்ற பெயரில் தயாரிப்பு நிறுவனம் நடத்தி வருகிறார் இவரது தயாரிப்பில் வெளிவந்த திரைப்படங்களில் 2007 ஆம் ஆண்டுக்கான சிறந்த திரைப்படத்துக்கான அகாடெமி விருதை "தி டிபார்டெட்" பெற்றது. பிராட் பிட் ஜூலியுடன் உறவு துவங்கிய பிறகு அவரது சமூகப் பிரச்சினைகளுக்கான பங்களிப்புகள் அமெரிக்க அளவிலும் சர்வதேச அளவிலும் அதிகரித்துள்ளது.

பிராட் பிட் ஓக்லஹோமாவில் உள்ள ஷாவ்னீயில் உயர்நிலைப் பள்ளி கலந்தாலோசகர் ஜானெ எட்டாவிற்கும் (நீ ஹில்ஹவுஸ்) சரக்கு வாகன நிறுவன உரிமையாளர் வில்லியம் ஆல்வினுக்கும் மகனாகப் பிறந்தார். அவர் பிறந்த சிலநாட்களிலேயே அவரது குடும்பம் மிசவுரியில் உள்ள ஸ்பிரிங்ஃபீல்டில் குடியேறியது அவரது உடன்பிறந்தவர்களான டஃப் (1966 ஆம் ஆண்டு பிறந்தார்) மற்றும் ஜூலி நீல் (1969 ஆம் ஆண்டு பிறந்தார்) ஆகியோருடன் அங்கு அவர் வளர்ந்தார். அவர் அவரது குழந்தைப்பருவம் முழுதும் பழமையான தெற்கு பாப்டிஸ்டாக வளர்ந்தார்.

பிராட் பிட் கிக்காபூ உயர்நிலைப் பள்ளியில் பயின்றார் அங்கு அவர் கோல்ஃப், டென்னிஸ் மற்றும் நீச்சல் அணிகளில் உறுப்பினராக இருந்தார். மேலும் அவர் பள்ளியின் வழிகாட்டி குறிப்பு மற்றும் சட்டம் சார்ந்த மன்றம், பள்ளி பட்டிமன்றம் மற்றும் இசைநிகழ்ச்சிகள் ஆகியவற்றில் பங்கெடுத்துள்ளார். தொடர்ந்து 1982 ஆம் ஆண்டு அவர் தனது பட்டப்படிப்புக்காக மிசவுரி பல்கலைக்கழகத்தில் சேர்ந்தார். அங்கு அவர் ஆண் பட்டப்படிப்பு மாணவர்களுக்கான சமூகநல அமைப்பான சிக்மா சீயில் உறுப்பினராக இருந்தார், அதில் அவர் பல சமூகநல நிகழ்ச்சிகளில் பங்கெடுத்துள்ளார். அவர் இதழியல் படித்தாலும் குறிப்பாக விளம்பரத்தில் தனது கவனத்தை அதிகம் செலுத்தினார். 1985 ஆம் ஆண்டு பிராட் பிட்டுக்கு பட்டம் கிடைப்பதற்கு இரண்டு வாரங்கள் முன்பு அவர் பல்கலைக்கழகத்தை விட்டு வெளியேறினார் மேலும் கலிபோர்னியாவில் உள்ள லாஸ் ஏஞ்சல்ஸ் சென்று நடிப்புப் பயிற்சி பெற்றார். பிராட் பிட் ஏன் பல்கலைக்கழகத்தை விட்டு வெளியேறினார் என்ற கேள்வி கேட்கப்படும் போது அவர் பின்வருமாறு பதிலளித்தார்: "நான் பட்டப்படிப்பின் இறுதி நெருங்கும் போது ஒரு அமிழ்கின்ற உணர்வை அடைந்தேன். நான் எனது நண்பர்கள் பணியில் அமர்வதைப் பார்த்தேன். நான் வாழ்க்கையை இறுதியாக அமைத்துக்கொள்ளத் தயாராயில்லை. நான் திரைப்படங்களை விரும்பினேன். அவை எனக்கு வித்தியாசமான உலகத்தைக் காண்பித்தன மேலும் மிசவுரியில் திரைப்படங்கள் உருவாக்கப்படவில்லை. எனினும் அவை என்னைத் தாக்கின: அவை என்னைத்தேடி வரவில்லையாதலால் நான் அவற்றைத் தேடிச் சென்றேன்."

லாஸ் ஏஞ்சல்ஸில் சிரமப்பட்டுக் கொண்டிருந்த பிராட் பிட் பல தற்காலிக வேலைகளைச் செய்தார். இந்த வேலைகள் கார் ஓட்டுவது முதல், எல் பொல்லொ லோகோ சிக்கன் போன்று வேடமணிதல் வரை வீச்சு கொண்டிருந்தது, அவரது நடிப்பு வகுப்புகளுக்கு பணம் கொடுக்க உதவியது.அவர் தனது நடிப்புப் பயிற்சியை ராய் லண்டன் என்ற நடிப்புப் பயிற்சியாளரிடம் துவக்கினார்.

பிராட் பிட் 1987 ஆம் ஆண்டு தனது நடிப்பு வாழ்க்கையை "நோ வே அவுட்" , "நோ மேன்'ஸ் லேண்ட் " மற்றும் "லேஸ் தென் ஜீரோ" போன்ற திரைப்படங்களில் சிறப்பளிக்கப்படாத சிறு சிறு பாத்திரங்களில் நடித்ததன் மூலம் துவக்கினார். அவர் அவரது தொலைக்காட்சி அறிமுகத்தை ABC யின் சூழ்நிலை நகைச்சுவையான "க்ரோயிங் பெயின்ஸில்" கொளரவத் தோன்றத்தில் நடித்ததன் மூலம் துவக்கினார். டிசம்பர் 1987 மற்றும் பிப்ரவரி 1988 க்கிடையில் CBS மாலை 7 முதல் 11 மணி வரை ஒளிபரப்பாகும் தொலைத் தொடரான "டல்லாஸில்" , நான்கு பகுதிகளில் ஷாலான் மெக்கால் என்ற நடிகையின் சார்லீ வேட் பாத்திரத்தின் ரேண்டி என்கிற காதலன் பாத்திரத்தில் தோன்றினார். பிராட் பிட் அந்த பாத்திரத்தைப் பற்றி " ஒரு முட்டாள் காதலன் வைக்கோற்போரில் மாட்டிக் கொள்வது போன்ற பாத்திரம்" எனக் குறிப்பிட்டார். மெக்காலுடனான இவரது காட்சிகளைப் பற்றி பின்னர் அவர் பின்வருமாறு குறிப்பிட்டார்: "அந்த நேரம் எனக்கு உண்மையில் உள்ளங்கை வேர்க்கும் நேரமாக இருந்தது. நான் அவரை அதற்கு முன்பு பார்த்திராததால் எனக்கு சற்று பயமாக இருந்தது." பின்னர் பிராட் பிட் 1988 ஆம் ஆண்டு FOX காவல் தொடர் நாடகமான "21 ஜம்ப் ஸ்ட்ரீட்டில்" கொளரவப் பாத்திரத்தில் நடித்தார்.

மேலும் அதே ஆண்டில் அவர் அவரது முதல் திரைப்பட முன்னணி பாத்திரத்தை "தி டார்க் சைட் ஆப் தி சன்" திரைப்படத்தில் ஏற்று நடித்தார், இது ஒரு யுகோஸ்லோவிய-அமெரிக்க கூட்டுத்தயாரிப்பாகும். அதில் அவர் தனது குடும்பத்தினரால் தோலின் நிலையை மாற்றுவதற்காக அட்ரியாடிக் அழைத்துச் செல்லப்படும் இளம் அமெரிக்கன் பாத்திரத்தில் நடித்திருந்தார். இந்தத் திரைப்படம் குரோஷியன் விடுதலைப் போர் வெடித்ததால் வெளியிடப்படவில்லை மேலும் இது 1997 ஆம் ஆண்டு வரை வெளிவரவில்லை. 1989 ஆம் ஆண்டு பிராட் பிட் இரண்டு திரைப்படங்களில் தோன்றினார். அதில் துணைப்பாத்திரத்தில் இவர் நடித்த நகைச்சுவை திரைப்படம் "ஹேப்பி டுகெதர்" முதலாவதாகும் இதுவே இவரது நடிப்பில் முதன் முதலில் திரைக்கு வந்த திரைப்படமாகும், மேலும் முக்கிய பாத்திரம் ஏற்று நடித்த திகில் திரைப்படம் "கட்டிங் கிளாஸ்" இரண்டாவதாகும். மேலும் அவர் தொலைக்காட்சியில் "ஹெட் ஆப் தி கிளாஸ்" , "ப்ரெட்டி'ஸ் நைட்மேர்ஸ்" , "தெர்ட்டிசம்திங்" மற்றும் (இரண்டாவது முறையாக) "க்ரோயிங் பெயின்ஸ்" போன்றவற்றிலும் கொளரவப் பாத்திரங்களில் நடித்தார்.

பிராட் பிட் NBC தொலைக்காட்சித் திரைப்படமான "டூ யங் டு டை?" இல் நடித்தார் இது 1990 ஆம் ஆண்டு வெளிவந்தது, பாலியல் ரீதியாக கொடுமைப் படுத்தப்பட்ட இளம்பெண் ஒருத்தி கொலைக் குற்றத்திற்காக மரணதண்டனை விதிக்கப்படுவதே இதன் கதையாகும். பிராட் பிட் வீட்டிலிருந்து வெளியேற்றப்பட்ட இளம்பெண் ஒருத்தியை தனது விருப்பத்திற்கு பயன்படுத்தும் போதை மருந்துக்கு அடிமையான பில்லி கேண்டன் என்ற பாத்திரம் ஏற்று நடித்திருந்தார், இளம்பெண் வேடத்தில் ஜூலியட் லெவிஸ் நடித்தார். "எண்டர்டெயின்மெண்ட் வார இதழின்" திரைப்பட மதிப்பீட்டாளர் பின்வருமாறு குறிப்பிட்டிருந்தார்: "பிட் முரட்டுததனமான பாய் ஃபிரண்டாக மிகவும் வெறுக்கத்தக்கவகையில்; பார்ப்பதற்கும், உணர்வதற்கும் பிறருக்கு தீங்கிழைக்கும் எண்ணமுள்ள ஜான் கொளவர் மெல்லன்காம்ப் போல், அவர் உண்மையிலேயே பயமுறுத்தியிருந்தார்." அந்த வருடம் அவர் சிறிய FOX நாடகத் தொடரான "குளோரி டேஸிலும்" நடித்தார், இது ஆறு எபிசோடுகள் ஒளிபரப்பாகியது, மேலும் HBO தொலைக்காட்சித் திரைப்படமான "தி இமேஜிலும்" துணைப்பாத்திரத்தில் நடித்தார்.

பிராட் பிட்டின் அடுத்த திரைப்படம் 1991 ஆம் ஆண்டு வெளிவந்த "அக்ராஸ் தி டிராக்ஸ்" ஆகும். அதில் அவர் ஜோ மெலொனி என்ற உயர்நிலைப்பள்ளி ஓட்டப்பந்தய வீரர் பாத்திரத்தில் நடித்தார். அதில் அவரது குற்றம் புரியும் சகோதரருடன் தொடர்பு கொள்ளும் பெறும் வேடமாகும், அவரது சகோதரராக ரிக்கி ஸ்க்ரோடர் நடித்தார். விரைவில் பிராட் பிட் 1991 ஆம் ஆண்டு வெளிவந்த பயணத் திரைப்படமான "தெல்மா & லூயிஸில்" நடித்த துணைப்பாத்திரம் மூலம் வெகுவாக மக்கள் மத்தியில் ஈர்க்கப்பட்டார். அதில் அவர் ஜே.டி என்ற தெல்மாவுடன் (ஜீனா டேவிஸ்) நட்பு கொள்ளும் சிறுசிறு குற்றம் செய்பவராக நடித்திருந்தார். அதில் டேவிஸுடனான காதல் காட்சிகளால் பிராட் பிட்செக்ஸ் சினனம் பார்க்கப்பட ஓர் எடுத்துக் காட்டு தருணமாக வர்ணிக்கப்பட்டது.

"தெல்மா & லூயிஸின்" வெற்றிக்குப் பிறகு, சிறு பட்ஜெட் திரைப்படமான "ஜானி சூயிடில்" (1991) கேதரின் கீனெர் மற்றும் நிக் கேவ் ஆகியோருக்கு எதிராக அதில் பிராட் பிட் நடித்தார் அது ராக் ஸ்டாராக விரும்பிய கதாபாத்திரமாகும். 1992 ஆம் ஆண்டு பால் மக்கலீனாக ராபர்ட் ரெட்போர்டின்சரித்திரத் திரைப்படம் "எ ரிவர் ரன்ஸ் த்ரோ இட்டில்" நடிப்பதற்கு முன்பு அவர் "கூல் வோர்ல்டில்" நடித்தார்,; அதில் அவர் நடித்திருந்த பாத்திரத்தை பற்றி குறிப்பிடும் அவர் அது அவரது "வாழ்க்கைப்பணியை உருவாக்கும்" விதத்தில் இருந்ததாகவும், அந்த திரைப்படம் உருவாக்கப்படும் போது அவர் "அழுத்தமான நிலையை" உணர்ந்ததாகவும் குறிப்பிட்டார். மேலும் அதுபற்றி கூறும் அவர் அது அவரது "பலவீனமான நடிப்பு ... அது விசித்திரமாக நான் கவனத்திற்குரியவனாக மாறுவதில் போய் முடிந்தது." ரெட்போர்டுடன் பணிபுரிந்தது பற்றி கேட்டபோது பிராட் பிட் பின்வருமாறு குறிப்பிட்டார், "அது டென்னிஸைப் போல: நம்மைவிட நன்றாக விளையாடுபவர்களுடன் நாம் விளையாடும் போது நமது விளையாட்டும் சிறப்படையும்."

பிராட் பிட் அவரது "டூ யங் டு டை?" இல் அவருடன்சக நட்சத்திரமான நடித்த ஜூலியட் லெவிசுடன் மீண்டும் இணைந்து 1993 ஆம் ஆண்டு பயணத் திரைப்படமான "கலிபோர்னியாவில்" தொடர் கொலைகாரன் மற்றும் லெவிஸ் பாத்திரத்தின் முன்னாள் காதலன் ஏர்லி கிரேஸ் என்ற பாத்திரத்தில் நடித்தார். அந்த திரைப்படத்தின் மதிப்பீட்டில் "ரோலிங் ஸ்டோன்" <nowiki></nowiki>இன் பீட்டர் டிராவர்ஸ் பிராட் பிட்டின் நடிப்பைப் பற்றி பின்வருமாறு குறிப்பிட்டார் "தனித்து நிற்பது, சிறுபிள்ளைத்தனமானதும், மற்றும் சீற்றத்துடன் முழுமையான தூய அச்சுறுத்தலை வெளிப்படுத்துவதுமானது". அந்த வருடத்தின் பிற்பகுதியில் பிராட் பிட் ஷோவெஸ்ட்டின் நாளைய ஆண் நட்சத்திர விருது பெற்றார்.

1994 ஆம் ஆண்டு இரத்தம் உறிஞ்சும் பிசாசு லூயிஸ் டி பாய்ண்டி டு லேக் என்ற பாத்திரமாக "" நடித்ததால் அவருக்கு அவரது வாழ்வில் குறிப்பிடும்படியான திருப்புமுனை ஏற்பட்டது. அத்திரைப்படம் 1976 ஆம் ஆண்டு அதே பெயரில் வெளிவந்த அன்னே ரைஸின் நாவலைத் அடிப்படையாகக் எடுக்கப்பட்டது. அதில் டாம் குரூஸ், கிர்ஸ்டென் டன்ஸ்ட், கிறிஸ்டியன் ஸ்லாடர் மற்றும் ஆண்டனியோ பெண்டெராஸ் ஆகியோர் உள்ளிட்ட குழுவில் ஒருவராக நடித்திருந்தார். அவரது நடிப்பை அனைவரும் வரவேற்காத போதும் அவர் 1995 விழாவில், இரண்டு MTV திரைப்பட விருதுகளைப் பெற்றார். "டல்லாஸ் அப்சர்வர்" பருவ இதழ் பின்வருமாறு குறிப்பிட்டிருந்தது, "பிராட் பிட்... [திரைப்படத்தில்] பெரிய பிரச்சினையே இவர்தான். இயக்குனர் இவரது துடுக்கான, கூன் விழுந்த, நாட்டுப் புற வேடங்களில் கவனம் செலுத்தும் போதெல்லாம்... இவர் பார்ப்பதற்கு மகிழ்ச்சி ஏற்படுத்தக் கூடியவராக இருக்கிறார்.ஆனால் அவரைப் பற்றி கூறப்படுவதற்கு ஏதுமில்லை, ஏனெனில் அப்பாத்திரத்தில் நடிக்க உள்ளுக்குள் கடுந்தொல்லையை கொடுக்கவோ அல்லது சுய சூழல் உணர்வோ இல்லாததால் அவர் நடிப்பு அலுப்பு தரக்கூடிய லூயிஸாக ஆக்கிவிட்டது."
"இண்டர்வியூ வித் தி வம்பயர்" வெளிவந்த பிறகு, பிராட் பிட் 1994 ஆம் ஆண்டு இருபதாம் நூற்றாண்டின் முதல் நான்கு பத்து ஆண்டுகளில் நடைபெறுவதாக வரும் "லெஜண்ட்ஸ் ஆப் தி ஃபால்" திரைப்படத்தில் நடித்தார். பிராட் பிட், கலோனல் வில்லியம் லூட்லோவின் (அந்தோனி ஹாப்கின்ஸ்) மகனான டிரிஸ்டன் லூட்லோவாக நடித்திருந்தார். எயிடன் குவினும், ஹென்ரி தாமசும் பிராட் பிட்டின் சகோதரர்களாக நடித்திருந்தனர். அந்த திரைப்படம் பொதுவாக சரியான வரவேற்பைப் பெறவில்லை, ஆனால் பெரும்பாலான திரைப்பட விமர்சர்கர்கள் பிராட் பிட்டின் நடிப்பைப் பாராட்டினார்கள். "தி நியூ யார்க் டைம்ஸின்" ஜேனட் மாஸ்லின் பின்வருமாறு குறிப்பிட்டார், "பிட்டின் கலவையான தன்நம்பிகையற்ற நடிப்பு மற்றும் அவரது பழக்க வழக்கங்கள் போன்றவை மனம் துடிக்கும்படியான பொருத்தமானதாக இருந்தபோதிலும் படத்தின் மூடநம்பிக்கைத் தன்மையானது அதற்கு குறுக்கே வருகிறது." "டெசரெட் நியூஸ்" "லெஜண்ட்ஸ் ஆப் தி ஃபால்" "[பிட்டின்] திரைப்பட வாழ்க்கையில் உறுதியான, காதற்காவிய நாயகனுக்கான முன்னனி ஆண் என்ற தகுதியை" ஏற்படுத்தும் என கணித்திருந்தது. இந்த பாத்திரத்தினால் பிராட் பிட் அவரது முதல் சிறந்த நடிகர் பிரிவில் கோல்டன் குளோப் விருதுக்கான பரிந்துரையைப் பெற்றார்.

1995 ஆம் ஆண்டு கிரைம் திரைப்படமான "செவனில்" மார்கன் ஃப்ரீமேன் மற்றும் க்வினெத் பேல்ட்ரோவுடன் தொடர்கொலைகாரனாக நடித்த கெவின் ஸ்பேசீயைத் தேடும் காவல் துப்பறியும் நிபுணர் டேவிட் மில்ஸாக நடித்தார். "வெரைட்டி" இதழ் பிராட் பிட்டை பின்வருமாறு புகழ்ந்திருந்தது: "இதில் பிராட் பிட் அவரது சிறந்த நடிப்பை வெளிப்படுத்தி இருக்கிறார். பிராட் பிட் இதில் உறுதியான, ஆற்றல்மிக்க, பாராட்டப்பட வேண்டிய துடிப்பான இளம் துப்பறியும் நிபுணராக நடித்துள்ளார்." இந்த திரைப்படம் ஆதரவான மதிப்பீடுகளைப் பெற்றது மேலும் சர்வதேச அளவில் $327 மில்லியன் வருமானத்தை சம்பாதித்தது. "செவனின்" வெற்றிக்குப் பிறகு பிராட் பிட் 1995 ஆம் ஆண்டு டெர்ரீ ஜில்லியமின் அறிவியல் புதினத் திரைப்படம் "ட்வெல்வ் மங்கீஸில்" ஜெஃப்ரி கோயின்ஸாக நடித்தார். இந்த திரைப்படம் மேலோங்கிய ஆதரவான மதிப்பீடுகளைப் பெற்றது குறிப்பாக பிராட் பிட் மிகவும் பாராட்டப்பட்டார். "தி நியூ யார்க் டைம்ஸின்" ஜேனட் மாஸ்லின் பின்வருமாறு குறிப்பிட்டார் "ட்வெல்வ் மங்கீஸ்" "மூர்க்கமாகவும் மனதைத பாதிக்கும் விதமாகவும்" இருக்கிறது மேலும் பிராட் பிட்டின் நடிப்பைப் பற்றி "திடுக்கிடச் செய்கிற சிறந்த நடிப்பை வெளிப்படுத்தியிருக்கிறார்" என குறிப்பிட்டிருந்தார், மேலும் முடிவாக " ஜெப்ரி பாத்திரத்தின் மீது மாயமானதொரு காந்தசக்தி வாய்ந்த மின்னுட்டம் போன்ற, பிற்பாடு படத்திற்கு தேவையான முக்கியத்துவம் வாய்ந்த நடிப்பை ஏற்படுத்துகிறார்." பிராட் பிட் இந்த திரைப்படத்துக்காக சிறந்த துணை நடிகருக்கான கோல்டன் குளோப் விருதினைப் பெற்றார், மேலும் அவரது முதல் அகாடெமி விருதுக்கான பரிந்துரையைப் பெற்றார்.

அதற்கடுத்த ஆண்டில் பிராட் பிட் அதே பெயரில் வெளிவந்த லாரென்சோ கார்கேடெர்ராவின் நாவலைத் அடிப்படையாகக் கொண்டு எடுக்கப்பட்ட சட்டம் சார்ந்த நாடகமான "ஸ்லீப்பர்ஸில்" (1996) நடித்தார். இந்த திரைப்படத்தில் கெவின் பேகன் மற்றும் ராபர்ட் டி நீரோ ஆகியோர் உடன் நடித்திருந்தனர். எனினும் அந்த திரைப்படம் பெரிய அளவில் இக்கட்டான தோல்வியைத் தழுவியது. 1997 ஆம் ஆண்டு "தி டெவில்'ஸ் ஓன்" திரைப்படத்தில் பிராட் பிட் ஹாரிசன் ஃபோர்டுக்கு எதிரான ஐரிஸ் ரிபப்ளிகன் ஆர்மி தீவிரவாதியான ரோரி டெவனியாக நடித்தார். பிராட் பிட் இந்த திரைப்படத்திற்காக ஐரிஷ் உச்சரிப்பை கற்றுக்கொள்ள வேண்டியிருந்தது. அதே ஆண்டில் ழீன் ஜாக்கூஸ் அன்னாவ்த் திரைப்படமான "செவன் இயர்ஸ் இன் திபெதில்" ஆஸ்த்திரிய மலையேறுபவரான ஹெயின்ரிச் ஹாரர் என்ற முக்கிய பாத்திரத்தில் நடித்தார். பிராட் பிட் சில மாதங்கள் திரைப்படத்திற்கு தேவைப்பட்ட மலையேற்றமும், மலை நடைப் பயிற்சி பயிற்சியும் பெற்றார், இதில் இவரது சக நடிகர் டேவிட் தெவ்லிசுடன் கலிபோர்னியா மற்றும் ஆல்ப்ஸில் செய்த பாறை ஏற்றப் பயிற்சியும் அடங்கும்.

பிராட் பிட் 1998 ஆம் ஆண்டு "மீட் ஜோ பிளாக்கில்" முன்னணிப் பாத்திரத்தில் நடித்தார். அதில் அவர் மனிதன் என்றால் எப்படி இருப்பார் என அறிந்து கொள்வதற்காக இளம் ஆணின் உடலைக் கைக்கொள்ளும் இறந்த மனிதன் போல் நடித்திருந்தார். இந்த திரைப்படம் கலவையான மதிப்பீடுகளைப் பெற்றது மேலும் பிராட் பிட்டின் நடிப்பு பரவலாக விமர்சிக்கப்பட்டது. "சான்பிரான்சிஸ்கோ குரோனிக்கலின்" மிக் லாசல்லெவின் முடிவு பின்வருமாறு: "இதில் பிராட் பிட்டின் நடிப்பு நன்றாக இல்லை என்று மட்டும் கூறிவிட முடியாது. அது காயப்படும்படியும் இருக்கிறது. சலனமற்ற பிராட் பிட்டின் முகம் மற்றும் பளபளப்பான அவரது கண்களுடன் அவரது போராட்டங்களைப் பார்க்கும் பார்வையாளர்கள் பிராட் பிட்டுக்கு இறப்பின் அனைத்து மர்மங்களும், நிலைபேறுடைமையும் மிகவும் வலி நிரம்பியது என்றும் தெரியுமோ என நம்பும்படி இருக்கிறது."

1999 ஆம் ஆண்டு "ஃபைட் க்ளப்" திரைப்படத்தில் பிராட் பிட் ரகசியமாக ஃபைட் க்ளப் நடத்தி வரும் டைலர் டர்டனாக{/ குறித் தவறாமல் சுடக்கூடிய மற்றும் கவர்ச்சிகரமான அறிவுத்திறனுடையவராக நடித்தார்.{2/} இந்த திரைப்படம் இதே பெயரில் எழுதப்பட்ட சக் பலாநியுக்கின் நாவலைத் தழுவி எடுக்கப்பட்டது, "செவன்" திரைப்படத்தின் இயக்குனர் டேவிட் பின்ச்சர் இதனை இயக்கினார். இந்த பாத்திரத்திற்கு தயாராவதற்காக பிராட் பிட் குத்துச்சண்டை, டெக்வாண்டு மற்றும் இறுகப்பிடித்தல் (மல்யுத்தம்)போன்ற பயிற்சிகளைப் பெற்றார். இந்த பாத்திரத்தின் உடல் ரீதியான மாற்றத்திற்காக பிராட் பிட் தானே முன்வந்து தனது முன்பற்களின் துண்டுகள நீக்கினார், பின்னர் திரைப்படம் முடிவடைந்த பின்னர் அவை மீண்டும் பழையபடியமைக்கப்பட்டன. இந்த திரைப்படத்தின் விளம்பர மேம்பாட்டின்போது அவர் பின்வருமாறு கூறினார், "சண்டையில் 'யாரேனும் ஒருவருடன் நீங்கள் வலுச்சண்டைக்கு போக வேண்டும்' என்ற அவசியமில்லை. அக்கருத்தானது அங்கு சென்று ஓர் அனுபவத்தைப் பெற்று முக்கியமாக குத்தொன்றை வாங்கி மறுமுனையில் திருப்பித் தர விழைவதேயாகும்." "ஃபைட் க்ளப்" வருமான அளவு எதிர்பார்ப்புகளில் தோல்வியை சந்தித்த போதும் 1999 ஆம் ஆண்டு வெனிஸ் சர்வதேச திரைப்பட விழாவில் திரையிடப்பட்டது, மேலும் திரைப்பட விமர்சகர்கள் துருவங்களாக நின்று செய்த எதிர் வினைகளை பெற்றது. எனினும் இத்திரைப்படம் இதன் DVD வெளியீட்டிற்கு பிறகு வழிபாட்டு தன்மையுடைய படமாக வரவேற்பைப் பெற்றது. திரைப்படத்தின் வரவேற்பு நன்கிருந்தாலும் பிராட் பிட்டின் நடிப்பு திரைப்பட விமர்சகர்களால் பாராட்டப்பட்டது. CNN இன் பால் கிளிண்டன் பின்வருமாறு கூறுகிறார், "பிட் தான் பரிசோதனைகளுக்கு பயந்ததில்லை என நிரூபித்துள்ளார், மேலும் இந்தமுறை அதற்கான பலன் கிடைத்துள்ளது." "வெரைட்டி" இதழ் பின்வருமாறு குறிப்பிட்டிருந்தது பிராட் பிட்டின் திறன் "அவருக்கு முன்னேற்றம் ஏற்படுத்திய "தெல்மா அண்டு லூயிஸ்" பாத்திரத்தை விட அமைதியாகவும், ஈர்க்கக்கூடியதாகவும் மேலும் உடல் ரீதியாக சுறுசுறுப்பாகவும் இருக்கிறது".
"ஃபைட் க்ளபுக்கு" பிறகு 2000 ஆம் ஆண்டு கை ரிட்சீ இயக்கிய ரளொடிக் குழுவைப் பற்றிய திரைப்படம் "ஸ்னாட்ச்" சில் நடித்தார். பிராட் பிட் இதில் ஐரிஷ் நாடோடி குத்துச்சண்டை வீரராக நடித்ததும் அவரது குறையற்ற தெளிவான ஐரிஷ் உச்சரிப்பும் பாராட்டவும் விமர்சிக்கவும் பட்டது. "சான்பிரான்சிஸ்கோ குரோனிக்கலின்" மிக் லாசல்லெ பின்வருமாறு கூறுகிறார், "இவர் மிகவும் கடுமையான ஐரிஷ் உச்சரிப்பில் ஐரிஷ் மக்களில் ஒருவர் போல நடித்துள்ளார் மேலும் பிரிட்டிஷ் மக்களே இவரது உச்சரிப்பைப் புரிந்து கொள்ள முடியாது. இந்த திரைப்படம் பிராட் பிட்டுடன் நமது முந்தைய தொடர்புகளையும் நினைவூட்டுகிறது. சில வருடங்களாக பிராட் பிட் ஏற்றுக்கொண்ட பாத்திரங்களால் கட்டப்பட்டு இருந்தாலும் தன்னிலை ஆய்வுக்கு உட்படுத்தபடவேண்டியிருந்தது, ஆனால் தற்போது அவர் அந்த முயற்சியை தெளிவற்ற இருண்ட அத்துமீறலாகவும் பளபளப்பான வெளியுலக ஈடுபாடாகவுமே பார்க்கிறார்."

அதற்கடுத்த வருடத்தில் பிராட் பிட் ஜூலியா ராபர்ட்ஸ்க்கு எதிராக காதற்காவிய நகைச்சுவைத் திரைப்படமான "தி மெக்சிகனில்" (2001) நடித்தார். இந்த திரைப்படம் பரவலாக எதிர்மறையான விமர்சன வரவேற்பைப் பெற்றது எனினும் வசூல் ரீதியாக வெற்றி பெற்றது. 2001 ஆம் ஆண்டு அவரது அடுத்த பாத்திரம் பனிப்போர் விறுவிறுப்புப் படமான "ஸ்பை கேமில்" CIA வின் சிறப்பு நடவடிக்கைகள் பிரிவு அதிகாரியாக நடித்ததாகும். பிராட் பிட் இதில் ராபர்ட் ரெட்போர்டுடன் நடித்தார் இதில் அவர் பிராட் பிட்டுக்கு வழிகாட்டியாக நடித்திருந்தார். Salon.com இந்த திரைப்படத்தை ரசித்தது. ஆனால் பிராட் பிட்டோ, ரெட்போர்டோ "பார்ப்பவர்களுடன் அதிகளவில் உணர்வுப்பூர்வமான தொடர்பினை" ஏற்படுத்தவில்லை என குறிப்பிட்டிருந்தது. இந்த திரைப்படம் உலகளவில் $143 மில்லியன் சம்பாதித்தது. அந்த ஆண்டில் பிற்பகுதியில் பிராட் பிட் கொள்ளைக்கூட்டத் திரைப்படமான "ஓசென்'ஸ் லெவனில்" ரஸ்டி ரியான் என்ற பாத்திரத்தில் நடித்தார், இது 1960களில் ரேட் பேக் வகையைச் சேர்ந்த இதே பெயரில் வெளிவந்த திரைப்படம் ஆகும். பிராட் பிட் அத்திரைப்படத்தில் ஜியார்ஜ் குலூனி, மாட் டாமன், ஆண்டி கார்சியா மற்றும் ஜூலியா ராபர்ட்ஸ் ஆகியோருடன் இணைந்து நடித்தார். அந்த திரைப்படம் விமர்சகர்களால் சிறப்பான வரவேற்பை பெற்றது, மேலும் உலகளவில் $450 மில்லியன் சம்பாதித்து வசூல் ரீதியாகவும் வெற்றி பெற்றது. 2001 நவம்பர் 22 அன்று பிராட் பிட் "பிரண்ட்ஸ்" தொலைக்காட்சித் தொடரின் ஜெனிபர் அனிஸ்டன் பாத்திரத்தின் மீது வன்மம் காட்டும் கொளரவத் தோற்றத்தில் தோன்றினார்; பிராட் பிட் அந்த நேரத்தில் அனிஸ்டனை மணந்து கொண்டார். இந்த தொடரில் நடித்ததற்காக அவர் நகைச்சவை தொடரில் சிறந்த கொளரவ நடிகருக்கான எம்மி விருதுக்கு பரிந்துரைக்கப்பட்டார்.

பிராட் பிட் 2002 ஆம் ஆண்டு ஜியார்ஜ் குலூனி இயக்கிய "கன்பெசன்ஸ் ஆப் எ டேன்ஜரஸ் மைண்ட்டில்" முக்கிய பாத்திரத்தில் நடித்தார் மற்றும் MTVயின் "ஜேக்கஸ்" தொலைத்தொடரில் ஒரு பகுதியிலும் நடித்தார், அதில் இவரும் உடன் நடித்தோரும் கொரில்லா உடையில் லாஸ் ஏஞ்சல்ஸ் வீதிகளில் ஓடுவார்கள். அதன் பின் வந்த "ஜேக்கஸ்" ஒரு பகுதியில் பிராட் பிட் அவராகவே அவரை கடத்துபவராக மேடையில் தோன்றினார். 2003 ஆம் ஆண்டு அவர் முதல் முறையாக தலைமைப் பாத்திரமான சிந்த்பாத்திற்கு ட்ரீம்வொர்க்ஸின் அனிமேசன் திரைப்படமான "" , அனிமேசன் தொலைக்காட்சித் தொடரான "கிங் ஆப் தி ஹில்" லில் பூமாவெரின் சகோதரர் பேட்ச் பாத்திரத்திற்கும் குரல் கொடுத்தார்.

2004 ஆம் ஆண்டு பிராட் பிட் "ட்ராய்" மற்றும் "ஓசென்'ஸ் ட்வெல்வ்" ஆகிய இரு திரைப்படங்களில் நடித்தார். "இலியாட்டை" அடிப்படையாகக் கொண்ட "ட்ராயில்" அவர் கதாநாயகன் அகில்லெஸ்ஸாக நடித்தார். "ட்ராய்" திரைப்படத்தில் நடிப்பதற்கு முன்பு பிராட் பிட் ஆறுமாதங்கள் வாள் பயிற்சி பெற்றார். அப்போது அவருக்கு அவரது கால் தசைநாணில் காயம் ஏற்பட்டதால் தயாரிப்பு பல வாரங்கள் தடைபட்டது. உலகளவில் $497 மில்லியன் சம்பாதித்த அத்திரைப்படம் அவரது திரைப்பட வாழ்க்கையில் 2008 ஆம் ஆண்டு இறுதி வரை அதிகளவில் வசூல் அடைந்த திரைப்படமாக  இருந்தது. U.S. க்கு வெளியே $364 மில்லியன் சம்பாதித்த அத்திரைப்படம் உள்நாட்டில் $133 மில்லியன் மட்டுமே சம்பாதித்தது. "தி வாஷிங்டன் டைம்ஸின்" ஸ்டீபன் ஹண்டர் பின்வருமாறு எழுதியிருந்தார்: "அந்த பாத்திரத்திற்கு வாழ்க்கைப் பரிமாணத்தைவிட அதிகளவில் தேவை, அதை இவர் சிறப்பாக செய்திருக்கிறார்." "ஓசென்'ஸ் லெவன்" வெற்றி பெற்றதாலேயே அதன் தொடர்ச்சியாக 2004 ஆம் ஆண்டு வெளிவந்த "ஓசென்'ஸ் ட்வெல்வ்" திரைப்படத்திலும் பிராட் பிட்டுக்கே அவ்வாய்ப்பு கிடைத்தது. CNN இன் பால் கிளிண்டன், பால் நியூமேன் மற்றும் ராபர்ட் ரெட்போர்டுக்கு பிறகு பிராட் பிட் மற்றும் குலூனி இருவரும் ஆண்களில் சிறப்பாக ஒத்துப்போகும் இராசாயனத்தன்மை உடையவர்களாக உள்ளார்கள் என குறிப்பிட்டிருந்தார். அத்திரைப்படம் வணிக ரீதியாக உலகளவில் $362 மில்லியன் சம்பாதித்து வெற்றி பெற்றது.

அதற்கடுத்த ஆண்டு பிராட் பிட் அதிரடி நகைச்சுவைத் திரைப்படமான "மிஸ்டர். & மிஸ்ஸஸ். ஸ்மித்" தில் (2005) நடித்தார். அந்த திரைப்படத்தை டஃப் லைமன் இயக்கினார், திருமண வாழ்க்கையில் அலுத்துப் போன தம்பதியர் இருவர் தங்களை ஒருவருக்கொருவர் ரகசியமாக கொலைசெய்ய ஏற்பாடு செய்வதைக் கண்டுபிடிப்பதே அத்திரைப்படத்தின் கதை ஆகும். பிராட் பிட் ஏஞ்சலினா ஜூலியுடன் ஜான் ஸ்மித்தாக நடித்தார். அந்த திரைப்படம் கலவையான மதிப்பீடுகளைப் பெற்றது ஆனால் பொதுவாக இருவருக்கிடையே இருந்த ஒத்துப்போகும் இரசாயனத் தன்மை பொதுவாக பாராட்டப்பட்டது. தி "ஸ்டார் ட்ரிப்யூன்" குறிப்பிட்டது, ", கதையானது தற்செயலாக நிகழ்வது போன்றதென்றாலும், கூடிவாழ்கிற அழகுடன் நகர்ந்து, விரைவாக நகரும் வேகத்துடனும், நட்சத்திரங்களின் திரை மிதவெப்பமான அணு இராசாயனத்துடன் காணப்படுகிறது." அத்திரைப்படம் உலகளவில் $478 மில்லியன் சம்பாதித்து 2005 இன் வெற்றிகளில் ஒன்றாக அமைந்தது.

பிட் அவரது அடுத்த திரைப்படமான அலெக்சாண்ட்ரோ கான்சல்ஸ் இனாரிட்டுவின் பல்-கதை நாடகம் "பாபெல்" லில் (2006) கேட் பிளான்சேட்டுடன் இணைந்து நடித்தார். அந்த திரைப்படத்தில் அவரது நடிப்பு விமர்சகர்களால் பாராட்டப்பட்டது, மேலும் "சீட்டில் போஸ்ட்-இண்டிலிஜென்சர்" பிராட் பிட் "நம்பகத்தன்மையுடையவர்" மற்றும் திரைப்படத்தை அனைவரும் "பார்க்கக்கூடிய விதத்தில்" தருகிறார் என நம்பிக்கை தெரிவித்திருந்தது. பிராட் பிட் இது பற்றி "தனது திரைப்பட வாழ்க்கையில் எடுத்த சரியான முடிவுகளில் இத்திரைப்படமும் ஒன்று" எனக்குறிப்பிடுகிறார். அந்த திரைப்படம் 2006 கேன்ஸ் திரைப்பட விழாவில் சிறப்புக்காட்சியாக காட்டப்பட்டது, மேலும் அதன் பிறகு 2006 ஆம் ஆண்டு டொரோண்டோ சர்வதேச திரைப்பட விழாவில் திரையிடப்பட்டது. "பாபெல்" சிறந்த நாடக பாணியிலான திரைப்படத்திற்கான கோல்டன் குளோப் விருதினைப் பெற்றது, மேலும் பிராட் பிட் அத்திரைப்படத்தில் நடித்ததற்காக சிறந்த துணை நடிகருக்கான கோல்டன் குளோப் விருதுக்குப் பரிந்துரைக்கப்பட்டார். மொத்தமாக அத்திரைப்படம் ஏழு அகாடெமி விருதுகள் மற்றும் கோல்டன் குளோப் விருதுக்கான பரிந்துரையைப் பெற்றது.

பிராட் பிட் மீண்டும் தனது பாத்திரமான ரஸ்டி ரியானை மூன்றாவது ஓசென்'ஸ் திரைப்படமான "ஓசென்'ஸ் தெர்ட்டீனில்" ஏற்று நடித்தார் (2007). தொடர்ச்சியாக, வருவாயில் முதல் இரண்டு படங்களை போலல்லாது $311 மில்லியனை சர்வதேச அளவில் அத்திரைப்படம் சம்பாதித்தது. பிராட் பிட்டின் அடுத்த திரைப்படம் ரான் ஹான்சனின் "தி அசாசினேசன் ஆப் ஜெஸ்ஸி ஜேம்ஸ் பை தி கோவர்ட் ராபர்ட் ஃபோர்ட்" என்ற 1983 ஆம் ஆண்டு வெளிவந்த நாவலை அதே பெயரில் 2007 ஆம் ஆண்டு மேற்கத்திய நாடகமாக எடுக்கப்பட்டபோது அதில் சட்டத்திற்கு புறம்பான அமெரிக்கன் ஜெஸ்ஸி ஜேம்சாக அவர் நடித்தார். ஆண்ட்ரீவ் டாமினிக் இயக்கினார், பிராட் பிட்டின் தயாரிப்பு நிறுவனம் பிளான் பீ அத்திரைப்படத்தைத் தயாரித்தது, அத்திரைப்படம் 2007 வெனிஸ் திரைப்பட விழாவில் திரையிடப்பட்டது. "பிலிம் ஜெர்னல் இன்டர்நேஷனலின்" லெவிஸ் பேல் பிராட் பிட் இந்தக்கதையில் மிகவும் "பயமுறுத்தக்கூடியவராகவும், ஈர்க்கக்கூடியவராகவும்" உள்ளார் என குறிப்பிட்டிருந்தார். பிராட் பிட்டின் நடிப்புக்காக அவர் வெனிசின் சிறந்த நடிகருக்கான வோல்பி கோப்பையை வென்றார். எனினும் பிராட் பிட் அத்திரைப்படத்திற்காக திரைப்பட விழாவிற்கு வந்த போது அவரது பாதுகாவலர் ஒருவரால் தள்ளப்பட்ட ரசிகர் ஒருவரால் தாக்கப்பட்ட பிறகு விருது பெறுவதற்கு முன்னரே வெளியேறினார். பின்னர் அவர் ஒரு வருடம் கழித்து 2008 திரைப்படவிழாவிலேயே அவ்விருதினைப் பெற்றார்.

பிராட் பிட் 2008 ஆம் ஆண்டு கோன் சகோதரர்கள் உடன் முதன் முதலாக இணைந்து மாயாஜால நகைச்சுவையான "பர்ன் அஃப்டர் ரீடிங்" கில் நடித்தார். அந்த திரைப்படம் விமர்சகர்களால் ஆதரவான வரவேற்பைப் பெற்றது. "தி கார்டியன்" " இறுக்கமான காதல் துயரமிக்க, திறம்பட கதையமையக்கப்பட்ட துப்பறியும் நகைச்சுவை" என அழைத்தது, மேலும் குறிப்பிட வேண்டிய விசயம் பிராட் பிட்டின் நடிப்பு மிகவும் கேளிக்கையூட்டுவதாக இருந்தது என குறிப்பிட்டிருந்தது. பின்னர் பிராட் பிட் டேவிட் பின்சரின் "தி கூரியஸ் கேஸ் ஆப் பெஞ்சமின் பட்டன்" (2008) திரைப்படத்தில் பெஞ்சமின் பட்டனாக நடித்தார். அந்த திரைப்படம் F. ஸ்காட் பிராட் பிட்ஸ்கெரால்டின் 1921 ஆம் ஆண்டு வெளிவந்த சிறுகதையை தளர்வாகத் தழுவி அதே பெயரில் எடுக்கப்பட்டது; அத்திரைப்படம் 80 வயதைக்கடந்த ஒருவரின் வயது தலைகீழாகக் குறைந்து வருவது பற்றிய கதையாகும். "பிட்டின் உணர்வுப்பூர்வமான நடிப்பு 'பெஞ்சமின் பட்டனை' காலம் கடந்த தலை சிறந்த படைப்பாக நிலைநிறுத்தும்" என "தி பால்டிமோர் சன்" னின் மைக்கேல் ஸ்ராகோ கூறினார். அந்த பாத்திரம் பிராட் பிட்டுக்கு அவரது முதல் ஸ்கிரீன் ஆக்டர்ஸ் கில்ட் விருதுக்கு பரிந்துரையையும், நான்காவது கோல்டன் குளோப் மற்றும் இரண்டாவது அகாடெமி விருதுக்கான பரிந்துரைகளையும் பெற்றுத்தந்தது. அந்த திரைப்படம் மொத்தமாக பதிமூன்று அகாடெமி விருதுக்கான பரிந்துரைகளைப் பெற்றது, மேலும் உலகளவில் $329 மில்லியன் சம்பாதித்தது.

2008 ஆம் ஆண்டுக்குப் பிறகு பிராட் பிட்டின் அடுத்த திரைப்படங்களில் 2009 ஆகஸ்டில் வெளிவந்த குவெண்டின் டரண்டினோவின் "இங்கிலோரியஸ் பாஸ்டர்ட்ஸும்" அடங்கும். அந்தத் திரைப்படம் 2009 கேன்ஸ் திரைப்பட விழாவில் சிறப்புக்காட்சியாக திரையிடப்பட்டது. அதில் அவர் Lieutenant ஆல்டொ ரெயினாக ஓர் அமெரிக்க எதிர்ப்பு போராளியாக பிரஞ்சு ஆக்கிரமப்பாளர்களான ஜெர்மன் நாஜிக்களை எதிர்த்து போரிடும் பாத்திரத்தில் நடித்தார். மேலும் அவர் டெர்ரன்ஸ் மாலிக் இயக்கிய நாடக வகையிலான திரைப்படமான "தி ட்ரீ ஆப் லைப்" பில் சீன் பென்னுடன் இணைந்து நடித்தார். பிராட் பிட் தி "லாஸ்ட் சிட்டி ஆப் Z" ஆம் ஆண்டு புதிரான அமேசானிய நாகரிகத்தை ஆய்வு செய்யும் பிரிட்டிஷ் ஆய்வாலராக நடிக்க கையெழுத்திட்டுள்ளார். அந்த திரைப்படம் டேவிட் கிரானின் அதே பெயரில் வெளிவந்த புத்தகத்தின் அடிப்படையில் எடுக்கப்படவிருக்கிறது.

பிராட் பிட் 2002 ஆம் ஆண்டு ஜெனிபர் அனிஸ்டன் மற்றும் பாரமவுண்ட் பிக்சர்ஸ் CEO பிராட் கிரே ஆகியோருடன் இணைந்து பிளான் பீ எண்டர்டெயின்மெண்ட் என்ற பெயரில் தயாரிப்பு நிறுவனம் நிறுவினார். 2005 இலிருந்து அனிஸ்டன் மற்றும் கிரே இருவரும் பங்குதாரர்களாக இல்லை. அந்த நிறுவனத்தின் மூலமாக ஜானி டெப் நடித்த "சார்லீ அண்டு தி சாக்லேட் பேக்டரி" (2005), "தி அசாசினேசன் ஆப் ஜெஸ்ஸி ஜேம்ஸ் பை தி கோவர்ட் ராபர்ட் ஃபோர்ட்" (2007) மற்றும் ஏஞ்சலினா ஜூலி நடித்த "எ மைட்டி ஹார்ட்" (2007) உள்ளிட்ட திரைப்படங்கள் தயாரிக்கப்பட்டுள்ளன. மேலும், பிளான் பீ தயாரிப்பில் 2007 ஆம் ஆண்டு வெளிவந்த "தி டிபார்டெட்" சிறந்த திரைப்படத்திற்கான விருதினை வென்றது. பிராட் பிட் திரைப்படத்தில் தயாரிப்பாளர் என்ற முறையில் பெருமை அடைந்தார்; எனினும், கிரஹாம் கிங் மட்டுமே ஆஸ்கார் பெறும் தகுதியைப் பெற்றார். பிராட் பிட் பேட்டிகளில் தயாரிப்பு நிறுவனத்தைப் பற்றி பேசுவதற்கு விருப்பம் தெரிவிக்கவில்லை.

பிராட் பிட் 2005 சூப்பர் பவுல் சமயத்தில் ஹெய்னெகன் விளம்பரத்தில் தோன்றியுள்ளார்; அதை டேவிட் பின்சர் இயக்கினார், இவர் பிராட் பிட்டை வைத்து "செவன்" , "ஃபைட் க்ளப்" மற்றும் "தி கூரியஸ் கேஸ் ஆப் பெஞ்சமின் பட்டன்" ஆகிய மூன்று திரைப்படங்கள் இயக்கியுள்ளார். பிராட் பிட் ஆசிய சந்தைக்காக உருவாக்கப்பட்ட சாஃப்ட் பேங்க் மற்றும் எட்வின் ஜீன்ஸ் போன்ற தயாரிப்புகள் உள்ளிட்ட பல தொலைக்காட்சி விளம்பரங்களில் நடித்துள்ளார்.

பிராட் பிட் எயிட்ஸ் ஒழிப்பு மற்றும் மூன்றாம் உலக நாடுகளில் வறுமையை ஒழித்தல் போன்ற கொள்கைகள் கொண்ட ONE இயக்கத்தை ஆதரிக்கிறார். அவர் 2005 PBS பொது தொலைக்காட்சித் தொடரான "Rx பார் சர்வைவல்: எ குளோபம் ஹெல்த் சேலன்ச்சின்" நிகழ்ச்சியுரையாளராக உள்ளார், இது தற்போதைய உலகளாவிய உடல்நலப்பிரச்சினைகள் தொடர்பாக விவாதிக்கிறது. நவம்பர் 2005 ஆம் ஆண்டு பிராட் பிட்டும் ஏஞ்சலினா ஜூலியும் 2005 காஷ்மீர் நில நடுக்கத்தின் பாதிப்புகளை பாகிஸ்தான் சென்று நேரில் பார்வையிட்டனர். அதற்கடுத்த வருடத்தில், பிராட் பிட்டும் ஜூலியும் ஹைட்டி சென்று அங்கு யேல் ஹைட்டி மூலம் ஆதரிக்கப்படும் பள்ளியைப் பார்வையிட்டனர், இது ஹைட்டனில் பிறந்த ஹிப் ஹாப் இசைக்கலைஞர் ஒய்கிளப் ஜீனின் சமூக நல அமைப்பாகும். 2007 ஆம் ஆண்டு மே மாதத்தில் பிராட் பிட்டும் ஜூலியும் சூடானில் உள்ள டர்பர் மாகாணத்தில் நெருக்கடியில் பாதிக்கப்பட்டிருந்த சாடு மற்றும் டர்பரைச் சேர்ந்த மூன்று நிவாரணம் வழங்கும் நிறுவனங்களுக்கு $1 மில்லியன் நன்கொடையாக அளித்தனர். நாட் ஆன் அவர் வாட்ச் அமைப்பை குலூனி, டேமன், டான் சீடில் மற்றும் ஜெர்ரி வெயிண்ட்ராப் ஆகியோருடன் இணைந்து பிராட் பிட் நிறுவியுள்ளார், இது உலகளாவிய அளவில் கவனம் செலுத்தி டர்பரைப் போன்ற இனப்படுகொலைகளை தடுப்பதற்கான வழிமுறைகளை உருவாக்கும் தொண்டு நிறுவனம் ஆகும்.
பிராட் பிட் கட்டடக்கலையிலும் அறிவும் ஆர்வமும் உடையவர், இதனால் 2006 ஆம் ஆண்டு அவர் மேக் இட் ரைட் பவுண்டேசனை உருவாக்கினார். இந்த திட்டத்தின் மூலம் அவர் காத்ரினா சூறாவளிக்கு பிறகு நியு ஆர்லியன்ஸிலுள்ள கட்டட நிபுணர் குழுவுடன் இணைந்து நியு ஆர்லியன்ஸிலுள்ள நைன்த் வார்டில் 150 புதிய வீடுகள் கட்டுவதற்கு மற்றும் நிதியுதவி ஏற்படுத்தும் பணியில் ஈடுபட்டுள்ளார். வலுவாக கட்டப்படும் இந்த வீடுகள் நிலையானதாகவும், சுலபமாக கிடைக்கும் விதமாகவும் இருக்கிறது. சூழ்நிலைக்கான குளோபல் கிரீன் USA நிறுவனம் மற்றும் பிற பதிமூன்று கட்டடக்கலை நிறுவனங்கள் இந்த திட்டத்தில் ஈடுபட்டுள்ளன, மேலும் பெரும்பாலான நிறுவனங்கள் தங்கள் சேவைகளை வழங்கியுள்ளன. பிராட் பிட் மற்றும் கொடையாளர் ஸ்டீவ் பிங் இருவரும் தலா $5 மில்லியன் அன்பளிப்பாக வழங்கியுள்ளனர். 2008 அக்டோபரில் முதல் ஆறு வீடுகள் கட்டும் பணி முழுமையாக முடிவடைந்தது. மார்ச் 2009 ஆம் ஆண்டு பிராட் பிட் தனது "கிரீன் ஹவுசிங்" திட்டத்தை தேசிய அளவில் முன் மாதிரியாகக் கொள்ளவும் அதற்கான அரசு நிதியுதவியை உருவாக்கவும் அமெரிக்க அதிபர் பராக் ஒபாமா மற்றும் பிரதிநிதிகள் அவைத்தலைவர் நான்சி பெலோசி ஆகியோரை சந்தித்து பேசியுள்ளார்.

2006 செப்டம்பரில், பிராட் பிட்டும் ஜூலியும் இணைந்து தி ஜூலி-பிட் பவுண்டேசன் என்ற உலகளாவிய மனித நேய தொண்டு நிறுவனத்தை நிறுவி உலகிலுள்ள மனித நேய காரணங்களுக்காக உதவ முன்வந்துள்ளனர். இந்த நிறுவனத்தின் மூலம் ஆரம்ப கட்ட அன்பளிப்பாக தலா $1 மில்லியன் டாலரை க்ளோபல் ஆக்ஷன் ஃபார் சில்ரன் மற்றும் டாக்டர்ஸ் வித்அவுட் பார்டர்ஸ் ஆகியவற்றிற்கு கொடுத்துள்ளனர். அதற்கடுத்த மாதத்தில், தி ஜூலி-பிட் பவுண்டேசன் $100, 000 ஐ மறைந்த அமெரிக்க பத்திரிகையாளர் டேனியல் பெர்லின் நினைவாக உருவாக்கப்பட்ட நிறுவனமான தி டேனியல் பெர்ல் பவுண்டேசனுக்கு வழங்கியது. 2006 ஆம் ஆண்டு வெளியிடப்பட்ட தேசிய வருமான அறிக்கையின் படி, பிராட் பிட்டும் ஜூலியும் $8.5 மில்லியனை பவுண்டேசனுக்கு கொடுத்துள்ளனர்; இதில் 2006 ஆம் ஆண்டு $2.4 மில்லியனும், 2007 ஆம் ஆண்டு $3.4 மில்லியனும் உதவிகளுக்காக கொடுக்கப்பட்டது. 2009 ஜூனில், தி ஜூலி-பிட் பவுண்டேசன் சர்வதேச பாதுகாப்பு நிறுவனத்துக்கு பாகிஸ்தான் படைகளுக்கும், தலிபான் துருப்புக்களுக்கும் இடையே சண்டை நடக்கும் பகுதிகளிலிருந்து இடம் பெயர்ந்த பாகிஸ்தான் மக்களுக்கு உதவ $1 மில்லியன் நிதியுதவி செய்யப்பட்டது. 

1995 ஆம் ஆண்டு பிராட் பிட்டை "எம்பயர்" பத்திரிகை திரை வரலாற்றில் 25 செக்ஸ் கவர்ச்சியுள்ள நட்சத்திரங்களில் ஒருவராக தேர்ந்தெடுத்தது. மேலும் 1995 மற்றும் 2000 ஆகிய இரண்டு முறை அவர் "பீப்பிள்" பத்திரிகையால் வாழுல் செக்ஸ் கவர்ச்சியுள்ள ஆண் என்ற பட்டத்தைப் பெற்றார். அவர் "ஃபோர்ப்ஸ்" இதழின் வருடாந்திர பிரபலங்கள் 100 பேர் என்ற பட்டியலில் 2006, 2007 மற்றும் 2008 ஆம் ஆண்டுகளில் முறையே 20 ஆமிடம், 5 ஆமிடம் மற்றும் 10 ஆமிடம் பெற்றார். 2007 ஆம் ஆண்டு அவர் "டைம்" பத்திரிகையால் ஆண்டுக்கொருமுறை தேர்ந்தெடுக்கப்படும், உலகில் மிகவும் ஆற்றல் மிகு 100 பேரைக்கொண்ட பட்டியலான டைம் 100 இல் இடம் பெற்றிருந்தார். புகைப்பட கருவிகள் பொதுவாக படம் பிடிக்காத பகுதிகள் மற்றும் கதைகளை மக்கள் காணச் செய்ய தனது நட்சத்திர அந்தஸ்தை பயன்படுத்துகிறார் என பாராட்டப்பட்டார். பிராட் பிட் பில்டர்ஸ் மற்றும் டைடன்ஸ் பட்டியலில் தேர்ந்தெடுக்கப்பட்டிருந்த போதும், டைம் 100 பட்டியலிலும் மீண்டும் இடம் பெற்றார்.
பிட் 2004 ஆம் ஆண்டு அக்டோபரில் மிசவுரி பல்கலைக்கழக வளாகத்திற்கு, மாணவர்களை 2004 அமெரிக்க அதிபர் தேர்தலில், வாக்களிக்க ஊக்குவிப்பதற்காக சென்றார். அதில் அவர் ஜான் கெர்ரியை ஆதரித்தார். பின்னர் அக்டோபரில், அவர் வெளிப்படையாக கருநிலை மாற்று அணு ஆய்வுக்கு நிதி வழங்குவதற்கு ஆதரவு தெரிவித்தார். "நாம் இத்தகைய வழிகளை திறக்க வேண்டும் அதன் மூலம் நமது சிறப்பான, அறிவாளிகளானவர்கள் இவற்றை அவர்கள் காணவும் அவ்வாறு நம்பவும் செய்யலாம் , " என்று அவர் கூறினார். இந்த ஆதரவிற்காக அவர் புரொபொசிசன் 71 இல் கையெழுத்திட்டுள்ளார், இது ஒரு கலிபோர்னிய முயற்சியாக மாற்று மரபணு ஆய்வுக்கு தேசிய அரசின் நிதியளிப்புக்கு உதவும்படியான முயற்சியாகும். .

2005 ஆம் ஆண்டிலிருந்து பிராட் பிட்டின் ஏஞ்சலினா ஜூலியுடனான உறவு உலகளவில் மிகவும் குறிப்பிடும்படியான விசயங்களில் ஒன்றானது. 2006 ஆம் ஆண்டின் ஆரம்பத்தில் ஜூலி கர்ப்பமாக இருக்கிறார் என்று உறுதியான பிறகு, ஊடகங்களில் முன்னெப்போதும் இருந்திராத அளவில் "பைத்தியம் பிடித்தார் போல்" அவர்களைப்பற்றிய செய்திகள் வெளிவந்தன, ராய்டெர்ஸ் அவர்களைப் பற்றிய "தி பிராஞ்சலினா ஃபீவர்" என்ற கட்டுரையை வெளியிட்டது. ஊடகங்களின் கவனத்திலிருந்து தப்பிப்பதற்காக அந்த தம்பதியர் அவர்களின் மகள் ஷிலோ பிறப்பதற்காக நமீபியா சென்றனர், அது "ஏசு கிறிஸ்துக்குப் பிறகு மிகவும் எதிர்பார்க்கப்பட்ட குழந்தையாக" கருதப்பட்டது. இரண்டு வருடங்களுக்கு பிறகு, ஜூலியின் இரண்டாவது கர்ப்பம் உறுதியான பிறகு மீண்டும் ஊடகங்களில் ஆர்வம் மிகுதியாகச் சென்றது. இரண்டு வாரங்கள் ஜூலி கடலோர மருத்துவமனையான நைசிலில் இருந்தார், நிருபர்களும், புகைப்படக்காரர்களும் அவர்களது குழந்தை பிறப்பைப் பற்றி செய்தி வெளியிடுவதற்காக மருத்துவமனையின் வெளியே கூடியிருந்தனர்.

2008 ஆம் ஆண்டு செப்டம்பரில், கலிபோர்னியாவின் 2008 ஆம் ஆண்டு உடன்படிக்கையான புரொபொசிசன் 8 க்கு எதிராக சண்டையிட பிராட் பிட் $100, 000 வழங்கினார், அது ஓர் பால் திருமணத்தை சட்ட ரீதியாக ஆதரித்து மாநில உச்ச நீதிமன்றம் தீர்ப்பளித்ததை தலைகீழாய் புரட்டும் முயற்சியாகும். பிராட் பிட் இது தொடர்பான தனது நிலைப்பாட்டின் காரணங்களைப் பின்வருமாறு கூறினார். "ஏனெனில் யாருக்கும் அடுத்தவரின் வாழ்க்கையை தடைப்படுத்தும் உரிமை கிடையாது, அதை ஏற்றுக்கொள்ளாத போதும், ஏனெனில் ஒவ்வொருவரும் அடுத்தவர்களுக்கு தீங்கு விளைவிக்காத வகையில் தங்கள் வாழ்க்கையை தாங்கள் விரும்பிய படி வாழ்வதற்கு உரிமை உடையவர் ஆவர், மேலும் பாரபட்சமாக இருக்க அமெரிக்கா இடம் கிடையாது, எனவே எனது வாக்கு சமத்துவத்திற்கு ஆதரவானதும், புரொபொசிசன் 8 க்கு எதிரானதுமாகும்."

1980களின் பிற்பகுதி மற்றும் 1990களில் பிராட் பிட் தன்னுடன் இணைந்து நடித்த ராபின் கிவென்ஸ் ("ஹெட் ஆப் தி கிளாஸ்" ), ஜில் ஸ்கோலன் ("கட்டிங் கிளாஸ்" ), மற்றும் டேட்டிங்கின் போது பதினாறு வயதே நிரம்பியிருந்த, அவரை விட பத்து வயது சிறியவரான ஜூலியட் லெவிஸ் ("டூ யங் டு டை?" மற்றும் "கலிபோர்னியா" ) உள்ளிட்டோரிடம் அடுத்தடுத்து உறவில் இருந்தார். பிராட் பிட்டுடன் "செவன்" திரைப்படத்தில் இணைந்து நடித்த குவினெத் பேல்ட்ரோவுடன் 1995 முதல் 1997 ஆண்டு வரை டேட்டிங்கில் இருந்தார், அவருடனான காதல் மற்றும் இருவரின் நிச்சயதார்த்தம் ஊடகங்களில் மிகவும் பிரபலமானது.
பிராட் பிட் 2000 ஆம் ஆண்டு ஜூலை 29 அன்று மாலிபுவில் நடைபெற்ற தனிப்பட்ட திருமண நிகழ்ச்சியில் 1998 ஆம் ஆண்டு சந்தித்த"பிரண்ட்ஸில்" நடித்த நடிகை ஜெனிபர் அனிஸ்டனை மணந்தார். சில வருடங்களில் அவர்களது திருமணம் ஹாலிவுட்டின் அருதியான வெற்றிகரமான திருமணமாகக் கருதப்பட்டது; எனினும் 2005 ஜனவரியில், பிராட் பிட்டும், அனிஸ்டனும் தாங்கள் ஏழு வருடம் சேர்ந்து வாழ்ந்த பிறகு முறையாக பிரிந்துவிட முடிவெடுத்திருப்பதாக அறிவித்தனர். இரண்டு மாதங்களுக்குப் பிறகு, அனிஸ்டன் மறுபரிசீலனைக்குள்ளாக்க முடியாத முரண்பாடுகளால் பிரிவதற்காக விவாகரத்து கேட்டார்.

அனிஸ்டனுடனான பிராட் பிட்டின் மணமுறிவிற்கு, அவருடன் "மிஸ்டர். & மிஸ்ஸஸ். ஸ்மித்தில்" இணைந்து நடித்த நடிகை ஏஞ்சலினா ஜூலி க்குமான ஈடுபாடு நன்கறிந்த ஹாலிவுட் இழிவுச் செய்தியாகும். எனினும் பிராட் பிட் ஜூலியுடனான கூடா ஒழுக்கம் ஏதுமில்லையெனவும் மறுத்து அவருடன் படப்பிடிப்பில் "காதலில் விழுந்தது" ததாகவும் மேலும் அவரும் அனிஸ்டனும் பிரிந்த பிறகும் "மிஸ்டர். & மிஸ்ஸஸ். ஸ்மித்" தின் தயாரிப்பு தொடர்ந்து நடைபெற்றது எனக் கூறினார்.

ஒரு மாதத்திற்கு பிறகு அனிஸ்டன் 2005 ஏப்ரலில், பிராட் பிட் மற்றும் ஜூலியுடனான உறவை உறுதிபடுத்தும் விதமாக பிராட் பிட், ஜூலி மற்றும் அவரது மகன் மேட்டக்ஸ் ஆகியோர் கென்யா கடற்கரையில் இருந்த ரகசியப் புகைப்படங்கள் வெளியான பிறகு விவாகரத்து மனு தாக்கல் செய்தார். கோடைக்காலத்தில் இருவரும் சேர்ந்தே இருந்தது மேலும் அடிக்கடி அதிகரித்தது, மேலும் பொழுதுபோக்கு ஊடகங்கள் இந்த ஜோடியை "பிராஞ்சலினா" என பெயரிட்டு அழைத்தது. பிராட் பிட் மற்றும் அனிஸ்டனின் இறுதி விவாகரத்து பத்திரங்கள் 2005 அக்டோபர் 2 அன்று லாஸ் ஏஞ்சல்ஸ் உயர் நீதிமன்றத்தில் ஏற்றுக்கொள்ளப்பட்டதால் அவர்களது திருமணம் அத்துடன் முறிந்தது. 2006 ஜனவரி 11 அன்று ஜூலி "பீப்பிள்" பத்திரிகையில் பிராட் பிட்டின் குழந்தைக்காக தான் கர்ப்பமடைந்ததை ஒத்துக்கொண்டார், மேலும் அது முதல் இருவருக்குமான தொடர்பு வெளிப்படையாக வெளி உலகுக்குத் தெரிந்தது. 2006 அக்டோபரில் "Eஸ்கொயர்" பத்திரிகையில் பேட்டியளித்த போது பிராட் பிட் ஜூலியுடனான அவரது திருமணத்தைப் பற்றி பின்வருமாறு குறிப்பிட்டார், "இந்த நாட்டில் உள்ள ஒவ்வொருவருமே சட்ட ரீதியாக ஏற்றுக்கொள்ளக் கூடிய விதத்தில் திருமணம் செய்யவே முடியும்".

பிராட் பிட்டும் அனிஸ்டனும் பரஸ்பர எரிச்சலோடு உறவு வைத்திருந்தார்கள் என ஊடகங்கள் தெரிவித்த போதும், 2009 ஆம் ஆண்டு பிப்ரவரியில் ஒரு பேட்டியில் பிராட் பிட் அவரும் அனிஸ்டனும் "ஒருவருக்கொருவர் புரிந்தவர்கள்" என்றும், மேலும் "அவர் என்னுடைய வாழ்வில் மிகப்பெரும்பகுதி, அவரது வாழ்விலும் நான் அப்படித்தான்" எனக் குறிப்பிட்டார்.

2007 ஆம் ஆண்டு அக்டோபரில் ஒரு பேட்டியில் பிராட் பிட் அவர் ஒரு கிறிஸ்துவரல்ல எனவும், அவருக்கு இறப்புக்கு பிறகான வாழ்க்கையில் நம்பிக்கை இல்லை எனவும் குறிப்பிட்டார். "நான் உணர்ந்து கொண்டதன் மூலம் அமைதி எதுவெனில் எனக்கு இங்கு, இப்போது ஒரே ஒரு வாழ்க்கை மட்டுமே உள்ளது, அதற்கு நான் பொறுப்பானவன்" என்றார். 2009 ஜூலையில் ஒரு பேட்டியில், அவருக்கு கடவுள் நம்பிக்கை இல்லை எனவும், மேலும் அவர் "சுமார் 20 சதவீதம் நாத்திகவாதி மற்றும் 80 சதவீதம் லோகாயதவாதி" எனக் குறிப்பிட்டார்.


2005 ஆம் ஆண்டு ஜூலையில் பிராட் பிட், ஜூலியுடன் சேர்ந்து எத்தியோப்பியா சென்றார், அங்கு ஜூலி ஆறு மாதங்கள் நிரம்பிய பெண் குழந்தையான ஜஹாராவை தனது இரண்டாவது குழந்தையாக தத்தெடுத்தார்; அதன் பிறகு ஜூலி தானும், பிராட் பிட்டும் இணைந்து குழந்தையை தத்தெடுக்க முடிவெடுத்ததாகக் குறிப்பிட்டார். 2005 டிசம்பரில் ஜூலியின் இரண்டு குழந்தைகளான மேட்டக்ஸ் மற்றும் ஜஹாரா ஆகியோரை பிராட் பிட் சட்டப்பூர்வமாக தத்தெடுக்க விரும்புவதாகத் தெரிவித்ததன் மூலம் இது உறுதியாயிற்று. 2006 ஜனவரி 19 அன்று கலிபோர்னியாவைச் சேர்ந்த நீதிபதி அவரது வேண்டுகோலை ஏற்றார், பின்னர் அக்குழந்தைகளின் சட்ட ரீதியான குடும்பப் பெயர் "ஜூலி-பிட்" என மாற்றப்பட்டது.

ஜூலி 2006 ஆம் ஆண்டு மே 27 அன்று நமீபியாவின் ஸ்வகோப்முண்டில் தனது மகள் ஷிலோ நவ்வல் ஜூலி-பிட்டைப் பெற்றெடுத்தார். பிராட் பிட் புதிதாக பிறந்த அக்குழந்தைக்கு நமீபியன் பாஸ்போர்ட் கிடைக்கும் என உறுதிப்படுத்தினார். இந்த தம்பதியர் ஷிலோவின் முதல் புகைப்படத்தை கெட்டி இமேஜஸ் என்ற புகைப்பட விநியோக நிறுவனத்தின் மூலம் விற்பனை செய்தனர். பிரிட்டிஷ் பத்திரிகை "ஹலோ!" சர்வதேச உரிமையை தோராயமாக $3.5 மில்லியன் கொடுத்து வாங்கியிருந்த போதும்; "பீப்பிள்" பத்திரிகை $4.1 மில்லியனுக்கும் அதிகமாக கொடுத்து வட அமெரிக்க உரிமையை வாங்கியது, மொத்தமாக உலகளவில் உரிம விற்பனையின் மதிப்பு $10 மில்லியன் ஆகும். அதில் வந்த லாபம் முழுதும் பிராட் பிட் மற்றும் ஜூலியால் வெளியே தெரிவிக்கப்படாத தொண்டு நிறுவனத்துக்கு கொடுக்கப்பட்டது. நியூயார்க்கிலுள்ள மேடம் துஷாட்ஸில் இரண்டு மாதக் குழந்தை ஷிலோவின் மெழுகு பொம்மை வைக்கப்பட்டுள்ளது, மேடம் துஷாட்ஸில் வைக்கப்பட்டிருக்கும் முதல் பிறந்த குழந்தை உருவம் ஷிலோவினுடையதே ஆகும்.

2007 ஆம் ஆண்டு மார்ச் 15 அன்று ஜூலி வியட்நாமில் மூன்று வயது சிறுவன் பேக்ஸ் தீயின் ஜூலி-பிட்டை (உண்மைப் பெயர் பேக்ஸ் தீயின் ஜூலி) தத்தெடுத்தார். அந்த காப்பகத்தில் திருமணம் செய்து கொள்ளாத தம்பதியரை தத்தெடுக்க அனுமதிக்காத போது, ஜூலி மட்டும் தனிப்பெற்றோர் முறையில் தத்தெடுத்தார், பின்னர் பிராட் பிட் அமெரிக்காவில் அந்த சிறுவனை அவரது மகனாகத் தத்தெடுத்துக் கொண்டார்.

அதற்கடுத்த மாதங்களில் ஊடகங்களின் யூகத்தின் படி, 2008 கேன்ஸ் திரைப்பட விழாவில் ஜூலி தான் இரட்டைக் குழந்தைகளை எதிர்பார்ப்பதாக உறுதிபடுத்தினார். 2008 ஜூலை 12 அன்று பிரான்சிலுள்ள நைசிலுள்ள லென்வால் மருத்துவமனையில் ஜூலி அந்த தம்பதியரின் இரட்டைக்குழந்தைகளான ஆண் குழந்தையான நாக்ஸ் லிஆன் மற்றும் பெண் குழந்தையான விவியன்னெ மார்க்கலின் ஆகியோரைப் பெற்றார். நாக்ஸ் மற்றும் விவியன்னெ ஆகியோரின் முதல் புகைப்பட உரிமை "பீப்பிள்" மற்றும் "ஹல்லோ!" பத்திரிகைகள் இணைந்து $14 மில்லியன் கொடுத்து வாங்கின, இதுவே மிகவும் அதிக விலையில் விற்பனையான இதுவரை எடுக்கப்பட்ட பிரபலத்தின் புகைப்படம் ஆகும். அந்தப் பணம் முழுதும் ஜூலி-பிட் பவுண்டேசனுக்கு கொடுக்கப்பட்டது.

 

 


</doc>
<doc id="66880" url="https://ta.wikipedia.org/wiki?curid=66880" title="நாய் இனங்களின் பட்டியல்">
நாய் இனங்களின் பட்டியல்

நாய்கள் ஆயிரக்கணக்கான ஆண்டுகளாக தங்களது இனத்தைப் விருத்தி செய்வதற்காக இனப்பெருக்கம் செய்து வருகின்றன. சில நேரங்களில் ஒரே இனத்தைச் சேர்ந்த நாய்கள் உள்ளினப்பெருக்கம் செய்துகொள்கின்றன, சில நேரங்களில் வேறு இன நாய்களைக் கொண்டு கலப்புபினப்பெருக்கம் செய்கின்றன. இந்த முறை இன்றும் தொடரப்படுகின்றது. இதன் விளைவாக பல வகையான நாய் இனங்கள், கலப்பின வகைகளாக உள்ளன. "சிவாவூவிலிருந்து கிரேட் டேன் வரை" தோற்றத்தில் மிகவும் அதிகமான வேறுபாடுகளுடன் இருக்கும் ஒரே விலங்கினம் நாய் மட்டுமே. ஏனெனில், மனிதர்களைப் போலவே நாய்களுக்கும் அதனுடைய DNAவில் கிட்டதட்ட இருமடங்கு அதிகமான குரோமோசோம்கள் உள்ளன. இதனால் அது உடல் அமைப்பிலும் தோற்றத்திலும் மிகவும் அதிகமான வேறுபாடுகளை ஏற்படுத்துகிறது.

பின்வரும் பட்டியல் 'இனம்' என்பதற்கு அதிகமான பொருள்விளக்கங்களைப் பயன்படுத்துகிறது. இங்கே பட்டியலிடப்பட்ட இனங்கள் பதிவு செய்யப்பட்ட இனங்களாக நீண்ட வரலாறுகளுடன் இருக்கும் மரபுவழி இனங்களாகவும், அதனுடைய சொந்த பதிவுகளிலிருந்து வந்த அரிய இனங்களாகவும், இன்னும் உருவாக்கத்தின் கீழிருக்கும் புதிய இனங்களாகவும் இருக்கலாம். மேலும் தகவலுக்கு தனிப்பட்ட கட்டுரைகளைக் காண்க. அவைகள் எந்த நாட்டைச் சேர்ந்தவை என்பதை அடிப்படையாகக் கொண்டு இனங்கள் வகைப்படுத்தப்பட்டு நாடுகளின் வரிசையில் நாய் இனங்களின் பட்டியலில் கொடுக்கப்பட்டுள்ளன.

இந்த பட்டியலில் ஒவ்வொரு நாய்க்கும் பொதுவாக பயன்படுத்தப்பட்ட பெயர்களே சேர்க்கப்பட்டுள்ளன.

இனப்பெருக்க முறைகளின் அடிப்படையில், நாய்களின் இனங்கள் பொதுவாக வகைப்படுத்தப்படுகின்றன. நாய்களில் பல வகையான இனங்களும் துணைவகைகளும் இருப்பினும், அவற்றின் பொதுவான வகைகளாவன: தோழமை நாய்கள், பாதுகாவல் நாய்கள், வேட்டை நாய்கள், மந்தை நாய்கள், மற்றும் சவாரி நாய்கள் ஆகியன. இன்னும் அதிகமான முழுமை பெற்ற பட்டியல்களுக்கு - நாய் வகைகளின் பட்டியல் மற்றும் இனங்களைப் (நாய்கள்) பார்க்கவும். 
பிற வகைகள் பின்வருமாறு:




</doc>
<doc id="66881" url="https://ta.wikipedia.org/wiki?curid=66881" title="சல்மா ஹாயெக்">
சல்மா ஹாயெக்

சல்மா வல்கர்மா ஹாயெக் ஜிமெனெஸ் (செப்டம்பர் 2, 1966 அன்று பிறந்தார்) மெக்சிகன் மற்றும் அமெரிக்க நடிகையும் இயக்குநரும் ஆவார். அவர் தொலைகாட்சி மற்றும் திரைப்படத் தயாரிப்பாளராகவும் பணியாற்றுகிறார். பெண்களுக்கு எதிரான வன்முறை, புலம்பெயர்ந்தவர்களுக்கு எதிரான பாகுபாடுகள் ஆகியவற்றுக்கு எதிரான விழிப்புணர்வை அதிகரிப்பது உள்ளிட்டவை சல்மாவின் நற்பணிகள் ஆகும்.

சல்மா சிறந்த நடிகைக்கான அகாடெமி விருதுக்கு மெக்சிகன் தேசத்தில் இருந்து முதன்முதலில் பரிந்துரைக்கப்பட்டவர் ஆவார். மெளனத்திரைப்பட நடிகை டொலோரெஸ் டெல் ரியோவின் காலத்திலிருந்து சல்மா ஹாலிவுட்டின் மிகவும் முக்கியமான மெக்சிகன் நடிகைகளில் ஒருவராக இருந்து வருகிறார். சிறந்த நடிகைக்கான ஆஸ்கார் விருதுக்குப் பரிந்துரைக்கப்பட்ட இலத்தீன் அமெரிக்க நடிகைகள் மூவரில் பெர்னாண்டா மாண்டெனெக்ரோவுக்கு பிறகு சல்மாவும் பரிந்துரைக்கப்பெற்றார் (முதன் முதலில் கேடலினா சேண்டினோ மொரெனொ அப்பரிந்துரையைப் பெற்றார்).

2007 ஆம் ஆண்டு ஜூலை மாதத்தில் "ஹாலிவுட் செய்தியாளர்" தயாரித்த ஹாலிவுட் லாடினோ சமூகத்தில் மிகவும் சக்தி வாய்ந்த உறுப்பினர்கள் பட்டியலான இனாகுரல் லாடினோ பவர் 50 இல் சல்மா நான்காமிடம் பெற்றிருந்தார். அதே மாதத்தில் ஒரு கணக்கெடுப்பில், 3,000 பிரபலங்களில் (ஆண்கள் மற்றும் பெண்கள்) சல்மா "மிகவும் கவர்ச்சிகரமான பிரபலமாக" தேர்ந்தெடுக்கப்பட்டார்; இந்தக் கணக்கெடுப்பில் "65 சதவீத அமெரிக்க ஒன்றிய மக்கள் இவரை விவரிக்க 'செக்ஸி' என்ற சொல்லைப் பயன்படுத்தியுள்ளனர்". 2008 ஆம் ஆண்டு டிசம்பர் மாதத்தில் "எண்டர்டெயின்மெண்ட் வார இதழ்" தனது "தொலைக்காட்சியில் மிகவும் மிடுக்கான 25 பேர்" என்ற பட்டியலில் சல்மாவிற்கு 17 ஆம் இடம் வழங்கியிருந்தது.

சல்மா மெக்சிகோவில் உள்ள வெராக்ரூஸில் கோட்சகோல்கோசில், ஓபரா பாடகியும் சிறந்த டேலண்ட் ஸ்கௌட்டுமான (talent scout) டயானா ஜிமினெசுக்கும் எண்ணெய் நிறுவன நிர்வாகியான சாமி ஹாயெக்கிற்கும் மகளாகப் பிறந்தார். சல்மாவின் தந்தை மெக்சிகன் லெபனீஸ் பாரம்பரியத்தையும் இவரது தாயார் மெக்சிகன் ஸ்பானிஷ் பாரம்பரியத்தையும் சேர்ந்தவர்கள் ஆவர். இவரது முதல் பெயரான சல்மா என்பதற்கு அரபியில் "பாதுகாப்பு" என்று பொருள். பொருளாதாரத்தில் வளம்மிகுந்த கடவுள் பற்றுள்ள கத்தோலிக்க குடும்பத்தில் பிறந்த அவர் தனது 12வது வயதில் லூசியானாவின் கிரேண்ட் கோட்டேவில் உள்ள அகாடெமி ஆப் தி சாக்ரெட் ஹார்ட்டுக்கு அனுப்பப்பட்டார். ஆனால் சல்மா கற்றல் குறைபாட்டினால் பாதிக்கப்பட்டிருந்தார். சல்மா ஒலிம்பிக்கில் பங்கு பெறும் எண்ணத்துடன் உடற்பயிற்சி வல்லுநராக வேண்டிமென விரும்பினார். ஆனால் அவரது தந்தை மெக்சிகன் தேசிய அணியில் சல்மா தேர்ந்தெடுக்கபடுவதற்கு தடையாய் இருந்தார். அகாடெமியை நடத்தி வந்த அருட்சகோதரிகள் சல்மாவின் நடத்தை குறித்த அதிருப்தியால் அவரை அங்கிருந்து வெளியேற்றினார்கள். அதனால் சல்மா மெக்சிகோவிற்கு திரும்பினார். பின்னர் அவர் டெக்சாஸில் ஹவுஸ்டனில் உள்ள அவரது உறவினர் வீட்டிற்கு அனுப்பப்பட்டார். சல்மா தனது 17 ஆம் வயது வரை அங்கு வளர்ந்தார். மெக்சிகோ நகரத்தில் ஈப்ரூ அமெரிக்கன் பல்கலைக்கழக கல்லூரியில் சர்வதேசத் தொடர்புகள் துறையில் பட்டப்படிப்பு பயின்றார். ஆனால் அவரது குடும்பத்திற்கு அதிர்ச்சியளிக்கும் விதமாக, நடிகையாவதே தனது எதிர்காலம் என படிப்பை பாதியில் நிறுத்தினார்.

சல்மா தனது 23 ஆம் வயதில் வெற்றிகரமான மெக்சிகன் டெலினோவில்லாவான "தெரசாவில்" (1989) தலைமைப் பாத்திரத்தில் நடித்தார். அதன் மூலம் சல்மா மெக்சிகோவில் ஒரு பிரபல நடிகையானார். 1994 ஆல் ஆண்டில் சல்மா "எல் கால்லிஜன் டி லாஸ் மிலக்ரோஸ்" ("மிராக்கில் அல்லே" ) என்ற திரைப்படத்தில் நடித்தார். அத்திரைப்படம் மெக்சிகோ திரைப்பட வரலாற்றில் மற்ற திரைப்படங்களை விட அதிகமான விருதுகளை வென்றது. அதில் சல்மாவின் சிறந்த நடிப்பிற்காக ஏரியல் விருதுக்கு பரிந்துரைக்கப்பட்டார்.

1991 ஆம் ஆண்டில் கலிபோர்னியாவில் உள்ள லாஸ் ஏஞ்சல்ஸுக்குச் சென்று ஸ்டெல்லா ஆட்லரிடம் சல்மா நடிப்பு பயின்றார். அவருக்கு கற்றல் குறைபாட்டினால் பாதிக்கப்பட்டிருந்ததால் ஆங்கிலத்தில் சுமாராகவே பேச முடிந்தது. 1995 ஆம் ஆண்டில் ராபர்ட் ரோட்ரிகஸும் அவரது மனைவியும் தயாரிப்பாளருமான எலிசபெத் அவெலனும் "டெஸ்பெரேடோ" திரைப்படத்தில் ஆண்டனியோ பெண்டெராஸுடன் இணைந்து நடிக்கும் முக்கியக் கதாப்பாத்திரத்தை சல்மாவிற்கு வழங்கி அவர் எதிர்பார்த்த திருப்புமுனையை ஏற்படுத்திக் கொடுத்தனர். இத்திரைப்படம் ஹாலிவுட்டில் கவனத்தைப் பெற்றதுடன் ரோட்ரிகஸூம் சல்மாவும் பார்வையாளர்களை மிகவும் கவர்ந்தனர். இயக்குநர் மீது சல்மா கொண்ட உண்மையான பற்றின் காரணமாக, அவர் கைவிட்ட "தி மாஸ்க் ஆப் ஜோரோவிலிருந்து" விலகினார். பின்னர் அந்தப் பாத்திரத்தில் கேதரின் ஜீடா-ஜோன்ஸ் நடித்தார். "ஸ்பை கிட்ஸ்" திரைப்படத்தொடர் மூன்றிலும் சல்மா நடித்தார்.

"ஃபூல்ஸ் ரஷ் இன்" என்ற காதல் காமெடித் திரைப்படத்தில் மாத்தீவ் பெர்ரியுடன் சல்மா நடித்தார். "டெஸ்பெரேடோ" திரைப்படத்தைத் தொடர்ந்து "ஃப்ரம் டஸ்க் டில் டானில்" அவர் நடித்த காட்டேரி ராணி (vampire queen) பாத்திரம் சிறப்பாக இருந்தது. இத்திரைப்படத்தில் அவர் மேஜையின் மேல் பாம்புடன் நடனமாடி இருந்தார். 1999 ஆம் ஆண்டில் வில் ஸ்மித் நடித்து அதிக பணச்செலவில் எடுக்கப்பட்ட "ஒயில்ட் ஒயில்ட் வெஸ்ட்" (Wild Wild West) திரைப்படத்தில் சல்மாவும் நடித்தார். கெவின் ஸ்மித்த்தின் "டோக்மா" என்ற திரைப்படத்திலும் துணைக் கதாப்பாத்திரத்தில் நடித்தார். 2000 ஆம் ஆண்டில் "டிராஃபிக்" திரைப்படத்தில் பெனிசியோ டெல் டோரோவுடன் முக்கியத்துவமற்ற பாத்திரத்தில் சல்மா நடித்தார். 2003 ஆம் ஆண்டில் "மரியாச்சி முத்திரைப்படங்களின்" கடைசி பகுதியான "ஒன்ஸ் அப்-ஆன் எ டைம் இன் மெக்சிகோ"வில் அவர் ஏற்றிருந்த பாத்திரம் "டெஸ்பெரேடோ" திரைப்படத்தில் அவர் ஏற்றிருந்த அதே பாத்திரமாகும்.

2000 ஆம் ஆண்டு வாக்கில் வெண்டனரோசா என்ற திரைப்படத் தயாரிப்பு நிறுவனத்தை சல்மா தொடங்கினார். அந்நிறுவனம் மூலமாக திரைப்படம் மற்றும் தொலைக்காட்சி நிகழ்ச்சிகளை அவர் தயாரித்தார். அவரது முதல் தயாரிப்பில் 1999 ஆம் ஆண்டில் வெளிவந்த "எல் கொரொனெல் நோ டெயினே குவின் லே எஸ்கிரிபா" (El Coronel No Tiene Quien Le Escriba) என்ற திரைப்படம் சிறந்த வெளிநாட்டுத் திரைப்படம் என்ற பிரிவில் மெக்சிகோவில் இருந்து தேர்ந்தெடுக்கப்பட்டு ஆஸ்காருக்கு அனுப்பப்பட்டது.

2002 ஆம் ஆண்டு சல்மா இணைந்து தயாரித்த "ஃப்ரிடா" வெளியானது. இத்திரைப்படத்தில் ஃப்ரிடா கஹ்லோவாக சல்மாவும், அவரது மோசமான நடத்தையுள்ள கணவராக டையகோ ரிவேராவாக ஆல்ஃபிரட் மொலினாவும் நடித்திருந்தனர். இத்திரைப்படத்தை ஜூலி டேமர் இயக்கினார். இத்திரைப்படத்தில் சிறுபாத்திரங்களிலும், துணைப்பாத்திரங்களிலும் (வலெரியா கொலினோ, ஆஷ்லே ஜட், எட்வர்ட் நார்டன், ஜியோஃப்ரே ரஷ் போன்ற) புகழ்பெற்ற நடிகர்கள் நடித்திருந்தனர். இதில் முக்கிய பாத்திரத்தில் ஆண்டனியோ பெண்டெராஸ் நடித்தார். இத்திரைப்படத்தில் சிறப்பாக நடித்ததற்காக சிறந்த நடிகைக்கான அகாடெமி விருதுக்கு சல்மா பரிந்துரைக்கப்பட்டார். இதன் மூலம் கேதி ஜுராடு மற்றும் அட்ரியானா பர்ராசா போன்று அகாடெமி விருதுக்கு பரிந்துரைக்கப்பட்ட மெக்சிகன் நடிகைகளில் இவரும் ஒருவரானார். இத்திரைப்படம் இரண்டு ஆஸ்கார்களை வென்றது.

மிராபெல் சகோதரிகளின் வாழ்க்கையைப் பற்றிய ஜூலியா அல்வாரெஸ் எழுதிய நாவலைத் தழுவி அந்த நாவலின் பெயரிலேயே ""இன் தி டைம் ஆப் பட்டர்பிளைஸ்" " என்ற திரைப்படம் 2001 ஆம் ஆண்டு வெளியானது.

இத்திரைப்படத்தில் சல்மா ஹாயெக், மிராபெல் சகோதரிகளில் ஒருவரான மினர்வா என்ற பாத்திரத்திலும், அச்சகோதரிகளை எதிர்க்கும் அதிகாரம் நிறைந்த சர்வாதிகாரியாக ரபேல் லியோனிடாஸ் என்ற பாத்திரத்தில் எட்வார்ட் ஜேம்ஸ் ஓல்மோஸும் நடித்திருந்தனர். மினர்வாவின் முதல் காதலராகவும் அவரது புரட்சிகர நடவடிக்கைகளுக்கு ஊக்கம் அளிப்பவராகவும் மார்க் ஆண்டனி நடித்திருந்தார்.

2003 ஆம் ஆண்டில் சல்மா தயாரித்து இயக்கிய "டி மால்டொனாடொ மிராக்கிள்" , ஷோ டைம் திரைப்படமானது குழந்தைகள்/இளைஞர்கள்/குடும்பம் சிறப்புப் பிரிவில் சிறந்த இயக்கத்துக்கான டே டைம் எம்மி விருதைப் பெற்றது. 2005 ஆம் ஆண்டு டிசம்பர் மாதத்தில் பிரின்சுக்காக "டெ அமோ கொராசன்" ("ஐ லவ் யூ, ஸ்வீட்ஹார்ட்") என்ற இசை வீடியோவை சல்மா இயக்கினார். இந்த வீடியோவில் அவரது நெருங்கிய தோழியான மியா மேஸ்ட்ரொ இடம்பெற்றார்.

2006 ஆம் ஆண்டு செப்டம்பர் மாதம் முதல் உலகம் முழுவதும் ஒளிபரப்பப்பட்டுவரும் "அக்லி பெட்டி" என்ற தொலைக்காட்சித் தொடருக்கு நிர்வாகத் தயாரிப்பாளராகவும் சல்மா இருக்கிறார். 2001 ஆம் ஆண்டில் ஒளிபரப்பான கொலம்பிய டெலினொவெல்லா "யோ சோய் பெட்டி லா பியா"வின் உரிமத்தையும் திரைக்கதையையும் வாங்கிய பென் சில்வர்மேனுடன் இணைந்து அமெரிக்கத் தொலைக்காட்சி தொடர்களில் சல்மா பணிபுரிந்தார். முதலில் 2004 ஆம் ஆண்டில் NBCக்காக சிட்காம் எனப்படும் அரைமணி நேர நகைச்சுவை நிகழ்ச்சியாக உருவாக்கப்பட்ட இச்செயல்திட்டம், பின்னர் 2006-2007 கால கட்டங்களில் ABCயால் எடுத்துக்கொள்ளப்பட்டது. இதில் சில்வியோ ஹோர்டாவும் தயாரிப்பில் பங்களித்தார். சல்மா "அக்லி பெட்டியில்" சோபியா ரேயிஸ் என்ற பத்திரிக்கை ஆசிரியராக சிறப்புப் பாத்திரத்தில் நடித்துள்ளார். மேலும் இவர் அதில் முக்கிய பாத்திரத்திலும் நடிக்கிறார். இந்நிகழ்ச்சி விரைவிலேயே மிகப்பெரிய வெற்றியைப் பெற்றதுடன், 2007 ஆம் ஆண்டில் சிறந்த காமெடித் தொடருக்கான கோல்டன் குளோப் விருதினைப் பெற்றது. சோபியா என்ற பாத்திரத்தில் நடித்த சல்மா 59 ஆவது பிரைம்டைம் எம்மி விருதுகளில் காமெடித் தொடரில் சிறந்த சிறப்புத் தோற்ற நடிகை விருதுக்கு பரிந்துரைக்கப்பட்டார்.

2007 ஆம் ஆண்டு ஏப்ரல் மாதத்தில் சல்மா, MGM உடனான உடன்படிக்கையை இறுதி செய்து தனது இலத்தீன் சார்ந்த சொந்த திரைப்பட நிறுவனமான வெண்டன்ரோசாவின் CEO ஆனார். அதற்கடுத்த மாதத்தில் அவர் ABCயுடன் வெண்டன்ரோசா தயாரிப்பு நிறுவனத்தின் மூலம் அவர்களுடைய நெட்வொர்க்கில் நிகழ்ச்சிகளை தயாரித்து தருவதற்கான இரண்டு ஆண்டு ஒப்பந்தத்தில் கையெழுத்திட்டார்.

இஸ்ஸா லோபஸால் எழுதப்பட்ட "லா பண்டா" என்ற மெக்சிகோவில் நிகழும் ஸ்பானிய மொழி காதல் காமெடித் திரைப்படத்தை சல்மா தயாரிக்கிறார்.

சமீபத்தில் "30 ராக்கில்" ஜேக் டொனகியின் அம்மாவைப் பார்த்துக்கொள்ளும் எலிசா என்ற நர்ஸ் பாத்திரத்தில் சல்மா நடித்தார். அதில் அவரைக் காதலிக்கும் பாத்திரமாக ஜாக் நடித்தார்.

"க்ரோன் அப்ஸ்" திரைப்படத்தில் ஆடம் சாண்ட்லரின் மனைவியாக சல்மா நடித்து வருகிறார். இதில் கிரிஸ் ராக், கெவின் ஜேம்ஸ் ஆகியோரும் நடிக்கின்றனர்.

சல்மா மூன்று திரைப்படங்களில் பாடல்கள் பாடியிருக்கிறார். முதன் முதலில் "டெஸ்பெரேடோ"வில் "க்விடேட் அக்வி" என்ற பாடலைப் பாடினார். "ஃப்ரீடா"வில் இவர் லாஸ் வேகா குழுவுடன் இணைந்து "லா ப்ருஜா" எனப்படும் மெக்சிகன் நாட்டுப்புறப்பாடலைப் பாடியுள்ளார். மேலும் "ஒன்ஸ் அப்-ஆன் எ டைம் இன் மெக்சிகோ"வின் இறுதியில் வரும் "சியண்ட் மி அமர்" என்ற பாடலையும் பாடியுள்ளார். அவர் "அக்ராஸ் தி யுனிவர்ஸில்" "ஹேப்பினெஸ் இன் அ வார்ம் கன்" என்னும் பாடலில் சிங்கிங் நர்ஸாகவும் பங்களித்துள்ளார்.

பிப்ரவரி 2004 ஆம் ஆண்டு பிப்ரவரி மாதம் முதல் அவான் காஸ்மெடிக்ஸின் பிரதிநிதியாக சல்மா உள்ளார். அவர் இதற்கு முன்னர் 1998 ஆம் ஆண்டில் ரெவ்லானின் பிரதிநிதியாக இருந்தார். 2001 ஆம் ஆண்டில் சோபார்டுக்கு மாடலாக இருந்தார். மேலும் 2006 ஆம் ஆண்டில் கம்பரி விளம்பரங்களுக்காக நடித்தார். அவை மரியோ டெஸ்டினோவால் படம்பிடிக்கப்பட்டன. ஏப்ரல் மாதம் 3 ஆம் தேதி சக மெக்சிகன் நடிகை மரியா பெலிக்ஸினால் கவரப்பட்டு கார்டைரின் லா டொனா கைக்கடிகாரத்தை அறிமுகப்படுத்த உதவினார்.

மேலும் லிங்கன் கார்சுக்காக ஸ்பானிய மொழி விளம்பரத் தொடர்களில் சல்மா நடித்தார். இதனால் லிங்கன் நேவிகேட்டரின் விற்பனை ஹைஸ்பேனிக்ஸ் மக்களிடையே 12 சதவீதம் உயர்ந்தது.

2006 ஆம் ஆண்டு வசந்த காலத்தில் ஓவியர் ஜியார்ஜ் யெப்ஸ்ஸும் திரைப்படத் தயாரிப்பாளர் ரோட்ரிகஸும் இணைந்து டெக்சாஸில் உள்ள சேன் ஆண்டனியோவை சேர்ந்த தி ப்ளூ ஸ்டார் காண்டெம்பரரி ஆர்ட் சென்டரில் சல்மாவை ஆஜ்டெக் பெண்தெய்வமான இட்ஸ்பப்பலாட் வடிவத்தில் 16 உருவ ஓவியங்களை வரைந்து காட்சிக்கு வைத்தனர்.

ஹாயேக் அமெரிக்க ஒன்றியக் குடிமகள் ஆவார். 1990 முதல் 2003 ஆம் ஆண்டு வரை நடிகர் எட்வர்ட் நார்ட்டனுடனும், பின்னர் 2003 ஆம் ஆண்டில் ஜோஷ் லூகாசுடனும் சல்மா டேட்டிங் செய்திருந்தார். ஸ்பானிய நடிகை பெனெலோப் க்ரூஸ் அவரது நெருங்கியத் தோழி ஆவார். 2006 ஆம் ஆண்டில் அவரது "பண்டிடாஸ்" என்ற திரைப்படத்தில் சல்மா தனது தோழியுடன் நடித்தார். ராம்தாவின் ஞான உபதேசப் பள்ளியில் சல்மா கல்வி பயின்றார். சல்மாவின் சகோதரர் சாமி ஹாயெக் ஒரு வடிவமைப்பாளர் ஆவார். அவர் டார்கெட் நிறுவனத்திற்காக வடிவமைப்பாளராக இருந்தார். மேலும் லூயிஸ் உய்ட்டன், பிராட் பிட் மற்றும் மெக்சிகன் அரசாங்கம் போன்றோரின் வடிவமைப்பாளராகவும் இருந்தார்.

சல்மா நடிக்கும்போது, பெரும்பாலும் மெத்தட் ஆக்டிங் நடிப்பு முறையைப் பயன்படுத்துவார். ஃப்ரிடா கஹ்லோ என்ற பாத்திரத்தை சல்மா ஏற்று நடித்த போது, அந்த பாத்திரம் புகைப்பிடிப்பது போல் வரும் காட்சிகளுக்காக உண்மையிலேயே புகைப்பிடிக்க வேண்டியதாயிற்று. இதன் விளைவாக அவர் உண்மையிலேயே புகைப்பிடிக்கும் பழக்கம் உடையவர் ஆனார். தற்போது இந்தப் பழக்கத்தை நிறுத்தும் முயற்சியில் உள்ளார்.

2007 மார்ச் 9 அன்று சல்மா PPR நிறுவனத்தின் CEO பிரான்சயிஸ் ஹென்றி பினல்ட் உடன் தனது முதல் குழந்தை உருவானதை உறுதிப்படுத்தினார். 2007 செப்டம்பர் 21 அன்று கலிபோர்னியாவில் உள்ள லாஸ் ஏஞ்சல்ஸில் சீடர்ஸ்-சினாய் மெடிக்கல் சென்டரில் அவருக்கு வாலெண்டினா பலோமா பினால்ட் என்ற பெண் குழந்தை பிறந்தது. 2008 ஜூலை 18 அன்று சல்மாவும் பினால்டும் தங்கள் நிச்சயம் முறிவானதை அறிவித்தனர். பின்னர் அவர்கள் இருவரும் தங்களது அன்பை உணர்ந்து கொண்டு 2009 ஆம் ஆண்டு பாரிஸில் வாலண்டைன்ஸ் டே அன்று திருமணம் செய்துகொண்டனர். 2009 ஏப்ரல் 25 அன்று வெனிசில் இரண்டாவது முறையாக அவர்கள் திருமணம் செய்துகொண்டனர்.

2005 ஜூலை 19 அன்று பெண்களுக்கு எதிரான வன்முறைச் சட்டத்தை மறு அங்கீகரிப்பு செய்யும் பெஞ்ச்சின் U.S. செனட்டின் முன்பு சல்மா வாக்குமூலம் அளித்தார். தங்க இடமின்றி பாதிக்கப்பட்ட பெண்களுக்கான புகலிடமான மெக்சிகோவில் உள்ள கோட்சகோல்கோஸுக்கு 25,000 டாலர்களை 2006 ஆம் ஆண்டு பிப்ரவரி மாதம் அவர் வழங்கினார். மேலும் மாண்டெர்ரேவைச் சேர்ந்த நாட்டில் நடக்கும் வன்முறைக்கு எதிரான குழுவுக்கு மற்றொரு 50,000 டாலர்கள் வழங்கினார்.

அவரது மகள் பிறந்ததிலிருந்து, சல்மா உலக நாடுகளில் தாய்மார்கள் முன்னேற்றத்திற்கு உதவியாக சேவை புரிந்தார். பாம்பெர்ஸ் மற்றும் UNICEF குழுக்களுடன் இணைந்து கர்ப்பமுற்றிருக்கும் தாய்க்கு ஏற்படும் பாதிப்பு மற்றும் பிறந்த குழந்தைகளுக்கு ஏற்படும் நரம்பு பாதிப்பு ஆகியவற்றைத் தடுத்து நிறுத்துவதற்காக உதவினார். இவர் பாம்பெர்ஸ்/UNICEF உடன் இணைந்து 1 Pack = 1 Vaccine என்ற விழிப்புணர்வை ஊக்குவிக்கும் திட்டத்திற்கு உதவும் நோக்கில் உலகளாவிய பிரதிநிதியாக உள்ளார்.

மேலும் தாய்ப்பால் கொடுப்பதன் அவசியத்தை ஆதரித்து குழந்தைகளுக்கு அதனால் ஏற்படும் உறுதியான நோய் எதிர்ப்பு சக்தி மற்றும் அதன் நன்மைகள் போன்றவற்றை சல்மா வலுயுறுத்தி வருகிறார். UNICEF இன் உண்மை நிலையறியும் பயணத்திற்காக சியரா லியோன் சென்ற போது பிறந்த ஒருவாரமே ஆன பசியுடனிருந்த குழந்தைக்கு, தாயாருக்கும் பால் சுரக்காத நிலையில் இவர் தாய்ப்பாலூட்டினார்.





</doc>
<doc id="66885" url="https://ta.wikipedia.org/wiki?curid=66885" title="பில்லி டிப்டன்">
பில்லி டிப்டன்

பில்லி டிப்டன் ("Billy Tipton") ஓர் அமெரிக்க இசையமைப்பாளர். இவர் பிறப்பால் ஒரு பெண் ஆவார். ஆனால், இவர் இறக்கும் வரை தன்னை ஓர் ஆணாகவே காட்டிக் கொண்டார். மேலும் ஒரு பெண்ணை மணந்து, 3 குழந்தைகளைத் தத்தெடுத்து வளர்த்தும் வந்தார். இவர் இறக்கும் தருவாயில் செய்யப்பட்ட முதலுதவிகளின் போது இவர் ஒரு பெண் என்று தெரியவந்தது.

அமெரிக்காவில் உள்ள ஒக்லகோமாவில் பிறந்தவர். பில்லி டிப்டன். சிறு வயதிலேயே இசை மேல் அதீத ஆர்வம் கொண்டவர். அவருடைய பெற்றோர் மனக்கசப்பில் பிரிந்துவிட, உறவினர் ஒருவருடன் வளர்ந்தார். அதற்குப் பின் பெற்றோர் குறித்து அவரும் அதிகமாக கண்டுகொள்ளாமலிருந்தார்.

பில்லிக்கு ஓர் இசைக் குழுவை ஆரம்பிப்பதுதான் கனவாக இருந்தது. தன் கனவை நனவாக்க ஜாஸ் பயின்றார், சாக்ஸபோன், கீ‍‍‍‍ போர்டு கற்றார். ஊரில் உள்ள சிறு சிறு இசைக் குழுக்களில் பாடும் வாய்ப்புகளைப் பெற்றார். கொஞ்சமாக இசை அவரை உயர்த்தியது. பின், பிரபலமான இசைக் குழுக்களுடன் இணைந்தார். சென்ற இடங்களில் எல்லாம் பெண்கள் மத்தியில் பில்லிக்கு மதிப்பு கூடியது. கே.எஃப்.எக்ஸ்.ஆர் (KFXR) என்னும் இசைக் குழுவை ஆரம்பித்தார்.

டிப்டன் அவரது இசைவாழ்க்கையில் மட்டுமே முதலில் தன்னைப் பெண்ணாகக் காட்டிக் கொண்டார். ஆனால், 1940 வாக்கில் அவர் தனது தனிப்பட்ட வாழ்க்கையையும் ஓர் ஆணாகவே வாழத் தொடங்கினார். மேலும் தனது தந்தையின் பெயரிலிருந்த பில்லி என்ற பெயரைத் தன் பெயருக்கு முன் இணைத்துக் கொண்டார். மேலும் மார்புக் கவசம் போன்றவை மூலம் தனது பெண் தோற்றப்பாடு வெளிப்படுவதைத் தடுத்தார்.

இவர் வில்லியம், ஜோன் கிளார்க், ஸ்காட் ஆகிய மூன்று மகன்களைத் தத்தெடுத்து வளர்த்துவந்தார். மேலும் பல பெண்களை மணந்து மணவிலக்கு செய்தார். தனது இறுதிநாட்களில் நகருமில்லங்களில் தனது நாட்களை மூன்று மகன்களுடன் மிகவும் ஏழ்மையான நிலையில் கழித்துவந்தார்.

1989இல் எம்விசிமா (வளியூதல்) நோயின் அறிகுறிகள் தென்பட்டபோது மருத்துவரை அணுக மறுத்துவிட்டார். ஆனால், அவர் உண்மையாகவே குடற்புண்ணால் பாதிக்கப்பட்டிருந்தார். அவரது உயிரைக் காப்பாற்ற வேண்டிய நிலை ஏற்பட்டபோது முதலுதவி செய்கையில் அவரது தத்துப்பிள்ளை வில்லியம் டிப்டன் உண்மையில் பெண் என்று கண்டுபிடித்தார். பின்னர் டிப்டன் வேலி பொது மருத்துவமனையில் உயிரிழந்தார். (Valley General Hospital). அவரது இறப்புக்கு அடுத்தநாள் பல நாளிதழ்களும் இதழ்களும் போட்டிபோட்டு அவரைப் பற்றி எழுதின. டிப்டனின் குடும்பம் அரட்டை நிகழ்ச்சிகளிலும் பங்கேற்றது.

டிப்டன் இரு உயில்களை விட்டுச்சென்றிருந்தார். ஒன்று கையால் எழுதப்பட்ட ஆனால் நொத்தாரிசு செய்யப்படாத உயில், அது அனைத்து சொத்துகளும் வில்லியமுக்குச் சொந்தம் என்றும், நொத்தாரிசு செய்யப்பட்ட மற்றொன்று அனைத்து சொத்துகளும் இன்னொரு தத்துப்பிள்ளை ஜோன் கிளார்க்குக்குச் சொந்தம் என்றும் கூறின. நீதிமன்றம் முதல் உயிலை எடுத்துக் கொண்டு, வில்லியமுக்குக் கிட்டத்தட்ட அனைத்தையும், ஜோனும் மூன்றாவது தத்துப் பிள்ளையான ஸ்காட்டும் ஆளுக்கொரு டாலரும் பெறுவதாகத் தீர்ப்பளித்தது.


</doc>
<doc id="66887" url="https://ta.wikipedia.org/wiki?curid=66887" title="ஒட்டுண்ணியியல்">
ஒட்டுண்ணியியல்

ஒட்டுண்ணியியல் "(parasitology)" என்பது, ஒட்டுண்ணிகள், அவற்றின் வழங்கிகள் அவற்றுக்கு இடையிலான தொடர்பு என்பவை பற்றி ஆராயும் ஒரு துறை ஆகும். உயிரியல் சார்ந்த ஒரு துறையான இதன் எல்லை, குறித்த உயிரினங்களாலோ அல்லது அவற்றின் சூழலாலோ தீர்மானிக்கப்படுவதில்லை. ஆனால், அவற்றின் வாழ்க்கை முறையால் தீர்மானிக்கப்படுகின்றன. இது, பல துறைகளின் ஒரு தொகுப்பாக அமைவதுடன், ஆய்வுக்கான நுட்பங்களை கல உயிரியல், உயிர்வேதியியல், மூலக்கூற்று உயிரியல், தடுப்புத்திறனியல், மரபியல், கூர்ப்பு, சூழலியல் போன்ற துறைகளில் இருந்து பெற்றுக்கொள்கிறது. 

பல்வகைப்பட்ட உயிரினங்கள் பற்றிய ஆய்வு, பெரும்பாலும் சிறு சிறு எளிமையான ஆய்வுகளாகப் பிரிக்கப்படுகின்றன. இவை எல்லாம் ஒரே உயிரினம் பற்றி அல்லது நோய்கள் பற்றி ஆராய்வு செய்யாவைட்டாலும் பொதுவான நுட்பங்களைப் பயன்படுத்துகின்றன. ஒட்டுண்ணியியலின் பெரும்பாலான ஆய்வுகள் பின்வருவனவற்றுள் இரண்டு அல்லது அதற்கு மேற்பட்ட வரைவிலக்கணங்களுள் அடங்குகின்றன. பொதுவாக புரோக்கரியோட்டாக்கள் பற்றிய ஆய்வு, ஒட்டுண்ணியியலில் அன்றி, பக்டீரியாவியலிலேயே அடங்குகின்றது.



</doc>
<doc id="66888" url="https://ta.wikipedia.org/wiki?curid=66888" title="மூலக்கூற்று உயிரியல்">
மூலக்கூற்று உயிரியல்

மூலக்கூற்று உயிரியல் என்பது, மூலக்கூற்று மட்டத்திலான உயிரியல் குறித்த ஆய்வு ஆகும். இத்துறை, உயிரியல், வேதியியல் போன்ற துறைகளின் பிற பகுதிகளுடன், குறிப்பாக மரபியல், உயிர்வேதியியல் போன்ற துறைகளுடன் பொது ஆய்வுப் பரப்பைக் கொண்டுள்ளது. மூலக்கூற்று உயிரியல், பெரும்பாலும், பல்வேறு உயிரணு முறைமைகளுக்கு இடையேயான இடைவினைகளைப் புரிந்துகொள்வதில் கவனம் செலுத்துகின்றது. இது, டி.என்.ஏ (DNA- ஆக்சியகற்றப்பட்ட ரைபோ கரு அமிலம்), ரைபோ கரு அமிலம் (RNA), புரதத் தொகுப்பு ஆகியவற்றுக்கிடையிலான தொடர்புகளுடன், இத்தொடர்புகள் எவ்வாறு ஒழுங்குபடுத்தப்படுகின்றன என்பதை அறிந்துகொள்வதையும் உள்ளடக்குகின்றது.

மூலக்கூற்று உயிரியலுக்கான தனியான தொழிநுட்ப முறைகள் இருப்பினும், அவை உயிர்வேதியியல், மரபியல் தொழில்நுட்ப முறைகளுடன் இணைந்தே இருக்கும். இவற்றை தனித்தனியாக வரைவிலக்கணப்படுத்துவது கடினம்.

அனேகமாக மூலக்கூற்று உயிரியல் அறிவானது அளவின் அடிப்படையில் (quatitative) இருக்கிறது. அத்துடன் அண்மைக்காலமாக இந்த அறிவியல் உயிர் தகவலியல், அளவீட்டு உயிரியல் என்பதை அடிப்படையாகக் கொண்டே விரிவடைந்து வருகிறது. இதனடிப்படையில், 21 ஆம் நூற்றாண்டின் ஆரம்பங்களிலிருந்து, மரபணுவின் கட்டமைப்பு, தொழிற்பாடு தொடர்பான மூலக்கூற்று மரபியல் பகுதி மிக விரைவாக வளர்ந்து வந்துள்ளது.

தொடர்ந்தும் உயிரியலின் வெவ்வேறு பிரிவுகள் மூலக்கூற்று அடிப்படையைக் கொண்டு விரிவாக்கம் செய்யப்பட்டு வருகின்றன. உயிரணு உயிரியல் (Cell Biology), மேம்பாட்டு உயிரியல் (Developmental Biology) போன்ற பிரிவுகள் நேரடியாகவும், தாவர, விலங்குகளில் இனங்கள் (Species) பற்றிய அறிவு, அவற்றின் கூர்ப்புபற்றிய (Evolution) அறிவு, இவற்றையெல்லாம் உள்ளடக்கிய தொகுதி வரலாற்றுக்குரிய (Phylogenetics) அறிவு யாவுமே, மறைமுகமாக இந்த வரலாற்று இயல்புகளின் அடிப்படையில் இந்த மூலக்கூற்று உயிரியல் அறிவையே நோக்கி இருக்கிறது.



</doc>
<doc id="66889" url="https://ta.wikipedia.org/wiki?curid=66889" title="வாசுத்து சூத்திர உபநிடதம்">
வாசுத்து சூத்திர உபநிடதம்

வாசுத்து சூத்திர உபநிடதம் என்பது இந்திய மரபுவழிச் சிற்பக்கலை குறித்த ஒரு பழங்கால நூல் ஆகும். 10 ஆம் நூற்றாண்டைச் சேர்ந்ததாகக் கருதப்படும் இந்நூல் சமசுக்கிருத மொழியில் எழுதப்பட்டது. இதை எழுதியவர் பிப்பிலாடர் என்பவர். பிப்பிலாடர் நான்கு மாணவர்களின் சிற்பநூல் பற்றிய கேள்விகளுக்கு விளக்கம் அளிப்பது போன்ற வடிவத்தில் அமைக்கப்பட்டுள்ள இந்நூல் இதன் காலத்துக்குச் சற்று முன்னும் பின்னும் எழுந்த சிற்பநூல்களிலிருந்து மாறுபட்டதாக அமைந்துள்ளது. மற்ற நூல்கள் சிற்பம் தொடர்பிலான செயல் முறைகளை விரிவாக விளக்குவனவாக அமைந்துள்ளன. ஆனால் வாசுத்து சூத்திர உபநிடதமோ சிற்பக்கலையைக் கோட்பாட்டு அடிப்படையில் விளக்குகின்றது. 

சிற்ப சாத்திரம் அதர்வ வேதத்தின் ஒரு பகுதி என்னும் கருத்தைப் பல இடைக்காலச் சமசுக்கிருத நூல்கள் கூறுகின்றன. அதர்வ வேதத்தில், சிற்ப சாத்திரம் குறித்த தகவல்கள் அதிகம் இல்லை. அதர்வ வேதம் கிறித்துவுக்கு முந்திய காலப்பகுதியைச் சேர்ந்தது. முறையான சிற்ப நூல்களின் காலம் கிபி ஏழாம் எட்டாம் நூற்றாண்டுக்குப் பிற்பட்டதே. எனவே இந்தப் பல நூற்றாண்டுக் கால இடைவெளியை நிரப்பும் வகையிலான சிற்ப நூல்கள் எதுவும் கிடைத்தில. வாசுத்து சூத்திர உபநிடதம் இத்தகைய ஒரு நூலாக இருக்கலாம் என்ற கருத்தை இந் நூலை முதன்முதலாகப் பதிப்பித்தவர்கள் கொண்டிருந்தனர். எனினும், இந்நூலின் உட்சான்றுகளும் வெளிச் சான்றுகளும் இந்தக் கருத்தை உறுதி செய்வதாக இல்லை எனச் சில அறிஞர்கள் கருதுகின்றனர். 


</doc>
<doc id="66898" url="https://ta.wikipedia.org/wiki?curid=66898" title="ஐதராபாத் உயர்வு விரைவுப்பாதைகள்">
ஐதராபாத் உயர்வு விரைவுப்பாதைகள்

ஐதராபாத் உயர்வு விரைவுப்பாதைகள்(Hyderabad Elevated Expressway) ஆந்திர மாநிலத் தலைநகர் ஐதராபாத் நகரில் கட்டப்பட்டுவரும் இரண்டு மேலே செல்லும் விரைவுப்பாதைகளைக் குறிக்கும்.

இது ஐதராபாத் நகரத்தை பன்னாட்டு விமானநிலையத்தை இணைக்கும் 11.6கிமீ நீளமுள்ள உயர்ந்த நிலையில் உள்ள விரைவுப்பாதை யாகும்.இதனை இரண்டு கட்டங்களாக ஐதராபாத் ஊரக மேம்பாட்டு ஆணையம் கட்டமைத்து வருகிறது.

கட்டம் 1:

மேதிப்பட்டணத்திலிருந்து ஐதர்குடா வரை 5.1கிமீ தொலைவிற்கு கட்டப்படும்.வட்டார போக்குவரத்து அலுவலகம் முன்னர் இறங்கும். 

கட்டம் 2:

ஐதர்குடாவிலிருந்து ஆராம்கர் சந்திப்பு வரை 6.5கிமீ தொலைவிற்கு கட்டப்படும்.

2007ஆம் ஆண்டு துவங்கப்பட்ட இப்பணித்திட்டம் பல இயற்கை மற்றும் நிர்வாக தடங்கல்களால் திட்டமிட்ட நாட்களில் முடிக்கப்பட வியவிலை. 2009 அக்டோபர் 2 அன்று மறைந்த முதல்வர் வை.எஸ்.ஆரால் திறக்கப்பட விருந்தது. அவரது மறைவிற்குப் பிறகு, முதல்வர் கே ரோசையாவினால் அக்டோபர் 19,2009 அன்று பொதுமக்கள் சேவைக்கு திறக்கப்பட்டது. இதன்பின்னர் 30 கிமீ தொலைவில் சம்சதாபாத்தில் உள்ள பன்னாட்டு விமானநிலையத்தை அடைய 45 நிமிடங்களே எடுக்கின்றது.

இந்தியாவின் மிக நீளமான 17.2 மீட்டர் அகலமுள்ள இந்த நான்குவழிப்பாதையைக் கட்டுவதற்கு இந்திய ரூபாய் 6 மில்லியன் செலவாகியுள்ளது.
இது அணிவகுப்பு மைதானத்திலிருந்து (பரேட் கிரௌண்ட்ஸ்)சாமீர்பேட்டை வரை அமைக்கப்படும் 20 கிமீ நீளமுள்ள உயர்ந்த நிலையில் அமைந்த விரைவுப்பாதை யாகும்.

திட்டப்பணி நிகழ்நிலை

செப் 2008 அன்று இத்திட்டப்பணி ஆந்திர அரசினால் அனுமதிக்கப்பட்டுள்ளது. இது "கட்டு,இயக்கு,மாற்று "அடிப்படையில் கட்டமைக்கப்படுகிறது.


</doc>
<doc id="66902" url="https://ta.wikipedia.org/wiki?curid=66902" title="ஜெயபிரகாஷ் நாராயண்">
ஜெயபிரகாஷ் நாராயண்

ஜெயபிரகாஷ் நாராயண்(Jayaprakash Narayan) (தேவநாகரி: जयप्रकाश नारायण; அக்டோபர் 11, 1902 - அக்டோபர் 8, 1979), பரவலாக JP என அறியப்பட்டவர், இந்திய விடுதலை இயக்கத்தில் பங்காற்றிய விடுதலை வீரர் மற்றும் 1970களில் இந்திரா காந்தியை எதிர்த்து போராடிய அரசியல் தலைவர். தமது அமைதியான "முழு புரட்சி" ("Total Revolution") என்ற முழக்கத்திற்காக பரவலாக அறியப்பட்ட சோசலிசவாதி. 1977ஆம் ஆண்டு உருவான ஜனதா கட்சி அரசுக்கு வித்திட்டவர்.1998ஆம் ஆண்டு, அவரது மறைவிற்கு பிறகு, அவராற்றிய சமூகப் பணிக்காக பாரத ரத்னா விருது வழங்கப்பட்டது.1965ஆம் ஆண்டு தமது பொதுச்சேவைக்காக மக்சேசே பரிசு வழங்கப்பட்டது.

ஜெயபிரகாஷ் நாராயண் 1902, அக். 11-ல் பிகாரில் உள்ள "சிதாப்தியரா" என்ற கிராமத்தில் காயஸ்த ஜாதியைச் சார்ந்த நடுத்தரக் குடும்பத்தில் பிறந்தார். இவரது தந்தை ஹர்ஸ்தயாள். இவரது தாயின் பெயர் புல்ராணி தேவி. ஜெயபிரகாஷ் நாராயணனின் தந்தை கால்வாய்த்துறையில் மாநில அரசு ஊழியராக இருந்ததால் பணி நிமித்தம் அடிக்கடி பல்வேறு இடங்களுக்கு மாறுதலில் செல்ல வேண்டியவராக இருந்தார். எனவே ஜெயப்பிரகாஷ் தனது பாட்டியுடன் சென்று சிதாப்தியராவில் ஆரம்பக்கல்வி பயின்றார். பாட்னாவில் உயர்நிலைக் கல்வியை முடித்தார்.

சிறுவயதிலேயே கல்வியில் சிறந்து விளங்கிய ஜெயப்பிரகாஷ், அந்நாளிலேயே "பீகாரில் தற்போது ஹிந்தியின் நிலைமை" என்ற கட்டுரை எழுதி பரிசு பெற்றார். பிறகு கல்வி உதவித் தொகையுடன் பாட்னா கல்லூரியில் சேர்ந்தார். எனினும் விடுதலைப் போரில் ஆர்வம் கொண்டிருந்த அவரால் அங்கு கல்வியைத் தொடர முடியவில்லை. அந்தக் கல்லூரி ஆங்கிலேயரின் நிதியுதவியால் நடத்தப்பட்டது என்பதால், இரண்டாமாண்டு படித்தபோது அங்கிருந்து வெளியேறினார் ஜெயப்பிரகாஷ். அப்போது, தான் பாபு இராசேந்திர பிரசாத்தின் (இந்தியாவின் முதல் ஜனாதிபதி) தொடர்பு ஜெயப்பிரகாஷுக்கு ஏற்பட்டது. அவர் நடத்திவந்த பீகார் வித்யாபீடத்தில் ஜெயப்பிரகாஷ் இணைந்தார்.

ஜெயப்பிரகாஷுக்கு இயல்பிலேயே கடவுள் நம்பிக்கை இல்லாமல் இருந்தது. எனினும் அவரது குடும்பப் பாரம்பரியம் காரணமாக மகாபாரதம், பகவத்கீதை ஆகியவற்றை சிறு வயதிலேயே கற்றிருந்தார். மேலைநாட்டில் பரபரப்பை ஏற்படுத்தி வந்த கார்ல் மார்க்ஸ் என்பவரின் மார்க்ஸியம் என்ற தத்துவம் ஏற்படுத்திய தாக்கத்தினால் அதில் ஈடுபாடு ஏற்பட்டது. இந்த உலகின் அனைத்து செல்வ வளமும் எல்லோருக்கும் பொதுவானது என்ற கார்ல்மார்க்ஸின் முழக்கம் ஜெயப்பிரகாஷை கவர்ந்தது. ஆயினும் அவர் காங்கிரஸ் கட்சியில் விருப்பம் கொண்டிருந்தார். காந்தி இந்திய அரசியலில் நுழைந்த சமயம் அது. அவரது அறைகூவலை ஏற்று நாடே ஒத்துழையாமை இயக்கத்தில் குதித்தது. ஜெயப்பிரகாஷும் விடுதலைப்போரில் தீவிரமாக ஈடுபட்டார். அடக்குமுறைச் சட்டமான ரௌலட் சட்டத்தை (1919) எதிர்த்து நடந்த இந்தப் போராட்டம் நாட்டில் பெரும் விழிப்புணர்வை ஏற்படுத்தியது.

1920 ஜெயப்பிரகாஷ் அவரது 18 -வது வயதில், பிரிஜ் கிஷோர் பிரசாத் என்ற சட்ட வல்லுநரின் மகள் பிரபாவதியை மணந்தார். பிரிஜ் கிஷோர் காந்தீயவாதி. அவருக்கு காந்தியுடன் நெருங்கிய தொடர்பு இருந்தது. இவர்களது மணவாழ்க்கை சிறிது காலமே நீடித்தது. 1922 -ல் மேற்படிப்புக்காக அமெரிக்கா செல்ல ஜெயப்பிரகாஷ் முடிவெடுத்தார். அப்போது அவருடன் வெளிநாடு செல்ல மறுத்து, சபர்மதியிலுள்ள காந்தி ஆசிரமத்துக்கு சென்றுவிட்டார் பிரபாவதி. அங்கு கஸ்துரி பாய் காந்தியின் மகளாகவே அவர் உடன் வாழ்ந்தார்.

அமெரிக்கா சென்ற ஜெயப்பிரகாஷ் அங்கு பல பகுதிநேர வேலைகள் செய்து பணம் ஈட்டிக் கொண்டே மேற்படிப்பு படித்தார். உணவகத் தொழிலாளியாகவும் கூட அவர் வேலை செய்திருக்கிறார். கலிபோர்னியா பல்கலைக்கழகத்தில் அறிவியல் பட்டப்படிப்பில் சேர்ந்த ஜெயப்பிரகாஷ், சில நாட்களிலேயே தனக்கு ஆர்வமுள்ள துறை சமூகவியல் தான் என்பதைக் கண்டுகொண்டார். எனவே விஸ்கான்சின் பல்கலைக்கழகத்தில் சமூகவியல் பட்டப்படிப்பில் சேர்ந்தார். அப்போதுதான் அவருக்கு கார்ல் மார்க்ஸ், பிரெட்ரிக் ஏங்கல்சு, லெனின், திராட்ஸ்கி, ரோசா லக்சம்பர்க் ஆகியோரது நூல்களைப் படிக்கும் வாய்ப்பு கிட்டியது. காரல்மார்க்ஸின் 'மூலதனம்' நூலினைப் படித்த ஜெயப்பிரகாஷுக்கு ஏற்கனவே இருந்த இடதுசாரி நாட்டம் அதிகரித்தது. அமெரிக்காவில் ஏழு ஆண்டுகள் படித்து முடித்தபின், ரஷ்யாவில் முனைவர் பட்டம் படிக்க அவருக்கு அழைப்பு வந்தது. ஆனால் அவரது குடும்பச் சூழல் காரணமாக 1929-ல் இந்தியா திரும்ப நேர்ந்தது.

நாடு திரும்பிய ஜெயப்பிரகாஷுக்கு அவரது மனைவி பிரபாவதியின் மனமாற்றம் அதிர்ச்சி அளித்தது. அவர் காந்தி ஆசிரமத்திலேயே துறவு வாழ்க்கை வாழ விரும்பினார். அதனை ஏற்றுக்கொண்டு குடும்ப வாழ்விலிருந்து ஒதுங்கினார் ஜெயப்பிரகாஷ். அவரது உள்ளம் முழுவதும் பொதுவுடைமைக் கொள்கைகள் தீவிரமாகி இருந்தது. ஆயினும் கம்யூனிஸ்ட்கள் காங்கிரஸ் கட்சியை எதிர்ப்பதை அவரால் ஏற்க முடியவில்லை.
கம்யூனிச இயக்கத்தை இந்தியாவில் கட்டி எழுப்பிய எம்.என்.ராயின் பல ஆக்கங்களைப் படித்த அவர், தேசிய நீரோட்டத்துடன் இணைய முடியாமல் கம்யூனிஸ்ட்கள் ஒதுங்கி நிற்பதை விமர்சித்தார். இந்திய விடுதலைப் போரில் முன்னிற்கும் காங்கிரஸ் கட்சியுடன் மோதும் கம்யூனிஸ்ட்களின் கொள்கைப்பற்றை அவர் கண்டித்தார். அதே நேரம் அலகாபாத்தில் இயங்கும் தொழிலாளர் ஆய்வு மையத்துக்கு தலைமை தாங்குமாறு தன்னை ஜவகர்லால் நேரு அழைத்ததையும் அவரால் ஏற்க முடியவில்லை. வசதியான வாழ்விலோ, ஆடம்பரங்களிலோ அவருக்கு சிறிதும் நாட்டமில்லை. எளிய மக்களின் வாழ்க்கைக்கு உதவக் கூடியதாக தனது வாழ்க்கை அமைய வேண்டும் என்பதில் மட்டும் ஜெயப்பிரகாஷ் பிடிவாதமாக இருந்தார்.

காங்கிரஸ் கட்சியில் இருந்தபடியே சமதர்ம சமுதாயம் குறித்தும் சிந்தித்துவந்த ஜெயப்பிரகாஷுக்கு கம்யூனிஸ்ட்கள் விடுதலைப்போரில் காங்கிரஸ் கட்சியுடன் இணைந்து செயல்பப்ட வேண்டும் என்பதே ஆசையாக இருந்தது, ஆனால் காலம் அதற்கு முரணாக இருந்தது. இந்த இடைக்காலத்தில் காங்கிரஸ் கட்சிக்குள் செயல்வேகம் மிகுந்த தலைவராக ஜெயப்பிரகாஷ் உருவெடுத்தார். 1932 -ல் தனது தலைமைப் பண்பை அவர் வெளிப்படுத்த அறிய வாய்ப்பு கிடைத்தது.

காங்கிரஸ் அறிவித்த சட்ட மறுப்பு இயக்கம் அரசைச் சீண்டுவதாக இருந்தது. அதையடுத்து காந்தி, ஜவகர்லால் நேரு உள்ளிட்ட பெரும்பாலான காங்கிரஸ் தலைவர்கள் கைது செய்யப்பட்டு சிறையில் அடைக்கப்பட்டார்கள். அப்போது காங்கிரஸ் பொதுச்செயலாளர் என்ற பொறுப்பில் இருந்த ஜெயப்பிரகாஷ் தலைமறைவாக இருந்தபடி விடுதலை இயக்கத்தை வழிநடத்தினார். முக்கியத் தலைவர்கள் அனைவரும் கைதான நிலையிலும் சட்ட மறுப்பு இயக்கம் தொடர்வதன் காரணம் என்ன என்று ஆராய்ந்த அரசு, இறுதியில் 'காங்கிரஸ் போராட்டத்தின் மூளையாக இருப்பது ஜெயப்பிரகாஷ் என்று கண்டறிந்து, சென்னையில் இருந்த அவரை அதே ஆண்டு செப்டம்பரில் கைது செய்தது. அவர் நாசிக் சிறையில் அடைக்கப்பட்டார்.

நாசிக் சிறைவாசம் தான் ஜெயப்பிரகாஷ் நாராயணனின் வாழ்க்கையில் பெரும் திருப்பத்தை ஏற்படுத்தியது. 
சிறையில் இருந்த ராம் மனோகர் லோகியா, அசோக் மேத்தா, மினு மசானி, அச்யுத் பட்வர்த்தன், யூசுப் தேசாய் போன்ற சக சிறைவாசிகளுடன் உரையாடல்களில் ஈடுபட்ட ஜெயப்பிரகாஷுக்கு பொதுவுடைமை மட்டுமே அனைத்து பிரச்னைகளுக்கும் தீர்வு காணும் என்ற உறுதியான நம்பிக்கை ஏற்பட்டது. இதனால் இந்திய அரசியலில் ஒரு புதியபாதையை உருவாக்க வாய்ப்பு ஏற்பட்டது.

சிறையிலிருந்து தோழர்கள் விடுதலை ஆனவுடன், ஒத்த சிந்தனையுள்ள தலைவர்கள் ஒருங்கிணைந்து (1934) "காங்கிரஸ் சோஷலிச கட்சி"யை நிறுவினர். அதன் தலைவராக ஆச்சார்யா நரேந்திரதேவ், செயலாளராக ஜெயப்பிரகாஷ் ஆகியோர் தேர்வு செய்யப்பட்டனர். காங்கிரஸ் கட்சிக்குள்ளேயே பொதுவுடைமைக் கொள்கையுடன் தனித்து இயங்கும் ஒரு குழுவாக அக்கட்சி செயல்பட்டது. எனினும் இக்கட்சி, ஆரம்ப காலத்தில் காங்கிரஸ் கட்சிக்குள் "தேர்தல் அரசியலுக்கு" எதிர்ப்பு தெரிவித்து வந்தது.

பொதுவுடைமைக் கொள்கை கொண்ட கம்யூனிஸ்ட்களையும் தேசிய இயக்கமான காங்கிரசையும் இணைக்கும் முயற்சியில் தோல்வி கண்டாலும், இரு இயக்கங்களின் அடிப்படையான சமதர்ம சமுதாயம், விடுதலைப் போராட்டம் ஆகியவற்றை அடிப்படையாகக் கொண்ட கட்சியை அமைக்க ஜெயப்பிரகாஷால் இயன்றது. இக்கட்சியின் அரசியல் தாக்கம் இன்றளவும் பேரிடம் வகிக்கின்றது.

இரண்டாம் உலகப்போர் நடைபெற்ற போது 1939-ல் காங்கிரஸ் கட்சிக்குள் கருத்து வேறுபாடுகள் ஏற்பட்டன. போரில் ஈடுபடும் ஆங்கிலேயருக்கு ஆதரவாக இந்தியப் படைகள் செல்ல வேண்டுமா, வேண்டாமா என்பதில் மோதல் ஏற்பட்டது. இந்த இக்கட்டான சமயத்தைப் பயன்படுத்திக்கொண்டு ஆங்கிலேய அரசுக்கு எதிராகச் செயல்ப்பட வேண்டும் என்பதே ஜெயப்பிரகாஷின் எண்ணம். காங்கிரஸ் சோஷலிச கட்சியின் பொதுச்செயலாளர் என்ற முறையில், ஆங்கிலேய அரசின் சுரண்டலுக்கு எதிராக வேலை நிறுத்தத்துக்கு அவர் அறைகூவல் விடுத்தார். போருக்கு ஆயத்தமாகும் ஆங்கிலேயப் படைக்கு இந்தியர்கள் உதவாது போனால் அவர்கள் வேறு வழியின்றி நம் நாட்டை விட்டு தாமாகவே வெளியேறும் நிலை ஏற்படும் என்பதே ஜெயப்பிரகாஷின் கருத்து. ஆனால் காந்தியின் கருத்து வேறாக இருந்தது. எனினும் காந்தி ஜெயப்பிரகாஷை மதித்தார். இந்நிலையில் ஆங்கிலேய அரசால் ஜெயப்பிரகாஷ் கைது செய்யப்பட்டார். இந்த நேரத்தில் காந்தி, சுபாஷ் சந்திர போஸ் இருவருக்கிடையில் கருத்து வேறுபாடு ஏற்பட்டு நேதாஜி காங்கிரசிலிருந்து வெளியேறி இருந்தார். 9 மாத சிறைவாசத்துக்குப் பின்னர், சிறையிலிருந்து மீண்ட ஜெயப்பிரகாஷ் இவ்விருவரிடையே இணக்கம் ஏற்படுத்த முயன்றார். ஆனால், பலன் கிட்டவில்லை. அதன்பிறகு 1942 வெள்ளையனே வெளியேறு போராட்டத்தை காந்தி துவக்கினார்.

ஜெயப்பிரகாஷ் மீன்டும் கைது செய்யப்பட்டு மும்பை, ஆர்தர் சாலை சிறையில் அடைக்கப்பட்டார். பிறகு தில்லி சிறைக்கு மாற்றப்பட்டார். அங்கும் ஆயுதப்போராட்டத்துக்கு அறைகூவல் விடுக்கும் கடிதங்களுடன் இருந்ததாகவும், ஆயுதப்போருக்கு மக்களைத் தூண்டுவதாகவும் குற்றம் சுமத்தப்பட்டது. இது குறித்து கருத்து தெரிவித்த காந்தி, "ஆயுதப்போருக்கு இந்தியத் தலைவர் ஒருவர் ஆயத்தமாகிறார் என்றால், அதற்கு ஆங்கிலேய அரசின் கீழ்த்தரமான அடக்குமுறை ஆட்சியே காரணம்" என்றார்.

காந்தி அறிவித்த 'வெள்ளையனே வெளியேறு' போராட்டத்தில் காங்கிரஸ் சோஷலிசக் கட்சி பெரும்பங்கு வகித்தது. ஹசாரிபாக் சிறையில் அடைக்கப்பட்ட ஜெயப்பிரகாஷ் நாராயணன், அங்கிருந்து 5 தோழர்களுடன் சிறைச்சுவரை சுரண்டி ஓட்டையிட்டுத் தப்பினார். அது நாடு முழுவதும் பெரும் பரபரப்பை ஏற்படுத்தியது. பிறகு நேபாளம் சென்ற ஜெயப்பிரகாஷ், 'ஆசாத் தாஸ்தா' எனப்படும் விடுதலைப் படையைத் திரட்ட முயன்றார். அப்போது தொடர்வண்டியில் பஞ்சாப் செல்லும்போது 1943, செப்டம்பரில் மீண்டும் கைது செய்யப்பட்டார். டிசம்பரில் இவர் "அதிமுக்கியமான அரசாங்கக் கைதி" என்று அறிவிக்கப்பட்டார். லாகூர் சிறையில் அடைக்கப்பட்ட ஜெயப்பிரகாஷை ஆங்கிலேய அரசு கடுமையான சித்ரவதைக்கு உட்படுத்தியது. அவரை விடுதலை செய்ய வேண்டும் என்ற கோரிக்கை நாடு முழுவதும் வலுப்பெற்று வந்தது. இதன் விளைவாக 1945, ஜனவரியில், 16 மாதங்கள் கழிந்த நிலையில் ஜெயப்பிரகாஷ் ஆக்ரா சிறைக்கு மாற்றப்பட்டார்.

விடுதலைப்போரின் இறுதி கட்டத்தில் நாடே கொந்தளித்திருந்த காலம் அது. அரசுடன் பேச்சு நடத்த வேண்டுமானால் சிறையிலுள்ள ராம் மனோகர் லோகியாவையும் ஜெயப்பிரகாஷையும் அரசு உடனடியாக விடுவிக்க வேண்டும் என்று காந்தி நிபந்தனையிட்டார். அதன்படி இருவரும் 1946, ஏப்ரல் மாதம் விடுதலை செய்யப்பட்டனர். அவர்களது விடுதலையை நாடே கொண்டாடியது. 'இந்திய இளைஞர் இதயங்களின் மன்னன்' என்று ஜெயப்பிரகாஷ் புகழப்பட்டார்.

காங்கிரஸ் கட்சிக்குள் இருந்த தன்னலம் மிக்க சிலரால் பொதுவுடைமைக் கட்சியினர் புறக்கணிக்கப்பட்டனர். தேசப்பிரிவினை கட்டாயமானது என்றே இக் கட்சியினர் கருதினர். இதுபோன்ற கருத்து வேற்றுமைகளால் காங்கிரஸ் தலைமையிலான விடுதலை போரட்ட மைய நீரோட்டத்திலிருந்து காங்கிரஸ் சோஷலிசக் கட்சியினர் விலகினர். பின்னால் தேசம் பிரிவினை செய்யப்பட்டபோது 1947 நிகழ்ந்த சோகங்கள் பொதுவுடைமைக் கட்சியினரையே அதிரவைத்தன.

நாடு விடுதலை பெற்ற பிறகு, ஆட்சி அதிகாரத்தில் நாட்டமில்லாத சோஷலிஷ கட்சியினர் தனியே எதிர்க்கட்சியாக இயங்கினர். அவர்கள் ஒருங்கிணைத்து 'பிரஜா சோஷலிஸ்ட்' என்ற கட்சியைத் துவக்கினர். காந்தியின் மறைவுக்குப் பின் ஜவகர்லால் நேரு முன்னெடுத்த தொழில்மயமாக்க அடிப்படையிலான பொதுவுடைமைக் கனவினை ஜெயப்பிரகாஷால் ஏற்க முடியவில்லை. சுதந்திர இந்தியாவில் நேரு தலைமயிலான காங்கிரஸ் கட்சிக்கு கடிவாளமாக இக்கட்சியினர் செயல்பட்டனர்.

1954 -ல் ஆச்சார்யா வினோபா பாவே துவங்கிய சர்வோதய இயக்கத்துக்கும் பூமிதான இயக்கத்துக்கும் ஆதரவளிப்பதாக அறிவித்த ஜெயப்பிரகாஷர், ஹசாரிபாகில் அதற்கென ஓர் ஆசிரமத்தை நிறுவினார். கிராமங்களை முன்னேற்றுவதே தனது நோக்கம் என்று அவர் அறிவித்தார். இடையில், பிரஜா சோஷலிஸ்ட் கட்சியுடன் சித்தாந்தம் தொடர்பான கருத்து வேறுபாடுகளால் 1957 -ல் அக்கட்சியிலிருந்து விலகினார். அதன்பிறகு நேரடி அரசியலில் ஆர்வம் குறைந்த அவர் சர்வோதயப் பணிகளில் முழுமையாக ஈடுபட்டார்.

1964 -ல் ஜம்மு காஷ்மீர் மாநிலத்துக்கு சுயாட்சி தொடர்பாக இவர் ஹிந்துஸ்தான் டைம்ஸ் பத்திரிகையில் எழுதிய கட்டுரை அரசியல் அரங்கில் புயலைக் கிளப்பியது. இதற்கு கடும் எதிர்ப்பு கிளம்பியபோதும் தனது கருத்தை அவர் மாற்றிக்கொள்ளவில்லை.

1970 -களில் பிகாரில் தீவிர அரசியலுக்கு ஜெயப்பிரகாஷர் மீண்டும் திரும்பினார். அம்மாநிலத்தில் நிலவிய ஊழலுக்கு எதிராகவும், மக்களின் அடிப்படை உரிமைகளைக் காக்கவும் தார்க்குண்டே உடன் இணைந்து "முழுப் புரட்சி" இயக்கத்தைத் துவக்கினார். இந்த இயக்கம் மாணவர்களின் போராட்டமாக உருவெடுத்து இந்திய அரசியலில் மாபெரும் மாற்றத்தை ஏற்படுத்தியது. இன்றுள்ள அரசியல் தலைவர்களுள் முலாயம் சிங் யாதவ், லாலு பிரசாத் யாதவ், நரேந்திர மோடி உள்பட பலர் இக்காலத்ததில் வார்க்கப்பட்டவர்களாவர்.

1974 ஆம் ஆண்டு,அவர் தலைமையேற்ற மாணவர் இயக்கம் பரவலான மக்கள் இயக்கமாக மாறியது.இந்த இயக்கத்தின்போதே அவர் முழுமையான புரட்சிக்கு குரல் கொடுத்தார்.1974-இல் "சனநாயகம் வேண்டும் குடிமக்கள்"(Citizens for Democracy) என்ற அரசுசாரா அமைப்பையும் 1976ஆம் ஆண்டு "குடியுரிமைகளுக்கான மக்கள் கூட்டமைப்பு "(People's Union for Civil Liberties)என்ற அரசுசாரா அமைப்பையும் . தோற்றுவித்தார். 
அதே காலகட்டத்தில், 25.06.1975 -ல் தனது பதவிக்கு வந்த ஆபத்திலிருந்து தற்காத்துக்கொள்ள நெருக்கடி நிலை, அன்றைய பிரதமர் இந்திரா காந்தியால் அறிவிக்கப்பட்டது. பெரும்பாலான எதிர்க்கட்சித் தலைவர்கள் கைது செய்யப்பட்டு சிறையில் தள்ளப்பட்ட நிலையில், ஜெயப்பிரகாஷும் கைதானார். சண்டிகார் சிறையில் தனிமையில் அடைக்கப்பட்ட அவர் சிறுநீரக பாதிப்புக்கு ஆளானார். நாடு முழுவதும் கொந்தளித்த நிலையில், அதே ஆண்டு நவம்பரில் ஜெயப்பிரகாஷர் விடுதலை ஆனார்.

நெருக்கடி நிலைக்கு எதிராக நாடு முழுவதும் ஒடுக்கப்பட்ட எதிர்க்கட்சிகளை ஒன்று திரட்டுவதில் ஜெயப்பிரகாஷ் பெரும் பங்காற்றினார் பல்வேறு கொள்கை வேறுபாடுகள் கொண்ட பிரஜா சோஷலிஸ்ட், லோக்தளம், பழைய காங்கிரசம், சுதந்திரா, பாரதீய ஜனசங்கம் உள்ளிட்ட இடதுசாரிகள் அல்லாத கட்சிகளை இந்திரா காந்தியின் அடக்குமுறைக்கு எதிராக ஒன்றுபடுத்தினார் அதன் விளைவாக ஜனதா கட்சி மலர்ந்தது. நெருக்கடி நிலைக்கு எதிராக நாடு முழுவதும் ஆர். எஸ். எஸ். அமைப்பு ஜெயப்பிரகாஷ் ஆசியுடன் தலைமறைவுப் போராட்டம் நடத்தியது.
நெருக்கடி நிலைக்கு எதிரான மக்கள் போராட்டங்கள், உலக நாடுகளின் எதிர்ப்புகளின் காரணமாக இந்திரா காந்தி தேர்தல் நடத்துவதாக அறிவித்தார். நெருக்கடி நிலைக் காலத்தில் எதிர்க்கட்சிகளை ஒன்றுபடுத்தினார் ஜெயப்பிரகாஷ். இந்தத் தேர்தலில் இந்திரா காந்தி தோல்வியுற்றார்; ஜனதா கட்சியின் சார்பில் மொரார்ஜி தேசாய் 1977, மார்ச்சு-24-ல் பிரதமர் ஆனார்.

ஜனதா கட்சிக்குள் நிலவிய குழப்பங்கள் ஜெயப்பிரகாஷுக்கு மனவேதனை அளித்தன. அவரது உடல்நலமும் குன்றிவந்தது. ஆட்சியை மாற்றிய போதும் பதவியை நாடாதவர்; தனது தலைமையால் இந்திய ஜனநாயகத்தை மீட்ட ஜெயபிரகாஷ் உடல்நலக்குறைவால் 1979, அக்டோபர் 8-ல் பாட்னாவில் காலமானார். அவருக்கு 1998- ஆம் ஆண்டு நாட்டின் உயரிய விருதான பாரத ரத்னா விருது வழங்கப்பட்டது. பாட்னாவில் உள்ள விமான நிலையத்திற்கு இவரது பெயர் சூட்டப்பட்டது.




</doc>
<doc id="66907" url="https://ta.wikipedia.org/wiki?curid=66907" title="ஹன்னா மாண்டனா">
ஹன்னா மாண்டனா

"ஹன்னா மாண்டனா" என்பது எம்மி விருதுக்குப் பரிந்துரைக்கப்பட்ட அமெரிக்க தொலைக்காட்சித் தொடர் ஆகும். இது 2006 ஆம் ஆண்டு மார்ச் 24 அன்று டிஸ்னி சேனலில் ஆரம்பிக்கப்பட்டது. இந்தத் தொடரானது, பகலில் மைலே ஸ்டுவர்ட் (மைலே சைரஸ் நடித்தார்) என்ற பெயரைக் கொண்ட சராசரியான பதின்பருவ பள்ளி மாணவியாகவும் இரவில் ஹன்னா மாண்டனா என்ற பெயரைக் கொண்ட பிரபல பாப் பாடகியாகவும் இரட்டை வாழ்க்கை வாழும் ஒரு பெண்ணை மையமாகக் கொண்ட தொடர் ஆகும். இதில் அவளது உண்மையான அடையாளம் அவளது நெருங்கிய நண்பர்கள் மற்றும் குடும்பத்தினர் தவிர மற்ற பொதுமக்களிடமிருந்து மறைக்கப்படுகின்றது.

இந்தத் தொடரின் மூன்றாவது பருவம் 2008 ஆம் ஆண்டு நவம்பர் 2 அன்று தொடங்கப்பட்டு 2009 ஆம் ஆண்டு ஜூலை மாதம் வரை இன்னமும் ஒளிபரப்பப்படுகின்றது. "" திரைப்படம் 2009 ஆம் ஆண்டு ஏப்ரல் 10 அன்று திரையரங்குகளில் வெளியானது. அந்த நிகழ்ச்சி நான்காவது மற்றும் இறுதி பருவத்திற்காக புதுப்பிக்கப்பட்டு, புதிய பகுதிகள் டிஸ்னியால் ஒழுங்குபடுத்தப்பட்டுள்ளது. இருப்பினும் மிட்சல் முஸ்ஸோ, இறுதி பருவத்தில் தன்னுடைய வழக்கமான பாத்திரத்தை ஏற்று நடிக்கப் போவதில்லை என்பதை உறுதிப்படுத்தியுள்ளார். ஆனால் அவர் மீண்டும் இடம்பெறுவார்.

மைக்கேல் போர்யஸ், துணை படைப்பாளராக நன்மதிப்பைப் பெற்றார். இவர் ஹிட்டான டிஸ்னி சேனல் அசல் தொடரான "தட்ஸ் சோ ரேவன்" தொடருக்கும் துணை படைப்பாளராக இருந்தார். இந்த நிகழ்ச்சி டிஸ்னி சேனல் ஒரிஜினல் புரொடக்சன்ஸ் ஒருங்கிணைப்பில் இட்ஸ் எ லாப் புரொடக்சன்ஸ், இங்க் மற்றும் மைக்கேல் போர்யஸ் புரொடக்சன்ஸ் ஆகியவற்றால் தயாரிக்கப்படுகின்றது. இது கலிபோர்னியாவின் ஹாலிவுட் நகரில் உள்ள சன்செட் ப்ரோன்சன் ஸ்டூடியோஸ் அரங்கத்தில் படமாக்கப்படுகின்றது. 

இந்த நிகழ்ச்சிக்கான மூலச் சிந்தனை "தட்ஸ் சோ ரேவன்" தொடரின் "கோயிங் ஹாலிவுட்" பகுதியை அடிப்படையாகக் கொண்டது. இது "பெட்டர் டேஸ்" என்றழைக்கப்பட்ட ஒரு நகைச்சுவை நிகழ்ச்சிக்கான முன்னோட்டப் பகுதியாக இருந்தது. இதில் ஒரு குழந்தை ஒரு பிரபல தொலைக்காட்சி நிகழ்ச்சியின் நட்சத்திரமாகவும் அதே பெயருடன் அச்சிறுமி சாதாரணமாக பள்ளி செல்லும் குழந்தையாகவும் இருந்தது. "நியூ கிட் இன் ஸ்கூல்" பகுதி முந்தைய பகுதியில் காணப்பட்டது போல் அடிப்படையான முன்னுரையைக் கொண்டிருந்தது. "தி சீக்ரெட் லைப் ஆப் ஜோ ஸ்டூவர்ட்" (இது "ஜோய் 101" என்ற பெயரில் நிக்கெலோடியன் சேனலில் ஒளிபரப்பாகும் தொடரை ஒத்து இருந்ததால் கைவிடப்பட்டது) , "தி பாப்ஸ்டார் லைப்!" மற்றும் "அலெக்ஸிஸ் டெக்சாஸ்" ஆகியவை தலைப்புக்காக கருத்தில் கொள்ளப்பட்ட மற்ற பெயர்கள். முந்தைய "அமெரிக்கன் ஜூனியர்ஸ்" இறுதிப்போட்டியாளர் ஜோர்டன் மேக்காய் மற்றும் பாப் மற்றும் R&B பாடகர் ஜோஜோ (இவர் அந்தக் கதாபாத்திரத்தை ஏற்க மறுத்தவர்) ஆகியோர் ஜோ ஸ்டூவர்ட் பாத்திரத்தில் நடிப்பதற்காக கருத்தப்பட்டவர்கள். மைலே சைரஸ் முதலில் "உற்ற தோழி" லில்லி ரோமெரோ பாத்திரத்திற்குத்தான் குரல் கொடுத்தார். பின்னர் அந்தப் பாத்திரம் லில்லி டிரஸ்கோட் எனப் பெயர்மாற்றப்பட்டது. ஆனால் அவர் முதன்மைப் பாத்திரத்திற்கு சிறப்பாகப் பொருந்துவார் என்று அவர்கள் நினைத்ததால், அவர் ஜோ ஸ்டூவர்ட்/ஹன்னா மாண்டனா பாத்திரத்திற்கு முயற்சித்தார். பின்னர் ஜோ ஸ்டூவர்ட் என்ற பெயரானது க்ளோயே ஸ்டூவர்ட் என்று மாற்றப்பட்டது. அவர் அந்தப் பாத்திரத்தைப் பெற்ற போது இறுதியாக மைலே என்று மாற்றப்பட்டது. ஹன்னா மாண்டனாவின் பெயர்களும் சிலமுறை மாற்றப்பட்டன. அன்னா காபானா, சமந்தா யார்க் மற்றும் அலெக்ஸிஸ் டெக்சாஸ் ஆகியவை மூன்றும் முந்தைய பெயர்களாக இருந்தன.

2006 ஆம் ஆண்டு டிசம்பரில், ஹன்னா மாண்டனா துணிகள், ஆபரணம், உடை மற்றும் பொம்மைகள் உள்ளிட்ட தயாரிப்புகளை தேர்ந்தெடுக்கப்பட்ட கடைகளில் வெளியிடும் திட்டத்தை டிஸ்னி அறிவித்தது. ப்ளே அலாங் டாய்ஸ் நிறுவனம் ஹன்னா மாண்டனா பேஷன் பொம்மைகள், பாடும் பொம்மைகள், மைலே ஸ்டூவர்ட் பொம்மை போன்றவற்றை வெளியிட்டது. மற்ற வியாபாரிகள் 2007 ஆம் ஆண்டில் வெளியிட்டனர். மேலும் ஹன்னா பொம்மைகள் நவம்பரில் ஆலிவர், லில்லி ஆகியவற்றுடன் பின்னர் ஜேக் ரியான் பொம்மைகளுடனும் நவம்பரில் வெளிவந்தன. 2007 ஆம் ஆண்டில் அவை மிகவும் பிரபலமான கிறிஸ்துமஸ் பொம்மைகளில் ஒன்றாகின.

டெய்லி டிஸ்பேட்ஜ் பத்திரிகையின் கருத்துப்படி, 2008 ஆம் ஆண்டில் உலக ரசிகர்களில் 200 மில்லியன் பார்வையாளர்களைக் கொண்ட தொலைக்காட்சித் தொடராக இருந்தது. "மைலேயின் பார்வையாளர்கள் ஒரு நாட்டின் மக்கள் தொகையாக இருந்தால், அது உலகின் மக்கள் தொகையில் பிரேசில் நாட்டிற்கு முன்னதான ஐந்தாவது இடத்தைப் பிடித்திருக்கும்." 2008 ஆம் ஆண்டு பிப்ரவரி மாதத்தில், ஹன்னா மாண்டனா விநியோக உரிமை மிகவும் முக்கியத்துவத்தைக் கொண்டிருந்தது. ஆகவே டிஸ்னி "ஹன்னா மாண்டனாவின் சிறப்புகளை விவாதிக்க அனைத்துத் தரப்பிலிருந்தும் 80 நபர்களைக் கொண்ட ஒரு சர்வதேச சந்திப்பிற்கு" அழைத்தது. டிஸ்னியின் அனைத்து வியாபாரப் பிரிவுகளும் அந்தச் சந்திப்பைப் பிரநிதித்துவப்படுத்தின.

20,000 டாலர்கள் வரையில் நுழைவுச்சீட்டுகள் அதிக விலையுடன், ஒவ்வொரு இசை நிகழ்ச்சிக்கான நுழைவுச்சீட்டுகளும் விற்றுத் தீர்ந்தன.

மேத்தியூ ஜெர்ரார்டு மற்றும் ராப்பி நேவில் ஆகியோரால் எழுதப்பட்டு, ஜெர்ரார்டுவால் தயாரிக்கப்பட்ட "ஹன்னா மாண்டனா"வின் கருப்பொருள் பாடலான "தி பெஸ்ட் ஆப் போத் வேர்ல்டுஸ்" பாடலில் மைலே சைரஸ் (ஹன்னா மாண்டனாவாக) நடித்தார். முதல் பருவத்தில் காட்சி மாற்றங்களுக்கும் விளம்பர இடைவேளைகளுக்கும் இசையமைத்த ஜான் கார்டா, இந்தப் பாடலுக்கு இசையமைத்தார். பாடலின் வரிகள் அந்தத் தொலைக்காட்சித் தொடரின் அடிப்படை முன்னுரையை விவரிக்கின்றன.

நிகழ்ச்சியின் ஒலித்தடத்தில் உள்ளடக்கப்பட்ட பாடல் 2 நிமிடங்கள் 54 வினாடிகள் முழுமையான நீளத்தைக் கொண்டதன் பதிப்பு 2006 ஆம் ஆண்டு அக்டோபர் மாதத்தில் வெளிவந்தது. கதைக்கருவின் தொலைக்காட்சி பதிப்பிற்கு, 50 வினாடிகளிலேயே முடிவடைந்து விடும் பாடலின் முதல் இரண்டு மற்றும் இறுதி இரண்டு பத்திகள் மட்டுமே பயன்படுத்தப்பட்டன. "பெஸ்ட் ஆப் போத் வேர்ல்டுஸ்" ஆனது கதையின் கருப்பாடலாக தேர்வுசெய்யப்படும் முன்பு, "ஜஸ்ட் லைக் யூ" மற்றும் "தி அதர் சைடு ஆப் மி" ஆகியவை கதையின் கருப் பாடல்களாக முதலில் முயற்சிக்கப்பட்டன.

முதல் இரண்டு பருவங்களுக்குமான ஆரம்ப வரிசைமுறையானது அந்தத் தொடரின் பகுதியில் நடிகரின் பெயர் தோன்றும் போது அவர்கள் ஒவ்வொருவரின் தொடர் பாகங்களின் காட்சிகளும் தோன்றும் அம்சத்தைக் கொண்டிருந்தன. பெருங்கூடாரங்களின் விளக்கு பாணியிலான முறையில் நடிகர்களின் பெயர்கள் தோன்றும்போது ஏற்படும்படி அமைக்கப்பட்டுள்ளது. அதன் பிறகு தொடர்பாகங்கள் முழுத் திரையில் ஆக்குவோரின் பெயர்கள் (பெரும்பாலானவை தொடரின் பருவம் ஒன்றின் துவக்கக்காலத்தில் தயாரிக்கப்பட்ட பகுதிகளின் காட்சிகளாகும்) கடைசிக்கு முன்பு இரண்டாவதாக தோன்றுகிறது. நிகழ்ச்சியின் தலைப்பு முத்திரை வடிவமைப்பு தொடர்வரிசையின் ஆரம்பம் மற்றும் இறுதியில் (அடுத்த பாகத்தில் "இசை நிகழ்ச்சி மேடை"யில் சைரஸ் அவளது பாத்திரமான ஹன்னா மாண்டனாவாகத் தோன்றியது) தோன்றும். இரண்டாவது பருவத்திற்கான தொடர்வரிசையில் பகுதிகளின் காட்சிகள் பழைய காட்சிகளுக்குப் பதிலாக மட்டுமே மாற்றப்பட்டுள்ளன. மேலும் டிஸ்னியின் லோகோ அந்நிகழ்ச்சியின் தலைப்பு முத்திரைக்கு மேலே சேர்க்கப்பட்டது. 

மூன்றாவது பருவத்திற்கு புதிதாக துவக்க பெயர்ப்பட்டியல் கொண்ட தொடக்கக் காட்சிகள் பயன்படுத்தப்பட்டன. அது டைம்ஸ் ஸ்கொயர் போன்ற அரங்க அமைப்பில் மைலேயை அவளாகவும் மற்றும் ஹன்னா மாண்டனாவாகவும் காட்டுகின்றது. வரிசையான சுழல் பலகையில் நிகழ்ச்சியின் நடிகர் நடிகைகள் பெயர்களும் தொடரின் காட்சிகளும் தோன்றுகின்றன. மேலும் அது ஹன்னா மாண்டனாவை அவரது புதிய சிகையலங்காரம் மற்றும் உடையலங்காரங்களுடன் காண்பிக்கின்றது. "ஹன்னா மாண்டனா: தி மூவி"க்காக பதிவு செய்யப்பட்ட பாடலான "தி பெஸ்ட் ஆப் போத் வேர்ல்டுஸ்" (அத்திரைப்படத்தில் கேட்டது) பாடலின் மறுகலப்பு செய்யப்பட்ட பதிப்பு இசைக்கப்படுகின்றது. இது, முதல் முறையாக டிஸ்னி சேனல் தொடர் ஒன்று தனது தொடக்க தலைப்பு வரிசையை முழுவதுமாக புதுப்பித்ததைக் குறித்தது.

2007 ஆம் ஆண்டு ஆகஸ்ட் 23 அன்று , பட்டி ஷேஃப்பீல்டு அவர்கள் "ஹன்னா மாண்டனா" தொடர்பாக டிஸ்னி மீது வழக்குத் தொடர்ந்தார். அவர் "ஹன்னா மாண்டனா"வுக்கான யோசனை, தொடக்கத்தில் தனக்குத்தான் வந்ததாகவும், ஆனால் டிஸ்னி தனக்கு பணம் எதுவும் செலுத்தவில்லை என்றும் வாதிட்டார். வழக்கில், ஷேஃப்பீல்டு 2001 ஆம் ஆண்டில் டிஸ்னி சேனலுக்காக ஒரு உயர்நிலைப் பள்ளி மாணவன் ராக் ஸ்டாராக ரகசிய இரட்டை வாழ்க்கை வாழ்ந்ததை மையமாகக் கொண்ட "ராக் அண்ட் ரோலண்ட்" என்ற பெயரைக்கொண்ட ஒரு தொலைத் தொடருக்கான யோசனையை அமைத்து வைத்திருந்ததாக உரிமை கோருகின்றார். அந்த வழக்கானது, டிஸ்னி சேனல் அதிகாரிகள் அந்த யோசனையை முதலில் விரும்பினர், ஆனால் தொடரில் அதை உபயோகப்படுத்திவிட்டனர் என்றும் கோருகின்றது.



"" என்பது டிஸ்னி டிஜிட்டல் 3-டியில் வால்ட் டிஸ்னி பிக்சர்ஸ் அளித்த இசை சார்ந்த ஆவணப்படம் ஆகும். கால வரம்புக்குட்பட்ட வெளியீடானது அமெரிக்கா மற்றும் கனடாவில் 2008 ஆம் ஆண்டின் பிப்ரவரி 1-7 ஒரு வாரத்தை நோக்கமாகக் கொண்டு வெளியிடப்பட்டது. மற்ற நாடுகளில் அதன் பின்னர் வெளியிடப்பட்டது. ஆனால் அது தியேட்டர்களின் விருப்பத்திற்கு ஏற்ப நீண்ட நாட்கள் காட்சிக்கு அனுமதிக்கப்பட்டது. நிகழ்ச்சியானது படம்பிடிக்கப்பட்டு அமெரிக்காவில் உள்ள பல நகரங்களில் தியேட்டர் முறையில் பிப்ரவரியிலும் சர்வதேச அளவில் அதே மாதத்திலும் வெளியிடப்படும் என்று டிஸ்னி அறிவித்தது. அத்திரைப்படம் 3-டி கண்ணாடிகளைப் பயன்படுத்துகின்றது.

தொடக்க வாரமுடிவான 2008 ஆம் ஆண்டு பிப்ரவரி 1-3 இல், அப்படம் மொத்த வருமானமாக 29 மில்லியன் டாலர்களைப் பெற்றது. நுழைவுச்சீட்டு விலை 15 டாலர் என்ற அளவில் மிகவும் உயர்வாக இருந்தது. இது 2008 ஆம் ஆண்டின் பெரும்பாலான வழக்கமான திரைப்பட நுழைவுச்சீட்டுகளின் விலையை விட குறைந்தபட்சம் 50% உயர்வாக இருந்தது. இது அந்த வாரத்தின் முதல் நிலையிலிருந்த திரைப்படமாக இருந்தது. ஆரம்பத்தில் 638 திரையரங்குகளில் மட்டுமே ஓடி, இது ஒவ்வொரு திரையரங்கிற்கும் 42,000 டாலருக்கும் அதிகமான வசூல் சாதனையை ஏற்படுத்தியது. இது ஒரு வாரமுடிவிலான காலகட்டத்தில் அதிக வருமானத்தைப் பெற்றுத்தந்த 3-டி திரைப்படம் என்ற சாதனையைச் செய்தது. இது மொத்த வருமானத்திற்கான சூப்பர் பௌல் வாரயிறுதிக்கான சாதனையை ஏற்படுத்தியது.

 என்பது அமெரிக்க பதின் வயது நகைச்சுவை தொடரான "ஹன்னா மாண்டனா" தொடரைத் தழுவி திரைப்படமாக்கப்பட்டதாகும். 2008 ஆம் ஆண்டு ஏப்ரல் மாதத்தில் படப்பிடிப்பு தொடங்கப்பட்டு, பெரும்பாலான படப்பிடிப்பு கொலம்பியா, டென்னிஸ்ஸி மற்றும் லாஸ் ஏஞ்சல்ஸ், கலிபோர்னியா ஆகிய நகரங்களில் நடைபெற்று 2008 ஆம் ஆண்டு ஜூலை மாதத்தில் முடிவடைந்தது. திரைப்படம் 2009 ஆம் ஆண்டு ஏப்ரல் 10 அன்று அமெரிக்க ஐக்கிய நாடுகள் மற்றும் கனடாவில் வெளியிடப்பட்டது.


குறிப்பு: 2007 ஆம் ஆண்டிற்கான கிரியேட்டிவ் ஆர்ட்ஸ் எம்மிஸ் விருதில், "ஹன்னா மாண்டனா" தொடரானது டிஸ்னி சேனலின் மற்ற இரண்டு நிகழ்ச்சிகளான "தி சூட் லைப் ஆப் ஜேக் & காடி" மற்றும் "தட்ஸ் ஸோ ரேவன்" ஆகியவற்றுக்கு எதிராக முன்னிலை பெற்றது, ஆனால் நிக் நியூஸ் சிறப்பு நிகழ்ச்சியான "பிரைவேட் வேர்ல்டுஸ்: கிட்ஸ் அண்ட் ஆட்டிஸம்" நிகழ்ச்சிக்கு எதிராகத் தோற்றுப் போனது. 2009 ஆம் ஆண்டிற்கான கிரியேட்டிவ் ஆர்ட்ஸ் எம்மிஸ் விருதிலும், "ஹன்னா மாண்டனா" மறுபடியும் டிஸ்னி சேனலின் மற்ற தொடர்களுக்கு எதிராக முன்னிலை பெற்றது. ஆனால் இந்த முறை அந்த விருதை "விசார்ட்ஸ் ஆப் வேவர்லி ப்ளேஸ்" நிகழ்ச்சி பெற்றது.

! ஐ மெடில்டு அகெய்ன்" & "இட்ஸ் எ மானுக்கின்ஸ் வேர்ல்டு"" 

! - "குட் கோலி, மிஸ் டோலி" & "மாஸ்காட் லவ்" 





"ஹன்னா மாண்டனா" உலகெங்கிலும் பின்வரும் நிலையங்களில் ஒளிபரப்பபடுகின்றது:





</doc>
<doc id="66908" url="https://ta.wikipedia.org/wiki?curid=66908" title="கருப்பப்பை வாய்ப் புற்றுநோய்">
கருப்பப்பை வாய்ப் புற்றுநோய்

கர்ப்பப்பை வாய்ப் புற்றுநோய் என்பது கருப்பை வாய் அல்லது கர்ப்பப்பை வாய்ப் பகுதியில் ஏற்படும் புற்று நோய் ஆகும். புற்று நோய் முற்றிய நிலைக்கு வரும்வரை அதனுடைய அறிகுறிகள் வெளியே தெரியாமல் இருக்கும். இந்த நோய் இருக்கையில் யோனியில் குருதிப்பெருக்கு ஏற்படுவதுடன், இடுப்புப் பகுதியில் வலி ஏற்படலாம். நோயின் ஆரம்ப நிலையில் அறுவை சிகிச்சையும் முற்றிய நிலையில் இருக்கும் போது வேதிச்சிகிச்சை மற்றும் கதிரியக்க சிகிச்சையும் சிகிச்சைகளாகக் கொடுக்கப்படுகின்றன.

மனித சடைப்புத்துத் தீ நுண்மம் (HPV - Human Papilloma Virus) இன் நோய்த்தொற்று 90% மான கர்ப்பப்பை வாய்ப் புற்றுநோய் உருவாவதற்கு முக்கியமான காரணியாக விளங்குகிறது.. ஆனாலும் மனித சடைப்புத்துத் தீ நுண்மம் நோய்த்தொற்று ஏற்பட்டாலும் பலருக்கு அதனால் கர்ப்பப்பை வாய்ப் புற்றுநோய் ஏற்படுவதில்லை. புகைத்தல், பலம் குன்றிய நோய் எதிர்ப்பாற்றல் முறைமை, குடும்பக் கட்டுப்பாட்டு குளிகைகள், மிக இளம் வயதில் உடலுறவில் ஈடுபடல், பலருடன் உடலுறவு கொள்ளல் போன்ற வேறு காரணிகளும் குறைந்தளவு முக்கியம் பெற்ற சூழிடர் காரணிகளாக இருக்கின்றன.

திறத் தணிக்கைச் சோதனைகள் (அதாவது, தொடர்ச்சியாக குறிப்பிட்ட இடைவெளியில் செய்யப்படும் வழக்கமான சோதனைகள் - Screening tests) மூலம் புற்றுநோய் உருவாவதற்கான கூறுகளை ஆரம்பத்திலேயே கண்டுபிடிக்கலாம். பாப் சோதனை (PAP test) மற்றும் மனித சடைப்புத்துத் தீ நுண்ம சோதனை (HPV test) என்பன பல நாடுகளில் திறத் தணிக்கைச் சோதனைகளாகப் பயன்படுத்தப்படுகின்றன. பாப் சோதனை மூலம் புற்று நோயாக மாற வாய்ப்புள்ள இழையங்களைக் கண்டறிவதுடன், மனித சடைப்புத்துத் தீ நுண்ம சோதனை மூலம் மனித சடைப்புத்துத் தீ நுண்ம நோய்த்தொற்று ஏற்பட்டுள்ளதா என்பதைக் கண்டறியலாம். ஆரம்பத்திலேயே கண்டறிந்தால், புற்றுநோய் உருவாவதை அறுவைச் சிகிச்சை (உயிரகச்செதுக்கு மற்றும் LEEP - Loop Electrosurgical Excission Procedure முறை), குளிர் சிகிச்சை (Cryotherapy, சீரொளிச் சிகிச்சை (Laser Therapy) போன்ற சில சிகிச்சைகள் மூலம் தடுக்கலாம். கர்ப்பப்பை வாய் திறத் தணிக்கைச் சோதனைத் திட்டங்களின் பரவலான பயன்பாட்டினால் கர்ப்பப்பை வாய்ப் புற்றுநோயின் நிகழ்வு 80% இற்கும் மேலாகக் குறைந்தது அவதானிக்கப்பட்டுள்ளது.

மனித சடைப்புத்துத் தீ நுண்மத்திற்கு எதிரான தடுப்பு மருந்து கண்டுபிடிக்கப்பட்டு, 2006 ஆம் ஆண்டு முதல் பல நாடுகளில் பயன்பாட்டுக்கு வரத் தொடங்கியுள்ளது. கர்ப்பப்பை வாய்ப் புற்றுநோய்களில் சுமார் 70% க்குக் காரணமாக இருக்கும் மனித சடைப்புத்துத் தீ நுண்மத்தின் அதிக ஆபத்து வகைகளான இரு வகைகளுக்கு (வகை 16 உம் வகை 18 உம்) எதிரானதாக இந்த தடுப்பு மருந்துகள் காணப்படுகின்றன . இந்தத் தடுப்பு மருந்து எல்லா வகை மனித சடைப்புத்துத் தீ நுண்மத்திற்கும் எதிரானதாக இல்லாமல் இருப்பதாலும், வேறு காரணிகளாலும் கர்ப்பப்பை வாய்ப் புற்றுநோய் வரக்கூடும் என்பதாலும், தடுப்பு மருந்து எடுத்துக்கொண்ட பிறகும் பெண்கள் தொடர்ந்து திறத் தணிக்கைச் சோதனைக்குச் செல்வது நல்லது

உலகளாவிய அளவில், கருப்பை வாய்ப் புற்று நோயானது நான்காவது பெரியளவில் ஏற்படும் புற்றுநோயாகவும், பெண்களுக்கு ஏற்படும் புற்று நோய்களில் நான்காவது அதிகளவிலான இறப்பை ஏற்படுத்தும் புற்றுநோயாகவும் இருக்கின்றது என உலக சுகாதார அமைப்பு ஒர் அறிக்கையில் கூறியுள்ளது. 2012 ஆம் ஆண்டில், 528,000 கருப்பை வாய்ப் புற்றுநோயாளர்கள் இருந்ததாகவும், அதில் 266,000 பேர் இறந்ததாகவும் அவ்வறிக்கை கூறியுள்ளது. இது மொத்த புற்றுநோய் நிகழ்வில் 8% மாக இருப்பதுடன், புற்றுநோயால் ஏற்படும் இறப்பில் 8% மாகவும் இருக்கிறது.

கர்ப்பப்பை வாய்ப் புற்றுநோய்க்கு முன்னோடியான உறுப்புக்கோளாறின் பெயரும் வகைப்பாடும் 20 ஆம் நூற்றாண்டில் பல முறை மாற்றப்பட்டுவிட்டது. உலக சுகாதார அமைப்பு வகைப்பாடு முறைமை உறுப்புக்கோளாறை மிதமான, நடுநிலையான அல்லது கடுமையான இயல்புப்பிறழ்ந்த வளர்ச்சி அல்லது கார்சினோமா (புற்றுநோய்) இன் சிட்டு (CIS) என்று விளக்கி பெயரிட்டது. கர்ப்பப்பை வாய் உள்பக்க தோல் மேல்பகுதி செல் திசு மிகைப்பு(CIN) என்ற இந்த சொல் உறுப்புக்கோளாறுகளின் அசாதாரணமான நிகழ்வுகளை வலியுறுத்தவும் தரப்படுத்தப்பட்ட சிகிச்சைக்கு உதவுவதற்காகவும் உருவாக்கப்பட்டது. இது மிதமான இயல்புப்பிறழ்ந்த வளர்ச்சியை CIN1 என்றும் நடுநிலையான இயல்புப்பிறழ்ந்த வளர்ச்சியை CIN2 என்றும் கடுமையான இயல்புப்பிறழ்ந்த வளர்ச்சி மற்றும் CISஐ CIN3 என்றும் வகை பிரிக்கிறது. மிகவும் சமீபத்திய வகைப்பாடான பெதஸ்தா அமைப்பு எல்லா கர்ப்பப்பை வாய் தோல் மேல்புறச் செல் பர்கர்சர் உறுப்புக்கோளாறையும் இரண்டு குழுக்களாகப் பிரிக்கிறது:தாழ்-தர செதிள் உள்பக்க தோல் மேல்பகுதி செல் உறுப்புக்கோளாறு (LSIL) மற்றும் உயர்-தர செதிள் உள்பக்க தோல் மேல்பகுதி செல் உறுப்புக்கோளாறு (HSIL). LSIL என்பது CIN1 க்கு உரியது மற்றும் HSIL ஆனது CIN2 மற்றும் CIN3க்கு உரியது.
மிகவும் சமீபத்தில் CIN2 மற்றும் CIN3 ஆகிய இரண்டும் சேர்ந்து CIN2/3 என்று மாற்றப்பட்டது.

கர்ப்பப்பை வாய்ப் புற்றுநோயின் ஆரம்ப நிலை முழுவதும் அறிகுறிகளற்றதாக இருக்கலாம். புணர்புழை இரத்த ஒழுக்கு, உடலுறவிற்கு பிறகு ஏற்படும் இரத்த ஒழுக்கு அல்லது (அறிதாக) புணர்புழை வீக்கம் ஆகியவை கொல்லும் புற்று இருப்பதைச் சுட்டிக்காட்டலாம். மேலும், உடலுறவின் போது ஓரளவு வலி மற்றும் புணர்புழையில் கசிவு ஆகியவையும் கர்ப்பப்பை வாய்ப் புற்றுநோயின் அறிகுறிகளாகும். நோய் முற்றிய நிலையில், அடி வயிறு, நுரையீரல்கள் அல்லது வேறு இடங்களில் எங்கேனும் நோய் இடம் மாறிப் பரவலாம்

முற்றிய நிலையில் இருக்கும் கர்ப்பப்பை வாய்ப் புற்றுநோயின் அறிகுறிகளாவன: பசியின்மை, எடை குறைதல், சோர்வு, இடுப்பறையில் வலி, முதுகு வலி, கால் வலி, ஒற்றைக் கால் வீக்கம், புணர்புழையிலிருந்து அதிகமான இரத்தப்போக்கு, சிறுநீரோ மலமோ புணர்புழையிலிருந்து கசிதல் மற்றும் எலும்பு முறிவுகள்.

மனித சடைப்புத்துத் தீ நுண்மத்தினால் நிகழும் அதிக-ஆபத்து வகை நோய்த்தொற்றே கர்ப்பப்பை வாய்ப் புற்றுநோய் உருவாவதன் மிகவும் முக்கிய ஆபத்துக் காரணியாகும். நோய்க்கிருமி புற்றுநோய் தொடர்பு கருப்பை வாயின் உயிரணுக்களில் மாற்றங்களைத் தூண்டி கர்ப்பப்பை வாய் உள்பக்க தோல் மேல்பகுதி செல் திசு மிகைப்பு உருவாகச் செய்கிறது, இது புற்றுநோயை உருவாக்குகிறது.

அதிகமான உடலுறவுத் துணைவர்கள் இருக்கும் பெண்களுக்கு (அல்லது பல துணைகள் இருக்கும் ஆண்களிடமோ பெண்களிடமோ உடலுறவு வைத்துக்கொள்பவர்களுக்கு) அதிக ஆபத்து இருக்கிறது.

150 க்கும் அதிகமான எச்.பி.வி. வகைகள் இருப்பதாக நிரூபிக்கப்பட்டுள்ளது (சில ஆதாரங்கள் 200 க்கும் அதிகமான துணைவகைகள் இருப்பதாக சுட்டிக்காட்டுகின்றன). இவற்றில், 15 வகைகள் அதிக-ஆபத்து வகைகளாக வகைப்பிரிக்கப்பட்டுள்ளன (16, 18, 31, 33, 35, 39, 45, 51, 52, 56, 58, 59, 68, 73, மற்றும் 82), 3 வகைகள் அதிக-ஆபத்து வகையாக இருக்கலாம் (26, 53, மற்றும் 66) என்று வகை பிரிக்கப்பட்டுள்ளன. 12 வகைகள் குறை-ஆபத்து வகையாகவும் (6, 11, 40, 42, 43, 44, 54, 61, 70, 72, 81 மற்றும் CP6108) வகை பிரிக்கப்பட்டுள்ளன, ஆனால் அவையும் புற்றுநோயை ஏற்படுத்தலாம். 16 மற்றும் 18 ஆகிய வகைகள் 70% கர்ப்பப்பை வாய்ப் புற்றுநோய்க்கு காரணமாக இருக்கிறது என்று பொதுவாக ஏற்றுக்கொள்ளப்படுகிறது. வகை 31யும் சேர்த்து, இவை தான் கர்ப்பப்பை வாய்ப் புற்றுநோய்க்கு முதன்மையான ஆபத்துக் காரணிகளாக உள்ளன.

எச்.பி.வியின் பல்வேறு வகைகள் இனப்பெருக்க உறுப்பு மருக்கள் ஏற்படுவதற்கு காரணமாக இருக்கிறது ஆனால் இவை வழக்கமாக கர்ப்பப்பை வாய்ப் புற்றுநோய்க்கு தொடர்பானவை அல்ல.

எச்.பி.வியால் நோய்த்தொற்று ஏற்பட்ட ஒரு நோயாளிக்கு கர்ப்பப்பை வாய்ப் புற்றுநோய் ஏற்படலாம். இதனால் இது ஒரு பால்வினை நோய் என்று கருதப்படுகிறது. ஆனால் உயர் ஆபத்துடைய எச்.பி.வியுடன் நோய்த்தொற்றுடைய அதிகமான பெண்களுக்கு கர்ப்பப்பை வாய்ப் புற்றுநோய் ஏற்படாது. மருத்துவ ரீதியாக ஏற்றுக்கொள்ளப்படுகிற இந்த உதாரணத்திற்கு அமெரிக்க புற்றுநோய் அமைப்பும் மற்ற அமைப்புகளும் அதிகாரப்பூர்வமாக ஆதரவளிக்கின்றன. ஆணுறைகளின் பயன்பாட்டினால் நோய்தொற்றைக் குறைக்கலாம் ஆனால் நோய்ப்பரவுவதை அது எப்போதும் தடுக்காது. அதே போன்று, நோய்த்தொற்றுடைய பகுதிகளோடு தோலுடன் தோல் தொடர்பு கொள்வதினாலும் எச்.பி.வி பரவலாம். ஆண்களில், எச்.பி.வி சிசின் மொட்டின் புறத்தோலியத்தில் பெரும்பாலும் வளர்கிறது என்று கருதப்படுகிறது மற்றும் இந்தப் பகுதியைத் தூய்மை செய்தலின் மூலம் அவற்றின் வளர்ச்சியைத் தடுத்துக்கொள்ளலாம்.

அமெரிக்க புற்றுநோய் அமைப்பு பின்வரும் பட்டியலை கர்ப்பப்பை வாய்ப் புற்றுநோயின் ஆபத்துக் காரணிகளாக வழங்குகிறது: மனித பாப்பிலோமாவைரஸ் (எச்.பி.வி) நோய்த்தொற்று, புகைத்தல், HIVநோய்த்தொற்று, கிளமீடியா நோய்த்தொற்று, உணவுப்பழக்கக் காரணிகள், ஹார்மோன் கருத்தடை, பல கருவுருதல், டைஎதில்ஸ்டில்பெஸ்டிரால் ஹார்மோன் மருந்தை (DES) எடுத்துக்கொள்ளுதல் மற்றும் கர்ப்பப்பை வாய்ப் புற்றுநோயுடைய குடும்ப வரலாறு. HLA-B7க்கு தொடர்புடைய சாத்தியமுள்ள மரபு சார்ந்த ஆபத்தும் இருக்கிறது.

எச்.பி.வி தடுப்பு மருந்தை உருவாக்குவதோடு கூட, பிறந்த பிறகு ஆண் மொட்டு முனைத்தோலை வெட்டுவதினால் அவர்களுடைய வருங்கால பெண் உடலுறவு துணைக்கு கர்ப்பப்பை வாய்ப் புற்றுநோய் ஆபத்து குறையும் என்பது ஒரு ஏற்றுக்கொள்ளக்கூடிய வழியாகும் என்று சில ஆராய்ச்சியாளர்கள் வாதிடுகிறார்கள். மற்றவர்கள் இதற்கு எதிராக இந்த பலன்கள் ஆபத்துகளை அதிகமாக குறைத்துவிடும் என்று சொல்லிவிடமுடியாது மற்றும்/அல்லது குழந்தைகளிடமிருக்கும் ஆரோக்கியமான பிறப்புறுப்பு திசுவை நீக்குவது தவறானது என்று கருதுகிறார்கள். இருப்பினும் ஒரு ஆண் தன்னுடைய ஆண்குறி நுனித்தோலை அகற்றுவதை விரும்புவான் எனவும் கருதக்கூடாது. ஆண் மொட்டு முனைத்தோலை வெட்டுவதினால் கர்ப்பப்பை வாய்ப் புற்றுநோயை தடுத்துவிடலாம் என்பதை ஆதரிப்பதற்கு உறுதியான ஆதாரம் எதுவும் இல்லை, இருப்பினும் மொட்டு முனைத்தோல் வெட்டப்பட்ட ஆண்களுக்கு எச்.பி.வி நோய்த்தொற்று குறைவாகவே ஏற்பட்டிருக்கிறது என்பதற்கு நோய்ப்பரவு இயல் ரீதியான ஆதாரம் இருக்கிறது என்று சில ஆராய்ச்சியாளர்கள் கூறுகிறார்கள். எனினும், குறை-ஆபத்துடைய உடலுறவுப் பழக்கமும் ஒரே ஒரு பெண் துணைகளோடும் வாழும் ஆண்களுக்கு கர்ப்பப்பை வாய்ப் புற்றுநோய் ஆபத்திற்கு மொட்டு முனைத்தோல் வெட்டுதல் எந்த வித்தியாசத்தையும் ஏற்படுத்தாது.

பேப் ஸ்மியர் ஒரு ஆற்றல் வாய்ந்த ஸ்கிரீனிங் சோதனையாக இருக்கிறது. அதே போல கர்ப்பப்பை வாய்ப் புற்றுநோய் அல்லது புற்றுநோய் ஆரம்பநிலையை உறுதிசெய்வதற்கு கருப்பை வாயின் உடல்திசு ஆய்வு செய்தலும் அவசியமாக இருக்கிறது. கருப்பை வாயின் மேற்பரப்பில் இருக்கும் இயல்பு மாறிய உயிரணுக்களை பெரிதாக்கிக் காட்டுவதற்காக ஒரு நீர்த்தஅசிட்டிக் அமிலத்தைக் (எ.கா. காடி)கரைசல் பயன்படுத்தி கருப்பை வாயை பெரிதாகக் காட்டும் புண்டை அக நோக்கல் ஆய்வு மூலம் இது பெரும்பாலும் செய்யப்படுகிறது.புற்று வர வாய்புள்ள இடங்கள் வெண்மையாத்தோன்றும்.வினீகரும் பயன்படுத்தலாம்.

லூப் மின் வெட்டி எடுக்கும் செய்முறை (LEEP) மற்றும் கூம்பகற்றம் ஆகியவை மற்ற அறுதியிடல் செய்முறைகளாகும். இதில் கருப்பை வாயின் அகவுறை நோயியல் சார்ந்த பரிசோதனைகளுக்காக அகற்றப்படும். கடுமையான கர்ப்பப்பை வாய் உள்பக்க தோல் மேல்பகுதி செல் திசு மிகைப்பு இருக்கிறது என்று உடல்திசு ஆய்வு உறுதிசசெய்தால் இந்தப் பரிசோதனைகள் செய்யப்படும்.

கர்ப்பப்பை வாய் உள்பக்க தோல் மேல்பகுதி செல் திசு மிகைப்பு, கர்ப்பப்பை வாய்ப் புற்றுநோயின் முன் அறிகுறி, அறுதியிடல் மருத்துவரால் செய்யப்படுகிற கர்ப்பப்பை வாய் உடல்திசு ஆய்வுகளின் பரிசோதனையின் மூலம் பெரும்பாலும் அறுதியிடப்படும்.
பின்வருவன பரவும் கர்ப்பப்பை வாய்ப் புற்றுநோயின் திசுவியல் ரீதியான உபவகைகளாகும்: செதிள் உயிரணு புற்றுநோய் தான் பெரும்பாலான நோய் நிகழ்வுகளில் கர்ப்பப்பை வாய்ப் புற்றுநோயாக இருந்தாலும், கருப்பை வாயின் காளப்புற்றின் நிகழ்வு சமீபத்திய ஆண்டுகளில் அதிகரித்து வருகிறது..


கருப்பை வாயில் அரிதாக ஏற்படக்கூடிய புற்றல்லாத பரவும் புற்றுகளாவன


மற்ற பெரும்பாலான புற்றுநோய்களுக்கான TNM புற்றுநோய் நிலையைப் போலில்லாமல் FIGO நிலையில் நிணநீர்முடிச்சின் ஈடுபாடு இல்லை என்பது குறிப்பிடத்தக்கது.

அறுவை சிகிச்சை மூலம் சிகிச்சையளிக்கப்படும் நோயாளிக்களுக்காக, அறுதியிடல் மருத்துவரிடமிருந்து பெறப்படும் தகவல் ஒரு தனிப்பட்ட நோயியலுக்குரிய நிலையை குறித்தொதுக்குவதில் பயன்படுத்தலாம், ஆனால் முதன்மை மருத்துவ நிலையை மாற்றி அதற்கு பதிலாக இதைப் பயன்படுத்தக் கூடாது.

புற்றுக்கு முன் வரும் இயல்புப்பிறழ்ந்த வளர்ச்சிக்கான மாற்றங்களுக்கு, CIN (கர்ப்பப்பை வாய் உள்பக்க தோல் மேல்பகுதி செல் திசு மிகைப்பு) தரப்படுத்துதல் பயன்படுத்தப்படுகிறது.

சர்வதேச பெண்ணோயியல் மற்றும் மகப்பேறியல் கூட்டமைப்பு (FIGO) நோய்நிலை அமைப்பு அறுவைசிகிச்சையின் கண்டுபிடிப்புகளை வைத்து நோய்நிலையை வகைப்படுத்தாமல் மருத்துவ பரிசோதனைகளின் அடிப்படையில் கர்ப்பப்பை வாய்ப் புற்றுநோயை வகைப்பிரித்தது. பின்வரும் அறுதியிடல் பரிசோதனைகளை மட்டும் பயன்படுத்தி நோய்நிலைகளை தீர்மானிக்க அனுமதிக்கிறது: பரிசபரிசோதனை, ஆய்ந்தறிதல், புண்டை அக நோக்கல், கர்ப்பவாயுள் வளித் தெடுத்தல், கருப்பை அக நோக்கல், சிறுநீர்ப்பை நோக்கல், மலக்குடல் நோக்கல், சிரைக்குள் நீர்ப்பாதைவரைவு மற்றும் நுரையீரல்கள் மற்றும் எலும்புக் கூட்டின் ஊடுக்கதிர் பரிசோதனை மற்றும் கர்ப்பப்பை வாய் கூம்பகற்றம்.

கர்ப்பப்பை வாய்ப் புற்றுநோய்க்கான TNM நோய்நிலைப்படுத்துதல் அமைப்பு FIGOவின் நிலைக்கு ஒத்திருக்கிறது.


புற்றுத்திசு நுண்பரவல் (நோய்நிலை IA) பொதுவாக கருப்பை நீக்க அறுவை சிகிச்சை (புணர்புழையையும் சேர்த்து கருப்பை முழுவதையும் அகற்றிவிடுதல்) மூலம் சிகிச்சை செய்யப்படும். IA2 நோய்நிலைக்கு நிணநீர்முடிச்சுகளும் கூட அகற்றப்படும். கருவுறுதிறனுடன் இருக்க விரும்பும் நோயாளிகளுக்கு ஒரு மாற்று வழியாக லூப் மின் வெட்டி எடுக்கும் செய்முறை (LEEP) அல்லது கூம்பு உடல்திசு ஆய்வு போன்றவை குறிப்பிட்டப் பகுதிக்குரிய அறுவைசிகிச்சை செய்முறைகளாகும்.

கூம்பு உடல் திசு ஆய்வு முழுமையான பயனைத் தராவிட்டால், தங்களுடைய கருவுறுத்திறனைத் தக்கவைத்துக்கொள்ள விரும்பும் நோயாளிகளுக்கு மற்றொரு சாத்தியமுள்ள சிகிச்சை முறையாக டிராசெலக்டமி செய்யப்படும். அண்டகங்களையும் கருப்பையையும் அப்படியே வைத்துவிட்டு புற்றை மட்டும் அறுவைசிகிச்சை மூலம் அகற்றுவதற்கு இதில் முயற்சி செய்யப்படும். இது கருப்பை நீக்க அறுவை சிகிச்சையை விட அதிக கவனமான அறுவை சிகிச்சை செய்யப்பட வேண்டும். பரவாமல் நோய்நிலை ஒன்றில் (I) இருக்கும் கர்ப்பப்பை வாய்ப் புற்றுநோய் உள்ளவர்களுக்கு இது ஏதுவாக இருக்கும் ஒரு வழியாகும். எனினும் குறைந்த மருத்துவர்களே இந்த செய்முறையில் திறமையானவர்களாக இருப்பதனால் இது இன்னும் ஒரு தரமான சிகிச்சை முறையாகக் கருதப்படவில்லை. புற்றுநோய் எதுவரை பரவியிருக்கிறது என்பது தெரியாமல் இருந்தால் மிகவும் அனுபவமிக்க அறுவைசிகிச்சையாளராலும் கூட அறுவைசிகிச்சைக்குரிய நுண்ணோக்கிய பரிசோதனைகள் செய்த பிறகே டிராசெலக்டமி செய்யலாம் என்று நம்பிக்கை தெரிவிக்க முடியும். அறுவைசிகிச்சை அறையில் நோயாளி பொது உணர்வகற்றல் கொடுக்கப்பட்ட நிலையில் அறுவைசிகிச்சையாளரால் கர்ப்பப்பை வாய் திசுவின் முழுவதுமாக அகற்றப்பட்டதை நுண்ணோக்கி வாயிலாக உறுதிப்படுத்த முடியவில்லையென்றால், அந்த நேரத்தில் கருப்பை நீக்க அறுவை சிகிச்சை அவசியமாக இருக்கலாம். இதற்கு நோயாளி முன்னதாகவே ஒப்புதல் கொடுத்திருந்தால் மட்டுமே அதே அறுவைசிகிச்சையில் இதைச் செய்யமுடியும். நோய்நிலை 1b புற்றுநோயிலும் சில நோய்நிலை 1a புற்றுநோயிலும் புற்றுநோய் நிணநீர் முடிச்சுகளுக்குப் பரவும் ஆபத்து சாத்தியமாக இருந்தால், அறுவைசிகிச்சையாளர் கருப்பையைச் சுற்றியிருக்கும் சில நிணநீர் முடிச்சுகளை நோயியலுக்குரிய மதிப்பாய்விற்காக அகற்றவேண்டியதாயிருக்கும்.

ஒரு முழுமையான டிராசெலக்டமி அடி வயிறு வழியாகவோ அல்லது புணர்புழை வழியாக செய்யப்படலாம் மற்றும் இதில் எது சிறந்தது என்று முரணான கருத்துகளும் இருக்கின்றன. வடிநீர்க்கோள எடுப்புடன் ஒரு முழுமையான அடிவயிற்று டிராசெலக்டமி செய்வதற்கு, பொதுவாக இரண்டு அல்லது மூன்று நாட்கள் மட்டுமே மருத்துவமனையில் இருத்தல் அவசியமாக இருக்கிறது, மேலும் பெரும்பாலான பெண்கள் சீக்கிரமே அதிலிருந்து தேறிவிடுகிறார்கள் (சுமார் ஆறு வாரங்கள்). இதில் ஏற்படும் சிக்கல்கள் பொதுவானதல்ல, இருப்பினும் அறுவைசிகிச்சைக்குப் பிறகு கருத்தரிக்கக்கூடிய பெண்களுக்கு குறைக்கால பிள்ளை பெறுதல் மற்றும் சாத்தியமுள்ள தாமதமான பிறப்புப்பிறழ்ச்சி எளிதில் ஏற்படக்கூடிய வாய்ப்பிருக்கிறது. அறுவை சிகிச்சைக்குப் பிறகு கருத்தரிக்க முயற்சியெடுப்பதற்கு முன்னதாக குறைந்தது ஓர் ஆண்டு காலமாவது காத்திருக்கும் படி பொதுவாக பரிந்துரைக்கப்படுகிறது. புற்றுநோய் டிராசெலக்டமி மூலம் அகற்றப்பட்ட பிறகு எஞ்சியிருக்கும் கருப்பை வாயில் நோய்மீளல் ஏற்படக்கூடிய வாய்ப்பு மிகவும் அரிதாகும். ஒருவர் கருத்தரிப்பதற்காக முயற்சிக்கும் வரை பாதுகாப்பான உடலுறவு பழக்கத்தைக் கடைப்பிடிப்பதன் மூலம் புதிதாக எச்.பி.வி நோய்தொற்று ஏற்படுவதைக் குறைப்பதுடன், நோய்மீளல் ஏதாவது ஏற்படுகிறதா என்பதைக் கண்காணிப்பதற்கு தேவைப்படும் போது (குறைந்தது 5 ஆண்டுகளுக்காவது ஒவ்வொரு 3–4 மாதங்களும்) எஞ்சியிருக்கும் கீழ் கருப்பைக்குரிய பகுதியின் உடல்திசு ஆய்வுகள் செய்வதுடன், பேப் ஸ்கீரிங் சோதனை/புண்டை அக நோக்கல் போன்ற சோதனைகளுடன் எச்சரிக்கையான தடுப்புமுறையும் பின்பற்றுவதும் அவசியம் என்று நோயாளிகளுக்கு பரிந்துரைக்கப்படுகிறது.

ஆரம்ப நிலைகளுக்கு (IB1 மற்றும் IIA 4 செ.மீட்டருக்கும் குறைவாக) நிணநீர் முடிச்சுகளையும் சேர்த்து முழுவதுமாக கருப்பை நீக்க அறுவை சிகிச்சை செய்தல் அல்லது கதிரியக்க சிகிச்சை மூலமாக சிகிச்சையளிக்கப்படலாம். கதிரியக்க சிகிச்சை இடுப்பறையில் வெளிக் கற்றை கதிரியக்க சிகிச்சையாகவும் குறும் சிகிச்சையாகவும் (உட்புற கதிரியக்கம்) கொடுக்கப்படுகிறது. நோய்க்குரிய பரிசோதனைகளில் உயர் ஆபத்துக்கள் இருக்கிறது என்று கண்டறியப்பட்ட நோயாளிகள் அறுவைசிகிச்சை மூலம் சிகிச்சையளிக்கப்படுவார்கள், அந்நோயாளிகளுக்கு நோய் மீண்டும் ஏற்படும் ஆபத்தைக் குறைப்பதற்காக வேதிச்சிகிச்சையுடனோ அல்லது இல்லாமலோ கதிரியக்க சிகிச்சை கொடுக்கப்படும்.

பெரிய ஆரம்பநிலைக் கட்டிகள் (4 செ.மீட்டரை விட பெரிதாக இருக்கும் IB2 மற்றும் IIA) கதிரியக்க சிகிச்சை மற்றும் வேதிச்சிகிச்சையை அடிப்படையாகக் கொண்டு செய்யப்படும் சிஸ்பிளாட்டின், கருப்பை நீக்க அறுவை சிகிச்சை (இதற்கு பிறகு வழக்கமாக துணை மருந்துப்பொருள் கதிரியக்க சிகிச்சை அவசியப்படும்) அல்லது கருப்பை நீக்க அறுவை சிகிச்சையைத் தொடர்ந்து செய்யப்படும் சிஸ்பிளாட்டின் வேதிச்சிகிச்சை மூலம் சிகிச்சையளிக்கப்படும்.

நோய் முற்றிய நிலையில் இருக்கும் கட்டிகள் (IIB-IVA) கதிரியக்க சிகிச்சை மற்றும் வேதிச்சிகிச்சையை அடிப்படையாகக் கொண்டு செய்யப்படும் சிஸ்பிளாட்டின் மூலம் சிகிச்சையளிக்கப்படும்.

2006 ஆம் ஆண்டு ஜூன் மாதம் 15 அன்று US உணவு மற்றும் மருந்து நிர்வாகம் முற்றிய-நோய்நிலை (IVB) கர்ப்பப்பை வாய்ப் புற்றுநோயிருக்கும் பெண்களின் சிகிச்சைக்கு ஹைகாம்டின் மற்றும் சிஸ்பிளாட்டின் என்ற இரண்டு வேதிச்சிகிச்சை மருந்துகளின் சேர்க்கையின் பயன்பாட்டிற்கு ஒப்புதலளித்தது. இந்த சேர்க்கைச் சிகிச்சையினால் நியூட்ரோபில் அணுக்குறை, இரத்த சோகை மற்றும் குருதித் தட்டுக்குறை போன்ற பக்கவிளைவுகள் ஏற்படும் முக்கிய ஆபத்துகள் உள்ளன. ஹைகாம்டின் கிளக்சோஸ்மித்கிளைனினால் உற்பத்தி செய்யப்படுகிறது.

US தேசிய புற்றுநோய் நிறுவனத்தின் 2005 ஆம் அண்டின் சுகாதார தகவல் தேசிய போக்குகள் கருத்தாய்வுப் படி கருத்தாய்வு செய்யப்பட்ட அமெரிக்கப் பெண்களில் 40% பெண்கள் மட்டுமே மனித பாப்பிலோமாவைரஸ் (எச்.பி.வி) நோய்த்தொற்று குறித்து கேள்விப்பட்டிருக்கிறார்கள் மற்றும் 20% பெண்கள் மட்டுமே மனித பாப்பிலோமாவைரஸிற்கு (எச்.பி.வி) கர்ப்பப்பை வாய்ப் புற்றுநோயுடன் தொடர்பு இருக்கிறது என்று தெரிந்து வைத்துள்ளார்கள். ஒரு மதிப்பீட்டின் படி, 2008 ஆம் ஆண்டு அமெரிக்காவில் தோராயமாக 3,870 பெண்கள் கர்ப்பப்பை வாய்ப் புற்றுநோயினால் இறக்கலாம் மற்றும் சுமார் 11,000 புதிய நோயாளிகளுக்கு இந்நோய் இருப்பது கண்டறியப்படலாம் என எதிர்பார்க்கப்படுகிறது.

கர்ப்பப்பை வாய்ப் புற்றுநோய் ஸ்கிரீனிங் பாபனிக்கோலோ பரிசோதனை அல்லது "பேப் ஸ்மியர்" ஆகியவற்றைப் பரவலாக அறிமுகப்படுத்தியதன் விளைவாக, வளர்ந்த நாடுகளில் கர்ப்பப்பை வாய்ப் புற்றுநோய் ஏற்படுதல் மற்றும் அதனாலான இறப்பு விகிதம் ஆகியவை வெகுவாகக் குறைந்திருக்கிறது. புற்றுநோய் உருவாவதற்கு முன்னதாகவே, இயல்பு மாறிய பேப் ஸ்மியர் முடிவுகள், கர்ப்பப்பை வாய் உள்பக்க தோல் மேல்பகுதி செல் திசு மிகைப்பு (கருப்பை வாயில் சாத்தியமுள்ள புற்றுக்கு முன்னான பண்பு மாற்றங்கள்) இருப்பதைத் தெரியப்படுத்தலாம், இதனால் பரிசோதனைகளையும் தடுக்கும் சிகிச்சையையும் வழங்க முடிகிறது. எவ்வளவு காலத்திற்கு ஒரு முறை பேப் ஸ்மியர் செய்யப்படல் வேண்டும் என்பதைக் குறித்த பரிந்துரைகள் ஆண்டிற்கு ஒருமுறையிலிருந்து ஒவ்வொரு ஐந்து ஆண்டுகளுக்கும் ஒரு முறை என்பது வரை மாறுபடுகின்றது. கர்ப்பப்பை வாய்ப் புற்றுநோய் ஸ்கிரீனிங் சோதனையானது, புணர்புழை உட்செலுத்தி உடலுறவின் துவக்கத்தின் பிறகான சுமார் மூன்று ஆண்டுகளுக்கு பிறகு மற்றும்/அல்லது இருபத்தியோரு வயதிற்கு மிகாமலும் இருக்கும் போது தொடங்கவேண்டும் என்று ACS பரிந்துரைக்கிறது. எவ்வளவு காலம் வரை ஸ்கிரீனிங் சோதனையைத் தொடரவேண்டும் என்பதற்கான வழிகாட்டல்கள் வேறுபடுகின்றன, ஆனால் நன்றாக ஸ்கிரீனிங் சோதனை செய்யப்பட்டு, இயல்பு மாறிய திசுக்களைக் கொண்டிருக்காத பெண்கள் சுமார் 65லிருந்து (USPSTF) 70 (ACS) வயதாக இருக்கும் போது ஸ்கிரீனிங் சோதனையை நிறுத்திவிடலாம். புற்றுக்கு முன்னான திசு வளர்ச்சியோ கர்ப்பப்பை வாய்ப் புற்றுநோயோ ஆரம்ப காலத்திலேயே கண்டறியப்பட்டுவிட்டால் அது கருவுறுத்திறனை பாதிக்காமல் காண்காணிக்கபடலாம் அல்லது மற்ற இடங்களுக்கு பரவாமல் சிகிச்சையளிக்கப்படலாம்.

சமீப காலம் வரை பேப் ஸ்மியர் சோதனையே கர்ப்பப்பை வாய்ப் புற்றுநோயைத் தடுப்பதில் முதன்மைத் தொழிநுட்பமாக இருக்கிறது. எனினும், முதலில் NICE ஆல் அங்கீகரிக்கப்பட்டு வெளியிடப்பட்ட அறிக்கையின் பின்னர் ஒரு துரித திறனாய்வை தொடர்ந்து, UK தேசிய ஸ்கிரீனிங் திட்டத்தில் நீர்ம அடிப்படையிலான உயிரணுவியல் சேர்க்கப்பட்டது. பேப் பரிசோதனையின் துல்லியத்தை மேம்படுத்துவதற்கு இது பயன்படுத்தப்பட்டாலும் போதாத ஸ்மியர்களின் எண்ணிக்கையை சுமார் 9%லிருந்து சுமார் 1% வரை குறைப்பதே இதனுடைய முக்கிய நன்மையாக இருக்கிறது. இது பெண்களை மேலும் ஸ்மியர் தேவை என்று அழைக்கும் அவசியத்தைக் குறைக்கும்.

சோதனைத் திசுவைப் புரிந்தறியும் செயலுக்கான தானியங்கு தொழில்நுட்பங்கள் உருவாக்கப்பட்டு வருகின்றன. வழக்கமாக இது உயிரணுவியலாளர்களால் செய்யப்படுகிறது. துரதிர்ஷ்டவசமாக இது மொத்தத்தில் பார்க்கும் போது குறைந்த பயனையே தருகிறது என்று நிரூபிக்கப்பட்டுவிட்டது. இருப்பினும் மிகவும் சமீபத்திய திறனாய்வுகள் பொதுவாக மனித புரிந்தறிதலை விட இது மோசமாக இருக்க வாய்ப்பில்லை என அறிவுறுத்துகின்றன.

கருப்பையில் மனித பாப்பிலோமாவைரஸ் நோய்தொற்று இருப்பதை கண்டுப்பிடிக்கும் எச்.பி.வி பரிசோதனையானது கர்ப்பப்பை வாய்ப் புற்றுநோய் வகைப்படுத்தலுக்கு ஒரு புதிய உத்தியாக இருக்கிறது. இது பேப் ஸ்மியரை விட அதிக உணர்திறன் கொண்டது (தவறான எதிர்மறை முடிவுகளை கொடுக்கவே வாய்ப்புள்ளது), ஆனால் குறைவான தனிக்குறிப்புத் தன்மை கொண்டது (தவறான நேர்மறை முடிவுகளைக் கொடுக்க வாய்ப்புள்ளது) மேலும், வழக்கமான ஸ்கிரீனிங் சோதனையில் அதனுடைய பங்கு இன்னும் வளர்ச்சியில் உள்ளது. உலகம் முழுவதிலும் 99 சதவீதத்திற்கும் அதிகமாக பரவக்கூடிய கர்ப்பப்பை வாய்ப் புற்றுகளில் எச்.பி.வி இருக்கிறது. சில ஆராய்ச்சியாளர்கள் வழக்கமான கர்ப்பப்பை வாய் ஸ்கிரீனிங் சோதனையுடன் எச்.பி.வி பரிசோதனையும் செய்யப் பரிந்துரைக்கின்றனர். ஆனால், எச்.பி.வியின் பரவியுள்ள தன்மையைப் பொறுத்து (உடலுறவில் அதிக ஈடுபாடு இருப்பவர்களிடையே சுமார் 80% நோய்த்தொற்று வரலாறில் இது உள்ளது), வழக்கமான எச்.பி.வி பரிசோதனை அந்த நோய்தொற்றுள்ளவர்களுக்கு தவறான எச்சரிக்கையை ஏற்படுத்தும் என்று மற்றவர்கள் அறிவுறுத்துகிறார்கள்.

தோராயமாக்கப்பட்டு கட்டுப்படுத்தப்பட்ட சோதனையின் படி எச்.பி.வி பரிசோதனையானது, 32 முதல் 38 வரையிலான வயதுடைய பெண்களில் தொடந்த ஸ்கிரீனிங் பரிசோதனைகளினால் கண்டறியப்படும் கர்ப்பப்பை வாய்ப் புற்றுநோய் அல்லது தரம் 2 அல்லது 3 கர்ப்பப்பை வாய் உள்பக்க தோல் மேல்பகுதி செல் திசு மிகைப்பு நிகழ்வைக் குறைக்கிறது. ஒப்புமை ஆபத்துக் குறைப்பு 41.3 சதவீதமாக இருந்தது. இந்த ஆய்வில் இருந்த நோயாளிகளுக்கு இதே போன்ற ஆபத்து இருந்தது (63.0% பேருக்கு CIN 2-3 அல்லது புற்றுநோய் இருந்தது), இது 26% துல்லிய ஆபத்துக் குறைப்பிற்கு வழிகோலுகிறது. ஒருவர் பலன் பெறுவதற்காக 3.8 நோயாளிகளுக்கு சிகிச்சையளிக்கப்பட வேண்டும் (சிகிச்சையளிக்க வேண்டிய நோயாளிகளின் எண்ணிக்கை = 3.8). CIN 2-3யின் உயர் அல்லது குறை ஆபத்தில் இருக்கும் நோயாளிகளின் முடிவுகளை சரிசெய்வதற்கு இங்கே கிளிக் செய்க.

கார்டாசில் என்பது மெர்க் & கோ. நிறுவனம் உற்பத்தி செய்யும் மற்றும் உரிமம் பெற்ற எச்.பி.வி வகைகள் 6, 11, 16 & 18 ஆகியவற்றை எதிர்த்துப் போராடும் ஒரு தடுப்பு மருந்தாகும். கார்டாசில் 98% செயல்திறனுள்ளதாக இருக்கிறது.. 2006 ஆம் ஆண்டு ஜூன் மாதம் US உணவு மற்றும் மருந்து நிர்வாகத்தினால் அங்கீகாரம் பெற்ற பிறகு இது இப்போது விற்பனை செய்யப்படுகிறது. EUவிலும் கார்டாசில் அங்கீகாரம் பெற்றுள்ளது.

கிளக்சோஸ்மித்கிளைனினால் உருவாக்கப்பட்ட செர்வாரிக்ஸ் என்று அழைக்கப்படும் ஒரு தடுப்பு மருந்து, எச்.பி.வி வகைகளான 16 மற்றும் 18ஐ தடுப்பதில் 92% செயல்திறனுள்ளதாக இருக்கிறது மற்றும் இது 4 ஆண்டுகளுக்கும் மேலாக பயன் தருவதாக நிரூபிக்கப்பட்டுள்ளது. 
சில இடங்களில் செர்வாரிக்ஸ் அங்கீகரிக்கப்பட்டுள்ளது மற்றும் வேறு சில இடங்களில் இன்னும் அங்கீகாரம் பெறுவதற்கான செயலில் உள்ளது.

மெர்க் & கோ. நிறுவனமோ அல்லது கிளக்சோஸ்மித்கிளைனோ இந்தத் தடுப்பு மருந்தை புதிதாகக் கண்டுப்பிடிக்கவில்லை. அமெரிக்காவில் உள்ள தேசிய புற்றுநோய் நிறுவனம், வாஷிங்டன் டி.சியில் உள்ள ஜார்ஜ்டவுன் பல்கலைக்கழகம், நியூயார்க்கில் உள்ள ரோசெஸ்டரின் பல்கலைக்கழகம், ஹானோவரில் உள்ள டார்ட்மவுத் கல்லூரி மற்றும் ஆஸ்திரேலியாவில் இருக்கும் பிரிஸ்பேனில் உள்ள குவின்ஸ்லாண்ட் பல்கலைகழகம் ஆகியவையால் தடுப்பு மருந்தின் முக்கிய உருவாக்கத்திற்கான செயல்படிகள் உருவாக்கப்பட்டதாகக் கூறப்படுகிறது. இந்த எல்லா தரப்பினர்களிடமும் இருந்து, மெர்க் & கோ நிறுவனமும் கிளாக்சோஸ்மித்கிளைனும் காப்புரிமை உரிமம் பெற்றுள்ளனர்.

தற்போது, கர்ப்பப்பை வாய்ப் புற்றுநோய் நோயாளிகளில் 70% நோயாளிகள் எச்.பி.வி வகைகள் 16 மற்றும் 18 ஆகிய இரண்டின் காரணத்தினால் பாதிக்கப்பட்டவர்களாவர். இனப்பெருக்க உறுப்பு மருக்கள் உள்ள நோயாளிகளில் 90% நோயாளிகள் எச்.பி.வி வகைகள் 6 மற்றும் 11ன் காரணமாக பாதிக்கப்பட்டவர்களாவர்.

நோய்த்தொற்று வருவதற்கு முன்னதாக எச்.பி.வி தடுப்பு மருந்துகள் கொடுத்தால் தான் பயனுடையதாக இருக்கும் என்பதால் குறிப்பாக 9லிருந்து 26 வயதுடைய சிறுமிகளுக்கும் பெண்களுக்கும் கொடுக்கப்படுகிறது. பொது சுகாதார பணியாளர்கள் பெண்கள் உடலுறவில் ஈடுபட ஆரம்பிப்பதற்கு முன்னதாகவே இந்த தடுப்பு மருந்தைக் கொடுக்க முயற்சிக்கிறார்கள். இந்த தடுப்பு மருந்தின் பயன்பாடு ஆண்களுக்கு இனப்பெருக்க உறுப்பு மருக்கள் வராமல் தடுப்பதாகவே கருதப்பட்டது மேலும் பெண்களுக்கு பரவுதலை தடைசெய்வது இரண்டாம் நிலை நோக்கமாகவே கருதப்பட்டது.

இந்த தடுப்பு மருந்தின் அதிகமான விலை குறிப்பிடத்தக்கதாக இருந்துவருகிறது. பல நாடுகள் எச்.பி.வி தடுப்பு மருந்துகளுக்கு நிதியுதவிக் கொடுக்கும் நடவடிக்கைகளை எடுக்கின்றன அல்லது பரிசீலித்து வருகின்றன.

கருப்பை வாயில் புற்றுக்குமுன் சாத்தியமுள்ள மாற்றங்களுக்கு சிகிச்சை அளிப்பதில் ஆணுறைகள் பயனுள்ளதாக இருக்கலாம். விந்துநீர் உள்செல்வதால் புற்றுக்குமுன் சாத்தியமுள்ள மாற்றங்களின் (CIN 3) ஆபத்து அதிகரிக்கிறது, மேலும் ஆணுறைகளின் பயன்பாட்டினால் இந்த மாற்றங்கள் பின்னடைந்து எச்.பி.விலிருந்து குணமடைய உதவியாகிறது. விந்துநீரில் உள்ள புரோஸ்டாகிளாண்டின் கர்ப்பப்பை வாய் மற்றும் கருப்பைக்குரிய கட்டிகளின் வளர்ச்சிக்கு வித்திடுகிறது. இதனால் பாதிக்கப்பட்ட பெண்கள் ஆணுறைகளின் பயன்பாட்டினால் நன்மையடையாலாம் என்று ஒரு ஆய்வு அறிவுறுத்துகிறது.

அதிகமாக காய்கறிகளை உண்ணுதல் எச்.பி.வி தொடர்ந்து வரும் ஆபத்தை 54% குறைக்கிறது. வாரத்திற்கு ஒருமுறையாவது பப்பாளியை உட்கொள்ளுதல் தொடர்ந்து வரும் எச்.பி.வி நோய்த்தொற்றை எதிர்விகிதத்தில் குறைக்கும்.

ரெட்டினாலின் ஒரு குறிப்பிடத்தக்கக் குறைபாடு, கர்ப்பப்பை வாய் இயல்புப்பிறழ்ந்த வளர்ச்சி மற்றும் அதனைச் சாராமல் எச்.பி.வி நோய்த்தொற்றின் வாய்ப்பை அதிகரிக்கலாம் என வலுவற்ற ஆதாரங்கள் கூறுகின்றன.
கர்ப்பப்பை வாய் இயல்புப்பிறழ்ந்த வளர்ச்சியின் ஆபத்துக் காரணிகளாக சீரம் நுண்ணிய-ஊட்டச்சத்துக்கள் உள்ளன என்று ஓரு குறுகிய இனஞ்சார்ந்த குழுவின் (நியூ மெக்ஸிக்கோவில் இருக்கும் அமெரிக்கர்கள்) ஒரு சிறிய (n~=500) கேஸ்-கண்ட்ரோல் ஆய்வு மதிப்பிட்டது. உயர்ந்த கால்பகுதியில் இருக்கும் பெண்களுடன் ஒப்பிடும் போது தாழ்ந்த சீரம் ரெட்டினால் கால்பகுதியில் இருக்கும் நோயாளிகளுக்கு CIN I ஆபத்து அதிகமாக இருக்கிறது.

எனினும், அவர்கள் ஒட்டுமொத்தமாக குறைவான சீரம் ரெட்டினால் கொண்டுள்ளது குறைபாட்டை உணர்த்துகிறது. நியூ மெக்ஸிக்கோ துணை-மக்கள்தொகையில், உயர்ந்த மட்டங்களுக்கு ஓரளவு நெருக்கமான சீரம் ரெட்டினால் அளவையே 20% தாழ் மட்டத்தில் உள்ளவர்கள் கொண்டுள்ளதாக, நல்லூட்டச்சத்துடைய மக்கள்தொகையில் செய்யப்பட்ட சீரம் ரெட்டினால் ஆய்வு வெளிப்படுத்துகிறது.

தாழ்ந்த கால்பகுதியில் இருப்பவர்கள் எடுத்துக்கொள்வதோடு ஒப்பிட்டால் மேல் கால்மானத்தில் விட்டமின் C எடுத்துக்கொள்ளும் பெண்களுக்கு வகை-குறிப்பிட்ட தொடந்து வரும் எச்.பி.வி நோய்த்தொற்றின் ஆபத்து குறைவாக இருக்கிறது.

தொக்கோபெரோல்களின் சீரத்தின் அளவு குறைவாக உள்ளவர்களோடு ஒப்பிடும் போது அதிகமாக உள்ள பெண்களுக்கு எச்.பி.வி குணமாக எடுத்துக்கொள்ளும் காலம் குறைவாக இருக்கிறது. ஆனால் இந்த தொடர்பு 120 அல்லது அதற்குக் குறைவான நாட்கள் இருக்கும் நோய்த்தொற்றுக்கு மட்டுமே செல்லுபடியாகிறது. தொடர்ந்து வரும் எச்.பி.வி நோய்த்தொற்றின் (நோய் இருக்கும் காலநேரம் 120 நாட்களுக்கு மேல்) குணமாதல் தன்மையானது, தொக்கோபெரோல்களின் சுழலுகின்ற நிலையுடன் தொடர்புள்ளதாக இல்லை. கருப்பைக்குரிய கருப்பைவாயின் புத்தாக்க செனிம எச்.பி.வி நோய்த்தொற்றின் வேகமான குணமடைதலானது, நுண்ணிய ஊட்டஉணவுகளுடன் தொடர்புடையதாக உள்ளது என்பதை இந்த ஆய்விலிருந்து வந்த முடிவுகள் ஆதரிக்கின்றன.

கர்ப்பப்பை வாய் உள்பக்க தோல் மேல்பகுதி செல் திசு மிகைப்புடன் எச்.பி.வி தாக்கம் கொண்டிருக்கும் நோயாளிகளின் இரத்த சீரத்தில் புள்ளியல் ரீதியாக ஒரு குறிப்பிடத்தக்க குறை அளவு ஆல்பா-தொக்கோபெரோல் காணப்பட்டது. ஆல்பா-தொக்கோபெரோல் மட்டம் 7.95 mumol/l க்குக் குறைவாக உள்ளவர்களுக்கு இயல்புப்பிறழ்ந்த வளர்ச்சியின் ஆபத்து நான்கு மடங்கு அதிகமாக இருக்கிறது.

உயர்ந்த ஃபோலேட் நிலை எச்.பி.வி பரிசோதனை-நேர்மறை முடிவிற்கு எதிர்விகிதத் தொடர்புகொண்டுள்ளது. உயர்ந்த ஃபோலேட் நிலை கொண்டுள்ள பெண்களுக்கு தொடர்ந்து எச்.பி.வி பரிசோதனை முடிவு நேர்மறையாகும் வாய்ப்பு குறைவு, மேலும் பெரும்பாலும் பரிசோதனை முடிவு எதிர்மறையாகும் வாய்ப்பு அதிகம். ஃபோலிக் அமிலம் குறைவாகவும் ஆக்சியேற்றத் தடுப்பான்களின் அளவு குறைவாகவும் இருந்தால் CIN உருவாக்கத்தின் ஆபத்து அதிகமாகிறது என்று ஆய்வுகள் காண்பித்திருக்கின்றன. பாதிக்கப்படக்கூடிய ஆபத்தில் இருக்கும் ஆய்வுக்குட்பட்டோரும் அல்லது ஏற்கனவே எச்.பி.வி உயர் ஆபத்துடன் இருக்கும் பாதிக்கப்பட்டோக்கும், ஃபோலேட் நிலையை மேம்படுத்துவதினால் கர்ப்பப்பை வாய்ப் புற்றுநோய் தடுப்பதில் பயனுள்ள தாக்கம் இருக்கலாம்.

எனினும், ஃபோலேட் நிலைக்கும் கர்ப்பப்பை வாய் இயல்புப்பிறழ்ந்த வளர்ச்சிக்கும் எந்தத் தொடர்பும் இல்லை என்று மற்றொரு ஆய்வு கூறுகிறது.

கரோட்டினாய்டுகளின் சுழலும் நிலையின் உயர் அளவு, குறிப்பாக நோய்த்தொற்றின் ஆரம்பகாலத்தின் போது இருக்கும் வகை-குறிப்பிட்ட எச்.பி.வி நோய்த்தொற்று (120 நாட்கள் அல்லது அதற்குக் குறைவான நிலையில்) குணமாகும் காலத்தின் குறைதலுடன் குறிப்பிடுமளவு தொடர்புடையதாக உள்ளது. தொடர்ந்து வரும் எச்.பி.வி நோய்த்தொற்றின் (நோய் இருக்கும் காலம் 120 நாட்களுக்கு அதிகமான நிலையில்) குணமடைதல் காலமானது, கரோட்டினாய்டுகளின் சுழலும் நிலையின் உயர் நிலைகளுடன் தொடர்புடையதாக இல்லை.

புத்தாக்கச் செனிம எச்.பி.வி நோய்த்தொற்றின் குணமடைதலானது, லைக்கொப்பீன்களின் அளவின் அதிகரிப்புடன் குறிப்பிடத்தக்க அளவு அதிகரிக்கிறது. குறைவான பிளாஸ்மா லைக்கொப்பீன் செறிவுகளுடைய பெண்களுடன் ஒப்பிடும் போது அதிக பிளாஸ்மா [லைக்கொப்பீன்] செறிவுகளுடன் இருக்கும் பெண்களுக்கு எச்.பி.வி தொடர்ந்து வரும் ஆபத்து 56% குறைந்திருப்பதாக காணப்பட்டது. காய்கறிகளை உட்கொள்ளுதலும் லைக்கொப்பீன் சுழற்சியும் எச்.பி.வி தொடர்ந்து வருவதை எதிர்த்து பாதுகாக்கலாம் என்று இந்த தரவு அறிவுறுத்துகிறது.

ஆரோக்கியமாக இருக்கும் பெண்களைவிட CIN அல்லது கர்ப்பப்பை வாய்ப் புற்றுநோயால் பாதிப்பு ஏற்பட்ட பெண்களின் இரத்தத்திலும் கர்ப்பப்பை வாய் உயிரணுவிலும் CoQ10 குறிப்பிடுமளவு குறைவாக இருப்பது தெரியவந்தது.

1999 ஆம் ஆண்டில் செய்யப்பட்ட ஆய்வில், எச்.பி.வி16 அழிவற்ற உயிரணுக்களின் வளர்ச்சியை டோகோசாஹெக்சேனாயிக் அமிலம் தடுப்பது தெரியவந்தது.

புற்றுநோயின் நோய்நிலையைச் சார்ந்தே முன் கணிப்பு உள்ளது. சிகிச்சையுடன் கூடிய, பரவக்கூடிய கர்ப்பப்பை வாய்ப் புற்றுநோயின் ஆரம்ப நோய்நிலைக்கான 5-ஆண்டு பிழைப்புத்திறன் சார்ந்த விகிதம் 92% மற்றும் ஒட்டுமொத்த (எல்லா நோய்நிலைகளையும் ஒருங்கிணைத்து) 5-ஆண்டு பிழைப்புத்திறன் சார்ந்த விகிதம் சுமார் 72% ஆகும். ஆய்வு செய்யப்பட்ட பெண்கள் முதலில் அறுதியிடல் செய்யப்பட்ட போது இந்த விளைவுகள் ஐந்து ஆண்டுகளுக்கு முன்னதாக செய்யப்பட்ட சிகிச்சையின் நிலையை பகுதியளவு அடிப்படையாகக் கொண்டது என்பதை மனதில் வைத்துக்கொண்டு பெண்கள் புதிதாக அறுதியிடல் செய்யப்படும் போது இந்த புள்ளியல்கள் மேம்படுத்தப்படலாம்.

சிகிச்சையுடன், நோய்நிலை I புற்றுநோயுடன் இருக்கும் பெண்கள் 80 முதல் 90 சதவீதம் மற்றும் நோய்நிலை II புற்றுநோயுடன் இருக்கும் பெண்களில் 50 முதல் 65 சதவீதம் வரையும் அறுதியிடலுக்குப் பிறகு 5 ஆண்டுகள் உயிரோடிருக்கின்றனர். நோய்நிலை III புற்றுநோயுடைய பெண்கள் 25லிருந்து 35% மற்றும் நோய்நிலை IV புற்றுநோயுடைய பெண்கள் 15% அல்லது அதற்கும் குறைவாகவே 5 ஆண்டுகளுக்கு பிறகு உயிரோடிருக்கிறார்கள்.

சிஸ்பிளாட்டின் அடிப்படையாகக் கொண்டுச் செய்யப்படும் வேதிச்சிகிச்சையுடன் கதிரியக்க சிகிச்சையும் இணைந்து செய்யப்படும் போது பிழைப்புத்திறனை முன்னேற்றலாம் என்று சர்வதேச பெண்ணோயியல் மற்றும் மகப்பேறியல் கூட்டமைப்பு அறிவுறுத்துகிறது.

புற்றுநோய் இடம் மாறி உடலின் மற்ற இடங்களுக்கும் பரவுவதால் முன் கணிப்பு வெகுவாக குறைகிறது. ஏனெனில் வேதிச்சிகிச்சை போன்ற முழு உடல் சிகிச்சையைக் காட்டிலும் எந்த இடத்தில் உறுப்புக்கோளாறு இருக்கிறதோ அந்த இடத்தில் சிகிச்சை செய்வது பொதுவாக மிகவும் ஆற்றல் வாய்ந்ததாக இருக்கிறது.

சிகிச்சைக்கு பிறகு நோயாளிகளின் இடைவேளை கணிப்பாய்வு முக்கியமானதாகும். மீண்டும் மீண்டும் வரும் கர்ப்பப்பை வாய்ப் புற்றுநோய் அதனுடைய ஆரம்ப நிலைகளிலேயே கண்டறியப்பட்டு அறுவை சிகிச்சை, கதிரியக்கம், வேதிச்சிகிச்சை அல்லது ஆகிய மூன்றையுமே சேர்த்து சிகிச்சைன் செய்வதன் மூலம் வெற்றிகரமாக சிகிசையளிக்கப்படலாம். பரவக்கூடிய கர்ப்பப்பை வாய்ப் புற்றுநோயுடன் இருக்கும் நோயாளிகளில் ஐந்தில் மூன்று பங்கு சதவீத நோயாளிகளுக்கு சிகிச்சைக்குப் பிறகு தொடர்ந்து அல்லது மீண்டும் மீண்டும் வரும் நோய் இருக்கிறது.

கர்ப்பப்பை வாய்ப் புற்றுநோயின் சராசரி சாத்தியமுள்ள உயிரழப்புகளின் ஆண்டுகள் 25.3 ஆகும் (SEER புற்றுநோய் புள்ளியல் திறனாய்வு 1975-2000, தேசிய புற்றுநோய் நிறுவனம் (NCI)). 2001 ஆம் ஆண்டு கர்ப்பப்பை வாய்ப் புற்றுநோயினால் USல் (DSTD) தோராயமாக 4,600 பெண்கள் இறக்கலாம் என்று கூறப்பட்டது, மேலும் USல் 2002 ஆம் ஆண்டில் வருடாந்திர நோய் நிகழ்வு 13,000 என இருந்தது என்று SEER அமைப்பாப் கணக்கிடப்பட்டது. இறப்பு நிகழ்வின் விகிதம் தோராயமாக 35.4% ஆகும்.

வழக்கமான ஸ்கிரீனிங் சோதனை மூலம் புற்றுக்குமுன் மாற்றங்கள் மற்றும் கர்ப்பப்பை வாய்ப் புற்றுநோய்களின் ஆரம்ப நோய்நிலையை கண்டறிந்து ஆரம்பத்திலேயே சிகிச்சையளிக்கப்பட்டுவிடும். கர்ப்பப்பை வாய் ஸ்கிரீனிங் சோதனை, கர்ப்பப்பை வாய்ப் புற்றுநோயைத் தடுப்பதன் மூலம் ஐக்கிய இராச்சியத்தில் ஒவ்வொரு ஆண்டும் 5,000 உயிர்களைக் காப்பாற்றுகிறது என்று ஆய்வு முடிவு மதிப்புகள் கூறுகின்றன. 
ஐக்கிய இராச்சியத்தில் ஓர் ஆண்டிற்கு சுமார் 1,000 பெண்கள் கர்ப்பப்பை வாய்ப் புற்றுநோயினால் இறக்கின்றனர்.

வழக்கமான இரண்டு-ஆண்டு பேப் பரிசோதனைகள் ஆஸ்திரேலியாவில் 90% வரை கர்ப்பப்பை வாய்ப் புற்றுநோயின் நிகழ்வை குறைத்து, ஒவ்வொரு ஆண்டும் 1,200 ஆஸ்திரேலிய பெண்கள் நோயின் மூலம் இறப்பதிலிருந்து காப்பாற்றுகிறது.

உலகம் முழுவதும் கர்ப்பப்பை வாய்ப் புற்றுநோய் பெண்களுக்கான ஐந்தாவது மிகவும் கொடுமையான புற்றுநோயாகும். ஓர் ஆண்டிற்கு 100,000 பெண்களில் 16 பெண்களை அது பாதிக்கிறது மற்றும் ஒரு ஆண்டிற்கு 100,000 பெண்களில் 9 பெண்களைக் கொல்கிறது.

அமெரிக்காவில், இது பெண்களின் மிகவும் பொதுவான 8வது புற்றுநோயாகும். 1998 ஆம் ஆண்டு அமெரிக்காவில் சுமார் 12,800 பெண்கள் அறுதியிடல் செய்யப்பட்டனர் மற்றும் சுமார் 4,800 பெண்கள் நோயினால் இறந்துவிட்டனர். பெண்ணோயியல் புற்றுகளில் இது கருப்பையகத்தின் புற்றுநோய் மற்றும் முட்டையகப் புற்றுநோய்க்கு பிறகு தரப்படுத்தப்பட்டுள்ளது. USல் இருக்கும் நிகழ்வும் இறப்பு விகிதமும் உலகத்தில் இருக்கும் பிறவற்றின் அளவில் பாதியாக இருக்கிறது, பேப் ஸ்மியரின் மூலம் ஸ்கிரீனிங் சோதனை செய்வதும் இதற்கு ஒரு காரணமாகும். 2004 ஆம் ஆண்டில் அமெரிக்காவில் 100,000 பெண்களில் 7 பெண்கள் கர்ப்பப்பை வாய்ப் புற்றுநோயின் புதிய நோயாளிகளாகப் பாதிக்கப்பட்டிருந்தார்கள்.

ஐக்கிய இராச்சியத்தில் ஓர் ஆண்டிற்கு 9.1/100,000 நிகழ்வாக இருந்தது (2005), ஐரோப்பாவின் வடக்குப் பகுதிகளின் மற்ற இடங்களிலும் இதே போல இருக்கிறது மற்றும் இதனுடைய இறப்பு விகிதம் ஓர் ஆண்டிற்கு (2006) 3.1/100,000 என உள்ளது (UKவிற்கான புற்றுநோய் ஆராய்ச்சி UK புற்றுநோய் புள்ளிவிவரங்கள்). ஒவ்வொரு 3 ஆண்டுகளுக்கு உயர் ஆபத்து வயதினர்களுக்கு (25–49 வயது) ஸ்கிரீனிங் செய்தல் மற்றும் ஒவ்வொரு 5 ஆண்டுகளுக்கு 50–64 வயதுடையவர்களுக்கு ஸ்கிரீனிங் செய்தல் என்ற நடவடிக்கைகளைக் கொண்ட இந்த NHS செயல்படுத்திய ஸ்கிரீனிங் திட்டத்தினால் 1988 முதல் 1997 ஆம் ஆண்டு வரை உள்ள நிகழ்வுகள் 42 சதவீதமாகக் குறைத்து இந்த திட்டத்தை மிகவும் வெற்றிகரமாக்கியுள்ளது.

கனடாவில் 2008 ஆம் ஆண்டில் 1,300 பெண்கள் கர்ப்பப்பை வாய்ப் புற்றுநோய் இருப்பதாக அறுதியிடல் செய்யப்படுவார்கள் மற்றும் 380 பெண்கள் இறப்பார்கள் என்று உத்தேசிக்கப்பட்டது.

ஆஸ்திரேலியாவில் 734 கர்ப்பப்பை வாய்ப் புற்றுநோயாளிகள் இருந்தார்கள் (2005). 1991 (1991-2005) ஆம் ஆண்டு ஒழுங்குபடுத்தப்பட்ட ஸ்கிரீனிங் தொடங்கியதிலிருந்து ஒவ்வொரு ஆண்டும் 4.5% கர்ப்பப்பை வாய்ப் புற்றுநோயுடன் அறுதியிடப்படும் பெண்களின் சராசரி எண்ணிக்கை குறைந்து வருகிறது..

உலக அளவில் 473,000 கர்ப்பப்பை வாய்ப் புற்றுநோயாளிகளும் ஆண்டிற்கு 253,500 இறப்புகளும் நேரிடுகிறது என்று கணக்கிடப்பட்டுள்ளது.


20 ஆம் நூற்றாண்டின் தொடக்கத்தில் பணிபுரிந்துவந்த நோய்ப்பரவு இயலாளர்கள் குறிப்பிட்டதாவது:


கர்ப்பப்பை வாய்ப் புற்றுநோய் பால்வினை ஏஜெண்டுகள் மூலம் ஏற்படுகிறது என்பதைக் கண்டறிய இது வழிவகுத்தது. 1950 மற்றும் 1960களில் இருந்த ஆரம்ப கால ஆராய்ச்சி குறிமெழுகு தான் காரணம் என்று கூறியது (எ.கா. ஹெயின்ஸ் "எட் ஆல்." 1958)
1970களில் மனித பாப்பிலோமாவைரஸ் (எச்.பி.வி) அடையாளம் கண்டுப்பிடிக்கும் வரைக்கும் அக்கருத்து இல்லை. 1949 ஆம் ஆண்டு தொடக்கத்தில் எலக்ட்ரான் நுண் நோக்கியியலினால் ஒரு விளக்கம் கொடுக்கப்பட்டது. 1983 ஆம் ஆண்டு எச்.பி.வி-டி.என்.ஏ அடையாளம் கண்டுப்பிடிக்கப்பட்டது. எல்லா கர்ப்பப்பை வாய்ப் புற்றுநோய்களிலும் எச்.பி.வியின் தாக்கம் இருக்கிறது என்பதை இது பறைசாற்றியது. எச்.பி.வி 16, 18, 31, 45 மற்றும் பல ஆகியவை குறிப்பிட்ட வைரஸ் சார்ந்த துணைவகைகளாகும்.




</doc>
<doc id="66919" url="https://ta.wikipedia.org/wiki?curid=66919" title="கூத்தாநல்லூர்">
கூத்தாநல்லூர்

இந்திய 2001 மக்கள் தொகை கணக்கெடுப்பின்படி 22995 மக்கள் இங்கு வசிக்கின்றார்கள்.இவர்களில் 10846 ஆண்கள், 12149 பெண்கள் ஆவார்கள். கூத்தாநல்லூர் மக்களிள் கல்வியறிவு பெற்றோர் 16910 ஆகும், இதில் ஆண்கள் 8485 பெண்கள் 8425 ஆவார்கள். கூத்தாநல்லூர் மக்கள் தொகையில் 2947 ஆறு வயதுக்குட்பட்டோர் ஆவார்கள்.

சுமார் 350 ஆண்டுகளுக்கு முன் 'சின்னக் கூத்தன்', 'பெரிய கூத்தன்' என்ற இரு பெருநிலக்கிழார்களால் ஆளப்பட்டு வந்த "கூத்தனூர்" என்ற மிகச்சிறிய ஊர். வேளாண்மைத் தொழிலில் மிகவும் சிறப்புற்று விளங்கியது. நாளடைவில் பல்வேறு ஊர்களிலிருந்து இங்கு குடியேறிய நமது முன்னோர்களால், "நல்லூர்" என்ற வார்த்தையையும் ஊரின் பெயரோடு சேர்த்து "கூத்தாநல்லூர்" எனும் அழகிய பெயரினைச் சூட்டினார்கள். பின்னாளில் தமிழகத்தின் பல மாவட்டங்களிலிருந்தும் பிழைப்புத் தேடி (விவசாயம்-பயிர் தொழில்) பல இஸ்லாமியக் குடும்பங்கள் இவ்வூரில் வந்து குடியேறினார்கள். சிலர் மார்க்கக் கல்விக்காகவும், வியாபாரம் செய்வதற்காகவும் இவ்வூரை நாடிக் குடியேறினார்கள். அதனால் ஊர் பெரிதாக வளர்ந்தது. அவ்வாறு வந்த குடும்பங்கள் எல்லாம் ஒன்றிணைந்து வாழத் துவங்கினார்கள். அவர்கள் தங்களுக்குள் தங்களை அடையாளம் காட்டிக்கொள்ள, தாங்கள் எந்த ஊரிலிருந்து வந்தார்களோ அந்த ஊரின் பெயரினையே தங்களது "குடும்பதின் பட்டப் பெயராக" சூட்டிக்கொண்டார்கள். தமிழகத்தில் உள்ள பல பகுதி மக்களின் ஒட்டுமொத்த "மக்களின் கலவையே" இன்றைய கூத்தாநல்லூர்.


</doc>
<doc id="66920" url="https://ta.wikipedia.org/wiki?curid=66920" title="ஏணி">
ஏணி

ஏணி என்பது, பொதுவாக குறித்த இடைவெளியில் ஒன்றுக்கு ஒன்று இணையாக வைக்கப்பட்ட இரண்டு நீளமான கம்புகளில், அவற்றுக்குக் குறுக்கே ஒரு முனையில் இருந்து மறு முனை வரை பொருத்தப்பட்ட சிறிய கோல்கள் அல்லது தட்டையான படி போன்ற துண்டுகளை இணைத்து உருவாக்கிய ஒரு அமைப்பு ஆகும். ஒரு இடத்திலிருந்து அதற்கு மேலே அல்லது கீழேயுள்ள இன்னொரு இடத்துக்குச் செல்வதற்கு இது பயன்படுகின்றது. மிகப் பழைய காலத்திலிருந்தே ஏணிகளை மனிதர்கள் பயன்படுத்தி இருக்கக்கூடும் எனக் கருதப்படுகிறது. முதலில் உருவாக்கப்பட்ட ஏணிகள் நீண்ட ஒற்றை மரக்கொம்புகள் அல்லது மூங்கில் கழிகளில் குறுக்கே குறுகிய குட்டையான கம்புகளைக் கட்டி உருவாக்கப்பட்டு இருக்கக்கூடும். தற்காலத்திலும் இவ்வாறான ஏணிகள் பயன்பாட்டில் உள்ளன. குறுகிய கழிகள் பலவற்றை அடுக்கடுக்காக வைத்து அவற்றின் ஒத்த முனைகளை இரண்டு கயிறுகளில் தொடுத்து நூலேணிகள் அமைக்கும் வழக்கமும் உண்டு. 

முற்காலத்தில், மரம், மூங்கில் போன்ற பொருட்களே ஏணி செய்வதற்குப் பயன்பட்டன ஆயினும், அண்மைக் காலங்களில் வேறு பல பொருட்களையும் இதற்குப் பயன்படுத்துகின்றனர். 20 ஆம் நூற்றாண்டில் அலுமீனியம் ஏணி செய்வதற்குப் பயன்படத் தொடங்கியது. இதன் வலிமை, துருப்பிடிக்காத தன்மை, எடைக் குறைவு, நீடித்து உழைக்கும் தன்மை, தீயில் எரியாத தன்மை, நீரினால் பாதிக்கப்படாமை, முடிப்புப்பூச்சு தேவை இல்லாமை என்பவற்றால், அலுமீனியம் ஏணிகளுக்கு விரும்பப்படும் ஒரு பொருளானது. அண்மைக் காலங்களில் கண்ணாடியிழை நெகிழிப் பொருட்களைப் பயன்படுத்தி ஏணிகள் செய்கின்றனர். 

ஏணிகளில் பல வகைகள் உள்ளன. இவற்றுள் பின்வரும் வகைகள் குறிப்பிடத்தக்கவை.



</doc>
<doc id="66921" url="https://ta.wikipedia.org/wiki?curid=66921" title="திருவத்திபுரம் நகராட்சி">
திருவத்திபுரம் நகராட்சி

இந்திய 2001 மக்கள் தொகை கணக்கெடுப்பின்படி 35201 மக்கள் இங்கு வசிக்கின்றார்கள்.திருவதிபுரம் மக்களிள் கல்வியறிவு பெற்றோர் 62.55% ஆகும். 



</doc>
<doc id="66926" url="https://ta.wikipedia.org/wiki?curid=66926" title="மூன்றாம் நிலை நகராட்சிகள்">
மூன்றாம் நிலை நகராட்சிகள்

தமிழ்நாட்டில் மாநகராட்சிக்கு அடுத்த நிலையில் அதிகமான மக்கள் தொகையுடன் அதிக வருவாயுடைய ஊர்களை நகராட்சிகளாகப் பிரித்துள்ளனர். இந்த நகராட்சிகளுக்கு அரசு அதிகாரிகள் நகராட்சி ஆணையாளர்களாக அரசின் மூலம் நியமிக்கப்படுகின்றனர். இந்த நகராட்சிக்கு உட்பட்ட வார்டுகளில் இருந்து நகர்மன்ற உறுப்பினர்கள் மக்களால் தேர்வு செய்யப்படுகின்றனர். இந்த நகர்மன்ற உறுப்பினர்களில் இருந்து நகர்மன்றத் தலைவர் தேர்வு செய்யப்படுகின்றார். இவருக்கு அடுத்தபடியாக நகர்மன்றத் துணைத் தலைவராகத் தேர்வு செய்யப்படுகின்றார். நகர்மன்ற உறுப்பினர்களைக் கொண்டு நடத்தப்படும் நகராட்சி மன்றக் கூட்டங்களில் நிறைவேற்றப்படும் தீர்மானங்களின்படி ஆணையாளர் அந்தப் பணிகளை தனக்கு கீழுள்ள அலுவலர் மற்றும் ஊழியர்களைக் கொண்டு செயல்படுத்துகிறார்.தமிழ்நாட்டில் மொத்தம் 148 நகராட்சிகள் இருக்கின்றன.

இவை சிறப்பு நிலை, தேர்வு நிலை, முதல் நிலை, இரண்டாம் நிலை மற்றும் மூன்றாம் நிலை என்கிற நிலைகளில் தரம் பிரிக்கப்பட்டுள்ளன. இந்த நகராட்சிகள் அனைத்தும் தமிழ்நாடு நகராட்சி நிர்வாக ஆணையர் அலுவலகத்தின் கீழ் இயங்குகின்றன.

ஆண்டு வருமானத்தின் அடிப்படையில் அவை வகைப்படுத்தப்படுகின்றன. சிறப்பு நிலை நகராட்சிகள், தேர்வு நிலை நகராட்சிகள், முதல் நிலை நகராட்சிகள், இரண்டாம் நிலை நகராட்சிகள்,மூன்றாம் நிலைநகராட்சிகள் என்ற 5 வகைப்பாட்டின் கீழ் அவை பிரிக்கப்பட்டு உள்ளன.

ஆண்டு வருமானம் சராசரி ரூ.10 கோடியை தாண்டினால் அவை சிறப்பு நிலை நகராட்சியாகவும், ரூ.6 கோடிக்கு மேல், ரூ.10 கோடிக்கு மிகாமல் வருமானம் இருந்தால் அவை தேர்வு நிலை நகராட்சியாகவும், ரூ.4 கோடிக்கு மேல், ரூ.6 கோடிக்கு மிகாமல் வருமானம் இருந்தால் அவை முதல் நிலை நகராட்சியாகவும், ரூ.4 கோடி வரை, அதை மிகாமல் வருமானம் பெறுபவை 2-ம் நிலை நகராட்சியாகவும் அதற்கும் கீ்ழ் உள்ளவை சமீபகாலங்களில் பேரூராட்சியாக இருந்து நகராட்சியாக தரம் உயர்த்தப்பட்டவையாகும் மூன்றாம் நிலை நகராட்சியாகவும் வகைப்படுத்தப்படுகின்றன.







</doc>
<doc id="66930" url="https://ta.wikipedia.org/wiki?curid=66930" title="பங்களிப்புப் பண்பாடு">
பங்களிப்புப் பண்பாடு

ஒரு படைப்பு பலரின் பங்களிப்போடு உருவாக்கப்பட்டு, அவர்களாலேயே பயன்படுத்தப்படுதலை ஏதுவாக்கும் பண்பாடு பங்களிப்பாளர் அல்லது பங்களிப்புப் பண்பாடு எனப்படுகிறது. இது தொகையாக, தொழில் முறையில் உருவாக்கப்பட்ட, மக்களால் நுகர மட்டும் படும் படைப்புக்களை உருவாக்கும் நுகர்வோர் பண்பாட்டோடு ஒப்பிட்டு வேறுபடுத்தப்படுகிறது. எ.கா நாட்டார் பாடல்கள் பங்களிப்புப் பண்பாட்டுக்கு எடுத்துக்காட்டு, திரையிசைப் பாடல்கள் நுகர்வோர் பண்பாட்டுக்கு எடுத்துக்காட்டு. 


</doc>
<doc id="66931" url="https://ta.wikipedia.org/wiki?curid=66931" title="ஈ.எக்சு.டி (யாவாசிகிரிப்டு நிரலகம்)">
ஈ.எக்சு.டி (யாவாசிகிரிப்டு நிரலகம்)

ஈ.எக்சு.டி (Ext, உச்சரிப்பு "Eee Eks Tee") பரவலாக பயன்படுத்தப்படும் யாவாசிகிரிப்டு நிரலகம். இதைப் பயன்படுத்து ஏஜாக்ஸ், டொம், டி.எச்.டி.எம்.எல் போன்ற நுணுக்கங்களை நிறைவேற்றலாம். யேகுவெரி போன்ற நிரலகங்களை விட மேல் நிலை கூறுகளை இது கொண்டது.


</doc>
<doc id="66933" url="https://ta.wikipedia.org/wiki?curid=66933" title="சிறுவாணி ஆறு">
சிறுவாணி ஆறு

சிறுவாணி நதி கோயம்புத்தூர் நகரின் குடிநீர்த் தேவைகளை நிறைவேற்றும், உலகில் மிக சுவையான தூய்மையான குடிநீர் மூலங்களில் ஒன்றாகும். கேரளாவின் பாலக்காடு மாவட்டம் மன்னார்காடு தாலுகாவில் உள்ள அட்டப்பாடி பள்ளத்தாக்கில் இந்நதி துவங்குகிறது. இது பவானி ஆற்றின் துணை நதியாகும். இந்நதி ஈரோடு மாவட்டம் சத்தியமங்கலத்தில் நுழையும்போது குண்டாற்றுடன் சேருகிறது.

கோவை நகரின் குடிநீர்த் தேவைகளை நிறைவேற்ற ஆங்கிலேயர்களால் கட்டப்பட்ட சிறு நீர்த்தேக்கம், வளர்ந்து வந்த நகரின் தேவைகளை ஈடுகட்ட முடியாத நிலையில், 1969ஆம் ஆண்டு முதல் தமிழக அரசும் கேரள அரசும் ஆய்வுகள் நடத்தி ஆகத்து 19,1973 அன்று ஓர் புதிய அணையைக் கட்ட உடன்பாடு கண்டனர். இதன்படி கோவை நகரின் "வீட்டு, சமூக மற்றும் தொழிற்சாலை பயன்பாடுகளுக்குத் தேவையான நீரைத்தேக்கிட" (1300 மில்லியன் கனஅடி) கேரள அரசு சிறுவாணி அணையைக் கட்டி அதற்கான கேரள மாநில நிலத்தை தமிழகத்திடம் பராமரிப்பிற்கு ஒப்படைத்தது. இந்த அணையின் இருபுறமுள்ள வாயில்களும் முறையே தமிழக மற்றும் கேரள கட்டிட வடிவமைப்பைக் கொண்டு அழகாக விளங்குகின்றன. இது கோவை மற்றும் பாலக்காடு நகர மக்களின் விடுமுறை பயணத்தலமாக விளங்குகிறது.

சிறுவாணி நீர்வீழ்ச்சி அல்லது கோவை குற்றாலம் என்பது சிறுவாணி நதியில் அமைந்துள்ள ஓர் அருவியாகும். கோவையிலிருந்து 37 கிமீ தொலைவில் அடர்ந்த கானகத்தில் அமைந்துள்ளது. இயற்கை எழிலுக்கும் தெளிவான நீரோட்டத்திற்கும் புகழ் பெற்றது. பாதுகாக்கப்பட்ட கானகப்பகுதியில் அமைந்துள்ளதால் மாலை 5 மணிக்குப் பிறகு பயணிகளுக்கு இங்கு செல்ல அனுமதி கிடையாது.


</doc>
<doc id="66938" url="https://ta.wikipedia.org/wiki?curid=66938" title="மரபணு மாற்றுப் பயிர்">
மரபணு மாற்றுப் பயிர்

மரபணு மாற்றுப் பயிர் (Genetically modified (GM) crops) என்பவை மரபணு மாற்றப்பட்ட உயிரினங்கள் மூலம் உருவாக்கப்பட்ட பயிர்வகைகள். மரபணு மாற்றப்பட்ட உயிரினங்களின் (ஆக்சியகற்றப்பட்ட ரைபோ கரு அமிலம்) டி.என்.ஏவில் மரபணு பொறியியல் மூலம் குறிப்பிட்ட மாற்றங்கள் உருவாக்கப்படுகின்றன. இதன் முக்கியமான நோக்கம், குறிப்பிட்ட ஒரு இனப் பயிரில் இயற்கையாக இல்லாத ஒரு புதிய இயல்பை அந்தப் பயிரில் புகுத்துதல் ஆகும். இது வழமையாகக் கடைபிடிக்கப்படும் அவர்களது மூதாதைகளிடமிருந்து தேர்ந்து வளர்க்கப்படுவது (விலங்கு வளர்ப்பு அல்லது பயிர் வளர்ப்பு) போலன்று. இவற்றில் உணவுப் பயிர்களும், உணவல்லாத வேறு உற்பத்திப் பொருட்களுக்கான பயிர்களும் (மருந்துப் பயிர், உயிரி எரிபொருள் பயிர்) அடங்கும். இவ்வகைப் பயிர்கள் 1990களிலிருந்து சந்தைக்கு வர ஆரம்பித்தன. குறிப்பாக சோயா அவரை, தக்காளி, விதை அற்ற முந்திரி, பருத்தி விதை எண்ணெய் என்று மரபணு மாற்றப்பட்ட பயிர்களின் உற்பத்திகள் சந்தைக்கு வர ஆரம்பித்தன. இந்த மரபணு மாற்றத்திற்குக் காரணங்களாக பூச்சி எதிர்ப்பு, நோய் எதிர்ப்பு, ஊட்டச்சத்து அதிகரிப்பு, விளைச்சல் அதிகரிப்பு, வறட்சி மற்றும் உப்புத் தன்மையைத் தாங்கிய நிலையிலும் பயிர் வளர்தல் போன்றவை கூறப்படுகின்றன. தோல் தடிமனான, சதைப்பற்றான தக்காளி கிடைக்க, அதில் உருளைக்கிழங்கின் மரபணுக்களை கலந்திருக்கின்றனர். 

பின்னர் விலங்குகளிலும் இம்முறை கையாளப்பட்டது. எடுத்துக்காட்டாக, 2006ஆம் ஆண்டு பன்றி ஒன்றிலிருந்து மோதிரப்புழு (அல்லது வட்டப்புழு) மரபணு கொண்டு ஒமேகா -3 கொழுப்பு அமிலம் சுரக்கச் செய்தது பெரும் சர்ச்சைக்குள்ளானது 

மரபணு மாற்றப்பட்ட பயிர்களிலிருந்து பெறப்படும் உணவானது, வழமையான முறையினால் பெறப்படும் உணவிலிருந்து மாறுபட்டு மனிதருக்குத் அதிக உடல்நலத் தீங்கு விளைவுகள் எதனையும் தருவதில்லை என்று அறிவியல் கருத்தொற்றுமை இருக்கின்றபோதிலும், இவ்வகைப் பயிர்களால் விவசாயிகளுக்குச் சில சூழலியல், பொருளியல் நன்மைகளும் கிடைக்கும் என்று கூறப்படுகின்றபோதிலும், இத் தொழில்நுட்பத்தின் அளவுக்கதிகமான பயன்பாடானது நன்மைகளை மீறித் தீமைகளையே தரும் எனக் கூறப்படுகின்றது. 

மரபணு மாற்றப்பட்ட பயிர்கள் குறித்த பல விமரிசனங்கள் எழுந்தவண்ணமே உள்ளன. இவற்றினால் எழும் உடல்நிலை குறைகள் தொடர்பில் முழுவதும் அறியப்படாத நிலையில், இப்பயிர்களில் இருந்து பெறப்படும் உணவினால் கிடைக்கும் பாதுகாப்பற்ற தன்மை குறித்து எதிர்க் கருத்தாளர்கள் கேள்வி எழுப்புகின்றனர். உலக மக்களின் உணவுத் தேவையைப் பூர்த்தி செய்வதற்கு இத்தகைய பாதுகாப்பற்ற பயிர்ச்செய்கை அவசியம்தானா என்ற கேள்வியும் எழுந்துள்ளது. இவற்றின் சூழலியல் மற்றும் பொருளியல் சார் கவலைகளும் வெளியிடப்படுகின்றன. இவ்வாறு மாற்றப்பட்ட விதைகள் மீது, தங்களின் ஆய்வினால் வளர்த்தமை கருதி, தனி வணிக நிறுவனங்கள் அறிவுசார் உரிமை கோரவும் வாய்ப்புள்ளதால் பொதுவில் கிடைத்து வந்த விதைகள் அழிபட்டு விவசாயிகள் ஒரு நிறுவனத்தையே எதிர்நோக்கியிருக்கும் வாய்ப்பும் பெருகும். மரபணு மாற்றமானது இந்தியாவை மலடாக்கும் சதி என்று தினமணி இதழில், ஆர்.எஸ்.நாராயணன் கூறியிருக்கின்றார்.

உணவு உயிரித் தொழில்நுட்பம் உணவு அறிவியலில் ஒரு கிளை. இது நவீன உயிரியல் ரீதியான தொழில்நுட்பங்கள் மூலம் உணவு உற்பத்தியை மேம்படுத்த உதவுவதாக அறியப்படுகிறது. .

மரபணு மாற்றம் செய்யப்பட்ட பயிர்கள், அல்லது விலக்க்குகளிலிருந்து பெறப்படும் உணவு மரபணு மாற்று உணவு எனப்படுகின்றது. 
எ.கா. பாசில்லஸ் துரிஞ்சியென்சிஸ் என்ற மண்ணில் வாழும் ஒரு பாக்டீரியாவில் இருந்து பிரித்தெடுக்கப்படும் ஒரு வகை படிகப் புரதமான, அகநச்சான ("crystal protein endotoxin") Cry 1Ac மரபணுவைக் கத்தரித் தாவரத்தின் மரபணுத்தொகைக்குள் செலுத்தி உருவாக்கப்படும் கத்தரிப் பயிரிலிருந்து பெறப்படும் உணவு "மரபணு மாற்று உணவு" வகையைச் சேரும். .


மரபணு மாற்றுப் பயிர் குறித்தும், இம்முறையினால் பெறப்படும் உணவுகள் குறித்தும் பலவிதமான முரண்பாடான கருத்துக்கள் நிலவி வருகின்றன. பலர் இதையிட்டு சர்ச்சை செய்து வருகின்றனர். இந்தச் சர்ச்சையில் நுகர்வோர், உயிரித் தொழில்நுட்ப நிறுவனங்கள், இவற்றை ஒழுங்குபடுத்தும் அரசுத் துறைகள், அரசு சார்பற்ற அமைப்புக்கள், அறிவியலாளர்கள் என்று பலதரப்பட்ட மக்களும் பங்கெடுக்கின்றனர். சர்ச்சைக்குட்படும் முக்கியமான தலைப்புக்கள்:

மனித இனத்திற்கு மரபணு மாற்றுப் பயிரிலிருந்து பெறப்படும் உணவினால் விளையக்கூடிய தீங்கான விளைவுகள் எதுவும் இதுவரை அறிக்கையூடாக வெளியிடப்படவில்லை எனக் கூறப்படுகின்றது. ஆனாலும் இந்தக் கூற்றிலுள்ள தெளிவற்ற தன்மையினால், பல நாடுகள் மரபணு மாற்றுப் பயிரிலிருந்து பெறப்படும் உற்பத்திப் பொருட்கள் சந்தையில் விற்பனைக்கு வரும்போது, அவை "மரபணு மாற்றுப் பயிர் உற்பத்தி" என அடையாளமிடப்பட வேண்டும் என்ற நிலையை எடுத்துள்ளன. இதன்மூலம் நுகர்வோர் தாமே இந்த உணவைப் பயன்படுத்துவதா, இல்லையா என்ற முடிவை எடுக்க முடியும். இவ்வாறான அடையாளப்படுத்தல் ஐரோப்பிய ஒன்றியத்தில் இணைந்திருக்கும் 15 நாடுகள், ஜப்பான், அவுஸ்திரேலியா, பிரேசில், உருசியா போன்ற வளர்ச்சியடைந்த நாடுகள் உட்பட 64 நாடுகளில் நடைமுறையில் உள்ளதாக அறியப்பட்டுள்ளது. அதேவேளை ஐக்கிய அமெரிக்காவில், இதற்குரிய சட்டம் எதுவும் இல்லை என்றும் அறியப்படுகின்றது.

மரபணு மாற்றப் பயிர்கள்/உணவு குறித்த நன்மை/தீமைகள்.




</doc>
<doc id="66945" url="https://ta.wikipedia.org/wiki?curid=66945" title="தியாகராசா பிறேமராசன்">
தியாகராசா பிறேமராசன்

தீட்சண்யன் (பிறேமராஜன் ஜனவரி 30, 1958 - மே 13, 2000, ஆத்தியடி, புலோலி மேற்கு, பருத்தித்துறை, யாழ்ப்பாணம், இலங்கை). ஈழத்துக் கவிஞர். இவர் தனது பன்னிரண்டாவது வயதிலேயே கவிதை எழுதி ஹாட்லிக்கல்லூரி ஆசிரியர்களின் பாராட்டுக்களைப் பெற்று ஒரு கவிஞனாக இனம் காணப்பட்டவர். தனது எண்ணங்களையும், உணர்வுகளையும் மரபுக்கவிதையாகவோ, புதுக்கவிதையாகவோ நினைத்தவுடன் வடித்து விடும் ஆற்றல் மிக்கவர். தமிழீழ விடுதலைப் போராட்ட காலத்தில் புலிகளின் குரல் வானொலியில் கவிமழை பொழிந்தவர். தமிழ், ஆங்கிலம், சிங்களம் ஆகிய மும்மொழிகளிலும் புலமை கொண்டவர். இலங்கை இராணுவத்தின் எறிகணை வீச்சில் ஒரு காலையும், ஒரு கையின் செயற்பாட்டையும் இழந்தவர். 1990 இலிருந்து, தீட்சண்யன் என்ற புனைபெயருடன், உலகெலாம் பரந்திருந்த போராட்டம் சம்பந்தமான ஆங்கில நூல்களை தமிழில் மொழி பெயர்த்து தமிழீழ விடுதலைப் போராட்டத்துக்குப் பங்காற்றியவர்.

தீட்சண்யன் பருத்தித்துறை, ஆத்தியடி, புலோலி மேற்கைப் பிறப்பிடமாகக் கொண்டவர். புகையிரதநிலைய அதிபர் சபாபதிப்பிள்ளை தியாகராஜா, சிவகாமசுந்தரி தம்பதிகளின் மூத்த புதல்வர். இவரது தம்பி மொறிஸ், 1984 இல் விடுதலைப் போராட்டத்தில் தன்னை இணைத்து, விடுதலைப் புலிகளின் பருத்தித்துறைப் பிரதேசப் பொறுப்பாளராகப் பணியாற்றி, மே 1, 1989 இல் இந்திய இராணுவத்துடனான நேரடி மோதலில் மண்ணுக்கு வித்தானவர். இவரது இன்னொரு தம்பி மயூரன், விடுதலைப் போராட்டத்தில் தன்னை இணைத்து, காட்டில் விடுதலைப்புலிகளின் தலைவர் அருகில் நின்று பின்னர் பூநகரிச் சமரில், தவளைப் பாய்ச்சல் நடவடிக்கையில் நவம்பர் 11, 1993 இல் மண்ணுக்கு வித்தானவர். மகன் மயூரன் பெப் 6, 2009 இல் இலங்கை இராணுவத்துடனான மோதலில் வீரமரணமடைந்தவர்.

1983 இல் வற்றாப்பளை, முள்ளியவளையைப் பிறப்பிடமாகக் கொண்ட மஞ்சுளா ஜூஜினா என்ற இந்து/கிறிஸ்தவப் பெண்ணை காதல் திருமணம் செய்து வற்றாப்பளையை தனது வாழ்விடமாக்கிக் கொண்டவர்.

இவர் தனது ஆரம்பக்கல்வியை வடமராட்சி இந்து மகளிர் கல்லூரியிலும், உயர் கல்வியை பருத்தித்துறை, ஹாட்லிக் கல்லூரியிலும், தொழிற்கல்வியை மதவாச்சி தொழில்நுட்பக் கல்லூரியிலும், பட்டப்படிப்பை கண்டி, பேராதனையிலும் கற்று ஆங்கில ஆசிரியாராகக் கடமையாற்றியவர். மொழி ஆர்வம் கொண்ட இவர் தனது பத்தாவது வயதிலிருந்தே தமிழோடு சிங்களம், ஆங்கிலம் ஆகிய மொழிகளையும் கற்று தேர்ச்சியும் பெற்றிருந்தவர். தான் கற்பித்த வற்றாப்பளை மகாவித்தியாலயத்தின் ஆங்கிலதினப் போட்டிகளிலும், தமிழ்தினப் போட்டிகளிலும் இயல் இசை நாடக வடிவில் நிகழ்ச்சிகளை உருவாக்கி பாடசாலை மாணவர்கள் எல்லோரையும முதலிடம் பெறவைத்து மாவட்ட மட்டத்தில் பாடசாலைக்கு ஒரு தனி இடம் பெற்றுக் கொடுத்து பெருமை சேர்த்தவர். எந்த விழாக்கள் விளையாட்டுப் போட்டிகள் என்றாலும் ஆங்கிலத்தில் அறிவிப்பாளராய் முழங்கி குரல்வளத்தால் எல்லோரையும் கவர்ந்து கொண்டவர். 

போராட்டம் சம்பந்தமான, ஆங்கில மொழியில் அமைந்த நூல்களை தமிழில் மொழி பெயர்ப்பதே இவரது முக்கிய பணியாக இருந்தது. இதனோடு விடுதலைப்போரில் பங்கு கொண்ட சிலரின் குழந்தைகளுக்கு ஆங்கிலம் கற்றுக் கொடுக்கும் பணியையும் மேற்கொண்டிருந்தார். இயல்பிலேயே கவிதை வடிக்கும் ஆற்றல் படைத்த இவர் விடுதலைப்புலிகளின், புலிகளின் குரல் வானொலிக்கும், விடுதலைப் போராட்டம் சம்பந்தமான நிகழ்ச்சிகளுக்கும் கவிதைகள் எழுதிக் கொடுத்தும், கவியரங்குகளிலும், அந்தாதிக் கவியரங்குகளிலும் தானே கவியைமைத்து, தனது குரலிலேயே முழங்கியும் பங்காற்றினார்.

டிசம்பர் 31, 1990 இல் இலங்கை இராணுவத்தின் எறிகணை வீச்சுக்குப் பலியாகி தனது ஒரு காலையும், மறு காலின் பெரு விரலையும், ஒரு கையின் செயற்பாட்டையும் இழந்தவர். இழப்பின் அந்தக் கணம் பற்றி அவர் எழுதிய கடிதத்தின் ஒரு பகுதி. 

20.12.90 அன்று எனது பாடசாலை ஆசிரியர்களுக்குரிய சம்பளப் பணத்தை எடுப்பதற்காக கொழும்பு சென்றேன். வவுனியாவில் ஊரடங்குச் சட்டம் அமுலில் இருந்ததால் கொழும்பில் 29ந் திகதி வரை நின்றேன். 29.12.90 அன்று வவுனியா வந்தும், சீனி, சவர்க்காரம் போன்றவற்றிற்கு ஊரில் தட்டுப்பாடு என்பதால், 30.12.90 வரை தங்கி நின்று அப்பொருட்களை வாங்கினேன். காலையில் ஒரு சூட்கேசுடனும், மூன்று பைகளுடனும் சைக்கிளில் கடைசித் தடையையும் தாண்டினேன். மிதிவெடி நிறைந்த வயல்களினூடு, தொடை வரை சேறு புரள சைக்கிளை முக்கி முக்கித் தள்ளினேன். இனியென்ன..! என்ற பூரிப்பில் முந்தி முந்தி வந்தேன். பூந்தோட்ட கிரவல் பாதையில் ஏறும் போது 100 யாருக்கப்பால், எனது வலது புறமாக ஒரு பவல் Armoured car ம் இரண்டு Trucks ம் வருவதைக் கண்டேன். சனங்கள் இடது புறமாக ஓடினர். நானும் சைக்கிளில் ஏறி ஓடினேன்.Firing தொடங்கி விட்டது. பல சைக்கிள்கள் விழுந்தன. பெரிய காயங்களில்லை. நானும் சைக்கிளை ஒரு மரத்துடன் சாத்தி விட்டு, பெரிய மரமொன்றின் பின்னால் படுத்தேன். தொடர்ந்து Firing. எனக்குப் பக்கத்தால் எல் 222...222 என்று குண்டுகள் பாய்ந்தன. ஓய்ந்தன. பின் பாய்ந்தன. பின்னர் Armoured car இலிருந்து Canonshell முழங்கியது. பாரிய பயங்கரச் சத்தம். என்னருகில் ஒருவன் நின்றான். Canon தொடங்க, பாய்ந்து கிடங்கில் வீழ்ந்து ஓடி விட்டான். என்னால் அசைய முடியவில்லை. பயம். எதுவும் நடக்காதென்ற நம்பிக்கை. படுத்திருந்தேன். மிகப் பாரிய ஓசையில் Canon குண்டுகள் பட்டுக் கொப்புகள் முறிந்தன. திடீரென மின்வெட்டும் அதிர்ச்சி. தலை நிமிர்த்தி என் உடலைப் பார்த்தேன்.(மல்லாக்காகப் படுத்திருந்தேன்.) என் முழங்கால் இருந்த இடத்தில் கொழுப்பும், இரத்தமும், சதையுமாக ஒரு பள்ளம். வெள்ளையாக எலும்புகள். காலை அசைத்தேன். இரண்டு எலும்புகள் உரசி "ஐயோ... அம்மா..!" என்று என்னால் முடிந்தளவு பலமாகக் கத்தினேன். கண்ணீர் வந்தது. பதிலாக படபடவென குண்டுச் சத்தம் வந்தது. எனது மற்றைய கால் பெருவிரல் போனதோ, கை முறிந்ததோ அந்தக் கணத்தில் எனக்குத் தெரியாது. நான் இப்படியே இருந்தால் செத்து விடுவேன் எனத் தெரிந்தேன். குருதி அருவியாகப் புல்லில் ஓடிக் கொண்டிருந்தது. நான் மயக்கமாவதை உணர்ந்தேன். 29.6.1991.



</doc>
<doc id="66947" url="https://ta.wikipedia.org/wiki?curid=66947" title="இந்து நாட்காட்டி">
இந்து நாட்காட்டி

இந்து நாட்காட்டி என்று குறிப்பிடப்படும் நாட்காட்டி காலவோட்டத்தில் ஒவ்வொரு நிலப்பகுதியிலும் மாறுபட்டுள்ள பல நாட்காட்டிகளாகும்.இந்தியத் தேசிய நாட்காட்டி அவற்றில் ஒன்றாகும்.வானியல் அறிஞர்களான ஆரியபட்டா(கிபி 499) மற்றும் வராகமிகிரர்(6ஆம் நாற்றாண்டு) வடிவமைத்த "பஞ்சாங்கம்" என்ற அடிப்படையில் இவை அமைந்தவை.

நாள் சூரியனின் விடியலின்போது துவங்குகிறது.
ஒவ்வொரு நாளும் ஐந்து பண்புகளால் அடையாளப் படுத்தப்படுகின்றன.(வடமொழியில் பஞ்ச= ஐந்து,அங்கம்=உறுப்புகள்)
அவை யாவன:

நிலவின் வெவ்வேறு நிலைகள் திதிகளாகக் குறிக்கப்படுகின்றன;




</doc>
<doc id="66952" url="https://ta.wikipedia.org/wiki?curid=66952" title="ஒருங்கிணைந்த தீங்குயிர் மேலாண்மை">
ஒருங்கிணைந்த தீங்குயிர் மேலாண்மை

ஒருங்கிணைந்த தீங்குயிர் மேலாண்மை என்பது, நடைமுறைக்கு ஏற்றதும், சூழல் உணர்வுடன் கூடியதுமான ஒரு தீங்குயிர் மேலாண்மை அணுகுமுறை ஆகும். இது பல வகையான இயல்பறிவு சார்ந்த செயல்முறைகளை அடிப்படையாகக் கொண்டுள்ளது. ஒருங்கிணைந்த தீங்குயிர் மேலாண்மை, தீங்குயிர்களின் வாழ்க்கை வட்டங்கள், அவை சூழலோடு கொண்டுள்ள இடைவினைகள் என்பன தொடர்பான நடைமுறையில் உள்ளதும், விரிவானதுமான தகவல்களைப் பயன்படுத்துகின்றது. இத்தகவல்களையும், பயன்பாட்டில் உள்ள தீங்குயிர் கட்டுப்பாட்டு முறைகளையும் பயன்படுத்தி, தீங்குயிர்களினால் ஏற்படும் இழப்புக்களைச் சிக்கனமான முறையில் குறைப்பதோடு, இந் நடைமுறைகளால் மக்களுக்கும், சொத்துக்களுக்கும், சூழலுக்கும் ஏற்படக்கூடிய பாதிப்புக்களை கூடிய அளவு குறைப்பதும் ஒருங்கிணைந்த தீங்குயிர் மேலாண்மையின் நோக்கமாகும். 

இம் முறை, வேளாண்மைப் பகுதிகள், வீடுகள், கட்டிடங்கள், அவற்றின் சுற்றாடல்கள் போன்ற பல்வேறு இடங்களிலும், தீங்குயிர்களினால் ஏற்படக்கூடிய விரும்பத்தகாத விளைவுகளைக் குறைப்பதற்குப் பயன்படுகின்றது. ஒருங்கிணைந்த தீங்குயிர் மேலாண்மை முறையில், தீங்குயிர்களைக் கட்டுப்படுத்துவதற்குப் பொருத்தமான எந்த வழிமுறைகளையும் பயன்படுத்துவர். செயற்கை வேதிப்பொருட்களாலான தீங்குயிர்க்கொல்லிகளையும் உரிய அளவிலும், முறையிலும் பயன்படுத்துவதை இம்முறை தவிர்ப்பதில்லை.


</doc>
<doc id="66953" url="https://ta.wikipedia.org/wiki?curid=66953" title="தீங்குயிர்">
தீங்குயிர்

தீங்குயிர் அல்லது பீடை () என்பது, மனிதரினால், தீங்கானது அல்லது தேவையற்றது எனக் கருதப்படக்கூடிய இயல்புகளைக் கொண்ட ஏதாவது ஒரு உயிரினத்தைக் குறிக்கும். தீங்குயிர்கள் வேளாண்மைப் பயிர்களுக்கு இழப்பு ஏற்படுத்துதல், கால்நடைகளின் மீது ஒட்டுண்ணிகளாக இருத்தல், வீடுகளிலும், பிற கட்டிடங்களிலும் இருக்கும் உணவுப் பொருட்களையும் பிற பொருட்களையும் அழித்தல் அல்லது அவற்றுக்குப் பாதிப்பு ஏற்படுத்துதல், மனிதர்களுக்கு நோய் உண்டாக்கும் நுண்ணுயிர்களைக் கடத்துதல் போன்ற செயற்பாடுகளைத் செய்கின்றன. தீங்குயிர்களிற் பெரும்பாலானவை பூச்சிகளாக இருப்பினும், எலி, அகிழான், சில பறவைகள் போன்ற விலங்குகளும், பயிர்களிடையே வளரும் புல், பூண்டு முதலிய களைகளாகக் கருதப்படும் தாவரங்களும் தீங்குயிர்களாகக் கருதப்படுகின்றன. இவற்றுடன், பங்கசுக்கள், தீநுண்மங்கள் போன்றவையும் கூடத் தீங்குயிர்களாகக் கருதப்படுவது உண்டு. 

ஒரே உயிரினம் சில சூழல்களில் தீங்குயிராகவும், வேறொரு சூழலில் பயனுள்ளதாகவும் இருக்க வாய்ப்புக்கள் உண்டு. பயிர்களிடையே வளரும்போது களைகளாகக் கருதப்பட்டு அகற்றப்படும் சில பூண்டுகள், வேறு சூழல்களில் மருந்துப் பொருட்களாகப் பயன்படுவது உண்டு. ஒரு சூழலில் தீங்கற்றவையாகக் காணப்படும் சில விலங்குகள், இன்னொரு சூழலில் பெரும் சூழலியல் தாக்கங்களை ஏற்படுத்தியதும் அறியப்பட்டுள்ளது. 



</doc>
<doc id="66954" url="https://ta.wikipedia.org/wiki?curid=66954" title="அலுமீனியம் கூட்டுத் தகடு">
அலுமீனியம் கூட்டுத் தகடு

அலுமீனியம் கூட்டுத் தகடு (Aluminium composite panel) என்பது, இரண்டு மெல்லிய அலுமீனியத் தகடுகளை, உலோகமல்லாத நெகிழி போன்ற பொருளினால் ஆன மெல்லிய தகட்டின் இருபுறமும் ஒட்டி உருவாக்கப்படும் ஒரு தகட்டைக் குறிக்கும். இதேயளவு தடிப்புக் கொண்ட அலுமீனியம் அல்லது பிற உலோகத் தகடுகளை விட எடை குறைவான இத்தகடுகள் கட்டிடத் துறையிலும், விளம்பரப் பலகைகள் மற்றும் பிற அமைப்புக்களை உருவாக்குவதற்கும் பெரிதும் பயன்படுகின்றன. தற்காலக் கட்டிடங்கள் பலவற்றில் வெளிப் போர்வையாகப் பயன்படும் இத் தகடுகள் அக்கட்டிடங்களுக்குப் புதுமத் தோற்றத்தைக் கொடுக்கின்றன. வெளிப்புறப் போர்வையாக மட்டுமன்றி, கட்டிடங்களின் உட்புறத்தில் பிரிசுவர்கள், உட்கூரைகள் என்பன அமைக்கவும் இவை பயன்படுகின்றன.

இதன் வெளிப்புற அலுமீனியத் தகட்டுக்கு நெகிழியை அடிப்படையாகக் கொண்ட நிறப்பூச்சுக்களைப் பூசுவதன் மூலம் பல்வேறு நிறங்களையும், பரப்புத்தன்மையையும் கொண்ட கூட்டுத்தகடுகள் உற்பத்தி செய்யப்படுகின்றன.

அலுமீனியம் கூட்டுத் தகடுகள் நெளிவுகள் எதுவும் இன்றி மிகவும் மட்டமாக இருக்கும். இதே தன்மையைப் பெறுவதற்குத் திண்ம உலோகத் தகடுகள் கூடிய தடிப்பு உள்ளவையாக இருக்கவேண்டும். இந்த இயல்பு கெடாமலேயே இத்தகடுகளை மடித்தும், வளைத்தும், வெட்டியும் பல்வேறு வடிவங்களாக ஆக்கிக்கொள்ள முடியும். இவை எடை குறைவானவையாக இருப்பதால், இவற்றைத் தாங்குவதற்கு எளிமையான சட்டக அமைப்புக்களே போதுமானது. இதனால் செலவும் குறைவாக இருக்கும். ஒப்பீட்டளவில் வலிமையானது என்பதுடன், கூடிய கணத்தாக்கங்களைத் தாங்கக்கூடியது. காலநிலைத் தாக்கங்கள், உயர்ந்த வெப்பநிலை போன்றவற்றுக்கும் ஈடுகொடுக்கும் தன்மையும் இதற்கு உண்டு. அதிரும் தன்மை குறைவாக இருப்பதால் காற்றினால் அதிர்ந்து ஒலி எழுப்புவதில்லை. ஒப்பீட்டளவில் நல்ல வெப்பத் தடுப்புத்திறன் கொண்டது.


</doc>
<doc id="66955" url="https://ta.wikipedia.org/wiki?curid=66955" title="தோக்ரி மொழி">
தோக்ரி மொழி

தோக்ரி (डोगरी or ڈوگرى) இந்தியாவின் ஜம்மு காசுமீர் மற்றும் பாக்கிஸ்தானில் 50 இலட்சம் பேரால் பேசப்படும் ஒரு மொழியாகும்​. இது ஒர் இந்திய-ஆரிய மொழி ஆகும். 2003 ஆம் ஆண்டில் இம்மொழியானது இந்தியாவின் 22 அலுவல் மொழிகளுள் ஒன்றாக அங்கீகரிக்கப்பட்டது. இம்மொழியைப் பேசுபவர்கள் "தோக்ராக்கள்" என அழைக்கப்படுகின்றனர். இம்மொழி "பகாரி" என பாக்கிஸ்தானின் பஞ்சாப் மாகாணத்தில் அழைக்கப்படுகிறது. இந்தியாவின் இமாச்சலப் பிரதேசம் மாநிலத்திலும், பஞ்சாப்பின் வடக்குப் பகுதியிலும் இம்மொழியைப் பேசுபவர்கள் வசிக்கின்றனர். இம்மொழியின் எழுத்து வடிவம் "தாக்ரி" (Takri) ஆகும். இது காஷ்மீர் பகுதியிலுள்ள "சாரதா" (Śāradā script) எழுத்து வடிவத்தை ஒத்தது.


</doc>
<doc id="66956" url="https://ta.wikipedia.org/wiki?curid=66956" title="சந்தாளி மொழி">
சந்தாளி மொழி

சந்தாளி ("Santali") 6 மில்லியன் வரையான மக்களால் பேசப்படும் ஒரு ஆஸ்திர-ஆசிய மொழி. இது முண்டா மொழிகளுள் ஒன்று. இம்மொழி பேசும் பெரும்பான்மை மக்கள் இந்தியாவில் வசிக்கின்றனர். வங்காளதேசம், நேபாளம், பூட்டான் ஆகிய இடங்களிலும் இம் மொழி பேசும் மக்கள் வசிக்கின்றார்கள். இம் மொழிக்கு தனித்துவமான எழுத்துமுறை உண்டு. இம்மொழி பேசுபவர்களின் படிப்பறிவு மிகக் குறைவாக 10 - 30% விழுக்காடாக உள்ளது.


</doc>
<doc id="66957" url="https://ta.wikipedia.org/wiki?curid=66957" title="வாடகை">
வாடகை

வாடகை என்பது, ஒருவர் இன்னொருவருக்குச் சொந்தமான சொத்தையோ, பொருளையோ தற்காலிகமாகக் குறிப்பிட்ட காலத்துக்குப் பயன்படுத்துவதற்காகக் கொடுக்கப்படும் கூலி ஆகும். தற்காலத்தில் பலவகையான பொருட்களும், சொத்துக்களும் வாடகைக்கு விடப்படுகின்றன. வணிகப் பயன்பாட்டுக்கான கட்டிடங்கள், வசிப்பதற்கான வீடுகள் முதல், அலுவலகச் சாதனங்கள், வீட்டுப் பயன்பாட்டுப் பொருட்கள், வண்டிகள், உடைகள், அணிகலன்கள் போன்றவற்றை வாடகைக்குப் பெற்றுக்கொள்ள முடியும்.

பொதுவாக, ஒரு சொத்தையோ பொருளையோ பணம் கொடுத்துச் சொந்தமாக வாங்குவதற்குத் தேவையான பண வசதி இல்லாதவர்கள் அவற்றை வாடகைக்கு எடுப்பது வழக்கம். எனினும், பண வசதி இருந்தாலும், குறித்த பொருளுக்கான நீண்டகாலத் தேவைகள் இல்லாதவிடத்து, குறுகிய காலத்துக்கு மட்டும் அவற்றை வாடகைக்கு எடுப்பதும் வழக்கம். 

குறுகிய காலத்துக்கு மட்டும் தேவைப்படக்கூடிய நிலங்கள், கட்டிடங்கள் முதலிய விலை கூடிய அசையாச் சொத்துக்களையும், வாங்குவதற்கு அதிக செலவு பிடிக்கக்கூடிய வண்டிகள், இயந்திரங்கள், அலுவலகப் பயன்பாட்டுப் பொருட்கள் போன்றவற்றையும் வாடகைக்கு எடுப்பதன்மூலம் வாங்குதல் விற்றல் முதலியவற்றுக்குத் தேவைப்படக்கூடிய நேரச் செலவு, வரிகள் முதலியவற்றுக்கான பணச்செலவு முதலியவற்றைக் குறைக்கலாம். அத்துடன் வணிகத் தேவைகள் தொடர்பில் விலை கொடுத்து வாங்குவதற்குத் தொடக்கத்தில் அதிக முதலீடு தேவைப்படும். வாடகைக்கு எடுப்பதன் மூலம் இதனைக் குறைத்து அப்பணத்தைப் பிற தேவைகளுக்குப் பயன்படுத்த முடியும். 



</doc>
<doc id="66959" url="https://ta.wikipedia.org/wiki?curid=66959" title="இரணைமடுக்குளம்">
இரணைமடுக்குளம்

இரணைமடுக்குளம் இலங்கையின் வடமாகாணத்தில் உள்ள மிகப்பெரிய பெரிய நீர்த்தேக்கம் ஆகும். இரணைமடு என்ற பெயர் அது இயற்கையாக கனகராயன் ஆறு பண்டைக்காலத்தில் இரு குளங்களாக இருந்ததன் அடிப்படையில் வந்தது. மடு என்பது நீர்த்தேக்கம். சிறந்த ஒரு வண்டல் வெளியான இரணைமடுப் படுகை தொல்லியல் மையமாகவும் உள்ளது. 3000 ஆண்டுகள் தொன்மையான தொல்பொருட்களும் இரணைமடு படுகையில் உள்ளன.

ஆங்கிலேயே ஆட்சிக்காலத்தில் இரணைமடு படுகையில் கனடா-பிரித்தானிய அதிகாரியான சேர் ஹென்றி பாட் 1885 இல் அப்போதைய பிரித்தானிய அரச அதிபர் டேக்கிற்கு இரணைமடு நீர்த்தேக்கத்தை அமைக்கும் ஆலோசனையை முன் வைத்தார். 1866 இல் பிரித்தானிய நீர்ப்பாசன பொறியிலாளரும் தொல்பொருள் தேடலாளருமான ஹென்றி பாக்கர் என்பவர் இரணைமடு நீர்த்தேக்கத்துக்கான திட்டத்தை வரைந்தார். அவரின் திட்டத்தில் இரணைமடுவின்கீழ் 20 ஆயிரம் ஏக்கர் நிலப்பரப்பில் நெற்செய்கையை மேற்கொள்ளலாம் என குறிப்பிடப்பட்டிருந்தது. 1900 ஆம் ஆண்டில் நீர்ப்பாசன பிரித்தானியப் பொறியிலாளர் று. பிரவுன் வரும்வரை இரணைமடு கட்டுமானம் வரைவு மட்டத்திலேயே இருந்தது. பொறியிலாளர் பிரவுன் அப்போதிருந்த கரைச்சிப் பகுதியில் வாழ்ந்த வெற்றிவேலு என்பவரைச் சந்தித்து இரணைமடு படுகை காட்டை முழுமையாக ஆராய்ந்தார்.

இரணைமடு கட்டுமானத்தை மேற்கொள்ள பெரும் மனிதவலு வேண்டும் என்பதற்காக ஒரு குடியிருப்பை நிறுவும் முயற்சியில் முதலில் பிரவுன் ஈடுபட்டார். இவர் தற்போதுள்ள கிளிநொச்சி நகரிலுள்ள 'ரை' ஆறு குளம் என்ற தேக்கத்தை உருவாக்கி அதன் கீழ் மக்கள் குடியிருப்பை உருவாக்கினார். இந்த 'ரை' ஆறு குடியிருப்பு குஞ்சுப்பரந்தன் மக்களைக் கொண்டே இரணைமடு கட்டுமானம் ஈழத்தமிழரின் முழுமையான வியர்வையால் கட்டப்படத் தொடங்கியது 1902 இல் ஆகும்.

1920 இல் 19 லட்சத்து 4 ஆயிரம் ரூபா செலவில் இரணைமடு முதல் கட்டமாக முழுமையாக்கப்பட்டது. அப்போது இரணைமடுவின் கொள்ளளவு 44 ஆயிரம் ஏக்கர் அடி, ஆழம் 22 அடி. 1954ல் இரண்டாம் கட்டக் கொள்ளளவு அதிகரிப்பு நடைபெற்றது. அப்போது கொள்ளளவு 82 ஆயிரம் ஏக்கர் அடியாகும். இதன்மூலம் குளத்தின் நீர்மட்ட ஆழம் 30 அடியாக உயர்த்தப்பட்டது. 3 ஆம் கட்டமாக கொள்ளளவு அதிகரிப்பு 1975ல் நடைபெற்றது. 1977ல் முழுமையடைந்த அக்கொள்ளளவு அதிகரிப்பின்போது இரணைமடுவின் கொள்ளளவு 1 லட்சத்து 6500 ஏக்கார் அடியாக அதிகமானது. ஆழம் 34 அடியாகும்.

1977 இல் முடிவடைந்த இந்தப்பணிக்குப்பின் இரணைமடு முழுப் புனரமைப்புக்கு இதுவரை உட்படுத்தப்பட்டவில்லை. 1977ல் தான் இப்போதுள்ள வான் கதவுகள் கொண்ட தோற்றத்தை இரணைமடு பெற்றது. 227 சதுரமைல்கள் நீரேந்து பரப்புக்கொண்ட இரணைமடு கனகராயன் ஆறு, கரமாரி ஆறு என இரு ஆறுகளின் மூலம் நீரைப் பெறுகின்றது. 9 கிலோ மீற்றர் நீளம் கொண்டது. இதன் அணை 2 கிலோ மீற்றர் நீளமுடையது. இதன்மூலம் 20 882 ஏக்கர் நிலப்பரப்பு பயன்பெற்றுள்ளது.

மொத்தம் 32.5 மைல்கள் நீள வாய்க்கால்கள் மூலம் இரணைமடு கிளிநொச்சியை வளப்படுத்துகின்றது. இரணைமடு மூலமே கிளிநொச்சியில் பெருமளவில் குடியேற்றங்கள் நடந்தன.

இடதுகரை வலதுகரை என இரு வாய்க்கால்களைக் கொண்ட இரணைமடுவின் வலதுகரையில் ஊரியான்குளம் அதன் ஊட்டக்குளமாக உள்ளது. இடதுகரையில் ஊட்டக்குளமாக கிளிநொச்சிக்குளம் அல்லது ரை ஆறு குளம் உள்ளது. இதிலிருந்துதான் கிளிநொச்சி நகருக்கான குடிநீர் வழங்கல் முன்னர் நடைபெற்றது. இதைவிட திருவையாறு என்ற மேட்டுநீர் பாசன குடியிருப்பு பயிர்செய் நிலங்களுக்கான ஏற்றுப்பாசன பம்பி இடது கரையில் இருக்கின்றது.

1980கள் முதல் 2009 வரை இடம்பெற்ற போர்ச் சூழ்நிலை கிளிநொச்சி மக்களின் இடம்பெயர்வுக்குக் காரணமானது. யாழ்ப்பாணம் போன்ற இடங்களில் இருந்து மக்கள் கிளிநொச்சிக்கு இடம் பெயர்ந்தனர். இதனால் இரணைமடுக் குளத்தின் சிதைவடைந்தன. இருக்கும் வளங்களைக் கொண்டே இயலுமான பராமரிப்பு வேலைகள் மேற்கொள்ளப்பட்டன. 1990 அளவில் சிதைவடைந்த இந்நீர்த்தேக்கம் மீளவும் இயங்கவில்ல



</doc>
<doc id="66965" url="https://ta.wikipedia.org/wiki?curid=66965" title="ஏரியா 51">
ஏரியா 51

ஏரியா 51 எனும் அடைப் பெயர் கொண்ட இராணுவத்தளம் மேற்கு அமெரிக்க ஐக்கிய நாடுகளின் நெவேடாவின் தெற்குப் பகுதியில் அமைந்துள்ளது. (லாஸ் வேகாஸின் கீழ்ப்பகுதியில் வடக்கு-வடமேற்கு 83 மைல்களில் அமைந்துள்ளது). நெவேடாவின் மத்தியிலும் குரூம் ஏரியின் தென் கரைப் பகுதியிலும் அமைந்துள்ள இவ்விடம் பெரிய இரகசிய இராணுவ விமானத் தளமாகும். இந்த இராணுவ தளத்தின் முதன்மைப் பயன்பாடானது பரிசோதனை ரீதியிலான விமானங்களுக்கும் ஆயுத அமைப்புகளின் மேம்பாட்டிற்கும் சோதனைக்கும் உதவி புரிவதேயாகும்.

ஐக்கிய அமெரிக்க வான்படையின் பரந்த நெவேடா சோதனை மற்றும் பயிற்சி பரப்பெல்லைக்குள்ளேயே இத்தளம் இருக்கிறது. பரப்பெல்லையின் தளங்களை நெல்லிஸ் விமானத் தளத்தின் 99வது விமானத் தளப் பிரிவு நிர்வகித்து வருகிறது. எனினும் குரூம் தளமானது, அதன் அருகிலுள்ள மொஜாவெ பாலைவனத்தின் எட்வர்ட்ஸ் விமானத் தளப் பிரிவின் விமானப் படையின் பறக்கும் சோதனை மையத்தின் சேர்ப்பாகவே நிர்வகிக்கப்படுவதாகத் தெரிகிறது. அது விமானப் படை பறக்கும் சோதனை மையம் என்றே அறியப்படுகிறது (பிரிவு 3). 

இத்தளத்திற்கு "ட்ரீம்லேண்ட்" , "பாரடைஸ் ரான்ச்" , "ஹோம் பேஸ்" , "வாட்டர்டவுன் ஸ்ட்ரிப்" , "குரூம் லேக்" , வெகு சமீபத்திய "ஹோமே ஏர்போர்ட்" போன்ற பெயர்களும் வழங்கப்படுகின்றன. இப்பகுதி நெல்லிஸ் இராணுவ நடவடிக்கைப் பகுதியின் அங்கமாகவும், தளத்தைச் சுற்றி கட்டுப்படுத்தப்பட்ட விமானப் பரப்புப் பகுதி (R-4808N ), என்று குறிக்கப்படுவது, இராணுவ விமான ஓட்டிகளால் "த பாக்ஸ் " என அறியப்படுகிறது. 

அமெரிக்க அரசினால் அவ்வாறு ஒன்றிருப்பதாக அரிதாகவே ஒப்புக்கொள்ளப்படும் இந்த இடத்தைச் சுற்றியுள்ள மிகுந்த இரகசியத்தின் காரணமாக இத்தளம் சதிகார கோட்பாடுகளைப் பேசுவோரால் அடிக்கடி குறிப்பிடப்படும் விஷயமாகவும் அடையாளம் தெரியாத (பறக்கும் தட்டு போன்ற) பறக்கும் பொருட்களைப் பற்றிய ஆய்வாளர்களுக்கும் மையப் பொருளாகிறது.

 இந்த ஏரியா 51 தளமானது நெவேடா சோதனைத்தளத்தின் (NTS) யூக்கா பிளாட் பகுதியுடன் தனது ஓர் எல்லையைப் பகிர்ந்து கொண்டுள்ளது. இவ்விடத்திலேயே அமெரிக்க எரிசக்தி துறை தனது 928 சோதனைகளில் 739 சோதனைகளை அங்கேயே நிகழ்த்தியது. யூக்கா மலை அணு கழிவு சேமிப்புக் கிடங்கு ஏறக்குறைய குரூம் ஏரியின் தென்மேற்கேயுள்ளது. 

""ஏரியா xx" " எனும் பெயர் வடிவமே நெவேடா சோதனை தளத்தின் பிற பகுதிகளுக்கும் பயன்படுத்தப்படுகிறது.

முதலில் செவ்வக வடிவத்தில் 6x10 மைல்கள் அளவில் அமைந்திருந்த தளமானது தற்போது "குரூம் பாக்ஸ்" என்றழைக்கப்படும் 23x25.3 மைல்கள் செவ்வக வடிவ பாதுகாக்கப்பட்ட வான் எல்லையின் ஒரு பகுதியாக இருக்கிறது. இப்பகுதி அக NTS சாலை(Navada Test Site Road) வலையமைப்பில் இணைகிறது. இதில் சாலைகள் தெற்கில் மெர்குரிக்கும் மேற்க்கில் யூகா பிளாட் பகுதிக்கும் செல்கின்றன. ஏரியிலிருந்து வட கிழக்கு நோக்கிச் செல்லும் அகன்ற மற்றும் நன்கு பராமரிக்கப்படும் குரூம் லேக் சாலை ஜம்பிள்ட் ஹில்ஸ்சின் ஒரு மலைப் பாதை வழியாகச் செல்கிறது. இச்சாலை முன்னர் குரூம்ஸ் படுகையின் சுரங்கங்களை நோக்கிச் சென்றன, ஆனால் அவை மூடப்பட்ட பிறகு மேம்படுத்தப்பட்டுள்ளது. இதன் சுற்றுச் செல்வழி ஓர் சோதனைச்சாவடி வழியாகச் சென்றாலும் தளத்தைச் சுற்றியுள்ள தடை செய்யப்பட்ட பகுதி கிழக்கு திசை வரை நீண்டு செல்கிறது. தடை செய்யப்பட்ட பகுதிக்கு அப்பால் குரூம் லேக் சாலை கிழுக்கு நோக்கிச் சென்று டிகாபூ பள்ளத்தாக்கு தளத்தை அடைவதற்கு முன் பல்வேறு புழுதி படிந்த சிறு பண்ணைகளின் வாயில்களைக் கடந்து, ராசெல்லின் தெற்கிலுள்ள "வேற்று கிரக நெடுஞ்சாலை" எனப்படும் மாகாண சாலை 375 உடன் கலக்கிறது.

குரூம் லேக் மரபு ரீதியிலான விமானப் படைத்தளம் அல்ல, முன்னனி படை விமானங்கள் பொதுவாக அங்கு நிறுத்தப்படுவதில்லை. அதற்கு பதிலாக புதிய விமானங்களைப் பயிற்றுவிக்க, சோதிக்க, மேம்படுத்தக் கூடிய காலங்களில் பயன்படுத்தப்படுகின்றன. ஐக்கிய அமெரிக்க வான்படையாலோ அல்லது CIA போன்ற வேறு முகமையாலோ அங்கீகரிக்கப்பட்ட பின்பு அவை பொதுவாக சாதாரணமான விமானப் படைத்தளத்திலிருந்து இயக்கப்படுகின்றன. 

பனிப்போரின் உச்ச காலகட்டத்தில் சோவியத் உளவு செயற்கைக்கோள்கள் மூலம் எடுக்கப்பட்ட குரூம் லேக் படங்களுடன், அதன் பின்னர் உள்நாட்டு செயற்கைக்கோள்கள் மூலம் எடுக்கப்பட்ட படங்கள் விரிவான முறையில் தளத்தையும் அதன் சுற்றுப்புறங்களையும் பதிவுசெய்தன. இப்படங்கள் தளத்தைப் பற்றிய சிறிய முடிவுகளையே கொடுத்து, தளம் பற்றிய விளக்கமற்ற, நீண்ட விமான ஓடுதளம், நிறுத்துமிடம் மற்றும் ஏரி போன்ற விவரங்களைக் கொடுத்துள்ளன. 
குரூம் "ரெட் ஈகிள்ஸ்" எனப்படும் கைல் பெக்கின் 4477 வது சோதனை மற்றும் மதிப்பீட்டு படையணியின் அடிப்படைக் கூறுகளைக் கொண்ட இல்லமாகத் திகழ்ந்து, சோவியத் (கிழக்கு முகாமிலிருந்து ஓடி வரும் விமானிகளிடமிருந்து பெறப்பட்டவை) வடிவமைப்பு கொண்ட விமானங்களை இரகசியமாக ஆராய்ந்தும் பயிற்சிக்குப் பயன்படுத்தியும் வந்தது. மேலும் வருடந்தோறும் நடைபெறும் "கான்ஸ்டண்ட் பெக்" பயிற்சியின் ஒரு பகுதியாக அமெரிக்க மற்றும் நேட்டோ நாடுகளின் விமானிகளுக்கு எதிராக பறக்க வைக்கப் படுகின்றன. பனிப்போரின் இறுதியில், அமெரிக்க விமானப் படையும் அதன் படைத்துறை சாராத ஒப்பந்தக்காரர் டாக்-ஏர் நிறுவனமும் இந்த இரகசிய விமானப்படையை உக்ரைன் மற்றும் மால்டோவா போன்ற நாடுகளிடமிருந்து வாங்கப்பட்ட விமானங்கள் மூலம் மிகுதியாக்கி, ரைட்-பாட்டர்சன் விமானப் படைத் தளத்திலிருந்து இயக்கின.

குரூம் லேக் இரண்டாம் உலகப் போரில் குண்டுவீசவும் சுடும் பயிற்சிக்கும் பயன்படுத்தப்பட்டது, ஆனால் 1955 ஆம் ஆண்டு ஏப்ரல் வரை கைவிடப்பட்டுக் கிடந்தது, லாக்ஹீட் நிறுவனத்தின் ஸ்கன்க் பணிக் குழுவால் அப்போது வரவிருந்த உளவு விமானங்களான யு-2 க்கு தகுந்த சோதனைத் தளமாக தேர்ந்தெடுக்கப்பட்டது. ஏரிப்படுகையை பொருத்தமான சிக்கல் வாய்ந்த சோதனை விமானங்களை இயக்க ஓடுதளமாகப் பயன்படுத்தினர், மேலும் வெளியாட்களின் கண்களிலிருந்தும், வெளி இடையூறுகளிலிருந்தும் எமிகரண்ட் பள்ளத்தாக்கின் மலைத் தொடர்களும், NTS புற எல்லைகளும் தளத்தைப் பாதுகாத்தன. 

லாக்ஹீட் நிறுவனம், அவசரத் தேவைக்கான தளத்தை அவ்விடத்தில் ஏற்படுத்தியது, அப்போது அது சைட் இரண்டு அல்லது "த ராஞ்ச்" என அழைக்கப்பட்டது. அதில் சிறிய அளவிலான குடில்களும், பணிமனைகளும், இழுத்துச் செல்லக்கூடிய வீடுகளில் வசித்துவந்த சிறு குழுக்களும் இருந்தன. மூன்றே மாதங்களில் 5000 அடி நீள ஓடுதளம் அமைக்கப்பட்டு 1955 ஆம் ஆண்டு ஜூலையில் பயன்பாட்டிற்கும் வந்தது. த ராஞ்ச் அதன் முதல் யு-2 உளவு விமானத்தை 1955 ஆம் ஆண்டு ஜூலை 24 அன்று பர்பாங்கிலிருந்து சி-124 குளோப்மாஸ்டர் II கார்கோ விமானத்தின் மூலம் பெற்றது. அதனுடன் டக்ளஸ் டிசி-3 விமானத்தின் மூலம் லாக்ஹீட் தொழில்நுட்ப வல்லுநர்களும் வந்தனர். முதல் யு-2 குரூமிலிருந்து 1955 ஆம் ஆண்டு ஆகஸ்ட் 4 அன்று பறந்தது. சிஐஏ வின் கட்டுப்பாட்டிலான முதல் யு-2 குழு சோவியத் பகுதிகள் மீது 1956 களின் மத்தியில் உளவுப் பணியில் ஈடுபட்டது. 

இதே காலகட்டத்தில் NTS தொடர்ச்சியாக வரிசையான வளிமண்டல அணுச் சோதனைகளை நடத்தியது. யு-2 வின் இயக்கமானது அடிக்கடி நடைபெற்ற ப்ளம்ப்பாப் வரிசை அணுச் சோதனைகளினால் 1957 ஆம் ஆண்டு முழுவதும் அடிக்கடி தடைப்பட்டது. அவற்றால் NTS இன் இரண்டு டஜன் ஆயுதங்கள் சேதமடைந்தன. ஜூலை 5 அன்று ப்ளம்ப்பாப்-ஹூட் அணுச் சோதனை வெடிப்பு குரூம் முழுவதையும் சிதறச் செய்ததால் தற்காலிகமாக தளம் அப்புறப்படுத்தப்பட்டது. 

யு-2 உருவாக்கம் முடியும் முன்பே லாக்ஹீட் தனது அடுத்த திட்டமான CIA இன் "ஆக்ஸ்கார்ட்" ஏ-12 தொடர்பான உயர்ந்து சென்று உளவு பார்க்கும் மாக்-3 விமானத் திட்டத்தைத் தொடங்கியது. அது பின்னாளில் USAF SR-71 பிளாக்பேர்ட் என்றழைக்கப்பட்டது. பிளாக்பேர்ட்டின் பறக்கின்ற தன்மையும் பராமரிப்புத் தேவையும் குரூம் லேக்கில் பெரிய அளவிலான கட்டடங்களையும், ஓடுதளத்தையும் ஏற்படுத்தும் அவசியத்தைக் கொடுத்தன. முதல் ஏ-12ன் முன்மாதிரி குரூமில் 1962 ஆம் ஆண்டில் பறந்த போது முக்கிய ஓடுதளம் நீட்டிக்கப்பட்டு, தளமானது செருக்குடன் 1000 பேருடன் முழுமையாக்கப்பட்டது. அதில் எரிபொருள் நிரப்பும் வசதி, ஒரு கண்காணிப்பு கோபுரம் மற்றும் சாய்சதுர வடிவுடைய பேஸ்பால் அரங்கம் போன்றவை இருந்தன. பாதுகாப்பும் பலப்படுத்தப்பட்டு, குரூமிலிருந்த சிறிய படை சாராத சுரங்கம் மூடப்பட்டது, பள்ளத்தாக்கைச் சுற்றியுள்ள பகுதி பிரத்யேகமான இராணுவ பாதுகாப்புப் பகுதியாக்கப்பட்டது. குரூமில் பல வகையான பிளாக்பேர்ட் விமானங்களின் முதல் பயணம் நிகழ்ந்துள்ளது, ஏ-12, தயாரிப்பு தோல்வியடைந்த ஒய்-எஃப்-12 துரத்தும் விமானம் மற்றும் பிளாக்பேர்ட் அடிப்படையிலான விமானியற்ற டி-21 விமானம் போன்றவை இதில் அடங்கும். ஏ-12 1968 ஆம் ஆண்டு வரை குரூம் ஏரியிலிருந்தது. (எஸ் ஆர்-71 முதல் முறையாக கலிபோர்னியாவிலுள்ள பால்ம்டேலில் பறந்தது.) 

லாக்ஹீட் ஹேவ் புளூ முன்மாதிரியான மறைந்து தாக்கக்கூடிய போர் விமானம் (F-117 நைட்ஹாகின் ஒரு சிறிய கருத்து நிரூபன மாதிரி) முதன் முதலில் 1977 ஆம் ஆண்டு டிசம்பர் மாதம் குரூமில் பறந்தது. சோதனையானது F-117 மறைந்து தாக்கக்கூடிய போர் விமானங்களின் ஆரம்ப உருவாக்கமாக மாறிய காலமான 1981 ஆம் ஆண்டு மத்தி வரை நுண்-இரகசிய முன்மாதிரிகளின் சோதனைத் தொடர்கள் அங்கே தொடரப்பட்டன. வானூர்தி பயண-சோதனையோடு கூட, ரேடார் புரொஃபைலிங், F-117 ஆயுதங்கள் சோதனை போன்றவற்றையும் குரூம் நிகழ்த்தி வந்தது, மேலும் முதல் ரக USAF F-117 வானூர்தி ஓட்டுனர்களின் முதல் குழு பயிற்சியிடமாகவும் இது அமைந்திருந்தது. அதற்கு பின்னதாக, கூடுதல் உயர்வாக வகைப்படுத்தப்படுகிற முனைப்பு-சேவை F-117 நடவடிக்கைகள் அருகிலுள்ள டோனொப் பரிசோதனை எல்லைப்பகுதி விமானநிலையத்திற்கு மாற்றப்பட்டது. அதன் பிறகு இறுதியாக ஹாலோமேன் விமானப்படை தளத்திற்குச் சென்றது. 

1983 ஆம் ஆண்டு F-117 நடவடிக்கையில் ஈடுபடுத்தப்பட்டதிலிருந்து குரூம் ஏரியில் இருந்த நடவடிக்கைகள் தொடர்ந்து நடந்தன. தளம் மற்றும் அதனோடு தொடர்புடைய ஓடுபாதை அமைப்பும் விரிவுபடுத்தப்பட்டது. நில நிர்வாகச் செயலகத்தினால் முன்பு நிர்வகிக்கப்பட்ட 3,972 ஏக்கர் நிலத்தைப் பயன்படுத்துவதைத் தடைசெய்து, இப்போதுவரை தளத்தை சிறிதளவே புலப்படும்படி வைத்திருக்கும் அருகிலுள்ள மலைகளைச் சேர்த்துக்கொள்வதற்காக, 1995 ஆம் ஆண்டு அரசாங்கக் கூட்டமைப்பு, தளத்தைச் சுற்றியுள்ள விலக்கப்பட்ட பகுதியை விரிவு செய்தது. 

NTS எல்லைப்பகுதிக்கு அப்பாலுள்ள பல சிறிய சமூகத்தார் வாழ்கின்ற சிறிய எண்ணிக்கையிலான பணியாளர்களின் தேவைகளுக்காக, குரூம் ஏரி சாலையிலுள்ள பேருந்துப் பயண வசதி கொடுக்கப்பட்டுள்ளது (இருப்பினும், இந்த பணியாளர்கள் குரூமிலோ NTSன் மற்ற தளங்களிலோ வேலைசெய்து கொண்டிருந்தார்களா என்பது தெளிவாகத் தெரியவில்லை). பேருந்து, குரூம் ஏரி சாலையில் பயணம் செய்து க்ரிஸ்டல் ஸ்பிரிங்ஸ், ஆஷ் ஸ்பிரிங்ஸ் மற்றும் அலமோவில் நிறுத்தப்படும் மற்றும் அலமோ கோர்ட் ஹவுசில் இரவுமுழுவதும் நிறுத்தப்படும்.

இந்த தளத்தில் மொத்தம் ஏழு ஓடுபாதைகள் இருக்கின்றன, அதில் ஒன்று இப்போது மூடப்பட்டதாகத் தெரிகிறது. மூடப்பட்ட ஓடுபாதையான 14R/32L இன் மொத்த நீளமும் நிறுத்தப்பாதையைச் சேர்க்காமல் ஏறக்குறைய 7,100 மீட்டர்களில் (23,300 அடிகள்) அமைந்து மிகவும் நீளமானதாக உள்ளது. பிற ஓடுபாதைகளான 14L/32R மற்றும் 12/30 ஆகியவற்றின் நீளம் முறையே 3,650 மீட்டர்கள் (12,000 அடிகள்) மற்றும் 1,650 மீட்டர்கள் (5,400அடிகள்) ஆகும். இவை இரண்டும் நிலக்கீழ் ஓடுபாதைகளாகும். நான்கு ஓடுபாதைகள் சால்ட் ஏரியில் அமைந்துள்ளன. இந்த நான்கு ஓடுபாதைகளில் 09L/27R மற்றும் 09R/27L ஆகிய ஓடுபாதைகள் ஏறக்குறைய 3,500 மீட்டர்கள் (11,450 அடிகள்) நீளத்தையும் பிற இரண்டு ஓடுபாதைகளான 03L/21R மற்றும் 03R/21L ஆகியவை ஏறக்குறைய 3,050 மீட்டர்கள் (10,000 அடிகள்) நீளத்தையும் கொண்டுள்ளன. இந்த தளத்தில் சிறிய, விமானம் இறங்கும் தளமும் உள்ளது.

2007 ஆம் ஆண்டு டிசம்பர் மாதத்தில், ஏர்லைன் வானூர்தி ஓட்டுனர்களின் வானூர்தி வழிகாட்டி அமைப்புகளின் சமீபத்திய ஜெப்பீசன் தரவுத்தள திருத்தத்துடன் ICAO விமானநிலைய அடையாளம் கண்டுபிடிக்கும் KXTA குறியீட்டில் தளம் காணப்பட்டதை ஏர்லைன் வானூர்தி ஓட்டுனர்கள் கவனித்து அதை "வீட்டுச்சூழல் கொண்ட விமானநிலையமாக" பட்டியலிட்டனர். விமானநிலைய தரவுகளின் தற்செயலான வெளியீட்டால், KXTA இப்போது பொது வழிகாட்டி தரவுத்தளங்களில் தோன்றினாலும் கூட அதை ஒரு வழிப்புள்ளியாகவோ எந்த ஒரு விமானத்திற்கு ஒரு சேரிடமாகவோ மாணவ வானூர்தி ஓட்டுநர்கள், கருதக்கூடாது என்று வானூர்தி உரிமையாளர்கள் மற்றும் ஓட்டுனர்கள் கழகத்தால் (AOPA)திட்டவட்டமாக KXTA குறித்து எச்சரித்து அறிவுரை வழங்கப்பட்டது. 

USAF க்கு ஏரிக்கு அருகே "நடவடிக்கைத் தளம்" இருக்கிறது என்பதை அரசாங்கக் கூட்டமைப்பு குறிப்பாக (பல நீதிமன்ற வழக்குகளிலும் அரசாங்க கட்டளைகளிலும்) ஒத்துக்கொள்கிறது, ஆனால் அதற்கு மேல் அது எந்தத் தகவலையும் வழங்கவில்லை. 

நெல்லிஸ் எல்லைப்பகுதியைப் போல் அல்லாது இப்பகுதியானது ஏரியைச் சுற்றியிருக்கும் அப்பகுதி குடிமக்களுக்கும் சாதாரண இராணுவ வான் போக்குவரத்திற்கும் நிரந்தரமான தடுக்கப்பட்டதாக இருக்கிறது. ரேடார் நிலையங்கள் அந்தப் பகுதியைப் பாதுகாக்கிறது மற்றும் அங்கிகரிக்கப்படாத பணியாளர்களை உடனே வெளியேற்றுகிறது. NAFR இல் பயிற்சியில் இருக்கும் இராணுவ வானூர்தி ஓட்டுனர்கள் கூட குரூமின் வான்பகுதியைச் சுற்றியிருக்கும் தவிர்க்கப்பட்ட "பெட்டிக்குள்" தற்செயலாகச் சுற்றினால் கூட அவர்கள் மேல் ஒழுக்க நடவடிக்கை எடுக்கப்படும்.

அரசாங்க வரைபடங்களில் இந்தத் தளம் காணப்படாது; பகுதிக்கான இடக்கிடப்பியல் வரைபடத்தில் நீளமான-பயன்படுத்தப்படாத குரூம் தாதுசுரங்கம் மட்டுமே காண்பிக்கப்படும். நெவிடா போக்குவரத்து துறையினால் வெளியிடப்பட்ட ஒரு குடியியல் வானூர்தி பயணவரைபடத்தில் பெரிய தடை செய்யப்பட்ட பகுதி காண்பிக்கப்பட்டிருக்கிறது. ஆனால் அது நெல்லிஸின் தடைசெய்யப்பட்ட காற்றிடத்தின் பகுதியாகத் தான் வரையறுக்கப்பட்டுள்ளது. அந்தப் பகுதிக்கான அதிகாரப்பூர்வமான ஏரோனாட்டிகள் வழிகாட்டி வரைபடங்கள் குரூம் ஏரியை காண்பிக்கிறது ஆனால் விமானநிலைய தளங்களை தவிர்த்துவிட்டது. அதே போல தேசிய உலகவரைபட நூலில் நெவிடாவில் இருக்கும் கூட்டமைப்பு நிலங்களைக் காண்பிக்கிறது. ஆனால் குரூம் கட்டத்தையும் நெல்லிஸ் மலைத்தொடர்களின் மற்ற பகுதிகளையும் வேறுபடுத்தவில்லை. 1960களில் அமெரிக்க கொரோனா ஸ்பை சாட்டிலைட்டால் எடுக்கப்பட்ட மூலத் திரைப்படம் அதிகாரப்பூர்வமாக தடைநீக்கம் செய்யப்பட்டிருந்தாலும் தடைநீக்கம் செய்யப்படுவதற்கு முன்னதாக திருத்தியமைக்கப்பட்டது; தகவல் கேள்விகளின் சுதந்திரத்திற்கு பதில் கொடுப்பதற்காக காண்பிக்கப்பட்ட வெளிப்பாடுகளை (குரூம் மற்றும் முழு NAFR வரைபடம்) அழித்துவிடும் படி அரசாங்கம் ஆணையிட்டது. 2004 ஆம் ஆண்டில் டேரா செயற்கைக்கோள் படங்கள் (பொதுவாக எல்லோருக்கும் கிடைக்கக்கூடியதாக இருந்தவை) இணைய சேவையகங்களிலிருந்து (மைக்ரோசாஃப்ட்டின் "டேராசர்வர்" சேர்த்து) அகற்றப்பட்டுவிட்டது மற்றும் மோனோகிரோம் 1மி ரிசல்யூஷன் USGS தரவு கொட்டிடத்திலிருந்து எல்லோருக்கும் கிடைக்கும்படி செய்யப்பட்டது. NASA லாண்ட்சாட் 7 படங்கள் இப்போதும் கிடைக்கின்றன (இவை NASA வார்ல்ட் விண்டில் பயன்படுத்தப்படுகின்றன). பிற செயற்கைக்கோள் உளக்காட்சி வழங்குபவைகள் மூலம் எடுக்கப்பட்ட உயர் தெளிவுத்திறன் (மற்றும் மிகவும் சமீபத்திய) கொண்ட படங்கள் (ரஷியன் புரொவைடர்ஸ் மற்றும் IKONOS சேர்த்து) வணிக ரீதியாகவும் கிடைக்கின்றன. ஓடுபாதைக் குறிகள், தள வசதிகள், வானூர்தி மற்றும் வாகனங்கள் ஆகியவற்றை இவை அதிகமாக விவரித்துக் காண்பிக்கின்றன. 

நெவிடாவின் மாநில அரசாங்கம் தளத்தைச் சுற்றியிருக்கும் நாட்டுப்புறக் கலைகளை அடையாளம் கண்டுகொண்டு வேறுவகையாக புறக்கணிக்கப்பட்ட பகுதியின் சில சுற்றுலாத்துரை சாத்தியங்களை வழங்கலாம் என்பதற்காக ஏரியா 51 க்கு அருகில் இருக்கும் மாநில வழி 375 பிரிவை "த எக்டிராடெரஸ்டிரியல் நெடுஞ்சாலை" என்று மறுபெயரிட்டு அதனுடைய நீளத்துடன் குறியீடுகளையும் விளக்கி அழகுநயமிக்கதாக காண்பித்தது. 
தளங்கள் தனியார் ஒப்பந்தக்காரர்களுக்கு உரிமையாக இருந்தாலும் இல்லாவிட்டாலும் தளத்திற்குள் இருக்கும் கூட்டமைப்புச் சொத்து மாநில மற்றும் உள்ளூர் வரிகளிலிருந்து விடுவிக்கப்பட்டதாகும். பகுதிக்குள் நுழைந்து மதிப்பீடு செய்யமுடியாத லிங்கன் கவுண்டி வரி மதிப்பீட்டாளருக்கு தளம் 2 மில்லியன் டாலரை வரி மதிப்பாக அறிவித்தது என்று 1994 ஆம் ஆண்டு ஏரியா 51 ஆராய்ச்சியாளரான கிளென் காம்பெல் கூறினார். 

1994 ஆம் ஆண்டு USAF மற்றும் அமெரிக்க சுற்றுச்சூழல் பாதுகாப்பு ஏஜென்சிக்கு எதிராக ஐந்து பெயர் குறிப்பிடாத குடியான ஒப்பந்தக்காரர்களும் விதவைகளான, வால்டர் காசா மற்றும் ராபர்ட் புரோஸ்ட் ஒப்பந்தக்காரர்களின் மனைவிகளும் வழக்கு தொடுத்தனர். ஜார்ஜ் வாஷிங்டன் பல்கலைக்கழக சட்டப் பேராசிரியரான ஜோனதான் டர்லே, குரூமில் திறந்த பள்ளங்களிலும் கிடங்குகளிலும் அதிக அளவிலான தெரியாத வேதிப்பொருட்கள் எரிக்கப்படும் போது இவர்கள் அங்கே இருந்தார்கள் என்று அந்த வழக்கில் கூறப்பட்டிருக்கிறதாகக் கூறினார். புகாரளித்தவர்களிடம் உயிர்த்திசுப் பரிசோதனைகள் செய்யப்பட்டு ரட்ஜர்ஸ் பல்கலைக்கழக உயிர் வேதியியல் அறிஞர்களால் பகுப்பாய்வு செய்யப்பட்டதில் அவர்களுடைய உடற்கொழுப்பில் டையாக்ஸின், டைபென்சோஃபியூரன் மற்றும் டிரைக்குளோரோஎதிலின் ஆகியவை அதிக அளவு இருந்தது கண்டறியப்பட்டது. அவர்கள் குரூமில் வேலை செய்ததனாலேயே தோல், கல்லீரல் மற்றும் சுவாசத்திற்குறிய பாதிப்புகள் ஏற்பட்டது, மேலும் இதுவே ஃப்ரோஸ்ட் மற்றும் காசாவின் மரணத்திற்கும் காரணமானது என்று குற்றம் சாட்டினார்கள். USAF சட்டவிரோதமாக நச்சுப் பொருட்களைக் கையாண்டது மற்றும் வளங்கள் பாதுகாப்பு மற்றும் மீட்பு சட்டத்தை (ஆபத்தான பொருட்களைக் கையாளுவதைக் கட்டுப்படுத்துகிறது) செயல்படுத்தும் கடமையிலிருந்து EPA தவறிவிட்டது என்றும் கூறி அவர்கள் தொடர்ந்து அனுபவித்த காயங்களுக்கு நஷ்ட ஈட்டை அவர்களுடைய வழக்கு கோரியது. எஞ்சியிருப்பவர்களின் மருத்துவ சிகிச்சைக்கு உதவும் என்று நம்பி அவர்கள் தவறாக வெளிப்படுத்திய வேதிப்பொருட்கள் குறித்த விரிவான தகவலையும் அவர்கள் கோரினர். காங்கிரஸ் உறுப்பினர் லீ எச். ஹாமில்டன் அமைப்பின் முந்தைய தலைவராவார்.
புலனாய்வுக் குழு "60 மினிட்ஸ்" செய்தியாளரான லெஸ்லி ஸ்டாலிடம் "ஏரியா 51 தங்களை சட்டவழக்குகளிலிருந்து பாதுகாத்துக் கொள்வதற்காக அவர்களைக் குறித்த எல்லா தகவலையும் விமானப்படை வகைபிரிக்கிறது" என்று கூறியது.

மாநில இரகசியங்கள் சிறப்பனுமதியைக் குறிப்பிட்டுக் காட்டி, வகைபிரிக்கப்பட்ட ஆவணங்களையோ இரகசிய சாட்சிகளின் பரிசோதனைகளையோ வெளிக்காட்டுவதை அனுமதிக்கக்கூடாது. இது வகைபிரிக்கப்பட்ட தகவல்களை வெளிக்காட்டிவிடும் மற்றும் தேசிய பாதுகாப்பையும் அச்சுறுத்தும் என்றும் குற்றம் சாட்டி, சோதனை நீதிபதியான அமெரிக்க மாவட்ட நீதிபதி ஃபிலிப் புரோவிடம் (லாஸ்வேகஸில் இருக்கும் நெவிடா பகுதிக்கான அமெரிக்க மாவட்ட நீதிமன்றம்) அரசாங்கம் கேட்டுக்கொண்டது. அரசாங்கத்தின் வாதத்தை நீதிபதி புரோ நிராகரித்த போது சுற்றுச்சூழல் வெளிப்படுத்துதல் சட்டங்களிலிருந்து "நெவிடாவின் குரூம் ஏரிக்கு அருகில் இருக்கும் விமானப்படையின் செய்பணி இடத்தை" விடுவித்து ஒரு தலைமைத் தீர்மானத்தை ஜனாதிபதி பில் கிளிண்டன் பிறப்பித்தார். அதன் விளைவாக, சாட்சியம் அதிகமாக இல்லாத காரணத்தினால் புரோ அந்த வழக்கைத் தள்ளுபடி செய்துவிட்டார். பொருளை வகைபிரிப்பதற்காக அரசாங்கம் அதனுடைய அதிகாரத்தைத் தவறாகப் பயன்படுத்துகிறது என்று ஒன்பதாவது சுற்றிற்கான U.S. மேல்முறையீடுகளின் நீதிமன்றத்திடம் டர்லே மேல்முறையீடு செய்தார். விமானப்படையின் செயலாளரான ஷியலே இ. விட்னல், குரூமிற்கு அருகே இருக்கும் காற்றிலும் தண்ணீரிலும் கலந்திருக்கும் பொருட்கள் பற்றி வெளிப்படுத்தினால் "அது இராணுவ நடவடிக்கையின் திறன்களை அல்லது வகைபிரிக்கப்பட்ட நடவடிக்கைகளின் சிறப்புகளையும் இயல்பையும் வெளிக்காட்டிவிடும்" என்று குறிப்பிட்டு ஒரு வழக்கு தொடுத்தார். ஒன்பதாவது சுற்று, டர்லேவின் மேல்முறையீட்டை நிராகரித்தது, மேலும் U.S. உச்ச நீதிமன்றம் தீர்ப்பளிப்பதற்கு மறுத்துவிட்டு வழக்குத்தொடுத்தவர்களின் வழக்குக்கு முற்றுப்புள்ளி வைத்துவிட்டது. 

குரூம் விதிவிலக்கில் தொடரும் ஒரு தீர்மானத்தை ஆண்டுதோறும் வெளியிடுவதை ஜனாதிபதி தொடர்கிறார். இதுவும், இதே போன்று மற்ற அரசாங்கப் பேச்சுவார்த்தைகளில் பயன்படுத்தப்படும் குறிப்பாய் அமைந்துள்ள வார்த்தைகள் மட்டுமே, குரூம் ஏரி நெல்லிஸ் வளாகத்தின் மற்றொரு பகுதி என்பதை விட மேலானது என்று அமெரிக்க அரசாங்கம் கொடுத்த ஒரு முறையான அங்கீகாரமாகும். 

F-117 நைட்ஹாக் பொருளை பாதுகாப்பாக கையாளுவதைக் குறித்த ஒரு வகைபிரிக்கப்படாத குறிப்பாணை, 2005 ஆம் ஆண்டு விமானப்படை இணையதளத்தில் வெளியிடப்பட்டது. குறையீட்டாளர்கள் வேண்டிக்கொண்ட அதே பொருட்களின் தகவல்களைப் (அரசாங்கம் கோரிய தகவல் வகைபிரிக்கப்பட்டது) பற்றி தான் இது விவாதித்தது. அந்தக் குறிப்பாணையைக் குறித்து செய்தியாளர்களுக்குத் தெரியவந்தவுடனே அது சிறிது காலத்திலேயே நீக்கப்பட்டுவிட்டது.

2006 ஆம் ஆண்டு ஜனவரி மாதம், விண்வெளி வரலாற்றாசிரியரான ட்வானே A. டே "த ஸ்பேஸ் ரிவியூ" என்ற ஆன்லைன் வானியல் பத்திரிகையில் "விண்வெளிவீரர்கள் மற்றும் ஏரியா 51: விண்வெளி ஆய்வுக்கூட சம்பவம்" என்ற தலைப்பில் ஒரு கட்டுரையை வெளியிட்டார். 1974 ஆம் ஆண்டு CIA இயக்குநரான வில்லியம் கோல்பிக்கு ஒரு பெயர் தெரியாத CIA அதிகாரியால் எழுதப்பட்ட குறிப்பாணையை அடிப்படையாகக் கொண்டு அந்தக் கட்டுரை இருந்தது. விண்வெளி ஆய்வுக்கூடம் 4 இல் இருந்த விண்வெளி வீரர்கள் அவர்களின் பெரிய திட்டத்தின் ஒரு பகுதியாக, கவனமில்லாமல் குறிப்பாணையில் சொல்லப்பட்டிருந்த ஓர் இடத்தை புகைப்படம் எடுத்துவிட்டனர் என்று அந்தக் குறிப்பாணை தெரிவித்தது: 

அந்த இடத்தின் பெயர் தெளிவில்லாமல் இருந்தாலும், அது குரூம் ஏரி தான் என்பதை டே நம்புவதற்கு சூழ்நிலைச் சந்தர்ப்பங்கள் வழிவகுத்தன. டே குறிப்பிட்டபடி:

அந்தப் படங்கள் வகைபிரிக்கப்பட வேண்டுமா என்று ஏஜென்சிகளின் கூட்டமைப்புக்களுக்கு இடையே வாதம் ஏற்பட்டதை அந்தக் குறிப்பாணை விவரிக்கிறது. பாதுகாப்புத் துறை ஏஜென்சிகள் அவைகளை வகைபிரிக்கவேண்டும் என்றும் NASA மற்றும் மாநில துறை அந்த வகைப்பிரித்தலுக்கு எதிராகவும் வாதிட்டனர் என்று அது விவரிக்கிறது. வகைபிரிக்கப்படாத படங்களின் சட்ட உரிமை, கடந்தகாலத்தை அடிப்படையாகக் கொண்டே வகைபிரிக்கப்பட வேண்டும் என்று அந்தக் குறிப்பாணையே கேள்வி எழுப்பியது. 

குறிப்பாணையில் உள்ள குறிப்புரைகள் DCI (மத்தியப் புலனாய்வு இயக்குநர்) கோல்பியாலே கையால் எழுதப்பட்டதாகத் தெரிகிறது, அதில்:

விண்வெளி ஆய்வுக்கூட உளக்காட்சிக் குறித்த கலந்துரையாடலின் விளைவுகளைத் தடைநீக்கம் செய்யப்பட்ட ஆவணங்கள் வெளிப்படுத்தாது. விண்வெளி ஆய்வுக்கூடம் 4 இன் மீதமுள்ள புகைப்படங்களுடன் சேர்த்து, அரசாங்கக் கூட்டமைப்பின் செயற்கைக்கோள் படக் காப்பகத்தில் இந்தப் புகைப்படங்களும் காணப்பட்ட போதும், 2007 ஆம் ஆண்டு டே கவனித்ததற்கு முன்னதாக யாரும் அதைக் கவனித்ததாக எந்தப் பதிவேட்டிலும் இல்லை என்ற கருத்தை மறைமுக வாதங்கள் நிரூபித்தன.

அசாதாரணமான நிகழ்வுகளின் அறிக்கைகளுடன் அதனுடைய இரகசிய இயல்பு மற்றும் வகைபிரிக்கப்பட்ட விமான ஆராய்ச்சியுடன் இருக்கும் சந்தேகத்திற்கிடமற்ற தொடர்பு ஆகியவை சேர்ந்து, ஏரியா 51 ஒரு நவீன UFO மற்றும் சதிக் கோட்பாடுகளின் மையமாவதற்கு வழிவகுத்தது. ஏரியா 51 இல் நிகழும் செயல்களாக அவ்வகைக் கோட்பாடுகளில் கூறப்படுவனவற்றில் சில: 

கண்டம் கடக்கும் நிலத்துக்கீழ் இருக்கும் இரயில்சாலை அமைப்பு, உருமறைக்கப்பட்டதும் நிலக்கீலில் தண்ணீர்ப்பட்டால் தற்காலிகமாகத் தென்படும் உருமறையும் விமானத்தளம் (லூயிஸ் காரலின் செஷயர் பூணையைக் குறிக்கும் விதமாக "செஷயர் ஏர்ஸ்டிரிப்" என்று செல்லப்பெயரிடப்பட்டது), மேலும் வேற்றுலக தொழில்நுட்பத்தை அடிப்படையாகக் கொண்ட பொறியியல் ஆகியவை குரூம் அல்லது அங்கிருந்து 8.5 மைல்கள் தெற்கில் இருக்கும் பாப்பூஸ் ஏரியில் இருக்கும் நிலத்தடி வசதிகளில் அமைந்திருந்தன என்பது குறித்து பல கோட்பாடுகள் விவாதிக்கின்றன. குரூமில் இருக்கும் தெளிவாகத் தெரியக்கூடிய தரையிரங்கும் ஓடுபாதையை செயற்கைக்கோள் படங்கள் பொதுவாக கிடைக்ககூடியதாக வெளிக்காட்டுகிறது. ஆனால் பாப்பூஸ் ஏரியில் உள்ளவற்றை அவை காட்டுவதில்லை.

ஏரியா 51 இல், OXCART மற்றும் NERVA போன்ற சோதனை திட்டப்பணிகளில் பணிபுரிந்தவர்கள், அவர்கள் அறியாமலேயே UFO கவனத்தையும் மற்ற வதந்திகளையும் அவர்களுடைய பணி (2,850 OXCART சோதனை விமானங்களையும் சேர்த்து) தூண்டிவிட்டது என்று ஒப்புக்கொள்கின்றனர்:

நிலத்துக் கீழே மிகப்பெரிய இரயில்சாலை அமைப்பு இருப்பதை அவர்கள் மறுத்தாலும் ஏரியா 51 இன் பல நடவடிக்கைகள் (இன்னும் நடந்துகொண்டிருப்பதாகவே கருதப்படுகிறது) நிலத்திற்குக் கீழேயே நடைபெறுவது வழக்கம்.

ஏரியா 51 சதிக் கோட்பாடுகளைப் பற்றிய நிகழ்வுகளைப் பற்றித் தெரியும் என்று பலர் குறிப்பிடுகிறார்கள். அமெரிக்க அரசாங்கம் வைத்திருந்த வேற்றுலக விண்கலத்திற்காக பணிபுரிய அவர் ஒப்பந்தம் செய்யப்பட்டு, ஏரியா 51 இன் S-4 இல் (பாப்பூஸ் ஏரியில் இருக்கும் ஒரு தளம்) அவர் பணிபுரிந்திருப்பதாக 1989 ஆம் ஆண்டில் பாப் லாசர் குறிப்பிட்டுள்ளார். அதே போல, 1996 ஆம் ஆண்டு புரூஸ் பர்கஸால் இயக்கப்பட்ட "டிரீம்லாண்ட்" என்ற ஆவணப்படத்தில், 71 வயதான இயந்திரப் பொறியாளர் ஒருவர் 1950களில் ஏரியா 51 இல் பணியாளராக பணியாற்றினார் என்று குறிப்பிடும்படியான ஒரு நேர்காணல் இடம்பெற்றிருந்தது. விழுந்து நொறுங்கிய புவிக்கப்பாலான கலத்திலிருந்த ஒரு தட்டை அடிப்படையாகக் கொண்டு "செயற்கையாக பறக்கும் தட்டு உருவாக்குதலில்" அவர் வேலை செய்தார் மற்றும் அமெரிக்க வானூர்தி ஓட்டுநர்களைப் பயிற்றுவிப்பதற்காக அது பயன்படுத்தப்பட்டது என்பதும் அவர் குறிப்பிட்டவைகளில் அடங்கியது. "J-ராட்" என்று பெயரிடப்பட்டு "உளக்கணிப்பு மொழிபெயர்ப்பாளர்" என்று விவரிக்கப்பட்ட ஓர் புவிக்காப்பாலான அமைப்புடன் வேலை செய்திருக்கிறார் என்றும் அவர் குறிப்பிட்டுள்ளார். ஏரியா 51 இல் வேற்றுலக நோய்க்கிருமிகளை குளோனிங் செய்வதில் பணிபுரிந்ததாகவும் "J-ராட்" என்று வேற்றுலக ஜந்துவிற்கு பெயரிடப்பட்டது என்றும் 2004 ஆம் ஆண்டு டான் புருஸ்ச் (டான் கிரெய்னின் மறுபெயர்) குறிப்பிட்டுள்ளார். புருஸ்சின் கல்வியியல் சான்றாவணங்கள் மிகவும் விவாதத்திற்கு உட்பட்டதாயிற்று. ஏனெனில் அவர் 1989 ஆம் ஆண்டு லாஸ் வேகாஸில் பேரல் அதிகாரியாக பணிபுரிந்து வந்தார், அதே நேரத்தில் அவர் SUNYல் PhD பட்டத்தையும் வாங்கினார்.

ஏரியா 51 பகுதியை புவிக்கப்பாலானவைகளுக்கான ஒரு புகலிடமாகத் தான் பிரபலமான கலாச்சாரங்கள் பெரும்பாலும் சித்தரிக்கின்றன. ஏரியா 51ஐ குறித்த ஏராளமான சதிக் கோட்பாடுகளின் காரணமாக பிரபலமான கலாச்சாரத்தில் குறிப்பாக அறிவியல் புதினம் போன்றவற்றில் அது அதிமுக்கியத்துவம் பெற்றது. பலவகையான படங்களும் தொலைக்காட்சி நிகழ்ச்சிகளும் அந்த இடத்தில் நடைபெறுவதாகக் கூறப்படும் கற்பனை நிகழ்வுகளைக் கொண்டிருக்கின்றன. பின்வருபவை அது போன்ற ஊடகத்தின் பட்டியலாகும்:






</doc>
<doc id="66966" url="https://ta.wikipedia.org/wiki?curid=66966" title="டாம் குரூஸ்">
டாம் குரூஸ்

தாமஸ் குரூஸ் மாபோதர் IV (; 1962 ஆம் ஆண்டு ஜூலை 3 ஆம் தேதி பிறந்தார்), தனது திரைப் பெயரான டாம் குரூஸ் மூலம் நன்கு பிரபலமாகியுள்ளார். இவர் ஒரு அமெரிக்க நடிகரும் திரைப்படத் தயாரிப்பாளரும் ஆவார். 2006 ஆம் ஆண்டில் "போர்பஸ்" பத்திரிக்கையானது அவரை உலகின் மிகுந்த செல்வாக்குள்ள பிரபலங்களில் ஒருவராக வரிசைப்படுத்தியிருந்தது. அவர் அகாடெமி விருதுகளுக்கு மூன்று முறை பரிந்துரைக்கப்பட்டுள்ளார். மேலும் கோல்டன் குளோப் விருதுகளை மூன்று முறை வென்றிருக்கின்றார். நடிகருக்கான "தலைமுறை காவிய எக்ஸ் (Generation X) படமாகவும் வாழ்க்கைப் பணி உருவாக்கிய" படமென்றும் விவரிக்கப்பட்ட, 1983 ஆம் ஆண்டில் வெளிவந்த "ரிஸ்கி பிசினஸ்" (Risky Business) திரைப்படத்தில் அவரது முதல் முதன்மைக் கதாபாத்திரம் அமைந்தது. 1986 ஆம் ஆண்டில் வெளிவந்து மிகவும் பிரபலமாகி வசூல் ரீதியாக வெற்றியடைந்த டாப் கன் (Top Gun) திரைப்படத்தில் கப்பல் மாலுமி கதாபாத்திரத்தில் நாயகனாக நடித்தார். அதன் பின்னர் குரூஸ் தொடர்ந்து அது போன்ற வேடங்களிலேயே தொடர்ந்து நடித்தார். அவர் 1990கள் மற்றும் 2000களில் வெளிவந்த அதிரடிப்படங்களான மிஷன்: இம்பாசிபிள் (Mission: Impossible) தொடர் வரிசையில் உளவாளிப் பாத்திரத்தில் தொடர்ந்து நடித்தார். மேலும் இந்த மாதிரியான கதாநாயகன் பாத்திரங்களில் அவர், "மாக்னோலியா" (Magnolia) (1999) திரைப்படத்தில் பெண்களை வெறுக்கும் ஆண் தலைவன் மற்றும் மைக்கேல் மேன்னின் க்ரைம் திரில்லர் திரைப்படமான "கொல்லட்டெரல்" (2004) (Collateral) படத்தில் அமைதியாகவும் கணிப்புத்திறன் சமூக வெறுப்புக் கொண்ட கொலைகாரன் போன்ற இதர பிற வேடங்களிலும் நடித்துள்ளார்.

2005 ஆம் ஆண்டில் எட்வர்டு ஜே எப்ஸ்டெயின் என்ற ஹாலிவுட் பத்திரிகையாளர், பில்லியன் டாலரில் எடுக்கப்பட்ட திரைப்படத்திற்கு வெற்றி தேடித்தரக்கூடிய சில தயாரிப்பாளர்களில் ஒருவராக குரூஸ் உள்ளார் (ஜார்ஜ் லூகஸ், ஸ்டீவன் ஸ்பீல்பெர்க் மற்றும் ஜெர்ரி ப்ரூக்ஹேய்மர் ஆகியோர் அந்தத் தயாரிப்பாளர்களில் பட்டியலிலுள்ள மற்றவர்கள் ஆவர்). 2005 ஆம் ஆண்டிலிருந்து, குரூஸ் மற்றும் பௌலா வாக்னெர் ஆகியோர் யுனைட்டேட் ஆர்ட்டிஸ்ட்ஸ் திரைப்பட ஸ்டுடியோவிற்கு பொறுப்பேற்றனர். அதில் குரூஸ் தயாரிப்பாளர் மற்றும் நடிகராகவும் வாக்னெர் தலைமை நிர்வாக அதிகாரியாகவும் செயல்பட்டனர். சர்ச் ஆப் செயிண்டாலஜிக்கு குரூஸ்சின் சர்ச்சைக்குரிய ஆதரவும் பின்பற்றுதலும் நன்கு அறியப்பட்டது.

குரூஸ் நியூயார்க்கின் சைரக்யூஸ் நகரில் சிறப்புக் கல்வி ஆசிரியரான மேரி லீ (நேய் பெயிஃப்பர்) மற்றும் எலக்ட்ரிக்கல் பொறியாளரரான தாம்ஸ் குரூஸ் மாபோதர் III ஆகியோருக்கு மகனாகப் பிறந்தார். குரூஸின் பெற்றோர் குடும்பப்பெயர் (மாபோதர்) வேல்ஷாக இருந்தபோதிலும், அவரது தாத்தாவின் தந்தையான தாமஸ் ஓமாராவின் ஐரீஷ் மரபுப்படி அவரது வளர்ப்புத்தந்தையின் குடும்பப்பெயரை ஏற்றுக்கொண்டார், எனவே முதல் தாமஸ் குரூஸ் மாபோதர் ஏற்பட்டதாகத் தோன்றுகின்றது.[18] அவர் தந்தையாரின் கொள்ளுத் தாத்தாவின் பெற்றோர்களான வில்லியம் ரேய்பெர்ட் மற்றும் சார்லொட்டே லூயிஸ் வோல்கெர் ஆகியோரிடமிருந்து ஜெர்மன் மற்றும் ஆங்கில (English) குல மரபையும், அவரது தாய் மூலமாக ஜெர்மன் குல மரபையும் பெற்றிருக்கின்றார். டாம் குரூஸின் மூத்த சகோதரியான லீ அன்னே லூயிஸ்வில்லேயில் பிறந்திருந்தார். டாம் மற்றும் அவரது இளைய சகோதரி கேஸ் ஆகியோரைப் போன்றே, அவருக்கு மூத்த சகோதரி மரியனும் சைரகஸில் பிறந்திருந்தார்.

குரூஸ் தனது மூன்றாவது, நான்காவது மற்றும் ஐந்தாம் வகுப்புகளை ராபர்ட் ஹோப்கின்ஸ் பப்ளிக் பள்ளியில் பயின்றார். மாபோதரின் குடும்பம் ஒட்டவா, ஆண்டரியோவின் பீகான் ஹில்லின் புறநகர் பகுதிக்கு குடிபெயர்ந்ததால் குரூஸிம் தந்தை கனடா ஆயுதப் படையின் ராணுவ ஆலோசகராகப் பொறுப்பேற்க முடிந்தது. அங்கு குரூஸ், கார்லேட்டன் கல்வி வாரியத்தைச் சேர்ந்த ஹென்ரி முன்றோ நடுநிலைப் பள்ளியில் தனது ஆறாம் வகுப்பை நிறைவு செய்தார். அங்கு படிக்கும்போது தடகள விளையாட்டில் சுறுசுறுப்பாக விளையாடிய அவர், பெரும்பாலும் எல்லா இரவுகளிலும் தள ஹாக்கி விளையாடிக் கொண்டிருந்தார். அவரது முன்னம்பல் உடைந்தாலும் கூட தன்னை ஒரு இரக்கமற்ற விளையாட்டு வீரராக காண்பித்துக் கொண்டிருந்தார். "பிரிடிஷ் புல் டாக்" விளையாடும் போது தனக்குப் புதிதாகக் கட்டப்பட்ட பல்லை இழந்தார், மேலும் அவருக்கு முழங்காலிலும் அடிபட்டது. ஹென்றி முன்ரோவில் ஜார்ஜ் ஸ்டெயின்பர்க்கின் இளம் பயிற்சி பருவத்திய நாடகத்திலும் குரூஸ் பங்குபெற்றார். அவர் முதலில் "IT" என்ற அழைக்கப்பட்ட நாடகத்தில் பங்கேற்று நடித்தார். அதில் குரூஸ் மெக்கேல் டே வால் என்ற ஒருவர் "தீயவராகவும்" மற்றொருவர் "நல்லவராகவும்" இருக்கும் இணை முதன்மை பாத்திரத்தில் நடித்தார். அந்த நாடகம் பெரிதும் பாராட்டப் பெற்றது. அவர் தனது ஐந்து வகுப்புத் தோழர்களுடன் ஒட்டவா பகுதியில் உள்ள பல்வேறு பள்ளிகளுக்குச் சென்றும் அந்நாடகத்தை நிகழ்த்தினார். அந்நாடகம் ஒட்டவாவின் உள்ளூர் தொலைக்காட்சியிலும் ஒளிபரப்பட்டது. அவர்கள் இருவரும் "இயேசு கிறிஸ்து சூப்பர்ஸ்டார்" என்ற நாடகத்திற்காகவும், அதே போன்று மார்சல் மார்சேயூ வகையான நடிப்புக்காகவும் தனிச்சிறப்பு பெற்றனர். இதுவே மேரி லீ மாபோதர், தனது மகனின் நடிப்பு இலட்சியத்தை வளர்ப்பதற்கு காரணமாக அமைந்தது. முன்னதாக நடைபெற்ற மதம்சார்ந்த உய்த்துணர்வால் பள்ளி முதல்வர் ஜிம் ப்ரௌனுக்கு ஏற்பட்ட வேறுபாட்டை குரூஸின் தாய் தீர்த்துவைத்து, அவரது அவரது நாடகம் கண்டிப்பாக நடைபெறச் செய்தார். மேலும் அவர் க்ளோசெஸ்டர் பிளேயர்ஸ் என்ற அமைப்பை நிறுவினார். அதில் குரூஸ் மற்றும் சில சிறுவர்களைக் கொண்ட திரையரங்குக் குழுவின் ஸ்டெயின்பெர்கின் வகுப்பிலிருந்த பிற மாணவர்களுடன் நாடங்கங்கள் நடிக்கப்பட்டன.

குரூஸிற்கு பன்னிரண்டு வயது இருந்தபோது, அவரது தாய் அவரையும் அவரது சகோதரி லீ அன்னேயையும் தன்னுடன் அழைத்துக்கொண்டு அவரது தந்தையைவிட்டு விலகினார். அவர்கள் சாப்பாட்டுக்கு டாமின் செய்தித்தாள் வினியோக வருமானம் உதவியாக இருந்தது. ஏழ்மைக்கு அருகாமையில் அவர்களது நீண்ட காலம் கழிந்தது. அவரது தாய் ஜேக் சவுத் என்ற பெயரையுடைய பிளாஸ்டிக் விற்பனைப் பிரதிநிதியை மணந்து கொண்டார்.

ஒட்டவாவைப் போன்றே லூயிஸ்வில்லே, கெண்டுக்கீ; வின்னேட்கா, இல்லினாய்ஸ் மற்றும் வேய்ன், நியூ ஜெர்சி உள்ளிட்ட நகரங்களில் டாம் குரூஸ் வாழ்ந்தார். இவை அனைத்திலும் சேர்த்து டாம் குரூஸ் மொத்தம் எட்டு ஆரம்பப் பள்ளிகளிலும் மூன்று உயர்நிலைப் பள்ளிகளிலும் பயின்றார். அவர் சின்சினாட்டியில் உள்ள பிரான்சிஸ்கன் தனியார் பள்ளியில் (தேவாலய ஊக்கத்தொகையில்) பயின்றார் மேலும் கத்தோலிக்க மதகுருவாக ஆவதைத் தனது ஆர்வமாக வைத்திருந்தார். பருவ வயதில் அவர் பல்கலைக்கழக அணிக்காக தடுப்பாட்டக்காரராக விளையாடினார். ஆனால் போட்டிக்கு முன்னதாக பீர் அருந்தியது கண்டுபிடிக்கப்பட்டதால் அவர் அணியிலிருந்து நீக்கப்பட்டார். குரூஸ் 1980 ஆம் ஆண்டு நியூ ஜெர்சியிலுள்ள கெலன் ரிட்ஜ் உயர்நிலைப் பள்ளியில் பட்டம் பெற்றார்.

குழந்தை பருவத்தில் பாலியல் வன்முறையால் தான் பாதிக்கப்பட்டிருந்ததாக டாம் குரூஸ் கூறியிருந்தார். அவருக்கு கற்றல் குறைபாடு நோய் இருந்ததும் பகுதி காரணமானது. ஏதாவது தவறு நடக்கும் பொழுது அவரது தந்தை தன்னிடம் மிகவும் கடுமையாக நடந்துகொண்டதாகத் தெரிவித்தார். அவரது தந்தை, "ஒரு கொடுமைக்காரனாகவும்" "ஒழுங்கற்ற பெருவணிகராக" இருந்ததாக "பரேட் பத்திரிகை" யில் அவர் கூறினார். தான் சிறு வயதிலேயே தந்தை மட்டுமில்லாமல் கடந்து வேறு சிலரும் நம்பமுடியாதவர்களும் இருந்தனர் என்று டாம் குரூஸ் கூறினார். மேலும் "என் தந்தையிடம் இருந்ததால் எனக்கு எல்லோருமே நல்லது செய்பவர்கள் என கருத இயலாது" என்றும் கூறினார். டாம் குரூஸ் பன்னிரெண்டு வருடங்களில் பதினைந்து பள்ளிகளுக்குச் சென்றிருக்கிறார். டாம் குரூஸ் தனது பன்னிரெண்டு வயதில் அவரது தந்தையின் பெயரைத் துறந்தார். மேலும் பள்ளியில் கொடுமைப்படுத்துதலுக்கும் ஆளானார்.

குரூஸ் முழங்கால் காயத்தால் தனது பள்ளியின் மல்யுத்த அணியில் இருந்து விலக்கப்பட்டதன் பின்னர் நடிக்கத் தொடங்கினார். காயம்பட்ட போது, அவரது பள்ளியின் தயாரிப்பில் உருவான "கேய்ஸ் அண்ட் டோல்ஸ்" (Guys and Dolls) என்ற படத்தில் முக்கியப் பத்திரத்திற்கு குரல் கொடுத்தார். அது வெற்றியடைந்ததால் மிகுந்த பாராட்டைப் பெற்றார். அதில் வெற்றியடைந்த பின்னர் தான் ஒரு நடிகராக வரவேண்டும் என்று முடிவெடுத்தார். அவரது உறவினர் வில்லியம் மாபோதரும் 'லாஸ்ட்" என்ற தொலைக்காட்சித் தொடரில் ஏதன் ரோம் பாத்திரத்தில் நடித்தன் மூலம் ஒரு நடிகராக பிரபலமாக அறியப்பட்டார்.

1981 ஆம் ஆண்டில் வெளிவந்த, ப்ரூக் ஷீல்ட்ஸ் நடித்த நாடக/காதல் திரைப்படமான "எண்ட்லெஸ் லவ்" என்ற திரைப்படத்தில் சிறிய கதாபாத்திரத்தில் டாம் குரூஸ் நடித்தார். அதுவே அவரது முதல் திரைப்பாத்திரம் ஆகும். அதன் பிறகு அதே ஆண்டில் "டாப்ஸ்" திரைப்படத்தில் ஜார்ஜ் சி. ஸ்காட், டிமோதி ஹூட்டன் மற்றும் சீன் பென் ஆகியோருடன் மேலும் முக்கிய வேடத்தில் நடித்தார். இராணுவ துருப்புகளைப் பற்றியத் திரைப்படமான அது சுமாரான வெற்றியை பெற்றது. 1983 ஆம் ஆண்டில் வெளிவந்த பிரான்சிஸ் போர்டு கொப்போலாவின் "தி அவுட்சைடர்ஸ்" திரைப்படத்தில் தோன்றிய பல பதின் பருவத்தினர்களில் இவரும் ஒருவராக இருந்தார். இந்தத் திரைப்படத்தில் ராப் லோவ், மாட் தில்லன், பேட்ரிக் ஸ்வாய்ஸ் மற்றும் ரால்ப் மச்சியோ உள்ளிட்டோர் நடித்தனர். இவர்களில் இருவர் "ப்ராட் பேக்" திரைப்படத்திலும் நடித்தனர். அதே ஆண்டு டாம் குரூஸ் "லாசின் இட்" என்ற பதின் பருவக் நகைச்சுவைத் திரைப்படத்தில் தோன்றினார். டாம் குரூஸின் வெற்றியானது "ரிஸ்கி பிசினஸ்" வெளியான பிறகே வெளிப்பட்டது. அது டாம் குரூஸை ஒரு நட்சத்திர நடிகராக உயர உதவியது. திரைப்படத்தின் ஒரு காட்சியில், பாப் சேஜெரின் "ஓல்டு டைம் ராக் அண்ட் ரோல்" பாடலில் உள்ளாடையில் குரூஸின் உதட்டசைவு நடிப்பு, 1980கள் திரைப்படத்தில் மிகவும் பெரிதாகப் பேசப்பட்டது. "தலைமுறை காவிய எக்ஸ் படமாகவும் வாழ்க்கைப் பணி உருவாக்கிய" படமென்றும் அந்தத் திரைப்படம் விவரிக்கப்பட்டிருக்கின்றது. உயர் நிலைப்பள்ளியின் கால்பந்து நாடகமாக இருந்த "ஆல் தி ரைட் மூவ்ஸ்" என்ற நாடகம் 1983 ஆம் ஆண்டில் அவரது நான்காவது திரைப்படமாக வெளியானது. குரூஸின் அடுத்த திரைப்படமாக, 1985 ஆம் ஆண்டின் கனவுருப் புனைவுத் திரைப்படமான ரிட்லீ ஸ்காட் இயக்கிய "லிஜெண்ட்" இருந்தது.

அதன் பின்னர், அடுத்து வரவிருந்த அமெரிக்க போர் விமானி திரைப்படத்தில் நடிப்பதற்கு தயாரிப்பாளர்கள் ஜெர்ரி ப்ரூக்ஹீமர் மற்றும் டான் சிம்ப்ஸன் ஆகியோரால் முதல் தேர்வாக டாம் குரூஸ் இருந்தார். முதலில் குரூஸ் அப்படத்தில் நடிக்க தெளிவாக மறுத்து விட்டார், அதன் பின்னர் கதையைத் திருத்தம் செய்ய உதவியதோடு திரைப்படத்தை உருவாக்கியும் கொடுத்தார். ப்ளூ ஏஞ்சல்ஸ் உடன் பறந்த பின்னர், டாம் குரூஸ் தனது மனதை மாற்றி அடுத்த திட்டத்தில் கவனம் செலுத்தினார். "டாப் கன்" (Top Gun) என்று பெயரிடப்பட்ட திரைப்படம் 1986 ஆம் ஆண்டு மே மாதத்தில் வெளிவந்தது. அது உலக அளவில் 354 மில்லியன் அமெரிக்க டாலர்களைப் பெற்று, அந்த ஆண்டின் மிக அதிக வசூலைப் பெற்ற திரைப்படமாக வந்தது. 1986 ஆம் ஆண்டில், அவர் மார்டின் ஸ்கோர்சேஸியின் திரைப்படமான "தி கலர் ஆப் மணி" என்ற படத்தில் அகாடமி விருதுகளின் சிறந்த நடிகருக்கான கௌரவ விருதைப் பெற்ற பால் நியூமேன்னுடன் இணைந்து நடித்தார். 1988 ஆம் ஆண்டில் குரூஸ், மென்மையான நாடக பாணியிலான கதையான "காக்டெய்ல்" (Cocktail) திரைப்படத்தில் நடித்தார். அத்திரைப்படம் அவருக்கும் பலதரப்பட்ட கருத்துரைகளைப் பெற்றுத் தந்தது. மேலும் அவர் 1989 ஆம் ஆண்டில் ரஸ்ஸீ விருத்துக்கான முதல் பரிந்துரையைப் பெற்றார். 1990 ஆம் ஆண்டு, "ரெயின் மேன்" திரைப்படம் வெளிவந்தது. டஸ்டின் ஹோப்மேனும் நடித்திருந்த அப்படத்தை பாரி லேவின்சன் இயக்கியிருந்தார். அந்தத் திரைப்படம் விமர்சகர்களால் பாராட்டப்பட்டு, எட்டு அகாடமி விருதுகளுக்குப் பரிந்துரைக்கப்பட்டது. அது சிறந்த திரைப்படம் மற்றும் சிறந்த நடிகர் (ஹோப்மேன்) உள்ளிட்ட நான்கு விருதுகளை வென்றது.

1990 ஆம் ஆண்டில் அதே போன்ற வெற்றியுடன் குரூஸ் வரவேற்கப்பட்டார், அப்பொழுது அவர் ஆலிவர் ஸ்டோனின் பார்ன் ஆன் தி ஃபோர்த் ஆப் ஜூலை (Born on the Fourth of July) திரைப்படத்திற்காக அகாடமி விருது பரிந்துரைகளைப் பெற்றார். அந்தத் திரைப்படமானது அதிகம் விற்பனையான பரபலேஜிக் சேவையாளரும் போர் எதிர்ப்பு நடவடிக்கையாளருமான ரோன் கோவிக்கின் சுயசரிதையை அடிப்படையாகக் கொண்ட திரைப்படமாகும். 1990 ஆம் ஆண்டில் டாம் குரூஸ் "கோல் டிரிக்கிள்" என்ற அதிவேக பந்தையக்கார் ஓட்டுநர் வேடத்தில் டோனி ஸ்காட்சின் "டேஸ் ஆப் தண்டர்" திரைப்படத்தில் நடித்தார். குரூஸின் அடுத்த திரைப்படமாக ரோன் ஹோவார்டின் "ஃபார் அண்ட் அவே" இருந்தது. அதில் அவர் நிக்கோல் கிட்மேனுடன் மீண்டும் இணைந்து நடித்தார். "டேஸ் ஆப் தண்டர்" திரைப்படத்திற்குப் பின்னர், அவர் இராணுவத் திரில்லர் படமான "எ ப்யூ குட் மென்" திரைப்படத்தில் ஜேக் நிகோல்சன் மற்றும் டெமி மூர் ஆகியோருடன் நடித்தார். இந்தத் திரைப்படம் நன்றாக ஓடியது. மேலும் டாம் குரூஸ் கோல்டன் குளோப் மற்றும் எம்டிவி (MTV) விருதுகளுக்கானப் பரிந்துரைகளைப் பெற்றார். அடுத்த ஆண்டு சிட்னி போலக்கின் "தி பார்ம்" திரைப்படத்தில் அவர் ஜெனி ஹாக்மேன் மற்றும் எட் ஹாரிஸ் ஆகியோருடன் இணைந்து நடித்தார். அது ஜான் க்ரிஷம் எழுதிய அதிகம் விற்பனையான புதினத்தை அடிப்படையாகக் கொண்டது. மேலும் அது மக்களின் விருப்ப விருதுகளில் மிகவும் பிடித்த நாடகத் திரைப்பட விருதை வென்றது.

1994 ஆம் ஆண்டில் பிராட் பிட், ஆண்டனியோ பெண்டெராஸ் மற்றும் கிறிஸ்டியன் ஸ்லாடர் ஆகியோருடன் டாம் குரூஸ் இணைந்து நெய்ல் ஜோர்டனின் "இண்டர்வியூ வித் தி வம்பயர்" திரைப்படத்தில் நடித்தார். இது அன்னே ரைஸ் எழுதிய நன்கு விற்பனையான புதினத்தை அடிப்படையாகக் கொண்ட நாடகப் பாணியிலான திகில் திரைப்படமாகும். திரைப்படம் நன்றாக ஓடியனாலும், ரைஸ் தனது முதல் விருப்பம் ரிவர் போனிக்ஸ்தான் என்று டாம் குரூஸை படத்தில் இடம்பெறச் செய்ததற்கு விமர்சித்துப் பேசியிருந்தார். 1996 ஆம் ஆண்டில், ப்ரையன் டே பால்மாவின் "மிஷன்: இம்பாசிபிள்" திரைப்படத்தில் டாம் குரூஸ் நடித்தார் (அப்படத்தை தயாரித்தும் இருந்தார்). 1960களின் TV தொடரின் மறுதயாரிப்பான அந்தத் திரைப்படம், உலக அளவில் 456 மில்லியன் அமெரிக்க டாலர்களுக்கும் மேலான வசூலைப் பெற்றது. அது அந்த ஆண்டின் அதிக வசூலான திரைப்படங்களில் மூன்றாவது ஆகும். அதே ஆண்டு அவர் "ஜெர்ரி மாக்கையர்" என்ற நகைச்சுவைத் திரைப்படத்தில் கதாநாயகனாக நடித்தார். அத்திரைப்படம், அவருக்கு சிறந்த நடிகருக்கான அகாடமி விருதுக்கான பரிந்துரையையும் விருதையும் பெற்றுத்தந்தது. அதே போன்று துணை நடிகர் கூபா குட்டிங், ஜூனியர். என்பவருக்கு சிறந்த துணை நடிகருக்கான அகாடமி விருதையும் பெற்றுத்தந்தது; அத்திரைப்படம் மொத்தமாக ஐந்து அகாடமி விருதுகளுக்குப் பரிந்துரைக்கப்பட்டது. அத்திரைப்படம் "ஷோ மி தி மணி!" என்ற அடைமொழியையும் உள்ளடக்கியது. இது பிரபல பண்பாடாகவும் மாறியது. 1999 ஆம் ஆண்டில் பாலுணர்வுத் திரில்லரான "ஐஸ் வைடு சட்" திரைப்படத்தில் டாம் குரூஸ் நடித்தார். இப்படத்திற்கான படப்பிடிப்பு நிறைவடைய இரண்டு ஆண்டுகள் ஆனது. மேலும் இப்படம் இயக்குனர் ஸ்டேன்லீ குப்ரிக்கின் கடைசிப் படமாகவும் இருந்தது. இது டாம் குரூஸ் தனது மனைவி நிக்கோல் கிட்மேன்னுடன் இணைந்து நடிக்கும் கடைசிப் படமாகவும் இருந்தது. ஆனால் இந்தப் படம், பாலியலுக்கான நேரடியான விளக்கத்தைக் கொண்டிருந்தது. மேலும் இது ஆழ்ந்த விஷயங்கள் சார்ந்த கதை சொல்லும் விதத்தில் நிறைய முரண்பாடுகளை ஏற்படுத்தியது. டாம் குரூஸ் பெண்களை குறிப்பாக வெறுக்கும் ஆண் தலைவனாக "மங்கோலியா" (1999) திரைப்படத்திலும் நடித்தார். இது அவருக்கு சிறந்த துணை நடிகருக்கான ஆஸ்கார் விருதுக்கான பரிந்துரையைப் பெற்றுத்தந்தது. அவர், அதிரடித் திகில் திரைப்படமான "எண்ட் ஆப் டேஸ்" (End of Days) படத்தில் அர்னால்டு ஸ்வார்ஸ்னேக்கர் முக்கிய பாத்திரத்தில் நடிப்பதாகக் கருதப்படுவதற்கு முன்னதாக ஜெரிக்கோ கேன் பாத்திரத்தில் நடிக்க எண்ணியிருந்தார்.

2000 ஆம் ஆண்டில் குரூஸ், "மிஷன் இம்பாசிபிள்" திரைப்படங்களின் இரண்டாவது தவணையாக வெளியான "மிஷன்: இம்பாசிபிள் II" திரைப்படத்தில் ஏதன் ஹண்ட் பாத்திரத்திற்குத் திரும்பினார். இந்தத் திரைப்படத்தை ஹாங்காங் இயக்குனர் ஜான் வூ இயக்கி, தனது கன் பூ வகையான முத்திரையைப் பதித்தார். மேலும் இத்திரைப்படம் பாக்ஸ் ஆபிஸில் தொடர்ச்சியான மிகப்பெரிய வெற்றியைத் தொடர்ந்தது. உலக முழுவதும் ஏறக்குறைய 547 மில்லியன் அமெரிக்க டாலர்களை வசூலித்து. அப்படம் அதன் முந்தைய வெளியீட்டைப் போலவே அந்த ஆண்டின் அதிக வசூலை ஈட்டிய திரைப்படங்களில் மூன்றாவதாக வந்தது. அடுத்த ஆண்டில் "அப்ரே லாஸ் ஓஜாஸ்" திரைப்படத்தின் மறுதயாரிப்பான "வனில்லா ஸ்கை" (Vanilla Sky) (2001) திரைப்படத்தில் காமரூன் டியாஸ் மற்றும் பெனிலோப் க்ரஸ் ஆகியோருடன் குரூஸ் நடித்தார். அத்திரைப்படம் மிகவும் பாராட்டப்பட்டு இன்னுமொரு பாக்ஸ் ஆபிஸ் வெற்றியை நிரூபித்தது. 2002 ஆம் ஆண்டில், உறுப்பு இடப் பிறழ்சி உடையவன் பற்றிய அறிவியல் புதினத் திரில்லரான "மைனாரிட்டி ரிப்போர்ட்" திரைப்படத்தில் குரூஸ் நடித்தார். பிலிப் கே. டிக் எழுதிய அறிவியல் புதினச் சிறுகதையின் அடிப்படையிலான இத்திரைப்படத்தை ஸ்டீவன் ஸ்பீல்பெர்க் இயக்கினார். 2003 ஆம் ஆண்டில் அவர், எட்வர்டு ஸ்விக்கின் வரலாற்றுக் கதையான "தி லாஸ்ட் சாமுராய்" என்ற வெற்றிகரமான திரைப்படத்தில் நடித்தார்.

2004 ஆம் ஆண்டில் மைக்கேல் மேன்னின் க்ரைம் திரில்லர் திரைப்படமான "கொலட்டெரல்" படத்தில் சமுதாயத்தை எதிர்க்கும் ஒரு கொலைகாரன் பாத்திரம் மூலமாக, தனது தலைமுறையின் சிறந்த ஆண் என்ற பெயரிற்கு எதிரான பாத்திரத்தில் டாம் குரூஸ் நடித்தார். 2005 ஆம் ஆண்டில், ஸ்டீவன் ஸ்பீல்பெர்க்குடன் இணைந்து "வார் ஆப் தி வேல்டுஸ்" என்ற திரைப்படத்தில் டாம் குரூஸ் பணியாற்றினார். இத்திரைப்படம் உலக அளவில் 591.4 மில்லியன் அமெரிக்க டாலர் என்ற வசூலுடன் அந்த ஆண்டின் அதிக வசூலில் நான்காவது இடத்தைப் பெற்றது. அத்திரைப்படத்தின் பாக்ஸ் ஆபிஸ் வெற்றியில் வேறுபாடு இருந்தாலும், அது மூன்று ரஸ்ஸீ விருதுகளுக்கான பரிந்துரைகளைப் பெற்றது. அவற்றில் குரூஸ்க்கான பரிந்துரையும் ஒன்று. 2006 ஆம் ஆண்டில், அவர் "மிஷன் இம்பாசிபிள்" திரைப்படத் தொடரின் மூன்றாவது தவணையான "மிஷன்: இம்பாசிபிள் III" என்ற திரைப்படத்தில் தனது பாத்திரமான ஏதன் ஹண்டாக மீண்டும் நடித்தார். அப்படம் அதன் முந்தையவற்றை விடவும் அதிகமான பாராட்டு விமர்சனங்களைப் பெற்றது. மேலும் பாக்ஸ் ஆபிஸில் 400 மில்லியன் டாலர்கள் வசூலைத் தாண்டியது. அவர் 2007 ஆம் ஆண்டில் "லயன்ஸ் பார் லேம்ப்ஸ்" என்ற திரைப்படத்தில் தோன்றினார். இப்படம் குரூஸின் 21 ஆண்டுகள் வெளிவந்த படங்கள் வரலாற்றில் உலக அளவில் 100 மில்லியன் டாலர்களைக் கூட தாண்டாத திரைப்படமானது.

2008 ஆம் ஆண்டில் நகைச்சுவை ஹிட்டான "டிரோபிக் தண்டர்" (Tropic Thunder) திரைப்படத்தில் பென் ஸ்டில்லர் மற்றும் ஜேக் பிளாக் ஆகியோருடன் குரூஸ் தோன்றினார். இந்த நடிப்பு அவருக்கு கோல்டன் குளோப் விருதுக்கான பரிந்துரையைப் பெற்றுத்தந்தது. சமீபத்தில் 2008 ஆம் ஆண்டு செப்டம்பர் 25 அன்று வெளிவந்த டாம் குரூஸ் நடித்த விறுவிறுப்பான வால்கியர் (Valkyrie) என்ற வரலாற்றுத் திரைப்படத்தின் கதாபாத்திரம், பலவகையான விமர்சனங்களைப் பெற்றது.

டாம் குரூஸ் அவரது முன்னாள் முகவரான பௌலா வாக்னெருடன் இணைந்து 1993 ஆம் ஆண்டில் குரூஸ்/வாக்னெர் புரடக்சன்ஸ் நிறுவனத்தை உருவாக்கினார். மேலும் அந்நிறுவனம் டாம் குரூஸின் பல திரைப்படங்களை இணைத் தயாரிப்பு செய்தது. டாம் குரூஸ் தயாரிப்பாளராகி, 1996 ஆம் ஆண்டில் முதல் திரைப்படமாக "மிஷன்: இம்பாசிபிள்" திரைப்படத்தைத் தயாரித்தார். 1997 ஆம் ஆண்டில் அவர் "மிஷன்: இம்பாசிபிள்" திரைப்படத்தில் தயாரிப்பாளராகப் பணியாற்றியதற்காக, பி.ஜி.ஏ (PGA) கோல்டன் லௌரெல் விருதுகள் விழாவில் திரையரங்கத் திரைப்படங்களில் மிகவும் நம்பிக்கையூட்டக் கூடிய தயாரிப்பாளருக்கான நோவா விருதை (பௌலா வாக்னெர் உடன் பகிர்ந்து) வென்றார்.

1998 ஆம் ஆண்டில் வெளிவந்த "வித்தவுட் லிமிட்ஸ்" என்ற திரைப்படம் பிரபல அமெரிக்க ஓட்டப்பந்தைய வீரர் ஸ்டீவ் ப்ரெபோண்டெய்ன் பற்றியதாக இருந்தது. அத்திரைப்படமானது ஒரு தயாரிப்பாளராக அவரது அடுத்த திட்டமாக இருந்தது. 2000 ஆம் ஆண்டில் டாம் குரூஸ் மீண்டும் தயாரிப்பாளராகத் திரும்பி, "மிஷன் இம்பாசிபிள்" தொடரில் தனதுப் பணியைத் தொடர்ந்தார். நிக்கோல் கிட்மேன் நடித்த "தி அதர்ஸ்" திரைப்படத்திற்கு தயாரிப்புப் நிர்வாகியாக பணியாற்றினார், அதே ஆண்டில் "வனில்லா ஸ்கை" திரைப்படத்தில் நடிகராகவும் தயாரிப்பாளராகவும் மீண்டும் பணியாற்றினார். அடுத்ததாக அவர் "நார்க்" , "ஹிட்டிங் இட் ஹார்டு" மற்றும் "ஷட்டர்டு கிளாஸ்" ஆகியவற்றில் பணியாற்றினார் (ஆனால் அத்திரைப்படங்களில் அவர் நடிக்கவில்லை). "தி லாஸ்ட் சாமுராய்" என்ற திரைப்படம் அவரது அடுத்த திட்டமாக இருந்தது. அதில் அவர் நடித்தும் இருந்தார். மேலும் அப்படத்திற்கு 2004 ஆம் ஆண்டின் பி.ஜி.ஏ (PGA) கோல்டன் லௌரெல் விருதுகள் விழாவில் 2004 ஆம் ஆண்டின் சிறந்த திரைப்படத் தயாரிப்பாளருக்கான விருதுக்கு அவரது பெயரும் இணைத்து பரிந்துரைக்கப்பட்டது. பின்னர் அவர் "சஸ்பெக்ட் ஜீரோ" , "எலிசபெத்டவுன்" மற்றும் "ஆஸ்க் தி டஸ்ட்" ஆகிய திரைப்படங்களில் பணியாற்றினார்.

டாம் குரூஸ் ஹாலிவுட்டில் பெரும்பாலான இலாபமளிக்கும் திரைப்படப் பேரங்களில் பேச்சுவார்த்தையை கையாண்டுள்ளார். மேலும் 2005 ஆம் ஆண்டில் எட்வர்டு ஜே எப்ஸ்டெயின் என்ற ஹாலிவுட்டின் பொருளாதார நிபுணர் அவரை, "ஹாலிவுட்டின் மிக வலிமையான செல்வம் மிகுந்த சக்திகளில் ஒருவர்" என்று வருணித்தார். எப்ஸ்டெயின், பில்லியன் டாலரில் எடுக்கப்பட்ட திரைப்படத்திற்கு உறுதியான வெற்றி தேடித்தரக்கூடிய சில தயாரிப்பாளர்களில் ஒருவராக டாம் குரூஸ் உள்ளார் (அந்தத் தயாரிப்பாளர்களில் மற்றவர்கள், ஜார்ஜ் லூகஸ், ஸ்டீவன் ஸ்பீல்பெர்க் மற்றும் ஜெர்ரி ப்ரூக்ஹேய்மர் ஆகியோர்) என்று குறிப்பிடுகிறார். மேலும் எப்ஸ்டெயின் கூறுகையில், டாம் குரூஸ் பற்றி பத்திரிக்கை சர்ச்சைகள் பற்றிய மக்களின் ஈடுபாடானது குரூஸின் வணிக ரீதியான தனிச் சிறப்பான துணிச்சல் மீதான முழுமையான பாராட்டுதல்களை கவனிக்கப்படாததாக ஆக்குகின்றது என்றும் வாதிடுகிறார்.

டாம் குரூஸின் திரைப்படத் தயாரிப்பு நிறுவமனான குரூஸ்/வாக்னெர் புரடக்சன்ஸ், "நியூயார்க் டைம்ஸ்" பத்திரிகையில் எரிக் லார்சன் எழுதி அதிகம் விற்பனையான, சிகாகோ நகரின் உலகக் கொலம்பியப் பொருட்காட்சியில் நிஜ வாழ்க்கையின் தொடர் கொலைகாரனான எச். எச். ஹோல்ம்ஸ் பற்றிய கதையான "தி டெவில் இன் தி வொய்ட் சிட்டி" யின் அடிப்படையிலான திரைக்கதையை உருவாக்குவதாகக் கூறப்படுகின்றது. அந்தத் திட்டத்தை தயாரிக்கவும் செயலாட்சிக்கும் காத்ரின் பிகேலோ சேர்க்கப்பட்டிருக்கின்றார். அதே நேரத்தில், லியோனார்டோ டிகாப்ரியோவின் அப்பியன் வே என்ற தயாரிப்பு நிறுவனமும் ஹோல்ம்ஸ் மற்றும் உலகப் பொருட்காட்சி பற்றிய ஒரு திரைப்படத்தை உருவாக்குகின்றது, அதில் டிகாப்ரியோ நடிக்கிறார்.

2006 ஆம் ஆண்டு ஆகஸ்ட் 22 அன்று பாரமவுண்ட் பிக்சர்ஸ், குரூஸ் உடனான தனது 14 ஆண்டுகளால உறவு முடிவடைவதாக அறிவித்தது. "வால் ஸ்ட்ரீட் ஜெர்னல்" பத்திரிக்கையில், வையாகாம் (பாராமவுண்ட்டின் தாய் நிறுவனம்) தலைவர் சம்னர் ரெட்ஸ்டோன், நடிகராகவும் தயாரிப்பாளராகவும் டாம் குரூஸ் கொண்டுள்ள மதிப்பிற்கு, அவரது பொது நடத்தை மற்றும் பார்வைகளால் பொருளாதாரப் பாதிப்பு ஏற்படுவதாக மேற்கோள்காட்டினார். பாராமவுண்டின் அறிவிப்பானது தயாரிப்பு நிறுவனம் தனியார் பங்கு நிறுவனங்களிலிருந்து வந்த மாற்று நிதியாதாரங்களினால் வசதி பெற்று தங்கள் நிறுவனத்தை கழற்றி விடுவதால், அதனை மறைத்து தனது முகத்தைக் காப்பற்றிக் கொள்ள இத்தகைய அறிவிப்பினை வெளியிட்டிருப்பதாக குரூஸ்/வாக்னெர் புரடக்சன்ஸ் நிறுவனம் கூறியது. எட்வர்டு ஜே எப்ஸ்டெயின் போன்ற தொழில்துறை ஆய்வாளர்கள், அதற்கு உண்மையான காரணம் "மிஷன்: இம்பாசிபிள்" விற்பனையார்களிடமிருந்து வரும் டி.வி.டி (DVD) விற்பனையில் குரூஸ்/வாக்னெரின் மிகப்பெரிய பங்கைப் பிரித்துக்கொடுப்பதில் பாராமவுண்ட்டுக்கு ஏற்பட்ட மனக்குறையே இதற்கு உண்மையான காரணம் என்று கருத்து தெரிவித்தனர்.

2006 ஆம் ஆண்டு நவம்பரில், டாம் குரூஸ் மற்றும் பௌலா வாக்னெர் இருவரும் யுனைட்டேட் ஆர்ட்டிஸ்ட்ஸ் திரைப்பட ஸ்டுடியோவை தாங்கள் எடுத்துக்கொண்டதாக அறிவித்தனர். யுனைட்டேட் ஆர்ட்டிஸ்ட்ஸ் திரைப்படங்களுக்கு டாம் குரூஸ் தயாரிப்பாளராகவும் நடிகராகவும் செயல்படுகிறார். வாக்னெர் UA க்கு தலைமை நிர்வாகியாகவும் பணியாற்றுகின்றார். அதன் தயாரிப்பானது 2007 ஆம் ஆண்டு வெளியான "வால்கியர்" திரைப்படத்துடன் தொடங்கியது. அத்திரைப்படமானது 1944 ஆம் ஆண்டு ஜூலை 20 அன்று அடோல்ஃப் ஹிட்லருக்கு எதிராக நடைபெற்ற படுகொலை முயற்சியின் அடிப்படையிலான விறுவிறுப்புத் திரைப்படமாகும். இந்தத் திரைப்படம் 2007 ஆம் ஆண்டு மார்ச் மாதத்தில் யுனைட்டெட் ஆர்ட்டிஸ்ட்ஸ் மூலம் கையகப்படுத்தப்பட்டது. 2007 ஆம் ஆண்டு மார்ச் 21 அன்று க்ளாஸ் வோன் ஸ்டௌபென்பெர்க் கதையின் முக்கிய நடிகராகக் கையெழுத்திட்டார். இச் ந்தத் திரைப்படத்திட்டம் டாம் குரூஸ் மற்றும் வாக்னெர் ஆகியோர் யுனைட்டேட் ஆர்ட்டிஸ்ட் நிறுவனத்தைத் தங்கள் கட்டுப்பாட்டுக்குள் கொண்டு வந்த பின்னர் தயாரிக்கும் இரண்டாவது தயாரிப்பாக இருக்க முடிவு செய்யப்பட்டது. முதலாவதாக, ராபர்ட் ரெட்போர்ட் இயக்கி ரெட்போர்ட், மேரில் ஸ்ட்ரீப் மற்றும் டாம் குரூஸ் நடித்த "லயன்ஸ் பார் லேம்ப்ஸ்" திரைப்படம் இருந்தது. "லேம்ப்ஸ்" திரைப்படம் 2007 ஆம் ஆண்டு நவம்பர் 9 அன்று வெளியானது. தொடக்கத்தில் இத்திரைப்படம் ஏமாற்றமளிக்கும் பாக்ஸ் ஆபிஸ் வருமானத்தையும் குறைவான வரவேற்பையும் பெற்றது. 2008 ஆம் ஆண்டு ஆகஸ்டில், யுனைட்டேட் ஆர்ட்டிஸ்ட் நிறுவனத்துடனான தனது பொறுப்பில் இருந்து வாக்னெர் விலகினார்; டாம் குரூஸின் பங்குத் தொகையைக் கொண்டு, ஸ்டுடியோவில் தன்னுடையதையும் இணைத்து UA இல் அவரது 30 பங்கைத் தக்க வைத்திருக்கின்றார்.

1990, 1991 மற்றும் 1997 ஆம் ஆண்டுகளில், "பீப்பிள்" பத்திரிக்கை உலகின் மிகவும் அழகான 50 நபர்களில் ஒருவராக டாம் குரூஸை மதிப்பிட்டிருந்தது. 1995 ஆம் ஆண்டில், "எம்பயர்" பத்திரிகையானது திரைப்பட வரலாற்றில் 100 செகஸ் கவர்ச்சியுடைய நட்சத்திரங்களில் ஒருவராக மதிப்பிட்டிருந்தது. 1997 ஆம் ஆண்டில் கழித்து, அது அனைத்துக் கால திரை நட்சத்திரங்களிடையே பிரபலமான 5 நபர்களில் ஒருவராக மதிப்பிட்டிருந்தது. 2002 மற்றும் 2003 ஆம் ஆண்டில், "பிரீமியர்" பத்திரிகை அதன் ஆண்டு ஆற்றல் மிக்க 100 பேர் பட்டியலில் முதல் 20 பேரில் ஒருவராக மதிப்பிட்டது.

2006 ஆம் ஆண்டில், "பிரீமியர்" பத்திரிகை டாம் குரூஸை ஹாலிவுட்டின் மிகவும் ஆற்றல்மிக்க நடிகராக மதிப்பிட்டது, டாம் குரூஸ் அந்தப் பத்திரிகையின் 2006 ஆம் ஆண்டின் ஆற்றலாலர்கள் பட்டியலில் 13 வது இடத்திற்கு வந்தார். இதுவே ஒரு நடிகருக்குக் கொடுக்கப்பட்ட அதிகபட்ச மதிப்பு ஆகும்.

2006 ஆம் ஆண்டு ஜூன் 16 அன்று, "போர்ஃபஸ்" பத்திரிகை 'பிரபலங்கள் 100' பட்டியலை வெளியிட்டது, இது மிகவும் ஆற்றல்மிக்க பிரபலங்களின் பட்டியல், இதில் குரூஸ் உயர்ந்த இடத்தில் இருந்தார். அந்தப் பட்டியலானது, வருமானம் (ஜூன் 2005 மற்றும் ஜூன் 2006 இடையேயானது), கூகுள் வழங்கிய வலைக் குறிப்புகள், லெக்ஸிஸ்நெக்ஸிஸ் (LexisNexis) மூலம் சேகரிக்கப்பட்ட பத்திரிகைச் செய்தித் தொகுப்புகள், தொலைக்காட்சி மற்றும் வானொலி குறிப்புகள் (பேக்டிவா வழங்கியது) மற்றும் 26 முக்கிய நுகர்வோர் பத்திரிகைகளில் அட்டையில் தோன்றிய எண்ணிக்கைகள் போன்றவற்றினைப் பயன்படுத்தி உருவாக்கப்பட்டது.

2006 ஆம் ஆண்டு ஆகஸ்ட் மாதம் நடைபெற்ற " USA டுடே/கால்-அப் கருத்துக்கணிப்பின்படி, அந்த நடிகரைப் "பிடிக்கவில்லை" என்று ஆய்வில் பங்குபெற்றோரில் பாதிப்பேர் பதிவுசெய்தனர். இதுவும் பாராமவுண்ட்டின் டாம் குரூஸ் உடனான தயாரிப்பு ஒப்பந்தத்தை புதுப்பிக்க இயலாததற்கு காரணமான "ஏற்கமுடியாத நடத்தை" என்பதுடன் கூடுதல் காரணமாக மேற்கோளிடப்பட்டது. மேலும், சந்தை மதிப்பீடுகள் டாம் குரூஸின் Q மதிப்பு (இது பிரபலங்களின் பிரபல மதிப்பின் அளவீடாகும்) 40 சதவீதம் சரிந்ததாகக் அறிக்கை வெளியிட்டது. அது பிரபலங்களில் டாம் குரூஸை மக்கள் குறைந்தளவே தங்களது சிறந்த நண்பராக கருத விரும்புவதாக வெளிப்படுத்தியது. 2006 ஆம் ஆண்டு அக்டோபர் 10 தினத்தை ஜப்பானில் "டாம் குரூஸ் தினமாக" அறிவித்தனர்; பிற ஹாலிவுட் நடிகர்களை விடவும் அவர் ஜப்பானிற்கு அதிகமுறைப் பயணம் செய்துள்ளதால், அவர் ஒரு சிறப்பு தினத்தை விருதாகப் பெற்றார் என்று ஜப்பானிய நினைவு தினக் கழகம் கூறியது.

டாம் குரூஸ் 1987 ஆம் ஆண்டு மே 9 அன்று மிமி ரோஜர்ஸ் என்பவரை மணந்தார்; அவர்கள் 1990 ஆம் ஆண்டு பிப்ரவரி 4 அன்று விவாகரத்துப் பெற்றனர். செயிண்டாலஜிக்கு டாம் குரூஸை அறிமுகப்படுத்தியது ரோஜர் தான் என்று பொதுவாக நம்பப்படுகின்றது.

டாம் குரூஸ் நிக்கோல் கிட்மேனை அவர்கள் இணைந்து நடித்த "டேஸ் ஆப் தண்டர்" திரைப்படப் படப்பிடிப்புத் தளத்தில் சந்தித்தார். அந்த ஜோடி 1990 ஆம் ஆண்டு டிசம்பர் 24 அன்று திருமணம் செய்தது. அவரும் கிட்மேனும் இணைந்து இஸாபெல்லா ஜேன் (பிறப்பு, 1992 ஆம் ஆண்டு டிசம்பர் 22) மற்றும் கன்னார் ஆண்டனி (பிறப்பு, 1995 ஆம் ஆண்டு ஜனவரி 17) ஆகிய இரண்டு குழந்தைகளைத் தத்தெடுத்தனர். கிட்மேன் 2001 ஆம் ஆண்டு பிப்ரவரியில் மூன்று மாதம் கர்ப்பமாக இருந்தபொழுது இருவரும் பிரிந்தனர்; பின்னர் கிட்மேனின் கருக்கலைந்து விட்டது.

அடுத்ததாக டாம்குரூஸ், தனது "வனில்லா ஸ்கை" திரைப்படத்தின் முதன்மை நடிகையான பெனெலோப் க்ரூஸ்ஸின் மீது காதல்வயப்பட்டு இணைத்துக் கொண்டார். மூன்றாண்டு உறவுக்குப் பிறகு அவர்களது உறவுவானது ஜனவரியில் முடிந்ததாக 2004 ஆம் ஆண்டில் மார்ச்சில் குரூஸ் அறிவித்தார்.

2005 ஆம் ஆண்டு ஏப்ரலில், டாம் குரூஸ் நடிகை காடீ ஹோல்ம்ஸ் என்பவரைச் சந்திக்கத் தொடங்கினார். அதிகம் பிரபலப்படுத்தப்பட்ட அவர்களது சந்திப்பு தொடங்கிய குறைந்த நாட்களில் டாம்காட், பாரிஸ் நகரில் உள்ள ஈபிள் கோபுரத்தின் உச்சியில் வைத்து காடீ ஹோல்ம்ஸிடம் தனது திருமண ஆசையை வெளிப்படுத்தியதாக 2005 ஆம் ஆண்டு ஜூன் 17 அன்று டாம் குரூஸ் அறிவித்தார்.
2006 ஆம் ஆண்டு ஏப்ரல் 18 அன்று காடீ ஹோல்ம்ஸ் கலிபோர்னியாவின் சாண்டா மோனிகா நகரிலுள்ள செயிண்ட் ஜான்ஸ் ஹெல்த் சென்டரில் ஒரு பெண் குழந்தையைப் பெற்றெடுத்தார். அக்குழந்தைக்கு சூரி (Suri) என்று பெயரிட்டனர். அந்தப் பெயரானது "இளவரசி" என்பதற்கான ஹீப்ரூ வார்த்தையிலிருந்து அல்லது சிவப்பு ரோஜா என்று பொருளைத் தரும் பெர்சியன் வார்த்தையிலிருந்து எடுக்கப்பட்டதாக டாம் குரூஸ் கூறினார். ("சாரா என்பதையும் காண்க." ) அக்குழந்தையே டாம் குரூஸ் மற்றும் ஹோல்ம்ஸ் ஆகிய இருவருக்கும் உயிரியல் ரீதியாக பிறந்த முதல் குழந்தை ஆகும். அந்த ஜோடி இத்தாலியின் பிராக்சியனோ நகரில் 2006 ஆம் ஆண்டு நவம்பர் 18 அன்று திருமணம் செய்தனர்.

டாம் குரூஸ் சர்ச் ஆப் செயிண்டாலஜியின் ஒரு வெளிப்படையான ஆதரவாளர். அவர் தனது முதல் மனைவி மிமி ரோஜர்ஸ் மூலமாக 1990 ஆம் ஆண்டிலிருந்து செயிண்டாலஜியில் பங்குபெறத் தொடங்கினார். செயிண்டாலஜி, குறிப்பாக எல். ரோன் ஹப்பார்டு கற்றல் தொழில்நுட்பம் தனது கற்றல் குறைபாட்டைப் போக்க உதவியது என்பதை டாம் குரூஸ் வெளிப்படையாகக் கூறினார். மக்களிடையே செயிண்டாலஜியை அறிமுகப்படுத்தக் கூடுதலாகப் பல்வேறு திட்டங்களை மேம்படுத்துவதோடு, ஐரோப்பாவில் ஒரு மதமாக செயிண்டாலஜி ஏற்றுக்கொள்ளப்பட டாம் குரூஸ் பிரச்சாரம் செய்திருக்கின்றார். பிரான்ஸ் மற்றும் ஜெர்மனி ஆகியவற்றின் சட்ட அமைப்புகள் செயிண்டாலஜியை முறையே சமய மரபாகவும் மற்றும் வர்த்தகமாகவும் கருதுவதால், அந்நாடுகளின் அரசியல்வாதிகளிடையே ஆதரவைச் சேகரித்தார். 2005 ஆம் ஆண்டில் அதிகாரிகளான நிக்கோலஸ் சர்கோசி மற்றும் ஜீன்-கிளவுடு கௌடின் ஆகியோரை டாம் குரூஸ் சந்தித்து ஆதரவு தேடினார் என்று பாரிஸ் நகரசபை வெளிப்படுத்தியத. மேலும் அவரை செயிண்டாலஜியின் பேச்சாளர் மற்றும் தீவிரவாதி என்று விவரித்து, அவருடன் மேற்கொண்டு தொடர்புகள் ஏற்படுத்துவதைத் தடைசெய்தது. டாம் குரூஸ், நியூயார்ர்கின் 9/11 மீட்புப் பணியாளர்களுக்கான டவுண்டவுன் மெடிக்கல் நிறுவனத்திற்கு எல். ரோன் ஹப்பார்டுவின் சிகிக்சை முறையின் அடிப்படையிலான நச்சு வாயுவு சிகிச்சை வழங்குவதற்காக நன்கொடைகளை வசூலிக்க துணை நிறுவனராக மாறினார். இது மருத்துவத் தொழிலைக் கொண்டவர்களிடமிருந்தும் தீயணைப்பு வீரர்களிடமிருந்தும் விமர்சனத்தைப் பெற்றது. இந்த நடவடிக்கைக்காகவும் மற்றும் பிறவற்றிற்காகவும், 2004 ஆம் ஆண்டின் பிற்பாதியில் டேவிட் மிஸ்கவிக் குரூஸிற்கு செயிண்டாலஜியின் விடுதலை வீரர் பதக்கத்தை வழங்கி கௌரவித்தார்.

2005 ஆம் ஆண்டில் நடிகை ப்ரூக் ஷீல்ட்ஸ் தனது முதல் குழந்தை 2003 ஆம் ஆண்டில் பிறந்த பின்னர் குழந்தைப் பேறுக்குப் பின்னான உளச்சோர்விலிருந்து மீள்வதற்கு மனச் சோர்வு எதிர்ப்பு மருந்து கொண்ட பெட்டியில் (பரோக்ஸிடைன்) போதை மருந்தைப் பயன்படுத்தியது பற்றி டாம் குரூஸ் வெளிப்படையாக விமர்சித்த பிறகு அவர்களிடையே சர்ச்சை வெடித்தது. குரூஸ் ரசாயன ஏற்றத்தாழ்வு போன்ற ஒன்று இல்லை, மேலும் உளவியல் என்பது ஒரு வகையான போலி அறிவியல் ஆகும் என்று கருதினார். இந்தத் தலைப்பானது 2005 ஆம் ஆண்டு ஜூன் 24 அன்று "தி டுடே ஷோ" வில் மேட் லௌயருடன் ஒரு சூடான விவாதத்திற்கு வழிவகுத்தது. 
க்ரூஸ்சின் விமர்சனம் மனச் சோர்வை மேலும் இறுக்கமடையச் செய்யும் என்று மருத்துவ அதிகாரிகள் கூறினர். அவை "தாய்மார்களின் சேவைகளுக்கு இழுக்கு தேடித்தருவதாகும்" என்று ஷீல்ட்ஸ்சும் கூறினார். 2006 ஆம் ஆண்டு ஆகஸ்டின் பிற்பகுதியில், டாம் குரூஸ் தனது கருத்துகளுக்காக ஷீல்ட்ஸ் இடம் தனிப்பட்ட முறையில் மன்னிப்புக் கோரினார்; "[இந்த மன்னிப்பு] என்பதை எனது மனம் எவ்வாறு திருப்பதிகரமாக உணர்ந்தது... என்னை தற்காத்துக் கொள்ள வேண்டியிருக்கும் என எப்போதும் நான் நினைத்ததில்லை, அவர் என்னிடம் ஆழமாக மன்னிப்புக் கோருவதைவிட என்னைச் சமாதானப்படுத்த முயன்றிருக்கலாம். நான் அதை ஏற்றுக்கொண்டும் விட்டேன்."டாம் குரூஸ் மற்றும் ஷீல்ட்ஸ் ஆகியோர் சமாதானமாகி விட்டதாகவும், மன அழுத்த குறைப்பு மருந்து எதிர்ப்புக்கான டாம் குரூஸின் நிலையில் மாற்றம் இல்லை என்றும் டாம் குரூஸின் செய்தித் தொடர்பாளர் தெரிவித்தார். டாம் குரூஸ் மற்றும் காடீ ஹோல்ம்ஸ் ஆகியோரது திருமணத்தில் ஷீல்ட்ஸ் விருந்தினராக இருந்தார்.

"எண்டர்டெயின்மெண்ட் வீக்லி" பேட்டியில் டாம் குரூஸ் கூறியது , உளவியல் "என்பது ஒரு நாசிச அறிவியல்", மேலும் மெத்தடான் உண்மையில் ஆரம்பத்தில் அடோல்பின் என்று அடோல்ஃப் ஹிட்லர் நினைவாக அழைக்கப்பட்டது, இது நகர்புற கட்டுக்கதை என நன்கு அறியப்படுகிற இட்டுக்கட்டு. "டேர் ஸ்பீகல்" பத்திரிகையின் ஒரு பேட்டியில், "செயிண்டாலஜியில், உலகில் வெற்றிகரமான போதை மறுவாழ்வுத் திட்டத்தை நாங்கள் மட்டுமே வைத்துள்ளோம்" என்று டாம் குரூஸ் கூறினார். இது நார்கனான் என்றழைக்கப்படுகின்றது… இது குறிப்பிட்டகாலத்தில் உலகில் ஒரே ஒரு வெற்றிகரமான போதை மறுவாழ்வுத் திட்டம் என்பது திருப்திகரமாக நிரூபிக்கப்பட்டிருக்கின்றது. குறிப்பிட்ட காலப்பகுதியில், "நார்கனான் 70 சதவீதத்திற்கும் அதிகமான வெற்றி வீதத்தைக் கொண்டிருந்த போதிலும், அதன் தெளிவான எண்ணிக்கை பெரும்பாலும் ஐயத்திற்குரியதாகவே உள்ளது. முதன்மை உளவியலின் மீதான எதிர்ப்புக்கு செயிண்டாலஜி நன்கு அறியப்பட்டதே ஆகும்.

2008 ஆம் ஆண்டு ஜனவரியில் டாம் குரூஸின் அடுத்து வரவிருக்கும் வாழ்க்கை வரலாறாக, ஆண்ட்ரூ மார்டன் எழுதிய "டாம் குரூஸ்: அன் அனாத்தரைஸ்டு பயோகிராபி" (Tom Cruise: An Unauthorized Biography) என்ற நூலை "டெய்லி மெயில்" (UK) அறிவித்தது. தேவாலயத்தில் "அதிகார வரிசையில் உள்ள பெயரைத் தவிர மற்றவற்றில் இரண்டாம் நிலையில் இருக்கிறார்" டாம் குரூஸ் என்று அந்த நூல் குறிப்பிடுகின்றது. இது செயிண்டாலஜியின் முன்னாள் ஊழியர் மார்க் ஹீட்லே அவர்களால் உறுதிப்படுத்தப்பட்டுள்ளது.
அன்ஆத்தரைஸ்டு பயோகிராபி முழுவதும் "சோர்வூட்டும் பழைய பொய்களைக் கூற முயன்றுள்ளது" அல்லது "நோயுள்ள பொருள்" என்று டாம் குரூஸின் வழக்கறிஞர் பெர்ட் பீல்ட்ஸ் கூறினார்.

2008 ஆம் ஆண்டு ஜனவரி 15 அன்று, சர்ச் ஆப் செயிண்டாலஜி தயாரித்த டாம் குரூஸ் உடனான பேட்டி இணையத்தில் கசிந்து யூடியூப்பில் (YouTube) பதிவேற்றப்பட்டது. அந்த ஒளிப்பதிவில், டாம் குரூஸின் "மிஷன் இம்பாசிபிள்" திரைப்படங்களிலிருந்து இசை பின்புலத்தில் ஒலித்துக்கொண்டிருக்க குரூஸ் அவரின் பார்வையில் ஒரு செயிண்டாலஜிஸ்டாக இருப்பது என்றால் என்ன என்பது பற்றி விவாதிக்கின்றார். "தி டைம்ஸ்" பத்திரிகையின்படி, குரூஸ் "செயிண்டாலஜியின் நற்பண்புகளைப் பற்றி புகழ்கின்றார்" என்பதை வீடியோவில் பார்க்க முடிந்தது. "தி டெய்லி டெலிகிராப்" பத்திரிகையானது, பேட்டியின் போது குரூஸ் "பைத்தியகாரத்தனமாகக் காணப்படுகின்றார்", மேலும் "செயிண்டாலஜியின் மீதான தனது அன்பைப் பொங்கிவழியச் செய்கிறார்" என்று உருவகப்படுத்தியுள்ளது.

சர்ச் ஆப் செயிண்டாலஜி பாதுகாத்து வைத்திருந்த அந்த ஒளிப்பதிவு ஆவணம் யூடியூப்புக்குக் கசிந்தது. பின்னர் மற்ற வலைத்தளங்கள் அதை "திருட்டுத்தனமாக எடுத்து தொகுத்தன". அது செயிண்டாலஜி உறுப்பினர்களுக்காகத் தயாரிக்கப்பட்ட மூன்று மணிநேர ஒளிப்பதிவாகும். யூடியூப் வலைத்தளம் வழக்கு அச்சுறுத்தல் காரணமாக டாம் குரூஸின் ஒளிப்பதிவை அகற்றியது. 2008 ஆம் ஆண்டு பிப்ரவரி 4 ஆம் தேதி நிலவரப்படி, Gawker.com வலைத்தளம் இன்னமும் அந்த ஒளிப்பதிவின் நகலை வைத்திருந்தது. மேலும் பிற தளங்கள் முழு ஒளிப்பதிவையும் பதிப்பித்துள்ளன. சர்ச் ஆப் செயிண்டாலஜியின் வழக்கறிஞர்கள் அந்த ஒளிப்பதிவை அகற்றுமாறு கோருகின்ற கடிதத்தை Gawker.com வலைத்தளத்திற்கு அனுப்பினர். ஆனால் Gawker.com ஐச் சேர்ந்த நிக் டெண்டன் கூறியது: "இந்தச் செய்தி மதிப்புடையது, அதனால் இதனை அகற்ற மாட்டோம்."

டாம் குரூஸ் ஹோல்ம்ஸிற்காக பலவிதமான உணர்ச்சிகளை ஊடகங்களில் வெளிக்காட்டியிருந்தார். அதில் மிகவும் குறிப்பிடத்தக்கது "இருக்கையிலிருந்து தாவிய நிகழ்ச்சி" (couch incident) எனப்படுகிற 2005 ஆம் ஆண்டு மே 23 அன்று பிரபலமான "ஓபராய் வின்ப்ரே ஷோ" நிகழ்வு ஆகும். டாம் குரூஸ் "அரங்கத்தைச் சுற்றிலும் குதித்து, ஓய்விருக்கையின் மீது துள்ளி, மண்டியிட்டு தனது புதிய தோழிக்கு தனது காதலைத் திரும்பத் திரும்ப வெளிப்படும்படி தெரிவித்தார்." "ஜம்பிங் தி கோச்" என்ற சொற்றொடரானது, பின்னர் "ஜம்பிங் த ஷார்க்" என்றானது. இது ஒருவரின் மதிப்பைப் பெற பொது இடங்களில் அதிகபட்சமான தேவையற்ற விளையாட்டுத்தனத்தைக் கொண்டு "மிகவும் ஆழ்ந்த நிலைக்கு செல்லுதலை" குறிக்கப் பயன்படுகின்றது. இது மிகக்குறுகிய காலத்திற்கு மக்களால் விரும்பப்பட்டது. இது "அமெரிக்க பேச்சு வழக்கிற்கான வரலாற்று அகராதி" பதிப்பாளர்களால் 2005 ஆம் ஆண்டில் "ஆண்டின் பேச்சு வழக்கிற்கான வாக்கியமாகவும்" , உலகளாவிய மொழிக் கண்காணிப்பு குழு என்ற இலாபநோக்கற்ற குழுவால் அந்த ஆண்டின் சிறந்த வாக்கியங்களில் ஒன்றாகவும் தேர்ந்தெடுக்கப்பட்டது.

2005 ஆம் ஆண்டின் "மிகவும் ஆச்சரியப்படுத்தும் தொலைக்காட்சி இயக்கங்கள்" பற்றிய E! இன் தரவரிசையில் அந்த "இருக்கையிலிருந்து தாவிய நிகழ்ச்சி" முதலாவதாகத் தேர்ந்தெடுக்கப்பட்டது. மேலும் எண்ணற்ற நையாண்டிகளில், "ஸ்கேரி மூவி 4" இன் முடிவுரை உட்பட பேமிலி கேய்யின் ஒரு பகுதியாகவும் இது இருந்தது.

2008 ஆம் ஆண்டு மே மாத தொடக்கத்தில், "ஓபராய் வின்ப்ரே ஷோ" வில் திரைப்படத் துறையில் தனது 25 ஆண்டுகளைக் கொண்டாட டாம் குரூஸ் மறுபடியும் தோன்றினார். அந்த நிகழ்ச்சி இரண்டு மணிநேர சிறப்பு ஒளிபரப்பாக இருந்தது. முதல் மணி நேரத்தில் ஓபராய் ஓர் நாளை டாம் குரூஸுடன் கொலராடோவின் டெல்லுரைடுவில் உள்ள டாம் க்ரூஸ் வீட்டில் மே 2 அன்று கழித்ததாக இருந்தது.



14 ஆண்டுகளாக இருந்த அவரது செய்தித்தொடர்பாளர் பாட் கிங்க்ஸ்லே 2004 ஆம் ஆண்டு மார்ச்சில் வெளியேறினார். பின்னர் செயிண்டாலஜிக்கான டாம் குரூஸின் மிகவும் திறந்த மனப்பான்மை வெளிப்பட்டது. அவரது சகோதரியும் சக செயிண்டாலஜிஸ்ட்டும் ஆன லீ அன்னே தேவெட்டியை பாட்கிங்ஸ்லேவிற்கு பதிலாகப் புதிய செய்தித் தொடர்பாளராக மாற்றினார். இவர் இந்தப் பதவியில் 2005 ஆம் ஆண்டு நவம்பர் வரையில் பணிபுரிந்தார். அவர் தனது தங்கையைப் பதவியிலிருந்து இறக்கி, அவருக்குப் பதிலாக ரோஜெர்ஸ் அண்ட் கோவன் செய்தித் தொடர்பு நிறுவனத்திலிருந்து வந்த நீண்ட அனுபவமுடைய செய்தித்தொடர்பாளர் பால் ப்ளோக்கை நியமித்தார்.
தேவெட்டி செய்தித்தொடர்பாளராக இருப்பதைவிட ஏழைகளுக்கு உதவும் திட்டங்களில் பணிபுரிவது நல்லது என்ற தனது முடிவை விளக்கினார்.இது போன்ற மறுகட்டமைப்பு செயிண்டாலஜி பற்றிய அவரது பார்வைகளின் மீதான செய்திப் பரப்பலை சுருக்கும் ஒரு நடவடிக்கையாகவே தோன்றுகின்றது. அதே போன்று காடீ ஹோல்ம்ஸ் உடனான அவரது உறவு பற்றிய செய்திகள் மக்களிடம் எதிர்மறையான விளைவுகளை ஏற்படுத்தின.



</doc>
<doc id="66967" url="https://ta.wikipedia.org/wiki?curid=66967" title="அசையாச் சொத்து">
அசையாச் சொத்து

அசையாச் சொத்து (("real property", "real estate", "realty", அல்லது "immovable property") என்பது நிலத்தோடு கூடி நிலத்தில் வளர்ச்சிகளான கட்டடங்கள், வேலிகள், கிணறுகள் மற்றும் அந்த இடத்தில் நிலையாக இருக்கக் கூடிய வளர்ச்சிகள் ஆகியவையும் அடங்கும் – நகராதவை. "நில விற்பனைத் தொழில் சட்டம்" என்பது, ஒரு குறிப்பிட்ட ஆட்சி எல்லையில் நடக்கும் வணிக ரீதியான மற்றும் குடியிருப்பு அசல் சொத்து பரிவர்தனைகளுக்கான சட்டத் தொகுப்புகள் மற்றும் கட்டுப்பாடுகள் அடங்கிய அமைப்பாகும். தனிப்பட்ட சொத்து (சில சமயங்களில் "சாட்டல் சட்டம்" அல்லது "தனிப்பட்ட சொத்து சட்டத்தின்" கீழ் "சாட்டல்" அல்லது "பெர்சனால்டி" என அழைக்கப்படுகிறது) என்பதற்கு மாறாக, ரியல் எஸ்டேட் என்பது பல நேரங்களில் வீடு, மனை சொத்து என்ற பொருளில் கூட கருதப்படுகிறது (சில சமயங்களில் "ரியால்டி" என்றும் அழைக்கப்படுகிறது). 

ஆயினும், சில சந்தர்ப்பங்களில், நிலம் மற்றும் சொத்து சார்ந்த உரிமைகள், நிரந்தரமான தன்மையுடையவையான கட்டடங்கள், மரங்கள், கணிமங்கள் மற்றும் வட்டி, பயன்கள் மற்றும் அதை சார்ந்த உரிமைகள் ஆகியவற்றைக் குறிக்கும், “ரியல் சொத்து” என்பதிலிருந்து வித்தியாசப்படுத்திக் காட்டும் வகையில் “ரியல் எஸ்டேட்” என்பது நிலம் மற்றும் பொருத்திவகை சொத்துகள் அனைத்தையும் குறிக்கும். ரியல் சொத்து என்பது பொதுவாக நகராத சொத்துகளைக் குறிக்கும்.

"ரியல் எஸ்டேட்" மற்றும் "ரியல் சொத்து" ஆகியவை பொதுவான சட்டத்தில் உபயோகிக்கப்படுகிறது, ஆனால் சிவில் சட்ட ஆட்சி எல்லைகளில் இவை நகராத சொத்துகளுக்கு பதிலாக குறிப்பிடப்படுகிறது.

சட்டத்தில், "அசல்" என்பது ஒரு நபரைக் குறிப்பதற்கு மாறாக ஒரு பொருளைக் குறிக்கிறது. ("res/rei" , பொருள், O.Fr.ல் இருந்து "ரீல்" , L.Lல் "realis" “ஆக்சுவல்,” லத்தீனிலிருந்து "res" , “மேட்டர், பொருள்”). இந்த வகையில், சட்டம் “ரியல்” சொத்து (நிலம் மற்றும் அதில் பொருந்தியுள்ள எதுவும்) மற்றும் “தனிப்பட்ட” சொத்து (மற்றவை அனைத்தும் "உதாரணமாக" துணி, பணம் மற்றும் வீட்டு உபயோகப் பொருட்கள்) ஆகியவற்றை வேறுபடுத்திக் காட்டுகிறது. நிலத்தோடு சேர்த்து உரிமையும் மாறும் நகராத சொத்து மற்றும் ஒரு நபர் தன்னுடனேயே உரிமையை வைத்துக் கொள்ளும் நகரும் சொத்து ஆகியவற்றிற்கிடையே பொருள் அடிப்படையிலான வேறுபாடுகள் உண்டு. வரலாற்று ஆவணங்களின் படி “வீடு, மனை விற்பனை (ரியல் எஸ்டேட்)” என்ற சொல்லாட்சி மிகத் தொண்மையாக 1666ம் ஆண்டு உபயோகப்படுத்தப்பட்டது. இந்த வகையில் உபயோகிக்கப்படும் “அசல் அல்லது ரியல்” என்ற வார்த்தை புராண மற்றும் இராணுவ வகையிலான நிலம் மற்றும் அதன் உரிமை குறித்த விருப்பங்களையும் பிரதிபலிக்கிறது.

சிலர் "அசல் (ரியல்)" என்ற வார்த்தை இந்த பொருளில் (பிரெஞ்சில் "royal" மற்றும் ஸ்பானிஷில் "real" போன்று இருக்கலாம்) 'king' என்பதற்கான லத்தீன் வார்த்தையில் இருந்து வந்திருக்கலாம் எனக் கருதுகின்றனர். இராணுவ முறையின் படி (பொது சட்டத்தில் இதன் பல சுவடுகளைக் காணலாம்) அனைத்து நிலங்களுக்கும் மன்னர் உரிமையாளர் ஆவார் மற்றும் அந்த நிலத்தில் வசிப்பவர்கள் அனைவரும் அவருக்கு நேராகவோ அல்லது மறைமுகமாகவோ பணம், பொருள் அல்லது சேவைகளை (ராணுவ சேவை உட்பட) வாடகையாக (எஜமானர் அல்லது முதலாளிகளுக்கு அளித்து அவர்கள் மன்னரிடம் அளிப்பர்) அளிக்க வேண்டும். சுலபக் கட்டணம் என்ற சொல்லாட்சியில் உள்ளதைப் போல, நாட்டிற்கு அளிக்கப்படும் சொத்து வரியை இந்த முறையின் பிரதிபலிப்பாக எடுத்துக் கொள்ளலாம். ஆனால், "அசல் (ரியல்)" என்பதற்கான இந்த விளக்கம் ஒரு தவறான கருத்தாகும்.<ஆதாரம் 
name="real_dif">"Real" "த அமெரிக்கன் ஹெரிடேஜ் டிக்ஷனரி ஆஃப் த இங்கிலீஷ் லேங்குவேஜ், நான்காவது பதிப்பு" ஹடன் மிஃப்லின் கம்பெனி, 2004 Dictionary.com 2008ம் ஆண்டு ஜூலை 12ல் மீட்கப்பட்டது</ref>

பிரிட்டிஷ் உபயோகத்தின் படி, “அசல் சொத்து” என்பது பல நேரங்களில் வெறும் “சொத்து” என்ற முறையில் சுருக்கி அழைக்கப்படுகிறது. சொத்து என்பது பொதுவாக நிலம் மற்றும் அதில் பொருந்தியுள்ளவற்றைக் குறிக்கின்றது, “வீடு மனை விற்பனை” பெரும்பாலான நேரங்களில் உயிலை மெய்ப்பித்தல் சட்டத்தின் அடிப்படையில் உபயோகப்படுத்தப்படுகிறது. அதாவது, நிலத்தின் மீது போடப்பட்ட மற்றும் விற்பனையின் நம்பிக்கையின் அடிப்படையில் பெறக்கூடிய பண வகையிலான வட்டி ஆகியவை நீங்கலாக, இறந்து போன நபர் இறக்கும் தருவாயில் தன்வசம் வைத்திருந்த நிலத்தின் மீதான வட்டி இதில் அடங்கும்.

"ஐக்கிய இராச்சியத்தில் இந்த பழக்கத்தைப் பற்றிய விவரிப்பிற்கு எஸ்டேட் ஏஜெண்டையும் (சொத்து முகவர்), வரையறைக்காக ரியல் (அசல்) சொத்தையும் காண்க." 

அமெரிக்காவில் செய்யப்படுவதை விட மெக்சிகோ மற்றும் மத்திய அமெரிக்காவில் வீடு மனை விற்பனை வியாபாரம் சற்று வித்தியாசமாக செய்யப்படுகிறது.

சில ஒற்றுமைகளில் பல வகையான சட்ட ரீதியான முறைகளும் அடங்கும் (வாங்குபவர்க்கு உதவ பொதுவாக பணிக்கு அமர்த்தப்படும் வீடு மனை விற்பனை தரகர்கள் போன்ற தொழில்முறை சார்ந்தவர்களோடு); வரிகள் செலுத்தப்பட வேண்டும் (யூ.எஸில் இருப்பதை விட குறைவு); சட்ட ரீதியான ஆவண வேலைகள் உரிமையைக் கொடுக்கும்; மேலும் இரு தரப்பினரிடையே சரியான பரிமாற்றங்கள் நடக்க உதவ ஆவணங்கள் மற்றும் பண விவகாரத்தை உரிமை நிறுவனம் போன்ற ஒரு நடுநிலையான நபர் கையாளுவார். யூ.எஸ் உரிமை நிறுவனங்கள் மெக்சிகோ மற்றும் மத்திய அமெரிக்காவில் வசிக்கும் அமெரிக்கர்களுக்காக பணி புரிவது அதிகரித்துள்ளது.

அமெரிக்காவில் உள்ள பல இடங்களை விட இங்கு விலை அதிகபட்சமாகக் குறைவாகவே உள்ளது. ஆனால், பல இடங்களில், வீடுகள் அமெரிக்காவைப் போன்றே விலை உயர்ந்ததாகவே உள்ளது, உதாரணமாக மெக்சிகோ நகரமாகும். அமெரிக்க வங்கிகள் மெக்சிகோவில் உள்ள சொத்துகளுக்கு கடன் உதவி வழங்கத் தொடங்கியுள்ளது. ஆனால் இது வரை மற்ற லத்தீன் அமெரிக்க நாடுகளுக்கு அளிக்கப்படுவதில்லை. 

வெளிநாட்டவர்கள் எங்கு வாங்கலாம் என்பதைப் பற்றிய விதிமுறைகள் ஒவ்வொரு நாட்டிலும் இருப்பது அமெரிக்காவோடு ஒப்பிடும் போது காணப்படும் ஒரு முக்கிய வேறுபாடாகும். உதாரணமாக, மெக்சிகோவில் கடற்கரையில் இருந்து 50 கிலோ மீட்டருக்குள் அல்லது ஒரு எல்லையில் இருந்து 100 கிலோ மீட்டர் வரை இருக்கும் நிலம் அல்லது வீடுகளை, ஒரு ஃபிடிகோமிசோ (மெக்சிகன் அறக்கட்டளை) அல்லது ஒரு மெக்சிகன் நிறுவனத்தின் உரிமம் இல்லாமல் வெளிநாட்டவர்கள் வாங்க முடியாது. ஆனால், ஹோண்டூராஸில் கடலுக்கு முன் இருக்கும் சொத்துகளை அவர்கள் தங்கள் பெயரிலேயே நேரடியாக வாங்கலாம். சில குறிப்பிட்ட சொத்துகளுக்கு வித்தியாசமான விதிமுறைகள் இருக்கிறது: "எஜிடால் லேண்டு" , சமூக அடிப்படையில் இருக்கும் பன்னை சொத்துகளை ஒரு பெரிய உரிமம் தொடர்பான முறைகளை செய்த பின்னரே விற்க முடியும், ஆனால் அவற்றை விற்பதில் எந்த தடையையும் இது ஏற்படுத்தாது.

கோஸ்டா ரீகாவில், வீடு மனை விற்பனை தரகர்கள் பணி புரிய உரிமம் தேவையில்லை. ஆனால் சொத்து மாற்றத்துக்கு வக்கீல் இருப்பது அவசியம்.

தனிப்பட்ட சொத்துகளுக்கான உரிமை அதிகரித்து வருவதனால், வீடு மனை விற்பனை என்பது ஒரு பெரிய வியாபாரத் துறையாக உருவெடுத்துள்ளது. வீட்டு மனை வாங்குவதற்கு நிறைய முதலீடு தேவைப்படுகிறது மற்றும் ஒவ்வொரு நிலத்துக்கும் வித்தியாசமான குணாதிசயங்கள் உண்டு, ஆக வீடு மனை விற்பனை துறை பல வித்தியாசமான உப துறைகளாக பெருகியுள்ளது. வீட்டு மனையை மதிப்பீடு செய்ய மற்றும் பரிவர்தனைகளுக்கு உதவ பெரும்பாலும் நிபுணர்கள் அழைக்கப்படுகிறார்கள். வீடு மனை விற்பனை தொழிலின் சில வகைகளில் உள்ளடங்குபவை: 


ஒவ்வொரு உபதுறைகளுக்குள்ளும், குடியிருப்பு அல்லது வணிகம் அல்லது தொழிற்சாலை சொத்துகள் போன்றவற்றில் ஒரு குறிப்பிட்ட வகையான மனை விற்பனையில் நிபுணத்துவம் பெறலாம். மேலும், பெரும்பாலாக அனைத்து கட்டுமான தொழில்களுக்கும் மனை விற்பனையோடு தொடர்பு இருக்கும்.

“இணைய தள வீடு மனை விற்பனை” என்பது, தள பெயர்களின் உரிமம் மற்றும் உயர் தர இணையதள பெயர்கள் மற்றும் அசல்-உலக, முதன்மை வீடு மனை உரிமை தொடர்பாக இனையதளத்தில் முதலீடு செய்யும் சமூகத்தினரால் கண்டுபிடிக்கப்பட்ட வழக்கு மொழியாகும்.

ஒரு குடியிருப்பில் குடியிருக்க சட்டப்பூர்வமாக ஏற்பாடு செய்யும் உரிமை குடியிருக்கும் காலம் எனப்படும். உரிமையாளர் குடியிருத்தல், வாடகைக்கு இருத்தல், குடியிருப்பு கூட்டுறவு, கூட்டுரிமை வீடுகள் (ஒரு தனி கட்டடத்தில் தனிப்பட்ட முறையில் பிரிக்கப்பட்ட சொத்துகள்), பொது குடியிருப்புகள், வீட்டில் சேர்ந்து வசித்தல் மற்றும் சிறிது காலம் இருத்தல் ஆகியவை குடியிருப்பு வகைகளில் அடங்கும்.

ஒன்றுக்கும் மேற்பட்ட வாடகையாளர்கள் சேர்ந்து தங்கினால், தங்குவதற்கான செலவை குத்தகை முறையில் பகிர்ந்துக்கொள்ள தேர்ந்தெடுக்கலாம். ஒரு குடியிருப்பு வைத்திருப்பதற்கான காசை சேமிக்க வாடகையாளர்கள் குத்தகைக்கு எடுக்கும் தேர்வை தேர்ந்தெடுக்கலாம். இதற்கு ஆகும் ஒரே செலவு, குடியிருப்பை வேறொரு வாடகையாளரோடு பகிர்ந்து கொள்வது தான். குத்தகை என்பது பல வகைகளில் இருக்கலாம் அவை: ஒற்றை, இரட்டை மற்றும் மூன்று குத்தகைகள்; குத்தகையை எத்தனை வாடகையாளர்கள் பகிர்ந்து கொள்கிறார்கள் என்பதைப் பொருத்ததாகும்.

அருகில் இருக்கும் குடியிருப்புகள் மற்றும் நிலங்களோடு இருக்கும் தொடர்புகளின் அடிப்படையில் குடியிருப்புகள் வகைப்படுத்தப்படலாம். ஒரே மாதிரியான குடியிருப்புகளுக்கு பல வகையான குடியிருப்பு காலம் உபயோகிக்கப்படலாம். உதாரணமாக, தொடர்புடைய குடியிருப்பவர்கள், ஒரு தனிப்பட்ட நபருக்கு உரிமையுடையதாக இருக்கலாம் அல்லது குத்தகைக்கு விடப்படலாம் அல்லது பொதுவான இடங்கள் அல்லது பிரச்சனைகள் மற்றும் பகுதிகளுக்கு இடையேயான உறவுமுறை தொடர்பான ஒப்பந்தத்தினால் தனிப்பட்ட முறையில், உரிமையும் கோரப்படலாம்.

வட அமெரிக்கா மற்றும் ஐரோப்பாவில் உள்ள முக்கிய பொருள் சார்ந்த வகைகள்:


ஒரு அடுக்கு மாடி குடியிருப்பு அல்லது வீட்டின் அளவு சதுர அடி அல்லது மீட்டரில் விவரிக்கப்படலாம். அமெரிக்காவில், வாகனம் நிறுத்தும் இடம் மற்றும் தங்கும் வசதியில்லாத இடங்களைத் தவிர மற்ற “தங்கும் இடங்கள்” இதில் அடங்கும். ஐரோப்பாவில் கூறப்படும் “சதுர அடி” அளவுகோல் வாகனம் நிறுத்தும் இடம் மற்றும் தங்கும் வசதி இல்லாத இடம் உள்ளிட்ட வீட்டை சுற்றி இருக்கும் சுவர்களையும் சேர்த்து இருக்கும். ஆகையால், எந்த வகையான தள வரையறை உபயோகப்படுத்தப்பட்டுள்ளது என்பதைக் கேட்டறிவது முக்கியமாகிறது.

அதை அறைகளின் எண்ணிக்கையைக் கொண்டே தோராயமாக விவரிக்கலாம். ஒரு ஸ்டூடியோ குடியிருப்பில் தங்கும் அறை இல்லாமல் ஒரே ஒரு படுக்கையறை இருக்கும் (தனி சமையலறை இருக்கலாம்). ஒரு-படுக்கையறை குடியிருப்பில் படுக்கையறையைத் தவிர ஒரு சாப்பாட்டு அறை அல்லது தங்கும் அறை இருக்கலாம். இரண்டு படுக்கையறைகள், மூன்று படுக்கையறைகள் மற்றும் அதை விட பெரிய குடியிருப்புகள் பொதுவானவை. (படுக்கையறை என்பது துணிகளை வைத்துக் கொள்ளும் சிறிய அறை அல்லது அலமாரியோடு இருக்கும் என வரையறுக்கப்படுகிறது).

வீட்டு வகைகள் மற்றும் வரைபடங்கள், சந்தையில் மாற்றத்தை ஏற்படுத்தும் மனை விற்பனைத் தொழில் போக்குகள் மற்றும் வீடு அல்லது மனை (இல்லம்) குறித்த பொதுவான தகவல்கள் குறித்த மொத்த பட்டியலுக்கு வீட்டு வகைகள் பட்டியலைப் பாருங்கள். 

"த எகோனோமிஸ்டின்" படி, 2002ன் முடிவில் “வளர்ந்த பொருளாதாரங்களின்” சொத்து விவரம் வருமாறு:

மொத்த இருப்புகள், பங்குகள் மற்றும் ரியல் எஸ்டேட் சொத்துகளில் பொருளாதார சொத்துகள் 46 சதவீதமும் ரியல் எஸ்டேட் சொத்துகள் 54 சதவீதமுமாக இருக்கிறது. இதில் கணக்கிடப்படாத சொத்துகள் வங்கி முதலீடுகள், காப்பீடு “இருப்பு” சொத்துகள் மற்றும் மனித சொத்துகள். பிணைத் தொகைகள் மற்றும் பங்குகள் என்ற வகையில் அனைத்து கடன் மற்றும் சரிஒப்பு முதலீடுகளும் கணக்கில் எடுக்கப்பட்டுள்ளதா என்பது தெளிவாக இல்லை.

சமீப காலங்களில், வளரும் நாடுகளில் சரியான மனை விற்பனைத் தொழில் குறித்த சட்டங்கள் இல்லாதது முதலீடுகளுக்கு ஒரு பெரும் தடையாக அமைவதாக பல பொருளாதார வல்லுனர்கள் ஒப்புக்கொண்டுள்ளனர். பணக்கார மற்றும் ஏழை சமுதாயங்களில், மொத்த சொத்தின் குறிப்பிடத்தக்க பகுதி நிலமாகவும் மற்றும் கட்டடமாகவுமே உள்ளது. 

பெரும்பாலான மேம்பட்ட பொருளாதாரங்களில், நிலம் மற்றும் கட்டடங்களை வாங்க மற்றும் மேம்படுத்த தனி நபர்கள் உபயோகிக்கும் மிக முக்கியமான வளம் இந்த அடமானக் கடன்கள் (அல்லது மற்ற கருவிகள்). இந்த கடன்களில் அசல் சொத்துகளே மாற்று வழியாகின்றன. இது போன்ற கடன்களை விரும்பத்தக்க விகிதங்களில் அதிக பட்சமாக வங்கிகள் அளிக்கக் காரணம், வாங்கியவர் திருப்பிக் கட்டவில்லையெனில், கொடுத்தவர் கடனை நீதிமன்ற செயல்பாட்டின் மூலம் முன்னதாகவே செலுத்திவிட்டு அதன் மூலம் சொத்தை பறிமுதல் செய்து அதனை விற்று தங்களது பணத்தை திரும்பப் பெறலாம். முதலீட்டாலர்களுக்கு, மாற்று திட்டம் அல்லது கட்டுமானத்துக்கு முன்னான திட்டத்தை உபயோகித்து குறைந்த விலையில் வாங்கி தங்களது லாபத்தை பெருக்கிக் கொள்ளலாம். வளர்ச்சியில் கட்டுமானத்திற்கு முன்னான கட்டத்தில் இது அதிகம் நடக்கிறது.

ஆனால், பல வளரும் நாடுகளில் கொடுத்தவர் கடனை முன்னதாக முடிப்பதற்கு உதவும் சரியான வழிகள் இல்லாத காரணத்தினால், அந்த இடங்களில் அடமானக் கடன் நிறுவனங்கள் இல்லாமல் இருக்கலாம் அல்லது சமுதாயத்தில் மேல் தட்டு மக்களுக்கு மட்டுமே கிடைக்கக் கூடிய வகையில் இருக்கலாம்.



</doc>
<doc id="66969" url="https://ta.wikipedia.org/wiki?curid=66969" title="எட்டுக்காலியியல்">
எட்டுக்காலியியல்

எட்டுக்காலியியல் (Arachnology) என்பது, எட்டுக்காலிகள் எனப்படும் சிலந்திகள், தேள்கள் மற்றும் அவை போன்ற பிற உயிரினங்களைப் பற்றிய ஒரு அறிவியல் ஆய்வுத்துறை ஆகும். ஆனால் உண்ணிகள், சிற்றுண்ணிகள் போன்றவற்றை எட்டுக்காலியியல் பொதுவாக உள்ளடக்குவதில்லை. இவற்றை ஆய்வு செய்யும் துறை மென்னுண்ணியியல் எனப்படுகின்றது. 

எட்டுக்காலியியல் ஆய்வாளர்கள் எட்டுக்காலியியலாளர் எனப்படுவர். இவர்களைச் சிலந்தி வல்லுனர்கள் எனவும் அழைப்பதுண்டு. எட்டுக்காலிகளை வகைப்படுத்துபவர்கள் இவர்களே ஆவர். ஏராளமான எட்டுக்காலி இனங்கள் இருப்பதனால், இவற்றை வகைப்படுத்துவது என்பது இலகுவான வேலை அல்ல. இரண்டு இனங்களைச் சேர்ந்த எட்டுக்காலிகள் ஒன்று போலவே தோற்றமளிக்கும் அதே வேளை, ஒரே இனத்தைச் சேர்ந்த எட்டுக்காலிகள் வேறுபட்ட இயல்புகளை வெளிப்படுத்துவதும் உண்டு. இத்தகைய வேளைகளில் மாதிரிகளை அறுத்து நுணுக்குக் காட்டியின் கீழ் ஆய்வு செய்வதன் மூலமே அவற்றின் ஒற்றுமை வேற்றுமைகளைத் தெளிவாகப் புரிந்துகொள்ள முடியும். 

கார்ல் அலெக்சாண்டர் கிளார்க் என்பவர் 250 ஆண்டுகளுக்கு முன், முதல் எட்டுக்காலி இனத்தை விபரித்ததன் பின்னர், இன்றுவரை ஏறத்தாழ 40,000 எட்டுக்காலி இனங்கள் விவரிக்கப்பட்டு உள்ளன. இன்னும் விவரிக்கப்படாத எண்ணிக்கை குறித்த தெளிவான தகவல்கள் இல்லை. எனினும், இது 200,000 வரை இருக்கலாம் எனச் சிலர் கூறுகின்றனர். அறிவியலாளர்கள், புதிய புதிய இனங்களைக் கள ஆய்வுகளின்போது கண்டு பிடிப்பது ஒருபுறம் இருக்கச் சேமிப்பகங்களிலும் ஏராளமான மாதிரிகள் ஆய்வு செய்து விவரிப்பதற்காகவும், வகைப்பாட்டுக்காகவும் காத்திருக்கின்றன. அருங்காட்சியகக் காப்பகங்களில் கானப்படும் 200 ஆண்டுகளுக்கு முந்திய மாதிரிகள் சில உருச்சிதைவுக்கு உள்ளானபோதும் கூட இன்னும் அடையாளம் காணப்படவில்லை. 

எட்டுக்காலி இனங்கள் பல அணுகமுடியாத இடங்களில் வாழ்வதனால், அவற்றின் நடத்தைகளைக் கவனித்து ஆய்வு செய்வது மிகவும் கடினமானது. இதனால், பெரும்பாலும் இறந்த பூச்சிகளிலேயே ஆய்வுகள் மேற்கொள்ள முடிகிறது. இதனால் எட்டுக்காலிகளின் நடத்தை பற்றிய ஆய்வு புறக்கணிக்கபட்டே வருகின்றது. 


</doc>
<doc id="66972" url="https://ta.wikipedia.org/wiki?curid=66972" title="விலங்கின நடத்தையியல்">
விலங்கின நடத்தையியல்

நடத்தையியல் (Ethology) என்பது விலங்கு இனங்களின் நடத்தை பற்றி அறிவியல் அடிப்படையில் ஆய்வு செய்யும் ஒரு துறை ஆகும். இது, விலங்கியலின் ஒரு துணைத்துறை. 

வரலாற்றுக் காலம் முழுவதிலும் பல இயற்கையியலாளர்கள் விலங்கின நடத்தைகள் பற்றி ஆய்வு செய்திருந்தாலும், 1930 ஆம் ஆண்டில், டச்சு உயிரியலாளரான நிக்கோ டின்பெர்ஜென் (Nikolaas Tinbergen), ஆசுத்திரிய உயிரியலாளர் கான்ராட் லாரென்சு (Konrad Lorenz) ஆகியோரது ஆய்வுகளுக்குப் பின்னரே தற்கால நடத்தையியல் துறை தொடங்கியதாகக் கருதப்படுகிறது. இவர்கள் இருவருக்கும் 1973 ஆம் ஆண்டின் மருத்துவத்துக்கான நோபல் பரிசு வழங்கப்பட்டது. நடத்தையியல் கள ஆய்வுகளும், சோதனைக் கூட ஆய்வுகளும் இணைந்த ஒரு ஆய்வுத்துறை ஆகும். இது, நரம்பணுவியல், சூழலியல், கூர்ப்பு ஆகிய துறைகளுடன் வலுவான தொடர்புகளைக் கொண்டது. நடத்தையியலாளர்கள் பொதுவாக நடத்தை சார்ந்த வழிமுறைகள் தொடர்பிலேயே ஆர்வம் காட்டுகின்றனர். இவ்விடயத்தில் அவர்கள், ஒரு குறிப்பிட்ட விலங்கினக் குழுவை மட்டும் கவனத்தில் கொள்ளாமல், ஒன்றுக்கொன்று தொடர்பற்ற பல விலங்கினங்களின் ஒரு குறிப்பிட்ட வகையான நடத்தைகளை மட்டும் (எகா: தன்முனைப்பு நடத்தை) கவனத்தில் கொள்கின்றனர்.


</doc>
<doc id="66974" url="https://ta.wikipedia.org/wiki?curid=66974" title="முத்துக்குமாரக் கவிராயர்">
முத்துக்குமாரக் கவிராயர்

முத்துக்குமார கவிராசர் (1780 - 1851) 18ம்-19ம் நூற்றாண்டுகளில் வாழ்ந்த ஈழத்துப் புலவர்.

முத்துக்குமாரசேகரர் என்ற இயற்பெயரைக் கொண்ட முத்துக்குமார கவிராயர் அம்பலவாணப்பிள்ளைக்கும் சிங்க விதானையார் மகளுக்கும் மகனாக யாழ்ப்பாணம், உடுவிலில் பிறந்தார். சிறு வயது முதல் தந்தையரிடம் தமிழ் கற்று புலமை எய்தினர் என்பர். இவர் கவிபாடும் வன்மையில் மிகச் சிறந்தவர். இவர் கவிகளைக் கேட்டுணர்த்த கற்றோர் இவரைக் கவிராசர் என்று அழைத்தனர். சுன்னாகம் குமாரசுவாமிப்புலவர் இவருக்கு பௌத்திரர்.

பிற்காலத்தில் தமிழ்ப் பண்டிதராய், பண்டைய சங்கத்தமிழ் நூல்களை தேடி எடுத்து அழியா வண்ணம் அச்சிட்டவரும், புதுக்கோட்டை நீதிபதியாய்ப் புகழ்பெற்றவருமான ராவ்பகதூர் சி. வை. தாமோதரம்பிள்ளை அவர்கள் முத்துக்குமாரக் கவிராயரின் மாணவரே. தாமோதரம்பிள்ளை தாம் அச்சிட்ட நூல்களின் பதிப்புரை தோறும் கவிகளால் இவருக்கு குரு வணக்கம் கூறுவார். அவற்றுள் இரு துதிச் செய்யுள்கள் கீழே தரப்பட்டுள்ளன:



இவரும் ஆறுமுக நாவலரும் மற்றும் சங்கரபண்டிதரும் யாழ்ப்பாணத்தில் கிறித்து மதத்தினரின் போலிப் பிரசாரத்துக்கு, மக்களை மயங்கி வருந்தாது தடுத்தனர் என்றும் இவர்களின் கண்டனங்களால் கிறித்து மதக் கொள்கைகள் வலியிழந்து தடுமாறியது என்று பின்வருஞ் செய்யுளில் மதுரை வித்துவான் சபாபதி முதலியார் கூறியுள்ளார்...

கிறித்து மதத்தினரின் சைவரை மதமாற்றும் நடவடிக்கையை கண்டித்து முதலில் "யேசுமத பரிகாரம்" மற்றும் "ஞானக் கும்மி" என்ற கவித் தொகுப்புகளை வெளியிட்டவர் இவராவர். இவற்றை 1852 ஆம் ஆண்டு ஆறுமுக நாவலர் அச்சிட்டு வெளியிட்டார். இதை எதிர்த்து கிறிஸ்து மதத்தினர் "அஞ்ஞானக் கும்மி" என்ற நூலை வெளியிட்டனர். இதனை கண்டித்துச் சிலம்புநாதபிள்ளை என்பவர் "அஞ்ஞானக் கும்மி மறுப்பு" என ஒரு நூலை இயற்றி வெளியிட்டார்.

கவிராசர் அவர்களால் பாடப்பட்ட தனிச் செய்யுள்கள் சில ஆயிரம் என்பர், ஆனால் இவற்றுள் ஒன்றும் எழுதி வைக்கப்படவில்லை. இதனால் இவற்றை அறிந்த முதியவர்களிடம் கேட்டு அறிந்த சில செய்யுள்களை சுன்னாகம் குமாரசுவாமிப்புலவர் "முத்தக பஞ்ச விஞ்சதி" என்னும் பெயரில் நூலாக வெளியிட்டார். இதில் உள்ள 25 செய்யுள்களும் தில்லை நடராசக்கடவுள், நல்லூர் முருகன் மற்றும் மாவிட்டபுரம் முருகன் மீது பாடப்பட்டவை ஆகும். மாவிட்டபுர முருகன் தேரில் பவனி வருதலை கண்ணுற்றபோது கூறிய ஆசிரிய விருத்தத்தை கீழே காட்டுதும்:-

மேல்கண்ட அரிய செய்யுள் "நாமாந்திரியை" என்னும் பிரகேளிகை மரபில் பாடப்பட்டுள்ளது. பிரகேளிகை என்றால் ஆழமாக ஒரு கருத்தும் வெளிப்படையாக வேறு கருத்தும் உள்ளவாறு அமைக்கப்படும் செய்யுள் வகையாகும். இதில் நாமாந்திரியை என்பது பெயர்களில் ஆழமாக ஒரு கருத்தும் வெளிப்படையாக வேறு கருத்தும் உள்ள செய்யுள் ஆகும். இச்செய்யுளில் ஊர்ப் பெயர்களில் இரு கருத்துகள் உள்ளன.

சேது புராணக்கதை ஒன்றைக் கொண்டு சகத்திரானீக நாடகம் என்னும் நாடகத்தையும் இவர் பாடியுள்ளார் ஆனால் இது கிடைக்கப்பெறவில்லை.



</doc>
<doc id="66975" url="https://ta.wikipedia.org/wiki?curid=66975" title="ஆனந்த் குமார்">
ஆனந்த் குமார்

ஆனந்த் குமார் (வயது 37), பீகார் மாநிலத்தின் பாட்னாவில் "கணிதத்திற்கான ராமானுஜன் பள்ளி" என்ற பெயரில் ஒரு கல்வித்திட்டத்தை நடத்தி வரும் கணித ஆசிரியர். 2002 முதல் இவர் நடத்தி வரும் சூப்பர் 30 என்ற திட்டம் மூலம் பீகாரின் மிகவும் ஏழ்மையான, திறமையுள்ள 30 மாணவர்களைத் தேர்ந்தெடுத்து அவர்களை இந்திய தொழில்நுட்ப நிலைய நுழைவுத்தேர்வுக்கு ஆயத்தப்படுத்தி, ஒரு வருடத்திற்கான முழுச்செலவையும் ஏற்று, அதில் பெரும்பாலானவர்களை வெற்றிபெற வழிசெய்து வருகிறார். 2010- ஆம் ஆண்டு வரையில் 212 மாணவர்களை ஐ.ஐ.டீ. நுழைவுத்தேர்வில் வெற்றியடையச் செய்துள்ளார் இவர்.

13 மே 2010, டைம் பத்திரிக்கை இதழில், ஆசியாவில் மனதிற்குப் பிடித்தவற்றில் சிறந்தவை என்ற பிரிவில் ஆனந்து குமாரின் சூப்பர் 30 திட்டம் சிறப்பிக்கப் பட்டுள்ளது. 


</doc>
<doc id="66980" url="https://ta.wikipedia.org/wiki?curid=66980" title="தேனீயியல்">
தேனீயியல்

தேனீயியல் என்பது, தேனீக்கள் பற்றி அறிவியல் அடிப்படையில் ஆய்வு செய்யும் ஒரு துறை. இது பூச்சியியலின் ஒரு துணைத்துறை ஆகும். சமூக முறைமைகளின் படிமலர்ச்சி பற்றி அறிந்து கொள்ளும் முயற்சியில் ஆய்வுப் பொருளாக தேனீக்களை எடுத்துக்கொள்வது உண்டு. தேனீக்களின் நடனம்


</doc>
<doc id="66981" url="https://ta.wikipedia.org/wiki?curid=66981" title="நத்தையினவியல்">
நத்தையினவியல்

நத்தையினவியல் என்பது, முதுகுநாணிலி விலங்கியலின் ஒரு பிரிவு ஆகும். இது, விலங்கு இராச்சியத்தின் கணுக்காலிகள் தொகுதிக்கு அடுத்தபடியாக இரண்டாவது பெரிய தொகுதியான மெல்லுடலிகள் பற்றி ஆய்வு செய்கிறது. நத்தையினவியலின் ஒரு பகுதியான சிப்பியோட்டியல் மெல்லுடலிகளின் புற ஓடுகள் பற்றி ஆய்வு செய்கிறது. 

நத்தையினவியலின் ஆய்வுத்துறை வகைப்பாட்டியல், சூழலியல், கூர்ப்பு என்பவற்றை உள்ளடக்குகின்றது. பயன்பாட்டு நத்தையினவியலில், மருத்துவம், கால்நடை மருத்துவம், வேளாண்மை ஆகிய துறைகள் சார்ந்த பகுதிகள் உள்ளடங்குகின்றன. 

தொல்லியல், குறிப்பிட்ட ஒரு பகுதியின் தட்பவெப்பப் படிமலர்ச்சி, அப்பகுதியின் பயன்பாடு என்பவை பற்றிப் புரிந்துகொள்வதற்கு, நத்தையினவியலைப் பயன்படுத்துகின்றது. 

1794 ஆம் ஆண்டில் மெல்லுடலிகள் தொடர்பான முதல் தொகுப்பு வெளியிடப்பட்டது. 1868 ஆம் ஆண்டில் செருமன் நத்தையினவியல் கழகம் தொடங்கப்பட்டது. 


</doc>
<doc id="66983" url="https://ta.wikipedia.org/wiki?curid=66983" title="தொல்விலங்கியல்">
தொல்விலங்கியல்

தொல்விலங்கியல் (Paleozoology) என்பது, தொல்லுயிரியல் துறையின் ஒரு பகுதியாகும். இது, நிலவியல் அல்லது தொல்லியல் சூழல்களில் இருந்து பல்கல விலங்குகளின் எஞ்சிய பகுதிகளை மீட்டெடுப்பதிலும், அவ்வாறு பெறப்படும் புதைபடிவங்களைப் பயன்படுத்தி, வரலாற்றுக்கு முந்திய சூழல்களையும், பண்டைக்காலச் சூழ்நிலை மண்டலங்களையும் மீளுருவாக்கம் செய்வதிலும் ஈடுபடுகின்றது.


</doc>
<doc id="66991" url="https://ta.wikipedia.org/wiki?curid=66991" title="மங்கலங்கிழார்">
மங்கலங்கிழார்

மங்கலங்கிழார் (1895 - ஆகஸ்ட் 31, 1953) தமிழகத்தின் வடபகுதியில் பிறந்த தமிழறிஞர். "வடவெல்லைத் தமிழ் முனிவர்" என்றும் "தமிழ்ப் பெரியார்" என்றும் போற்றப்படுபவர். இவர் தமிழுக்கும், தமிழருக்கும் செய்த தொண்டு போற்றுதற்குரியது.

தமிழ்நாடு வட ஆர்க்காடு மாவட்டம் அரக்கோணத்தை அடுத்த புளியமங்கலம் என்ற சிற்றூரில் ஜயாசாமி - பொன்னுரங்கம்மாள் என்னும் பெற்றோருக்கு 1895ல் மகவாய்ப் பிறந்தார். இயற்பெயர் குப்பன். பின்னாளில் குப்புசாமி என்றே அழைக்கப்பட்டார். புளியமங்கலத்தில் உள்ள தொடக்கப்பள்ளியில் ஐந்தாம் வகுப்பு வரை படித்தார். பின்னர் தனது சகோதரியுடன் சென்னை பெரம்பூரில் தங்கி, பச்சையப்பன் உயர்நிலைப் பள்ளியில் கல்வி பயின்றார். குடும்பச் சூழலின் காரணமாக கல்வியைப் பாதியிலேயே இழந்தார்.

சென்னையில் டி.என்.சேஷாசலம் ஐயர் என்ற வழக்கறிஞர் தமிழ் மொழியின்பால் ஆழ்ந்த ஈடுபாடு கொண்டு தமிழ் மொழியின் இலக்கண - இலக்கியங்களைப் பாமரர்க்கும் மாணவர்க்கும் போதித்து வந்தார். இச்செய்தியை அறிந்து மங்கலங்கிழாரும் ஐயரிடம் மாணவராய்ச் சேர்ந்தார். இருவரும் சென்னையில் இரவு நேரப்பள்ளி ஒன்றை அமைத்து அதன் மூலம் தமிழ் மொழியைப் பரப்பி வந்தனர். 

மங்கலங்கிழாரின் மேற்பார்வையில் "கலா நிலையம்" என்ற இலக்கிய இதழ் உருவானது. தொடர்ந்து இதழ் வெளிவர தடை ஏற்பட்டதால், இந்நிலையைப் போக்க கலா நிலையம் குழுவினர் சென்னை, மதுரை, திருச்சி, சிதம்பரம் முதலிய நகரங்களில் நாடகங்கள் நடத்திப் பொருளீட்டினர். அவ்வாறு நடந்த நாடகங்களில் மங்கலங்கிழார் பெண் வேடமிட்டு நடித்தார். தொடர்ந்து இதழை வெளியிட முடியாத சூழ்நிலை உருவானது என்றாலும் அவரது இலக்கியப்பணி நின்றுவிடவில்லை. பள்ளி இளைஞர்கள் பலரை ஒன்று சேர்த்துத் தமிழ்ப் பண்டிதர்களாக உருவாக்கினார். 

"இலக்கணப்புலி" என்றழைக்கப்பட்ட கா.ர.கோவிந்தராச முதலியாரிடம் இலக்கண - இலக்கியங்களைக் கற்றுத் தேர்ந்தார். 

1922ல், திருவள்ளூரைச் சேர்ந்த ஐயாசாமி - அங்கம்மாள் தம்பதியரின் மகளான கமலம்மாளை மணந்தார். அதன் பின்னர் தச்சுத் தொழில் செய்துகொண்டே விடுமுறை நாள்களிலும், இரவு நேரங்களிலும் பாடங்களைப் படிப்பதிலும், கேட்பதிலும், பிறருக்குச் சொல்லிக் கொடுப்பதிலுமே காலங்கழித்து வந்தார். கா.ர.கோவிந்தராச முதலியார் முயற்சியால் மங்கலங்கிழாருக்கு பெரம்பூர் கலவல கண்ணன் செட்டியார் உயர்நிலைப்பள்ளியில் தமிழாசிரியர் பணி கிடைத்தது. அப்பள்ளியில் பதினைந்து ஆண்டுகள் பணியாற்றினார். பிறகு உடல்நிலை காரணமாக ஆசிரியர் பணியைத் துறந்தார். 

"செக்கிழுத்த செம்மல்" வ.உ.சி.யுடன் நட்பு கொண்டு, அவருடன் இணைந்து திருக்குறளில் நன்கு தேர்ச்சி பெற்றார். அதன் பிறகு சைவ, வைணவ நூல்களையெல்லாம் ஆராய்ந்து தெளிவு பெற்றார். 

வேதாந்தத் துறையில் சிறந்து விளங்கிய வடிவேல் செட்டியாரிடம் வேதாந்தம் கற்றுத் தெளிந்தார். அதன்பிறகு புளியமங்கலம் கிராமத்தில் தனது குடும்பத்தார் வழிவழியாகச் செய்து வந்த மணியக்காரர் பணியை ஏற்று நடத்தி வந்தார். புளியமங்கலத்தில் ஓர் இரவு பள்ளியைத் துவக்கி, இளைஞர்களுக்கு தமிழ்ப் பாடமும், முதியவர்களுக்கு வேதாந்த பாடமும் நடத்தி வந்தார். வேதாந்தம் கற்ற அறிவினால் உலகின் நிலையாமையை எண்ணி துறவுக் கோலம் பூண்டு பல ஊர்களில் சுற்றித்திரிந்து கொண்டிருந்த காலத்தில் மங்கலங்கிழாருக்கு சுவாமி சின்மயானந்தரின் நட்பு கிடைத்தது. சின்மயானந்தரின் ஞான உபதேசத்தால் மீண்டும் சொந்த ஊரான புளியமங்கலத்திற்கே வந்து சேர்ந்தார். 

ஏழைக்கு எழுத்தறிவித்தல் எல்லாவற்றையும் விட மிகச் சிறந்த அறம் என்பதை உணர்ந்து தெளிந்தார். அதை தன் வாழ்வில் நிகழ்த்திக் காட்ட முடிவு செய்து, குருவராயப்பேட்டை என்ற ஊரில் உள்ள மக்களுக்குத் தமிழ்ப்பாடம் நடத்தி வந்தார். பிறகு ஊர், ஊராகச் சென்று மாணவர்களுக்குப் பாடம் நடத்தினார். 1941 ஆம் ஆண்டு குருவராயப்பேட்டையைத் தலைமையிடமாகக் கொண்டு "அறநெறித் தமிழ்க் கழகம்" என்ற ஓர் அமைப்பை ஏற்படுத்தினார். பின்னர் அவ்வமைப்பு 16 ஊர்களில் தனது கிளைகளைக் கொண்டு செயல்பட்டது. இந்த அமைப்பின் தலைவராக மங்கலங்கிழார் திகழ்ந்தார். இவ்வமைப்பில் மாணவர்கள் இலவசமாக சேர்கப்பட்டனர். 

இக்கழகத்தின் முதல் மாநாடு 1946ம் ஆண்டு குருவராயப்பேட்டையில் பன்மொழிப் புலவர் தெ. பொ. மீனாட்சிசுந்தரம் தலைமையிலும், அடுத்த மாநாடு மு. வரதராசன் தலைமையிலும் நிகழ்த்தப்பட்டது. வசதியும், தேர்ச்சியும் உள்ள மாணவர்களைப், புலவர் தேர்வுக்கு அனுப்பி வைத்தார் மங்கலங்கிழார். அதன் பயனாய் இருபத்தைந்து பேர் புலவர் பட்டம் பெற்று அரசு வேலையில் சேர்ந்தனர். இவரின் விடாமுயற்சியால் நூற்றுக் கணக்கானோருக்கு ஆசிரியர் பணி கிடைத்தது. 

ஏ.ச.சுப்பிரமணியம், ஏ.ச.தியாகராசன் உதவியுடன் தனியார் ஆசிரியப் பயிற்சிப்பள்ளியைத் திறந்து வைத்தார். அதன் பயனாய் ஆசிரியர்கள் பலர் உருவாயினர். 

அவர் காலத்தில் அமைச்சராக இருந்த எம். பக்தவத்சலம் தலைமையில் தமிழர் மாநாடு ஒன்றை திருத்தணியிலும், அதன் பின்னர் ம.பொ.சி. தலைமையில் ஒரு மாநாடும் நிகழ்த்தினார். 

சித்தூர் மாவட்ட தமிழ்ப் பகுதிகள் தமிழ்நாட்டுடன் இணைக்கப்பட வேண்டும் என்பதற்காக காந்திய வழியில் அறப்போராட்டம் நிகழ்த்தி சிறை சென்றார்.


"தமிழ்ப் பெருந்தொண்டர் மங்கலங்கிழார் அவர்களின் தன்னலங் கருதாது பணிபல புரிந்து தமிழுக்கும் தமிழர்க்கும் பாடுபட்டு உழைத்த சான்றோர், அவர்தம் நினைவைப் போற்றுதல் தமிழர்க்குக் கடமையாகும்" என்று டாக்டர் மு.வ. புகழ்ந்துள்ளார். 

எட்டுக்கும் மேற்பட்ட ஊர்களில் மங்கலங்கிழார் பெயரில் தொடக்கப்பள்ளி, தெரு, இலக்கிய மன்றம், நூல் நிலையம், உருவச்சிலை, அறக்கட்டளை, நற்பணி மன்றம், பூங்கா, மாளிகை போன்றவை அமைக்கப்பட்டிருக்கின்றன.



</doc>
<doc id="66993" url="https://ta.wikipedia.org/wiki?curid=66993" title="எலி (சீன சோதிடம்)">
எலி (சீன சோதிடம்)

எலி சீன சோதிடத்தின் முதல் குறி ஆகும். 1924, 1936, 1948, 1960, 1972, 1984, 1996, 2008, 2020, 2032 ஆகிய வருடங்கள் எலி வருடங்கள் ஆகும். இந்த வருடத்தில் பிறந்தவர்கள் வசீகரமும், போராடும் குணமும் கொண்டவர்களாக இருப்பார்கள் என்பது சீன சோதிடத்தின் கணிப்பு ஆகும்.

புத்தர் முக்தி அடைந்து இந்த உலகை விட்டுச்செல்லும் போது, இந்த உலகில் உள்ள அனைத்து விலங்குகளையும் சந்திக்க வேண்டி அழைப்பு விடுத்தார். இந்த கூட்டம் நடக்கவிருந்த முந்தைய நாள் பூனை தனது நண்பனான எலியிடம் கூட்டம் பற்றி கூறிவிட்டு, காலையில் முதலில் எழுபவர் மற்றவரை எழுப்ப வேண்டும் என்று முடிவு செய்து விட்டு தூங்கச்சென்றது. மறுநாள் காலையில் எழுந்த எலி, தான் மட்டுமே முதலில் செல்ல எண்ணி பூனையை எழுப்பாமல் தனியே சென்றது. இவ்வாறு கூட்டத்திற்கு முதலில் சென்ற எலியையே புத்தர் முதல் வருடத்திக்கான சின்னமாக்கினார். இதன் பிறகு கூட்டத்திற்கு எருது, புலி, முயல், டிராகன், பாம்பு, குதிரை, ஆடு, குரங்கு, சேவல், நாய், பன்றி ஆகியவை வரிசையாக வந்தன. தாமதமாக விழித்த பூனை கூட்டம் நடந்த இடத்திற்கு வந்த போதுதான், அங்கு கூட்டம் எற்கனவே முடிந்துவிட்டதை அறிந்தது. அன்று முதல் எலி பூனைக்கு பகையாகியது.

இது எலி, முதல் வருடச்சின்னமாக வந்ததின் காரணமாக சீனாவில் கூறப்படும் கதை ஆகும்.







</doc>
<doc id="66994" url="https://ta.wikipedia.org/wiki?curid=66994" title="எருது (சீன சோதிடம்)">
எருது (சீன சோதிடம்)

எருது சீன சோதிடத்தின் இரண்டாவது குறி ஆகும். 1925, 1937, 1949, 1961, 1973, 1985, 1997, 2009, 2021, 2033 ஆகிய வருடங்கள் எருது வருடம் ஆகும். இந்த வருடத்தில் பிறந்தவர்கள் உளைப்பாளிகளாகவும், மிகுந்த தன்னம்பிக்கை உடையவர்களாகவும், கோபம் கொண்டவர்களாகவும் இருப்பார்கள் என்பது சீன சோதிடத்தின் கணிப்பு ஆகும்.

ஒரு காலத்தில் முதல் வருடக்குறியாக யார் வருவது என்பதில் விலங்குகளிடையே மோதல் ஏற்ப்பட்டது. இதற்கு தீர்வாக கடவுள் ஒரு ஆற்றை கடக்கும் போட்டி வைத்தார். இதில் எலி தந்திரமாக எருதின் முதுகில் மறைந்து கொண்டு சவாரி செய்தது. ஆற்றின் மறு கரையை எருது அடைந்ததும், அதர்க்கு முன்பாகவே எலி கரையில் குதித்து வெற்றி பெற்றது. இதனால் எருது இரண்டாவதாக வந்ததாக அறிவிக்கப்பட்டு, இரண்டாவது வருடச்சின்னமானது.

எருது சீன சோதிடத்தின் இரண்டாவது குறியாக வந்ததன் காரனமாக, சீனாவில் கூறப்படும் கதை இது.





</doc>
<doc id="66995" url="https://ta.wikipedia.org/wiki?curid=66995" title="புலி (சீன சோதிடம்)">
புலி (சீன சோதிடம்)

புலி சீன சோதிடத்தின் மூன்றாவது குறி ஆகும். 1926, 1938, 1950, 1962, 1974, 1986, 1998, 2010, 2022, 2034 ஆகிய வருடங்கள் புலி வருடம் ஆகும். இந்த வருடத்தில் பிறந்தவர்கள் சுறுசுறுப்பும், வசீகரமும், அதிகார குனமும் கொண்டவர்களாக இருப்பார்கள் என்பது சீன சோதிடத்தின் கணிப்பு ஆகும்.

ஒரு காலத்தில் முதல் வருடக்குறியாக யார் வருவது என்று விலங்குகளுக்கு இடையில் மோதல் ஏற்ப்பட்டது. இதற்க்கு தீர்வாக கடவுள் ஒரு நீச்சல் போட்டியை அறிவித்தார். இதில் எலி தந்திரமாக முதல் இடத்திலும், எருது இரண்டாவது இடத்துலும் வந்தது. வலுவான பிராணியாக இருந்தாளும், ஆற்றின் வேகம் அதிகமாக இருந்ததால் புலியால் மூன்றாவது இடத்திர்க்கே வர முடிந்தது. இதனால் புலியை கடவுள் மூன்றாவது வருடக்குறியாக அறிவித்தார்.

புலி மூன்றாவது சீன சோதிட குறியாக குறிப்பிடப்படுவதின் காரனமாக, சீனாவில் கூறப்படும் கதை இது.







</doc>
<doc id="66996" url="https://ta.wikipedia.org/wiki?curid=66996" title="முதனியியல்">
முதனியியல்

முதனியியல் அல்லது முதனிலை விலங்கியல் என்பது முதல் நிலை விலங்குகளைப் பற்றி ஆயும் துறையாகும். இத்துறை சார்ந்த வல்லுனர்களை உயிரியல், மானிடவியல், உளவியல் மற்றும் பல துறைகளில் காணமுடியும். இத்துறை, "ஓமோ" பேரினத்தை, சிறப்பாக "ஓமோ சப்பியன்களை" இயற்பிய மானிடவியலின் ஒரு கிளைத்துறை ஆகும். இத்துறை மனித இன மூதாதைகளான மனிதக் குரங்குகளை ஒத்த இனங்களை ஆய்வு செய்யும் துறையுடனும் பொதுவான ஆய்வுப்பரப்பைக் கொண்டுள்ளது. 

தற்கால முதனியியல் பெருமளவு பல்வகைமைத் தன்மை கொண்ட ஒரு அறிவியல். இது, முதனிலை விலங்கு மூதாதைகளின் உடற்கூற்றியல் ஆய்வுகள், முதனிலை விலங்குகளை அவற்றின் வாழிடங்களில் கவனித்துச் செய்யும் கள ஆய்வு, விலங்கு உளவியல் சோதனைகள், மனிதக்குரங்கு மொழி போன்ற பலவற்றை உள்ளடக்குகின்றது. இவ்வாய்வுகள், மனிதனுடைய அடிப்படை நடத்தைகள், அவற்றின் தொன்மையான மூலங்கள் தொடர்பான பல தகவல்களை வெளிப்படுத்தியுள்ளன. 

முதனியியல், அதனைத் தொடங்கியவர்களின் பண்பாட்டுப் பின்புலத்தில் இருந்து உருவான பல வேறுபாடான துறைகளைக் கொண்டுள்ளது. உண்மையில் இத்துறையேகூட உலகின் பல்வேறு பகுதிகளில் வெவ்வேறு விதமாகக் கையாளப்பட்டு வருவதைக் காணலாம். இவை வேறுபட்ட அணுகுமுறைகள், கோட்பாடுகள், வழிமுறைகள் போன்றவற்றை, மனிதரல்லாத முதனிலை விலங்குகளினதும், அவை மனிதருடன் கொண்டுள்ள தொடர்புகள் குறித்தும் ஆய்வு செய்வதற்குப் பயன்படுத்துகின்றன. 

முதனியியல் துறையில் காணப்படும் முக்கிய துறைகளில் மேற்கத்திய முதனியியல், [சப்பானிய முதனியியல்]] என்பவையும் அடங்கும். இவ்விரு துறைகளுக்கும் இடையிலான வேறுபாடுகள், இவற்றின் உருவாக்கத்தின் போது காணப்பட்ட தனித்துவமான பண்பாடு, மெய்யியல் நோக்கு என்பவற்றினால் உருவானவை. முதனியியலின் இவ்விரு பிரிவுகளும், பல ஒத்த கொள்கைகளை அடிப்படையாகக் கொண்டிருந்தபோதும், ஆய்வுக்குரிய இடங்களும், தரவுகளைப் பெறுவதற்கான வழிமுறைகளும் பெரிதும் வேறுபடுகின்றன. 


</doc>
<doc id="66997" url="https://ta.wikipedia.org/wiki?curid=66997" title="முயல் (சீன சோதிடம்)">
முயல் (சீன சோதிடம்)

முயல் சீன சோதிடத்தின் நான் காவது குறி ஆகும். 1927, 1939, 1951, 1963, 1975, 1987, 1999, 2011, 2023, 2035 ஆகிய வருடங்கள் முயல் வருடம் ஆகும். இந்த வருடத்தில் பிறந்தவர்கள் அமைதியும், கலை நயமும், நீண்ட ஆயுளும் கொண்டவர்களாக இருப்பார்கள் என்பது சீன சோதிடத்தின் கணிப்பு ஆகும்.

முன்பு ஒரு காலத்தில் முதல் வருடக்குறியாக யார் வருவது என்பதில் விலங்குகளுக்கு இடையில் மோதல் ஏற்ப்பட்டது. இதற்க்கு தீர்வாக கடவுள் ஒரு நீச்சல் போட்டியை அறிவித்தார். இதில் எலி, எருது, புலி ஆகியவற்றை தொடர்ந்து முயல் நான் காவதாக வந்தது. வலு குறைவான பிராணியாக இருந்தபோதும், ஆற்றின் குறுக்கே இருந்த பாறைகள் மற்றும் மரக்கட்டைகள் ஆகியவற்றின் மீது தாவித்தாவியே சுலபமாக முயல் நான்காவது இடத்திர்க்கு வந்தது. இதனால் முயலை கடவுள் நான்காவது வருடக்குறியாக அறிவித்தார். 

முயல் நான்காவது சீன சோதிட குறியாக குறிப்பிடப்படுவதின் காரணமாக, சீனாவில் கூறப்படும் கதை இது.







</doc>
<doc id="66998" url="https://ta.wikipedia.org/wiki?curid=66998" title="டிராகன் (சீன சோதிடம்)">
டிராகன் (சீன சோதிடம்)

டிராகன் சீன சோதிடத்தின் கூறப்படும் ஐந்தாவது இராசிக் குறியீடு ஆகும். இந்த வருடத்தில் பிறந்தவர்கள் ஆடம்பர மற்றும் போராட்ட குனமும், வீரமும் கொண்டவர்களாக இருப்பார்கள் என்பது சீன சோதிடத்தின் கணிப்பு ஆகும்.

முன்பு ஒரு காலத்தில் முதல் வருடக்குறியாக யார் வருவது என்பதில் விலங்குகளுக்கு இடையில் மோதல் ஏற்ப்பட்டது. இதற்க்கு தீர்வாக கடவுள் ஒரு நீச்சல் போட்டியை அறிவித்தார். இதில் எலி, எருது, புலி, முயல் ஆகியவற்றை தொடர்ந்து டிராகன் ஐந்தாவதாக வந்தது. பலம் மிகுந்த பிராணியாக இருந்தபோதும், உலக உயிர்களுக்காக மழையை தர வேண்டி இருந்ததாலும், நான்காவதாக வந்தும் கரையை தொடமுடியாமல் தவித்த முயலுக்கு உதவி செய்ததாலும் டிராகனால் ஐந்தாவதாகத்தான் வர முடிந்தது. இதனால் டிராகனை கடவுள் ஐந்தாவது வருடக்குறியாக அறிவித்தார். 

டிராகன் ஐந்தாவது சீன சோதிட குறியாக குறிப்பிடப்படுவதின் காரணமாக, சீனாவில் கூறப்படும் கதை இது.







</doc>
<doc id="66999" url="https://ta.wikipedia.org/wiki?curid=66999" title="பாம்பு (சீன சோதிடம்)">
பாம்பு (சீன சோதிடம்)

பாம்பு என்பது சீன சோதிடத்தில் கூறப்படும் ஆறாவது இராசிக் குறியீடு ஆகும். இந்த இராசியில் பிறந்தவர்கள் அமைதியும், சிக்கனமும், சாகச குனமும் கொண்டவர்களாக இருப்பார்கள் என்பது சீன சோதிடத்தின் கணிப்பு ஆகும்.

பாம்பு ஆறாவது சீன சோதிட குறியாக குறிப்பிடப்படுவதின் காரணமாக, சீனாவில் கூறப்படும் கதை இது. முன்பு ஒரு காலத்தில் முதல் வருடக்குறியாக யார் வருவது என்பதில் விலங்குகளுக்கு இடையில் மோதல் ஏற்ப்பட்டது. இதற்க்கு தீர்வாக கடவுள் ஒரு பெரிய ஆற்றைக் கடக்கும் போட்டியை அறிவித்தார். இதில் எலி, எருது, புலி, முயல், டிராகன் ஆகியவற்றை தொடர்ந்து பாம்பு ஆறாவதாக வந்தது. ஏழாவதாக வந்த குதிரை, கரையை நெருங்கும் பொழுது அதன் குழம்பிலிருந்து பாம்பு வெளியே வந்தது. அதைக்கண்டு பயந்து போன குதிரை சற்று பின்வாங்கியது. இதை பயன்படுத்திக்கொண்டு பாம்பு ஆறாவதாக கரையை அடைந்தது. இதனால் பாம்பை கடவுள் ஆறாவது வருடக்குறியாக அறிவித்தார். 







</doc>
<doc id="67000" url="https://ta.wikipedia.org/wiki?curid=67000" title="தமிழ்மகன் (எழுத்தாளர்)">
தமிழ்மகன் (எழுத்தாளர்)

தமிழ்மகன் (பிறப்பு: டிசம்பர் 24, 1964) தமிழ் எழுத்தாளர் ஆவார். இவரது இயற்பெயர் வெங்கடேசன் மற்றும் வளவன், தேனீ ஆகியவை பிற புனைப் பெயர்கள் ஆகும். இதுவரை ஏராளமான சிறுகதைகள், கட்டுரைகள், சில நாவல்கள் எழுதியுள்ளார். அறிவியல், சமூக சிறுகதைகளை சுவாரசியமான நடையில் எழுதி வருகிறார். திரைப்படம் தொடர்பான கட்டுரைகள், திரைப்படங்களுக்கு உரையாடல்கள் எழுதி உள்ளார். இவர் எழுதிய மானுடப் பண்ணை எனும் நூல் தமிழ் வளர்ச்சித் துறையின் 1994 ஆம் ஆண்டுக்கான சிறந்த நூல்களில் புதினம் வகைப்பாட்டிலும் "“எட்டாயிரம் தலைமுறை”" எனும் நூல் 2008 ஆம் ஆண்டுக்கான சிறந்த நூல்களில் சிறுகதை வகைப்பாட்டிலும் பரிசு பெற்றிருக்கின்றன.

தமிழ்மகன் அன்றைய செங்கல்பட்டு மாவட்டம், இன்றைய திருவள்ளூர் மாவட்டம் காரணை கிராமத்தைச் சேர்ந்தவர். இயற்பியல் துறையில் இளம் அறிவியல் பட்டமும், அரசறிவியல் துறையில் முதுகலைப் பட்டமும் பெற்றுள்ளார். இவருக்கு மனைவி திலகவதி, மகன் மாக்சிம், மகள் அஞ்சலி ஆகியோர் உள்ளனர்.

1984-ஆம் ஆண்டு சென்னை மாநிலக் கல்லூரியில் இயற்பியல் பட்டப் படிப்பில் இறுதி ஆண்டு படித்த போது, டி. வி. எஸ். நிறுவனமும் "இதயம் பேசுகிறது" வார இதழும் இணைந்து புதின போட்டி நடத்துவதாக அறிவித்தன. இறுதி ஆண்டு தேர்வை ஓரம் கட்டிவிட்டு "வெள்ளை நிறத்தில் ஒரு காதல்" என்ற புதினம் எழுதினார். அதில் தேர்வு பெற்று முதல் பரிசாக டி.வி.எஸ். 50. வாகனத்தைப் பெற்றார். அக்கதையை முதற் பரிசுக்குத் தேர்வு செய்தவர் சின்னக்குத்தூசி ஆவார். புதினம் அந்த இதழில் ஓவியர் ஜெயராஜ் வரைந்த ஓவியங்களோடு தொடர்கதையாக வெளியானது.

இந்த இரண்டு நூல்களும் அவர் கல்லூரியில் படித்தபோது வெளியானவை.

சிறுகதை நூல்கள்

புதினங்கள்

கட்டுரை நூல்கள்

வாழ்க்கைத் தொடர் கட்டுரைகள்

திரையுலகத் தொடர் கட்டுரைகள்

மொழி பெயர்க்கப்பட்டவை
இவரது சிறுகதைகள் ஆங்கிலம், மலையாளம், பஞ்சாபி மொழிகளில் மொழி பெயர்க்கப்பட்டுள்ளன.

அச்சு இதழ்கள்

இணைய இதழ்கள்



ஆகிய திரைப்படங்களுக்கு உரையாடல் எழுதி உள்ளார்.

10. https://www.youtube.com/watch?v=MaOdkrPxJQk&list=PLYeZt_pfRiuSHOMi_F14XCeCbO0dmmwpT

11. https://www.youtube.com/watch?v=SnnrPgJ5FB0

12. https://www.youtube.com/watch?v=quc9e_QzdAM

13. https://www.youtube.com/watch?v=bDua6WGWgjw

14. https://www.youtube.com/watch?v=Rk4YTsaUang&t=2s

15. https://www.youtube.com/watch?v=eBOPta_kg4s&t=16s

16. https://www.youtube.com/watch?v=e7Q7SF9UptQ

சென்னை அண்ணா நூலகத்தில் தமிழ் என்ற தலைப்பில் ஆற்றிய உரை.:

17.https://www.youtube.com/watch?v=vqKToGANeyU&t=31s


11. www.vettupuli.in 


</doc>
<doc id="67001" url="https://ta.wikipedia.org/wiki?curid=67001" title="குதிரை (சீன சோதிடம்)">
குதிரை (சீன சோதிடம்)

குதிரைசீன சோதிடத்தின் ஏழாவது குறி ஆகும். 1930, 1942, 1954, 1966, 1978, 1990, 2002, 2014, 2026, 2038 ஆகிய வருடங்கள் குதிரை வருடம் ஆகும். இந்த வருடத்தில் பிறந்தவர்கள் புத்திசாலித்தனம்,பிடிவாதம் மற்றும் பல்திறன் தன்மை கொண்டவர்களாக இருப்பார்கள் என்பது சீன சோதிடத்தின் கணிப்பு ஆகும்.

முன்பு ஒரு காலத்தில் முதல் வருடக்குறியாக யார் வருவது என்பதில் விலங்குகளுக்கு இடையில் மோதல் ஏற்ப்பட்டது. இதற்க்கு தீர்வாக கடவுள் ஒரு நீச்சல் போட்டியை அறிவித்தார். போட்டியின் தொடக்கத்தில் எலி, எருது, புலி, முயல், டிராகன் ஆகியவற்றை தொடர்ந்து குதிரை ஆறாவதாக வந்தது. இறுதியில் கரையை நெருங்கும் நேரத்தில் இதன் குழம்பில் இருந்து பாம்பு ஒன்று வெளிப்பட்டது. இதனால் குதிரை பயந்து சற்று பின்வாங்கிய நேரத்தில், பாம்பு முந்திக்கொண்டு ஆறாவதாக கரையை அடைந்தது. ஏழாவதாக கரையை அடைந்த குதிரையை கடவுள் ஏழாவது வருடக்குறியாக அறிவித்தார். 

குதிரை ஏழாவது சீன சோதிட குறியாக குறிப்பிடப்படுவதின் காரணமாக, சீனாவில் கூறப்படும் கதை இது.






</doc>
<doc id="67004" url="https://ta.wikipedia.org/wiki?curid=67004" title="எறும்பியல்">
எறும்பியல்

எறும்பியல் (Myrmecology) என்பது, எறும்புகள் பற்றி அறிவியல் அடிப்படையின் ஆய்வு செய்யும் ஒரு துறை. இது பூச்சியியலின் ஒரு கிளைத்துறை. தொடக்ககால எறும்பியலாளர்கள் சிலர், எறும்புகள் சமுதாயத்தை ஒரு உயர்வான சமுதாயமாகக் கருதி அதன் அடிப்படையில் மனித சமுதாயத்தின் பிரச்சினைகளுக்குத் தீர்வு காண்பதற்காக அவற்றை ஆய்வு செய்தனர். இவை சிக்கலானதும், வேறுபட்ட வடிவங்களில் அமைந்ததுமான உயர்நிலைச் சமூக அமைப்பைக் கொண்டிருப்பதனால், சமூக முறைமைகளின் படிமலர்ச்சி குறித்து ஆய்வு செய்வதற்காக ஒரு மாதிரியாக இன்றும் எறும்புகள் திகழ்கின்றன. இவற்றின் பல்வகைமைத் தன்மையும், சூழல்மண்டலத்தில் அவற்றின் முன்னிலையும் உயிரியற்பல்வகைமை குறித்தும் அதனைப் பதுகாப்பது குறித்தும் நடைபெறும் ஆய்வுகளில் எறும்புகளுக்கு முக்கியத்துவத்தைக் கொடுக்கின்றன. 

எறும்புகளின் வாழ்க்கை பற்றி அறிந்து கொள்வது குறித்த ஆர்வம் நீண்ட காலமாகவே மனிதர்களுக்கு இருந்து வந்துள்ளது. பல சமுதாயங்களில் நாட்டார் ஆக்கங்களில் இவற்றைக் குறித்த செய்திகளைக் காணலாம். உள்ளுணர்வு, கற்றல், சமூகம் போன்ற எண்ணக்கருக்களில் ஆர்வம் கொண்டவரான, உளவியலாளர் அக்சுத்தே ஃபோரெல் (1848–1931)என்பவரே எறும்புகளின் வாழ்க்கையைக் கவனிப்பதன் மூலம் அறிவியல் அடிப்படையில் அவற்றை முதன்முதலில் ஆய்வு செய்தவர் ஆவார். 1874 ஆம் ஆண்டில் "சுவிட்சர்லாந்தின் எறும்புகள்" என்னும் நூலை எழுதிய இவர் தனது வீட்டுக்கும் "எறும்புகள் குடியிருப்பு" என்று பெயர் இட்டார். ஃபாரெலின் தொடக்க ஆய்வுகள் ஒரு எறும்புக்குடியிருப்பில் பல்வேறு எறும்பினங்களை கலப்பது தொடர்பிலானவை. ஒரு பரந்த பகுதியில் அமைந்த பல எறும்புக் குடியிருப்புகள் ஒன்றோடொன்று தொடர்புகளைக் கொண்டிருந்ததையும் சில பகுதிகளில் குடியிருப்புக்கள் தனித்தனியாகவே செயல்பட்டதையும் இவர் கவனித்தார். இதனை இவர் நாடுகளின் அமைப்புக்களுடன் ஒப்பிட்டார். 

வில்லியம் மார்ட்டன் வீலர் (1865–1937) என்பவர், எறும்புகளைச் சமூக அமைப்பு என்னும் நோக்கில் இருந்து ஆய்வு செய்தார். 1910 ஆம் ஆண்டில், "ஒரு உயிரினமாக எறும்புக் குடியிருப்புக்கள்" என்னும் தலைப்பில் விரிவுரை ஒன்று நிகழ்த்தினார். இவ்விரிவுரையே "பேருயிரினம்" என்னும் எண்ணக்கருவுக்கான முன்னோடியாக விளங்கியது. எறும்புக்குடியிருப்பில், உணவு பகிரப்படுவதை அடிப்படையான அம்சமாக வீலர் கருதினார். உணவுக்குச் சாயம் இடுவதன்மூலம் உணவு எவ்வாறு பரவுகிறது என்பதை அவர் ஆராய்ந்தார். ஓராசு தோனிசுத்தோர்ப் போன்றவர்கள், எறும்புகளின் தொகுதியியல் பற்றி ஆய்வு செய்தனர். 

உயிரியலின் பிற அம்சங்களில் வளர்ச்சி ஏற்படும் வரையில், இந்த மரபு உலகின் பல பாகங்களிலும் தொடர்ந்தது. மரபியலின் அறிமுகம், நடத்தையியல் தொடர்பான எண்ணக்கரு, அதன் வளர்ச்சி என்பன எறும்புகள் தொடர்பான புதிய சிந்தனைகளுக்கு வித்திட்டன. இவ்வாறான ஒரு ஆய்வுப்பாதையில் முன்னோடியாக விளங்கியவர் ஈ. ஓ. வில்சன் என்பவர். சமூக உயிரியல் எனப்படும் துறையை நிறுவியவரும் இவரே.




</doc>
<doc id="67005" url="https://ta.wikipedia.org/wiki?curid=67005" title="ஆடு (சீன சோதிடம்)">
ஆடு (சீன சோதிடம்)

ஆடு சீன சோதிடத்தின் எட்டாவது குறி ஆகும். 1931, 1943, 1955, 1967, 1979, 1991, 2003, 2015, 2027, 2039 ஆகிய வருடங்கள் ஆடு வருடங்கள் ஆகும். இந்த வருடத்தில் பிறந்தவர்கள் இளகிய மனம் மற்றும் கூச்ச சுபாவம் கொண்டவர்களாகவும், சிறந்த படைப்பாளிகளாகவும் இருப்பார்கள் என்பது சீன சோதிடத்தின் கணிப்பு ஆகும்.

முன்பு ஒரு காலத்தில் முதல் வருடக்குறியாக யார் வருவது என்பதில் விலங்குகளுக்கு இடையில் மோதல் ஏற்ப்பட்டது. இதற்க்கு தீர்வாக கடவுள் ஒரு நீச்சல் போட்டியை அறிவித்தார். இதில் எலி, எருது, புலி, முயல், டிராகன், பாம்பு, குதிரை ஆகியவை முதல் ஏழு இடங்களில் வந்தன. இவற்றிக்கு பிறகு ஆடு, குரங்கு, சேவல் ஆகிய மூன்றும் ஒன்றுக்கொண்டு உதவி செய்துகொண்டு அடுத்ததாக வந்தன. இதில் சேவல் ஒரு மரப்பலகையை கண்டுபித்து அதில் மற்ற மூன்று விலங்குகளையும் ஏற்றிக்கொண்டு வந்தது. இந்த பலகை ஆற்றின் இடையில் இருந்த புதர்களில் சிக்கிக்கொண்ட போதெல்லாம் குரங்கு மற்றும் ஆடு ஆகிய இரண்டும் அவற்றை விலக்கிவிட்ட படியே வந்தன. இவ்வாரு ஒற்றுமையுடன் ஒன்றாக வந்த இந்த விலங்குகலை வாழ்த்திய கடவுள் ஆட்டை எட்டாவது வருடக்குறியாகவும், குரங்கு மற்றும் சேவலை முறையே ஒன்பதாவது பத்தாவது வருடக்குறியாகவும் தெரிவு செய்தார். 

ஆடு எட்டாவது சீன சோதிட குறியாக குறிப்பிடப்படுவதின் காரணமாக, சீனாவில் கூறப்படும் கதை இது.







</doc>
<doc id="67006" url="https://ta.wikipedia.org/wiki?curid=67006" title="குரங்கு (சீன சோதிடம்)">
குரங்கு (சீன சோதிடம்)

குரங்கு சீன சோதிடத்தின் ஒன்பதாவது குறி ஆகும். 1932, 1944,
1956, 1968, 1980, 1992, 2004, 2016, 2028, 2040 ஆகிய வருடங்கள் குரங்கு வருடங்கள் ஆகும். இந்த வருடத்தில் பிறந்தவர்கள் அழகும், புத்திசாலித்தனமும், கற்பனைவளமும் மிக்கவர்களாக இருப்பார்கள் என்பது சீன சோதிடத்தின் கணிப்பு ஆகும்.

முன்பு ஒரு காலத்தில் முதல் வருடக்குறியாக யார் வருவது என்பதில் விலங்குகளுக்கு இடையில் மோதல் ஏற்ப்பட்டது. இதற்க்கு தீர்வாக கடவுள் ஒரு நீச்சல் போட்டியை அறிவித்தார். இதில் எலி, எருது, புலி, முயல், டிராகன், பாம்பு, குதிரை ஆகியவை முதல் ஏழு இடங்களில் வந்தன. இவற்றிக்கு பிறகு ஆடு, குரங்கு, சேவல் ஆகிய மூன்றும் ஒன்றுக்கொண்டு உதவி செய்துகொண்டு அடுத்ததாக வந்தன. இதில் சேவல் ஒரு மரப்பலகையை கண்டுபித்து அதில் மற்ற மூன்று விலங்குகளையும் ஏற்றிக்கொண்டு வந்தது. இந்த பலகை ஆற்றின் இடையில் இருந்த புதர்களில் சிக்கிக்கொண்ட போதெல்லாம் குரங்கு மற்றும் ஆடு ஆகிய இரண்டும் அவற்றை விலக்கிவிட்ட படியே வந்தன. இவ்வாரு ஒற்றுமையுடன் ஒன்றாக வந்த இந்த விலங்குகலை வாழ்த்திய கடவுள் ஆட்டை எட்டாவது வருடக்குறியாகவும், குரங்கு மற்றும் சேவலை முறையே ஒன்பதாவது பத்தாவது வருடக்குறியாகவும் தெரிவு செய்தார். 

குரங்கு ஒன்பதாவது சீன சோதிட குறியாக குறிப்பிடப்படுவதின் காரணமாக, சீனாவில் கூறப்படும் கதை இது.







</doc>
<doc id="67007" url="https://ta.wikipedia.org/wiki?curid=67007" title="சேவல் (சீன சோதிடம்)">
சேவல் (சீன சோதிடம்)

சேவல் சீன சோதிடத்தின் பத்தாவது குறி ஆகும். 1933, 1945, 1957, 1969, 1981, 1993, 2005, 2017, 2029, 2041 ஆகிய வருடங்கள் சேவல் வருடம் ஆகும். இந்த வருடத்தில் பிறந்தவர்கள் கண்ணியம், நம்பிக்கை மற்றும் கூர்ந்த அறிவு ஆகிய குணங்களைக் கொண்டவர்களாக இருப்பார்கள் என்பது சீன சோதிடத்தின் கணிப்பு ஆகும்.

முன்பு ஒரு காலத்தில் முதல் வருடக்குறியாக யார் வருவது என்பதில் விலங்குகளுக்கு இடையில் மோதல் ஏற்பட்டது. இதற்குத் தீர்வாக கடவுள் ஒரு நீச்சல் போட்டியை அறிவித்தார். இதில் எலி, எருது, புலி, முயல், டிராகன், பாம்பு, குதிரை ஆகியவை முதல் ஏழு இடங்களில் வந்தன. இவற்றிக்கு பிறகு ஆடு, குரங்கு, சேவல் ஆகிய மூன்றும் ஒன்றுக்கொன்று உதவி செய்துகொண்டு அடுத்ததாக வந்தன. இதில் சேவல் ஒரு மரப்பலகையை கண்டுபிடித்து அதில் மற்ற மூன்று விலங்குகளையும் ஏற்றிக்கொண்டு வந்தது. இந்தப் பலகை ஆற்றின் இடையில் இருந்த புதர்களில் சிக்கிக்கொண்ட போதெல்லாம் குரங்கு மற்றும் ஆடு ஆகிய இரண்டும் அவற்றை விலக்கிவிட்ட படியே வந்தன. இவ்வாரு ஒற்றுமையுடன் ஒன்றாக வந்த இந்த விலங்குகலை வாழ்த்திய கடவுள் ஆட்டை எட்டாவது வருடக்குறியாகவும், குரங்கு மற்றும் சேவலை முறையே ஒன்பதாவது பத்தாவது வருடக்குறியாகவும் தெரிவு செய்தார். 

சேவல் பத்தாவது சீன சோதிட குறியாக குறிப்பிடப்படுவதின் காரணமாக, சீனாவில் கூறப்படும் கதை இது.







</doc>
<doc id="67009" url="https://ta.wikipedia.org/wiki?curid=67009" title="நாய் (சீன சோதிடம்)">
நாய் (சீன சோதிடம்)

நாய் சீன சோதிடத்தின் பதினொன்றாவது குறி ஆகும். 1934, 1946, 1958, 1970, 1982, 1994, 2006, 2018, 2030, 2042 ஆகிய வருடங்கள் நாய் வருடம் ஆகும். இந்த வருடத்தில் பிறந்தவர்கள் தோழமை, நேரிடை போக்கு, மனிதாபிமானம் ஆகியவற்றை தங்களின் குனங்களாக கொண்டவர்கள் என்பது சீன சோதிடத்தின் கணிப்பு ஆகும்.

முன்பு ஒரு காலத்தில் முதல் வருடக்குறியாக யார் வருவது என்பதில் விலங்குகளுக்கு இடையில் மோதல் ஏற்ப்பட்டது. இதற்க்கு தீர்வாக கடவுள் ஒரு நீச்சல் போட்டியை அறிவித்தார். இதில் எலி, எருது, புலி, முயல், டிராகன், பாம்பு, குதிரை, ஆடு, குரங்கு, சேவல் ஆகியவற்றை தொடர்ந்து நாய் பதினொன்றாவதாக வந்தது. சிறந்த நீச்சல் திறன் கொண்ட பிராணியாக இருந்தபோதும், பாதி வழியிலேயே நாய் ஒய்வெடுக்கப்போய் விட்டதால் அதனால் பதினொன்றாகதான் வர முடிந்தது. இதனால் நாயை கடவுள் பதினொன்றாவது வருடக்குறியாக அறிவித்தார். 

நாய் பதினொன்றாவது சீன சோதிட குறியாக குறிப்பிடப்படுவதின் காரணமாக, சீனாவில் கூறப்படும் கதை இது.







</doc>
<doc id="67010" url="https://ta.wikipedia.org/wiki?curid=67010" title="பன்றி (சீன சோதிடம்)">
பன்றி (சீன சோதிடம்)

பன்றி சீன சோதிடத்தின் பன்னிரெண்டாவது மற்றும் கடைசிக் குறி ஆகும். 1935, 1947, 1959, 1971, 1983, 1995, 2007, 2019, 2031, 2043 ஆகிய வருடங்கள் பன்றி வருடம் ஆகும். இந்த வருடத்தில் பிறந்தவர்கள் அமைதி, வீரம் மற்றும் அறிவு தாகம் ஆகிய குனங்களை தன்னகத்தே கொண்டவர்களாக இருப்பார்கள் என்பது சீன சோதிடத்தின் கணிப்பு ஆகும்.

முன்பு ஒரு காலத்தில் முதல் வருடக்குறியாக யார் வருவது என்பதில் விலங்குகளுக்கு இடையில் மோதல் ஏற்ப்பட்டது. இதற்க்கு தீர்வாக கடவுள் ஒரு நீச்சல் போட்டியை அறிவித்தார். இதில் எலி, எருது, புலி, முயல், டிராகன், பாம்பு, குதிரை, ஆடு, குரங்கு, சேவல், நாய் ஆகியவற்றை தொடர்ந்து பன்றி பன்னிரெண்டாவதாக வந்தது. போட்டியின் இடையில் பசியின் காரன்மாக உணவு அருந்திவிட்டு வந்தால், அதனால் பன்னிரெண்டாவது விலங்காகத்தான் வர முடிந்தது. இதனால் பன்றியை கடவுள் பன்னிரெண்டாவது வருடக்குறியாக அறிவித்தார். 

பன்றி பன்னிரெண்டாவது சீன சோதிட குறியாக குறிப்பிடப்படுவதின் காரணமாக, சீனாவில் கூறப்படும் கதை இது.







</doc>
<doc id="67048" url="https://ta.wikipedia.org/wiki?curid=67048" title="இந்து குஷ்">
இந்து குஷ்

இந்து குஷ் ("Hindu Kush") என்பது வடமேற்கு பாகிஸ்தானுக்கும் கிழக்கு மற்றும் நடு ஆப்கானிஸ்தானுக்கும் இடையில் பரந்திருக்கும் மலைத் தொடராகும். இத்தொடரின் அதிஉயர் புள்ளி பாகிஸ்தானில் உள்ள திரிச் மிர் (7,708 மீ அல்லது 25,289 அடி).

இந்துகுஷ் மலைத்தொடர் பாமிர், காரகோரம் ஆகிய மலைத்தொடர்களின் மேற்குத் தொடர்ச்சியாகும். அத்துடன் இது இமயமலையின் ஒரு உப மலைத்தொடருமாகும்.

இந்துகுஷ் மலைத்தொடரின் மலைகளின் உயரம் மேற்குத் திசை வழியே குறைந்து கொண்டு செல்லுகின்றது. காபூலுக்குக் கிட்டவாக நடுப்பகுதியில் இவற்றின் உயரம் 4,500 முதல் 6,000 மீட்டர் வரை உள்ளது; மேற்கில், இவற்றின் உயரம் 3,500 முதல் 4,000 மீட்டர்கள் (11,500 அடி முதல் 13,000 அடி) வரை உள்ளது. இந்துகுஷ் மலைத்தொடரின் சராசரி உயரம் 4,500 மீட்டர்கள் (14,700 அடி). இவற்றின் நீளம் கிட்டத்தட்ட 966 கிலோமீட்டர்கள் (600 மைல்கள்). இவற்றில் 600 கிலோமீட்டர்கள் (370 மைல்கள்) தூர மலைகள் மட்டுமே இந்துகுஷ் மலைகள் என அழைக்கப்படுகின்றன. இத்தொடரின் ஏனைய பகுதிகள் பல சிறிய மலைத்தொடர்களைக் கொண்டுள்ளன. இவை கோஹி பாபா, சலாங்க், கோஹி பாக்மன், ஸ்பின் கார், சுலைமான் மலைத்தொடர், சியா கோஹ் போன்றவையாகும்.

இந்துகுஷ் மலைத்தொடரில் இருந்து பாயும் ஆறுகளில், ஹெல்மண்ட் ஆறு, ஹரி ஆறு, காபூல் ஆறு, மற்றும் சிஸ்டன் ஆற்றுப்படுகை போன்றனை முக்கியமானவை.



</doc>
<doc id="67053" url="https://ta.wikipedia.org/wiki?curid=67053" title="தமிழ்த் திரைப்படங்களின் பட்டியல், 1918">
தமிழ்த் திரைப்படங்களின் பட்டியல், 1918

1918 ஆம் ஆண்டு வெளிவந்த தமிழ்த் திரைப்படங்கள் இங்கு பட்டியலிடப்படுகின்றன.
அன்றைய நாளில் பேசும்படம் வெளிவரவில்லை.



</doc>
<doc id="67054" url="https://ta.wikipedia.org/wiki?curid=67054" title="ஒகோடி கான்">
ஒகோடி கான்

ஒகோடி கான், (, "ஒகோடி"; also ஒகொடை or ஆக்டை; ஒகோடி, c. 1186 – 1241),ஒகோடி செங்கிஸ் கானின் மூன்றாவது பிள்ளை ஆவார். இரண்டாம் "மிகச்சிறந்த கான்" என்றும் அழைக்கப்படுவார். தன்னுடைய தந்தை தொடங்கி வைத்த மங்கோலிய பேரரசை சரியான முறையில் வழிநடத்தி மங்கோலிய சாம்ராஜியத்தை ஐரோப்பா, ஆசியா கண்டத்தில் சீனா, ஈரான் மற்றும் மத்திய ஆசியாவில் வேரூன்றியவர் ஒகோடி கான் ஆவார்.
ஒகோடிக்கு 17 வயது இருக்கும்பொழுது செங்கிஸ் கான் தலைமையில் சென்ற போரில், இவருக்கு காயம் ஏற்பட்டு மயங்கி கிடக்க இவரை இவரது சித்தப்பா காப்பாற்றி அழைத்து வந்தார். இந்த போரில் எதிரி படையில் இருந்த வில் வித்தையில் சிறந்த வீரன் மரணம் அடைந்த பின்பு,அவனுடைய மனைவியை ஒகோடிக்கு செங்கிஸ் கான் மறுமணம் செய்து வைத்தார்.



</doc>
<doc id="67056" url="https://ta.wikipedia.org/wiki?curid=67056" title="பறவையியல்">
பறவையியல்

பறவையியல் ("Ornithology") என்பது, விலங்கியலின் ஒரு பிரிவு. இது பறவைகள் பற்றி ஆய்வு செய்யும் ஒரு துறை. பறவையியலின் பல அம்சங்கள், இதுபோன்ற பிற துறைகளிலிருந்தும் வேறுபட்டுக் காணப்படுகின்றன. பறவைகள் எளிதில் கண்ணால் காணத்தக்கதாக இருப்பதும், அவற்றின் அழகியல் கவர்ச்சியும் இதற்கான முக்கிய காரணங்கள். பெருமளவிலான தொழில்சாரா ஆய்வாளர்கள் இறுக்கமான அறிவியல் வழிமுறைகளுக்கு அமைய ஆய்வுகள் செய்திருப்பது இதனைக் குறித்து நிற்பதாகக் கருதமுடியும். 

பறவையியல் என்னும் அறிவியல் நீண்டகால வரலாற்றைக் கொண்டது. பறவைகள் குறித்த ஆய்வுகள், கூர்ப்பு, நடத்தை, சூழல் ஆகிய துறைகளைச் சார்ந்த கருத்துருக்களான இனங்களின் வரையறுப்பு, சிறப்பாக்க வழிமுறைகள், உள்ளுணர்வு, கற்றல், சூழ்நிலைக் கூறுகள், தீவு உயிர்ப்புவியியல் போன்றவற்றின் வளர்ச்சிக்குப் பெரிதும் உதவியுள்ளது. தொடக்ககாலப் பறவையியல் இனங்களின் விவரிப்பு அவற்றின் பரம்பல் என்பன பற்றியே முக்கியமாகக் கவனத்தில் கொண்டிருந்தது. இன்றைய பறவையியலாளர்கள் குறிப்பான கேள்விகளுக்கு விடைகாண முயல்கின்றனர். அவர்கள், கோட்பாடுகளின் அடிப்படையிலான எடுகோள்களையும், எதிர்வுகூறல்களையும் சோதித்துப் பார்ப்பதற்குப் பறைவைகளை மாதிரிகளாகப் பயன்படுத்துகின்றனர். 

பெரும்பாலான தற்கால உயிரியல் கோட்பாடுகள், வகைப்பாட்டுக் குழுக்கள் பலவற்றுக்கும் பொருந்தக்கூடியனவாக அமைவதனால், தம்மைப் பறவையியலாளர் என்று தனியாக அடையாளம் காட்டிக்கொள்பவர்களின் தொகை குறைந்துவிட்டது. பறவையியலில் பலவகையான கருவிகளும், நுட்பங்களும் பயன்படுவதுடன், தொடர்ந்து அவற்றில் முன்னேற்றங்களும் ஏற்பட்டு வருகின்றன.

பறவையியலின் வரலாறு, உயிரியலின் வரலாற்றுப் போக்குகளைக் காட்டுவதாக அமைகின்றது. இப்போக்குகள், வெறும் விவரிப்பில் இருந்து தொடங்கி, கோலங்களை அடையாளம் காண்பதனூடாக, அக்கோலங்களை உருவாக்கும் வழிமுறைகளை விளக்குவதுவரை மாற்றம் அடைந்து வந்துள்ளன.

மனிதர்கள் மிகப் பழைய காலத்திலிருந்தே பறவைகளைக் கவனித்து வந்துள்ளனர். கற்காலத்தைச் சேர்ந்த ஓவியங்கள் பல அக்காலத்தில் பறவைகள் தொடர்பாக இருந்த ஆர்வத்தைக் காட்டுவனவாக உள்ளன. பறவைகள் ஒரு முக்கியமான உணவாகப் பயன்பட்டிருக்கக்கூடும். தொடக்கக் கற்காலக் குடியிருப்புகளின் அகழ்வாய்வுகளில், எண்பதுக்கு மேற்பட்ட பறவை இனங்களின் எலும்புகளை ஆய்வாளர்கள் கண்டுபிடித்து உள்ளனர். 

உலகின் பல பண்பாடுகளில் பறவைகள் தொடர்பான பல சொற்களைக் காணமுடிகின்றது. மரபுவழியான பறவைப் பெயர்கள் பெரும்பாலும் பறவைகளின் நடத்தை பற்றிய விவரமான அறிவை அடிப்படையாகக் கொண்டவை. இவற்றுட் பல பெயர்கள் ஒலிக்குறிப்புச் சொற்கள் ஆகவும் உள்ளன. நாட்டு மருத்துவத்திலும் பறவைகள் தொடர்பான அறிவு இருந்திருக்கக்கூடும். அத்துடன் இவற்றைப்பற்றிய அறிவு வாய்வழி அறிவாகப் பிந்திய தலைமுறைகளுக்குக் கடத்தப்பட்டது. காட்டுப் பறவைகளை வேட்டையாடுவதற்கும், அவற்றைப் பழக்கி வீடுகளில் வளர்ப்பதற்கும் அவற்றைப்பற்றிய அறிவு குறிப்பிடத்தக்க அளவில் தேவைப்பட்டிருக்கும். பறவைப் பண்ணைகளும், வல்லூறு வளர்ப்பும், உலகின் பல நாடுகளில் பழைய காலம் தொட்டே வழக்கத்தில் உள்ளன.


</doc>
<doc id="67059" url="https://ta.wikipedia.org/wiki?curid=67059" title="குகன்">
குகன்

குகன் இந்து இதிகாசங்களில் ஒன்றான இராமாயணத்தில் இடம்பெறும் ஒரு பாத்திரம். கங்கை ஆற்றின் கரையில் இருந்த "சிருங்கிபேரபுரம்" என்ற பகுதியின் நிசாதார்களின் வேடுவ மன்னர் ஆவார். 

இராமன், சீதை மற்றும் இலக்குமணனுடன் 14 ஆண்டு வனவாசத்தை கழிக்கும் பொருட்டு, அயோத்தி நகரத்தை விட்டு வெளியேறி, கங்கை ஆற்றை கடப்பதற்கு முன்னர் மாலையில் குகனின் சிரிங்கிபேரபுரம் எனும் ஊரில் தங்கினர். அன்று இரவு இராமர் முதலானவர்களுக்கு உண்பதற்கு குகன் தேனும், மீனும் வழங்கி உபசரித்தார். மறுநாள் காலையில் கங்கை ஆற்றை கடக்க, குகன் தனது படகில் சீதை மற்றும் இராம-இலக்குமணர்களை அமர வைத்து, கங்கை ஆற்றின் மறு கரை வரை படகோட்டிச் சென்றார். பின்னர் இராமர் கேட்டுக் கொண்டதற்கு இணங்க, குகன் சித்திரகூடம் செல்லும் வழி கூறினார். இதனால் இராமருக்கு குகன் உற்ற தோழன் ஆனார். 

வனவாசம் சென்ற இராமரை காண்பதற்கு கங்கை ஆற்றின் கரைக்கு வந்த பரதன் முதலானவர்களுக்கும் கங்கை ஆற்றைக் கடக்க, குகன் படகுகளையும், படகோட்டிகளையும் தந்து உதவினார். 


</doc>
<doc id="67060" url="https://ta.wikipedia.org/wiki?curid=67060" title="விசுவாமித்திரர்">
விசுவாமித்திரர்

விசுவாமித்திரர் (சமஸ்கிருதம் ) பண்டைய இந்தியாவின் மிகப்பெரும் முனிவராகக் கருதப்படுபவர். குசநாபரின் மகன். கௌசிகன் என்ற பெயருடைய மன்னன். வசிட்டரோடு ஏற்பட்ட போட்டியின் காரணமாக, கடுமையான தவங்களைச் செய்து பிரம்ம ரிஷியானவர். காயத்ரி மந்தரம் உட்பட பழமையான ரிக் வேதத்தின் பல பகுதிகளை எழுதியதாக கருதப்படுகிறார். புராணங்களின் படி ஆதி முதல் 24 ரிஷிகளே முழு ஞானத்தையும் சக்தியையும் பெற்றவர்களாக இருந்தாக கூறப்படுகிறது. 

விஸ்வாமித்தர முனிவர் கடுந்தவம் புரிந்தார். அவருடைய தவத்தின் கனல் தேவ லோகத்தில் இருக்கும் இந்திரனுக்கு அச்சத்தினை உண்டாக்கியது. எனவே தேவ கன்னிகையான மேனகையை விஸ்வாமித்தரர் முன் நடனமாடச் செய்து, முனிவரின் தவத்தினை கலைக்க கட்டளையிட்டான். அவ்வாறே மேனகை விஸ்வாமித்திரர் முன் நடனமாடினாள்.

அவளுடைய நடனத்தினால் முனிவரின் தவம் கலைந்தது. அத்துடன் மேனகையை மனைவியாக ஆக்கிக்கொண்டார் விஸ்வாமித்திரர். இவர்கள் இருவருக்கும் சகுந்தலை என்ற மகள் பிறந்தாள்.

விசுவாமித்திரருக்குத் தனிக் கோவில் தமிழ்நாட்டின் திருநெல்வேலி மாவட்டம், ராதாபுரம் வட்டம் விஜயாபதி எனும் ஊரில் உள்ளது.


</doc>
<doc id="67063" url="https://ta.wikipedia.org/wiki?curid=67063" title="அங்கதன்">
அங்கதன்

அங்கதன் வாலியின் மகன். சீதை இருக்கும் இடத்தைத் தேடி கண்டு பிடிக்குமாறு, சுக்ரீவனால் அனுப்பப்பட்டவர்களில் இவனும் ஒருவன். போருக்கு முன்னர் இராவணனிடம், இராமரால் தூதுவனாக அனுப்பப்பட்டவன்.

இராம-இராவணப் போரில், இரட்டைப்பிறவிகளான நராந்தகன் மற்றும் தேவாந்தகனை, வானர இளவரசனான அங்கதன் கொல்கிறார்.

போர் முடிந்த பிறகு, கிஷ்கிந்தையின் இளவரசனாக ராமரால் முடி சூட்டப்பட்டவன்.


</doc>
<doc id="67064" url="https://ta.wikipedia.org/wiki?curid=67064" title="தாடகை">
தாடகை

தாடகை இராமாயணக் காப்பியத்தில் வருகின்ற ஒரு கதைமாந்தர்களுள் ஒன்று. அகத்தியரின் சாபத்தால் அரக்கியாக மாறும் இயக்கர் குலப் பெண்ணாக இவள் உருவாக்கப்பட்டுள்ளாள். பல்வேறு வகையான கொடுமைகளைச் செய்துகொண்டு காட்டில் வாழுகிறாள். விசுவாமித்திர முனிவர் செய்த வேள்வியைக் குழப்புவதற்கு அவள் முயன்றபோது, அவ்வேள்விக்குப் பாதுகாப்புத் தருவதற்காக முனிவரால் அழைத்துவரப்பட்ட இராமன் அவளைக் கொல்கிறான் என்பது கதை. கம்ப இராமாயணத்தில் பால காண்டத்தின் தாடகை வதைப் படலம் என்னும் பகுதியில் இந்த நிகழ்வு வருகின்றது.

இது இராமாயணத்தின் தொடக்கப் பகுதியில் மட்டும் வரும் ஒரு சிறு துணைக் கதைமாந்த வகையைச் சார்ந்தது. இராமாயணம் கூறும் இராமனின் அவதார நோக்கத்தை எடுத்துக் காட்டுவதற்கான முதல் முயற்சியாகவே இந்தக் கதைமாந்தப் படைப்பு அமைந்துள்ளது. இது ஒரு சிறு கதைமாந்தப் படைப்பு எனினும், மக்கள் மத்தியில் பரவலாக அறியப்பட்ட ஒன்றாகவே இருந்து வருகிறது. கொடுமையான இயல்புகளைக் கொண்ட பெண்களைத் தாடகையுடன் ஒப்பிட்டுப் பேசும் வழக்குத் தமிழரிடையே சில பகுதிகளில் காணப்படுவதும் குறிப்பிடத் தக்கது.

கருநிறம் கொண்ட தடித்த உடலும் கோரைப் பற்களும் குகை போன்ற வாயும் கொண்டவள். எமனைப் போன்ற தோற்றம் உடையவள்; நெருப்புச் சொரியும் கண்கள் உடையவள். வைரம் பாய்ந்த கல்போன்ற நெஞ்சுடையவள். கால்களில் அணிந்த சிலம்புகளுக்கிடையே மலைகளைச் செறியும்படி வைத்த கால்களைக் கொண்டவள். ஆயிரம் மதயானைகளுக்கு ஒப்பான வலிமை உடையவள். பெரியமலைகள் இரண்டுடனும்; தன்னிடம் தோன்றிய நஞ்சுடனும்; இடிக்கு ஒப்பான முழக்கத்துடனும்; ஊழிக் காலத்துப் பெரு நெருப்புடனும்; இரண்டு பிறைச் சந்திரர்கள் சேர்ந்து; எழுகின்ற கடல் ஒன்று உண்டென்றால் அது; யாவரும் அஞ்சத்தக்க தோற்றத்தை உடைய அவளது உடலை ஒத்ததாகும் எனக் கம்ப இராமாயணம் பாடல்கள் அவளுடைய தோற்றத்தையும் இயல்புகளையும் வர்ணிக்கின்றன.

விசுவாமித்திரருடன், காட்டுக்குச் செல்லும் இராமனும், இலக்குவனும் காட்டின் அழிவு நிலைக்கான காரணம் குறித்துக் கேட்டபோது அதற்குக் காரணமான தாடகையின் வரலாறு பற்றி முனிவர் அவர்களுக்கு விளக்குவதாகக் கம்ப இராமாயணத்தில் கூறப்பட்டுள்ளது.

மிகுந்த வலிமை கொண்ட இயக்கர் குலத்தைச் சேர்ந்த சற்சரன் என்பவனுடைய மகன் சுகேது. அவன் தூய்மையான இயல்புகளைக் கொண்டவன். அவனுக்குப் பிள்ளைகள் இல்லாமையால் பிரமனை வேண்டிப் பல ஆண்டுகள் கடுமையான தவம் செய்தான். இதனால் மகிழ்ந்த பிரமன் அவன் முன் தோன்றி, அவனுக்கு மயில் போன்ற அழகும் மதம் கொண்ட யானையை ஒத்த வலிமையும் கொண்ட ஒரு மகள் பிறப்பாள் என வரம் அருளினார். இந்த வரத்தின் காரணமாகச் சுகேதுவுக்கு மகளாகப் பிறந்தவளே தாடகை. மணப்பருவம் எய்தியபோது அவளது தந்தையான சுகேது அவளைத் தமது இனத்தைச் சேர்ந்தவனான சுந்தன் என்பவனுக்கு மணம் செய்து வைத்தான். அவர்களுக்கு வலிமை பொருந்திய, மாரீசன், சுவாகு என்னும் இரு மைந்தர்கள் பிறந்தனர்.

ஒரு முறை சுந்தன் அகத்தியருடைய ஆச்சிரமத்துக்கு வந்து மரங்களைப் பிடுங்கி வீசி எறிந்து அட்டூழியம் செய்தான். அகத்தியர் சினம் கொண்டு அவனை நோக்க அவன் எரிந்து சாம்பலானான். இதையறிந்த தாடகை தனது மக்கள் இருவரையும் அழைத்துக்கொண்டு அகத்தியரைப் பழிவாங்கும் நோக்குடன் அவரது ஆச்சிரமத்தை அடைந்தாள். தாடகையின் மைந்தர்கள் அகத்தியரை அணுகவே கோபங்கொண்ட அவர் மூவரையும் அரக்கர்கள் ஆகுமாறு சபித்தார். இதன் பின்னர் மாரீசனும், சுகேதுவும் இராவணனுக்குப் பாட்டனான சுமாலி என்பவனை அணுகி அவனுடன் மகன் முறை கொண்டாடி அவனுடன் சேர்ந்துகொண்டனர். மகன்களைப் பிரிந்த தாடகை அங்க நாட்டுக் காட்டில் வந்து வாழலானாள்.

தாடகையின் கொடுஞ் செயல்கள் பற்றி விசுவாமித்திரர் இராம இலக்குமணர்களுக்கு விளக்கும் நிகழ்வு கம்ப இராமாயணத்தில் வருகிறது. இதன்படி, தாடகை வளம் மிக்க மருத நிலத்தை அழித்துப் பாலை நிலம் ஆக்கினாள். அங்க நாட்டில் வாழ்பவர்களை எல்லாம், கொன்று தின்பதன் மூலம் அவர்களைக் குலத்தோடு அழித்து வந்தாள். உயிர்களையெல்லாம் தனது உணவுப் பொருள்களாகவே எண்ணும் தன்மை உடையவளாக இருந்தாள். மிருக பலம் கொண்டவளாக வேள்விகளுக்கு இடையூறு செய்து வந்தாள்.

தாடகையின் இறப்புக்கான நிகழ்வுகள் குறித்துக் கம்ப இராமாயணம் பின்வருமாறு விளக்குகிறது. விசுவாமித்திரர் தாடகையைப் பற்றிக் கூறிக்கொண்டு இருக்கும்போதே அவள் அவர்கள் முன் தோன்றினாள். மூன்று கூரிய முனைகளைக் கொண்ட சூலத்தைக் கையில் கொண்டிருந்த அவள், மூவரையும் பார்த்து "எனது காவலுக்குரிய இந்த நிலத்திலே உள்ளதெல்லாம் அழியும்படி கருவறுத்துவிட்டேன். எனக்குத் தின்ன ஊன் கிடையாதென்றெண்ணி. உணவாக வந்தீர்களோ. விதி உந்த அழிய வந்தீர்களோ?" என்று கேட்டாள். எனினும், அவள் பெண்ணாகையால் அவளைக் கொல்வது அறம் அல்ல என்று எண்ணிய இராமன் சிறிது தயங்கினான். முனிவர் பல்வேறு எடுத்துக் காட்டுகளையும் காரணங்களையும் கூறி இராமனது தயக்கத்தைப் போக்க முயன்றார். 

என்று விசுவாமித்திரர் கூறினார். இதைக் கேட்ட இராமன், அறமில்லதாக இருந்தாலும், முனிவரின் கட்டளையை ஏற்றுச் செயல்படுவதே தனக்கு அறமாகும் எனக் கூறித் தாடகையை எதிர்ப்பதற்குத் தயாரானான். தாடகை தனது சூலத்தையும், பாறைகளையும் மூவர் மீதும் எறிந்து போராடினாள். இறுதியாக இராமனுடைய அம்புக்கு இரையாகி மாண்டாள்.

துளசி இராமாயணத்திலும், சீதா கல்யாணம் என்னும் வில்லுப்பாட்டு நூலிலும் இராமன் தாடகைக்கு நற்கதி அளித்ததாகச் சொல்லப்படுகிறது. இது வேறு எந்த இராமாயணத்திலும் இல்லை. சீதா கல்யாணத்தில், தான் இராமனை "மாயன்" என்று அறியாமல் கெட்டுவிட்டதாகவும், அவருடைய கையால் இறப்பதற்குப் பாக்கியம் செய்திருப்பதாகவும் கூறித் தன் பெயர் உலகின் எப்போதும் விளங்கும்படி வரங்கொடுக்கும்படி தாடகை கேட்டுக்கொண்டாளாம். அவள் மீது இரக்கம் கொண்ட இராமன், நீ தென்கிழக்கு மூலையிலே உதிக்கும் நட்சத்திரம் ஆவாய். உன்னைத் தாடகை வெள்ளியென மக்கள் சொல்வார்கள் என வரமளித்தாராம்.




</doc>
<doc id="67065" url="https://ta.wikipedia.org/wiki?curid=67065" title="மண்டோதரி">
மண்டோதரி

மண்டாேதரி இராவணனின் மனைவி. பேரழகு படைத்தவள்.மயனின் மகள். இலங்கைக்கு சென்ற அனுமன், முதலில் இவளை பார்த்து சீதை என்றே நினைத்து விடுகிறார். இந்திரசித்தன் இவளது மகன். சம்சுகிருதத்தில் "மண்டோதரி" என்ற சொல்லுக்கு "மெல்லிய வயிறாள்" என்று பொருள்.


</doc>
<doc id="67078" url="https://ta.wikipedia.org/wiki?curid=67078" title="கடற்குதிரை">
கடற்குதிரை

கடற்குதிரை"(Sea horse)" என்பது கடலில் வாழும் ஒரு வகை மீனாகும். பிற மீன்களைப் போலவே இதற்கும், செவுள்களும், துடுப்புகளும் உள்ளன. எனினும் இது மீனைப் போல் வடிவம் கொண்டதன்று.தலைப்பகுதி குதிரையைப் போன்று இருப்பதால் இது கடல் குதிரை என்றழைக்கப்படுகிறது. இப்போகாம்பசு என்பது இதனுடைய அறிவியல் பெயராகும்.கிரேக்க மொழியில் இப்போ என்றால் குதிரை மற்றும் காம்பசு என்றால் கடல் அசுரன் என்றும் பொருளாகும்.

கடல் குதிரைகளின் வால் குரங்கின் வால் போல நீண்டும்,சுருண்டும் காணப்படுகிறது. இந்த வாலின் மூலம் கடற்தாவரங்கள், கடற்பஞ்சுகள் போன்றவற்றை பற்றிக்கொண்டு இருக்குமாம்.உடலமைப்பைப் பொறுத்தவரை நன்கு நீண்டு வளையங்களால் அமைந்தது போன்றும் வாய் நீண்டு குழல் போலவும் மார்புப் பகுதி சற்று அகன்று விரிந்தும் காணப்படுகிறது. உடலில் பக்கவாட்டுக் கோடுகள் மற்றும் நீண்ட புள்ளிகள் தென்படுகின்றன. சுமார் 6 செ.மீ முதல் 17 செ.மீ வரை நீளமும் எடை 4 கிராம் முதல் 14 கிராம் வரையும் இருக்கிறது. இலங்கைக் கடற்பரப்பில் காணப்படும் கடற்குதிரைகள் பொதுவாக ஆறு சதம மீற்றர் நீளமுள்ளனவாக இருந்தபோதிலும், 2011 ஆம் ஆண்டு பெப்ரவரி 26 ஆம் நாள் இலங்கையின் கற்பிட்டி பகுதியில் பிடிக்கப்பட்ட கடற்குதிரை 11 அங்குலம் (27 சதம மீற்றர்) நீளமானதாகக் காணப்பட்டது. முதுகுத் துடுப்பினைப் பயன்படுத்தி மெதுவாக நீந்தியும் பெரும்பாலும் குதித்துக் குதித்தும் செல்கின்றன. பிற விலங்குகளிலிருந்து தங்களைப் பாதுகாத்துக் கொள்ள கடற் தாவரங்களுக்குள் மறைந்து கொள்கின்றன. கண்கள் சிறிதாக இருந்தாலும் எந்தப் பக்கம் வேண்டுமானாலும் திருப்பிக் கொள்ளும் வசதியுடையதாகவும் உள்ளது.

தனக்குத் தேவையான மிதவை நுண்ணுயிரிகளை உறிஞ்சி வடிகட்டி உண்ணும் தன்மையுடையது. பெண் கடற்குதிரைகள் தங்களின் முட்டைகளை (200) ஆண்களின் வால் பகுதியில் உள்ள இனப்பெருக்கப் பைகளில் விட்டுவிடும். அதனை ஆண் கடற்குதிரைகள் கங்காரு போல நன்கு பேணி ஆறு வாரங்கள் பாதுகாத்து குஞ்சுகளாகப் பொரிக்கின்றன. குஞ்சுகளின் எண்ணிக்கையும் 50 முதல் 100 வரை இருக்கும். பிறக்கும் குஞ்சுகளின் நீளம் ஏறத்தாழ ஒரு செ.மீட்டராக இருந்தாலும் பெற்றோரின் பாதுகாப்பு அதிகமாகவே இருக்கும்.


</doc>
<doc id="67080" url="https://ta.wikipedia.org/wiki?curid=67080" title="மின்மினிப் பூச்சி">
மின்மினிப் பூச்சி

மின்மினிப் பூச்சி அல்லது கண்ணாம் பூச்சி ("Firefly") என்பது வண்டு வகையைச் சார்ந்த ஒரு பூச்சியாகும். மின்மினி பூச்சிகள் வண்டுக் குடும்பத்தைச் சேர்ந்த பூச்சியாகும். மின்மினி பூச்சிகளில், உலகம் முழுதும் சுமார் 2000 சிற்றினங்கள் உள்ளன.

மின்மினி பூச்சிகள் முட்டை, புழு மற்றும் முதிர்ந்த வண்டுகள் என எல்லாமே ஒளிரும் திறன் வாய்ந்தவை. பெண் வண்டுகள் மண்ணில் முட்டை வைக்கும். சுமார் 4 வாரங்களில் முட்டையில் இருந்து புழு வந்துவிடும். புழுக்கள் கோடையிலும், வேனில் காலத்திலும் நன்கு சாப்பிட்டுவிட்டு ஒளி கொடுத்துக் கொண்டிருக்கும். 

குளிர்காலத்தில் இருக்கும் இடம் தெரியாமல் மண்ணுக்கடியில் பதுங்கி விடும். பெரும்பாலும், இவை மண்புழு மற்றும் நத்தை ஆகியவற்றையே உணவாக உட்கொள்கிறது. இவை இரையைப் பிடித்துத் தின்னும் முறையே அலாதியானது. இரையைக் கண்டுபிடித்தவுடன் அதை முதலில் மயக்கமடையச் செய்துவிடும். இதற்கென்றே இதன் முகத்தில் ஒரு பிரத்தியேக அரிவாள் போன்ற கொடுக்கு நீட்டிக்கொண்டு இருக்கும். அதைக் கொண்டு இரையின் உடலினுள் மயக்கமடையச் செய்யும் வேதிப்பொருளை செலுத்திவிடும். பிறகு இரைக்குள் செரிமான நொதிகளை செலுத்தும். சில மணி நேரத்தில், இரையின் உடலினுள் உள்ள அவயங்கள் கூழ்மமாக மாறிவிடும். உடனே மின்மினி பூச்சிகளின் புழுக்கள் இரையைச் சுற்றி அமர்ந்து, நீரைக் குடிப்பது போல உறிஞ்சிவிடும். அப்போது அதன் உடலில், அதாவது அடிவயிற்றின் முடிவில் விளக்கு எரிந்துகொண்டு இருக்கும். ஒரு சில பறவைகள்கூட, ஒளிக்காக இந்த புழுக்களைப் பிடித்து வந்து, தங்கள் கூட்டில் வைத்திருக்கும். மேலும் இவை ஒளிர்வதற்கு காரணம் லூசிஃபெரேஸ் எனும் என்சைம் ஆகும். 
ஆண் பூச்சி 5.8 விநாடிகளுக்கு ஒருமுறை ஒளியால் பெண் பூச்சிகளுக்கு சைகை செய்கிறது. பெண் பூச்சிகள் ஆண் பூச்சி செய்த சைக்கையிலிருந்து 2.1 விநாடிகள் கழித்து பதில் சைகை செய்கிறது. இதில் பெண் பூச்சி கொடுக்கும் ஒளி பிலிவு குறைந்து காணப்படுகிறது. இப்பூச்சிகள் பகலில் மட்டுமே இணை சேருகிறது. இப்பூசிகளை அதிகமாக தவலைகள் உட்கொள்கின்றன. ஆனால் இப்புச்சிக்கு பிடித்த உணவு நத்தைகளே ஆகும். ﻿



</doc>
<doc id="67096" url="https://ta.wikipedia.org/wiki?curid=67096" title="மீனியல்">
மீனியல்

மீனியல் (Ichthyology) விலங்கியலின் ஒரு கிளைத்துறை ஆகும். இது மீன்களைப் பற்றி ஆய்வு செய்கின்றது. பெரும்பாலான மீனினங்கள் ஏற்கனவே கண்டுபிடிக்கப்பட்டு விவரிக்கப்பட்டு இருந்தாலும், ஆண்டுதோறும் புதிதாக விவரிக்கப்படுகின்றன. "ஃபிஷ் பேஸ்" அமைப்பின் தகவலின்படி, ஏப்ரல் 2009 வரை, 31,200 இனங்கள் விவரிக்கப்பட்டுள்ளன, முதுகுநாணிகள், பாலூட்டிகள், ஈரூடகவாழிகள், ஊர்வன, பறவைகள் ஆகிய அனைத்தையும் சேர்த்தால் கிடைக்கும் எண்ணிக்கையிலும், மீனினங்கள் கூடிய எண்ணிக்கையில் காணப்படுகின்றன. 

மீனியலானது, கடல்சார் உயிரியல், ஏரியியல், மீன்பிடி அறிவியல் போன்ற துறைகளோடு தொடர்புடையது. 

மீன்கள் பற்றிய ஆய்வு, மேல் பழையகற்காலத்திலேயே தொடங்கிவிட்டது. மீனியல் என்னும் அறிவியல், ஒன்றுடன் ஒன்று தொடர்புடைய பல காலகட்டங்களின் ஊடாக வளர்ச்சியடைந்துள்ளது. இத்தகைய ஒவ்வொரு காலகட்டத்திலும், பல்வேறுபட்ட குறிப்பிடத்தக்க முன்னேற்றங்கள் ஏற்பட்டுள்ளன. 

மீனியல் தொடர்பான முதலாவது அறிவியல் அடிப்படையிலான கவனிப்புகளைச் செய்தவர் 16 ஆம் நூற்றாண்டைச் சேர்ந்த பியரி பெலோன் என்பவராவார். இவருடன் இதே நூற்றாண்டைச் சேர்ந்த இப்போலிட்டோ சல்வியானா, குலீல்மசு ரொன்டலே ஆகியோரும் இதுபோன்ற கவனிப்புக்களைச் செய்து நூல்களை எழுதியுள்ளனர். 17 ஆம் நூற்றாண்டில் குலீல்மசு பிசோ, சார்ச் மர்க்கிராவ், பிரின்சு மாரிட்சு ஆகியோரும் பிரேசிலில் கள ஆய்வுகளைச் செய்து மீன்கள் பற்றிய அறிவியல் சார்ந்த தகவல்களைத் திடட்டினர். இந் நூற்றாண்டில் சான் ரே, பிரான்சிசு விலீக்பி ஆகியோரும் மீனியல் தொடர்பில் பங்களிப்புக்களைச் செய்துள்ளனர். இக் காலத்தில் மீனியல் துறை சிறந்து விளங்கியது. 

18 ஆம் நூற்றாண்டின் முற்பகுதியில் வாழ்ந்தவரான பீட்டர் ஆர்ட்டெடி என்பாருடைய ஆய்வுகள் மீனியல் துறையில் மிகவும் முக்கியமானவை. இதனால் சிலர் இவரை மீனியலின் தந்தை எனவும் அழைப்பதுண்டு. இவரும் அறிவியல் வகைப்பாட்டின் தந்தை எனப்படுபவரான கார்ல் லின்னேயசும், 1728 ஆம் ஆண்டு உப்சலா பல்கலைக் கழகத்தில் சந்தித்து நண்பர்களாயினர். 1735 ஆம் ஆண்டில் ஆர்ட்டேடி இறந்த பின்னர், அவர் எழுதிய ஆக்கங்களை லின்னேயசு பதிப்பித்தார். இவ்விருவரும் மீனியல் துறைக்குச் செய்த பங்களிப்புக்களைத் தொடர்ந்து, ஓட்டோ ஃபப்ரிகசு, பெட்ரசு ஃபோர்சுக்கால், பெட்ரசு பல்லாசு, அன்டியன் ரிசோ, தாமசு பெனான்ட், நில்கெல்ம் ஜி. திலேசியசு, சார்ச் வில்கெல்ம் இசுட்டெல்லர் போன்ற பலர் மீனியல் துறையின் வளர்ச்சிக்குத் தமது பங்களிப்புக்களை வழங்கியுள்ளனர்.



</doc>
<doc id="67100" url="https://ta.wikipedia.org/wiki?curid=67100" title="ஐ.என்.எஸ். தரங்கிணி">
ஐ.என்.எஸ். தரங்கிணி

ஐ. என். எஸ். தரங்கினி என்ற பெயர், 'தரங் ' என்கின்ற இந்தி வார்த்தையிலிருந்து வந்தது. தரங் என்றால் 'அலைகள் ' என்று பொருள்படும். தரங்கினி (तरंगिनी) என்றால் 'அலையோடி ' (Wave Rider) அல்லது 'அலையாடி ' என்று பொருள் கொள்ளலாம். தரங்கினி போரிடும் யுத்தக் கப்பல் இல்லை. இது ஒரு பாய்மரக் கப்பல். மேலும் தரங்கினி ஒரு பயிற்சிக் கப்பல் ஆகும். இங்கிலாந்தைச் சேர்ந்த காலின் (Colin Muddie) இக்கப்பலை சிரத்தையுடன் வடிவமைத்தார். கோவா கப்பல் கட்டுமிடத்தில் மிக நேர்த்தியுடன் தரங்கினி தன் வடிவம் பெற்றது. 11 நவம்பர் 1997 அன்று தரங்கினி இந்திய கடற்படையில் சேர்ந்தது. மாலுமிகளுக்கு அடிப்படைப் பயிற்சி அளிப்பதே இதன் தலையாய பணி.


</doc>
<doc id="67101" url="https://ta.wikipedia.org/wiki?curid=67101" title="இராஜா இராமண்ணா">
இராஜா இராமண்ணா

இராஜா இராமண்ணா (Raja Ramanna:ஜனவரி 28, 1925 - செப்டம்பர் 24, 2004): இந்திய அணுஆற்றல் துறைக்கும் அதன் வளர்ச்சிக்கும் முக்கியப் பங்காற்றிய அணுக்கரு அறிவியலறிஞர். இந்தியாவின் அறிவியல் தொழில்நுட்ப வளர்ச்சிக்கு மிகச் சிறப்பாகப் பங்காற்றியவர். இந்திய அணுக்கரு உலையின் தந்தை எனப் போற்றப்படுபவர்; எழுச்சியூட்டும் தலைவராகவும் ஒரு சிறந்த நிர்வாகியாகவும் விளங்கியவர்; இசைக்கலைஞர்; சமற்கிருத இலக்கியம் மற்றும் தத்துவங்களில் மேதையாக விளங்கிய பன்முகத்தன்மை கொண்ட ஓர் முழுமையான மனிதர் எனப்போற்றப்படுபவர். 1974 ஆம் ஆண்டு மே மாதம் 18 ஆம் நாள் இந்தியாவில் ராஜஸ்தான் பாலைவணத்தில் புவிக்கடியில் நடத்தப்பட்ட 'சிரிக்கும் புத்தர்' (Operation Smiling Budhdha)என்ற மறைமுகச் சொல்லைப்பயன்படுத்தி முதல் அமைதியான ஐதரசன் குண்டு வெடிப்பு ஆய்வினை நடத்தியவர்.

1925 ஜனவரி 28 ஆம் தேதி கர்நாடகா மாநிலத்தில் தும்கூரில் [Tumkur] பிறந்தார். தந்தையார் பெயர் பி. ராமண்ணா.இவர் நீதியரசாரப் பணியாற்றி வந்தார். தாயார் ருக்மணியம்மா. இவர் நல்ல அறிவாளியாகவும், கவிதை இயற்றுதல், மின்கருவிகளைப் பழுது பார்த்தல் ஆகியவற்றில் திறம் பெற்றவராகவும் இருந்தார். இராமண்ணாவின் வாழ்க்கையில் பெற்றோருக்கு அடுத்து இவரை ஈர்த்தவர் இவருடைய தாயின் சகோதரி இராஜம்மா ஆவார். பள்ளி ஆசிரியராகப் பணியாற்றிய அவர் கதைகள் புராணக் கதைகள், காப்பியக் கதைகள் ஆகியவற்றை இராமண்ணாவுக்குச் சொல்லி அவரின் அறிவு வளர்ச்சிக்கும் வழிகோலினார். இராமண்ணாவின் பெயரிலுள்ள இராஜா என்பது இராஜம்மா என்ற பெயரின் பகுதியாகும்.

இராமண்ணாவின் தொடக்கக் கல்வி மைசூரில் அமைந்தது. இவரின் குடும்பம் பெங்களூருக்குக் குடிபெயர்ந்ததால் அங்கு பிஷப் காட்டன் பள்ளியில் சேர்ந்து கல்வியைத் தொடர்ந்தார். இது ஆதரவற்ற ஆங்கிலோ இந்தியக் குழந்தைகளுக்கான பள்ளியாகும். சிறுவயதிலேயே இசையில் ஆர்வம் காட்டியதுடன் அதை முறையாகவும் பயின்றார். ஆங்கில வழிப்பள்ளியில் பயின்றதால் மேலைநாட்டுச் சங்கீதமும் இவரை ஈர்த்தது. பள்ளிப்படிப்பு முடிந்ததும், பெங்களூருவில் உள்ள புனித ஜோசப் கல்லூரியில் இன்டர் மீடியட் படிப்பை முடித்தார். பின்னர்

சென்னையில் உள்ள தாம்பரம் கிறித்துவக் கல்லூரியில் மேற்படிப்பிற்காகச் சேர்ந்தார். அங்கு இயற்பியல் இளநிலை அறிவியல் பட்டம் பெற்றார். விஞ்ஞானப் பட்டம் பெற்ற பின்,டாடா கல்வி உதவித் தொகை பெற்று இங்கிலாந்து சென்று லண்டனிலுள்ள அரசர் கல்லூரியில் சேர்ந்து ஆய்வுகளை மேற்கொண்டார். அணுக்கரு இயற்பியல் [Nuclear Physics], அணுவுலை இயற்பியல் [Reactor Physics], வடிவமைப்பு, மேற்கத்திய இசை, வேதாந்தம் ஆகியவற்றைச் சிறப்புப் பாடங்களாகப் பயின்றார். 1948 இல் முனைவர் பட்டத்தையும் [Ph.D.], ராயல் இசைப் பள்ளியின் L.R.S.M பட்டயப் படிப்பையும் [Licentiate in Royal School of Music] பெற்றுக் கொண்டு இந்தியா வந்து சேர்ந்தார். அவரது மனைவியார் பெயர் மாலதி இராமண்ணா. அவருக்கு ஒரு மகனும், இரு புதல்விகளும் உள்ளனர்.

இராமண்ணா கல்லூரியில் படித்துக் கொண்டிருக்கும்போதே இந்திய அணுவியலறிஞர் ஹோமி ஜஹாங்கீர் பாபா மீது மதிப்பு கொண்டிருந்தார். 1944 ஆம் ஆண்டு இரண்டாம் உலகப் போரின் விளைவாக இந்தியாவில் தங்கியிருந்த திரித்துவ இசைக்கல்லூரியின் தேர்வாளர் முனைவர் ஆல்பிரெட் மிஸ்டோவ்ஸ்கி என்பவர் மூலம் பாபாவைச் சந்திக்கும் வாய்ப்பும் இவருக்குக் கிடைத்தது. மற்றொரு முறை பாபா லண்டன் சென்றிருந்த போது அங்கு கல்வி பயின்றுகொண்டிருந்த இராமண்ணா அவரை மீண்டும் சந்தித்தார். அப்போது பாபா இந்திய அணு ஆற்றல் நிகழ்வுகளுக்குத் தொட்டிலாய் விளங்கிய அடிப்படை ஆய்வுக்கான டாடா பயிற்சி நிறுவனத்தில் (TIFR-Tata Institute of Fundamental Research) சேர்ந்து பணியாற்ற இவருக்கு ஒரு வாய்ப்பு வழங்கினார். 1949, டிசம்பர் 1 இல் இராமண்ணா அப்பணியில் அமர்ந்தார். மும்பையில் கும்பாலா குன்று என்ற இடத்தில் அமைந்திருந்த அந்நிறுவனம் அப்போதுதான் யாட்கிளப் பகுதிக்கு மாறி, புதிய கட்டடப் பணிகள் நடைபெற்று வந்தன.

இசையில் இவருக்கிருந்த ஆர்வத்தை உணர்ந்த பாபா தங்கும் விடுதியில் இவருக்கு என்று ஓர் அறை இவருடைய பியானோ இசைக்கருவியை வைக்க ஓர் அறை என இரண்டு அடுத்தடுத்த அறையை ஒதுக்கித் தந்தார். விடுதியில் தரைதளம் இவர் ஆய்வுகளை மேற்கொள்வதற்கான ஆய்வறையாக அமைந்தது.

இங்கு அணுக்கருப் பிளவு மற்றும்ம் சிதறல் பற்றிய ஆய்வுகளை இவர் மேற்கொண்டார். இவர் சேரும்போது இந்நிறுவனம் தொடங்கி ஐந்தாண்டுகள் ஆகியிருந்தது. அப்பொழுது பாபாவின் காஸ்மிக் கதிர்கள் பற்றிய ஆய்வுகள் உலகப் புகழ் பெற்றிருந்தன. பாபாவின் தூண்டுதலால் தொடங்கப்பட்ட அணுக்கரு ஆய்வுக்குழு குறிப்பிடதக்க வகையில் பணியாற்றிய பெருமையுடையதாகும். தொழில்நுட்ப நடவடிக்கைகளும், அணுஆற்றல் திட்டங்களும் இந்தியாவில் தழைத்தோங்கி வளர இக்குழு மிகவும் கடுமையாக உழைத்தது. இதன் செயல்பாடுகளுக்கு மின்னணுவியல் துறையின் தலைவரான 'ஏ. எஸ். ராவ்' அவர்களும் ஒரு காரணமாக விளங்கினார். பல்வேறு இன்னல்களுக்கிடையேயும் இக்குழுவின் ஆய்வுகள் தொடர்ந்து நடந்து வந்தன.
நியூட்ரான், அணுக்கரு, அணுக்கரு உலை இயற்பியல் ஆகிய துறைகளில் இராமண்ணாவின் பங்கு குறிப்பிடத்தக்கது. பாபா அணு ஆய்வு மையத்தில் ஹோமி பாபாவின் தலைமையில் நடைபெற்ற ஆய்வுகளின் போது இராமண்ணா ஓரு இளைய ஆய்வாளராகப் பணியாற்றினார். 1956 ஆம் ஆண்டு ஆகஸ் 4 ஆம் நாள் முதல் அணுக்கரு உலையான 'அப்சரா' இக்குழுவினரால் உருவாக்கப்பட்டது. இதில் நியூட்ரான் பற்றிய ஆய்வுகளை இராமண்ணாவும், கோட்பாட்டு இயற்பியலில் கே. எஸ். சிங்வியும், மின்னணுத் துறையில் கருவிகள் கண்காணிப்பு, கட்டுப்பாட்டு முறைகள் ஆகியவற்றில் ஏ. எஸ். ராவும் பங்களித்தனர். அணுக்கரு உலையில் அமைக்கப்படும் எரிபொருளுக்கான துளைகள் அமைப்பு உருவாக்கத்திற்கு எந்திரப் பொறியாளர் வி. டி. கிருஷ்ணன் என்பர் பொறுப்பேற்றார்.

இராமண்ணா துடிப்புமிக்க நியூட்ரான் மூலத்தைப் பயன்படுத்தி நீர் மற்றும் பெரிலியம் ஆக்சைடில் அதன் வேகத்தை மட்டுப்படுத்தி நியூட்ரான் விரலைத் திர்மாணித்தார். நியூட்ரான் வெப்பமேற்றலை நவீன முறைகளில் பல்வேறு ஆய்வுகள் மூலம் மேற்கொண்டார். அவ்வாறு செயல்படும்போது உருவாகும் நியூட்ரான் நிறமாலை பற்றியும் ஆய்வுகள் மேற்கொண்டார். இதில் கிடைத்த வெப்ப நியூட்ரான்கள் கற்றை அடிப்படை ஆய்வுகளுக்கு உதவியது. யுரேனியம்-235 இல் அணுக்கருப்பிளவினால் உருவாகும் துணைக்கதிர்வீச்சுகளைப் பற்ரிய ஆய்வுகளை மேற்கொண்டார். அவற்றின் ஆற்றல் மற்றும் கோணங்கள் ஆகியவற்றை அளந்தார். இந்த அளவீடுகள், இக்கதிர்கள். நியூட்ரான்களின் வெளிப்பாடு, பிளவுத்துகள்களின் சராசரி சுழற்சி போன்றாவற்றைப் பற்றிப் பல தகவல்களை அறிய உதவின. வெப்ப மற்றும் வேக நியூட்ரான்களினால் தூண்டப்பட்ட அணுக்கருப் பிளவில் வெளிவரும் மின்னேற்றம் குறாஇந்த துகள்கள் அவற்றின் வெளியேற்றம் பற்றிய முக்கியத் தகவல்களை அறிய உதவின.

அணுக்கரு ஆய்வுகளில் ஈடுபட்ட இராமண்ணா, இந்த ஆய்ய்வுகளில் தொடர்ந்து ஈடுபட பல இளம் அறிவியலறிஞர்களை உருவாக்குவதில் அதிக ஆர்வம் காட்டினார். அதற்காக 1975 இல் இவர் தலைமையில் பாபா அணு ஆராய்ச்சி மையத்தின் பயிற்சிப் பள்ளி ஒன்றை ஆரம்பித்தது இவர் எடுத்த முதல் முக்கியமான முயற்சியாகும். இங்கு பல அறிவியல் அறிஞர்கள் உருவாக்கப்பட்டனர். அவர்கள் அணு ஆற்றல் மற்ரும் விண்வெளி ஆய்வு மையங்கள், பாதுகாப்பு அமைச்சக ஆலோசகர், பல்வேறு ஆய்வகங்களின் இயக்குநர்கள், இந்திய அரசாங்கத்தின் அறிவியல் துறைச் செயலர்கள் என்று இந்திய நாட்டிற்குள் பல்வேறு வகைகளில் பணியாற்றி வந்துள்ளனர்.

1967- 68 இல் சான்ட பார்பராவில், கலிபோர்னியா பல்கலைக் கழகத்தில் பட்டதாரி மாணவர்களுக்கு உதவி ஆசிரியராகவும், 1971-73 இல் லாஸ் ஏஞ்சல்சில் உள்ள கலிபோர்னியா பல்கலைக்கழகத்தில் பட்டதாரி மாணவர்களுக்கு ஆசிரியராகவும் 1984 இல் ஆம்ஸ்டர்டாமில் பயிற்சி ஆசிரியராகவும், 1987 இல் சாந்திநிகேதனில் நடைபெற்ற உயர் ஆற்றல் இயற்பியல் குறித்த கோடைக்கலப் பயிற்சி வகுப்புகளுக்கு ஆசிரியராகவும், கணித அறிவியல் பயிற்சி நிறுவனத்தில் வகையீட்டு வடிவஇயல், குவைய எந்திரவியல், குவைய புலக்கோட்பாடு, அடிப்படைத் துகள் இயற்பியல் ஆகியவற்றில் பல வகுப்புகளையும் நடத்தியுள்ளார். சென்னையில் கணிதப் பயிற்சி நிறுவனத்திலும் அவ்வப்போது ஆசிரியராகப் பணிபுரிந்து வகுப்புகள் நடத்தியிருக்கிறார். இந்தியாவிலும் உலகில் உள்ள பலகைக்கழகங்களிலும் வருகைப் பேராசிரியராகவும் பணிபுரிந்துள்ளார்.

நேரிடையாகவோ அல்லதுமறைமுகமாகவோ நமது நாட்டில் பல பயிற்சிக் கல்வி நிறுவனங்கள் உருவாக இவர் காரணமாக இருந்துள்ளார். இந்தூரில் முன்னேறிய தொழில்நுட்பமையம் (முன்னேற்றம் பெற்ற முடுக்கிகளை உருவாக்கும் பணி), முன்னேறிய படிப்புகளுக்கான தேசியப் பயிற்சி சிறுவனம் ஆகியவற்றை டாடாவின் உதவியால் தொடங்கி அதன் இயக்குநராகப் பெங்களூருவில் பொறுப்பேற்றார்.

1972 முதல் 1978 வரை இந்தியத் தொழில்நுட்பப் பயிற்சி நிறுவனத்தின் தலைவராகவும், 1977-78 களில் இந்திய தேசிய அறிவியல் கழகத்தின் தலைவராகவும், அனைத்துலக அணுஆற்றல் நிறுவனத்தில் பொது இயக்குநருக்கான ஆலோசனைக் குழுவில் உறுப்பினராகவும் பின்னர் தலைவராகவும், 1986 இல் அதன் முப்பதாவது பொது மாநாட்டின் தலைவராகவும் செயல்பட்டார். 1977-79 இல் இந்திய அறிவியல் கழகத்தின் துணைத் தலைவராகச் செயல்பட்டார். பாதுகாப்பு ஆய்வு மற்றும் வளர்ச்சி நிறுவனத்தின் பொது இயக்குநராகவும் பணியாற்றினார். மும்பை பாபா அணுசக்சி ஆய்வு மையத்தின் இயக்குநராக 10 ஆண்டுகளுக்கும்[1972-1978, 1981-1983] மேலாகப் பணியாற்றினார்.

முதல் ஆறாண்டுகளை இராமண்ணாவின் அணுக்கரு விஞ்ஞானச் சாதனைகளின் பொற்காலம் என்று கூறலாம்! அப்போதுதான் குறிமொழிப் பெயர் பூண்ட 'சிரிக்கும் புத்தர் ' [Code Name, Smiling Buddha] என்னும் முதல் அணுகுண்டு, ரகசிய அணு ஆயுதத் திட்டம் அவரது நேரடிக் கண்காணிப்பில் உருவானது! 1974 மே மாதம் 18 ஆம் தேதி இராஜஸ்தானிலுள்ள பொக்ரான் பாலைவனத்தில் நிலத்தடி குண்டு வெடிப்பை இந்தியா நிகழ்த்தி உலக நாடுகளை பேரதிர்ச்சியிலும், பெரு வியப்பிலும் ஆழ்த்தியது. டாக்டர் ஹோமி ஜெ. பாபா, டாக்டர் விக்ரம் சாராபாய், டாக்டர் ஹோமி என். சேத்னா ஆகியோருக்குப் பின்பு அதிபராக, அணுசக்திப் பேரவைக்குத் [Chairman, Atomic Energy Commission] டாக்டர் ராஜா ராமண்ணா 1983 இல் தேர்ந்தெடுக்கப்பட்டு நான்கு ஆண்டுகள் பணியாற்றினார்.

1990 இல் வி. பி. சிங் அமைச்சரவையில் பாதுகாப்பு அமைச்சராகப் பணியாற்றியுள்ளார். 1997-ல் நாடாளுமன்ற மேலவை உறுப்பினராகப் பணிபுரிந்தார். பெங்களூருவில் உள்ள முன்னேறிய படிப்புகளுக்கான பயிற்சி நிறுவனத்தின் இயக்குநராகவும் செயல்பட்டார். ஜவஹர்லால் நேரு முற்போக்கு விஞ்ஞான ஆய்வு மையம் [Jawaharlal Nehru Centre for Advanced Scientific Research], இந்திய விஞ்ஞானப் பள்ளித் துறை [Indian Academy of Sciences (1977)], மற்றும் இந்தியப் பொறியியல் துறைக்கூடம் [Indian Institute of Technology, Bombay (1972)] ஆகியவற்றின் அதிபராகவும் இராமண்ணா பணியாற்றினார்.

இவருடைய பணிகளைப் பாராட்டி 

ஆகியவை வழங்கப்பட்டன. பல்வேறு பல்கலைக் கழகங்கள் இவரைச் சிறப்பிக்கும் வகையில் மதிப்பியல் முனைவர் பட்டம் வழங்கின.

இராமண்ணா தனது வாழ்நாளில் இசையில் கொண்ட ஈடுபாடு குறிப்பிடத்தக்கது. மிகச்சிறந்த பியானோ இசைக்கலைஞராக பொது நிகழ்ச்சிகளில் தன் திறமையை வெளிப்படுத்தியுள்ளார். இந்தியத் தத்துவ இயலிலும் ஆர்வம் செலுத்தினார்.

இந்தியாவிலும், வெளிநாட்டிலும் இராமண்ணாவின் பல விஞ்ஞான வெளியீடுகள் பதிவாகி யுள்ளன. அத்துடன் அவரது சுயசரிதையான, 'யாத்திரை ஆண்டுகள் ' [Years of Pilgrimage (1991)], இராகம் மற்றும் மேலைநாட்டு முறைகளில் இசையமைப்பு [The Structure of Music in Raga & Western Systems (1993)] என்னும் இரண்டு நூல்களை எழுதியுள்ளார்.

இராமண்ணா 2004 செப்டம்பர் மாதம் 24 ஆம் நாள் மும்பையில் மாரடைப்பால் காலமானார்.



</doc>
<doc id="67102" url="https://ta.wikipedia.org/wiki?curid=67102" title="கேட் வின்ஸ்லெட்">
கேட் வின்ஸ்லெட்

கேட் வின்ஸ்லெட் ("Kate Winslet", பி. அக்டோபர் 5, 1975) ஒரு ஆங்கில நடிகை. தனது நடிப்புக்காக பல விருதுகளை வென்றுள்ளார். 1994 இல் ஹெவன்லி கிரீச்சர்ஸ் என்ற படத்தில் அறிமுகமான வின்ஸ்லெட், 1999ம் ஆண்டு டைட்டானிக் திரைபடத்தில் நடித்ததன் மூலம் உலகப்புகழ் பெற்றார். 2008ம் ஆண்டு தி ரீடர் என்ற படத்திற்காக சிறந்த நடிகைக்கான ஆசுக்கர் விருது பெற்றார். மேலும் பல முறை ஆசுக்கர் விருதுகளுக்குப் பரிந்துரை செய்யப்பட்டுள்ளார். பாஃப்டா விருது, ஸ்க்ரீன் ஆக்டர்ஸ் கில்ட் விருது, எம்மி விருது போன்றவற்றுக்கும் பல முறை பரிந்துரைக்கப்பட்டுள்ளார். வின்ஸ்லெட் சில திரைப்படங்கள் மற்றும் இசைத்தொகுப்புகளில் பாடல்களையும் பாடியுள்ளார்.

கேட் எலிசபெத் வின்ஸ்லெட், சுருக்கமாக கேட் வின்ஸ்லெட் பெர்க்ஷயரில் ரீடிங்கில் 1975 அக்டோபர் 5 இல் பிறந்தார் - பெற்றோர் ரோஜர் வின்ஸ்லெட் மற்றும் சாலி அன்னே பிரிட்ஜஸ்-வின்ஸ்லெட் இருவரும் மேடை நடிகர்களாக இருந்தனர் . தாய்வழி தாத்தா பாட்டி ஆலிவர் மற்றும் லிண்டா பிரிட்ஜஸ் ரீடிங்கில் ரெபெர்ட்டரி தியேட்டர், நடத்தினர். கேட் தனது இளமைப்பருவத்தில் தனது திறமையை நன்கு வளர்த்தார் .. பதினோரு வயதில் தொழில்முறை நடனத்தில் ஹனி மொன்ஸ்டர் நடன பயிற்சி மையத்தை குழந்தைகளுக்கான போட்டி ஒன்றில் 
வென்றார் . அதே சமயத்தில்நடிப்பு பயிற்சி நிலையத்தில் அவர் நடிப்பு பயிற்சியையும் பெற்றார் .. அடுத்த சில ஆண்டுகளில், அவர் வழக்கமாக மேடையில் தோன்றி, சில பகுதியை நடித்து காட்டினார் . இவ்வாறாக ஹெவென்லிகிரி எச்சர்ஸ் 1994 திரைப்படத்தில் நடித்து வெற்றி வாகை 
சூடினார் . டைட்டானிக் திரைப்படம் அவர் நடித்த 6 ஆவது திரைப்படமாகும்.

கேட் வின்ஸ்லெட் நடித்த ஒவ்வொரு படமும் வசூலில் சோடை போகவில்லை .இவர் நடித்த டைட்டானிக் படத்திற்கு கூட ஆஸ்கார் விருது கிடைக்க வில்லை . ஆனால் 2008 இல் வெளிவந்த தி ரீடர் என்ற திரைப்படம் எதிர்பாராமல் சிறந்த நடிகைக்கான ஆஸ்காரை பெற்று தந்தது . செய்யாத ஒரு குற்றத்தை ஏற்றுக்கொண்டு தண்டனை கைதியாக வாழ்ந்த எழுதப்படிக்க தெரியாத 1960 களில் நடந்த ஆன்னா ஸ்க்மிட்ஷ் என்ற , பெண்ணின் உண்மைக்கதை . இது வரை 42 திரைப்படங்களில் நடித்துள்ளார் .பல தொலைக்காட்சி தொடரிலும் நடித்துள்ளார் 

ஜேக்-ரோஸ் என்ற அந்த காதல் கதாபாத்திரங்களை, இத்தனை வருடம் கழித்தும் இன்னும் யாரும் மறந்திருக்க மாட்டார்கள். டைட்டானிக் கப்பல் மூழ்கியதற்கு கவலைப்பட்டவர்களை விட, இந்த ஜோடி பிரிந்ததற்கு கவலைப்பட்டவர்கள் தான் அதிகம். இந்த நிலையில் இந்த கதாபாத்திரங்களில் நடித்த கேட் வின்ஸ்லெட் மற்றும் டி கேப்ரியோ ஆகியோர்களை காலம் வெவ்வேறு பாதையில் பயணிக்க வைத்தாலும், இருவரும் கடந்த 20 ஆண்டுகளாக நல்ல நண்பர்களாகவே இருந்து வந்துள்ளனர். அப்படத்தில் ரோஸின் (கேட்) நிர்வாண காட்சியை ஜெக் (லியனார்டோ) ஓவியமாக வரைவதாக காண்பிக்கப்பட்டாலும் அந்த ஓவியத்தை உண்மையில் வரைந்தவர் படத்தின் இயக்குநரான ஜேம்ஸ் கெமரோன். ஆப்படத்தில் கேட் வின்ஸ்லெட்டும் லியனார்டோ டி கெப்ரியோவும் இணைந்து நடித்த முதல் நடித்த முதல் காட்சி அதுதான் என ஜேம்ஸ் கெமரோன் கூறியிருந்தார். ஆவர் வரைந்த அசல் ஓவியம் 16,000 டொலர்களுக்கு ஏலத்தில் விற்பனை செய்யப்பட்டது.இந்த நிலையில் தெற்கு ஸ்பெயினில் நடந்த சுற்றுப்புற சுகாதாரம் குறித்த விழிப்புணர்வு மாநாட்டில், கேட் வின்ஸ்லெட் மற்றும் டி கேப்ரியோ கலந்து கொண்டனர். இந்த நிகழ்ச்சிக்கு பின்னர் கேட் வின்ஸ்லெட்டை, டி கேப்ரியோ தனது பண்ணை வீட்டுக்கு அழைத்துச் சென்றார். அங்கு இருவரும் நீச்சலுடையில் தங்களது 20 ஆண்டு கால மலரும் நினைவுகளை பகிர்ந்துள்ளதாக தெரிகிறது.

1991 ஆம் ஆண்டு டார்க் சீஸன் எனும் தொலைக்காட்சி நாடகமொன்றில் நடித்தபோது சக நடிகரான ஸ்டீவன் ட்ரெட்ரே வை சந்தித்து அவரை காதலித்தவர் கேட் வின்ஸ்லெட். 4 வருடங்களின்பின் 1995 ஆம்ஆண்டு இவர்கள் பிரிந்தனர். இவரது டைட்டானிக் திரைப் படம் வெளியீட்டுக்கு அவரால் முடியவில்லை . தான் முதலில் 54 மாதங்களாய் காதலித்த ஸ்டீவன் ட்ரெட்ரே மறைவை ஒட்டி இங்கிலாந்தில் சவ அடக்கத்தில் பங்கு கொண்டதே காரணம் .இதில் மிகுந்த உளைச்சலுக்கு ஆளானார் .இந்தியாவில் டைட்டானிக் வெளியான சமயம் , இந்தியா முழுவதும் காசி ,ராமேஸ்வரம் என்று புண்ணிய யாத்திரை சென்றார் .எவரிடமும் தன்னுடைய அடையாளத்தை காண்பிக்க வில்லை . இறுதியாக பம்பாயில் இருந்து அமெரிக்க திரும்பும்போது தான் விமான நிலையத்தில் அதிகாரிகளால் அடையாளம் காணப்பட்டார் 

ஜூடு 1996 என்ற படத்தில் முழு நிர்வாணமாய் நடித்தாலும் ரசிகர்கள் மனதில் நிற்பதெல்லாம் டைட்டானிக் காட்சி தான் 

டைட்டானிக் படம் மூலம் உலக திரை ரசிகர்களை குறிப்பாக ஆண்களின் மனங்களை கொள்ளை கொண்டவர் இங்கிலாந்து நடிகை கேட் வின்ஸ்லெட். அப்படத்தில் அவரது கம்பீரமான அழகில் மயங்காதவர்களே கிடையாது. ஆனால் தனது அழகு குறித்து கேட் ஒருபோதும் பீற்றிக் கொண்டதே கிடையாது.உலக அளவில் நடத்தப்படும் பல்வேறு கருத்துக் கணிப்புகளில் செக்ஸியான நடிகைகள் பட்டியலில் அவ்வப்போது முதலிடம் அல்லது முக்கிய இடத்தைப் பெற்றும் கூட தன்னை பெரிய அழகியாகவோ, செக்ஸியான பெண்ணாகவோ கூறிக் கொண்டதில்லை கேட்.
தற்போது 36 வயதில் (2011)ஓடிக் கொண்டிருக்கும் கேட், தனது வயது குறித்தும், அழகு குறித்தும் அடக்கமாக சில கருத்துக்களைத் தெரிவித்துள்ளார்
நான் ஒன்றும் அவ்வளவு செக்ஸியான பெண் கிடையாது. உண்மையில் எனக்கு அழகான மார்பகங்கள் கூட கிடையாது. அழகான வளைவுகளோ, நெளிவுகளோ கிடையாது. சாதாரணமானவைதான் அவை. அதற்காக நான் ஒருபோதும் கவலைப்பட்டதே கிடையாது. செக்ஸியான, ரொமான்டிக்கான காட்சிகளில் நடிக்க தயங்கியதும் கிடையாது. நான் நிர்வாணமாக நடிக்கும்போதும் சரி, செக்ஸியாக நடிக்கும்போதும் சரி, அது மற்ற பெண்களுக்கு தன்னம்பிக்கை ஊட்ட உதவும் என்பது எனது நம்பிக்கை. எனவேதான் எனது உடல் அழகு குறித்து நான் ஒருபோதும் கவலைப்பட்டது கிடையாது. என்னால் பல பெண்களுக்கு தன்னம்பிக்கை கிடைக்கிறது என்பதே திருப்தியாக உள்ளது.

21 வயதில் இருந்த நான் இப்போது இல்லை. இன்னும் போகப் போக எனது உடல் சதைகள் தளர்வடைய ஆரம்பிக்கும், மார்பகங்கள் தொங்கிப் போகும், முடி கொட்டலாம், பற்கள் துருத்த ஆரம்பிக்கலாம். இதெல்லாம் சாதாரணமானதுதான். ஆனால் எனது நம்பிக்கை வலுவாகவே உள்ளது

டைட்டானிக் படம் அளவுக்கு அப்படத்தின் புரோமோ பாடலான மை ஹார்ட் வில் கோ ஆன் பாடலும் உலகப் பிரசித்திப் பெற்றது. புகழ்பெற்ற பாடகி Celione Dion இந்தப் பாடலைப் பாடியிருந்தார். உலகமே இந்தப் பாடலைக் கேட்டு காதலில் கசிந்துருகியது. ஒருவருக்கு மட்டும் இந்தப் பாடல் குமட்டலை தந்திருக்கிறது. அவர் டைட்டானிக் நாயகி கேட் வின்ஸ்லெட்.
இந்தப் பாடலை எனக்கு கேட்கவே பிடிக்கவில்லை. எல்லோரும் அற்புதமான பாடல் என்று சொல்லும் போது வேறு வழியில்லாமல் அதனை சகித்துக் கொண்டேன். அந்தப் பாடலை நான் வெறுக்கிறேன். இத்தனை வருடங்களுக்குப் பிறகு இந்த உண்மையைச் சொன்னது நிம்மதியாக இருக்கிறது என்று வின்ஸ்லெட் வெம்பி தீர்த்திருக்கிறார். 1912-ல் டைட்டானிக் கப்பல் மூழ்கியது. அதன் நூறாவது வருடத்தை நினைவுகூரும் வகையில் டைட்டானிக் 3டி-யில் வெளிவ‌ந்‌திரு‌க்‌கிறது. இந்த நேரத்தில் வின்லெட்டின் ஸ்டேட்மெண்ட் மை ஹார்ட் வில் கோ ஆன் பாடலின் ரசிகர்களுக்கு மன வருத்தத்தை தந்துள்ளது.

டைட்டானிக் படத்தின் நிர்வாண காட்சியினால் 17 வருடங்களின் பின்னரும் சங்கடத்துக்குள்ளாகும் நடிகை கேட் வின்ஸ்லெட் 

ஹொலிவூட்டின் பிரபல நடிகைகளில் ஒருவரான கேட் வின்ஸ்லெட் அவருக்கு பெரும் புகழ் தேடிக்கொடுத்த டைட்டானிக் திரைப்படத்தில் நிர்வாணமாக நடித்தமை குறித்து 17 வருடங்களின் பின்னரும் சங்கடத்துக் குள்ளாகுவதாக தெரிவித்துள்ளார். ஜேம்ஸ் கெமரூன் இயக்கி, 1997 ஆம் ஆண்டு வெளியான டைட்டானிக் திரைப்படம் வசூலில் பெரும் சாதனை படைத்ததுடன் அப்படத்தில் நடித்த லியனார்டோ டி கெப்ரியோ, கேட் வின்ஸ்லட் ஆகியோருக்கும் பெரும் புகழை பெற்றுக்கொடுத்தது.

அப்படத்தில் 'ரோஸ்' பாத்திரத்தில் கேட் வின்ஸ்லெட்டை நிர்வாண கோலத்தில் ஜெக் (டி கெப்ரியோ) வரையும் காட்சியும் மிகப் பிரபலமானது.
அப்போது 21 வயது யுவதியாக இருந்த கேட் வின்ஸ்லெட், அதன்பின் ஒஸ்கார் விருது உட்பட பல விருதுகளை வென்று, ஏராளமான திரைப்படங்களில் நடித்துவிட்டார். இப்போதும் முன்னிலை நடிகைகளில் ஒருவராக விளங்குகிறார். ஆனால், டைட்டானிக் படத்தில் இடம்பெற்ற அந்த நிர்வாண காட்சியை மாத்திரம் இன்னும் மறக்க முடியவில்லை.

அப்படம் வெளியாகி 17 வருடங்களாகிவிட்டபோதிலும் அக்காட்சியை கேட் வின்ஸ்லெட் மறப்பதற்கு ரசிகர்கள் விடுகிறார்களில்லையாம்.
அந்த காட்சியில் தான் தோன்றும் புகைப்படத்தின்மீது கையெழுத்திட்டு தருமாறு தான் செல்லுமிடமெல்லாம் ரசிகர்கள் கேட்கிறார்கள் எனவும் இனிமேல் அப்புகைப்படத்தின் மீது கையெழுத்திடப் போவதில்லை எனவும் கேட் வின்ஸ்லெட் கூறுகிறார்.

'அப்படத்தில் கையெழுத்திடுமாறு மக்கள் அடிக்கடி கேட்கிறார்கள். அந்த படத்தில் நான் கையெழுத்திட மாட்டேன். அது மிக சங்கடமாகவுள்ளது' என அவர் தெரிவித்துள்ளார்.கேட் வின்ஸ்லெட் நடித்தபுதிய படமான 'டைவர்ஜென்ட்' திரைப்படத்தின் வெளியீட்டு விழா கடந்த மாதம் லொஸ் ஏஞ்சல்ஸ் நகரில் நடைபெற்றது. இவ்விழாவில் கலந்துகொள்வற்கு கேட் வின்ஸ்லெட் சென்றவேளையிலும் அவரிடம் மேற்படி படத்தில் கையெழுத்திடமாறு கோரப்பட்டது. புல படங்களில் கையெழுத்திட்ட கேட் வின்ஸ்லெட், அந்த நிர்வாண படத்தில் மாத்திரம் கையெழுத்திட மறுத்துவிட்டார.

1998 ஆம்ஆண்டு திரைப்பட இயக்குநர் ஜிம் த்ரீப்லெட்டனை கேட் வின்ஸ்லெட் திருமணம் செய்துகொண்டார் இத்தம்பதிக்கு ஒரு பெண் குழந்தை பிறந்தது.

இத்தம்பதி விவகாரத்து செய்தபின்னர், இயக்குநர் சாம் மெண்டிஸை 2003 ஆம் ஆண்டு கேட் வின்ஸ்லெட் திருமணம் செய்தார். சுhம் மெண்டிஸ் மூலம் ஆண் குழந்தைக்கு கேட் தயானார். ஆனால் 2011 ஆம் ஆண்டு இவர்கள் பிரிந்தனர்.

அதன்பின் 2011 ஆம் ஆண்டு, பிரித்தானிய கோடீஸ்வர தொழிலதிபர் ரிச்சர்ட் பிரான்ஸனின் மருமகனான நேட் ரொக்அன்ட்ரோலை சந்தித்த கேட் வின்ஸ்லெட், கடந்த வருடம் அவரை திருமணம் செய்துகொண்டார். இத்தம்பதிக்கு கடந்த டிசெம்பர் மாதம் ஆண் குழந்தையொன்று பிறந்தது.

இங்கிலாந்தைச் சேர்ந்தவர் கோடீஸ்வரர் ரிச்சர்ட் பிரான்சன்(61). அவருக்கு நெக்கர் தீவில் சொகுசு மாளிகை உள்ளது. அந்த மாளிகையில் விடுமுறையைக் கழிக்க கேட், அவரது காதலர் லூயி டவ்லர், 2 குழந்தைகள் உள்பட 20 பேர் தங்கினர். அந்த சொகுசு மாளிக்கைகு அருகில் உள்ள கட்டிடத்தில் பிரான்சன் தன் மனைவி மற்றும் மகன் சாமுடன் தங்கியிருந்தார்

இதுகுறித்து கிரஹாம் நோர்ட்டன் ஷோவின்போது கேட் அளித்த பேட்டியில், அதிகாலை மணி 4.30 மணிக்கு நாங்கள் அனைவரும் எழுந்தோம். அப்போது திடீரென தீவிபத்து ஏற்பட்டு விட்டதாக சத்தம் கேட்டது. இதனால் நான் பயந்து போய் விட்டேன். தீவிபத்து நடந்த இடத்தை நோக்கி நான் விரைவாக ஓடினேன். அப்புறம்தான் யோசித்தேன், நம் மீது தீ பரவி விட்டால் என்ன செய்வது என்று. பிறகு எனது குழந்தைகளிடம் சென்று உள்ளே போய் கதவைப் பூட்டிக் கொள்ளுங்கள் என்று கூறினேன். அடுத்து என்ன செய்யலாம் என்ற யோசனை வந்தது.+ உடனே பெட்ரூமுக்கு ஓடினேன். ஒரு பிராவை எடுத்து அணிந்து கொண்டேன். அது எனக்கே வித்தியாசமாக இருந்தது. பின்னர் பிரா நம்மை காப்பாற்றாமல் போய் விடுமோ என்று நினைத்து ஒரு டி சர்ட்டை எடுத்து அணிந்தேன். பிறகு எனது குழந்தைகளை இழுத்துக் கொண்டு ஓடினேன். பின்னர் பிரான்சனின் தாயாரையும் காப்பாற்றி வெளியே கொண்டு வந்தேன் என்றார் கேட். இந்த நிகழ்வு 2010 அக்டோபர் 22 -23 இல் நடை பெற்றது 

அந்த கேட் - அழகு தேவதை - தன் காதலன் துரத்தி வர, நிலக்கரி எரியும் எஞ்ஜின் ஒளியில் தன் ஸ்கர்ட் பறக்க தேவதை போல ஓடி வருவார் - . அதே கேட்- காலத்தின் மாற்றத்தை தன் உடலில் சுமந்து, அனுபவங்களை தன் நடிப்பில் வெளிக்காட்டி- மனதைத் தொடும் ஒரு கதையாடலை தன் திறமையினால் மெருகூட்டி ஆஸ்கர் விருது வாங்கிச் சென்றீருக்கிறார். புகழ்பெற்ற The Reader என்ற நாவலை தழுவி அதே பெயரில் படைக்கப்பட்ட இப்படம் நெகிழ்ச்சியான ஒரு திரை அனுபவத்தை தருகிறது. மேலும் இது ஒரு உண்மைக்கதையும் கூட.

இரண்டாம் உலகப்போரைப்போல கலை, இலக்கிய, படைப்பு சார்ந்த தளங்களுக்கு ஊற்றுகண்ணாக இருந்த சம்பவம் எதுவும் இல்லை. 60 ஆண்டுகள் முடிந்தும் கதைகளும் சம்பவங்களும், சுயசரிதைகளும் அருவி போல பொழிந்துக்கொண்டிருக்கிறது. என்றும் வற்றாது என்றே நினைக்கிறேன், ஏனெனில் இழந்த ஒவ்வொரு உயிருக்கும் ஒரு கதை என்றாலும் இன்னமும் இலட்சங்கள் மீதமிருக்கிறது.

அழகான Artistic Phorno'வாக ஆரம்பிக்கும் திரைப்படம் வெவ்வேறு திசைகளில் பயணித்து முடிவில் ஆழந்த மௌனத்துடன் நமை கட்டிப்போடுகிறது. இரண்டாம் உலகப்போருக்கு பின்னான ஜெர்மனியில் பேருந்தின் நடத்துனராக பனிபுரியும் ஆன்னா ஸ்க்மிட்ஷ் என்ற நடுத்தர வயது பெண்மணி மாற்றும் அவள் சந்திக்கும் உடல் நலமற்ற 15 வயது பையனுக்குமான உறவு கைக்கிளை எனும் பொருந்தாக்காமமாக மாறி, பொருந்தும் காதலாக உருக்கொண்டு போரினால் அலைக்கழிந்த ஆன்மாக்களுக்கு வசந்தகாலமாகிறது.

தன் பள்ளி பாடங்கள் மற்றும் வெவ்வேறு இலக்கியங்களை அவன் படிக்க அவள் கேட்க பின் கட்டிலில் களிநடனம் புரிய என நகரும் நாட்களின் இன்பம் வெகுநாள் நீடிப்பதில்லை. திடீரென ஆன்னா ஒரு நாள் காணாமல் போக, அதற்கான காரணம் தெரியாமலும் அல்லது தான் அவள் மேல் கொண்ட கோபம் காரணமாக இருக்கலாம் என்றூம் வருந்தும் அச்சிறூவன் பிற்பாடு பள்ளி முடிந்து சட்டக் கல்லூரியின் மாணவனாக சேர்கிறான்.

சட்ட பாடத்தின் நீட்சியாக நீதிமன்றத்துக்கு செல்லும் அவனுக்கு அதிர்ச்சி காத்திருக்கிறது. போர்குற்றவாளியாக ஆன்னா விசாரணையில். அவளின் பிண்ணனி அப்போது தான் அவனுக்கு தெரியவருகிறது. போர்க்குற்றங்களில் பெரிதாக பங்கு இல்லை என்றாலும் வெளியே சொல்ல முடியாத ஒரு காரணத்தால் ஆன்னா குற்றத்தை தான் செய்ததாக ஒப்புக்கொள்கிறாள். அந்த காரணம் என்னவென்று அறிந்தவன் இந்தச் சிறுவன் மட்டுமே.

மிக அழகான காட்சி அமைப்புகள், நிர்வாணத்தை அழகாக படமாக்கியிருக்கும் விதம், ஆர்பாட்டமில்லாமல் அமைதியாக நகரும் படம், நேரான கேமராக்கோணம் என யதார்தத்திற்கு வெகு அருகில் நிற்கிறது படம். இரண்டு குழந்தைகளின் தாயான கேட் நிர்வாண காட்சிகளில் துணிந்து நடித்திருக்கிறார். பெரும்பாலோனோர் வாழ்வில் இதுபோன்ற வெளியே சொல்ல முடியாத முதுபெண்டிரின் தொடர்பு பலருக்கு வாய்த்திருக்கிறது. 

ஆன்னாவும் மிக கம்பீரமான, ரகசியங்களை சுமந்து திரியும் கண்களுடன் தன் அந்திம காலத்தில் அச்சிறுவனிடம் இருந்து வரும் ஒலிநாடாக்களை கேட்டு எழுதப்படிக்க பழகிக்கொள்கிறார். அவருக்கு எழுதப்படிக்க தெரியாதென்பது தான் அவரின் வாழ்வின் மிகப்பெரும் ரகசியம். அதை நீதிமன்ற விசாரனையின் போது இச்சிறுவன் மட்டும் கண்டுபிடித்து விடுகிறான். 

அவரால் படிக்க இயலாது என்பதால் ஒலிநாடாக்களில் இலக்கியங்களை, ஆந்தன் செகாவ் சிறுகதைகளை பதிவு செய்து அவருக்கு அனுப்புகிறான் நாய்கன், இப்பொழுது அவன் பெரும் வழக்கறிஞன்.

அந்த வார்த்தைகளை கொண்டே எழுதபடிக்க பயிலும் ஆன்னா அவனுக்கு அனுப்பும் கடிதங்களுக்கு ஒரு பதிலும் வருவதில்லை அவனிடம் இருந்து. அவளின் தண்டனைக்காலம் முடியும் தருவாயில் ஜெயில் வார்டன் அவனுக்கு தொலைபேசி அவளை வந்து கூட்டிசெல்லுமாறு சொல்கிறார். அதற்கு முத்தாய்ப்பாய் இருவரையும் ஒருமுறை சந்திக்க வைக்கிறார். தான் காதலித்து மகிழந்த சிறுவன் இன்று வளர்ந்து நிற்பதை கண்டு மகிழ்வுறூம் ஆன்னா, எல்லோரையும் போலவே அவனும் அவரை ஒரு போர்குற்றவாளியாக பார்க்கும் நிலைகண்டு மனம் வெதும்புகிறார்.

தான் எதிர்பார்க்கும் காதல் அவனிடம் இல்லை என்பது 20 வருட சிறை வாழ்க்கையைவிட கடினமான ஒன்றாக அவரை தாக்குகிறாது. அவன் திருமண வாழ்வும் சரியாக இல்லாமல் போனதன் காரணம் தானாக இருக்கலாம் என நினைத்து, விடுதலையாவதற்கு முதல் நாள் தற்கொலை செய்துகொள்கிறார்.

அதுவரை தங்களுக்கிடையில் இருந்த உறவை யாரிடமும் சொல்லாத நாயகன், தன் மகளிடம் சொல்ல ஆரம்பிக்கிறார், படம் முடிகிறது.
முழுக்க முழுக்க கேட் வின்ஸ்லெட்டின் ஆட்சியில் படம் ஒரு நெகிழ்ச்சியான அனுபவமாக முடிகிறது. நிர்வாணமாக பார்த்த அதே கேட், வயதான தன் 55 வயதையும் சிறப்பாக வெளிப்படுத்துகிறார். தான் ஒரு எழுத்தறிவில்லாதவள் என்பதை வெளியே சொல்வதை காட்டிலும் சிறைத்தண்டனையே பரவாயில்லை என நினைக்கும் அவரின் பிடிவாதம், அம்மக்களுக்கேயான வெகுளித்தனத்தை காட்டுகிறது.

பொது 

பேட்டிகள் 


</doc>
<doc id="67104" url="https://ta.wikipedia.org/wiki?curid=67104" title="ஜீனர் டையோடு">
ஜீனர் டையோடு

ஜீனர் இருமுனையம் ("Zener diode", ஜீனர் டயோட்) என்பது சாதாரண இருமுனையத்தைப் போலவே மின்சாரத்தை முன் திசையில் செல்ல அனுமதிக்கும், ஆனால் அதே நேரத்தில் மின்னழுத்தமானது முறிவு மின்னழுத்தத்தை விட அதிகமாகும் போது எதிர்த்திசையிலும் செல்ல அனுமதிக்கும் ஒரு வகை டையோடு ஆகும், இந்த முறிவு மின்னழுத்தமானது "ஜீனர் சந்திப்பு மின்னழுத்தம்" அல்லது "ஜீனர் மின்னழுத்தம்" என்றும் அழைக்கப்படும். இந்த மின் பண்பைக் கண்டறிந்தவரான கிளாரன்ஸ் ஜீனர் (Clarence Zener) என்பவரின் நினைவாக இச்சாதனம் இப்பெயரைக் கொண்டுள்ளது.

வழக்கமான ஒரு திட நிலை டையோடு, குறிப்பிட்ட அளவு மின்சாரமானது அதன் எதிர் முறிவு மின்னழுத்தத்தை விடக் குறைவான மின்னழுத்தத்தில் எதிர்-பயாஸ் தன்மை கொண்டதாக இருந்தால் அதை அனுமதிக்காது. மின்னழுத்தமானது எதிர் பயாஸ் முறிவு மின்னழுத்தத்தை மீறும் போது, ஒரு வழக்கமான டையோடானது அதன் பேரிறக்க மின்னழுத்தத்தின் காரணமாக உயர் மின்சாரத்திற்குட்படுகிறது. இந்த மின்சாரமானது வெளிப்புற சுற்றினால் கட்டுப்படுத்தப்படாவிட்டால், டையோடானது நிரந்தரமாக சேதமடையும். அதிக முன் திசை பயாஸ் மின்சாரம் வரும் போது, (அம்புக்குறியின் திசையில் வரும் மின்சாரம்), இந்த டையோடானது அதன் சந்தி உட்கட்டமைக்கப்பட்ட மின்னழுத்தம் அல்லது அக மின்தடையின் காரணமாக ஒரு மின்னழுத்த வீழ்ச்சியை ஏற்படுத்துகிறது. மின்னழுத்த வீழ்ச்சியின் அளவானது, குறைக்கடத்திப் பொருளையும் மாசுக்கலப்பு செறிவுகளையும் பொறுத்தது.

ஒரு ஜீனர் டையோடும் ஏறக்குறைய இதே போன்ற பண்புகளையே கொண்டுள்ளது, ஆனால் இது மிகவும் குறைவான முறிவு மின்னழுத்தம் கொண்டிருக்கும் வகையில் தனித்தன்மையுடன் வடிவமைக்கப்பட்டுள்ளது, அந்த மின்னழுத்தம் ஜீனர் மின்னழுத்தம் எனப்படுகிறது. ஜீனர் டையோடு அதிக மாசுக்கலப்பு செய்யப்பட்ட p-n சந்தியைக் கொண்டுள்ளது, அது p-வகை பொருளின் இணைதிறன் பட்டையிலிருந்து n-வகைப் பொருளின் கடத்துப் பட்டைக்கு எலக்ட்ரான்கள் ஊடுருவிச் செல்ல அனுமதிக்கிறது. அணுவியலில், இணைதிறன் மற்றும் கடத்துப் பட்டைகள் ஆகியவற்றுக்கிடையே உள்ள தடை குறைதல் மற்றும் இரு பக்கங்களிலும் உள்ள அதிக ஒப்புமை மாசுக்கலப்பு அளவின் காரணமாக தூண்டப்படும் உயர் மின் புலங்கள் ஆகியவற்றின் விளைவாக, இணைதிறன் பட்டையில் உள்ள எலக்ட்ரான்கள் வெறுமையாக உள்ள கடத்துப் பட்டையின் மட்டங்களுக்குக் கடத்தப்படுவதையே இந்த ஊடுருவல் என்பது குறிப்பிடுகிறது. எதிர் பயாஸ் தன்மை கொண்ட ஜீனர் டையோடானது, கட்டுப்படுத்தப்பட்ட முறிவு மின்னழுத்ததைக் கொண்டிருக்கும், மேலும் ஜீனர் டையோடின் வழிச்செல்லும் மின்னோட்டத்தின் மின்னழுத்தத்தை ஜீனர் மின்னழுத்தத்திற்குள் இருக்குமாறு கண்காணித்துக் கொள்கிறது. எடுத்துக்காட்டாக, 3.2 V என்ற ஜீனர் முறிவு மின்னழுத்தத்தைக் கொண்டுள்ள ஒரு ஜீனர் டையோடானது அதன் குறுக்கே நிலவும் எதிர் பயாஸ் தன்மை கொண்ட மின்னழுத்தமானது அதன் ஜீனர் மின்னழுத்தத்தை விட அதிகமாக இருந்தால், 3.2 V மின்னழுத்த வீழ்ச்சியை ஏற்படுத்துகிறது. இருப்பினும், மின்னோட்டமானது வரம்பில்லாததல்ல, ஆகவே ஜீனர் டையோடானது ஒரு பெருக்கியின் நிலைக்கு குறிப்பு மின்னழுத்தத்தை உருவாக்கவோ அல்லது குறை மின்னோட்டப் பயன்பாடுகளுக்கு ஒரு மின்னழுத்த நிலைப்படுத்தியாகவோ பயன்படுத்தப்பட்டது.

மாசுக்கலப்பு செயல்பாட்டின் போது, இந்த முறிவு மின்னழுத்தத்தை மிகத் துல்லியமாகக் கட்டுப்படுத்த முடியும். 0.05% க்கு உட்பட்ட அனுமதிக்கப்பட்ட மாறுபாடு வழக்கமானது, மேலும் அதிகம் பரவலாகப் பயன்படுத்தப்படும் அனுமதிக்கப்பட்ட மாறுபாடு 5% மற்றும் 10% ஆகும்.

பேரிறக்க டையோடில் நிகழும் பேரிறக்க விளைவும் இதே போன்ற விளைவை ஏற்படுத்தும் மற்றொரு செயலமைப்பாகும். இரு வகை டையோடுகளுமே ஒரே முறையிலேயே உருவாக்கப்படுகின்றன, மேலும் இந்த வகை டையோடுகளில் இரு விளைவுகளுமே இருக்கின்றன. சிலிகான் டையோடுகளில் 5.6 வோல்டுகள் வரை, ஜீனர் விளைவானது பொதுவானதாக உள்ளது, மேலும் அது குறிப்பிடுமளவிலுள்ள எதிர்க்குறி வெப்பநிலைக் குணகத்தைக் கொண்டுள்ளது. 5.6 வோல்டுக்கு மேல், பேரிறக்க விளைவானது பொதுவானதாக உள்ளது, மேலும் அது நேர்க்குறி வெப்பநிலைக் குணகத்தைக் கொண்டுள்ளது.
5.6 V டையோடில், இரு விளைவுகளும் ஒருங்கே நிகழ்கின்றன, மேலும் அவற்றின் வெப்பநிலைக் குணகங்கள் ஒன்றையொன்று துல்லியமாகச் சமன் செய்துவிடுகின்றன, இதனால் 5.6 V டையோடானது வெப்பநிலை சார்ந்த பயன்பாடுகளில் அதிகமாகப் பயன்படுத்தப்படுகிறது.

நவீன உற்பத்தி நுட்பங்களால் 5.6 V க்குக் குறைவான மற்றும் புறக்கணிக்கத்தக்க அளவு வெப்பநிலைக் குணகங்களையும் கொண்டுள்ள சாதனங்களை உற்பத்தி செய்துள்ளன, ஆனால் அதிக மின்னழுத்த சாதனங்களின் பயன்பாட்டின் போது வெப்பநிலைக் குணகங்கள் பெருமளவு உயர்கின்றன. ஒரு 75 V டையோடு 12 V டையோடைவிட 10 மடங்கு குணகத்தைக் கொண்டுள்ளது.

இது போன்ற எல்லா டையோடுகளும், முறிவு மின்னழுத்தத்தைக் கருத்தில் கொள்ளாமல், "ஜீனர் டையோடு" என்ற பெயரின் கீழ் சந்தைப்படுத்தப்படுகின்றன.

ஒரு மின்சுற்றின் குறுக்கே மின்னழுத்தத்தை நிலைப்படுத்த ஜீனர் டையோடுகள் பரவலாகப் பயன்படுத்தப்படுகின்றன. எதிர் பயாஸ் தன்மை கொண்டதாக இருக்கும் வகையில், ஒரு மாறும் மின்னழுத்த மூலத்துடன் இணை சுற்றில் இணைக்கப்படும்போது, எதிர் முறிவு மின்னழுத்தத்தை அந்தச் சுற்று அடையும் போது ஜீனர் டையோடு மின்னோட்டத்தைக் கடத்துகிறது. அந்தப் புள்ளியிலிருந்து, அது மின்னழுத்தத்தை அந்த மதிப்பிலேயே பராமரிக்கிறது.
காண்பிக்கப்பட்டுள்ள மின்சுற்றில், மின்தடை R U மற்றும் U ஆகியவற்றுக்கிடையே மின்னழுத்த வீழ்ச்சியைக் கொடுக்கிறது. "R" இன் மதிப்பு இரு நிபந்தனைகளை நிறைவு செய்ய வேண்டும்:


இவ்விதமாகப் பயன்படுத்தப்படும் ஒரு ஜீனர் டையோடு "பக்கவழி மின்னழுத்தச் சீராக்கி" என அறியப்படுகிறது, மேலும் ("பக்கவழி" என்பது, இந்த இடத்தில், இணையாக இணைக்கப்பட்டுள்ளது என்பதைக் குறிக்கும், மேலும் "மின்னழுத்தச் சீராக்கி" என்பது ஏதேனும் ஒரு சுமைக்கு நிலையான மின்னழுத்தத்தைக் கொடுக்கும் ஒரு வகை மின்சுற்றாகும்). அதாவது, மின்தடையின் வழியே பாயும் மின்னோட்டத்தின் ஒரு பகுதி, ஜீனர் டையோடின் வழியே திசை திருப்பப்பட்டு பாய்கிறது, மேலும் மற்ற பகுதி சுமையின் வழியே பாய்கிறது. இவ்வாறு, சுமைக்கான மின்னழுத்தமானது ஆற்றல் மூலத்திலிருந்து வரும் மின்னோட்டத்தில் ஒரு பகுதி சுமையைத் தவிர்த்துச் செல்லுமாறு செய்து கட்டுப்படுத்தப்படுகிறது இரயில் பாதைகளின் மாற்றும் புள்ளிகளை ஒத்ததாக உள்ளதால் இந்தப் பெயர் ஏற்பட்டது.

இந்தச் சாதனங்களும், டிரான்ஸிஸ்டர் அமைப்புகளில், பொதுவாக அடிமனை-உமிழி சந்தியுடன் தொடரிணைப்பில் பயன்படுத்தப்படுகின்றன, இவ்வமைப்புகளில் பேரிறக்க/ஜீனர் புள்ளியில், தேர்ந்தெடுக்கப்பட்ட குறிப்பிட்ட சாதனத்தைப் பயன்படுத்துவதன் மூலம் டிரான்ஸிஸ்டரின் PN சந்தியின் நிரப்பு வெப்பநிலைக் குணகச் சமநிலையை வழங்க முடிகிறது. நிலைப்படுத்தப்பட்ட மின் வழங்குச் சுற்று பின்னூட்டச் சுழல் அமைப்பில் பயன்படுத்தப்படும் DC பிழைப் பெருக்கி இவ்வகைப் பயன்பாட்டிற்கு ஓர் எடுத்துக்காட்டாகும்.


</doc>
<doc id="67105" url="https://ta.wikipedia.org/wiki?curid=67105" title="எலும்புப்புரை">
எலும்புப்புரை

எலும்புப்புரை ("Osteoporosis") என்பது அதிகமாக எலும்பு முறிவு ஆபத்தை ஏற்படுத்தும் ஒரு எலும்பு சம்பந்தப்பட்ட நோய் ஆகும். எலும்புப்புரையினால் உடலில் எலும்புத் தாது அடர்த்தி (Bone Mineral Density) குறைவதும், எலும்பு நுண்ணியக் கட்டமைப்பு தகர்க்கப்படுவதும் நிகழ்கிறது. மேலும் எலும்பில் உள்ள இணைப்புதிசு வெண் புரதம் (கொலாசென்) அல்லாத புரத வகைகளின் எண்ணிக்கையை இது மாற்றுகிறது. இரட்டை ஆற்றல் ஊடுகதிர் உறிஞ்சுமையளவியல் (Dual-energy X-ray absorptiometry) அளவீடுபடி உயர்ந்த எலும்பு அடர்த்திக்குக் (20 வயதுடைய ஆரோக்கியமான பெண்களின் சராசரி) குறைவாக எலும்பு தாது அடர்த்தி 2.5 விலகும் வரையளவு எலும்புப்புரை இருக்கும் என்று உலக சுகாதார அமைப்பால் (WHO) பெண்களுக்காக வரையறுக்கப்பட்டது. "நிறுவப்பட்ட எலும்புப்புரை" என்ற இந்த சொல் எளிதில் ஏற்படும் எலும்பு முறிவு இருத்தலையும் குறிக்கிறது. எலும்புப்புரை மாதவிடாய் நிற்றலுக்குப் பிறகு பெண்களுக்கு அதிகமாக ஏற்படுகிறது. அதனால் இது மாதவிடாய்க்கு பிந்தைய எலும்புப்புரை என்றழைக்கப்படுகிறது. இது ஆண்களுக்கும், குறிப்பிட்ட இயக்குநீர் சீர்குலைவுகள், நாட்பட்ட நோய்கள் இருக்கும் எவருக்கும் ஏற்படலாம். இஸ்டீராய்டு அல்லது குளூக்கோகார்ட்டிகாய்டு-தூண்டப்பட்ட எலும்புப்புரை (SIOP or GIOP) என்றழைக்கப்படும் நோயிருக்கும்போது குளூக்கோகார்ட்டிகாய்டுகள் என்ற மருந்து உட்கொள்ளலின் காரணமாகவும் இது ஏற்படலாம். இதில் எளிதில் ஏற்படும் எலும்பு முறிவின் ஆபத்து இருப்பதினால் எலும்புப்புரை, குறிப்பாக ஆயுள் எதிர்பார்ப்பு மற்றும் வாழ்க்கைத் தரத்தை பாதிக்கலாம்.

வாழ்க்கை முறை மாற்றங்களினாலும் சிலநேரங்களில் மருந்து உட்கொள்ளலினாலும் எலும்புப்புரையை தடுக்கலாம். எலும்புப்புரை இருப்பவர்களுக்கு இவை இரண்டுமே சிகிச்சையில் உள்ளடங்கியிருக்கும். வாழ்க்கை முறை மாற்றத்தில் உடற்பயிற்சி மற்றும் கீழே விழுதலை தவிர்த்தல் ஆகியவை சேர்ந்திருக்கிறது. மருந்து உட்கொள்ளுதலில் கால்சியம், உயிர்ச்சத்து டி , பைஃபோஸ்போனேடுகள் மற்றும் பல சேர்ந்திருக்கிறது. நடப்பதற்கு உதவும் தசைகளை பண்படுத்தும் உடற்பயிற்சி மற்றும் அசைவு சீராக்கத்‌தை மேம்படுத்தும் உடற்பயிற்சிகள் ஆகியவை கீழே விழுதலை தடுக்கும் அறிவுரையில் உள்ளடங்குகிறது. சமநிலை சிகிச்சைகளும் இதில் அடங்கலாம். ஆக்கமிக்க தாக்கத்துடன் கூடிய உடற்பயிற்சி எலும்புப்புரையை நிறுத்தவோ நேர்மாறாக்கவோ செய்யலாம்.

எலும்புத்திசு அழிவு மற்றும் எலும்பு உருவாக்கத்திற்கு இடையே உள்ள சமச்சீர்க்கேடே எலும்புப்புரையின் எல்லா நிகழ்வுகளுக்கும் அடிப்படையான இயங்குமுறையாகும். சாதாரண எலும்பில் தொடர்ந்து எலும்பின் திசு உட்பொருள் மீள்வடிப்பு இருந்துக்கொண்டே இருக்கும். 10% எல்லா எலும்பு எடையுமே ஏதாவது ஒரு நேரத்தில் மீள்வடிப்பு செய்யப்பட்டுக்கொண்டே இருக்கும். 1963 ஆம் ஆண்டு ஃப்ரோஸ்ட் என்பவரால் முதலில் விவரிக்கப்பட்டதுப் போல இந்த செயல்முறை எலும்பு பல உயிரணு தொகுப்புகளில் (bone multicellular units; BMUs) நடை பெறுகிறது. எலும்பாக்கி (osteoblast) உயிரணுக்களினால் புதிய எலும்பு உருவாக்கப்பட்ட பிறகு எலும்பு மச்சையிலிருந்து பெறப்படும் அத்திகரைப்பிகளால் (osteoclasts) எலும்புத்திசு அழிக்கப்படுகிறது.

பற்றாக்குறையுடைய "உயர்ந்த பட்ச எலும்பு எடை" (வளர்ச்சியின் போது எலும்புக்கூடு தேவைக்குறைவான எடையையும் வலிமையையும் உருவாக்குகிறது), மிகவும் அதிகமான எலும்புத்திசு அழிவு மற்றும் மீள்வடிப்பின் போது புதிய எலும்புகளின் உருவாக்கம் பற்றாமல் போதல் ஆகியவை எலும்புப்புரை உருவாதலின் மூன்று முக்கிய இயங்கு முறைகளாகும். இந்த மூன்று இயங்கு முறைகளின் இடைஇயக்கத்தினால் எளிதில் உடையக்கூடிய எலும்பு திசுக்கள் உருவாகின்றன. இயக்குநீர் காரணிகளும் எலும்புத்திசு அழிப்பின் விகிதத்தைத் அதிகமாகவே தீர்மானிக்கின்றன. ஈத்திரோசன் பற்றாகுறை (எ.கா. மாதவிடாய் நிற்றலின் காரணத்தினால்), எலும்புத்திசு அழிப்பை அதிகரிக்கிறது மற்றும் புதிய எலும்புகளின் படிவும் குறைகிறது. இது பொதுவாக எடை-சுமக்கும் எலும்புகளில் ஏற்படும். பொதுவாக கருப்பையையும் மார்பக சுரப்பியையும் தூண்டுவதற்கு தேவையான ஈத்திரோசனை விட இந்த செயல்முறையைத் தடைச்செய்வதற்கு தேவையான ஈத்திரோசெனின் தொகை குறைவாக இருக்கிறது. ஈத்திரோசன் ஏற்பியின் ஆல்ஃபா-வடிவம் எலும்பு தலைகீழ்மறிவு செய்வதில் மிகவும் முக்கியமானதாக இருக்கிறது. ஈத்திரோசன் அடுத்ததாக சுண்ணக வளர்சிதை மாற்றம் எலும்பு இடமாற்றலில் முக்கிய பங்கு வகிக்கிறது. கால்சியம் மற்றும் வைட்டமின் டி குறைப்பாடு பழுதான எலும்பு படிவிற்குக் கொண்டு செல்கிறது. இதற்குக் கூடுதலாக இணை தைராய்டு சுரப்பிகள் இணை தைராய்டு இயக்குநீரை சுரத்து குறைந்த கால்சியம் மட்டங்களை உண்டாக்குகிறது. இது இரத்தத்தில் கால்சியம் போதுமானதாக இருப்பதை உறுதிசெய்வதற்கு எலும்புத்திசு அழிப்பை அதிகரிக்கிறது. கேடயசசுரப்பியால் உண்டாக்கப்படுகிற இயக்குநீரான கால்சிடோனின் எலும்புப்படிவை அதிகரிப்பதில் பங்கு வகிக்கிறது. இது இணை தைராய்டு இயக்கு நீர் இயக்குநீர் போல முக்கியமானதல்ல.

பலவகையான மூலக்கூறு அறிகுறிகள் மூலம் எலும்புத்திசுக்களின் செயல்பாடு ஒழுங்குசெய்யப்படுகிறது. அதில் RANKL (உயிரணுக்கருவிற்குரிய காரணி κB ஈந்தணைவிக்கான ஏற்பி இயக்குவிப்பி) தான் ஆய்வுசெய்யப்பட்டதில் சிறந்த ஒன்றாக இருக்கிறது. இந்த மூலக்கூறு எலும்பாக்கியினாலும் மற்ற உயிரணுக்களினாலும் உண்டாக்கப்படுகிறது. (எ.கா. வடிநீர்ச்செல்கள்) மற்றும் RANKஐ (உயிரணுக்கருவிற்குரிய காரணி κBயின் ஏற்பி இயக்குவிப்பி) தூண்டுகிறது. RANKகாக பிணைக்கப்படுவதற்கு முன்னதாக ஆஸ்டியோபுரோடிகிரின் (OPG) RANKLஐ பிணைக்கிறது. இதனால் எலும்புத்திசு அழிப்பை அதிகரிக்கும் அதனுடைய ஆற்றல் தடைச்செய்யப்படுகிறது. கட்டி நசிவுக் காரணிக்கும் அதனுடைய ஏற்பிகளுக்கும் RANKL, RANK மற்றும் OPG ஆகியவற்றிற்கும் மிகவும் நெருங்கிய தொடர்பு இருக்கிறது. "wnt" சைகைத் தடம் பங்கு அங்கிகரிக்கப்பட்டுள்ளது. ஆனால், அது மிகவும் குறைவாகவே புரிந்துக்கொள்ளப்பட்டது. எய்கோசனாய்டுகள் மற்றும் இண்டர்லியூக்கின்களின் பகுதி உற்பத்தி, எலும்பு தலைகீழ்மறிவு செய்வதில் பங்குவகிக்கும் என்று எதிர்பார்க்கப்பட்டது. இந்த கடத்திகளின் அதிகமான அல்லது குறைவான உற்பத்தி எலும்புப்புரை உருவாவதற்கு காரணமாக இருக்கும்.

நொய்யெலும்பு (Trabecular bone) என்பது நுரைப்பஞ்சுப் போன்ற எலும்பாகும். இது நீண்ட எலும்புகள் மற்றும் முதுகெலும்புகள் முடிவடையும் பகுதியில் இருக்கும். புறணி எலும்பு என்பது எலும்புகளின் கடினமான வெளிப்புற ஓடாகும். இது நீண்ட எலும்புகளின் இடையில் இருக்கும். எலும்பாக்கிகளும் எலும்புத்திசுக்களும் எலும்பின் மேற்பரப்பில் இருப்பதினால் நொய்யெலும்பை இடமாற்றம் செய்வதிலும் மீள்வடிப்பிலும் வேகமாக செயல்படும். இதில் எலும்பின் அடர்த்தி குறைவதோடு மட்டுமல்லாமல் எலும்பின் நுண்ணியகட்டமைவும் தகர்க்கப்படும். நொய்யெலும்பின் வலிமையில்லாத சிலாம்புகள் உடைந்து ("நுண்ணிய விரிசல்கள்"), அந்த இடத்தில் வலிமையில்லாத எலும்புகள் வந்துவிடும். பொதுவான எலும்புப்புரை எலும்பு முறிவு ஏற்படும் இடங்களான மணிக்கட்டு, இடுப்பு மற்றும் முதுகுத்தண்டு ஆகியவற்றில் புறணி எலும்பின் விகிதத்தை விட நொய்யெலும்பின் விகிதம் அதிகமாக இருக்கிறது. இந்த பகுதிகள் வலிமைக்காக நொய்யெலும்பை நம்பியிருக்கிறது. அதனால் மீள்வடிப்பு சமநிலையற்றிருக்கும் போது முனைப்பான மீள்வடிப்பு இந்த பகுதிகளை அதிகமாக சீர்கெடுக்கும்.

எலும்புப்புரைக்கு எந்த ஒரு குறிப்பிட்ட அறிகுறிகளும் இல்லை. எலும்பு முறிவுகளின் ஆபத்து அதிகரிப்பதே அதனுடைய முக்கிய விளைவாகும். ஆரோக்கியமானவர்களுக்கு பொதுவாக எலும்பு உடைதல் ஏற்படாது. அப்படியிருக்கும் சூழ்நிலைகளில் எலும்புப்புரை எலும்புமுறிவுகள் ஏற்படும். அதனால் இவைகளை "எளிதில் முறியும் எலும்பு முறிவுகள்" என்று கூறப்படுகிறது. எளிதில் ஏற்படும் எலும்பு முறிவுகள் பொதுவாக முள்ளந்தண்டு, விலா எலும்பு, இடுப்பு மற்றும் மணிக்கட்டு ஆகிய பகுதிகளில் ஏற்படும்.

தீடிரென்று ஏற்படும் முதுகு வலி, நரம்பின் முளை வேருக்குரிய வலியுடன் (radicular pain) (நரம்பு அமுக்கத்தின் காரணத்தினால் ஏற்படும் துளைக்கும் வலி) சேர்ந்து அடிக்கடியோ அல்லது எப்போதாவதோ ஏற்படும் முதுகுத்தண்டு அமுக்கம் அல்லது முள்ளந்தண்டுக் கடைவால் நோய்க்குறித்தொகுப்பு ஆகியவை முதுகெலும்பு உடைதலுக்கான ("அமுக்க எலும்புமுறிவு") அறிகுறிகளாகும். உடல் வளைந்துக் காணப்படும் நிலை, உயரம் குறைதல், அசைவாற்றலில் குறைவு ஏற்படுவதுடன் நாட்பட்ட வலி ஆகியவை பல்வேறு முதுகெலும்புச்சிரை எலும்பு முறிவினால் ஏற்படும்.

நீண்ட எலும்புகளில் ஏற்படும் எலும்பு முறிவு அசைவாற்றலை கடுமையாக பாதிக்கும். இதற்கு அறுவைசிகிச்சை அவசியப்படலாம். குறிப்பாக இடுப்பு எலும்புமுறிவிற்கு உடனடியான அறுவைசிகிச்சை அவசியப்படும். ஏனெனில் ஆழமான நரம்பு இரத்த உறைவு மற்றும் நுரையீரல் சிரைக்குரிய தக்கையடைப்பு மற்றும் அதிகரித்த இறப்புவீதம் போன்ற கடுமையான ஆபத்துக்கள் இடுப்பெலும்பு முறிவுடன் இணைந்திருக்கிறது.

கீழே விழுதலின் ஆபத்து அதிகமான முதுமையடைதலுடன் இணைந்திருக்கிறது. இது மணிக்கட்டு, முதுகுதண்டு மற்றும் இடுப்பு எலும்பு முறிவுகள் ஏற்படுவதற்கு காரணமாக இருக்கிறது. கீழே விழுதலின் ஆபத்து அதிமாவதற்கான காரணங்களாவன: ஏதாவது காரணத்தினால் கண்பார்வை பழுதடைதல் (எ.கா. பசும்படலம், விழிப்புள்ளி திசு செயலிழப்பு), சமநிலை சீர்குலைவு, இயக்க சீர்குலைவுகள் (எ.கா பார்கின்சனின் நோய்), முதுமை மறதி மற்றும் சர்கோபீனியா (முதுமை தொடர்பான எலும்புத்தசை குறைதல்). உடைந்துவிழுதல் (சுயநினைவு இழப்புடனோ அல்லது இழப்பு இல்லாமலோ உடல் இருக்கை நிலை தசைவிசை தற்காலிகமாக இழத்தல்) ஆகியவை முக்கியமான விழுதலின் ஆபத்தை ஏற்படுத்துகிறது. மயக்கநிலைக்க்கு பல காரணங்கள் இருக்கக்கூடும். ஆனால், அதில் இதயத் துடிப்பு சீர்பிறழ்வுகள் (ஒழுங்கற்ற இதயத் துடிப்பு), குழல்வேகசிய மயக்கநிலை (vasovagal syncope), குற்றுநிலை அழுத்த வீழ்ச்சி (orthostatic hypotension) (எழுந்து நிற்கும் போது வழக்கத்திற்கு மாறாக இரத்த அழுத்தம் குறைதல்) மற்றும் வலிப்புத்தாக்கங்கள் ஆகியவை அடங்கும். வாழுகின்ற சுற்றுப்புறத்திலிருந்து இடையூறுகளையும் தளர்வான தரைவிரிப்புக்களையும் அகற்றினாலே விழுதல்களை குறைப்பதற்கு போதுமானதாக இருக்கலாம். ஏற்கனவே கீழே விழுந்தவர்களும் நடை அல்லது சமநிலை சீர்குலைவு இருப்பவர்களும் அதிகமான ஆபத்தில் இருக்கிறார்கள்.

எலும்புப்புரை எலும்பு முறிவிற்கான ஆபத்துக் காரணிகள் மாற்றியமைக்கமுடியாதவை அல்லது (சாத்தியமுள்ள) மாற்றியமைக்கக்கூடியவை என்று இரண்டு வகையாகப் பிரிக்கலாம். இதற்குக் கூடுதலாக எலும்புப்புரை ஒரு அங்கிகரிக்கப்பட்ட சிக்கலாக குறிப்பிட்ட நோய்களிலும் சீர்குலைவுகளில் இருக்கிறது. மருந்து உட்கொள்ளுதலை கோட்பாடு ரீதியாக மாற்றியமைக்கலாம். இருப்பினும் சில நோயாளிகளுக்கு மருந்து எடுத்துக்கொள்ளுதல் எலும்புப்புரை ஆபத்தை அதிகரிக்கிறது. இது தவிர்க்கமுடியாத ஒன்றாகும். கஃபீன் (Caffeine) எலும்புப்புரைக்கான ஆபத்துக் காரணி இல்லை.

எலும்புப்புரையின் மிகவும் முக்கியமான ஆபத்துக் காரணிகள் வயது முதிர்வு (பெண்கள் மற்றும் ஆண்கள் இருவருக்குமே) மற்றும் பெண் பாலினம்; மாதவிடாய் நிற்றலிற்குப் பிறகு ஏற்படும் ஈத்திரோசன் (பெண்மை இயக்கு நீர்) குறைப்பாடு மற்றும் எலும்பு தாது அடர்த்தி வேகமாக குறைதல் ஆகியவை ஒன்றுக்கொன்று தொடர்புடையதாக இருக்கிறது. ஆண்களுக்கு டெஸ்டோஸ்டிரோன் அளவுகள் குறைதலில் ஒரு ஒப்பிடப்படும் (குறைவாகவே ஏற்படுகிறது) தாக்கம் இருக்கிறது. எல்லா இனஞ்சார்ந்தவர்களுக்கும் ஐரோப்பிய அல்லது ஆசிய மரபுவழி சார்ந்த எலும்புப்புரை நோய்த் தாக்கநிலை உள்ளவர்களுக்கு எலும்புப்புரை ஏற்படுகிறது. குடும்ப வரலாற்றில் எலும்புமுறிவு அல்லது எலும்புப்புரை உள்ளவர்கள் அதிகமான ஆபத்தில் இருக்கிறார்கள். எலும்புமுறிவின் வம்சாவழித்திறனும் குறைவான எலும்புத்தாது அடர்த்தி இருப்பர்வர்களும் அதிகமான ஆபத்தில் இருக்கிறார்கள். 25லிருந்து 80 சதவீதம் வரை ஆபத்து இருக்கும். குறைந்தது 30 மரபணுக்களாவது எலும்புப்புரை உருவாக்கத்துடன் இணைந்திருக்கிறது. அதே வயதுடனும் பாலினத்துடனும் ஒப்பிடும் போது ஏற்கனவே எலும்புமுறிவு ஏற்பட்டவர்களுக்கு இன்னொரு எலும்புமுறிவு ஏற்பட இருமடங்கு வாய்ப்பிருக்கிறது. குள்ளமாக இருப்பது மாற்றியமைக்க முடியாத ஆபத்துக் காரணியாக கருதப்படுகிறது.


எலும்புப்புரையுடன் பல நோய்களும் சீர்குலைவுகளும் இணைந்திருக்கிறது. சிலவற்றில் எலும்பு வளர்ச்சிதை மாற்றத்தை ஏற்படுத்தும் அடிப்படையான இயங்குமுறை நேரடிச் செயலாக இருக்கிறது. வேறு சிலவற்றில் காரணங்கள் பலவாக அல்லது தெரியாமல் இருக்கிறது.


ஒரு சில மருந்துகளை எடுத்துக்கொள்வதினால் எலும்புப்புரை ஏற்படும் ஆபத்து அதிகமாக இருக்கிறது. ஸ்ட்டீராய்டுகள் மற்றும் வலிப்பு அடக்கிகள் ஆகியவை மட்டும் மரபுசம்பந்தமாக தொடர்புள்ளதாக இருக்கிறது. ஆனால் ஆதாரங்கள் மற்ற மருந்துகளினால் தான் ஏற்படுகிறது என்று வெளிப்படுகின்றன.


எலும்பு தாது அடர்த்தியை அளவிடுதலின் மூலமாக எலும்புப்புரை அறுதியிடல் செய்யப்படுகிறது. இரட்டை ஆற்றல் ஊடுகதிர் உறிஞ்சுமையளவியல் அளவுகள்தான் மிகவும் பிரபலமான முறையாக இருக்கிறது. இயல்பு பிறழ்ந்த எலும்பு தாது அடர்த்தியைக் கண்டறிவதற்கு கூடுதலாக மாற்றியமைக்கூடிய வாய்ப்புள்ளவைகளுக்கு பின்புலத்தில் இருக்கும் காரணங்களை ஆராய்தல் எலும்புப்புரை அறுதியிடலிற்கு அவசியமாக இருக்கிறது. இவைகள் இரத்த பரிசோதனைகள் மற்றும் ஊடுகதிர்கள் மூலம் செய்யப்படுகின்றன. பின்புலத்தில் இருக்கும் பிரச்சனையின் அடிப்படையில் எலும்பிற்கு நோய் இடம் மாறி பரவும் புற்றுநோய், பல்கிய சோற்றுப்புற்று, கஷ்ஷிங்கின் நோய் மற்றும் மேலே கூறப்பட்ட காரணங்களுக்கு ஆய்வுகள் செய்யப்படுகின்றன.

எலும்புப்புரை அறுதியிடல் செய்வதற்கு இரட்டை ஆற்றல் ஊடுகதிர் உறிஞ்சுமையளவியலை உயர் தர ஆய்வாக கருதுகின்றனர். இளம் வயது வந்தோருடைய எலும்பு தாது அடர்த்தி 2.5 நிலை விலகலை விட குறைவாகவோ சமமாகவோ இருக்கும் போது எலும்புப்புரை அறுதியிடல் செய்யப்படும். இது ஒரு டி-ஸ்கோர் (T-score) என்று மொழிப் பெயர்க்கப்பட்டுள்ளது. உலக சுகாதார அமைப்பு பின்வரும் அறுதியிடல் வழிக்காட்டல்களை நிறுவியது:


ஒருவருக்கு எலும்புப்புரை எலும்புமுறிவு இருக்கும் போது ("விபத்தினால் ஏற்படும் குறைவான எலும்பு முறிவு" அல்லது "எளிதாக ஏற்படும் எலும்பு முறிவு") நிற்கும் உயரத்திலிருந்து விழுந்ததினால் எலும்பு முறிவு ஏற்பட்டிருந்தால் அதை "கடுமையான அல்லது நிலைப்பெற்ற" எலும்புப்புரை என்ற சொல்லைப் பயன்படுத்தலாம்.

செறிவுமானத்தின் திட்ட அளவைகளை மட்டும் அடிப்படையாகக் கொண்டு 50 வயதிற்குக் கீழ் உள்ள ஆண்களுக்கு எலும்புப்புரை அறுதியிடல் செய்யப்படல் கூடாது என்று மருத்துவ செறிவுமானத்திற்கான சர்வதேச அமைப்பு அறிவுறுத்தியது. முன்னமே மாதவிடாய் நிற்றல் ஏற்படும் பெண்களுக்கு டி-ஸ்கோருக்கு பதிலாக இசட்-ஸ்கோரை (உயர் எலும்பு எடைக்கு பதிலாக வயதை ஒப்பிடுதல்) பயன்படுத்த வேண்டும். அந்த பெண்களின் செறிவுமான திட்ட அளவைகளை மட்டும் அடிப்படையாகக் கொண்டு அவர்களுக்கு எலும்புப்புரை அறுதியிடல் செய்யப்படல் கூடாது.

65 வயதுடைய அல்லது அதற்கும் மேற்பட்ட எல்லா பெண்களும் எலும்பு செறிவிற்காக ஆய்வு செய்யப்படல் வேண்டும் என்று அமெரிக்க தடுப்புச் சேவைகளின் செயற்படை (USPSTF) 2002-ஆம் ஆண்டு பரிந்துரைத்தது. ஆபத்து அதிகமாக இருக்கும் 60லிருந்து 64 வயதுடையப் பெண்களை மட்டுமே ஆய்வு செய்ய வேண்டும் என்று இந்த செயற்படை பரிந்துரைத்தது. புகைத்தல் அல்லது குடும்ப வரலாற்றின் ஆதாரத்துடன் கூடிய குறைந்த உடல் எடையே (எடை < 70 கிகி) அதிகமான ஆபத்து இருப்பதைச் சுட்டிக்காட்டுவதற்குரிய சிறந்த ஆபத்துக் காரணியாகும். திரும்ப திரும்ப செய்யப்படும் ஆய்விற்கான உகந்த இடைவெளிகள் மற்றும் ஆய்வை நிறுத்துவதற்கு ஏற்ற வயதையும் குறித்து பரிந்துரைச் செய்வதற்கும் போதுமான ஆதாரங்கள் இல்லை. ஆய்விற்காக 60 இலிருந்து 64 வயதுடைய பெண்களை தேர்வுச் செய்வதற்கு வழிகாட்டுவதற்காக மருத்துவ முன் உணர்ந்து சொல்லல் விதிமுறைகள் இருக்கின்றன. எலும்புப்புரை ஆபத்து மதிப்பீடு கருவி (ORAI) மிகவும் தூண்டக்கூடிய உத்தியாக இருக்கலாம்.

ஆண்களை பொருத்தமட்டில், "65 வயதில் எலும்பு முறிவு ஏற்படுவதற்கு முன்னதாக இருக்கும் ஆண்களுக்கும் 80 அல்லது அதற்கும் அதிகமான வயதில் எலும்பு முறிவு ஏற்படுவதற்கு முன்னதாக உள்ள ஆண்களுக்கும் ஆய்வு செலவு பயன் மிகுந்ததாக இருக்கலாம்" என்று ஒரு செலவு-பகுப்பாய்வு ஆராய்ச்சி அறிவுறுத்துகின்றது. மேலும், இடை வயதில் இருக்கும் ஆண்களுக்கு டெஸ்டோஸ்டிரோன் (இசுடெசுத்தோசத்தெரோன்) மட்டங்களில் ஏதாவது குறிப்பிடத்தக்க குறைதல் அதாவது 300க்கும் குறைவாக இருக்கிறதா என்பதை கண்டறிய ஆய்வு செய்வதே செலவு-பயன் மிகுதியாகும்.

எலும்புப்புரைக்கு சிகிச்சை அளிப்பதற்கு பல மருந்து மருத்துவங்கள் இருக்கின்றன. அவைகள் பாலினத்தை அடிப்படையாகக் கொண்டு செய்யப்படுகின்றன. வாழ்வு முறை மாற்றங்களும் சிகிச்சையின் முக்கிய அம்சமாகும்.

பிஸ்ஃபோஸ்ஃபோனேட்டுகள் தான் சிகிச்சைக்கான முக்கிய மருந்தியல் அளவீடுகளாகும். எனினும், டெரிப்பரட்டைட்டு மற்றும் துரந்தியம் ரெனலேட் போன்ற புதிய மருந்துகள் 1990களில் உருவாக்கப்பட்டன.

எலும்புப்புரை உறுதிச்செய்யப்பட்ட நோயாளிகளுக்கு பிஸ்ஃபோஸ்ஃபோனேட்டு மருந்துகள் தான் பெண்களுக்கான முதல் கட்ட சிகிச்சையாகும். சோடியம் அலண்டிரானேட்டு (ஃபோசாமாக்ஸ்) ஒரு நாளைக்கு 10 மிகி அல்லது ஒரு வாரத்திற்கு ஒருமுறை 70 மிகி எடுத்துக்கொள்ளல், ரைஸ்டிரனேட்டு (அக்டோனெல்) ஒரு நாளைக்கு 5 மிகி அல்லது ஒரு வாரத்திற்கு ஒருமுறை 35 மிகி எடுத்துக்கொள்ளல் மற்றும்/அல்லது இபாண்டிரனேட்டு (பொனிவா) மாதத்திற்கு ஒரு முறை எடுத்துக்கொள்ளல் ஆகியவை மிகவும் அதிகமாக மருத்துவரால் பரிந்துரைக்கப்படும் பிஸ்ஃபோஸ்ஃபோனேட்டுகள் ஆகும்.

குறைவான தாக்கவிளைவு இடுப்பு எலும்பு முறிவையுடைய நோயாளிகளுக்கு 5 மிகி சோல்டிரானிக் அமிலத்தின் வருடாந்திர உட்செலுத்தலினால் எந்த எலும்பு முறிவின் ஆபத்தையும் 35 (13.9லிருந்து 8.6%) சதவீதத்திற்கும், முதுகெலும்புச்சிரை எலும்பு முறிவு ஆபத்தை 3.8 சதவீதத்திலிருந்து 1.7 சதவீதத்திற்கும் முதுகெலும்புச் சிரை அல்லாத எலும்பு முறிவு ஆபத்தை 10.7 சதவீதத்திலிருந்து 7.6 சதவீதமுமாக குறைத்தது என்று 2007 ஆம் ஆண்டில் உற்பத்தியாளர்-ஆதரவளித்த ஆய்வு பரிந்துரைத்தது. இந்த ஆய்வில் இறப்புவீத பலன்களும் கண்டுப்பிடிக்கப்பட்டுள்ளது: 1.9 வருடங்களுக்குப் பிறகு, ஆய்வுக்குட்பட்டவர்களில் 9.6% நோயாளிகள் (மாறாக கட்டுப்பாட்டு குழுவில் 13.3% ஆக இருந்தது) வேறு காரணத்தினால் இறந்துவிட்டனர். இதில் 28 சதவீத இறப்புவீத பலன் சுட்டிக்காட்டப்பட்டது.

வாய்வழி பிஸ்ஃபோஸ்ஃபோனேட்டு ஒப்புமையில் மிகவும் குறைவாகவே உட்கிரகிக்கப்படுவன. அதனால் அதை வெறும் வயிற்றுடன் அடுத்த 30 நிமிடங்களுக்கு உணவு அல்லது தண்ணீர் எதுவும் உண்ணாமல் எடுத்துக்கொள்ள வேண்டும். அவை உணவுக்குழாயில் அழற்சியை (உணவுக்குழாய் அழற்சி) ஏற்படுத்துகிறது, அதனால் சிலநேரங்களில் தாங்கிக்கொள்வதற்கு மிகவும் கடினமாக இருக்கும். வாராந்திர அல்லது மாதாந்திர முறையில் எடுத்துக்கொள்ளுதல் (அதை தயாரிக்கும் முறையைப் பொருத்து) உணவுக்குழாய் அழற்சி ஏற்படுவதை குறைக்கலாம். இப்போது இது தரப்படுத்தப்பட்டுள்ளது. சோலெண்டிரோனேட்டு (சோல்டிரானிக் அமிலம்) போன்ற சிரையுள்ளே வடிவமைத்தலுடன் கூடிய இடைப்பட்ட மருந்தளவு வாய்வழி சகித்தல் பிரச்சனையை தவிர்க்கிறது. இவை அதிகமான விகிதத்தில் ஆனால் அரிதாக மகிழ்ச்சியளிக்காத வாய் நோய் என்றழைக்கப்படும் தாடையில் எலும்பு இறப்பு நோயில் சிக்கவைக்கலாம். இந்த காரணத்திற்காக, ஒருவேளை வாய்வழி பிஸ்ஃபோஸ்ஃபோனேட்டு சிகிச்சை அதிகமாக விரும்பப்படலாம். சிகிச்சை ஆரம்பிப்பதற்கு முன்னதாக தேவையான இழப்பீடு செய்யவல்ல பல் மருத்துவம் செய்யப்படல் வேண்டும் என்று மருத்துவர்கள் இப்போது பரிந்துரைக்கின்றனர்.

சமீபத்தில் எலும்புப்புரையில் டெரிப்பரட்டைட்டின் (ஃபோடியோ, இனக்கலப்பு உயிர் இணை தைராய்டு இயக்குநீர் 1–34 மீதமிருத்தல்) தாக்கம் அதிகமாக இருப்பதாக தெரிகிறது. இது இணை தைராய்டு இயக்குநீர் போன்று செயல்பட்டு எலும்பாக்கிகளை தூண்டுவதினால் அதனுடைய செயல்பாட்டை அதிகரிக்கிறது. எலும்புப்புரை உறுதிச்செய்யப்பட்ட நோயாளிகள் (ஏற்கனவே எலும்பு முறிவு ஏற்பட்டவர்கள்), குறிப்பாக குறைவான எலும்புத் தாது அடர்த்தி அல்லது எலும்பு முறிவிற்கான ஆபத்துகள் அதிகமாக இருப்பவர்கள் அல்லது வாய்வழி பிஸ்ஃபோஸ்ஃபோனேட்டை தாங்கிக்கொள்ள முடியாதவர்கள் ஆகியோருக்கு இது அதிகமாகப் பயன்படுத்தப்படுகிறது. பென்-வகை மருந்தூசி கருவியைப் பயன்படுத்தி இது தினசரி உட்செலுத்தி கொடுக்கப்படுகிறது. சில நாடுகளில், பிஸ்ஃபோஸ்ஃபோனேடுகள் பலனற்றோ முரண்பட்டதாகவோ ஆகிவிட்டால் மட்டுமே டெரிப்பரட்டைட்டை சிகிச்சைக்காகப் பயன்படுத்த அங்கீகாரம் கொடுக்கப்படுகிறது (அமெரிக்காவில் இந்த கட்டுபாடு அமெரிக்க உணவு மற்றும் மருந்து நிர்வாகத்தினால் கட்டாயப்படுத்தப்படவில்லை). ஏற்கனவே கதிரியக்க சிகிச்சை எடுத்துக்கொண்ட நோயாளிகள்,பாகெட்டின் நோய் உள்ளவர்கள் அல்லது இளம் நோயாளிகள் இந்த மருந்தைத் தவிர்க்க வேண்டும்.

வாய்வழி இஸ்ட்ரோண்டியம் ரெனலேட்டு என்பது ஓர் மாற்றான வாய்வழி சிகிச்சையாகும். "இரட்டை செயல்பாடு எலும்பு மாற்று மருந்துகள்" என்று உற்பத்தியாளர்களால் அழைக்கப்படும் மருந்துகளின் பிரிவைச் சார்ந்தது. இதனுடைய செயல்பாடு குறிப்பாக முதுகெலும்புச்சிரை எலும்பு முறிவை தடுப்பதில் நிரூபிக்கப்பட்டுள்ளது. ஆராய்ச்சியில் இஸ்ட்ரோண்டியம் ரெனலேட்டு எலும்பாக்கிகளின் இனப்பெருக்கத்தை தூண்டுவதாகவும் அத்திகரைப்பிகளின் இனப்பெருக்கத்தைத் தடைச்செய்வதாகவும் இருப்பதாக கண்டறியப்பட்டது.

இஸ்ட்ரோண்டியம் ரெனலேட்டு தினமும் 2 கி வாய்வழி நீர் திண்மக்கலவையாக எடுத்துக்கொள்ளப்படுகிறது. முதுகொலும்புச்சிரை மற்றும் இடுப்பு எலும்புமுறிவை தடுப்பதற்காக எலும்புப்புரைச் சிகிச்சையில் பயன்படுத்த அங்கீகாரம் வழங்கப்பட்டுள்ளது. பிஸ்ஃபோஸ்ஃபோனேட்டைவிட இஸ்ட்ரோண்டியம் ரெனலேட்டில் பக்கவிளைவு பயன்கள் இருக்கின்றன. ஏனெனில் எலும்புப்புரை சிகிச்சையிலிருந்து விலக்குவதற்கான மிகவும் பொதுவான காரணமான மேல் GI உருவாகும் பக்கவிளைவை இது ஏற்படுத்தாது. சிரையின் இரத்த உறைக்கட்டி ஏற்படுவதற்கான ஆபத்து கொஞ்சம் அதிகமாக இருப்பதாக சில ஆய்வுகளில் கண்டுப்பிடிக்கப்பட்டது. ஆனால் இதனுடைய காரணம் இன்னும் தீர்மானிக்கப்படவில்லை. வெவ்வேறு காரணங்களினால் ஏற்பட்ட இரத்த உறைவு ஆபத்தில் இருக்கும் நோயாளிகளுக்கு அதிகமாக பொருந்தாமல் இருக்கலாம் என்று இது அறிவுறுத்துகிறது. எலும்புத் திசு உட்பொருளினுள் கால்சியம் இருக்கும் இடத்தில் ஸ்ட்ரோண்டியதை (அதிகளவு) உயர்த்துவதினால் இரட்டை ஆற்றல் ஊடுகதிர் உறிஞ்சுமையளவியல் சோதித்துத் தேர்ந்தெடுத்தலில் அளவிட்டப்படியே எலும்பு தாது அடர்த்தியின் அதிகரிப்பு போதுமான அளவாகவும் பொருத்தமற்றும் காணப்படலாம். இஸ்டிரோண்டியம் சிகிச்சைக் கொடுக்கப்பட்ட நோயாளிகளுக்கு இந்த முறையின் மூலம் எலும்பு அடர்த்தியை அதற்கு மேல் பின்தொடர்தல் கடினமாக இருக்கும். ஒரு திருத்தல் நெறிமுறை திட்டமிடப்பட்டுள்ளது.

இஸ்ட்ரோண்டியம் ரெனலேட் பயனுள்ளதாக இருந்தாலும் அதனுடைய பயன்பாட்டை அமெரிக்கா இன்னும் ஏற்றுக்கொள்ளவில்லை. எனினும் பல நன்கு தெரிந்த வைட்டமின் உற்பத்தியாளர்களினால் ஸ்ட்ரோண்டியம் சிட்ரிக் உப்பு அமெரிக்காவில் கிடைக்கிறது. இஸ்ட்ரோண்டியம் எந்த வடிவமாக பயன்படுத்தப்பட்டாலும் அது பாதுகாப்பானதாகவும் பயனுள்ளதாகவும் இருக்கிறது என்று பெரும்பாலான ஆராய்ச்சியாளர்கள் நம்புகிறார்கள். இஸ்ட்ரோண்டியத்தின் பதிப்பைக் காப்புரிமை செய்து கொள்வதற்காக பிரான்சின் சர்வியர் நிறுவனத்தினால் கண்டுப்பிடிக்கப்பட்ட ஒரு கருவி தான் ரெனலேட்டு வடிவம் ஆகும்.

இஸ்ட்ரோண்டியம் என்ன வடிவமாக இருந்தாலும் வயிற்று அமிலத்தில் நீரில் கரையக்கூடியதாகவும் அயனியாக்கம் செய்யப்பட்டதாகவும் இருத்தல் வேண்டும். குடலுக்குரிய வழியிலிருந்து குருதியோட்டத்தினுள் எடுத்துச்செல்லும் போது இஸ்ட்ரோண்டியம் புரதம் நிறைந்ததாக இருக்கும். சோடியம் அலண்டிரானேட்டு (ஃபோசாமாக்ஸ்) போன்ற மருந்துகளைப் போல் இல்லாமல் இஸ்ட்ரோண்டியம் எலும்பு மறுசுழற்சியை தடைச்செய்யாமல் வலிமையான எலும்புகளை உற்பத்திச்செய்யலாம். ஐந்து வருடங்களுக்குப் பிறகு அலண்டிரானேட்டு கூட எலும்பு இழப்பை ஏற்படுத்தலாம் என்று ஆராய்ச்சிகள் காண்பித்துள்ளன. ஆனால் இஸ்ட்ரோண்டியம் வாழ்நாள் முழுவதும் பயன்படுத்துவதற்காக எலும்பை தொடர்ந்து உருவாக்கிக்கொண்டிருக்கும்.

இஸ்ட்ரோண்டியத்தை எடுத்துக்கொள்ளும் போது கால்சியம் அதனுடன் போட்டியிடும் என்பதினால் அதனை உணவுடனோ கால்சியம் இருக்கும் தயாரிப்புகளுடனோ எடுத்துக்கொள்ளக் கூடாது. கால்சியம், மெக்னீசியம் மற்றும் வைட்டமின் டி யை தினமும் நோய்த் தீர்ப்பதற்காக எடுத்துக்கொள்ளுதல் அவசியமாக இருக்கிறது. ஆனால் ஸ்ட்ரோண்டியம் எடுத்துக்கொள்ளும் அதே நேரத்தில் எடுத்துக்கொள்ளக் கூடாது. இரவில் ஸ்ட்ரோண்டியத்தை வெறும் வயிற்றில் எடுத்துக்கொள்ள வேண்டும்.

பெண்மை இயக்கு நீர் மாற்றீடு செய்தல் சிகிச்சை எலும்புப்புரையைத் தடுப்பதில் சிறந்த சிகிச்சையாக இருந்து வருகிறது. ஆனால், இந்த நேரத்தில், அதன் பயன்பாட்டிற்கு மற்ற நோய்க்குறிகள் இருந்தால் ஒழிய அது பரிந்துரைக்கப்படுவதில்லை. பெண்களின் மாதவிடாய் நிற்றலுக்கு பிறகுள்ள முதல் பத்தாண்டுக் காலத்தில் பெண்மை இயக்கு நீர் பரிந்துரைக்கப்படலாமா என்பது குறித்த கருத்து நிலையற்றும் சர்ச்சைக்குரியதாகவும் இருக்கிறது.

இனப்பெருக்க இயக்கக் குறையுடைய ஆண்களுக்கு டெஸ்டோஸ்டிரோன் எலும்பு எண்ணிக்கையிலும் தரத்திலும் முன்னேற்றத்தைக் கொடுத்திருப்பதாக தெரிகிறது. ஆனால் 2008 ஆண்டு வரை எலும்பு முறிவுகளின் தாக்கங்கள் அல்லது சாதாரணமான டெஸ்டோஸ்டிரோன் அளவுள்ள ஆண்கள் பற்றின ஆய்வுகள் எதுவும் இல்லை.

உடல் முழுவதும் குறிப்பிட்ட முறையில பெண்மை இயக்கு நீர் ஏற்பியாக செயல்படும் மருந்துகளின் பிரிவே தேர்ந்த பெண்மை இயக்கு நீர் பண்பேற்றி எனப்படும். சாதாரணமாக, டிராபிகுலர் எலும்பில் உள்ள எலும்பாக்கி மற்றும் எலும்புத்திசு செயல்பாட்டிற்கு இடையே உள்ள சமநிலையின் மூலம் எலும்பு தாது அடர்த்தி நன்றாக ஒழுங்குச்செய்யப்படுகிறது. பெண்மை இயக்கு நீர் எலும்பாக்கியின் செயல்பாட்டை தூண்டும் என்பதினால் எலும்பு உருவாதல்-உட்கிரகித்தல் சமநிலையை ஒழுங்குசெய்வதில் இது மிகப்பெரிய பங்கு வகிக்கிறது. ரலாக்ஸிஃபினே போன்ற சில SERMகள் எலும்புத்திசு மூலம் எலும்பு உறிஞ்சுதலை மந்தமாக்கி எலும்பில் செயல்படுகிறது. SERMகள் மிகவும் பயனுடையது என்று மருத்துவ சோதனைகளில் நிரூபிக்கப்பட்டுள்ளன.

எலும்பு வளர்ச்சி, எலும்பு குணமாதல் மற்றும் எலும்பு வலிமையை தக்கவைத்தல் ஆகியவற்றிற்கு ஆதரவளிப்பதற்கு கால்சியம் அவசியமாக இருக்கிறது. இது எலும்புப்புரைக்கு ஒரு சிகிச்சையாகவும் உள்ளது. நாடு மற்றும் வயதைச் சார்ந்து கால்சியம் எடுத்துக்கொள்ளுதலின் பரிந்துரைகளும் வேறுபடும். எலும்புப்புரையின் ஆபத்து அதிகமாக இருப்பவர்களுக்கு (ஐம்பது வயதிற்குப் பிறகு) ஒரு நாளைக்கு 1,200 மிகி அளவு கால்சியம் எடுத்துக்கொள்ளவேண்டும் என்று அமெரிக்க சுகாதார நிறுவனங்களால் பரிந்துரைக்கப்படுகிறது. கால்சியத்தை சேர்த்துக்கொள்ளுதல் சீரான உணவுப் பழக்கத்தை அதிகரிக்கிறது. நாள் முழுவதும் பல சிறிய (500 மிகி அல்லது அதற்கும் குறைவாக) மருந்தளவுகளாக எடுத்துக்கொள்வதினால் உட்கிரகித்தலை உகந்ததாக்குகிறது. என்றாலும், எலும்புப்புரையைத் தடுப்பதிலும் சிகிச்சையிலும் கால்சியத்தின் பங்கு தெளிவாக தெரியவில்லை — மிகவும் குறைவாக கால்சியம் எடுத்துக்கொள்பவர்களுக்கும் எலும்பு முறிவின் விகிதம் மிகவும் குறைவாக இருக்கிறது. பால் மற்றும் பால் பொருட்கள் மூலம் அதிகமாக கால்சியத்தை எடுத்துக்கொள்பவர்களுக்கு எலும்பு முறிவு அதிகமான விகிதத்தில் இருக்கிறது. மற்ற காரணிகளான, புரதம், உப்பு மற்றும் உயிர்ச்சத்து டி எடுத்துக்கொள்பவர்கள், உடற்பயிற்சி மற்றும் சூரிய ஒளி படும்படி இருத்தல் ஆகிய எல்லாமே எலும்புப்புரை உருவாக்கத்தில் இருக்கும் பல காரணிகளில் கால்சியத்தையும் ஒரு காரணியாக்குகிறது. இவை எலும்பு தாது ஆக்கத்திலும் தாக்கம் விளைவிக்கலாம். 2007-ஆம் ஆண்டு உலக சுகாதார நிறுவனத்தின் (உலக சுகாதார அமைப்பு) அறிக்கையில் கால்சியம் உணவுடன் அமிலமாக எடுத்துக்கொள்ளப்படுவதால் எலும்புப்புரையின் தாக்கங்களை உண்டாக்கலாம் என்று குறிப்பிடப்பட்டுள்ளது.

கால்சியம் மற்றும் கால்சியத்துடன் வைட்டமின் டிஐ உட்படுத்தி செய்யப்பட்ட தோராயமாக்கப்பட்டு கட்டுப்படுத்தப்பட்ட சோதனைகளின் ஒரு மிதப்பு-பகுப்பாய்வில் எலும்பு ஆரோக்கியத்தை (எலும்பு முறிவின் விகிதமும் எலும்பு இழப்பின் விகிதமும்) மதிப்பிடுவதற்கு எந்த அளவீடு பயன்படுத்தப்பட்டது என்பதன் அடிப்படையில் விளைவுகள் வேறுபட்டனவாக இருந்தாலும் கால்சியம் (1,200 மிகி அல்லது அதற்கும் அதிகமாக) மற்றும் வைட்டமின் டி ஐ (800 IU அல்லது அதற்கும் அதிகமாக) அதிக அளவு பயன்படுத்துதலை ஆதரித்தது. சிகிச்சை நெறிமுறைகளுக்கு அதிக உடன்பாடுடன் இருக்கும் நோயாளிக்கு மிதப்பு-பகுப்பாய்வுடன் சேர்ந்த மற்றொரு ஆய்வு மிகவும் சிறந்த விளைவுகளை ஏற்படுத்தியது. இதற்கு முரணாக ஆரம்பக் கால அறிக்கைகளில் கால்சியம் சேர்க்கையில் உயர் அடர்த்தி கொழுப்புப்புரதங்கள் (HDL, "சிறந்த இரத்தக் கொழுப்பு") மேம்படுத்தப்பட்டாலும் நியூசிலாந்தில் 1471 பெண்கள் பங்குக்கொண்ட ஒரு ஆய்வில் இதயத்திசு இறப்பு (மாரடைப்பு) விகிதத்தில் சாத்தியமுள்ள அதிகரிப்பு கண்டறியப்பட்டது. இது நிரூபிக்கப்பட்டால், பெண்கள் கால்சியத்தை சேர்த்துக்கொள்வதினால் எலும்பு முறிவு ஆபத்து குறையும் என்பதை விட அதிக தீங்கை விளைவிக்கும் என்பதை இது சுட்டிக்காட்டும்.

கால்சியத்துடன் வைட்டமின் டிஐ எடுத்துக்கொள்வதினால் எலும்பு அடர்த்தி 1% அதிகரிக்கிறது, இடுப்பு எலும்புமுறிவை அது பாதிப்பதில்லை. ஆனால் சிறுநீரக கற்கள் உருவாவதை 17% ஆக அதிகரிக்கிறது என்று பெண்களின் சுகாதார முனைப்பு கண்டுப்பிடித்திருந்தாலும் வைட்டமின் டிஐ அதிகமாக எடுத்துக்கொள்வதினால் முதியவர்களுக்கு எலும்புமுறிவு ஏற்படுவதை குறைக்கிறது என்று சில ஆய்வுகள் காண்பிக்கின்றன.

நடத்தல் நீந்துதல் போன்ற உடற்பயிற்சிகள், எடை சுமத்தல் மற்றும் எதிர்பாற்றல் உடற்பயிற்சிகள் ஆகிய உடற்பயிற்சிகள் எல்லாமே பெண்களுக்கு சூதகநிற்புப்பின் எலும்புத் தாது அடர்த்தியை பராமரிக்கவோ அதிகரிக்கவோ செய்யும் என்று பல்வேறு ஆய்வுகள் காண்பிக்கின்றன. எலும்புத் தாது அடர்த்தியை மற்றும் எலும்பு தரத்தின் மற்ற மீட்டா முறைகளை மேம்படுத்துவதற்கு எந்த வகையான உடற்பயிற்சிகள் மிகவும் பயனுள்ளதாக இருக்கிறது என்பதை சுட்டிக்காட்டுவதற்குப் பல ஆராய்ச்சியாளர்கள் முயற்சி எடுத்தனர். எனினும் அதனுடைய முடிவுகள் வேறுபட்டன. சூதகநிற்புப்பின்னுள்ள சாதாரண பெண்கள் ஒரு வருடத்திற்கு குதிக்கும் உடற்பயிற்சிகளை தொடர்ந்து செய்து வருவதினால் எலும்புத் தாது அடர்த்தி மற்றும் கீழ்பகுதி கால் முன்னெலும்பின் குறைவேக இயக்கத்தின் தருணம் அதிகரிப்பதாக தெரிகிறது. டிரெட்மில் வாக்கிங், சீருடற்பயிற்சி, ஸ்டெப்பிங், குதித்தல், நீடித்திருக்கும் திறன் மற்றும் வலிமைக்காக செய்யப்படும் உடற்பயிற்சிகள் ஆகிய எல்லாமே ஆஸ்டியோபீனிக் சூதகநிற்புப்பின்னுள்ள பெண்களுக்கு L2-L4 எலும்புத் தாது அடர்த்தியில் குறிப்பிடத்தக்க அதிகரிப்பை தருகிறது. குறிப்பாக சேய்மை, ஆரம் மற்றும் இடுப்பு எலும்புத் தாது அடர்த்தியில் வலிமை பயிற்சி முன்னேற்றத்தைத் தூண்டுகிறது. மற்ற மருந்தியல் சிகிச்சைகளான இயக்க நீர் மாற்றீடு செய்தல் சிகிச்சையுடன் (HRT) உடற்பயிற்சியையும் சேர்த்து செய்வதினால் எலும்புத் தாது அடர்த்தியில் அதிகரிப்பை காண்பித்துள்ளது. இந்த அதிகரிப்பு இயக்கு நீர் மாற்றீடு செய்தல் சிகிச்சை மட்டும் தனியாக செய்வதினால் ஏற்படும் முன்னேற்றத்தைவிட அதிகமாக காண்பித்துள்ளது.

எலும்புப்புரை நோயாளிகளுக்கு எலும்புத் தாது அடர்த்தியை அதிகரிக்கசெய்வதோடு மட்டுமல்லாது கூடுதல் பலன்களாக சமநிலையில் முன்னேற்றம், நடக்கும் பாணி மற்றும் விழுதல் ஆபத்தைக் குறைக்கிறது.

எலும்பு முறிவின் சிக்கலின் காரணத்தினால் எலும்புப்புரை நோயாளிகளின் இறப்புவிகிதம் அதிகமாக இருந்தாலும், பெரும்பாலான நோயாளிகள் "நோயினால்" இறப்பதை விட "நோயுடன்" தான் இறக்கிறார்கள்.

இடுப்பு எலும்பு முறிவினால், அசைவாற்றல் குறையவும், பல சிக்கல்கள் (ஆழமான சிரையின் இரத்த உறைவு மற்றும்/அல்லது நுரையீரல் சிரைக்குரிய தக்கையடைப்பு , நுரையீரல் அழற்சி) ஏற்பட காரணமாகவும் அமைந்து கூடுதல் ஆபத்தாக முடியலாம். இடுப்பு எலும்பு முறிவிற்கு பிறகுள்ள 6-மாத இறப்புவிகிதம் சுமார் 13.5% ஆக இருக்கிறது. இடுப்பு எலும்பு முறிவினால் அவதிப்படும் நோயாளிகளுக்கு (சுமார் 13%) இடுப்பு எலும்பு முறிவிற்கு பிறகு அசைவதற்கு போதுமான அளவு முழு பராமரிப்பும் அவசியமாக இருக்கிறது.

முதுகெலும்புச்சிரை எலும்புமுறிவுகளில் இறப்பு விகித தாக்கம் குறைவாக இருந்தாலும் நரம்பு திசு அமைதல் சம்பந்தப்பட்ட கடுமையான நாட்பட்ட வலி ஏற்படலாம். இதை கட்டுப்படுத்துவதும் அதனுடைய ஊனத்தை சரிசெய்வதும் கடினமானதாகும். பல முதுகெலும்புச்சிரை எலும்புமுறிவுகள் கடுமையான முதுகுப்பகுதி வளைவை (பின்கூனல்) ஏற்படுத்தலாம். இது மிகவும் அரிதாக இருந்தாலும் உட்புற உறுப்புகளின் மேல் ஏற்படும் அழுத்தத்தினால் ஒருவருடைய மூச்சுவிடும் ஆற்றலை பழுதாக்கலாம்.

மரணத்தின் ஆபத்து, பிற சிக்கல்களை விட எலும்புப்புரை எலும்புமுறிவுகள் ஆரோக்கியம் சம்பந்தப்பட்ட வாழ்க்கைத் தரத்தைக் குறைப்பதோடு தொடர்புள்ளதாக இருக்கிறது.

பெண்களில் 3ல் ஒருவருக்கும், ஆண்களில் 12ல் ஒருவருக்கும் உலகளவில் 50 வயதில் இருப்பவர்களுக்கு எலும்புப்புரை இருக்கிறது என்று மதிப்பிடப்பட்டுள்ளது. ஆண்டுதோறும் லட்சக்கணக்கான எலும்புமுறிவு ஏற்பட இது காரணமாக இருக்கிறது. பெரும்பாலாக கீழ்முதுகு முதுகெலும்புகள், இடுப்பு மற்றும் மணிக்கட்டு ஆகியவற்றை இது உள்ளடக்குகிறது. விலா எலும்பின் எளிதாக ஏற்படும் எலும்பு முறிவுகளும் ஆண்களில் மிகவும் பொதுவாக காணப்படுகிறது.

எலும்புப்புரையின் மிகவும் கடுமையான விளைவாக இடுப்பு எலும்புமுறிவுகள் இருக்கின்றன. அமெரிக்காவில் ஆண்டுதோறும் 250,000க்கும் அதிகமான இடுப்பு எலும்புமுறிவுகள் எலும்புப்புரையின் காரணத்தினால் ஏற்படுகிறது. ஒரு 50 வயதையுடைய வெள்ளைக்காரப் பெண்ணிற்கு 17.5% கீழ்ப்பகுதி தொடை எலும்பின் எலும்புமுறிவுக்கான வாழ்நாள் ஆபத்திருக்கிறது என்று மதிப்பிடப்பட்டுள்ளது. ஆண்கள் மற்றும் பெண்கள் ஆகிய இருவருக்குமே ஒவ்வொரு பத்தாண்டுகளுக்கும் இடுப்பு எலும்புமுறிவின் நிகழ்வு ஆறிலிருந்து ஒன்பதிற்கு அதிகரிக்கரிக்கிறது. 80 அல்லது அதற்கும் அதிகமான வயதையுடைய ஆண்களுக்கும் பெண்களுக்கும் மத்தியில் அதிகமாக நிகழ்வது கண்டுப்பிடிக்கப்பட்டுள்ளது.

35-50% இடைப்பட்டு 50 வயதுடைய எல்லா பெண்களுக்கும் குறைந்தது ஒரு முதுகெலும்புச்சிரை எலும்புமுறிவாவது ஏற்பட்டிருக்கிறது. அமெரிக்காவில் ஆண்டுதோறும் 700,000 முதுகெலும்புச்சிரை எலும்புமுறிவுகள் ஏற்படுகின்றன. ஆனால் அவற்றில் மூன்றில் ஒரு பங்கே கண்டறியப்படுகின்றன. 68.8 சராசரி வயதுடைய 9704 பெண்களை கொண்டு 15 வருடங்களாக செய்யப்பட்ட ஆய்வில் 324 பெண்கள் ஆய்வில் நுழையும் போதே முதுகெலும்புச்சிரை எலும்புமுறிவினால் பாதிக்கப்பட்டிருந்தனர்; 18.2% பெண்களுக்கு முதுகெலும்புச்சிரை எலும்புமுறிவு உருவானது ஆனால் அந்த ஆபத்து ஏற்கனவே முதுகெலும்புச்சிரை எலும்புமுறிவு இருந்த பெண்களில் 41.4% ஆக உயர்ந்தது.

அமெரிக்காவில் ஆண்டுதோறும் ஏற்படும் 250,000 மணிக்கட்டு எலும்புமுறிவுகள் எலும்புப்புரையின் காரணத்தினால் ஏற்படுகிறது. ஆஸ்டிரோப்போரோடிக் எலும்புமுறிவுகளின் மூன்றாவது மிகவும் பொதுவான வகை மணிக்கட்டு எலும்புமுறிவுகள் ஆகும். வெள்ளைக்கார பெண்களுக்கு கோல்ஸின் எலும்புமுறிவு நீடித்திருத்தலின் வாழ்நாள் ஆபத்து சுமார் 16% ஆக இருக்கிறது. பெண்கள் 70 வயதாகும் நேரத்தில் சுமார் 20% பெண்களுக்கு குறைந்தது ஒரு மணிக்கட்டு எலும்புமுறிவாவது ஏற்பட்டிருக்கிறது.

நோய்த் விலா எலும்பின் தொற்றும் எலும்பு முறிவுகள் முப்பதைந்து வயதிலிருந்தே ஆண்களுக்கு பொதுவாகக் காணப்படுகிறது. இந்த ஆண்கள் உடல்ரீதியாக மிகவும் சுறுசுறுப்புள்ளவர்களாக இருக்கிறார்கள். உடல்ரீதியான செயல்பாட்டின் காரணத்தினால் இவர்கள் எலும்புமுறிவுகளினால் அவதிப்படுவதால் எலும்புப்புரையின் அறிகுறிகள் என்று இந்த எலும்புமுறிவுகள் பார்க்கப்படுவதில்லை. உதாரணமாக நீர் சறுக்கு அல்லது ஜெட் ஸ்கையிங் செய்யும் போது விழுதலினால் ஏற்படலாம். எனினும் எலும்புமுறிவை அறுதியிடல் செய்யும் போதே தனிப்பட்ட நபரின் டெஸ்டோஸ்டிரோன் அளவையும் பரிசோதனைச் செய்யும் போது அந்த நபர் ஆபத்தில் இருக்கிறாரா என்பதை அந்த பரிசோதனை உடனே வெளிப்படுத்திவிடும்.

எலும்புப்புரைய தடுக்கும் முறைகளின் வாழ்க்கை முறையின் மாற்றங்களும் அடங்கியிருக்கின்றன. எனினும், தடுப்பதற்கு மருந்துகளும் பயன்படுத்தப்படுகின்றன. வித்தியாசமான கருத்தாக எலும்புப்புரை ஆர்திசிஸ் முதுகுதண்டு எலும்புமுறிவை தடுக்க உதவுகிறது மற்றும் தசைகளை கட்டியமைப்பதில் ஆதரவாக இருக்கிறது. கீழே விழுதலை தடுத்தல் எலும்புப்புரைச் சிக்கல்களை தடுக்க உதவலாம்.

வாழ்வுமுறை மூலம் எலும்புப்புரையைத் தடுத்தல் என்பது பல விதங்களில் இருக்கின்றன. இவை மாற்றியமைக்கக்கூடிய வாய்ப்புள்ள ஆபத்து காரணிகளை தடுக்க உதவுகிறது. புகையிலை புகைத்தல் மற்றும் பாதுகாப்பில்லாத மது எடுத்துக்கொள்ளுதல் ஆகியவை எலும்புப்புரையுடன் தொடர்புள்ளதாக இருக்கிறது. புகைத்தலை நிறுத்துதல் மற்றும் மது எடுத்துக்கொள்வதை மட்டுப்படுத்துதல் ஆகியவை எலும்புப்புரையைத் தடுக்க கொடுக்கப்படும் பொதுவான பரிந்துரைகளாகும்.


உடற்பயிற்சி மூலம் அதிகமான எலும்பு எடையை அடைதலும் வளர் இளம் பருவத்தின் போது சரியான ஊட்டசத்துள்ள உணவை எடுத்துக்கொள்ளுதலும் எலும்புப்புரையைத் தடுத்தலில் மிகவும் முக்கியமாக இருக்கிறது. வாழ்க்கை முழுவதும் உடற்பயிற்சியும் ஊட்டச்சத்தும் எடுத்துவந்தால் எலும்பு சீர்கேட்டை தாமதப்படுத்தும். மெதுவோட்டம், நடத்தல் அல்லது படி ஏறுதல் ஆகியவற்றை வாரத்திற்கு மூன்று முறைகள் 70-90% அதிகபட்ச திறனுடன் செய்தலோடுக் கூட கால்சியத்தையும் ஒரு நாளைக்கு 1,500 மிகி எடுத்துக்கொள்ளுதலினால் கீழ்ப்பக்குதி (கீழே) முதுகுதண்டின் எலும்பு அடர்த்தி 9 மாதங்களில் 5% ஆக அதிகரிக்கிறது. ஆஸ்டியோபீனியா அல்லது எலும்புப்புரையின் பாதிப்பு இருக்கிறது என்று அறுதியிடப்பட்டவர்கள், எலும்புமுறிவை தடுப்பதற்காக அவர்களுடைய உடற்பயிற்சி திட்டத்தை அவர்களுடைய மருத்துவரிடம் கலந்துப்பேசவேண்டும்.


சரியான ஊட்டசத்து என்பது கால்சியம் மற்றும் வைட்டமின் டி போதுமான அளவு உணவில் இருத்தல் அவசியமாக இருக்கிறது. எலும்புப்புரை ஆபத்து (எ.கா. ஸ்ட்டீராய்டு பயன்பாடு) இருக்கும் நோயாளிகள் பொதுவாக வைட்டமின் டி மற்றும் கால்சியம் சேர்ப்புக்களுடன் சிகிச்சையளிக்கப்படுவார்கள். பிஸ்ஃபோஸ்ஃபோனேட்டுடனும் அடிக்கடி சிகிச்சை கொடுக்கப்படும். சிறுநீரக நோயில், வைட்டமின் டியின் சேமிப்பு நிலையான கால்சிடையோலிலிருந்து (25-டைஹைட்ராக்ஸிகோலெகால்சிஃபெரால்) கால்சிட்ரியலை சிறுநீரகம் போதுமான அளவு உண்டாக்காது என்பதினால் அதிகமான செயல்பாடுடைய வைட்டமின் டி நிலைகளான பாராகால்சிட்டால் அல்லது (1,25-டைஹைட்ராக்ஸிகோலெகால்சிஃபெரால் அல்லது வைட்டமின் டியின் முக்கிய உயிரியல் ரீதியான அதிக செயல்பாடுள்ள நிலையான கால்சிட்ரியல்) பயன்படுத்தப்படுகிறது.

அதிகமான புரத உணவுகள் எடுத்துக்கொள்வதினால் இது சிறுநீரில் கால்சியம் வெளியாவதை அதிகரிக்கும். இதனால் எலும்புமுறிவின் ஆபத்து அதிகரிக்க வாய்ப்புள்ளது என்று ஆராய்ச்சி அறிக்கைகள் குறிப்பிடுகின்றன. கால்சியத்தை உட்கிரகிப்பதற்கு புரதம் அவசியமாக இருக்கிறது என்று மற்ற ஆய்வுகள் காண்பித்துள்ளன. ஆனால் அதிகமாக புரதத்தை எடுத்துக்கொள்ளுதல் இந்த செயல்முறையை தடுக்கிறது. எலும்புப்புரையை தடுத்தலிலும் சிகிச்சையிலும் புரத உணவுக் குறித்த இண்டர்வென்ஷனல் சோதனைகள் எதுவும் செய்யப்படவில்லை.

மிகவும் அதிகமான ஆபத்தில் இருக்கும் நோயாளிகளுக்கு சிகிச்சைகாக பிஸ்ஃபோஸ்ஃபோனேட் பயன்படுத்தப்படுகிறது. எலும்புப்புரையைத் தடுப்பதற்காக பரிந்துரைக்கப்படும் மற்ற மருந்துகளில் ரலாக்ஸிஃபினே மற்றும் தேர்ந்த பெண்மை இயக்கு நீர் பண்பேற்றி (SERM) ஆகியவையும் அடங்கும்.

பெண்மை இயக்கு நீர் மாற்றீடு செய்தல் சிகிச்சை எலும்புப்புரைத் தடுப்பதற்கான சிகிச்சையில் சிறந்ததாக இருந்துவருகிறது. ஆனால், இந்த நேரத்தில், அதனுடைய பயன்பாட்டிற்கு மற்ற சுட்டிக்காட்டுதல்கள் ஏதாவது இருந்தால் மட்டுமே அது பரிந்துரைக்கப்படுகிறது. மாதவிடாய் நிற்றலிற்குப் பின் உள்ள முதல் பத்து ஆண்டுகளுக்கு பெண்களுக்கு பெண்மை இயக்கு நீர் பரிந்துரைக்கப்படலாமா என்பதைக் குறித்து சர்ச்சை இருக்கின்றது.

இனப்பெருக்க இயக்கக் குறையுடைய ஆண்களுக்கு டெஸ்டோஸ்டிரோன் எலும்பு எண்ணிக்கையிலும் தரத்திலும் முன்னேற்றத்தைக் கொடுத்திருப்பதாக தெரிகிறது. ஆனால் 2008 ஆண்டு வரை எலும்பு முறிவுகளின் தாக்கங்கள் அல்லது சாதாரணமான டெஸ்டோஸ்டிரோன் அளவுள்ள ஆண்கள் பற்றின ஆய்வுகள் எதுவும் இல்லை.

எலும்பு அடர்த்தியில் ஏற்படும் வயது சம்மந்தப்பட்ட குறைவுகளுக்கும் எலும்புமுறிவு ஆபத்திற்கும் இடையே உள்ள தொடர்பு ஆஸ்டிலே கூப்பர் இருந்தவரை இருந்தது. "எலும்புப்புரை" என்ற இந்த சொல்லும் அதனுடைய நோயியல் தோற்றத்தை அறிந்துக்கொள்ளுதல் ஆகியவை உருவாவதற்கு பிரென்சு நோயியல் வல்லுநரான ஜீன் லாப்ஸ்டெயின் காரணமாக இருந்தார். அமெரிக்க நாளமில்லாச் சுரப்பி மருத்துவரான ஃபுல்லர் ஆல்பிரைட் எலும்புப்புரையை சூதகநிற்புக்குபின் உள்ள நிலையுடன் தொடர்புப்படுத்தினார். 1960களில் கண்டறியப்பட்ட பிஸ்ஃபோஸ்ஃபோனேடுகள் எலும்புப்புரை சிகிச்சையில் ஒரு புரட்சியை உருவாக்கியது.

1986 ஆம் ஆண்டு தேசிய எலும்புப்புரை அமைப்பு நிறுவப்பட்டது. எலும்புப்புரையின் அறுதியிடல், தடுத்தல் மற்றும் சிகிச்சையை மேம்படுத்துவதற்காக அர்பணிக்கப்பட்ட ஒரு இங்கிலாந்து அற நிறுவனமாகும்.

தேசிய எலும்புப்பரை நிறுவனம் (USAவில் உள்ள வாஷிங்டன், D.C.,யில் தலைமையகம் இருக்கிறது) எலும்புப்புரை மற்றும் அது தொடர்பான எலும்புமுறிவை தடுத்தல், வாழ்க்கை முழுவதும் ஆரோக்கியமான எலும்பை மேம்படுத்தல், எலும்புப்புரையினால் பாதிக்கப்பட்டவர்களின் வாழ்க்கையை முன்னேற்ற உதவுதல் மற்றும் விழிப்புணர்ச்சி திட்டங்கள், ஆதரித்து பேசுதல், பொது மற்றும் சுகாதார தொழில்முறை சார்ந்த கல்வி ஆகியவற்றின் மூலம் நோய்க்கு தீர்வு காணுதல் மற்றும் ஆராய்ச்சி ஆகியவற்றை செய்துவருகிறது. http://www.nof.org

சர்வதேச எலும்புப்புரை நிறுவனம் (IOF) (சுவிட்ஸர்லாந்தில் உள்ள நியானில் தலைமையகம் அமைந்துள்ளது): நோயாளியின் உலகளவிலான இணைப்பு, மருத்துவ மற்றும் ஆராய்ச்சி அமைப்புகள், விஞ்ஞானிகள், சுகாதார பராமரிப்பு தொழில்முறை வல்லுநர்கள் மற்றும் எலும்பு ஆரோக்கியம் குறித்து அக்கறைக்கொள்ளும் சர்வதேச நிறுவனங்கள் ஆகியவையாக செயல் புரிகிறது. http://www.iofbonehealth.org

எலும்பியல் ஆராய்ச்சி அமைப்பு (USA, ரோஸ்மொண்ட், ILல் தலைமையகம் அமைந்துள்ளது) என்பது ஒரு ஆராய்ச்சி மற்றும் தொழில்முறை சார்ந்த முன்னேற்ற அமைப்பாகும். இது பல வருடங்களாக எலும்புப்புரை ஆராய்ச்சி, சிகிச்சை மற்றும் தடுத்தலை வலியுறுத்தி வருகிறது. http://www.ors.org




</doc>
