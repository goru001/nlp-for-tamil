<doc id="139457" url="https://ta.wikipedia.org/wiki?curid=139457" title="தமிழ்">
தமிழ்

தமிழ் மொழி ("Tamil language") தமிழர்களினதும், தமிழ் பேசும் பலரதும் தாய்மொழி ஆகும். தமிழ் திராவிட மொழிக் குடும்பத்தின் முதன்மையான மொழிகளில் ஒன்றும் செம்மொழியும் ஆகும். இந்தியா, இலங்கை, மலேசியா, சிங்கப்பூர் ஆகிய நாடுகளில் அதிக அளவிலும், ஐக்கிய அரபு அமீரகம், தென்னாப்பிரிக்கா, மொரிசியசு, பிஜி, ரீயூனியன், டிரினிடாட் போன்ற நாடுகளில் சிறிய அளவிலும் தமிழ் பேசப்படுகிறது. 1997ஆம் ஆண்டுப் புள்ளி விவரப்படி உலகம் முழுவதிலும் 8 கோடி (80 மில்லியன்) மக்களால் பேசப்படும் தமிழ், ஒரு மொழியைத் தாய்மொழியாகக் கொண்டு பேசும் மக்களின் எண்ணிக்கை அடிப்படையில் பதினெட்டாவது இடத்தில் உள்ளது. இணையத்தில் அதிகம் பயன்படுத்தப்படும் இந்திய மொழிகளில் தமிழ் முதன்மையாக உள்ளதாக 2017 ஆவது ஆண்டில் நடைபெற்ற கூகுள் கணக்கெடுப்பில் தெரிய வந்தது.

இரண்டாயிரத்து ஐந்நூறு ஆண்டுகளுக்கும் மேல் பழமை வாய்ந்த இலக்கிய மரபைக் கொண்டுள்ள தமிழ் மொழி, தற்போது வழக்கில் இருக்கும் ஒரு சில செம்மொழிகளில் ஒன்றாகும். திராவிட மொழிக்குடும்பத்தின் பொதுக்குணத்தினால் ஒலி மற்றும் சொல்லமைப்புகளில் சிறிய மாற்றங்களே ஏற்பட்டுள்ளதாலும் மேலும் கவனமாகப் பழைய அமைப்புக்களைக் காக்கும் மரபினாலும் பழங்கால இலக்கிய நடை கூட மக்களால் புரிந்து கொள்ளும் நிலையில் உள்ளது. எடுத்துக்காட்டாக, பள்ளிக் குழந்தைகள் சிறுவயதில் கற்கும் அகர வரிசையான "ஆத்திசூடி" 1,000 ஆண்டுகளுக்கு முன்னர் இயற்றப்பட்டது. திருக்குறள் ஏறத்தாழ 2,000 ஆண்டுகளுக்கு முன் இயற்றப்பட்டது.

தமிழ், இந்தியாவில் பேசப்படும் மொழிகளில் மிக நீண்ட இலக்கிய, இலக்கண மரபுகளைக் கொண்டது. தமிழ் இலக்கியங்களில் சில 2500 ஆண்டுகளுக்கு மேல் பழமையானவை. கண்டெடுக்கப்பட்டுள்ள தமிழ் ஆக்கங்கள் கிறித்துவுக்கு முன் 400-ம் ஆண்டைச் சேர்ந்த பிராமி எழுத்துகளில் எழுதப்பெற்றவைகளாகும். இந்தியாவில் கிடைத்துள்ள ஏறத்தாழ 100,000 கல்வெட்டு, தொல்லெழுத்துப் பதிவுகளில் 60,000இற்கும் அதிகமானவை தமிழகத்தில் கிடைத்துள்ளன. இதில் ஏறத்தாழ 95 விழுக்காடு தமிழில் உள்ளன; மற்ற மொழிகள் அனைத்தும் ஐந்து விழுக்காட்டுக்கும் குறைவான கல்வெட்டுகளையே கொண்டுள்ளன. பனையோலைகளில் எழுதப்பட்டு (திரும்பத் திரும்பப் படியெடுப்பதன் (பிரதி பண்ணுவது) மூலம்) அல்லது வாய்மொழி மூலம் வழி வழியாகப் பாதுகாக்கப்பட்டு வந்ததால், மிகப் பழைய ஆக்கங்களின் காலங்களைக் கணிப்பது மிகவும் கடினமாக உள்ளது. எனினும் மொழியியல் உட்சான்றுகள், மிகப் பழைய ஆக்கங்கள் கி. மு. 4 ஆம் நூற்றாண்டுக்கும் கி. பி. 3 ஆம் நூற்றாண்டுக்கும் இடைப்பட்ட காலத்தில் இயற்றப்பட்டிருக்கலாம் எனக் காட்டுகின்றன. இன்று கிடைக்கக்கூடிய மிகப் பழைய ஆக்கம் தொல்காப்பியம் ஆகும். இது பண்டைக்காலத் தமிழின் இலக்கணத்தை விளக்கும் ஒரு நூலாகும். இதன் சில பகுதிகள் கி. மு. 400 ஆம் ஆண்டு காலத்தில் எழுதப்பட்டதாகக் கருதப்படுகின்றது. 2005-ல் அகழ்ந்தெடுக்கப்பட்ட சான்றுகள், தமிழ் எழுத்து மொழியைக் கி. மு. 600 ஆம் ஆண்டிற்கும் முன் தள்ளியுள்ளன. பண்டைத் தமிழில் எழுதப்பட்ட குறிப்பிடத் தக்க காப்பியம், கி. மு 200 முதல் கி.பி 200 காலப்பகுதியைச் சேர்ந்த சிலப்பதிகாரம் ஆகும்.

தமிழறிஞர்களும், மொழியியலாளர்களும், தமிழ் இலக்கியத்தினதும் தமிழ் மொழியினதும் வரலாற்றை ஐந்து காலப்பகுதிகளாக வகைப்படுத்தியுள்ளனர். இவை:


பக்தி இலக்கிய காலத்திலும், மையக் காலத்திலும் பெருமளவு வடமொழிச் சொற்கள் தமிழில் கலந்துவிட்டன. பிற்காலத்தில் பரிதிமாற் கலைஞர், மறைமலை அடிகள் முதலான தூய்மைவாதிகள் இவற்றைத் தமிழிலிருந்து நீக்க உழைத்தனர். இவ்வியக்கம் தனித்தமிழ் இயக்கம் என அழைக்கப்பட்டது. இதன் விளைவாக முறையான ஆவணங்களிலும், மேடைப் பேச்சுகளிலும், அறிவியல் எழுத்துக்களிலும் வடமொழிக் கலப்பில்லாத தமிழ் பயன்பட வழியேற்பட்டது. கி. பி. 800இற்கும் 1000இற்கும் இடைப்பட்ட காலப்பகுதியில், மலையாளம் ஒரு தனி மொழியாக உருவானதாக நம்பப்படுகின்றது.

தமிழ், திராவிட மொழிக் குடும்பத்தைச் சேர்ந்த ஒரு மொழியாகும். இக்குடும்பத்தில், இருளா, கைக்காடி, பெட்டக் குறும்பா, சோலகா மற்றும் யெருகுலா என்னும் மொழிகள் அடங்கும்.
தமிழ் மொழிக் குடும்பம்:
தமிழ் நாட்டை எல்லையாகக் கொண்டுள்ள, கேரள மாநில மக்களால் பேசப்படும் மலையாளம், சொற்கள், வசன அமைப்பு ஆகிய அம்சங்களில் தமிழை நெருக்கமாக ஒத்துள்ள ஒரு மொழியாகும். ஏறத்தாழ ஒன்பதாம் நூற்றாண்டுவரை தமிழும், மலையாளமும் ஒரே மொழியின் இரு வட்டார வழக்குகளாகவே இருந்து வந்தன. இரு பகுதியினருமே இம்மொழியினைத் தமிழ் எனவே வழங்கிவந்துள்ளனர். மலையாளத்துக்கும், தமிழுக்கும் இடையிலான வேறுபாடுகள் சில, வரலாற்றுக்கு முந்திய காலம் தொட்டே கிழக்குத் தமிழ் வழக்கிற்கும், மேற்குத் தமிழ் வழக்கிற்குமிடையே பிரிவு ஏற்படத் தொடங்கியதைக் காட்டுவதாக அமைகின்ற போதும், தெளிவாக இரண்டு தனி மொழிகளாகப் பிரிந்தது 13 ஆம் 14 ஆம் நூற்றாண்டுக் காலப் பகுதியிலேயே ஆகும்.

சௌத்துவருத்து என்பவர் தமிழ் என்பதன் ஆறு "தம்-மிழ்" என்று பிரித்துக் காட்டி "தனது மொழி" என்று பொருள்படும் என்று தெரிவிக்கிறார். காமெல் சுவெலிபில் என்ற செக்கு மொழியியலாளர் "தம்-இழ்" என்பது "தன்னிலிருந்து மலர்ந்து வரும் ஒலி" என்ற பொருள் தரவல்லது என்கிறார். மாறாக, "tamiz" < "tam-iz" < "*tav-iz" < "*tak-iz" என்ற கிளவியாக்கம் நடந்திருக்கலாமென்றும், அதனால் இது "சரியான (தகுந்த) (பேச்சு) முறை" என்ற பொருளிலிலிருந்து துவங்கியிருக்கலாம் என்றும் கூறியிருக்கிறார்.

தமிழ், தென் இந்திய மாநிலமான தமிழ் நாட்டின் பெரும்பான்மையினரதும், இலங்கையின் வடக்குக் கிழக்குப் பகுதிகளில் வாழும் மக்களதும் முதன் மொழியாகும். தமிழ் மேற்படி நாடுகளின் பிற பகுதிகளிலும், குறிப்பாக, இந்திய மாநிலங்களான கர்நாடகம், கேரளம் மற்றும் மகாராட்டிரத்திலும், இலங்கையில் கொழும்பு மற்றும் மத்திய மலை நாட்டுப் பகுதிகளிலும் முஸ்லிம்கள் வாழும் பகுதிகளிலும் வழங்கி வருகின்றது

தமிழ் மக்கள், 19 ஆம் நூற்றாண்டிலும், 20 ஆம் நூற்றாண்டின் ஆரம்பத்திலும், ஒப்பந்தக் கூலிகளாகவும், கீழ்நிலை அரசப் பணியாளர்களாகவும், இந்தியா, இலங்கை போன்ற நாடுகளிலிருந்து பிரித்தானியப் பேரரசின் பல பகுதிகளுக்கும் அனுப்பப்பட்டனர். அவ்வாறு அவர்கள் சென்ற இடங்களில் தமிழ் பேசும் சமுதாயங்கள் உருவாகின. இவர்களின் வழிவந்தவர்கள் இன்று சிங்கப்பூர், மலேசியா, மொரீசியஸ் போன்ற நாடுகளில் குறிப்பிடத் தக்க குடித்தொகை கொண்டவர்களாக வாழ்ந்து வருகின்றார்கள். தென்னாப்பிரிக்கா, கயானா, பிஜி, சுரினாம் மற்றும் ட்ரினிடாட், டொபாகோ போன்ற நாடுகளிலும் பலர் பூர்வீகத் தமிழராக இருந்தும், அந்நாடுகளில் அவர்கள் தமிழ் மொழியைப் பேசுவதில்லை.

மிக அண்மைக்காலங்களில், பெரும்பாலும் இலங்கையின் இன முரண்பாடுகள் காரணமாக அகதிகளாக அங்கிருந்து இடம் பெயர்ந்தவர்களும், ஓரளவு பொருளாதாரக் காரணங்களுக்காக இடம் பெயர்ந்தவர்களுமாக, பல தமிழர்கள் ஆஸ்திரேலியா, கனடா, ஐக்கிய அமெரிக்கா மற்றும் பெரும்பாலான ஐரோப்பிய நாடுகளிலும் வாழ்ந்து வருகின்றார்கள். தற்போது இவர்களில் பழைய தலைமுறையைச் சேர்ந்தவர்கள் தமிழ் மொழியை ஒரு உயிர்ப்புள்ள மொழியாக வழங்கி வந்தபோதிலும், இளைய தலைமுறையினர் பலர் தமிழ் மொழியைப் பயன்படுத்த இயலாதவர்களாகவும், ஆர்வமற்றவர்களாகவும் வளர்ந்து வருவதை கவனிக்க முடிகின்றது.

தமிழ் இந்திய மாநிலமான தமிழ்நாட்டின் ஆட்சி மொழியாகும். அத்துடன் இந்திய அரசியலமைப்பின் எட்டாவது பட்டியலில் குறிப்பிடப்பட்டுள்ள 22 மொழிகளுள் ஒன்றாகவும் உள்ளது. இலங்கையில் மூன்று ஆட்சி மொழிகளுள் தமிழும் ஒன்று. இந்தியாவில் தமிழ்நாடு மாநிலத்திலும் புதுச்சேரி ஒன்றியப் பகுதியிலும் தமிழ் அரச அலுவல் மொழியாக இருக்கிறது. சிங்கப்பூர் நாட்டிலும் நாடளாவிய மொழிகளுள் ஒன்றாகத் தமிழ் இடம் பெற்றுள்ளது. தென்னாப்பிரிக்காவிலும் தமிழுக்கு அரசியலமைப்பு அங்கீகாரம் உள்ளது. மலேசியாவிலும் முதல் நான்கு ஆட்சி மொழிகளில் தமிழும் இடம்பெற்றுள்ளது. மலேசியாவில் தொடக்க இடைநிலைப்பள்ளிகளில் தமிழ் கற்பிக்கப்படுகிறது. நாடு முழுவதும் 523 தமிழ்த் தொடக்கப்பள்ளிகள் அரசுப் பள்ளிகளாக இயங்குகின்றன.

இந்தியாவிலும் வெளி நாடுகளிலும் உள்ள பல தமிழ் அமைப்புக்களினதும், அறிஞர்களினதும் நீண்ட கால முயற்சிகளைத் தொடர்ந்து இந்திய அரசினால் தமிழ் ஒரு செம்மொழியாக அங்கீகரிக்கப்பட்டுள்ளது. இவ்வாறு அங்கீகாரம் பெற்றுள்ள முதல் இந்திய மொழி தமிழாகும். இந்திய நாடாளுமன்றத்தின் இரு அவைகளினதும் கூட்டுக் கூட்டமொன்றின்போது, 2004 ஆம் ஆண்டு சூன் 6 ஆம் நாள் அப்போதைய இந்திய குடியரசுத் தலைவர் டாக்டர் அப்துல் கலாம்-ஆல் இவ்வறிவிப்பு வெளியிடப்பட்டது.

தமிழ், அதன் பல் வேறுபட்ட வட்டார வழக்குகளுக்கு மேலதிகமாக, இலக்கியங்களில் பயன்படும் முறையான "செந்தமிழ்"-உக்கும், "கொடுந்தமிழ்" என வழங்கப்படும் பேச்சுத் தமிழுக்கும் இடையே தெளிவான இருவடிவத் தன்மை ("diglossia") காணப்படுகின்றது. இங்கே "கொடுந்தமிழ்" என்பது அனைத்து வட்டாரப் பேச்சுத் தமிழ் வழக்குகளையும் பொதுவாகக் குறிக்கும் ஒரு சொற் பயன்பாடு ஆகும். இந்த இருவடிவத் தன்மை பண்டைக் காலம் முதலே தமிழில் இருந்து வருவதை, கோயில் கல்வெட்டுக்களிற் காணப்படும் தமிழ், சமகால இலக்கியத் தமிழினின்றும் குறிப்பிடத் தக்க அளவு வேறுபட்டுக் காணப்படுவதினின்றும் அறிந்துகொள்ள முடியும். இவ்வாறு, செந்தமிழ் எந்த வட்டார மொழி வழக்கையும் சாராது இருப்பதனால், எழுத்துத் தமிழ், தமிழ் வழங்கும் பல்வேறு பகுதிகளிலும், ஒன்றாகவே இருப்பதைக் காணலாம்.

தற்காலத்தில், எழுதுவதற்கும், மேடைப் பேச்சுக்கும் செந்தமிழே பொதுவாகப் பயன்படுத்தப்படுகின்றது. எடுத்துக்காட்டாக, செந்தமிழ், பாட நூல்களுக்குரிய மொழியாகவும், பெருமளவுக்கு இலக்கிய மொழியாகவும், மேடைப் பேச்சுகளுக்கும், விவாதங்களுக்கும் உரிய மொழியாகவும் விளங்கிவருகிறது. அண்மைக் காலங்களில், மரபு வழியில், செந்தமிழுக்குரிய துறைகளாக இருந்து வந்த பகுதிகளிலும் கொடுந்தமிழ்ப் பயன்பாடு அதிகரித்து வருவதைக் காணமுடிகின்றது. பெரும்பாலான தற்காலத் திரைப்படங்கள், மேடை நாடகம் மற்றும் தொலைக் காட்சி, வானொலி முதலியவற்றில் இடம்பெறும் மக்களுக்கான பொழுதுபோக்கு அம்சங்கள் பலவற்றிலும் கொடுந்தமிழ் பயன்படுத்தப்படுவதைக் காணலாம். பல அரசியல் வாதிகளும், மக்களுக்கு நெருக்கமாகத் தங்களைக் காட்டிக் கொள்ளும் நோக்கில் தங்கள் மேடைப் பேச்சுக்களிலும் கொடுந்தமிழைப் பயன்படுத்தி வருகின்றனர்.

பல ஐரோப்பிய மொழிகளில் காணப்படுவதற்கு மாறாக, தமிழில், அதன் வரலாற்றின் பெரும் பகுதியிலும், ஒரு பொதுவான பேச்சுமொழி இருந்ததில்லை. தற்காலத்தில் அதிகரித்த கொடுந்தமிழ்ப் பயன்பாடு, அதிகாரபூர்வமற்ற முறையில் பொதுப் பேச்சுத் தமிழ் வழக்குகள் தோன்றுவதற்குக் காரணமாகவுள்ளது. இந்தியாவில் பொதுக் கொடுந்தமிழ், "படித்த, பிராமணரல்லாதவர்'களின் பேச்சுவழக்கை அடிப்படையாகக் கொண்டுள்ளது" ("Schiffman", 1998). எனினும் குறிப்பிடத் தக்க அளவுக்கு, தஞ்சாவூர் மற்றும் மதுரைப் பேச்சு வழக்குகளில் செல்வாக்கு உள்ளது. இலங்கையில், அதிக மக்கள் தொகையைக் கொண்ட யாழ்ப்பாணப் பேச்சு வழக்கையே பெரும்பாலான வெளியார் இலங்கைத் தமிழ்ப் பேச்சு வழக்காக இனங்கண்டு கொள்கின்றனர். இருப்பினும் இலங்கையின் கிழக்குப்பகுதியில் குறிப்பாக மட்டக்களப்புப் பேச்சுத் தமிழ் யாழ்ப்பாணப் பேச்சு வழக்கிலிருந்து வேறுபட்டு வடமொழிக்கலப்புக் குறைந்து, மிகப்பழைய விளிப்புப் பெயர்களையும் அசைச்சொற்களையும் கொண்டு காணப்படுகிறது.

தமிழில் வட்டாரமொழி வழக்குகள், பெரும்பாலும் சொற்களை ஒலிப்பதில் மாறுபடுகின்றன. மற்றும் பல வேறு பழைய செந்தமிழ்ச் சொற்களினின்றும் பிறந்தவையாகும். எடுத்துக்காட்டாக, "இங்கே" என்ற சொல் கன்னியாகுமரி மாவட்டத்தில் பரவலாக "இஞ்ச" என்றும், தஞ்சாவூர் பகுதிகளில் "இங்க" என்றும், யாழ்ப்பாணம் (இலங்கை) பகுதிகளில் "இங்கை" என்றும் வழங்கப்படுகின்றது. ஆயினும் திருநெல்வேலி பகுதிகளில் "இங்கனெ" என்றும், இராமநாதபுரம் பகுதிகளில் "இங்குட்டு" / "இங்கிட்டு" என்றும் வழங்கும் சொற்கள் "இங்கே" என்ற சொல்லில் கிளைத்தவை அல்லாமல் வேறு செந்தமிழ்ச்சொற்களினின்றும் பிறந்தவையாகும். இங்கனெ என்பது "இங்கணே" அல்லது "இங்கனே" என்பதன் மாற்றமும் "இங்குட்டு"/"இங்கிட்டு" என்பது "இங்கட்டு" என்னும் செம்மொழிச்சொல்லின் மாற்றமும் ஆகும். "கண்" என்னும் சொல்லின் பொருள் இடம் ஆகும். சான்றாகச் சென்னைத் தமிழகராதி: ""Place", "site"; இடம். ஈர்ங்கண்மா ஞாலம் (குறள், 1058)". கட்டு என்னும் சொல்லும் கண் என்பதோடு து-விகுதி சேர்ந்து வழங்கும் சொல்லாகும். கொங்குநாட்டார் இன்றும் "அக்கட்டாலே போய் உட்கார்" என்று சொல்வதைக் கேட்கலாம். "இங்கன்" அல்லது "ஈங்கன்" என்பதும் பழைய இலக்கியங்களில் காண்பவை (சென்னைப்பல்கலைக் கழகத் தமிழகராதி காண்க). இது ஒரே சொல் பலவாறு சிதைந்ததாகக் கருதும் கோட்பாட்டைத் திருத்த உதவும்; மேலும் வட்டாரவழக்குகள் பழைய இலக்கியச்சொற்கள் உண்மையிலேயே பேச்சில் வழங்குவதற்கு நல்ல சான்றாகவும் இருப்பதைக் காட்டும்.

பெரும்பாலான வட்டார மொழி வழக்குகளின் சொல் அகராதியில் குறிப்பிடத் தக்க மாற்றம் இல்லை என்றாலும், சில வழக்குகள் பெரிதும் மாறுபடுகின்றன. இலங்கையில் பேசப்படும் தமிழின் சில சொற்கள், தமிழகத்தில் அன்றாட வழக்கில் பயன்படுத்தப் படுவதில்லை. "பாலக்காட்டு ஐயர்" தமிழில் பல மலையாள சொற்கள் கலந்திருக்கும். சில இடங்களில் மலையாள வாக்கிய அமைப்பும் காணப்படும். இறுதியாக, ஹெப்பார் மற்றும் மாண்டியம் வட்டாரங்களில் பதினோறாம் நூற்றாண்டில் புலம் பெயர்ந்த வைணவ கோட்பாட்டைப் பின்பற்றும் ஐயங்கார் தமிழர்களால் பேசப்படும் தமிழில் வைணவ பரிபாசையின் எச்சம் காணப்படுகிறது.

தமிழ் மொழி வழக்குகள் வட்டார அடிப்படையில் மட்டுமல்லாது சாதி அடிப்படையிலும் வேறுபடும். பல சாதிகளுக்கெனத் தனியான பேச்சு வழக்குகள் இருந்து வந்தன. தற்போது சாதி மறுப்பு இயக்கங்களின் விளைவாக இவ்வேறுபாடுகள் மறைந்து வந்தாலும், ஒருவரின் பேச்சு வழக்கை வைத்து அவரின் சாதியைச் சில வேளைகளில் கணிக்க முடிகிறது.

"எத்னொலோக்" ("Ethnologue") என்ற மொழிகள்பற்றிய பதிப்பு நிறுவனம், தமிழில் 22 வட்டார வழக்குகள் இருப்பதாகத் தெரிவிக்கிறது. அவையாவன ஆதி திராவிடர், ஐயர், ஐயங்கார், அரவா, பருகண்டி, கசுவா, கொங்கர், கொரவா, கொர்சி, மதராஸி, பரிகலா, பாட்டு பாஷை, இலங்கை தமிழ், மலேயா தமிழ், பர்மா தமிழ், தென்னாப்பிரிக்க தமிழ், திகளு, அரிஜன், சங்கேதி, ஹெப்பார், மதுரை, திருநெல்வேலி. கொங்கு மற்றும் குமரி ஆவன வேறு சில தெரிந்த வட்டார வழக்குகள்.

புவியியல் தொடர்பான வட்டார வழக்குகள் ஒருபுறமிருக்க, சமுதாய அடைப்படையிலும் பல்வேறு மட்டங்களில் தமிழ் மொழிப் பயன்பாட்டில் வேறுபாடுகளைக் கவனிக்கலாம். புதிய வழக்காக, தொலைக் காட்சி முதலான தொடர்புச் சாதனங்களும் இன்று பெருமளவுக்கு ஆங்கிலம் கலந்த தமிழைத் தமிழ் மக்கள் மத்தியில் புழக்கத்துக்கு விட்டுள்ளன. மேனாட்டுக் கல்வி மற்றும் அறிவியல் வளர்ச்சி தொடர்பில் புதிய சொல்லாக்கம், கலைச்சொல்லாக்கம் முதலிய அம்சங்களில் ஒருங்கிணைவு அற்ற முயற்சிகள் வேறுபட்ட மொழி வழக்குகளை உருவாக்கியுள்ளன. முக்கியமாக, இலக்கியம் மற்றும் அது போன்ற பண்பாட்டு மற்றும் மரபுவழிப் பயன்பாடுகளுக்கு அப்பால், கல்வி, அறிவியல், நிர்வாகம் மற்றும் இன்னோரன்ன நவீனத் துறைகளிலும் தமிழ் பயன்படுத்தப்பட்டுவரும் தமிழ்நாடு, இலங்கை போன்ற நாடுகளில் உருவாக்கப்படும் ஆயிரக்கணக்கான தமிழ்ச் சொற்கள், ஒரு பகுதியினர் பயன்படுத்தும் தமிழை இன்னொரு பகுதித் தமிழர் புரிந்து கொள்ளமுடியாத அளவுக்கு வேறுபாடுள்ள மொழி வழக்குகள் உருவாகக் காரணமாக உள்ளன.

தமிழ் எழுத்து முறைமை ஒலிப்பியல் அடிப்படையிலானது; குறுக்கம், அளபெடை, மற்றும் புணர்ச்சி நெறிகளுக்கு உட்பட்டே எழுத்துகள் ஒலிக்கப்படுகின்றன. தற்போதைய தமிழ் எழுத்துமுறை தமிழ் பிராமியிலிருந்து தோன்றியது ஆகும். தமிழ் பிராமி காலப்போக்கில் வட்டெழுத்தாக உருமாறியது. ஆறாம் நூற்றாண்டிலிருந்து பத்தாம் நூற்றாண்டு வரையிலான காலத்தில் "வட்டெழுத்து" முறை உருவானது. ஓலைச்சுவடிகளிலும், கல்லிலும் செதுக்குவதற்கேற்ப இருந்தது.

வட்டெழுத்தில் சமஸ்கிருத ஒலிகள் குறிக்கப்பட முடியாது என்பதால் சமஸ்கிருத ஒலிகளை எழுதும் பொருட்டு சில கிரந்த எழுத்துமுறை கிரந்த எழுத்துக்களைப் பயன்படுத்தினர். இவ்வெழுத்துக்களைப் பயன்படுத்துவதற்கு மாறாகத் தொல்காப்பியம் கூறியபடி அச்சொற்களைத் தமிழ்படுத்த வேண்டும் என்றும் ஒரு கருத்து நிலவுகிறது.

பின்னர், வீரமாமுனிவரின் அறிவுரைப்படி இரட்டைக் கொம்பு போன்ற மாற்றங்கள் செய்யப்பட்டன. 1977 எம். ஜி. இராமச்சந்திரன் ஆட்சியில் அச்சில் ஏற்றுவதை எளிமைப்படுத்தும் வகையில் ஈ. வெ. இராமசாமி நாயக்கரால் பரிந்துரைக்கப்பட்ட ஆகார மற்றும் ஐகார உயிர்மெய் எழுத்துக்களில் சீர்திருத்தம் செய்யப்பட்டது. எனினும் ஈ. வெ. இராமசாமி நாயக்கர் – அது உகர சீர்திருத்தம் செயல்படுத்தப்படவில்லை.

கிரந்த எழுத்துகள் தென்னிந்தியாவில், குறிப்பாகத் தமிழ் நாட்டில் சமஸ்கிருத மொழியை எழுதப் பயன்பட்ட வரி வடிவங்களாகும். இருபதாம் நூற்றாண்டில் தேவநாகரி எழுத்துகள் பிரபலமடைந்ததாலும் தமிழ்நாட்டில் திராவிட இயக்கம் சமற்கிருதம் மீது பொதுவாகச் செய்த தாக்கத்தாலும் கிரந்த எழுத்துக்களின் பயன்பாடு பெருமளவு குறைந்து விட்டது. தமிழில் மணிப்பிரவாள எழுத்து நடை செல்வாக்கு செலுத்தியபொழுது கிரந்த எழுத்துகள் பரவலாகப் பயன்படுத்தப்பட்டது. இன்று, மணிப்பிரவாள எழுத்து நடை மறைந்தாலும், "ஜ", "ஷ", "ஸ", "ஹ","க்ஷ" போன்ற கிரந்த எழுத்துகள் ஆங்கிலச் சொற்களையும் அறிவியல் சொற்களையும் வடமொழிச் சொற்களையும் பிறமொழிச் சொற்களையும் குறிக்க பயன்படுத்தப்படுகின்றன.

"முதன்மைக் கட்டுரை: தமிழ் ஒலிப்புமுறை"

தமிழில் 12 உயிரெழுத்துகளும், 18 மெய்யெழுத்துகளும் உள்ளன. ஒவ்வொரு உயிரெழுத்தும் 18 மெய்யெழுத்துகளோடும் சேர்வதால் 216 உயிர்மெய்யெழுத்துகள் பிறக்கின்றன. இவற்றோடு ஆய்த எழுத்தும் சேர்த்து தமிழ் எழுத்துகள் மொத்தம் 247 ("உயிரெழுத்துகள் – 12, மெய்யெழுத்துகள் – 18, உயிர்மெய்யெழுத்துகள் – 216, ஆய்த எழுத்து – 1") ஆகும்.

உயிரெழுத்துக்களில் குறுகிய ஓசையுடைய எழுத்துக்களான அ, இ, உ, எ, ஒ ஆகிய எழுத்துகள் குற்றெழுத்துக்கள் (குறில்) எனவும், நீண்ட ஓசையுடைய எழுத்துக்களான ஆ, ஈ, ஊ, ஏ, ஐ, ஓ, ஔ ஆகிய எழுத்துகள் நெட்டெழுத்துக்கள் (நெடில்) எனவும் வழங்கப்படும்.

குறிலெழுத்துக்கள் ஒவ்வொன்றையும் ஒரு மாத்திரை நேரத்திலும், நெட்டெழுத்துக்கள் ஒவ்வொன்றையும் இரண்டு மாத்திரை நேரத்திலும் ஒலிக்க வேண்டும்.

மெய்யெழுத்துக்களில் வன்மையான ஓசையுடைய எழுத்துகள் வல்லினம் என்றும், மென்மையான ஓசையுடைய எழுத்துகள் மெல்லினம் என்றும், இவை இரண்டிற்கும் இடைப்பட்ட ஓசையுடைய எழுத்துகள் இடையினம் என்றும் வழங்கப்படும்.


மெய்யெழுத்துக்கள் ஒவ்வொன்றும் அரை மாத்திரை நேரத்தில் ஒலிக்கப்படும்

கீழேயுள்ள அட்டவணையில் தமிழ் மெய்யெழுத்துக்கள், அனைத்துலக ஒலிப்பெழுத்துக்களுடனும், ஒலிப்பு வகைகளுடனும் தரப்பட்டுள்ளன.

ஃ – மூன்று புள்ளிகளாக எழுத்தப்படும் ஆய்த எழுத்திற்கு அஃகேனம், தனிநிலை, புள்ளி, ஒற்று என்னும் வேறு பெயர்களும் உண்டு. இவ்வெழுத்தானது தனக்கு முன்னர் ஒரு குறில் எழுத்தையும் பின்னர் ஒரு வல்லினஉயிர்மெய் எழுத்தையும் பெற்றே உச்சரிக்கப்படும்.
எடுத்துக்காட்டு.


பழந்தமிழில் பரவலாக ஆய்த எழுத்து பயன்படுத்தப்பட்டாலும், தற்காலத்தில் ஆய்த எழுத்தின் பயன்பாடு அரிதே. சில நேரங்களில் பகரத்துடன் சேர்த்து (ஃப) ஆங்கில எழுத்தான f-ஐக் குறிக்கப் பயன்படுத்தப்படுகின்றது. ஆய்த எழுத்து ஒரு சார்பெழுத்தாகும். தொல்காப்பியத்தின்படி சார்பெழுத்து மொழிக்கு முதலிலும், இறுதியிலும், தனித்தும் வராது.

பெரும்பாலான இந்திய மொழிகளைப் போலன்றி தமிழில் மூச்சைக்கொண்டு ஒலிக்கும் ("aspirated") மெய்யெழுத்துக்கள் கிடையாது. பேச்சில் வழங்கிவரினும், தமிழ் எழுத்து மிடற்றொலிகளையும் ("voiced sounds") பிற ஒலிகளையும் வேறுபடுத்துவதில்லை. மிடற்றொலிகளும் அவற்றின் இனமான பிற ஒலிகளும் தமிழில் வகையொலிகள் ("allophones") அல்ல. தமிழர் பொதுவாக இவ்வேறுபாட்டை உணர்ந்திருக்கின்றனர். மேலும், தொல்காப்பியத்தில் ஒரு எழுத்தை எப்பொழுது மிடற்றிலிருந்து ஒலிக்க வேண்டும் என்பது பற்றிய வரைமுறை விளக்கப்பட்டுள்ளது. எடுத்துக்காட்டாக, "க" எனும் மெய்யொலி மிடறு நீங்கிய நிலையில் ("voiceless") "k" ஒலியுடன் சொல்லின் முதலில் வரும்பொழுதும் (உ: கல்), பிற இடங்களில் ஒற்றிரட்டித்து ("geminate") வரும்பொழுதும் (உ: அக்கா), அமைகிறது. "க" என்பது மிடற்றொலியாக ("voiced") "g" ஒலியுடன், தொல்காப்பிய விதிப்படி சொல்லின் முதலில் வராது, சொல்லின் உள்ளே வரும்: (உ: பூங்கா) தன் இன மூக்கொலியை ("nasal") அடுத்து வரும்.

சொல்லின் முதலில் "சகரம்" எவ்வாறு ஒலிக்கப்பட வேண்டும் என்ற நெறியைத் தவிர பிற நெறிமுறைகள் செந்தமிழில் பொதுவாகப் பின்பற்றப்படுகின்றன. கொடுந்தமிழ் அல்லது வழக்குத்தமிழில் ஒவ்வொரு வட்டாரத்திற்கும் ஏற்ப ஒலிப்புமுறை வேறுபடுகிறது. தென்வட்டார வழக்குகளிலும் இலங்கை வழக்குகளிலும் இம்முறை பெரும்பாலும், ஆனால் முழுமையாக அல்லாமல், பின்பற்றப்படுகிறது. வடபகுதி வட்டார வழக்குகளில் ஒலிப்பெயர்வு ஏற்பட்டு ஒலிப்புநெறிகளில் மாற்றங்கள் ஏற்பட்டுள்ளன. இவைதவிர, சமஸ்கிருதம் மற்றும் பிற வடமொழிகளிலிருந்து பெறப்பட்ட சொற்கள் தமிழில் பெரிதும் உள்ளபடியே பயன்படுத்தப்படுகின்றன.

தமிழ் எழுத்தில் ஏன் மிடற்றொலி மற்றும் பிறவொலி வேறுபாடுகள் இல்லையென்ற கேள்விக்கு ஒலிப்பியலாளர்கள் நடுவே ஒருமித்த கருத்து இல்லை. ஒரு சாரார் தமிழ் மொழியில் கூட்டுமெய்களும் மிடற்றினின்று ஒலிக்கும் வல்லெழுத்துக்களோ அடிப்படையில் இருந்ததில்லையென்றும், சொற்புணர்ச்சி மற்றும் குறுக்கத்தினால் மட்டுமே இவ்வொலிகள் ஏற்படுகின்றன என்று குறிப்பிடுகின்றனர். அதனால், இந்திய ஐரோப்பிய மொழிக்குடும்பத்தைச் சேர்ந்த மொழிகள் மற்றும் பிற திராவிட மொழிகளைப் போலன்றி தமிழில் இவ்வொலிகளுக்கெனத் தனியெழுத்துக்கள் தேவைப்படவில்லை என்று கருதுகின்றனர். இக்கருத்திலிருந்து மாறுபட்டு மிடற்றொலிகள் அவற்றையொத்த பிற ஒலிகளின் வகையொலிகளாகவே தமிழில் இருந்துள்ளன என்றும் அதனாலேயே அவற்றிற்கெனத் தனியாக எழுத்துக்குறிகள் இல்லையெனவும் ஒரு கருத்தைச் சிலர் முன்வைக்கின்றனர்.

குறுக்கம் என்பது சில ஒலிப்பியல் கூறுகள் சில குறிப்பிட்ட ஒலிகளையடுத்து வரும்பொழுது தத்தம் இயல்பான ஒலி அளவுகளிலிருந்து குறைந்து ஒலித்தலைக் குறிக்கும். அவை பின்வருவன.


தற்காலத்தில் தமிழில் பெரும்பாலும் அனைத்துலக எண் குறியீடுகளே பயன்பாட்டில் உள்ளனவாயினும் சில பத்தாண்டுகளுக்கு முன்வரை தனியான எண் குறியீடுகள் பயன்பட்டுவந்தன. ஒன்று தொடக்கம் ஒன்பது வரையான எண்களுக்கு மட்டுமன்றி, பத்து, நூறு, ஆயிரம் ஆகியவற்றுக்கும் தனிக் குறியீடுகள் இருந்தன. தமிழில் '0' என்று எண் வடிவம் இல்லை.

இலக்கண அடிப்படையில் தமிழ் ஒரு ஒட்டுநிலை மொழியாகும். தமிழில், பெயர் வகை, எண், வேற்றுமை, காலம், போன்றவற்றை விளக்கச் சொற்களுடன் பின்னொட்டுக்கள் சேர்க்கப்படுகின்றன. தமிழின் பொதுவான கருவி மொழியியல் ("metalinguistic") சொற்களும் கலைச் சொற்களும் தமிழாகவே உள்ளன.

தமிழ் இலக்கணம் பெருவாரியாகத் தொல்காப்பியத்தில் விவரிக்கப்பட்டுள்ளது. தற்கால தமிழ் இலக்கணம் பெரும்பாலும் நன்னூலைத் தழுவியமைந்துள்ளது. பதிமூன்றாம் நூற்றாண்டில் எழுதப்பட்ட நன்னூலில் தொல்காப்பிய நெறிமுறைகள் தெளிவுபடுத்தப்பட்டுள்ளன.

தமிழ்ச் சொற்கள் வேர்ச் சொற்களை அடிப்படையாகக் கொண்டவை. இவற்றுக்கு ஒன்று அல்லது பல ஒட்டுக்களைச் சேர்ப்பதன் மூலம் புதிய சொற்கள் உருவாக்கப்படுகின்றன. இம்மொழியில் பெரும்பாலான ஒட்டுக்கள் பின்னொட்டுக்களாகும். பின்னொட்டுக்கள் சொற்களின் இலக்கண வகையில் மாற்றங்களை உண்டாக்குகின்றன அல்லது அவற்றில் பொருளை மாற்றுகின்றன. இவை சொற்களுக்கு இடம், எண், பால், காலம் போன்றவற்றை உணர்த்தும் பொருள்களையும் கொடுக்கின்றன. இவ்வாறு சொற்களுக்கு ஒட்டுக்களைச் சேர்ப்பதில் எவ்வித எண்ணிக்கைக் கட்டுப்பாடும் கிடையாது. இதனால் தமிழில் பல ஒட்டுக்களைக் கொண்ட நீளமான சொற்கள் இருப்பதைக் காணலாம்.

தமிழில் பெயர்ச் சொற்கள் இரண்டு திணைகளாகப் பிரிக்கப்பட்டுள்ளன. அவை உயர்திணை, அஃறிணை என்பவை. உயர்திணை கடவுளர், மனிதர் என்பவர்களைக் குறிக்கும் சொற்களை உள்ளடக்குகின்றன. ஏனைய உயிரினங்களையும், பொருட்களையும் குறிக்கும் சொற்கள் அஃறிணைக்குள் அடங்குகின்றன. உயர்திணை ஆண்பால், பெண்பால், பலர்பாலென மூன்று பால்களாகவும், அஃறிணை ஒன்றன்பால், பலவின் பாலென இரண்டு பால்களாகவும் வகுக்கப்பட்டுள்ளன. உயர்திணையுள் அடங்கும் ஆண்பால், பெண்பால் என்பன ஒருமைப் பொருளைச் சுட்டுகின்றன. பலர்பால் பன்மைப் பொருளைச் சுட்டுவது மட்டுமன்றி மதிப்புக் கொடுப்பதற்காக ஒருமையாகவும் பயன்படுவதுண்டு.

தமிழில் வேற்றுமைகள் எட்டுவகைகளாகப் பிரிக்கப்பட்டுள்ளன. இவை முதலாம் வேற்றுமை, இரண்டாம் வேற்றுமை, மூன்றாம் வேற்றுமை, நான்காம் வேற்றுமை, ஐந்தாம் வேற்றுமை, ஆறாம் வேற்றுமை, ஏழாம் வேற்றுமை, எட்டாம் வேற்றுமையெனப் பெயரிடப்பட்டு உள்ளன. இப்பகுப்பு சமஸ்கிருத இலக்கண அடிப்படையிலானது என்றும் இதனால் செயற்கையானது என்றும் தற்கால மொழியியலாளர் சிலர் கூறுகின்றனர்.

தமிழை உலக மொழிகளில் ஒன்றாகக் கொண்டு மொழியியல் கண் கொண்டு நோக்குவது தமிழியல். தமிழின் இயல்பினைத் தொல்காப்பியம் நமக்குப் புலப்படுத்துகிறது. அது இன்றைய மொழியியலாளரின் எண்ண ஓட்டத்தைப் பெருமளவில் ஒத்துள்ளது.

தமிழ் சொல் வளம் நிறைந்த மொழி. நவீனத் தமிழ்மொழி பழந்தமிழ் மொழியில் பயன்படுத்தப்பட்ட பெரும்பாலான சொற்களை இன்னும் பயன்படுத்துகின்றது. இதனால் சற்று பயிற்சியுடன் பழந்தமிழ் இலக்கியங்களை ஒரு தமிழர் படித்து அறிய முடியும். திருக்குறள் போன்ற சிறந்த பழந்தமிழ் படைப்புகள் தமிழர்களால் சிறப்பாகக் கற்கப்படுவதற்கு இத்தொடர்ச்சியான சொற்பயன்பாடு உதவுகின்றது.

பிறமொழிச் சொற்கள் மட்டுப்படுத்தப்பட்டு இருப்பது தமிழ் மொழியின் தொடர்ச்சிக்கும் தனித்துவத்திற்கும் அவசியம், ஆகையால் தமிழ் அடிச்சொற்களிலிருந்து உருவாக்கப்படும் சொற்களைப் பயன்படுத்துவதே நன்று என்பது பல தமிழ் ஆர்வலர்களின் கருத்து ஆகும்.

தமிழ் மொழியில் அறிவியலைப் படைக்கக் கலைச்சொல்லாக்கம் இன்றியமையாததாகும். இது தமிழ் மொழியில் தொடர்ச்சியாக மேற்கொள்ளப்படும் ஒரு செயல்பாடுதான். இக்காலத்தில் தமிழக இலங்கை அரசுகளின் பல்கலைக்கழகங்கள் ஊடாகவும் தமிழ்த் தன்னார்வலர்களாலும் இப்பணி தொடர்கின்றது.

தமிழ் மொழி ஆய்வுக்கும் வளர்ச்சிக்கும் இந்திய அரசும், தமிழ்நாடு அரசும் சில அமைப்புகளை நிறுவிச் செயல்படுத்தி வருகின்றன. அரசு அமைப்புதவிர சில தனி அமைப்புகளும் செயல்பட்டு வருகின்றன.




தமிழ்ப் பற்று என்பது ஒருவருக்கு தமிழ் மொழி, இலக்கியம், பண்பாடு, நாகரிகம் போன்றவற்றோடு இருக்கும் ஒரு பற்று ஆகும். நாட்டுப் பற்று, சமயப் பற்றுப் போன்று இது உணர்வு, அரசியல், கொள்கை கலந்த ஒரு நிலைப்பாடு ஆகும். தமிழ்ப் பற்று தமிழ் அடையாளத்தினது, தமிழர் அரசியலின் ஒரு முக்கிய அடையாளமாகவும் உள்ளது.

"உடல் மண்ணுக்கு, உயிர் தமிழுக்கு" போன்ற முழக்கங்கள் ஊடாகவும், கவிதைகள் ஊடாகவும், செயற்பாடுகள் ஊடாகவும், இயக்கங்கள் ஊடாகவும் தமிழ்ப் பற்று வெளிப்படுப்படுத்தப்படுகிறது.






</doc>
<doc id="139458" url="https://ta.wikipedia.org/wiki?curid=139458" title="திருகோணமலை பொது நூலகம்">
திருகோணமலை பொது நூலகம்

திருகோணமலை பொது நூலகம் அல்லது திருகோணமலை நகராட்சி மன்ற பொது நூலகம் என்று அழைக்கப்படும் இந்நூலகம் பொதுமக்களின் பயன்பாட்டுக்காகத் திருகோணமலை நகரசபையினால் பராமரிக்கப்படும் நூலகமாகும்.

திருகோணமலைப் புறக்கோட்டை நூலகம் (Trincomalee pettah library) என அழைக்கப்பட்ட இந்நூலகம் 1835ம் ஆண்டு அமைக்கப்பட்டது. 1946ம் ஆண்டு திருகோணமலை நகராட்சி மன்றத்தால் பொறுப்பேற்கப்பட்டது. 1835 இல் திருகோணமலையில் 2 நூலகங்கள் அமைக்கப்பட்டன. Liet.F.J.N. Ind. 37th Regiment நூலகத்தில் 17 பேர் அங்கத்தவர்களாக இருந்தார்கள். திருகோணமலைப் புறக்கோட்டை நூலகம் கடற்கரையோரமாகக் கட்டப்பட்டது. இது இன்றும் டொக்யாட் வீதியில் முற்றவெளியை அடுத்து காணப்படுகின்றது. 34 சந்தாக்காரர்களைநிரந்தர உறுப்பினராக் கொண்டிருந்த இந்த நூலகத்தில் 500 புத்தகங்கள் வைக்கப்பட்டிருந்தன. இந்த நூலகத்தின் தலைவராக ஜி. ஈ. கொலொம்ப், செயலாளராக பி. கிறிஸ்பெயின், பொருளாளராக ஜெ. ஏ. கிப்சன், அறங்காவலர்களாக வண. எஸ். ஓ. கில்னி, பி. கிறிஸ்பெயின் ஆகியோர் தெரிவு செய்யப்பட்டார்கள். துணை நூலகராக எல். டி சிமித் நியமிக்கப்பட்டார்.


</doc>
<doc id="139468" url="https://ta.wikipedia.org/wiki?curid=139468" title="உப்பிலியப்பன் கோயில்">
உப்பிலியப்பன் கோயில்

உப்பிலியப்பன் கோயில் இந்தியாவின் தமிழ்நாடு மாநிலத்தில் தஞ்சாவூர் மாவட்டத்தில் அமைந்து இருக்கும் ஒரு கோவில் ஆகும். இது 108 திவ்ய தேச வைணவக் கோவில்களில் ஒன்றாகும்.


இந்த உப்பிலியப்பன் கோவில் திருநாகேஸ்வரத்திற்குத் தெற்கே ஒரு கி.மீ. தொலைவில் உள்ளது. மார்க்கண்டேய மகரிஷி, காவிரி, கருடன், தருமதேவதை ஆகியோருக்கு தரிசனம் தந்தவர்.
இத்தலம் செண்பகவனம், ஆகாசநகரம், திருவிண்ணகர், மார்க்கண்டேய க்ஷேத்திரம், ஒப்பிலியப்பன் கோவில், தென் திருப்பதி என்ற பெயர்களும் இத்தலத்திற்கு உண்டு. நம்மாழ்வாருக்கு ஐந்து வடிவங்களில் காட்சி அளித்துள்ளார். அவை பொன்னப்பன், ம்ணியப்பன், முத்தப்பன், என்னப்பன், திருவிண்ணகரப்பன். முற்காலத்தில் மிருகண்டு மகரிஷியின் புத்திரன் மார்கண்டேய மகரிஷி பூமாதேவி தனக்கு மகளாகவும் திருமால் மாப்பிள்ளை ஆக வேண்டும் என கடும் தவம் செய்தபோது துளசி வனத்தில் அழகிய பெண் குழந்தையைக் கண்டு வியந்து எடுத்து பூமாதேவி என பெயர்சூட்டி வளர்த்தார். திருமணவயதை அடைந்தாள். அவதார நோக்கம் நிறைவேறும் காலம் வந்தது. திருமால் வயது முதிர்ந்த அந்தணர் வேடம் பூண்டு மார்கண்டேயர் குடிலுக்கு வந்து பூமாதேவியைத் தனக்கு மணம் முடிக்கும்படி கேட்க ஏதேதோ கூறியும் கேட்கவில்லை. மகளுக்கு உப்பு போட்டு சமைக்க தெரியாது என கூறினார். விடவில்லை திருமால். செய்வதறியாது கண்மூடி பெருமானை வேண்டி கண் திறந்தபோது உப்பிலியப்பனே முன் தோன்றி உன்னிடம் வளர்ந்தது பூமாதேவியே என உரைத்து மணம் முடித்தார். மார்க்கண்டேயர் விருப்பம் நிறைவேறியது. இன்றும் உப்பில்லாமல் உணவு நைவேத்தியம் செய்து வழங்கப்படுகிறது. ஒவ்வொரு வருட ஐப்பசி சிரவண நட்சத்திரத்தன்று திருக்கல்யாணம் சிறப்பாக நடக்கும். இத்திருகல்யாணத்தில் கலந்து கொண்டால் திருமணத் தடை நீங்கி குழந்தை பேறு கிட்டும் என நம்பப்படுகிறது, திருப்பதி பெருமாளுக்கு அண்ணனாக உப்பிலியப்பன்
கருதப்படுகிறார். இங்கு சென்றாலே திருப்பதி சென்ற பலன் கிட்டும்.

கும்பகோணத்தில் இருந்து தென்கிழக்கில் காரைக்கால் செல்லும் நெடுஞ்சாலையில் 8 கி.மி. தொலைவில் அமைந்துள்ளது. கும்பகோணத்தில் இருந்து நகரபேருந்து வசதி உள்ளது.




</doc>
<doc id="139469" url="https://ta.wikipedia.org/wiki?curid=139469" title="சங்கீத கலாநிதி விருது">
சங்கீத கலாநிதி விருது

கருநாடக இசை வல்லுநர் ஒருவரை, ஆண்டுதோறும் தெரிவுசெய்து அவருக்கு சங்கீத கலாநிதி எனும் விருதினை சென்னை மியூசிக் அகாதெமி வழங்கிச் சிறப்பிக்கிறது. "சங்கீத" என்பதற்கு "இசை" எனவும், "கலாநிதி" என்பதற்கு "கலையின் பெருஞ்செல்வம் (புதையல்)" எனவும் பொருள். ஆக, "சங்கீத கலாநிதி" என்பதற்கு 'கருநாடக இசைக் கலையின் பெருஞ்செல்வம்' என்பது பொருள். கருநாடக இசையுலகில் மிக உயர்ந்த விருதாக இவ்விருது அனைவராலும் கருதப்படுகிறது.

1929 ஆம் ஆண்டு முதல் 2017 ஆம் ஆண்டு வரை இவ்விருதினைப் பெற்ற இசைக்கலைஞர்களின் பட்டியல் இங்கு தரப்பட்டுள்ளது.


</doc>
<doc id="139470" url="https://ta.wikipedia.org/wiki?curid=139470" title="4 (எண்)">
4 (எண்)

நான்கு (ஆங்கிலம்: "Four") என்பது தமிழ் எண்களில் ௪ என்பதைக் குறிக்கும் இந்து-அராபிய எண் ஆகும். நான்கு என்பது மூன்றுக்கும் ஐந்துக்கும் இடைப்பட்ட இயற்கை எண்ணாகும்.

நான்கின் நேர்க் காரணிகள் 1, 2, 4 என்பனவாகும்.



</doc>
<doc id="139471" url="https://ta.wikipedia.org/wiki?curid=139471" title="-1 (எண்)">
-1 (எண்)

மறை ஒன்று அல்லது சய ஒன்று (ஆங்கிலம்: "Minus One") என்பது 1 இன் கூட்டல் நேர்மாறு ஆகும். மறை ஒன்று என்பது மறை இரண்டுக்கும் பூச்சியத்துக்கும் இடைப்பட்ட மறை நிறையெண் ஆகும்.

ஓர் எண்ணை, formula_1 ஆல் பெருக்குவது என்பது, அவ்வெண்ணின் குறியை மாற்றுவதற்குச் சமனாகும். இதனைப் பரம்பல் விதி மூலம் நிறுவலாம். 

formula_2 ஒரு மெய்யெண் எனில்:-

formula_3

formula_9 உடன் formula_10 ஐக் கூட்டும் போது formula_7 கிடைப்பதால், formula_10 என்பது formula_9இன் கூட்டல் நேர்மாறாகும்.

அதாவது:
formula_14

-1 இன் வர்க்கத்தின் பெறுமானம் 1 ஆகும். இதனால் இரு மறை எண்களின் பெருக்கத்தின் பெறுமானம் ஒரு நேர் எண்ணாக அமையும்.

-1 வர்க்கத்தின் பெறுமானம் 1 ஆகும் என்பதை அட்சர கணித முறைப்படி நிறுவலாம்:

formula_15 

சமன்பாட்டின் இரண்டு பக்கங்களிலும் 1ஐக் கூட்டுவதன் மூலம்,

ஆகவே, மறை ஒன்றின் வர்க்கத்தின் பெறுமானம் 1 ஆகும்.

சிக்கலெண்ணான formula_22ஆனது formula_23 என்ற சமன்பாட்டைத் திருப்திப்படுத்தும். ஆகவே, -1 வர்க்கமூலத்தின் பெறுமானம் formula_22 ஆகும்.


</doc>
<doc id="139499" url="https://ta.wikipedia.org/wiki?curid=139499" title="பட்டமுகத்திண்மம்">
பட்டமுகத்திண்மம்

வடிவவியலில் "n"-கோண பட்டமுகத்திண்மம் ("trapezohedron") என்பது ஒரு இரும பலகோணத்திண்மம். இதன் 2"n" முகங்களும் சர்வசம பட்டவடிவ நாற்கரங்களாக இருக்கும். (இப்பட்ட வடிவ நாற்கரம் ஐக்கிய அமெரிக்காவில் "டிரபீசியா" (trapezia) என்றும் "டிரபிசாய்ட்" (trapezoid) என ஐக்கிய இராச்சியத்திலும் சில சமயங்களில் "டெல்ட்டாய்ட்" (deltoid) எனவும் அழைக்கப்படுகிறது.) 

இத்திண்மத்தின் பெயரிலுள்ள "n"-கோண -என்ற பகுதி அதிலுள்ள முகங்களைக் குறிப்பதல்ல, ஒரு சமச்சீர் அச்சைச் சுற்றிய அதன் உச்சிகளின் அமைப்பைக் குறிக்கும். 

ஒரு "n"-கோண பட்டமுகத்திண்மத்தை இரண்டு "n"-கோண பிரமிடுகளாகவும் ஒரு "n"-கோண எதிர்ப்பட்டகமாகவும் (antiprism) பிரித்தெடுக்கலாம்.





</doc>
<doc id="139500" url="https://ta.wikipedia.org/wiki?curid=139500" title="மூன்றுகோண பட்டமுகத்திண்மம்">
மூன்றுகோண பட்டமுகத்திண்மம்

வடிவவியலில் மூன்றுகோண பட்டமுகத்திண்மம் (trigonal trapezohedron) என்பது எதிர்ப்பட்டகங்களின் (antiprism) இருமங்களாக அமையும் சீரான முகங்களுடைய பன்முகத்திண்மங்களில் முதலாவதாகும். இத்திண்மத்திற்கு சர்வசமமான ஆறு சாய்சதுர முகங்கள் உள்ளன.

மூன்றுகோண பட்டமுகத்திண்மங்கள் சாய்சதுரத்திண்மங்களின் உட்கணமாக அமையும்.கனசதுரம் சர்வசம சதுர முகங்கள் கொண்ட ஒரு சிறப்புவகை மூன்றுகோண பட்டவடிவத்திண்மமாகும்.


</doc>
<doc id="139511" url="https://ta.wikipedia.org/wiki?curid=139511" title="துருவ நட்சத்திரம்">
துருவ நட்சத்திரம்

துருவ நட்சத்திரம் ("Pole star") என்பது வானில் பிரகாசமாகத் தெரியக்கூடிய விண்மீன்களில் ஒன்று.

பூமியிலுள்ள ஒவ்வொரு நோக்குநருக்கும் துருவநட்சத்திரம் நேர் வடக்கில் இருக்கும். இதை நாம் கண்களால் பார்க்க முடியும்.பொதுவாக ஏனைய விண்மீன்கள் வான துருவங்களைச் (celestial poles) சுற்றி வரும். ஆனால் துருவ நட்சத்திரம் மட்டும் கிட்டத்தட்ட ஒரே இடத்தில் அதுவும் வான துருவத்தில் இருக்கும். இதனால் பண்டைய காலத்தில் கடற்பயணம் மேற்கொள்ளும்பொழுது இரவில் திசை அறிய துருவ நட்சத்திரம் மிகவும் பயனுள்ளதாக இருந்தது. வடக்கில் காணப்படும் பிரகாசமான துருவ நட்சத்திரத்தின் பெயர் போலாரிசு (polaris). இதன் தோற்றப்பருமன் 1.9 ஆகும். அதனுடைய தற்போதைய நடுவரை விலக்கம் +89°15'50.8". தென் துருவத்தில் இப்படி ஒரு பிரகாசமான நடசத்திரம் எதுவும் இல்லை.


 

</doc>
<doc id="139512" url="https://ta.wikipedia.org/wiki?curid=139512" title="நாலு மூலை விளையாட்டு">
நாலு மூலை விளையாட்டு

நாலு மூலை விளையாட்டு ஒரு உள்ளரங்க விளையாட்டு. வீட்டுக் கூடத்தில் விளையாடப்படும். சிறுவர் சிறுமியர் விளையாடுவர்.

கூடத்தின் மூலையைத் தொட்டுக்கொண்டு நிற்கும்போது தொடக்கூடாது என முறை வைத்துக்கொண்டு விளையாடுவார்கள். 
இந்த விளையாட்டுக்குக் குறைந்தது மூன்று பேராவது வேண்டும். ஒருவர் தொடுபவர். ஏனையோர் ஓடுபவர். 

ஒருவர் தொடப்பட்டதும் அவர் தொடுபவராக மாறி விளையாட்டு தொடரும்.

ஓடும்போது பாடப்படும் பாடல்




</doc>
<doc id="139514" url="https://ta.wikipedia.org/wiki?curid=139514" title="நாலுமூலைக் கல்">
நாலுமூலைக் கல்

நாலுமூலைக் கல் சிறுவர் தொட்டு விளையாடும் விளையாட்டு.

விளையாடுவோர் எல்லாரும் தெருப்புழுதியில் வரிசையாகக் காலால் தேய்த்துப் படத்தில் உள்ளது போல் விளையாடும் கட்ட அரங்கு அமைப்பர். மொத்தம் ஐந்து பேர் விளையாடுவர். அரங்கின் மையத்தில் 4 கல் வைக்கப்படும். ஒருவர் பட்டவராகத் தெரிந்தெடுக்கப்படுவார். அவர் கல்லை எடுக்க வருபவரைத் தொடுவார். மற்றவர்கள் கோட்டில் ஓடுவர். கோட்டில் ஓடுபவரைத் தொடக்கூடாது. கோட்டில் கால் இல்லாதவர் கல்லை எடுக்க வருபவராகக் கருதப்படும். அவரைத் தொடலாம். தொடப்பட்டவர் பட்டவராகித் தொடுபவராக மாறுவார். 

ஓடுபவர் நடுவில் இருக்கும் கல்லை ஒவ்வொன்றாகவோ பலவாகவோ எடுத்துவந்து மூலைக்கு ஒன்றாக வைக்கவேண்டும். இரண்டு கல் வைத்துக்கொண்டு ஓடுபவரும் தொடப்படலாம். நாலு கல்லும் நாலு மூலைகளில் வைக்கப்பட்டுவிட்டால் மறு ஆட்டம்.




</doc>
<doc id="139517" url="https://ta.wikipedia.org/wiki?curid=139517" title="நான் வளர்த்த நாய்க்குட்டி">
நான் வளர்த்த நாய்க்குட்டி

நான் வளர்த்த நாய்க்குட்டி ஒரு பாப்பா விளையாட்டு. 

குழந்தையைக் கக்கத்தில் தூக்கிக்கொண்டு தாய் நிற்பார். குழந்தையின் கன்னத்தைச் செல்லமாகக் கிள்ளிப் பாட்டுப் பாடுவார். 

அருகில் உள்ளவர் குழந்தையைச் செல்லமாக அடிப்பர். மீண்டும் மீண்டும் பாடி அடிக்கும்போது குழந்தை சிணுங்கும். அழும். பின் தேற்றுவர். இது ஒரு வேடிக்கை விளையாட்டு.




</doc>
<doc id="139518" url="https://ta.wikipedia.org/wiki?curid=139518" title="சூரிய வெப்ப ஆற்றல்">
சூரிய வெப்ப ஆற்றல்

சூரிய வெப்ப ஆற்றல் என்பது சூரிய ஒளியைப் பயன்படுத்தி வெப்ப ஆற்றலை உருவாக்கும் செயலாகும். இந்த செயலின்போது சூரிய ஒளியை உறிஞ்சியும் குவித்தும் வெப்ப ஆற்றல் உருவாகிறது. சூரிய வெப்ப ஆற்றல் பல பயன்பாடுகளைக் கொண்டிருந்தாலும், பொதுவாக சமையலுக்கும் மின் உற்பத்திக்கும் பயன்படுகிறது.

சூரிய வெப்ப ஆற்றல் பயன்பாடு மூன்று வகைப்படும். அவை குறைந்த, நடுத்தர அல்லது உயர் வெப்பநிலை சூரிய வெப்ப ஆற்றல் மாற்றல் முறைகளாகும். குறைந்த வெப்பநிலை வகையில் தட்டை வடிவ சூரிய வெப்ப ஆற்றல் மாற்றி பயன்படுகிறது. இது நீச்சல் குளங்களை சூடேற்றப் பயன்படுகிறது. நடுத்தர வெப்பநிலை சூரிய வெப்ப ஆற்றல் மாற்றி நீரைச் சூடேற்றவும் சமைப்பதற்கும் பயன்படுகிறது. உயர் வெப்பநிலை சூரிய வெப்ப ஆற்றல் மாற்றி மின்சாரம் தயாரிக்கப் பயன்படுகிறது. இந்த வகையில் சூரியக் கதிர்கள் ஒரு புள்ளியில் குவிக்கப்படுகின்றன.


</doc>
<doc id="139534" url="https://ta.wikipedia.org/wiki?curid=139534" title="இடிச்சப்புளி செல்வராசு">
இடிச்சப்புளி செல்வராசு

இடிச்சப்புளி செல்வராசு அல்லது இடிச்சப்புளி செல்வராஜ் (இறப்பு: சனவரி 30, 2012, அகவை: 72) தமிழ் திரைப்பட உலகில் நகைச்சுவை நடிகராக நூற்றுக்கும் கூடுதலான திரைப்படங்களில் நடித்தவர். எம்.ஜி.ஆர், சிவாஜி கணேசன், கமலஹாசன், ரஜினிகாந்த் போன்ற முன்னணி நடிகர்களுடன் நடித்துள்ளார். "சின்ன வாத்தியார்" என்ற திரைப்படத்தில் கவுண்டமணி, செந்திலுடன் நடித்துள்ளார். மற்றொரு நகைச்சுவை நடிகரான பாண்டுவின் அண்ணன் ஆவார். எம்.ஜி.ஆரின் "இதயக்கனி" மற்றும் "உலகம் சுற்றும் வாலிபன்" திரைப்படங்களுக்கு உதவி இயக்குனராகவும் பணியாற்றி உள்ளார். 

இவருக்கு செல்லம் என்ற மனைவியும் வசந்தி என்ற மகளும் உள்ளனர். சனவரி 30, 2012 அன்று காலமானார்.


</doc>
<doc id="139544" url="https://ta.wikipedia.org/wiki?curid=139544" title="கலாநிதி">
கலாநிதி

கலாநிதி என்ற தலைப்பில் உள்ள கட்டுரைகள்:




</doc>
<doc id="139550" url="https://ta.wikipedia.org/wiki?curid=139550" title="5 (எண்)">
5 (எண்)

ஐந்து () (ஆங்கிலம்: "Five") என்பது தமிழ் எண்களில் ௫ என்பதைக் குறிக்கும் இந்து-அராபிய எண்ணாகும். ஐந்து என்பது நான்குக்கும் ஆறுக்கும் இடைப்பட்ட இயற்கை எண்ணாகும்.

ஐந்தின் நேர்க் காரணிகள் 1, 5 என்பனவாகும்.



</doc>
<doc id="139551" url="https://ta.wikipedia.org/wiki?curid=139551" title="நிலாக் குப்பல்">
நிலாக் குப்பல்

நிலாக் குப்பல் விளையாட்டு நிலா வெளிச்சத்தில் விளையாடப்படும். இதனை சிறுவர் சிறுமியர் விளையாடுவர். 

தெருவில் மண்குவியல் வைத்து உப்பு என்பர். இரண்டு அணியினர் இருவேறு பக்கம் சென்று சில பல உப்பு வைப்பர். பின் உத்தி இடத்தில் மீண்டும் கூடுவர். திசைமாறிச் சென்று எதிர் அணியினர் வைத்த உப்புக் குவியல்களை அழிப்பர். <

அழிக்கும்போது பின்வரும் பாட்டுப் பாடுவர்.

எல்லா உப்பும் அழிக்கப்படும்வரையில் மீண்டும் மீண்டும் இந்த வினா-விடை நிகழும். அழித்து முடிந்ததும் வயிறு நிரம்பிவிட்டது என்பர்.

மீண்டும் கூடுவர். இரு அணியினரும் சேர்ந்து சென்று அழிக்கப்படாத உப்புக் குவியல்களை எண்ணிப்பார்ப்பர். யார் வைத்த உப்பில் அழிக்கப்படாத குவியல் அதிகமாக எஞ்சியுள்ளதோ அந்த அணியினர் வென்றதாகத் தீர்மானிக்கப்படும்.




</doc>
<doc id="139552" url="https://ta.wikipedia.org/wiki?curid=139552" title="நிலாப்பூச்சி">
நிலாப்பூச்சி

நிலாப்பூச்சி நிலா வெளிச்சத்தில் விளையாடும் விளையாட்டு. 

நிலா வெளிச்சத்தில் ஆள்-நிழல் விழும். அந்த நிழலை நிலாப்பூச்சி என்பர். அந்த நிழலில் நிற்பவரைத் தொடுதல் இந்த விளையாட்டு. ஒருவர் தொடுபவர். ஏனையோர் தொடப்படாமல் இருக்க நிலா வெளிச்சத்தில் நிற்கவேண்டும். தொடுபவருக்கு உதவி செய்ய ஒருவர் மற்றொருவர் மீது நிழல் விழும்படி வந்து நின்று உதவுவார். நிழலில் நிற்கும்போது தொடப்பட்டால், தொடப்பட்டவர் தொடுபவராகி ஆட்டம் தொடரும்.




</doc>
<doc id="139555" url="https://ta.wikipedia.org/wiki?curid=139555" title="புதியபரிதி">
புதியபரிதி

புதியபரிதி (பி. ஜூன் 3, 1992) ஒரு தமிழ்க் கவிஞர். தனது 16 வது வயதில் முதல் கவிதை நூலான "தமிழ் என் காதலி" வெளியிட்டார். இதுவரை மூன்று பதிப்புகளை கண்டுள்ள அந்நூல் தமிழக அரசின் நூலக ஆணையமும் பெற்றுள்ளது. அவரது இரண்டாவது கவிதைத் தொகுதியான "கவிதைக் கனவு" கடந்த ஆண்டு வெளி வந்துள்ளது. தற்போது சென்னையில் பொறியியல் மூன்றாம் ஆண்டு படிக்கும் இவர் "நல்லதோர் வீணை" என்றொரு மாணவருக்கான சிற்றிதழை நடத்தி வருகிறார்.



</doc>
<doc id="139556" url="https://ta.wikipedia.org/wiki?curid=139556" title="நீரில் தொடல்">
நீரில் தொடல்

நீரில் தொடல் ஒரு நீர் விளையாட்டு. இதில் சிறுவர் பெரியவர் அனைவரும் கலந்துகொள்வர். எனினும் இது ஆண்பாலார் விளையாட்டு. 

குளம், குட்டை போன்ற இடங்களில் இது விளையாடப்படும். நீரின் ஆழத்திற்கு ஏற்ப நீரில் நடந்தும், ஓடியும், நீந்தியும் இது விளையாடப்படும். தொடப்பட்டவர் தொடுபவராகி விளையாட்டு கை மாறும்.




</doc>
<doc id="139557" url="https://ta.wikipedia.org/wiki?curid=139557" title="6 (எண்)">
6 (எண்)

ஆறு (ஆங்கிலம்: "Six") என்பது தமிழ் எண்களில் ௬ என்பதைக் குறிக்கும் இந்து-அராபிய எண்ணாகும். ஆறு என்பது ஐந்துக்கும் ஏழுக்கும் இடைப்பட்ட இயற்கை எண்ணாகும்.

ஆறின் நேர்க் காரணிகள் 1, 2, 3, 6 என்பனவாகும்.



</doc>
<doc id="139558" url="https://ta.wikipedia.org/wiki?curid=139558" title="டத்தோ ஸ்ரீ">
டத்தோ ஸ்ரீ

மலேசியாவில் வழங்கப்படும் டத்தோ ஸ்ரீ விருதுகளில் இருவகைகள் உள்ளன. டத்தோ ஸ்ரீ (மலாய்:"Dato' Sri" அல்லது "Dato' Seri") என்பது முதலாம் வகை. டத்துக் ஸ்ரீ (மலாய்:"Datuk Seri") என்பது இரண்டாம் வகை. ஆனால், இந்த இரண்டு விருதுகளையும் டத்தோ ஸ்ரீ என்றே பொதுவாக அழைக்கின்றனர். மலேசியாவின் பேரரசரும் மாநில சுல்தான்களும் டத்துக் ஸ்ரீ, டத்தோ ஸ்ரீ விருதுகளை வழங்குகின்றனர். மலேசிய ஆளுநர்களால் வழங்கப்படும் மிக உயரிய விருதுகளில் டத்துக் ஸ்ரீ, டத்தோ ஸ்ரீ விருதுகளும் ஒன்றாகும். மலேசியாவிற்கு அரிய சேவைகள் ஆற்றியவர்களைப் பாராட்டும் வகையில் இந்த விருதுகள் வழங்கப்படுகின்றன.

டத்தோ ஸ்ரீ விருது (மலாய்:"Dato' Sri" அல்லது "Dato' Seri") என்பது மிக உயரிய விருதுகளில் ஒன்றாகும். இந்த விருது, துன் விருதிற்கு அடுத்த நிலையில் வரும் விருதாகும். டான் ஸ்ரீ விருதிற்கு இணையான விருது. இந்த விருதைப் பெற்றவரின் மனைவியை டத்தின் ஸ்ரீ (மலாய்:"Datin Sri)" என்று அழைப்பார்கள். மலேசியாவின் பிரதமர் டத்தோ ஸ்ரீ நஜீப் துன் ரசாக்கிற்கு இந்த விருது வழங்கப்பட்டுள்ளது. மலேசியாவின் முன்னாள் பிரதமர்களான மகாதீர் முகமது, அப்துல்லா அகமது படாவி போன்றவர்களுக்கு, அவர்கள் பிரதமர்களாக இருந்தபோதே டத்தோ ஸ்ரீ விருது வழங்கப்பட்டது. இவர்கள் பிரதமர் பதவியில் இருந்து விலகியதும், அவர்களுக்கு நாட்டின் ஆக உயரிய துன் விருது வழங்கிக் கௌரவிக்கப்பட்டது.

மலேசிய இந்தியர் காங்கிரஸின் முன்னாள் தலைவர் டத்தோ ஸ்ரீ ச. சாமிவேலுவிற்கு இந்த டத்தோ ஸ்ரீ விருது வழங்கப்பட்டுள்ளது. இப்போதைய மலேசிய மனித ஆள்பலத் துறை அமைச்சர் எஸ். சுப்பிரமணியத்திற்கு டத்துக் ஸ்ரீ விருது வழங்கப்பட்டிருக்கிறது.

டத்தோ ஸ்ரீ விருது என்பது ஒரு மாநிலத்தின் மிக உயர்ந்த விருதாகக் கருதப்படுவதால் அந்த விருதை வழங்குவதிலும் சில கட்டுப்பாடுகள் உள்ளன. சிலாங்கூர் மாநிலத்தைப் பொருத்த வரையில் ‘ஸ்ரீ பாதுக்கா மக்கோத்தா சிலாங்கூர்’ எனும் "Seri Paduka Mahkota Selangor (SPMS)" விருது ஓர் ஆண்டில் இருவருக்கு மட்டுமே வழங்கப்படுகிறது.

சிலாங்கூர் மாநிலத்தில் உயிரோடு வாழ்பவர்களில் 40 பேர் மட்டுமே இந்த விருதைப் பெற்று இருக்க முடியும் என்றும் வரையறுக்கப்பட்டுள்ளது. இந்த விருதைப் பெற்ற பெண்களை ‘டத்தின் பாதுக்கா ஸ்ரீ’ (மலாய்:"Datin Paduka Seri)" என்று அழைக்கின்றனர். 1998ஆம் ஆண்டிற்கு முன்னால் ‘டத்தின் பாதுக்கா’ (மலாய்:"Datin Paduka") என்று அழைத்தனர். 23 டிசம்பர் 1998-இல் மாற்றம் செய்யப்பட்டது.

சிலாங்கூர் மாநில வரலாற்றில் ‘ஸ்ரீ பாதுக்கா மக்கோத்தா சிலாங்கூர்’ விருதை, ஏனைய இனத்தினர் பலர் பெற்றிருந்தாலும் இதுவரை தமிழர்களில் இருவர் மட்டுமே பெற்றுள்ளனர். முன்னாள் ம.இ.கா. தலைவரும், அமைச்சருமான டான் ஸ்ரீ வி. மாணிக்கவாசகம், முன்னாள் மலேசியக் கடற்படைத் தளபதி டான் ஸ்ரீ கே. தனபாலசிங்கம்ஆகிய இருவர் மட்டுமே பெற்றுள்ளனர். நெகிரி செம்பிலான் மாநிலத்தில் "Dato' Sri Utama" எனும் டத்தோ ஸ்ரீ விருது வழங்கப்படுகிறது.

டத்துக் ஸ்ரீ விருது (மலாய்:"Datuk Seri") மலேசியாவில் மிக முக்கியமான விருதுகளில் ஒன்றாகக் கருதப்படுகிறது. மலேசிய மாநில சுல்தான்கள், மலாக்கா, பினாங்கு, சபா, சரவாக் மாநில ஆளுநர்கள் இந்த டத்துக் ஸ்ரீ விருதை வழங்குகின்றனர். 


</doc>
<doc id="139566" url="https://ta.wikipedia.org/wiki?curid=139566" title="சுண்ணாம்புக்கலவை">
சுண்ணாம்புக்கலவை

சுண்ணாம்புக்கலவை, சாந்து அல்லது பாரிசு சாந்து ("Plaster of Paris") என்றும் அழைக்கப்படுகிறது. இது சுவர்கள் மற்றும் கூரையில் பயன்படுத்தப்படும் ஒரு கட்டட பொருள் ஆகும். இது உலர்ந்த சுண்ணாம்புக்கலவை பொடியாகும். இது நீருடன் சேர்க்கப்பட்டு கூழ்மமாக மாற்றப்பட்டு உபயோகிக்கப்படுகிறது. நீருடன் சேர்க்கப்படும் பொழுது வெப்பத்தை வெளியிட்டு பின் உறுதி அடைகிறது. இது திட வடிவம் அடைந்தபின்னும் மென்மையாக இருப்பதனால் இறுதி உருவேற்றலில் பயன்படுகிறது. 


</doc>
<doc id="139570" url="https://ta.wikipedia.org/wiki?curid=139570" title="ஊதுலை">
ஊதுலை

ஊதுலை ("Blast furnace") ஒரு உலோகவியல் உலைக்களம் ஆகும். இது கனிமங்களை உருக்கி தொழிற்சாலை உலோகங்களை உற்பத்தி செய்யப்பயன்படுகிறது. பொதுவாக இரும்பு உற்பத்தியில் அதிகமாக பயன்படுகிறது.

ஊதுலையின் மேலிருந்து கனிமம், எரிபொருள் மற்றும் இளக்கி தொடர்ந்து செலுத்தப்படுகிறது. அப்பொழுது கீழிருந்து காற்று, சில சமயம் ஆக்சிசன் செலுத்தப்படுவதால் உலையின் தொடர் வேதி வினை ஏற்ப்படுகிறது. தொடர் வினையினால் கனிமம் உலோகமாக மாற்றம் அடைந்து உலையின் கீழ் பகுதியை அடைகிறது. இறுதியில் உருகிய உலோகம் மற்றும் கசடு பெறப்படுகிறது. இது கீழ் கதவு வழியாக வெளியேற்றப்படுகிறது. அனற் காற்று மேல்வழியாக வெளியேற்றப்படுகிறது.


</doc>
<doc id="139571" url="https://ta.wikipedia.org/wiki?curid=139571" title="உலைக்களம்">
உலைக்களம்

உலைக்களம் ("furnace") என்பது ஒரு பொருளுக்கு வெப்ப ஆற்றலைச் செலுத்தி அதனை உயர் வெப்பநிலைக்கு எடுத்துச் செல்கின்ற கட்டமைப்பு அல்லது சாதனம் ஆகும். இதற்குத் தேவையான வெப்ப ஆற்றல் எரிவளி, எரிநெய், அல்லது விறகு போன்ற எரிபொருள்களை நேரடியாக எரிப்பதன் மூலமோ, மின்னாற்றல் போன்றவற்றின் வழியாகவோ கொடுக்கப்படும். உலைக்களம் பலவகையான பயன்பாடுகளைக் கொண்டுள்ளது. இது தாது உருக்கவும், எண்ணை சுத்திகரிக்கவும், கொதிகலன்களிலும் பயன்படுகிறது. 

குளிர் பிரதேசங்களில் வீட்டினுள்ளே நிரந்தரமாக அமைக்கப்பட்டிருக்கும் உலையின் வழியாக, காற்று, ஆவி, வெந்நீர் என்று ஏதேனும் ஒரு பாய்மத்தைச் சூடேற்றிக் குழாய்களின் வழியாகச் சுற்றுக்கு விடுவதன் மூலம் வீட்டினுள்ளே வெப்பம் ஏற்றப்படும். இவ்வுலைகளின் எரிபொருளாகப் பெரும்பாலும் இயற்கை எரிவளி அமைந்திருக்கும். சில இடங்களில் நீர்மப் பெட்ரோலிய எரிவளி அல்லது எரிநெய் பயன்படுத்தப்படும். மின்னாற்றல் விலை குறைவாக இருக்கும் பகுதிகளில் மின்வழி வெப்பேற்றமும் கைக்கொள்ளப்படுவதுண்டு. 

பொதுவாக வீட்டு உலைகள் 80% செயல்திறம் கொண்டவையாக இருக்கும் என்றாலும், அண்மைய உயர்திறன் உலைகள் 98% செயல்திறம் கொண்டவையாகவும் இருக்கின்றன. இவை புகைபோக்கி இல்லாமலே செயல்படும் வகையில் வடிவமைக்கப்பட்டிருக்கும். வெப்ப ஆற்றலும், கழிவுவளியும் பிவிசி குழாய்கள் வழியாக வீடு முழுக்கச் சுற்றவிட்டுப் பிறகு வீட்டின் ஒரு பக்கத்திலோ கூரை மீதோ வெளியேற்றப்படும். 

தொழிற்சாலைகளில் உலைக்களங்கள் ஒரு செயல்முறைக்குத் தேவையான வெப்பத்தைத் தரவல்லன. அல்லது அவை நேரடியாக ஒரு வேதி வினைகலனாகச் செயலாற்றி வேதிவினைக்குத் தேவையான வெப்பத்தை அளிக்கவல்லன. இத்தகு உலைகள் அவற்றின் செயல்பாடு, வெப்ப அளவு, எரிபொருள் தெரிவு, எரிதலுக்கான காற்றினை அனுப்பும் முறை இவற்றைப் பொருத்து வெவ்வேறு வகையில் வடிவமைக்கப்படும். 

எரிவாயினுள் செலுத்தப்படும் எரிபொருள், அதனுடன் செலுத்தப்படும் காற்றினோடு சேர்த்து எரிக்கப்படும். ஒன்றிற்கும் மேற்பட்ட எரிவாய்கள் அடுத்தடுத்து அமைந்திருக்கலாம். அவை தரையிலோ, பக்கச்சுவரிலோ, மேற்கூரையிலோ அமைக்கப்பட்டிருக்கலாம். உலையில் எரிகின்ற தழல் அதனூடே அமைக்கப்பட்டிருக்கும் குழாய்களைச் சூடாக்க, அக்குழாய்களின் உள்ளே வெப்பமேற்றப்பட வேண்டிய பாய்மங்கள் செலுத்தப்படும். இப்பாய்மங்களுக்குச் சில எடுத்துக்காட்டுகள்: நீர், பாறை எண்ணெய், வெப்பப் பாய்மம், முதலியன.

எரிதலுக்கான காற்று உட்செலுத்தும் முறையை ஒட்டி உலைக்கள வடிவமைப்பைக் கீழ்க்காணும் சில வகைகளாகப் பிரிக்கலாம்.

 முதல் வகையான இயல்புநிலைக் காற்றிழுப்பு உலைகள் வெளிப்புறத்தில் செங்கல், காரை, அல்லது இரும்பினால் கட்டப்பட்ட ஒரு அமைப்பைக் கொண்டிருக்கும். மேலே செங்கல் அல்லது காரையால் கட்டப்பட்ட புகைபோக்கி வழியாகக் காற்று, புகை போன்றவை வெளியேறுமாறு அமைக்கப்பட்டிருக்கும். இயற்கையாக நிகழும் வெப்பச் சலனம் முறையில் சூடான காற்று மேலே எழும்பிச் செல்லும்; அதனால் உண்டாகும் வெற்றிடத்தை நிரப்பக் காற்று உள்ளே இழுக்கப்படும். அதனால் இது இயல்புநிலைக் காற்றிழுப்பு உலை என்று பெயர் பெற்றது.

இது மிகவும் எளிய ஒரு கட்டமைப்பாகும். ஒரு தன்னியக்க எரிவளி மடக்கிதழ் மட்டும் இருக்கும். காற்றை உட்செலுத்த காற்றாடியோ, காற்றிறைப்பியோ இருக்காது. எரிவாய் அமைப்பைச் சிறிது மாற்றியமைப்பதின் மூலம் பல்வேறுவகையான எரிபொருள்களைப் பயன்படுத்தலாம். கரி, விறகு, குப்பை, தாள், இயற்கை எரிவளி, எரிநெய் போன்ற பல எரிபொருள்களைப் பயன்படுத்த முடியும். ஆனால் திடவகை எரிபொருள்களைப் பயன்படுத்தினால், குவியும் சாம்பல் முதலானவற்றை நீக்கிச் சுத்தம் செய்யும் வேலையைத் தினமும் செய்யவேண்டியிருக்கும்.

1950, 1960-களில் வலிந்த காற்றிறைப்பு உலைகள் பெயர்பெற்றிருந்தன. இவை அளவில் பெரியதாக இருந்த இயல்புநிலைக் காற்றிழுப்பு உலைகளுக்கு மாற்றாகத் திகழ்ந்தன. இவற்றின் ஆற்றல் செயல்திறன் 50% முதல் 65% வரை இருந்தன. இவற்றிலும் செங்கல்லாலோ காரையாலோ கட்டப்பட்ட கட்டிடங்கள் வழியாகப் புகை மற்றும் கழிவுவளிகள் வெளியேற்றப்பட்டன.

மூன்றாவது வகை உலையான வலிந்த காற்றிழுப்பு உலை பிறவற்றைக் காட்டிலும் சற்று அளவு குறைந்தவை. இவ்வகை உலைகளில் ஒரு இறைப்பி அல்லது காற்றாடி கொண்டு எரிதலுக்கான காற்று உள்ளிழுக்கப்படும். இதனால் அளவில் சற்றுச் சிறியதாகவும், ஆனால் செயல்திறம் கூடியதாகவும் இவ்வுலைகள் அமைகின்றன.

நான்காவது வகையான உறைவகை உலைக்களமானது சற்றே உயர்ந்த செயல்திறம் கொண்டது. அது ஏறத்தாழ 89% - 98% அளவில் இருக்கும். இவ்வகை உலையில் எரிதல்பெட்டி முற்றிலும் அடைக்கப்பட்டிருக்கும். அதோடு இரண்டாவதாக இன்னொரு வெப்பப் பரிமாற்றியும் அமைந்திருக்கும். இதன்மூலம் கழிவுவளியில் இருந்து பெரும்பான்மையான வெப்பத்தை நீக்கிவிடுவதால், அவற்றில் இருக்கும் நீராவியும், சில வேதிப்பொருள்களும் உறைந்து நீராகவோ, மிதமான அமிலமாகவோ மாறிவிடும். உலோக புகைபோக்கியின்றி பி.வி.சி குழாய்களை வைத்துப் புகைபோக்கி வடிவமைக்கப் பட்டிருக்கவேண்டும்.

உலைக்களத்தை இயக்கத்தின் அடிப்படையில் மூன்று வகையாகப் பிரிக்கலாம். அவையாவன: 

முதலாவதும் மிகவும் முக்கியமானதுமான உலைக்களம் ஒருநிலை உலைக்களமாகும். உலைக்களம் கண்டுபிடிக்கப்பட்டதிலிருந்து இன்று வரை இது பயன்படுத்தப்பட்டு வருகின்றது. முடக்கம்-இயக்கம் என்னும் நிலைகளை மட்டுமே கொண்டு, இயக்கத்தில் ஒரு நிலையை மட்டுமே கொண்டிருப்பதால் இது ஒருநிலை உலைக்களம் எனப்படும். ஒரே நிலை இயக்கம் என்பதால் இது ஒரே வேகத்தில் இயங்குவதும், ஒரே வெப்பநிலைகொண்ட காற்றை வெளித்தள்ளுவதுமாய் சற்று அதிகரித்த சத்தத்தோடு இயங்கும். 

இருநிலை உலைக்களம் சிறிதளவு வேறுபாட்டையே கொண்டுள்ளது. இதில் முடக்கம் தவிர்த்த இயக்கநிலையில் இரண்டு நிலைகள் இருக்கும். அவை, அரைவேகம், முழுவேகம் என்பனவாம். வெப்பத்தின் தேவைக்கேற்ப இது குறைந்த வேகத்தில் செயல்பட இயலும் என்பதால் சற்றே குறைந்த சத்தத்தோடு இயங்கவல்லது. 

உலைக்களங்களில் விரும்பத்தக்க உலைக்களம் பண்படுத்தும் உலைக்களம் (modulating furnace) ஆகும். இது ஓரிரு நிலைகளை மட்டும் கொண்டிராமல், தேவைக்கேற்பப் பல தொடர்நிலைகளில் இயங்கும் என்பதால் இதன்வழியே ஆற்றலைச் சேமிக்கலாம். 



</doc>
<doc id="139572" url="https://ta.wikipedia.org/wiki?curid=139572" title="அவாயித் தீவுகள்">
அவாயித் தீவுகள்

அவாயித் தீவுகள் (ஃகவாயித் தீவுகள், ஹவாய்த் தீவுகள்; அவாயி மொழியில் "மொக்குப்புனி ஒ அவாயி") என்பன வடக்கு பசிபிக் கடலில் உள்ள எட்டுத் பெரிய தீவுகளும், மிகப்பல சிறு நிலத்திட்டுகளும் கொண்ட ஒரு தீவுக்கூட்டம். இத் தீவுக் கூட்டம் ஏறத்தாழ 2,400 கி.மீ நீளம் உடையது. இத்தீவுக் கூட்டங்களில், மிடுவே குறுந்தீவுக்கூட்டம் (Midway atoll) எனப்படும் பகுதி தவிர மற்றவை ஐக்கிய அமெரிக்காவின் அவாயி என்றழைக்கப்படும் ஒரு மாநிலம். ஒரு காலத்தில் இதனை சாண்டுவிச் தீவுகள் (Sandwich Islands) என்று அழைத்தார்கள். அவாயித் தீவுகள் வட அமெரிக்கக் கண்டத்தில் இருந்து ஏறத்தாழ 1860 மைல் (2993 கி.மீ) தொலைவில் உள்ளது.

மீகாமன் சேம்சு குக் இந்தத் தீவுகளுக்கு சனவரி 18, 1778 இல் வருகை தந்தார், அப்பொழுது அவருடைய முன்னாள் முதலளித்து ஊக்குநராக இருந்த சாண்டுவிச்சின் நான்காவது ஏர்ல் ஆக இருந்த சான் மாண்டேகு (John Montagu, 4th Earl of Sandwich) அவர்களின் நினைவாக சாண்டுவிச்சுத் தீவுகள் என்று பெயரிட்டார் 

அவாயித் தீவுகளின் மொத்த நிலப்பரப்பு 16,636.5 சதுர கி,மீ ( 6,423.4 சதுர மைல்) மிடுவே கடற்திட்டு வரிசை (Midway atoll) என்னும் பகுதி தவிர, மற்றவை ஐக்கிய அமெரிக்காவின் 50 ஆவது மாநிலமாக அவாயி மாநிலம் என்னும் பெயரில் ஆகத்து 21, 1959 இல் இணைந்தது.

முக்கியமான எட்டுத் தீவுகளை மட்டுமே இங்கே குறிக்கப்பெற்றுள்ளன. இவை அவாயி விண்டுவர்டுத் தீவுகள் ( Hawaiian Windward Islands) என்றும் அழைக்கப்பெறுகின்றன. கஃகோ ஒலாவே (Kahoolawe) என்னும் தீவைத் தவிர மற்ற தீவுகளில் மக்கள் வாழ்கின்றனர்.


இந்த தீவின் பழங்குடி இன மக்களின் பாரம்பரிய விளையாட்டான அலைச்சறுக்கு (Surfing) விளையாட்டு உலகம் முழுவதும் பரவியுள்ளது. 


</doc>
<doc id="139574" url="https://ta.wikipedia.org/wiki?curid=139574" title="எதிர் இணைகரம்">
எதிர் இணைகரம்

வடிவவியலில் எதிர் இணைகரம் ("antiparallelogram", "contraparallelogram", "crossed parallelogram") என்பது ஒரு நாற்கரம். இந்த நாற்கரத்தில் இணைகரத்தைப் போல அடுத்தடுத்து அமையாத இரண்டு சோடி பக்கங்கள் சர்வசமமாக இருக்கும். ஆனால் இணைகரம் போலில்லாமல், இரண்டு எதிர்ப் பக்கங்கள் ஒன்றையொன்று வெட்டிக்கொள்ளும்.

ஒவ்வொரு எதிர் இணைகரத்திற்கும் அதன் சந்திப்புப் புள்ளி வழியாக செல்லும் ஒரு சமச்சீர் அச்சு உண்டு. இச்சமச்சீர்த்தன்மையினால் இதற்கு இரண்டு சமகோணங்களும் இரண்டு சோடி சமபக்கங்களும் உள்ளன. பட்டங்கள், இருசமபக்க சரிவகம், எதிர் இணைகரம் மூன்றும் சேர்ந்து ஒரு சமச்சீர் அச்சுடைய நாற்கரங்களின் அடிப்படைத் தொகுதிகளுள் ஒன்றாக அமையும். ஓர் எதிர் இணைகரத்தின் குவிவு மேற்பரப்பு (convex hull) ஒரு இருசமபக்க சரிவகமாகும். ஒரு இருசமபக்க சரிவகத்தின் இணையில்லா பக்கங்கள் மற்றும் மூலைவிட்டங்கள் ஓர் எதிர் இணைகரத்தை அமைக்கும். 

ஒவ்வொரு எதிர் இணைகரமும் ஒரு வட்ட நாற்கரமாக அமையும். அதாவது அதன் நான்கு உச்சிகளும் ஒரே வட்டத்தின் மேல் அமையும்.


</doc>
<doc id="139575" url="https://ta.wikipedia.org/wiki?curid=139575" title="அப்துலாயே வாடே">
அப்துலாயே வாடே

அப்துலாயே வாடே (Abdoulaye Wade, பிறப்பு மே 29, 1926) செனிகலின் மூன்றாவதும் தற்போதையுமான குடியரசுத் தலைவராவார். 2000ஆம் ஆண்டு முதல் பதவியில் தொடர்ந்து உள்ளார். செனகலின் மக்களாட்சி கட்சியின் (PDS) முதன்மைச் செயலாளராகவும் விளங்கும் வாடே 1974ஆம் ஆண்டில் கட்சி நிறுவப்பட்டதிலிருந்து கட்சித்தலைமை ஏற்றுள்ளார். நெடுங்காலம் எதிர்க்கட்சித்தலைவராக விளங்கிய வாடே 1978 முதல் நான்கு முறை குடியரசுத்தலைவர் தேர்தலில் போட்டியிட்டு 2000ஆம் ஆண்டில் தேர்ந்தெடுக்கப்பட்டார். 
மூன்றாவது பதவிக்காலத்திற்கு மீண்டும் போட்டியிடத் தீர்மானித்திருக்கும் இவருக்கு எதிராக எதிர்ப்புப் போராட்டங்கள் எழுந்துள்ளன


</doc>
<doc id="139578" url="https://ta.wikipedia.org/wiki?curid=139578" title="உயரமானி">
உயரமானி

உயரமானி ("Altimeter") உயரத்தை அளக்க பயன்படுகிறது. இது ஒரு குறிப்பிட்ட அளவை மையமாகக் கொண்டு உயரத்தையும் ஆழத்தையும் கணக்கிடும் ஒரு கருவியாகும். உயரமானி அது பயன்படும் மற்றும் பயன்படுத்தப்படும் முறையைப் பொருத்து இது பல வகைகளாக பிரிக்கப்படுகிறது.



</doc>
<doc id="139580" url="https://ta.wikipedia.org/wiki?curid=139580" title="பட்டம் (பக்கவழி நெறிப்படுத்துதல்)">
பட்டம் (பக்கவழி நெறிப்படுத்துதல்)

பட்டம் என்ற பெயரில் பின்வரும் கட்டுரைகள் உள்ளன:



</doc>
<doc id="139584" url="https://ta.wikipedia.org/wiki?curid=139584" title="கொனாக்ரி">
கொனாக்ரி

கொனாக்ரி (, சோசோ:""), கினி நாட்டின் தலைநகரமும் மிகப்பெரிய நகரமும் ஆகும். அத்திலாந்திக் சமுத்திரக் கரையிலுள்ள துறைமுக நகரமான இது நாட்டின் பொருளாதார, நிதி மற்றும் கலாச்சார மையமாகத் திகழ்கின்றது. 2009 இல் இதன் மக்கட்தொகை 1,548,500 ஆகும். ஏறத்தாழ கினி நாட்டின் மக்கட்தொகையின் காற்பங்கு இந்நகரிலேயே வசிக்கின்றனர்.


</doc>
<doc id="139596" url="https://ta.wikipedia.org/wiki?curid=139596" title="டிசம்பர் இசை விழா (சென்னை)">
டிசம்பர் இசை விழா (சென்னை)

இந்திய மாநிலமான தமிழ்நாட்டின் தலைநகர் சென்னையில் ஒவ்வொரு ஆண்டும் மார்கழி மாதம் தொடங்கி டிசம்பர் மாதம் முழுதும் கருநாடக இசைக் கச்சேரிகள் நடத்தப்படுகின்றன. இவ்விதம் நடக்கும் இசை விழாவே டிசம்பர் இசை விழா அல்லது மார்கழி இசைவிழா என்றழைக்கப்படுகிறது. இவ்விழா நடக்கும் இப்பருவம், "டிசம்பர் சீசன்" எனப் பரவலாக சொல்லப்படுகிறது. "மெட்ராஸ் மியூசிக் சீசன்" என்றும் அக்காலம் முதற்கொண்டு சொல்லப்பட்டு வருகிறது. இந்தியாவின் பல்வேறு பகுதிகளிலிருந்து மட்டுமல்லாது வெளிநாடுகளிலிருந்தும், கலைஞர்கள் மற்றும் நேயர்கள் பெருமளவில் இவ்விழாவில் கலந்து கொள்கிறார்கள்.

1927 ஆம் ஆண்டு மியூசிக் அகாதெமி தொடங்கப்பட்டதைக் குறிக்கும் முகமாக இசை விழா கொண்டாடப்பட்டது. ஒரு மாத காலம் நீடிக்கும் இந்த விழாவில் கச்சேரிகள், ஹரி கதைகள், செயல் விளக்கத்துடன்கூடிய இசை விரிவுரைகள், விருது மற்றும் பட்டம் வழங்குதல் போன்றவை பாரம்பரியமாக நிகழ்த்தப்படுகின்றன. காலப்போக்கில் நடனம் மற்றும் நாடகங்களும் இவ்விழாவில் இடம்பெற்றன.

டிசம்பர் இசை விழா, தற்போது பெரிய அளவில் வளர்ச்சியுற்று உலகின் மிகப்பெரிய கலை விழாவாக விளங்குகிறது. ஒரு புள்ளி விவரம்:<br> 
டிசம்பர் 2004 - ஜனவரி 2005 பருவத்தில் 1200 கலை நிகழ்ச்சிகள், 600 கலைஞர்களால் நிகழ்த்தப்பட்டன.<br> 
700 - வாய்ப்பாட்டு நிகழ்ச்சிகள் <br> 
250 - இசைக்கருவி நிகழ்ச்சிகள் <br>
200 - நடன நிகழ்ச்சிகள் <br>
50 - நாடகம் மற்றும் பிற நிகழ்ச்சிகள் <br>

நிகழ்ச்சிகள் கலை மன்றங்களால் ஏற்பாடு செய்யப்படுகின்றன. பிரபலமான கலை மன்றங்கள் இங்கு பட்டியலிடப்பட்டுள்ளன:



</doc>
<doc id="139603" url="https://ta.wikipedia.org/wiki?curid=139603" title="தமிழ்நாட்டு ஊர்களும் உணவுகளும்">
தமிழ்நாட்டு ஊர்களும் உணவுகளும்

தமிழ்நாடு பல வகை இனிப்பு, நொறுக்குத்தீனி, சிற்றுண்டி, சைவ / அசைவ சாப்பாடு, பழங்கள், காய்கறிகள் ஆகிய எல்லா உணவு வகைகளுக்கும் புகழ்ப்பெற்றது. இக்கட்டுரை தமிழ்நாட்டு உணவு வகைகளின் சிறு தொகுப்பாகும்.





சுவையான சூடான பானம்.








</doc>
<doc id="139608" url="https://ta.wikipedia.org/wiki?curid=139608" title="நீரில் விழுதல்">
நீரில் விழுதல்

நீரில் விழுதல் ஒரு உல்லாச நீர் விளையாட்டு. பாட்டுப் பாடிக்கொண்டே நீரில் பின்புறமாகச் சாய்வர். 




</doc>
<doc id="139614" url="https://ta.wikipedia.org/wiki?curid=139614" title="நெல்லிக்காய் (பாடித் தொடுதல்)">
நெல்லிக்காய் (பாடித் தொடுதல்)

நெல்லிக்காய் விளையாட்டை விழாக் காலங்களில் போடப்பட்டிருக்கும் பந்தலில் சிறுவர் சிறுமியர் விளையாடுவர். 

விளையாடுவோரின் எண்ணிக்கையில் ஒன்று குறைந்த எண்ணிக்கையில் பற்றவேண்டிய பந்தற்கால் அவ்வப்போது தீர்மானிக்கப்படும். பந்தற்காலைப் பிடித்துக்கொண்டால் தொடக்கூடாது என்பது விளையாட்டு விதி. நெல்லிக்காய் என வழங்கப்படும் இந்த விளையாட்டு பாடித் தொடும் விளையாட்டு வகையைச் சேர்ந்தது. 

இக்காலத்தில் பரவலாக விளையாடப்படும் இசைநாற்காலி விளையாட்டைப் போன்றது இது. இசைநாற்காலி விளையாட்டில் இசைத்தட்டு பாடும். பாடல் நிறுத்தப்பட்டதும் நடுவிலுள்ள நாற்காலிகளில் உட்காருவர். பள்ளிகளில் ஆசிரியரின் ஊதல் ஒலி கேட்டதும் நடுவில் உள்ள நாற்காலிகளில் மாணவர் அமர்வர். 

நெல்லிக்காய் விளையாட்டில் ஓடிக்கொண்டிருக்கும்போது பட்டவர் அல்லது அவ்வப்போது தோற்றவர் பாடுவார். 
நெல்லிக்காய் என்றதும் தூணைப் பற்றிக்கொள்ள வேண்டும். 




</doc>
<doc id="139617" url="https://ta.wikipedia.org/wiki?curid=139617" title="நொண்டி விளையாட்டு">
நொண்டி விளையாட்டு

ஒற்றைக்காலில் தவ்வி நடப்பது நொண்டி. ஓடுபவர்களை நொண்டி அடித்துத் தொடுவது நொண்டி விளையாட்டு. 

வட்டம் போட்டு அதற்குள் ஓடுவர். அவர்களைப் பட்டவர் நொண்டி அடித்துச் சென்று தொடவேண்டும். கால் வலித்தால் வட்டத்துக்கு வெளியே வந்து இரு கால்களையும் ஊன்றிக்கொள்ளலாம். தொடப்பட்டவர் ஆட்டத்திலிருந்து வெளியேற வேண்டும். வட்டத்துக்குள் இரு கால்களையும் ஊன்றினால் அதற்கு முன் தொடப்பட்டவர் உள்ளே மீண்டு வந்து ஓடலாம்.

உள்வட்டம் ஒன்று போட்டு அதில் தொடப்பட்டவர்கள் நிற்பர். தொடுபவர் கால் வலிக்கும்போது அவர்களில் ஒருவரைப் பற்றிக்கொண்டு ஒற்றைக்கால் நிலையிலேயே இளைப்பாறிக்கொள்ளலாம். 

இரண்டு அணிகள். ஒரு அணி கைகளைக் கோத்துக்கொண்டு ஆள்வட்டம் செய்து நிற்கும். அந்த அணியில் ஒருவர் நொண்டி அடித்துச் சென்று உள்ளே ஓடும் மற்றொரு அணியினரைத் தொடுவார். கால் வலிக்கும்போது வட்டத்தில் வந்து கை கோத்துக்கொண்டு அருகில் இருப்பவரை நொண்டி அடித்துச் சென்று தொடச் சொல்லலாம்.




</doc>
<doc id="139619" url="https://ta.wikipedia.org/wiki?curid=139619" title="தாய் (புதினம்)">
தாய் (புதினம்)

தாய் (உருசியம்: Мать) எனும் ரஷிய புதினம் மார்க்ஸிம் கார்கியால் எழுதப்பட்டது. 1907 இல் முதன் முதலாக வெளியான இது உலகின் மிகச் சிறந்த செவ்விலக்கியங்களில் ஒன்றாகக் கருதப்படுகிறது. ரஷியாவின் கம்யுனிசப் புரட்சிக்கு நெருங்கிய காலகட்டத்தை காலமாகவும், புரட்சியில் பங்கேற்க்கும் இளைஞர்களை கொண்ட தொழிற்சாலையை கதை களமாகவும் கொண்ட புதினம். இந்த புதினம் உலகின் பல்வேறு மொழிகளில் மொழி பெயர்க்கபட்டுள்ளது. திரைப்படமாகவும் வெளிவந்துள்ளது.

பாவெல் எனும் புரட்சியாளரின் தாய் நீலவ்னா கொஞ்சம் கொஞ்சமாக தன் நிலையிலிருந்து எப்படி தனது மகனின் கருத்துகளால் ஈர்க்கப்படுகிறாள், உண்மையை புரிந்து கொள்கிறாள், புரட்சியாளர்களுக்கு உதவ உத்வேகம் கொள்கிறாள், தனது வாழ்க்கையின் உண்மையான மகிழ்ச்சியை எப்படி கண்டடைகிறாள் என்பதை உணர்வு பொங்க சொல்லுவதோடு நம்மையும் அந்த தாயோடு பயணிக்க வைக்கிறது நாவல்.

இந்த புதினம் இரண்டு பாகங்களாக பிரிக்கப்பட்டுள்ளது.

ஒரு ஆலைகுடியிருப்பிலிருந்து ஆரம்பிக்கிறது பெலகேயா நீலவ்னாவின் கதை. புகைபோக்கிகளுடனும், தொழிலாளிகளை குறித்த நேரத்தில் வர ஆணையிடும் சங்குடனும் கம்பீரமாக நிற்கும் அத்தொழிற்சாலை அப்பகுதி மக்களை நாள்முழுதும் சக்கையாக உறிஞ்சியெடுக்கிறது. அவர்களது வாழ்க்கையில் குறிப்பாக ஆண்களது சந்தோஷம் என்பது குடிப்பதும் சண்டையிடுவதுமே. நீலவ்னாவின் கணவனும் இதற்கு விதிவிலக்கல்ல. கிட்டதட்ட இருபது வருடங்கள் கணவனிடம் அடியும் உதையும் வாங்கியே அவளது இளமைக்காலம் கழிந்துவிடுகிறது. அவளது கணவன் இறந்துவிட, நீலவ்னாவின் மகன் பாவெலும் அதே ஆலையில் வேலைக்குச் சேர்கிறான்.

பாவெலுக்குச் சில தோழர்களுடன் பரிச்சயம் ஏற்படுகிறது. அவனுக்குள் மாற்றங்கள் உண்டாகிறது. ஒரு தொழிலாளி கிட்டதட்ட முப்பது வருடங்கள் உழைத்து கண்ட பலன் ஒன்றுமில்லை, ஆலைதான் வளர்ச்சியடைகிறதே தவிர அவர்களது வாழ்க்கையில் கிஞ்சித்தும் மாறுதல் ஏற்படவில்லை, தமது அடிமை நிலையிலிருந்து விடுவித்துக் கொள்ள வேண்டுமென்றால் தொழிலாளிகள் இறுக்கமாக இணைவதே இதற்கு விடை என்பதை உணர்ந்துக்கொள்கிறான். நிறைய புத்தகங்களை வாசிக்கிறான். அவனோடு இன்னும் பல தோழர்கள் வீட்டிற்கு வருகிறார்கள். ஒன்றாக வாசிக்கிறார்கள். தங்களுக்குள் விவாதிக்கிறார்கள்.

பெலெகேயா நீலவ்னா இவை அனைத்தையும் பார்க்கிறாள். அவர்கள் பேசுவதைக் கேட்கிறாள். அதில் இருக்கும் நியாயத்தை உணர்ந்து கொள்கிறாள். தனது கடந்த கால வாழ்க்கையையும் அவளது தோழிகளின் வாழ்க்கையையும் நினைத்துப் பார்க்கிறாள். பாவெல் பேசுவதைக் குறித்து மகிழ்ச்சியும் புத்துணர்ச்சியை அடைந்தாலும் தனது மகனின் பாதுகாப்புக் குறித்து கலக்கமடைகிறாள். ஏனெனில், பாவெல் படிப்பது அத்தனையும் தடை செய்யப்பட்ட புத்தகங்கள். அவை தொழிலாளிகளின் உண்மை நிலையைப் பேசுவதோடு அந்த நிலைமைய மாற்றுவதற்கான வழியையும் போதிக்கின்றன.

சிறிது சிறிதாக பாவெலின் வீட்டில் கூட்டம் அதிகரிக்கிறது. எங்கிருந்துதான் மனிதர்கள் வருகிறார்களோ தெரியாது, குறித்த நேரத்திற்கு வந்துவிடுவார்கள். அவர்களுக்கு தேநீர் வைத்துக் கொடுப்பதும், வெந்நீர் கொடுப்பதும் அவர்கள் பேசுவதை கேட்பதுமே தாய்க்கு ஆனந்தம். தாயாலும் அவர்களைப் போல வாசிக்க முடிந்தால்…..பாவெலில் நண்பர் அந்திரேய் மூலமாக வாசிக்கக் கற்றுக்கொள்கிறாள் அந்தத் தாய்.

இதன் நடுவில், வீடு போலிசாரால் சோதனையிடப்படுகிறது. பாவெலின் நண்பரை கைது செய்து கொண்டு செல்கிறார்கள். இது தாயை அதிர்ச்சிகுள்ளாக்குகிறது. ஆனாலும், தொழிற்சாலைக்குள் பிரசுரங்கள் பரவுவதை யாராலும் தவிர்க்க முடியவில்லை. தொழிலாளர்களிடையே பேசிய பேச்சுக்காக போலீஸ் பாவெலை கைது செய்கிறது. தாய்க்கு கதறியழ வேண்டும் போலிருக்கிறது. ஆனால், அமைதியாக ஏற்றுக்கொள்கிறாள். கொஞ்சம் கொஞ்சமாக தானே பிரயத்தனப்பட்டு புத்தகங்களை வாசிக்கிறாள். பாவெலின் நண்பர்களுக்கு பிரசுரங்களை ஆலைக்குள் தொழிலாளிகளிடையே தொடர்ந்து விநியோகிப்பது எப்படியென்று தெரியவில்லை.

தாய் இவ்வேலையை செய்ய முன்வருகிறாள். ஒருவேளை விநியோகிப்பது நின்று விட்டால் செய்தது பாவெல்தான் என்று நிரூபணமாகிவிடும். இதற்கு ஒரேவழி, பிரசுரங்கள் தொடர்ந்து ஆலைக்குள் தொழிலாளிகளுக்குக் கிடைக்கச் செய்வதுதான் என்று நண்பர்கள் பேசுவதைக் கேட்டதும் அவள் அவ்வேலையை செய்வதாக முன்வருகிறாள்.

ஆப்பம் விற்கும் பெண்ணுடன் உதவி செய்பவராக தொழிற்சாலைக்குள் செல்கிறாள் தாய். பிரசுரங்கள் தொழிலாளிகளின் கைகளை அடைகின்றன.

இதில் தாய்க்கு பெரிதும் மகிழ்ச்சி. தனது மகனிடம் இதைப் பற்றி உடனே சொல்லவேண்டும் என்றும் அவன் இதை அறிந்தால் எவ்வளவு மகிழ்ச்சியடைவான் என்றும் எண்ணுகிறாள். இரவுகளில் உறங்கப் போகும் முன் இயேசுவிடம் இந்தக் குழந்தைகளுக்காக பிரார்த்தனை செய்யவும் தயங்குவதில்லை. கொஞ்சம் கொஞ்சமாக தாய் தனது மகனின் புதிய மார்க்கத்திலிருக்கும் உண்மையை அறிந்து கொள்கிறாள். அதுவே சத்தியம் என்றும் உழைக்கும் மக்கள் அனைவரும் இதனை உணர்ந்துக்கொள்ள வேண்டும் என்றும் எண்ணுகிறாள். பாவெலும் சிறையிலிருந்து வந்துவிடுகிறான்.

மேநாள் நெருங்குகிறது.மேநாள் பேரணிக்கான வேலைகள் நடக்கின்றன. மகனின் மேலுள்ள பாசத்தினால் தாய்க்கு அழுகை முட்டுகிறது. ஏனெனில், பேரணியை தலைமை தாங்கி நடத்தப் போவது பாவெல். போலிஸ் சிறைக்கு அனுப்பினாலும் அனுப்பலாம். தாயால் சிலநேரங்களில் ஒரு தாயாக நடந்துக்கொள்வதை தவிர்க்க முடிவதில்லை. ஆனாலும், தாங்கிக் கொள்கிறாள்.

பெரும் எழுச்சியுடன் மேநாள் பேரணி நடக்கிறது. பெரும் கூட்டம் திரள்கிறது. தாயால் பாவெல் அருகில் கூட நெருங்க முடியவில்லை. ஆனால், பாவெல் தனது மகன் என்று தாயின் மனம் மகிழ்ச்சி கொள்கிறது. பேரணியில் பாவெல் கைது செய்யப்பட்டு சிறையிலடைக்கப்படுவதோடு முதல் பாகம் முடிகிறது.

இரண்டாவது பாகத்தில், தாய் ஒரு புரட்சியாளராக பரிணமிப்பதும், நாட்டின் பல பகுதிகளுக்கு பயணம் சென்று பிரசுரங்களை சேர்ப்பிப்பதும், தனது மகனைப் போல பல புரட்சியாளர்களைச் சந்திப்பதும் உணர்வுமிக்க வகையில் விவரிக்கப்படுகிறது. உழைக்கும் மக்களும்,விவசாயிகளும் ஒன்று சேர்ந்தால்தான் முதலாளித்துவத்தை ஒழிக்க முடியும் என்றும் அதில்தான் மக்களின் விடுதலை இருக்கிறது என்றும் தாய் உணர்ந்து கொள்கிறாள். புதிது புதிதாக மனிதர்களைச் சந்திக்கிறாள். ஆரம்பத்தில் அவளுக்கு ஏற்படும் தயக்கங்களும், அவர்களுடன் நட்பு கொள்வதும் மிக இயல்பாக எழுதப்பட்டிருக்கிறது.


</doc>
<doc id="139624" url="https://ta.wikipedia.org/wiki?curid=139624" title="செயிண்ட் ப்யேர் அண்ட் மீகேலோன்">
செயிண்ட் ப்யேர் அண்ட் மீகேலோன்

செயிண்ட் ப்யேர் அண்ட் மீகேலோன் ( ), கனடாவிற்கருகே வடமேற்கு அட்லாண்டிக் பெருங்கடலில் அமைந்துள்ள பிரான்சின் ஒரு சுய ஆட்சி பிராந்தியமாகும். போர்சிகீசிய மாலுமியொருவரால் 1520 அக்டோபர் 21ல் கண்டுபிடிக்கப்பட்டது . பிரெஞ்சு காலனியத்துவத்தில் உள்ள ஒரே பகுதி இதுதான். ஃபார்ச்சூன் பே, நுழைவு வாயிலிலிருந்து நியூஃபின்லான்ட் தெற்கு கடற்கரை வரை இத்தீவுகள் அமைந்துள்ளது.


</doc>
<doc id="139647" url="https://ta.wikipedia.org/wiki?curid=139647" title="ஜாவர் சீதாராமன்">
ஜாவர் சீதாராமன்

ஜாவர் சீதாராமன் (இறப்பு: 1971) தமிழ்ப் புதின எழுத்தாளரும், திரைப்படக் கதை, வசன எழுத்தாளரும், நடிகரும் ஆவார்.

திருச்சியைப் பிறப்பிடமாகக் கொண்ட சீதாராமனின் தந்தை நடேச ஐயர் பிரபல வழக்குரைஞராக இருந்தவர். சீதாராமனும் சட்டம் படித்து எம்.ஏ., பி.எல்., பட்டமும் பெற்றார். ஆனாலும் அவர் அத்துறைக்குச் செல்லாமல் திரைப்படவுலகில் நுழைந்தார்.

1947 ஆம் ஆண்டு வெளிவந்த மிஸ் மாலினி என்னும் படத்தில் அறிமுகமானார். கே. ராம்நாத் இயக்கிய ஏழை படும் பாடு திரைப்படத்தில் "ஜாவர்" என்ற முரட்டுக் காவல்துறை அதிகாரி வேடத்தில் சீதாராமன் நடித்தார். அன்றில் இருந்து அவர் "ஜாவர்' சீதாராமன் எனப் பிரபலமானார்.

ஏவிஎம் தயாரித்த அந்த நாள் படத்தின் திரைக்கதை-வசனத்தை எழுதியதோடு, துப்பறியும் காவல்துறை அதிகாரியாக ஜாவர் சீதாராமன் நடித்தார். தொடர்ந்து ஏவிஎம் தயாரித்த களத்தூர் கண்ணம்மா, குழந்தையும் தெய்வமும், ராமு முதலிய படங்களுக்கு திரைக்கதை-வசனம் எழுதினார். இவை பெரும் வெற்றியும் பெற்றன.

வீனஸ் பிக்சர்சுக்காக "பிராஸ் பாட்டில்" என்னும் ஆங்கில நகைச்சுவைப் படத்தைத் தழுவி, பட்டணத்தில் பூதம் என்ற கற்பனைக் கதையை உருவாக்கினார். படம் வசூலில் வரலாறு படைத்தது.

பிரபல வாரப் பத்திரிகைகளில் தொடர்கதைகள் எழுதினார். குமுதத்தில் அவர் எழுதிய "மின்னல் மழை மோகினி', "உடல் பொருள் ஆனந்தி', "பணம் பெண் பாசம்', "நானே நான்" ஆகிய தொடர்கதைகள் பெரும் வரவேற்பைப் பெற்றன.


</doc>
<doc id="139648" url="https://ta.wikipedia.org/wiki?curid=139648" title="என்டிடிவி 24x7">
என்டிடிவி 24x7

என்டிடிவி 24x7 இந்தியாவில் உள்ள முதன்மையான ஆங்கில மொழித் தொலைக்காட்சி. இது இந்தியாவில் நடக்கும் செய்திகள் மற்றும் நடப்புநிகழ்வுகளை ஒளிபரப்புகிறது. இது புது தில்லி தொலைக்காட்சி லிமிடெட் நிறுவனத்தால் நடத்தப்படுகிறது. என்டிடிவி 24x7 ஆசியத் தொலைக்காட்சி விருதை 2005ல் சிறந்த செய்தி நிகழ்ச்சிக்காக வென்றது. இந்த தொலைக்காட்சி இந்தியாவிற்கு வெளியில் ஐக்கிய ராச்சியம், ஐக்கிய நாடுகள், கனடா, ஆஸ்திரேலியா, சிங்கப்பூர் போன்ற நாடுகளிலும் தனது செய்திகளை ஒளிபரப்புகிறது.


</doc>
<doc id="139652" url="https://ta.wikipedia.org/wiki?curid=139652" title="கௌதாரி">
கௌதாரி

கவுதாரி அல்லது கௌதாரி ("Grey Francolin") எனப்படுபவை தெற்காசியாவில் வயல்வெளிகளிலும் புதர் மண்டிய இடங்களிலும் காணப்படும் பறவையினம். தவிட்டு நிற உடலில் கரு நிறக் கோடுகளை உடைய கோழியைப் போன்ற ஒரு வகைப் பறவை இது. இத்தகைய இடங்களில் இப்பறவைகள் காலையிலும் மாலையிலும் க-டீ-டர் ... டீ-டர் என்ற கூப்பாடுடன் உரக்கக் கூவுவதைக் கேட்க முடியும். இவை இறைச்சிக்காக வேட்டையாடப்படும்.
இனப்பெருக்க காலத்தில் ஆண் கவுதாரியின் இக்கூப்பாடு பிற ஆண்களையும் அழைக்கவல்லதால், அவற்றைப் பிடிக்க உதவும் கவர்பொருளாகவும் இது பயன்படுத்தப்படும்.

வெள்ளை கறுப்புப் பட்டைகளுடன் காப்பி நிறப் பொட்டுகள் கூடிய முதுகினையும் மெல்லிய கருநூற்கோடுகளிட்ட பழுப்பு மார்பும் சிவந்த மார்பும் கொண்டிருக்கும். இவை புறாவை விடவும் சிறிது பருத்துக் காணப்படுகின்றன.

வயற்காடுகளில் தானியங்களைப் பொறுக்கியும் கறையான்களையும் வண்டுகளையும் உண்ணும்.

வேகமாகப் பறக்கவியலும் என்றாலும் பெரும்பாலும் பூமியிலேயே ஓடியாடும். அபாயம் ஏற்பட்டாலும் ஓடி ஒளிந்தே தப்ப முயலும். வேறு வழியில்லை என்றால் மட்டுமே பறக்கும்.

இப்பறவைகள் வாழும் இடங்களில் தரையில் தானியத்தினைத் தூவி வலை விரித்து வைத்து நரிக்குறவர்கள் அவற்றைப் பெருமளவில் பிடித்து சந்தைகளில் விற்பார்கள். வனவிலங்குப் பாதுகாப்புச் சட்டம் வந்த பின் இவற்றின் வியாபாரம் அவ்வளவு வெளிப்படையாக நடைபெறுவதில்லை. இவற்றின் மாமிசத்திற்காகவே இவை பிடிக்கப் படுகின்றன. இந்தப் பறவைகள் மனிதர்களைக் கண்டால் பயத்தில் ஓடி ஒளிந்திடும். பறக்கும் போது அதிக உயரத்தில் பறக்காது. இவை பறக்கும்போது புறாக்களைப் போன்றே பட படவென இறக்கைகள் அடிப்பதின் சத்தம் கேட்கும்.

பூச்சிக்கொல்லிகளாலும், உணவுக்காவும் இப்பறவைகள் வெகுவாக அழிக்கப்பட்டு வருகிறது. கடந்த 20 ஆண்டுகளாக நடத்தப்பட்ட ஆய்வில் 20 சதவீதம் பறவைகள் அழிந்துவிட்டன. தற்போது இவை 10,000 எண்ணிக்கையில் தான் வாழுகின்றன. இவற்றில் ஆண்டுக்கு 10 சதவிதம் அழிக்கப்பட்டு வருகிறது. 


</doc>
<doc id="139653" url="https://ta.wikipedia.org/wiki?curid=139653" title="பச்சைக் குதிரை">
பச்சைக் குதிரை

பச்சைக் குதிரை ஒரு சிறுவர் விளையாட்டு. வாலிபர்களும் ஒத்த பருவத்தினரோடு இதனை விளையாடுவது உண்டு. பெரும்பாலும் இது நிலா வெளிச்சத்தில் நடைபெறும். 

இந்த விளையாட்டின் முதல் படி பிறருடைய காலைத் தாண்டுவதில் தொடங்கும். அதனால் இந்த விளையாட்டுக்குக் கால்தாண்டி விளையாட்டு என்னும் பெயரும் உண்டு. 

குனிந்திருப்பவர் படிப்படியாக தன் நிலையை உயர்த்துவார். இதனால் தாண்டுவோர் தாண்ட வேண்டிய உயரம் கூடிக் கொண்டே போகும். 


எனக் கால்தாண்டியின் உயரம் உயர்ந்துகொண்டே போகும். 

கால் தாண்டலுக்குப்பின் ஆள்-தாண்டல். நடைபெறும். இதில் குனிந்துகொண்டு நிற்பவரை அவர் முதுகில் கையை ஊன்றித் தாண்டவேண்டும். 

என ஆள்-தாண்டியின் உயரம் படிப்படியாக உயரும். 

தாண்டுபவர் தான் தாண்டி முடித்த பின்னர் பிறர் தாண்டுவதற்காக முறைப்படி அமர்ந்தகொள்ளவேண்டும், அல்லது குனிந்துகொள்ளவேண்டும். இதனால் எல்லாரும் எல்லாரையும் தாண்டியாகவேண்டிய கட்டாய நிலை உண்டாகும்.

ஒருவர் எந்த நிலையில் யாரைத் தாண்டு இயலவில்லையோ அந்த நிலையிலிருந்து தன் தாண்டும் வாய்ப்பை இழப்பார். எனிலும் அவர் பிறர் தாண்டுவதற்குக் குதிரை ஆகி நிற்க வேண்டியது கட்டாயம்.

எல்லாத் தாண்டுதலும் முடிந்தபின் மறு ஆட்டம் தொடங்கும்.




</doc>
<doc id="139654" url="https://ta.wikipedia.org/wiki?curid=139654" title="விடுதலைப் புலிகள் மக்கள் முன்னணி">
விடுதலைப் புலிகள் மக்கள் முன்னணி

விடுதலைப் புலிகள் மக்கள் முன்னணி என்பது தமிழீழ விடுதலைப் புலிகளின் அரசியல் பிரிவாகும். இது 1989ஆம் ஆண்டு உருவாக்கப்பட்டது. விடுதலை புலிகளின் பிரதி தலைவரான மாத்தையா என்றழைக்கப்படும் கோபாலசாமி மகேந்திரராஜா இக்கட்சியின் தலைவராகவும் யோகரத்தினம் யோகி பொதுச் செயலாளராகவும் செயற்பட்டனர். இக்கட்சியின் சின்னமாக புலி காணப்பட்டது. இக்கட்சி இலங்கையில் ஓர் அங்கீகரிக்கப்பட்ட அரசியல் கட்சியாக இருந்தது. பின்னர் 2012 பெப்ரவரியில் ஆண்டுதோறும் பேணப்பட வேண்டிய ஆவணங்கள் சமர்ப்பிக்கப்படாமையினால் இலங்கையின் தேர்தல் ஆணையாளரினால் இக்கட்சியின் பதிவு இரத்துச் செய்யப்பட்டது.

இக்கட்சியின் முதலாவது தேசிய மாநாடு 1990 பெப்ரவரி 24 முதல் மார்ச்சு 1 வரை வாகரையில் இடம்பெற்றது.


</doc>
<doc id="139655" url="https://ta.wikipedia.org/wiki?curid=139655" title="7 (எண்)">
7 (எண்)

ஏழு () () என்பது தமிழ் எண்களில் ௭ என்பதைக் குறிக்கும் இந்து-அராபிய எண் ஆகும். ஏழு என்பது ஆறுக்கும் எட்டுக்கும் இடைப்பட்ட இயற்கை எண்ணாகும்.

ஏழின் நேர்க் காரணிகள் 1, 7 என்பனவாகும்.



</doc>
<doc id="139658" url="https://ta.wikipedia.org/wiki?curid=139658" title="கூகல்">
கூகல்

கூகல் ("Googol") என்பது ஒரு பெரிய எண்ணாகும். அதன் பெறுமானம் formula_1 ஆகும். அதாவது, ஒன்றிற்குப் பிறகு 100 பூச்சியங்களை இட வேண்டும். இதனை விஞ்ஞான முறைக் குறிப்பீட்டில் formula_2 எனக் குறிப்பிட முடியும்.

கூகல் என்ற சொல்லை மாற்றி அமைத்ததன் மூலம் லாரி பேஜ் என்பவரும் சேர்ஜி பிரின் என்பவரும் கூகுள் என்ற தேடற் பொறியை ஆரம்பித்தார்கள்.


</doc>
<doc id="139668" url="https://ta.wikipedia.org/wiki?curid=139668" title="வெளி-தொடு நாற்கரம்">
வெளி-தொடு நாற்கரம்

யூக்ளிட் வடிவவியலில் வெளி-தொடு நாற்கரம் ("ex-tangential quadrilateral" or "exscriptible quadrilateral". ) என்பது ஒரு குவிவு நாற்கரம். இந்நாற்கரத்துக்கு வெளியே அமையும் ஒரு வட்டத்திற்கு இதன் நான்கு பக்கங்களின் நீட்சிகளும் தொடுகோடுகளாக அமையும். அவ்வட்டம், நாற்கரத்தின் "வெளிவட்டம்" எனவும் அதன் ஆரம் "வெளிஆரம்" எனவும், மையம் "வெளிவட்டமையம்" (படத்தில் -"E" ) எனவும் அழைக்கப்படும். நாற்கரத்தின் பக்கங்கள் நீட்டிக்கப்படும் இடத்தில் நீட்டிக்கப்பட்ட பக்கங்களுக்கிடையே உண்டாகும் வெளிக்கோணங்களின் உட்கோண இருசமவெட்டிகள் சந்திக்கும் புள்ளியாக வெளிவட்டமையம் அமையும். வெளி-தொடு நாற்கரம், தொடு நாற்கரத்துடன் நெருங்கிய தொடர்புடையதாக இருக்கும்.

பட்டங்கள் வெளி-தொடு நாற்கரங்களாகும். இணைகரங்களை (சதுரங்கள், சாய்சதுரங்கள், செவ்வகங்கள்) வெளிவட்ட ஆரத்தை முடிவிலியாகக் கொண்ட வெளி-தொடு நாற்கரங்களாகக் கருதலாம். ஏனெனில் இணைகரங்கள், கீழே தரப்பட்டுள்ள கட்டுப்பாடுகளை நிறைவு செய்தாலும் அவற்றின் எதிர்ப்பக்கங்கள் இணையாக உள்ளதால் அவ்விணை பக்கங்களின் நீட்டிப்புகள் வெளிவட்டத்திற்கு தொடுகோடுகளாக அமையாது. கூட்டுத் தொடராக அமையும் பக்க நீளங்களைக் கொண்ட குவிவு நாற்கரங்கள் கீழுள்ள கட்டுப்பாடுகளை நிறைவு செய்வதால், வெளி-தொடு நாற்கரங்களாக அமையும்.

ஒரு குவிவு நாற்கரத்தில், ஒரு சோடி அடுத்தடுத்த பக்கங்களின் கூட்டுத்தொகை மற்றொரு சோடி அடுத்தடுத்த பக்கங்களின் கூட்டுத்தொகைக்குச் சமமாக இருந்தால், இருந்தால் மட்டுமே, அந்த நாற்கரம், ஒரு வெளி-தொடு நாற்கரமாக இருக்கும். 

அதாவது நாற்கரத்தின் பக்கங்கள் "a, b, c, d" -எனில்: 

என இருந்தால், இருந்தால் மட்டுமே அது வெளி-தொடு நாற்கரமாக இருக்கும். 

இதனை 1846-ல் "ஜேக்கப் ஸ்டீனர்" நிரூபித்துள்ளார். இவ்விரண்டு கட்டுப்பாடுகளுக்கு இணையாக, எதிரெதிர்ப் பக்கங்களின் வித்தியாசங்களின் தனிமதிப்புகள் சமமாக இருக்க வேண்டும் எனவும் கூறலாம். 

இம்முடிவு, தொடு நாற்கரங்களின் பிட்டாட் தேற்றத்திற்குச் சமானமானதாக உள்ளது. பிட்டாட் தேற்றத்தின்படி, ஒரு தொடு நாற்கரத்தின் எதிரெதிர்ப் பக்கங்களின் கூட்டுத்தொகைகள் சமமாக இருக்கும்.

ஒரு குவிவு நாற்கரம் "ABCD" -ன் எதிரெதிர் பக்கங்கள் "E" மற்றும் "F" புள்ளிகளில் வெட்டிக்கொண்டால்:
வெகு காலத்துக்கு முன்பே 1841-ல் "அகஸ்டஸ் டி மார்கனால்" வலதுபக்க முடிவு நிரூபிக்கப்பட்டிருந்தாலும் அது "எல். எம். உர்க்கார்ட்டின்" (1902-1966) பெயராலேயே அழைக்கப்படுகிறது. நேர்கோடுகளையும் தூரங்களையும் மட்டுமே கருத்தில் கொண்டுள்ளதால் இதனை "டானியல் பீடோ" யூக்ளிடின் வடிவவியலின் "மிகவும் எளிய அடிப்படையான தேற்றம்" என அழைத்தார். 

வெளி-தொடு நாற்கரம் "ABCD" -ன் பக்கங்கள் "a, b, c, d" எனில் அதன் பரப்பு:

இது தொடு நாற்கரத்தின் பரப்பு வாய்ப்பாட்டைப் போன்றே உள்ளதைக் காணலாம். இதனை பிரெட்ஷ்னீடர் வாய்ப்பாட்டிலிருந்து தருவிக்கலாம்.

ஒரு வெளி-தொடுநாற்கரத்திற்கு ஒரு சுற்றுவட்டமும் இருந்தால் அது வெளி-இரு மைய நாற்கரம் ("ex-bicentric quadrilateral") என அழைக்கப்படும்.. 
இதற்கு இரண்டு எதிர் மிகைநிரப்புக் கோணங்கள் உள்ளதால் இதன்பரப்பு: 

வெளி தொடு நாற்கரத்தின் பரப்பு:

வெளி-இருமைய நாற்கரத்தின் எதிர்கோணங்கள் மிகைநிரப்புக் கோணங்கள் என்பதால்:

எனவே வெளி-இருமைய நாற்கரத்தின் பரப்பு:

இதுவே இரு மைய நாற்கரத்தின் பரப்பும் ஆகும்.

சுற்றுவட்ட மையத்திற்கும் வெளிவட்ட மையத்திற்கும் இடையேயுள்ள தூரம் "x" எனில்:

இங்கு "R" -சுற்றுவட்ட ஆரம்; "formula_13" - வெளிவட்ட ஆரம்.

இச்சமன்பாடு இரு மைய நாற்கரத்தின் ஃபஸ் தேற்றத்தின் சமன்பாடுதான். ஆனால் "x" -ன் தீர்வு காணும்போது, இரு மைய நாற்கரத்திற்கு போலல்லாமல் இருபடிச் சமன்பாட்டின் மற்றொரு மூலத்தை எடுத்துக்கொள்ள வேண்டும். 

எனவே வெளி-இருமைய நாற்கரத்திற்கு:

இவ்வாய்ப்பாட்டிலிருந்து:

இம்மதிப்பிலிருந்து வெளி-இருமைய நாற்கரத்தின் சுற்றுவட்டமும் வெளிவட்டமும் ஒருபோதும் வெட்டிக்கொள்ளாது என்பதை அறிந்து கொள்ளலாம்.


</doc>
<doc id="139673" url="https://ta.wikipedia.org/wiki?curid=139673" title="தன்விருப்பு எண்கள்">
தன்விருப்பு எண்கள்

கணிதத்தில் விளையாட்டு அல்லது களிப்பிற்கான கணித வகையில் (களிக்கணித வகையில்), எண் கணிதத்துறையில் தன்விருப்பு எண்கள் (narcissistic number) என்றும், ஆம்சிட்ராங்கு எண்கள் (Armstrong numbers) என்றும் வேறுபல பெயர்களாலும் ; கூறப்படும் எண்கள் கீழ்க்காணும் பண்பு பெற்றிருக்க வேண்டும்: 
ஓர் எடுத்துக்காட்டால் விளக்கினால் புரிந்துகொள்வது எளிதாகும். பத்தின் அடிப்படையிலான ஓர் எண்ணை (பதின்ம எண்ணை, அல்லது பத்தடிமான எண்ணை) எடுத்துக்கொள்வோம்: எடுத்துக்காட்டாக 153. இது மூன்று இலக்க எண். எனவே அதில் உள்ள ஒவ்வொரு இலக்கத்தையும் மூன்றின் மடியாக்கிக் கூட்ட வேண்டும். அதாவது 153 = 1 + 5 + 3. எனவே 153 என்பது ஒரு தன்விருப்பு எண் அல்லது ஆம்சிட்ராங்கு எண். இப்படி பதின்ம எண் அமைப்பு முறையில் மூன்று இலக்க எண்கள் மொத்தம் நான்கே நான்கு எண்கள்தாம் தன்விருப்பு எண்களாக உள்ளன: 153, 370, 371, 407. எந்த இரண்டு இலக்க எண்ணும் இப்பண்பு கொண்டிருக்கவில்லை. 

தன்விருப்பு அல்லது ஆம்சிட்ராங்கு எண்களை, எண் அமைப்பு முறையில் பதின்ம முறையையும் தாண்டி, பொது அடிமான எண் அமைப்பு முறையில் வரையறை செய்தல் கூடும். பதின்ம முறையில் (பத்தடிமான முறையில்), b = 10 என்பது அடி எண் என்றால், பொதுமையான முறையில் ஓர் இயல் எண் n ஐ 

என்று குறிக்கலாம்; இதில் அடி-"b" இடங்கள் (இலக்கங்கள்), "d" என்பது 0 ≤ "d" ≤ "b"-1. என்னும் வரையறைக்கு உட்பட வேண்டும். எடுத்துக்காட்டாக பதின்ம முறையில் 17 (பதினேழு) என்பது பதின்ம முறையில் தன்விருப்பு எண் அன்று (இல்லை), ஏனெனில்  1 + 7  = 50 ஆகும். ஆனால் இதே 17 என்னும் பத்தடிமான எண்ணை, மூன்று அடிமான எண்ணாக மாற்றி எழுதினால் 122 என்று எழுத வேண்டும் (17  = 122 = 1x3 + 2x3 + 2x3). இப்பொழுது இந்த மூன்றடிமான எண்ணில், மூன்று இடங்கள் (இலக்கங்கள்) இருப்பதால், ஒவ்வொரு எண்ணையும் 3-ஆம் மடிக்கு உயர்த்த வேண்டும் ஆகவே 17 = 1 + 2 + 2. ஆகவே 17 என்னும் பதின்ம எண் மூன்றடிமான எண் முறையில் தன்விருப்பு எண் அல்லது ஆம்சிட்ராங்கு எண் ஆகும். பதின்ம முறையில் எந்த இரண்டு இலக்க எண்ணும் தன்விருப்பு எண்கள் அல்லது ஆம்சிட்ராங்கு எண் அன்று!

ஓர் எண் எத்தனை இலக்க எண்ணோ, அதே எண் மடியாகத்தான் உயர்த்த வேண்டும் என்னும் கட்டுப்பட்டைத் தளர்த்தினால், அதாவது "m" என்பது இலக்க என்ணிக்கையாகிய "k" என்பதில் இருந்து மாறுபட்டதாகக் கொள்ளக்கூடும் எனில் 
அந்த "n" என்னும் எண்ணை செம்பொருத்த இடவெண் மாறிலி ( perfect digital invariant அல்லது PDI) என்பர். எடுத்துக்காட்டாக, பதின்ம அல்லது பத்தடிமான எண் 4150 என்பது நான்கு இடவெண்கள் (இலக்கங்கள்) கொண்டுளது, ஆனால் இந்த இடவெண்கள் ஒவ்வொன்றின் ஐந்தாம் மடியையும் கூட்டினால் அதே 4150 கிட்டுகின்றது: 
எனவே இது ஒரு "செம்பொருத்த இடவெண் மாறிலி" (செ.இ.மா), ஆனால் தன்விருப்பு எண் அல்லது ஆம்சிட்ராங்கு எண் அன்று (இல்லை). 

கணித அறிஞர் சி.எச். ஃகார்டி (G.H. Hardy, தன் "A Mathematician's Apology" என்னும் நூலில் இப்படி எழுதினார்:

பதின்ம அல்லது பத்தடிமான எண்களில் தன்விருப்பு எண்களாக இருப்பவற்றின் வரிசையின் தொடக்கம்:
0, 1, 2, 3, 4, 5, 6, 7, 8, 9, 153, 370, 371, 407, 1634, 8208, 9474 ... 

மூன்று அடிமானம் ( "base 3") தன்விருப்பு எண்கள் வரிசையின் தொடக்கம்:
0, 1, 2, 12, 122

நான்கு அடிமான எண்களின் தன்விருப்பு எண்கள் வரிசயின் தொடக்கம்:
0, 1, 2, 3, 313

ஒரு குறிப்பிட்ட அடியெண் அல்லது அடிமான எண்ணில் இருக்கும் தன்விருப்பு எண்களின் எண்ணிக்கை ஓர் அளவுக்குட்பட்டதே, ஏனெனில் "b" அடிமான எண்ணில் உள்ள "k" இடவெண் (இலக்க) எண்களின் "k" -ஆவது மடிகளின் உச்ச வரம்பான கூட்டல்

என்னும் வரைக்குள் அடங்கும், இதில் "k" என்பது போதுமான அளவு பெரிய எண்ணாக இருந்தால் 


இவற்றில் "d" என்பது ஏதோ ஓர் அடிமானத்தில் "n" இன் இலக்க எண்.



</doc>
<doc id="139683" url="https://ta.wikipedia.org/wiki?curid=139683" title="பஞ்சு வெட்டும் கம்போடா">
பஞ்சு வெட்டும் கம்போடா

பஞ்சு வெட்டும் கம்போடா ஆற்றுமணலில் சிறுவர் விளையாடும் விளையாட்டு. 

நூல் நூற்பவர்கள் பஞ்சை ஒருவகை வில்லால் அடித்து விதைகளையும், வேண்டாத தூசிகளையும் நீக்கித் துய்மை செய்வர். இவ்வாறு தூய்மை செய்ய உதவும் வில்-கருவிக்குக் கம்போடா என்று பெயர். சிறுவர்கள் ஆற்றுமணலில் குழி பறித்து அதில் ஒருவரைக் குப்புறப் படுக்கவைத்துத் துணியால் மூடி, துணிமேல் மணலால் மூடுவர்.

பின் பாட்டுப்பாடுவர். 
இப்படிப் பாடிவிட்டு மணலுக்குள் படுத்திருப்பவர் தோள் உணரும்படியாக மணலில் தட்டுவர். 
படுத்திருப்பவர் மண்ணைத் திமிரி எழுந்துகொள்வார். 

பின் வேறொருவரைப் படுக்கவைத்து விளையாடுவர்.கம்போடாவில் வெட்டும் பஞ்சு பிரிந்து தூய்மையாகி வெளிவருவது போல புதைக்கப்பட்டவர் எழுவதால் இந்த விளையாட்டுக்கு இந்தப் பெயர் வந்தது.




</doc>
<doc id="139691" url="https://ta.wikipedia.org/wiki?curid=139691" title="பிடிபந்து">
பிடிபந்து

பிடிபந்து சிறுவர் சிறுமியர் விளையாடும் ஆட்டங்களில் ஒன்று. 

விளையாடுவோர் வட்டமாக நிற்பர். பட்டவர் நடுவில் நிற்பார். வட்டத்தில் நிற்போர் மாறி மாறி நடுவில் நிற்பவர் மீது பந்தை எறிவர். நடுவில் நிற்பவர் அதனைப் பிடிக்கவேண்டும். பிடிக்காவிட்டால் பந்தின் அடி படும். பிடித்துவிட்டால் பந்தை எறிந்தவர் பந்தைப் பிடிக்க நடுவிடத்துக்கு வரவேண்டும். 

இதுதான் விளையாட்டு. இது ஒரு திளைப்பு விளையாட்டு




</doc>
<doc id="139694" url="https://ta.wikipedia.org/wiki?curid=139694" title="பிள்ளையார் பந்து">
பிள்ளையார் பந்து

பிள்ளையார் பந்து ஒரு சிறுவர் விளையாட்டு. 

சுவர் ஓரமாக ஒரு செங்கல் நிறுத்தப்படும். செங்கல் எவ்வளவு நீளம் இருக்கிறதோ அவ்வளவு நீளம் சுவரிலிருந்து தள்ளி அந்தச் செங்கல் நிறுத்தப்படும். அந்தச் செங்கல்தான் பிள்ளையார். உத்திக் கோட்டில் நின்று துணிப்பந்தால் பிள்ளையாரை வீழ்த்த வேண்டும். 

இதுதான் விளையாட்டு. இதில் பல விதிமுறைகள் கடைப்பிடிக்கப்படும். இரண்டு அணியாகப் பிரிந்து ஆடுவர். 

எந்த அணியிலுள்ளவர் எல்லாரும் வெளியேறுகிறார்களோ அந்த அணி தோற்ற அணி ஆகிவிடும்.




</doc>
<doc id="139695" url="https://ta.wikipedia.org/wiki?curid=139695" title="பேய்ப்பந்து">
பேய்ப்பந்து

பேய்ப்பந்து சிறுவர் விளையாட்டு. பந்தைக் கையில் எடுத்தவர் யார்மீது வேண்டுமானாலும் பந்தை அடிக்கலாம்.
இதில் உண்டாவது திளைப்பின்பம்.




</doc>
<doc id="139698" url="https://ta.wikipedia.org/wiki?curid=139698" title="பரணி பரணி">
பரணி பரணி

கார்த்திகை மாதம் கார்த்திகை நட்சத்திர நாளில் வீடுகளில் ஒளிவிளக்கு ஏற்றி கார்த்திகை விழா கொண்டாடப்படும். அந்த நாளுக்கு முதல்நாள் பரணி நாள். இந்தப் பரணி நாளில் பெரியவர்களில் சிலர் புலி-வேடம் போட்டுக்கொண்டு ஆடுவர். 

புலி ஆட்டைப் பிடிப்பது போல் அந்த ஆட்டம் இருக்கும். ஆட்டுக்கும் புலிக்கும் இடையில் இரண்டு பேர் நீண்ட கயிறு ஒன்றைப் பிடித்துக்கொண்டு நிற்பர். புலி கயிற்றைத் தாண்டி ஆட்டைப் பிடிக்கலாம். கயிற்றை மேலும் கீழும் தூக்கிப் பிடித்துப் புலியை தாண்டவோ, கீழே நுழைந்து செல்லவோ விடமாட்டார்கள். புலி கயிற்றைப் பிடிக்காமல் தாண்ட வேண்டும். 

இது ஒரு வேடிக்கை விளையாட்டு. 
இந்த விளையாட்டின்போது பாட்டு பாடப்படுவது உண்டு. அந்தப் பாடல் 

ஊர்மக்கள் போட்ட நெல்லைக் குற்றிப் பொங்கல் வைத்து ஊருக்கு விருந்தளிக்கப்படும்.




</doc>
<doc id="139704" url="https://ta.wikipedia.org/wiki?curid=139704" title="பருப்பு கடை (விளையாட்டு)">
பருப்பு கடை (விளையாட்டு)

பருப்பு கடை, ”பருப்பு கடை” எனத் தொடங்கும் பாடலுடன் குழந்தைகளோடு தாய்மார் விளையாடும் விளையாட்டு. 

முதலில் தாய் குழந்தையின் கையிலுள்ள ஒவ்வொரு விரலையும் தொட்டு, சோறு, பருப்பு, நெய், குழம்பு - என்று 10 விரலுக்கும் 10 சமைத்த உணவின் பெயரைச் சொல்வாள்.

பின்னர் குழந்தைகளின் தொடு-உணர்வை வலிமைபெறச் செய்யும் விளையாட்டு இது. குழந்தையின் கையை விரித்துப் பிடித்துக்கொண்டு தாய் தன் முழங்கையால் பருப்பு கடைவது போலச் செய்துகொண்டு பாடுவாள். 

எனச் சொல்லி ஊட்டுவதுவது போல நடிப்பாள். 

கடைசியில் குழந்தையின் கையை நீட்டிப் பிடித்து அதன்மேல் தன் ஆள்காட்டி விரலையும் நடுவிரலையும் லேசாக நடத்திக் கூசுமாறு செய்வாள். அப்போது கூச்சம் வராவிட்டால் கைகளின் தோள்பட்டைக்குக் கீழ் உள்ள கமுக்கட்டைத் தொட்டுக் கூசுமாறு செய்வாள். 

குழந்தையின் அழுகையை நிறுத்தவும் இந்த விளையாட்டைத் தாய் நடத்துவாள்.




</doc>
<doc id="139708" url="https://ta.wikipedia.org/wiki?curid=139708" title="8 (எண்)">
8 (எண்)

எட்டு () (ஆங்கிலம்: "Eight") என்பது தமிழ் எண்களில் ௮ என்பதைக் குறிக்கும் இந்து-அராபிய எண் ஆகும். எட்டு என்பது ஏழுக்கும் ஒன்பதுக்கும் இடைப்பட்ட இயற்கை எண் ஆகும்.

எட்டின் நேர்க் காரணிகள் 1, 2, 4, 8 என்பனவாகும்.



</doc>
<doc id="139709" url="https://ta.wikipedia.org/wiki?curid=139709" title="ஐபெக்சு (செயற்கைக்கோள்)">
ஐபெக்சு (செயற்கைக்கோள்)

விண்மீனிடை எல்லை உளவி ("Interstellar Boundary Explorer" அல்லது ஐபெக்சு ("IBEX", ஐபெக்ஸ்) என்பது சூரிய மண்டலத்திற்கும் விண்மீனிடை வெளிக்கும் இடைப்பட்ட எல்லையை வரைபடமாக உருவாக்கும் முயற்சியாக நாசாவினால் அனுப்பப்பட்ட ஒரு செயற்கைக்கோள் ஆகும். ஐபெக்சு என்ற இந்த விண்கலம் 2008 ஆம் ஆண்டு அக்டோபர் 19 ஆம் நாள் பெகாசசு ராக்கெட் மூலம் ஏவப்பட்டது. இரண்டு ஆண்டுகளில் சூரியக் குடும்பத்தின் அனைத்து எல்லையையும் இது வரைபடமாக்க இது திட்டமிடப்பட்டது.



</doc>
<doc id="139710" url="https://ta.wikipedia.org/wiki?curid=139710" title="டி. ஆர். மகாலிங்கம் (புல்லாங்குழல் கலைஞர்)">
டி. ஆர். மகாலிங்கம் (புல்லாங்குழல் கலைஞர்)

டி. ஆர். மகாலிங்கம் (1926 - 1986) தமிழ்நாட்டைச் சேர்ந்த புல்லாங்குழல் இசைக் கலைஞர் ஆவார். இவரை கருநாடக இசைத் துறையில் ‘மாலி’ என்று செல்லப் பெயரால் அழைத்தனர். 

தமிழ்நாடு தஞ்சாவூர் மாவட்டத்திலுள்ள திருவிடைமருதூரில் நவம்பர் 6 அன்று டி. ஆர். மகாலிங்கம் பிறந்தார். பெற்றோர்: ராமசாமி ஐயர், பிரகதாம்பாள். இவர் தனது தாய்மாமா ஜாலரா கோபால ஐயரிடம் இசை பாடுதலை கற்கத் தொடங்கினார். தனது ஐந்து வயது முதல் புல்லாங்குழல் வாசித்தலை சிறுவனுக்குரிய ஒரு விளையாட்டுத்தனத்துடன் ஆரம்பித்தார். நாளடைவில் காதால் கேட்கும் எப்பாடலையும் புல்லாங்குழலில் வாசிக்கும் திறனுடன் விளங்கினார். டி. ஆர். மகாலிங்கத்தின் முதல் இசை நிகழ்ச்சி அவருக்கு 7 வயதாகும்போது, மயிலாப்பூரில் நடந்த தியாகராஜா இசைத் திருவிழாவில் 1933 ஆம் ஆண்டு இடம்பெற்றது. அந்த நிகழ்ச்சியின் நிறைவில் பரூர் சுந்தரம் ஐயரும் முசிறி சுப்ரமணிய ஐயரும் சிறுவனுக்கு பொன்னாடை போர்த்தி தங்களது மகிழ்ச்சியை தெரிவித்தனர். தந்தையார், ஏராளமான நிகழ்ச்சிகளில் டி. ஆர். மகாலிங்கம் கலந்து கொள்ளும்படி செய்தார்.

புகழ் வாய்ந்த பக்கவாத்தியக் கலைஞர்கள் புதுக்கோட்டை தட்சிணாமூர்த்தி பிள்ளை, உமையாள்புரம் கோதண்டராம ஐயர், பழனி சுப்பிரமணிய பிள்ளை, வேலூர் ராமபத்ரன், மைசூர் சௌடய்யா, பாப்பா கே. எஸ். வெங்கட்ராமய்யா, கும்பகோணம் ராஜமாணிக்கம் பிள்ளை, பாலக்காடு டி. எஸ். மணி ஐயர், டி. ருக்மிணி, துவாரம் மங்கதாயாரு மற்றும் டி. என். கிருஷ்ணன் ஆகியோர் இவரின் நிகழ்ச்சிகளில் பங்கு பெற்றனர்.

புல்லாங்குழல் வாசிப்பில் புதிய தொழில்நுட்ப திறன்களை அறிமுகப்படுத்தினார் டி. ஆர். மகாலிங்கம். ஒன்றிணைந்த; விட்டு விட்டு வாசிக்கக்கூடிய இசைக்கருவியாக இருந்து வந்த புல்லாங்குழல், வாய்ப்பாட்டு போன்று மாறியது. வாய்ப்பாட்டு நுணுக்கங்கள் அனைத்தையும் புல்லாங்குழலில் வெளிப்படுத்தினார் அவர்.





</doc>
<doc id="139711" url="https://ta.wikipedia.org/wiki?curid=139711" title="டி. ஆர். மகாலிங்கம்">
டி. ஆர். மகாலிங்கம்

டி. ஆர். மகாலிங்கம் என அழைக்கப்படுபவர் பின்வருவோருள் ஒருவராக இருக்கலாம்:



</doc>
<doc id="139714" url="https://ta.wikipedia.org/wiki?curid=139714" title="லுகோ">
லுகோ

லுகோ (கலீசிய மொழி: "Lugo") என்பது எசுப்பானியாவின் வடமேற்கிலுள்ள லுகோ ப்ராவின்சி கலீசியாவின் தலைநகரம் ஆகும். இதன் பரப்பளவு 330 சதுர கி.மீ. ஆகும். இங்கு 100,000 மக்கள் வசிக்கின்றனர்.


</doc>
<doc id="139717" url="https://ta.wikipedia.org/wiki?curid=139717" title="உலக இரட்சகர் சபை">
உலக இரட்சகர் சபை

உலக இரட்சகர் சபை ("Congregation of the Most Holy Redeemer" - C.Ss.R) என்பது கத்தோலிக்க திருச்சபையில் உள்ள ஒரு துறவற சபையாகும். இது புனித அல்போன்சு லிகோரி (1696-1787) என்பவரால் இத்தாலி நாட்டில் நேபுள்சு நகர்ப்புறத்தில் வாழ்ந்த ஏழை மக்களுக்கு பணி செய்வதற்காக ஆரம்பிக்கப்பட்டது.

உலக இரட்சகர் சபைத் துறவியருள் குருக்களும் அருட்சகோதரர்களும் உள்ளனர். இவர்கள் தற்போது 77க்கும் அதிகமான நாடுகளில் பணிபுரிந்து வருகின்றனர்.

உலக இரட்சகர் சபைத் துறவியர் இயேசு கிறிஸ்து வழங்கிய அன்புக் கட்டளையைச் செயல்படுத்துவதைத் தம் பணிக்குறிக்கோளாகக் கொண்டுள்ளனர்.

என்று இயேசு தம் சீடருக்குக் கூறியதை இச்சபையினர் ஏற்று, மறையறிவிப்புப் பணி செய்கின்றனர். இயேசுவின் நற்செய்தியைப் போதித்தல், தியானங்கள் கொடுத்தல் போன்ற பணிகளில் ஈடுபடுகின்றனர்.

இச்சபையினரின் சிறப்புப் பணிகளுள் ஒன்று அன்னை மரியாவின் பக்தியை, சிறப்பாக சதா சகாய மாதா பக்தியை மக்களிடையே பரப்புதல் ஆகும்.

உலக இரட்சகர் சபைத் துறவியர் இல்லம் இந்தியாவில் முதன்முறையாக பெங்களூரில் 1940இல் தொடங்கப்பட்டது. பின்னர் மிகுந்த வளர்ச்சியடைந்தது. இந்தியா 1945இல் இச்சபையினரின் துணை மண்டலமாகவும் 1972இல் மண்டலமாகவும் வளர்ச்சி பெற்றது. 2011ஆம் ஆண்டு கணிப்புப்படி, இந்தியாவில் உலக இரட்சகர் சபைத் துறவியர் 260 பேர் பணிசெய்கின்றனர். இந்தியாவில் ஆலுவா மண்டலம், மும்பை மண்டலம் என இரு பகுதிகளில் இச்சபையினர் உழைக்கின்றனர்.


</doc>
<doc id="139719" url="https://ta.wikipedia.org/wiki?curid=139719" title="செங்குத்து மூலைவிட்ட நாற்கரம்">
செங்குத்து மூலைவிட்ட நாற்கரம்

யூக்ளிடின் வடிவவியலில் செங்குத்து மூலைவிட்ட நாற்கரம் ("orthodiagonal quadrilateral") என்பது நாற்கரங்களில் ஒரு வகையாகும். இந்நாற்கரத்தின் மூலைவிட்டங்கள் இரண்டும் ஒன்றையொன்று செங்குத்தாக வெட்டிக்கொள்ளும். மாறாக, அடுத்தடுத்து அமையாத இரு உச்சிகளை இணைக்கும் கோட்டுத்துண்டுகள் செங்குத்தாக அமையும் நான்கு பக்கங்கள் கொண்ட ஒரு வடிவம் எனவும் இந்நாற்கரத்தைக் கூறலாம்.

பட்டம் ஒரு செங்குத்து மூலைவிட்ட நாற்கரம். இதன் ஒரு மூலைவிட்டம் இதன் ஒரு சமச்சீர் அச்சாக அமையும். ஒரு பட்டத்தின் நான்கு பக்கங்களையும் தொடுகோடுகளாகக் கொண்ட ஒரு வட்டம் அப்பட்டத்துக்குள் அமையும் என்பதால், பட்டங்கள் செங்குத்து மூலைவிட்ட நாற்கரங்களாகவும் தொடு நாற்கரங்களாகவும் அமைகின்றன.எனவே பட்டங்கள் "தொடு செங்குத்து மூலைவிட்ட நாற்கரங்களாகும்".

ஒரு சாய்சதுரம்], இரண்டு சோடி இணை பக்கங்கள் கொண்ட செங்குத்து மூலைவிட்ட நாற்கரம். (அதாவது இணைகரமாகவும் உள்ள ஒரு செங்குத்து மூலைவிட்ட நாற்கரம்).

ஒரு சதுரமானது, பட்டம் மற்றும் சாய்சதுரத்தின் எல்லைநிலை வகையாகும். (சம கோணங்களுடைய பட்டம் மற்றும் சாய்சதுரம் ஒரு சதுரமாகும்). எனவே மூலைவிட்டங்கள் செங்குத்தாக அமைவதால் சதுரமும் ஒரு செங்குத்து மூலைவிட்ட நாற்கரம்.

எந்தவொரு செங்குத்து மூலைவிட்ட நாற்கரத்திற்கும் ஒரு சோடி எதிர்ப் பக்கங்களின் வர்க்கங்களின் கூட்டுத்தொகை மற்றொரு சோடி எதிர்ப் பக்கங்களின் வர்க்கங்களின் கூட்டுத்தொகைக்குச் சமமாக இருக்கும்.

ஒரு செங்குத்து நாற்கரத்தின் பக்கங்கள் வரிசையாக , , ,மற்றும் எனில்:

இதை பித்தகோரசு தேற்றத்தைப் பயன்படுத்தித் தருவிக்கலாம்.

நாற்கரத்தின் செங்குத்து மூலைவிட்டங்கள் இரண்டும் சந்திக்கும் புள்ளி, ஒரு மூலைவிட்டத்தை "p" மற்றும் "p" நீளமுள்ள துண்டுகளாகவும் மற்றொரு மூலைவிட்டத்தை "q" மற்றும் "q" நீளமுள்ள துண்டுகளாகவும் பிரித்தால்:

பித்தகோரசு தேற்றப்படி:

இவ்விரண்டு முடிவுகளில் இருந்தும்,

மறுதலையாக ஒரு நாற்கரத்தில்

ஒரு செங்குத்து மூலைவிட்ட நாற்கரத்தின் மூலைவிட்டங்களின் நீளங்களின் பெருக்குத்தொகையில் பாதியாக அதன் பரப்பு அமையும். 

செங்குத்து மூலைவிட்ட நாற்கரத்தின் மூலைவிட்டங்களின் நீளங்கள் "p, q" எனில் அதன் பரப்பு "K" :

மூலைவிட்டங்கள் தரப்பட்டிருக்கும் குவிவு நாற்கரங்களிலேயே மிகஅதிக அளவு பரப்பு கொண்டது செங்குத்து மூலைவிட்ட நாற்கரம்தான்.



ஒரு செங்குத்து மூலைவிட்ட நாற்கரம், வட்ட நாற்கரமுமாக இருந்தால்:


இங்கு "D" நாற்கரத்தின் சுற்றுவட்டத்தின் விட்டம். நாற்கரத்தின் மூலைவிட்டங்கள், சுற்றுவட்டத்தின் நாண்களுக்கு செங்குத்தாக அமைவதால் இம்முடிவு உண்மையாகும். "R" = "D" / 2 , சுற்றுவட்ட ஆரமெனில் formula_12 formula_13 formula_14 மற்றும் formula_15 ஆகிய நான்கின் சராசரி formula_16. 

மேலும்





</doc>
<doc id="139722" url="https://ta.wikipedia.org/wiki?curid=139722" title="வல்லெட்டா">
வல்லெட்டா

வல்லெட்டா அல்லது வலெட்டா (), மால்ட்டாவின் தலைநகரம் ஆகும். இது மால்ட்டா தீவின் மத்திய கிழக்குப் பகுதியில் அமைந்துள்ளது. வல்லெட்டா சரித்திர நகரத்தின் மக்கட்தொகை 6,098 ஆகும். 16ஆம் நூற்றாண்டில் கட்டப்பட்ட கட்டடங்களைக் கொண்டுள்ள இந்நகரம் உலக பாரம்பரியக் களங்களில் ஒன்றாக 1980இல் யுனெஸ்கோவினால் பிரகடனப்படுத்தப் பட்டுள்ளது.


</doc>
<doc id="139727" url="https://ta.wikipedia.org/wiki?curid=139727" title="பிரம்ம குப்தரின் தேற்றம்">
பிரம்ம குப்தரின் தேற்றம்

வடிவவியலில் பிரம்ம குப்தரின் தேற்றம் என்பது ஒரு வட்ட நாற்கரத்தைப்பற்றி ஓர் உண்மையைக் கூறுவது. தேற்றம் கூறும் உண்மை: ஒரு வட்ட நாற்கரத்தின் மூலைவிட்டங்கள் செங்குத்தாக வெட்டினால், அந்த நாற்கரத்தின் பக்கத்தின் செங்குத்துக்கோடு மூலைவிட்டங்கள் வெட்டும் புள்ளி வழியாகச் சென்றால், அக்கோடு அந்த நாற்கரத்தின் எதிர்ப்பக்கத்தை இரு சரிபாதியாக வெட்டும்.

குறிப்பாக "A", "B", "C" ,"D" என்பனவற்றை வட்ட நாற்கரத்தின் நான்கு மூலைகளாகக் கொண்டால், மூலை விட்டங்களாகிய "AC" -உம் "BD" -உம் ஒன்றை ஒன்று செங்குத்தாக வெட்டும். வெட்டும் புள்ளியை "M" என்போம். இப்பொழுது "M" என்னும் புள்ளியில் இருந்து "BC" என்னும் பக்கத்துக்கு ஓர் செங்குத்துக்கோடு வரைவோம். அது "BC" பக்கத்தில் முட்டும் இடத்தை "E" என்போம். இந்த "EM" என்னும் கோட்டை நீட்டினால் அது எதிர்ப்புறம் உள்ள நாற்கரத்தின் "AD" என்னும் பக்கத்தை "F" என்னும் புள்ளியில் வெட்டும் (அல்லது முட்டும்). இப்பொழுது இந்தத் தேற்றம் என்ன சொல்கின்றது என்றால், "F" என்பது "AD" என்னும் பக்கத்தின் நடுப்புள்ளி (அதாவது "F" என்பது "AD" என்னும் பக்கத்தை இரு சரிபாதிகளாகப் (சரிசமமாகப்) பிரிக்கின்றது .

நாம் என்ன நிறுவ வேண்டும் என்றால், "AF" = "FD" என்று நிறுவ வேண்டும். நாம் "AF" -உம் "FD" -உம் "FM" உக்கு ஈடு அல்லது சமம் என்று நிறுவுவோம் .

உண்மையில் "AF" = "FM" என்று நிறுவ, முதலில் கோணங்கள் "FAM" -உம் "CBM" ஈடு அல்லது சமம் என்னும் உண்மையைக் கொள்ளுவோம், ஏனெனில் அவை மூலைதொடு வட்டத்தின் ஒரே வட்டப் பகுதியின் ("DC" என்னும் பகுதியின்) கோணங்கள். மேலும் கோணங்கள் "CBM" உம் "CME" உம் ஆகிய இரண்டும் "BCM" இன் நிரப்புக் கோணங்கள் (சேர்த்தால் 90° கிட்டும்), ஆகவே அவை சமமானவை. கடைசியாக கோணங்கள் "CME" உம் "FMA" உம் சமம். எனவே "AFM" என்பது இருசமபக்க முக்கோணம் , எனவே பக்கங்கள் "AF" உம் "FM" உம் சமம். "AF" = "FM" 

இதே போலவே "FD" = "FM" என்பதன் நிறுவலும் செய்யலாம், கோணங்கள் "FDM", "BCM", "BME", "DMF" ஆகியவை எல்லாம் சமம், ஆகவே "DFM" என்பது இருசமபக்க முக்கோணம். எனவே "FD" = "FM". இதில் இருந்து "AF" = "FD" என்பது உறுதியாகின்றது. எனவே தேற்றம் கூறுவது உண்மை. 


</doc>
<doc id="139728" url="https://ta.wikipedia.org/wiki?curid=139728" title="வைப்புத்தொகை (தேர்தல்)">
வைப்புத்தொகை (தேர்தல்)

வைப்புத்தொகை ("Deposit") என்பது ஒரு வேட்பாளர் தேர்தலில் போட்டியிட கட்டவேண்டிய முன்பணம். அரசாட்சி முறையில் போதிய ஆர்வமற்றவர்களும், பொழுதுபோக்காக போட்டியிட நினைப்பவர்களையும் தேர்தலில் போட்டியிடுவதிலிருந்து ஓரளவு தடுக்கும் நோக்குடன் வைப்புத் தொகை வசூலிக்கப்படுகிறது. பல நாடுகளில் ஒரு வேட்பாளர் ஒரு குறிப்பிடத்தக்க எண்ணிக்கை வாக்குகளைப் பெறத் தவறினால் அவரது வைப்புத் தொகை அவருக்குத் திருப்பி அளிக்கப்படாது. ஒரு வேட்பாளர் இவ்வாறு வைப்புத் தொகை இழப்பது பெருந்தோல்வியின் அடையாளமாகவும் அவமானகரமானதாகவும் கருதப்படுகிறது.

இந்தியக் குடியரசில் மக்களவைக்குப் போட்டியிடுபவர்கள் 10,000 வைப்புத்தொகையாகக் கட்டவேண்டும். மாநில சட்டமன்றங்களுக்குப் போட்டியிடுவோர் 5,000 கட்ட வேண்டும். பட்டியல் சாதிகள் மற்றும் பழங்குடியினருக்குத் இத்தொகைகள் முறையே 5,000 மற்றும் 2,000 ஆகும். தேர்தலில் போட்டியிடும் வேட்பாளர், பதிவான மொத்த செல்லுபடியாகும் வாக்குகளில் ஆறில் ஒரு பங்கு பெறத் தவறியவர்கள், தங்கள் வைத்தொகையை இழப்பர்.


</doc>
<doc id="139742" url="https://ta.wikipedia.org/wiki?curid=139742" title="பருப்பு சட்டி (விளையாட்டு)">
பருப்பு சட்டி (விளையாட்டு)

பருப்புச்சட்டி என்று சொன்னவர் ஓடித் தொடும் விளையாட்டு இது.

நிற்பவரைத் தொடலாம், உட்கார்ந்திருப்பவரைத் தொடக்கூடாது என விதி வைத்துக்கொண்டு ஓடித் தொடும் விளையாட்டு இது. விளையாடுவோர் கையைக் கோத்துக்கொண்டு சுற்றிவருவர். 

சுற்றும்போது பாட்டுப் பாடுவர். 
பல முறை சொல்வர்.

ஒருவர் எல்லாரையும் உட்காரச் சொல்வார். உட்கார்ந்த பின் உங்கள் வீட்டில் என்ன குழம்பு என அவர் கேட்பார். 
என்றெல்லாம் பலரும் சொல்வர். 

ஒருவர் மட்டும் மேலும் காய்ப்பெயர் சொல்லத் தெரியாமல் பருப்புப் குழம்பு என்பார். அவரை எல்லாரும் பருப்புச்சட்டி என்பர். இப்படிப் பருப்புச்சட்டி ஆனவர் தொடவேண்டும். 

இது பட்டவரைத் தேர்ந்தெடுக்கும் முறைகளில் ஒன்று.




</doc>
<doc id="139745" url="https://ta.wikipedia.org/wiki?curid=139745" title="பன்னீர்க்குளம் (விளையாட்டு)">
பன்னீர்க்குளம் (விளையாட்டு)

பன்னீர்க்குளம் என்பது பனிநீர் பெய்யும் குளம். காலை வேளையில் பனி பொழிந்துகொண்டிருக்கும். அப்போது குளத்திலுள்ள நீர் வெதுவெதுப்பாக இருக்கும். அதில் நீராடினால் உடலுக்கு நல்லது. இதனை உணர்த்தும் கருத்துக்கொண்ட பாடலோடு விளையாடப்படும் விளையாட்டு இது. 

பட்டவர் நிற்பார். பழமேறியவர்கள் ஒளிந்துகொள்வர். பட்டவர் அவர்களில் ஒருவரின் பெயரைச் சொல்லி அழைப்பார். அவர் வந்ததும் பின்வரும் உரையாடல் நிகழும். 

அடுத்தவரை அழைப்பார். பின்வரும் உரையாடல் நிகழும். 

அடுத்தவரை அழைப்பார். உரையாடல் நிகழும். 




</doc>
<doc id="139746" url="https://ta.wikipedia.org/wiki?curid=139746" title="பாக்குவெட்டியைக் காணோமே">
பாக்குவெட்டியைக் காணோமே

பாக்குவெட்டியைக் காணோமே என்னும் பாடலோடு விளையாடப்படுவதால் இந்த விளையாட்டு இப்பெயர் பெற்றது. பாக்குமரத்தில் ஏறிப் பாக்குக் குலைகளை வெட்டித் தருபவன் பாக்குவெட்டி. 

விளையாடுவோரில் ஒருவர் பட்டவர். ஏனையோர் ஒருவர் இடுப்பில் மற்றொருவர் எனப் பின்புறம் பிடித்துக்கொண்டு நிற்பர். அவர்களில் ஒருவர் பாக்குவெட்டி என அவர் கையில் ஓர் அடையாளம் கொடுத்து வைக்கப்படுவார். 


பட்டவர் அவரைக் கண்டுபிடித்து வெளியே இழுத்துவர வேண்டும். மூன்று தடவைக்குள் கண்டுபிடித்து இழுத்துவராவிட்டால் பட்டவர் தலையில் விளையாடிய எல்லாரும் ஆளுக்கொரு குட்டு வைப்பர். அடையாளம் வைத்திருந்த பாக்குவெட்டி பட்டவராகி மறுஆட்டம் நடைபெறும். கண்டுபிடித்துவிட்டால் குட்டு இல்லை. பாக்குவெட்டி பட்டவராக மாறி ஆட்டம் தொடரும். பட்டவர் பாக்குவெட்டியைக் கண்டுபிடித்துவிட்டாலும் அவரை மற்றவர் இடுப்புப் பிடியிலிருந்து விடுவிப்பது கடினம். 




</doc>
<doc id="139747" url="https://ta.wikipedia.org/wiki?curid=139747" title="உத்தமசோழன் (எழுத்தாளர்)">
உத்தமசோழன் (எழுத்தாளர்)

உத்தமசோழன் (இயற்பெயர்: அ. செல்வராஜ்) வாய்மேடு கிராமத்தில் அருணாச்சலம் - சௌந்தரவல்லி தம்பதியருக்கு மூத்த மகனாகப் பிறந்தார். தமிழக அரசின் வருவாய்த்துறையில் வட்டாட்சியராக பணிபுரிந்தவர். பணியிலிருக்குபோதிருந்தே இவர் பல வார இதழ்களிலும், மாத இதழ்களிலும் சிறுகதைகளும், தொடர்கதைகளும் எழுதிருக்கிறார். பணிஓய்விற்குப் பிறகு 'கிழக்கு வாசல் உதயம்' என்ற மாத இதழை நடத்தி வருகிறார்.




</doc>
<doc id="139748" url="https://ta.wikipedia.org/wiki?curid=139748" title="பிக் பிரதர்">
பிக் பிரதர்

இங்கிலாந்திலிருந்து ஒளிபரப்பாகி வரும் “சேனல் 4′ தொலைக்காட்சியின் ஒரு பிரபல நிகழ்ச்சி “பிக் பிரதர்’. இந்நிகழ்ச்சியில் பங்கேற்கும் பிரபலங்கள் ஒரு தனியறையில் சில நாள்கள் தங்கவைக்கப்படுவர்.

அங்கு அவர்களுடைய தினசரி வாழ்க்கையை எவ்வாறு மேற்கொள்கிறார்கள் என்பதையும், சக போட்டியாளர்களுடன் எவ்வாறு பழகுகிறார்கள் என்பதையும் சுவாரஸ்யமாக ஒளிபரப்புகிறார்கள்.

ஒவ்வொருவரின் நடவடிக்கைகளுக்கும் நேயர்கள் வாக்களிப்பார்கள்; அதன் அடிப்படையில் ஒவ்வொருவராக வெளியேற்றப்பட்டு இறுதி வரை தாக்குப்பிடிப்பவர்களுக்குப் பரிசு வழங்கப்படும்.

இந்நிகழ்ச்சியில் இந்தியா சார்பாக பிரபல இந்தி நடிகை ஷில்பா ஷெட்டி பங்கேற்றார். இதற்காக அவர் சுமார் சுமார் ரூ.3 கோடி ரூபாய்க்கு ஒப்பந்தம் செய்யப்பட்டிருந்தார்.


</doc>
<doc id="139749" url="https://ta.wikipedia.org/wiki?curid=139749" title="யூரோபைட்டர் டைபூன்">
யூரோபைட்டர் டைபூன்

யூரோபைட்டர் டைபூன் ("Eurofighter Typhoon") ஒரு போர் விமானம். இது இங்கிலாந்து, ஜெர்மனி, இத்தாலி உள்ளிட்ட நான்கு நாடுகளின் கூட்டுத் தயாரிப்பு. இந்த விமான தயாரிப்பு திட்டம் 1986 ஆம் ஆண்டு உருவாக்கப்பட்டது.


</doc>
<doc id="139750" url="https://ta.wikipedia.org/wiki?curid=139750" title="பக்கப்பிசி">
பக்கப்பிசி

பக்கப்பிசி (BackupPC) அல்லது மேசைக் கணினி காப்புப்படி என்பது ஒரு கட்டற்ற காப்புப்படி மென்பொருள் ஆகும். இது லினக்சு, சோலாரிசு, யுனிக்சு தளங்களில் இயங்கக்கூடியது. வலை இடைமுகத்தைக் கொண்டது. இது கோப்பு நிலையில் காப்புக்களை எடுக்கவும், மீட்டெக்கவும் வல்லது. இது rsync காப்பெடுக்கும் முறையைப் பயன்படுத்துகிறது.


</doc>
<doc id="139751" url="https://ta.wikipedia.org/wiki?curid=139751" title="வேற்சுவல் பொக்சு">
வேற்சுவல் பொக்சு

விற்சுவல் பாக்ஸ் (Oracle VM VirtualBox) அல்லது மெய்நிகர்ப் பெட்டி என்பது பணிச்சூழல் மெய்நிகராக்கம் செய்யப் பயன்படும் கட்டற்ற மென்பொருள் ஆகும். இந்த மென்பொருளை நிறுவி இதனுடாகப் பிற இயங்குதளங்களை நிறுவ முடியும். எடுத்துக்காட்டாக உபுண்டு இயங்குதளத்தில் விர்ச்சுவல் பொக்சை நிறுவி, அதன் ஊடாக விண்டோசு இயங்குதளத்தை விருந்துனர் இயங்குதளமாக நிறுவிக் கொள்ளலாம். இதைப் பயன்படுத்தி லினக்சு, மாக், விண்டோசு, சோலாரிசு போன்ற பல்வேறு இயங்குதளங்களை மெய்நிகராக நிறுவிக் கொள்ளலாம். வெவ்வேறு தேவைகளுக்கு வெவ்வேறு இயங்கு தளங்கள் பயன்படுத்தும் பயனர்களுக்கு இந்த மென்பொருள் பெரிதும் பயன்படுகிறது. 
வெற்சுவல் பாக்ஸ் எக்ஸ்86 (X86) வன்பொருள் பயன்படுத்த வல்ல ஒரு பொது பயன் கொண்ட ஒரு முழு மெய்நிகர் மென்பொருள் .பெரும்பாலும் வெற்சுவல் பாக்ஸ் வழங்கியை இலக்காக கொண்டு உள்ளது. டெஸ்க்டாப் மற்றும்பதிகணினி ஆகியவற்றிலும் பயன் படுத்த ஏதுவாக வழிவகை செய்யப்பட்டு உள்ளது.

ஒன்றுக்கு மேற்பட்ட இயக்குதளத்தை நாம் பெரிதும் பயன்படுத்துவது இல்லை.அப்படியே தேவைப்பட்டாலும் நாம் அதனை நமது கணினியில் உள்ள வன்தட்டுநிலைநினைவகத்தில் நிறுவ வேண்டும் அதன் பிறகு தான் அதனை நாம் பயன்படுத்த முடியும். அவ்வாறு அல்லாது பல இயக்குதளங்களை நம்முடைய வன்தட்டுநிலைநினைவகத்தின் ஒரு பகுதியை செயற்கை வன்தட்டுநிலைநினைவகத்தில் (virtual-Harddisk) நிறுவி அதனை பயன் படுத்த தொடங்கலாம் .இதன் மூலம் பல இயக்குதளங்களை நாம் உருவாக்கிய செயற்கை வன்தட்டுநிலைநினைவகத்தில் நிறுவி பயனபடுத்தலாம் .இதனை போலவே நினைவகத்தில் (ram) ஒரு பகுதியை செயற்கை நினைவகமாக மாற்றி பயன்படுத்தலாம் .இதற்கு ஒரு கட்டுப்பாடு உள்ளது நாம் உருவாக்கும் செயற்கை நினைவகம் மற்றும் வன்தட்டுநிலைநினைவகம் மெய்யான நினைவகம் மற்றும் வன்தட்டுநிலைநினைவகம் கொண்டு உள்ள திறனை விட குறைவாக இருக்க வேண்டும்.

இவ்வாறு ஒருமிக்க நேரத்தில் பல இயக்குதளம் இயக்க படுவதால் நாம் அடையும் நன்மைகள்

1)பெரும் அளவில் மின் சிக்கனம் ஏற்படும் 

2)வன்பொருள் முதலிட்டில் செலவினம் குறையும் 

3)ஒட்டுமொத்த உரிம செலவு குறையும்.

4)பயனர் வேலை வெகுவாக குறைக்க படுகிறது.

பல பழைய இயக்குதளங்களை இப்பொது இருக்கும் புதிய மென்பொருள்கள் ஏற்பது இல்லை ஆனால் அம்மென்பொருள்களை இந்த மெய்நிகர்ப் பெட்டி மூலம் நிறுவி பயன் படுத்தலாம் .இதனால் நாம் புதிய வன்பொருள் பயன்படுத்த தொடங்கிய பின்னரும் பழைய மென்பொருள்களை சுலபமாக பயன்படுத்தலாம் .

மென்பொருள் விற்பனையாளர் தங்கள் தயார் செய்யும் மென்பொருள் வன்பொருளில் இட்டு அதனை பயன் படுத்தி அதில் வரும் நற்பயன் தீபயன்கள் கண்டு அவற்றை அடுத்து அடுத்து வரும் புதிய பதிப்புகளை .பயன்படுத்த பல கணினிகள் தேவைப்படுகின்றன. மேலும் பல இயக்குதளங்களில் அவை எவ்வாறு செயல் படுகிறது என்பது அவர்களுக்கு தேவைப்படுகிறது .இத்தருணத்தில் அவர்கள் அதிக பொருட்செலவில்லாமல் ஒரு கணினியில் பல இயக்குதளங்களை நிறுவி அவை எவ்வாறு செயல்படுகின்றன என்பதை மெய்நிகர்பெட்டி மூலம் எளிதில் செயல்படுத்தி பார்க்க முடியும்.

மென்பொருள் உருவாக்கிய பிறகு அதன் தரம் ,இயக்கு திறன் முதலிய பல பண்புகள் அதனுடன் குறிப்பிட பட வேண்டும் .அப்படி குறிப்பிட அவை சோதனைக்கு உட்படுத்த பட வேண்டும் .இப்படி சோதனை செய்ய பட வேண்டிய மென்பொருள்களை நிறுவி அதன் பயன்பாட்டை அறிய அதிக பொருட்செலவு அதனை பயன் படுத்தும் இயக்குதளம் நிறுவ செலவாகும் அதனை குறைத்து செயற்கை வன்பொருளை நாம் மென்பொருளுக்கு ஏற்ப மாற்றி அமைத்து அதனை பயன் படுத்தலாம் .மேலும் இந்த மெய் நிகர்பெட்டியில் நீங்கள் பயன் படுத்தும் செயற்கை வன்தட்டுநினைவகம் ,நகல்எடுக்கவல்லது ,ஒரு கணினியில் இருந்து மற்றும் ஒரு கணினிக்கு மாற்றவல்லது(porting ).பேரிடர் ஏற்படும் காலத்தில் .நன்கு செயல் பட்ட முன் ஒரு காலத்திற்கு கொண்டு செல்ல வல்லது (restore to previous working state ). இச்செயலை செய்வதின் மூலம் நாம் பேரிடர் ஏற்படும் காலங்களிலும் வெகு விரைவில் நம்மால் மென்பொருள் சேவையை மீண்டும் துவக்க முடியும்
மூல இயக்குதளம் என்பது நாம் மெய் நிகர் பெட்டியை நிறுவ பயன் படுத்தும் இயக்குதளம் ஆகும். இது மூல வன்தட்டு நினைவகம் (system harddisk) மற்றும் மூல நினைவக (System RAM) துணை கொண்டு இயங்கும். மெய் நிகர் பெட்டியில் ஏற்படும் எந்த மாற்றமும் இந்த வன்தட்டு நினைவகத்தையும் பிற நினைவகங்களை பாதிக்காது.

அதிதி இயக்குதளம் என்பது மெய் நிகர் பெட்டியில் நாம் நிறுவும் இயக்குதளம் ஆகும். இது நாம் உருவாக்கும் செயற்கை வன்தட்டு நினைவகம் (system harddisk) மற்றும் மூல நினைவக (System RAM) ஆகியவற்றின் துணை கொண்டு இயங்கும். யுனிவர்சல் சீரியல் பஸ் என்னும் தகவல் மாற்று கருவி, விசைபலகை, சுட்டி, அச்சு இயந்திரம் ஆகிய அனைத்தும் மூல இயக்குதளத்தில் நாம் பயன்படுத்தும் அதே திறன் அளவில் அதிதி இயக்குதளத்திலும் இயங்கும் .மெய்நிகர்பெட்டியில் நாம் பயன்படுத்த நமக்கு இக்கருவிகள் தனியாக தேவை படமாட்டாது.
மூல இயக்குதளத்தில் நாம் சேர்க்கும் எந்த ஒரு வன்பொருளும் அதிதி இயக்குதளத்தில் பயன்படுத்த முடியும். மெய் நிகர் பெட்டியை விண்டோஸ், லினக்ஸ், சொலாரிஸ், ஆப்பிள் நிறுவனத்தின் மாகிண்டோஸ் ஆகிய இயக்குதளங்களில் நிறுவலாம்.

சில மென்பொருள் பயன் படுத்தும் பொது நமக்கு ஒன்றுக்கும் மேற்பட்ட திரைகள் தேவைப் படுகிறது. இத்தேவைகளையும் மெய்நிகர்பெட்டி பூர்த்தி செய்கிறது. பயனர்க்கு ஏற்ப பல திரை பகுத்தல் (multiscreen resolution) சேவையை அளிக்கிறது. பல மையச் செயற்பகுதிகளை (central processing unit) உருவாக்கி பயன் படுத்தும் அமைப்பு இதில் அடங்கும்




</doc>
<doc id="139752" url="https://ta.wikipedia.org/wiki?curid=139752" title="டான்சு கார்டியன்">
டான்சு கார்டியன்

டான்சு கார்சியன் (DansGuardian) டான்சு பாதுகாவலன் என்பது ஒரு பிணையத்தில் இணைய உள்ளடக்க அணுக்கத்தை கட்டுப்படுத்தும் மென்பொருள் ஆகும். இந்த மென்பொருளை நிறுவிய பின்பு அந்தப் பிணையத்தில் யார் யார் எந்த எந்த வலைத்தளங்களை அணுகலாம் என்பதை இது கட்டுப்படுத்தி மேலாண்மை செய்ய உதவுகிறது. நச்சுசிரல்கள் உள்வருவதைத் தடுக்கவும், பிணையச் செயற்பாடுகளைக் கண்காணிக்கவும் கூட இந்த மென்பொருள் உதவுகிறது. 


</doc>
<doc id="139755" url="https://ta.wikipedia.org/wiki?curid=139755" title="வாற்கோதுமை விளைச்சல் அடிப்படையில் நாடுகளின் பட்டியல்">
வாற்கோதுமை விளைச்சல் அடிப்படையில் நாடுகளின் பட்டியல்

ஐக்கிய நாடுகளின் உணவு மற்றும் வேளாண்மை அமைப்பு வழங்கிய வாற்கோதுமை விளைச்சல் புள்ளிவிவரங்களின் அடிப்படையில் நாடுகளின் பட்டியல் பின்வருமாறு:.


</doc>
<doc id="139793" url="https://ta.wikipedia.org/wiki?curid=139793" title="9 (எண்)">
9 (எண்)

ஒன்பது () (ஆங்கிலம்: "Nine") என்பது தமிழ் எண்களில் ௯ என்பதைக் குறிக்கும் இந்து-அராபிய எண் ஆகும். ஒன்பது என்பது எட்டுக்கும் பத்துக்கும் இடைப்பட்ட இயற்கை எண் ஆகும்.

ஒன்பதின் நேர்க் காரணிகள் 1, 3, 9 என்பனவாகும்.



</doc>
<doc id="139802" url="https://ta.wikipedia.org/wiki?curid=139802" title="தபூ">
தபூ

தபூ (பிறப்பு நவம்பர்4 1971) ஒரு இந்திய நடிகை. இவர் ஒரு மாடல் அழகியும் ஆவார். 1991 இலிருந்து நடித்து வருகிறார். ஹிந்தி, தெலுங்கு, தமிழ், மலையாளம் ஆகிய மொழிகளில் நடித்துள்ளார்.


</doc>
<doc id="139804" url="https://ta.wikipedia.org/wiki?curid=139804" title="சான் சல்வடோர்">
சான் சல்வடோர்

சான் சல்வடோர் ( - "Holy Saviour") எல் சல்வடோர் நாட்டின் தலநகரமும் மிகப்பெரிய நகரமும் ஆகும். இது எல் சல்வடோரின் நிர்வாக அலகான 14 திணைக்களங்களுள் ஒன்றான "சான் சல்வடோர்" திணைக்களத்தின் ஓர் அங்கமாகும். நாட்டின் பிரதான அரசியல், கல்வி, கலாச்சார மற்றும் நிதியியல் மையமாக இந்நகரம் விளங்குகின்றது. சல்வடோரியன் மேட்டுநிலத்தில் எரிமலைகள் சூழவுள்ள இந்நகரம் பூமியதிர்ச்சி அபாயம் அதிகம் உள்ள ஒரு இடமாகும்.


</doc>
<doc id="139810" url="https://ta.wikipedia.org/wiki?curid=139810" title="நட்ட நடு மார்ச்சு">
நட்ட நடு மார்ச்சு

நட்ட நடு மார்ச்சு ("Ides of March", ஐடெஸ் ஆஃப் மார்ச் , ) என்று உரோமானிய நாட்காட்டியில் மார்ச் 15ஆம் நாள் அழைக்கப்படுகிறது. இலத்தீனில் "ஐடஸ்" என்பது குறிப்பாக மாதங்களின் தொடர்பில் "வகுத்தலில் பாதி" என்று பொருள்படும். உரோமானிய நாட்காட்டியில் மாதங்களின் நடுப்பகுதியைக் குறிக்க இச்சொல் பயன்படுத்தப்பட்டது. மார்ச், மே, சூலை, அக்டோபர் மாதங்களின் 15ஆம் நாளும் பிற மாதங்களின் 13ஆம் நாளும் இச்சொல் ஒட்டுடன் குறிக்கப்பட்டன. நட்ட நடு மார்ச்சு நாள் கிரேக்கப் போர்க் கடவுள் மார்சிற்காக கொண்டாடப்படுகிறது. அன்றைய நாளில் படை அணிவகுப்புகள் நடத்தப்படும்.

தற்காலத்தில் இச்சொற்றொடர் "ஐடெஸ் ஆஃப் மார்ச்" கி.மு 44ஆம் ஆண்டில் யூலியசு சீசர் கொல்லப்பட்ட நாளாக அறியப்படுகிறது. உரோமன் செனட்டில் சதிகாரர்கள் சீசரை 23 முறை குத்திக் கொன்றனர். இந்த வரலாற்றின்படி, வருமுன் உரைப்போரொருவர் சீசர் நட்ட நடு மார்ச்சுக்கு முன்னர் கொலை செய்யப்படுவார் என்று கட்டியம் கூறியதாகவும் இதனில் நம்பிக்கை இல்லாத சீசர் அன்றைய நாளின் துவக்கத்தில் "மார்ச்சின் நடுநாள் வந்ததே" என்று எள்ளியபோது அவர் "ஆனால் நாள் முடியவில்லை" என்று கூறியதாகவும் விவரிக்கிறது. இந்த நிகழ்வை வில்லியம் சேக்சுபியர் தமது நாடகம் "யூலியசு சீசரில்" "ஐடெஸ் ஆஃப் மார்ச்" குறித்து விழிப்புடன் இருக்கச் சொல்வதாக அமைத்துள்ளார்.



</doc>
<doc id="139812" url="https://ta.wikipedia.org/wiki?curid=139812" title="வருக்கக் கோவை">
வருக்கக் கோவை

வருக்கக் கோவை தமிழ் சிற்றிலக்கிய வகைகளில் ஒன்று. வைத்தியநாத தேசிகள் இயற்றிய இலக்கண விளக்கம் இதன் இலக்கணத்தைப் பின்வருமாறு கூறுகிறது:

<poem>
உயிரும் மொழிமுதல் உயிர்மெயும் வருக்கத்து
அடைவில் வருபொருள் துறையில் கலித்துறை
வழுத்தும் இயல்பது வருக்கக் கோவை.
</poem>

உயிரெழுத்துக்கள், உயிர் மெய்யெழுத்துக்கள் ஆகியவற்றில் ஒவ்வொன்றும் ஒவ்வொரு பாட்டின் முதலில் முறையே வரும்படி பாடுவது வருக்கக் கோவை எனப்படும். பாடுபொருள் அகத்துறைப் பொருளாக இருக்கும். 

இந்த முறையில் நீதிகளைக் கூறும் நூல் வருக்கமாலை எனப்படும்.



</doc>
<doc id="139817" url="https://ta.wikipedia.org/wiki?curid=139817" title="இந்திய இராணுவத்தில் செயல்பாட்டில் உள்ள வானூர்திகளின் பட்டியல்">
இந்திய இராணுவத்தில் செயல்பாட்டில் உள்ள வானூர்திகளின் பட்டியல்

இந்திய இராணுவத்தில் செயல்பாட்டில் உள்ள வானூர்திகளின் பட்டியலில் தற்போது இந்திய ராணுவத்தில் சேவையில் உள்ள இராணுவ வானூர்திகளை பட்டியலிடப்பட்டுள்ளது.

பயன்பாட்டில் உள்ள மாற்ற வானூர்திகள்;

இந்திய இராணுவம் முப்படைகளிலும் பல்வேறு ஆளில்லா விமானங்களை பயன்படுத்துகிறது.



</doc>
<doc id="139825" url="https://ta.wikipedia.org/wiki?curid=139825" title="பாரிக்கோடு">
பாரிக்கோடு

பாரிக்கோடு இளைஞர் விளையாட்டுகளில் ஒன்று. பாரித்து ஓடுதலும், பாரித்துத் தடுத்தலும் நிகழ்வதால் இந்த விளையாட்டுக்கு இப்பெயர் வந்தது. திருச்சி மாவட்டப் பகுதியில் இதனை மூலைப்புரி என்பர். மூலையில் தப்பியோடி வெளிவருவதால் இதனை இப்பெயரிட்டு அழைப்பர். 

ஆட்டத்தில் இரண்டு அணிகள் இருக்கும். சுமார் 12 அடி நீளமுள்ள பக்கக் கோடுகள் உள்ள ஒரு கட்டம் வரையப்படும். அந்தக் கோடுகளில் கோட்டுக்கு ஒருவராகப் பக்கவாட்டில் ஓடி உள்ளிருப்பவர் வெளியேயும், பின்னர் வெளியில் இருப்பவர் உள்ளேயும் நுழைய விடாமல் தடுப்பர். 

மற்றொரு நான்கு பேர் உள்ளிருந்து வெளியேயும், எல்லாரும் வெளிவந்த பின்னர் வெளியிலிருந்து உள்ளேயும் சென்று உப்பு என்று சொல்லிக் கை குலுக்குவர். தொடப்படாமல் வெளியேறியும், உள்நுழைந்தும் எத்தனை பேர் எந்த அணியில் அதிக உப்பு (கை குலுக்கல்) வைக்கிறார்களோ அந்த அணி வெற்றியணி.




</doc>
<doc id="139830" url="https://ta.wikipedia.org/wiki?curid=139830" title="தமுக்கம் அரண்மனை">
தமுக்கம் அரண்மனை

தமுக்கம் அரண்மனை அல்லது இராணி மங்கம்மாள் அரண்மனை தமிழ் நாடு, மதுரையின் வடகிழக்குப் பகுதியில் அமைந்துள்ள பழமையான அரண்மனையாகும். "தமுக்கம்" என்றால் கோடைக் காலத்தில் இளைப்பாறும் இடம் அல்லது வசந்த மாளிகை என்று பொருள். 1670ல் கட்டப்பட்ட இந்த அரண்மனை, நாயக்க வம்சத்தை சேர்ந்த இராணி மங்கம்மாளின் கோடைக்கால மாளிகையாக பயன்படுத்தப்பட்டது. பின்னர் கர்நாடக் நவாபிடம் இருந்தது; ஆங்கிலேயோர் ஆட்சிக் காலத்தில் இந்த அரண்மனை மாவட்ட ஆட்சித் தலைவர் அலுவலகமாக பயன்படுத்தப்பட்டது. 1959 இல் காந்தி அருங்காட்சியகமாக மற்றப்பட்டது.
அக்காலத்தில் யானைச் சண்டை முதலான பொழுதுபோக்கு விளையாட்டுகளும் அரச விழாக்களும் நடைபெற்ற தமுக்கம் மைதானமும் இந்த அரண்மனையைச் சேர்ந்ததாகும். 

இந்த அரண்மனையின் பின் புறம் ஒரு பெரிய ஏரி உருவாக்கப்பட்டு அதன் தண்ணீரில் அலையடிக்கும் அளவில் உருவாக்கப்பட்டது. இராணி மங்கம்மாள் கடல் காற்று போன்ற காற்று வாங்க வேண்டும் என்ற காரணத்திற்காக ஆயிரம் ஏக்கர் பரப்பளவில் இந்த ஏரி உருவாக்கப்பட்டது... அதன் இன்றைய பெயர் வண்டியூர் கண்மாய். அன்றைய ஏரி சுருங்கி தற்போது கண்மாயாக ஆகி விட்டது. 

மேலும் இந்த அரண்மனையில் இராணியின் அறையின் மேல் பகுதியில் ஒரு ஓட்டை உள்ளது அதில் காலை நேரத்தில் மட்டும் அந்த அறைக்குள் புகும் சூரிய ஒளி தலையில் மட்டும் படும் வகையில் வடிவமைக்கப்பட்டது. அந்த சூரிய ஒளியின் வெப்பத்தில் இராணி குளித்துவிட்டு வந்து தலைமுடியை உணர்த்துவார் என்பது கூடுதல் தகவல்.



</doc>
<doc id="139834" url="https://ta.wikipedia.org/wiki?curid=139834" title="பாரி வேட்டை">
பாரி வேட்டை

பாரி வேட்டை என்பது ஒரு விழாக்கால விளையாட்டு. சித்திரா பௌர்ணமி அன்று பொதுவாக இந்த விளையாட்டு நடைபெறும். இதனைச் சில இடங்களில் முயல்வேட்டை என்றும் கூறுவர். இந்த விளையாட்டின்போது முயல் வேட்டை விலங்குகளில் முதன்மை இடத்தைப் பெறும். 

பாரிவேட்டை என்பது ஆண்டுக்கு ஒருமுறையாவது நடைபெறும்.
பாரிவேட்டையானது பறம்புமலை சுற்றியுள்ள வலையர் நாட்டுகள் ஏலூர்பத்து நாடு,மூங்கில்ககுறிச்சி நாடு,பொன்னமராவதிவலையப்பட்டி நாடு,ஆலவயல் நாடு போன்ற நாட்டு பிரிவுகளில் உள்ள வலையர் குடிமக்களே பாரி வேட்டை திருவிழாவை நடத்துகின்றர்.
மேலும் மதுரை திண்டுக்கல் போன்ற பகுதிகளிலும் பாரி வேட்டை நடத்துகின்றனர்.இப்பாரிவேட்டையை வலையர் சமுகத்தினர் மட்டுமே கொண்டாடுகின்றனர்.பாரி வேட்டைக்கு செல்லும் முன் வலைய அம்பலநாட்டு கூட்டம் நடத்தி நல்ல நாள் பார்த்து பாரிவேட்டையின் தேதி அறிவிக்கப்படும்.பின்னர் பாரிவேட்டை அன்று குல தெய்வ வழிப்பாட்டை தொடங்கி சாமி அழைத்து மேளம்,ஆட்டம் பாட்டமாக பாரிவேட்டையை தொடங்கப்படும்.பாரி வேட்டையின் போது தலையில் உருமா கட்டயும்,கை கடியல்,துப்பாக்கி,வளரி,கூரான ஈட்டி போன்ற ஆயுதங்ளுடன் பாரிவேட்டையாடப்படும் ஆயுதங்களை கொண்டுள்ளனர்.பாரி வேட்டை தொடங்கும் முன் வேட்டையாடப்படும் இடத்தில் சிறப்பு பூஜை செய்து ஆன்மிக முறையை முதல்படியாக கொண்டு தொடங்குகின்றர்.பின்னர் வேட்டையாடி மிருங்களை வைத்து தெய்வங்களை வணங்கி அப்பகுதியை விட்டு வீடு திரும்புகின்றனர்.பின்னர்
பாரி வேட்டையாடி வந்தபின் பறம்புமலைக்கு தெற்கே கூத்துப் பாரிப் பொட்டல் என்று ஓர் இடம் இருக்கிறது. இப்பெயர் கூத்தையும் பாரியையும் தொடர்புபடுத்தி உணர்த்துவதாய் உள்ளது. பாரிவேட்டைக்குச் சென்று திரும்பும் போதில் இங்கு கூத்து நடக்கும்.ஆட்டம் பாட்டத்துன் வேட்டை நிறைவடைந்து பறம்புமலையை பார்த்து வணங்கி வேட்டையாடி மிருங்களை பங்கு பிரிக்கின்றனர்.பின் அவற்றை ஒவ்வொருவர் வீட்டிலும் தெய்வங்களுக்கு படையல் வைத்து வணங்கி பின்னரே சாப்பிடுகின்றர்.




</doc>
<doc id="139835" url="https://ta.wikipedia.org/wiki?curid=139835" title="தமுக்கம் மைதானம்">
தமுக்கம் மைதானம்

தமுக்கம் மைதானம் மதுரையின் வரலாற்றுச் சிறப்பு கொண்ட ஒரு மைதானமாகும். விஸ்வநாத நாயக்கரால் கட்டப்பட்டு மதுரை நாயக்க வம்சத்தால் பராமரிக்கப்பட்டுவந்தது. அக்காலத்தில் குதிரைப் பந்தயம், யானைப் பந்தயம், மாட்டுச் சண்டைகள் போன்ற விளையாட்டுப் போட்டிகளும் சிலம்பு, கத்திச் சண்டை போன்ற கலைகளும் இங்கு நடத்தப்பயன்பட்டது.. இம்மைதானம் இதனருகேவுள்ள தமுக்கம் அரண்மனையின்(தற்போதைய காந்தி அருங்காட்சியகம்) கட்டுப்பாட்டில் பயன்படுத்தப்பட்டது.

மைதானம் அழகர் கோவில் செல்லும் சாலையில் தள்ளாகுளம் பகுதியில் அமைந்துள்ளது. கலையரங்கம் உட்பட சுமார் 50000 ச.அடி பரப்பளவை கொண்ட மைதானமாகும். 1.5 லட்சம் மக்கள் கொள்ளளவு கொண்ட இந்த மைதானத்தின் கலையரங்கம் மட்டும் 20,000 பேர் பங்கேற்கும் வசதியுள்ளது. மதுரை மாநகராட்சியின் மேற்பார்வையில் பொது நிகழ்ச்சிகளுக்கு வாடகைக்கு விடப்படுகிறது. இதன் முன் வாசலில் தமிழன்னை சிலையும் பெரியார் சிலையும் உள்ளது. அருகே இராஜாஜி சிறுவர் பூங்காவும், மதுரை அமெரிக்கன் கல்லூரியும் உள்ளது.

மதுரையின் நெரிசலுக்கு அப்பால் இருப்பதாலும், பரந்த வெளியாக இருப்பதாலும் பல அரசு மற்றும் தனியார் நிகழ்ச்சிகளுக்கு இந்த மைதானம் தற்போது பயன்படுத்தப்பட்டுவருகிறது. அரசியல் கட்சிக் கூட்டம், திருமணங்கள், அரசு நிகழ்ச்சிகள், கண்காட்சிகள், இலக்கியக்கூட்டம், கலை மற்றும் பொழுதுபோக்கு நிகழ்ச்சிகள் என பலவித பொது நிகழ்ச்சிகள் நடைபெறுகிறது. சித்திரைக் கண்காட்சி, வீட்டு உபயோகப்பொருள் கண்காட்சி, புத்தகத் திருவிழா போன்றவை ஆண்டுதோறும் நடைபெறும் முக்கிய நிகழ்ச்சிகளாகும்.



</doc>
<doc id="139836" url="https://ta.wikipedia.org/wiki?curid=139836" title="விளையாட்டுப் பானை">
விளையாட்டுப் பானை

கண்கட்டு உத்தி விளையாட்டுகளில் ஒன்று பானை உடைத்தல். இது விழாக்கால விளையாட்டுகளில் மட்டுமே விளையாடப்படும். மக்கள் இதனைப் 'பானை உடைத்தல்' என்றே குறிப்பிட்டாலும், மங்கலச் சொல்லாக இதனை நாம் விளையாட்டுப் பானை என்று குறிப்பிடல்லாம்.

பானை உடைத்தல் விளையாட்டு தை மாதம் மூன்றாம் நாள் நடைபெறும். உரிமரம் விளையாட்டில் உரிப்பானைகளை உடைக்கும் விளையாட்டாக இது கிருஷ்ண ஜெயந்தி அன்று நடைபெறும். 

பானை உடைப்பவர் கையில் கம்பு ஒன்று தரப்படும். அவரது கண்கள் கட்டப்படும். கட்டப்பட்ட பின்னர் திசை தெரியாவண்ணம் அவர் இரண்டு மூன்று சுற்றுகள் திருப்பி விடப்படுவார். சுமார் 20 அடி தொலைவில் பானை வைக்கப்படும். 
பானை உடைப்பதற்கு மூன்று வாயப்புகள் தரப்படும். உடைக்காவிட்டால் அவரது கண் அவிழ்த்து விடப்பட்டு வேறொருவருக்கு வாய்ப்பு தரப்படும். கரிநாள் விளையாட்டுகளில் ஒன்றாக இது சுமார் அரை மணி நேரம் நடக்கும். 




</doc>
<doc id="139846" url="https://ta.wikipedia.org/wiki?curid=139846" title="எயுஜேனியோ மொண்டாலே">
எயுஜேனியோ மொண்டாலே

எயுஜேனியோ மொண்டாலே ("Eugenio Montale", அக்டோபர் 12, 1896 – செப்டம்பர் 12, 1981) என்பவர் இத்தாலியக் கவிஞரும், 1975 ஆம் ஆண்டில் இலக்கியத்துக்கான நோபல் பரிசு பெற்றவரும் ஆவார்.

இத்தாலியின் ஜெனோவா நகரில் பிரந்தவர் எயுஜேனியோ. 29வது அகவையிலேயே தனது முதலாவது கவிதைத் தொகுதியை வெளியிட்டார். பார்மா இராணுவப் பள்ளியில் பயிற்சியில் இருந்த போது முதலாம் உலகப்போரில் கலந்து கொள்ள போர்முனைக்கு அனுப்பப்பட்டார். சிறிது காலம் போரிட்ட பின்பு 1920 ஆம் ஆண்டில் சொந்த ஊர் திரும்பினார்.

அக்காலத்தில் தமது நாட்டில் எழுந்த பாசிச இயக்கத்தை அவர் எதிர்த்தார். பல மாத இதழ்களில் கவிதைகளை எழுதினார். பல ஆங்கிலக் கவிதைகளை இத்தாலிய மொழியில் மொழிபெயர்த்தார். 1928 ஆம் ஆண்டில் புளோரன்சு நூல்நிலையத்திற்குத் தலைவரானார். 1938 ஆம் ஆண்டில் பாசிச அரசால் அவரது பதவி பறிக்கப்பட்டது. 1948 ஆம் ஆண்டு முதல் 1981 இல் இறக்கும் வரை மிலானில் வசித்து வந்தார். அங்கிருந்து வெளிவந்த நாளிதழ் ஒன்றின் இலக்கியப் பகுதிக்கு ஆசிரியராகப் பணியாற்றி வந்தார். மிலான், (1961), கேம்பிரிட்ஜ் (1967) ரோம் (1967) பல்கலைக்கழகங்கள் அவருக்கு கௌரவ முனைவர் பட்டம் வழங்கியுள்ளன. 1975 ஆம் ஆண்டில் இலக்கியத்துக்கான நோபல் பரிசு கிடைத்தது.



</doc>
<doc id="139851" url="https://ta.wikipedia.org/wiki?curid=139851" title="தக்கை (அடைப்பான்)">
தக்கை (அடைப்பான்)

தக்கை என்பது புட்டிகளுக்கு அடைப்பானாகப் பயன்படுத்தும் ஒரு மரப்பொருள் ஆகும். இது ஆங்கிலத்தில் "கார்க்" ("Cork")என அழைக்கப்படுகிறது. ஒருவகை ஓக் மரத்தின் பட்டையிலிருந்து இந்த தக்கை தயாரிக்கப்படுகிறது. இம்மரங்கள் ஸ்பெயின், போர்த்துக்கல் ஆகிய நாடுகளில் அதிகமாகக் காணப்படுகின்றன.

இம்மரம் 20 ஆண்டுகள் வளர்ந்த பிறகே இதில் தக்கை செய்யக்கூடிய அளவு பட்டை உண்டாகும். இந்தப் பட்டையைக் கைக்கோடாரி கொண்டு பெயர்த்து எடுப்பார்கள். இவ்வாறு எடுத்த பிறகு சுமார் 10 ஆண்டுகளுக்குப் பின்னரே மீண்டும் பட்டை எடுக்க முடியும். இம்மரங்கள் சுமார் 300 ஆண்டுகள் வரை வாழும். மரத்திலிருந்து எடுத்த பட்டைகளை நீரில் ஊற வைத்துக் கொதிக்க வைப்பார்கள். இதனால் பட்டை மென்மையாகும். தக்கையை அரைத்துத் தூளாக்கி, வேறு சில பொருள்களுடன் சேர்த்து பல வழிகளில் பயன்படுத்துகின்றனர்.

சோடா புட்டியின் மூடியின் உட்பகுதியில் இத்தகைய தக்கையைக் காணலாம். தக்கை வெப்பத்தைக் கடத்தாது. தக்கையினூடே ஒலியும் புகாது.இதனால் இசைப்பதிவு செய்யும் நிலையங்கள்,ஒலிபரப்பும் நிலையங்கள், மருத்துவமனைகள் முதலிய இடங்களில் ஒலி உட்புகா அறைகளை அமைக்கத் தக்கை பயன்படுகிறது. செயற்கைக் கைகள், கால்கள் செய்யவும் தக்கை பயன்படுகிறது.



</doc>
<doc id="139853" url="https://ta.wikipedia.org/wiki?curid=139853" title="தீவுக்கூட்டம்">
தீவுக்கூட்டம்

தீவுக்கூட்டம் ("archipelago") என்பது தீவுகளின் தொகுப்பு. ஒரே பூகோள இடத்தில் அமைந்துள்ள தனித்தனித் தீவுகளை மொத்தமாக குறிக்கப் பயன்படும் ஒரு பதமாகும்.

பொதுவாக தீவுக்கூட்டங்கள் ஒரு பெரிய நிலப்பரப்பை சூழ்ந்ததாகயிருக்கும். உதாரணத்திற்கு:- ஸ்காட்லாந்து நாட்டைச்சுற்றி சுமார் 700 தீவுகள் அமைந்துள்ளன. தீவுக்கூட்டத்தால் உருவான முக்கிய ஐந்து நவீன நாடுகளில் இந்தோனேஷியா, ஜப்பான், பிலிப்பைன்ஸ், நியூசிலாந்து மற்றும் ஐக்கிய ராஜ்யம் முதலியவை குறிப்பிடத்தக்கதாகும். பரப்பளவின் அடிப்படையில் உலகின் மிகப்பெரிய தீவுக்கூட்டம் இந்தோனேஷியா அகும்.. பெரும்பாலான தீவுக்கூட்டஙகள் பின்லாந்தில் உள்ள ஆர்சிபெலகோ கடல் பகுதியில் உள்ளது. தீவுக்கூட்டங்கள் முக்கியமாக எரிமலைகளால் உருவாக்கப்பட்டுகிறது மற்றும் மண்ணரிமானத்தாலும், மண்படிவதாலும், மண்திட்டுக்களாலும் உருவாக்கப்படுகிறது.


</doc>
<doc id="139862" url="https://ta.wikipedia.org/wiki?curid=139862" title="ஜெயா பொறியியல் கல்லூரி">
ஜெயா பொறியியல் கல்லூரி

ஜெயா பொறியியல் கல்லூரி திருநின்றவூர், தமிழ்நாடு, இந்தியாவில் அமைந்துள்ள ஒரு கல்வி நிறுவனமாகும். கல்லூரி ISO 9001: 2000 சான்றிதழ் மற்றும் அண்ணா பல்கலைக்கழகத்துடன் இணைக்கப்பட்டுள்ளது.

இக்கல்லூரி ஆவடியிலிருந்து சுமார் 7 கிலோ மீட்டர், சென்னை சென்ட்ரல் ரயில் நிலையத்தில் இருந்து 29 கி.மீ., திருவள்ளூரிலிருந்து 16 கிலோமீட்டர்,நெமிலிச்சேரி ரயில் நிலையத்திலிருந்து சுமார் 4 கி.மீ தொலைவில் உள்ளது.

ஜெயா பொறியியல் கல்லூரி 1995 இல் நிறுவப்பட்டது, இது ஜெயா கல்லூரிகள் குழுமத்தில் ஒரு பகுதியாக உள்ளது.

இளங்கலை படிப்புகள்


முதுகலை" "படிப்புகள்





</doc>
<doc id="139866" url="https://ta.wikipedia.org/wiki?curid=139866" title="முருகுப்பிள்ளை மயில்வாகனம்">
முருகுப்பிள்ளை மயில்வாகனம்

முருகுப்பிள்ளை மயில்வாகனம் என்பவர் "மயிலன்" என்ற புனைபெயரில் எழுதிய ஒர் ஈழத்துக் கவிஞர். யாழ்ப்பாண மாவட்டம், அல்வாயைப் பிறப்பிடமாகக் கொண்டவர். 1946, 1947 ஆம் ஆண்டுகளில் மின்னொளி என்ற பத்திரிகையின் ஆசிரியராகப் பணியாற்றினார். 1948 தொடக்கம் வத்துகாமம் கிறித்தவத் தேவாலய தமிழ்ப் பாடசாலையில் ஆசிரியராகப் பணியாற்றினார். பூங்குயில், தமிழ்ச்செல்வி, பார்வதி, காதற் பறவைகள் முதலிய சிறு காவியங்களை எழுதியுள்ளார். ஏராளமான பாலர் பாடல்களை எழுதிப் புகழ் படைத்தவர்.


</doc>
<doc id="139881" url="https://ta.wikipedia.org/wiki?curid=139881" title="காடுகளின் பரப்பளவின் அடிப்படையில் நாடுகளின் பட்டியல்">
காடுகளின் பரப்பளவின் அடிப்படையில் நாடுகளின் பட்டியல்

காடுகளின் பரப்பளவின் அடிப்படையில் நாடுகளின் பட்டியல், 2011 சி.ஐ.ஏ. உலகத் தகவல் புத்தகத்தின் படி தொகுக்கப்பட்ட தகவலாகும்.



</doc>
<doc id="139892" url="https://ta.wikipedia.org/wiki?curid=139892" title="ஆப்பிள் விளைச்சல் அடிப்படையில் நாடுகளின் பட்டியல்">
ஆப்பிள் விளைச்சல் அடிப்படையில் நாடுகளின் பட்டியல்

ஆப்பிள் விளைச்சல் அடிப்படையில் நாடுகளின் பட்டியல், 2008ம் ஆண்டின் படி ஐக்கிய நாடுகளின் உணவு மற்றும் வேளாண்மை அமைப்பு வழங்கிய ஆப்பிள் விளைச்சல் புள்ளிவிவரங்களின் அடிப்படையில் உருவான நாடுகளின் பட்டியலாகும்.. இதன்படி 2008ம் ஆண்டு உலகில் மொத்தம் 69,819,324 டன்கள் ஆப்பிள் உற்பத்தி செய்யப்பட்டது.



</doc>
<doc id="139895" url="https://ta.wikipedia.org/wiki?curid=139895" title="நிலக்கரி உற்பத்தி அடிப்படையில் நாடுகளின் பட்டியல்">
நிலக்கரி உற்பத்தி அடிப்படையில் நாடுகளின் பட்டியல்

நிலக்கரி உற்பத்தி அடிப்படையில் நாடுகளின் பட்டியல், 2010ம் ஆண்டின் அடிப்படையில் 2011ம் ஆண்டு வெளிவந்த பீ.பி நிறுவனத்தின் உலக ஆற்றல் புள்ளிவிபரத்தை அடிப்படையாகக் கொண்டு தயாரிக்கப்பட்ட பட்டியலாகும் 5 மில்லியன்களுக்கு அதிகமாய் உற்பத்தி செய்த நாடுகளின் பட்டியல் பின்வருமாறு:


</doc>
<doc id="139896" url="https://ta.wikipedia.org/wiki?curid=139896" title="இந்திய உணவுக் கழகம்">
இந்திய உணவுக் கழகம்

இந்திய உணவுக் கழகம் ("Food Corporation of India", ) "உணவுக் கழகங்கள் சட்டம் 1964"இன் கீழ் சென்னையைத் தலைநகராகக் கொண்டு "தமிழ்நாட்டின் நெற்க்களஞ்சியம்" எனப்படும் தஞ்சாவூரில் முதல் மாவட்டநிலை அலுவலகம் சனவரி 14, 1965ஆம் ஆண்டில் நிறுவப்பட்டது. இது தேசிய உணவுக் கொள்கையின் கீழ்வரும் நோக்கங்களை செயல்படுத்த உருவாக்கப்பட்டது:


இந்தியாவின் பெரிய நிறுவனங்களில் ஒன்றாக இந்திய உணவுக் கழகம் உள்ளது. ஆசியாவின் மிகப்பெரும் வழங்கல் சங்கிலி மேலாண்மை நிறுவனமாகவும் விளங்கக்கூடும். ஐந்து மண்டல அலுவலகங்களுடனும் 26 வட்டார அலுவலகங்களுடனும் செயல்படுகிறது. ஒவ்வொரு ஆண்டும் இந்திய உணவுக் கழகம் இந்திய கோதுமை உற்பத்தியில் 15-20 விழுக்காடும் அரிசி உற்பத்தியில் 12-15 விழுக்காடும் கொள்முதல் செய்கிறது. இவற்றை இந்திய அரசு நிர்ணயித்த விலையில் விவசாயிகளிடமிருந்து வாங்குகிறது. இந்த விலை குறைந்தபட்ச ஆதரவு விலை (Minimum support Price) எனப்படுகிறது. தானியங்கள் சராசரி நியாய தர நிர்ணயத்தைக் கொண்டிருக்கும் வரை எந்த அளவிற்கும் கொள்முதல் செய்ய இக்கழகத்திற்குத் தடை இல்லை.

சேமிப்புக் கிடங்குகளிலிருந்து இந்தியா முழுமையும் எடுத்துச் சென்று மாநில அரசுகளுக்கு இந்திய அரசு விதித்துள்ள விலையில் வழங்குகிறது. இதனை மாநில அரசின் முகவர்கள் பொது வழங்கல் அமைப்பின் வழியாக குடும்ப அட்டை வைத்திருப்போருக்கு வழங்குகின்றனர்.(இந்திய உணவுக் கழகம் நேரடியாக பொது வழங்கலில் பங்கேற்பதில்லை; தனது கிடங்குகளிலிருந்து தானியங்கள் வெளியேறிய உடனேயே அதன் பொறுப்பு தீர்கிறது). உணவுக் கழகம் விவசாயிகளுக்கு கொடுத்த விலைக்கும் மாநில அரசுகளுக்கு விற்ற விலைக்கும் இடையே உள்ள வேறுபாட்டை, அலுவலக செலவினங்கள் உட்பட, உணவு மானியமாக ஒன்றிய அரசு வழங்குகிறது. தற்போது ஓராண்டிற்கான உணவு மானியம் ஏறத்தாழ $10 மில்லியனாக உள்ளது. 

இந்திய உணவுக் கழகத்திற்கு அடிப்படை விலைகளை தீர்மானிக்கவோ, இறக்குமதி அல்லது ஏற்றுமதி செய்யவோ முடிவெடிக்கும் அதிகாரம் இல்லை. ஒன்றிய அரசின் உணவு மற்றும் வேளாண் அமைச்சகங்களின் முடிவுகளை செயலாக்குவதே இதன் பணியாக உள்ளது. 

இந்திய உணவுக் கழகம் நவீன சேமிப்பு வசதிகளை கட்டமைக்கவில்லை; இதன் கிடங்குகளில் பல தகுந்த கூரையின்றி இருப்பதால் இயற்கை சீரழிவுகளால் பெரும் தானியங்கள் வீணாகின்றன. மேலும் எலி போன்றவைகளால் உட்கொள்ளப்படுவதாலும் கையாடல்களாலும் கணக்கில் இல்லா இருப்புக் குறைவு ஏற்படுகிறது. மேலும் சுகாதாரமற்ற முறையில் சேமிக்கப்படுவதால் குடும்ப அட்டைதாரர்களுக்கு தரம் குறைந்த தானியங்கள் வழங்கப்படுகின்றன. 2010-11 நிதியாண்டில் 1.56 இலட்சம் டன் உணவுத் தானியங்கள் இவ்வாறு வீணானதாக அறிவிக்கப்பட்டுள்ளது.



</doc>
<doc id="139898" url="https://ta.wikipedia.org/wiki?curid=139898" title="விகற்பம் (யாப்பிலக்கணம்)">
விகற்பம் (யாப்பிலக்கணம்)

யாப்பிலக்கணத்தில் விகற்பம் எனப்படுவது ஒரு செய்யுளின் அடிகளில் இருக்கும் எதுகைகளின் விலக்கம் ஆகும். நான்கு அடிகளும் ஒரே எதுகை பெற்று வந்தால் அது ஒரு விகற்பம் ஆகும். இரு அடிகள் ஒரு எதுகையும், மற்ற இரு அடிகள் வேறொரு எதுகையும்,பெற்று வந்தால் அது இரு விகற்பம் ஆகும். இரு அடிகள் ஒரு எதுகையும், மற்ற இரு அடிகள் எதுகை பெறாமல், வேறுபட்டு வந்தால் அது மூவிகற்பம்.

கீழே காணும் பாடலில் நான்கு வரிகளிலும் ஒரேவகை எதுகைத் தொடை அமைந்து ஒரு விகற்பம் கொண்டதாக வருகிறது.

முதல் இரண்டு அடிகளும் ஒருவகை எதுகையையும் (அஞ்சல் - வஞ்சி), மூன்றாம் நான்காம் அடிகள் இன்னொரு வகையான எதுகையையும் (காணப் - மாணப்) கொண்டு அமைந்து இரு விகற்பம் கொண்டதாக வருகிறது.

கீழே காணும் பாடலில் முதல் இரு அடிகளிலும் எதுகைத் தொடை அமைந்து இருக்க மூன்றாம், நான்காம் அடிகள் எதுகையின்றி அமைவதால் இப்பாடல் மூன்று விகற்பம் உடையதாகிறது. 


</doc>
<doc id="139902" url="https://ta.wikipedia.org/wiki?curid=139902" title="ஆல்ஃபா-லினோலெனிக் அமிலம்">
ஆல்ஃபா-லினோலெனிக் அமிலம்

ஆல்ஃபா-லினோலெனிக் அமிலம் (α-Linolenic acid; ALA) என்னும் கரிமச் சேர்மம் பல்வேறு பொதுவான தாவர எண்ணெய்களிலும், கொழுப்புகளிலும் காணப்படுகின்றது. இதன் கட்டமைப்பைக் கொண்டு "அனைத்து ஒருபக்க"-9,12,15-ஆக்டாடெக்காடிரையீனோயிக் அமிலம் என்றும், உடலியக்கவியலில் ஒமேகா-3 (18:3; "n"−3) என்றும் அழைக்கப்படுகின்றது.

ஆல்ஃபா-லினோலெனிக் அமிலம் மூன்று ஒருபக்க இரட்டைப்பிணைப்புகளைக் கொண்ட பதினெட்டு கார்பன் தொடரி கார்பாக்சிலிக் அமிலமாகும். முதலாவது இரட்டைப்பிணைப்பானது கொழுப்பு அமிலத்தின் மீத்தைல் முனையிலிருந்து மூன்றாவது கார்பனில் அமைந்துள்ளது. இதை ஒமேகா ("ω" அல்லது "n") முனை என்கிறோம். எனவே, ஆல்ஃபா-லினோலெனிக் அமிலம் ஒரு பல்நிறைவுறா ஒமேகா-3 கொழுப்பு அமிலமாகும். இது பல்நிறைவுறா ஒமேகா-6 கொழுப்பு அமிலமான காமா-லினோலெனிக் அமிலத்தின் மாற்றியனாகும்.

ஆல்ஃபா-லினோலெனிக் அமிலம் முதன்முதலாக ரோல்லெட் என்பவரால் பிரித்தெடுக்கப்பட்டது. கிரீன்-ஹில்டிட்ச்சின் 1930-ஆம் ஆண்டு கணக்கெடுப்பில் ஆல்ஃபா-லினோலெனிக் அமிலம் குறிக்கப்பட்டுள்ளது. ஆல்ஃபா-லினோலெனிக் அமிலம் முதன்முதலாக 1995-ஆம் ஆண்டு செயற்கையான முறையில் தொகுக்கப்பட்டது.

விதைகளிலிருந்துப் பெறப்படும் எண்ணெய்கள் ஆல்ஃபா-லினோலெனிக் அமிலத்தின் வளமையான மூலங்களாகும்; உதாரணமாக, காட்டுக்கடுகு, ரேப் விதை, சோயா அவரை, அக்ரூட் பருப்பு, ஆளிவிதை எண்ணெய், சணல்விதை, பெரில்லா எண்ணெய், உருத்திர சடை(சப்ஜா) மற்றும் நார்ச்செடி. ஆல்ஃபா-லினோலெனிக் அமிலம் அகன்றஇலைத் தாவரங்களின் பச்சை இலைகளின், ஒளிச்சேர்க்கைக்குக் காரணியாக உள்ள, தைலகாய்டு சவ்வுகளிலிருந்தும் பெறப்படுகிறது. ஆல்ஃபா-லினோலெனிக் அமிலம் இரண்டு மணி நேரத்திற்கு வெண்ணையைப் போன்று 177 டிகிரி செல்சியஸ் வெப்பநிலையைத் தாங்கும் திறன் கொண்டுள்ளதால், பல்வேறு சமையல்களில் உபயோகமாக உள்ளது .



</doc>
<doc id="139916" url="https://ta.wikipedia.org/wiki?curid=139916" title="பிலாவடி கருப்பு">
பிலாவடி கருப்பு

பிலாவடிக் கருப்புசாமி என்பவர் மதுரை மாவட்டம், சாப்டூர் வட்டத்தில், அமைந்துள்ள சதுரகிரி சுந்தரமகாலிங்கம் கோயிலின் காவல் தெய்வம் ஆவார். சுந்தரமகாலிங்கத்தை வணங்கச் செல்பவர்கள் முதலில் பழா மரத்தின் அடியில் குடிகொண்டுள்ள கருப்பசாமியை வணங்கி விட்டுத்தான் செல்ல வேண்டும் என்பது நம்பிக்கை. 

சதுரகிரியில் தைலக் கிணறு ஒன்று உள்ளது. கருப்புசாமி இந்த தைலக் கிணற்றுக்கு காவல் தெய்வம் என்கிறார்கள். கிணற்றை ஒட்டி ஒரு பலா மரத்தின் கீழே இவர் சன்னதி அமைந்துள்ளது. எனவே இவர் பிலாவடிக் கருப்பு (பலா மரத்தடிக் கருப்பு) என்று அழைக்கப்படுகிறார். இந்த பலா மரத்தில் ஒரு பலாக்காய் விழுந்தால் தான் அடுத்த காய் காய்க்குமாம்.

சுந்தர மகாலிங்கமான சிவன் சதுரகிரியில் இருந்து சிறப்பு பெறுவதற்கு காரணம் இந்த பிலாவடி கருப்பு தான் என்கிறார்கள். காவல் தெய்வமான பிலாவடி கருப்பு காவல் செய்யும் பசுக்களின் பாலை சிவன் தினமும் தெரியாமல் குடித்துவிடுவாராம். ஒரு நேரம் கருப்பசாமியிடம் சிவன் சிக்கிக்கொண்டு பிரம்படி பட்டாராம். பின்னர் பிலாவடி கருப்புக்கு சிவன் தரிசனம் தந்ததனால் பிலாவடிக் கருப்புசாமி சதுரகிரியில் சிறப்பு பெற்றதாக தலவரலாறு கூறுகிறது.




</doc>
<doc id="139917" url="https://ta.wikipedia.org/wiki?curid=139917" title="ஜகன்மோகினி">
ஜகன்மோகினி

ஜகன்மோகினி இராகம் கருநாடக இசையில் பயன்படும் இராகங்களில் ஒன்றாகும். இது 15வது மேளகர்த்தா இராகமாகிய, "அக்னி" என்றழைக்கப்படும் 3வது சக்கரத்தின் 3 வது மேளமாகிய மாயாமாளவகௌளையின் ஜன்னிய இராகம் ஆகும். இது ஔடவ-ஷாடவ இராகம் ஆகும். இது உபாங்க இராகம் ஆகும். 





</doc>
<doc id="139920" url="https://ta.wikipedia.org/wiki?curid=139920" title="ஜனசம்மோதினி">
ஜனசம்மோதினி

ஜனசம்மோதினி இராகம் கருநாடக இசையில் பயன்படும் இராகங்களில் ஒன்றாகும். இது இருபத்தெட்டாவது மேளகர்த்தா இராகமும், "பாண" என்று அழைக்கப்படும் ஐந்தாவது சக்கரத்தின் நான்காவது இராகமுமாகிய அரிகாம்போதியின் ஜன்னிய இராகம் ஆகும். 

இந்த இராகத்தில் சட்சம் (ச), சதுசுருதி ரிஷபம் (ரி)ம் அந்தர காந்தாரம் (க), பஞ்சமம் (ப), சதுச்ருதி தைவதம் (த) மற்றும் கைசிகி நிஷாதம் (நி) ஆகிய சுரங்கள் வருகின்றன. இதன் ஆரோகண அவரோகணங்கள் பின்வருமாறு:

இந்த இராகத்தில் எல்லாச் சுரங்களும் முழுமையாக அமையாததால் இது ஒரு வர்ஜ இராகம் ஆகும். இதன் ஆரோகணத்தில் 6 சுரங்களும் அவரோகணத்தில் 6 சுரங்களும் உள்ளன. இதனால் இது "ஷாடவ" இராகம் எனப்படுகின்றது.




</doc>
<doc id="139922" url="https://ta.wikipedia.org/wiki?curid=139922" title="எச்பிஓ">
எச்பிஓ

ஹோம் பாக்ஸ் ஆபிஸ் (எச்பிஓ, "HBO") ஆனது அமெரிக்க கட்டண மற்றும் கம்பிவட தொலைக்காட்சி. இது டைம் வார்னர் நிறுவனத்திற்கு சொந்தமானது. 2011 மார்ச் வரை எச்பிஓவின் நிகழ்ச்சிகள் 28.2 மில்லியன் சந்தாதாரர்களை அமெரிக்காவில் சென்றடைந்துள்ளது. இதன் மூலம் அமெரிக்காவில் தொலைக்காட்சி ஒளிபரப்பில் இரண்டாவது இடத்தில் உள்ளது. என்கோர் தொலைக்காட்சி நிகழ்ச்சிகள் 32.8 மில்லியன் சந்தாதாரர்களை கொண்டுள்ளது.(). அமெரிக்காவில் மட்டுமல்லாது எச்பிஓ உலகின் 151 நாடுகளில் ஒளிபரப்புகிறது.


</doc>
<doc id="139925" url="https://ta.wikipedia.org/wiki?curid=139925" title="1848 ஆம் ஆண்டுப் புரட்சிகள்">
1848 ஆம் ஆண்டுப் புரட்சிகள்

1848 ஆம் ஆண்டின் ஐரோப்பியப் புரட்சிகள் ("European Revolutions of 1848"), சிலநாடுகளில் நாடுகளின் புத்துயிர்ப்பு, மக்களின் புத்துயிர்ப்புக் காலம் அல்லது புரட்சி ஆண்டு, எனப்படுபவை 1848ஆம் ஆண்டில் ஐரோப்பா முழுமையும் ஏற்பட்ட தொடர் அரசியல் எழுச்சிகளாகும். இதுவே முதலும் கடைசியுமான ஐரோப்பா அளவிலான வழமையான ஆட்சிப்பீடங்களின் வீழ்ச்சியாகும். ஆயினும் ஓராண்டுக்குள்ளேயே பிற்போக்கு சக்திகள் மீண்டெழுந்து புரட்சிகள் பிசுபிசுத்தன. இந்த புரட்சி அலை முதலில் பிரான்சில் பெப்ரவரியில் துவங்கியது. உடனேயே பெரும்பாலான ஐரோப்பாவிலும் இலத்தீன் அமெரிக்காவின் சில பகுதிகளிலும் பரவியது. ஐம்பதுக்கும் மேற்பட்ட நாடுகளில் புரட்சி எழுந்தபோதும் பன்னாட்டு புரட்சியாளர்களிடம் எந்தவொரு ஒற்றுமையோ ஒருங்கிணைப்போ இருக்கவில்லை. இந்தப் புரட்சிக்கு ஐந்து காரணிகளாகக் கூறப்படுபவை: அரசியல் தலைமையின் மீதான பரவலான நம்பிக்கையின்மை; மக்களாட்சி மற்றும் கூடுதல் பங்கேற்க விழைவு; உழைப்பாளர்களின் கோரிக்கைகள்; தேசிய எழுச்சி; இறுதியாக, மன்னர்கள், பிரபுக்கள், படைத்துறை மற்றும் விவசாயிகளிடம் குழுமிய பிற்போக்குவாதிகள். இந்த எழுச்சிப் போராட்டங்களை உறுதியற்ற தற்காலிக சீர்திருத்தவாதிகள், நடுத்தர மக்கள், தொழிலாளிகள் தலைமையேற்று நடத்தினர்; அவர்களால் நெடுங்காலம் தாக்குப் பிடிக்க இயலவில்லை. பல்லாயிரக்கணக்கான மக்கள் கொல்லப்பட்டனர் மற்றும் பலர் நாடு கடத்தப்பட்டனர். இவற்றால் எழுந்த குறிப்பிடத்தக்க சீர்திருத்தம் ஆஸ்திரியாவிலும் அங்கேரியிலும் நிலச்சுவான்தார்களின் அமைப்பு நீக்கப்பட்டதுதான். பிரான்சு, செருமனி, இத்தாலி, ஆஸ்திரியா நாடுகளில் குறிப்பிட்டத் தாக்கமேற்படுத்திய இந்த புரட்சிகள் உருசியா, பெரிய பிரித்தானியா, எசுப்பானியா, சுவீடன், போர்த்துக்கல், அல்லது ஆட்டோமான் பேரரசை எட்டவில்லை.

1848 ஜனவரி ல் முதல் பெரிய புரட்சி சிசிலியில் வெடித்தது எனினும் இது அதிகமாக கவனிக்கப்படவில்லை. வந்தது. போர்போன் ஆட்சிக்கு எதிராக 16 மாதங்களுக்கு இது நீடித்தது.அந்த மாதங்களில் இத்தாலிய கூட்டமைப்பில் அரசியலமைப்பு உருவானது.1860-61 ல் போர்போன் இராச்சியம் ரிசொர்மெண்டோ வால் இரண்டு சிசிலிக்களாக பிரிந்தது 

பிரான்சில் "கம்பஜ்நே டெஸ் பான்குட்" ஒடுக்கப்பட பின்னர் "பிப்ரவரி புரட்சி" ஏற்பட்டது. இந்த புரட்சி பிரஞ்சு பொது மக்களிடையே தேசியவாத மற்றும் குடியரசு கொள்கைகளை கொண்ட மக்களால் நிகழ்த்தப்பட்டது என்று நம்பப்படுகிறது.அது லூயிஸ் பிலிப்பின் முடியாட்சியை முடிவக்கு கொண்டு வந்து இரண்டாம் பிரஞ்சு குடியரசு உருவாக வழிவகுத்தது.இந்த அரசு 852 ல் லூயிஸ் நெப்போலியன் தலைமையில் இரண்டாம் பிரஞ்சு பேரரசை உருவாக்கியது.

தெற்கு மற்றும் மேற்கு ஜெர்மனி மாநிலங்களில் பெரிய மக்கள் கூட்டங்கள் மற்றும் வெகுஜன ஆர்ப்பாட்டங்கள் மூலம் "மார்ச் புரட்சி" நடைபெற்றது..
எனினும் இதில் போரடியவர்களுக்கிடையே ஒற்றுருமை இல்லாததால் இது ஒடுக்கப்பட்டது.

17 ஆம் நூற்றாண்டின் முதல் முடியாட்சி அமைப்பு மூலம் நிர்வகிக்கப்பட்ட டென்மார்க். அரசர் எட்டாம் கிரிஸ்துவ அரசர் 1848 ல் இறந்த பின்னர் விவசாயிகள் மற்றும் தாராளவாதிகள் இருந்து எதிர்ப்பு கிளம்பியது.இதன் முடிவில் "ரிக்ஸ்டாக்" என்ற பாரளமன்றத்துடன் அதிகாரத்தை பகிர்ந்து கொள்ள சம்மதித்தார்.







</doc>
<doc id="139927" url="https://ta.wikipedia.org/wiki?curid=139927" title="இந்திய இசுலாமிய எழுத்தாளர்கள்">
இந்திய இசுலாமிய எழுத்தாளர்கள்

இந்திய இசுலாமிய எழுத்தாளர்கள் பற்றிய பட்டியல் பக்கம்.
உலக மக்களின் வாழ்க்கை, பண்பாடு மற்றும் வலிகளை யதார்த்த உணர்வுகளாக வடிக்கும் சிறு கதை எழுத்தாளர் ..
.மதுரையில் பிறந்தவர் ...ஸ்ரீலங்கா மற்றும் இந்தியாவில் தொடர்ந்து கதைகள் வெளி வருகின்றன..
அ. அ. ஹாஜா மைதீன் கூத்தாநல்லூரில் பிறந்து தற்போது கூத்தாநல்லூர் சவுகத் அலி தெரு, ஆசாத் நகரில் வசித்துவரும் இவர் ஒரு இலக்கிய ஆர்வலரும், கட்டுரை எழுத்தாளருமாவார்.

பெற்ற விருதுகளும் கௌரவங்களும்;


மௌலவி அ. அப்துர் ரஹ்மான் காசிமி (பிறப்பு: மே 25 1959). இந்தியா, திண்டுக்கல், ஈரோடு, வேடச்சுந்தூர் எனுமிடத்தில் வசித்துவரும் இவர் ஓர் இலக்கிய ஆர்வலரும், ஈரோடு முஸ்லிம் கல்விச் சங்கத்தின் செயலாளரும், தாஜுல் ஹிதாயா மத்ரஸாவின் நிர்வாகியும், நத்வதுல் உலமா அறக்கட்டளையின் தலைவருமாவார்.

அ. அய்யூப் (பிறப்பு: மே 13 1947) இலக்கிய ஆர்வலர், பத்திரிகையாளர், மயிலாடுதுறையிலிருந்து வெளியாகும் ‘நம்ம ஊரு செய்தி’ மாத இதழின் ஆசிரியர். அனைத்திந்திய மாணிக்க வியாபாரிகள் சங்கத் தலைவர். தற்போது தாய்லாந்து தலைநகர் பேங்காக் நகரில் வசித்து வருகிறார். இலக்கிய ஆர்வம் நிரம்பியவர்.

அ. காஜா முகைதீன் (பிறப்பு: மே 23 1953). இந்திய முஸ்லிம் எழுத்தாளர், கயத்தாறு (தூத்துக்குடி மாவட்டம்) இல் பிறந்து தற்போது அகில இந்திய வானொலி குடியிருப்பு. நேரு நகர். காரைக்கால் எனுமிடத்தில் வசித்துவரும் இவர் அகில இந்திய வானொலி நிலையத்தின் ஒலிபரப்பு அலுவலராவார்.

அ. காஜா மொய்னுத்தீன் (பிறப்பு: மே 18 1962) இந்திய முஸ்லிம் எழுத்தாளர், புதுச்சேரியைப் பிறப்பிடமாகவும், புதுச்சேரி செந்தாமரை வீதி, முத்தியால் பேட்டை, சோலை நகரை வசிப்பிடமாகவும் கொண்ட இவர் இலக்கிய ஆர்வலருமாவார்.

அ. ச. முகமது நிஜாம் கோட்டக்குப்பம் எனுமிடத்தில் பிறந்து தற்போது புதுச்சேரி அண்ணாசாலையில் வாழ்ந்துவரும் இவர் ஒரு இலக்கிய ஆர்வலரும், எழுத்தாளரும், கவிஞரும், சமூகப் பணியாளருமாவார்.

அ. சபீகுர்ரஹ்மான் மன்பஈ (பிறப்பு: நவம்பர் 13, 1946) இந்திய முஸ்லிம் எழுத்தாளர், லால்பேட்டையில் பிறந்து தற்போது கடலூர் மாவட்டம் லால்பேட்டை உஹது தெருவில் வசித்துவரும் இவர் ஒரு இலக்கிய ஆர்வலரும், எழுத்தாளரும், புத்தக வியாபாரியும், அரபி, உருது மொழிகளை நன்கறிந்தவரும், பத்திரிகைகளில் பல்வேறு கட்டுரைகளை எழுதிவருபவரும், சமூகசேவகருமாவார்.

பெற்ற விருதுகளும் கௌரவங்களும்;


அ. ஜமால் முகம்மது (பிறப்பு: பெப்ரவரி 9, 1939) தமிழக முஸ்லிம் எழுத்தாளர், திருச்சம்பள்ளியில் பிறந்து தற்போது நாகை ஜில்லா செம்பனார் கோவில் வழி திருச்சம்பள்ளி கணி, பள்ளிவாசல் தெருவில் வசித்துவரும் இவர் ஒர் இலக்கிய ஆர்வலரும், கவிதை எழுதுவதிலும், கவிதை நூல்களை வாசிப்பதிலும் மிக்க ஆர்வமுள்ளவரும், லயன்ஸ் கிளப்பின் தலைவருமாவார்.

அ. ஜாகிர் உசேன் (பிறப்பு: மே 12, 1973) இந்திய முஸ்லிம் எழுத்தாளர், புது ஆயக்குடியில் பிறந்து திருச்சி தென்னூர் ஹிதாயத் நகரில் வாழ்ந்துவரும் இவர் ஒரு இலக்கிய ஆர்வலரும், எழுத்தாளரும், குர்ஆன் ஆய்வாளரும், கணிப் பொறி சார்ந்த பல்வேறு கட்டுரைகளை எழுதியவருமாவார். இவர் திருச்சியில் உள்ள எம்.ஏ.எம். பொறியியல் கல்லூரியில் கணிப்ப்பொறித்துறை பேராசிரியராகப் பணியாற்றி வருகிறார்.

அ. பக்ருத்தீன் (பிறப்பு: செப்டம்பர் 12 1953), இந்திய முஸ்லிம் எழுத்தாளர், கோட்டக்குப்பம் எனுமிடத்தில் பிறந்து தற்போது கோட்டக்குப்பம் நாட்டாண்மை தெருவில் வாழ்ந்துவரும் இவரொரு இலக்கிய ஆர்வலரும், கல்விப் பணியில் நாட்டம் கொண்டவரும், அரபி, ஆங்கிலம், உருது ஆகிய மொழிகளை பரீட்சயமானவரும், கோட்டக்குப்பம் பைதுல்மால் தலைவருமாவார்.

பெற்ற விருதுகளும் கௌரவங்களும்:

ஹாஜி லயன் அ. பசீர் அகம்மது (பிறப்பு: 12 ஜூன், 1955) இந்திய முஸ்லிம் எழுத்தாளர், தஞ்சாவூர் மாவட்டம், வழுத்தூர் எனும் பிரதேசத்தில் பிறந்து தஞ்சாவூர் மாவட்டம், வழுத்தூர் கீழத்தெருவில் வசித்துவரும் இவர் இலக்கிய ஆர்வலரும், பதிப்பாளரும், வெளிநாட்டு வேலைவாய்ப்பு முகவருமாவார். இவர் இலக்கியத்துறை சார்ந்த பல்வேறு பரிசில்களை வென்றுள்ளார்.

அ. ர. அப்துல் குத்தூஸ் (பிறப்பு: சூலை 25, 1944) இந்திய முஸ்லிம் எழுத்தாளர் விழுப்புரம் மாவட்டம், கோட்டக்குப்பம் எனுமிடத்தில் பிறந்த இவர் 'குர்ஆனின் குரல்' மாத இதழில் 'களாக் கண்டேன்' எனும் தொடரை தொடர்ந்து 10 வருடகாலங்களாக எழுதியவர். நீருர் மிஸ்பாஹீல் ஹீதா அரபிக் கல்லூரியின் முன்னாள் பேராசிரியரான இவர், நூருல் ஹதா எனும் பெயரில் அரபி மத்ரஸா ஒன்றை பொறுப்பாக நின்று நடத்தி வருகின்றார்.

அ. ரபியுதீன் (பிறப்பு: மார்ச்சு 4 1956) இந்திய முஸ்லிம் எழுத்தாளர், நீடூரில் பிறந்து மஜீது காலனி நீடூரில் வசித்துவரும் இவர் தாய்லாந்து தமிழ் பண்பாட்டுக் கழகம் என்ற அமைப்பின் தலைவர். இலக்கிய ஆர்வலர்.

மாணிக்க வியாபாரம் செய்து வருகிறார்.

அ. ராசா நசீர் அகமது (பிறப்பு: சனவரி 26 1958) இந்திய முஸ்லிம் எழுத்தாளர், சக்கராப்பள்ளி அய்யம்பேட்டையில் பிறந்து தற்போது சென்னை இராயப்பேட்டை தஞ்சாவூர் ஜில்லாவில் வசித்துவரும் இவர் ஒரு இலக்கிய ஆர்வலரும், சமுதாய நலத்தொண்டருமாவார். இவர் பல ஆக்கங்களை ஊடகங்களில் எழுதியுள்ளார்.

அ. ருக்னுத்தீன் இந்திய முஸ்லிம் எழுத்தாளர், பகாவேரிப்பட்டினம், கோவிந்தராஜபுரத்தில் வசித்துவரும் இவர் தீன்மதி எனும் புனைப்பெயரில் அறியப்பட்டவர். இவர் ஒரு எழுத்தாளரும், இலக்கிய ஆர்வலரும், ஊடகவியலாளரும், இஸ்லாமியப் பதிப்பக அலுவலருமாவார்.

அ. லியாகத் அலி (பிறப்பு: டிசம்பர் 1 1962 இந்திய முஸ்லிம் எழுத்தாளர், கோட்டக்குப்பம் எனுமித்தில் பிறந்து தைக்கால் தெரு கோட்டக்குப்பம் எனுமிடத்தில் வசித்துவரும் இவர் அச்சகத் தொழிலாளரும், எழுத்தாளரும், மணிச்சுடர் நாளிதழில் பல கட்டுரைகள், கவிதைகளை எழுதியவரும், இஸ்லாமியத் தமிழிலக்கியக் கழகத்தின் செயற்குழு உறுப்பினரும், பல மாநாடுகளை சிறப்பாக நடத்தியவருமாவார்.

அ. லியாக்கத் அலி (பிறப்பு: சூன் 1 1955) இந்திய முஸ்லிம் எழுத்தாளர், சேந்தமங்கலம் எனுமிடத்தில் பிறந்து மணவெளி தெரு குத்தாலம் எனுமிடத்தில் வாழ்ந்துவரும் இவர் இலக்கிய ஆர்வலரும், துபை இந்தியன் முஸ்லிம் அஸோஸியேசன் பொதுச் செயலாளரும், துபை ஐக்கிய முஸ்லிம் பேரவைத் தலைவருமாவார்.

அ. ஹனிபா (பிறப்பு: ஏப்ரல் 13 1938) திருச்சி மாவட்டம் கோட்டப்பாளையத்தில் பிறந்து தற்போது மார்கண்டன் கோவில் தெருவில் வசித்துவரும் இவர் ஓர் எழுத்தாளரும், ஓய்வுபெற்ற தலைமையாசிரியருமாவார். இவரது படைப்புகள் பல இஸ்லாமிய இதழ்களிலும் பிரசுரமாகியுள்ளன.

முனைவர் அர. அப்துல் ஜப்பார் (பிறப்பு: ஆகத்து 16, 1937, இந்திய முஸ்லிம் எழுத்தாளர், பாலக்கரை, (திருச்சி) எனுமிடத்தைப் பிறப்பிடமாகக் கொண்ட இவர், ஜமால் முகமது கல்லூரியின் மேனாள் தமிழ்த்துறைத் தலைவரும், வண்ணக்களஞ்சியப் புலவரின் 'இராஜ நாயமும் பிற படைப்புகளும்' என்ற தலைப்பில் ஆய்வுசெய்து டாக்டர் பட்டம் பெற்றவருமாவார்.

பெற்ற விருது: தமிழ்மாமணி

அலாவுதீன் பாசா (பிறப்பு: மே 5 1960) இந்திய முஸ்லிம் எழுத்தாளர், இந்தியா ஈரோடு எனுமிடத்தைப் பிறப்பிடமாகவும், சென்னிமலை ரோடு விவேகானந்தர் நகரை வாழ்விடமாகவும் கொண்ட இவர் ஒரு இலக்கிய ஆர்வலரும், காசிபாளையம் நகராட்சியின் தலைவருமாவார்.

ஆ.கா.அ.பாத்திமா முசப்பர் (பிறப்பு: ஏப்ரல் 28 1971 இந்திய முஸ்லிம் பெண் எழுத்தாளர், தற்போது ஹபிபுல்லா ரோடு, தி.நகர், சென்னையில் வசித்துவரும் இவர் சென்னையில் டிராவல்ஸ் ஏஜன்ஸீஸ் உரிமையாளரும், அரசியல் ஈடுபாடு மிக்கவரும், முஸ்லிம் லீக் மகளிர் அணித் தலைவரும், இலக்கிய ஆர்வலரும், ஆன்மீகம், அரசியல் போன்ற துறைகளில் ஈடுபாடு மிக்கவரும், மீலாத் விழாக்கள் மற்றும் பள்ளிவாசல் திறப்பு விழாக்களில் சிறப்பாகப் பேசி வருபவருமாவார்.

கலைமாமணி ஹாஜி இ. குல்முஹம்மது இந்திய முஸ்லிம் எழுத்தாளர், காரைக்கால், கணபதி நகர், பள்ளிவாசல் தெரு, சல்மா மன்ஜிலில் வாழ்ந்து வரும் இவர் ஒரு இஸ்லாமியப் பாடகரும், இஸ்லாமியத் தமிழிலக்கியக் கழகத்தின் வானொலி, தொலைக்காட்சி நிகழ்ச்சிகளில் பங்கேற்பவரும், இசைக் குறுந்தகடுகளை வெளியிட்டவருமாவார்.

பெற்ற விருதுகளும் கௌரவங்களும்:


டாக்டர் இக்பால் பாசா (பிறப்பு: சூன் 2 1941 இந்திய முஸ்லிம் எழுத்தாளர், கோட்டக்குப்பம் எனுமிடத்தைப் பிறப்பிடமாகக் கொண்ட இவர் விழுப்புரம் மாவட்ட இந்திய யூனியன் முஸ்லிம் லீக்கின் தலைவராவார்.

உ. உசேன்கான் (பிறப்பு: சூலை 30 1982 இந்திய முஸ்லிம் எழுத்தாளர். விழுப்புரம் எனுமிடத்தைப் பிறப்பிடமாகவும், வசிப்பிடமாகவும் கொண்ட இவர், ஒரு உதவிப் பேராசிரியரும், கருத்தரங்குகளில் பங்கேற்பவருமாவார்.

உ. ஜெஸிமா ஹஸன் (பிறப்பு: சனவரி 8 1969) தொண்டி எனுமிடத்தில் பிறந்து காஜியார் சந்து காரைக்காலில் வாழ்ந்துவரும் இவர் மதுரை காமராசர் பல்கலைக்கழக விலங்கியல் பட்ட மேற்படிப்பு ஆய்வில் முதல் மாணவியாகத் தேறியவரும், இலக்கிய ஆர்வலரும். பேச்சாளரும், எழுத்துத் துறை ஈடுபாடுமிக்கவருமாவார்

காஜி உபைதுர் ரஹ்மான் (பிறப்பு: சூலை 24 1950) இந்திய முஸ்லிம் எழுத்தாளர், விழுப்புரம் மாவட்டம் கோட்டக்குப்பத்தைப் பிறப்பிடமாகவும், வசிப்பிடமாகவும் கொண்ட இவர் ஒரு ஓய்வுபெற்ற அரசு ஊழியரும், இலக்கிய ஆர்வலருமாவார்.

எ. ஹபீப் முஹம்மது (பிறப்பு: அக்டோபர் 31 1940) வவ்வாலடியில் பிறந்து தற்போது வவ்வாலடி ஏனங்குடி வடக்குத்தெருவில் வசித்துவரும் இவர் ஒரு இலக்கிய ஆர்வலரும், எழுத்தாளரும், திரையொளி எனும் மாத இதழின் துணை ஆசிரியரும், அன்னை கதீஜா மாத இதழின் துணை ஆசிரியருமாவார். இவரது படைப்புகள் பல்வேறு இதழ்களிலும் வெளிவந்துள்ளன.

எச். எம். சதக்கதுல்லா (பிறப்பு: சூலை 19 1941) இந்திய முஸ்லிம் எழுத்தாளர், அம்மாபட்டனிம் எனுமிடத்தைப் பிறப்பிடமாகக் கொண்ட இவர் ஓய்வுபெற்ற அரச பொறியியலாளரும், இலக்கியம், ஆன்மீகத் துறைகளில் மிக்க ஈடுபாடுமிக்கவரும், வானொலிப் பேச்சாளரும், இஸ்லாமிய மார்க்கச் சொற்பொழிவுகள் நிகழ்த்தி வருபவருமாவார். மேலும் இவரது படைப்புகள் பல்வேறு இதழ்களிலும், மலர்களிலும் வெளிவந்துள்ளன.

எச். சாகுல் ஹமீது காரைக்காலில் பிறந்து தற்போது ராஜாந்தி நகர் பின்புறம் பாரீஸ் நகரில் வசித்துவரும் இவர் சென்னை பொறியியல் கல்லூரிப் பேராசிரியரும், கணினி, தத்துவம், அளவையில் துறைகளில் ஆர்வமிக்கவரும், எம்.டெக். பாடத்தில் முதலிடம் பெற்று புதுவைப் பல்கலைக்கழகத்தின் தங்கப் பதக்கம் பெற்றவரும்,மென்பொருள் ஆய்வில் நாட்டம் மிக்கவருமாவார். அத்துடன் இவரது ஆய்வுக் கட்டுரைகள் உலகளாவிய ரீதியில் பாராட்டுக்களைப் பெற்றுள்ளன.

இயற்பெயர் எச். நஸீர் (பிறப்பு: பெப்ரவரி 27, 1961) கோயம்புத்தூரில் பிறந்து தற்போது கோவை கரும்புக்கடை பூங்கா நகரில் வசித்துவரும் இவர் ஒரு எழுத்தாளரும், கட்டிட வரைவு அலுவலரும், கதை, கட்டுரை, சிறுகதை, குறுநாவல் என பல இலக்கிய வடிவங்களிலும் எழுதி வருபவருமாவார். இவரது பல்வேறு படைப்புகள் பல்வேறு இதழ்களிலும் வெளிவந்துள்ளன.
"நகரமே ஓநாய்கள் ஊளையிடும் பாலைவனம் போல " மற்றும் " போன்சாய் மரங்கள் "ஆகிய இரண்டு சிறுகதை தொகுப்புகளில் இவரது சிறந்த எழுத்தாற்றலை காணமுடிகிறது . 
சிறுகதைகளுக்கு இலக்கிய சிந்தனை உட்பட நிறைய பரிசுகள் பெற்றுள்ள இவர் இப்போது நாவல் எழுதிக்கொண்டிருக்கிறார் .

என். எம். அப்துல் காதர் (பிறப்பு சூலை 1, 1959) இந்திய முஸ்லிம் எழுத்தாளர், ஈரோடு எனும் பிரதேசத்தைப் பிறப்பிடமாக்க கொண்ட இவர், இலக்கியத்துறையில் அதிக ஆர்வம் கொண்டவரும், ஈரோடு மாநகர் இந்திய யூனியன் முஸ்லிம் லீக் செயலாளருமாவார். சிந்தனைச் செல்வர் சிராஜுல் மில்லத் அவர்களால் 'சமுதாயத்தின் போர்வாள்' எனும் விருதினைப் பெற்றுள்ளார்.

என். சாகுல் ஹமீது (பிறப்பு: சூன் 16 1974), இந்திய முஸ்லிம் பெண் எழுத்தாளர், ஈரோடுவில் பிறந்து ஈரோடு பழைய இரயில்வே நிலையம் ரோடு கல்யாண சுந்தரம் வீதியில் வசித்துவரும் இவர் ஒரு இலக்கிய ஆர்வலரும், மஸ்ஜித் இஃக்வான் நிர்வாகக் குழுவின் துணைச் செயலாளரும். ஈரோடு நகர பிரைமரி துணைத் தலைவருமாவார்.

எம். எஸ். முஹம்மது ஜஹீருத்தீன் (பிறப்பு: மே 20 1954) விழுப்புரம் மாவட்டம் கோட்டக்குப்பம் எனுமிடத்தில் பிறந்து தற்போது கோட்டக்குப்பம் பெரிய தெருவில் வசித்துவரும் இவர் ஓர் அரபிக் கல்லூரிப் பேராசிரியரும், இஸ்லாமிய மார்க்க அறிஞரும், இஸ்லாமிய கட்டுரைகள் எழுதிவரும் எழுத்தாளருமாவார்.

பெற்ற விருதுகளும் கௌரவங்களும்:

எம். எஸ். பசீர் இந்திய முஸ்லிம் எழுத்தாளர், சென்னை, அண்ணாசாலை சீதக்காதி அறக்கட்டளை இஸ்லாமிய ஆய்வு பண்பாட்டு நிலையம் எனும் முகவரியில் வாழ்ந்துவரும் இவரொரு இலக்கிய ஆர்வலரும், எழுத்தாளரும், பல்வேறு நூல்களை எழுதியவரும், பல்வேறு விருதுகளைப் பெற்றவரும். ஆய்வாளரும், பல்வேறு கட்டுரைகளை எழுதியவருமாவார்.

எம். எஸ். எம். புகாரி மஹ்லரீ பாகவி (பிறப்பு: சூன் 21 1953) இந்திய முஸ்லிம் பெண் எழுத்தாளர், குளச்சல் எனுமிடத்தில் பிறந்து இலப்பை விளை குளச்சல் எனுமிடத்தில் வசித்துவரும் இவர் ஒரு வியாபாரியும், இலக்கிய ஆர்வலரும். மேலும் இவர் ரஹ்மத், சிராஜ், உங்கள் தூதுவன் போன்ற மாத இதழ்களிலும் எழுதி வருகின்றார்.

எம். என். முஹம்மது அபூபக்கர் (பிறப்பு: மார்ச்சு 14 1935) இந்திய முஸ்லிம் எழுத்தாளர், காயல்பட்டினத்தில் பிறந்து தற்போது காயல்பட்டினம் சதுக்கை தெருவில் வாழ்ந்துவரும் இவர் ஒரு இலக்கிய ஆர்வலரும், கணினி வடிவமைப்பாளரும், ஊடத்துறையில் அதிக ஆர்வமுள்ளவருமாவார்.

ஹாஜி எம். ஈ. அப்துல் ஹக்கீம் (பிறப்பு: பிப்ரவரி 7 1941), இந்திய முஸ்லிம் எழுத்தாளர், இந்தியா திருப்பூர்ரில் பிறந்த இவர் காவேரி நகர், வீரப்பன் சத்திரம் ஈரோடு எனுமிடத்தில் தற்போது வசித்து வருகின்றார். இவர் ஒரு கவிஞரும், கோவை வானொலி நடத்திய கவிதைப் போட்டியில் முதல் பரிசு பெற்றவரும், பல்வேறு சமூக அமைப்புகளில் பொறுப்பேற்று சிறப்புடன் செயலாற்றி வருபவருமாவார்.

என். முஹம்மத் இலியாஸ் (பிறப்பு: மார்ச்சு 12 1976) கல்பாக்கம் எனுமிடத்தில் பிறந்து தற்போது விழுப்புரம் மாவட்டம் கோட்டக்குப்பம் பழைய பட்டினப்பாதை ஜாகீர் உசேன் நகரில் வாழ்ந்துவரும் இவர் ஓர் எழுத்தாளரும், இலக்கிய ஆர்வலரும், கட்டிட வண்ணம் தீட்டும் ஒப்பந்தக்காரருமாவார்.

என். முகம்மது அப்துல் காதர் (பிறப்பு: சூலை 1 1959) ஈரோடுவில் பிறந்து தற்போது ஈரோடு பழைய ரயில்வே ஸ்டேசன் ரோடு கல்யாணசுந்தரம் வீதியில் வசித்துவரும் இவர் ஓர் இலக்கிய ஆர்வலரும், எழுத்தாளருமாவார்.

எம். ரியாஜ் அகமது (பிறப்பு: மார்ச்சு 5 1979) இந்திய முஸ்லிம் எழுத்தாளர், சக்கராப்பள்ளி எனுமிடத்தில் பிறந்து தற்போது சக்கராப்பள்ளி மில்லத் நகரில் வசித்துவரும் இவர் கவிதைகள் புனைவதில் ஆர்வமிக்கவரும், இலக்கிய ஆர்வலரும், சமூகப் பணிகளிலும், நூல்களை வாசிப்பதிலும் அக்கறை செலுத்தி வருபவருமாவார். இவர் மில்லத் நகர் இந்திய யூனியன் முஸ்லிம் லீக்கின் துணைச்செயலாளரும்கூட.

எம். ரஜ்முன்னிசா முஅஸ்கரியா (பிறப்பு: சனவரி 1 1974), திண்டுக்கல் மாவட்டம், மார்க்கம்பட்டியில் பிறந்து தற்போது தூத்துக்குடி மாவட்டம் தெற்குப் புதுமனையில் வசித்துவரும் இவர் ஒரு எழுத்தாளரும், மேடைப்பேச்சளாரும், கவிஞரும், ஆசிரியருமாவார். இவரது சிறுகதைகள் பல்வேறு இதழ்களில் வெளிவந்துள்ளன.

பெற்ற விருதுகளும் கௌரவங்களும்:

மௌலவி, அல்ஹாபிழ், காரி எம். முஹம்மது ரபீக் ரசாதி (பிறப்பு: சூன் 2 1980) விழுப்புரம் எனுமிடத்தில் பிறந்து தற்போது விழுப்புரம் அஞ்சல் 7, செல்லியம்மன் கோவில் தெருவில் வசித்துவருகின்றார். இவர் ஒரு இளம் எழுத்தாளரும், விழுப்புரம் மத்ரஸா அன்வாருல் ஹதாவின் முதல்வரும், சென்னையின் மத்ரஸாயே நிஸ்வானின் கண்காணிப்பாளருமாவார். இஸ்லாமிய சமய அடிப்படையிலான பல ஆக்கங்களை இவர் எழுதியுள்ளார்.

எம். முகம்மது அபூபக்கர் (பிறப்பு: மே 17 1976) கழநீர்குளத்தில் பிறந்து இந்தியா சென்னை கரிகலான் நகர், செங்குன்றம் மூவேந்தர் தெருவில் வாழ்ந்துவரும் இவரொரு இலக்கிய ஆர்வலரும், எழுத்தாளருமாவார்.

பெற்ற விருதுகள்:

எம். மஹபூப் சுப்ஹானி (பிறப்பு: மே 4 1967) இராமநாதபுரம் மாவட்டம் கீழக்கரை எனுமிடத்தில் பிறந்து தற்போது கீழக்கரை வடக்குத்தெருவில் வசித்துவரும் இவரொரு இலக்கிய ஆர்வலரும், எழுத்தாளரும், இதழியல் ஊடகத்துறையில் ஆர்வமிக்கவரும், ஒர் ஆலிமாவுமாவார்.

எம். பசீர் அஹமத் (பிறப்பு: செப்டம்பர் 13 1956) தமிழக எழுத்தாளர், சென்னை ஏழுகிணறு வீராசாமி தெருவில் வாழ்ந்துவரும் இவரொரு இலக்கிய ஆர்வலரும், அரசியல், ஆன்மீகத் துறைகளில் மிக்க ஆர்வமுள்ளவரும், சமூக சேவகருமாவார்.

எம். நூர் முஹம்மது (சேட்) (பிறப்பு: மே 15 1964) ஈரோடு சூரம்பட்டி வலசு கட்டபொம்மன வீதியில் வசித்துவரும் இவர் ஒரு இலக்கிய ஆர்வலரும், எழுத்தாளரும் ஆடை வியாபாரியும், பல்வேறு அமைப்புகளில் பொறுப்பு வகிப்பவருமாவார்.

எம். தாஜுதீன் (பிறப்பு: சனவரி 8 1976) இந்திய முஸ்லிம் எழுத்தாளர், நரிப்பையூரில் பிறந்த இவர் அறிஞர் அண்ணா கலைக்கல்லூரி ஆங்கிலத்துறைப் பேராசிரியரும், இலக்கிய ஆர்வலரும், கவிஞரும், இலக்கியத் திறனாய்வில் மிக்க ஆர்வம் கொண்டவருமாவார்.

கவிஞர் எம். ஜமாலுத்தீன் (பிறப்பு: ஏப்ரல் 24, 1961) பர்மிய நாட்டில் பிறந்து தற்போது சென்னை, வியாசர்பாடி எஸ்.ஏ. காலனி ஏழாவது தெருவில் வசித்துவரும் இவர் ஒரு எழுத்தாளரும், இலக்கியம் படிப்பதிலும், படைப்பதிலும் ஆர்வமிக்கவரும், வணிகரும், புகைப்படம் பிடிப்பதில் மிக்க ஆர்வமுள்ளவரும், இரு நூல்களின் ஆசிரியருமாவார். இவரது பல்வேறு படைப்புகள் பல பத்திரிகைகளிலும் சிற்றிதழ்களிலும் வெளிவந்துள்ளன.

கோம்பை ஹாஜி எம். சுலைமான் பாட்சா (பிறப்பு: சூன் 3 1964) இந்திய முஸ்லிம் எழுத்தாளர், சக்கரப்பள்ளி எனுமிடத்தில் பிறந்து தஞ்சை மாவட்டம் சக்கரப்பள்ளி கமாலியா தெருவை வசிப்பிடமாகக் கொண்ட இவர் குவைத்திலுள்ள அல்ஈமான் நற்பணி மன்றத்தின் தலைமை நிலைய செயலாளராவார்.

எம். ஏ. பசீர் அஹமத் (பிறப்பு: சூன் 5 1940) நாகை மாவட்டம் சீர்காழி ஜவஹர் தெருவில் வசித்து வரும் இவர் ஒரு இலக்கிய ஆர்வலரும், எழுத்தாளரும், கவிஞரும், சமூக ஈடுபாடு மிக்கவரும், நான்கு நூல்களின் ஆசிரியரும், பல்வேறு பட்டங்களும், விருதுகளும் பெற்றவருமாவார்.

எம். ஏ. தாவூத் பாட்சா, இந்திய முஸ்லிம் எழுத்தாளர், ஜமாலியா தெரு ராஜகிரி தஞ்சை மாவட்டத்தில் வாழ்ந்துவரும் இவர் கலை மற்றும் அறிவியல் கல்லூரி நிறுவனரும், செயலாளரும், தாளாளரும், முதல்வரும், இலக்கியப் புரவலருமாவார்.

பெற்ற விருதுகளும் கௌரவங்களும்:

எம். எஸ். ராஜா முகமது இந்திய முஸ்லிம் எழுத்தாளர் காரைக்குடி ராஜா நகர் பெரியார் சிலை பின்புறம் டாக்டர் ஜாகீர் உசேன் தெருவில் வசித்துவரும் இவர் ஒரு இலக்கிய ஆர்வலரும், வங்கி மேலாளரும், பல்வேறு சமூக அமைப்புகளின் தலைவரும், செயலாளரும், அகில இந்திய தனியார் பள்ளிகள் சங்கத்தின் கொள்கை பரப்புச் செயலாளருமாவார். இவரின் பல கட்டுரைகள் சிற்றேடுகளில் பிரசுரமாகியுள்ளன.

டாக்டர் எல்.எம். சரீப் (பிறப்பு: சனவரி 12, 1944) கோட்டக்குப்பத்தில் பிறந்து தற்போது விழுப்புரம் மாவட்டம் கோட்டக்குப்பம் ஹாஜி உசேன் வீதியில் வசித்துவரும் இவர் ஒரு இலக்கிய ஆர்வலரும், வைத்தியருமாவார். இவரின் வைத்தியக்கட்டுரைகள் ஊடகங்களில் வெளிவந்வந்துள்ளன.

தாய்லாந்து தமிழ்க் கழகம் என்ற அமைப்பின் தலைவர். மயிலாடுதுறை நகருக்கு அருகிலுள்ள குத்தாலம் என்ற சிற்றூரைச் சேர்ந்தவர். தாய்லாந்து நாட்டின் பேங்காக் நகரில் மாணிக்க வியாபாரம் செய்து வருகிறார். இலக்கிய ஆரவலர். இந்தியாவின் முன்னேற்றம் குறித்த சிந்தனைகள் அதிகம். ‘மக்கள் தேடும் புதிய பாரதம்’ என்ற நூல் எழுதி வெளியிட்டிருக்கிறார்.

எஸ். ஃபைசுதீன் (பிறப்பு: மார்ச்சு 2 1947) சிதம்பர மாவட்டம் என்னெரி எனுமிடத்தில் பிறந்து காஞ்சிபுரம் காமகோடி தெருவில் வசித்துவரும் இவர் ஒரு எழுத்தாளரும், வழக்கறிஞருமாவார். இவரது படைப்புகள் பத்திரிகைகளில் அவ்வப்போது பிரசுரமாகியுள்ளன.

ஹாஜி எஸ். அப்துல் காதர் (பிறப்பு: ஆகத்து 18 1932) இந்திய முஸ்லிம் எழுத்தாளர், இராமநாதபுரம் மாவட்டத்தில், முதுகுளத்தூர் எனுமிடத்தைப் பிறப்பிடமாகக் கொண்ட இவர் ஓய்வுபெற்ற தலைமை ஆசிரியர், சமூக சேவைகளில் அதிகளவு ஈடுபாடு கொண்டவர், இலங்கை திறந்த பல்கலைக்கழகத்தில் டாக்டர் பட்டம் பெற்ற இவர் ரஹ்மானியா தொழில்நுட்பக் கல்லூரியின் தாளாளரும், ரஹ்மானியா ரிஸ்வான் பெண்கள் மத்ரஸா, ரஹ்மானியா எத்தீம்கானா முதலியவற்றின் நிர்வாகியுமாவார்.

அல்ஹாஜ் எஸ். எம். முஹம்மது ஜக்கரிய்யா (பிறப்பு: பெப்ரவரி 4 1935) இந்திய முஸ்லிம் கவிஞர். விழுப்புரம் மாவட்டம் கோட்டக்குப்பத்தில் பிறந்து தற்போது கோட்டக்குப்பம், வேங்கை வீதியில் வசித்துவரும் இவர் ஒரு விவசாயியும், இலக்கிய ஆர்வலருமாவார். இயல்பாக கவி பாடும் ஆற்றல் இவருக்குண்டு.

எஸ்.ஏ. மும்மது இபுராகிம் மக்கி (பிறப்பு: மார்ச் 31 1975) இந்திய முஸ்லிம் எழுத்தாளர், இந்தியா, தமிழ்நாடு காயல்பட்டினத்தில் பிறந்து, தற்போது காயல்பட்டினம் மரைக்காயர் தெருவில் வாழ்ந்துவரும் இவர் ஒரு இலக்கிய ஆர்வலரும், இதழியல்துறையில் மிக்கஆர்வமுள்ளவரும், சமூகசேவகருமாவார்.

எஸ். சாபிரா பேகம் (பிறப்பு: ஏப்ரல் 1 1969) திருபுவனம் புதூரில் பிறந்து தற்போது அதிராம்பட்டினம் கல்லூரிச்சாலை பிஸ்மில்லா வளாகத்தில் வசித்துவரும் இவர் ஒரு இலக்கிய ஆர்வலரும், அதிராம்பட்டினம் காதிர் முகைதீன் கல்லூரிப் பேராசிரியருமாவார்.

எஸ். சேக் அப்துல் காதர் காயல்பட்டினத்தில் பிறந்தவரான இவர் ஒரு கவிஞரும், காயல்பட்டினம் அரசுபொது நூலக வாசகர் வட்ட உறுப்பினரும், தூத்துக்குடி மாவட்ட முஸ்லிம் மகளிர் நலச்சங்க உறுப்பினரும், காயல்பட்டினம் ஐக்கிய சமாதானப் பேரவை உறுப்பினருமாவார்.

எஸ். நூர் முஹம்மது (பிறப்பு: சூன் 5 1965) நாமக்கல் மாவட்டம், பள்ளி பாளையத்தில் பிறந்து தற்போது ஈரோடு கருங்கல் பாளையத்தில் வசித்துவரும் இவர் ஒரு இலக்கிய ஆர்வலரும், ஸ்டோர் நூல் எனும் புனைப் பெயரில் நன்கறியப்பட்டவரும், தமிழ், உருது போன்ற மொழிகளை நன்கறிந்தவரும், சமூக அக்கறைமிக்கவருமாவார். படைப்பிலக்கியத் துறையில் இவர் ஈடுபட்டுள்ளார்.

எஸ். பி. சையது முஹம்மது (பிறப்பு 1932) இந்திய முஸ்லிம் எழுத்தாளர், திருப்பத்தூரில் பிறந்து திருச்சி பாலக்கரையில் வாழ்ந்துவரும் இவர் அன்னை கதீஜா மாத இதழின் ஆசிரியரும், ஆன்மீகத்துறையில் ஈடுபாடுமிக்கவருமாவார். இவரது படைப்புகள் சமூக மறுமலர்ச்சிக்கு வித்திடுவன.

ஹாஜி எஸ். பி. முஹம்மது இஸ்மாயில் (பிறப்பு: மே 16 1972) சக்கராப்பள்ளி எனுமிடத்தில் பிறந்து தற்போது சென்னை பைக்கிராப்ஸ் ரோடு, ஜம்ஜம் ரியல் எஸ்டேட் எனுமிடத்தில் வசித்துவரும் இவர் ஓர் எழுத்தாளரும், இலக்கிய ஆர்வலரும், வீட்டுமனை விற்பனையாளரும், முஸ்லிம் லீக் பதிப்பகச் செயலாளருமாவார்.

எஸ். முஹம்மது அலி (பிறப்பு: சனவரி 14 1937) இந்திய முஸ்லிம் எழுத்தாளர், இராஜபாளையம் எனுமிடத்தில் பிறந்த தற்போது தேனி மாவட்டம் கம்பம். புதுப்பள்ளிவாசல் தெருவில் வசித்துவரும் இவர் ஒருஇலக்கிய ஆர்வலரும், வணிகரும். புத்தகப்பிரியரும். இஸ்லாமிய இலக்கியங்கள் அடங்கிய சிறந்த நூலகத்துக்குச் சொந்தக்காரருமாவார்.

ஏ. ஆர். சையத் சுல்தான் இந்திய முஸ்லிம் எழுத்தாளர், சென்னை ஜமாலியா பெரம்பூர் நெடுஞ்சாலையில் வாழ்ந்துவரும் இவர் ஒரு இலக்கிய ஆர்வலரும், பி.எஸ்.ஸி. பட்டதாரியும், எழுத்தாய்வுதுறை மற்றும் சமூகப் பணிகளில் அதீத ஆர்வம் கொண்டவருமாவார்.

ஏ. ஆர். ஹாமீம் பாசா ரப்பானி (பிறப்பு: நவம்பர் 10 1978), கோட்டக்குப்பத்தில் பிறந்து தற்போது கோட்டக்குப்பம் நாட்டாண்மை தெருவில் வசித்துவரும் இவர் ஓர் எழுத்தாளரும், இலக்கிய ஆர்வலரும், இஸ்லாமிய நெறியைப் பரப்புபவரும், குர்ஆன் (தப்ஸீர்) விரிவுரையாளருமாவார்.

ஏ. இஹ்சானுல்லா (பிறப்பு: சூன் 14 1946), இந்திய முஸ்லிம் எழுத்தாளர், கோட்டக்குப்பம் எனுமிடத்தைப் பிறப்பிடமாகவும், விழுப்புரம் மாவட்டம் காயிதே மில்லத் தெரு, கோட்டக்குப்பத்தை வசிப்பிடமாகவும் கொண்ட இவர், கோட்டக்குப்பம் நகர முஸ்லிம் லீக்கின் செயலாளரும், கோட்டக்குப்பம் ஜாமியா மஸ்ஜிதின் முன்னாள் முத்தவல்லி.

ஏ. எம். எம். காதர் உசைன் சித்திக் (பிறப்பு: நவம்பர் 5 1957) இந்தியா தமிழ்நாடு, இராமநாதபுரம் மாவட்டம் கீழக்கரையில் பிறந்து தற்போது கீழக்கரை மவுன் காழி எனுமிடத்தில் வசித்துவரும் இவர் ஒரு எழுத்தாளரும், ஆய்வாளரும். கீழக்கரை டவுன் காழியாரும், திருச்சி அய்மான் கல்லூரி துணைத் தலைவரும் பல்வேறு விருதுகளைப் பெற்றவருமாவார்.

ஏ. எம். ஜக்கரிய்யா மரைக்கார் (பிறப்பு: நவம்பர் 30 1934) இந்திய முஸ்லிம் எழுத்தாளர், இந்தியா காரைக்காலில் பிறந்து, வசித்துவரும் இவர் ஒரு ஓய்வுபெற்ற கல்லூரி ஆசிரியரும், காரைக்கால் ரோட்டரி சங்கத் தலைவரும், 4 ரோட்டரி மண்டலத்தின் செயலாளருமாவார்.

ஏ. எம். ஹாஜா பந்தே நவாஸ் கெம்பலாபாத் தூத்துக்குடி முத்துவாப்பா மெயின்ரோடுவில் வசித்துவரும் இவர் ஒரு இலக்கிய ஆர்வலரும். எழுத்தாளரும், பல்வேறு இலக்கிய நிகழ்வுகளில் பங்கேற்றவருமாவார்.

ஏ. எம். ஹாஜா பந்தேநவாஸ் மஹமூது (பிறப்பு: சனவரி 30 1933 சிவராம மங்கலம் எனுமிடத்தில் பிறந்து தற்போது கேம்பலாபாத் முத்து வாப்பா மெயின்ரோடுவில் வசித்துவரும் இவர் ஒரு இலக்கிய ஆர்வலரும். கவிஞரும் பல்வேறு இலக்கிய நிகழ்வுகளில் பங்கேற்றவருமாவார்.

ஏ. எல். முஹம்மது ஜஹபர் சாதிக் மரைக்காயர் (பிறப்பு: சூன் 30 1980) இந்திய முஸ்லிம் எழுத்தாளர். இந்தியா காரைக்காலில் பிறந்து தற்போது காரைக்கால் மார்க்கெட் வீதியில் வசித்துவரும் இவர் கோகுலம், ராணி, தேவி, சிறுவர்மணி, தினகரன் வசந்தம், ஞாயிறு மலர், தினத்தந்தி, குடும்ப மலர், இளைஞர் மலர் மாலைமலர், மகளிர் மலர் போன்ற பல்வேறு இதழ்களில் எழுதிவருகின்றார். கோட்டுச் சேரி வ.உசிதம்பரனார் அரசு மேனிலைப்பள்ளியில் கணினி பயிற்றுனராகவும், இஸ்லாமியத் தமிழிலக்கியக் கழகத்தின் துணைச் செயலாளராகவும் பணியாற்றிவருகின்றார்.

மௌலவி ஏ. எஸ். அப்துல் மாஜித் ரப்பானி, (பிறப்பு: டிசம்பர் 30 1964), இந்திய முஸ்லிம் எழுத்தாளர், பரகத் நகர், கோட்டக்குப்பம், விழுப்புரம் மாவட்டதைச் சேர்ந்த இவர் ஒரு இலக்கிய ஆர்வலரும், ஆசிரியரும், கோட்டப்குப்பம் இஸ்லாமிய பைத்துல்மால் செயலாளரும் ஆவார். தற்போது பைண்டிங் தொழில் ஈடுபட்டுவருகின்றார்.

ஏ. எஸ். தாஜுதீன் (பிறப்பு 1962) இந்திய முஸ்லிம் எழுத்தாளர். தேரிழந்தூரில் பிறந்த இவர் ஒரு இலக்கிய ஆர்வலரும், கவிஞரும், பாடகரும், சமுதாயப் பணிகளில் மிக்க ஆர்வமுள்ளவருமாவார். இவரது பாடல்கள் ஒலிப்பேழைகளாகவும், குறுந்தட்டுகளாகவும் வெளிவந்துள்ளன.

பெற்ற விருதுகளும் கௌரவங்களும்:


ஏ. எஸ். முஹம்மது ரஃபி இந்திய முஸ்லிம் எழுத்தாளர், ஜெமீமா மன்சில், 3வது தெரு, நியூ பெத்லஹம் எனுமிடத்தில் வசித்துவரும் இவர் ஆங்கிலத்துறை பேராசிரியரும் பல சிறுகதைகள் எழுதி பரிசுகள் வென்றவருமாவார்.

ஏ. கே. முஹம்மது யாசீன் (பிறப்பு: அக்டோபர் 20 1950) காரைக்காலில் பிறந்து தற்போது காரைக்கால் புதுத்துறை பள்ளிவாசல் தெருவில் வசித்துவரும் இவர் மத்திய அரசின் பொதுத்துறை நிறுனவத்தில் 32 ஆண்டுகள் பணியாற்றியவரும், நிதி ஆலோசகரும், இலக்கிய ஆர்வலரும், சமூகசேவகருமாவார். ஆய்வுக்கட்டுரைகளை எழுதியுள்ளார்.

ஏ. சேக்மதார் இந்தியா, தமிழ்நாடு, சென்னையில் பிறந்து தற்போது மயிலாடுதுறை டவுன் எக்ஸ்டென்ஷன் நஜீம் காம்பளக்ஸ் எனுமிடத்தில் வசித்துவரும் இவர் ஒரு இலக்கிய ஆர்வலரும், கவிஞரும், இஸ்லாமிய பாடகருமாவார்

வெளியிட்ட இசைப்பேழைகள்:


ஏ. ஜே. ஆலம் (பிறப்பு: டிசம்பர் 13, 1970)ல் இராமநாதபுரம் மாவட்டத்தை வசிப்பிடமாகக் கொண்ட இவர் ஓர் எழுத்தாளரும், இலக்கிய ஆர்வலரும், 'முகவை முரசு' இதழாசிரியரும், இந்திய தேசிய காங்கிரஸின் மாவட்டப் பொதுச் செயலாளரும், இராமநாதபுரம் மாவட்ட ஐக்கிய ஜமாஅத்தின் ஒருங்கிணைப்பாளரும், பரமக்குடியில் இஸ்லாமியத் தமிழ் இலக்கியக் கழகத்தின் கிளையை நிறுவி மாவட்டத் தலைவராகப் பணியாற்றி வருபவரும், இஸ்லாமியத் தமிழ் இலக்கியக் கழகத்தின் மாநில துணைச் செயலாளருமாவார்.

ஏ. டபிள்யு. சகின்சா (பிறப்பு: மே 19, 1959) இந்தியா, திருச்சியில் பிறந்து தற்போது திருச்சி தஞ்சை ரோடு எனுமிடத்தில் வசித்துவரும் இவர் ஒரு இலக்கிய ஆர்வலரும், தமிழ், ஆங்கிலம், உருது ஆகிய மொழிகளை நன்கறிந்தவருமாவார். இலக்கியத்தில் கவிதைத்துறையில் இவருக்கு ஈடுபாடு அதிகம்.

ஏ. பி. எம். அப்துல் காதிர் (பிறப்பு: மார்ச்சு 6, 1960) இந்திய முஸ்லிம் எழுத்தாளர், இவர் மேலப்பளையம் என்ற இடத்தைப் பிறப்பிடமாகக் கொண்டவர். குர்ஆன் அறிவியல் ரீதியாக 350க்கும் அதிகமான கட்டுரைகளை எழுதியுள்ளார். மேலப்பாயைம் அனைத்து வியாபாரிகள் சங்கத் தலைவரும், திருநெல்வேலி மாவட்ட மீலாது கமிட்டி அமைப்பாளருமாவார். சென்னையில் நடைபெற்ற இஸ்லாமிய இலக்கிய மாநாட்டில் 5000 ரூபாய் பொற்கிழி பெற்றுள்ளார்.

ஏ. முகம்மது இக்பால் (பிறப்பு: ஆகத்து 28 1942) இந்திய முஸ்லிம் எழுத்தாளர், புதுமனைத்தெரு ஆக்கூர் எனுமிடத்தில் வசித்துவரும் இவர் ஒரு விவசாயியும், இலக்கிய ஆர்வலரும், கல்விப் பணி, சமூகப் பணிகளில் அதிகம் ஆர்மிக்கவரும், ஆக்கூர் ஒரியண்டல் அரபி மேல்நிலைப் பள்ளிச் செயற்குழு உறுப்பினருமாவார்.

ஏ. முத்தலிப் விழுப்புரம் மாவட்டம், கோட்டக்குப்பம் எனுமிடத்தில் பிறந்து தற்போது கோட்டக்குப்பம் உமறுப்புலவர் வீதியில் வசித்துவரும் இவர் ஒரு இலக்கிய ஆர்வலரும், எழுத்தாளரும், சமுதாயப் பணிகளில் ஆர்வமுள்ளவருமாவார்.

ஐ. லியாக்கத் அலி இந்திய முஸ்லிம் எழுத்தாளர், தெய்தா வீதி காரைக்காலில் வசித்துவரும் இவர் காரைக்கால் அறிஞர் அண்ணா அரசு கலைக்கல்லூரியின் வேதியல்துறைத் தலைவரும், இலக்கிய ஆர்வலரும், அறிவியல் தொடர்பான பல கட்டுரைகளை எழுதியவருமாவார்.

ஓ. எம். அப்துல் காதர் பாகவி (பிறப்பு: சூன் 1 1948), இந்தியா, நெல்லை மாவட்டம், வடகரை எனுமிடத்தில் பிறந்த இவர், ஜாமிஆ கைராத்துல் இஸ்லாம் நிறுவனத்தின் முதல்வராவார். நீடூர் JMH அரபிக் கலாசாலையில் சுமார் 23 ஆண்டுகாலம் பேராசிரியராகப் பணியாற்றிய இவர் ஆன்மீகம், இலக்கியம், பொதுநலம் ஆகிய துறைகளில் ஆர்வம் கொண்டுள்ளார்.

ஓ. நசீமா பானு (பிறப்பு ஆகத்து 9 1965) தொண்டி எனுமிடத்தில் பிறந்து தற்போது இந்தியா, தமிழ்நாடு சென்னை, ஆழ்வார்பேட்டையில் வசித்துவரும் இவர் இஸ்லாமிய தமிழிலக்கியக் கழகத்தின் மகளிர் பிரிவுத் துணைத்தலைவியும், சென்னை ஜஸ்டிஸ் பசீர் அஹ்மத் சயீத் மகளிர் கல்லூரித் தமிழ்த்துறைப் பேராசிரியரும், 2002ல் இலங்கையில் நடைபெற்ற உலக இஸ்லாமியத் தமிழிலக்கிய மாநாட்டில் ஆய்வுரை நடத்தியவரும், 2011ல் மேத்திங்களில் மலேசியாவில் இடம்பெற்ற உலக இஸ்லாமியத் தமிழிலக்கிய மாநாட்டில் பேராளராகப் பங்கேற்றவரும், பொதிகைத் தொலைக் காட்சியில் எதிரும் புதிரும் நிகழ்ச்சியை நடத்தியவரும், ஆய்வரங்குகள் உரையரங்குகள் பட்டிமன்றங்களில் பங்கேற்பவருமாவார்.

பெற்ற விருதுகளும் கௌரவங்களும்:


பொன்னகரம் சுல்தான் (பிறப்பு: மார்ச்சு 13 1942) பர்மா இரங்கூன் எனுமிடத்தில் பிறந்து தற்போது இந்தியா, சென்னை கொருக்குப்பேட்டை பாரதிநகரில் வாழ்ந்துவரும் இவர் ஒரு கவிஞரும், எழுத்தாளரும். இலக்கிய ஆர்வலரும், பத்திரிகை ஆசிரியரும், இதழியல் துறையில் மிக்க ஆர்வமுள்ளவருமாவார்.

கா. மு. ஜக்கரியா (பிறப்பு: மார்ச்சு 13 1929), இந்திய முஸ்லிம் எழுத்தாளர், எலந்தங்குடியில் பிறந்து மயிலாடுதுறை ஆசாத் தெரு எலந்தங்குடியிலே வசித்துவரும் இவர் அமெரிக்க நிறுவனங்களில் பணியாற்றி ஓய்வுபெற்றவரும், இஸ்லாமியத் தமிழிலக்கியக் கழகத்தின் பொருளாளரும், 10 மாநாடுகளை வெற்றிகரமாக நடத்துவதற்கு பாடுபட்டவரும், நவாசம்மா நூலகத்தின் பொறுப்பாளரும், நீடூர் அரபிக் கல்லூரிப் பொன்விழா மலரின் தொகுப்பாசிரியரும், எலந்தங்குடி பெற்றோர் ஆசிரியர் சங்கத்தின் தலைவரும், மயிலாடுதுறை திருவாரூர் சாலை முஸ்லிம் ஜமாஅத்தின் செயலாளருமாவார். இவரது படைப்புகள் திராவிடப் புயல், உதயம், முஸ்லிம் முரசு, கல்கி, ஆனந்த விகடன், காலச்சுவடு போன்ற இதழ்களில் பிரசுரமாகியுள்ளன. தமிழ்மாமணி விருது பெற்றுள்ளார்.

கே. இசட். இனாயத்துல்லாஹ் (பிறப்பு: சனவரி 4, 1969) இந்திய முஸ்லிம் எழுத்தாளர். அய்யம்பேட்டை எனுமிடத்தில் பிறந்து காரைக்குடி நாகலிங்கம் தெரு செஞ்சை எனுமிடத்தில் வசித்துவருபவருமான இவர், இலக்கிய ஆர்வலரும், சிவகங்கை மாவட்ட இந்திய யூனியன் முஸ்லிம் லீக்கின் மாவட்ட செயலாளரும், தேவகோட்டை ரஸ்தா முஸ்லிம் ஜமாஅத்தின் பொருளாளருமாவார்.

கே. உதுமான் (பிறப்பு: சனவரி 2 1957 இந்திய முஸ்லிம் எழுத்தாளர், புளியங்கடி எனுமிடத்தைப் பிறப்பிடமாகவும், வசிப்பிடமாகவும் கொண்ட இவர் மேனாள் நகரமன்ற உறுப்பினரும், பொதுத் தொண்டுகளில் அதிக ஆர்வமிக்கவருமாவார்.

கே. என். எஸ். ஹாஜா பதுருத்தீன் (பிறப்பு: அக்டோபர் 10 1956) திருவாரூர் மாவட்டம் கூத்தாநல்லூரில் பிறந்து தற்போது சவ்கத் அலித் தெருவில் வசித்துவரும் இவர், ஒரு கவிஞரும் இலக்கிய ஆர்வலரும், சமூகசேவகரும், பல அமைப்புகளின் பொறுப்பாளருமாவார்.

பெற்ற விருதுகளும் கௌரவங்களும்:

கி.மு. நூர் முஹம்மது (பிறப்பு: டிசம்பர் 4 1932) திருவாரூர் மாவட்டம் பொதக்குடியில் பிறந்து, தற்போது நூஃபா இல்லம், # 62, மேலத்தெருவில் வசித்துவரும் இவர் ஒரு இலக்கிய ஆர்வலரும், சமூகப் பணியாளருமாவார். இவரது படைப்புகள் பல்வேறு இந்திய, மலேசிய இதழ்களிள் பிரசுரமாகியுள்ளன.

இவர் நிறுவி, நிர்வகித்துவரும் நூலகம்:

கதீஜா ஷரீஃப் நூலகம்

கே. எஸ். ஏ. பாத்திமா கலிபா (பிறப்பு: டிசம்பர் 19 1968) இந்தியா தூத்துக்குடி மாவட்டம் காயல்பட்டினத்தில் பிறந்து தற்போது காயல்பட்டினம் நெய்னா தெருவில் வசித்துவரும் இவர் ஒரு இலக்கிய ஆர்வலரும், எழுத்தாளரும், வாசிப்புத்துறையில் அதிக ஈடுபாடுமிக்கவருமாவார். அத்துடன் பல்வேறுபட்ட மாத இதழ்களில் இவரது படைப்புகள் வெளிவந்துள்ளன.

கே. ஏ. அப்துல் நசீர் (பிறப்பு: செப்டம்பர் 17 1964), இந்திய முஸ்லிம் எழுத்தாளர், ஹக்கீம் நகர், சக்கராப்பள்ளி என்ற இடத்தைச் சேர்ந்த இவர் ஒரு இலக்கிய ஆர்வலரும், அய்யம்பேட்டை இந்திய யூனியன் முஸ்லிம் லீக்கின் நகரச் செயலாளரும், பொதுநலப் பணிகளில் அதிக ஆர்வமுள்ளவருமாவார்.

கே. ஏ. எம். முஹம்மது அபூபக்கர் (பிறப்பு: செப்டம்பர் 6 1971) இந்திய முஸ்லிம் எழுத்தாளர், இந்தியா காயல்பட்டினத்தில் பிறந்து தற்போது, சென்னை வேப்பேரியில் வசித்துவரும் இவர் இலக்கிய ஆர்வலரும், இந்திய யூனியன் முஸ்லிம் லீக்கின் மாநிலப் பொதுச் செயலாளரும், மணிச்சுடர் நாளிதழின் நிர்வாக இயக்குநரும், காயல்பட்டினம் 15வது ஏற்பாட்டுக்குழு பொதுச் செயலாளருமாவார்.

கே. ஏ. ஜெஹபர் உசேன் (பிறப்பு: சனவரி 24, 1962) இந்திய முஸ்லிம் கவிஞர். கூத்தாநல்லூரில் பிறந்து தற்போது திருவாரூர் மாவட்டம் மேலத்தெரு கூத்தாநல்லூரில் வசித்துவரும் இவர் ஒரு இலக்கிய ஆர்வலரும், கவிஞரும், சமூகசேவகரும், இலக்கியத் தென்றல் என்ற பட்டம் பெற்றவரும், நாட்டுப்புறவியலில் மிக்க ஆர்வம் கொண்டவருமாவார். விவசாயத்தைத் தொழிலாகக் கொண்ட இவர் நூல் பிணைப்பம் தொழிலையும் மேற்கொண்டுவருகின்றார்.

கே. ஏ. ராஜ் முஹம்மது (பிறப்பு: சூன் 15 1947) இந்திய முஸ்லிம் எழுத்தாளர், தஞ்சாவூர் மாவட்டம் பண்டாரவாடை தெற்குத் தெருவில் வசித்துவரும் இவர் ஒரு இலக்கிய ஆர்வலரும், கல்விப் பணியில் பல்வேறு பொறுப்புக்களை ஏற்று அதனை திறன்படச் செய்து வருபவருமாவார். இவரின் கல்விசார் ஆக்கங்கள் பல வெளிவந்துள்ளன. நாவலர் யூசுப் விருது பெற்றுள்ளார்.

கே. ஏ. ஹிதாயதுல்லா (பிறப்பு: மே 30 1974) இந்தியா தமிழ்நாடு, பரமக்குடியில் பிறந்து தற்போது இராமநாதபுரம் மாவட்டம் பரமக்குடி டாக்டர் ராஜன் தெருவில் வசித்துவரும் இவர் ஒரு எழுத்தாளரும், இலக்கிய ஆர்வலரும், கவிஞரும், பட்டிமன்றப் பேச்சாளரும், இதழாசிரியரும் இஸ்லாமியத் தமிழிக்கியக் கழகத்தின் மாவட்ட துணை அமைப்பாளருமாவார்.

கே. சாதிக் (பிறப்பு: செப்டம்பர் 16 1934), இந்திய முஸ்லிம் எழுத்தாளர், பாளையங்கோட்டை பர்க்கிட் மாநகரத்தில் பிறந்த இவர் தற்போது சென்னை அடையாறு தாமோதரம் புறம் முதன்மைச்சாலையில் வசித்து வருகின்றார். இவர் ஒரு கவிஞரும், அறிவியல் அறிஞரும், சென்னைப் பல்கலைக்கழக முன்னாள் துணைவேந்தரும், 100க்கும் மேற்பட்ட தொழில்நுட்பக் கட்டுரைகளை எழுதியவருமாவார்.

கே. சையத் ஜாஹிர் ஹுசைன் (பிறப்பு: டிசம்பர் 30 1966) இந்திய முஸ்லிம் எழுத்தாளர், பரங்கிப்பேட்டையில் பிறந்த இவர் ஒரு இலக்கிய ஆர்வலரும், இந்திய யூனியன் முஸ்லிம் லீக் மாவட்ட இளைஞர் அணி இணையமைப்பாளரும், அரபாத் நற்பணி மன்றத் தலைவருமாவார்.

பெற்ற விருதுகளும், கௌரவங்களும்:

கே. பஜுல் ரஹ்மான் இந்திய முஸ்லிம் எழுத்தாளர், கோட்டக்குப்பம் பெரிய தெருவில் வசித்துவரும் இவர் ஒரு இலக்கிய ஆர்வலரும், புத்தப்பிரியரும், கணக்காளரும், சமூகச் சேவகருமாவார்.

கே. முஹம்மது ஹிதாயதுல்லாஹ் (பிறப்பு: மே 4 1973 இந்திய முஸ்லிம் எழுத்தாளர், முதுகுளத்தூர் எனுமிடத்தில் பிறந்து தற்போது வசந்தபுரம் பரமக்குடி எனுமிடத்தில் வசித்துவரும் இவர் மணிச்சுடர் முஸ்லிம் டைம்ஸ், மறுமலர்ச்சி செய்தியாளராவார். வினாடிவினா, கட்டுரைப் போட்டிகளில் பரிசு பெற்றுள்ளார்.

ச. சேட்டு மதார்சா (பிறப்பு: மார்ச்சு 29 1981) இந்திய முஸ்லிம் எழுத்தாளர், ஈரோடு எனுமிடத்தில் பிறந்து தற்போது ஈரோடு, மரப்பாலம் மருத்துவமனை அருகில் நேதாஜி வீதியில் வாழ்ந்துவரும் இவர் ஒர் இலக்கிய ஆர்வலரும், ஆய்வாளரும், பல்வேறு ஆய்வுக் கட்டுரைகளை பன்னாட்டுக் கருத்தரங்கிலும், தேசியக் கருத்தரங்கிலும் வழங்கியவரும் பல போட்டிகளில் பங்கேற்று பரிசில்களை வென்றவருமாவார்.

சபீர் உசேன் இந்திய முஸ்லிம் எழுத்தாளர், விழுப்புரம் மாவட்டம் கோட்டக்குப்பம் பரக்கத் நகர் புதிய பிரதான வீதியில் வசித்துவரும் இவர் ஒரு இலக்கிய ஆர்வலராவார்.

சா. அப்துல் ஹமீது (பிறப்பு: ஏப்ரல் 21, 1956), இந்திய முஸ்லிம் எழுத்தாளர், பரங்கிப்பேட்டை எனுமிடத்தையைப் பிறப்பிடமாகவும், கடலூர் மாவட்டதை வசிப்பிடமாகவும் கொண்ட இவர் சோழிந்கநல்லூர் முகம்மது சதக் கலை அறிவியல் கல்லூரியின் தமிழ்த்துறைத் தலைவரும், சீறாப்புராணம் அலிமா முலையூட்டுப் பாடல் உரையாசிரியரும், 1979ல் அண்ணாமலைப் பல்கலைக்கழகத்தில் தமிழ் முதுகலையில் முதல் மாணவராகத் தேறி தெ.பொ.மீ. தங்கப்பதக்கம் பெற்று சிறப்பிக்கப்பட்டவரும், சைவ சித்தாந்தத்தில் முதல் மதிப் பெண்பெற்று திருப்பனந்தாள் மடத்துப் பரிசும் பெற்றவருமாவார்.

சா. இக்பால் உசேன் (பிறப்பு: அக்டோபர் 8 1984)ல் இந்தியா காரைக்காலைப் பிறப்பிடமாகக் கொண்ட இவர் ஓர் இளம் கவிஞர். காட்சி வழித் தொடர்பியல், தகவல் தொடர்பியல், ஒளிப்படக்கலை போன்ற துறைகளில் அதிக ஆர்வமிக்கவர். ஹாரிசான் விளம்பரப்பட நிறுவனத்தின் பொறுப்பாளரும், இந்திய அளவில் நடைபெற்ற அனிமேசன் போட்டியில் வெற்றிபெற்றவரும், இஸ்லாமியத் தமிழிலக்கியக் கழகத்தின் செயற்குழு உறுப்பினருமாவார்.

சிராஜுல் ஹஸன் (பிறப்பு: செப்டம்பர் 20 1955) இந்திய முஸ்லிம் எழுத்தாளர், சேலம் ஆத்தூர் எனுமிடத்தில் பிறந்து, சென்னை பெரம்பூர் நெடுஞ்சாலை சமரசம் எனும் முகவரியில் வாழ்ந்துவரும் இவர் சமரசம் இதழின் பொறுப்பாசிரியரும், 3 கட்டுரை நூல்களையும், ஒரு குழந்தை இலக்கிய நூலையும், ஒரு சிறுகதைத் தொகுப்பு நூலையும் எழுதி வெளியிட்டவருமாவார்.

செ. சர்தார் முஹம்மது மீரான் (பிறப்பு: மார்ச்சு 28 1969) இந்திய முஸ்லிம் எழுத்தாளர், திருநெல்வேலி மாவட்டம், தென்காசி எனுமிடத்தில் பிறந்து, திருநெல்வேலி மாவட்டம் தென்காசி அஞ்சல் படிக்கட்டுப் பள்ளி வாசல் தெருவில் வசித்துவருகின்ற இவர் ஒரு எழுத்தாளரும், இலக்கிய ஆர்வலருமாவார்.

புலவர் செ. ஜாஃபர் அலி தமிழக முஸ்லிம் எழுத்தாளர் கும்பகோணம் அல்அமீன் மெட்ரிக் மேனிலைப்பள்ளியில் வசித்துவரும் இவர் ஒரு தமிழாசிரியரும், இலக்கிய ஆர்வலரும், ஆங்கிலம் அரபி ஆகிய மொழிகளை நன்கறிந்தவருமாவார். இவரது பல்வேறு படைப்புகள் பல்வேறுபட்ட இதழ்களிலும், வானொலி நிகழ்ச்சிகளிலும் இடம்பெற்றுள்ளன. நல்லாசிரியர் விருது பெற்றுள்ளார்.

செ. முகம்மது அலீசாகிபு (பிறப்பு: அக்டோபர் 25 1945) நம்பூந்தாழையில் பிறந்து கடலூர் தங்கராஜ் நகர் தோணித்துறை தாழையன் எனும் முகவரியைக் கொண்ட இவர் ஒரு எழுத்தாளரும், ஊடகத்துறையில் நாட்டமுடையவரும், நூலாசிரியரும், பல்வேறு விருதுகளையும், பரிசில்களையும் பெற்றவரும், 20க்கும் அதிகமான நூல்களை எழுதியவருமாவார்.

காயல் மகபூப் (பிறப்பு: நவம்பர் 10 1955) இந்திய முஸ்லிம் எழுத்தாளர், இந்தியா, தமிழ்நாடு காயல்பட்டினத்தில் பிறந்து தற்போது முத்துதெரு சாந்தோம், சென்னையில் வசித்துவரும் இவர் ஒரு பத்திரிகையாளரும், இந்திய யூனியன் முஸ்லிம் லீக்கின் மாநிலச் செயலாளரும், மணிச்சுடர் நாளிதழின் செய்தி ஆசிரியரும், எண்ணற்ற விமர்சனக் கட்டுரைகளை எழுதியவரும், காயல்பட்டினம் மாநாட்டு மலரின் பொறுப்பாசிரியருமாவார்.

சே. சையது அபுதாகிர் (பிறப்பு: சூலை 20 1979) இந்திய முஸ்லிம் எழுத்தாளர், திருச்சி மாவட்டத்தில் இனாம் குளத்தூர் எனுமிடத்தில் பிறந்து சென்னையில் வாழ்ந்துவரும் இவர் ஒரு இலக்கிய ஆர்வலரும், சென்னை புதுக்கல்லூரி உதவிப் பேராசிரியரும், கவிதை, சிறுகதை, கட்டுரை ஆகியவற்றில் மிக்க ஆர்வமுள்ளவரும், சிறந்த ஆய்வாளருமாவார்.

ஜெ. ராஜா முகமது (பிறப்பு: நவம்பர் 18 1946) இந்திய முஸ்லிம் எழுத்தாளர், உடையார் பாளையம் எனுமிடத்தில் பிறந்து ஜீவா நகர் முதல் வீதி, புதுக்கோட்டையில் வசித்துவரும் இவர் தமிழக அருங்காட்சியகத்துறையில் உதவி இயக்குநரும், 100க்கும் மேற்பட்ட ஆய்வுக் கட்டுரைகளை எழுதியவரும், இஸ்லாமியத் தமிழிலக்கியக் கழகத்தின் துணைத் தலைவருமாவார்.

ஜே. உதுமான் மைதீன் (பிறப்பு: சனவரி 26 1949) இந்திய முஸ்லிம் எழுத்தாளர், குமரி மாவட்டத்தில் பிறந்த இவர் ஒரு வழக்கறிஞரும், பேச்சாளரும், பல்வேறு அமைப்புகளில் பொறுப்பாளருமாவார். இவரது கட்டுரைகள் சமுதாயப் பணி, சமரசம் போன்ற இதழ்களில் பிரசுரமாகியுள்ளன.

ஜே. நிசார் அஹமது (பிறப்பு: மே 8 1972) நாகூரில் பிறந்து தற்போது காரைக்கால் கணபதி நகர் பள்ளிவாசல் தெரு சல்மா மன்ஜில் எனும் முகவரியில் வசித்து வரும் இவர் ஒரு கவிஞரும், இலக்கிய ஆர்வலரும், கணினி விளம்பரத் துறையில் ஆர்வமுள்ளவரும், அஞ்சல் தலை, பழைய நாணங்கள், பழங்கால நூல்கள், பழங்கால அஞ்சல் உறைகள் சேகரிப்பதில் அதீத ஆர்வமுள்ளவருமாவார்.

ஜே. மு. அப்துல் காஸிம் ராஜாஜி (பிறப்பு: சூன் 18 1972) இந்திய முஸ்லிம் எழுத்தாளர், தஞ்சை மாவட்டம், அய்யம்பேட்டையில் பிறந்த இவர், அமீரக காயிதே மில்லத் பேரவையின் செயலாளரும், துபாயிலுள்ள ரமளான் நற்பணி மன்றத்தின் ஒருங்கிணைப்பாளருமாவார். பிறைச்சுடர் விருது பெற்றுள்ளார்.

ஜே. முஹம்மது தாஜ் முஹ்யித்தீன் (பிறப்பு: மார்ச்சு 18 1944) ஈரோடுவில் பிறந்து தற்போது ஈரோடு திருநக் காலனியில் வசித்துவரும் இவர் ஒரு இலக்கிய ஆர்வலரும், எழுத்தாளரும், ஆன்மீகத் துறையில் நாட்டமுள்ளவரும், பல்வேறு விருதுகளையும், பரிசில்களையும் வென்றவரும், பல அமைப்புகளின் பொறுப்பாளருமாவார்.

காஜி ஜைனுல் ஆபிதீன் (பிறப்பு: சனவரி 21 1941) இந்திய முஸ்லிம் எழுத்தாளர், கோட்டக்குப்பம் எனுமிடத்தில் பிறந்து விழுப்புரம் மாவட்டம் கோட்டக்குப்பம் காஜியார் வீதியில் வாழ்ந்துவரும் இவர் இஸ்லாமியத் தமிழலக்கியக் கழகத்தின் துணைத் தலைவரும், பேச்சாளரும், சமூகப் பணியாளரும், இலக்கிய ஆர்வலரும், கோட்டக்குப்பம் பேரூராட்சி மன்றத்தின் துணைத்தலைவரும், இலக்கியக் கழகத்தின் 6வது மற்றும் 9வது ஆண்டு பெருவிழாவை முன்னின்று நடத்திய இவர் அஞ்சுமன் நூஸ்ரத்துல் இஸ்லாம் நூலகத்தின் பொதுச் செயலாளருமாவார். தமிழ்மாமணி விருது பெற்றுள்ளார்.

த. மு. சா. காஜா முகைதீன் (பிறப்பு: சூன் 3 1940 இந்திய முஸ்லிம் எழுத்தாளர், மேலப்பாளையம் எனுமிடத்தில் பிறந்து தற்போது திருநெல்வேலி மாவட்டம் உமறுப்புலவர் தெரு, மேலப்பாளையத்தில் வசித்துவரும் இவர் பதிப்பக உரிமையாளரும், நெல்லை மாவட்டத் திருக்குறள் பேரவைச் செயலாளரும், நெல்லை மாவட்டத் திருவருட் பேரவையின் பொருளாளரும், நெல்லை மாவட்ட இஸ்லாமியத் தமிழிலக்கியப் பேரவையின் செயலாளரும், மாநிலத் தமிழ்ச் சங்கத்தின் ஆட்சிக்குழு உறுப்பினரும், நெல்லைக் கம்பன் கழகத்தின் அவைப்புலவருமாவார்.

பெற்ற விருதுகளும் கௌரவங்களும்:

ப. கா. ஈ. அப்துல்லாஹ் (பிறப்பு: ஏப்ரல் 4, 1930) விவசாயம், வணிகம் ஆகிய தொழில்களைச் செய்துவரும் இவர் விளம்பரத் துறையிலும் ஈடுபட்டு வருகிறார். இவர் ஒரு எழுத்தாளரும், பேச்சாளரும், பத்திரிகை முகவரும்கூட. அத்துடன் மணிவிளக்கு துணை ஆசிரியராகவும், அறமுரசு நாளிதழின் நிர்வாக ஆசிரியராகவும் பணியாற்றியுள்ளார். நாற்பத்தைந்து ஆண்டுகளுக்கும் மேலாக இஸ்லாமிய இதழ்களில் எழுதி வருபவம் இவர் பயணக் கட்டுரைகள் எழுதுவதில் திறமைமிக்கவர். இஸ்லாமியத் தமிழ் இலக்கியக் கழகத்தின் துணைத் தலைவரும், நீடூர் அரபிக் கல்லூரி, தஞ்சை மாவட்ட முஸ்லிம் கல்விச் சங்கம் ஆகியவற்றின் செயற்குழு உறுப்பினருமாவார். தமிழ்மாமணி விருது பெற்றுள்ளார்.

ப. சிராஜுதீன் (பிறப்பு: சூலை 7 1978), கோயம்புத்தூரில் பிறந்து தற்போது ஈரோடு பெரியார் நகரில் வாழ்ந்துவரும் இவரொரு எழுத்தாளரும், சென்னைப் புதுக்கல்லூரி தமிழ் உதவிப் பேராசிரியரும், காங்கேயம் மனிதநேயக் கமிட்டியின் கௌரவ ஆலோசகரும், ஈரோடு அல்-அமீன் முன்னாள் மாணவர்க் சங்கத்தின் ஆலோசகருமாவார்.

ப. சையத் அஹ்மத் (பிறப்பு: அக்டோபர் 18 1949), இந்திய முஸ்லிம் எழுத்தாளர், கடலூர் மாவட்டம் நெல்லிக்குப்பம் எனுமிடத்தில் பிறந்து, சீர்காழி மாவட்டம் கொள்ளிடம் பரகத் தெரு, துளசேந்திரபுரம், உம்முல் மன்சில் எனும் முகவரியை வசிப்பிடமாகக் கொண்ட இவர் ஒரு இலக்கிய ஆர்வலரும், சமரசம் பத்திரிகையின் முகவரும், வாசிப்புத்துறையில் அதீத ஈடுபாடுமிக்கவருமாவார்.

பா. மொஹிதீன் பாசா (பிறப்பு: மே 26 1989) இந்தியாவில் வளர்ந்துவரும் ஒரு முஸ்லிம் எழுத்தாளர். இந்தியா, தமிழ்நாடு, சென்னையில் பிறந்து தற்போது சென்னை பழைய வண்ணாரப் பேட்டையில் வசித்துவரும் இவர் புதுக்கவிதைகள் எழுதுவதில் கூடிய ஆர்வம் காட்டி வருகின்றார். மேலும், மனித உரிமைக்கழக உறுப்பினரான இவர் மாவட்டக் கல்லூரி அளவில் புதுக்கவிதைப் போட்டியில் முதல் பரிசு பெற்றுமுள்ளார்.

பி. எஸ். கஸ்பார் (பிறப்பு: சூன் 26 1942 காரைக்காலில் பிறந்து வாழ்ந்துவரும் இவர் ஓவிய ஆசிரியரும், எழுத்தாளரும், கவிஞரும், 30க்கும் மேற்பட்ட நூல்களுக்கு முகப்போவியம் வரைந்தவருமாவார். இவரது கவிதைகள் பல்வேறு இதழ்களில் வெளிவந்துள்ளன.

பெற்ற விருதுகளும் கௌரவங்களும்:


பி. எஸ். பசீர் அகமது (பிறப்பு: பெப்ரவரி 15 1965) இந்திய முஸ்லிம் எழுத்தாளர், இராமநாதபுரம் மாவட்டம், ஏர்வாடி எனும் பிரதேசத்தில் பிறந்து காரைக்கால், முதல் கிராஸ் பெசண்ட் நகரில் வாழ்ந்துவரும் இவரொரு இலக்கிய ஆர்வலரும், எழுது பொருள் விற்பனையாளருமாவார்.

சிம்லா ஹாஜி பி. ஏ. முகம்மது நஜீப் தஞ்சை மாவட்டம் அய்யம்பேட்டையைப் பிறப்பிடமாகவும்; அய்யம்பேட்டை கள்ளத்தெருவை வசிப்பிடமாகவும் கொண்ட இவர் ஒரு இலக்கிய ஆர்வலரும், எழுத்தாளரும், பொதுநலப் பணியாளரும், கட்டிடக் கலைஞருமாவார்.

பி .கே. இ. ஏ. நஸீர் (பிறப்பு: மார்ச்சு 15 1970) வலங்கைமான் எனுமிடத்தில் பிறந்து சென்னை மந்தவெளி செயின்ட் மேரீஸ் சாலையில் வசித்துவரும் இவர் ஒரு எழுத்தாளரும், விளம்பர நிறுவனரும், ஊடகத்துறையில் மிக்க ஆர்வமுள்ளவருமாவார். இவரது படைப்புகள் பல்வேறு இதழ்களிலும் பிரசுரமாகியுள்ளன.

பி. சாகுல் ஹமீது (பிறப்பு: நவம்பர் 12, 1950) தோப்புத்துறையில் பிறந்து தற்போது நாகை மாவட்டம் வேதாரண்யம் வட்டம் தோப்புத்துறை சின்னப்பளிவாசல் தெருவில் வசித்துவரும் இவர் ஓர் இலக்கிய ஆர்வலரும், விவசாயியும், பல்வேறு கட்டுரைகளை எழுதியவரும், ஆன்மீக ஈடுபாடுமிக்கவருமாவார். சாதனையாளர் விருது பெற்றுள்ளார்.

பி. மு. மன்சூர் (பிறப்பு சூலை 21 1949) இந்திய முஸ்லிம் எழுத்தாளர், கம்பம் எனுமிடத்தில் பிறந்து தற்போது மகாலட்சுமி நகர், திருச்சியில் வாழ்ந்துவரும் இவர், திருச்சி ஜமால் கம்மது கல்லூரித் தமிழ்ப் பேராசிரியரும், பேச்சாளரும், பட்டிமன்றம், வழக்காடு மன்றம், கருத்தரங்கம் போன்ற நிகழ்ச்சிகளில் பங்கேற்பவருமாவார்.

பீ. சுலைஹா சகீல் (பிறப்பு: ஏப்ரல் 25 1976) இந்திய முஸ்லிம் பெண் எழுத்தாளர், காயல்பட்டணத்தில் பிறந்த இவர் ஒரு இலக்கிய ஆர்வலர்.

பொன். கௌது மீரான் (பிறப்பு: சூன் 3 1962) இந்திய முஸ்லிம் எழுத்தாளர், நத்தம் எனுமிடத்தில் பிறந்த இவர் ஒரு தமிழ் விரிவுரையாளரும், பேச்சாளரும், சமூகச் சிந்தனைமிக்கவரும், மனிதநேயம் வளர்க்க விரும்புவருமாவார்.

மு. அ. கா. காதர் சுலைமான் (கவிபதூல்) (பிறப்பு: ஏப்ரல் 4 1966, இந்தியா, காயல்பட்டினத்தில் பிறந்து காயல்பட்டினம் அலியார் தெருவில் வாழ்ந்துவரும் இவர் ஒரு எழுத்தாளரும், வணிகரும், ஹரம் சரீப் முதுநிலை மேற்பார்வையாளருமாவார்.

முனைவர் மு. அ. முகம்மது உசேன் இந்திய முஸ்லிம் எழுத்தாளர், (பிறப்பு: நவம்பர் 21 1967), திருவிடைமருதூர் எனுமிடத்தில் பிறந்து கும்பகோணம் திருவள்ளுவர் நகர் முதல் குறுக்குத் தெருவில் வசித்துவரும் இவரொரு பேராசிரியரும், இலக்கிய ஆர்வலரும், எழுத்தாளரும், ஆய்வாளரும், பல்வேறு விருதுகளையும், பரிசில்களையும் பெற்றவரும், கவிதை, இதழியல் துறைகளில் மிக்க ஆர்வமுள்ளவரும், சமூகத் தொண்டருமாவார்.

மு. அகமது கபீர் (பிறப்பு: நவம்பர் 14 1958). இந்தியாவின் கோட்டாறுவில் பிறந்த இவர் ஒரு எழுத்தாளரும், சமூகப் பணியாளரும், அஞ்சல் தலை, நாணயம், பழங்கலைப் பொருள், ஓலைச் சுவடிகள் போன்றவற்றை சேகரிப்பில் ஆர்வம் காட்டிவருபவருமாவார். மேலும் வணிக முகவராகவும் பணியாற்றி வருகின்றார். தற்போது கோட்டாறு, இளங்கடை, மேலப் புதுத் தெருவில் வசித்து வருகின்றார்.

இலக்கியத்துறைப் பதவிகள்:


மு. அப்துல் சலாம் (பிறப்பு: மே 15, 1952 இந்திய முஸ்லிம் எழுத்தாளர், நீர் தேக்கி சாலை, நாகர் கோவில் என்ற இடத்தைச் சேர்ந்த இவர், அரசுப்பணி அலுவலரும், இலக்கிய ஆர்வலரும், குமரி மாவட்ட பொதுப்பணித்துறை பணியாளர் நலச்சங்கத்தின் பொதுச் செயலாளரும், நாகர்கோவில் குடிமக்கள் உரிமைச்சங்கம், திருவட் பேரவை, இந்திய சமூக விஞ்ஞானிக் கழகம், இஸ்லாமிய கலாசாரக் கழகம் முதலிய அமைப்புக்களில் பொறுப்பேற்று சிறப்பாக செயல்பட்டுவருபவரும், இஸ்லாமியத் தமிழிலக்கியக் கழகத்தின் செயற்குழு உறுப்பினருமாவார்.

மேலும் இவர் அரசியல், கலை, இலக்கியம், விளையாட்டு மற்றும் சமுதாயப் பணிகள் ஆகியவற்றில் மிக்க ஆர்வம்காட்டிவருபவர். பல்வேறு சிறப்பு மலர்களிலும் இதழ்களிலும் இவரது படைப்புகள் வெளிவந்துள்ளன.

மு. சாகுல் கமீது (பிறப்பு: சூன் 1 1954) இந்திய முஸ்லிம் எழுத்தாளர், புளியங்குடியில் பிறந்து தற்போது திருநெல்வேலி மாவட்டம் சிவகிரி தாலுகா புளியங்குடி, முஸ்லிம் புதுமனை, 1வது தெருவில் வாழ்ந்துவரும் இவர் தலைமையாசிரியரும், புளியங்குடி தமிழக ஆரம்பப் பள்ளி ஆசிரியர் கூட்டணியின் நகரப் பொருளாளருமாவார்.

பெற்ற விருதுகளும் கௌரவங்களும்:

மு. சாஹிரா பானு (பிறப்பு: பெப்ரவரி 5 1981) பெரம்பலூர் மாவட்டம் களத்தூரில் பிறந்து, பெரம்பலூர் மாவட்டம் காந்தி நகர் அரும்கபாவூர் அரசினர் மகளிர் விடுதி எதிர்புறத்தில் வாழ்ந்துவரும் இவர் தனியார் பள்ளி ஆசிரியரும், பல்வேறு ஆய்வுக் கட்டுரைகளை பல இலக்கிய மாநாடுகளில் சமர்ப்பித்தவருமாவார்.

மு. சிராஜுன்னிசா (பிறப்பு: அக்டோபர் 31, 1969, இந்திய முஸ்லிம் பெண் எழுத்தாளர், காரைக்கால் நகரத்தில் பிறந்த இவர் தற்போது காரைக்கால் ஹாஜியார் வீதியில் வசித்து வருகின்றார். காரைக்கால் மு.வி. உயர்நிலைப் பள்ளியில் ஆசிரியையாவார். இவரது கட்டுரைகள் பல்வேறு இதழ்களில் பிரசுரமாகியுள்ளன.

பெற்ற விருதுகளும் கௌரவங்களும்:

மு. ஜாபர் சாதிக் அலி (பிறப்பு: மார்ச்சு 9, 1983) இந்திய முஸ்லிம் எழுத்தாளர், கடலூர் மாவட்டம் சேத்தியாத் தோப்பு அள்ளுர் எனுமிடத்தில் பிறந்த இவர் ஒரு பேராசிரியரும், படைப்பிலக்கியத்திலும், ஆய்வுத்துறையிலும் மிக்க ஆர்வமுள்ளவரும், பன்னாட்டு தேசியக் கருத்தரங்குகளில் பங்கேற்று பல்வேறு ஆய்வுக் கட்டுரைகளை வழங்கியவரும், ஆனந்த விகடனில் மாணவப் பத்திரிகையாளராகப் பணியாற்றியவருமாவார். மேலும் இவர் அண்ணாமலைப் பல்கலைக்கழகத்தில் தமிழ் முதுகலை பயின்றபோது முதல் மதிப்பெண் பெற்று “எம்.ஜி.ஆர்.” தங்கப்பதக்கத்தைப் பெற்றவருமாவார்.

மு. ஜெகபர் சித்திக் (பிறப்பு: பெப்ரவரி 15, 1975) பொறையார் எனுமிடத்தில் பிறந்து தற்போது தரங்கம்பாடி தாலுக்கா பொறையார் பங்களாத் தெரு சின்ன லெப்பை ஆலிம் எனும் முகவரியில் வசித்துவரும் இவர் ஒரு இலக்கிய ஆர்வலரும், ஆசிரியருமாவார். கவிதைகள் புனைவதில் ஆர்வம் அதிகம்.

மு. மஹதும் (பிறப்பு: சூன் 18 1964) இந்திய முஸ்லிம் எழுத்தாளர், புதுச்சேரியில் பிறந்து தற்போது விழுப்புரம் மாவட்டம் வானூர் தாலுக்கா பெரியதெரு கோட்டக்குப்பத்தில் வசித்துவரும் இவர் இளநிலைப் பொறியியலாளரும், இலக்கிய ஆர்வலரும், ஓவியரும், நிழலோவியருமாவார்.

பொதக்குடி மு. முகம்மது பைசல் (பிறப்பு: மார்ச்சு 15 1970), அய்யம்பேட்டையைப் பிறப்பிடமாகவும் அய்யம்பேட்டை அல்டதினா தெருவை வாழ்விடமாகவும் கொண்ட இவர் ஒரு இலக்கிய ஆர்வலரும், சமயக்கட்டுரையாளரும் சமூகப் பணியாளருமாவார். அல்-ஈமான் விருது பெற்றுள்ளார்.

மு. முகம்மது யூசுப் இந்திய முஸ்லிம் எழுத்தாளர், நாச்சிக்குளம் எனுமிடத்தைப் பிறப்பிடமாகவும் திருவாரூர் மாவட்டம் உதய மார்த்தாண்டபுரம் அஞ்சல் எனும் முகவரியை வசிப்பிடமாகவும் கொண்ட இவர் ஓர் எழுத்தாளரும், இலக்கிய ஆர்வலரும், ஆன்மீக ஈடுபாடுமிக்கவரும், பல்வேறு பரிசில்கள் மற்றும் விருதுகளைப் பெற்றவருமாவார். இவரது முதலாவது நூல் 1960ல் வெளியானது.

மு. முஜீபுர் ரஹ்மான் (பிறப்பு மே 9 1977) இந்திய முஸ்லிம் எழுத்தாளர், விருத்தாசலம் எனுமிடத்தைப் பிறப்பிடமாகவும், வாணியம்பாடி புதுத்தெரு சி.என்.தெருவை வசிப்பிடமாகவும் கொண்ட இவர் ஒரு இலக்கிய ஆர்வலரும், தமிழ்ப்பேராசிரியரும் பல்வேறு பரிசில்களும், பாராட்டுகளும் பெற்றவருமாவார்.

மு. முஹம்மது அப்துல் ரசீத் பாசா (பிறப்பு செப்டம்பர் 4 1935), இந்திய முஸ்லிம் எழுத்தாளர், புதுச்சேரியில் பிறந்து கோட்டக்குப்பம் பெரிய தெருவில் வாழ்ந்துவரும் இவர் ஒரு இலக்கிய ஆர்வலரும், சமூகசேவையாளருமாவார்.

மு. முஹம்மது ஆரிப் (பிறப்பு: நவம்பர் 16 1952) இந்திய முஸ்லிம் எழுத்தாளர், காரைக்காலில் பிறந்து தற்போது பியூட்டி பிரிண்ட் ஒர்க்ஸ் திருநள்ளார் ரோடு காரைக்கால் எனுமிடத்தில் வசித்துவரும் இவர் அச்சக உரிமையாளரும், இலக்கிய ஆர்வலரும், இந்திய யூனியன் முஸ்லிம் லீக்கின் பொருளாளருமாவார்.

மு. முஹம்மது சபீர் (பிறப்பு: அக்டோபர் 15 1962), விழுப்புரம் மாவட்டம், கோட்டக்குப்பத்தில் பிறந்து கோட்டக்குப்பம் ஹாஜி உசேன் வீதியில் வசித்துவரும் இவர் ஓர் எழுத்தாளரும், இலக்கிய ஆர்வலரும், வரலாற்றுத்துறையில் ஈடுபாடுமிக்கவருமாவார்.

அதிரை அருட்கவி மு. முஹம்மது தாஹா மதனீ (பிறப்பு: ஆகத்து 4 1940) அதிராம்பட்டினத்தில் பிறந்து தற்போது தஞ்சை மாவட்டம், அதிராம்பட்டினம் பெரிய நெசவுத்தெருவில் வாழ்ந்துவரும் இவர் ஒரு இணையற்ற மரபுக் கவிஞரும், இஸ்லாமியத் தமிழிலக்கியக் கழகத்தின் துணைத்தலைவரும், எழுத்தாளரும், சொற்பொழிவளரும், ஆன்மீகப் பணியாளரும், 50 நூல்களின் ஆசிரியருமாவார்.

பெற்ற விருதுகளும் கௌரவங்களும்:

வழக்கறிஞர் முஹம்மத் ஜலாலுத்தீன் (பிறப்பு: செப்டம்பர் 22 1947) இந்திய முஸ்லிம் எழுத்தாளர். இந்தியா, திருச்சியில் பிறந்து திருச்சி, பாலக்கரை, இரண்டாம்தெரு, காயிதே மில்லத் சாலையில் வாழ்ந்துவரும் இவர் ஒரு வழக்கறிஞரும், இலக்கிய ஆர்வலருமாவார். மேலும் ஆய்வுக்கட்டுரைகள் பலதை எழுதியுமுள்ளார்.

மூ. ஹாஜாகனி (பிறப்பு: அக்டோபர் 2, 1976) திருவாரூரில் பிறந்து தற்போது இந்தியா தமிழ்நாடு, சென்னை பெல்நகர் மேடவாக்கம் முதல் சாலையில் வசித்துவரும் இவர் சென்னை காயிதே மில்லத் கல்லூரியின் தமிழ்த்துறைத் தலைவரும், மக்கள் உரிமை இதழின் இணை ஆசிரியரும், தமிழ்நாடு முஸ்லிம் முன்னேற்றக் கழகத்தின் மாநிலச் செயலாளரும், மாநில அளவிலான பல்வேறு கவிதை பேச்சுப் போட்டிகளில் முதற்பரிசு பெற்றவருமாவார். அத்துடன் புதுக்கவிதைகளுக்கு இஸ்லாமியர் பங்களிப்பு எனும் தலைப்பில் முனைவர் பட்ட ஆய்வை முடித்துமுள்ளார்.

யு. எஸ். முஹம்மது ஹபீபுர் ரஹ்மான் (பிறப்பு: மே 18 1953) ஈரோடு நடுமாரியம்மன் கோவில் எதிர்சந்து பெரியார் வீதியில் வசித்துவரும் இவர் ஒரு கணக்காளரும், இலக்கிய ஆர்வலரும், ஈரோடு மாவட்ட இந்திய யூனியன் முஸ்லிம் லீக்கின் மாநிலப் பொதுக்குழு உறுப்பினருமாவார். கவிதைத் துறையில் இவருக்கு ஆர்வம் உண்டு.

ராசா நசீர் அஹமது (பிறப்பு: சனவரி 20 1958) இந்தியா, தமிழ்நாடு சென்னை, ராயப்பேட்டையில் வசித்துவரும் இவர் ஒரு எழுத்தாளரும், இலக்கிய ஆர்வலரும், மொழிபெயர்ப்பாளரும், பல்வேறு விருதுகளையும் பரிசில்களையும் பெற்றவரும், பன்மொழிப் புலமைமிக்கவருமாவார்.

ரி.எம். அப்துல் குத்தூஸ் மிஸ்பாஹி (பிறப்பு: அக்டோபர் 25, 1959) இந்திய முஸ்லிம் எழுத்தாளர், இந்தியா கடையநல்லூர் எனுமிடத்தைப் பிறப்பிடமாகக் கொண்ட இவர் கோட்டக் குப்பம் அல்ஜாமிஅத்துர் ரப்பானியா கல்வி மற்றும் அறக்கட்டளையின் தலைவராக செயலாற்றி வருகின்றார்.

வீ. ஆர். முஹம்மது இபுராஹிம் விழுப்புரம் மாவட்டம் முதல்தெரு கோட்டக்குப்பம் மரைக்காயர் வீதியில் வசித்துவரும் இவர் ஓர் எழுத்தாளரும் இலக்கிய ஆர்வலரும், சமூக சேவகரும், ஆன்மீகத்துறையில் அதீத ஆர்வமுள்ளவரும், விழுப்புரம் மாவட்ட முஸ்லிம் லீக் துணைத்தலைவருமாவார்.

மு. முஹம்மது அப்துல் ரசீத் பாசா (பிறப்பு செப்டம்பர் 4 1935), இந்திய முஸ்லிம் எழுத்தாளர், புதுச்சேரியில் பிறந்து கோட்டக்குப்பம் பெரிய தெருவில் வாழ்ந்துவரும் இவர் ஒரு இலக்கிய ஆர்வலரும், சமூக சேவையாளருமாவார்.

வை. ரஹமத்துல்லா (பிறப்பு: மார்ச்சு 12 1970) இந்திய முஸ்லிம் எழுத்தாளர், விழுப்புரம் மாவட்டம் கோட்டக்குப்பத்தில் பிறந்து தற்போது காயிதே மில்லத் பெரியதெருவில் வசித்துவரும் இவர் ஒரு இலக்கிய ஆர்வலரும், அரசியல், சமூகத்துறைகளில் ஆர்வமிக்கவரும், பி.ஏ. பொருளாதாரப் பட்டதாரியும், தமிழ், ஆங்கிலம் ஆகிய மொழிகளில் அதிக தேர்ச்சிபெற்றவரும், காகிதத்தட்டு தயாரிக்கும் நிறுவனமொன்றை நடத்திவருபவருமாவார். இவரின் ஆக்கங்கள் சிற்றேடுகளில் பிரசுரமாகியுள்ளன.

ஸி. தாஹிர் பாட்சா (பிறப்பு: ஏப்ரல் 10 1977 அரும்பாவூரில் பிறந்து தற்போது பெரம்பலூர் மாவட்டம். அரும்பாவூர். காந்த நகரில் வசித்துவரும் இவர் ஒரு எழுத்தாளரும், இலக்கிய ஆர்வலரும், சிறுகதை. கவிதை. கட்டுரை எழுதுவதில் ஆர்வமுள்ளவருமாவார். இவரது படைப்புகள் பல்வேறு இதழ்களிலும் பிரசுரமாகியுள்ளன. மனிதநேயச் செம்மல் விருது பெற்றுள்ளார்.

ஹ. சேக் முஹம்மது (பிறப்பு: சூலை 26, 1973) காரைக்காலில் பிறந்து தற்போது காரைக்கால் நூல்கடைவீதியில் வசித்துவரும் இவர் ஒரு கவிஞரும், தற்காப்புக்கலை, இசைப்பாடல் பாடுவதில் திறமைமிக்கவருமாவார். வீட்டுமனைத் தொழில் செய்துவரும் இவர் பல்வேறு கவியரங்குகளில் பங்கேற்றுள்ளார்.

ஹ. முகம்மது சமீர் (பிறப்பு: அக்டோபர் 29 1988) எலந்தங்குடியில் பிறந்து தற்போது எலந்தங்குடி ஆசாத் தெருவில் வசித்துவரும் இவர் ஒரு இலக்கிய ஆர்வலரும், சமுதாய சீர்த்திருத்தவாதியும், சுழல்பந்துவீச்சாளரும், ஓவியரும், தினமணிக்கதிர் இதழின் பரிசு பெற்றவருமாவார். புதுக்கவி புனைவதில் ஆர்வமிக்கவர்.

ஹா. ஹிதாயத்துல்லாஹ் (பிறப்பு: மே 15 1969) இந்திய முஸ்லிம் எழுத்தாளர், வெள்ளையபுரம் எனுமிடத்தில் பிறந்து தற்போது திரு. வி. க. தெரு சுப்ரமணியபுரம் திருச்சியில் வசித்து வருகிறார். தனியார் கல்லூரியில் தமிழ்த்துறை விரிவுரையாளராகப் பணியற்றும் இவர்ஆய்வுக் கட்டுரைகளை எழுதிவருபவர்.



</doc>
<doc id="139938" url="https://ta.wikipedia.org/wiki?curid=139938" title="எஃகு தயாரித்தல்">
எஃகு தயாரித்தல்

எஃகு தயாரித்தல் என்பது இரும்பு தாதுவிலிருந்து எஃகு தயாரித்தலில் இரண்டாம் நிலையாகும். இந்த நிலையில் இரும்பிலிருந்து சல்பர், பாஸ்பரஸ் மற்றும் அதிகப்படியான கார்பன் ஆகிய மாசுப்பொருள்கள் நீக்கப்படுகின்றன. பின் இதில் கலப்பு உலோகங்களான நிக்கல், குரோமியம், மாங்கனீசு, வனேடியம் போன்றவை சேர்க்கப்பட்டு தேவையான எஃகு தயாரிக்கப்படுகிறது.


</doc>
<doc id="139939" url="https://ta.wikipedia.org/wiki?curid=139939" title="வெப்பப் பதனிடல்">
வெப்பப் பதனிடல்

வெப்பப் பதனிடல் ("Heat treating") என்பது உலோகத்தின் இயற்பியல் பண்பை மாற்றும் செயலமுறையாகும். சில சமயம் வேதியல் பண்பையும் மாற்றவும் வெப்பப் பதனிடல் பயன்படுகிறது. உலோகத் தொழிற்கலையில் வெப்பப் பதனிடல் முக்கிய இடம் வகிக்கிறது. கண்ணாடி போன்ற மற்ற பொருள்களுக்கும் வெப்பப் பதனிடல் பயன்படுகிறது. வெப்பப் பதனிடலில் சூடாக்குதல் மற்றும் குளிர்வித்தல் போன்ற பலநிலை செயல்பாடுகளை கொண்டது. இந்த செயல்முறை மூலம் உலோகத்தை மென்மையாக்கவும் மற்றும் உறுதியேற்றவும் முடியும். வெப்பப் பதனிடல் தொழில் நுட்பம் தன்மையாக்கல், காய்ச்சிக்குளிரவைத்தல், புறக்கடினப்படுத்துதல், கடினப்படுத்தல் மற்றும் வெப்பம் தணித்தல் போன்றவற்றை உள்ளடக்கியது. 


</doc>
<doc id="139940" url="https://ta.wikipedia.org/wiki?curid=139940" title="ஸ்பைஸ் ஜெட்">
ஸ்பைஸ் ஜெட்

ஸ்பைஸ் ஜெட் ("SpiceJet") இந்தியாவின் குர்கானை தலைமையிடமாக கொண்ட ஒரு குறைந்தசெலவு விமானசேவை நிறுவனம் ஆகும். இது இந்தியாவின் நான்காவது பெரிய விமானசேவை வழங்கும் நிறுவனமாகும். இது 34 இந்திய நகரங்கள் மற்றும் 7 வெளிநாட்டு நகரங்களுக்குத் தினமும் 273 க்கும் மேற்பட்ட விமானங்களை இயக்குகிறது. 2010 ஆம் ஆண்டு, சேவை தொடங்கி 5 ஆண்டுகள் ஆகிவிட்டதன் காரணமாக வெளிநாட்டு முனையங்களுக்கு இயக்க அனுமதி கொடுக்கப்பட்டது. முதல் வெளிநாட்டு சேவையாக டில்லியிலிருந்து காத்மண்டுவிற்கு விமான சேவை இயக்கப்பட்டது. இது 2007 இல் ஸ்கைட்ராக்ஸால் தென் ஆசியா மற்றும் மத்திய ஆசியா பகுதியில் சிறந்த குறைந்த செலவு விமான நிறுவனமாக வாக்களிக்கப்பட்டது. 

இந்த நிறுவனம் அஜய் சிங் என்பவரால் தொடங்கப்பட்டது. இதனுடைய பங்குகளை சன் குழுமத்தை சார்ந்த கலாநிதி மாறன் 2010 ஆம் ஆண்டு சூன் மாதம் வாங்கினார். ஸ்பைஸ் ஜெட் நிறுவனம் சந்தித்த நிதி நெருக்கடியை தொடர்ந்து, 2015 ஆம் ஆண்டு அந்நிறுவனத்தின் முந்தைய தலைவரான அஜய்சிங்கிற்கு, ஸ்பைஸ் ஜெட் நிறுவனத்தைக் கலாநிதி மாறன் கைமாற்றினார். 

ஸ்பைஸ்ஜெட்டின் உள்ளூர் சேவைகள் மும்பை, புது டெல்லி, சென்னை, கொல்கத்தா, பெங்களூர் போன்ற முக்கிய நகரங்களை இணைகின்றது. ஸ்பைஸ்ஜெட்டின் சர்வதேச சேவைகள் காத்மாண்டு, கொழும்பு, மாலத்தீவு, துபாய் மற்றும் சார்ஜா ஆகிய இடங்களை இணைகின்றது.



</doc>
<doc id="139943" url="https://ta.wikipedia.org/wiki?curid=139943" title="இரு மைய நாற்கரம்">
இரு மைய நாற்கரம்

யூக்ளிடின் வடிவவியலில் இரு மைய நாற்கரம் ("bicentric quadrilateral") என்பது உள்வட்டம் மற்றும் சுற்றுவட்டம் இரண்டும் கொண்ட ஒரு குவிவு நாற்கரம் ஆகும். இதனால் இந்நாற்கரம் தொடு நாற்கரமாகவும் வட்ட நாற்கரமாகவும் அமையும். இந்நாற்கரம் "நாண்-தொடுகோடு நாற்கரம்", (chord-tangent quadrilateral) "உள்வரையப்பட்ட மற்றும் வெளிவரையப்பட்ட நாற்கரம்" (inscribed and circumscribed quadrilateral) எனவும் அழைக்கப்படுகிறது.

இரு மைய நாற்கரங்களுக்கு எடுத்துக்காட்டுகள்:


அதாவது பக்க நீளங்கள் -"a, b, c, d" கொண்ட ஒரு குவிவு நாற்கரம் "ABCD" எனில்:

ஆகிய இரண்டு முடிவுகளும் உண்மையாக இருந்தால், இருந்தால் மட்டுமே நாற்கரம் "ABCD" ஒரு இரு மைய நாற்கரமாக இருக்க முடியும்.




தொடு நாற்கரம் "ABCD" -ன் நியூட்டன் கோடு அந்நாற்கரத்தின் தொடுபுள்ளி நாற்கரம் -"WXYZ" -ன் நியூட்டன் கோட்டுக்குச் செங்குத்தாக இருந்தால், இருந்தால் மட்டுமே, தொடு நாற்கரம் ஒரு வட்ட நாற்கரமாகவும் இருக்கும். (ஒரு நாற்கரத்தின் நியூட்டன் கோடு என்பது அந்நாற்கரத்தின் மூலைவிட்டங்களை இணைக்கும் கோடு.)


இவ்வாய்ப்பாடு பிரம்மகுப்தரின் வாய்ப்பாட்டின் சிறப்பு வகையாகும். இதனைத் தொடு நாற்கரத்தின் பரப்பு காணும் முக்கோணவியல் வாய்ப்பாட்டிலிருந்து தருவிக்கலாம்.


பரப்பு காணும் பிற வாய்ப்பாடுகள்:


இங்கு "m" மற்றும் "n" இரு மைய நாற்கரத்தின் இருநடுக்கோடுகள்.


இதில் "e, f, g, h" -தொடுகோட்டு நீளங்கள்.


"I" -உள்வட்ட மையம்.


உள்வட்ட ஆரம் "r" மற்றும் A, B நாற்கரத்தின் இரு அடுத்துள்ள கோணங்கள்.

சமனின்மைகள்:


"r" மற்றும் "R" முறையே உள்வட்ட, வெளிவட்ட ஆரங்கள்.

நாற்கரம் சதுரமாக இருந்தால், இருந்தால் மட்டுமே இதிலுள்ள சமன் குறி (இருபுறமும்) பொருந்தும்.


இரு மைய நாற்கரம் "ABCD" -ன் பக்கங்கள் "AB, BC, CD, DA" ஆகியவற்றின் நீளங்கள் முறையே "a, b, c, d" எனில் நாற்கரத்தின் உச்சிக் கோணங்கள்:

இரு மூலைவிட்டங்களுக்கு இடையேயுள்ள கோணம் "formula_16" காண வாய்ப்பாடு:

ஒரு இரு மைய நாற்கரத்தின் உள்வட்ட ஆரம் "r" காணும் வாய்ப்பாடுகள்:


இதில் "a, b, c, d" -நாற்கரத்தின் பக்க நீளங்கள்.


இதில் "e, f, g, h" -நாற்கரத்தின் தொடுகோட்டு நீளங்கள்

இவ்விரண்டு வாய்ப்பாடுகளும் உள்வட்ட ஆரம் "r" -கொண்ட ஒரு தொடு நாற்கரமானது, வட்ட நாற்கரமாகவும் அமைவதற்குத் தேவையானதும் போதுமானதுமான கட்டுப்பாடுகளாகும். 



இச்சமனின்மை நாற்கரத்தின் பரப்பின் இரட்டைச் சமனின்மையில் இருந்து பெறப்பட்டுள்ளது.

உள்வட்டம், வெளிவட்டம் இரண்டும் பொதுமைய வட்டங்களாக இருந்தால் மட்டுமே இதிலுள்ள சமக்குறி உண்மையாக அமையும். அப்பொழுது நாற்கரம் ஒரு சதுரமாக இருக்கும்.


இங்கு "I" -உள்வட்ட மையம்.


ஃபஸ்ஸின் தேற்றம், ஒரு இரு மைய நாற்கரத்தின் உள்வட்ட ஆரம், வெளிவட்ட ஆரம் மற்றும் உள்வட்ட, வெளிவட்ட மையங்கள் "I" , "O" இரண்டிற்கும் இடைப்பட்ட தூரம் "x" ஆகிய மூன்றுக்கும் இடைப்பட்ட தொடர்பைத் தருகிறது :

அல்லது

1792 -ல் "நிக்கோலஸ் ஃபஸ்", இதனைக் கண்டறிந்தார்.

இதிலிருந்து "x" -ன் மதிப்பு:

ஃபஸ் தேற்றத்தின் கூற்றின்படி:

இதன் மறுதலையும் உண்மையாகும்: 

கார்லிட்ஸின் முற்றொருமை:

உள்வட்ட மையம், வெளிவட்ட மையங்களுக்கு இடையேயுள்ள தூரம் "x", உள்வட்ட ஆரம் "r" , வெளிவட்ட ஆரம் "R" -மூன்றுக்கும் இடையேயான மற்றொரு தொடர்பு அமெரிக்க கணிதவியலாளர் "லென்னார்ட் கார்லிட்ஸால்" (1907–1999) தரப்பட்டுள்ளது:

இங்கு

"a, b, c, d" -இரு மைய நாற்கரத்தின் பக்க நீளங்கள். 

கார்லிட்ஸின் முற்றொருமை, வடிவவியலில் முக்கோணத்திற்கான ஆய்லர் தேற்றத்தை இரு மைய நாற்கரத்திற்குப் பொதுமைப்படுத்தலாகும்.



இதில் "a, b, c, d" நாற்கரத்தின் பக்கங்கள். இது முர்ரே கிளாம்கின்னால் 1967 -ல் நிறுவப்பட்டது.



இதில் இரு மைய நாற்கரத்தின் 


</doc>
<doc id="139958" url="https://ta.wikipedia.org/wiki?curid=139958" title="புகையிலைக் கட்டை உருட்டுதல்">
புகையிலைக் கட்டை உருட்டுதல்

தமிழ்நாட்டு விளையாட்டுகளில் விளையாடுவதற்கு முன் பட்டவரைத் தேர்ந்தெடுக்கப் புகையிலைக் கட்டை உருட்டுவர். 
புகையிலை விளையும் பகுதிகளில் இது நிகழும். 

விளையாட்டில் பங்குபெறுவோர் அனைவரும் வரிசையாகப் பக்கவாட்டில் ஒருவரோடொருவர் உரசிக்கொண்டு நிற்பர். அவருக்குப் பின்புறம் புகையிலைக் கட்டு ஒன்று உருட்டப்படும். புகையிலைக்கட்டு யாருடைய நிழலில் நிற்கிறதோ அவர் பட்டவர் என முடியும்.




</doc>
<doc id="139961" url="https://ta.wikipedia.org/wiki?curid=139961" title="பூக்குதிரை">
பூக்குதிரை

பூக்குதிரை என்பது சிறுவர் விளையாட்டுகளில் ஒன்று. 

பொத்தியாள் (நடுவர்) என்று ஒருவர் இருப்பார். பட்டவர் ஒருவர் முறைப்படி தேர்ந்தெடுக்கப்படுவார். பட்டவர் ஆனவர் பொத்தியாளிடம் வந்து ஒரு பூவின் பெயரைச் சொல்லிவிட்டுக் குதிரையாகக் குனிந்து கைகளையும் முழங்கால்களையும் நிலத்தில் ஊன்றிக்கொண்டு நிற்பார். மற்றவர்கள் ஒவ்வொருவராகப் பொத்தியாளிடம் வந்து ஒரு பூவின் பெயரைச் சொல்லவேண்டும். 

அது பட்டவர் மறைவாகச் சொன்ன பூவின் பெயராக இல்லாவிட்டால் சொன்னவர் சிறிது தூரம் பட்டவர்மீது குதிரைச்சவாரி செய்யலாம். அவர் சொல்லும் பூவின் பெயர் பட்டவர் சொன்ன பூவின் பெயராகவோ, மற்றவர்கள் முன்பே கூறிய பூவின் பெயராகவோ இருந்தால் அந்தப் பூவின் பெயரைச் சொன்னவர் குனிந்து குதிரை ஆகவேண்டும்.




</doc>
<doc id="139962" url="https://ta.wikipedia.org/wiki?curid=139962" title="இந்திய வேளாண்மை வலைதளம்">
இந்திய வேளாண்மை வலைதளம்

இந்திய வேளாண்மை வலைதளம் வேளாண் நடைமுறைகள், வேளாண் கடன் வசதி, பண்ணை சார்ந்த தொழில்கள், அரசாங்கக் கொள்கைகள் மற்றும் திட்டங்கள், தேசிய ஊரக வேலைவாய்ப்பு உத்திரவாதத் திட்டம், விளைபொருள் விற்பனை பற்றிய தகவல்கள், வேளாண்மை சார்ந்த சேவைகள் போன்ற பயனுள்ள தகவல்கள் வலைதளத்தின் வேளாண்பகுதியில் இடம்பெற்றுள்ளன. வேளாண்பகுதி, புதிய கண்டுபிடிப்புகளையும், அறிவியல் சார்ந்த தொழில்நுட்பங்களையும், பயனுள்ள தகவல்களையும் வேளாண் சமூகத்திற்கும், ஊரக பகுதிகளில் பணியாற்றும் சேவையமைப்பாளர்களுக்கும் எளிய தமிழில் வழங்குகிறது.



</doc>
<doc id="139964" url="https://ta.wikipedia.org/wiki?curid=139964" title="பூச்சொல்லி">
பூச்சொல்லி

பூவின் பெயர்களைச் சொல்லி விளையாடும் விளையாட்டின் பெயர் பூச்சொல்லி. 

ஆட்டத்தில் இரண்டு அணிகள் இருக்கும். ஒரு அணியிலுள்ள அனைவரும் வெவ்வேறு பூக்களின் பெயர்களைப் பொத்தியாளிடம் கூறுவர். அவர்கள் உள்நோக்கி உள்வட்டமாக அமர்வர். இரண்டாவது அணியினர் வெளிவட்டமாக அமர்ந்து அவர்களின் கண்ணைப் பொத்துவர். 

பொத்தியாள் வட்டத்தின் நடுவில் நின்றுகொண்டு அவர்கள் சொன்ன பூவின் பெயர்களில் ஒன்றைச் சொல்லி அழைப்பார். அந்தப் பூவின் பெயரைச் சொன்னவரின் கண்கள் திறந்து விடப்படும். அவர் பொத்தியாளிடம் வருவார். பொத்தியாள் அவரின் கண்ணைப் பொத்திக்கொள்வார். வட்டத்தில் கண்களைப் பொத்திய அணியினரில் ஒருவர் வந்து பொத்தியாள் கண்பொத்தியிருப்பவர் தலையில் அவருக்கு வலிக்காமல் ஒரு குட்டுப் போடுவார். கண் பொத்திக்கொண்டிருப்பவர் குட்டியவர் யார் எனச் சொல்லவேண்டும். இதற்கு மூன்று வாய்ப்புகள் தரப்படும். அதற்குள் கொட்டியவர் யார் என்று சொல்லிவிட்டால் அவரது அணியினர் வெளியணியாகி எதிர் அணியினரின் கண்ணைப் பொத்தலாம். சொல்லாவிட்டால் அந்தப் பூச்சொல்லி அணியிலிருந்து மற்றொருவர் அழைக்கப்பட்டுக் கண் பொத்தப்பட்டுக் குட்டப்படுவார். 

இப்படி இது விளையாடப்படும்.




</doc>
<doc id="139969" url="https://ta.wikipedia.org/wiki?curid=139969" title="ஜெயமனோகரி">
ஜெயமனோகரி

ஜெயமனோகரி இராகம் கருநாடக இசையில் பயன்படும் இராகங்களில் ஒன்றாகும். இது இருபத்தோராவது மேளகர்த்தா இராகமும், "வேத" என்று அழைக்கப்படும் நான்காவது சக்கரத்தின் நான்காவது இராகமுமாகிய கரகரப்பிரியாவின் ஜன்னிய இராகம் ஆகும்.

இந்த இராகத்தில் சட்சம் (ச), சதுச்ருதி ரிசபம் (ரி)சாதாரண காந்தாரம் (க), சுத்த மத்திமம் (ம), சதுச்ருதி தைவதம் (த), கைசிக நிசாதம் (நி) ஆகிய சுரங்கள் வருகின்றன. இதன் ஆரோகண அவரோகணங்கள் பின்வருமாறு:

இந்த இராகத்தில் எல்லாச் சுரங்களும் முழுமையாக அமையாததால் இது "வர்ஜ" இராகம் எனப்படுகிறது. இதன் ஆரோகணத்தில் 5 சுரங்களும் அவரோகணத்தில் 6 சுரங்களும் உள்ளன. இதனால் இது "ஔடவ-சாடவ" இராகம் எனப்படுகின்றது.




</doc>
<doc id="139970" url="https://ta.wikipedia.org/wiki?curid=139970" title="பூசனிக்காய் விளையாட்டு">
பூசனிக்காய் விளையாட்டு

பூசனிக்காய் விளையாட்டு சிறுமியர் விளையாட்டு. 

ஆட்டக்காரர்களில் ஒருவர் அரசன்; மற்றொருவர் அரசனின் சேவகன். மற்றவர்கள் படர்ந்திருக்கும் பூசனிக்கொடி. 

அரசன் பூசனிக்காய் வாங்கிவரச் சொல்வான். சேவகன் கொடியில் காய்த்திருக்கும் பூசனிக்காயைப் பறிப்பான். இதுதான் விளையாட்டு. பூசனி வேராக இருக்கும் சிறுமி தன் இரு கால்களையும் பரப்பிக்கொண்டு தன் கைகளை வலிமையாகத் தரையில் ஊன்றிகொண்டு அமர்ந்திருப்பாள். அந்த அணியிலுள்ள மற்றவர்கள் அவளது இடுப்பைப் பலமாகப் பிடித்துக்கொண்டு ஒருவர் பின் ஒருவராக அமர்ந்திருப்பர்.

இந்தத் தொடர் பூசனிக்கொடி. தொடரின் பின்புறம் கடைசியில் உள்ளவர் பூசனிக்காய். சேவகன் அந்தப் பூசனிக்காய்ச் சிறுமியின் இடுப்பைப் பிடித்து இழுப்பான். தொடர் அறுபட்டால் பூசனிக்காய் பறிக்கப்பட்டதாக எடுத்துக்கொள்ளப்படும். 

பின் வேறொருவர் அரசன், சேவகன் என வைக்கப்பட்டு அடுத்த ஆட்டம் தொடரும். 




</doc>
<doc id="139972" url="https://ta.wikipedia.org/wiki?curid=139972" title="சஞ்சய் காந்தி அனல்மின் நிலையம்">
சஞ்சய் காந்தி அனல்மின் நிலையம்

சஞ்சய் காந்தி அனல்மின் நிலையம் பிர்சிங்புர் இரயில் நிலையத்தில் அமைந்துள்ளது. இது உமாரியா மாவட்டம், மத்திய பிரதேசம், இந்தியாவில் அமைந்துள்ளது. இது மத்திய பிரதேச மின் உற்பத்தி கம்பெனி லிமிடெடின் நிலக்கரி அடிப்படையிலான மின்நிலையம்.

சஞ்சய் காந்தி அனல்மின் நிலையத்தின் நிறுவப்பட்ட கொள்ளளவு 1340.00 மெகவாட். முதல் பிரிவு மார்ச், 1993ல் ஆரம்பிக்கப்பட்டது.
1810 ஹெக்டேர்கள் பரப்புடைய ஜோகிலா அணையில் இருந்து இந்த மின் நிலையத்திற்கு தேவையான நீர் எடுத்துவரப்படுகிறது. தென்கிழக்கு நிலக்கரி புலங்கலிருந்து தொடர்வண்டி மூலம் நிலக்கரி இந்த மின்நிலையத்திற்கு எடுத்துவரப்படுகிறது.



</doc>
<doc id="139977" url="https://ta.wikipedia.org/wiki?curid=139977" title="மீலாதுன் நபி">
மீலாதுன் நபி

மீலாதுன் நபி ( அல்லது "மிலாத்-உன்-நபி", ஆங்: Mawlid, "mawlidu n-nabiyyi", “நபிகளின் பிறந்தநாள்” அல்லது "mawlid an-nabī", சிலநேரங்களில் ميلاد , "மீலாத்" )என்பது இசுலாமிய நாட்காட்டியில் மூன்றாவது மாதமான ரபி உல் அவ்வல் மாதத்தில் வருகின்ற முகமது நபி அவர்களின் பிறந்த நாளைக் கொண்டாடுவதாகும். 

"மௌலித்" என்ற வசனம் உலகின்,எகிப்து போன்ற சில இடங்களில் உள்ள வரலாற்றுப் புகழ்மிக்க சூபி பெரியோர்களின் பிறந்த தினத்தைக் குறிக்கவும் உபயோகிக்கப்படுகின்றது.
"மௌலித்" என்றச் சொல் "பெற்றெடுத்தல், கருத்தருத்தல், வம்சாவளி" என்ற பொருள்தருகின்ற அராபிய வேர்ச்சொல் () இடமிருந்து பெறப்பட்டுள்ளது.இச்சொல்லுக்கு பிறப்பு, குழந்தையின் பிறப்பு, வம்சாவளி போன்ற கருத்துக்கள் வழங்கப்படுகின்றது. தற்காலப் பயன்பாட்டில் இச்சொல் முகமது நபி பிறந்தநாளைக் குறிப்பதாகவே உள்ளது.
இந்நிகழ்வு ஏனைய சொற்களாலும் அழைக்ப்படுகின்றது.

பாரம்பரிய சுன்னி மற்றும் சீயா இஸ்லாமிய அறிஞர்கள் மீலாதுன்நபி கொண்டாட்டத்துக்கு அங்கீகாரம் வழங்கியுள்ளனர். கடந்த இரண்டரை நூற்றாண்டு காலப்பகுதிக்குள் தோற்றம் பெற்ற ஸலபி மற்றும் தேவ்பந்தி பிரிவுகளின் அறிஞர்கள் இதனை நிராகரிக்கின்றனர். முஸ்லிம் உலகின் பெரும்பான்மை இஸ்லாமிய அறிஞர்கள் மீலாதுன் நபி கொண்டாட்டத்து ஆதரவு தெரிவிக்கின்றனர். நபிகள் நாயகத்தின் பிறந்த தினத்தைக் கொண்டாடுவது அவசியமானது என்றுஅவர்கள் கருதுகின்றதுடன், அது போற்றத்தக்க நிகழ்வு என்ற ரீதியில் நோக்குகின்றனர். எனினும் ஸலபிகள் அல்லது வஹாபிகள் எனும் பிரிவினர் மீலாதுன் நபி கொண்டாட்டத்தை அது நபிகளாரின் வழிமுறைக்கு மாறானது என எதிர்க்கின்றனர்.

இசுலாமிய நாட்காட்டியில் மூன்றாவது மாதமான ரபி-அல்-அவ்வலில் இந்தப் பண்டிகை கொண்டாடப்படுகிறது. சியா முஸ்லிம்கள் தங்கள் ஆறாவது இமாம் ஜாஃபர் அல்-சாதிக்கின் பிறந்தநாளும் முகமது நபிகளின் பிறந்தநாளும் ஒன்றாக வருவதாக மாதத்தின் 17வது நாளில் கொண்டாடுகின்றனர். சுன்னி முஸ்லிம்கள் இதனை மாதத்தின் பன்னிரண்டாம் நாள் கொண்டாடுகின்றனர். இசுலாமிய நாட்காட்டி ஓர் சந்திர நாட்காட்டியாதலால், கிரெகொரியின் நாட்காட்டியில் குறிப்பிட்ட நாள் ஒவ்வொரு ஆண்டும் மாறுபடும்.




</doc>
<doc id="139982" url="https://ta.wikipedia.org/wiki?curid=139982" title="பூப்பறி விளையாட்டு">
பூப்பறி விளையாட்டு

சிறுமியர் விளையாடும் விளையாட்டுகளில் ஒன்று பூப்பறி. 

சங்ககால நூல்களில் ஒன்றான குறிஞ்சிப்பாட்டில் மகளிர் 99 வகையான பூக்களைப் பறித்து விளையாடிய செய்தி கூறப்பட்டுள்ளது. அண்மைக் காலத்தில் நாட்டுப்புற மகளிர் மாரிக்காலத்தில் பூத்துக் குலுங்கும் மரமல்லிகைப் பூவைப் பொறுக்கிக் கண்ணியாகக் கட்டித் தலையில் சூடிக்கொள்வர். இந்தப் பூவைப் பொறுக்கும்போது பாடல் பாடுவர். எனவே இது ஒரு விளையாட்டாகவே கருதப்படுகிறது. 





</doc>
<doc id="139984" url="https://ta.wikipedia.org/wiki?curid=139984" title="பூப்பறிக்க வருகிறோம்">
பூப்பறிக்க வருகிறோம்

பூப்பறிக்க வருகிறோம் என்பது சிறுமியர் விளையாடும் விளையாட்டுகளில் ஒன்று. 

இரண்டு அணிகள் இருக்கும். அவற்றுக்கிடையே ஒரு கோடு வரையப்பட்டிருக்கும். ஒவ்வொரு அணியிலிருந்தும் ஒருவர் அந்த நடுக்கோட்டுக்கு அருகில் வருவர். அவர்கள் அடுத்தவரைத் தம் பக்கம் இழுப்பர். யார் நடுக்கோட்டைத் தாண்டி இழுக்கப்படுகிறாரோ அவர் இழுக்கப்பட்ட பக்கம் உள்ள அணியில் சேர்ந்துகொள்வார். அந்த அணிக்காக அவரும் இழுக்க வரலாம். 

பூப் பறிக்கச் செல்லும் முறைமை இரு அணிகளுக்கும் மாறிமாறி வழங்கப்படும். எந்த அணியில் ஒருவர்கூட மிஞ்சாமல் இழுக்கப்பட்டுவிடுகிறார்களோ அந்த அணி தோற்ற அணி. 

<poem>
பூப்பறிக்க வருகிறோம்
யாரை அனுப்புகிறீர்
அருக்காணியை அனுப்புகிறோம் (இழுக்க வருபவர் பெயர்)
யாரைப் பறிக்கிறார்
மல்லிகாவைப் பறிக்கிறார் (இழுக்கப்படுபவர் பெயர்)
சண்டை வரப் போகுது
மண்டை உடையப் போகுது
</poem>




</doc>
<doc id="139993" url="https://ta.wikipedia.org/wiki?curid=139993" title="இந்திய கவுன்சில்கள் சட்டம், 1892">
இந்திய கவுன்சில்கள் சட்டம், 1892

இந்தியக் கவுன்சில்கள் சட்டம், 1892 ("Indian Councils Act 1892") ஐக்கிய இராச்சியத்தின் நாடாளுமன்றத்தால் 1892 ஆம் ஆண்டு இயற்றப்பட்ட ஒரு சட்டம். பிரித்தானிய இந்தியாவின் சட்டமன்றங்களின் (கவுன்சில்கள்) உறுப்பினர் எண்ணிக்கையை அதிகரிக்க இச்சட்டம் இயற்றப்பட்டது.

இந்திய தேசிய காங்கிரசின் தொடர் கோரிக்கைகளை ஏற்று இயற்றப்பட்ட இச்சட்டம் மாகாண சட்டமன்ரங்கள் மற்றும் நடுவண் சட்டமன்றத்தின் அரசு சாரா உறுப்பினர் எண்ணிக்கையை உயர்த்தியது. மேலும் பல்கலைக்கழகங்கள், மாவட்ட வாரியங்கள், சமீன்தார்கள், நகராட்சிகள், வர்த்தக அமைப்புகள் போன்றவை சட்டமன்றங்களுக்கு உறுப்பினர்களைப் பரிந்துரைக்கும் உரிமை பெற்றன. ஆண்டு நிதி அறிக்கையை சட்டமன்றங்கள் விவாதிக்க இந்திய கவுன்சில் சட்டம், 1861 சட்டம் விதித்திருந்த தடையை இச்சட்டம் நீக்கியது.


</doc>
<doc id="139995" url="https://ta.wikipedia.org/wiki?curid=139995" title="லுயூக்கோடிரையீன்">
லுயூக்கோடிரையீன்

லுயூகோடிரையீன்கள் ("Leukotrienes") இயற்கையாக உருவாகும் கொழுப்பு சமிக்ஞை மூலக்கூறுகளாகும். இவை முதன்முதலாக வெள்ளை அணுக்களில் கண்டறியப்பட்டதால் இப்பெயரால் அழைக்கப்படுகின்றன. மூச்சுக்குழலைச் சுற்றியுள்ள மென்தசைகளின் சுருக்கத்தைத் தூண்டுவது இவற்றின் பணிகளுள் ஒன்றாகும் (உதாரணமாக, லுயூகோடிரையீன் டி4; LTD). இவை அளவுக்கு அதிகமாக உருவாகுவது ஈழைநோய், ஒவ்வாமை நாசியழற்சி மற்றும் மூச்சுக்குழல் அழற்சி நோய்களில் ஏற்படும் அழற்சிக்கு முக்கிய காரணமாக உள்ளது. லுயூகோடிரையீன் எதிர்மருந்துகள், லுயூகோடிரையீன்களின் உற்பத்தி (அல்லது) செயல்களைத் தடுப்பதன் மூலமாக இவ்வகை நோய்களை குணப்படுத்த உபயோகிக்கப்படுகின்றன.

உயிரணுக்களில் உற்பத்தியாகும் லுயூகோடிரையீன்கள், தன்சுரப்பு அல்லது பக்கச்சுரப்பு சமிக்ஞையாக பணியாற்றி நோயெதிர்ப்பு செயல்களை ஒழுங்குபடுத்துகின்றன. 

லுயூகோடிரையீன்கள் நம் உடலில் அராகிடோனிக் அமிலத்திலிருந்து 5-"கொழுமியஉயிர்வளியேற்றி" நொதியத்தால் உருவாக்கப்படுகின்றது. இவற்றின் உற்பத்தி சாதாரணமாக திசுநீர்தேக்கி உற்பத்தியுடன் நிகழ்கிறது.

 


</doc>
<doc id="139997" url="https://ta.wikipedia.org/wiki?curid=139997" title="பெர்க்லி மென்பொருள் பரவல்">
பெர்க்லி மென்பொருள் பரவல்

பெர்க்லி மென்பொருள் பரவல் ("Berkeley Software Distribution", சுருக்கி "BSD", பிஎசுடி , சிலநேரங்களில் பெர்க்லி யுனிக்சு ) எனப்படுவது 1977 முதல் 1995 வரை கலிபோர்னியா பல்கலைக்கழகத்தின் பெர்க்லி வளாகத்தில் உள்ள "கணினி அமைப்புகள் ஆய்வுக் குழு"வால் (CSRG) உருவாக்கி வினியோகிக்கப்பட்ட யுனிக்சு இயக்கு தள கிளைத்தலாகும். இன்று பிஎசுடியின் வழித்தோன்றல்கள் அனைத்துமே பொதுவாக பிஎசுடி என்றே அழைக்கப்பட்டு யுனிக்சு ஒத்த குடும்பவகையாக குறிப்பிடப்படுகின்றன. முதல் பிஎசுடி மூலநிரலிலிருந்து பெறப்பட்ட இயக்கு தளங்கள் இன்றும் முனைப்பாக உருவாக்கப்பட்டு பரவலாகப் பயன்படுத்தப்படுகின்றன.

பிஎசுடி தனது துவக்கநிலை நிரல் அடித்தளத்தையும் வடிவமைப்பையும் முதல் ஏடி&டி யுனிக்சுடன் பகிர்ந்திருந்தமையால் இதனை ஓர் யுனிக்சு கிளையாக- பிஎசுடி யுனிக்சு- கருதினர். 1980களில் இந்தப் பரவலை "டிஜிட்டல் எக்யுப்மென்ட் கார்பொரேசன்" (DEC), "சன் மைக்ரோசிஸ்டம்ஸ்" போன்ற பணிக்கணினி நிறுவனங்கள் சில மாற்றங்களுடன் தங்களுக்கு உரிமையான யுனிக்சு இயக்குதளமாக உருவாக்கிக் கொண்டனர். இதன் எளிமையான உரிமை வழங்கலும் முன்னறிவும் இந்த நிறுவனங்களின் அக்கால மென்பொறியியலாளர்களுக்கு வசதியாக இருந்தது.

இந்த உரிமையுள்ள பிஎசுடியிலிருந்து கிளைத்தவைகள் 1990களில் யுனிக்சு (அமைப்பு V வெளியீடு 4) மற்றும் OSF/1 இயக்கு தளங்களால் மேவப்பட்டாலும் (இரண்டுமே பிஎசுடி நிரலை அடித்தளமாகக் கொண்டிருந்தன; தவிர பிற தற்கால யுனிக்சு தளங்களின் அடிப்படையாக அமைந்தன) பின்னாள் பிஎசுடி வெளியீடுகள் இன்றும் வளர்க்கப்படும் பிரீபிஎசுடி, நெட்பிஎசுடி, ஓப்பன்பிஎசுடி அல்லது டிராகன்ஃப்ளை போன்ற பல திறந்த மூலநிரல் மேம்பாட்டுத் திட்டங்களுக்கு அடிப்படையாக அமைந்துள்ளன. இவை, பகுதியாகவோ முழுமையாகவோ தற்கால உரிமைபெற்ற இயக்குதளங்களில், மைக்ரோசாப்ட் விண்டோஸ் இயக்குதள டிசிபி/ஐபி பிணைய நிரல் அல்லது ஆப்பிள் நிறுவனத்தின் மாக் ஓஎசு X , பயன்படுத்தப்பட்டுள்ளன.




</doc>
<doc id="140000" url="https://ta.wikipedia.org/wiki?curid=140000" title="ஜீவன்திகா">
ஜீவன்திகா

ஜீவன்திகா இராகம் கருநாடக இசையில் பயன்படும் இராகங்களில் ஒன்றாகும். இது 17 ஆவது மேளகர்த்தா இராகமாகிய, "அக்னி" என்றழைக்கப் படும் 3 ஆவது சக்கரத்தின் 5 ஆவது மேளமாகிய சூர்யகாந்தம் இராகத்தின் ஜன்னிய இராகம் ஆகும்.

ஜீவன்திகா இராகத்தில் சட்சம் (ச), சுத்த ரிஷபம் (ரி), சுத்த மத்திமம் (ம), பஞ்சமம், சதுச்ருதி தைவதம் (த), காகளி நிசாதம் (நி) ஆகிய சுரங்கள் வருகின்றன. இதன் ஆரோகண அவரோகணங்கள் பின்வருமாறு:

இந்த இராகத்தில் எல்லாச் சுரங்களும் முழுமையாக அமையாததால் இது "வர்ஜ" இராகம் எனப்படுகிறது. இதன் ஆரோகணத்தில் 6 சுரங்களும் அவரோகணத்தில் 6 சுரங்களும் உள்ளன. இதனால் இது "சாடவ" இராகம் எனப்படுகின்றது.




</doc>
<doc id="140001" url="https://ta.wikipedia.org/wiki?curid=140001" title="தி. சு. சதாசிவம்">
தி. சு. சதாசிவம்

தி. சு. சதாசிவம் (மார்ச் 15, 1938 - பெப்ரவரி 5, 2012) தமிழக எழுத்தாளரும், மொழிபெயர்ப்பாளரும், நடிகரும் ஆவார். கலை, இலக்கியம், முற்போக்கு அரசியல் இயக்கங்கள் என்று பல துறைகளில் அறியப்பட்டவர். பல திரைப்படங்களிலும், பத்துக்கு மேற்பட்ட தொலைக்காட்சித் தொடர்களிலும் குணச்சித்திரப் பாத்திரங்களில் நடித்திருக்கிறார். 1997-இல் சாரா அபுபக்கரின் சந்திரகிரி ஆற்றங்கரையில் என்ற புகழ்பெற்ற கன்னடப் புதினத்தை மொழிபெயர்த்ததற்காக சாகித்திய அகாதமி விருது வழங்கப்பட்டது.

சதாசிவம் தமிழ்நாடு, திருப்பத்தூரில் பிறந்தார். இந்தியன் டெலிபோன் இண்டஸ்ட்ரீஸ் நிறுவனத்தில் பணிபுரிந்ததால் தம் வாழ்க்கையின் பெரும்பகுதியை பெங்களூரில் கழித்தார். அவருக்கு மனைவியும் இரு மகன்களும் ஒரு மகளும் உள்ளனர்.

கன்னடம், மலையாளம், ஆங்கிலம், இந்தி எனப் பல மொழிகளில் இருந்து 25க்கு மேற்பட்ட அவரது மொழிபெயர்ப்புகள் தமிழில் நூல்களாக வெளிவந்திருக்கின்றன. யூ. ஆர். அனந்தமூர்த்தி, சிவராம காரந்த், மொகல்லி கணேஷ், சந்திரசேகர கம்பார், லங்கேஷ் போன்ற முக்கியமான கன்னட எழுத்தாளர்கள், பெர்டோல்ட் பிரெக்ட், அகிரா குரசோவா போன்ற பன்னாட்டு ஆளுமைகளின் படைப்புகளைச் சதாசிவம் தமிழுக்கு அறிமுகப்படுத்தியிருக்கிறார்.

கடந்த 15 ஆண்டுகளாக அவர் நடிப்பிற்குத் தம்மை அர்ப்பணித்துக்கொண்டார். பல திரைப்படங்களில் குணச்சித்திரப் பாத்திரங்களிலும் பத்துக்கு மேற்பட்ட தொலைக்காட்சித் தொடர்களில் முன்னணி கதாபாத்திரங்களில் ஒருவராகவும் நடித்திருக்கிறார். மர்மதேசம், விடாது கருப்பு, அண்ணாமலை, கோலங்கள் உள்ளிட்ட பிரபல தொடர்களில் அவர் முக்கியமான பாத்திரங்களில் நடித்தார்.

சதாசிவம் இடதுசாரி கலை-இலக்கிய வட்டங்களிலும் தமிழ்த்தேசிய, தலித் இயக்கங்களிலும் முனைப்புடன் பங்கேற்றார். 




</doc>
<doc id="140004" url="https://ta.wikipedia.org/wiki?curid=140004" title="பூப்பூ புளியம்பூ">
பூப்பூ புளியம்பூ

பூப்பூ புளியம்பூ என்பது சிறுமியர் விளையாட்டுகளில் ஒன்று. 

இது ஒருகுடம் தண்ணி ஊத்தி விளையாட்டைப் போல விளையாடப்படும். பாடல் வேறு. ஒருகுடம் தண்ணி ஊத்தி விளையாட்டில் சிறுவர் சிறுமியர் இருபாலாரும் கலந்துகொள்வர். பாப்பூ புளியம்பூ விளையாட்டில் சிறுமியர் மட்டும் இடம் பெறுவர்.

<poem>
பூப்பூ புளியம்பூ
பூத்துக் கிடக்கும் தாழம்பூ (நுழைந்து சுற்றிவரும்போது)

பிள்ளையை எதற்குப் பிடித்தாய்
மண்ணை மிதித்தது
மண்ணுக்கு மண் தாரேன்
வேண்டாம் வேண்டாம்
மண்ணுக்குப் பொன் தாரேன்
வேண்டாம் வேண்டாம்
மாமன் மகனைக் கட்டிக்கச் சொல்கிறேன்
சரி சரி (விட்டுவிடுவர்)
</poem>




</doc>
<doc id="140005" url="https://ta.wikipedia.org/wiki?curid=140005" title="ஜீவன்தினி">
ஜீவன்தினி

ஜீவன்தினி இராகம் கருநாடக இசையில் பயன்படும் இராகங்களில் ஒன்றாகும். இது 48வது மேளகர்த்தா இராகமாகிய, "வசு" என்றழைக்கப் படும் 8வது சக்கரத்தின் 6 வது மேளமாகிய திவ்யமணியின் ஜன்னிய இராகம் ஆகும். இது ஔடவ-ஔடவ இராகம் ஆகும். இது உபாங்க இராகம் ஆகும். 





</doc>
<doc id="140023" url="https://ta.wikipedia.org/wiki?curid=140023" title="இந்தியாவில் பயணிகள் போக்குவரத்து மிகுந்த வானூர்தி நிலையங்கள்">
இந்தியாவில் பயணிகள் போக்குவரத்து மிகுந்த வானூர்தி நிலையங்கள்

கீழே உள்ள அட்டவணைகளில் இந்திய வானூர்தி நிலைய ஆணையரகம் வெளியிடும் தரவுகளின்படி 2010இல் இருந்து 2012 வரையிலானஇந்தியாவில் மொத்த பயணிகள் போக்குவரத்து மிகுந்த வானூர்தி நிலையங்கள் வரிசைப்படுத்தப்பட்டுள்ளன.


</doc>
<doc id="140028" url="https://ta.wikipedia.org/wiki?curid=140028" title="தமிழ் நண்பர்கள்">
தமிழ் நண்பர்கள்

தமிழ் நண்பர்கள் (Tamil Nanbargal) ஒரு சமூக பங்களிப்பு இணைய தளம். 

இந்த தமிழ் நண்பர்கள் சமுதாய இணையதளம் உலகெங்கும் வாழும் தமிழ் பேசும் மக்களுக்காக உருவாக்கப்பட்டது. எனவே அதிகமான பக்கங்களும் பதிவுகளும் தமிழ் மொழியிலேயே காணக்கிடைக்கிறது.




</doc>
<doc id="140030" url="https://ta.wikipedia.org/wiki?curid=140030" title="பொம்மைச்சீட்டு">
பொம்மைச்சீட்டு

பொம்மைச்சீட்டு ஒரு சூதாட்ட விளையாட்டு. 

பொம்மைச்சீட்டு வைத்திருபவர் ஒரு பொம்மைச்சீட்டும் இரண்டு எண்சீட்டும் வைத்திருப்பார். அவற்றைக் காட்டிய பின்னர் கவிழ்த்து வைத்துப் பொம்மைச்சீட்டின்மீது வைக்கும் பணத்தொகை இரட்டிப்பாகத் திருப்பித் தரப்படும் என்பார். கவிழ்த்து வைக்கப்பட்டிருக்கும் சீட்டை அங்குமிங்கும் சுழற்றி இடம் பாற்றி வெத்துப் பணம் கட்டச் சொல்வார். எது பொம்மைச்சீட்டு எனத் தெரியாமல் அதிட்டம் விழட்டும் எனச் சொல்லி மக்கள் சீட்டின்மேல் பணம் வைப்பர். 

பொம்மைச் சீட்டின்மீது வைக்கப்பட்ட பணம் உண்மையாகவே திருப்பித் தரப்படும். என்றாலும் எண்சீட்டு இரண்டு இருப்பதால் அதன்மீது வைத்த பணம் ஆட்டம் காட்டுபவருக்கு ஆதாயமாக முடியும். தேர்த்திருவிழாக் காலங்களில் இது ஆடப்படும். மக்களை ஏமாற்றும் இந்த விளையாட்டு தடை செய்யப்பட்டுள்ளது.




</doc>
<doc id="140031" url="https://ta.wikipedia.org/wiki?curid=140031" title="பொய்க்கால் நடை">
பொய்க்கால் நடை

பொய்க்கால் நடை சிறுவர் விளையாட்டுகளில் ஒன்று.

தரையில் கால் ஊன்றாமல் கொட்டாங்குச்சியின் மேல் ஏறி நடப்பது இந்த விளையாட்டு. தேங்காய் உடைத்து அதனுள் இருக்கும் தேங்காய்ப் பருப்பை எடுத்துக்கொண்ட பின்னர் எஞ்சியிருக்கும் தேங்காய் ஓடு கொட்டாங்குச்சி எனப்படும். அதில் கண் உள்ள இரண்டு தேங்காய்மூடிக் கொட்டாங்குச்சிகளை எடுத்துக்கொள்வர். ஒவ்வொன்றிலும் ஒரு கண்ணில் ஓட்டை போட்டு ஓட்டையில் கயிற்றை விட்டு மாட்டுவர். இரண்டு கயிறுகளையும் இரண்டு கைகளிலும் பிடித்துக்கொண்டு கொட்டாங்குச்சியின் கயிற்றைக் கால்-கட்டைவிரலின் இடுக்கில் பிடித்துக்கொண்டு ஏறி நடந்து மகிழ்வர். 

பொய்க்கால் குதிரை, கோக்கழிக்கட்டை விளையாட்டுகளைப் பெரியவர்கள் விளையாடுவது போல, இந்தப் பொய்க்கால் நடை கொட்டாங்குச்சி விளையாட்டைச் சிறுவர் விளையாடுவர்.




</doc>
<doc id="140033" url="https://ta.wikipedia.org/wiki?curid=140033" title="அலுமினியம் உற்பத்தி அடிப்படையில் நாடுகளின் பட்டியல்">
அலுமினியம் உற்பத்தி அடிப்படையில் நாடுகளின் பட்டியல்

அலுமினியம் உற்பத்தி அடிப்படையில் நாடுகளின் பட்டியல் 2009(மற்றும் 2010)ம் ஆண்டில் ஐக்கிய அமெரிக்க நில அளவாய்வத் துறை வழங்கிய புள்ளிவிவரங்களின் அடிப்படையில் தயாரிக்கப்பட்டதாகும்.


</doc>
<doc id="140034" url="https://ta.wikipedia.org/wiki?curid=140034" title="ஐக்கிய அமெரிக்க நில அளவாய்வுத் துறை">
ஐக்கிய அமெரிக்க நில அளவாய்வுத் துறை

ஐக்கிய அமெரிக்க நில அளவாய்வுத் துறை (USGS) ஐக்கிய அமெரிக்க நாட்டின் ஒரு அறிவியல் அமைப்பாகும். நிலவமைப்பு, இயற்கை வளம், இயற்கை இடையூறு போன்றவைகளைப் பற்றி இதன் விஞ்ஞானிகள் ஆய்வு செய்வார்கள். உயிரியல், புவியியல், நிலவியல், நீரியல் ஆகிய பிரிவுகளே இதன் முக்கிய ஆய்வுப்பிரிவுகளாகும். இது ஐக்கிய அமெரிக்க உள்துறையின் ஒரே அறிவியல் அமைப்பாகும். இதில் தோராயமாக 8,670 பேர் பணிபுரிகிறார்கள் மற்றும் இதன் தலைமையகம் வர்ஜீனியாவில் உள்ள ரெஸ்டன் நகரில் உள்ளது. 

ஐக்கிய அமெரிக்க தேசிய அறிவியல் கழகத்தின் பரிந்துரையால் 1879ம் ஆண்டு மார்ச் 3ம் நாள் அமெரிக்க நடாளுமன்றத்தால் அங்கிகரிக்கப்பட்டு அரசு நிலங்களை வகைப்படுத்தவும், புவியியல் கனிம வளம், மற்றும் தேசிய உற்பத்திக்களம் ஆகியவற்றை ஆய்வுசெய்யவும் நிறுவப்பட்டது.

ஐக்கிய அமெரிக்க நில அளவாய்வுத் துறையின் வெளியேடுகள்
உலகின் பெரிய பூகோள விஞ்ஞான நூலகமான ஐக்கிய அமெரிக்க நில அளவாய்வுத் துறை நூலகத்தில் இதன் பல வெளியேடுகள் சேகரிப்படுகிறது. இதன் வெளியேடுகளை இணையத்திலும் காணலாம் யு.எஸ்.ஜி.எஸ் வெளியீட்டின் பண்டகசாலை மற்றும் வாங்கலாம் யு.எஸ்.ஜி.எஸ் அங்காடி.

இதர இணைய வெளியீடுகள்


</doc>
<doc id="140035" url="https://ta.wikipedia.org/wiki?curid=140035" title="எஃகு உற்பத்தி அடிப்படையில் நாடுகளின் பட்டியல்">
எஃகு உற்பத்தி அடிப்படையில் நாடுகளின் பட்டியல்

எஃகு உற்பத்தி அடிப்படையில் நாடுகளின் பட்டியல் உலக நாடுகளின் எஃகு உற்பத்தி அடிப்படையிலான பட்டியலாகும். 2010ம் ஆண்டு மொத்தமாக உலகில் 1,413.6 மில்லியன் எஃகு உற்பத்தி செய்யப்பட்டுள்ளது. அதில் அதிகபட்சமான 44.3% உற்பத்தி செய்த நாடு சீனாவாகும். உலக எஃகு சங்கத்தின் 2007 முதல் 2010 வரையிலான தகவலின் அடிப்படையில் உருவான தொகுப்பு.


</doc>
<doc id="140038" url="https://ta.wikipedia.org/wiki?curid=140038" title="காப்புரிமைப் பட்டயம் அடிப்படையில் நாடுகளின் பட்டியல்">
காப்புரிமைப் பட்டயம் அடிப்படையில் நாடுகளின் பட்டியல்

2007 மற்றும் 2010 ஆண்டுகளில் உலக அறிவுசார் சொத்து நிறுவனம் வெளியீட்டுள்ள காப்புரிமைப் பட்டயம் வாங்கிய நாடுகளின் புள்ளிவிவரங்களின் அடிப்படையில் உருவான பட்டியல் பின்வருமாறு:

பட்டயம் வேண்டிய நாடுகள் (கடைசியாக:2008)
பட்டயம் வழங்கப்பட்ட நாடுகள்
செயல்பாட்டிலுள்ள பட்டயங்கள்




</doc>
<doc id="140039" url="https://ta.wikipedia.org/wiki?curid=140039" title="தொடக்க ஏற்றி">
தொடக்க ஏற்றி

தொடக்கச் செயல் ("booting") என்பது கணினிகளில் ஓர் பயனர் தமது கணினிக்கு மின்னாற்றல் வழங்கித் துவக்கும்போது அதன் வழமையானப் பணிகளை நிகழ்த்த கணினியை தயார்ப்படுத்தும் ஒரு நெறிமுறை ஆகும். தற்கால கணினிகளில் இது பொதுவாக இயக்கு தளத்தை ஏற்றித் துவக்குவதாகும். மின்னாற்றல் வழங்கப்பட்டவுடன் ஓர் கணினி ஆற்றும் துவக்கப் பணித்தொகுப்பு "ஏற்றத் தொடர்வினைகள்" என அழைக்கப்படுகின்றன. தொடக்க ஏற்றி என்பது மின்னாற்றல் பெற்றபின் தற்சோதனைகளை முடித்த கணினியில் முதன்மை இயக்கு தளத்தை ஏற்றும் அல்லது நிகழ்நிலைச் சூழலை அமைக்கும் ஓர் நிரல்தொகுதி ஆகும். 

1950களில் பெருமுகக் கணிப்பொறிகள் காலத்திலிருந்தே துவக்கநிலை நிரல்களையும் இயக்கு தளங்களையும் சேமிப்பு நாடாக்களிலிருந்து கணினி நினைவகத்திற்கு ஏற்றுவது வழமையாக இருந்தது. இந்த நெறிமுறை பெருமுகக் கணிப்பொறிகள், மினி கணினிகள், மைக்ரோ கணினிகள், தனிநபர் கணினிகள் மற்றும் பயனாளர் இலத்திரனியல் கருவிகளில் நடைமுறையில் உள்ளது. சில எளிமையான பதிகணினி கருவிகளில் இந்த ஏற்றத் தொடர்வினைகள் தேவையிராது; மாற்றவியலா நினைவகங்களில் சேமிக்கப்பட்டுள்ள நிரலியக்கம் மூலம் மின்னாற்றல் பெற்றவுடனேயே இயங்கத் துவங்கும். இத்தகைய மாற்றவியலா நினைவகத்தில் உள்ள நிரலியக்கத்தில் துவங்கி ஒருகட்ட மற்றும் பலகட்ட ஏற்றத் தொடர்வினைகள் கொண்ட பல எடுத்துக் காட்டுகள் உள்ளன. தொடக்க ஏற்றத்தின் இத்தகைய ஏற்றத் தொடர்வினைகளின்போது இயக்குதளத்தின் அல்லது நிகழ்நிலை சூழல் தரவுகளின் இரட்டை இலக்கக் குறியீடுகள் அழியாச் சேமிப்பான இரண்டாம்கட்ட நினைவகங்களிலிருந்து (வன்தட்டு நினைவகம்) மறையக்கூடிய குறிப்பில்வழி அணுகல் நினைவகங்களுக்கு ஏற்றப்பட்டு கணினிச் செயல்படத் துவங்குகிறது. ஐபிஎம் பெருமுகக் கணினிகளில் இந்த நெறிமுறை "துவக்க நிரல் ஏற்றம்" (Initial Program Load) என்று அறியப்பட்டது.



</doc>
<doc id="140040" url="https://ta.wikipedia.org/wiki?curid=140040" title="உலங்கு வானூர்தி நிலையம்">
உலங்கு வானூர்தி நிலையம்

உலங்கு வானூர்தி நிலையம் என்பது உலங்கு வானூர்திகள் பயன்படுத்தும் சிறிய வானூர்தி நிலையம் ஆகும். ஒரு சில உலங்கு வானூர்திகள் நிறுத்திக்கொள்ளவும், இதர பராம்பரிப்பு பணிகளான எரிபொருள், விளக்குகள் போன்ற வசதிகளையும் உள்ளடைக்கியதாகும். சில பெரு நகரங்களில் சுங்கச்சாவடிகளும் இருக்கும். நகரஙகளுக்கு அருகே இருப்பதால் விரைவில் பெருநகரங்களின் பயணிகளை ஏற்றிச்செல்லமுடிகிறது. உலங்கு வானூர்தி நிலையங்களில் ஓடுதளங்கள் போல எண்களிட்டோ, திசைகாட்டியோ இருப்பதில்லை.


</doc>
<doc id="140044" url="https://ta.wikipedia.org/wiki?curid=140044" title="திருதம்">
திருதம்

திருதம் என்பது கர்நாடக இசையின் தாளங்களில் ஒரு அங்கம் ஆகும். சப்த தாளங்களில் வருகின்ற அங்கங்கள் மூன்று ஆகும். இவற்றுள் அனுத்திருதம் இரண்டாவது அங்கம் ஆகும்.

திருதம் ஒரு தட்டு மற்றும் ஒரு வீச்சு கொண்டது. திருதத்தின் அட்சர காலம் இரண்டாகும். இதன் குறியீடு "O" ஆகும்.



</doc>
<doc id="140054" url="https://ta.wikipedia.org/wiki?curid=140054" title="மாற்றவியலா நினைவகம்">
மாற்றவியலா நினைவகம்

மாற்றவியலா நினைவகம் ("Read-only memory" அல்லது ரோம் , "ROM") என்பது கணினிகளில் பயன்படுத்தப்படும் ஒருவகை தரவுச் சேமிப்பு வன்பொருளாகும். பொதுவாக இது ஓர் கணினிச் சில்லில் அமைக்கப்பட்டிருக்கும். நேரடி அணுகல் நினைவகம் போலன்றி இதில் சேமிக்கப்பட்டுள்ள தரவுகள் மின்னாற்றல் இல்லாதநிலையிலும் மறைவதில்லை. எனவே இவை மாயமாகா நினைவகம் (Non Voltile Memory) எனவும் குறிப்பிடப்படுகிறது. இதில் எழுதப்பட்டுள்ள தரவுகளை கணினியின் வழமையான செயல்பாட்டின்போது மாற்றவோ அழிக்கவோ இயலாது. இந்தத் தன்மையால் கணினிகளின் "பயோசு" எனப்படும் "அடிப்படை உள்ளீடு/வெளியீடு அமைப்புகளில்" மாற்றவியலா நினைவகம் பயன்படுத்தப்படுகிறது. சில பயனாளர் இலத்திரனியல் கருவிகளில் நிலை மென்பொருளுக்கான நினைவகமாகப் பயன்படுத்தப்படுகிறது. 

இவற்றில் உள்ள தரவுகளை மாற்றுகின்ற தன்மையைப் பொறுத்து இவை வகைப்படுத்தப்படுகின்றன:


</doc>
<doc id="140056" url="https://ta.wikipedia.org/wiki?curid=140056" title="மச்சிலே யாரு">
மச்சிலே யாரு

மச்சிலே யாரு எனக் கேட்டு உரையாடி விளையாடப்படும் சிறுமியர் விளையாட்டு இது. மாடிவீட்டு மொட்டை மாடியை மச்சு என்பது வழக்கு. 

குனிந்திருக்கும் ஒருவர் முதுகு பச்சாகக் கருதப்படும். அதன்மீது மற்றொருவர் குப்புறவோ, மல்லாந்தோ சாய்ந்திருப்பார். இருவருக்கும் இடையே இசையோடு கூடிய உரையாடல் நிகழும். உரையாடலின் நிறைவில் குனிந்திருப்பவர் விசுக்கென எழுவார். இதனால் சாய்ந்திருப்பவர் கீழே விழ நேரும். 

இது கவனமாக இருக்கப் பயிற்சி தரும் ஒருவகை விளையாட்டு. 

பாடல் 




</doc>
<doc id="140061" url="https://ta.wikipedia.org/wiki?curid=140061" title="மஞ்சள் நீர் விளையாட்டு">
மஞ்சள் நீர் விளையாட்டு

மஞ்சள் நீர் விளையாட்டு அல்லது மஞ்சள் நீராட்டு என்பது நாட்டுப்புறங்களில் கொண்டாடப்படும் ஒரு விழா ஆகும். மஞ்சள் நீராட்டு அன்று முறைமாமன் மேல் முறைப்பெண்ணும், முறைப்பெண் மேல் முறைமாமனும், திருமணம் ஆனவர்கள் நாத்துணைப் பெண்கள் மீதும், அரைத்த மஞ்சள் கலந்த நீரை ஊற்றி மகிழ்வர். இக்கொண்டாட்டம் மஞ்சள் தண்ணீர் ஊற்றுதல் எனவும் அழைக்கப்படுகிறது. தமிழ் மக்களின் பண்டையகால விழாக்களில் இதுவும் ஒன்று. தமிழ்நாட்டில் பருவப் பெண்களும் ஆண்களும் தன் உரிமையைக் காட்டும் வகையில் மஞ்சள் நீர் தெளித்து விளையாடுவர்.

மஞ்சள் நீர் விளையாட்டில் பெண்கள் ஆண்களின் மீது மஞ்சள் நீர் ஊற்றலாம். ஆனால், ஆண்கள் பெண்கள் மீது ஊற்றுவது கிடையாது. ஆண்கள் பிற ஆண்களின் மீது ஊற்றலாம். பெண்கள் பிற பெண்கள் மீதும் ஊற்றுவது கிடையாது. இவ்விழாவின் போது இசைக் கருவிகள் வாசிப்பவர்கள் மீது மட்டும் மஞ்சள் நீர் ஊற்றப்பட மாட்டாது; ஏனைய அனைத்து ஆடவரின் மீதும் மஞ்சள் நீர் ஊற்றப்படும்.

பெரும்பாலும் அண்ணன், தம்பிமார் மீது பெண்கள் ஊற்ற மாட்டார்கள். மச்சான்கள் அல்லது முறை மாமன்கள் மீதே இம்மஞ்சள் நீரை ஊற்றுவர். ஆண்கள் நண்பர்கள், உறவினர்கள் என அனைவரின் மீது இம்மஞ்சள் நீரை ஊற்றி விளையாடுவர். மஞ்சள், தண்ணீர், வேப்பிலை உள்ளிட்டவை இக்கலவையில் இருக்கும். பிற வண்ணங்களைக் கலப்பதும் தற்போது நடைமுறையில் உள்ளது. சில இடங்களில் பிற வண்ணங்கள் கலப்பது தடை செய்யப்பட்டுள்ளது.

மஞ்சள் நீர் விளையாட்டு பல்வேறு நாட்களில், பல்வேறு இடங்களில் உள்ள மக்களால் கொண்டாடப்பட்டாலும் கோவில் விழாக்களின் போது மட்டுமே அதிக முக்கியத்துவம் பெறுகிறது. ஊர்த்திருவிழா முடிந்த பின்னர் சாமியைக் குடிவிடும் நாளில் இது நடைபெறும். சில ஊர்களில் தைம்மாதம் மூன்றாம் நாள், காணும் பொங்கல் சில இடங்களில் அம்மன் திருவிழாக்களிலும் திருநாளைக் குடி விடுவதாக எண்ணி மஞ்சள்நீர் ஊற்றுவதும் உண்டு. ஈரோடு மாவட்டம் மற்றும் அதனைச் சுற்றியுள்ள பகுதிகளில் மாரியம்மன் கோவில் விழாவின் போது, கம்பம் எடுக்கும் விழாவுடன் இணைந்து கொண்டாடப்படுகிறது. பிற உள்ளூர் திருவிழாக்காலங்களிலும் மஞ்சள் நீராட்டு நடைபெறுகிறது. இவ்விழா தனி விழாவாக இல்லாமல் கடவுளின் உருவச்சிலை அல்லது கடவுள் சார்ந்த பொருட்களின் ஊர்வலத்தின் போது இவ்விழா கொண்டாடப்படுகிறது.

தற்போது இவ்விழாவில் மஞ்சள் மட்டுமல்லாது பிற வண்ணங்கள் தரக்கூடிய பொடிகளையும் தண்ணீரில் கலந்து ஊற்றுகின்றனர். வட மாநிலங்களில் நடைபெறக்கூடிய ஹோலி பண்டிகை இதனை ஒத்தவகையில் உள்ளது. மஞ்சள்நீரைப் பீச்சனாங்குழாய் மூலம் பீச்சி விசிறுவதும் உண்டு. சிலர் மஞ்சள் நீரில் பாக்குச் சாயம் கலந்தும் விசிறுவர்.




</doc>
<doc id="140064" url="https://ta.wikipedia.org/wiki?curid=140064" title="பிரெட்ஷ்ணைடரின் வாய்பாடு">
பிரெட்ஷ்ணைடரின் வாய்பாடு

வடிவவியலில் பிரெட்ஷ்ணைடரின் வாய்ப்பாடு ("Bretschneider's formula") என்பது ஒரு குவிவு நாற்கரத்தின் பரப்பு காணும் வாய்ப்பாடு. 

இந்த வாய்ப்பாட்டின்படி குவிவு நாற்கரத்தின் பரப்பு:

இங்கு "a", "b", "c", "d" – நாற்கரத்தின் பக்கங்கள், "s" -நாற்கரத்தின் அரைச்சுற்றளவு, மற்றும் formula_2, formula_3 -இரண்டும் நாற்கரத்தின் எதிர்க் கோணங்கள். எதிரெதிர்க் கோணங்கள் formula_4, formula_5 -வாகவும் இருக்கலாம். ஏனெனில் நான்கு கோணங்களின் கூட்டுத்தொகை formula_6 என்பதும் formula_7 என்பதும் உண்மை.

பிரெட்ஷ்ணைடர் வாய்பாடு, எந்தவொரு நாற்கரத்திற்கும் பொருந்தும். இந்த வாய்பாட்டைப் பயன்படுத்துவதற்கு நாற்கரங்கள் வட்ட நாற்கரங்களாக இருக்க வேண்டிய அவசியம் இல்லை.

1842 -ல், ஜெர்மானிய கணிதவியலாளர் "கார்ல் ஆண்டன் பிரெட்ஷ்ணைடர்" இந்த வாய்பாட்டைக் கண்டுபிடித்தார். அதே ஆண்டில் மற்றொரு ஜெர்மன் கணிதவியலாளர் "கார்ல் ஃவான் ஸ்டாட்டும்" இதனைக் கண்டுபிடித்தார்.

நாற்கரத்தின் பரப்பை "K" எனக் குறித்தால்:

வர்க்கம் காண (இருமடியாக்க):

கொசைன் விதிப்படி:

formula_12

formula_13

வர்க்கம் காண (இருமடியாக்க):

(1), (2) இரண்டையும் கூட்ட:

இதனைப் பின்வருமாறு எழுதலாம்:

அரைச்சுற்றளவு:

இம்மதிப்புகளைப் பிரதியிட:

வர்க்கமூலம் காண, குவிவு நாற்கரத்தின் பரப்பு காணும் பிரெட்ஷ்ணைடரின் வாய்பாடு கிடைக்கிறது:

முக்கோணத்தின் பரப்பு காணும் ஈரோனின் வாய்பாட்டின் பொதுமைப்படுத்தப்பட்ட வடிவம்தான் வட்ட நாற்கரத்தின் பரப்பு காணும் பிரம்மகுப்தரின் வாய்பாடு. பிரம்மகுப்தரின் வாய்ப்பாட்டின் பொதுமைப்படுத்தப்பட்ட படிவம்தான் பிரெட்ஷ்ணைடரின் வாய்பாடு.


</doc>
<doc id="140068" url="https://ta.wikipedia.org/wiki?curid=140068" title="மாக் இயக்குதளம்">
மாக் இயக்குதளம்

மாக் இயக்குதளம் ( "Mac OS") ஆப்பிள் நிறுவனத்தின் மாக்கின்டோஷ் வகை கணினிகளுக்கான வரைகலை பயனர் இடைமுகத்தை அடிப்படையாகக் கொண்ட இயக்குதள தொடர் ஆகும். மாக்கின்டோசு பயனர் பட்டறிவே வரைகலை பயனர் இடைமுகத்தை பரவலாக்கியதாக பாராட்டப்படுகிறது. 1984ஆம் ஆண்டு மாக்கின்டோசுகளில் இது கணினியுடன் முற்றிலும் ஒருங்கிணைக்கப்பட்டு சிஸ்டம் மென்பொருள் என அழைக்கப்பட்டு வந்தது.
துவக்கத்திலிருந்தே ஆப்பிள் நிறுவனம் தனது கொள்கையளவிலேயே பயனர்கள் இயக்குதளத்தைக் குறித்த எந்த அறிவுமின்றி கணினியை பயன்படுத்தக் கூடியதாக தனது இயக்குதளம் இருக்க வேண்டும் என்பதில் தீவிரமாக இருந்தது. பிற இயக்குதளங்களில் அவற்றின் செயல்பாடு குறித்த ஆழ்ந்த அறிவு வேண்டியப் பணிகள் மாக்கின்டோசுகளில் சுட்டியின் உள்ளுணர்வான சைகைகளாலும் வரைகலை கட்டுப்பாட்டு தட்டிகளாலும் நிறைவேற்றப்பட்டன. பயனரின் பயன்பாடு இனிமையாக அமைவதும் எளிதாக கற்கவியல்வதும் நோக்கமாக இருந்தது. இதனால் சந்தையிலிருந்த பிற மென்பொருட்களை விட வேறானதாக காட்ட முயன்றது. போட்டி மென்பொருளாக இருந்த மைக்ரோசாப்ட் டாஸ் இயக்குதளம் நுட்பவழியே மிகவும் கடினமாக இருந்தது. 

இயக்குதளத்தின் கருனி ஓர் ரோமில் சேமிக்கப்பட்டிருந்தது; மேம்படுத்தல்கள் கட்டணமின்றி பயனர்களுக்கு நெகிழ் வட்டு மூலமாக ஆப்பிள் முகவர்கள் வழங்கி வந்தனர். இதனால் இயக்குதள மேம்படுத்தல்கள் பயனர்களின் குறைந்த ஈடுபாட்டுடன் நிறைவேற்ற முடிந்தது. இதுவும் போட்டி மென்பொருள்களின் மேம்படுத்தல் முறைமைகளை விட எளிதாக அமைந்திருந்தது. சிஸ்டம் 7.5 முதலாக ஆப்பிள் இம்முறையை கைவிட்டு மேம்பாட்டு மென்பொருட்களை தனி வருமானம் ஈட்டும் வழியாக மாற்றிக் கொண்டது.





</doc>
<doc id="140085" url="https://ta.wikipedia.org/wiki?curid=140085" title="அகரம் முத்தாலம்மன் கோவில்">
அகரம் முத்தாலம்மன் கோவில்

முத்தாலம்மன் கோவில் தமிழ்நாட்டில் திண்டுக்கல் மாவட்டம், அகரம் (தாடிக்கொம்பு) என்னும் கிராமத்தில் அமைந்துள்ளது. இது 500 முதல் 1000ஆண்டுகள் பழைமையான கோவிலாகும். இது முத்தாலம்மனுக்காக ஏற்பட்ட முதல் கோவிலாகக் கருதப்படுகிறது. தமிழ் எழுத்துக்களில் அகரமே முதல் எழுத்து. எனவே இவ்வூர் முதல் முத்தாலம்மன் கோவில் அமைந்துள்ள ஊர் என்பதால் அகரம் என்று பெயர் பெற்றது என்கிறார்கள்.

முத்தாலம்மன் சக்தி வாய்ந்த நாட்டுப்புற பெண் தெய்வமென்பது நம்பிக்கை. கொங்கு நாட்டில் எல்லா கிராமங்களிலும் முத்தாலம்மன் வழிபாடு பழங்காலத்திலிருந்தே மிகச் சிறப்பான ஒன்றாகப் போற்றப்படுகிறது. ஊர் மக்கள் வேறுபாடின்றி எல்லோரும் ஒன்று கூடி முத்தாலம்மனை வழிபடுவது மரபு. எனவே முத்தாலம்மன் கோவில்கள் ஊர்க்கோவிலகள் என்று வகைப்படுத்தப்பட்டுள்ளன.

விஜயநகரப் பேரரசு கோலோச்சி இருந்த நாட்களில் சக்கராய அய்யர் என்ற வட இந்திய பக்தர் ஒருவர் தென்னிந்தியா நோக்கிப் புறப்பட்டு வந்தார். அவர் புறப்படுமுன் அவர் தினமும் வழிபாட்டு வந்த அம்மனை நோக்கி ஒரு கேள்வியைக் கேட்டார், "அன்னையே நான் தென்னிந்தியாவிற்குச் செல்கிறேன். அங்கே எந்தக் கோவிலில் எப்படி வழிபடுவேன்?" அவர் வழிபாட்டு வந்த அம்மனும் அவருக்கு என்ன செய்ய வேண்டும் என்று சொன்னாள். "பக்தனே இங்கிருந்து சிறிது பிடி மண் எடுத்து உன்னுடன் கொண்டு செல். நீ எங்கே வைத்து என்னை வணங்க எண்ணுகிறாயோ அங்கே இந்தப் பிடிமண்ணை வைத்துவிட்டு என்னை மனமார வணங்கி அழைத்தால் நீ கூப்பிட்ட குரலுக்கு நிச்சயம் வருவேன்" என்று விரிவாகச் சொன்னாள். அய்யரும் கோவிலில் சிறிது மண் எடுத்துக் கொண்டு தெற்கே பயணமானார். திண்டுக்கல் மாவட்டம் தாடிக்கொம்பு அருகில் வந்ததும் தான் கொண்டு வந்த பிடி மண்ணை அங்கே வைத்து அதனருகில் ஒரு கல்லை நட்டு வழிபட்டு வந்தார். நாளடைவில் ஊர் மக்கள் அக்கோவிலுக்கு வந்து வணங்க ஆரம்பித்தார்கள். வேறொரு பக்தர் மூன்று அம்மன் சிலைகள் வடித்து கோவில் கட்டினார். இக்கோவிலின் அம்மனுக்கு முத்தாலம்மன் என்று பெயர் வழங்கலாயிற்று. இதுவே முத்தாலம்மனுக்குக் கட்டிய முதல் கோவிலாகும். குடகனாற்றின் மேற்கு கரையில் அமைந்த கோயில் இது.

இச்சா சக்தி, கிரியா சக்தி, ஞான சக்தி என மூன்றையும் அருளும் மூன்று அம்பிகையர் கருவறையில் உள்ளனர். இம்மூவரும் நின்ற கோலத்தில் கைகளில் அட்சய பாத்திரம் ஏந்திய தவக்கோலத்தில் காட்சி தருகிறார்கள். எனவே இந்த அம்மன்களிடம் வரம் வேண்டியது வேண்டியவாறு கிடைக்கும். இப்பகுதி மக்களுக்கான பிரதான குலதெய்வ வழிபாட்டுத்தலம் இது. பவுர்ணமி நாட்களில் அம்பிகைக்கு விசேஷ பூஜை உண்டு.

கோவில் பிரகாரத்தில் முறையே விநாயகர், பாலமுருகன், மகாலட்சுமி ஆகிய பரிவார தேவதைகளுக்கு சன்னதிகள் உண்டு. முருகனுக்கு கிருத்திகை நாட்களில் சிறப்பு பூசைகள் உண்டு. குரு, சனிப்பெயர்ச்சி காலங்களில் கிரக பரிகாரங்கள் நடக்கும்.

கோவிலில் கருவறைக்கு இரு பக்கங்களிலும் பூதராசா, பூதராணி ஆகிய காவல் தெய்வங்கள் உள்ளனர். இந்த கோவிலில் முறையாக விழா துவங்க, பூதராணியிடம் உத்தரவு வேண்டுகிறார்கள். பக்தர்கள் தங்கள் வேண்டுதல்கள் நிறைவேற, புதிதாகச் செயல் தொடங்க, நிலம், வீடு குறித்த பிரச்னைகள் தீர பூதராசாவிடம் வேண்டுகின்றனர். இவ்வாறு வரும் பக்தர்கள் பூதராசா முன் நின்று கொண்டு, தங்கள் வேண்டுதல்களைச் சொல்வர். அந்த சமயம், பல்லி சப்தமிட்டால் அதை தங்களுக்கு அம்பிகை இட்ட உத்தரவாகக் கருதி அச்செயலை தொடங்குகின்றனர். இந்த நேரத்தில் கோயில் வளாகத்தில் வேறு இடத்திலோ, பூதராணியிடமிருந்தோ சத்தம் கேட்டால் அச்செயலை தள்ளிப் போட்டு விடுகின்றனர். அம்பாள் சன்னதியில் பூ கட்டிப் போட்டு உத்தரவு கேட்கும் வழக்கமும் உண்டு.

குழந்தை பாக்கியம் வேண்டி முத்தாலம்மன் சன்னதியில் ஐந்து எலுமிச்சை மற்றும் பூசு மஞ்சளுடன் வந்து வழிபடுகின்றனர். அர்ச்சகர்கள் அதை அம்மன் பாதத்தில் வைத்து வேண்டிப் பூசித்து, ஒவ்வொன்றிலும் மூன்றை மட்டும் பிரசாதமாகத் தருவார். எலுமிச்சையை சாப்பிட்டும், மஞ்சள் கிழங்கை தேய்த்து குளித்து வர குழந்தை பாக்கியம் கிடைக்கும் என்பது இப்பகுதி மக்களிடையே நிலவும் நம்பிக்கை.

இந்த தல விநாயகருக்கு “அருள்ஞானசுந்தர மகாகணபதி” என்று பெயருண்டு. நேர்த்திக்கடனாக தேங்காய் மாலை அணிவித்து வேண்டுதல் செய்து கொள்பவர்களுக்கு திருமணத்தடை அகல்கிறதாம். அன்னை விசாலாட்சி சமேத சுரளிங்கேச்வரர் சன்னதியில் உள்ள சிவலிங்கத்தில் நான்கு புறமும் நான்கு முகங்கள் உள்ளது. இவருக்கு பிரதோஷ வழிபாடும் ஐப்பசி பௌர்ணமி தினங்களில் அன்னாபிசேகமும் நடைபெறும்.

பிரம்மோத்சவம் ஐப்பசியில் , ஆடி வெள்ளி, நவராத்திரி, திருக்கார்த்திகையன்று லட்சதீப வழிபாடு, மார்கழி மாதம் முழுதும் விளக்கு பூசை, சுரலிங்கேசுவரருக்கு சிவராத்திரி, ஐப்பசியில் அன்னாபிசேகம்.


</doc>
<doc id="140091" url="https://ta.wikipedia.org/wiki?curid=140091" title="சிஎன்என்-ஐபிஎன்">
சிஎன்என்-ஐபிஎன்

கம்பிவட செய்தி வலையமைப்பு - இந்திய ஒளிபரப்பு வலையமைப்பு ("Cable News Network-Indian Broadcasting Network") அல்லது சிஎன்என்-ஐபிஎன் ("CNN-IBN") ஒரு ஆங்கில மொழி இந்திய செய்தித் தொலைக்காட்சி. இந்த நிறுவனத்தின் பங்குதாரரகள் குளோபல் பிராட்காஸ்ட் நியூஸ் மற்றும் இந்தியாவில் உள்ள டர்னர் இன்டர்நேஷனல் (டர்னர் டைம் வார்னர் நிறுவனத்தின் துணை நிறுவனம்). ராஜ்தீப் சர்தேசாய் இந்நிறுவனத்தின் தலைமை பதிப்பாசிரியர். இந்திய நிறுவனமான குளோபல் பிராட்காஸ்ட் நியூஸ் இந்த தொலைக்காட்சியை முழுவதுமாக நடத்துகிறது, எனினும் சிஎன்என் நிறுவனத்தின் வர்த்தகப் பெயரை உபயோகிக்கிறது. இதற்காக 26% பங்குகளை டைம் வார்னர் நிறுவனத்திற்கு கொடுத்துள்ளது.


</doc>
<doc id="140094" url="https://ta.wikipedia.org/wiki?curid=140094" title="கிரீட்">
கிரீட்

கிரீட் ("Crete", ) கிரேக்கத் தீவுகளில் பெரியதும் மிகுந்த மக்கள்தொகை கொண்டதுமான தீவு ஆகும். மேலும் நடுநிலக் கடலில் உள்ள தீவுகளில் ஐந்தாவது பெரியத் தீவாகவும் விளங்குகிறது. கிரீசின் பதின்மூன்று நிர்வாக வலயங்களில் ஒன்றாக விளங்குகிறது. கிரீசின் பண்பாட்டு பாரம்பர்யத்திலும் பொருளாதாரத்திலும் குறிப்பிடத்தக்க பங்கு வகிக்கிறது. தன் அடையாளப் பண்பாட்டுக்கூறுகளாக கிரீட்டிய வழக்குமொழி, கவிதை மற்றும் இசை வடிவங்களைக் கொண்டுள்ளது. ( காலங்களில் ஐரோப்பாவில் முதல் அரண்மனைகளைக் கட்டிய, பழமையான "உயர் பண்பாட்டு" நாகரிகமான மினோவன் நாகரிகத்தின் மையமாக இருந்தது.



</doc>
<doc id="140097" url="https://ta.wikipedia.org/wiki?curid=140097" title="பாமினி தமிழ் எழுத்து">
பாமினி தமிழ் எழுத்து

பாமினி தமிழ் எழுத்துருவானது ஹரன்கிறாப் எழுத்துரு வடிவமைப்பகத்தின் முதலாவது வெளியீடாகும். கனடாவில், ரொறொன்ரோவில் 1987இல் ஆரம்பிக்கப்பெற்று இன்றுவரை இருநூற்றைம்பதுக்கும் மேற்பட்ட பல முன்மாதிரியான நவீன வடிவங்களில் எழுத்துருக்களை வடிவமைத்து அறிமுகப்படுத்தியுள்ளது. இத்துடன் 'ஈழம்' எழுத்துருவும் அனைவருக்கும் கிடைக்கும் வண்ணம் இலவசமாக வெளியிடப்பெற்றிருந்தது குறிப்பிடத்தக்கதாகும். இது தமிழ்த்தட்டச்சு வரிசையில் ஒழுங்கமைக்கப்பெற்றிருப்பது இதன் ஒரு சிறப்பம்சமாகும். 

http://www.harangraph.com.


</doc>
<doc id="140098" url="https://ta.wikipedia.org/wiki?curid=140098" title="தெத்துப்பட்டி (கன்னிவாடி) இராஜகாளியம்மன் கோவில்">
தெத்துப்பட்டி (கன்னிவாடி) இராஜகாளியம்மன் கோவில்

இராஜகாளியம்மன் கோவில் தமிழ்நாட்டில் திண்டுக்கல் மாவட்டம் கன்னிவாடி அருகே உள்ள தெத்துப்பட்டி என்ற கிராமத்தில் அமைந்துள்ளது. இது வரலாற்றுச் சிறப்பும் புராணச் சிறப்பும் ஒருங்கே அமைந்த கோவில். பழமை வாய்ந்த இக்கோவிலில் 1971 ஆம் ஆண்டு இராஜகாளி போகர் பீடம் என்ற அமைப்பு தொடங்கப்பட்டது. தொடர்ந்து 1981 
ஆம் ஆண்டு அத்தி மரத்தில் ஆன இராஜகாளியம்மன் மூலவர் சிலை நிறுவப்பட்டது. இறுதியாக 1984 ஆம் ஆண்டு கருவறையில் கல்லில் வடிக்கப்பட்ட இராஜகாளியம்மன் சிலை செங்கோலுடன் நிறுவப்பட்டது.

பரிவார தெய்வங்களான கணபதி, காவல் அய்யனார், பாலமுருகன், கருப்பணசுவாமி, நவக்கிரகங்கள் ஆகிய தெய்வங்கள் உள்ளன. மற்றும் மகாபோகர், யோக ஆஞ்சநேயர் தவயோக பீடங்கள் எல்லாம் சிறப்பாக அமைந்துள்ளன.
இங்கு முற்றிலும் வித்தியாசமாக பஞ்சலோகத்தால் வடித்த கோட்சார நவக்கிரக சிலைகள் சித்த ஆகம முறைப்படி அமைந்துள்ளதாக அறிகிறோம். மற்றொரு சிறப்பு அஷ்ட நாகர் (எட்டுத் தலை பாம்பு) மேல் நின்று நடனமாடும் ஸ்ரீ கிருஷ்ணர் சிலை.
கோவில் அமைந்துள்ள தெத்துப்பட்டி கிராமத்தைச் சூழ்ந்து உள்ள கன்னிவாடி மலை, பன்றிமலை என்ற மலைகள் பற்றி அரிகேசவ பர்வதம், வராககிரி என்று பழைய மலைவாகட நூல்களில் கூறப்பட்டுள்ளன. கன்னிவாடி மலை சித்தர்கள் வாழும் மலையாகும். இம்மலைக்கு சித்த முனிவர் போகர் (பதினெண் சித்தர்களில் ஒருவர்) தம் சீடர்களான கோரக்கர், கரூவூரார், கொங்கணர் போன்ற சித்தர்கள் சூழ வருகை புரிந்து கன்னி பூசை செய்துள்ளதாக அறிகிறோம். பூசை தொடங்குமுன் தன சித்துக்களை பயன்படுத்தி, கமண்டல நீர் தெளித்து, ஒரு கல்லுக்கு உயிரளித்து 'கன்னிவாடி' எனக்கூறியபடி ஒரு கன்னிப்பெண்ணை உருவாக்கி பூசை செய்யத் தொடங்கினார். 

போகரின் கன்னி பூசை நிறைவுறும் முன்பு அன்னை புவனேஸ்வரி அம்மன் கடும் சினமுற்று போகர் முன் தோன்றினாள். தன சினத்தை போகருக்கு உணர்த்தி கன்னிப்பெண்ணை மீண்டும் கல்லாக மாற்றினாள். இது மட்டுமல்லாமல் போகருக்கு சாபம் கொடுத்தாள். போகர் இந்த சாபத்தால் தவ வலிமை இழந்து முதுமையுற்று கன்னிவாடி மலை அடிவாரத்தில் அமைந்துள்ள தெத்துபட்டி இராஜகாளியம்மன் கோவிலுக்கு வந்து தவமியற்றினார். இவர் தவத்தை மெச்சி இராஜகாளியம்மன் போகர் முன் தோன்றி சாப நிவர்த்தியளித்தார்.

பின்பு போகர் மீண்டும் தவ வலிமை திரும்பப் பெற்று மேற்கே சக்திகிரி (பழநிமலை) நோக்கிச் சென்று பழனி முருகனை வழிபட்டுள்ளார். போகர் முன் முருகன் தோன்றி போகரின் சாபத்தை முழுதாக நிவர்த்தி செய்தார். பின்பு போகர் மற்ற சித்தர்களுடன் கூடி ஆய்வு செய்து, நவபாசாணத்தால் ஆகிய முருகன் சிலையை வடித்தார். அச்சிலையை பழனி மலையில் நிறுவி மக்கள் வழிபட வகை செய்தார்.

மதுரை மீதும், பாண்டியன் நெடுஞ்செழியன் மீதும் கண்ணகி சாபம் இட்டதால் மதுரை தீ பிடித்து எரிந்ததாக சிலப்பதிகாரத்தில் இளங்கோ அடிகள் கூறியுள்ளார். அதன்படி நெடுஞ்செழியன் உயிர் துறந்தான். மதுரை நகர் தீப்பற்றி எரியும் போது அடுத்து என்ன செய்வது என தெரியாது கண்ணகி தெருவில் வருகிறாள். அப்போது மதுராபதித் தெய்வம் கண்ணகி முன் தோன்றி பூர்வஜென்ம வினையை உணர்த்தினாள். பின்னர் நெருப்பு தணிந்தது என கூறியுள்ளார். 
போகர் ஓலைச்சுவடிக் குறிப்புகளின் படி மதுராபதி தெய்வம் என்று அறியப்படும் மதுரை காளி, கோவலன் கொலையுண்டது கண்டு பாண்டியன் அரண்மனை நோக்கிச் சென்று அங்கே செங்கோல் ஏந்திய பாண்டியனைக் கண்டாள். மதுராபதியாகிய இராஜகாளியம்மன் பாண்டியன் செங்கோலைத் தொட்டு நீதி கேட்ட போது, பாண்டிய மன்னன் மீனாட்சி சொக்கநாதர் ஆகிய தெய்வங்களின் பெயரை உச்சரித்து அபயம் கேட்டு கூக்குரலிட்டது கேட்டு மீனாட்சியும் சொக்கநாதரும் பாண்டியன் முன் தோன்றினர். இத்தெய்வங்கள் மதுரை காளியுடன் வாதிடத் தொடங்கினர். மதுரை காளி தன கடமையிலிருந்து எவ்வாறு தவறினாள் என்பது வாதம். மதுரை நகரின் காவல் தெய்வம், பாண்டிய வம்சத்தின் குல தெய்வம் ஆகிய இரண்டு பொறுப்புகளை ஏற்றுள்ள மதுரை காளி மதுரை நகரை தீயினின்று காக்கத் தவறியது தான் பிழை என்பது மீனாட்சி சொக்கநாதர் வைத்த வாதம்.

பாண்டியன் அரண்மனை உள்ளே நுழையும் வரை கண்ணகி மானிடப்பெண். பாண்டிய மன்னன் ஊழ்வினைப் பயனாலும், கண்ணகியின் கற்பின் சக்தியாலும் அவள் காளியாகவே மாறிவிட்டதால் மதுரையை தீயினின்று காக்க இயலவில்லை' என்பது இதற்கு மதுர காளி வைத்தபதில் வாதம். சொக்கனாதனாகிய சிவன் இறுதியாக தொகுத்து சொன்ன தீர்ப்பு என்னவெனில், பாண்டிய மன்னன் தன கடமை தவறி கண்ணகி என்ற கற்புகரசியின் வாழ்வை அழித்தது மட்டுமல்ல தன்னையும் அழித்துக் கொண்டுள்ளான். எனவே அவனுக்கு மறுபிறவி உண்டு. மன்னன் தன கடைசி பிறவியில் காளி கோவில் கட்டி சாப நிவர்த்தி அடைவான். இது காலம் வரை மதுராபதி தெய்வமாகிய நீ குடியிருக்க கோவிலின்றி மதுரை மீனாட்சி கோவில் மேற்கு கோபுரத்தில் துயில் கொள்ள வேண்டும். இதன்படி இராஜகாளியம்மனுக்கு போகர் எழுப்பிய கோவிலில் மதுரை காளியாகிய மதுராபதி அரூப சக்தியாக உறைகிறாள் என்பது போகர் குறிப்பு.

இங்கு திருமணம் தடை, குழந்தைப் பேறின்மை ஆகிய தடைகள் நீங்க வேண்டுதல்கள் வைக்கப்படுகின்றன.

வேண்டுதல்கள் நிறைவேறியதும் ஆதிராஜகாளியம்மனுக்கு சாம்பிராணி தைலம் பூசப்பட்டு அபிசேகம் செய்து நேர்த்திக்கடன் செலுத்துகின்றனர்.

இராஜகாளியம்மன் கோவிலில் செங்கோல் பெறும் விழா, ஆடி பதினெட்டு சித்தர்கள் விழா, பவுர்ணமி பூசை, ஆடிவெள்ளி திருவிளக்குபூஜை, நவராத்திரி கலைவிழா, விஜயதசமி, தமிழ்ப் புத்தாண்டு விழா, அன்னதானம், குருப்பெயர்ச்சி, சனிப்பெயர்ச்சி, ராகு-கேது பெயர்ச்சி, ஆகிய திருவிழாக்கள் சிறப்பாக நடக்கின்றன .


</doc>
<doc id="140100" url="https://ta.wikipedia.org/wiki?curid=140100" title="மரப்பாச்சி பொம்மைகள்">
மரப்பாச்சி பொம்மைகள்

மரப்பாச்சி பொம்மைகள் (Marapachi Dolls) என்பன தென்னிந்தியாவில் நவராத்திரி பண்டிகையின் போது கொலுவில் வைக்கப்படும் மரப்பொம்மைகள் ஆகும். இவை குறிப்பாக செஞ்சந்தன மரம், முள்ளிலவு மரம், ஊசியிலை மரம் போன்றவற்றால் செய்யப்படும் பாரம்பரிய பொம்மைகள் ஆகும். இவை  பொதுவாக ஆண் மற்றும் பெண் நிர்வாண வடிவில் ஜோடிகளாக செய்யப்பட்ட பொம்மைகள் ஆகும். இந்த இணை பொம்மைகள் நவராத்திரி கொலுவின்போது அலங்கரித்து வைக்கப்படும். இவை சிறப்பாக செதுக்கப்படும் இடங்களில் திருப்பதியும் ஒன்றாகும். திருப்பதியில் இந்த பொம்மைகள் ஏழுமலையானையும் அவரது துணைவியாரையும் பிரதிநிதித்துவம் செய்வதாகக் கூறப்படுகிறது. இவை கொண்டப்பள்ளியில் ராஜா ராணி பொம்மையாகவும் செய்யப்பட்டு தவறாமல் கொலுவில் வைக்கப்படுகின்றன.

மரப்பாச்சி பொம்மைகள் பாரம்பரியமாக தாயிடமிருந்து மகளுக்கு சீதனமாக வழங்கப்பட்டு, அதைக்கொண்டு மகள் தன் வீட்டில் பொம்மை கொலு வைப்பது வழக்கம். தென்னிந்தியாவில் பின்பற்றப்படும் ஒரு குறிப்பிட்ட பழக்கமானது, புதிதாக திருமணமான தம்பதிகள் தங்கள் குழந்தைகளுக்கு விளையாடுவதற்கு மராபாச்சி பொம்மைகளை பரிசாக அளிப்பதாகும்.
குழந்தைகளுக்கு பரிசாக அளிக்கப்படும் செஞ்சந்தன மரத்தால் செய்யப்பட்ட மரப்பாச்சி பொம்மைகள் மருத்துவ தன்மையுடன் விளங்குவதாக கருதப்படுகின்றன. குழந்தைகள் அவற்றை வாயில் வைத்து சப்பும்போது அதன் மருத்துவ குணங்கள் உடலுக்கு நன்மை செய்வதாக நம்புகின்றனர்.

மரப்பாச்சி பொம்மைகள், தி இந்து தமிழ் கட்டுரை 2018 ஏப்ரல் 25


</doc>
<doc id="140101" url="https://ta.wikipedia.org/wiki?curid=140101" title="மத்தாடு">
மத்தாடு

மத்தாடு என்பது சிறுமியர் ஆடும் விளையாட்டுகளில் ஒன்று. 

தயிர் கடையும்போது மத்து வலப்புறமும் இடப்புறமும் சுழலும். பருப்புக் கடையும்போதும், கீரைக் கடையும்போதும் மத்து சட்டிக்குள் வட்டமிடும். இப்படி மத்து சுழல்வது போலச் சுழன்றாடுவது மத்தாடு விளையாட்டு. 

சிறுமியர் வட்டமாக நின்று தோளைப் புடைத்துக்கொண்டு மத்தைப் போலச் சுழன்றாடி வருவர்; பாட்டுப் பாடிக்கொண்டு விளையாடுவர். சங்ககாலத்தில் இதுபோலப் பெரியவர்கள் ஆடுவதைத் துணங்கை என்றனர். 

இப்படியெல்லாம் பாட்டு நீளும்.




</doc>
<doc id="140102" url="https://ta.wikipedia.org/wiki?curid=140102" title="காழ்">
காழ்

காழ் ("xylem") என்பது கலன் தாவரங்களில் காணப்படும் கொண்டுசெல்லல் இழையங்களில் ஒன்றாகும். (மற்றையது "உரியம்"). காழ் இழையம் நீர், கனியுப்பு என்பவற்றைக் கடத்தும்.

காழ் இழையம் அதன் கட்டமைப்பில் நான்குவகையான கலங்களைக் கொண்டிருக்கும்.

காழ்க்கலன் நீர், கனியுப்பு என்பவற்றைக் கடத்தும் முக்கிய பாகமாகக் காணப்படும். காழில் காழ்க்கலன் மூலகத்தினூடாகவும், குழற்போலிகளினூடாகவும் பிரதானமாக நீர் கடத்தப்படுகின்றது. குழற்போலிகளை விட கலன் மூலகத்தின் நீர்க்கடத்துதிறன் அதிகமாகும் . அவற்றின் வடிவத்தைக் கொண்டு கலன் மூலகத்தையும், குழற்போலியையும் வேறுபடுத்தலாம். கலன் மூலகம் விட்டம் கூடிய குட்டையான இறந்த கலமாகும். இவை ஒன்றன் மேலொன்று அடுக்கப்பட்டு, குறுக்குச் சுவர் அழிவடைந்து நீண்ட தொடர்ச்சியான காழ்க்கலன் உருவாகும். காழ்க்கலன் மூலகம் பூக்கும் தாவரங்களில் மாத்திரம் காணப்படும் கட்டமைப்பாக உள்ளது. குழற்போலிகள் கூர்ப்பில் முன்னரே உருவான நீர் கடத்தும் கல வகைகளாகும். இவை நார்களை ஒத்த கட்டமைப்பைக் கொண்டுள்ளன. இவற்றுக்கிடையே குழிகள் மூலம் நீர் கடத்தப்படுகின்றது. அனைத்து கலன் தாவரங்களிலும் குழற்போலிகள் உள்ளன. குழற்போலிக் கலங்கள் அதிகளவான குழிகளைக் கொண்ட நீண்ட முனை கூம்பிய இறந்த கலங்களாகும். 

காழில் நார்கள் கட்டமைப்பு ஆதாரம் வழங்கும் இறந்த கலங்களாக உள்ளன. புடைக்கலவிழையக் கலங்கள் நிரப்பும் இழையமாகவும், உணவுச் சேமிப்பாகவும், ஆரை வழி நீர்க்கடத்தலுக்காகவும் உள்ளது. காழில் புடைக்கலவிழையத்தைத் தவிர ஏனைய மூன்று கல வகைகளும் இறந்த கலங்களாகும். 

காழின் உற்பத்தியின் அடிப்படையில் இரு வகையான காழிழையங்கள் உள்ளன:


காழில் நீரைப் புவியீர்ப்புக்கு எதிராக மேல் நோக்கிக் கொண்டு செல்லப் பல விசைகள் பங்களிக்கின்றன. காழில் பிரதான கடத்தும் கலங்கள் இறந்தவையென்பதால் காழில் நீர்க்கடத்தலுக்கு தாவரத்தின் அனுசேப சக்தி பயன்படுத்தப்படுவதில்லை. எனவே காழில் நீர் உயிர்ப்பற்ற கொண்டுசெல்லல் முறையிலேயே பின்வரும் விசைகளின் உதவியுடன் நடைபெறுகின்றது:


</doc>
<doc id="140103" url="https://ta.wikipedia.org/wiki?curid=140103" title="மதிலொட்டி">
மதிலொட்டி

மதிலொட்டி சிறுவர் விளையாட்டுகளில் ஒன்று. 

இது உல்லாச விளையாட்டு. இதில் வெற்றியோ தோல்வியோ இல்லை. இந்த வேடிக்கை விளையாட்டை சிறுவர்கள் விளையாடும்போது பெரியவர்கள் விரும்பிப் பார்த்து மகிழ்வர். 

விளையாடும் சிறுவர்கள் இரண்டு அணிகளாகப் பிரிவர். ஆள்மேல் ஏறினால் தாங்கக்கூடிய இணையான நிலையினர் மாறி மாறி இரு அணிகளிலும் இடம் பெறுவர். முதலில் ஒரு அணியிலுள்ள வலிமையானவர் ஒரு சுவரை (மதிலை) ஊன்றிப் பிடித்துக்கொண்டு நிற்பார். பின்னர் அடுத்த வலிமையாளர் அவரது இடுப்பைப் பிடித்துக்கொண்டு நிற்பார். அந்த அணியிலுள்ள மற்றவர்கள் ஆள்தாங்கும் வலிமை வரிசையில் முன்னுள்ளவர் இடுப்பைப் பிடித்துக்கொண்டு நிற்பர்.
இவ்வாறு ஆள் தாங்குவோர் தொடர் அமையும். 

அடுத்த அணியினர் அந்த அணியினர் முதுகில் ஏறிச் சென்று முதலாமவர் சுவரைப் பற்றி நிற்க அவரது அணியிலுள்ள ஏனையோர் அடுத்தவர் அடுத்தவர் முதுகில் தன் முன்னே உள்ள தன் அணியினரின் இடுப்பைப் பிடித்துக்கொண்டு நிற்பர். எல்லாரும் எல்லார்மீதும் ஏறி நின்றதும் ஆள் தாங்கும் அணியினர் தம் உடலை மெதுவாக ஆட்டுவர். மேலே நிற்பவர் யாரும் விழாவிட்டால் சற்று வேகமாக ஆட்டுவர். இப்படி ஒருவர் விழும்வரை ஆட்டுவர். ஒருவர் விழுந்தால் அனைவரும் விழ நேரும். அல்லது தொடர் அறுபடும். எது நிகழ்ந்தாலும் அடுத்த ஆட்டம் தொடங்கும். அடுத்த ஆட்டத்தில் ஆள்தாங்கும் அணி ஆளேறும் அணியாக மாறும்.




</doc>
<doc id="140104" url="https://ta.wikipedia.org/wiki?curid=140104" title="மந்தி ஓட்டம்">
மந்தி ஓட்டம்

மந்தி ஓட்டம் சிறுவர் விளையாட்டுகளில் ஒன்று. 

மந்திக் குரங்கால் முழங்காலை நேராக நிமிர்த்த முடியாது. சிறுவர் தம் கால்களை நிமிர்த்த முடியாதவாறு பிணைத்துக்கொண்டு ஓடுவது மந்தி ஓட்டம். முதலில் நாக்குந்தலாகக் குந்தித் தம் இரு கைகளையும் தம் இரு கால்களுக்கு இடையில் விட்டு வெளிப்புறமாக எடுத்து முன்புறம் கோத்துக்கொண்டு அமர்வர். இப்படி அமர்ந்துகொண்டு தத்தும்போது முழங்கால்களை நிமிர்த்த முடியாது. பள்ளிகளில் இது போட்டி விளையாட்டாக நடத்தப்படுவது உண்டு. யார் முதலில் இவ்வாறு தத்தியோடி உத்திக் கோட்டைத் தொடுகிறாரோ அவருக்கு முதலிட வெற்றி.




</doc>
<doc id="140105" url="https://ta.wikipedia.org/wiki?curid=140105" title="மந்திக் குஞ்சு">
மந்திக் குஞ்சு

மந்திக்குஞ்சு சிறுவர் விளையாடும் விளையாட்டுகளில் ஒன்று. 

இது மந்தி ஓட்டம் போலவே ஆனால் இரு அணிகளாகப் பிரிந்து விளையாடப்படும். 

ஒவ்வொரு அணியிலும் ஒருவர் மந்திக்குஞ்சு. அந்தக் குஞ்சு ஒரு உத்திக்கோட்டிலிருந்து மற்றொரு உத்திக்கோட்டுக்குச் சென்று தொடவேண்டும். எந்தக் குஞ்சு முதலில் உத்திக்கோட்டைத் தொடுகிறதோ அந்த அணி வெற்றி பெற்றதாய்க் கருதப்படும். 

மந்திக்குஞ்சை எதிர் அணியினர் தொடுவர். குஞ்சு அணி தன் குஞ்சை எதிர் அணி தொட விடாமல் பாதுகாக்கும். தன் குஞ்சைப் பாதுகாப்பதிலும், எதிரணிக் குஞ்சைத் தொடுவதிலும் அணிகள் போட்டியிடுவது சுவையாக இருக்கும். 




</doc>
<doc id="140108" url="https://ta.wikipedia.org/wiki?curid=140108" title="உலங்கு வானூர்தி நிலையங்கள் உள்ள நாடுகளின் பட்டியல்">
உலங்கு வானூர்தி நிலையங்கள் உள்ள நாடுகளின் பட்டியல்

சி.ஐ.ஏ உலக தகவல்புத்தகத்தின் படி தொகுக்கப்பட்ட உலங்கு வானூர்தி நிலையங்களின் எண்ணிக்கை அடிப்படியிலான நாடுகளின் பட்டியல்


</doc>
<doc id="140115" url="https://ta.wikipedia.org/wiki?curid=140115" title="த வேர்ல்டு ஃபக்ட்புக்">
த வேர்ல்டு ஃபக்ட்புக்

த வேர்ல்டு ஃபக்ட்புக் ("The World Factbook", ஐ.அஸ்.அஸ்.என். ) அல்லது சி.ஐ.ஏ. உலகத் தகவல் புத்தகம் என்பது ஐக்கிய அமெரிக்காவின் நடுவண் ஒற்று முகமையின் மூலம் ஆண்டுதோறும் வெளியிடப்படும் ஒரு தொகுப்புப் புத்தகமாகும். இதன் அச்சுப் பிரதிகள் தேசிய தொழில்நுட்ப தகவல் சேவை(அமெரிக்க) மற்றும் அரசு அச்சு அலுவலகத்திலும்(அமெரிக்க) கிடைக்கிறது. மேலும் ஸ்கைஹார்ஸ் போன்ற இதர பதிப்பக நிறுவனங்களிலும் கிடைக்கிறது. பயனர்கள் எளிதில் தரவிறக்கிப் பயன்படுத்த இணையத்திலும் இதன் மென்பிரதி கிடைக்கிறது. இப்புத்தகம் பொதுவாக மக்கள் வகைப்பாடு, புவியியல், தகவல்தொடர்பியல், அரசாங்கம், பொருளியல், மற்றும் அமெரிக்கா உட்பட இராணுவம் பற்றிய தகவல்களைக் கொண்டிருக்கிறது. ஐக்கிய அமெரிக்க அரசின் தேவைகளுக்காக தகுந்த முறையில் இந்த தகவல்களைத் திரட்டப்பட்டு காப்புரிமையின்றி பொதுக் களத்தில் வைக்கப்படுகிறது. தற்போது இரண்டு வாரத்திற்குவொரு முறை இணையதளம் புதுப்பிக்கப்படுகிறது.
பொதுக் களத்தில் வைக்கப்பட்டுள்ளதால், இப்புத்தகத்திற்கு பதிப்புரிமை இல்லை. அதனால் இதன் தகவல்களை யாரும் பயன்படுத்தவோ, மேம்படுத்தி பயன்படுத்தையோ தடையில்லை. இருந்தாலும் இப்புத்தகத்தின் பெயரை மேற்கோளில் சுட்டிக்காட்ட விரும்புகிறது. 1949 நடுவண் ஒற்று முகமை சட்டப்படி, இதன் உத்தியோகப்பூர்வ முத்திரையை அனுமதியின்றி பயன்படுத்தக் கூடாது.

பன்னாட்டுத் தரப்புத்தக எண் பட்டியல்கள்








</doc>
<doc id="140121" url="https://ta.wikipedia.org/wiki?curid=140121" title="பிரம்மகுப்தரின் வாய்பாடு">
பிரம்மகுப்தரின் வாய்பாடு

யூக்ளிடின் வடிவவியலில் பிரம்மகுப்தரின் வாய்ப்பாடு என்பது ("Brahmagupta's formula") வட்ட நாற்கரத்தின் பரப்பு காணும் வாய்ப்பாடு ஆகும். ஒரு வட்ட நாற்கரத்தின் பக்கங்களின் நீளங்கள் தரப்பட்டிருக்கும் போது இவ்வாய்ப்பாட்டைப் பயன்படுத்தி அந்த வட்ட நாற்கரத்தின் பரப்பைக் காணலாம்.

பிரம்மகுப்தரின் வாய்ப்பாட்டின் எளிமையானதும் எளிதில் மனதில் பதியக்கூடியதுமான படிவம், "a", "b", "c", "d" -ஐ பக்க நீளங்களாகக் கொண்ட வட்ட நாற்கரத்தின் பரப்பைத் தருகிறது:

இங்கு "s", நாற்கரத்தின் அரைச்சுற்றளவு.

இவ்வாய்ப்பாடு முக்கோணத்தின் பரப்பு காணும் ஹீரோனின் வாய்ப்பாட்டின் பொதுமைப்படுத்தப்பட்டப் படிவமாக அமைகிறது. பிரம்மகுப்தரின் வாய்ப்பாட்டில் d -ன் மதிப்பு பூச்சியத்தை நெருங்குவதாக எடுத்துக் கொண்டால் ஹீரோனின் வாய்ப்பாடு கிடைக்கும். அதாவது ஒரு பக்கத்தின் நீளம் பூச்சியமாக உள்ள நாற்கரமாக முக்கோணத்தைக் கொள்ளலாம்.

இப்பகுதியில் உள்ள படத்தில் தரப்பட்டுள்ள வட்ட நாற்கரத்தின் அளவுகளுக்கான குறியீடுகள் பரப்பு காணும்போது பயன்படுத்தப்படுகின்றன. 

வட்ட நாற்கரம் ABCD -ன் பரப்பு 

formula_10, ஒரு வட்ட நாற்கரம் என்பதால்:

formula_17"ADB" மற்றும் formula_18"BDC", இரண்டின் பொதுப்பக்கம் DB-ன் மதிப்பைக் கொசைன் விதி மூலம் காண:

இதனைப் பயன்படுத்த:

உறுப்புகளை மாற்றித் தொகுக்க:

வர்க்கப்படுத்த:

இதனைப் பரப்பு வாய்ப்பாட்டில் பிரதியிட:

formula_32 என எடுத்துக் கொண்டால்

வர்க்கமூலம் காண:

இவ்வாய்ப்பாட்டின் மற்றொரு படிவம்:

பரப்பு காணும் வாய்பாடின் பொதுப் படிவம்:

வட்டத்துக்குள் அமையாத நாற்கரங்களின் பரப்பு காண்பதற்கு பிரம்மகுப்தரின் வாய்ப்பாட்டை நீட்டித்துக் கொள்ளலாம். இதற்கு நாற்கரங்களின் எதிர்க் கோணங்களின் அளவுகளைக் கருத்தில் கொள்ளல் வேண்டும்.

இங்கு θ, நாற்கரத்தின் ஏதேனும் ஒரு சோடி எதிர்க் கோணங்களின் கூட்டுத்தொகையில் பாதி. இரண்டு சோடி எதிர்க் கோணங்களில் எந்த சோடியை வேண்டுமானாலும் எடுத்துக் கொள்ளலாம். ஏனெனில் மற்றொரு சோடி எதிர்க்கோணங்களின் கூட்டுத்தொகையில் பாதியானது, (180- θ) -ஆக இருக்கும். cos(180° − θ) = −cosθ, cos(180° − θ) = cosθ. 

தரப்பட்ட பக்க நீளங்களைக் கொண்ட நாற்கரங்களிலேயே வட்ட நாற்கரங்கள் தான் மீப்பெரு பரப்புடையவை. 

பொது நாற்கரங்களின் பரப்பு வாய்ப்பாட்டிலிருந்து வட்ட நாற்கரங்களின் பரப்பு காணும் வாய்ப்பாட்டைப் பெறுதல்:

வட்ட நாற்கரங்களின் பண்பின்படி அதன் எதிர்க் கோணங்கள் மிகைநிரப்புக் கோணங்கள். எனவே அவற்றின் கூடுதல் 180°, இக்கூடுதலின் பாதியளவு 90° 

எனவே பரப்பு வாய்ப்பாட்டில் இதைப் பிரதியிட வட்ட நாற்கரத்தின் பரப்பு காணும் பிரம்மகுப்தரின் வாய்ப்பாடு கிடைக்கிறது:

ஜூலியன் கூலிட்ஜ் -ஆல் நிறுவப்பட்ட பொதுக் குவிவு நாற்கரங்களின் பரப்பு காணும் வாய்ப்பாடு:

இங்கு "p" மற்றும் "q" -நாற்கரத்தின் மூலைவிட்டங்களின் நீளங்கள். 

டாலமியின் தேற்றப்படி, ஒரு வட்ட நாற்கரத்திற்கு, formula_57 -ஆக இருக்கும். இம்மதிப்பைப் பிரதியிட கூலிட்ஜின் வாய்ப்பாடு, பிரம்மகுப்தரின் வாய்ப்பாடாக மாறும்.





</doc>
<doc id="140123" url="https://ta.wikipedia.org/wiki?curid=140123" title="பக்தி நாதம்">
பக்தி நாதம்

பக்தி நாதம் என்பது தமிழகத்திலிருந்து தமிழில் வெளிவரும் ஒரு ஆன்மீக மாத இதழ் ஆகும். இது அச்சு வடிவத்திலும் இணையத்தில் மின் இதழாகவும் படிக்கக் கிடைக்கின்றது. பக்தி நாதத்தின் ஆசிரியராக கவிஞர். கார்த்திகை மைந்தன் செயல்படுகிறார்.

பக்தி நாதம் இதழில் ஆன்மீகச் செய்திகள், ஜோதிடம், இந்து மதப் பண்பாடுகள் மற்றும் கலாச்சாரக் கட்டுரைகள் முதலானவை வெளிவருகிறது. இந்த ஆன்மீக இதழ், தகவல்களை அளிக்கும் இதழாக இருப்பதோடு கற்றும் தருகிறது. சுயமாக ஜாதகம் கணிக்க, பஞ்சாங்கம் பார்க்க கற்றுக் கொள்ள உதவும் வகையில் கட்டுரைகள் வெளியிடப்படுகின்றன. ஆன்மீக தலங்களின் வரலாற்றுப் பின்னணி மற்றும் அறிவியல் பின்புலங்களை அறிந்து கொள்ள உதவும் கட்டுரைகள் வெளியிடப்படுகின்றன.

பக்திநாதம்


</doc>
<doc id="140128" url="https://ta.wikipedia.org/wiki?curid=140128" title="உரியம்">
உரியம்

உரியம் (phloem) என்பது கலன்றாவரங்களில் சுக்குறோசு முதலான போசணைப் பதார்த்தங்களைக் கொண்டுசெல்லும் உயிருள்ள கலன்கள் ஆகும்., உரியத்தின் மூலம் ஒளித்தொகுப்பின் மூலம் தயாரிக்கப்பட்ட கரையக் கூடிய சேதனப் போசணைக் கூறுகளே கொண்டுசெல்லப்படுகின்றன.

உரியம் ஒரு கூட்டு இழையமாகும். இது கடத்தலில் முக்கிய இடம்பெறும் நெய்யரிக்குழாய், நெய்யரித்தட்டு, மற்றும் உரிய புடைக்கலவிழையத்துடன், அதிலிருந்து விசேடப்படுத்தப்பட்ட கடத்தல் இழையத்திற்கு ஆதாரத்தை வழங்கும் தோழமைக் கலங்கள், கடத்தல் தொழிலுடன் மேலதிகமாக தாவரத்திற்கு ஆதாரத்தை வழங்கக்கூடிய வல்லருக்கலவிழையத்தினாலான உரிய நார்கள் என்பவற்றைக் கொண்டு காணப்படும்.



</doc>
<doc id="140132" url="https://ta.wikipedia.org/wiki?curid=140132" title="மினோவன் நாகரிகம்">
மினோவன் நாகரிகம்

மினோவன் நாகரிகம் (Minoan civilization) கிரீட் தீவில் வளர்ந்தோங்கிய வெண்கலக் காலத்திய நாகரிகம் ஆகும். இது கிறித்து பிறப்பிற்கு முந்தைய 27ஆம் நூற்றாண்டிலிருந்து 15ஆம் நூற்றாண்டு வரை தழைத்தோங்கியிருந்தது. இருபதாம் நூற்றாண்டின் துவக்கத்தில் பிரித்தானிய அகழ்வாராய்ச்சியாளர் ஆர்தர் ஈவான்சு இதைக் கண்டறிந்து வெளிப்படுத்தினார். புகழ்பெற்ற வரலாற்று ஆசிரியர் வில் துராண்ட் தமது வரலாற்று நூல் "த ஸ்டோரி ஆஃப் சிவிலைசேசன்", பாகம் இரண்டில் குறிப்பிடுகையில் ஐரோப்பிய சங்கிலியில் இதுவே முதல் தொடுப்பு எனக் குறிப்பிட்டுள்ளார். கிரீட்டின் முதல் குடியேற்றம் கி.மு 128,000 இலேயே, மத்திய கற்காலத்தில், ஏற்பட்டிருக்கலாம் என மதிப்பிடப்படுகிறது. இருப்பினும், கி.மு 5000 ஆண்டுக்குப் பின்னரே மேம்பட்ட வேளாண்மைக்கான அறிகுறிகள் காணப்படுகின்றன.

புதிய கற்காலத்தைச் சேர்ந்த மினோவன் நாகரிகமானது கி.மு.7000 ஆம் ஆண்டளவிலேயே இருந்துள்ளதற்குச் சான்றுகள் உள்ளன. இந்த நாகரிகத்தில் விவசாயம் மெஸ்ஸர சமவெளியில் மேற்கொள்ளப்பட்டது.

கிரீட்டில் வெண்கலக் காலம் கி.மு.2700 ஆம் ஆண்டளவிலேயே ஆரம்பமானது. கிறிஸ்துவிற்கு முன் மூன்றாவது நூற்றாண்டு காலப்பகுதியில் இத்தீவுகளில் இருந்த சில பிரதேசங்கள் வர்த்தகம் மற்றும் கைத்தொழிலின் மத்திய நிலையங்களாக மாறின. இது தொடர்ந்து தலைமை நடவடிக்கைகளில் பயிற்சி பெற்று, தங்கள் செல்வாக்கை விரிவுபடுத்த உயர் வகுப்பினருக்கு உதவியது. ஆரம்ப வெண்கலக் காலத்தில் (கி.மு.3500 முதல் கி.மு.2600 வரை) இருந்து கிரீட் மீது மினோன் நாகரிக மக்கள் பெருந்தன்மையையும் வாக்குறுதியையும் காட்டினர்.

மினோவன் நாகரிகத்தைச் சேர்ந்த கலைப்படைப்புக்கள் ஹெரக்லியோன் அருங்காட்சியகத்தில் காட்சிக்கு உள்ளன. பல படைப்புக்கள் அழிந்துபோன போதிலும் மட்பாண்டங்கள், சுதை ஓவியங்களால் அலங்கரிக்கப்பட்ட இடங்கள், கல்லாலான சிற்பங்கள், முத்திரைக் கற்கள் என்பன இன்றும் இருக்கின்றன.

ஆரம்ப மினோவன் நாகரிகத்தில் பீங்கான்கள் சுருள்கள், முக்கோணங்கள், வளைந்த கோடுகள், சிலுவைகள், மீன்முள் பொன்ற கருப்பொருள்களிலேயே அமைந்திருந்தன. மத்திய மினோவன் நாகரிக காலத்தில் மீன், கணவாய், பறவைகள், மற்றும் அல்லிகள் போன்ற இயற்கைப் பொருட்களைப் பிரதிபலிக்கும் வடிவமைப்புக்கள் உருவாக்கப்பட்டன. மினோவன் நாகரிகத்தின் இறுதிக் காலப்பகுதிகளில் கணித ரீதியான படைப்புக்களும் உருவாக்கப்பட்டன.

மினோவன் நாகரிக மக்கள் முதன்மையாகப் பெண் தெய்வங்களையே வழிபட்டனர். இது தாய்வழிச் சமயம் எனப்பட்டது.



</doc>
<doc id="140134" url="https://ta.wikipedia.org/wiki?curid=140134" title="சென்னை மாகாணத்தின் மக்கள்தொகையியல்">
சென்னை மாகாணத்தின் மக்கள்தொகையியல்

1822 இல் சென்னை மாகாணத்தில் முதல் மக்கள் தொகை கணக்கெடுப்பு நடத்தப்பட்டது. அதில் மாகாணத்தின் மக்கள் தொகை 13,476,923 எனக் கணக்கிடப்பட்டது. 1836–37 இல் நடைபெற்ற இரண்டாவது கணக்கெடுப்பில் மக்கள் தொகை 13,967,395 ஆக உயர்ந்திருந்தது. 1851 இல் ஐந்தாண்டுகளுக்கு ஒரு முறை மக்கள் தொகைக் கணக்கெடுப்பு நடத்தும் வழக்கம் ஆரம்பமானது. 1851-52 இல் நடைபெற்ற முதல் ஐந்தாண்டு மக்கத்தொகைக் கணக்கெடுப்பில் மக்கள் எண்ணிக்கை 22,031,697 ஆக இருந்தது. அடுத்த கணக்கெடுப்புகள் 1856–57, 1861–62 மற்றும் 1866–67 இல் நடைபெற்றன. மக்கள் தொகை, 1861–62 இல் 22,857,855 ஆகவும் 1866–67 இல் 24,656,509 ஆகவும் உயர்ந்திருந்தது.

பிரித்தானிய இந்தியாவில் முதல் ஒருங்கிணைக்கப்பட்ட மக்கள் தொகை கணக்கெடுப்பு 1871 இல் நடைபெற்றது. அதன்படி சென்னை மாகாண மக்கள் தொகை 31,220,973. இதன் பின்னர் பத்தாண்டுகளுக்கு ஒரு முறை மக்கள் தொகைக் கணக்கெடுப்பு நடைபெற்றது. பிரித்தானிய இந்தியாவில் இறுதியாக நடைபெற்ற கணக்கெடுப்பின் படி (1941) சென்னை மாகாண மக்கள் தொகை 49,341,810.


</doc>
<doc id="140135" url="https://ta.wikipedia.org/wiki?curid=140135" title="ஸ்ரீ சாமராஜேந்திர விலங்கியல் தோட்டம்">
ஸ்ரீ சாமராஜேந்திர விலங்கியல் தோட்டம்

ஸ்ரீ சாமராஜேந்திர விலங்கியல் தோட்டம் ("Sri Chamarajendra Zoological Gardens") என்றழைக்கப்படும் மைசூர் மிருகக்காட்சிசாலை ("Mysore Zoo") மைசூர் அரண்மனைக்கு அருகே அமைந்துள்ளது.

இத்தோட்டம் 1892ல் 10 ஏக்கர் பரப்பளவில் "அரண்மனை மிருகக்காட்சிசாலை" என்ற பெயரில் துவங்கப்பட்டது. 1902ஆம் ஆண்டிலிருந்து பொதுமக்கள் உள்ளே அனுமதிக்கப்பட்டனர்.


</doc>
<doc id="140145" url="https://ta.wikipedia.org/wiki?curid=140145" title="பட்டுவளர்ச்சித்துறை பட்டுமலர்">
பட்டுவளர்ச்சித்துறை பட்டுமலர்

பட்டுவளர்ச்சித்துறை பட்டுமலர் என்பது தமிழ்நாடுஅரசு பட்டு வளர்ச்சித்துறையினரால் வெளியிடப்படும் வேளாண்அறிவியல் தமிழ் திங்களிதழ். இதில் பட்டுப்புழு வளர்ப்பு சார்ந்த பல தகவல்கள், செய்திகள், தொழில் நுட்பங்கள், சந்தை நிலவரம், நிகழ்வுகள் குறித்த விபரங்கள் பயனுள்ள வகையில் விரிவாக குறிப்பிடப்பட்டுள்ளன.
இதன் பதிப்பை இந்த இணையதளத்திலும் காணலாம். 



</doc>
<doc id="140156" url="https://ta.wikipedia.org/wiki?curid=140156" title="வஸ்தோக் ஏரி">
வஸ்தோக் ஏரி

வஸ்தோக் ஏரி ("Lake Vostok", , "கிழக்கு ஏரி") என்பது அண்டார்க்டிக்காவின் மேற்பரப்புக்குக் கிட்டவாக கண்டுபிடிக்கப்பட்டுள்ள 140 இற்கும் அதிகமான பனியாற்றடி ஏரிகளில் மிகப் பெரியதாகும். இதன் மேலுள்ள பனி கிட்டத்தட்ட 400,000 ஆண்டுகளாக இருந்தாலும், ஏரியில் உள்ள நீர் 15 முதல் 25 மில்லியன் ஆண்டுகளாகத் தனிமைப்படுத்தப்பட்டிருக்கலாம் எனக் கருதப்படுகிறது.

வஸ்தோக் ஏரி கிழக்கு அண்டார்க்டிக் பனிக்கட்டிப் படலத்தில் தெற்குக் குளிர் முனையில் உருசியாவின் வஸ்தோக் நிலயத்தின் கீழே அமைந்துள்ளது. இந்த நன்னீர் ஏரியின் மேற்பரப்பு பனிக்கட்டி மேற்பரப்பின் கீழே கிட்டத்தட்ட 4,000 மீட்டர்கள் (கடல் மட்டத்திற்குக் கீழே கிட்டத்தட்ட 500 மீ) ஆழத்தில் உள்ளது.

உருசியாவின் ஆய்வாளர் குழு ஒன்று 2012 பெப்ரவரி 5 ஆம் நாள் பனி மேற்பரப்பைத் துளைத்து 3,768 மீ (12,400 அடி) நீள பனித்துளையை உருவாக்கி, வஸ்தோக் ஏரியின் மேற்பரப்பை எட்டியுள்ளதாக அறிவித்துள்ளனர். வஸ்தோக் ஏரியின் நன்னீரின் மாதிரிகளை 2012 ஆம் ஆண்டின் இறுதியில் அண்டார்க்டிக் கோடைக் காலம் ஆரம்பத்திலேயே சேகரிக்க முடியும் என நம்பப்படுகிறது. அதே வேளையில், ஏரியில் இருந்து நன்னீர் மாதிரிகளைச் சேகரிக்க தானியங்கி ஒன்றைக் கீழே அனுப்பவும் உருசியர்கள் தீர்மானித்துள்ளார்கள். பனிக்கட்டியின் கீழே உள்ள சூழ்மண்டலம் பல மில்லியன் ஆண்டுகளாக தனிமைப் படுத்தப்பட்டிருப்பதால் ஏரியின் நீர்ப்பகுதியில் வழக்கத்திற்கு மாறான உயிரினங்கள் அங்கு வாழலாம் எனவும் நம்பப்படுகிறது.



</doc>
<doc id="140170" url="https://ta.wikipedia.org/wiki?curid=140170" title="பேசிக் (நிரல் மொழி)">
பேசிக் (நிரல் மொழி)

பேசிக் (BASIC) துவக்கத்தில் உருவாக்கப்பட்ட நிரல் மொழிகளில் ஒன்றாகும். தட்டச்சுக் கருவியை உள்ளடக்கிய கன்சோல் இரக கணினிகளில் முதன்முதலாக நிரல் மொழியாக பயன்படுத்தப்பட்டது. "பேசிக்" என்பது Beginner's All-purpose Symbolic Instruction Code என்ற ஆங்கில சொற்றொடரின் முதல் எழுத்துக்களைக் கொண்டு அமைக்கப்பட்ட சுருக்கச் சொல்லாகும். 
இதனை 1963ஆம் ஆண்டில் ஜான் கெமெனியும் தாமஸ் குர்ட்சும் கீழ்கண்ட எட்டு கொள்கைகளை பின்பற்றுமாறு வடிவமைத்தனர்:

இதனை உருவாக்கியோர் நிரலாளர்கள் தங்கள் மொழியை பயன்படுத்த ஆர்வம் கொள்வதற்காக இதற்கான நிரல்மொழிமாற்றியை இலவசமாக வழங்கினர். இதனை அடுத்து பெருமளவில் பல நிரல்மொழிமாற்றிகள் உருவாக்கப்பட்டன.


</doc>
<doc id="140185" url="https://ta.wikipedia.org/wiki?curid=140185" title="நுஸ்லி வாடியா">
நுஸ்லி வாடியா

நஸ்லி வாடியா ஒரு இந்தியத் தொழிலதிபர். பாம்பே டையிங், பிரிட்டானியா இண்டஸ்ட்ரியஸ் ஆகிய குழுமங்களின் தலைவரான நஸ்லி வாடியா பார்சி சமூகத்தைச் சேர்ந்த நெவில் வாடியா மற்றும் டினா வாடியா என்ற இணையரின் மகன் ஆவார். பாகிஸ்தானின் தலைவரான முகமது அலி ஜின்னா, இவருடைய தாய் வழி பாட்டனார் ஆவார். 

டாடா கெமிக்கல்ஸ், டாடா ஸ்டீல், டாடா மோட்டார்ஸ் ஆகிய குழுமங்களின் இயக்குநராகவும் உள்ளார்.

நஸ்லி வாடியா பாரதிய ஜனதா கட்சியின் அடல் பிஹாரி வாஜ்பாய் மற்றும் லால் கிருஷ்ண அத்வானியின் நெருங்கிய நண்பர் ஆவார்.


</doc>
<doc id="140187" url="https://ta.wikipedia.org/wiki?curid=140187" title="மரக்குரங்கு (விளையாட்டு)">
மரக்குரங்கு (விளையாட்டு)

மரக்குரங்கு சிறுவர் விளையாட்டுகளில் ஒன்று. 

பட்டவர் மரத்தடியில் போட்டுள்ள வட்டத்துக்குள் நிற்பார். மற்றவர் மரத்தில் ஏறிக்கொள்வர். மரத்தில் இருப்பவர் ஒவ்வொருவராக 'வா' என்று கூறுவர். எல்லாரும் சொன்னதும் பட்டவர் மரத்தில் ஏறித் தொடவேண்டும். மரத்திலிருந்து குதித்து வட்டத்துக்குள் வந்துவிட்டால் தொடக்கூடாது.

ஏறி விளையாடும் மரக்கிளைகள்




</doc>
<doc id="140188" url="https://ta.wikipedia.org/wiki?curid=140188" title="அப்பொலோனியசின் தேற்றம்">
அப்பொலோனியசின் தேற்றம்

வடிவவியலில், அப்பொலோனியசின் தேற்றம் என்பது ஒரு முக்கோணத்தின் பக்க நடுக்கோட்டின் நீளத்துக்கும், அம் முக்கோணத்தின் பக்கங்களுக்கும் இடையே உள்ள நீளத் தொடர்பைக் கூறும் ஓர் உண்மை. குறிப்பாக, "ABC" என்பதை ஒரு முக்கோணமாகக் கொண்டால், அதன் ஒரு பக்க நடுக்கோட்டை "AD" என்று குறித்தால், இத்தேற்றம் கூறும் உண்மை:
இது இசுட்டூவர்ட்டுத் தேற்றத்தின் ஒரு தனிக்கிளை வகை ஆகும். இம்முக்கோணம், இருசமபக்க முக்கோணமாக இருந்தால், இத்தேற்றம் பித்தேகோரசின் தேற்றமாக மாறுகின்றது. ஏனெனில் நடுக்கோடு செங்குத்துக் கோடு ஆகிவிடும். ஓர் இணை நாற்கரத்தின் மூலைவிட்டங்கள் ஒன்றை ஒன்று சமமாக வெட்டும் என்பதால், இத் தேற்றமானது, இணை நாற்கரத்தின் விதிக்கு ஈடாகின்றது. 

இத்தேற்றத்தின் பெயர் கிரேக்க நாட்டின் பெர்கா (Perga) என்னும் இடத்தில் இருந்து வந்த அப்பொலோனியசு என்பவரின் பெயரால் அறியப்படுகின்றது.

இந்தத் தேற்றத்தை இசுட்டுவர்டு தேற்றத்தின் தனிக்கூறுகளின் ஒன்றாக நிறுவமுடியும், அல்லது திசையன்களைக் கொண்டு நிறுவமுடியும் (காண்க: இணை நாற்கரத்தின் விதி). அடுத்து வருவது, அப்படியான அடிப்படையில் இல்லாமல் கோசைன் விதியைக் கொண்டு நிறுவுவது ஆகும்

ஒரு முக்கோணத்தின் மூன்று பக்கங்களாக "a", "b", "c" என்பன இருக்கட்டும். அதன் "a" என்னும் பக்கத்தின் நடுப்புள்ளிக்கு வரையும் நடுக்கோடு "d" என்பதாக இருக்கட்டும். அடுத்து, "m" என்பது நடுக்கோட்டால் சமமாக பிரிக்கப்பட்ட "a" என்பதின் நீளமாகட்டும். எனவே "m" என்பது "a" யின் சரிபாதி ஆகும். பக்கம் "a"வுக்கும் "d" யுக்கும் இடையே உள்ள ஒரு பக்கக் கோணம் θ ("தீட்டா") என்றும், மறுபக்கக் கோணம் θ′ என்றுமாக இருக்கட்டும். அதாவது "b" இருக்கும் பக்கத்தில் உள்ள கோணம் θ என்றும், "c" பக்கம் உள்ள கோணம் θ′ என்றுமாக இருக்கட்டும். அதாவது θ′ என்பது, θ என்னும் கோணத்தின் 180°-துணைக்கோணம். எனவே cos θ′ = −cos θ. கோணங்கள் θ, θ′ ஆகியவற்றுக்கான கோசைன் விதிப் படி

இவற்றைக் கூட்டினால், கிடைப்பது: 
இதுவே நிறுவவேண்டிய சமன்பாடு.




</doc>
<doc id="140190" url="https://ta.wikipedia.org/wiki?curid=140190" title="விழுகோடு (முக்கோணம்)">
விழுகோடு (முக்கோணம்)

வடிவவியலில், ஒரு முக்கோணத்தின் ஒரு முனையில் இருந்து தொடங்கி, அம்முனைக்கு எதிர்ப்பக்கத்தில் உள்ள ஒரு புள்ளியில் சேரும்படியாக விழும் ஒரு நேர்கோட்டிற்கு விழுகோடு (cevian) என்று பெயர். முக்கோணத்தின் செங்குத்துக்கோடு, நடுக்கோடு முதலியன விழுகோட்டின் தனி வகைகள். விழுகோட்டைச் செவாக் கோடு என்றும் அழைப்பர், ஏனெனில் இத்தாலிய பொறியியலாளர் சியோவன்னி செவா (Giovanni Ceva) என்பவர் இக்கோடுகள் பற்றிய தேற்றம் ஒன்றை நிறுவினார். 

விழுகோட்டின் நீளத்தை இசுட்டூவர்ட்டின் தேற்றத்தின் மூலம் கண்டுபிடிக்கலாம். படத்தில் formula_1 என்று சுட்டப்பட்டுள்ள விழுகோட்டின் (செவாக் கோட்டின்) நீளத்தைக் கீழ்க்காணும் வாய்பாட்டால் கண்டுபிடிக்கலாம்:

விழுகோடு, முக்கோணத்தின் நடுகோடாக இருந்தால், அதன் நீளத்தை கீழ்க்காணும் சமன்பாட்டால் அறியலாம். 

விழுகோடானது, முக்கோணத்தின் ஒரு கோணத்தைச் சமமாகப் பகுக்கும் கோடாக இருந்தால், அதன் நீளத்தைக் கீழ்க்காணும் ஈடுகோள் வழி அறியலாம். 

விழுகோடானது, செங்குத்துக் கோடாடாக இருந்தால், அதன் நீளத்தைக் கீழ்க்காணும் சமன்பாட்டின் வழி அறியலாம். 




</doc>
<doc id="140192" url="https://ta.wikipedia.org/wiki?curid=140192" title="யூக்ளிட்">
யூக்ளிட்

சூரிய கிரகணம் சூரியனை ஆண்டு காலப்பகுதியில் பின்பற்றுவதாக தோன்றுகிறது. இது கிரகணக் கோண அமைப்பு அடிப்படையிலானது. இந்த பாதையின் [அடிப்படை கோளம் | விமானம்] குறிப்பையும் குறிக்கிறது. இது சூரியனைச் சுற்றிலும் பூமியின் சுற்றுப்பாதையில் கோப்பலன் உள்ளது. ). மகிழ்ச்சிக்கென
பாரம்பரியமாக, இந்த பகுதி 30 ° நீளமுள்ள 12 ஆழ்நிலை நட்சத்திரமாகப் பிரிக்கப்பட்டுள்ளது, ஒவ்வொன்றும் ஒரு மாதத்திற்குள் சூரியனின் இயக்கத்தை தோராயமாக மதிப்பிடுகிறது. & Lt; ref & gt;
பிரையன்ட் (1907), ப. 4. </ குறிப்பு>
புராதன காலங்களில் இந்த அறிகுறிகள் சுமார் 12 விண்மீன்களைக் கொண்ட கிரகணங்களைக் குறிக்கின்றன. <Ref> உதாரணமாக, 
</ குறிப்பு>
இந்த அறிகுறிகள் நமக்கு இன்று பயன்படுத்தப்படும் சில சொற்களாகும். வறண்ட வினையூக்கி உண்மையில் விண்மீன் மேஷம் உண்மையில் போது " மேஷம் முதல் புள்ளி 'பெயரிடப்பட்டது; அது மீனாகிவிட்டது. <Ref>

</ குறிப்பு>


<! - [[வகை: வானியல்]] மிகவும் பொதுவானது ->
[[வகை: வானியல் ஒருங்கிணைப்பு அமைப்பு]]
[[பகுப்பு: சூரிய குடும்பத்தின் இயக்கவியல்]]
[[பகுப்பு: ஜோதிடத்தின் தொழில்நுட்ப காரணிகள்]]

</doc>
<doc id="140193" url="https://ta.wikipedia.org/wiki?curid=140193" title="மரங்கொத்தி (விளையாட்டு)">
மரங்கொத்தி (விளையாட்டு)

மரங்கொத்தி விளையாட்டைச் சிறுவர் சிறுமியர் விளையாடுவர். 
தோப்புகளில் இது விளையாடப்படும். 
ஓடித் தொடும்போது மரத்தைத் தொண்டுக்கொண்டு நின்றால் தொடக்கூடாது என்பது இதன் விதி.

மரங்கொத்தி என்னும் பறவை மரத்தைக் கொத்தி அதன் பொந்துகளில் வாழும். 


</doc>
<doc id="140196" url="https://ta.wikipedia.org/wiki?curid=140196" title="இசுட்டூவர்ட்டின் தேற்றம்">
இசுட்டூவர்ட்டின் தேற்றம்

வடிவவியலில், இசுட்டூவர்ட்டின் தேற்றம் (Stewart's theorem) என்பது ஒரு முக்கோணத்தின் பக்கங்களுக்கும், விழுகோட்டிற்கும் இடையே உள்ள தொடர்பைக் குறித்தத் தேற்றம். இத்தேற்றத்தை இசுக்காட்லாந்திய கணிதவியலாளர் மாத்யூ இசுட்டூவர்ட்டு (Matthew Stewart) என்பார் 1746 இல் வெளியிட்டார் என்பதால் இப்பெயர் சூட்டப்பட்டுள்ளது.

ஒரு முக்கோணத்தின் மூன்று பக்கங்களின் நீளங்களாக formula_1, formula_2, formula_3 ஆகியவை இருக்கட்டும். பக்கம் formula_1 என்னும் பக்கத்தில் விழும் விழுகோட்டின் நீளமாக formula_5 என்பது இருக்கட்டும். விழுகோடு formula_5, பக்கம் formula_1 யை இருபகுதியாகப் பகுத்து அவற்றின் நீளங்கள் formula_8 மற்றும் formula_9 ஆக இருந்தால், இசுட்டூவர்ட்டின் தேற்றம் என்ன சொல்கின்றது என்றால், 

அப்பொலோனியசின் தேற்றம் என்பது இந்த விழுகோடு d என்பது முக்கோணத்தின் நடுகோடாக இருக்கும் பொழுது உண்மையாகும் இசுட்டுவர்ட்டின் ஒரு தனி வகை.

இத்தேற்றத்தைக் கோசைன் விதி கொண்டு நிறுவலாம்:

θ ("தீட்டா") என்பது "m", "d" ஆகியவற்றுக்கு இடையே உள்ள கோணமாகவும், θ′ ("தீட்டா கொட்டு") என்பது "n", "d" ஆகியவற்றுக்கு இடையே உள்ள கோணமாகவும் இருக்கட்டும். இப்பொழுது θ′ என்பது θ வின் துணைக்கோணம் (θ′ = 180° - θ) , ஆகவே cos θ′ = −cos θ. இவ்விரு கோணங்களுக்குமான (θ, θ′) கோசைன் விதி:

முதல் சமன்பாட்டை n ஆல் பெருக்கி, இரண்டாவது சமன்பாட்டை m ஆல் பெருக்கிக் கூட்டியபின் cos θ ஐ மாற்றீடு செய்து விலக்கினனல், கிட்டுவது:
இதுவே நிறுவவேண்டிய முடிவு. 

மாற்று வழியாகவும் நிறுவலாம். முக்கோணத்தின் முனையில் இருந்து செங்குத்துக்கோடு ஒன்றை வரைந்து, பித்தேகோரசின் தேற்றத்தைப் பயன்படுத்தி "b", "c", "d" ஆகிய மூன்றின் நீளத்தையும் செங்குத்துக்கோட்டின் நீளத்தோடு தொடர்புபடுத்தி எழுதலாம். பின்னர் இப்படி பெறும் சமன்பாட்டின் இருபக்கமும் மேலே உள்ள சமன்பாட்டுக்கு ஈடாகிவிடும்




</doc>
<doc id="140198" url="https://ta.wikipedia.org/wiki?curid=140198" title="மல்லர் கம்பம்">
மல்லர் கம்பம்

மல்லர் கம்பம் என்பது உடல்வித்தை விளையாட்டு. 

மல் என்னும் சொல் வளத்தைக் குறிக்கும் எனத் தொல்காப்பியம் குறிப்பிடுகிறது. உடல்வளம் கொண்ட சங்ககால மன்னர்களில் ஒருவன் ஆமூர் மல்லன். தெருக்களில் வித்தை காட்டும் டொம்பர் தம் குழந்தைகளை நட்டுவைத்த மரத்தில் தலைகீழாக ஏறவும் இறங்கவும் செய்து விளையாட்டு காட்டுவர். 

தற்காலத்தில் இந்தியாவில் பல மாநிலங்களும் பங்கு கொள்ளும் தேசிய உடல்வித்தைப் போட்டியாக நடைபெற்று வருகிறது. இந்த விளையாட்டு தொன்றுதொட்டு விளையாடப்பட்டு வந்தாலும் 18-ம் நூற்றாண்டில் மகாராட்டிர மாநிலத்துப் பலம்பத்த தாதா தியோதர் என்பவரால் புத்துயிர் ஊட்டப்பட்ட விளையாட்டே சிறப்புற்று விளங்குகிறது. நடப்பட்ட கம்பத்தில் வித்தைகாட்டும் விளையாட்டில் ஆண்கள் பங்கு கொள்வர். 

கயிற்றில் தொங்கி வித்தை காட்டும் விளையாட்டுகளில் பெண்கள் பங்குகொள்கின்றனர்.
ஆதி மனிதன் மரம் ஏறி இறங்க பல்வேறு வழிமுறைகளை கையாண்டான். அதை விதியாக வகுத்தான். இந்தமுறையில் மனிதன் போல மரம் அல்லது கல்லில் உருவம் அமைத்து மல்யுத்தம் செய்ய பயிற்சிகள் மேற்கொண்டதால் இவ்விளையாட்டு மல்லர் கம்பம் எனப்பட்டது. தற்க்காலத்தில் கோவில் விழாக்களில் விளையாடும் ழவழுக்கு மரம் அக்கலத்தில் சோழர்கள் விளையாடிய மல்லர் கம்பததின் மறு உருவாகும்.காஞ்சியை ஆண்ட மாமல்லன் நரசிம்மப் பல்லவன்
இக்கலையைஸ் செழிக்க செய்தான். தமிழ நாட்டு வீர தற்காப்பு கலைகளுல் இதுவும் ஒன்று. இவ்விலையாட்டு மனதை ஒருனிலைப் படுத்தும் ஓர் கலையாகும்.

இவ்விளையாட்டு வடமாநிலங்களில் மால்காம் என்ற பெயரில் விளையாடப்படுகிறது. தற்காலத்தில் மல்லர் விளையாட்டு நிலைக் கம்பம், தொங்குகம்பம் கயிறு விளையட்டு என பிரித்து விளையாடப்படுகிறது. நிலைக் கம்பம் என்பது பருமனான மரத்தை நட்டு அதில் ஏறி பலவித ஆசனங்கள் செய்வது. தொங்கு கம்பம் என்பது பருமனான மரத்தை கயிறுறில் கட்டி எண்ணெய் பூசி வீரதீர விளையாட்டு ஆடுவது. கயிறு விளையாட்டு என்பது கம்பத்திற்கு பதில் கயிற்றில் பெண்கள் ஏறி ஆசனம் செய்வது. இது இந்தியாவில் பல மநிலங்களில் இன்றும் விளையாடப் படுகிறது.



</doc>
<doc id="140200" url="https://ta.wikipedia.org/wiki?curid=140200" title="மல்லு">
மல்லு

மல்லு விளையாட்டு சிறுவர் விளையாட்டுகளில் ஒன்று. 

ஒருவரோடு ஒருவர் மல்லுக்கட்டிக் கையாலும் காலாலும் பிடித்து உதைத்துக் கீழே தள்ளி விளையாடுவது இந்த விளையாட்டு. 

மற்போர் பெரியவர் விளையாடும் போட்டி.




</doc>
<doc id="140204" url="https://ta.wikipedia.org/wiki?curid=140204" title="மலையிலே தீப்பிடிக்குது">
மலையிலே தீப்பிடிக்குது

மலையிலே தீப்பிடிக்குது ஒல்லாரும் ஓடுங்கள் - என்று சொல்லி ஓடவைப்பதுடன் தொடங்கும் விளையாட்டு இது. 

இது இசை நாற்காலிகள் விளையாட்டைப் போன்றது. இதில் விளையாடுவோர் வட்டமாக நிற்பர். 

'மலையிலே தீப்பிடிக்குது ஒல்லாரும் ஓடுங்கள்' - என பொத்தியாள் சொன்னவுடன் எல்லாரும் ஓடுவர். பொத்தியாள் ஏதாவது ஓர் எண்ணைச் சொல்லுவார். இரண்டு என்றால் இருவர்-இருவராகச் சேர்ந்து நிற்கவேண்டும். மூன்று எனச் சொன்னால் மூவர்-மூவராகச் சேர்ந்து நிற்கவேண்டும். எஞ்சியிருப்பவர் வெளியேற வேண்டும். 

கடைசியில் எஞ்சி நிற்பவர் வென்றவர்.




</doc>
<doc id="140205" url="https://ta.wikipedia.org/wiki?curid=140205" title="நேரு உயிரியல் பூங்கா, ஐதராபாத்">
நேரு உயிரியல் பூங்கா, ஐதராபாத்

நேரு உயிரியல் பூங்கா (Nehru Zoological Park) என்றழைக்கப்படும் ஐதராபாத் மிருகக்காட்சிசாலை (Hyderabad Zoo) இந்தியாவில் ஐதராபாத் நகரில் மீர் ஆலம் ஏரிக்கு அருகில் அமைந்துள்ளது. இந்தியாவிலுள்ள பெரிய உயிரியல் பூங்காக்களில் இதுவும் ஒன்று. 1.2 சதுர கிலோமீட்டர் பரப்பில் அமைந்துள்ளது. ஏறக்குறைய 1500 வகையான உயிர்வாழ்வன பராமரிக்கப்படுகின்றன. இவைகளில் 340 பறவை இனங்களும் அதிக எண்ணிக்கையில் ஊர்வனவும் அடங்கும். பெரும்பாலான உயிரினங்கள் இயற்கைச் சூழலில் உள்ளன. சென்றுவர பேருந்துகள் உள்ளன. ஒரு அருங்காட்சியகமும் மீன்காட்சிச் சாலையும் சிறுவர் இரயிலும் உண்டு.

இத்தோட்டம் 1962ல் துவங்கப்பட்டது. 1963ஆம் ஆண்டிலிருந்து பொதுமக்கள் உள்ளே அனுமதிக்கப்பட்டனர்.



</doc>
<doc id="140206" url="https://ta.wikipedia.org/wiki?curid=140206" title="நிகர உள்நாட்டு உற்பத்தி">
நிகர உள்நாட்டு உற்பத்தி

ஒரு நாட்டின் நிகர உள்நாட்டு உற்பத்தி ("Net Domestic Product") என்பது அதன் மொத்த உள்நாட்டு உற்பத்தியிலிருந்து தேய்மான மதிப்பை நீக்கியபின் கிடைக்கும் பண மதிப்பாகும். ஒரு வருட காலத்தில் இயந்திரங்கள் மற்றும் உற்பத்தி அமைப்புகளில் தேய்வு ஏற்பட்டிருக்கும், அந்த மூலதன தேய்மானத்தைக் கழிப்பதன் மூலம் நிகர நாட்டு உற்பத்தி கணக்கிடப்படுகிறது.

நிகர உள்நாட்டு உற்பத்தி = மொத்த உள்நாட்டு உற்பத்தி - தேய்மானம்

நிகர உள்நாட்டு உற்பத்தி மூலம் மொத்த உள்நாட்டு உற்பத்தியை தக்கவைக்க ஆகும் செலவைக் கணிக்கலாம். ஒரு நாட்டின் மூலதன இழப்பு சரிசெய்யப்படாவிட்டால் அதன் மொத்த உள்நாட்டு உற்பத்தி சரிந்துவிடும். நிகர மற்றும் மொத்த உள் நாட்டு உற்பத்தியின் இடைவெளி அகலாமாக வளர்ந்தால் நாட்டின் மூலதனம் குன்றுவதாகவும்; இடைவெளி குறுகி வளர்ந்தால் நாட்டின் மூலதனம் பெருகுவதாகவும் கணிக்கப்படுகிறது. 


</doc>
<doc id="140207" url="https://ta.wikipedia.org/wiki?curid=140207" title="நிகர தேசிய உற்பத்தி">
நிகர தேசிய உற்பத்தி

ஒரு நாட்டின் நிகர தேசிய உற்பத்தி ("Net National Product") என்பது அந்நாட்டின் குடிமக்கள் (வசிப்பவர்கள் மற்றும் புலம்பெயர்ந்தவர்கள்) மூலம் ஓர் ஆண்டில் உற்பத்தி செய்யப்படும் மொத்த தேசிய உற்பத்தியிலிருந்து தேய்மான மதிப்பை நீக்கியபின் கிடைக்கும் பண மதிப்பாகும். ஒரு வருட காலத்தில் இயந்திரங்கள் மற்றும் உற்பத்தி அமைப்புகளில் தேய்வு ஏற்பட்டிருக்கும், அந்த மூலதன தேய்மானத்தைக் கழிப்பதன் மூலம் நிகர தேசிய உற்பத்தி கணக்கிடப்படுகிறது.





</doc>
<doc id="140209" url="https://ta.wikipedia.org/wiki?curid=140209" title="ஜோர்ஜியா ஓ'கீஃப்">
ஜோர்ஜியா ஓ'கீஃப்

ஜோர்ஜியா டோட்டோ ஓ'கீஃப் ("Georgia O'Keeffe", நவம்பர் 15, 1887 – மார்ச் 6, 1986) ஓர் அமெரிக்க ஓவியக் கலைஞர். குறிப்பிடத்தக்க நவீன அமெரிக்க ஓவியர்களில் ஒருவராகக் கருதப்படுகிறார்.

விசுகொன்சின் மாநிலத்தின் சன் பிரைய்ரி நகரில் பிறந்த ஓ'க்கீஃப் 1916களில் தான் நியூயார்க் நகரின் கலைச் சமூகத்தின் கவனத்தைக் கவர்ந்தார். அந்தக் காலகட்டத்தில் அமெரிக்கப் பல்கலைக்கழகங்களிலும் கல்லூரிகளிலும் பெண்கள் கலைத்துறையில் பயிற்சிபெறுவதும் பெண் கலைஞர்கள் புகழ்பெறுவதும் பாராட்டப்படுவதும் அரிதாக இருந்தது. பத்தாண்டுகளுக்குள்ளேயே அமெரிக்காவின் மிக முக்கிய நவீனத்துவ ஓவியர்களில் ஒருவராக தம்மை நிலைநிறுத்திக்கொண்டார். எனவே முற்றிலும் ஆண்கள் ஆதிக்கம் செலுத்தி வந்த அமெரிக்க ஓவியத்துறையில் பெண்களின் இடத்திற்கு வழிவகுத்தார். 1986ஆம் ஆண்டில் தமது 98வது அகவையில் காலமானபோது அமெரிக்காவின் மிகவும் பாராட்டப்பட்ட பண்பாட்டுச் சின்னமாக விளங்கினார்.

அவரது 1910, துவக்க 1920களின் பண்பியல் ஓவியங்கள் அமெரிக்கக் கலைஞர் ஒருவரால் ஆக்கப்பட்ட சிறந்த படைப்புக்களாகக் கருதப்படுகின்றன. 1920களில் மலர்களின் மலரும் பொழுதை ஒரு உருப்பெருக்கி மூலம் காட்டுவதைப் போல அண்மைக் காட்சிகளாக பெரும் வடிவில் ஆக்கியது வழமையான மலர் ஓவியங்களிலிருந்து வேறுபட்டு புதுமையாக இருந்தது. ஓ;கீஃப் வரைந்த நியூயார் நகரத்தின் பல ஓவியக்காட்சிகள் இன்றளவும் இந்த நகரத்தைக் குறித்த சிறந்த ஓவியங்களாக விளங்குகின்றன. 1929ஆம் ஆண்டு முதல் ஆண்டின் சில காலங்களில் வடக்கு நியூ மெக்சிகோவில் கழித்தார்; 1949ஆம் ஆண்டு முதல் இங்கேயே வசிக்கத் துவங்கினார். இந்தக் காலங்களில் அப்பகுதியைக் குறித்த பல ஓவியங்கள் மூலம் - கடினமண் கட்டமைப்பிலான தேவாலயங்கள், பண்பாட்டு சின்னங்கள், பாலவனத் தரையில் அவர் கண்டெடுத்த எலும்புகளும் கற்களும் - அமெரிக்க தன்மேற்கு கலாச்சாரத்தின் பிரதிநிதியாக விளங்கினார். ஓ'கீஃப் வாழந்து பணிபுரிந்த இந்தப் பகுதி “ஓ'கீஃப் நாடு" என அழைக்கப்படலாயிற்று.



</doc>
<doc id="140210" url="https://ta.wikipedia.org/wiki?curid=140210" title="தாராளமயமாக்கல்">
தாராளமயமாக்கல்

தாராளமயமாக்கல் என்பது பொதுவாகப் பொருளாதார அல்லது சமூகக் கொள்கைகளில் அரசின் கட்டுபாடுகளைத் தளர்த்தல் என்று பொருள்படும். சமூகத் தளத்தில் தாராளமயமாக்கல் என்பது திருமண முறிவு, போதைப்பொருள், ஓரினச்சேர்க்கை போன்ற சமூக ஒழுங்குகளின் கட்டுப்பாட்டைத் தளர்த்துவதாகும். 

பொருளாதாரத் தளத்தில், அந்நிய முதலீடுகளை ஆதரிப்பதும், அரசின் நிறுவனங்களைத் தனியாரிடம் வழங்குவதும், முதலீடுகளை ஆதரிக்க வரிகளைக் குறைப்பதும் போன்ற பொருளாதார தடைகளைத் தடுத்து அமைப்பதாகும்.


</doc>
<doc id="140225" url="https://ta.wikipedia.org/wiki?curid=140225" title="இயந்திர கற்றல்">
இயந்திர கற்றல்

இயந்திர கற்றல் என்பது செயற்கை நுண்ணறிவின் ஒரு கிளை, ஆய்வு, ஆணை அல்லது அனுபவத்தின் மூலமாக புரிந்து கொள்வதை அடிப்படியாக கொண்டு உணரி மற்றும்/அல்லது தரவுத்தளத்தில் உள்ள தரவுகளை செயற்படுத்தும் அறிவியல் துறை.




</doc>
<doc id="140233" url="https://ta.wikipedia.org/wiki?curid=140233" title="புனே வாரியர்சு இந்தியா">
புனே வாரியர்சு இந்தியா

புனே வாரியர்சு இந்தியா (ஆங்கிலம்: "Pune Warriors India", மராத்தி: "पुणे वॉरियर्स इंडिया") என்பது மகாராஷ்டிர மாநிலத்தின் புனே நகரம் சார்பாக இந்தியன் பிரீமியர் லீக்கில் விளையாடுகின்ற துடுப்பாட்ட அணி ஆகும். இந்த அணி 2011ஆம் ஆண்டில் இந்தியன் பிரீமியர் லீக்கில் இணைத்துக் கொள்ளப்பட்டது.


</doc>
<doc id="140235" url="https://ta.wikipedia.org/wiki?curid=140235" title="முகமது வாகித் அசன்">
முகமது வாகித் அசன்

முகமது வாகித் அசன் ("Mohammed Waheed Hassan", ; பிறப்பு: 3 சனவரி 1953) மாலைதீவுகளின் அரசுத்தலைவரும், மாலைதீவுகள் தேசிய பாதுகாப்புப் படையின் முதற்பெரும் படைத் தலைவரும் ஆவார். 2012 பெப்ரவரி 7 ஆம் நாள் முகமது நசீது அரசுத்தலைவர் பதவியைத் துறந்ததை அடுத்து வாகித் அசன் புதிய அரசுத்தலைவராகப் பதவியேற்றார். 2008 முதல் 2012 ஆம் ஆண்டு வரையில் இவர் நாட்டின் பிரதி அரசுத்தலைவராக பதவியில் இருந்தார். யூனிசெப்பின் முதுநிலை உறுப்பினராகப் பதவியில் இருந்த வாகித் அசன் கலிபோர்னியாவின் ஸ்டான்போர்டு பல்கலைக்கழகத்தில் கலாநிதிப் பட்டம் பெற்றவர்.



</doc>
<doc id="140241" url="https://ta.wikipedia.org/wiki?curid=140241" title="ஜெயசம்வர்தனி">
ஜெயசம்வர்தனி

ஜெயசம்வர்தனி இராகம் கருநாடக இசையில் பயன்படும் இராகங்களில் ஒன்றாகும். இது 17வது மேளகர்த்தா இராகமும், "அக்னி" என்றழைக்கப் படும் 3 ஆவது சக்கரத்தின் 5 ஆவது மேளமாகிய சூர்யகாந்தம் இராகத்தின் ஜன்னிய இராகம் ஆகும்.

இந்த இராகத்தில் சட்சம் (ச), சுத்த ரிசபம் (ரி), அந்தர காந்தாரம் (க), சுத்த மத்திமம் (ம), பஞ்சமம், சதுச்ருதி தைவதம் (த), காகளி நிசாதம் (நி) ஆகிய சுரங்கள் வருகின்றன. இதன் ஆரோகண அவரோகணங்கள் பின்வருமாறு:

இந்த இராகத்தில் எல்லாச் சுரங்களும் முழுமையாக அமையாததால் இது "வர்ஜ" இராகம் எனப்படுகிறது. இதன் ஆரோகணத்தில் 6 சுரங்களும் அவரோகணத்தில் 6 சுரங்களும் உள்ளன. இதனால் இது "சாடவ-சாடவ" இராகம் எனப்படுகின்றது.




</doc>
<doc id="140244" url="https://ta.wikipedia.org/wiki?curid=140244" title="கொலுசு">
கொலுசு

கொலுசு ஒரு கவர்ச்சி கூட்டும் பாத அணிகலன். சிலம்பு, கொலுசு, மெட்டி ஆகியவை இந்தியப் பெண்களால் காலில் அணியப்படும் அணிகலன்கள். வளர்ந்த நாகரிகம் மற்றும் பண்பாடுகளில் வாழ்ந்த பெண்கள் தங்கள் கவர்ச்சியைக் கூட்டவும், செல்வச் செழிப்பினை காட்டவும் கொலுசு அணிந்தனர். 

சுமார் நாலாயிரம் ஆண்டுகளுக்கு முன் மெசப்படோமியாவில் வாழ்ந்த சுமேரியர்கள் கொலுசை பயன்படுத்தியதாக அறிகிறோம். பழங்காலத்தில் எகிப்தியர்கள் கால் பாத அணி அணிந்துள்ளதாகத் தெரிகிறது. வசதி படைத்தவர்கள் இந்தப் பாத அணிகலனில் ஜாதிக்கற்களைப் பதித்து அணிந்தார்களாம். பல காலம் முன்பு மத்திய கிழக்கு நாடுகள் முழுவதும் பெண்கள் தங்கள் இரண்டு கால்களிலும் பாத அணிகலன்களை அணிந்து அவற்றை ஒரு சங்கிலியால் இணைத்து விடுவது உண்டாம். இது குறுகிய அடி வைத்து நடக்க மேற்கொள்ளப்படும் பயிற்சியாம். இந்திய நடனமாதர்கள் தங்கள் அங்க அசைவுகளுக்கேற்ப இனிய ஒலி எழுப்பும் கால் சலங்கை என்ற அணிகலனை அணிந்தார்கள். இது போல மத்திய கிழக்கு நாடுகளில் வயிற்றசைவு நடனமாடும் மங்கைகள் கூட நுண்ணிய வேலைப்படமைந்த கொலுசுகளை அணிந்தார்கள். அமெரிக்காவில் கொலுசு அணியும் வழக்கம் 1950 ஆம் ஆண்டுகளில் ஏற்பட்டது.

கொலுசுக்கு இந்தியாவில் ஒரு பெரிய வரலாற்றுப் பாரம்பரியமும் பின்னணியும் உண்டு. இந்தியாவில் வெள்ளிக்கு ஒரு தனி மதிப்பு உண்டு. வெள்ளி குளிர்ச்சி தரும் உலோகம். வெள்ளி நகைளை அணிவதால் ஆயுள் விருத்தியாகும் என்று ஆயுர்வேதம் சொல்கிறது. நகை ஒவ்வாமை போன்ற உபாதைகள் வெள்ளியால் வருவதில்லையாம்.

பழங்காலத்தில் பெண்கள் காலில் காப்பு, தண்டை, சிலம்பு போன்ற தடிமனான அணிகலன்களை அணிந்து வந்தனர். இன்றும் மலை சாதி மக்கள் (ராஜஸ்தான்) அதிக எடையுள்ள காப்பு போல் தடிமனான வெள்ளி கொலுசை அணிகிறார்கள். பழங்காலத்தில் மாம்பிஞ்சு கொலுசு, அத்திக்காய் கொலுசு, ஆலங்காய் கொலுசு என பல வடிவமைப்புகளில் கொலுசு அணிந்துள்ளார்கள். 

குழந்தைகளுக்கு கொலுசு அணிவிப்பது இந்தியாவில் நடைமுறையிலுள்ள பழக்கம். கொலுசு ஒலி குழந்தையின் அசைவுகளை உறங்கும்போதும், விழித்திருக்கும் போதும் தாய்க்கு அறிவிக்கும். கொலுசுடன் தளர் நடைபோட்டு நடக்கும் குழந்தைகளைக் காணக் கண் கோடி வேண்டும்.

கொலுசுகளை இள வயது பெண்கள் அணிய மாட்டார்கள். திருமணமான பெண்கள் மட்டுமே அணிவார்கள். எனவே பெண்கள் தங்களுக்கு திருமணமான செய்தியை கால் கொலுசுச் சத்தங்கள் மூலம் சொல்லிவிடுகிறார்கள். திருமணச்சடங்குகளில் மணப்பெண் கொலுசு அணிவது ஒரு முக்கிய மரபு. உதாரணமாக பஞ்சாப் மாநிலத்தில் கொலுசுக்கு ஜாங்கீர் என்று பெயர். ஜாங்கீர் என்றால் சங்கிலி என்று பொருள். இதை திருமண சடங்குகளின்போது பெண்களின் கால்களில் அணிவிப்பார்கள். காலில் கொலுசு அணிந்தால் அந்தப் பெண்ணுக்கு மணமாகிவிட்டது என்று பொருள்.

சின்ன சின்ன முத்துக்கள், சிறிய சலங்கைகள், பின்னல் வேலைப்பாடுகள் ஆகிய எல்லாம் கூடிய கொலுசுகள் பழைய பாணியாகிவிட்டன. தற்போது கொலுசுகள் எளிமையான வேலைப்பாடுகளுடன் மெல்லிய சங்கிலி போல வடிவமைக்கப்படுகின்றன. சில நகை தயாரிப்பாளர்கள் கொலுசையும் மெட்டியையும் இணைத்து ஒரு வடிவம் கொடுத்துள்ளார்கள். முன்பு கொலுசுகள் புடவையுடன் மட்டும் அணியப்பட்டு வந்தது. தற்போது நவீன உடைகளுக்கேற்ப நவீனபாணி கொலுசுகளை அணிகிறார்கள். சில பெண்கள் ஒரே காலில் இரண்டு விதமான கொலுசுகளை அணிகிறார்கள். 

நாகரிக மங்கையர் தங்கம், வெள்ளி கொலுசுகள் மட்டுமல்லாமல் லெதர், பிளாஸ்டிக், நைலான், சாதாரண நூல் என பல வகை பொருட்களைக் கொண்டு நவீன பாணியில் தயாரித்த கொலுசுகளை அணிகிறார்கள். தங்கம் மற்றும் வெள்ளியில் செய்யப்படும் கொலுசுகள், சின்ன சின்ன முத்துக்கள் சேர்க்கப்பட்டு மெல்லிய சங்கிலி கொண்டு இணைக்கப்பட்டு இருக்கும். இந்த சங்கிலி மெல்லியதாகவோ அல்லது பட்டையாகவோ இருக்கும். கொலுசு முழுக்க முத்துக்களை இணைத்தோ அல்லது ஆங்காங்கே நான்கு முத்துக்கள் இணைத்தோ தயாரிக்கப்படுகின்றன. 

வெள்ளியிலும் நிறைய மாற்றங்கள் வந்துள்ளன. ஒட்சியேற்றிய (ஆக்சிடைஸ்ட்) வெள்ளி எப்போதும் நிறம் மங்கிக் காணப்படும். கொலுசுகள் இவ்வெள்ளியிலும் செய்யப்படுகின்றன. செயற்கை கற்கள் - அதாவது போல்கி கற்கள், குந்தன் கற்கள், குறை மணிக்கற்கள் (செமி பிரிசியஸ்) பதித்து செய்யப்படும் தண்டைகள் பெரிதும் விரும்பி அணியப்படுகின்றன.

கொலுசு, இந்தியாவில் தமிழகத்தில் சேலம் மாநகரில் அதிகம் உற்பத்தியாகிறது. கொலுசு உற்பத்தியில் மறைமுகமாகவும், நேரடியாகவும் லட்சக்கணக்கான தொழிலாளர்கள் ஈடுபட்டுள்ளனர். இத்தொழிலகங்கள் வெள்ளிப்பட்டறைகள் எனப்படும். உருக்கு பட்டறை, கம்பி, பூ அடிக்கும் பட்டறை, ஜால்ரா பட்டறை, மெருகு பட்டறை என 13 வகையான உற்பத்திப் பணிகள் இப்பட்டறைகளில் நடைபெறுகின்றன. சேலத்தில் இரும்பாலை, சிவதாபுரம், சினிமாநகர், சீலநாயக்கன்பட்டி, செவ்வாய்பேட்டை, சேலத்தாம்பட்டி, திருவாக்கவுண்டனூர், மணியனூர், மெய்யனூர் போன்ற பகுதிகளில் ஆயிரக்கணக்கான வெள்ளி பட்டறைகள் இயங்கிவருகின்றன. சேலம் கால் கொலுசுகள் ஆந்திரா, மகாராட்டிரம், உத்திரப் பிரதேசம், குசராத், கேரளா, பீகார் போன்ற மாநிலங்களுக்கும், வெளிநாடுகளுக்கும் அதிகளவில் ஏற்றுமதி செய்யப்படுகின்றன.

<gallery>
File:A female foot ornament-.jpg|கொலுசு
File:8-Silver ornamental making- Kolusu.jpg|இணைக்கும்பொடிகள்
File:2-Silver ornamental making- Kolusu.jpg| மணலில் தோற்றம் பெறும்கொலுசு
File:7-Silver ornamental making- Kolusu.jpg|ஒவ்வொரு பகுதியாக இணைத்து வைத்தல்
File:6-Silver ornamental making- Kolusu.jpg|குப்பா மற்றும் கம்பிகளை இணைத்தல்
File:5-Silver ornamental making- Kolusu.jpg|வடிவம் தருதல்
File:4-Silver ornamental making- Kolusu.jpg| வேதியல் பொடிவைத்தல்
File:3-Silver ornamental making- Kolusu.jpg|கொலுசு தயாரிப்பு
File:1-Silver ornamental making- Kolusu.jpg|பற்றவைத்தல்
File:A female foot ornament- kolusu.jpg|முழு கொலுசு
File:A female foot ornament-.jpg|ஜால்ரா கொலுசு
</gallery >

History of Anklets


</doc>
<doc id="140280" url="https://ta.wikipedia.org/wiki?curid=140280" title="கார்னோ தேற்றம்">
கார்னோ தேற்றம்

வடிவவியலில் கார்னோ தேற்றம் என்பது இலசார் கார்னோ (Lazare Carnot) ( 1753–1823) என்பவரின் பெயரால் ஒரு முக்கோணத்தைப் பற்றியும் அதன் சூழ்தொடு வட்டம், உள்தொடு வட்டங்கள் பற்றியும் வழங்கும் ஒரு தேற்றம். "ABC" என்பது ஏதோ ஒரு முக்கோணமாக இருக்கட்டும். இப்பொழுது அம்முக்கோணத்தின் பக்கங்களைத் தொட்டுக்கொண்டு ஓடும் உள்தொடு வட்டம் ஒன்றையும், முக்கோணத்தின் முனைகளின் வழியாக ஓடும் சூழ்தொடு வட்டம் ஒன்றும் வரைவோம். சூழ்தொடு வட்டத்தின் ஆரம் "R" என்றும், உள்தொடு வட்டத்தின் ஆரம் "r" என்றும் கொள்வோம் . சூழ்தொடு வட்டத்தின் நடுப்புள்ளி "D" என்றும், உள்தொடு வட்டத்தின் நடுப்புள்ளி "E" என்றும் குறித்துக் கொள்வோம். ஒரு புள்ளியின் தொலைவை மூடிய எல்லைக்குள்ளும், அதற்கு வெளியேயும் அளக்கும் பொழுது, முறையே நேர்மத் தொலைவாகவும் (பாசிடிவ்), எதிர்மத் தொலைவாகவும் (மறைஎண் தொலைவாகவும், நெகடிவ்) அளக்கும் திசைசார் தொலைவு சார்பியம் விதிப்படி அளந்தால், சூழ்தொடு வட்டத்தின் நடுப்புள்ளியில் இருந்து, முக்கோணத்தின் மூன்று பக்கங்களின் "திசைசார் தொலைவின்" கூட்டுத்தொகை இவ்விரண்டு வட்டங்களின் ஆரங்களின் கூட்டுத்தொகைக்கு சமம் ஆகும்:

இங்கே ஒரு தொலைவு ஏதாவது ஒரு தொலைவு "DX" ("X" = "F", "G", "H") என்பது முக்கோணத்துக்கு வெளியே இருந்தால் மட்டுமே அது எதிர்ம எண்ணாக (மறை எண்ணாக)க் கொள்ளப்படும். படத்தில் காட்டப்பட்டுள்ளவாறு, "DF" என்பது எதிர்மத் தொலைவு (மறையெண் தொலைவு), தொலைவுகள் "DG" உம் , "DH" உம் நேர்மத் தொலைவுகள். 

இக் கார்னோ தேற்றமானது சப்பானிய பல்கோணங்களின் சூழ்தொடுவட்டத் தேற்றத்தை நிறுவப் பயன்படுகின்றது. 



</doc>
<doc id="140283" url="https://ta.wikipedia.org/wiki?curid=140283" title="வெள்ளெருக்கு விநாயகர் சிலைகள்">
வெள்ளெருக்கு விநாயகர் சிலைகள்

வெள்ளெருக்கு வேரைப் பயன்படுத்தி வடிக்கப்படும் விநாயகர் சிலைகள் வெள்ளெருக்கு விநாயகர் சிலைகள் (பிள்ளையார்) என்றழைக்கப்படுகின்றன. 
வெள்ளெருக்கு வேருக்கு தெய்வீக சக்தியுள்ளது. எனவே இந்த வேரைப் பயன்படுத்தி வடிக்கப்படும் சிலையும் மிகுந்த சக்தி வாய்ந்ததாகும். வெள்ளெருக்கு விநாயகர் வழிபாடு மிகவும் சிறப்புடையதாகக் கருதப்படுகிறது. வீட்டிலோ அல்லது பொது இடங்களிலோ ஒரு சுத்தமான இடத்தில் வெள்ளெருக்கு விநாயகரை வைத்து வழிபடலாம். விநாயகருக்கு நீரில் அபிஷேகம் செய்தல் கூடாது. அடிக்கடி கைகளால் தீண்டி வழிபடுவதைத் தவிர்க்க வேண்டும். அத்தர், புனுகு, சவ்வாது முதலிய நறுமணப் பொருட்களைச் அணிவிக்கலாம். உலர்ந்த பூக்களைச் சூட்டலாம். இவ்வாறு வழிபாடு செய்பவருக்கு அனைத்து நலன்களும் கைகூடும். செல்வம், செல்வாக்கு, பெருமை கூடும். பீடைகள் ஒழியும். பனிரெண்டு ஆண்டுகட்கு மேல் வளர்ந்த வெள்ளெருக்கு வேரில் விநாயகரது வடிவம் சுயம்புவாகத் தோன்றும் என்கிறார்கள். இது போன்ற சுயம்பு விநாயகர்கள் தோன்றியதாக பத்திரிகை வாயிலாக அறிய முடிகிறது. இது போன்ற சுயம்பு விநாயகர்கள் அற்புத சக்தி வாய்ந்தவர்கள்.

வெள்ளெருக்கு விநாயகர் சிலை வடிக்கும் கைவினைக் கலைஞர்களை பல கோவில்களின் எதிரே காணலாம். சென்னைக்கு அருகில் ஒரகடத்தில் வெள்ளெருக்கு விநாயகர் கோவில் உள்ளது. இங்கே முறைப்படி வெள்ளெருக்கு விநாயகரை தயாரித்து விற்பனையும் செய்கிறார்கள். வெள்ளெருக்கு செடிக்கு உயிர்ப்பு சக்தி உள்ளதால், அதனைப் பார்த்தவுடன் வெட்டிவிடாமல் சில பரிகார முறைகளை கடைப்பிடிக்கச் சொல்கிறார்கள். சிலை வடிக்க தேர்வு செய்யும் வெள்ளெருக்கு வேர் நன்கு முற்றி பக்குவப்பட்டிருக்க வேண்டும். வடக்கு நோக்கிச் செல்லும் வேரைத் தேர்ந்தெடுத்து அதில் விநாயகர் உருவம் செதுக்கி வழிபடுதல் சிறப்பு என கருதப்படுகிறது.

திருஎருக்கத்தம்புலியூர், திருக்கானாட்டுமுள்ளூர் ஆகிய சிவன் கோவில்களில் தலமரம் வெள்ளெருக்கு ஆகும். எருக்கத்தம்புலியூரில் விழாக் காலங்களில் வெள்ளெருக்கம் பூவால் பூசிக்கப்படுகிறது. திருக்கானாட்டுமுள்ளூரில் வெள்ளெருக்குடன் அத்தியும் தலமரமாக உள்ளது. வட திருமுல்லைவாயில் மாசிலாமணீஸ்வரர் கோவிலில் சுவாமி சன்னதியில் மிகப் பெரிய இரண்டு வெள்ளெருக்குத் தூண்கள் உள்ளன.
புதர்செடி வகையைச் சேர்ந்த வெள்ளெருக்கு அல்லது வெள்ளை எரு‌க்கு (Calotropis procera, dogbane family, Apocynaceae) ஒரு மருத்துவ குணம் வாய்ந்த தெய்வீக மூலிகையாகும். அரிதான பொருள் (புதையல், ரத்தினங்கள், சிலைகள் பதுக்கி வைத்திருக்கும் இடங்களில்) இருக்கும் இடத்தில்தான் வெள்ளெருக்கு செடி முளைக்கும் என சங்க கால நூல்களில் குறிப்பிடப்பட்டுள்ளது. வெள்ளெருக்கு வேர் பாம்புக்கு ஆகாது என்று சொல்லி யிருக்கிறார்கள். சக்தி வாய்ந்த வெள்ளெருக்குச் செடியின் இலை, பூ, பால், பட்டை, வேர் முதலியன மருத்துவப் பயனுடையது. வெள்ளெருக்கிலிருந்து மருத்துவ குணங்களின் அடிப்படையாக உள்ள சைகுளோ சேடால், புரோசெஸ்டிரால், கலோடிரோஃபின், கைகேன்சியோல் சைரியோ ஜெனின் போன்ற பல வேதிப்பொருட்கள் பிரித்தெடுக்கப்பட்டுள்ளன.


</doc>
<doc id="140289" url="https://ta.wikipedia.org/wiki?curid=140289" title="நில உச்சவரம்புச் சட்டம்">
நில உச்சவரம்புச் சட்டம்

நில உச்சவரம்பு (Ceiling on Land Holding) என்பது தனி நபர்கள் வைத்திருக்கும் நில உடைமைக்கு உச்சவரம்பை நிர்ணயித்து அதற்கு மேற்பட்ட உபரி நிலங்களை அரசு கையகப் படுத்தும் முறை ஏதுவாக 1958ல் இந்திய அரசால் கொண்டு வரப்பெற்ற சட்டம் ஆகும். வேளாண்மையைச் சீர்திருத்தும் நோக்கத்துடன் குடிவாரச் சட்டங்கள் தவிர வேறுபல நடவடிக்கைகளும் இந்திய அரசால் எடுக்கப்பட்டன. அவற்றில் ஒன்று நில உடைமைகளுக்கு உச்சவரம்பை நிர்ணயிப்பதாகும். ஒரு குடும்பம் அல்லது தனிநபருக்குரிய உயர்ந்த பட்ச நிலங்கள் என தீர்மானித்து அதற்கு மேல் உள்ள நிலத்தை அதற்குறிய இழப்பீட்டுத் தொகையை நில உடமையாளருக்கு வழங்கி கையகப்படுத்தும் நிலங்களை உபரி என வகை படுத்திக்கொள்ளும் நடைமுறைக்கு உரியவாறு ஏற்படுத்தப்பட்டது நில உச்சவரம்பு சட்டம் என்கிறோம். இது இரண்டு பிரிவுகளாகும்.
1. தற்போதுள்ள உடைமைகள் மீது உச்சவரம்பு நிர்ணயிப்பது.
2. எதிர்காலத்தில் வாங்கப்படும் நிலங்கள் மீது உச்சவரம்பு நிர்ணயிப்பது.
இந்தியாவின் இரண்டாவது ஐந்தாண்டுத் திட்ட காலத்தில் மாநில அரசுகள் நில உச்சவரம்புச் சட்டங்களை இயற்றின. ஆனால் நில உச்சவரம்பின் அளவு மாநிலத்திற்கு மாநிலம் வேறுபட்டது. 1972-ல் நடந்த மாநில முதலமைச்சர்களின் கூட்டத்தில் நாடுமுழுவதும் ஒரே மாதிரியான நில உச்சவரம்பு அளவே கொண்டு வரவேண்டும் என்று முடிவு செய்யப்பட்டது. இந்தியாவில் நில உச்சவரம்புச் சட்டங்கள் கீழ்வரும் இயல்புகளைக் கொண்டுள்ளன.


நில உரிமை அதிகப்படியான நிலமற்றோருக்குப் பகிர்ந்தளிக்கப்படுகிறது. இதனால் நில அளவு சிறியதாகிவிடும். 
சிறிய பண்னைகளில் பெரிய எந்திரங்களைப் பயன்படுத்த முடியாது அதனால் உற்பத்தி குறையும். மேலும் நிலத்தைப் பகிர்ந்து கொடுப்பதால் மட்டும் நிலமற்றோரின் வாழ்வு உயராது. அதில் பயிர் செய்வதற்கான வசதி அவர்களுக்கு இருக்க வேண்டும். உபரியான நிலத்தை அரசு எடுத்துக்கொள்ளும் போது அரசு இழப்புத்தொகை கொடுக்கவேண்டியுள்ளது. இது அரசுக்குச் சுமையாகும். நில உச்சவரன பகிர்வு செய்வதில் ஏற்படும் பிரச்சினைகளைத் தீர்ப்பது கடினம்.

நில உச்சவரம்பினைக் கொண்டு வந்ததன் காரணமாக நாடு முழுதும் பல இலட்சம் ஏக்கர்கள் நிலங்கள் உபரியாகக் கிடைத்தன. அவை நிலமற்ற விவசாயிகளுக்குப் பகிர்ந்தளிக்கப்பட்டன. 1983 மார்ச் முடிய 45 இலட்சம் ஹெக்டேர் நிலம் உபரி என்று அறிவிக்கப்பட்டு அதில் 29 இலட்சம் ஹெக்டேர் நிலம் பெறப்பட்டு 19.8 இலட்சம் ஹெக்டேர் நிலம் பகிர்ந்தளிக்கப்பட்டுள்ளது.

நில உச்சவரம்புச் சட்டத்தின் மூலம் எதிர்பார்த்த பலன் கிடைக்கவில்லை. இதற்குக் காரணம் இச்சட்டங்களை அமுலாக்குவதில் ஏற்பட்ட காலதாமதமே ஆகும். மேலும் எண்ணற்ற விதிவிலக்குகள், பொய்மாற்றுகள், நில உரிமை பற்றிய முழு விவரங்கள் இல்லாமை, பாகப் பிரிவினைகள், தாமதமான செயல்பாடு, அதிகாரிகளின் திறமையின்மை, ஊழல் போன்ற காரணங்களால் நில உச்சவரம்புச் சட்டம் இந்தியாவில் தோல்வியடைந்தது.




</doc>
<doc id="140293" url="https://ta.wikipedia.org/wiki?curid=140293" title="ஏழுவட்டத் தேற்றம்">
ஏழுவட்டத் தேற்றம்

வடிவவியலில் எழுவட்டத் தேற்றம் அல்லது ஏழுவட்டத் தேற்றம் என்பது யூக்ளீடிய சமதளத்தில், ஒவ்வொரு வட்டமும் மற்ற இரண்டு வட்டங்களைத் தொட்டுக்கொண்டிருக்குமாறு அமைக்கப்பட்ட ஆறு வட்டங்களையும் தொட்டுக்கொண்டிருக்குமாறு அமைந்த ஏழாவது வட்டம் பற்றிய ஓர் உண்மை பற்றியது ஆகும். இந்த ஆறு வட்டங்களும், ஏழாவது வட்டத்தைத் தொடும் புள்ளிகளை இணைக்கும் மூன்று கோடுகளும் ஒரே புள்ளியில் சந்திக்கும் (படத்தைப் பார்கக்வும்) என்று 1974 இல் எவலின், மனி-கூட்ஃசு, இட்டிரிலின் (Evelyn, Money-Coutts, TyrrelIn ) என்பவர்கள் கண்டுபிடித்தனர். 




</doc>
<doc id="140295" url="https://ta.wikipedia.org/wiki?curid=140295" title="திருநாவலூர்">
திருநாவலூர்

திருநாவலூர் விழுப்புரம் மாவட்டத்தில் உள்ள ஒரு ஊராட்சி ஒன்றியம். இது திருநாவலூர் சட்டமன்றத் தொகுதிக்கு உட்பட்டது. இங்கு புகழ் பெற்ற திருநாவலூர் பக்தஜனேஸ்வரர் கோயில் எனும் சிவன் கோயில் உள்ளது. சுந்தரர் திருமணம் இங்கு நிகழ இருந்த போது சிவன் தடுத்தாட்கொண்டதாக வரலாறு உள்ளது.


</doc>
<doc id="140299" url="https://ta.wikipedia.org/wiki?curid=140299" title="மாங்கொழுக்கட்டை">
மாங்கொழுக்கட்டை

மாங்கொழுக்கட்டை என்பது ஒருவர் குத்த மற்றொருவர் அதனைப் பிடிக்கும் விளையாட்டு. சிறுவர் சிறுமியர் இதனை விளையாடுவர். உன்னிப்புத் திறனை இது வளர்க்கும். 

இப்படிச் சொல்லிக்கொண்டு குத்தும்போது நான்காவது அடி நான்காவது குத்தினைப் பிடிக்க வேண்டும். பிடித்துவிட்டால் பிடித்தவர் குத்தலாம்.




</doc>
<doc id="140300" url="https://ta.wikipedia.org/wiki?curid=140300" title="இரௌத்தின் தேற்றம்">
இரௌத்தின் தேற்றம்

வடிவவியலில் இரௌத்தின் தேற்றம் அல்லது இரூத்தின் தேற்றம் ("Routh's theorem") என்பது ஏதாவது கொடுக்கப்பட்ட முக்கோணம் ஒன்றின் பரப்பளவுக்கும், அம் முக்கோணத்தின் விழுகோடுகள் தங்களை வெட்டிக்கொள்வதால் இடையே உண்டாகும் முக்கோணத்தின் பரப்பளவுக்கும் உள்ள விகிதத்தைப் பற்றியது ஆகும். இத் தேற்றம் என்ன சொல்லுகின்றது என்றால் 
" ABC" என்னும் முக்கோணத்தின் பரப்பு A (படத்தில் வெளியில் உள்ள முக்கோணம்) என்றும், " F"," D" , " E" ஆகிய மூன்று புள்ளிகளும் முறையே விழுகோடுகள் பக்கங்கள் "AB" , "BC", " AC" ஆகியவற்றை முட்டும் இடங்களாகவும் கொண்டால், வெளி முக்கோணத்தின் ஒவ்வொரு பக்கத்தின் வெட்டுப் பகுதிகளைக் கீழ்க்காணும் விகிதமாக முதலில் எழுதலாம்:

இப்பொழுது விழுகோடுகள் வெட்டிக்கொள்ளும் புள்ளிகளாக " I"," G" , "H" ஆகிய மூன்றையும் கொண்டால்,
"GHI" என்னும் முக்கோணத்தின் பரப்பளவு(உள்ளே சிறிய சிவப்பு நிற முக்கோணம்):

என்று கூறுகின்றது இத் தேற்றம்.

இத்தேற்றத்தை எடுவர்டு சான் இரௌத்து (Edward John Routh), 1896 இல் வெளியான "Treatise on Analytical Statics with Numerous Examples" என்னும் நூலில் 82 ஆம் ப்க்கத்தில் விளக்கியுள்ளார். 



</doc>
<doc id="140302" url="https://ta.wikipedia.org/wiki?curid=140302" title="மதுரை முக்குறுணிப் பிள்ளையார்">
மதுரை முக்குறுணிப் பிள்ளையார்

முக்குறுணிப் பிள்ளையார் சன்னிதி மதுரை மீனாட்சி அம்மன் கோவிலில் அமைந்துள்ளது. மீனாட்சி அம்மன் சன்னதிக்கும் சுந்தரேசுவரர் சன்னதிக்கும் இடையே கிளிக்கூண்டு மண்டபத்துக்கு வடக்குப் புறம் அமைந்துள்ளது. இந்த பிள்ளையார் சிலை மிகப் பெரியது. பத்தடி உயரமிருக்கலாம்.

மீனாட்சி அம்மன் கோவில் கட்டிய போது மன்னர் திருமலை நாயக்கர் கோவில் கட்ட மண் வேண்டி மதுரை நகருக்கு வெளியில் அமைந்துள்ள வண்டியூர் என்ற இடத்தில் ஒரு பெரிய தெப்பக்குளத்தை வெட்டினார். அந்த சமயம் அவர் இந்த முக்குறுணிப் பிள்ளையாரைக் கண்டெடுத்தார். தொடர்ந்து கோவில் பணிகள் நடந்தன. இறுதியில் முக்குறுணிப் பிள்ளையாரை மீனாட்சி அம்மன் கோவிலிலேயே தனி சன்னதி அமைத்து நிறுவியுள்ளார்.

விநாயக சதுர்த்தி மீனாட்சி அம்மன் கோவிலில் விமரிசையாகக் கொண்டாடப்படுகிறது. இந்த நிகழ்வின்போது இந்த முக்குறுணிப் பிள்ளையாருக்கு மிகப் பெரிய ஒற்றைக் கொழுக்கட்டையைப் படைக்கிறார்கள். இந்தக் கொழுக்கட்டை செய்வதற்கு மூன்று குறுணி அரிசி பயன்படுத்தப் படுகிறதாம். குறுணி என்பது பண்டைய பாண்டிய நாட்டு முகத்தலளவை ஆகும். அதாவது ஒரு குறுணி என்பது நான்கு படிகள். மூன்று குறுணி என்றால் 12 படிகள். பிள்ளையாருக்கு படைக்கப்பட்ட பின் கொழுக்கட்டை பிரசாதமாக பக்தர்களுக்கு வழங்கப் படுகிறது. 

மூன்று குறுணி அரிசியை மாவாக இடித்து, அதில் ஒரே கொழுக்கட்டையாகச் செய்து, விநாயக சதுர்த்திக்குப் படைப்பதால் இந்தப் பிள்ளையாரை 'முக்குறுணிப் பிள்ளையார்' என்கின்றனர்.



</doc>
<doc id="140304" url="https://ta.wikipedia.org/wiki?curid=140304" title="மாட்டுக்கால் தாண்டல்">
மாட்டுக்கால் தாண்டல்

மாட்டுக்கால் தாண்டல் என்பது சிறுவர்கள் கல்லுக்குக் கல் தாண்டிச் செல்லும் ஒருவகை விளையாட்டு. 

மாடு நாலு காலில் நடக்கும்போது அதன் காலடிகள் இரு வரிசையில் பதிவது போன்ற இடங்களில் கற்கள் அல்லது செங்கற்கள் வைக்கப்படும். சிறுவர்கள் தம் இரண்டு கால்களையும் அந்தக் கற்களின்மீது வைத்து அங்குமிங்குமாக முன்னும் பின்னும் நடப்பர். வெறுந்தரையில் கால் ஊன்றுதல் தப்பாட்டம்.




</doc>
<doc id="140305" url="https://ta.wikipedia.org/wiki?curid=140305" title="மாட்டுப் பந்தயம்">
மாட்டுப் பந்தயம்

மாட்டுப் பந்தயம் ஒரு விழாக்கால விளையாட்டு. 

இரு மாடுகளை நுகத்தில் பூட்டியும், வண்டியில் பூட்டியும் விரட்டி ஓட்டி முதலில் உத்தியை அடையும் மாட்டுக்காரர் வென்றதாய்க் கருதப்படுவது இந்த விளையாட்டு. 
ஒற்றைமாட்டு வண்டிப் பந்தயமும் நடைபெறுவது உண்டு. 

இக்காலத்தில் இந்தியாவிலும் உலக நாடுகளிலும் ஒட்டக ஓட்டப் போட்டிகளும், எருமை-ஓட்டப் போட்டி, யானை-ஓட்டப் போட்டி போன்றனவும் நடைபெறுகின்றன.




</doc>
<doc id="140306" url="https://ta.wikipedia.org/wiki?curid=140306" title="பெர்மா புள்ளி">
பெர்மா புள்ளி

வடிவவியலில் பெர்மா புள்ளி ("Fermat point") அல்லது தாரிசெல்லிப் புள்ளி ("Torricelli point"), என்பது எந்தவொரு புள்ளியில் இருந்து ஒரு முக்கோணத்தின் மூன்று முனைகளில் இருந்தும் கணக்கிடப்படும் தொலைவுகளின் கூட்டுத்தொகை யாவற்றினும் மிகக்குறைவாக உள்ளதோ அந்தப் புள்ளியே பெர்மா புள்ளி அல்லது தாரிசெல்லிப் புள்ளி என்பதாகும். பெர்மா இக் கேள்வியை முதலில் தனி மடலில் எவாஞ்செலித்தா தாரிசெல்லி என்பவருக்கு எழுப்பினார், அதற்கான தீர்வை தாரிசெல்லி கண்டுபிடித்தார். எனவே இப்பெயர் ஏற்பட்டது. 





</doc>
<doc id="140307" url="https://ta.wikipedia.org/wiki?curid=140307" title="இலெசிட்டரின் தேற்றம்">
இலெசிட்டரின் தேற்றம்

யூக்ளிடிய சமதள வடிவவியலில், இலெசிட்டர் தேற்றம் (Lester's theorem) என்பது சூன் இலெசிட்டர் (June Lester) என்பாரின் பெயரால் வழங்கும் ஓர் உண்மைக்கூற்று. இத்தேற்றம் என்ன சொல்கின்றது என்றால், மூன்று பக்கங்களும் வெவ்வேறு அளவுள்ள எந்தவொரு முக்கோணத்திலும் (ஒன்றா முக்கோணம்), இரண்டு பெர்மா புள்ளிகளும், ஒன்பது-புள்ளி வட்டத்தின் நடுவும், முக்கோணத்தின் சூழ்தொடு வட்ட நடுவும் "வட்டத்தில் அமரும் புள்ளிகளாகும்" (வட்டமர் புள்ளிகளாகும்) .




</doc>
<doc id="140309" url="https://ta.wikipedia.org/wiki?curid=140309" title="மாது மாது">
மாது மாது

மாது மாது எனத் தொடங்கும் பாடலுடன் விளையாடப்படும் இது ஒரு சிறுமியர் விளையாட்டு. 

கெட்டியான தரையில் ஒரு வட்டம் வரையப்படும். அந்த வட்டத்தில் 10 குழிகளும் வட்டத்தின் நடுவில் 4 குழிகளும் உருவாக்கப்படும். பட்டவரின் கண்கள் பொத்தப்படும். முன்பே பட்டவருக்குக் காட்டப்பட்ட புளியங்கொட்டை போன்றதொரு அடையாளப் பொருளை மற்றொருவர் ஒரு குழியில் மறைந்து வைப்பார். பட்டவரின் கண்கள் திறந்து விடப்படும். 

எந்தக் குழியில் அடையாளப் பொருள் உள்ளது எனச் சொல்லி அதனை எடுத்துத் தரவேண்டும். 3 வாய்ப்புகள் தரப்படும். அதற்குள் கண்டுபிடிக்காவிட்டால் மீண்டும் கண் பொத்தப்படுவார். கண்டுபிடித்துவிட்டால் அவர் மற்றவர் கண்களைப் பொத்தலாம்.





</doc>
<doc id="140311" url="https://ta.wikipedia.org/wiki?curid=140311" title="முக்குழியாட்டம்">
முக்குழியாட்டம்

எலுமிச்சங்காய் அளவுள்ள இரும்புக் குண்டுகளை உருட்டிப் பெரியவர்கள் பொழுதுபோக்காக விளையாடும் விளையாட்டு முக்குழியாட்டம். 

கெட்டியான தரையில் 3 குழிகள் உருவாக்கப்படும். குழியில் விழுமாறு குண்டுகள் உருட்டப்படும். குழிகள் நேர்க்கோட்டில் இருக்கும். அதே நேர்க்கோட்டுத் திசையிலிருந்து குண்டை உருட்டுவர். 

முதல் குழியில் விழுந்தால் 1 பழம். 
இரண்டாம் குழியில் விழுந்தால் 2 பழம். 
மூன்றாம் குழியில் விழுந்தால் 3 பழம். 
அதிக பழங்கள் வாங்கியவர் வெற்றி.




</doc>
<doc id="140312" url="https://ta.wikipedia.org/wiki?curid=140312" title="மூக்குப்பிடி">
மூக்குப்பிடி

சிறுவர்கள் தொட்டு விளையாடும் விளையாட்டுகளில் ஒன்று மூக்குப்பிடி. 

கால் கவட்டிக்குள் கையை விட்டு மூக்கைப் பிடித்துக்கொண்டு நிற்பவரைத் தொடக்கூடாது என்பது இதன் விதிமுறை.

இந்த விளையாட்டில் தொட வருபவர் தன் மூக்கை ஒரு கையால் பிடித்துக்கொண்டு, பாடிக்கொண்டே வரவேண்டும். 




</doc>
<doc id="140313" url="https://ta.wikipedia.org/wiki?curid=140313" title="நெப்போலியனின் தேற்றம்">
நெப்போலியனின் தேற்றம்

வடிவவியலில் நெப்போலியன் தேற்றம் என்பது ஒரு முக்கோணத்தின் ஒவ்வொரு பக்கத்தின் மீதும் உள்நோக்கியோ வெளி நோக்கியோ சமபக்க முக்கோணங்களை வரைந்தால், அவற்றின் நடுப்புள்ளிகளும் ஒரு சமபக்க முக்கோணத்தை உருவாக்கும். அப்படி உருவாக்கிய சமபக்க முக்கோணம், நெப்போலியன் முக்கோணம் (உள், வெளி ஆகிய இரண்டும்) என்று அழைக்கப்படுகின்றது. 

இத்தேற்றம் நெப்போலியன் (1769–1821) பெயரில் வழங்கப்பட்டாலும், இரதர்போர்டு என்பார் 1825 இல், நெப்போலியன் இறந்து நான்கு ஆண்டுகளில் வெளியிட்ட, "த லேடீசு டையரி" (The Ladies' Diary) என்னும் வெளியீட்டில் வந்திருந்ததே முதல் அறிவிப்பாக இருக்கலாம் என்னும் கருத்து நிலவுகின்றது.

இது எளிதான விளக்கம் அன்று எனினும் இப்படிச் செல்கின்றது இவ்விளக்கம்: முக்கோணம் LMN என்பது சமபக்க முக்கோணம் என்று அறிய, முதலில் MN என்பது மணிகாட்டி நகரும் திசையில் 30°, A -யைச்சுற்றி நகர்ந்தால் CZ ஆக மாறும், அதே நேரம் அதே மையத்திலிருந்து √"3" விகிதம் நீட்டமுறும் "ஒத்தவகை மாற்றம்" (Homothety or Homothetic transformation) கொள்ளும்; அடுத்து LN என்பதும் மணிகாட்டிக்கு எதிர்த்திசையில் B -யைச் சுற்றி 30° சுழற்றினால் CZ ஆக மாறும், அதே நேரம் அதே மையத்திலிருந்து √"3" விகிதம் நீட்டமுறும் "ஒத்தவகை மாற்றம்" கொள்ளும். இவற்றின் சுழற்சி ஒற்றுமையில் இருந்து A(√"3",-30°), B(√"3",30°). என்பதை உணரலாம். இதிலிருந்து MN = LN என்றும், அவற்றின் இடையே உள்ள கோணம் 60° என்றும் அறியலாம்.

ஆள்கூறு வடிவவியல் வழி, LMN முக்கோணத்தின் ஒவ்வொரு பக்கத்தின் நீளமும் கீழ்க்காணும் கணிக்கோவையால் (கணிச்சரத்தால்) குறிக்கலாம்: 

இதற்கு முக்கோணவியல் வழியும் ஒரு நிறுவல் உள்ளது.



</doc>
<doc id="140317" url="https://ta.wikipedia.org/wiki?curid=140317" title="இசைப் பேரறிஞர் விருது">
இசைப் பேரறிஞர் விருது

இசைக் கலைஞர் ஒருவரை, ஆண்டுதோறும் தெரிவுசெய்து அவருக்கு இசைப் பேரறிஞர் எனும் விருதினை சென்னையிலுள்ள தமிழ் இசைச் சங்கம் வழங்கிச் சிறப்பிக்கிறது.

தமிழிசையினைப் பரப்பும் நோக்கத்துடன் ஆண்டுதோறும் டிசம்பர் மாதத்தில் 12 நாட்களுக்கு தமிழ் இசைச் சங்கத்தால் "தமிழிசை விழா" நடத்தப்பட்டு வருகிறது. இவ்விழாவின் தொடக்க நாளன்று, அந்த ஆண்டிற்கென தெரிவுசெய்யப்பட்ட இசைக் கலைஞருக்கு "இசைப் பேரறிஞர்" என்னும் விருதும், பொற்பதக்கம், பொன்முடிப்பும் அளிக்கப்பெறுகிறது.

1957 ஆம் ஆண்டு முதல் 2015 ஆம் ஆண்டு வரை இவ்விருதினைப் பெற்ற இசைக் கலைஞர்களின் பட்டியல் இங்கு தரப்பட்டுள்ளது.


</doc>
<doc id="140320" url="https://ta.wikipedia.org/wiki?curid=140320" title="வடிவவியலில் ஆய்லரின் தேற்றம்">
வடிவவியலில் ஆய்லரின் தேற்றம்

வடிவவியலில் ஆய்லரின் தேற்றம் ("Euler's theorem in geometry"), ஒரு முக்கோணத்தின் உள்வட்ட மையத்திற்கும் சுற்றுவட்ட மையத்திற்கும் இடையேயுள்ள தூரத்தின் மதிப்பினைப் பின்வருமாறு தருகிறது:

இதில் "R" -சுற்றுவட்ட ஆரம், "r" -உள்வட்ட ஆரம்.

இத்தேற்றத்தின் கூற்றிலிருந்து கிடைக்கும் சமனின்மை:

இரு மைய நாற்கரத்தின் கார்லிட்ஸின் முற்றொருமை, இத்தேற்றத்தின் பொதுமைப்படுத்தலாகும்..



எனவே முக்கோணம் BIL ஒரு இருசமபக்க முக்கோணம்.




</doc>
<doc id="140321" url="https://ta.wikipedia.org/wiki?curid=140321" title="டிராவலர்சு குழுமங்கள்">
டிராவலர்சு குழுமங்கள்

டிராவலர்சு குழுமங்கள் என்பது சந்தை மதிப்பீடின் படி அமேரிக்காவின் மிகப்பெரிய காப்பீட்டு நிறுவனமாகும். இது பின்வரும் மூன்று திட்டங்களில் காபீடுகளை வழங்குகிறது.

செயின்ட் பவுல் ஃப்யர் மற்றும் மெரைன் நிறுவனம் டிராவலர்சு குழுமங்களின் முன்னிருந்த நிறுவனமாகும். மேலும் 2004 வரை செயின்ட் பவுல் நிறுவனமும் டிராவலர்சு பிராப்பர்டி கேசுவலிட்டி கூட்டுரிமை நிறுவனமும் செயின்ட் பவுல் டிராவலர்சு என்ற பெயருடன் செயல்பட்டு வந்தது. 2007ல் இருந்து டிராவலர்சு கம்பெனிசு என்ற பெயருடன் தனித்து செயல்பட தொடங்கியது.



</doc>
<doc id="140324" url="https://ta.wikipedia.org/wiki?curid=140324" title="தெய்வம் (பழந்தமிழ்)">
தெய்வம் (பழந்தமிழ்)

கடவுளுக்குக் கற்பிக்கப்பட்ட உருவங்களைத் தெய்வம் என்கிறோம். 
தெய்வம் என்னும் சொல் 'தெய்' என்னும் உரையசைக் கிளவியிலிருந்து தோன்றியது. 
அண்டவெளியில் உள்ள அனைத்துப் பொருள்களும் ஒன்றோடொன்று உரசித் தேய்வதில் உயிரோட்ட ஆற்றல் பிறக்கிறது. இந்தத் தேய்தலில் பிறக்கும் ஆற்றலைத் தேய்வு < தேய்வம் < தெய்வம் என்றனர்.



தை+அகம்-தையகம்,
தைவம்,தெய்வம்...



</doc>
<doc id="140325" url="https://ta.wikipedia.org/wiki?curid=140325" title="பிட்டின் இந்தியா சட்டம்">
பிட்டின் இந்தியா சட்டம்

பிட்டின் இந்தியா சட்டம் ("Pitt's India Act") அல்லது கிழக்கிந்திய நிறுவனச் சட்டம், 1784 என்பது பெரிய பிரித்தானிய இராச்சியத்தின் நாடாளுமன்றத்தால் 1784 இல் இயற்றப்பட்ட ஒரு சட்டம். இந்தியத் துணைகண்டத்தில் |கிழக்கிந்திய கம்பெனி ஆட்சியையும் நடவடிக்கைகளையும் பிரித்தானிய அரசின் கட்டுப்பாட்டில் கொண்டு வருவதற்காக இது இயற்றப்பட்டது. இச்சட்டம், இந்தியாவில் கிழக்கிந்தியக் கம்பனியின் கட்டுப்பாட்டில் இருந்த பகுதிகளை கம்பனியும் பிரித்தானிய அரசும் கூட்டாக நிருவாகம் செய்ய ஒரு கட்டுப்பாட்டு வாரியத்தை அமைத்தது.

1773 இல் கிழக்கிந்திய நிறுவனம் தனக்கேற்பட்ட நிதிப்பற்றாக்குறையைப் போக்க பிரித்தானிய அரசின் உதவியை நாடியது. இந்தியாவிலிருந்த நிறுவன அதிகாரிகளிடையே ஊழல் மலிந்திருந்த காரணத்தால், நிதி உதவி செய்வதற்கு நிபந்தனையாக, நிறுவனச் செயல்பாடுகளை மேற்பார்வையிட ஒரு சட்டத்தை பிரித்தானிய அரசு ஏற்படுத்தியது. 1773 மேற்பார்வைச் சட்டம் ("Regulating Act of 1773") என்றழைக்கப்பட்ட அச்சட்டம் தோல்வியடைந்தது. நிறுவனச் செயல்பாடுகளில் காணப்பட்ட முறைகேடுகளையும் ஊழலையும் அதனால் தடுக்க முடியவில்லை. இச்சட்டத்தின் குறைபாடுகளைத் தீர்க்க 1784 இல் பிரித்தானியப் பிரதமர் வில்லியம் பிட் 1784 இல் ஒரு புதிய சட்டத்தை இயற்றினார்.

1784 கிழக்கிந்திய நிறுவனச் சட்டத்தின் படி ஒரு நிருவாக வாரியம் உருவாக்கப்பட்டது. அது மொத்தம் ஆறு உறுப்பினர்களைக் கொண்டிருந்தது. அவர்களில் இருவர் அரசினால் நியமிக்கப்பட்டனர். எஞ்சிய நாலு பேர், பிரிவி கவுன்சிலின் உறுப்பினர்களில் இருந்து தேர்ந்தெடுக்கப்பட்டனர். வாரியத்தின் தலைவர், கிழக்கிந்திய நிறுவன விவகார அமைச்சர் போன்று செயல்பட்டார். நிறுவனத்தின் இராணுவ, குடிசார், வருவாய்சார் செயல்பாடுகள் அனைத்தும் இவ்வாரியத்தின் கட்டுப்பாட்டில் வந்தன. மேலும் இச்சட்டம் நிறுவனத்தின் நிருவாகக் குழு உறுப்பினர் எண்ணிக்கையை மூன்றாகக் குறைத்தது. மும்பை மற்றும் சென்னை மாகாணங்களில் ஆளுனர்கள் தன்னிச்சையாகச் செயல்படும் உரிமையை இழந்தனர். கொல்கத்தா மாகாண ஆளுனரின் மேற்பார்வையில் செயல்படத் தொடங்கினர். கல்கத்தா இந்தியாவில் கிழக்கிந்திய நிறுவனத்தின் கட்டுப்பாட்டில் இருந்த பகுதிகளின் நிருவாகத் தலைநகராகச் செயல்படத் தொடங்கியது.




</doc>
<doc id="140330" url="https://ta.wikipedia.org/wiki?curid=140330" title="அனுபவம்">
அனுபவம்

பட்டறிவு அல்லது அனுபவம் ("experience") என்பது புதியதாக தோன்றும் அக அறிவு. அனுபவம் என்ற சொல் பவ என்ற சம்க்கிருத மூலவேர் கொண்டது. பவ என்றால் நிகழ்வது, ஆவது என இருபொருள். நிகழ்வதை அறிவதும் ஆவதை உணர்வதுமே அனுபவம்.

அறிவு என்பது ஒரு மனிதனைப் பற்றியோ, ஒரு நிறுவனத்தைப் பற்றியோ அல்லது ஏதாவது ஒரு பொருள் பற்றியோ (அறிந்து)தெரிந்து கொள்வது ஆகும். 
இந்த அறிவைப் பெறும் வழிகள்:

நாம் அனுபவத்தினாலோ, புத்தகங்களைப் படிப்பதன் மூலமாகவோ அல்லது ஏதாவது காரண, காரியங்களினாலோ பெறுகிறோம். அறிவு என்பதன் முழுமையான விளக்கம் நம் தத்துவ மேதைகளிடையே காலம் காலமாக நடந்து வரும் விவாதமாகும். இன்றும் இந்த விவாதம் தொடர்ந்து கொண்டுதான் இருக்கிறது. அறிவு என்பதற்கு சரியான விளக்கம் தரவேண்டுமென்றால் ஒரு செயல் ஏரண விதிகளால்(logically) நியாயப்படுத்தபட்டதாகவும், உண்மையாகவும், அனைவராலும் நம்பக்கூடியதாகவும் இருக்க வேண்டும். (Plato) ஆனால் இவை மட்டுமே ஒரு செயலை அறிவு என்று சொல்லுவதற்கு தகுதியான அளவுகோல் இல்லை என்று வாதிடுவோரும் உண்டு. அறிவு பல வகைப்படும்.

ஒவ்வொரு கணத்திலும் நாம் பாடுபட்டு(அநுபவித்து) அறியும் அறிவு பட்டறிவு(experience). ஒவ்வொரு சூழ்நிலையிலும் ஏற்படும் அறிவுத்திறனை சூழ்நிலை அறிவு என்று வகைப்படுத்தலாம். புத்தகங்களில் பெறுவதை புத்தக அறிவு என்றும், சமூக வழி பெறுவதை சமூக அறிவு என்றும் பல வகை உண்டு. சூழ்நிலை அறிவு மொழி, கலாச்சாரம், பண்பாடு இவற்றோடு நெருங்கிய தொடர்பு உடையது.


</doc>
<doc id="140333" url="https://ta.wikipedia.org/wiki?curid=140333" title="மும்பை மாகாணம்">
மும்பை மாகாணம்

மும்பை மாகாணம் அல்லது பம்பாய் மாகாணம் ("Bombay Presidency") பிரித்தானிய இந்தியாவின் ஒரு நிருவாகப் பிரிவு. கிபி 1661ல் பிரித்தானிய கிழக்கிந்திய நிறுவனத்தின் ஒரு வர்த்தக நிலையமாகத் தொடக்கப்பட்ட இது காலப்போக்கில் வளர்த்து மேற்கு மற்றும் நடு இந்தியாவின் பகுதிகள் அனைத்தையும் உள்ளடக்கிய மாகாணமானது. தற்காலப் பாகிஸ்தானின் சில பகுதிகளும் அரேபிய மூவலந்தீவின் சில பகுதிகளும் கூட இதில் அடங்கியிருந்தன. தற்கால குஜராத் மாநிலம், மகாராட்டிர மாநிலம், கொங்கணம், தேஷ், கான்தேஷ் பகுதிகள், கர்நாடகத்தின் வட மேற்குப் பகுதி, பாக்கிஸ்தானின் சிந்து மாகாணம் மற்றும் யெமன் நாட்டின் ஏடன் நகரம் ஆகிய பகுதிகள் இதில் அடங்கியிருந்தன.



</doc>
<doc id="140340" url="https://ta.wikipedia.org/wiki?curid=140340" title="கிங்சு இலெவன் பஞ்சாபு">
கிங்சு இலெவன் பஞ்சாபு

கிங்சு இலெவன் பஞ்சாபு (ஆங்கிலம்: "Kings XI Punjab", பஞ்சாபி: ਕਿੰਗਜ਼ XI ਪੰਜਾਬ) என்பது இந்தியன் பிரீமியர் லீக்கில் விளையாடுகின்ற துடுப்பாட்ட அணிகளில் ஒன்றாகும். இது பஞ்சாப் மாநிலத்தின் மொகாலி நகரத்தை அடிப்படையாகக் கொண்டுள்ளது.

Due to the disbanding of கொச்சி இட்டசுக்கேர்சு கேரளா, each team will play the remaining eight teams twice, once at home and once away. Therefore each team will play 16 matches.


</doc>
<doc id="140345" url="https://ta.wikipedia.org/wiki?curid=140345" title="மூணுகட்டை">
மூணுகட்டை

மூணுகட்டை ஒரு சூது-விளையாட்டு. திருவிழாக் காலத்தில் மக்கள் பணம் கட்டி விளையாடுவர். இதில் பொதுவாக மக்களுக்கு ஏமாற்றமாகவே முடியும். 

6 கட்டங்கள் போடப்பட்ட அட்டையில் எண்களும் எண்ணைக் காட்டும் புள்ளிக்குறிகளும் வரையப்பட்டிருக்கும். மக்கள் தம் விருப்பம் போல எந்தக் கட்டத்தில் வேண்டுமானாலும் எவ்வளவு பணம் வேண்டுமானாலும் கட்டலாம். 

ஆட்டம் காட்டுபவர் தாயக் கட்டையை உருட்டுவார். அதில் எந்த எண் விழுகிறதோ அந்த எண்-கட்டத்தில் கட்டப்பட்டிருக்கும் பணம் கட்டியவருக்கு இரு மடங்காகத் திருப்பித் தரப்படும். பிற கட்டங்களில் கட்டிய பணத்தை விளையாட்டுக் காட்டுபவர் சுருட்டிக்கொள்வார். இக்காலத்தால் இந்த விளையாட்டு தடை செய்யப்பட்டுள்ளது.




</doc>
<doc id="140346" url="https://ta.wikipedia.org/wiki?curid=140346" title="சம்மக்கா சாரக்கா">
சம்மக்கா சாரக்கா

சம்மக்கா சாரக்கா என்பது ஆந்திராவின் தெலுங்கானாபிரதேசத்தில் பழங்குடியின பெண்களைக் காட்டுத் தெய்வங்களாகக் கருதி நடாத்தப்படும் காட்டுத் திருவிழா ஆகும். இது இரு ஆண்டுகளுக்கு ஒரு முறை நடைபெறும். சம்மக்கா சாரக்கா யாத்திரா எனவும் இது அழைக்கப்படும்.

ஆந்திராவின் மேடாரம் பகுதியில் வசித்த பழங்குடி மக்களிடம் காக்கத்தியா மன்னன் வரி கேட்டுத் துன்புறுத்தி வந்துள்ளான். வறட்சிக் காலமாகையால் மக்கள் வரிசெலுத்த முடியாது தமது பழங்குடியினத் தலைவனிடம் முறையிட்டுள்ளனர். தம் தலைவனின் ஆலோசனைப் படி வரி செலுத்துவதில்லை என முடிவு செய்தனர். மன்னனின் படையினர் மக்கள் மீது தாக்குதல் நடத்தின. இக்கடும் போரில் இருப்பக்கமும் இறப்புகள் நிகழ்ந்தன. பழங்குடியினத் தலைவனும் இறந்தான். தலைவனின் மகன் ஐம்பன்னாவும் போரில் ஈடுகொடுக்கமுடியாமல் ஏரியில் மூழ்கி இறந்தான். இதன் பின் தலைவரின் மனைவி சம்மக்காவும் அவரது மகள் சாரலம்மா எனப்படும் சாரக்காவும் போரைத் தொடர்ந்தனர்.இவர்களின் பலம் குறையவே காட்டுக்குள் சென்றுவிட்டனர். காட்டுக்குள் சென்றவர்கள் திரும்பி வரவே இல்லை. பல ஆண்டுகள் சென்ற பிறகு பழங்குடியினப் பெண்கள் காட்டுக்குள் சென்ற பொழுது அங்குள்ள மரம் மற்றும் புற்றுக்கு அருகில் குங்குமம் சிதறிக் கிடந்ததை அவதானித்தனர். இன்னும் சம்மக்கா சாரக்கா வனதேவதைகளாக வாழ்வதாகக் கருதிய பழங்குடியினரின் நம்பிக்கை விழாவாகக் கொண்டாடப்படுகின்றது.

இப்பயணம் வாரங்கல் மாவட்டத்தின் தத்வை மந்தலில் இருக்கின்ற மேடாரம் வனப்பகுதியில் இருந்து ஆரம்பமாகும். . நான்கு நாட்கள் நடைபெறும் இவ்விழாவில் பெருந்தொகையான பக்தர்கள் கலந்துகொள்வர். இவ்விழாவின் போது கோவில் வளாகத்திலுள்ள மரங்களுக்கு எடைக்கு எடை வெல்லத்தை வீசி எறிந்தால் நினைத்தது நிறைவேறும் என்பது ஐதீகம்.


</doc>
<doc id="140347" url="https://ta.wikipedia.org/wiki?curid=140347" title="மொழி விளையாட்டு">
மொழி விளையாட்டு

மொழி-அறிவைப் பயன்படுத்தி விளையாடப்படும் பலவகையான விளையாட்டுகளை மொழிவிளையாட்டு என்கிறோம். இவற்றை மூன்று வகையாக்கிக் காணலாம். 
பொதுமக்கள் பேசும் மொழி பொதுமொழி. புலவர்கள் மதிநலத்தால் பேசும் மொழி மதிமொழி. மதிமொழியில் செதுமொழி, முதுமொழி, புதுமொழி என்னும் பாங்குகள் உண்டு. புலவர்கள் செந்தமிழில் இயற்றமிழில் எழுதும் பாடல்கள் செதுமொழி. பழம்புலவர்கள் மூதறிவால் எழுதிவைத்த பாடல்கள் முதுமொழி. புதிய புலவர்கள் திரிசொல்லும் கலந்து எழுதும் பாடல்கள் புதுமொழி. இப்படிக் கூடல் நகரில் மொழியை வளர்த்தனர். மொழியை விழாக் கொண்டாடி வளர்த்தனர், விளையாட்டாகப் பேணினர். இது சங்ககால விழாவிளையாட்டு. செதுமொழி நிலத்தில் முதுமொழி நீரைப் பாய்ச்சி, அறிவுப்புல நாவால் உழுது புதுமொழி விளைவிக்கும் தொழில்-விளையாட்டை அவர்கள் நடத்தி மகிழ்ந்தனர்.

பிசி என்பது விடுகதை. தொல்காற்றியம் இதனை இரண்டு வகைப்படுத்திக் காட்டுகிறது. 

ஒருவர் விடுகதை சொல்வார். மற்றொருவர் அதனை விடுவிப்பார். அல்லது எதிர் விடுகதை சொல்லி, அவரவர் விடுகதையை அவரவரே விடுவித்துச் சமனாக்குவார்.

புதிதாகப் பிணைத்து இட்டுக்கட்டிச் சொல்வது பிணைமொழி. இதனைத் தொல்காப்பியம் பண்ணத்தி எனக் குறிப்பிடுகிறது. 
நாவுக்கு உச்சரிப்புப் பயிற்சி தரும் விளையாட்டுகளைப் பேசுமொழி விளையாட்டாகக் கொள்ளலாம். இவற்றைச் சேர்ந்தாற்போல் திரும்பத் திரும்பச் சொல்ல வேண்டும். 

கிடைவரிசையில் படித்தாலும், குத்து-வரிசையில் படித்தாலும் அதே சொற்கள் வருதல்.

திருப்பிப் படிக்கும்போதும் அதே சொல் அல்லது தொடர் வருதல். இதனை மாலை-மாற்று எனச் சித்திரக்கவி கூறும்.



</doc>
<doc id="140360" url="https://ta.wikipedia.org/wiki?curid=140360" title="சென்னை மாகாணம்">
சென்னை மாகாணம்

சென்னை மாகாணம் ("Madras Presidency") பிரித்தானிய இந்தியாவின் ஓரு நிருவாகப் பிரிவு. இது மெட்ராஸ் ராஜதானி, சென்னை ராஜதானி, மெட்ராஸ் மாகாணம் என்றும் அழைக்கப்பட்டது. இது தென்னிந்தியாவின் பெரும்பாலான பகுதிகளை உள்ளடக்கியிருந்தது. இன்றைய தமிழ்நாடு, கேரளத்தின் மலபார்ப் பகுதி, இலட்சத்தீவுகள், ஆந்திரப் பிரதேசத்தின் ஆந்திரா மற்றும் ராயலசீமை பகுதிகள், கர்நாடகத்தின் பெல்லாரி, தட்சிண கன்னடா, உடுப்பி பகுதிகள் ஆகியவை இம்மாகாணத்தில் அடங்கியிருந்தன. இதன் கோடைக்காலத் தலைநகரம் உதகமண்டலம், குளிர்காலத் தலைநகரம் சென்னை.

கற்காலத்திலிருந்து இந்தியாவின் தென் பகுதியில் மக்கள் வாழ்ந்து வந்துள்ளனர். சென்னை மாகாணத்தின் பகுதிகளை முற்காலத்தில் சேரர், சோழர், பாண்டியர், பல்லவர், களப்பிரர், சாதவாகனர் போன்ற பல அரச வம்சங்கள் ஆண்டு வந்தன. 14-16ம் நூற்றாண்டுகளில் விஜயநகரப் பேரரசு இப்பகுதிகளை ஆண்டது. விஜயநகரத்தின் வீழ்ச்சிக்குப் பின்னர் முசுலிம் ஆட்சியாளர்களும், நாயக்க மன்னர்களும், பாளையக்காரர்களும், குறுநில மன்னர்களும் இதன் பல்வேறு பகுதிகளை ஆண்டு வந்தனர். 17 ஆம் நூற்றாண்டின் தொடக்கத்தில் ஐரோப்பியர்கள் வாணிபம் செய்வதற்காக இந்தியத் துணைக்கண்டத்தின் தெற்குப் பகுதிக்கு வந்தனர்.

டிசம்பர் 31, 1600 இல் இங்கிலாந்தின் முதலாம் எலிசபெத் அரசி ஓர் ஆங்கிலேய வர்த்தகர் குழுமத்துக்கு பிரித்தானிய கிழக்கிந்திய நிறுவனம் என்னும் கூட்டுப் பங்கு நிறுவனத்தை உருவாக்க அனுமதி அளித்தார். இந்நிறுவனம் முதலாம் ஜேம்ஸ் மன்னரின் காலத்தில் இந்தியாவில் வர்த்தக நிலையங்களை அமைக்க முகலாயப் பேரரசர் ஜஹாங்கீரின் அனுமதியைப் பெற்றது. முதலில் இந்தியாவின் மேற்கு மற்றும் கிழக்குக் கடற்கரைகளில் வர்த்தக நிலையங்கள் தொடங்கப்பட்டன. பின்னர் முக்கிய வர்த்தகப் பொருளான பருத்திக்குப் பற்றாக்குறை ஏற்பட்டதாலும் கோல்கொண்டா சுல்தானின் அதிகாரிகள் காலனிய வர்த்தகர்களுக்குத் தொல்லை தந்து வந்ததாலும் கிழக்குக் கடற்கரையில் மச்சிலிப்பட்டணத்திலிருந்த வர்த்தக மையத்தை மேலும் தெற்கு நோக்கி நகர்த்த கிழக்கிந்திய நிறுவனத்தார் முடிவு செய்தனர். சந்திரகிரி அரசரிடம் பேச்சு வார்த்தை நடத்திய கிழக்கிந்தியக் கம்பனி நிருவாகி சர் பிரான்சிசு டே, மதராசப்பட்டினம் எனும் கிராமத்தருகே ஒரு வர்த்தக நிலையத்தை நிறுவ நிலஉரிமை பெற்றார். அந்நிலத்தில் புனித ஜார்ஜ் கோட்டை கட்டப்பட்டது. இங்கு எழுந்த குடியிருப்பை நிருவாகம் செய்ய ஓர் அமைப்பு உருவாக்கப்பட்டு ஆண்ட்ரூ கூகன் அதன் முதல் முகவரானார். இந்த அமைப்புகள் அனைத்தும் சாவகத்தி்ல் அமைந்திருந்த பாண்டம் மாகாணத்தின் கட்டுப்பாட்டில் இருந்தன. 1641 இல் மதராசப்பட்டினம் சோழமண்டலக் கடற்கரையில் கிழக்கிந்திய நிறுவனத்தின் தலைமையிடமாக மாறியிருந்தது.

ஆண்ட்ரூ கோகனைத் தொடர்ந்து முறையே பிரான்சிசு டே, தாமசு ஐவி, தாமசு கிரீன்ஹில் ஆகியோர் ஜார்ஜ் கோட்டை முகவர்களாகப் பணியாற்றினர். கிரீன்ஹில்லின் பதவிக்காலம் 1653 ஆம் ஆண்டில் முடிவடைந்த பின்னர் ஜார்ஜ் கோட்டை ஒரு மாகாணமாகத் தரமுயர்த்தப்பட்டது; பாண்டம் மாகாணத்தின் மேற்பார்வையிலிருந்து விலக்கப்பட்டது. அதன் புதிய தலைவராக ஆரோன் பேக்கர் பதவி வகித்தார். ஆனால் 1655 இல் மீண்டும் முகமையாக தரமிறக்கப்பட்டு சூரத் வர்த்தக நிலையத்தின் கட்டுப்பாட்டில் கொண்டுவரப்பட்டது. 1684 வரை இந்நிலை நீடித்தது. 1658 இல் ஜார்ஜ் கோட்டைக்கு அருகிலிருந்த திருவல்லிக்கேணி கிராமத்தை ஆங்கிலேயர் ஆக்கிரமித்தனர்.

1684ம் ஆண்டு புனித ஜார்ஜ் கோட்டை மீண்டும் சென்னை மாகாணமாகத் தரமுயர்த்தப்பட்டது. வில்லியம் கிஃப்பர்ட் அதன் முதல் தலைவரானார். அப்போதிலிருந்து 19 ஆம் நூற்றாண்டின் தொடக்கம் வரை தொடர்ச்சியாக விரிவடைந்தது. முகலாயர்கள், மராட்டியர்கள், கோல்கொண்டா நவாபுகள், கர்நாடக நவாபுகள் ஆகியோரின் தாக்குதல்களைச் சமாளித்து இந்த விரிவாக்கம் நடைபெற்றது. செப்டம்பர் 1784 இல் கிழக்கிந்திய நிறுவனத்தின் கட்டுப்பாட்டில் இருந்த பகுதிகளின் நிருவாகத்தை ஒருங்கிணைக்க பிட்டின் இந்தியா சட்டம் ("Pitt's India Act") இயற்றப்பட்டது. இதன் மூலம் சென்னை மாகாணத்தின் தலைவர் கல்கத்தாவிலிருந்து செயல்பட்ட தலைமை ஆளுனரின் அதிகாரத்துக்கு உட்பட்டவரானார். செப்டம்பர் 1746 இல் புனித ஜார்ஜ் கோட்டை பிரெஞ்சுப் படைகளால் கைப்பற்றப்பட்டு மூன்றாண்டுகள் அவர்கள் கட்டுப்பாட்டில் இருந்தது. 1749 இல் ஐக்ஸ்-லா-ஷாப்பெல் ஒப்பந்ததின்படி மீண்டும் ஆங்கிலேயர் வசமானது.

1774–1858 இல் சென்னை மாகாணம் கிழக்கிந்திய கம்பெனி ஆட்சியாளர்களால் நிருவாகம் செய்யப்பட்டது. 18 ஆம் நூற்றாண்டின் இறுதிப்பகுதியில் வெகுவாக விரிவடைந்தது. கிழக்கிந்திய நிறுவனம், திப்பு சுல்தான், பாளையக்காரர்கள், இலங்கை அரசர்கள் ஆகியோரிடன் போரிட்டு வென்று பெரும் பகுதிகளைச் சென்னை மாகாணத்துடன் இணைத்தது. (1797–1804 காலகட்டத்தில் மட்டும் இலங்கை சென்னை மாகாணத்தின் ஒரு பகுதியாக இருந்தது). ஆர்தர் வெல்லஸ்லி உருவாக்கிய துணையாட்சிக் கூட்டணிகள் மூலம் பல உள்ளூர் சமஸ்தானங்கள் சென்னை ஆளுனருக்குக் கட்டுப்பட்டன. விசாகப்பட்டினம் மற்றும் கஞ்சம் ஆகியவையே இறுதியாகச் சென்னை மாகாணத்துடன் இணைக்கப்பட்டப் பகுதிகள். இக்காலகட்டத்தில் கிழக்கிந்திய நிறுவனத்தின் ஆட்சிக்கு எதிராக இப்பகுதியில் சில கலகங்கள் நடந்தன. 1806 இல் நடைபெற்ற வேலூர் சிப்பாய் எழுச்சி அவற்றுள் முதன்மையானது.. இது முதல் விடுதலைப் போர் என்றும் கூறப்படுகின்றது. வேலுத்தம்பி, பள்ளியத்து அச்சன் ஆகியோரின் புரட்சிகளும் இரு பாளையக்காரர் போர்களும் இக்காலகட்டத்தில் நடைபெற்ற பிற குறிப்பிடத்தக்க கலகங்கள். ஆனால் 1857 இல் வட இந்தியாவில் தீவிரமாக நடைபெற்ற சிப்பாய்க் கிளர்ச்சியால் சென்னை மாகாணம் அதிகமாக பாதிக்கப்படவில்லை. இதுவும் இந்தியாவின் முதல் விடுதலைப்போர் என்று கூறப்படும் ஓர் எழுச்சி.

அவகாசியிலிக் கொள்கையின் படி, மைசூர் அரசர் மும்மடி கிருஷ்ணராஜ உடையாரின் நிருவாகத்தில் முறைகேடுகள் மலிந்துவிட்டன என்று காரணம் காட்டி 1831 இல் கிழக்கிந்திய நிறுவனம், மைசூர் அரசை சென்னை மாகாணத்துடன் இணைத்தது. ஆனால் 1881ம் ஆண்டு கிருஷ்ணராஜ உடையாரின் பேரன் சாம்ராஜ் உடையாரிடம் மைசூரின் ஆட்சியை மீண்டும் ஒப்படைக்கப்பட்டது. தஞ்சாவூர் மராத்திய இராச்சியத்தின் கடைசி அரசர் இரண்டாம் சிவாஜி 1855 ம் ஆண்டு ஆண் வாரிசின்றி இறந்ததை அடுத்து, தஞ்சாவூரும் சென்னை மாகாணத்துடன் இணைக்கப்பட்டது.

1858 இல் விக்டோரியா அரசியின் உத்தரவின் படி இந்தியாவில் கிழக்கிந்தியக் கம்பனியின் ஆட்சி முடிவுக்கு வந்தது. அதன் கட்டுப்பாட்டில் இருந்த பகுதிகள் பிரித்தானிய இந்தியா என்ற பெயரில் பிரித்தானிய அரசின் நேரடிக் கட்டுப்பாட்டில் வந்தன. ஹாரிஸ் பிரபு சென்னையின் முதல் ஆளுனராக பிரித்தானிய அரசால் நியமிக்கப்பட்டார். நாட்டின் நிருவாகத்தில் இந்தியர்களின் எண்ணிக்கையை அதிகரிக்கவும் அவர்களுக்கான கல்வி வாய்ப்புகளை அதிகரிக்கவும் நடவடிக்கைகள் எடுக்கப்பட்டன. இந்திய கவுன்சில் சட்டம், 1861 ஆளுனரின் நிருவாகக் குழுவுக்கு சட்டமியற்றும் உரிமைகளை அளித்தது.. 1892 மற்றும் 1909 ஆம் ஆண்டுகளில் இயற்றப்பட்ட கவுன்சில் சட்டங்கள் ஆளுனரின் நிருவாகக் குழுவை மேலும் விரிவுபடுத்தி புனரமைத்தன. வி. சடகோபச்சாருலு இக்குழுவின் முதல் இந்திய உறுப்பினராவார். கல்வியறிவு பெற்ற இந்தியர்கள் சட்டத்துறையில் ஆர்வத்துடன் ஈடுபட்டனர். 1877 இல் டி. முத்துசாமி ஐயர், சென்னை உயர் நீதிமன்றத்தின் முதல் இந்திய நீதிபதியாகப் பொறுப்பேற்றார். இதற்கு ஆங்கிலோ இந்திய ஊடகங்கள் கடும் எதிர்ப்பு தெரிவித்தன. அவரே சென்னை உயர்நீதிமன்றத்தின் முதல் இந்திய தலைமை நீதிபதியாகவும் பணியற்றினார் (1893 இல்). 1906 இல் சி. சங்கரன் நாயர், தலைமை வழக்குரைஞராக நியமிக்கப்பட்ட முதல் இந்தியரானார்.

இக்காலகட்டத்தில் பல சாலைகள், தொடருந்து இருப்புப் பாதைகள், அணைகள், கால்வாய்கள் போன்றவை சென்னை மாகாணத்தில் கட்டபட்டன. சென்னை மாகாணப் பெரும் பஞ்சம், 1876–78, இந்தியப் பஞ்சம், 1896–97 ஆகிய இரு பெரும் பஞ்சங்கள் இக்காலகட்டத்தில் சென்னை மாகாணத்தைப் பீடித்தன. பஞ்சத்தின் பாதிப்பால் 1871 இல் 3.12 கோடியாக இருந்த மாகாண மக்கள் தொகை 1881 இல் 3.08 கோடியாகக் குறைந்தது. இப்பஞ்சங்களும் செங்கல்பட்டு உழவர் வழக்கு (1881–83), சேலம் கலவர வழக்கு (1882) ஆகிய நிகழ்வுகளைக் காலனிய அரசு கையாண்ட முறையும் மாகாண மக்களிடையே கடும் அதிருப்தியை ஏற்படுத்தின.

19 ஆம் நூற்றாண்டின் இறுதி பகுதியில் சென்னை மாகாண மக்களிடைய தேசியவாதம் தலைதூக்கியது. இம்மாகாணத்தில் தொடங்கப்பட்ட முதல் அரசியல் அமைப்பு, 1852 இல் கசுலு லட்சுமிநரசு செட்டி என்பவர் தொடங்கிய சென்னை மக்கள் சங்கம் ("Madras Native Association") ஆகும். ஆனால் அவ்வமைப்பு நெடுநாட்கள் செயல்படவில்லை. இதனைத் தொடர்ந்து மே 16, 1884 இல் சென்னை மகாஜன சங்கம் தொடங்கப்பட்டது. இந்திய தேசியக் காங்கிரசின் முதல் மாநாடு மும்பையில் நடைபெற்ற போது (டிசம்பர் 1885) அதில் கலந்து கொண்ட 72 மாநாட்டு உறுப்பினர்களில் 22 பேர் சென்னை மாகாணத்தைச் சேர்ந்தவர்கள். அந்த 22 பேரில் பலர் சென்னை மகாஜன சங்கத்தின் உறுப்பினர்கள். காங்கிரசின் மூன்றவது மாநாடு டிசம்பர் 1887 இல் சென்னை நகரில் வெற்றிகரமாக நடைபெற்றது. மாகாணம் முழுவதிலிருந்தும் 362 பேர் இதில் கலந்து கொண்டனர். இதன் பின்னர் 1894, 1898, 1903, 1908, 1914 மற்றும் 1927 ஆகிய ஆண்டுகளிலும் காங்கிரசு மாநாடுகள் சென்னையில் நடைபெற்றன.

1882 இல் எலனா பிளவாத்ஸ்கி மற்றும் ஹென்றி ஆல்காட் ஆகியோர் பிரம்மஞான சபையின் தலைமையகத்தை அடையாறுக்கு மாற்றினர். இந்த சபையின் முக்கிய புள்ளியான அன்னி பெசண்ட் 1916 இல் இந்திய ஹோம் ரூல் இயக்கத்தைத் தொடங்கினார். சென்னையிலிருந்து ஒருங்கிணைக்கப்பட்ட இந்த இயக்கத்துக்கு மாகாணம் முழுவதும் பெரும் ஆதரவு கிட்டியது. சென்னையிலிருந்து வெளியான தி இந்து, சுதேசமித்திரன், மாத்ருபூமி போன்ற தேசியவாத இதழ்கள் இந்திய விடுதலைப் போராட்டத்தை ஆதரித்தன. திரு. வி.காவும், பி. பி. வாடியாவும் இணைந்து இந்தியாவின் முதல் தொழிலாளர் சங்கத்தை 1918 ஆம் ஆண்டு சென்னையில் நிறுவினர்.

இந்திய அரசுச் சட்டம், 1919 இன் விளைவாக 1920 ஆம் ஆண்டு சென்னை மாகாணத்தில் இரட்டை ஆட்சி முறை உருவாக்கப்பட்டு முதன்முறையாக நேரடித் தேர்தல் நடைபெற்றது. இவ்வாட்சிமுறையில் மக்களால் தேர்ந்தெடுக்கப்பட்ட அரசுகளும் ஆளுனரின் நிருவாகக் குழுவும் இணைந்து மாகாணத்தை நிருவகித்தன. பிராமணரல்லாதோரின் முன்னேற்றத்துக்காகக் குரல் கொடுக்கத் தொடங்கப்பட்ட நீதிக்கட்சி முதல் தேர்தலில் வெற்றி பெற்று அரசமைத்தது. அ. சுப்பராயலு ரெட்டியார் சென்னை மாகாணத்தின் முதல் முதல்வரானார். ஆனால் உடல்நலக் குறைப்பாடு காரணமாக விரைவில் பதவி விலகினார். அவரைத் தொடர்ந்து பனகல் அரசர் முதல்வரானார். அவரது ஆட்சியில் அரசுப்பணிகளில் வகுப்புவாரி பிரதிநிதித்துவம் அளிக்க முதல் அரசாணை (# 613) வெளியிடப்பட்டது. இது தான் இந்தியாவில் இட ஒதுக்கீடு பற்றிய முதல் அரசு நடவடிக்கையாகும். இரண்டாம் மாகாணத் தேர்தலிலும் நீதிக்கட்சி வெற்றி பெற்றது. ஆனால் உட்கட்சிப் பூசல் காரணமாக விரைவில் பிளவடைந்தது. 1926 தேர்தலில் நீதிக்கட்சி தோற்கடிக்கப்பட்டது. பெரும்பான்மை இடங்களை வென்ற சுயாட்சிக் கட்சி அரசமைக்க மறுத்து விட்டதால், ஆளுனர் ஜார்ஜ் கோஷன், ப. சுப்பராயன் தலைமையிலான சுயேச்சைகளின் அரசை உருவாக்கினார். 1930 தேர்தலில் மீண்டும் நீதிக்கட்சி வெற்றி பெற்று பி. முனுசாமி நாயுடு முதல்வரானார். உட்கட்சிப் பூசல் காரணமாக நவம்பர் 1932 இல் அவர் பதவியிறக்கம் செய்யப்பட்டார்; அவருக்கு பதில் பொபிலி அரசர் முதல்வரானார். இந்திய அரசுச் சட்டம், 1935 இன் படி இரட்டை ஆட்சி முறை ஒழிக்கப்பட்டு மாநில சுயாட்சி முறை அறிமுகப்படுத்தப்பட்டது. 1937 தேர்தலில் நீதிக்கட்சி தோல்வியடைந்து இந்திய தேசிய காங்கிரசு ஆட்சியைக் கைப்பற்றியது.

1920களிலும் 30களிலும் சென்னை மாகாணத்தில் பிராமண எதிர்ப்பு இயக்கம் உருவாகி வலுவடைந்தது. மாகாண காங்கிரசுக் கட்சியில் பார்ப்பனர்கள் ஆதிக்கம் செலுத்துவதை விரும்பாமல் காங்கிரசிலிருந்து வெளியேறிய பெரியார் ஈ. வே. ராமசாமி இதனைத் தொடங்கினார். பார்ப்பனர்கள், இந்து சமயம், சாதிப் பாகுபாடுகள், மூட நம்பிக்கைகள் ஆகியவற்றை தமது எழுத்துகளால் சாடினார்.

1937 சட்டமன்றத் தேர்தலில் காங்கிரசுக் கட்சி வெற்றி பெற்று சக்ரவர்த்தி ராஜகோபாலச்சாரி சென்னை மாகாண முதல்வரானார். தாழ்த்தப்பட்ட மக்கள் இந்துக் கோயில்களில் நுழைந்து வழிபடும் வகையில் ஆலய நுழைவுச் சட்டத்தை இயற்றினார். மதுவிலக்கு, விற்பனை வரி ஆகியவற்றையும் சென்னை மாகாணத்தில் அறிமுகப்படுத்தினார். இந்தி மொழியைச் சென்னை மாகாணப் பள்ளிகளில் கட்டாயப் பாடமாக்கினார். இக்கொள்கைக்கு மாகாண மக்களிடையே பரவலான எதிர்ப்பு இருந்தது; இதனை எதிர்த்து போராட்டங்கள் நடைபெற்றன. அவற்றைப் பெரியாரின் பகுத்தறிவு இயக்கமும், அ. தா. பன்னீர்செல்வத்தின் தலைமையில் நீதிக்கட்சியும் இப்போராட்டங்களை முன்னெடுத்துச் சென்றன. போராட்டங்களில் ஈடுபட்ட 1,200 ஆண்களும், பெண்களும், குழந்தைகளும் சிறையிலடைக்கப்பட்டனர். தாளமுத்து, நடராசன் எனும் இரு போராட்டக்காரர்கள் மரணமடைந்தனர். 1939ம் ஆண்டு இந்தியா முழுவதும் பதவியிலிருந்த காங்கிரசு அமைச்சரவைகள் பதவி விலகின. இந்தியர்களைக் கலந்தாலோசிக்காமல் இரண்டாம் உலகப் போரில் இந்தியாவைக் காலனிய அரசு ஈடுபடுத்தியது இம்முடிவுக்குக் காரணமாக இருந்தது. இதன் பின்னர் சென்னை மாகாணம், சென்னை ஆளுனரால் நேரடியாக நிருவாகம் செய்யப்பட்டது. பெப்ரவரி 21, 1940 இல் ஆளுனர் கட்டாய இந்தி அரசாணையை நீக்கினார்.

காங்கிரசின் பெரும்பான்மையான தலைவர்கள் 1942 இல் தீவிரமாக நடைபெற்ற வெள்ளையனே வெளியேறு போராட்டத்தில் பங்கேற்றுச் சிறை சென்றனர். 1944 இல் நீதிக்கட்சி பெரியாரின் கட்டுப்பாட்டில் வந்தது. திராவிடர் கழகம் என அதன் பெயரை மாற்றிய பெரியார், தேர்தல் அரசியல் ஈடுபாட்டிலிருந்து அதை விலக்கிக் கொண்டார். இரண்டாம் உலகப் போருக்குப் பின்னர் மீண்டும் காங்கிரசு தேர்தல்களில் போட்டியிட்டது. 1946 தேர்தலில் எளிதில் வெற்றியடைந்து ஆட்சியமைத்தது. த. பிரகாசம் 11 மாதங்கள் சென்னை மாகாணத்தின் முதல்வராக இருந்தார். அவருக்குப் பின்னர் ஓமந்தூர் ராமசாமி ரெட்டியார் முதல்வரானார். இந்தியா ஆகஸ்ட் 15, 1947 இல் விடுதலையடைந்தது. சென்னை மாகாணம் சென்னை மாநிலம் என்று பெயர் மாற்றம் பெற்றது. ஜனவரி 26, 1950 இல் இந்தியா குடியரசான பின்னர் குடியரசின் மாநிலங்களில் ஒன்றாக மாறியது.

1822 இல் சென்னை மாகாணத்தில் முதல் மக்கள் தொகை கணக்கெடுப்பு நடத்தப்பட்டது. அதில் மாகாணத்தின் மக்கள் தொகை 13,476,923 எனக் கணக்கிடப்பட்டது. 1836–37 இல் நடைபெற்ற இரண்டாவது கணக்கெடுப்பில் மக்கள் தொகை 13,967,395 ஆக உயர்ந்திருந்தது. 1851 இல் ஐந்தாண்டுகளுக்கு ஒரு முறை மக்கள் தொகைக் கணக்கெடுப்பு நடத்தும் வழக்கம் ஆரம்பமானது. 1851–52 இல் நடைபெற்ற முதல் ஐந்தாண்டு மக்கள் தொகைக் கணக்கெடுப்பில் மக்கள் எண்ணிக்கை 22,031,697 ஆக இருந்தது. அடுத்த கணக்கெடுப்புகள் 1856–57, 1861–62 மற்றும் 1866–67 இல் நடைபெற்றன. மக்கள் தொகை, 1861–62 இல் 22,857,855 ஆகவும் 1866–67 இல் 24,656,509 ஆகவும் உயர்ந்திருந்தது.

பிரித்தானிய இந்தியாவில் முதல் ஒருங்கிணைக்கப்பட்ட மக்கள் தொகை கணக்கெடுப்பு 1871 இல் நடைபெற்றது. அதன்படி சென்னை மாகாண மக்கள் தொகை 31,220,973. இதன் பின்னர் பத்தாண்டுகளுக்கு ஒரு முறை மக்கள் தொகைக் கணக்கெடுப்பு நடைபெற்றது. பிரித்தானிய இந்தியாவில் இறுதியாக நடைபெற்ற கணக்கெடுப்பின்படி (1941) சென்னை மாகாண மக்கள் தொகை 49,341,810.

சென்னை மாகாணத்தில் தமிழ், தெலுங்கு, மலையாளம், கன்னடம், ஒடியா, துளு, ஆங்கிலம் போன்ற மொழிகள் அதிக அளவில் பேசப்பட்டன. மாகாணத்தின் தென் மாவட்டங்களில் (சென்னை நகருக்கு வடக்கில் சில மைல்களில் தொடங்கி தெற்கில் கன்னியாகுமரி வரையும் மேற்கில் நீலகிரி / மேற்குத் தொடர்ச்சி மலைத் தொடர் வரையிலுமான பகுதி) தமிழ் பேசப்பட்டது. சென்னை நகருக்கு வடக்கிலும், பெல்லாரி, அனந்தபூர் மாவட்டங்களுக்குக் கிழக்கில் இருந்த பகுதிகளிலும் தெலுங்கு பேசப்பட்டது. தெற்கு கனரா மாவட்டம், பெல்லாரி மற்றும் அனந்தபூர் மாவட்டங்களின் மேற்கு பகுதிகள் மற்றும் மலபார் மாவட்டத்தின் சில பகுதிகளில் கன்னடம் பேசப்பட்டது. மலபார் மற்றும் தெற்கு கனரா மாவட்டம், திருவிதாங்கூர் மற்றும் கொச்சி சமஸ்தானங்கள் ஆகிய பகுதிகளில் மலையாளம் பேசப்பட்டது. தெற்கு கனரா மாவட்டத்தில் மட்டும் துளு பேசப்பட்டது.. கஞ்சாம் மாவட்டத்திலும் விசாகப்பட்டினம் மாவட்டத்தின் சில பகுதிகளிலும் ஒடியா பேசப்பட்டது. ஆங்கிலோ இந்தியர்களும், ஆசிய-ஐரோப்பிய கலப்பின மக்களும் ஆங்கிலம் பேசினர். ஆங்கிலமே மாகாணத்தின் இணைப்பு மொழியாகவும் பிரித்தானிய இந்தியாவின் அலுவல் மொழியாகவும் விளங்கியது. அரசின் நிருவாகச் செயல்பாடுகளும் நீதிமன்ற வழக்குகளும் ஆங்கிலத்தில் நடைபெற்றன.

1871 கணக்கெடுப்பின் படி மாகாணத்தில் 14,715,000 தமிழ் பேசுவோர், 11,610,000 தெலுங்கு பேசுவோர், 2,324,000 மலையாளம் பேசுவோர், 1,699,000 கன்னடம் பேசுவோர், 640,000 ஒடியா பேசுவோர் மற்றும் 29,400 துளு பேசுவோர் இருந்தனர். 1901 கணக்கெடுப்பின் படி மாகாணத்தில் 15,182,957 தமிழ் பேசுவோர், 14,276,509 தெலுங்கு பேசுவோர், 2,861,297 மலையாளம் பேசுவோர், 1,518,579 கன்னடம் பேசுவோர், 1,809,314 ஒடியா பேசுவோ, 880,145 இந்துஸ்தானி பேசுவோர் இருந்தனர். இம்மொழிகளைத் தவிர 1,680,635 பேர் வேறு மொழிகளைப் பேசி வந்தனர். இந்தியா விடுதலை அடையும் தருவாயில் சென்னை மாகாண மக்களில் 78% பேர் தமிழ் அல்லது தெலுங்கு பேசுபவர்களாக இருந்தனர். எஞ்சியிருந்தோர் கன்னடம், மலையாளம், துளு போன்ற மொழிகளைப் பேசி வந்தனர்.

1901 இல் சென்னை மாகாணத்தில் 37,026,471 இந்துக்கள், 2,732,931 முசுலிம்கள் மற்றும் 1,934,480 கிறித்தவர்கள் இருந்தனர். 1947 இல் இந்தியா விடுதலை அடையும் தருவாயில் சென்னை மாகாணத்தில் 49,799,822 இந்துக்கள், 3,896,452 முசுலிம்கள் மற்றும் 2,047,478 கிறித்தவர்கள் இருந்ததாக கணிக்கப்பட்டிருந்து. இந்து சமயம் மாகாணத்தின் தனிப்பெரும் சமயமாக இருந்தது. மக்களில் 88% பேர் இந்துக்களாக இருந்தனர். சைவர்கள், வைணவர்கள் மற்றும் லிங்காயத்துகள் இந்துக்களிடையே இருந்த முக்கிய உட்பிரிவுகள். பிராமணரிடையே சுமார்த்த வழிபாடு பிரபலமாக இருந்தது. நாட்டுப்புற மக்களிடையே சிறுதெய்வ வழிபாடு பரவலாக இருந்தது. காஞ்சி, சிருங்கேரி, அகோபிலம், திருப்பனந்தாள், தருமபுரம், திருவாவடுதுறை போன்ற பல இடங்களிலிருந்த மடங்கள் இந்து சமய மையங்களாக விளங்கின. தஞ்சைப் பிரகதீசுவரர் கோயில், திருப்பதி வேங்கடாசலபதி கோயில், மதுரை மீனாட்சியம்மன் கோவில், திருவரங்கம் அரங்கநாத சுவாமி கோயில், உடுப்பி கிருஷ்ணர் கோயில், திருவிதாங்கூர் பத்மநாப சுவாமி கோவில் ஆகியவை புகழ்பெற்ற கோயில்களாக விளங்கின.

வர்த்தகம் செய்ய வந்த அரபு வர்த்தகர்களால் தென்னிந்தியாவில் இசுலாம் அறிமுகம் செய்யப்பட்டது. 14ம் நூற்றாண்டில் மாலிக் கஃபூரின் படையெடுப்புக்குப் பின்னர் பலர் இசுலாத்திற்கு மாறினர். நாகூர் சென்னை மாகாண இசுலாமியரின் முக்கிய வழிபாட்டுத் தலமாக இருந்தது. இந்தியாவிலேயே மிகப் பழைமையான கிறித்தவ சமூகங்கள் சென்னை மாகாணத்தில் இருந்தன. புனித தோமாவால் மலபார் கடற்கரையில் கிபி 52 இல் நிறுவப்பட்டதாகக் கருதப்படும் சிரிய திருச்சபையின் பிரிவுகள் இவற்றில் அடங்கும். திருநெல்வேலி மற்றும் மலபார் மாவட்டங்களில் கிறித்தவர்கள் அதிக எண்ணிக்கையில் வாழ்ந்து வந்தனர். திருவிதாங்கூர் சமஸ்தானத்தின் மக்கள் தொகையில் காற்பகுதிக்குப் மேல் கிறித்தவர்கள். நீலகிரி, பழனி, கஞ்சாம் பகுதிகளில் வாழ்ந்த தோடர், படகர், கொடவர், கோடர், யெருகலர், கோண்டுகள் போன்ற மலைவாழ் பழங்குடிகளும் இந்துக்களாகக் கருதப்பட்டனர். 20 ஆம் நூற்றாண்டின் முற்பகுதி வரை பறையர், சக்கிலியர், புலையர், மடிகா மற்றும் ஈழவர் போன்ற சாதியினர் தீண்டத்தகாதவர்களாகக் கருதப்பட்டு வந்தனர். கோயில்களில் நுழைந்து வழிபடும் உரிமையும் அவர்களுக்கு மறுக்கப்பட்டிருந்தது. இந்திய பெண்களுக்கு உரிமையளிப்பு, சமூக அவலங்களை ஒழித்தல் போன்ற சமூக சீர்திருத்தங்களுடன் தீண்டாமையும் மெல்ல ஒழிக்கப்பட்டது. பொபிலி அரசரின் மாகாண அரசு (1932–36) தீண்டத்தகாதோர் எனப்பட்டவர்களைக் கோயில் அறங்காவலக் குழுக்களுக்கு நியமனம் செய்தது. 1939 இல் ராஜாஜியின் காங்கிரசு அரசு அவர்கள் கோயில்களுக்குள் நுழைந்து வழிபடலாம் என சட்டமியற்றியது. 1937 இல் திருவிதாங்கூர் அரசர் சித்திர திருநாள் தனது திவான் சி. பி. ராமசுவாமி ஐயரின் அறிவுரையின்படி இதே போன்ற ஒரு கோயில் நுழைவு சட்டத்தை இயற்றினார். 1920களில் பனகல் அரசரின் நீதிக்கட்சி அரசு இந்து அறநிலைச் சட்டத்தை இயற்றியது. இதன் மூலம் அரசின் கட்டுப்பாட்டில் செயல்பட்ட அறங்காவலர் குழுக்கள் இந்துக் கோயில்களை நிருவாகம் செய்யத் தொடங்கின.

1784 ல் இயற்றப்பட்ட பிட்டின் இந்தியா சட்டம், மாகாண ஆளுனருக்குத் துணை புரிய சட்டமியற்றும் அதிகாரம் படைத்த ஒரு நிருவாகக் குழுவை உருவாக்கியது. தொடக்கத்தில் இக்குழு நான்கு பேர் கொண்டதாக இருந்தது. அதில் இரு இந்தியக் குடிமைப் பணி உறுப்பினர்களும் ஒரு குறிப்பிடத்தக்க இந்தியரும், சென்னைப் படையின் முதற்பெரும் தளபதியும் அடங்குவர். 1895 இல் சென்னைப் படை கலைக்கப்பட்டதால் நிருவாகக் குழு உறுப்பினர் எண்ணிக்கை மூன்றாகக் குறைந்தது. இந்திய அரசுச் சட்டம், 1833 இக்குழுவுக்கு அளிக்கப்பட்டிருந்த சட்டமியற்றும் அதிகாரத்தை ரத்து செய்தது. ஆளுனருக்கு ஆலோசனை வழங்கும் ஒரு குழுவாக மட்டும் அது செயல்படத் தொடங்கியது இந்திய கவுன்சில் சட்டம், 1861 நீக்கப்பட்ட இந்த அதிகாரத்தை மீண்டும் நிருவாகக்குழுவுக்கு வழங்கியது. அடுத்த பல பத்தாண்டுகளில் பல முறை விரிவுபடுத்தப்பட்டது. 1920 இல் நேரடித் தேர்தல் மூலம் உறுப்பினர்கள் தேர்ந்தெடுக்கப்படும் சட்டமன்றம் ஒன்று உருவாக்கப்பட்டது. 1937 இல் சட்டமன்றம் மேலும் விரிவுபடுத்தப்பட்டு ஈரரங்க அவையாக மாறியது.

1640 இல் கிழக்கிந்திய நிறுவனம் மதராசப்பட்டினம் கிராமத்தை வாங்கியதிலிருந்து சென்னை மாகாணத்தின் வரலாறு துவங்குகிறது. அடுத்து 1690 இல் புனித டேவிட் கோட்டை வாங்கப்பட்டது. 1763 இல் வாங்கப்பட்டச் செங்கல்பட்டு மாவட்டம் (அக்காலத்தில் செங்கல்பட்டு ஜாகிர் எனப்பட்டது) சென்னை மாகாணத்தின் முதல் மாவட்டமானது. 1792 இல் திப்பு சுல்தானுக்கும் கிழக்கிந்திய நிறுவனத்துக்குமிடையே ஏற்பட்ட சீரங்கப்பட்டினம் ஒப்பந்தத்தை அடுத்து மலபார், சேலம் மாவட்டங்கள் சென்னை மாகாணத்தின் கட்டுப்பாட்டில் வந்தன. 1799 இல் நான்காம் மைசூர்ப் போரில் திப்புவை வென்ற ஆங்கிலேயப் படைகள் கனரா, கோயமுத்தூர் மாவட்டங்களை சென்னை மாகாணத்துடன் இணைத்தன. 1799 இல் தஞ்சாவூர் மராட்டிய இராச்சியத்தின் பகுதிகள், சென்னை மாகாணத்தின் அங்கமாகின. 1800 இல் ஐதராபாத் நிசாம் ஆங்கிலேயருக்குக் கொடுத்த பகுதிகள் பெல்லாரி, கடப்பா மாவட்டங்களாக மாறின. 1801 இல், கர்நாடக அரசின் வீழ்ச்சிக்குப் பின் அதன் பகுதிகள் வட ஆற்காடு, தென் ஆற்காடு, நெல்லூர், திருச்சிராப்பள்ளி, மதுரை மற்றும் திருநெல்வேலி மாவட்டங்களாக சென்னை மாகாணத்தில் இணைக்கப்பட்டன. ஜூன் 1805-ஆகஸ்ட் 1808 காலகட்டத்தில் திருச்சி, தஞ்சாவூர் மாவட்டத்தின் உட்பகுதியாக இருந்தது. பின் தனி மாவட்டமாக மீண்டும் மாற்றப்பட்டது. 1823 இல் ராஜமுந்திரி, மச்சிலிப்பட்டினம், குண்டூர் மாவட்டங்கள் உருவாக்கப்பட்டன. 1859 இல் இம்மூன்று மாவட்டங்களும் கோதாவரி மற்றும் கிருஷ்ணா மாவட்டங்களாகப் மீளமைக்கப்பட்டன. 1925 இல் கோதாவரி மாவட்டம் கிழக்கு, மேற்கு கோதாவரி மாவட்டங்களாகப் பிரிக்கப்பட்டது. 1839 இல் குர்னூல் அரசு சென்னை மாகாணத்துடன் இணைக்கப்பட்டு தனி மாவட்டமானது. 1859 இல் கனரா மாவட்டம் நிருவாக இலகுக்காக தென் கனரா, வட கனரா என்று இரண்டாகப் பிரிக்கப்பட்டது. அவற்றில் வட கனரா மும்பை மாகாணத்துடன் 1862 இல் இணைக்கப்பட்டது. 1860களில் சென்னை மாவட்டமும் செங்கல்பட்டு மாவட்டமும் ஒன்றாக இணைக்கப்பட்டன. 1868 இல் நீலகிரி மாவட்டம் கோவை மாவட்டத்தில் இருந்து பிரிக்கப்பட்டது. 1908 இல், சென்னை மாகாணத்தில் மொத்தம் 24 மாவட்டங்கள் இருந்தன. ஒவ்வொரு மாவட்டமும் இந்தியக் குடிமைப் பணியைச் சேர்ந்த ஒரு மாவட்ட ஆட்சியரால் நிருவாகம் செய்யப்பட்டன. சில மாவட்டங்கள் மேலும் பிரிக்கப்பட்டு அப்பிரிவுகள் துணை ஆட்சியர் ஒருவரால் நிருவாகம் செய்யப்பட்டன. மாவட்டப் பிரிவுகள் மேலும் தாலூகா, பஞ்சாயத்து ஒன்றியங்கள் அல்லது கிராமக் குழுக்களாகப் பிரிக்கப்பட்டிருந்தன. சில நேரங்களில் அடிக்கடி கலகங்கள் ஏற்பட்டு வந்த பகுதிகள் தனி முகமைகளாகப் பிரிக்கப்பட்டிருந்தன. சென்னை மாகாணத்தில் இருந்த இரு முக்கிய முகமைகள் - விசாகப்பட்டினம் மலைப்பகுதிகள் முகமையும் கஞ்சாம் மலைப்பகுதிகள் முகமையும் ஆகும். முன்னது விசாகப்பட்டினம் மாவட்ட ஆட்சியரது கட்டுப்பாட்டிலும் பின்னது கஞ்சாம் மாவட்ட ஆட்சியரின் கட்டுப்பாட்டிலும் இருந்தன. 1936 ஆம் ஆண்டு இவ்விரு முகமைகளும் மாவட்டங்களும் புதிதாக உருவாக்கப்பட்ட ஒரிசா மாகாணத்திற்கும் சென்னை மாகாணத்திற்குமிடையே பங்கிடப்பட்டன.

சென்னை மாகாணத்தின் அதிகாரத்துக்கு ஐந்து மன்னர் அரசுகள் (சமஸ்தானங்கள்) இருந்தன. அவையாவன பங்கனப்பள்ளி, கொச்சி, புதுக்கோட்டை, சந்தூர், திருவிதாங்கூர். இவ்வரசுகள் அனைத்தும் குறிப்பிடத்தக்க அளவு தன்னாட்சி அதிகாரம் பெற்றிருந்தன. ஆனால் அவற்றின் வெளியுறவுக் கொள்கை, சென்னை ஆளுனரின் பிரதிநிதி ஒருவரின் முழுக்கட்டுப்பாட்டில் இருந்தது. இவ்வாறு பங்கனப்பள்ளி அரசின் கொள்கைப் பிரதிநிதியாக குர்னூல் மாவட்ட ஆட்சியரும் சந்தூரின் வெளியுறவுக் கொள்கைப் பிரதிநிதி பெல்லாரி மாவட்ட ஆட்சியரும் இருந்தனர். 1800–45 மற்றும் 1865–73 காலகட்டங்களில் தஞ்சாவூர் மாவட்ட ஆட்சியர் புதுக்கோட்டையின் வெளியுறவுத் துறைப் பிரதிநிதியாக இருந்தார். இடைப்பட்ட காலத்தில் அப்பொறுப்பு மதுரை ஆட்சியரிடம் ஒப்படைக்கப்பட்டிருந்தது. 1873 முதல் 1947 வரை திருச்சிராப்பள்ளி ஆட்சியர் அப்பொறுப்பைப் பெற்றிருந்தார்.

1655 இல், கிழக்கிந்திய நிறுவனம் தனது குடியிருப்புகளைக் காக்க பாதுகாவல் படைகளை அமைக்கும் உரிமை பெற்றது. சென்னை மாகாணப் படையும் உருவானது. சென்னையை முகலாய, மராத்திய மற்றும் ஆற்காடு நவாபின் படைகளின் தாக்குதல்களில் இருந்து பாதுகாத்தமை சென்னைப் படையின் தொடக்க காலப் படை நடவடிக்கைகளில் குறிப்பிடத்தக்கது. 1713 இல் லெப்டினன்ட் ஜான் டி மார்கன் தலைமையிலான சென்னை மாகாணப் படைகள் புனித டேவிட் கோட்டை முற்றுகையை முறியடித்ததுடன், ரிச்சர்ட் ராவொர்த் தலைமையில் நடைபெற்ற கலகத்தையும் அடக்கின.

1748 இல் பிரெஞ்சு இந்தியாவின் ஆளுனர் டூப்ளே இந்தியர்களைக் கொண்டு பட்டாலியன்களை உருவாக்கத் தொடங்கினார். அவரைப் பின்பற்றி ஆங்கிலேயர்கள் சென்னை ரெஜிமெண்ட்டை உருவாக்கினர். இது போன்ற இந்தியர் பணியாற்றும் படைப்பிரிவுகள் இந்தியாவின் வேறு பகுதிகளிலும் உருவாக்கப்பட்டன. ஆனால் அவை ஒன்றுக்கொன்று அருகாமையில் இல்லாத காரணத்தால், மூன்று மாகாணப் படைகளின் அமைப்பிலும் கோட்பாடுகளிலும் நிறைய வேறுபாடுகள் உருவாகின. சென்னைப் படையில் மலபார் மாவட்டத்தின் மாப்பிளைகளும் குடகுப் பகுதியைச் சேர்ந்தவர்களும் பெரும் எண்ணிக்கையில் இடம் பெற்றிருந்தனர்.

1795 இல் சென்னைப் படை முதல் முறையாக சீரமைக்கப்பட்டது. அதில் பின்வரும் படைப்பிரிவுகள் இடம் பெற்றிருந்தன:


1824 இல், மீண்டும் ஒரு படைச் சீரமைப்பு நடைபெற்றது. பல இரட்டை பட்டாலியன்கள் கலைக்கப்பட்டு, எஞ்சியிருந்தவைக்கு புது எண்கள் அளிக்கப்பட்டன. அப்போது சென்னைப் படையில் ஒரு ஐரோப்பிய பிரிகேடும் ஒரு இந்திய குதிரை-இழு பீரங்கிப்படை பிரிகேடும், மூன்று பீரங்கிப்படை பட்டாலியன்களும், மூன்று இலகுரகக் குதிரைப்படை பட்டாலியன்களும், இரு பயனியர் கோர் படைப்பிரிவுகளும், இரு ஐரோப்பிய காலாட்படை பட்டாலியன்களும் 52 இந்திய காலாட்படை பட்டாலியன்களும் 3 உள்ளூர் காலாட்படை பட்டாலியன்களும் இடம் பெற்றிருந்தன.

1748–1895 காலகட்டத்தில், சென்னை, வங்காளம், மும்பை ஆகிய மூன்று மாகாணங்களின் படைகளுக்கும் முதற்பெரும் படைத்தலைவர்கள் இருந்தனர். சென்னைப் படையின் படைத்தலைவர் சென்னை ஆளுனரின் அதிகாரத்துக்கு உட்பட்டவராக இருந்தார்; ஆளுனரின் நிருவாகக் குழுவிலும் இடம் பெற்றிருந்தார். சென்னைப் படை 1762 இல் நடைபெற்ற மணிலா சண்டை, 1795 இல் இலங்கையில் ஒல்லாந்துருக்கு எதிரான தாக்குதல்கள் மற்றும் நறுமணப் பொருள் தீவுகள் மீதான படையெடுப்பு போன்ற நிகழ்வுகளில் பங்கேற்றன. கர்நாடகப் போர்கள், ஆங்கில மைசூர்ப் போர்கள், மொரிசியசு படையெடுப்பு (1810), சாவகப் படையெடுப்பு (1811), இரண்டாம் ஆங்கில மராட்டியப் போரில் கட்டாக்கின் மீதான தாக்குதல், 1857 சிப்பாய் கலகத்தின் போது லக்னௌ முற்றுகை, மூன்றாம் ஆங்கில பர்மியப் போரின் போது மேல் பர்மா படையெடுப்பு ஆகியவை சென்னைப் படை பங்கேற்ற பிற போர் நிகழ்வுகள்.

1857 சிப்பாய் கலகத்தின் விளைவாக வங்காள மற்றும் மும்பை மாகாணப் படைகளில் பெரும் மாற்றங்கள் நிகழ்ந்தன. ஆனால் சென்னைப் படையில் அவ்வாறு எதுவும் நிகழவில்லை. 1895 இல் மாகாணப் படைகள் கலைக்கப்பட்டு, சென்னைப் படையின் படைப்பிரிவுகள் பிரித்தானிய இந்தியாவின் முதற்பெரும் படைத்தலைவரின் நேரடிக் கட்டுப்பாட்டில் வந்தன.

நில வாடகை வருவாய் மற்றும் நிலத்தின் மூலம் அதன் உரிமையாளருக்குக் கிட்டும் நிகர லாபத்தின் அடிப்படையில் விதிக்கப்பட்ட வருமான வரி இவை இரண்டுமே சென்னை மாகாணத்தின் முக்கிய வருவாய் மூலங்களாக இருந்தன.

பண்டையக் காலங்களில் நிலம் சமுதாயத்தின் கூட்டுச்சொத்தாக இருந்ததால், எந்த தனிப்பட்ட நபரும் பிற உரிமையாளர்களின் அனுமதியன்றி அதை விற்க முடியாதிருந்தது. ஆனால் ஆங்கிலேயர் வருகைக்கு முன்பே தனிமனித சொத்துரிமை என்ற கோட்பாடு பரவலாக ஏற்றுக்கொள்ளப்பட்டுவிட்டது. எனவே சென்னை மாகாணத்தின் நில வருவாய் முறை அதற்கு முன்பிருந்த முறையிலிருந்து பெரிய அளவில் வேறுபடவில்லை. ஆனால் நில உரிமையாளர்கள் தாங்கள் சார்ந்த சமூகத்தின் பிற உறுப்பினர்களின் இசைவு பெற்ற பின்னரே நிலத்தை விற்பதை வழக்கமாகக் கொண்டிருந்தனர். இத்தகைய கூட்டுச் சொத்துரிமை முறை வெள்ளாளர்களால் காணியாட்சி என்றும், பார்ப்பனர்களால் சுவஸ்தியம் என்றும், கிறித்தவர்கள் மற்றும் இசுலாமியரால் மிராசி என்றும் அழைக்கப்பட்டது. தஞ்சை மாவட்டத்தில் ஒரு கிராமத்தில் இருந்த அனைத்து மிராசிகளும் ஒரு தனி நபரிடம் ஒப்படைக்கப்பட்டிருந்தன. அவர் “ஏகபோகம்” என்றழைக்கப்பட்டார். இந்த மிராசுதார்கள் கிராம நிருவாகத்துக்காக குறிப்பிட்ட தொகையை வழங்க வேண்டும். இது ”மிரை” என்றழைக்கப்பட்டது. மேலும் அரசுக்கும் ஒரு குறிப்பிட்ட தொகையை அவர்கள் செலுத்தி வந்தனர். இதற்கு பிரதிபலனாக அரசு கிராமங்களின் உள் விவகாரங்களில் தலையிடக்கூடாது என்று எதிர்பார்த்தனர்.

மலபார் மாவட்டத்திலும் கொச்சி மற்றும் திருவிதாங்கூர் சமஸ்தானங்களில் இந்தக் கூட்டுச் சொத்துரிமை முறை பின்பற்றப்படவில்லை. மாறாக நம்பூதிரி, நாயர் மற்றும் மாப்பிளை சாதிகளைச் சேர்ந்தவர்களே நில உரிமையாளர்களாக இருந்தனர். அவர்கள் அரசுக்கு நில வரி செலுத்தவில்லை. அதற்கு பதிலாக நாயர்கள் போர்க்காலங்களில் அரசனின் படைக்கு ஆட்களை அனுப்பினர், நம்பூதிரிகள் கோயில் பராமரிப்புப் பணிகளைச் செய்தனர். நிலச்சுவான்தார்கள் ஓரளவு தன்னிறைவு பெற்றிருந்ததுடன் தாங்களே சொந்தமாக காவல் மற்றும் நீதித்துறைகளை நடத்தி வந்தனர். இதனால் அரசரின் நிருவாகச் செலவுகள் வெகுவாகக் குறைந்தன. ஆனால் நிலம் விற்கப்பட்டால் இந்த வருமான வரி விலக்கு ரத்தாகி விடும். இதனால் நிலத்தை விற்பதைக் காட்டிலும் அடகு வைப்பதே பரவலாக நடைபெற்றது. தெலுங்கு பேசும் மாவட்டங்களின் ஊர்த்தலைவர்கள் பல ஆண்டுகளுக்குச் சுதந்திரமாகச் செயல்பட்டு வந்தனர். போர்க்காலத்தில் அரசருக்கு படைகளும் தளவாடங்களும் தந்துதவுவதற்குப் பிரதிபலனாக தங்கள் நில வருவாயை முழுமையாக தாங்களே வைத்துக்கொள்ளும் உரிமை பெற்றிருந்தனர். பிரித்தானிய ஆட்சிகாலத்தில் சென்னை மாகாணத்தில் வட மாவட்டங்களில் பெரும்பகுதி இத்தகைய குறுநில மன்னர்களின் கட்டுப்பாட்டில் இருந்தது. இசுலாமியப் படையெடுப்புகளால் நில உரிமை முறைகளில் பெரும் மாற்றங்கள் ஏற்பட்டன. இந்து நில உரிமையாளர்களுக்கு வரிகள் உயர்த்தப்பட்டன, நில உரிமை அளவும் குறைந்து போனது.

சென்னை மாகாண நிருவாகம் ஆங்கிலேயரிடம் வந்த போது அவர்கள் நூற்றாண்டுகளாக நடைமுறையில் இருந்த நில உடைமை முறையை மாற்றவில்லை. சமீன்தார்களின் கட்டுப்பாட்டில் இல்லாத நிலங்களிலிருந்து வரி வசூல் செய்ய இடைத்தரகர்களை நியமித்தனர். ஆனால் பெரும்பாலான சந்தர்ப்பங்களில், இந்த இடைத்தரகர்கள் உழவர்களின் நலனைப் பற்றிச் சிந்திக்காமல் அவர்களைக் கூடிய மட்டும் சுரண்டிப் பிழைத்தனர். இந்த சிக்கலைத் தீர்க்க 1786 இல் அமைக்கப்பட்ட வருவாய் வாரியத்தால் எவ்வித மாற்றமும் ஏற்படவில்லை. இக்காலகட்டத்தில் வங்காள மாகாணத்தில் கார்ன்வாலிசு பிரபு ஏற்படுத்திய சமீன்தாரி முறை வெற்றிகரமாக செயல்பட்டு வந்தது. எனவே அது 1799 முதல் சென்னையிலும் அறிமுகப்படுத்தப்பட்டது. ஆனால் வங்காளத்தில் வெற்றி பெற்ற அளவுக்கு அம்முறை சென்னையில் வெற்றி பெறவில்லை. எதிர்பார்த்த அளவுக்கு கிழக்கிந்திய நிறுவனத்துக்கு லாபம் கிட்டாததால், 1804–1814 காலகட்டத்தில் “கிராம முறை” என்ற ஒரு புதிய முறை திருநெல்வேலி, திருச்சிராப்பள்ளி, கோயமுத்தூர், வட ஆற்காடு மற்றும் தென் ஆற்காடு மாவட்டங்களில் அறிமுகப்படுத்தப்பட்டது. இம்முறையில் நிறுவனம் பெரும் நிலச்சுவான்தார்கள் நிறுவனத்திடமிருந்து நிலத்தை மொத்தமாகக் குத்தகைக்கு எடுத்து அதனைப் பிரித்து குறு விவசாயிகளுக்குக் குத்தகைக்கு விட்டனர். ஆனால் இம்முறையும் விரைவில் கைவிடப்பட்டது. அதற்குப் பதிலாக தோமஸ் முன்ரோ ரயாட்வாரி முறையை 1820–27 காலகட்டத்தில் நடைமுறைப்படுத்தினார். இம்முறையின் கீழ் உழவர்கள் (ரயாட்டுகள், Ryots) தங்கள் குத்தகைத் தொகையை நேரடியாக அரசுக்குச் செலுத்தினர். அரசே நிலத்தை அளந்து, விளைச்சலைக் கணித்து உழவர்கள் கட்ட வேண்டிய வரியை நிர்ணயித்தது. ஆனால் இம்முறையிலும் உழவர்களுக்குப் பல பாதிப்புகள் இருந்தன. 1833 இல் வில்லியம் பென்டிங்க் மகல்வாரி முறையை அறிமுகப்படுத்தினார். இம்முறையில் நிலச்சுவான்தார்களும் உழவர்களும் செலுத்தவேண்டிய வரி குறித்து அரசுடன் ஒப்பந்தம் செய்து கொண்டனர்.

1911 வாக்கில், சென்னை மாகாணத்தின் பெருவாரியான நிலப்பகுதி உழவர்கள் கட்டுப்பாட்டில் இருந்தது. அவர்கள் அரசுக்கு நேரடியாக வரியைச் செலுத்தினர். மாகாண நிலப்பரப்பில் நான்கில் ஒரு பங்கு (26 மில்லியன் ஏக்கர்கள்) சமீன்தார்களிடம் இருந்தது. அரசுக்குச் செலுத்த வேண்டிய நிரந்தர வரி (”பேஷ்காஷ்”) ஆண்டொன்றுக்கு 3,30,000 பவுண்டுகளாக இருந்தது. சமய அமைப்புகளால் கொடையளிக்கப்பட்ட நிலங்களும் அரசு சேவைக்காக வரிவிலக்கு அளிக்கப்பட்ட நிலங்களும் “இனாம்”கள் என்றழைக்கப்பட்டன. அவற்றின் மொத்த அளவு: 8 மில்லியன் ஏக்கர்கள். In 1945–46 காலகட்டத்தில், சென்னை மாகாணத்தில் 2,09,45,456 ஏக்கர் சமீன் நிலங்களும் (வரி வருவாய்: ரூ. 97,83,167) 5,89,04,798 ரயாட்வாரி நிலங்களும் (வரி வருவாய்: ரூ. 7,26,65,330) இருந்தன. இவை தவிர மாகாணத்தில் 15,782 சதுர மைல் நிலப்பரப்பு காடுகளாக இருந்தது.

சமீன்களில் உழவர்களைச் சுரண்டலில் இருந்து பாதுகாக்க 1808 நில உரிமைச் சட்டம் இயற்றப்பட்டது. இச்சட்டப்படி உழவர்கள் தங்கள் நிலங்களில் நிரந்தரமாகத் தங்க வேண்டும். ஆனால் ஒடியா மொழி பேசும் மாவட்டங்களில், உழவர்களைப் பாதுகாப்பதற்குப் பதிலாக அவர்களது நலனுக்குக் கேடாக அமைந்தது. 1933 இல் இச்சட்டம் திருத்தப்பட்டது. சமீன்தார்களின் உரிமைகள் குறைக்கப்பட்டு உழவர்களின் உரிமைகள் பாதுகாக்கப்பட்டன.

சென்னை மாகாண மக்கள் தொகையில் 71 விழுக்காட்டினர் வேளாண் தொழில் செய்து வந்தனர். ஒவ்வொரு ஆண்டும் வழக்கமாக ஜூலை 1ம் தேதி வேளாண் பருவம் தொடங்கியது. அரிசி, சோளம், கம்பு, ராகி போன்ற தானியங்களும் கத்திரி, சர்க்கரை வள்ளிக்கிழங்கு, வெண்டை, வெங்காயம், பூண்டு போன்ற காய்கறிகளும், மிளகாய், மிளகு, இஞ்சி போன்ற மசாலாப் பொருட்களும், நெல்லி, வாழை, பலா, மா, பப்பாளி, சீதா போன்ற பழவகைகளும் பயிரிடப்பட்டன. இவை தவிர ஆமணக்கு, நிலக்கடலை ஆகியவையும் பயிரிடப்பட்டன. ஆசியா, ஐரோப்பா, ஆப்பிரிக்கா, ஆஸ்திரேலியா போன்ற பிற நிலப்பகுதிகளில் இருந்து அறிமுகப்படுத்தப்பட்ட இலைக்கோசு, பூக்கோசு, வெற்றிலை மிளகு, திராட்சை போன்ற பயிர்களும் சென்னை மாகாணத்தில் விளைந்தன. மொத்த விளைநிலப்பரப்பில் 80 விழுக்காட்டில் உணவுப் பயிர்களும் 15 விழுக்காட்டில் பணப்பயிர்களும் பயிரிடப்பட்டன. அரிசி, கம்பு, ராகி, சோளம் போன்ற பயிர்கள் முறையே 26.4, 10, 5.4, 13.8 விழுக்காடு நிலப்பரப்பில் பயிரிடப்பட்டன. பருத்தி 17,40,000 ஏக்கர் நிலப்பரப்பிலும் எண்ணெய் வித்துகள் 20 லட்சம் ஏக்கரிலும் மசாலாப் பயிர்கள் 4 லட்சம் ஏக்கரிலும் அவுரி இரண்டு லட்சம் ஏக்கரிலும் பயிரிடப்பட்டன. 1898 ம் ஆண்டு சென்னை மாகாணத்தில் 2.8 கோடி மக்கள், 2,15,70,000 ஏக்கர் நிலப்பரப்பில் 74.7 கோடி மில்லியன் டன் உணவு தானியங்களை விளைவித்தனர். அரிசி விளைச்சல் ஏக்கருக்கு 7 முதல் 10 cwt. ஆக இருந்தது. சோளம், கம்பு மற்றும் ராகி விளைச்சல்கள் ஏக்கருக்கு முறையே 3.5-6.25, 3.25-5, 4.25-5 cwt. ஆக இருந்தன. உணவுப் பயிர்களுக்கான மொத்த சராசரி விளைச்சல் ஏக்கருக்கு 6.93 cwt. ஆக இருந்தது. (1 cwt = 112 பவுண்டுகள்).

மாகாணத்தின் கிழக்குப் பகுதியில் நீர்ப்பாசனத்துக்காக ஆறுகளின் குறுக்கே கட்டப்பட்ட அணைகளும், ஏரிகளும், பாசனக் குளங்களும் பயன்படுத்தப்பட்டன. மேற்கில் கோவை மாவட்டத்தில் குளங்களே நீர்ப்பாசனத்துக்குப் பெரிதும் பயன்பட்டன.

1884ம் ஆண்டு இயற்றப்பட்ட நில விருத்தி மற்றும் வேளாண் கடன் சட்டம், கிணறுகள் வெட்டி தரிசு நிலங்களை விளைநிலங்களாக்க நிதி ஒதுக்கீடு செய்தது. 20 ஆம் நூற்றாண்டின் முற்பகுதியில் மின் ஏற்றிகளைக் கொண்டு நீரிறைக்க ஒரு தனி அரசுத்துறை உருவாக்கப்பட்டது.. மேட்டூர் அணை, முல்லைப்பெரியாறு அணை, கடப்பா-கர்நூல் கால்வாய், ருசிகுல்யாத் திட்டம் போன்றவை சென்னை மாகாண அரசு மேற்கொண்ட பெரும் நீர்ப்பாசனத் திட்டங்களில் சில. 1934 இல் கட்டி முடிக்கப்பட்ட மேட்டூர் அணை மாகாணத்தின் மேற்கு மாவட்டங்களின் நீர்ப்பாசனத் தேவையைப் பூர்த்தி செய்தது. திருவிதாங்கூர் சமஸ்தானத்தின் எல்லையில் கட்டப்பட்ட முல்லைப்பெரியாறு அணை பெரியாறு நீரை வைகை வழியாக தென் மாவட்டங்களுக்குத் திருப்பிவிட்டது. கஞ்சம் மாவட்டத்தில் பாய்ந்த ருசிகுல்யா ஆற்று நீரைப் பயன்படுத்த ருசிகுல்யா திட்டம் தொடங்கப்பட்டது. இதன் மூலம் 1,42,000 நிலங்களுக்கு நீர்ப்பாசன வசதி கிட்டியது. இவை தவிர பல அணைக்கட்டுகளையும் கால்வாய்களையும் மாகாண அரசு கட்டியது. திருவரங்கம் தீவு அருகே கொள்ளிடத்தின் குறுக்கே ஒரு அணை, கோதாவரி ஆற்றின் குறுக்கே தௌலேசுவரம் அணை, வைநேத்யம் கோதாவரியில் நீர்க்கட்டுக் கால்வாய், கர்நூல்-கடப்பா கால்வாய், மற்றும் கிருஷ்ணா அணை ஆகியவை மாகாண அரசால் கட்டப்பட்ட பெரும் நீர்ப்பாசனக் கட்டமைப்புகள். 1946–47, காலகட்டத்தில் சென்னை மாகாணத்தில் 97,36,974 ஏக்கர் நிலம் நீர்ப்பாசன வசதி பெற்றிருந்தது. அரசு நீர்ப்பாசனத்தில் செய்த முதலீட்டுக்கு ஆண்டுக்கு 6.94% வருவாய் கிட்டியது.

சென்னை மாகாணத்தில் நடைபெற்ற வர்த்தகத்தில் 93% வெளிவர்த்தகம் (பிற மாநிலங்களுடனும் நாடுகளுடனும்). எஞ்சிய 7 % உள்வர்த்தகம். வெளி வர்த்தகத்தில் 70 % பிற நாடுகளுடனான வர்த்தகம், 23 % பிரித்தானிய இந்தியாவின் பிற மாகாணங்களுடன் நடைபெற்ற வர்த்தகம். 1900–01, இல் பிற மாகாணங்களில் இருந்து ரூ. 13.43 கோடி மதிப்புள்ள பொருட்கள் இறக்குமதி செய்யப்பட்டன. பிற மாகாணங்களுக்கு ரூ. 11.52 கோடி மதிப்புள்ள பொருட்கள் ஏற்றுமதி செய்யப்பட்டன. அதே ஆண்டு பிற நாடுகளுக்கு ரூ 11.74 கோடி மதிப்புள்ள பொருட்கள் ஏற்றுமதி செய்யப்பட்டன; பிற நாடுகளில் இருந்து ரூ 6.62 கோடி மதிப்புள்ள பொருட்கள் இறக்குமதி செய்யப்பட்டன. இந்தியா விடுதலை அடைந்த போது மாகாணத்தின் இறக்குமதிகளின் மதிப்பு ரூ 71.32 கோடியாகவும் ஏற்றுமதிகளின் மதிப்பு ரூ. 64.51 கோடியாகவும் இருந்தன. மாகாணத்தின் மொத்த வர்த்தகத்தில் 31.54 % ஐக்கிய இராச்சியத்துடன் நடைபெற்றது. வர்த்தகத்தில் 49% சென்னை நகரின் துறைமுகம் வழியாக நடைபெற்றது.

பருத்தித் துணித்துண்டுகள், நூல், உலோகங்கள், மண்ணெண்ணை ஆகியவை முக்கிய இறக்குமதிப் பொருட்கள். விலங்குத் தோல்கள், பஞ்சு, காபி, துணித்துண்டுகள் ஆகியவை முக்கிய ஏற்றுமதிப் பொருட்கள். கடல் வழி வணிகத்தின் பெரும் பகுதி சென்னை நகரத் துறைமுகத்தின் மூலம் நடைபெற்றது. கோபால்பூர், காளிங்கப்பட்டனம், பீம்லிபட்டனம், கிழக்குக் கடற்கரையில் விசாகப்பட்டனம், மச்சிலிப்பட்டினம், காக்கிநாடா, கடலூர், பாம்பன், தூத்துக்குடி ஆகியனவும் மேற்குக் கடற்கரையில் மங்களூர், கண்ணனூர், கோழிக்கோடு, தளிச்சேரி, கொச்சி, ஆலப்புழா, கொல்லம், குளச்சல் ஆகியனவும் சென்னை மாகாணத்தின் பிற முக்கிய துறைமுகங்களாக இருந்தன. ஆகஸ்ட் 1, 1936 முதல் இந்திய அரசே கொச்சித் துறைமுகத்தின் நிருவாகத்தை ஏற்று நடத்தத் தொடங்கியது. அது போல் ஏப்ரல் 1, 1937 முதல் சென்னைத் துறைமுகமும் அரசுக் கட்டுப்பாட்டில் வந்தது. சென்னை, கொச்சி மற்றும் காக்கிநாடாவில் வர்த்தகர் சங்கங்கள் இயங்கி வந்தன. இவை சென்னை சட்டமன்றத்துக்கு தலா ஒரு நியமன உறுப்பினரைப் பரிந்துரை செய்யும் உரிமையும் பெற்றிருந்தன.

பருத்திக் கொட்டை நீக்குதலும், நெய்தலும் சென்னை மாகாணத்தின் இரு முக்கிய தொழில்கள். பெல்லாரி மாவட்டத்தில் அதிக அளவில் விளைந்த பருத்தி சென்னை, ஜார்ஜ் டவுன் பகுதியில் அழுத்தப்பட்டது. அமெரிக்க உள்நாட்டுப் போர் காரணமாக இங்கிலாந்து, லங்கசயரில் பருத்தித் தட்டுப்பாடு ஏற்பட்டது. இப்ப்பற்றாக்குறையை ஈடு செய்ய சென்னை மாகாணமெங்கும் பருத்தி பயிரிடலும் பருத்தி அழுத்திகளை இயக்குவதும் ஊக்குவிக்கப்பட்டன. 20 ஆம் நூற்றாண்டின் தொடக்க காலத்தில் கோயமுத்தூர் பகுதி பருத்தி சார் தொழில்களின் முக்கிய மையமாகியது; ”தென்னிந்தியாவின் மான்செஸ்டர்” என்ற பட்டத்தையும் பெற்றது. கோதாவரி, விசாகப்பட்டனம், கிருஷ்ணா போன்ற வட மாவட்டங்களிலும் பருத்தி நெய்தல் பெருமளவில் நடைபெற்றது. கஞ்சாம் மாவட்டத்தில் அஸ்கா என்னுமிடத்திலும் தென்னாற்காடு மாவட்டத்தில் நெல்லிக்குப்பத்திலும் சர்க்கரை ஆலைகள் இயங்கி வந்தன. தெலுங்கு பேசும் வட மாவட்டங்களில் பெருமளவில் விளைந்த புகையிலையில் இருந்து சுருட்டுகள் தயாரிக்கப்பட்டன. திருச்சிராப்பள்ளி, சென்னை மற்றும் திண்டுக்கல் ஆகியவை முக்கிய சுருட்டு தயாரிப்பு தொழில் மையங்கள். செயற்கை அனிலீன் மற்றும் அலிசாரீன் சாயங்கள் கண்டுபிடிக்கப்படும் வரை, சென்னை மாகாணத்தில் இயற்கைச் (காய்கறி) சாயத் தொழில்துறை நன்கு இயங்கி வந்தது. அலுமினியக் கலன்கள் செய்வதற்காகப் பெருமளவில் அலுமினியம் இறக்குமதி செய்யப்பட்டது. உயர்ரகத் தோல்பொருட்களை உற்பத்தி செய்ய 20 ஆம் நூற்றாண்டு தொடக்கத்தில் ஒரு குரோம் தோல் பதப்படுத்தும் தொழிற்சாலையை அரசு நிறுவியது. 1826ம் ஆண்டு மாகாணத்தின் முதல் மது வடிப்பாலை நீலகிரியில் தொடங்கப்பட்டது; வயநாடு, குடகு, மைசூர்ப் பகுதிகளில் காப்பி பயிரிடப்பட்டது. நீலகிரி மலைத்தொடர்ப் பகுதிகளில் டீ பயிரிடப்பட்டது. திருவிதாங்கூரிலும் காப்பித் தோட்டங்கள் இருந்தன. ஆனால் 19 ஆம் நூற்றாண்டின் இறுதியில் ஏற்பட்ட ஒரு கருகல் நோய்த் தாக்குதலால் அவை அழிந்து போயின. காப்பி பதப்படுத்தும் தொழிற்சாலைகள் கோழிக்கோடு, தளிச்சேரி, மங்களூர், கோயமுத்தூர் போன்ற இடங்களில் அமைந்திருந்தன. 1947 இல், சென்னை மாகாணத்தில் மொத்தம் 3,761 ஆலைகளும் 2,76,586 தொழிலாளர்களும் இருந்தனர்.

சென்னை மாகாணத்தின் மீன்பிடித் தொழில்கள் வெற்றிகரமாக இயங்கின. மீன்பிடி தவிர, சுறா துடுப்புகள், மீன் குடல்கள், மீன்கள் போன்றவற்றை பதப்படுத்துதல் போன்ற தொழில்கள் மீனவர்களின் முக்கிய வருவாய் மூலங்களாக இருந்தன. தூத்துக்குடித் துறைமுகம் சங்கு பிடி தொழிலின் முக்கிய மையமாக இருந்தது. சென்னையும், இலங்கையும் முத்துக் குளித்தலுக்கு பெயர் பெற்றிருந்தன.

1946–47 இல் சென்னை மாகாணத்தின் மொத்த வருவாய் ரூ. 57 கோடிகள். இதில் நிலவருவாய், சுங்கத் தீர்வை, வருமான வரி, பதிவு வரி, காடுகளில் இருந்து கிட்டிய வருவாய், இதர வரிகள், திட்டமிடாத வருவாய் மற்றும் வருவாய் நிதி ஆகியவை முறையே 8.53, 14.68, 4.48, 4.38, 1.61, 8.45, 2.36 மற்றும் 5.02 கோடி ரூபாய்களாக இருந்தன. 1946–47 ஆண்டுகளில் மொத்த செலவு ரூ. 56.99 கோடிகள். 1948 இல் 208,675 கிலோவாட் அம்பியர் மின்சாரம் மாகாணத்தில் உற்பத்தி செய்யப்பட்டது. இதில் 98% அரசு உடைமையாக இருந்தது. மொத்தம் 467 மில்லியன் யூனிட்டுகள் மின்சாரம் உற்பத்தி செய்யப்பட்டது.

1920 ம் ஆண்டு சென்னை நகரில் 100 உறுப்பினர்களுடன் சென்னைப் பங்குச் சந்தை தொடங்கப்பட்டது. ஆனால் வேகமாக உறுப்பினர் எண்ணிக்கை குறைந்து 1923 இல் மூன்று பேர் மட்டுமே எஞ்சியிருந்ததால் அது மூடப்பட்டது. செப்டம்பர் 1937 இல் மீண்டும் தொடங்கப்பட்டது. 20 ஆம் நூற்றாண்டின் ஆரம்பத்தில் ஈஐடி பாரி, பின்னி அன் கோ, அர்புத்னாட் வங்கி ஆகியவை சென்னை மாகாணத்தின் மிகப்பெரிய தனியார் நிறுவனங்களாக இருந்தன. பாரி நிறுவனம் வேதி உரப்பொருட்களும் சர்க்கரையும் உற்பத்தி செய்தது. பின்னி நிறுவனம் பருத்தி ஆடைகளையும் சீருடைகளையும் ஒட்டேரியில் உள்ள தனது பக்கிங்காம் கர்னாடிக் நூற்பு ஆலையில் உற்பத்தி செய்தது. 1913–14 காலகட்டத்தில் சென்னை நகரில் 247 வணிக நிறுவனங்கள் இருந்தன. இந்திய விடுதலையின் போது பதிவுசெய்யப்பட்ட ஆலைகள் சென்னை நகரில் பெருமளவு இருந்தாலும் மொத்த முதலீட்டில் 62 விழுக்காட்டை மட்டுமே பயன்படுத்தின.

ஜூன் 21, 1683 இல் அமைக்கப்பட்ட சென்னை வங்கியே சென்னை மாகாணத்தில் தொடங்கப்பட்ட முதல் மேற்கத்திய பாணி வங்கி. அதன் மொத்த முதலீடு ஒரு லட்சம் பிரித்தானியப் பவுண்டுகள். அதனைத் தொடர்ந்து 1788 இல் கர்நாடக வங்கியும் 1795 இல் சென்னையின் வங்கியும் 1804 இல் ஆசிய வங்கியும் தொடங்கப்பட்டன. 1843 இல் இந்த வங்கிகள் அனைத்தும் சென்னையின் வங்கி என்ற பெயரில் ஒன்றிணைக்கப்பட்டன. மாகாணத்தின் முக்கிய நகரங்களிலும் மன்னர் அரசுகளிலும் இவ்வங்கிக்குக் கிளைகள் இருந்தன. 1921இல் இவ்வங்கி மும்பையின் வங்கி மற்றும் வங்காளத்தின் வங்கியுடன் ஒன்றிணைக்கப்பட்டு இந்தியாவின் வேந்திய வங்கி ("Imperial Bank of India") உருவாக்கப்பட்டது. 1906 ம் ஆண்டு வரை அர்புத்னாட் குடும்பத்தாரின் அர்புத்னாட் வங்கியே சென்னை மாகாணத்தின் மிகப்பெரிய வங்கியாக இருந்தது. 1906 இல் அது திவாலானது. இதனால் தங்கள் முதலீடுகளை இழந்து வறுமையில் தள்ளப்பட்ட இவ்வங்கியின் இந்திய முதலீட்டாளர்கள் நாட்டுக்கோட்டைச் செட்டியார் சாதியினர் உதவியுடன் இந்தியன் வங்கியை உருவாக்கினர். சிட்டி யூனியன் வங்கி, கனரா வங்கி, கார்ப்பரேசன் வங்கி, தமிழ்நாடு மெர்க்கண்டைல் வங்கி, கரூர் வைசியா வங்கி, கத்தோலிக்க சிரிய வங்கி, கர்நாடகா வங்கி, செட்டிநாடு வங்கி, ஆந்திரா வங்கி,வைசியா வங்கி, விஜயா வங்கி, இந்திய ஓவர்சீஸ் வங்கி மதுரா வங்கி போன்றவை சென்னை மாகாணத்தைத் தலைமையிடமாகக் கொண்டு செயல்பட்ட வங்கிகளுள் முக்கியமானவை.

கிழக்கிந்திய நிறுவனத்தின் தொடக்க நாட்களில் பல்லக்குகளும், “ஜட்கா” என்று அழைக்கப்பட்ட மாட்டு வண்டிகளும் மட்டும் மாகாணத்தில் போக்குவரத்துக்குப் பயன்படுத்தப்பட்டன. மாகாணத்தில் சாலைகள் உருவாக்குவதில் திப்பு சுல்தான் ஒரு முன்னோடியாகக் கருதப்பட்டார். அக்காலத்தில் இருந்த சென்னை-கல்கத்தா சாலை, சென்னை-திருவிதாங்கூர் சாலைகளின் முக்கிய நோக்கு மக்கள் போக்குவரத்தல்ல. போர்க்காலத்தில் படைகளையும் தளவாடங்களையும் விரைவாக நகர்த்துவதற்கு அவை பயன்பட்டன. 20 ஆம் நூற்றாண்டு முதல் மிதிவண்டிகள், தானுந்து வாகனங்கள், பேருந்துகள் போன்றவற்றின் பயன்பாடு அதிகரித்தது. பெரும்பாலான பேருந்துகள் தனியாரால் இயக்கப்பட்டன. மாகாணப் போக்குவரத்து ("Presidency Transport"), நகர மோட்டார் சேவைகள் (City Motor Service) ஆகிய நிறுவனங்கள் பேருந்துகள் இயக்கத்தில் முன்னோடிகளாக இருந்தன. 1910ம் ஆண்டு முதல் அவை சிம்சன் அன் கோ உற்பத்தி செய்த பேருந்துகளை இயக்கி வந்தன. 1925–28 காலகட்டத்தில் சென்னை டிராம்வேஸ் நிறுவனம் இயக்கிய பேருந்து சேவையே சென்னை நகரின் முதல் ஒருங்கிணைந்த பேருந்து சேவையாகும். மோட்டார் வாகனச் சட்டம், 1939 பொதுப் போக்குவரத்துக்குப் பயன்படுத்தப்பட்டப் பேருந்துகள் மற்றும் வாகனங்களுக்குப் பல புதிய விதிமுறைகளை அறிமுகப்படுத்தியது.

மாகாணத்தில் புதிய சாலைகள் போடவும், பழைய சாலைகளைப் பரமாரிக்கவும் 1845 இல் முதல் ஒருங்கிணைந்த முயற்சி மேற்கொள்ளப்பட்டது. சாலை பராமரிப்புக்கென ஒரு தனி அதிகாரி நியமிக்கப்பட்டார். சென்னை-பெங்களூர் சாலை, சென்னை-திருச்சிராப்பள்ளி சாலை, சென்னை-கல்கத்தா சாலை, சென்னை-கடப்பா சாலை, சும்பாஜீ மலைச் சாலை போன்றவை அவரது மேற்பார்வையின் கீழிருந்தன. 1852 இல் தல்ஹவுசிப் பிரபு பொதுப் பணிகளுக்கென ஒரு தனித்துறையை உருவக்கினார். 1855 இல் போக்குவரத்து வசதிக்காகக் கிழக்குக் கடற்கரைக் கால்வாய் கட்டப்பட்டது. ஆளுனரின் பொதுப்பணிகளுக்கான நிருவாகக் குழு உறுப்பினரின் மேற்பார்வையில் செயல்பட்ட பொதுப்பணித்துறை செயலகம் சாலைப் பணிகளை மேற்கொண்டது. சென்னை-கல்கத்தா சாலை, சென்னை-திருவிதாங்கூர் சாலை, சென்னை-கோழிக்கோடு சாலை ஆகியவை சென்னை மாகாணத்தின் முக்கிய நெடுஞ்சாலைகளாக இருந்தன. 1946–47 இல் சென்னை மாகாணத்தில் 26,201 மைல் சரளைக் கல் சாலைகளும், 14,406 கல்பதிக்காத சாலைகளும், 1,403 மைல் படகுப் போக்குவரத்துக்கு உகந்த கால்வாய்களும் இருந்தன.

தென்னிந்தியாவின் முதல் தொடருந்து இருப்புப் பாதை சென்னைக்கும் ஆற்காட்டுக்கும் இடையே அமைக்கப்பட்டு, ஜூலை 1, 1856 இல் தொடருந்துப் போக்குவரத்து தொடங்கியது. 1845 இல் நிறுவப்பட்ட சென்னை தொடருந்து நிறுவனத்தால் இந்தப் பாதை உருவாக்கப்பட்டது. 1853 இல் தென்னிந்தியாவின் முதல் தொடருந்து நிலையம் ராயபுரத்தில் அமைக்கப்பட்டது; சென்னை தொடருந்து நிறுவனத்தின் தலைமையகவாகவும் செயல்பட்டது. 1853 இல் ஐக்கிய இராச்சியத்தில் பெரும் தென்னிந்தியத் தொடருந்து நிறுவனம் நிறுவப்பட்டது. திருச்சியைத் தலைமையகமாகக் கொண்ட இந்நிறுவனம் திருச்சிக்கும் நாகப்பட்டனத்துக்கும் இடையே தனது முதல் இருப்புப் பாதையை 1859 இல் உருவாக்கியது. சென்னைத் தொடருந்து நிறுவனம் அகல இருப்புப் பாதைகளையும் பெரும் தென்னிந்தியத் தொடருந்து நிறுவனம் மீட்டர் இருப்புப் பாதைகளையும் அமைத்தன. 1874 இல் பெரும் தென்னிந்தியத் தொடருந்து நிறுவனம் கர்நாடக தொடருந்து நிறுவனத்துடன் (நிறுவல் 1864) ஒன்றிணைக்கப்பட்டு, தென்னிந்தியத் தொடருந்து நிறுவனம் உருவானது. இப்புதிய நிறுவனம் 1891 இல் பாண்டிச்சேரி தொடருந்து நிறுவனத்துடன் இணைந்தது. 1908 இல் சென்னைத் தொடருந்து நிறுவனம் தெற்கு மராத்தா தொடருந்து நிறுவனத்துடன் இணைந்து சென்னை மற்றும் தெற்கு மராத்தா தொடருந்து நிறுவனம் உருவானது. இப்புதிய நிறுவனத்தின் பயன்பாட்டுக்காக சென்னை எழும்பூரில் ஒரு புதிய முனையம் கட்டப்பட்டது. 1927 இல் தென்னிந்தியத் தொடருந்து நிறுவனத்தின் தலைமையகம் மதுரையில் இருந்து சென்னை சென்ட்ரலுக்கு நகர்த்தப்பட்டது. 1931 இல் இந்நிறுவனம் சென்னை புறநகர் இருப்புவழி சேவையைத் தொடங்கியது. ஏப்ரல் 1944 இல் சென்னை மற்றும் தெற்கு மராத்தா தொடருந்து நிறுவனம் அரசுடைமையாக்கப்பட்டது. 1947 இல் சென்னை மாகாணத்தில் 4961 மைல் தொடருந்து இருப்புப் பாதைகள் இருந்தன. சென்னை நகர், மும்பை, கல்கத்தா போன்ற பிற இந்திய நகரங்களுடனும், இலங்கையுடனும் நன்கு இணைக்கப்பட்டிருந்தது.. 1914 இல் இந்தியப் பெருநிலப்பரப்பைப் பாம்பன் தீவுடன் இணைக்கும் பாம்பன் பாலம் திறக்கப்பட்டது. 1899 இல் மேட்டுப்பாளையம்-உதகமண்டலம் இடையேயான நீலகிரி மலை இரயில் பாதை செயல்படத் தொடங்கியது. அட்சிசன் அன் கோவின் ஆதரவில் இயங்கிய சென்னை டிராம்வேஸ் நிறுவனம் 1895 முதல் சென்னை நகரில் செயல்படத் தொடங்கியது. சென்னை நகரின் ஆறு தூரமான பகுதிகள் இடையே மொத்தம் 17 மைல் தூரம் டிராம் வண்டிகள் இயங்கின. 1953 இல் சென்னை டிராம் சேவை நிறுத்தப்பட்டது.

கோதாவரி மற்றும் கிருஷ்ணா வடிநிலப்பகுதிகளில் இருந்த கால்வாய்களே சென்னை மாகாணத்தின் படகுப் போக்குவரத்துக்கு உகந்த முக்கிய நீர்வழிகளாக இருந்தன. 1806ம் ஆண்டு 90 லட்ச வெள்ளி செலவில் பக்கிங்காம் கால்வாய் வெட்டப்பட்டது. இது சென்னை நகரை கிருஷ்ணா வடிநிலப்பகுதியில் உள்ள பெட்டகஞ்சத்துடன் இணைத்தது. பிரித்தானிய இந்தியாவின் நீராவிக் கப்பல் போக்குவரத்து நிறுவனத்தின் கப்பல்கள் சென்னைக்கு அடிக்கடி வருகை தந்தன. சென்னை நகரை மும்பை, கல்கத்தா, கொழும்பு, ரங்கூன் போன்ற நகரங்களுடன் இணைத்தன.

1917 இல் சிம்சன் அன் கோ சென்னையில் முதல் சோதனை வானூர்தி ஓட்டத்தை நிகழ்த்தியது. அக்டோபர் 1929 இல் ஜி. விளாஸ்டோ என்ற விமானி சென்னைப் பரங்கிமலை குழிப்பந்தாட்ட சங்க மைதானத்தில் ஒரு பறப்போர் சங்கத்தைத் தொடங்கினார். இவ்விடம் பின்பு சென்னை வானூர்தி நிலையமாகப் பயன்பட்டது. இச்சங்கத்தின் தொடக்ககால உறுப்பினர்களில் ஒருவரான ராஜா சர் அண்ணாமலை செட்டியார் தனது சொந்த ஊர்ப்புறமான செட்டிநாட்டுப் பகுதியில் மற்றுமொரு விமான நிலையத்தை உருவாக்கினார். அக்டோபர் 15, 1932 இல் நெவில் வின்சண்ட் என்கிற வேந்திய வான்படை விமானி ஜே. ஆர். டி. டாட்டாவுக்கு சொந்தமான ஒரு விமானத்தில் வான் அஞ்சல் கடிதங்களை ஏற்றிக் கொண்டு மும்பையிலிருந்து பெல்லாரி வழியாக சென்னையில் வந்திறங்கினார். இதுவே டாட்டா வான்சேவை நிறுவனத்தின் கராச்சி-சென்னை பயணிகள் மற்றும் வான் அஞ்சல் சேவையின் தொடக்கமாக அமைந்தது. பின்னர் ஐதராபாத் வழியாகத் திருப்பிவிடப்பட்ட இச்சேவை வாரம் இருமுறையாக விரிவுபடுத்தப்பட்டது. நவம்பர் 26, 1935, இல் டாட்டா சன்ஸ் நிறுவனம் கோவா, கண்ணனூர் வழியாக மும்பை-திருவனந்தபுரம் வான்சேவை ஒன்றை சோதனை அடிப்படையில் தொடங்கியது. பெப்ரவரி 28, 1938 முதல் சென்னை, திருச்சிராப்பள்ளி வழியாக கராச்சி-கொழும்பு இடையே ஒரு வான் அஞ்சல் சேவையொன்றையும் புதிதாகத் தொடங்கியது. மார்ச் 2, 1938 இல் மும்பை-திருவனந்தபுரம் வான்சேவை திருச்சி வரை நீட்டிக்கப்பட்டது.

சென்னை மாகாணத்தில் முதல் ஒருங்கிணைக்கப்பட்ட அஞ்சல் சேவை சென்னை-கல்கத்தா இடையே 1712 ஆம் ஆண்டு சென்னை ஆளுனர் எட்வர்ட் ஹாரிசனால் தொடங்கப்பட்டது. ஜூன் 1, 1786 இல் இச்சேவை மறுசீரமைக்கப்பட்டு சர் ஆர்ச்சிபால்டு கேம்பலால் மீண்டும் அறிமுகப்படுத்தப்பட்டது. இதன்படி சென்னை மாகாணம் மூன்று அஞ்சல் பிரிவுகளாகப் பிரிக்கப்பட்டது - 1) சென்னை நகரின் வடக்கே கஞ்சாம் வரை சென்னை வடக்கு, 2) தென்மேற்கில் திருவிதாங்கூர் வரை சென்னை தென்மேற்கு மற்றும் 3) மேற்கே வேலூர் வரை சென்னை மேற்கு. அதே ஆண்டு மும்பையுடன் ஒரு அஞ்சல் தொடர்பும் ஏற்படுத்தப்பட்டது. 1837 ஆம் ஆண்டு சென்னை, மும்பை மற்றும் வங்காள மாகாணங்களின் அஞ்சல் துறைகள் ஒன்றிணைக்கப்பட்டு அனைத்திந்திய அஞ்சல் துறை உருவாக்கப்பட்டது. அக்டோபர் 1, 1854 இல் வேந்திய அஞ்சல் சேவை முதல் அஞ்சல் தலைகளை வெளியிட்டது. 1872–73, இல் சென்னை-ரங்கூன் இடையே ஒரு மாதமிருமுறை கடல் அஞ்சல் சேவை அறிமுகப்படுத்தப்பட்டது. இதைத் தொடர்ந்து சென்னைக்கும் பிற கிழக்கு கடற்கரை துறைமுகங்களுக்கும் இடையே அஞ்சல் சேவைகள் தொடங்கப்பட்டன.

1853 இல் சென்னை உலகின் பிற பகுதிகளுடன் தந்தி மூலம் இணைக்கப்பட்டது. பெப்ரவரி 1, 1855 இல் பொதுமக்களுக்கான தந்திச் சேவை தொடங்கப்பட்டது. வெகு விரைவில் சென்னை, உதகமண்டலம் ஆகிய ஊர்களுக்கும் இந்தியாவின் பிற ஊர்களுக்குமிடையே தந்தி இணைப்புகள் உருவாக்கப்பட்டன. 1854 இல் சென்னைத் தந்தித்துறை உருவாக்கப்பட்டது. கொழும்பு-தலைமன்னார் இடையே 1858 இல் உருவாக்கப்பட்ட தந்தி இணைப்புத் 1882 இல் சென்னை வரை விரிவாக்கப்பட்டது. 1881 இல் சென்னை மாகாணத்தில் தொலைபேசிச் சேவை அறிமுகப்படுத்தப்பட்டது. நவம்பர் 19, 1981 இல் சென்னை எர்ரபாலு தெருவில் தொலைபேசி இணைப்பகம் ஒன்று உருவாக்கப்பட்டது. 1920 இல் சென்னை-போர்ட் பிளையர் இடையே கம்பியில்லாத் தந்திச் சேவை தொடங்கப்பட்டது. பின்னர் 1936 இல் சென்னை ரங்கூன் இடையே வானொலி தொலைபேசிச் சேவை தொடங்கப்பட்டது.

மேற்கத்திய வகைக் கல்வியளிக்கும் பள்ளிகள் 18ம் நூற்றாண்டில் சென்னை மாகாணத்தில் தொடங்கப்பட்டன. 1822 இல் சர் தாமசு முன்ரோவின் பரிந்துரைகளின் அடிப்படையில் ஒரு பொதுக்கல்வி வாரியம் அமைக்கப்பட்டது. அதன் பின்னர் இந்திய மொழிகளில் கல்வி கற்பிக்கும் பள்ளிகள் தொடங்கப்பட்டன. முன்ரோவின் திட்டப்படி சென்னையில் ஒரு மையப் பயிற்சிப் பள்ளி தொடங்கப்பட்டது. ஆனால் இத்திட்டம் தோல்வியடைந்ததால் 1836 இல் கல்விக் கொள்கை மாற்றப்பட்டது. மீண்டும் ஐரோப்பிய இலக்கியம் மற்றும் அறிவியல் ஆகியவற்றுக்கு கல்வியில் முன்னுரிமை அளிக்கப்பட்டது. பொதுக் கல்வி வாரியத்திற்கு பதில் இந்தியர் கல்விக்கான குழு என்ற அமைப்பு உருவாக்கப்பட்டது. ஜனவரி 1840 இல், எல்லன்பரோ பிரபு அரச பிரதிநிதியாக இருந்த போது ஒரு பல்கலைக்கழக வாரியம் உருவாக்கப்பட்டது. அலெக்சாந்தர் அர்புத்நாட் பொதுக்கல்வித்துறையின் இணை இயக்குனராகப் பதவியேற்றார். ஏப்ரல் 1841 இல் சென்னை மையப் பள்ளி, உயர்நிலைப்பள்ளியாகத் தரமுயர்த்தப்பட்டது. 1853 இல் ஒரு கல்லூரிப் பிரிவு உருவாக்கப்பட்ட பின்னர் சென்னை மாநிலக் கல்லூரி என பெயர்மாற்றம் பெற்றது. செப்டம்பர் 5, 1857 இல் லண்டன் பல்கலைக்கழகத்தை முன் மாதிரியாகக் கொண்டு சென்னைப் பல்கலைக்கழகம் என்ற தேர்வு அமைப்பு உருவாக்கப்பட்டது. பெப்ரவரி 1858 இல் முதல் கல்லூரித் தேர்வுகள் நடைபெற்றன. இலங்கையைச் சேர்ந்த சி. வை. தாமோதரம்பிள்ளையும் கரோல் வி. விசுவநாத பிள்ளையும் சென்னைப் பல்கலைகழகத்தி,ல் தேர்ச்சி பெற்ற முதல் பட்டதாரிகளாவர். சர் எஸ். சுப்ரமணிய ஐயர் இப்பல்கலைக்கழகத்தின் துணை வேந்தராகப் பொறுப்பேற்ற முதல் இந்தியராவார்.

சென்னை நகருக்கு வெளியே தொடங்கப்பட்ட கல்வி நிறுவனங்களுள் கும்பகோணம் அரசுக் கலைக் கல்லூரியும் ஒன்று. 1794 இல் சென்னை மாகாணத்தின் முதல் பொறியியல் கல்லூரியான கிண்டி பொறியியல் கல்லூரி தொடங்கப்பட்டது. தொடக்கத்தில் ஒரு நில அளவையாளர் பள்ளியாக இருந்த இது 1861 இல் கட்டுமானப் பொறியியல் கல்லூரியாகத் தரமுயர்த்தப்பட்டது. 1827 இல் சென்னை மாகாணத்தின் முதல் மருத்தவக் கல்லூரி தொடங்கப்பட்டது. 1856 இல் சைதாபேட்டையில் அரசு ஆசிரியர் பள்ளி தொடங்கப்பட்டது. 1925 இல் ஆந்திரப் பல்கலைக்கழகச் சட்டம் இயற்றப்பட்டதன் விளைவாக ஆந்திரா பல்கலைக்கழகம் உருவானது. 1937ல் இல் திருவிதாங்கூர் பல்கலைக்கழகம் உருவாக்கப்பட்டது. 1842 இல் சென்னை மாகாணத்தின் முதல் இந்து தனியார் கல்வி நிறுவனமான பச்சையப்பன் கல்லூரி தொடங்கப்பட்டது. 1929 இல் செட்டிநாட்டில் அண்ணாமலை செட்டியார் தொடங்கிய அண்ணாமலை பல்கலைக்கழகம் மாகாணத்தில் மாணவர் தங்குவிடுதி வசதி கொண்ட முதல் கல்வி நிறுவனமாக அமைந்தது. சென்னை மாகாணத்தில் கல்விப்பணி செய்வதில் கிறித்தவ மிசனரிகள் முன்னோடிகளாக இருந்தனர். சென்னை கிருத்துவக் கல்லூரி, மங்களூர் புனித அலோசியசு கல்லூரி, சென்னை லயோலாக் கல்லூரி, தஞ்சை புனித பீட்டல் கல்லூரி ஆகியவை கிறித்தவ மிசனரிகள் தொடங்கிய கல்வி நிறுவனங்களுள் சில.

பிரித்தானிய இந்தியாவின் மாகாணங்களில் சென்னையில் தான் படிப்பறிவு விகிதம் மிக அதிகமாக இருந்தது. 1901 இல் சென்னை மாகாணத்தின் 11.9 % ஆண்களும் 0.9 % பெண்களும் படிப்பறிவு பெற்றிருந்தனர். 1950 இல் (சென்னை மாகாணம், சென்னை மாநிலமாக மாறிய போது) அதன் படிப்பறிவு விகிதம் 18 % ஆக இருந்தது. இது இந்திய தேசிய சராசரியை விட சற்று அதிகம். 1901 இல் மாகாணத்தில் மொத்தம் 26,771 அரசு மற்றும் தனியார் கல்வி நிறுவனங்கள் இருந்தன. அவற்றில் 784,621 ஆண்களும் 139,139 பெண்களும் (மொத்தம் 923,760 பேர்) படித்தனர். 1947 இல் கல்வி நிறுவனங்களின் எண்ணிக்கை 37,811 ஆக உயர்ந்திருந்தது; மொத்த மாணாக்கர் எண்ணிக்கையும் 3,989,686 ஆக அதிகரித்திருந்தது. கல்லூரிகளைத் தவிர ஆண்களுக்காக 31,975 அரசு தொடக்கப்பள்ளிகளும், 720 இடைநிலைப்பள்ளிகளும் பெண்களுக்காக 4,173 தொடக்கப்பள்ளிகளும் 181 இடைநிலைப்பள்ளிகளும் இருந்தன. தொடக்ககாலத்தில் படித்துப் பட்டம் பெறுவோரில் பெரும்பான்மையானவர்கள் பார்ப்பனர்களாக இருந்தனர். கல்வி நிறுவனங்களிலும் அரசு நிருவாகப் பணிகளிலும் பார்ப்பனர்கள் பெருமளவில் ஆதிக்கம் செலுத்தியது சென்னை மாகாணத்தில் பிராமண எதிர்ப்பு இயக்கம் உருவாக முக்கியக் காரணங்களில் ஒன்றாகும். மேலும் பிரித்தானிய இந்தியாவில் சாதி வாரி இடஒதுக்கீடு முதன் முதலாக சென்னை மாகாணத்தில் தான் அறிமுகப்படுத்தப்பட்டது.

சென்னை மாகாணத்தில் வாழ்ந்த இந்துக்களும், முஸ்லிம்களும் இந்தியக் கிறித்தவர்களும் கூட்டுக் குடும்ப முறையைப் பின்பற்றினர். மாகாணத்தில் தந்தை வழிக் குடும்பமுறை பரவலாகப் பின்பற்றப்பட்டது; குடும்பத்தின் மூத்த ஆண் உறுப்பினரே குடும்பத்தலைவராக இருந்தார். மலபார் மாவட்டம், கொச்சி-திருவிதாங்கூர் மன்னர் அரசுகளில் மட்டும் மருமக்கதாயம் என்னும் தாய்வழி முறை பின்பற்றப்பட்டது. பெண்கள் வீட்டு வேலைகளிலும் குடும்பப் பராமரிப்பிலும் மட்டும் ஈடுபட்டு வந்தனர். உயர்சாதி இந்துப் பெண்களும், முஸ்லிம் பெண்களும் பர்தா அணியும் பழக்கம் கொண்டிருந்தனர். பெண் குழந்தைகள் வீட்டு வேலைகளில் தங்கள் தாயாருக்குத் துணையாக இருந்தனர். திருமணத்துக்குப் பின்னர் கணவன் வீட்டுக்கு இடம்பெயர்ந்து, அவனுக்கும் அவனது வயது முதிர்ந்த குடும்பத்தாருக்கும் பணிவிடை செய்தனர். மருமகள்கள் கணவன் குடும்பத்தினரால் கொடுமைப் படுத்தப்பட்ட பல சம்பவங்கள் பதிவு செய்யப்பட்டுள்ளன. பிராமண விதவைகள் தங்கள் தலைகளை மொட்டையடித்துக் கொள்ள வேண்டுமென்று எதிர்பார்க்கப்பட்டது. அவர்கள் மேலும் பல கொடுமைகளுக்கு ஆளாக்கப்பட்டனர்.

கிராமங்களில் பல சாதிகளைச் சேர்ந்தவர்கள் வாழ்ந்தனர். பார்ப்பனர்கள் அக்கிரகாரங்கள் என்றழைக்கப்பட்ட தனித் தெருக்களில் வாழ்ந்தனர். தீண்டத்தகாதவர்களாக ஒதுக்கப்பட்டவர்கள் கிராம எல்லைக்கு வெளியே சேரிக் குடியிருப்புகளில் வாழ்ந்தனர். அவர்கள் கிராம எல்லைக்குள் வாழ்வதும் கோயில்களுக்குள் நுழைவதும், உயர் சாதி இந்துக்களுக்கு அருகே செல்வதும் தடை செய்யப்பட்டிருந்தது.

19ம் நூற்றாண்டின் நடுப்பகுதியில் இருந்து இந்து சமுதாயத்தில் சீர்திருத்தங்கள் மேற்கொள்ளப்பட்டன. 1896 மலபார் திருமணச் சட்டம், சம்மந்த முறை திருமணங்களுக்கு சட்டஏற்பு அளித்தது. 1933 இல் இயற்றப்பட்ட மருமக்கதாயம் சட்டம் மருமக்கதாயம் முறையை ஒழித்தது.பட்டியல் பிரிவு மக்களின் வாழ்வை மேம்படுத்த பல முயற்சிகள் மேற்கொள்ளப்பட்டன. 1933 இல் இயற்றப்பட்ட திருமலை திருப்பதி தேவஸ்தான சட்டம், கோயில் நிருவாகத்தில் பட்டியல் பிரிவினருக்கு இடமளித்தது. 1939 இல் சென்னை மாகாணத்திலும் 1936 இல் திருவிதாங்கூர் அரசிலும் பட்டியல் பிரிவினர் கோயில் நுழைவு உரிமை அளிக்க சட்டங்கள் இயற்றப்பட்டன. 1872 இல் டி. முத்துசாமி ஐயர் விதவை மறுமண சங்கத்தை உருவாக்கி, பிராமண விதவைகளின் மறுமணத்துக்காகப் பாடுபட்டார். கோதாவரி மாவட்டத்தில் கந்துகுரி வீரசலிங்கம் விதவை மறுமண இயக்கத்தை முன்னின்று நடத்தினர். 1947 இல் தேவதாசி முறை ஒழிக்கப்பட்டது. பெரும்பாலான சமூக சீர்திருத்தவாதிகள் இந்திய தேசியவாதிகளாகவும் இருந்தனர்.

சேவல் சண்டை, ஏறு தழுவல், கிராமத் திருவிழாக்கள், நாடகங்கள் போன்றவை கிராமப்புற மக்களால் விரும்பப்பட்ட பொழுதுபோக்கு நிகழ்வுகளாக இருந்தன. நகரவாசிகள் பொழுதுபோக்கு மன்றங்கள், இசைக் கச்சேரிகள், நாடகங்கள் போன்றவற்றை நாடினர். மேல் மற்றும் மேல் நடுத்தரத் தட்டு மக்கள் கருநாடக இசையையும் பரதநாட்டியத்தையும் விரும்பினர். பிரித்தானியர் அறிமுகப்படுத்திய விளையாட்டுகளில் கிரிக்கெட், டென்னிஸ், கால்பந்து, ஹாக்கி போன்றவை பிரபலமாகின. ஆண்டுதோறும் பொங்கல் அன்று இந்தியர்களுக்கும் ஐரோப்பியர்களுக்கும் இடையே சென்னை மாகாணப் போட்டி என்றழைக்கப்பட்ட கிரிக்கெட் போட்டி ஒன்று நடைபெற்றது.

சென்னை மாகாணத்தின் முதல் செய்தித்தாளான "மெட்ராஸ் கொரியர்" 1785 இல் தொடங்கப்பட்டது. 1844 இல் விடுதலைப் போராட்ட வீரர் கசுலு லட்சுமி நரசு செட்டியால் தொடங்கப்பட்ட "தி மெட்ராஸ் கிரசெண்ட்" இந்தியர் ஒருவரால் நடத்தப்பட்ட முதல் ஆங்கில நாளிதழ். 1948 இல் மொத்தம் 841 இதழ்கள் சென்னை மாகாணத்தில் வெளியாகின. 1938 இல் ஆல் இந்தியா ரேடியோ சென்னையில் ஒரு வானொலி நிலையத்தைத் தொடங்கி வானொலி ஒலிபரப்புச் சேவையை அறிமுகப்படுத்தியது. 1930 களில் திரைப்படங்கள் மக்களிடையே பிரபலமாகின. சென்னை, கோவை, சேலம், காரைக்குடி ஆகிய ஊர்களில் திரைப்பட ஸ்டுடியோக்கள் தொடங்கப்பட்டன. 1940-களிலிருந்து சென்னை மாகாணத்தின் திரைப்படத் தலைநகராக உருவெடுத்தது.

சென்னை மாகாணத்தின் தலைநகரான மதராசப்பட்டினத்தை பின்புலமாகக் கொண்டே மதராசபட்டினம் என்னும் திரைப்படம் எடுக்கப்பட்டது. இதில் 1945-1947ல் இருந்த சென்னை மாகாணம், அப்போது நடந்த அரசியல் சம்பவங்கள் போன்றவை படமாக்கப்பட்டிருந்தன.





 


</doc>
<doc id="140361" url="https://ta.wikipedia.org/wiki?curid=140361" title="ரேக்ளா வண்டிப் பந்தயம்">
ரேக்ளா வண்டிப் பந்தயம்

ரேக்ளா வண்டிப் பந்தயம் (ரேக்ளா ரேஸ், ஆங்கிலம்: Rekla Race) என்பது, திருவிழாக் காலங்களில் தமிழகத்தின் கிராமப்புரங்களில் நடைபெறும் காளை மாட்டுவண்டிப் பந்தயம் ஆகும். 
தமிழ்நாட்டின் தென் மாவட்டங்களிலும், கொங்கு நாட்டிலும் இந்த வகைப் பந்தயங்கள் நடைபெறுகின்றன. மதுரை மாவட்டத்தில் அவனியாபுரம், தூத்துக்குடி மாவட்டத்தில் விளாத்திகுளம், ஒட்டப்பிடாரம், திருப்பூர் மாவட்டத்தில் உடுமலைப்பேட்டை, கோவை மாவட்டத்தில் பொள்ளாச்சி ஆகிய பகுதிகளிலும் இதுபோன்ற ரேக்ளா வண்டிப் பந்தயங்கள் பரவலாக நடத்தப்படுகின்றன. பெரும்பாலும் இவ்வகை போட்டிகளில் காளை மாடுகள் ஈடுபடுத்தப்படுகின்றன. நீலகிரி மாவட்டப் பகுதிகளில் எருமைக் கடாவையும் பந்தயங்களில் ஈடுபடுத்துகின்றனர்.

ரேக்ளா என்பது ஒருவர் மட்டும் அமரக்கூடிய ஒருவகை மாட்டு வண்டி அகும். இது பந்தயத்தை கருத்தில் கொண்டே உருவாக்கப்படும் சிறிய வகை மாட்டு வண்டி ஆகும். இதன் சக்கரங்கள் சிறிய அளவிலும் வேகமாக சுழலக்கூடிய வகையிலும் வடிவமைக்கப்படுகின்றன.

சிவகங்கை, இராமநாதபுரம், ஈரோடு, கரூர், கோயம்புத்தூர், மதுரை, தஞ்சாவூர், திண்டுக்கல், தேனி , திருச்சி ஆகிய மாவட்டங்களிலிருந்து உழவர்கள் தங்கள் ரேக்ளா வண்டிகளுடனும் காளைகளுடனும் பந்தயங்களில் கலந்து கொள்கின்றனர். பந்தயம் நடைபெறும் குறிப்பிட்ட கிராமத்தையோ நகரையோச் சேர்ந்த பஞ்சாயத்து அமைப்புகள் இந்த ரேக்ளா வண்டிப் பந்தயத்தை நடத்துகின்றன. சில இடங்களில் தனியார் அமைப்புகளும் இந்தப் போட்டியை நடத்துவதுண்டு.

பந்தயத்தில் ஈடுபடும் காளைகளின் உயரம், திறன், பலம் போன்றவற்றைக் கருத்தில் கொண்டு இவற்றை நான்கு பிரிவுகளாக வகைப்படுத்துகின்றனர்:

பந்தய தூரம் மாடுகளின் வகைகளை வைத்தே முடிவுசெய்யப்படுகின்றது. தமிழகத்தின் அய்யம்பாளையம் என்ற ஊரில் நடக்கும் பந்தயத்தில் பெரிய மாடு 15 கி.மீ தூரமும், நடுத்தரம் 12 கி.மீ தூரமும், கரிச்சான் 10 கி.மீ தூரமும், பூஞ்சிட்டு 07 கி.மீ தூரமும் ஓட வேண்டும் என்று தீர்மானித்துள்ளனர்.

ரேக்ளா வண்டிப் பந்தயத்திற்குத் தேர்வாகும் ஓர் இணை காளைகள் 25 ஆயிரம் இந்திய ரூபாய் முதல் ஒரு லட்சம் இந்திய ரூபாய் வரை விற்கப்படுகின்றன. கொங்கு நாட்டு உழவர்கள் தங்கள் காளைகள் வெற்றிப் பெறுவதை பெருமையாக நினைக்கின்றனர். இப்போட்டியில் ஈடுபடும் மாடுகளுக்கு உணவாக இஞ்சி, எலுமிச்சை, கருப்பட்டி, பேரீச்சை, வெங்காயம் ஆகியவற்றை வெந்நீரிற் பிசைந்து கவளம் கவளமாக ஊட்டுகின்றனர். 

வேகமாக ஓடுவதில் காங்கேயம் காளைகளுக்கு இணையாக வேறு எந்த காளைகளும் இல்லை என்பது பரவலான கருத்து. கொங்குநாட்டில் தற்போது காங்கேயம், மூலனூர், வெள்ளகோவில், சிவகிரி, கரூர் ஆகிய பகுதிகளில் மட்டுமே இந்த இன காளைகள் வளர்க்கப்படுகின்றன. காங்கேயம் காளைகளுக்கு போட்டியாக, தற்போது பந்தயத்தில் "லம்பாடி" இன காளைகளையும் ஈடுபடுத்துகிறார்கள். ஆனால், காங்கேயம் காளைகளே பெரும்பாலும் பரிசுகளைப் பெறுகின்றன. பரிசு பெறும் காளைக்கு ஒரு சவரன், அரைச் சவரன் தங்க நாணயங்கள் பரிசாக வழங்கப்படுகின்றன.



</doc>
<doc id="140370" url="https://ta.wikipedia.org/wiki?curid=140370" title="பீட்டோ தேற்றம்">
பீட்டோ தேற்றம்

வடிவவியலில் பீட்டோ தேற்றத்தின் ("Pitot theorem") கூற்றின்படி, ஒரு தொடு நாற்கரத்தின் எதிரெதிர் பக்கங்களின் கூட்டுத்தொகைகள் சமமாக இருக்கும். அதாவது ஒரு நாற்கரத்தின் நான்கு பக்கங்களையும் தொட்டுக்கொண்டவாறு அந்நாற்கரத்துக்குள் ஒரு வட்டம் வரையக் கூடுமானால் அந்நாற்கரத்தின் எதிரெதிர்ப் பக்கங்களின் கூட்டுத்தொகைகள் சமம். இத்தேற்றம் பிரெஞ்சுப் பொறியாளர் "ஆன்றி பீட்டோ" பெயரால் அழைக்கப்படுகிறது. வட்டத்திற்கு வெளியேயுள்ள ஒரு புள்ளியிலிருந்து, வட்டத்திற்கு வரையப்படும் இரு தொடுகோட்டுத் துண்டுகளின் நீளங்களும் சமமாக அமையும் என்பதை அடிப்படையாகக் கொண்டு இத்தேற்றம் அமைந்துள்ளது.

Cut The Knot, Pitot theorem


</doc>
<doc id="140371" url="https://ta.wikipedia.org/wiki?curid=140371" title="சோழர்கால ஆட்சி">
சோழர்கால ஆட்சி

சோழர் காலத்தில் முதன்முறையாகத் தென்னிந்தியா முழுவதும் ஒரே அரசின் கீழ் இருந்தது. உழவுக்கும் தொழிலுக்கும் மிகுந்த முக்கியத்துவம் அளித்தனர். வாணிகககுழுக்கள் அமைத்தல், வெளிநாட்டுக்கு தூதுக் குழுக்களை அமைத்தல் என உள்நாடு மற்றும் வெளிநாட்டு வாணிகத்தை வளர்த்தனர். நாட்டு நிர்வாகத்திலும் நீதி விசாரனையிலும் சோழர்கள் காலத்தில் பல அறிவுப்பூர்வமான மாற்றங்கள் விளைந்தன. கிராமங்களில் ஊராட்சி தழைத்தோங்க வாரியங்கள் அமைத்தனர். நீதிமுறையையும் நிலைக்கச் செய்தனர். எனினும் வரி விதிப்பில் மக்கள் தங்களை விற்றுக் கொள்ளவும் செய்தனர். 
கி.பி 980 முதல் 1150 வரை கிழக்கு மேற்கு தெற்கு எனக் கடலால் சூழப்பட்ட இந்தியத் தீபகற்பம் முழுவதும் சோழர்க்ளின் ஆட்சியே நிலவியது எனலாம். இவர்களின் வடக்கு எல்லை துங்கபத்திரை, கோதாவரி நதிவரை பரவியிருந்தது. இராஜராஜன் மற்றும் இராஜேந்திரன் காலத்தில் சோழப்பேரரசு கடல் கடந்தும் பரந்து விரிந்தது. சோழப்பேரரசின் தலைநகரங்களாக உறையூர், பழையாறை,தஞ்சாவூர், கங்கைகொண்ட சோழபுரம் ஆகியன இருந்தன. காஞ்சிபுரம், மதுரை ஆகியவை சிறப்பு வாய்ந்த முக்கிய நகரங்களாகத் திகழ்ந்தன. 
சோழர்களின் அரசு முடியாட்சியாகவே இருந்து வந்தபோதிலும், சங்ககாலத்துச் சோழர்களுக்கும், பிற்காலத்தில் ஆட்சிபுரிந்த சோழர்களின் முடியாட்சிக்கும் இடையே நிறைய வேறுபாடுகள் இருந்தன. மன்னர்கள் கடவுளின் அவதரங்களாகக் கருதப்பட்டனர். இராஜராஜன் மற்றும் அவன் வழி வந்தவர்கள், அதிகாரத்திலும், ஆடம்பரத்திலும் மேம்பட்டவர்களாக இருந்தனர். தலைநகரமும், பல்வேறு துணைத் தலைநகரங்களும் இருந்தன. சமயங்களில் துணைத் தலைநகரங்களிலும் அரசவை கூடியது. அரசன், உயர்நிலைத் தலைவனாகவும், சர்வாதிகாரியாகவும் இருந்தான்.
உரிய இடத்தில் அமர்ந்து மன்னன் விண்ணப்பங்களைக் கேட்பான்; அரசன் ஆணையே சட்டம்.முறையீடுகள் தொடர்பாக உரிய அதிகாரிகளுக்கு வாய்மூலமாகக் கட்டளைகள் பிறப்பித்தல் அரசனுடைய நிர்வாகக் கடமையாக இருந்தது. இவற்றிற்குத் 'திருவாய்க் கேள்விகள்' என்று பெயர்.இவ்வாணையை உரியவருக்கு எழுத்து மூலம் அனுப்புகின்றவனுக்கு 'திருவாய்க் கேள்வி' என்றே பெயர். மன்னன் ஆணையைக் கோட்டத்து அவையினரான நாட்டார்கள் முதலியோர் நிறைவேற்றி வைப்பர்.

அரசுரிமை பொதுவாக மூத்த ஆண் வாரிசுக்கே வழங்கப்பட்டது. சில சமயங்களில் அரசர்களின் தம்பிமார்கள் பட்டத்துக்கு வரும் வழக்கமும் காணப்பட்டது. பெரும்பாலும் அரசன் வாழும் காலத்திலேயே இளவரசர்களை நியமிக்கும் வழக்கம் இருந்தது. இதனால் வாரிசுப் போட்டிகள் பெருமளவு குறைவாகவே இருந்தன. நேரடி வாரிசுகள் இல்லாத போது அரச குடும்பத்திலிருந்து வேறொருவரை அரசனாக்கிய நிகழ்வுகளும் உண்டு. இரண்டாம் இராஜேந்திர சோழனின் பெண்வழி வாரிசாக முதலாம் குலோத்துங்கன் அரச பதவி பெற்றது இதற்கு எடுத்துக்காட்டு ஆகும்.
கடல் கடந்த நாடுகளையும் கைப்பற்றியவர்கள் சோழர்கள். எனவே சோழப்பேரரசில் ஆற்றல் மிக்க தரைப்படை, யானைப்படை, குதிரைப்படைகளுடன், கப்பற்படையும் இருந்தன. படையின் ஒவ்வொரு பிரிவுக்கும் தனித்தனிப் பெயர்கள் இருந்தன. காலாட்படையில் சிறப்பிடம் பெற்ற படை கைக்கோளப்படை. இவர்கள் தவிர வில்லெறியும் வில்லாளிகள், வாள்படைவீரர்கள் என்போரும் இருந்தனர். 'வலங்கை', 'இடங்கை' என இரு வகைப் பிரிவினர்கள் இருந்தனர். அரசருக்கு அணுக்கத்திலே இருக்கும் 'வேளகாரர்' என்போர் இருந்தனர். முதலாம் இராஜராஜன், முதலாம் இராஜேந்திரன் காலத்தில் 'மூன்றுகை மகாசேனை' என்ற ஒரு சிறப்புப் படையும் இருந்தது. இதுவே பல உள்நாட்டு வெளிநாட்டு வெற்றிகளை ஈட்டியது. 
சோழப் பேரரசு ஒன்பது மண்டலங்களாகப் பிரிக்கப்பட்டிருந்தது.அவை 
என்பனவாகும்.
சோழ அரசின் சிறிய பிரிவு கிராமம். இது ஊர் எனப்பட்டது.கிராமங்கள் பல கொண்டது நாடு. இது கோட்டம் அல்லது கூற்றம் எனப்படும். நாடுகள் பல கொண்டது வளநாடு. வளநாடுகள் பல கொண்டது ஒரு மண்டலம் ஆகும். ஒவ்வொரு மண்டலமும் ஒன்பது வளநாடுகளாகப் பிரிக்கப்பட்டிருந்தன.

மண்டலங்கள், ஆளுநர்களின் பொறுப்பில் இருந்தன. அரசகுமாரர்களும், அரசனின் நெருங்கிய உறவினர்களும் இப்பதவியில் அமர்த்தப்பட்டனர். மண்டலங்களின் பாதுகாப்பு, ஒழுங்கு ஆகியவற்றைப் பராமரிப்பதும், கீழுள்ள நிர்வாகப் பிரிவுகளின் செயற்பாடுகளைக் கண்காணிப்பதும், ஆளுநர்களுடைய கடமையாக இருந்தது. மத்திய அரசுக்கும்,மண்டலங்களுக்கும் இடையிலான தொடர்புகளையும் நல்ல நிலையில் பேணிவருவதும் இவர்களுடைய கடமையாகும். கோட்டங்கள் மட்டத்திலிருந்த நிர்வாகிகள், மண்டல ஆளுநர்களுக்கு உதவியதுடன், கோட்டங்களில் அமைதி காத்து, சமுதாயப் பணிகளையும் கண்காணித்தனர்.

ஆட்சிக்கு உறுதுணையானோர் உடன்கூட்டத்து அதிகாரிகள் ஆவர். அமைச்சர்களும் இவர்களில் அடங்குவர். அரசாங்கத்திலோ படியிலோ உள்ள சிறந்தவர்கள் அதிகாரிகள் என்ற சிறப்புப் பெயர் பெறுவர். இவர்களுல் சிறுதரம், பெருந்தரம் என்ற இரு பிரிவுகள் இருந்தன. நீதிபதிகள் நியாயத்தார் எனப்பட்டனர்.
இவர்கள் உயர்குடிப்பிறப்பின் அடிப்படையிலேயே நியமிக்கப்பட்டனர். ஒரு கிராமம் முழுவதுமோ பகுதியாகவோ இவர்களுடைய ஊதியமாகத் தரப்பட்டது. இவற்றுக்கு சீவிதம் என்று பெயர். இறையிலி நிலங்களும் உண்டு. இந்நிலத்தில் அவர்களுக்கு அனைத்து உரிமையும் உண்டு.

அரசனின் ஆணைகளை கோட்டத்து அவையினர் என்போர் நிறைவேற்றுவர். மேலும் நாட்டார்கள், பிரமதேயக் கிழவர்கள், தேவதானத்து ஊர்களிலார், பள்ளிச்சந்தங்கள், கண்முற்றூட்டு, வெட்டிப்போறு, நகரர்கள் ஆகியோரும் நிறைவேற்றி வைப்பர். நாட்டார் சபையான நாடும் பிரம்தேயச் சபையும் ஊர்ச்சபையும் அரசாணையின் மேல் பிறப்பித்த கட்டளைகளை ஆவணத்தில் எழுதி வைத்திருப்பர். மதியஸ்தன் காரணத்தான் என்பவரே எழுதுபவர். சபைத் தலைவனுக்குத் திருவடிகள் என்ற பெயர். தானம் செய்யப்பட்ட ஊரின் எல்லைகளைக் குறித்த அரசாங்க அலுவலர் நால்வர் உண்டு.
குடியிருப்புக்கள் கிராமங்கள், ஊர்கள், நகரங்கள் எனப் பிரிக்கப்பட்டிருந்தன. பிராமணர்களுடைய குடியிருப்புக்கள் கிராமங்கள் எனவும், சாதாரண மக்களுடைய குடியிருப்புக்கள் ஊர்கள் எனவும், வணிகர் குடியிருப்புக்கள் நகரங்கள் எனவும் வழங்கப்பட்டன. இவை தவிர உழுதுண்மக்கள் என்ப்படும் உழவர்கள் குழுக்களுக்கு சித்திரமேழி என்ற பெயர் இருந்தது. இவற்றை நிர்வாகம் செய்வதற்கெனக் கிராம சபைகள், ஊர் அவைகள், நகர சபைகள் போன்ற தன்னாட்சி அமைப்புக்கள் இருந்தன. சபையில் ஆட்டைவாரியம், தோட்ட வாரியம், ஏரிவாரியம், பஞ்ச வாரியம், பொன்வாரியம் எனப்பல பிரிவுகள் இருந்தன.இவற்றுக்கான உறுப்பினர்களுக்கான தகைமைகளும், அவர்களைத் தெரிவு செய்வதற்கான தேர்தல் முறைகளும் இருந்தன. உறுப்பினர் தேர்வு குடவோலை முறைப்படி நிகழும். இச்சபையானது பெருங்குறி என்பபடும். வாரிய உறுப்பினர்கள் ' வரிய பெருமக்கள்' எனப்படுவர். இச்சபைகளும் வாரியங்களும் மரத்தடிகளிலேயே கூடும்.
அரசாங்கத்தின் முக்கிய வருவாய் நிலவரி. எனவே நிலம் அளக்கப்பட்டு தர வாரியாகப் பிரிக்கப்பட்டு வரி வசூல் செய்யப் பரவுரித் திணைக்களம் என்ற அமைப்பு இருந்தது. இதன் தலைவர் பரவுரித் திணைக்கள நாயகம் என அழைக்கப்பட்டார். மேலும் கண்காணி வரிப்பொத்தக நாயகம், வரியிலீடு முகவேட்டி, பாலோடை எனப் பலர் இருந்தனர். இவர்கள் நிலத் தொடர்பான அலுவல்களைப் புரிந்தனர்.
சோழப்பேரரசில் வரிச்சுமை ஏராளமாக இருந்தது. குடிமக்கள் மீது பல வரிகள் விதிக்கப்பட்டன. அவை;
எனப்பல வரிகள் இருந்தன நானூற்றுக்கு மேற்பட்ட வரிகள் இருந்ததாக கல்வெட்டுகள் தெரிவிக்கின்றன. கோயில்களுக்கு வரிவிலக்கும் உண்டு. வரிச்சுமை அதிகமானதால் மக்கள் சிலர் ஊர்விட்டு நீங்கினர். சிலர் அரசாங்கத்திடம் மன்றாடி வரியைக் குறைத்துக் கொண்டனர். 
அந்தனர்களுக்கும் சைவ வேளாளர்களுக்கும் வரிச்சலுகை மிகுதியாக இருந்தது. இதனால் வலங்கை இடங்கைப் பிரிவினரான சாதாரன மக்கள் ஒன்று கூடி எதிர்த்துப் புரட்சி செய்தனர். கோவில்களை இடித்தனர். இதன் காரணமாக கி.பி.1070 -ல் அதிராஜேந்திரன் என்ற மன்னன் கொல்லப்பட்டான். பெருநிலச் சொந்தக்காரர்களாய் இருந்த உயர்சாதியினருக்கும், ஆட்சியாளர்களுக்கும் எதிராக சாதாரண வாணிக மக்களும் நடுத்தர மக்களும் எதிர்த்துப் போராடிய வரலாற்றைக் கல்வெட்டு கூறுகிறது.

சோழப்பேரரசில் நீதி வழங்கும் பொறுப்பு ஊர்ச்சபையினரிடமும் குலப்பெரியதனக் காரரிடமும் ஒப்படைக்கப்பட்டது. விசாரிக்கவும் தீர்ப்பு வழங்கவும் முறைகள் வகுக்கப்பட்டன. பிறர் கூறும் சான்று, நேரில் கண்டது இதைக்கொண்டு நீதின்மன்றத்தினர் தீர்ப்பு வழங்கினர். உடலைப்பற்றிய குற்றம், உடைமைகளைப் பற்றிய குற்றம் எனக் குற்றங்கள் இருவகைப்படும். சோழர்காலச் சமுதாயத்தில் சாதிநெறிகளை மீறுவோர், உயர்சாதியினரை எதிர்ப்போர் ஆகியோர் மிகுதியாகத் தண்டிக்கப்பட்டனர்.


</doc>
<doc id="140372" url="https://ta.wikipedia.org/wiki?curid=140372" title="சோழர்காலச் சமுதாயம்">
சோழர்காலச் சமுதாயம்

சோழர் சமுதாயத்தில் சாதிப் பிரிவுகளுடன் கூடிய சாதிவேறுபாடுகள் கடுமையாக இருந்தன. சாதி வழக்கத்தை மீறுவோர் கடுமையாகத் தண்டிக்கப்பட்டனர். இதைத் தவிர உயர்குலத்திற்கும் தாழ்ந்த குலத்திற்கும் பிறந்தவர் அனுலோமர் எனப்பட்டனர். சத்திரிய-வைசியக் கலப்பினர் மாகிஷ்யர்கள், வைசிய-சூத்திரக் கலப்பினர் கரணீகள், மாகிஷ்யர்-கரணீகளுக்குப் பிறந்தவர் இரதகாரர் என்று பிரிவினை இருந்தது. எந்த சாதியினர் எந்தத் தொழிலில் ஈடுபட வேண்டுமென உயர் சாதியினர் வரையறுத்தனர். தலைமைச் சாதியினர் அந்தணர் ஆவார். பறையன் ,அரிப்பன் போன்றோர் கடையர் ஆவார். பறையர்கள் சேரிகளில் வாழ்ந்தனர்.
1250 ஆம் ஆண்டு பல சாதியர்களுக்கிடையே ஒப்பந்தம் ஒன்று நிகழ்ந்தது. இதில் கிட்டத்தட்ட 40 சாதியினர் கையொப்பம் இட்டுள்ளனர்.

சமூகத்தில் வலங்கை இடங்கை என இரு மக்கள் குழுவினர் இருந்தனர். இவர்களிடையே பெரும் பூசலகள் நிகந்தன. வலங்கைப் பிரிவில் 98 குலங்களும் இடங்கைப் பிரிவில் 98 குலங்களும் சேர்ந்திருந்தன.
வலங்கைப் பிரிவினர் மன்னர் படைகளில் சிறப்பிடம் பெற்றிருந்தனர். ஆனால் இடங்கையினர் பெரும்பபலும் சிறுவணிகர்களாகவும் தொழிலார்களாகவுமே இருந்தனர். சாதாரண மக்கள் உயர் சாதியினரையும் மன்னரையும் எதிர்த்துப் பெரும் போராட்டம் நடத்தி வந்தனர். இவர்களில் இடங்கையினர் தாங்கள் நடந்து போகும்போது குடைபிடித்தல், கொம்பு ஊதுதல் போன்றவற்றைப் பிறப்புரிமையாகக் கொள ஒப்பந்தம் செய்துகொண்டனர். இடங்கை வலங்கைக் கலகம் ஒன்று 1071-ல் இராசமகேந்திர சதுர்வேதிமங்கலத்தில் நிகழ்ந்ததாகக் கல்வெட்டுகள் கூறுகின்றன. அந்தணரும் உயர் சாதியினரும் வாழ்ந்த கிராமங்கள் சுட்டெரிக்கப்பட்டது. கோவில் இடிக்கப்பட்டது. சில சமயம் இவர்கள் இருவரும் இணைந்து பிராமணரையும் வேளாளரையும் எதிர்த்துள்ளனர். ஆடுதுறை வட்டத்தில் பிராமணர்களும் வேளாளர்களும் காணியாட்சி கொண்டனர். இதற்கு எதிராக வலங்கை 98 குலங்களும், வழுதல்பட்டி, ஊசவாடி ஆகிய ஊர் இடங்கையினரும் தமக்குள் ஒற்றுமை உடன்படிக்கை செய்துகொண்டனர். பெரும்பாலும் வரிச்சுமையுடன் வாழமுடியாத காரணத்தாலேயே இப்போராட்டங்கள் எழுந்தன.

சோழர்காலத்தில் அடிமை முறை வழக்கத்தில் இருந்தது. அடிமைகளாகவே சிலர் வாழ்ந்துள்ளனர். சிலர் வரிகட்ட முடியாமல் தங்களைத் தாங்களே விற்றுக் கொண்டனர். தலைமுறை தலைமுறையாகப் பணி செய்யவும் சிலர் விற்கப்பட்டனர். போரில் சிறைபிடிக்கப்பட ஆண்களும் பெண்களுமே பெரும்பாலும் பணியாளர்களாக அமர்த்தப்பட்டனர். போரிட்டு வென்ற வேற்று நாட்டிலிருந்து கொணர்ந்த பெண்கள் வேளம் என்ற மாளிகையில் குடியமர்த்தப்பட்டனர். சோழர்கள் வேளத்தில் (palace establishments) நூற்றுக்கணக்கான பெண்கள் அரசனினின் பாலியல் மற்றும் களியூட்டல் பயன்பாட்டுக்காக இருந்தார்கள். இங்கு ஆண் அடிமைகளும் வேலை செய்தார்கள்.

சோழர் வாணிகக் குழு வளஞ்சியம் என்று அழைக்கப்பட்டது. இவர்கள் குழுவில் செட்டிகள், செட்டிப்பிள்ளைகள், சுவரர்கள், கந்தழிகள், பத்திரர்கள், கவுண்ட சாமிகள், சிங்கம், சிறுபுலி, வலங்கை வாரியன் ஆகியவர்கள் சேர்ந்திருந்தனர். இவர்கள் மயிலார்ப்பு (மைலாப்பூர்) என்ற இடத்தில் கூடிப் பேசியதாகக் கல்வெட்டு குறிப்பிடுகிறது. காட்டூரை வீரப்பட்டினமாக மாற்ற வேண்டும், எல்லா வரிகளிலிருந்தும் விலக்கு அளிக்க வேண்டும் , ஊதியத்தை இரட்டிப்பாக்க வேண்டும் எனப் பல தீர்மாணங்களை இவர்கள் நிறைவேற்றினார்கள்.

ஆண்கள் முழங்கால் வரை ஆடை அணிந்தனர். தலைப்பாகை அணிந்தனர். வேட்டியைக் கச்சமாகக் கட்டினர். மேலாடை அணிந்தது பற்றி தெரியவில்லை. பெண்கள் கொய்சகம் வைத்துப் புடவை அணிவர், மார்புக் கச்சு அணிவதும் உண்டு. சில சமயம் உத்தரீயம் என்ப்படும் மேலாடை அணிந்தனர்.

சமூக வாழ்வில் பெண்கள் பங்கேற்றனர். பொதுவாக சொத்து வைத்துக் கொள்வதற்கும் அந்தத் சொத்துக்களைத் தாங்கள் விரும்பியபடி அனுபவித்து வரவும் அவர்களுக்கு உரிமை இருந்துவந்தது. பெண்கள் பலர் கோவில்களுக்கு நிவந்தங்கள் வழங்கிய செய்தியைக் தஞ்சைக் கல்வெட்டுகளில் காணலாம். அரசர்களும் செல்வந்தர்களும் பல மனைவியரைத் திருமணம் செய்து கொண்டனர். ஆனால் பொதுவாக ஓர் ஆடவனுக்கு ஒரு மனைவி என்ற நியதியே பெருவாரியாக நடைமுறையில் இருந்து வந்தது. சிறந்த பயிற்சி தேவைப்படாத வேலைகளில் பெண்கள் அமர்த்தப்பட்டனர்.

கணிகள் எனப்படும் சோதிடர் திருமண நாளையும் வேளையையும் கணிப்பார். திருமணம் மாலையில் நடைபெறுவதில்லை. பெண்ணின் கையைப் பற்றும் முதல் உரிமை தாய்மாமனுக்கே உரியது. மணமகன் பெண்ணுக்குப் பரிசம் போட வேண்டும். பெண்களுக்கு நிலங்களைச் சீதனமாகக் கொடுப்பர். மனைவியின் சீதனத்தை செலவழிக்கக் கணவனுக்கு உரிமையில்லை. பரிசப்பணம் கொடுக்க சில சமயம் சண்டைகள் நடந்ததுண்டு. பெண்ணுக்கு 12 வயதில் திருமணம் நடைபெற்றது. தாலிகட்டும் பழக்கம் முதலாம் இராசராசன் காலத்தில் தோன்றியிருக்கலாம் என்பது அறிஞர் முடிவு.

கணவரை இழந்த பெண் பிரிவாற்றாமல் உடன்கட்டை ஏறுவதைப் பற்றி சில கல்வெட்டுகளில் குறிக்கப்பட்டிருக்கிறது. ஆனால் சோழநாட்டில் இத்தகைய நிகழ்ச்சிகள் மிகக் குறைவாகவே நடந்தன. இது பரவலான வழக்கமாக இல்லை. வானவன் மாதேவி என்பவள் உடன்கட்டை ஏறிய செய்தி திருவாலங்காட்டுச் செப்பேட்டில் குறிக்கப்பட்டிருக்கிறது. பொதுவாகப் பெண்கள் உடன்கட்டை ஏறும் முறைக்கு மக்களிடையே ஆதரவு இல்லாமல் இருந்தது அந்தக் காலத்தில் உடன் கட்டை ஏறத் துணிந்தவர்களை தடுத்தவர்களைப் பற்றிய குறிப்புகள் கல்வெட்டுகள் மூலம் கிடைக்கிறது.
வெள்ளம் வந்தால் முரசறைந்து மக்களுக்குத் தெரிவிக்கப்பட்டது. குழந்தை பிறந்தவுடன் மண்பொட்டிடுதல், 12 ஆம் நாள் பெயர்சூட்டுதல், ஐந்தாம் வயதில் பள்ளி செல்லும் சடங்கு செய்தல் போன்ற சடங்குகள் இருந்ததன. பிணங்களை எரித்தல், பிணங்களுடன் பெண்களும் சுடுகாட்டுக்குச் செல்லுதல், பிணத்தை வைத்ததும் உப்பில்லாச் சோற்றைப் பலியாகத் தூவுதல் ஆகியவை இருந்தன.
விருந்தினர்க்கு வெற்றிலை பாக்கு வழங்குதல், விருந்தினர் நீராடியவுடன் அவர்களின் கால்களைக் கழுவி மணைமேல் இருத்துதல், வெளியூர்ச் செல்லும் மகன் 12 விரல் தொலையில் நிற்க, தாய் மூன்று விரல் நெருங்கிச் சென்று விடை கொடுத்தல் போன்ற பல பழக்கவழக்கங்கள் சோழர் காலத்தில் இருந்தன.

சோழர் காலத்தில் இசையும் நடனமும் இணைந்தே சிறப்புப் பெற்றிருந்தது. இசையிலும் கூத்திலும் வல்ல பெண்கள் பலர் கோவிலில் இருந்தனர். இவர்கள் தேவரடியார், தளியிலார் என்றும் அழைக்கப்பட்டனர். தேவரடியார்கள் என்பவர் கோவிலில் பணி செய்த ஆடவர் பெண்டிர் இருவரையும் குறித்தது. தேவாரம், திருவாசகம் ஓதுவது நடனம் ஆடுவது இவர்களின் பணிகள். இவர்கள் மிகுந்த கடமை உணர்வுடனும் ஒழுக்கக் கட்டுப்படுகளுடனும் பணி செய்து வந்தனர். இவர்களை வழி நடத்தும் நட்டுவனார்களுக்குக் கொடைகள் வழங்கப்பட்டன. இவர்களின் சேவைகருதி இவர்களின் தேவைகள், நிறைவேற்றப்பட்டன. வீடுகள் மற்றும் போதுமான சம்பளம் வழங்கப்படது. இந்த கலைஞர்களின் வாழ்க்கை பாதுகாப்பானதாக இருந்தது.


</doc>
<doc id="140373" url="https://ta.wikipedia.org/wiki?curid=140373" title="தளிச்சேரி">
தளிச்சேரி

தளிச்சேரி என்பது சோழர் காலத்தில் இருந்த ஆடல்வல்லார்கள் இருந்த குடியிருப்புப் பகுதியாகும்.
முதலாம் இராஜராஜன் காலத்த்தில் சோழ மண்டலம் முழுவதிலும் உள்ள நடன மற்றும் இசைக்கலைஞர்கள் ஆதரிக்கப்பட்டனர். கோவிலின் அருகில் இவர்களுக்கு வீடுகள் உருவாக்கப்பட்டது. இப்பகுதிகள் "தளிச்சேரி" எனப்படது. இராசராசன் காலத்தில் இருந்த 400 நடனக் கலைஞர்கள் பெயர்கள் பெரிய கோவிலில் உள்ள கல் கல்வெட்டுகளில் பொறிக்கப்பட்டுள்ளது. மேலும் அவர்கள் ஒவ்வொருவருக்கும் ஒதுக்கப்பட்ட நிலம் (பங்கு) பற்றியும் குறிப்பிடுகிறது.
இந்த நடனக் கலைஞர்கள் அவரவர் சேவை செய்து வந்த கோவில்களின் அருகிலேயே வசித்து வந்தனர். பெரிய கோவில் கல் கல்வெட்டுகளில் மன்னரின் இரண்டு அரசாணைகள் வெளியிடப்பட்டுள்ளது, முதல் ஆனையில் இசைக் கலைஞர்கள் மற்றும் பாடகர்களின் வாழ்க்கைத் தேவைக்காகத் தரும் நெல் அளவைகளின் 50 பெயர்கள் உள்ளன. இரண்டாவது அரசாணையில் 400 பெண்கள் நடனக் கலைஞர்களின் பெயர்கள் அவர்களுக்கு ஒதுக்கப்பட்ட வீடுகள் போன்றவை குறித்து விளக்கப்பட்டுள்ளது. கோவிலின் வடபகுதியில் அமைந்த தளிச்சேரி 'வடசிகரம்' என்றும் தெற்குப் பகுதியில் அமைந்தது 'தென்சிகரம்' என்றும் அழைக்கப்பட்டது. அவை ஒவ்வொன்றும் வரிசையாக அமைந்தன. ஒவ்வொரு அணியின் முதல் மற்றும் கடைசி வீடுகள் தலைவீடு மற்றும் கடைவீடு என அடையாளம் காணப்பட்டது. கோவிலின் மேற்குப் பக்கத்தில் தளிச்சேரிப்பெண்கள் நடனமாட இடங்கள் மற்றும் பயிற்சி மையங்கள் இருந்தது.

தளிச்சேரிப் பெண்டிர் பிறரைக் கவரும் வகையில் திகழ்ந்தனர். பரதத்திலும் இசையிலும் நல்ல தேர்ச்சி பெற்று, திருக்கோயில்களில் தொண்டு புரிந்தனர். கோவிலில் பாட்டுப்பாட பாணர்கள் அமர்த்தப்பட்டனர். திருவிழாக்காலங்களில் தேவரடியார் நடனமாடினர். திருவொற்றியூர் திருவாதிரை விழாவில் திருவெம்பாவை ஓதப்பட்டதாகவும் இருபத்திரண்டு தளியிலார் நடனம் ஆடியதாகவும், தேவரடியார்கள் தேவாரப்பதிகங்களை அகமார்க்க முறையில் பாடினார்கள் என்றும் வரலாறு கூறுகிறது. இன்ன முறையில் இன்னவர் பாடவேண்டும் என வலியுறுத்தும் உரிமை தேவரடியார்களுக்கு இருந்தது. இவ்வுரிமையை அவர்கள் விற்றும் வந்தனர். திருக்கோயில்களில் இறைத் தொண்டிற்காகவே பலர், தங்கள் வாழ்நாளையெல்லாம் அர்ப்பணித்துக் கொண்டனர். அவர்களது வருவாயில் பெரும்பங்கு கோயில் வழிபாடு முதலிவற்றிற்காகவே செலவிடப்பட்டது என்று பின்னே வந்த முகமதிய எழுத்தாளர்கள் வியப்புடன் தெரிவிப்பதில் அறியலாம்.
அவர்கள் பணியின் தன்மையைப் பொறுத்து நடனம் மற்றும் இசைக்கலைஞர்களுக்குக் கொடுக்கப்பட ஊதியங்களில் வேறுபாடுகள் இருந்தன. நட்டுவனாருக்கு ஒரு வேலிக்கு 100 களம் நெல் விளையும் இரண்டு வேலிகளும், ஆடல் மகளிர் ஒவ்வொருவருக்கும் ஒரு வேலி நிலமும் பிற இசைக் கலைஞர்களுக்கு மாறுபட்ட ஊதியமும் வழங்கப்பட்டன. ஒரு பெண் நடனக் கலைஞர் இறந்தாலோ வேறு நாட்டுக்குச் சென்றாலோ, அக்குடும்பத்தில் நடனத்தில் நன்கு தேர்ந்த மற்றொரு பெண் அதற்குப் பதிலியாக நியமிக்கப்பட்டாள்.

சோழர் காலத்தில் இவர்களுக்குச் சமூகத்தில் மிகவும் மரியாதையும் சிறப்பும் வழங்கப்பட்டது. கோவில் நடனமாடும் கலை வளர்ச்சிக்கு தங்கள் உயிர்களை அர்ப்பணித்த அக்காலத்திய தேவரடியார்கள், கிரேக்க நாட்டு ஆடற் பெண்டிர் போன்ற பண்புநலன் உள்ளவர்களாயும் கலையுணர்வு உடையவர்களாயும் திகழ்ந்தனர். கலை நுணுக்கங்களில் ஈடுபாடு உள்ளவர்களுக்கு கண்ணுக்கும் செவிக்கும் நல் விருந்தளித்தனர். சோழர்கள் இவர்களுக்கு வழங்கியுள்ள ஏராளமான கொடைகளைப் பற்றி கல்வெட்டுக்கள் தெரிவிக்கின்றன. இவர்கள் தான் விரும்பியவரை மணம் புரிந்து கொள்ள உரிமை இருந்தது. இவர்கள் மணவாழ்க்கையிலும் ஈடுபட்டிருந்தனர். சதுரன் சதுரி என்னும் ஒரு தேவரடியாள் நாகன் பெருங்காடான் என்பவரின் மனைவி என்று திருவொற்றியூர்க் கல்வெட்டு, கி.பி. 1049-ம் ஆண்டில் கூறுகிறது. அவ்வாறே தஞ்சை மாவட்டத்தில் உள்ள ஒரு கோயிலில் பணிபுரிந்த தேவரடியாள் மணமானவள் என்பதை மூன்றாம் குலோத்துங்கன் கல்வெட்டு தெரிவிக்கிறது.



</doc>
<doc id="140374" url="https://ta.wikipedia.org/wiki?curid=140374" title="சோழர்கால வாணிகம்">
சோழர்கால வாணிகம்

சோழர்கள் காலத்தில் வாணிகம் செழித்து வளர்ந்தது. உள்நாட்டு வாணிகம் வெளிநாட்டு வாணிகம் என்று இருவகையாக வாணிகம் நடைபெற்றது. வாணிகத்திற்கு உதவப் பெருவழிகள் இருந்தன.வெளிநாட்டு வாணிகதை மேற்கொள்ள சோழப் பேரரசில் பல துறைமுகங்கள் இருந்தன.வாணிகத்தினால் ஏற்றுமதியும் இறக்குமதியுமாகத் துறைமுகங்கள் நிறைந்திருந்தன. தமிழ்ப் பொருட்களுக்கு அயல் நாடுகள் வாணிகச் சந்தைகளாயின. இறக்குமதி, ஏற்றுமதி பொருட்களுக்குச் சுங்கம் விதிக்கப்பட்டது. அது அரசின் கருவூலத்திற்கு மிகுதியான வருவாயைத் தந்தது. வெளிநாட்டுத் தொடர்புகளால் தமிழர் நாகரிகம், புகழ் ஆகியவை பிற நாடுகளில் பரவின. பணப்புழக்கத்திற்கு முடை ஏற்பட்ட போது செல்வர்களிடமிருந்து வட்டிக்குப் பணம் பெற்றனர்.
பொருட்களைக் கொணரவும், கொண்டு போகவும் பெருவழிகள் பயன்பட்டன. மூன்றுகோல், நான்குகோல் அகலமுடைய பெருவழிகள் இருந்தன.
எனப் பல்வேறு பெருவழிகள் உள்நாட்டு வணிகத்திற்குத் துணை புரிந்தன.

வண்டிகளையும், பொதிமாடுகாளையும் வாணிகர் பயன்படுத்தினர். வாணிகத்திற்குப் புறப்படும் வண்டிகள் கூட்டம் கூட்டமாகவே செல்லும். இக்கூட்டம் 'வாணிகச் சாத்து' எனப்பட்டது. சாத்தின் தலைவன் சாத்தன். மாசாத்துவன் எனவும் அழைக்கப்பட்டான். பெருவழிகளில் ஊறு நேராதவாறு இருக்க இம்முறை கையாளப்பட்டது. களவு நிகழாதவாறு காக்க அவ்வழிகளில் பெரும்பாடி காவல் அதிகாரி, சிறுபாடி காவல் அதிகாரி என்போர் சோழப்பேரரசின் காலத்தே பணியாற்றினர்.

உள்நாட்டு வாணிகம் பெரும்பாலும் பண்டமாற்று முறையிலேயே நிகழ்ந்தது. பொருள் கிடைக்கும் துறைமுகங்கள், நகரங்கள், கிராமங்களுக்குச் சென்று தமக்கு வேண்டிய பொருட்களைப் பெற்றுக் கொண்டு அவற்றிற்கு ஈடாகத் தாம் கொண்டு சென்றவற்றை அளிப்பர். விலை கொடுத்தும் பெற்று வந்தனர்.

சோழப்பேரரசில் வெளிநாட்டு வணிகம் மேற்கொள்ள பல துறைமுகங்கள் இருந்தன. நாகப்பட்டினம், மாமல்லபுரம், வீரசோழப்பட்டினம், மயிலை போன்ற நகர்கள் வாணிகத்துறைகளாய்த் திகழ்ந்தன. சோழ நாட்டு வாணிகர்கள் பல்வேறு அயல் நாட்டு வாணிகர்களுடன் வாணிகத்தொடர்பு கொண்டு வாழ்ந்தனர். மேற்கே அராபியம், பாரசீகம் ஆகிய நாடுகளுடனும் கிழக்கே சீனம் கம்போசம், ஸ்ரீவிஜயம், கடாரம் போன்ற நாடுகளுடனும் மேற்கூறிய துறைமுகங்கள் வழியாக வாணிகத் தொடர்பு கொண்டனர்.

தமிழகத்திலிருந்து பிற நாடுகளுக்கு முத்து யானைத்தந்தம், பாக்கு, சந்தனக் கட்டை, பருத்திநூல் துணி, சாயந்தோய்த்த பட்டுநூல் ஆகியவை ஏற்றுமதியாயின என சௌஜீகுவா என்ற சீன நாட்டுப் பயணி குறித்துள்ளார். கீழை நாடுகளில் இருந்து சூடம், சீனச்சூடம், தக்கோலம், தமாலம், அம்பர் போன்றாவையும் தமிழகத்தில் இறக்குமதி ஆயின. மன்னர்களின் குதிரைப்படைத் தேவையை நிறைவேற்ற அரேபிய நாட்டிலிருந்து குதிரைகள் கப்பல்கள் மூலமாக வந்திறங்கின.

பல்வேறு வணிகக் குழுக்கள் சோழர் ஆட்சியில் வாழ்ந்தனர்.
என்ற குழுவினர் பற்றிக் கல்வெட்டு கூறுகிறது. 



வெளிநாடுகளுடன் வாணிக உறவு கொள்ள விழைந்த சீன நாடு பிற நாடுகளுக்குத் தூதுவர்களை அனுப்பியது. பிற நாட்டு வணிகர்களைத் தங்கள் நாட்டில் வந்து வாணிகம் புரியுமாறு அழைப்பு விடுத்தது. இதனை அறிந்த சோழ மன்னர்கள் தம் நாட்டு வாணிகம் செழிக்க சீனத்துடன் வாணிகத் தொடர்பு கொள்ள விழைந்தனர். தாமும் தூதுக் குழுக்களை அனுப்பினர்.

முத்தும் பிற கையுறைகளும் எடுத்துக்கொண்டு முதல் இராஜராஜன் அனுப்பிய தூதர்கள் கி.பி. 1012 இல் புறப்பட்டு கி.பி. 1013 இல் சீனா சென்றனர்.

அதுபோல கி.பி.1033 இல் முதல் இராஜேந்திரன் சீன தேசத்துடன் வாணிக உறவு கொள்ள தூதுக்குழு ஒன்றையும் அனுப்பினான். கடல்வாணிகம் இடையூறின்றி நடைபெற வேண்டும் என்று கடாரப் படையெடுப்பை நிகழ்த்தி வணிகர் நலம் காத்தான்.

சீனாவின் சோங் (Song) வம்சத்தின் குறிப்பொன்று, சோழ வணிகக் குழுவொன்று, கி.பி 1077 ஆம் ஆண்டில், சீன அரசவைக்குச் சென்றது பற்றிக் கூறுகின்றது. சுமாத்திராத் தீவில் கண்டெடுக்கப்பட்ட தமிழ் சாசனப் பகுதியொன்று, சோழநாட்டு வணிகக் கணங்களில் ஒன்றாகிய நானாதேச திசையாயிரத்து ஐந்நூற்றுவர் பற்றிக் குறிப்பிடுகின்றது. இது 1088 ஆம் ஆண்டைச் சேர்ந்ததாகும். இச் சாசனத்தின் கண்டுபிடிப்பு, சோழர் காலக் கடல்கடந்த வணிக முயற்சிகளுக்குச் சான்றாக அமைகின்றது.



</doc>
<doc id="140375" url="https://ta.wikipedia.org/wiki?curid=140375" title="1946 அமைச்சரவையின் இந்தியாவுக்கான தூதுக்குழு">
1946 அமைச்சரவையின் இந்தியாவுக்கான தூதுக்குழு

1946 இல் இந்தியாவுக்கு விடுதலை வழங்குவது பற்றி பேச்சுவார்த்தை நடத்த ஐக்கிய ராச்சியத்தின் அரசு, அமைச்சர்களை உறுப்பினர்களாகக் கொண்ட ஒரு தூதுக் குழுவை இந்தியாவுக்கு அனுப்பியது. இது பிரித்தானிய அமைச்சர்களின் தூதுக்குழு ("Cabinet Mission") என்றழைக்கப்பட்டது.

இக்குழு ஐக்கிய இராச்சியத்தின் பிரதமர் கிளமண்ட் அட்லியின் முயற்சியின் பலனாக உருவானது. பிரித்தானிய இந்தியாவின் ஆட்சிப் பொறுப்பை இந்தியர்களிடம் ஒப்படைக்கும் முறையினையும், சுதந்திரா இந்தியா எத்தகைய ஆட்சிமுறையைப் பின்பற்ற வேண்டுமென்று முடிவு செய்யவும் இக்குழுவை அட்லி உருவாக்கினார். முக்கிய இந்தியக் கட்சிகளான இந்திய தேசிய காங்கிரசு, அகில இந்திய முஸ்லிம் லீக் ஆகியவற்றுடன் பேச்சுவார்த்தை நடத்த இக்குழு இந்தியா வந்தது. இதில் இந்தியாவுக்கான வெளியுறவுச் செயலர் பெத்விக் லாரன்சு பிரபு, வர்த்தக வாரியத்தின் தலைவர் சர் ஸ்டாஃபர்ட் கிரிப்ஸ், அடிமிரால்டியின் முதல் பிரபு (கடற்படை முதன்மைத் தளபதி) ஏ. வி. அலெக்சாந்தர் ஆகியோர் இடம் பெற்றிருந்தனர். காங்கிரசு மற்றும் முஸ்லிம் லீக் தலைவர்களுடன் பேச்சுவார்த்தை நடத்திய தூதுக்குழு உறுப்பினர்கள் இரு வகைத் திட்டங்களை மே 1946 இலும் ஜூன் 1946 இலும் முன்வைத்தனர். இதன்படி இந்திய தேசியக் காங்கிரசு தலைமையில் ஒரு நடுவண் அரசு உருவானது. ஆனால் இத்திட்டங்களில் முன்வைக்கப்பட்ட ஒருங்கிணைந்த விடுதலை இந்தியா கருத்துரு அனைத்து இந்தியத் தரப்புகளாலும் ஏற்றுக்கொள்ளப்படவில்லை. இதனால் பிரித்தானிய இந்தியா, இந்தியா மற்றும் பாகிஸ்தான் ஆக 1947 இல் பிரிவினை செய்யப்பட்டது.



</doc>
<doc id="140377" url="https://ta.wikipedia.org/wiki?curid=140377" title="திருமண்">
திருமண்

திருமண் (திருநாமம்) வைணவர்களால் இட்டுக்கொள்ளப்படும் புனிதமான வைணவ மதச் சின்னம். இதை திருமண் காப்பு தரித்தல் என்று வைணவர்கள் கூறுகிறார்கள். 

வைணவத்தின் முழுமுதல் கடவுளான ஸ்ரீமன் நாராயணனின் பாதங்களைக் குறிப்பது திருமண் என்னும் திருநாமம் ஆகும். வைணவ ஆதார தத்துவம் நாராயணன் ஒருவனே பரமபுருஷன். ஜீவன்கள் அனைத்தும் அவனது தேவிமார்கள் என்பதாகும்.
திருமண்ணை ஸ்ரீசூர்ணம் என்றும் அழைக்கிறார்கள். ஸ்ரீசூர்ணம் மகாலட்சுமியின் அடையாளமாகும். இந்தப் திருமண் புனிதமான இடங்களிலிருந்து சேகரிக்கப் படுகிறது. எப்படி உவர் மண் நம் ஆடையினைத் தூய்மைப் படுத்துகிறதோ, அவ்வாறே திருமண்ணும் வைணவனின் உள்ளத்தையும் தூய்மையாக்குகிறது.
வைணவத்தின் ரகசியத் தத்துவம் உணர்த்துவது என்னவெனில், திருமண் ஸ்ரீமன் நாராயணனின் திருப்பாதங்கள். என்றாவது ஒரு நாள் உடம்பு மண்ணோடு மண்ணாகிப் போகும். எனவே ஸ்ரீமன் நாராயணனின் திருப்பாதங்களைப் பற்றிக் கொள்ளுங்கள் என்று அறிவுறுத்துவது திருமண் காப்பாகும்.
வைணவ சம்பிரதாயத்தில் வடகலை, தென்கலை என்ற இருவேறு பிரிவுகளும் உண்டு. வடகலை வைணவத்தினர், மர்கட நியாயப்படி ஸ்ரீமன் நாராயணனைச் சரணாகதி அடைகின்றனர். பெருமாளை விடாபிடியாக பக்தன் பிடித்துக்கொள்ள வேண்டும். பிடித்துக்கொள்ளாவிடில் அவன் கருணை வைணவனுக்குக் கிதைப்பதில்லை பிடித்துக்கொண்ட பின்னரே பெருமாளின் அருட்கரங்கள் அவர்களைக் காக்கின்றன என்பது வடகலை வைணவர்கள் நம்பிக்கை. 

திருமண் இட்டுக் கொள்வதில் இரண்டு யோக முறைகள் உண்டு: 

வடகலை திருமண்காப்பு: பாதம் இல்லாமல் போடும் வடகலை நாமம் (நெற்றியில் நேர்கோடு போடுவது - நாமம்).

நாராயணனின் பனிரெண்டு பெயர்களைக் குறிக்கும் வகையில் பனிரெண்டு இடங்களில் திருமண் காப்பு இட்டுக்கொள்வது இவர்கள் சம்பிரதாயம்.


திருமண் காப்பும் ஸ்ரீசூர்ணமும் தரிக்கும்போது சொல்ல வேண்டிய பெருமாளின் நாமங்கள்:



</doc>
<doc id="140379" url="https://ta.wikipedia.org/wiki?curid=140379" title="ஏபலின் ஈருறுப்புத் தேற்றம்">
ஏபலின் ஈருறுப்புத் தேற்றம்

ஏபலின் ஈருறுப்புத் தேற்றம் ("Abel's binomial theorem") என்பது நீல்சு என்றீக்கு ஏபல் ("Niels Henrik Abel") என்னும் புகழ்பெற்ற நோர்வேயின் கணிதவறிஞர் பெயரால் வழங்கும் ஒருவகையான ஈருறுப்புத் தேற்றம் ஆகும். இது கூறுவது:



</doc>
<doc id="140382" url="https://ta.wikipedia.org/wiki?curid=140382" title="அத்தி மரச்சிலைகள்">
அத்தி மரச்சிலைகள்

அத்தி மரச்சிலைகள் என்பவை அத்தி மரத்தினால் செய்யப்பட்ட சிலைகள் ஆகும். தமிழ்நாட்டின் பழைமையான இந்துக் கோயில்களில் இச்சிலைகள் காணப்படுகின்றன. இந்து சமயத்தில் அத்தி ஒரு மாசு மருவில்லாத புனிதமான மரமாகக் கொள்ளப்படுகிறது. இந்துக்கள் இம்மரத்தை இன்றும் வணங்குகிறார்கள். அத்தி மரத்தில் கடவுள் சிலை வடிப்பதை சைவ, மற்றும் வைணவ ஆகமங்கள் அனுமதிக்கின்றன.

திருவொற்றியூர், திருக்கானாட்டு முள்ளூர் ஆகிய திருக்கோயில்களில் 2வது தலவிருட்சமாக அத்திமரம் வணங்கப்படுகிறது.


அத்தி ஆறாவது கிரகமான சுக்கிரனின் அம்சமாகக் கருதப்படுகிறது. ஸ்ரீ நவக்கிரக கோட்டை ஆலயம், வேலூரை அடுத்த பொன்னை, விநாயகபுரத்தில் நவரக்கிரங்களுக்கு ஒன்பது வகையான கோயில்கள் கட்டப்பட்டு உள்ளன. இங்கு சுக்கிரனை வணங்குவதற்காக அத்தி மரமும் நடப்பட்டுள்ளது. அசுர குரு சுக்கிராச்சாரியார் அத்தி மரமாக மறுபிறவி எடுத்ததாக சதுர்மாசிய மகாத்மியத்தில் கூறப்பட்டுள்ளது. நரசிம்ம அவதாரம் எடுத்து இரண்யகசிப்புவைக் கிழித்துக் கொன்று வதம் செய்த பின்பு, பெருமாள் அத்தி மரப்பட்டையில் நகங்களைப் பதித்துச் சுத்தப்படுத்திக் கொண்டாராம். இந்துக் கடவுளான தத்தாத்திரேயர் அத்தி மரத்திலே வாசம் செய்வதாக குரு சரித்திரத்தில் கூறப்பட்டுள்ளது.

கணவன் மனைவி இருவரும் ஒருவருக்கொருவர் மனப்பூர்வமாக விரும்பி விலகாமல் இருப்பதற்கும் கடைசி வரையில் பிரியாமல் இருப்பதற்கும் வீட்டில் அத்தி மரம் நட்டு வைத்து பராமரித்து வர நல்ல பலன்கள் உண்டாகும் என்பது ஐதீகம். அத்திக்கு நல்ல அதிர்வலைகள் உண்டு. எனவே அத்தி மரப் பலகையில் உட்கார்ந்து தவம் செய்தால் பூமியினுடைய புவிஈர்ப்பு விசை நம்மை அதிகம் தாக்காமல் எந்த மந்திரத்தை உச்சரிக்கிறோமே அந்த மந்திரத்தினுடைய பலன் முழுமையாகக் கிடைக்கும்.




</doc>
<doc id="140383" url="https://ta.wikipedia.org/wiki?curid=140383" title="பல்லுறுப்புக் கோவை மீதியத் தேற்றம்">
பல்லுறுப்புக் கோவை மீதியத் தேற்றம்

இயற்கணிதத்தில் பல்லுறுப்புக் கோவை மீதியத் தேற்றம் ("Polynomial remainder theorem") என்பதும் சிறிய பெசூவின் தேற்றம் ("Little Bézout's theorem") என்பதும் பல்லுறுப்புக் கோவை ஒன்றை இன்னொரு பல்லுறுப்புக் கோவையால் வகுத்தலைப் பற்றியும் அதன் மீதத்தைப் பற்றியதும் ஆகும். இது, பல்லுறுப்புக் கோவைformula_1 என்பதை நேரியல் formula_2 என்பதால் வகுத்தால் (நெடிய வழி வகுத்தல்) மீதியாகக் கிட்டுவது formula_3 என்று கூறுகிறது.

formula_4 என்று கொண்டால். பல்லுறுப்புக் கோவை formula_1 -ஐ formula_6 -ஆல் வகுத்தால் கிடைக்கும் ஈவு formula_7, மீதம்: formula_8. ஆகவே, formula_9.

பல்லுறுப்புக் கோவை மீதியத் தேற்றத்தை நிறுவக் கீழ்க்காணுமாறு அணுகுவோம். பல்லுறுப்புக் கோவை ஒன்றை நெடியவழியாக வகுப்பதாகக் கொண்டால், அதில் பயன்படும் வகுப்பி, கிட்டும் ஈவு, மீதி ஆகியவற்றை முறையே, formula_10, formula_11, formula_12, என்று குறிப்போம், நெடியவழி வகுத்தல், கீழ்க்காணும் சமன்பாட்டுக்குத் தீர்வு தருகின்றது (அல்லது நெடியவழி வகுத்தலின் பகுதிகளை இணைக்கும் சமன்பாடு). 
இதில் formula_12 என்னும் மீதியின் அடுக்குக்குறி எண் (உயர்த்தி எண் அல்லது படிமை அல்லது மடிமை) formula_10 என்பதைவிடச் சிறியது.

இப்பொழுது formula_16 என்பதை வகுப்பியாகக் கொண்டால், மீதி formula_12 -இன் அடுக்குக்குறி (படி அல்லது உயர்த்தி) 0 (சுழியம்), அதாவது formula_18:

இப்பொழுது formula_20 என்று பொருத்தினால், கிடைப்பது:

மீதியாகிய formula_22 என்பதைக் கணக்கிட்டு இந்தப் பல்லுறுப்புக் கோவை மீதியத் தேற்றத்தைப் பயன்படுத்தி formula_23 -ஐ மதிப்பிடப் பயன்படுத்தலாம். 


</doc>
<doc id="140384" url="https://ta.wikipedia.org/wiki?curid=140384" title="சிலாங்கூர்">
சிலாங்கூர்

சிலாங்கூர், (மலாய்:Selangor), மலேசியத் தீபகற்பத்தின் மேற்குக் கரையில் உள்ள ஒரு பெரிய மாநிலம் ஆகும். இதற்கு 'தாருல் இஹ்ஸான' அல்லது 'மனத்தூய்மையின் வாழ்விடம்' என்னும் அரபு மொழியில் நன்மதிப்பு அடைமொழியும் உண்டு.

இந்த மாநிலத்தின் வடக்கே பேராக் மாநிலம் உள்ளது. சிலாங்கூர் மாநிலத்திற்கு தெற்கே நெகிரி செம்பிலான், மலாக்கா மாநிலங்கள் உள்ளன. கிழக்கே பகாங் மாநிலம் உள்ளது.

ஆகத் தெற்கே ஜொகூர் மாநிலம் உள்ளது. சிலாங்கூர் மாநிலத்தில் தான் மலேசியத் தலைநகர் கோலாலம்பூர் கூட்டரசு பிரதேசம், மலேசியக் கூட்டரசு நிர்வாக மையமான புத்ராஜெயா போன்றவை இருக்கின்றன.

சிலாங்கூர் மாநிலத்தின் தலைநகரமாக ஷா ஆலாம் விளங்குகின்றது. மாநிலத்தின் அரச நகரம் கிள்ளான். மற்றொரு பெரிய புறநகர்ப் பகுதியாகப் பெட்டாலிங் ஜெயா இருக்கின்றது. பெட்டாலிங் ஜெயாவிற்கு 2006 ஜூன் 20-இல் மாநகர் தகுதி வழங்கப்பட்டது.

மலேசியாவிலேயே மிகவும் பணக்கார மாநிலமாகவும், மிகவும் வளர்ச்சி பெற்ற மாநிலமாகவும் சிலாங்கூர் மாநிலம் புகழ் பெற்று விளங்குகின்றது.

கிள்ளான் பள்ளத்தாக்கு நவீன மயமாகி வருவதால், சிலாங்கூர் மாநிலம் மிகத் துரிதமான வளர்ச்சி பெற்று வருகிறது. இந்த மாநிலத்தின் நெடுஞ்சாலைகளும், போக்குவரத்து வசதிகளும் மிகச் சிறப்பான உள்கட்டமைப்புகள் கொண்டவை. மலேசியாவிலேயே அதிகமான மக்கள்தொகை கொண்ட மாநிலமாக விளங்கும் சிலாங்கூரில், மக்களின் வாழ்க்கைத் தரம் மிக உயர்ந்த நிலையில் உள்ளது.

சிலாங்கூர் எனும் சொல்லின் தோற்றத்தைப் பற்றிய விவரங்கள் வரலாற்றில் அதிகமாகத் தெரியவில்லை. ஆனால், ‘சிலாங்காவ்’ எனும் சொல்லிலிருந்து சிலாங்கூர் எனும் சொல் வந்திருக்கலாம் என்று வரலாற்று அறிஞர்கள் கருதுகின்றனர்.

‘சிலாங்காவ்’ (), என்பது ஒரு வகையான பூச்சியைக் குறிப்பதாகும். சிலாங்கூர் ஆற்றின் வட மேற்குப் பகுதிகளில் இந்தப் பூச்சியினம் அதிகமாகக் காணப்படுகின்றது. ‘"சிலாங்"’ (), ‘"ஊர்"’ எனும் சொற்களிலிருந்து சிலாங்கூர் எனும் சொல் வந்திருக்கலாம் என்றும் சிலர் கருதுகின்றனர்.

‘"சிலாங்"’ என்பது மலாய்ச் சொல். ‘"ஊர்"’ என்பது தமிழ்ச் சொல். ‘"சிலாங்"’ என்றால் நீரிணை. ‘"ஊர்"’ என்றால் ஒரு நிலப்பகுதி. இதைத் தவிர, இன்னும் ஒரு நியாயமான சொல்லியல் நியதியும் இருக்கின்றது.

’சிலா’ ‘ங்கோர்’ () (), எனும் இரு மலாய்ச் சொற்களில் இருந்தும் சிலாங்கூர் எனும் சொல் வந்திருக்கலாம் என்றும் சொல்லப்படுகின்றது. ‘சிலா’ எனும் சொல் ஒரு நில இடுக்கைக் குறிப்பதாகும். ‘ங்கோர்’ எனும் சொல் மூங்கிலைக் குறிப்பதாகும்.

முன்பு காலத்தில் சிலாங்கூர் ஆற்றின் கரையோரங்களில் நிறைய மூங்கில் காடுகள் இருந்தன. அதனால், அப்படியும் பெயர் வந்திருக்கலாம் என்றும் சொல்கின்றார்கள். 1301 லிருந்து 1400 வரை சிங்கப்பூரை ஆட்சி செய்த ஸ்ரீ பாதுக்கா மகாராஜா என்பவர் சிலாங்கூரை ஆட்சி செய்து வந்தார். அவருடைய ஆட்சியில் சிலாங்கூர் சமர்லிங்கா () என்று அழைக்கப்பட்டது.

சீனத் தளபதி செங் ஹோ 1400களில் சிலாங்கூர் மாநிலத்திற்கு வருகை புரிந்துள்ளார். அவர் தன்னுடைய பயணக் குறிப்புகளில் கிள்ளான் ஆறு, சிலாங்கூர் டாராட் () எனும் சொற்களைப் பயன்படுத்தி உள்ளார் என்பது குறிப்பிடத்தக்கது.

15ஆம் நூற்றாண்டில் சிலாங்கூர் மாநிலத்தை மலாக்கா சுல்தானகம் ஆட்சி செய்து வந்தது. 1511-இல் போர்த்துகீசியர்களிடம் மலாக்கா வீழ்ச்சி அடைந்தது. அதன் பின்னர், மலாக்காவையும் அதைச் சார்ந்த நிலப்பகுதிகளையும் ஆட்சி செய்வதற்கு ஜொகூர் அரசு, அச்சே அரசு, சயாமிய அரசு, போர்த்துகீசியர்கள், டச்சுக்காரர்கள், போன்றவர்கள் போட்டி போட்டனர்.

இந்தக் கட்டத்தில் சிலாங்கூரின் பல பகுதிகளில் ஈயம் இருப்பது கண்டிபிடிக்கப்பட்டது. இதுவும் சிலாங்கூரைக் கைப்பற்றுவதற்கு ஒரு தூண்டுகோலாக அமைந்தது. 1641-இல் போர்த்துகீசியர்களிடமிருந்து மலாக்காவை டச்சுக்காரர்கள் கைப்பற்றினர். அவர்கள் சுலாவாசித் தீவிலிருந்து பூகிஸ் மக்களைச் சிலாங்கூருக்கு கொண்டு வந்தனர்.

இந்தப் பூகிஸ்காரர்கள் தான் இப்போதைய சிலாங்கூர் சுல்தானகத்தை அமைத்தவர்கள் ஆகும். அப்போது சிலாங்கூரின் முதல் தலைநகரமாகக் கோலா சிலாங்கூர் இருந்தது. 1766-இல் கோலா சிலாங்கூர் அமைக்கப்பட்டது.

அதற்கு முன்னர் சிலாங்கூரின் பல்வேறு பகுதிகளில் மினாங்காபாவ் இனத்தவர் இருந்தனர். பூகிஸ்காரர்களின் வருகையால் மினாங்கபாவ் இனத்தவர் நெகிரி செம்பிலான் மாநிலப் பகுதிகளுக்குப் புறம் தள்ளப்பட்டனர். மினாங்கபாவ் இனத்தவர், இந்தோனேசியாவின் சுமத்திரா தீவிலிருந்து குடியேறியவர்கள். அவர்கள் சிலாங்கூரில் 100 ஆண்டுகளுக்கும் மேலாக அதிகாரத்திலிருந்து வந்தனர்.

19ஆம் நூற்றாண்டில் சிலாங்கூர் மாநிலத்தில் பெரிய அளவிலான பொருளாதார மாற்றங்கள் ஏற்பட்டன. ரப்பர் உற்பத்தியில் உயர்வு, பெருமளவில் ஈயக் கனிவள இருப்பு போன்றவை சிலாங்கூர் மாநிலத்தின் அரசியலிலும் மாற்றங்களை ஏற்படுத்தின. ஈய இருப்புகள் சீனர்களை அதிகமாகக் கவர்ந்தன. ஆயிரக்கணக்கான சீனர்கள் சீனாவிலிருந்து படை எடுத்தனர்.

இவர்கள் சிலாங்கூரில் தங்களுக்குள் ரகசிய கும்பல்களை உருவாக்கிக் கொண்டனர். சிலாங்கூரின் நிலப்பகுதிகளின் பிரபுகளாக இருந்தவர்களுடன் இணைந்து கொண்ட ரகசிய கும்பல்கள் ஈயச் சுரங்கங்களைத் தங்களின் கட்டுப்பாட்டிற்குள் கொண்டு வந்தனர்.

இந்த ரகசிய கும்பல்கள் வன்முறைகளில் ஈடுபட்டு சிலாங்கூரில் சமூக, பொருளாதாரப் பேரழிவுகளை ஏற்படுத்தின. இது பிரித்தானியர்களின் அடக்கி ஆளும் தன்மைக்கு வழிகோலியது. பிரித்தானியர்கள் அந்த வாய்ப்புகளை நன்கு பயன்படுத்திக் கொண்டனர். அதன் விளைவாக 1874-இல் சிலாங்கூர் சுல்தான் ஒரு பிரித்தானிய ஆளுநரை ஏற்றுக் கொள்ள வேண்டிய கட்டாய நிலைமையும் ஏற்பட்டது.

பிரித்தானியர்கள் உருவாக்கிய ஒரு நிலைத்தன்மையினால் சிலாங்கூர் மீண்டும் வளம் பெற்றது. 1896-இல் பிராங்க் சுவெட்டன்ஹாம் என்பவர் சிலாங்கூரின் பிரிட்டிஷ் ஆளுநராக இருந்தார். அவர் சிலாங்கூரை மலாய் மாநிலங்களின் கூட்டமைப்பில் () இணைத்தார். அந்த அமைப்பில் ஏற்கனவே நெகிரி செம்பிலான், பேராக், பகாங் மாநிலங்கள் உறுப்பியம் பெற்று இருந்தன. அந்த அமைப்பின் தலைநகரம் கோலாலம்பூரில் இருந்தது.

மலாய் மாநிலங்களின் கூட்டமைப்பு 1948 -இல் மலாயா கூட்டமைப்பாக உருவாக்கம் பெற்றது. 1957 -இல் சுதந்திரம் பெற்று 1963 -இல் மலேசியா எனும் புதுப்பெயர் பெற்றது. கோலாலம்பூர் மாநகரம் மலேசியாவிற்கும் சிலாங்கூர் மாநிலத்திற்கும் ஒரே தலைநகரமாக விளங்கியது.

1974 -இல் மலேசியக் கூட்டரசு அரசாங்கத்திற்கு சிலாங்கூர் மாநிலம் கோலாலம்பூரை ஒரு கூட்டரசு பிரதேசமாகத் தாரை வார்த்துக் கொடுத்தது. தன்னுடைய அன்புக்கு பாத்திரமான கோலாலம்பூரை கையெழுத்திட்டு எழுதிக் கொடுக்கும் போது, அந்தச் சமயத்தில் சிலாங்கூர் சுல்தானாக இருந்த சுல்தான் சலாவுடின் கண்ணீர் விட்டு அழுததாகவும் சொல்லப்படுகிறது.

அதன் நினைவாக சிலாங்கூர்-கூட்டரசு பிரதேச எல்லையில் ஓர் அழகிய வளை விதானவழி () உருவாக்கப்பட்டது. அதற்கு ‘கோத்தா டாருல் ஏசான்’ () என்றும் பெயர் சூட்டப்பட்டது. இந்த வளை விதானவழி பெட்டாலிங் ஜெயா மாநகருக்கும் பங்சார் நகரப்பகுதிக்கும் இடையில் கூட்டரசு நெடுஞ்சாலையில் மிகக் கம்பீரமாக அமைந்துள்ளது.

அதன் பின்னர், சிலாங்கூர் மாநிலத்தின் தலைநகரம் ஷா ஆலாமிற்கு மாற்றம் செய்யப்பட்டது. 2001 ஆம் ஆண்டில் புத்ரா ஜெயா எனும் மற்றொரு கூட்டரசு பிரதேசத்தை உருவாக்கத் தீர்மானம் செய்யப்பட்டது. மறுபடியும் அனுமதி கோரி சுல்தான் சலாவுடின் கேட்டுக் கொள்ளப்பட்டார்.

அதற்கும் அவர் சம்மதம் தெரிவித்துக் கையெழுத்துப் போட்டுக் கொடுத்தார். ஆக, சிலாங்கூர் மாநிலத்தில் இரு பெரிய நிலப்பகுதிகள் கூட்டரசு அரசாங்கத்திற்கு எழுதிக் கொடுக்கப்பட்டிருக்கிறது.

மலேசியாவிலேயே அதிக மக்கள்தொகை கொண்ட மாநிலம் சிலாங்கூர். கிள்ளான் பள்ளத்தாக்கில் மட்டும் பல இலட்சம் பேர் வாழ்கிறார்கள். சிலாங்கூர் மாநிலம் தீபகற்ப மலேசியாவின் நடுமையத்தில் இருப்பதால் அதற்குத் தொழில்துறையில் துரித வளர்ச்சி அடைவதற்கு மிக அருமையான வாய்ப்புகள் கிடைக்கின்றன.

உள்ளூர் வெளிநாட்டவர்களுக்கு வேலை வாய்ப்புகள் நிறைய ஏற்படுத்தித் தரப்படுகின்றன. இந்தோனேசியா, பிலிப்பைன்ஸ், வியட்நாம், மியன்மார், வங்காள தேசம், இந்தியா, பாகிஸ்தான், நேபாளம், சீனா, கம்போடியா, இலங்கை போன்ற நாடுகளிலிருந்து இலட்சக்கணக்கான பேர் வந்து வேலை செய்கின்றனர்.

இந்தோனேசியாவிலிருந்து கள்ளத்தனமாக வந்து வேலை செய்பவர்களின் எண்ணிக்கையும் அதிகரித்து வருகிறது. மலேசியாவிற்குள் கள்ளத்தனமாக வருபவர்களின் எண்ணிக்கை நாளுக்கு நாள் அதிகரித்து வருவதால், எதிர்காலத்தில் அந்த நிலைமை நாட்டின் பாதுகாப்பிற்கு மருட்டலாக அமையும் என்று எதிர்க்கட்சிகளின் தலைவர்கள் வருத்தம் தெரிவித்துள்ளனர்.

2010 ஆம் ஆண்டின் புள்ளிவிவரங்களின்படி சிலாங்கூர் மாநிலத்தின் மக்கள்தொகை 5,411,324. இதில் 52.9 விழுக்காட்டினர் மலாய்க்காரர்கள்; 27.8 விழுக்காட்டினர் சீனர்கள்; 13.3 விழுக்காட்டினர் இந்தியர்கள்; 6 விழுக்காட்டினர் மற்றவர்கள். இதில் வெளிநாட்டிலிருந்து வந்து வேலை செய்பவர்களும் வெளிநாட்டு நிரந்தரவாசிகளும் சேர்க்கப்படவில்லை.

அரசியலமைப்பு சட்டப்படி சிலாங்கூர் மாநிலத்தின் மன்னராகச் சுல்தான் ஷாராபுடின் இட்ரிஸ் ஷா அவர்கள் 2010ஆம் ஆண்டிலிருந்து இருக்கின்றார். மக்கள் கூட்டணியைச் சேர்ந்த டான்ஸ்ரீ அப்துல் காலிட் இப்ரஹிம் முதலமைச்சராகப் பதவி வகிக்கின்றார். மாநிலச் சட்டசபையின் எதிர்க்கட்சித் தலைவராக டத்தோ ஸ்ரீ டாக்டர் கிர் தோயோ இருக்கின்றார். இவர் பாரிசான் நேசனல் கட்சியைச் சேர்ந்தவர்.

சிலாங்கூர் மாநிலச் சட்டசபை ஒரு நாடாளுமன்றத்தைப் போல இயங்குகிறது. மாநிலச் சட்டசபை சிலாங்கூர் மாநிலம் தொடர்பான சட்டங்களை நிறைவேற்றுகிறது. அதன் உறுப்பினர்கள் பொதுத் தேர்தல் அல்லது இடைத்தேர்தல் மூலமாகத் தேர்ந்தெடுக்கப்படுகின்றனர். ஒரு சட்டமன்ற உறுப்பினரின் பதவிகாலம் ஐந்து ஆண்டுகள் ஆகும். ஒவ்வோர் ஐந்தாண்டுகளுக்கும் ஒரு முறை சட்டசபை கலைக்கப்பட வேண்டும்.

சிலாங்கூர் 9 நிர்வாக மாவட்டங்களாகப் பிரிக்கப்பட்டுள்ளது.

சிலாங்கூர் மாநிலத்தில் 12 உள்ளாட்சி மன்றங்கள் உள்ளன. அவையாவன:



சிலாங்கூரில் உள்ள முக்கிய மருத்துவமனைகள்:

சிலாங்கூரில் பல வானொலி நிலையங்களும் தொலைக்காட்சி நிலையங்களும் இலவச சேவைகளை வழங்கி வருகின்றன. அவற்றின் விவரங்கள்;



பல வானொலி நிலையங்கள் இலவச சேவைகளை வழங்கி வருகின்றன. அனைத்தும் எப்.எம். அலைவரிசையில் ஒலிபரப்பு செய்கின்றன. அவற்றின் விவரங்கள்:

சிலாங்கூரில் வெளியாகும் செய்தித்தாட்கள்:


</doc>
<doc id="140385" url="https://ta.wikipedia.org/wiki?curid=140385" title="உதயகிரி, கந்தகிரி குகைகள்">
உதயகிரி, கந்தகிரி குகைகள்

உதயகிரி, கந்தகிரி குகைகள் ("Udayagiri and Khandagiri Caves", ஒதிசா : ଉଦୟଗିରି ଓ ଖଣ୍ଡଗିରି ଗୁମ୍ଫା)) இயற்கை மற்றும் செயற்கையான ஒன்றாகும். இவ்விடம் தொல்லியல், வரலாறு, சமயம் சார்ந்து முகமை வாய்ந்தது ஆகும். இக்குகைப்பகுதி இந்தியாவின் ஒரிசா மாநிலத் தலைநகர் புவனேசுவரத்திற்கு அருகில் உள்ளது. இக்குகைகள் உதயகிரி-கந்தகிரி மலைப்பகுதியில் அமைந்து உள்ளன. இங்கு மிகச் சிறப்பான முறையில் அமைக்கப்பெற்ற குகைகள் உள்ளன. கி மு இரண்டாம் நூற்றாண்டில் மன்னர் காரவேலன் காலத்திய இக்குகைகளில் சமணத் துறவிகளும், பௌத்த பிக்குகளும் தங்கியிருந்தனர்.

உதய கிரி என்றால், பரிதி எழும் மலை என்று பொருள் ஆகும்; இதில் 18 குகைகளும், கந்தகிரியில் 15 குகைகளும் உள்ளன. இதனருகில் லலித்கிரி எனும் பௌத்த தொல்லியற் களம் உள்ளது.



</doc>
<doc id="140387" url="https://ta.wikipedia.org/wiki?curid=140387" title="மோடி விளையாட்டு">
மோடி விளையாட்டு

மோடி விளையாட்டு கரணம் போடும் போட்டி விளையாட்டு. கரணம் உருளும் கரணமாகவோ, கை உன்றிப் போடும் கரணமாகவோ இருக்கும். மதுரை மாவட்டத்தில் தேவாங்குச் செட்டியார் வகுப்புப் பெரியவர்கள் பொங்கலுக்கு மறுநாள் இதனை விளையாடுவர்.இன்றளவும் ஈரோடு மாவட்டம் நம்பியூர் வட்டம் காவிலிபாளையம் கிராமத்தில் மாட்டு பொங்கலன்று இளைஞர்களால் மோடி எடுத்தல் விளையாடப்பட்டு வருகிறது.

இரண்டு பேர் இரண்டு பக்கம் நிற்பர். ஒருவர் நீறு போடும் பூசாரி. மற்றொருவர் கரணம் போட்டுக்கொண்டு சென்று பொருள்களை எடுத்துவருபவர். 

எடுத்துவருபவர் பக்கத்திலிருந்து அவர்களுக்கு இடையில் கரகம், வாழைத்தண்டு, ஆட்டுக்கால், வாழைப்பழம், முட்டை, உலக்கை, தேங்காய் என்று ஏழு பொருள்கள் வைக்கப்பட்டிருக்கும். கரணம் போட்டுக்கொண்டு சென்று ஒவ்வொரு பொருளாக எடுத்துவந்து தன் இடத்தில் வைத்துக்கொள்ள வேண்டும். இதுதான் விளையாட்டு. 

கரணம் போட்டுக்கொண்டு செல்லும்போது பூசாரி நீறு தூவுவார். கரணம் போடும் வேகத்தில் நீறு தன் மேல் படாவண்ணம் சென்று பொருள்களை எடுத்துவர வேண்டும். நீறு பட்டுவிட்டால் ஆட்டம் அடுத்தவர் கைக்கு மாறும்.



</doc>
<doc id="140388" url="https://ta.wikipedia.org/wiki?curid=140388" title="மோதிரம் வைத்தல்">
மோதிரம் வைத்தல்

சிறுவர் சிறுமியர் விளையாடும் விளையாட்டுகளில் ஒன்று மோதிரம் வைத்தல். 

இரண்டு அணிகள் இருக்கும். எதிரணியைப் பார்த்துக்கொண்டு இரண்டு வரிசையாக உட்காருவர். அணித்தலைவர் அவரவர் அணியில் ஒருவருக்குப் பின்னால் மோதிரத்தை வைக்கவேண்டும். எதிரணியில் ஒருவர் யாருக்குப் பின்னால் மோதிரம் உள்ளது என்று சொல்லவேண்டும். 

சொல்லிவிட்டால் சொன்ன அணிக்கு ஒரு பழம். சொன்னது தவறாயின் மோதிரம் வைத்த அணிக்கு ஒரு பழம். 
மோதிரம் வைக்கும் முறைமை அணிகளுக்கிடையே மாறி மாறி வரும். அதிக பழம் பெற்ற அணிக்கு வெற்றி.




</doc>
<doc id="140394" url="https://ta.wikipedia.org/wiki?curid=140394" title="மோரு விளையாட்டு">
மோரு விளையாட்டு

மோரு விற்பவர் போலச் சிறுமியர் உரையாடலுடன் நடிக்கும் பாவனை விளையாட்டு மோரு விளையாட்டு. 

மோரோ மோரு 
கடம்பு மோரு 
மோரோ மோரு 
எருமை மோரு 
மோரோ மோரு 
பசுமாட்டு மோரு 
ஊற்றுவது போலவும், விலையாகக் காசு தருவது போலவும் நடிப்பர்.




</doc>
<doc id="140395" url="https://ta.wikipedia.org/wiki?curid=140395" title="ராசா மந்திரி">
ராசா மந்திரி

ராசா மந்திரி சிறுவர்கள் விளையாடும் விளையாட்டு. இதை குறைந்தது நான்கு பேர் விளையாடுவர். எத்தனை பேர் விளையாடுகிறார்களோ அத்தனை துண்டுச்சீட்டுகள் எடுத்துக்கொள்வர். அவற்றில் 3 சீட்டுகளில் மட்டும் பெயர் எழுதப்பட்டிருக்கும். ராசா, மந்திரி, கள்ளன் - என்பன அவற்றில் எழுதப்பட்டிருக்கும். பிற எதுவும் எழுதப்படாத வெற்றுச் சீட்டாக இருக்கும்.

எல்லாவற்றையும் ஒவ்வொன்றாகச் சுருட்டி ஓரிடத்தில் போட்டு ஒவ்வொருவரும் ஆளுக்கொன்று எடுத்துக்கொள்வர்.இப்படி எடுக்கும் முறைக்குத் திருவுளம் என்று பெயர். அவரவர் தன் சீட்டில் உள்ளதைத் திறந்து படித்துவிட்டுச் சுருட்டி வைத்துக்கொள்வர். 

ராசா சீட்டு வந்தவர் - "மந்திரி எங்கே" என்பார். மந்திரி சீட்டு வந்தவர் "இதோ இருக்கிறேன்" என்பார். "கள்ளனைக் கண்டுபிடி" என ராசா சீட்டு வந்தவர் கூறுவார். மந்திரி கண்டுபிடிக்க வேண்டும். கண்டுபிடித்துவிட்டால் மந்திரி கள்ளனுக்குத் தண்டனை வழங்குவார். தப்பானவரைத் திருடன் எனச் சொன்னால் அரசர் மந்திரிக்குத் தண்டனை வழங்குவார். கள்ளன் சீட்டு தனக்கு வரக்கூடாதே என ஒவ்வொருவரும் துடிப்பர். ராசா சீட்டு வந்தால் மகிழ்வர்.



</doc>
<doc id="140396" url="https://ta.wikipedia.org/wiki?curid=140396" title="ரானா மூனா தண்டட்டி">
ரானா மூனா தண்டட்டி

சிறுமியர் விளையாடும் விளையாட்டுகளில் ஒன்று ரானா மூனா தண்டட்டி. இது ஒருவரை கேலி செய்யும் விளையாட்டு. தண்டட்டி என்னும் சொல் தாலியைக்காரை என்னும் அணிகலனைக் குறிக்கும்.

ஒருவர் ரானா மூனா தண்டட்டி என்பார்.மற்றொருவர் ராமசாமி பெண்டாட்டி எனச் சொல்லிக் கேலி செய்வார். கேலி செய்தவர் வேறொன்று சொல்வார். கூனா மூனா தண்டட்டி என்றால், குப்புசாமி பெண்டாட்டி என மோனை எழுத்தில் பெயரைச் சொல்லிக் கேலி செய்யப்படுவார். 

இது மோனை எழுத்துச் சொல் விளையாட்டு.




</doc>
<doc id="140397" url="https://ta.wikipedia.org/wiki?curid=140397" title="வண்டி உருட்டல்">
வண்டி உருட்டல்

வண்டி உருட்டுதல் சிறுவர்களின் பொழுதுபோக்கு விளையாட்டு. நடைவண்டி, இழுவண்டி, உருட்டு-வண்டி என இவற்றைப் பாகுபடுத்திக்கொள்ளலாம். 

கையில் கிடைக்கும் வளையங்களைக் கோலால் தட்டியும், கோலால் உந்தியும் உருளச் செய்து அதனுடன் 
ஓடுதல் சிறுவர்களின் பொழுதுபோக்கு விளையாட்டு





</doc>
<doc id="140402" url="https://ta.wikipedia.org/wiki?curid=140402" title="இலித்துவசுச் சுருள்">
இலித்துவசுச் சுருள்

கணிதத்தில் இலித்துவசு அல்லது இலித்துவசுச் சுருள் ("lituus") என்பது விரிந்து கொண்டு போகும் கோணம், அச் சுருளின் ஆரம் "r" இன் இருமடிக்குத் தலைகீழ் விகிதத்தில் மாறுவது. இதனை வாள்முனை ஆள்கூறு ((r,θ)(polar coordinates) அல்லது கோணத்தொலைவு ஒப்புச்சட்டத்தின் ஆள்கூறுகளால் கீழ்க்காணுமாறு குறிக்கலாம்: 

formula_1

இந்தச் சுருளில், ஆரம் "r" என்பது நேர்ம மதிப்பா, எதிர்ம மதிப்பா என்பதைப் பொருத்து மொத்தம் இரண்டு கிளைகள் உள்ளன. இந்த "r" இன் பரும மதிப்புக் கூடக்கூட கிடை அச்சை (formula_2-அச்சை) ஈற்றணுகு முறையில் (asymptotic) அணுகும். இவற்றின் வளைமை மாறுபுள்ளிகள் (points of inflexion) கீழ்க்காண்பதாகும்:

இந்தச் சுருள் வடிவை இரோச்சர் கோட்ஃசு (Roger Cotes) என்பார் 1722 இல் வெளியிட்ட "ஆர்மோனியா மென்சுராரம்" ("Harmonia Mensurarum") என்னும் தொகுப்பு நூலில் பதிவு செய்திருந்தார். இந்நூல் கோட்ஃசு இறந்தபின் ஆறு ஆண்டுகள் கழித்து வெளியிடப்பட்டது.



</doc>
<doc id="140405" url="https://ta.wikipedia.org/wiki?curid=140405" title="ரிப்ராப் திட்டம்">
ரிப்ராப் திட்டம்

ரிப்ராப் திட்டம் ("replicating rapid prototyper" சுருக்கமாக "RepRap") என்பது ஒரு முப்பரிமாண அச்சுப்பொறியை உருவாக்குவதற்கான திட்டம் ஆகும். இது அது உருவாக்கப்பட்டு இருக்கும் பெரும்பான்மையான பொருட்களை தானே உற்பத்தி செய்ய வல்லது. ஆகவே இதனால் இது தன்னைத் தானே படி செய்யக் கூடியது, ஆனால் தன்னைத் தானே தொகுக்க கூடியதல்ல. இந்த வன்பொருட்களுக்கான வடிவமைப்பு கட்டற்ற உரிமத்தோடு கிடைக்கிறது. 



</doc>
<doc id="140409" url="https://ta.wikipedia.org/wiki?curid=140409" title="காரைக்குடி புத்தகக் கண்காட்சி">
காரைக்குடி புத்தகக் கண்காட்சி

காரைக்குடி புத்தகக் கண்காட்சி என்பது தமிழ்நாட்டின் சிவகங்கை மாவட்டத்திலுள்ள காரைக்குடி நகரில் ஆண்டுதோறும் நடத்தப்படும் ஓர் புத்தகக் கண்காட்சியாகும். இப்புத்தகக் கண்காட்சியில் தமிழ்நாட்டிலுள்ள பல்வேறு புத்தக வெளியீட்டாளர்கள் மற்றும் விற்பனையாளர்களுடன், இந்தியாவின் முக்கிய பதிப்பகங்கள் சிலவும் கலந்து கொள்கின்றன. இக் கண்காட்சியில், பள்ளி மாணவ, மாணவிகளுக்கு விநாடி-வினா, கட்டுரை, பேச்சு, பாடல் உள்ளிட்ட போட்டிகள் போன்றவை நடத்தப் பெறுகின்றன. தினமும் மாலையில் பள்ளி மாணவ, மாணவிகளின் கலை நிகழ்ச்சிகளும் நடத்தப் பெறுகின்றன.


</doc>
<doc id="140410" url="https://ta.wikipedia.org/wiki?curid=140410" title="தியோடோரசுச் சுருள்">
தியோடோரசுச் சுருள்

வடிவவியலில் தியோடோரசுச் சுருள் ("Spiral of Theodorus") என்பது வரிசையாக ஒரு சீரான முறைப்படி வரையும் செங்கோண முக்கோணங்களால் உருவாகும் நேர்கோடுத் துண்டுகளால் ஆன சுருள். இதனை "ஐன்சுட்டைன் சுருள்" என்று, "வர்கமூலச் சுருள்" (இருபடியவேர்ச் சுருள்) அல்லது, "பித்தேகோரசுச் சுருள்" என்றும் அழைப்பர். இதனை முதன்முதலாக கிரேக்க நாட்டுக் கணித அறிஞர் தியோடோரசு என்பவர் அமைத்துக் காட்டினார். இவர் கிரேக்க நாட்டில் கிர்னோசு (Κυρηναῖος) என்னும் இடத்தில் இருந்து வந்ததால், கிர்னோசுத் தியோடோரசு என்றும், ஆங்கிலத்தில் கிர்னோசு என்னும் ஊரைக் கிரீன் (Cyrene) என்று அழைப்பதால் கிரீன் தியோடோரசு என்றும் அழைக்கப்படுகின்றார். 

இச்சுருளைத் தொடங்க முதலில் இரு சமபக்கம் கொண்ட ஒரு செங்கோண முக்கோணத்தை வரைந்து கொள்ளவேண்டும். இந்தச் சமபக்கத்தின் நீளம் 1 அலகாக இருக்க வேண்டும். செங்கோண முக்கோணத்தின் செம்பக்கத்தின் நீளம் √2. அடுத்ததாக, முன்னர் வரைந்த செங்கோண முக்கோணத்தின் செம்பக்கத்தை ஒரு பக்கமாகவும் இன்னொரு பக்கத்தின் நீளம் 1 ஆகவும் கொண்டு, இன்னொரு செங்கோண முக்கோணம் வரைய வேண்டும். இப்பொழுது இதன் செம்பக்கத்தின் நீளம் √3 ஆகும். இந்த √3 நீளம் கொண்ட பக்கத்தை ஒரு பக்கமாகவும், இன்னொரு பக்கத்தின் நீளம் 1 அலகாகவும் கொண்டு, இன்னொரு செங்கோண முக்கோணம் வரைய வேண்டும். இப்படியே வரைந்து கொண்டே சென்றால் அடையப்பெறும் சுருளின் வடிவத்தைப் படத்தில் பார்க்கலாம். அதாவது "i" -ஆவது முக்கோணத்தின் ஒரு பக்கத்தின் நீளம் √"i" ஆகவும், மற்ற பக்கம் 1 ஆகவும், அதன் செம்பக்கத்தின் நீளம் √("i" + 1) ஆகவும் இருக்கும்.



</doc>
<doc id="140411" url="https://ta.wikipedia.org/wiki?curid=140411" title="திருப்பூர் புத்தகக் கண்காட்சி">
திருப்பூர் புத்தகக் கண்காட்சி

திருப்பூர் புத்தகக் கண்காட்சி என்பது திருப்பூர் நகரில் ஆண்டுதோறும் நடத்தப்படும் ஓர் புத்தகக் கண்காட்சியாகும். கடந்த 2004 ஆம் ஆண்டு முதல் பின்னல் புத்தக அறக்கட்டளை மற்றும் பாரதி புத்தகாலயம் இணைந்து இக் கண்காட்சியை நடத்தி வருகின்றனர். இயந்திர வாழ்க்கையிலிருந்து இதயங்களை மீட்போம் என்ற நோக்கத்துடன், இலாப நோக்கமின்றி நடத்தப்படும் இந்தக் கண்காட்சி, தொழில் நகரமான திருப்பூரில் வாசிப்புப் பழக்கத்தை பரவலாக்கும் விதத்தில் அமைந்துள்ளது. 10ஆவது ஆண்டில் "திருப்பூர் புத்தகத் திருவிழா 2013" என்ற பெயரில் கண்காட்சி நடந்தது. டைமண்ட் திரையரங்கம் எதிரேயுள்ள கே.ஆர்.சி சிட்டி செண்டர் மைதானத்தில் நடந்தது. 120 அரங்கங்கள் அமைக்கப்பட்டன. முக்கிய பதிப்பாளர்கள் பங்கேற்றனர்.

மாணவர் திறனாய்வுப் போட்டிகள்:
புத்தகக் கண்காட்சியை ஒட்டி நடக்கும் மாணவர்கள் திறனாய்வுப் போட்டிகளில் ஆயிரக்கணக்கான மாணவர்கள் பங்கேற்பார்கள். மாணவர் மத்தியில் மிகப் பிரபலமான இந்தப் போட்டிகளில் ஏராளமான குழந்தைகளும், கல்லூரி மாணவர்களும் பங்கேற்பது வழக்கம். ஓவியம், கவிதல், கட்டுரைப் போட்டிகள் நடத்தப்பட்டு, புத்தகங்கள் பரிசாக வழங்கப்படுகின்றன.

குறும்பட விழா:
திருப்பூர் புத்தகக் கண்காட்சியின் ஒவ்வொரு நாளும் சிறப்பான உலகத் திரைப்படங்கள், தமிழக குறும்படங்கள் திரையிடும் நிகழ்வு சிறப்பு வாய்ந்தது. 2013 ஆண்டு முதல் புத்தகக் கண்காட்சி சிறப்பு குறும்படப் போட்டி அறிமுகப்படுத்தப்பட்டது. இதில் வெற்றிபெருபவர்களுக்கு பணப் பரிசும், சிறப்பு மரியாதையும் அளிக்கப்படும்.

புகைப்படக் கண்காட்சி:
2011 ஆம் ஆண்டு சூடாகும் பூமி என்ற தலைப்பிலும், 2012 ஆம் ஆண்டு கானகம் காப்போம் என்ற தலைப்பிலும் நடத்தப்பட்ட புகைப்படக் கண்காட்சி, மக்களிடையே சூழலியல் சாந்த விழிப்புணர்வை பரப்புவதாக அமைந்தன. ஒவ்வோராண்டும் புகைப்படக் கண்காட்சி எதிர்பார்ப்பைத் தூண்டும் விதத்தில் அமைந்திருக்கிறது.

உடுமலை புத்தகக் கண்காட்சி:
திருப்பூர் மாவட்டம் முழுவதும் புத்தக வாசிப்பை பரவலாக்கும் முயற்சியில் பின்னல் அறக்கட்டளை ஈடுபட்டுள்ளது. 2012 ஆம் ஆண்டு முதல், உடுமலை புத்தகக் கண்காட்சி தொடங்கியிருக்கிறது. மாநகரப் பகுதியில், சிறு சிறு கண்காட்சிகளையும் இவர்கள் நடத்தி வருகின்றனர்.



</doc>
<doc id="140414" url="https://ta.wikipedia.org/wiki?curid=140414" title="பாயின்சாட்டின் சுருள்கள்">
பாயின்சாட்டின் சுருள்கள்

கணிதத்தில், பாயின்சாட்டின் சுருள்கள் ("Poinsot's spiral") என்பன கீழ்க்காணும் வாள்முனை ஆள்கூறுகள் சமன்பாடுகளால் விளக்கப்படும் இரண்டு சுருள்கள் 

மேலுள்ளதில் csch என்பது மீவளைய கோசீக்கண்ட்டு (hyperbolic cosecant), sech என்பது மீவளைய சீக்கண்ட்டு (hyperbolic secant).


</doc>
<doc id="140418" url="https://ta.wikipedia.org/wiki?curid=140418" title="ஜம்மு வானூர்தி நிலையம்">
ஜம்மு வானூர்தி நிலையம்

ஜம்மு வானூர்தி நிலையம் ("Jammu Airport", ) சாத்வாரி வானூர்தி நிலையம் என்றும் அழைக்கப்படும். இது இந்தியாவின் ஜம்மு காஷ்மீரில் இந்திய-பாக்கித்தான் பன்னாட்டு எல்லையில் இருந்து 14 கி.மீ. தொலைவில் அமைந்துள்ளது.


</doc>
<doc id="140422" url="https://ta.wikipedia.org/wiki?curid=140422" title="திசையிலி முப்பெருக்கம்">
திசையிலி முப்பெருக்கம்

வெக்டர் இயற்கணிதத்தில் திசையிலி முப்பெருக்கம் ("scalar triple product") என்பது தரப்பட்ட மூன்று திசையன்களில் முதலில் ஏதேனும் இரு திசையன்களின் குறுக்குப் பெருக்கம் கண்டுபிடித்துக் கொண்டு பின் அதன் விளைவாகக் கிடைக்கும் திசையனுடன் மூன்றாவது திசையனின் புள்ளிப் பெருக்கம் காண்பதாகும்.

தரப்பட்ட மூன்று திசையன்கள் a, b, c எனில் அவற்றின் திசையிலி முப்பெருக்கத்தின் வழக்கமான குறியீடு:

இம்முப்பெருக்கத்தின் மதிப்பு ஒரு திசையிலியாக அமைவதால் இது திசையிலி முப்பெருக்கம் என அழைக்கப்படுகிறது.

இதனைப் பின்வரும் குறியீட்டிலும் எழுதலாம்.

இவ்வாறு பெட்டி அடைப்புக்குறிக்குள் தரப்படுவதால் இம்முப்பெருக்கம், "பெட்டிப்பெருக்கம்" எனவும் அழைக்கப்படுகிறது.

இம்முப்பெருக்கத்தில் புள்ளிப் பெருக்கம் மற்றும் குறுக்குப் பெருக்கல் இரண்டும் உள்ளதால், இது "கலப்புப் பெருக்கம்" எனவும் அழைக்கப்படும்.

மூன்று திசையன்களின் திசையிலி முப்பெருக்கத்தின் தனிமதிப்பு அம்மூன்று திசையன்களால் அமையும் இணைகரத்திண்மத்தின் கன அளவாகும்.

திசையன்கள் a = ("a", "a", "a"), b = ("b", "b", "b") மற்றும் c = ("c", "c", "c") ஆகிய மூன்றையும் ஒரு முனை விளிம்புகளாகக் கொண்டு அமையும் இணைகரத்திண்மத்தின் கனஅளவு, இம்மூன்று திசையன்களின் திசையிலி முப்பெருக்கம் a · (b × c) -ன் தனிமதிப்பாகும்:

b மற்றும் c -இரண்டையும் இணைகரத்திண்மத்தின் அடிப்பக்க இணைகரத்தின் அடுத்துள்ள விளிம்புகளாகக் கொண்டால், குறுக்குப் பெருக்கத்தின் வடிவவியல் விளக்கத்தின்படி: 

இங்கு "θ" , b மற்றும் c -இவற்றுக்கு இடையே உள்ள கோணம். 

இணைகரத்திண்மத்தின் உயரம்:

இங்கு "α" , a மற்றும் "h" -இவற்றுக்கு இடையே உள்ள உட்கோணம். 

படத்திலிருந்து கோணம் α -ன் மதிப்பு: 0° ≤ "α" < 90°. 

மாறாக திசையன் b × c , a திசையனுடன் உருவாக்கும் கோணம் "β" , 90°-ஐ விட அதிகமாகவும் இருக்கலாம்:

b × c , "h" -க்கு இணையாக அமைவதால்:
"β" = "α" அல்லது "β" = 180° − "α". 

எனவே இணைகரத்திண்மத்தின் கனஅளவு: 

திசையிலி முப்பெருக்கத்தின் வரையறைப்படி, மேலுள்ள கனஅளவு a · (b × c) -ன் தனிமதிப்பிற்குச் சமம்.






Weisstein, Eric W. "Scalar Triple Product." From MathWorld--A Wolfram Web Resource. http://mathworld.wolfram.com/ScalarTripleProduct.html


</doc>
<doc id="140424" url="https://ta.wikipedia.org/wiki?curid=140424" title="வண்ணான் தாழி">
வண்ணான் தாழி

வண்ணான் தாழி விளையாட்டு சிறுவர் விளையாடும் விளையாட்டுகளில் ஒன்று. 
ஊர்மக்களின் துணியைத் துவைத்துத் தருபவன் வண்ணான். அவன் சூளை வைத்துத் துணிகளைத் துவைப்பான். வண்ணான் சூளை மூன்று நான்கு மண்பானைகள் வைத்துக் கட்டப்பட்டிருக்கும். இந்த மண்பானைகளுக்கு வண்ணான் தாழி என்று பெயர். இந்தத் தாழியில் தண்ணீர் ஊற்றி, நனைத்த அழுக்குத் துணிகளை உளைமண்ணில் (உப்புமண்ணில்) புரட்டி, பானைகளின் மேலே அடுக்குவர். பானையின் பின்புறம் முள் விறகுகள் இட்டுப் பானைகளைச் சூடேற்றுவர். பானையிலிருந்து வெளிப்படும் நீராவி துணிகளில் பாய்ந்து துணியிலுள்ள அழுக்குகளை நுரைக்கச் செய்யும். பின்னர் நீரில் துவைத்தால் துணியிலுள்ள அழுக்கு எளிதாக நீங்கும். 

வண்ணான் தாழி துணியைச் சுமப்பது போல ஒருவர் முதுகில் துணிமூட்டையைச் சுமந்து நிற்பார். அந்த மூட்டையை விளையாடுவோர் அனைவரும் ஆளுக்கொரு தட்டு தட்டுவர். பின்னர் ஒருவர் அந்த மூட்டையைத் தட்டிவிடுவார். சுமந்தவர் பிறரைத் தொடுவார். தொடப்பட்டவர் வண்ணான் தாழி ஆகவேண்டும். 

தொடச் செல்லும்போது யாராவது ஒருவர் தட்டிவிடப்பட்டுள்ள துணிமூட்டையை மேலும் தட்டிவிடுவார். அப்படித் தட்டிவிடப்பட்டால் தட்டிவிடப்பட்ட துணியை மீண்டும் தொட்டுவிட்டுத்தான் பிறரைத் தொடவேண்டும் என்பது அவர்கள் வகுத்துக்கொள்ளும் விதி. 

இந்த விளையாட்டில் ஒருவரைத் தொட விடாமல் மற்றவர் உதவும் பாங்கு காணப்படுகிறது. 




</doc>
<doc id="140427" url="https://ta.wikipedia.org/wiki?curid=140427" title="வண்ணான் பொதி">
வண்ணான் பொதி

வண்ணான் பொதி ஒரு சிறுவர் விளையாட்டு. ஊர்மக்களின் துணிகளைத் துவைத்துத் தரும் தொழிலாளி வண்ணான். அவன் ஊர்த்துணிகளை மூட்டையாகக் கட்டித் தன் தோளின் பின்புறம் போட்டுக்கொண்டு சுமந்து செல்வான். வண்ணா பொதி விளையாடும் சிறுவர் வண்ணானைப் போலத் தன் சட்டைத்துணியைக் கழற்றிச் சும்பபர். 

பட்டவர் தொடுவார். பொதி சும்பபவரைத் தொடக்கூடாது. துணியை வேறு எங்கு வைத்திருந்தாலும் தொடலாம். தொடப்பட்டவர் பட்டவராகித் தொடவேண்டும். 




</doc>
<doc id="140431" url="https://ta.wikipedia.org/wiki?curid=140431" title="பூகிஸ்">
பூகிஸ்

பூகிஸ் ("Bugis") என்பவர்கள் ஆஸ்திரோனேசிய இனத்தைச் சார்ந்தவர்கள். இவர்கள் இந்தோனேசியாவின் சுலாவாசித் தீவில் காணப்படுகினறார்கள். இவர்களின் மூதாதையர்கள் கி.மு.2500 ஆண்டுகளுக்கு முன்னால் தென் சீனாவில் இருந்து குடியேறியவர்கள். 1605ஆம் ஆண்டில் ஆன்மவாதத்தில் இருந்து இஸ்லாமியத்திற்கு மதம் மாறினார்கள். 

பூகிஸ்காரர்கள் சுலாவாசியின் மாக்காசார், பாரேபாரே துறைமுகப் பட்டணங்களில் மிகுதியாக வாழ்ந்தாலும், பெரும்பலோர் உள்நிலப் பகுதிகளில் நெல் விவசாயம் செய்வதில் தீவிரம் காட்டி வருகின்றனர். மலேசியாவின் ஜொகூர் சுல்தானகத்தில் பூகிஸ்காரர்களின் தாக்கம் அதிகமாக உள்ளது. இவர்களில் சிலர் வட ஆஸ்திரேலியாவிலும் வாழ்கின்றனர். 

சுலாவாசியில் வாழும் பூகிஸ்காரர்கள் பெரும்பாலும் நெல் விவசாயம், சிறு வர்த்தகங்கள், மீனவத்தொழில்களில் ஈடுபட்டுள்ளனர். விவசாயம் செய்வதில் பூகிஸ்காரப் பெண்கள் திறமைசாலிகளாக விளங்குகின்றனர். இவர்கள் பட்டுத் துணிகள் நெய்வதிலும் கெட்டிக்காரர்கள். 

இவர்களின் பெரும்பாலான திருமணங்கள் பெற்றோர் பார்த்து நடத்துபவையாக உள்ளன. திருமணத்திற்குப் பின் மாப்பிள்ளை, பெண் வீட்டாருடன் சில ஆண்டுகளுக்கு தங்கி வாழ வேண்டும். பூகிஸ்காரர்களிடையே விவாகரத்து என்பது மிகப் பரவலாக இருக்கின்றது.


</doc>
<doc id="140443" url="https://ta.wikipedia.org/wiki?curid=140443" title="கொச்சி இட்டசுக்கேர்சு கேரளா">
கொச்சி இட்டசுக்கேர்சு கேரளா

கொச்சி இட்டசுக்கேர்சு கேரளா (ஆங்கிலம்: "Kochi Tuskers Kerala", மலையாளம்: "കൊച്ചി ടസ്കേഴ്സ് കേരള") என்பது 2011ஆம் ஆண்டு இந்தியன் பிரீமியர் லீக்கில் விளையாடிய துடுப்பாட்ட அணி ஆகும். இந்த அணி கேரள மாநிலத்தின் கொச்சி நகரத்தை அடிப்படையாகக் கொண்டது. இந்த அணி 2012ஆம் ஆண்டு நடைபெறும் இந்தியப் பிரீமியர் இலீகில் கலந்து கொள்ளவில்லை.


</doc>
<doc id="140446" url="https://ta.wikipedia.org/wiki?curid=140446" title="வர்மம்">
வர்மம்

வர்மம் அல்லது அழுத்துமிடம் ("மர்மம்" எனவும் அறியப்படும்) என்பது மனித உடலிலுள்ள நரம்புகள் அல்லது நரம்பு புள்ளிகள் ஆகும். இந்த அறிவைப் பெற்றிருப்பதன் மூலம் சிகிச்சை அளிக்கவோ அல்லது தற்காப்புக் கலையாகவோ பயன்படுத்தலாம். 

மனித உடலில் 108 அழுத்துமிடங்கள் அல்லது வர்மங்கள் உள்ளன. அவை பின்வருமாறு:
சித்த வைத்தியம் வர்மத்தை இவ்வாறு குறிப்பிடுகிறது:



</doc>
<doc id="140455" url="https://ta.wikipedia.org/wiki?curid=140455" title="வில்லுக்குச்சி">
வில்லுக்குச்சி

வில்லுக்குச்சி என்பது ஒரு சிறுவர் விளையாட்டு. கருவேலங் குச்சியை வளைத்துச் செய்த வில்லையும் கதிர் அறுத்த சோளத்தட்டை அம்பையும் பயன்படுத்தி நிறுத்திவைத்த சோளத்தட்டைகளை எய்து வீழ்த்தி விளையாடுவர். அதிக தட்டைகளை வீழ்த்தியவர் வென்றவராகக் கருதப்படுவார்.


</doc>
<doc id="140456" url="https://ta.wikipedia.org/wiki?curid=140456" title="அமாசியா">
அமாசியா

அமாசியா ("Amasia") என்பது எதிர்காலத்தில் ஆசியக் கண்டமும் வட அமெரிக்கக் கண்டமும் மோதி புதிதாக உருவாகவிருப்பதாகக் கருதப்படும் மீப்பெரும் கண்டத்துக்கு வழங்கும் பெயர் ஆகும். ஏற்கனவே யூரேசியா, வட அமெரிக்காவின் கீழே பசிப்பிக் தட்டு தொடர்ச்சியாக நகர்ந்து வருகிறது. இந்த நகர்வு மேலும் தொடர்ந்தால், இவையிரண்டும் மோதும் நிலையை உருவாக்கும். அதே வேளை, அத்திலாந்திக்கின், நடுக்கடல் முகடு காரணமாக, வட அமெரிக்கா மேற்குப் புறமாக தள்ளப்படும். இதனால் எதிர்காலத்தில், அத்திலாந்திக் பெருங்கடல் பசிப்பிக் பெருங்கடலை விடப் பெரியதாக வரலாம். சைபீரியாவில், யூரேசியத் தட்டுக்கும் வட அமெரிக்கத் தட்டுக்கும் இடைப்பட்ட எல்லை மில்லியன் ஆண்டுகளாக நிலையாக இருந்து வருகிறது. மேற்கண்ட காரணங்களினால், வட அமெரிக்காவும் ஆசியாவும் இணைந்து ஒரு மீப்பெருங்கண்டமாக உருவாகும் எனக் கருதப்படுகிறது.


</doc>
<doc id="140458" url="https://ta.wikipedia.org/wiki?curid=140458" title="வேடிக்கை விளையாட்டு">
வேடிக்கை விளையாட்டு

ஆங்காங்கே முளைத்து வளரும் புல் பூண்டுகளில் ஒளிந்துள்ள சில மர்மங்கள்ளைக் கண்டறிந்து விளையாடி மகிழ்வது வேடிக்கை விளையாட்டு.





</doc>
<doc id="140468" url="https://ta.wikipedia.org/wiki?curid=140468" title="திருச்சி செல்லாண்டியம்மன் கோயில்">
திருச்சி செல்லாண்டியம்மன் கோயில்

திருச்சி, உறையூர், பாண்டமங்கலம் செல்லாண்டியம்மன் கோவில் அமைந்துள்ளது. இக்கோவில் காவிரி நதியுடன், குடமுருட்டி நதி சங்கமிக்கும் இடத்தின் தென்கரையில் கோவில் அமைந்துள்ளபடியால் காவிரியே இத்தலத்தின் தீர்த்தமாகும். செல்லாண்டியம்மனுக்கு மற்ற தெய்வங்களைப் போல தலை, கை மற்றும் உடல் இல்லை. கருவறையில் உள்ள மூலவர் சிலை இடுப்ப்புக்குக் கீழே உள்ள அங்கங்கள் மட்டும் உள்ளன. இது சற்று மாறுபட்ட சிலை அமைப்பாகும். 
அம்மன் இத்தலத்தில் இடுப்பிற்கு கீழ் உள்ள பகுதியினை மட்டும் காட்டி தன சூலத்தால் அசுரனை வதம் செய்தபடி கிழக்கு நோக்கி அமர்ந்துள்ளாள். எனினும் அம்மனை முழு உருவம் உள்ள சிலை போல அலங்காரம் பண்ணியுள்ளார்கள். அபிஷேகததின் போது மட்டும் பாதம் பார்க்கலாம். இந்த சிலைக்குப் பின்னால் தற்காலத்தில் செய்த ஒரு முழு உருவச்சிலையும் கருவறையில் உள்ளது.
ஒவ்வொரு வருடமும் திருவிழா நடக்கும்போது, பனை ஓலையில் அம்மனை எழுந்தருளச்செய்கிறார்கள். இந்த ஓலையில் அம்மன் அருள்பாலிப்பதாக நம்பிக்கை உள்ளது..
இத்தலத்தின் வரலாறு தமிழகத்தை ஆண்ட மூவேந்தர்களான சேர, சோழ, பாண்டிய அரசர்களுக்குள் ஏற்பட்ட ஒரு பிரச்சினையை மையமாகக் கொண்டு அமைந்துள்ளது. மூவேந்தர்கள் ஆட்சிப் பொறுப்பினை ஏற்பதற்கு முன்பு தமிழ் நாட்டை எவ்வாறு பிரித்து பங்கிட்டுக் கொள்வது என்பது ஒரு பெரும் சிக்கலாக உருவானது. தங்களுக்குள் ஏற்பட்ட சிக்கலை மூன்று மன்னர்களுக்கும் பொதுவான ஒருவர் தான் தீர்த்து வைக்க முடியும் என்று நம்பினார்கள். தாங்கள் வணங்கும் அம்மனை நோக்கி வேண்டினார்கள். நல்ல தீர்ப்புக்காக அம்மனை நோக்கித் தவமியற்றினார்கள். அம்மனும் மனமிரங்கி அவர்களின் சிக்கலைத் தீர்க்க எண்ணி அவர்கள் முன் தோன்றினாள். மூவேந்தர்கள் தங்கள் பிரச்சனையை எடுத்துக் கூறி ஒவ்வொருவரும் ஆள வேண்டிய நாட்டின் பகுதிகளை சமமாகப் பங்கிட்டுத் தரும்படி அம்மனை வேண்டினர். 

அம்மனும் அவர்கள் விருப்பப்படி நாட்டை மூன்று பகுதிகளாகப் பிரித்து, ஒவ்வொரு பிரிவிற்கும் தனித்தனி எல்லைகள் வகுத்துக் கொடுத்தாள். மன்னர்கள் மனமகிழ்ந்து அம்மனை தங்கள் நாட்டிலே எழுந்தருளுமாறு வேண்டினர். அவர்களுக்காக செல்லாண்டி அம்மன், தன்னைத்தானே மூவருக்கும் மூன்று பாகமாகப் பிரித்தளித்து, அவர்கள் நாட்டில் எழுந்தருளினாள் என்கின்றனர். அதன்படி, பாகம் ஒன்று மதுரையிலும், பாகம் இரண்டு கோவையிலும், மூன்றாவது பாகம் திருச்சியிலும் அமையப் பெற்றதாம். சோழ மன்னன் மட்டும் தன்னுடைய நாடு எப்போதும் செழிப்பாக இருக்கும்படி அருள வேண்டும் என வேண்டினான். அம்மனும் அவன் வேண்டுதலை ஏற்று காவிரி நதியால் சோழ நாடு எப்போதும் செழிப்புற்றிருக்கும்படி அருளினாள். சோழ மன்னனுக்கு அருள் செய்த அம்மன், இத்தலத்தில் செல்லாண்டியம்மனாக பக்தர்களுக்கு அருள்பாலிக்கிறாள்.

கோயில் முன்மண்டபத்தில் கருப்பண்ணசுவாமி, மதுரைவீரன் ஆகிய காவல் தெய்வங்கள் தனித்தனி சன்னதிகளில் இருக்கின்றனர். வளாகத்தில் அரசமரத்தின் கீழ் வலம்புரி விநாயகர் காட்சி தருகிறார்.
பௌர்ணமி தினங்களில் மாலையில் அம்மனுக்கு உப்பில்லாத அன்னம் மற்றும் நவதானியம் படைக்கப்படுகின்றன. அம்மனின் பிரசாதமாக இவற்றையே விநியோகிக்கிறார்கள். தொடர்ந்து பிரசாதம் உண்டால் குழந்தைப்பேறு உண்டு என்ற நம்பிக்கை உள்ளது.

திருமணம், குழந்தைப்பேறின்மை போன்ற இன்னல்கள் அகலுவதற்கு, பெண்கள் பௌர்ணமியில் அம்மனுக்கு சிறப்பு வழிபாடு செய்து வேண்டிக்கொள்கிறார்கள்.

வேண்டுதல்கள் நிறைவேறியவுடனேயே வேண்டியவர்கள் தாலி மற்றும் எலுமிச்சை மாலை அணிவித்தும், விளக்கு ஏற்றியும் வேண்டுதல்களை நிறைவேற்றுகிறார்கள்.

ஒவ்வொரு ஆண்டும் சித்திரை 7 ஆம் தேதி காளி ஓட்டத் திருவிழா நடைபெறுகிறது. தொடக்க காலத்தில் அம்மனைத் தூக்கிக்கொண்டு ஓடும் வழக்கம் இருந்தது. எனவே இவ்விழாவினை "காளி ஓட்டத் திருவிழா' என்று அழைத்தனர். தற்போது இவ்வழக்கம் நடைமுறையில் இல்லை.
புரட்டாசியில் லட்சார்ச்சனை, நவராத்திரி, ஆடி மற்றும் தை வெள்ளி விழாக்களும் உண்டு.
செல்லாண்டியம்மன் தல வரலாறு (நூல்)


</doc>
<doc id="140472" url="https://ta.wikipedia.org/wiki?curid=140472" title="ஆஃபினியம்">
ஆஃபினியம்

ஆஃபினியம் (Hafnium; ஆஃபினியம்; /HAF-nee-əm) , Hf என்னும் குறியீடு கொண்ட வேதியியல் தனிமம். இதன் அணுவெண் 72. இதன் அணுக்கருவில் 106 நொதுமிகள் (நியூட்ரான்கள்) உள்ளன. இது பிறழ்வரிசை மாழைகள் வரிசையைச் சேர்ந்த, வெள்ளி போல் வெண்சாம்பல் நிறமுடைய, சிர்க்கோனியத்தைப் போன்ற வேதியியல் பண்புகள் கொண்ட ஒரு தனிமம். இதனை டென்மார்க்கில் உள்ள கோப்பனாகன் என்னும் இடத்தில் கண்டுபிடித்ததால், கோப்பனாகனின் இலத்தீன் பெயராகிய ஃகாவ்னியா ("Hafnia") என்பதில் இருந்து இப்பெயர் பெற்றது. திமீத்ரி மென்டெலீவ் இப்படி ஒரு தனிமம் இருக்க வேண்டும் என்று இதனைக் கண்டுபிடிக்கும் முன்பே 1869 இல் முற்கூறினார். 

ஆஃபினியம், மின்கருவி முனைகளிலும், இழைகளிலும் பயன்படுகின்றது. 21 ஆம் நூற்றாண்டு நானோ நுண்மின்கருவிகளில், 45 நானோ.மீ நீளத்துக்கும் குறைவான இடைக்கால் உள்ள தொகுசுற்றுகளில், ஃகாவ்னியத்தின் ஆக்சைடு, சிலிக்கேட்டு போன்றவை சிலிக்கான்-டை-ஆக்சைடிற்கு ஒரு மாற்றாகப் பயன்படத் தொடங்கியுள்ளது, நியோபியம், டைட்டேனியம், தங்குசிட்டன் போன்றாவற்றோடு சில கலப்பு மாழைகளில் (கலப்புலோகங்களில்)பயன்படுகின்றது.

ஆஃபினியம், நொதுமிகளை (நியூட்ரான்களை)ப் பிடிப்பதில் அல்லது உள்வாங்குவதில் அதிகத் திறன் (பிடிதிறன், capture cross section) கொண்டதால், அணுவுலைகளில் கட்டுப்பாட்டு எரிகோல்களில் பயன்படுத்தப் படுகின்றது. 

ஆஃபினியம் வெள்ளிபோல் பளபளப்பான, வெண்சாம்பல் நிறமுடைய தட்டிகொட்டி வடிவம் மாற்றக்கூடிய, அரிப்பெதிர்ப்புத் தன்மை கொண்ட பொருள். சிர்க்கோனியத்தை போன்ற பண்புகள் கொண்டது (இதைப்போலவே பிணைவு எதிர்மின்னிகள் அமைப்புக் கொண்டதால்). இதன் இயற்பியல் பண்புகள் சிர்க்கோனியக் கலப்பால் பெரிதும் மாறக்கூடியது, குறிப்பாக அணுவுலைப் பயன்பாடுகளில்.
ஆஃப்னியத்தின் அடர்த்தி சிர்க்கோனியத்தின் அடர்த்தியைப் போல் ஏறத்தாழ இருமடங்காகும். உயர்வெப்ப நொதுமிகளைப் பிடிப்பதில் திறம் மிக்கது. இதை ஒப்பிடும்பொழுது சிர்க்கோனியம் நொதுமிகளை எளிதாக ஊடுகடத்துவது. 

காற்றில் இருந்தால் ஆஃபினியம் வேதியியல் வினைப்பாட்டால் ஒருவகையான காப்புப் படலம் உருவாக்கிக்கொள்கின்றது, இத் தடுப்புப் படலத்ததல் மேற்கொண்ட அரிப்பில் இருந்து காப்பு ஏற்படுகின்றாது, ஆனால் மிகவும் பொடியாக இருக்கும் ஆஃபினியம், சிர்க்கோனியம் போலவே காற்றில் தன்னியல்பாய் உடனே தீப்பற்றும் பண்புடையது. தீ கக்குவது போலவோ, தீ நாக்குகள் பரவுவது போலவோ காட்டும் சில நெருப்புத்தீ உண்டாக்கும் விளையாட்டு நுட்பங்களில் சிர்க்கோனியம் பயன்படுவது போல இதனையும் பயன்படுத்தலாம். இம் மாழை (உலோகம்) வேதியியல் செறிந்த ஆல்க்கலிகளாலும் அதிகம் தாக்கம் பெறாதது 

ஆஃப்னியத்தின் வேதியியல் பண்புகள் சிர்க்கோனியத்துடன் மிகவும் நெருக்கமானது. வேதியியல் வினையைக் கொண்டு ஒன்றில் இருந்து மற்றொன்றைப் பிரித்தறிதல் கூட சற்றுக் கடினம். உருகுநிலை, கொதிநிலை, கரைப்பான்களில் கரைமை, அடர்த்தி ஆகியவையே சிர்க்கோனியத்தையும் ஃகாவ்னியத்தையும் வேறுபடுத்திக்காட்டும் எளிய கூறுகள் 

ஆஃபினியம் தனிமம் புவியின் மேலோட்டுப் பகுதியில் (புறணியில்) எடையளவாகக் கண்டால் மில்லியன் பகுதியியில் 5.8 பகுதிகள் (5.8 மிபப) என்னும் விகிதத்தில் மிகவும் சிறிதளவாகவே உள்ளது என்று கணித்துள்ளார்கள். இயற்கையில் தனியாக தனிமமாகக் கிடைப்பதில்லை. ஆனால் சிர்க்கோன் (ZrSiO, ) போன்ற கனிமங்களில் சிர்க்கோனியம் தனிமம் கலந்திருக்கும் கனிமங்களில் பெரும்பாலும் காணப்படுகின்றது. இக் கனிமங்களில் சிர்க்கோனியத்துக்கு மாற்றாக 1 – 4 % ஆஃபினியம் கலந்திருக்கும். மிக அரிதாகவே படிகங்களாகும் பொழுது ஆஃபினியம்/சிர்க்கோனியம் விகிதம் மாறுபடுகின்றது, இதனால் சிர்க்கோனியத்தை விடக் கூடுதலாக ஆஃபினியம் (Hf > Zr) உள்ள, ஆனால் ஒரேபடிகவடிவம் கொண்ட, கனிமமாக ஆஃபினான் ('hafnon') (Hf,Zr)SiO) என்னும் கனிமம் அறியப்படுகின்றது An old (obsolete) name for a variety of zircon containing unusually high Hf content is "alvite".

சிர்க்கோனியமும் (எனவே ஆஃபினியமும்) பெருமளவில் கிடைக்கும் இடங்கள் . பிரேசிலும் ஆப்பிரிக்காவில் உள்ள மலாவியும் மேற்கு ஆத்திரேலியாவும் ஆகும். பிரேசிலிலும், மலாவியிலும் கிடைக்கும் கனிம மணலும், பெகுமாட்டைட்டு (pegmatite) என்னும் தீப்பாறைகளும், மேற்கு ஆத்திரேலியாவில் "வெல்டு மலை" என்னும் இடத்தில் உள்ள கிரௌன் பாலிமெட்டாலிக் படிவில் கிடைக்கும் கார்போனட்டைட்டு என்னும் கனிமமும் முகனையானவை (முக்கியமானவை). ஆத்திரேலியாவில் நியூ சவுத்வேல்சு என்னும் மாநிலத்தில் உள்ள "இடபோ" என்னும் இடத்தில் உள்ள சிர்க்கோனியம்-ஆஃபினியம் சிலிக்கேட்டுக் கனிமங்கள் "யூடியாலைட்டு" (eudialyte), "ஆர்ம்சிட்ராங்கைட்டு" (armstrongite) ஆகியவையும் இத்தனிமம் பெறத்தக்கதாக இருக்கும் கனிமம் என்று கருதப்படுகின்றது. இசுகாண்டிநேவியாவில் கிடைக்கும் தோர்ட்வைட்டைட்டு (Thort Veittite) என்னும் கனிமபொருள் சிர்க்கோனியத்தைவிட அதிக அளவு ஆஃபினியம் கொண்டிருக்கின்றது

மக்கள் தொகை கூடக்கூட, இதன் தேவைகள் பெருகினால் ஆஃபினியம் 10 ஆண்டுகள் வரை மட்டுமே கிடைக்கும் என்று கணித்திருக்கின்றறர்கள்.

தைட்டேனியம் (Ti) உள்ள கனிமங்களாகிய இல்மெனைட்டு (ilmenite), இரூட்டைல் (rutile)ஆகியவை கொண்டிருக்கும் கனத்தக் கனிமமணற் பாறைப்படிவுகள் பெரும்பான்மையான சிர்க்கோனியத்தையும், அதனோடு இயல்பாக இருக்கும் ஆஃவினியத்தையும் தருகின்றது.

பல்வேறு கரைப்பான்களைக் கொண்டு, நீர்ம-நீர்ம பிரித்தெடுப்பு முறைவழி (Liquid-liquid extraction processes) ஆஃவினியத்தைப் பிரித்தெடுப்பது பரவலாகப் பயன்படுகின்றது. ஆஃவினிய உற்பத்தியில் ஏறத்தாழ பாதியளவு சிர்க்கோனியத்தைத் தூய்மைப்படுத்துவதில் இருந்து கிடைக்கின்றது


</doc>
<doc id="140477" url="https://ta.wikipedia.org/wiki?curid=140477" title="அக்குளுத்தல்">
அக்குளுத்தல்

அக்குளுத்தல் என்பது சங்ககால காதலர் விளையாட்டுகளில் ஒன்று. 

குறளன் ஒருவன் கூனிமேல் காதல் கொள்கிறான். தன் காதலை வெளிப்படுத்துகிறான். கூனி குறளனை இழிவாகப் பேசுகிறாள். குறளன் "உன்மேல் உயிரையே வைத்திருக்கிறேன்" என்கிறான். 

அப்போது சொல்கிறான்: நெஞ்சோடு நெஞ்சு புல்லினால் (தழுவினால்) இன்பம் ஊறும். ஆனால் அது முடிவில்லை. பின்புறமாக அக்குளுத்துப் புல்லவும் முடியவில்லை. (அக்குளுத்துப் புல்லல் = இரண்டு அள்ளைகளையும் பிடித்துக் கிச்சு கிச்சு செய்தல்). "உன் பக்கத்தில் (அள்ளைப் பக்கம்) நின்று புல்ல இடம் தருக" என்று சொல்லிக் கெஞ்சுகிறான். 

அண்மைய கால விளையாட்டுகளில் பருப்பு கடை விளையாட்டில் குழந்தைகளைக் கிச்சு கிச்சு செய்து விளையாடும் பழக்கம் உள்ளது.



</doc>
