<doc id="308123" url="https://ta.wikipedia.org/wiki?curid=308123" title="கா.நை.ஆ சுழற்சி">
கா.நை.ஆ சுழற்சி

கரிமம்–நைட்ரசன்–ஆக்சிசன் சுழற்சி, சுருக்கமாக க.நை.ஆ சுழற்சி ("CNO cycle") என்பது ஐதரசனை ஈலியமாக மாற்றுவதற்குப் பயன்படும் கார்பன், நைட்ரசன் மற்றும் ஆக்சிசன் முதலிய தனிமங்கள் பங்குபெறும் ஒர் அணுக்கரு இணைவு வினையாகும். விண்மீன்கள் பயன்படுத்துகின்ற இம்முறை அறியப்பட்டுள்ள இரண்டு அணுக்கரு இணைவு வினைகளில் ஒன்றாகும். புரோட்டான் –புரோட்டான் தொடர்வினை மற்றொரு அணுக்கரு முறையாகும். புரோட்டான் –புரோட்டான் தொடர் வினை போலல்லாமல், கா.நை.ஆ சுழற்சி வினையானது, ஒரு வினையூக்கியின் உதவியுடன் நிகழ்கின்ற பலபடிநிலை சுழற்சி வினையாகும். விண்மீன்களின் ஆற்றலுக்கு கா.நை.ஆ சுழற்சியே மிகமுக்கியமான மேலதிக ஆற்றல் மூலமாகும். சூரியனின் நிறையைக் காட்டிலும் 1.3 மடங்கு அதிக ஆற்றலை விண்மீன்களுக்கு இச்சுழற்சி அளிப்பதாகக் கருதப்படுகிறது. சூரியனின் அதிகநிறை மற்றும் குறைநிறை நிகழ்வுகளில் புரோட்டான் –புரோட்டான் தொடர்வினையும் மிகமுக்கியமான பங்கு வகிக்கிறது. வெப்பநிலை சார்ந்த இவ்வேறுபாடுகள், இரண்டு வினைகள் இடையே உருவாகும் வெப்பநிலை வேறுபாடுகளில் இருந்து எழுவதாகும்; புபு தொடர் வினை சுமார் 4×10 கெ ( 4 மெகா கெல்வின்) வெப்பநிலையில் வினையைத் தொடங்குகிறது. .சிறிய நட்சத்திரங்களின் ஆற்றலுக்கு இவ்வினை ஆற்றல் மூலமாக மேலாதிக்கம் செலுத்துகிறது. அதேவேளையில் கா.நை.ஆ தொடர் வினைகள் சுயமாகவே 15×10 கெ வெப்பநிலையில் வினையைத் தொடங்குகின்றன. . ஆனால் வெளியிடப்படும் ஆற்றலின் அளவு அபரிமிதமான வெப்பநிலை உயர்வுடன் அதிகரிக்கிறது. சுமார் 17×10 கெ வெப்பநிலையில் கா.நை.ஆ தொடர் வினை மேலாதிக்கம் செய்யும் ஆற்றல் மூலமாக மாறுகிறது. . சூரியனின் உள்ளக வெப்பநிலை 15.7×106 கெல்வின் ஆகும். சூரியனில் உருவாகும் 4He உட்கருவில் 1.7% மட்டுமே கா.நை.ஆ சுழற்சி வினையினால் பிறக்கின்றன. முதலாவது கா.நை.ஆ செயல்முறையை (கா.நை.ஆ-I) காரல் வோன் வெய்சோக்கர் மற்றும் ஆன்சு பேடா ஆகியோர் முறையே 1938 மற்றும் 1939 ஆம் ஆண்டுகளில் தனித்தனியாக முன்மொழிந்தனர்.
கா.நை.ஆ. சுழற்சி வினையில் கார்பன், நைட்ரசன் மற்றும் ஆக்சிசனின் ஓரிடத்தான்களை வினையூக்கியாகப் பயன்படுத்தி நான்கு புரோட்டான்கள் உருகுகின்றன, இதனால் ஒரு ஆல்ஃபா துகள் இரண்டு பாசிட்ரான் துகள்கள் மற்றும் இரண்டு எலக்ட்ரான் நியூட்ரினோக்கள் உற்பத்தியாகின்றன. கா.நை.ஆ. சுழற்சி வினையில் பல்வேறு வகையான வினையூக்கிகள் மற்றும் பாதைகள் பங்கேற்றாலும், சுருக்கமாகச் சொல்வதென்றால் இறுதியில் உண்டாகும் நிகர விளைவில் எந்த மாற்றமும் இல்லை எனலாம். 

உடனடியாக பாசிட்ரோன்கள் எலக்ட்ரான்களுடன் அழிக்கப்பட்டு, காமா கதிர்கள் வடிவில் சக்தியை வெளியிடுகின்றன, நியூட்ரினோக்கள் சிறிதளவு ஆற்றலை எடுத்துக் கொண்டு விண்மீனிலிருந்து தப்பித்து வெளியேறுகின்றன. ஒர் உட்கரு முடிவில்லாத சுழற்சி வினைகளால் மாற்றங்கள் அடைந்து கார்பன், நைட்ரசன், மற்றும் ஆக்சிசன் ஓரிடத்தான்களாக மாறுகிறது.

விண்மீன்களில் காணப்படும் சிலவகையான குறிப்பிட்ட சூழல்களில் கா.நை.ஆ. சுழற்சி வினையால் எரிக்கப்படும் வினையூக்கி ஐதரசன் புரோட்டான்களை ஈர்ப்பதன் மூலம் கட்டுப்படுத்தப்படுகிறது. அணுக்கரு இணைவுக்கு ஆகும் கால அளவை விட வினையில் உருவான கதிரியக்க உட்கருக்களின் பீட்டா சிதைவு வினை விரைவாக நிகழ்கிறது. ஏனெனில், நீண்ட கால வரையளவுகள் இங்கு பங்குபெறுகின்றன. ஐதரசனை மெதுவாக ஈலியமாக மாற்றும் குளிர் கா.நை.ஆ. சுழற்சி வினைகள், சக்தி மிக்க விண்மீன்களை பல ஆண்டுகளுக்கு அமைதிச் சமநிலையில் வைத்திருக்க அனுமதிக்கின்றன.. 

ஐதரசனை ஈலியமாக மாற்றுவதற்காக முதலில் முன்வைக்கப்பட்ட முன்மொழிவுகள் கார்பன் – நைட்ரசன் சுழற்சி என்ற பெயராலேயே அழைக்கப்பட்டன. முன்மொழிந்தவர்கள் பெயர்களான பேடா-வெய்சோக்கர் சுழற்சி என்ற பெயராலும் அழைக்கப்பட்டது, ஏனெனில், இச்சுழற்சியில் நிலையான ஆக்சிசன் ஓரிடத்தானின் பங்களிப்பு இல்லை. கா.நை சுழற்சிதான் சூரியனுக்கு முதன்மையான ஆற்றல் மூலம் என்று பேடாவின் அசலான கணக்கீடுகள் பரிந்துரைத்தன. சூரியன் 10% நைட்ரசனால் ஆனது என்ற நம்பிக்கை இதனால் விளைந்தது. தற்பொழுதுதான் சூரியனில் உள்ள நைட்ரசனின் அளவு அரை சதவீதத்திற்கும் குறைவு என்பது உணரப்பட்டுள்ளது. எனவே, கார்பன் நைட்ரசன் சுழற்சி என்பது கா.நை.ஆ அணுக்கருக்களின் எரிதல் வினை என்ற மிகப்பெரிய வலைத்திட்டத்தின் முதலாவது பகுதி என்பதும் தெளியப்பட்டுள்ளது. கா.நை.ஆ சுழற்சி வினையின் முக்கியமான வினைகள் வருமாறு:→→→→→→:

முதலாவது வினையில் பயன்படுத்தப்படும் கார்பன் – 12 உட்கருவானது கடைசி வினையில் மீண்டும் உற்பத்தி செய்யப்படுகிறது. சூழலில் உள்ள எலக்ட்ரான்கள் உமிழப்படும் பாசிட்ரான்களை முற்றிலும் அழித்து கூடுதலாக 2.04 மெகா எலக்ட்ரான் வோல்ட் ஆற்றலை உற்பத்தி செய்கின்றன. ஆக ஒரு சுழற்சியில் வெளியிடப்படும் ஆற்றலின் மொத்த அளவு 26.73 மெ.எ.வோ ஆகும். சிலர், பீட்டா சிதைவின் கியூ மதிப்புடன் பாசிட்ரான் அழிப்பு ஆற்றல் மதிப்பை தவறுதலாக சேர்த்த பின்னர், அழித்தலின் போது வெளியிடப்படும் ஆற்றலுக்குச் சமமான மதிப்பை விட்டுவிடுவர். இக்கணக்கீட்டில் குழப்பம் விளைய வாய்ப்பு ஏற்படுகிறது. அனைத்து மதிப்புகளும் 2003 ஆம் ஆண்டின் அணுநிறை மதிப்பாய்வு அடிப்படையில் கணக்கிடப்படுகின்றன



</doc>
<doc id="308124" url="https://ta.wikipedia.org/wiki?curid=308124" title="டெ'ஆலம்பர்ட் முரண்பாடு">
டெ'ஆலம்பர்ட் முரண்பாடு

பாய்ம இயக்கவியலில், டெ'ஆலம்பர்ட் முரண்பாடு (D'Alembert's paradox) என்பது 1752-ஆம் ஆண்டில் பிரெஞ்சு கணிதவியலாளரான ழான் லி ராண்ட் டெ'ஆலம்பர்ட் என்பவரால் கணிக்கப்பட்ட முரண் ஆகும். அமுக்கவியலாத மற்றும் பிசுக்குமையற்ற நிலைப்பண்புப் பாய்ம ஓட்டத்தில், பாய்மத்தைச் சார்ந்து நிலையான திசைவேகத்தில் செல்லும் பொருள்மீதான இழுவை விசை சுழியம் (பூச்சியம்) என்று டெ'ஆலம்பர்ட் நிரூபணம் செய்தார். பூச்சிய இழுவை என்ற முடிவானது, இயல்பில் காணக்கூடிய நிலைகளிலிருந்து முற்றிலும் வேறுபட்டதாக இருந்தது; காற்று மற்றும் நீர் போன்ற பாய்மங்களில் குறிப்பிட்ட திசைவேகத்தில் செல்லும் பொருட்களின் மீது, முக்கியமாக அதிக ரேய்னால்ட்ஸ் எண் ஓட்டங்களில், கணிசமான அளவு இழுவை விசை செயல்பட்டது இயல்பாக உணரப்பட்டது எனினும் கணிதச் சமன்பாடுகள் மூலம் தருவிக்கப்பட்ட முடிவு வேறுபட்டதாகவிருந்தது. 


</doc>
<doc id="308132" url="https://ta.wikipedia.org/wiki?curid=308132" title="பஞ்சாபின் வரலாறு">
பஞ்சாபின் வரலாறு

பஞ்சாப் வரலாறு "(History of the Punjab)" என்பது, ஆசியா கண்டத்தின் வட மேற்கிந்தியாவில் அமைந்திருக்கும் பஞ்சாப் மாநில பின்புலம் பற்றிய சிறு தகவல்களாகும். மேற்கில் பாகிஸ்தான் நாட்டையும், மற்ற திக்குகளில் இமாச்சலப் பிரதேசம், காசுமீர், அரியானா, இராசத்தான் போன்ற மாநிலங்களையும் எல்லைகளாக கொண்டிருக்கிறது. இந்தியாவிலுள்ள மாநிலங்களில், மிகச்சிறிய மாநிலமாக உள்ள போதிலும் வளமான மாநிலமாக இது அறியப்படுகிறது.

சிந்து, சத்லஜ், பியாஸ், ராவி மற்றும் கக்கர் போன்ற ஐம்பெரும் ஆறுகள் இப்பிராந்தியத்தில் ஓடுவதால் இந்த பகுதிக்கு, பஞ்சாப் ("தமிழில் ஐந்து எனும் இலக்கத்திற்கு, இந்தியில் பாஞ்ச் எனும் பொருளாகும்") என்ற பெயர்பெற்றதாக கூறப்படுகிறது. மேலும், மற்றொரு மூலக் கூற்றுப்படி, மொரோக்கோ நாட்டைச் சேர்ந்த கல்வியாளரும் ஒரு நாடுகாண் பயணியுமான இப்னு பதூதா (Ibn Battuta-1304) என்பவர், 14 ஆம் நூற்றாண்டில் இந்தியத் துணைக் கண்டதிற்கு விஜயம் செய்தபோது, 'சேநோன்ய்ம்' அல்லது எசோன்ய்ம் "(xenonym/exonym)" என்றழைக்கப்படும் கிரேக்க மொழியில் பஞ்சாப் எனும் வார்த்தையை முதன்முதலில் குறிப்பிட்டுள்ளார்.

மற்றொரு தொன்மை தகவல்படி, 1540 முதல் 1545] வரையில் வட இந்தியாவின் பெரும்பகுதிகளை ஆண்ட சூர் வம்சத்தை நிறுவிய முதலாவது அரசரான சேர் சா சூரி "(Sher Shah Suri)" என்பவர் பயன்படுத்திய 'தாரிக்-இ-ஷேர் ஷா' "(Tarikh-e-Sher Shah Suri)" என்ற புத்தகத்தில் "("Sher Khan of Punjab")" "பஞ்சாப் ஷெர் கான்" எனும் பெயரில் ஒரு கோட்டையைக் குறிப்பிடுகிறார் அப்புத்தகம் 16 ஆம் நூற்றாண்டின் இரண்டாம் பாதியில் பரந்தளவில் பயன்பாட்டுக்கு வந்ததாகவும், மற்றும் "தாரிக்-இ-ஷேர் ஷா சூரி" 1580-ன் காலக்கட்டத்தில் பெருமளவில் பயன்படுத்தப்பட்டதாகவும் மூலாதாரத்தில் உள்ளது. முதலில் 'பஞ்சாப்' சமசுகிருதத்திற் இணையானதென்று குறிப்பிட்டுள்ளது,
எனினும், இந்திய பெரும் காவியமான மகாபாரதத்தில் 'பஞ்சா-நாடா' "('ஐந்து ஆறுகளின் நாடு')" " (pancha-nada 'country of five rivers')". என்றுள்ளது. அதேபோல், அபுல் பைசல் "(Abu'l-Fazl ibn Mubarak)" என்பவரால் பாரசீக மொழியில் எழுதப்பட்ட 'அயினி அக்பரி' எனும் நூலின் பகுதி 1-ல், பஞ்சாபின் பகுதி, லாகூர் மற்றும் முல்தான் என இரண்டு மாகாணங்களாக பிரிக்கப்பட்டது என்று குறிப்பிடுகிறார். இதேபோல், 'அயினி அக்பரி' நூலின் இரண்டாவது தொகுதியில், ஒரு அத்தியாயத்தின் தலைப்பு 'பஞ்ச நாட் "(Panj nad)" என்ற வார்த்தை அடங்கியுள்ளது.

ஒரு நெடிய வரலாற்று பின்னணி கொண்ட இந்த பஞ்சாப் வழியாகத்தான் கிரேக்கர்கள், ஆப்கானியர்கள், பாரசீகர்கள் மற்றும் நடு ஆசிய இனத்தவர்கள் போன்றோர் இந்தியாவுக்குள் நுழைந்து போர்களை நிகழ்த்தினர், பின்னாளில் கடல் வழியாக இந்தியாவின் தென்பகுதிக்கு வந்தவர்கள் இந்தியா முழுமையும் ஆண்டனர் என்பது ஒரு தனி வரலாறாக நீண்டு முடிந்தது. பின்பு சிந்து சமவெளியின் ஒரு பகுதியிலிருந்தது உருவாகியுள்ள பஞ்சாப் மாகாணம், 1947-ம் ஆண்டில் ஆங்கிலேய ஆட்சியாளர்கள், இப்பிரதேசத்தை பஞ்சாப் என்றும் பாக்கித்தான் என்றும் பிரித்தனர். மீண்டும், 1966-ம் ஆண்டில் மீண்டும் ஒரு முறை இமாச்சலப் பிரதேசம் என்றும், அரியானா என்றும் புதிய மாநிலங்கள் இதிலிருந்து உருவாக்கப்பட்டன. கிரேக்கர்களின் வரலாற்றுக் குறிப்புகளில் இந்த பஞ்சாப் பூமி உயர்வாகவும், பெருமையாகவும் சொல்லப்பட்டுள்ளது. ஐந்து ஆறுகள் சங்கமிக்கும் வளமான பூமியாக பஞ்சாப் தேசத்தை அவர்கள் குறிப்பிட்டுள்ளனர். மேலும், விவசாயத்தொழில் இந்த மண்ணின் வளத்துக்கான் அடிப்படை காரணியாகவும், சீக்கிய மதத்தினர் பரவலாக வசிக்கும் பூமி எனும் தனித்துவமான அடையாளத்தையும், இந்த பஞ்சாப் மாநிலம் பெற்றிருக்கிறது. அறிவியல் முன்னேற்றங்களும் தொழில் நுட்ப வளர்ச்சிகளும் நிகழ்ந்த 20-ம் நூற்றாண்டின் பாதியிலிருந்தே இந்த பஞ்சாப் மாநிலம் பல்வேறு இயந்திர தொழில்நுட்ப கருவிகளின் தயாரிப்பு மற்றும் தொழிற்சாலைகள் போன்றவற்றின் கேந்திரமாக திகழ்ந்து வருகிறது. மேலும், பலவகையான உபகரணங்கள், இயந்திரங்கள், "(Machine)" விளையாட்டுப்பொருட்கள், மாப்பொருள், விவசாய உரத்தயாரிப்பு, மிதிவண்டி தயாரிப்பு, சர்க்கரை மற்றும் ஆடை உற்பத்தி போன்றவற்றில் இம்மாநிலம் முன்னணியில் உள்ளது.
குறிப்பாக விவசாயக்கருவிகள்,அறிவியல் உபகரணங்கள் மற்றும் மின்சாதனக்கருவிகள் போன்றவற்றுக்கு இம்மாநிலம் இந்தியா முழுவதும் புகழ் பெற்றிருக்கிறது. 


</doc>
<doc id="308135" url="https://ta.wikipedia.org/wiki?curid=308135" title="மீப்பாய்மத்தன்மை">
மீப்பாய்மத்தன்மை

பொருளானது பிசுக்குமையற்ற பாய்மமாக செயல்படும் பொருட்களின் நிலையே மீப்பாய்மத்தன்மை (Superfluidity) என்றழைக்கப்படுகிறது; இந்நிலையில் பொருளானது புவியீர்ப்பு விசை மற்றும் மேற்பரப்பு இழுவிசை ஆகியவற்றை எதிர்த்து தன்னிச்சையாக செயல்படுகிறது. வானியற்பியல், மீஉயர்-ஆற்றல்-இயற்பியல் மற்றும் குவாண்டம் புவியீர்ப்பு தேற்றங்களில் மீப்பாய்மைத்தன்மை நிலை காணப்பெறுகிறது. இந்நிகழ்வு போசு-ஐன்ஸ்டைன் செறிபொருள் உடன் தொடர்புடையதாகும்; ஆனாலும் அனைத்து போஸ்-ஐன்ஸ்டைன் செறிபொருட்களும் மீப்பாய்மத்தன்மையுடையதாகவோ அல்லது மீப்பாய்மத்தன்மையுடைய அனைத்தும் போஸ்-ஐன்ஸ்டைன் செறிபொருளாகவோ கொள்ளப்படமுடியாது.


</doc>
<doc id="308136" url="https://ta.wikipedia.org/wiki?curid=308136" title="இறம்பொடை ஆஞ்சநேயர் கோவில்">
இறம்பொடை ஆஞ்சநேயர் கோவில்

இறம்பொடை ஆஞ்சநேயர் கோவில் இலங்கையின் மலையகத்தில் உள்ள ஒரு அனுமன் ஆலயம் ஆகும். இது நுவரெலியா மாவட்டத்தில் கம்பளை-நுவரெலியா பிரதான பாதையில் இறம்பொடை நகருக்கு அருகிலுள்ள மலை ஒன்றின் உச்சியில் அமைந்துள்ளது. 2001 ஆம் ஆண்டில் கட்டப்பட்ட இக்கோவில் இலங்கை சின்மயா மடாலயத்தினரால் நிருவகிக்கப்படுகின்றது.

றம்பொடை என்று அழைக்கப்படுகின்ற இந்த பிரதேசத்தை சிலர் இராமாயணத்துடன் தொடர்புபடும் வகையில் ராம்படை என்று குறிப்பிடுகின்றனர். இராவணன் சீதையை இலங்கைக்குக் கடத்தி வந்த போது சீதையைத் தேடி வந்த அனுமன் இந்தப்பிரதேசத்திலும் சீதையைத் தேடியதாகவும் இராவணனுடன் போர் செய்வதற்கு ராமர் படையொன்று இந்தப்பிரதேசத்தில் தயாராகவிருந்ததாகவும் இதனால் ராம்படை என்ற பெயர் வந்ததாகவும் காலப்போக்கில் றம்பொடையாக பெயர் திரிபடைந்ததாகவும் சொல்லப்படுகின்றது.

இந்த ஆலயம் சுவாமி சின்மயானந்தரின் விருப்பத்துக்கேற்ப 2001 ஆம் ஆண்டு அமைக்கப்பட்டது. 1981 ஆம் ஆண்டில் சுவாமிகள் இலங்கை வந்திருந்த போது, இந்த இறம்பொடையில் உள்ல வெவண்டன் மலைப் பகுதியைக் கண்டு, அதற்கு "இராம்போதை" (இராமர் பற்றிய அறிவு) என்ற பெயரையும் சூட்டி, மும்பையில் உள்ள குருகுல வேதாந்தக் கல்வி நிலையம் போன்று இலங்கையிலும் அதுபோன்ற ஆசிரமத்தை இவ்விடத்தில் அமைக்க வேண்டினார்.

இத்திட்டத்திற்காக 10 ஏக்கர் நிலம் ஒன்றை இலங்கை அரசிடம் இருந்து சின்மயா மடத்தினர் கொள்வனவு செய்தனர். 1996 ஆம் ஆண்டில் சுவாமி தேஜோமயானந்தர் இலங்கைக்கு வந்தபோது இவ்விடத்தில் பக்த அனுமன் ஆலயம் அமைக்க ஆசி வழங்கினார். 1997 ஆம் ஆண்டில் ஆலயத்துக்கான பூமி பூசை நடைபெற்றது. மகாபலிபுரத்தில் 18 அடி உயர அனுமர் சிலை வடிவமைக்கப்பட்டு 1999 ஆம் ஆண்டில் இவ்விடத்தில் பிரதிட்டை செய்யப்பட்டது. பின்னர் 2001 ஏப்ரல் 8 ஆம் நாள் குடமுழுக்கு நடைபெற்றது.

இந்த ஆலயத்துக்கு அருகில் இறம்பொடை நீர்வீழ்ச்சி, இலங்கையில் நீண்ட சுரங்கப்பாதை, கொத்மலை அணை என்பன உள்ளமை முக்கிய அம்சமாகும். இந்த ஆலயத்தில் ஒவ்வொரு பூரணை நாளன்றும் இடம்பெறும் சிறப்புப் பூசைகளில் உள்நாட்டு வெளிநாட்டு பக்தர்கள் ஆயிரக்கணக்கில் கலந்து கொள்வர்.

இந்த ஆலயத்துக்கு சகல இனமக்களும் சகல மதத்தினரும் வந்து செல்வது முக்கிய அம்சமாகும். இந்த ஆச்சிரமத்தினால் பிரதேசத்தில் வாழுகின்ற சிறுவர்களுக்கு முன்பள்ளி ,அறநெறி கல்வி புகட்டப்படுவதோடு, கல்வி உதவிகளும் பெண்களுக்கு சுயத்தொழில் பயிற்சிகளும் வழங்கப்படுகின்றன.


</doc>
<doc id="308138" url="https://ta.wikipedia.org/wiki?curid=308138" title="அ. பாண்டுரங்கன்">
அ. பாண்டுரங்கன்

அ. பாண்டுரங்கன் (1936) என்பவர் தமிழ்ப் பேராசிரியர், இலக்கிய ஆய்வாளர், மற்றும் நூலாசிரியர் ஆவார்.

இளங்கலை வகுப்பில் கணிதம் பயின்றபோதிலும் தமிழ் மொழியில் கொண்ட பற்றின் காரணமாக சென்னைப் பல்கலைக் கழகத்தில் தமிழ் முதுகலை படித்துப் பட்டம் பெற்றார்.

மதுரை காமராசர் பல்கலைக் கழகத்தில் கம்பராமாயணத்தில் ஆய்வு செய்து முனைவர் பட்டம் பெற்றார். பின்னர் மொழியியலில் பட்டயம் பெற்றார். பிரெஞ்சு மொழியிலும் பட்டயம் பெற்றார்.

புதுவை அரசுக் கலைக்கல்லூரிகளில் தமிழ் விரிவுரையாளர், பேராசிரியர், துறைத்தலைவர் எனப் பதவிகளை வகித்தார். புதுவைப் பல்கலைக்கழக சுப்பிரமணிய பாரதி தமிழ் மொழி இலக்கியப் புலத்தில் துறைத்தலைவராகவும் பேராசிரியராகவும் பணி புரிந்தார். 1997ஆம் ஆண்டில் ஓய்வு பெற்ற இவருக்கு, பல்கலைக்கழக மானியக் குழு சிறப்புநிலைப் பேராசிரியர் பதவியை வழங்கியது. புதுதில்லியில் உள்ள இந்திய நாகரிங்கள் ஆய்வு மையத்தின் சார்பில் வெளியான ஆய்வுத் தொகுதிகளில் இவருடைய ஆங்கிலக் கட்டுரைகள் இடம்பெற்றன


ஆசிரியர் வரலாற்றுக் குறிப்புகள் (சான்றோர் கவி, நூல் ஆசிரியர் அ.பாண்டுரங்கன்)


</doc>
<doc id="308139" url="https://ta.wikipedia.org/wiki?curid=308139" title="ராமஜெயம் கொலை வழக்கு">
ராமஜெயம் கொலை வழக்கு

ராமஜெயம் கொலை வழக்கு என்பது தமிழக முன்னாள் அமைச்சரும், திமுகவின் திருச்சி மாவட்ட செயலாளருமான கே. என். நேரு அவர்களின் தம்பி ராமஜெயத்தினை கொலை செய்த வழக்காகும். இராமஜெயம் மார்ச் 28, 2012 ல் நடைப்பயிற்சிக்கு சென்ற போது கடத்திக் கொல்லப்பட்டார். இது கொலை வழக்காக பதிவு செய்யப்பட்டது. அரசியல் முக்கியத்துவம் வாய்ந்ததாக கருதப்படுவதாலும், காவல்துறை விரைந்து கொலையாளியை கண்டறியாததாலும் சிபிசிஐடிக்கு இவ்வழக்கு மாற்றப்பட்டது.



</doc>
<doc id="308141" url="https://ta.wikipedia.org/wiki?curid=308141" title="ஜெமினி திட்டம்">
ஜெமினி திட்டம்

ஜெமினி திட்டம் (Project Gemini) என்பது நாசாவின் இரண்டாவது மனித விண்வெளிப்பறப்புத் திட்டம் ஆகும். ஐக்கிய அமெரிக்காவின் திட்டமான இது, 1961-ஆம் ஆண்டில் தொடங்கப்பட்டு 1966-ஆம் ஆண்டில் நிறைவுபெற்றது. மெர்க்குரித் திட்டம் மற்றும் அப்பல்லோ திட்டங்களுக்கு இடையே இத்திட்டம் செயற்படுத்தப்பட்டது. ஜெமினி விண்கலமானது இரண்டு விண்வெளி வீரர்கள் செல்லும் வகையில் வடிவமைக்கப்பட்டிருந்தது. 1965-லிருந்து 1966-வரை பத்து பணிக்குழுக்கள் புவி தாழ்வட்டப்பாதையில் சென்று வந்தனர். சோவியத் ஒன்றியத்துடனான பனிப்போர் விண்வெளிப் போட்டியில் ஐக்கிய அமெரிக்கா முன்னிலை பெறுவதற்கு இத்திட்டம் வழிவகுத்தது.

அப்பல்லோ திட்டத்தின் குறிக்கோளான - நிலவில் விண்வெளி வீரர்களை தரையிறக்கத்துக்குத் - தேவையான விண்பறப்புத் தொழில்நுட்பங்களைக் கட்டமைத்து மேம்படுத்துவதே ஜெமினி திட்டத்தின் அடிப்படை நோக்கமாகும். நிலவுக்கு சென்று திரும்பும் அளவுக்கு அதிக காலம் விண்ணில் இருப்பதையும், விண்கலத்துக்கு வெளியில் பணிபுரிவதையும், விண்ணிலேயே இருவேறு விண்கலங்களை பொருத்தி இணைத்தல் தொழில்நுட்பத்தையும் இத்திட்டத்தின் மூலம் செயல்படுத்தி மேம்படுத்தினர். இவ்வாறு அடிப்படையான தொழில்நுட்பங்களையும் செயல்முறைகளையும் மேம்படுத்திய பின்னர், அப்பல்லோ திட்டம் அதன் முக்கிய குறிக்கோளில் முழுக்கவனத்தையும் செலுத்தி வெற்றிகரமாக செயல்படுத்த வழிவகை ஏற்பட்டது.


</doc>
<doc id="308144" url="https://ta.wikipedia.org/wiki?curid=308144" title="எண்ணிமப் புலமை">
எண்ணிமப் புலமை

எண்ணிமப் புலமை (Digital scholarship) என்பது வளர்ந்துவரும் ஒரு பலதுறைசார் கல்விப் புலம் ஆகும். எண்ணிமத் தொழில்நுட்பங்களை புலைமைசார் வெளியீடுகளுக்கும் (scholarly publishing), ஆய்வுக்கும் (research methods), பாதுகாப்புக்கும் அணுக்கத்துக்கும் (preservation and access), கற்பித்தலுக்கும் பயன்படுத்தி கல்விசார் ஆய்வுசார் இலக்குகளை முன்னெடுப்பதை எண்ணிமப் புலமை எனலாம். எண்ணிமப் பாதுகாப்பு (digital preservation), தரவுக் காட்சிப்படுத்தல் (data visualization), எழுத்துப் பகுப்பாய்வு நுட்பங்கள் (text-analytic techniques), தரவு அறிவியல், பு.த.மு செயலிகள் (GIS applications) போன்ற தொழில்நுட்பங்களை இது பயன்படுத்துகின்றது. எண்ணிமப் புலமை பொதுமக்கள் புலைமைசார் (public scholarship) செயற்பாடுகளுக்கு சிறப்பான கவனம் தருகின்றது. எனினும் எண்ணிமப் புலைமை தொடர்பாக ஓர் இறுக்கமான வரையறை இல்லை.

மனிதவியல், கணினியியல் துறைகள் இணைந்த ஒரு கல்விப் புலமாக எண்ணிம மனிதவியல் துறை 1980 களில் விரிவான கவனத்தைப் பெறத் தொடங்கியது. 1987 இல் தொடங்கிய எழுத்து குறியேற்ற முன்னெடுப்பு (Text Encoding Initiative) எண்ணிம மனிதவியல் துறையின் முக்கியமான தொடக்க கட்ட செயற்திட்டங்களில் ஒன்றாகும். இது எண்ணிம எழுத்தாவணங்கள் எவ்வாறு குறியேற்றம் செய்யப்படவேண்டும் என்பதற்கான ஒரு சீர்தரம் ஆகும். 

1990 கள் தொடக்கம் இணையமும், எண்ணிமத் தொழில்நுட்பங்களும் பரவலான பயன்பாட்டுக்கு வரத்தொடங்கின. பல்கலைக்கழகங்கள், நூலகங்கள், ஆவணகங்கள், பண்பாட்டு நிறுவனங்கள், வணிக நிறுவனங்கள் மரபுசார்ந்த அறிவு வளங்களை எண்ணிமப்படுத்தி இணையம் ஊடாக அணுக்கம் வழங்கின. இணைய ஆவணகம், HathiTrust, கூகிள் நூல்கள், நூலக நிறுவனம் ஆகியன இவற்றுக்கு எடுத்துக்காட்டுக்கள் ஆகும். 

2000 களில் எண்ணிமப் பிறப்புக் கொண்ட அறிவு வளங்களும் வேகமாக வளரத் தொடங்கின. வலைத்தளங்கள், வலைப்பதிவுகள், தரவுத்தளங்கள், பல்லூடகங்கள், அலுவலக ஆவணங்கள், மென்பொருட்கள் என்று எண்ணிமப் பிறப்புக் கொண்ட வளங்கள் பெருகின. இது கல்விசார் ஆய்வு செய்யும் முறையையிலில் பெரும் மாற்றங்களைக் கொண்டுவந்தது. முன்வெளியீடு (Preprint) ஊடாக ஆய்வுகள் வேகமாக பகிரப்படலாகின. இவற்றுக்கு முன்னோடியாக இயற்பியல் துறையின் arXiv ஆவணகம் விளங்குகிறது. ஆய்வுகளில் பயன்படுத்தப்படும் தரவுகள் என்ணிம வழியில் பாதுகாக்கப்பட்டு நேரடியாக இணையம் ஊடாகப் பகிரப்படத் தொடங்கின. 

மெய்நிகர் கற்றல் சூழல்கள் (Virtual Learning Enviornments) கற்றல், கற்பித்தலில் பெரும் தாக்கத்தை செலுத்தத் தொடங்கின. ஒரு வகுப்பின் உள்ளடக்கம் (course content), போதனை, வகுப்புத் தொடர்பான தொடர்பாடல் (communication), மதிப்பீடு முறைகள் (student assessment) என பல்வேறு கூறுகளில் இணையத் தொழில்நுட்பங்கள் பரவலாகப் பயன்பாட்டுக்கு வந்தன. திறந்த பாடத்திட்டங்கள், பாரிய திறந்த இணைப்பு வகுப்பு ஆகியன மெய்நிகர் கற்றலுக்கு உதவும் முக்கிய செயற்திட்டங்கள் ஆகும். 2015 அளவில் ஐக்கிய அமெரிக்காவில் மூன்றில் ஒரு வகுப்புக்கள் இணையம் ஊடாக எடுக்கப்படுகின்றன.

2010 களில் எண்ணிமப் பாதுகப்பும் அணுக்கம் வழங்கல் தொழில்நுட்பங்கள் (digital preservation and access), புவியியல் தகவல் முறைமை, தரவு அறிவியல், தரவுக் காட்சிப்படுத்தல் ஆகியன அன்றாட கல்விசார் செயற்பாடுகளில் முக்கிய பங்காற்றத் தொடங்கின. எண்ணிம வளங்களையும், எண்ணிமத் தொழில்நுட்பங்களையும் கல்விசார், புலைமைசார் செயற்பாடுகளில் பயன்படுத்துவதை ஏதுவாக்கும் வகையில் எண்ணிம புலைமை துறை உருவாகி வளர்ந்துவருகின்றது.



</doc>
<doc id="308146" url="https://ta.wikipedia.org/wiki?curid=308146" title="நாகினி">
நாகினி

நாகினி என்பது ஒரு இந்தி மொழி தொலைகாட்சித் தொடர் ஆகும். இந்த தொடர் 3 பருவங்களாக கலர்ஸ் தொலைக்காட்சியில் நவம்பர் 1, 2015 முதல் ஒளிபரப்பாகி வருகின்றது. இத்தொடரை ஏக்தா கபூர் மற்றும் ஷோபா கபூர் ஆகியோர் தயாரித்துள்ளனர். 

முதல் பருவம் சன் தொலைக்காட்சியில் ஜூன் 27, 2016 முதல் ஜனவரி 21 2017 வரை திங்கள் முதல் சனிக்கிழமை வரை இரவு 10 மணிக்கு ஒளிபரப்பாகி 178 அத்தியாங்களுடன் நிறைவு பெற்றது. இதில் மௌனி ராய், அதா கான், அர்ஜுன் பிஜ்லானி, சுதா சந்திரன் ஆகியோர் முன்னணி கதாபாத்திரங்களில் நடித்து இருந்தனர். .இதன் மறு ஒளிபரப்பு NXT தமிழ் தொலைக்காட்சி பிப்ரவரி 01, 2018 முதல் பிப்ரவரி 17, 2018 வரை ஒளிபரப்பு செய்தது. ஒரே நாளில் நான்கு பகுதிகள் ஒளிப்பரப்பப்பட்டன. இரண்டாம் பருவம் கலர்ஸ் தமிழ் தொலைக்காட்சியில் பிப்ரவரி 20, 2018 அன்று தொடங்கியது. இது திங்கள் முதல் வெள்ளி வரை இரவு 7 மணி முதல் 8 மணி வரை ஒளிபரப்பப்பட்டு 76 அத்தியாயங்களுடன் ஜுன் 5, 2018 ஆம் நாளன்று நிறைவு பெற்றது. இதில் மௌனி ராய், அதா கான், சுதா சந்திரன், கரண்வீர் போரா ஆகியோர் முன்னணி கதாபாத்திரங்களில் நடித்து இருந்தனர். மூன்றாம் பருவம் கலர்ஸ் தமிழ் தொலைக்காட்சியில் ஜுன் 18, 2018 அன்று தொடங்கி திங்கள் முதல் வியாழன் வரை இரவு 08.30 மணிக்கு ஒளிபரப்பாகி வருகிறது. இதில் அனிதா ஹசனந்தனி, சுரபி ஜோதி, பியர்ல் V பூரி ஆகியோர் முன்னணி கதாபாத்திரங்களில் நடித்துள்ளனர்.

இலங்கையில் உள்ள சக்தி தொலைக்காட்சியில் 'நீயா' என்ற பெயரில் மொழிமாற்றம் செய்யப்பட்டு சனிக்கிழமை மற்றும் ஞாயிற்றுக்கிழமை இரவு 7 மணிக்கு ஒளிபரப்பானது. மேலும் இத்தொடரில் இந்திப்பெயர்கள் பயன்படுத்தப்படவில்லைஇரண்டாம் பருவம் சக்தி தொலைக்காட்சியில் 'நீயா-2' என்ற பெயரில் ஒளிபரப்பு செய்யப்பட்டது.

ஷிவன்யா மற்றும் அவரது ஒன்றுவிட்ட சகோதரி ஸ்ரேயா ஆகிய இருவரும் நினைத்த உருவிற்கு மாறும் இச்சாதாரி நாகங்கள் ஆவர். சக்தி வாய்ந்த நாகமணியின் இருப்பிடத்தைப் பற்றி கூறாததால் ஷிவன்யாவின் பெற்றோரை ஐந்து பேர் சேர்ந்து கொன்றுவிடுகின்றனர். ஆனால் ஹரீஷ், விவேக், கைலாஷ் ஆகிய மூன்று நபர்களை மட்டுமே ஷிவன்யா தன் தாயின் கண்களில் காண முடிந்தது. அந்த ஐந்து கொலைகாரர்களையும் பழிவாங்குவதற்காக ஷிவன்யா ஹரீஷின் வீட்டிற்குள் வேலைக்காரியாக நுழைகிறார். 

ஹரீஷ்-யமுனா தம்பதியரின் மகனான கார்த்திக் ஷிவன்யாவின் மீது காதல் கொள்கிறார். ஷிவன்யா பழி வாங்க ஹரீஷின் வீட்டில் நிரந்தரமாக இருக்க வேண்டும் என்பதால் கார்த்திக்கைத் திருமணம் செய்து கொண்டார். ஆனால் நாளடைவில் அவர் கார்த்திக்கைக் காதலிக்க ஆரம்பித்தார். 

ஷிவன்யா முதலில் விவேக்கைக் கொன்றார். பிறகு அவர் ஸ்ரேயா மூலம் நான்காவது கொலைகாரர் ஹரீஷின் நண்பர் சூர்யா என்பதை அறிந்தார். பிறகு ஸ்ரேயாவுடன் சேர்ந்து சூர்யாவைக் கொன்றார். பிறகு ருத்ரம்மாவின் கத்தி பட்டதால் தன் சக்திகளை இழந்த ஷிவன்யா, கிருஷ்ண பூஜையின் பலனாக மீண்டும் சக்திகளைப் பெற்றார். அப்போது அவர் கைலாஷைக் கொன்றார். பிறகு யமுனா ஐந்தாவது கொலைகாரர் என்ற உண்மை தெரிய வருகிறது. மேலும் அவர் கார்த்திக்கின் உண்மையான தந்தையாகிய சிவசங்கரனின் சகோதரி ஆவார். 

ஸ்ரேயா தன்னையறியாமல் கார்த்திக்கை விரும்ப ஆரம்பிக்கிறார். ஆனால் அது தவறு என்று உணர்ந்த அவர் தன்னைக் கட்டுப்படுத்திக் கொள்கிறார். இதை அறிந்த யமுனா, அவரை ஷிவன்யாவிற்கு எதிராகத் தூண்டிவிடுகிறார். இதனால் ஸ்ரேயா ஷிவன்யாவின் எதிரியாக மாறுகிறார். 

ஷிவன்யா ஹரீஷைக் கொல்லும் போது கார்த்திக் பார்த்து விடுகிறார். இதனால் அதிர்ச்சி அடைந்த அவர் ஷிவன்யாவை வெறுக்கத் தொடங்கினார். யமுனாவின் உண்மை முகத்தை அறிந்த பிறகு கார்த்திக், ஷிவன்யாவிற்கு உறுதுணையாக இருந்தார். இருவரும் இணைந்து தங்கள் எதிரிகளிடம் இருந்து நாகமணியை மீட்கின்றனர். 

மகிழ்மதியைச் சேர்ந்தவர்கள், ஸ்ரேயாவை சுவற்றில் அடைத்து வைத்தனர். ஷிவன்யா காளியாக உருமாறி யமுனாவைக் கொன்று தன் பழியைத் தீர்க்கிறார். இவ்வாறு முதல் பருவம் நிறைவடைகிறது.

மூன்று மாதங்களுக்குப் பிறகு கார்த்திக்-ஷிவன்யா தம்பதியருக்கு ஷிவானி என்ற மகள் பிறக்கிறார். பிறகு கார்த்திக் இறந்து விடுகிறார். 25 வருடங்கள் சென்றன. ஒருவேளை தன் மகளும் ஒரு இச்சாதாரி நாகமாக மாறி துன்பப்படுவாளோ என்று ஷிவன்யா பயப்படுகிறார். ஆகவே அவரது காதலன் ராக்கியுடன் அவரை திருமணம் செய்து வைக்க நினைக்கிறார். ஆனால் ராக்கியின் பெரியம்மா யமுனா என்பதை ஷிவன்யா அறியவில்லை. 

திருமண நாளன்று யமுனா, ஸ்ரேயா, அவந்திகா, கபாலிகா, மானவ், அமர், விக்ரம் மற்றும் ராக்கியின் மண உடையில் இருந்த எட்டாவது கொலைகாரன் ஆகியோர் ஷிவன்யாவைக் கொல்கின்றனர். இதனால் திருமணம் நின்றுவிடுகிறது. ஷிவானி அந்த 8 கொலைகாரர்களைப் பழிவாங்க இச்சாதாரி நாகமாக மாறுகிறார். அவருக்கு உதவ ருத்ரன் என்னும் இச்சாதாரி நாகன் வருகிறார். அமர், விக்ரம், கபாலிகா மற்றும் மானவ் ஆகியோரை ஷிவானி கொன்று விட்டார். பிறகு ராக்கி எட்டாவது கொலைகாரன் இல்லை என்பதை ஷிவானி அறிகிறார். 

பிறகு அவந்திகா ருத்ராவைக் கொன்று விடுகிறார். ஷிவானி, அவந்திகாவின் சாவின் ரகசியத்தை அறிந்து அவரைக் கொல்கிறார். பிறகு எட்டாவது கொலைகாரர் நிதி என்பதை அறிந்த ஷிவானி அவரையும் கொல்கிறார். பிறகு தக்ஷிகாவின் தலையைக் கொண்டு ஸ்ரேயாவை சிலையாக மாற்றி விடுகிறார். பிறகு யமுனாவையும் கொன்று விடுகிறார். அப்போது அதை நேரில் கண்டறிந்த ராக்கி அதிர்ச்சி அடைந்தார். அன்று முதல் அவர் ஷிவானியை வெறுக்கத் தொடங்கினார். ஒரு சாமியார் கொடுத்த மருந்தால் யமுனா உயிர் பிழைத்தார். 

பிறகு ராக்கி தக்ஷக் வம்சத்தைச் சேர்ந்த ஒரு இச்சாதாரி நாகம் என்று தெரிய வருகிறது. அவன் அந்த வம்சத்தின் ராஜாவாகவும் இருந்தான். இதனால் அவரது கை பட்டவுடன் சிலையாாக இருந்த ஸ்ரேயா உயிர் பெற்றார். பிறகு ஸ்ரேயா, தக்ஷிகாவைக் கொன்றுவிட்டு தக்ஷக் நாகராணியாக மாறினார். யமுனா, ராக்கியின் தந்தை மற்றும் அவரின் நண்பர்கள் ஆகியோர் கார்த்திக்கைக் கொன்றவர்கள் என்று அறிந்த பிறகு ஷிவானி அவர்களையும் பழிவாங்க முடிவெடுக்கிறார். 

பிறகு ராக்கி, ஷிவானியுடன் சேர்ந்து கொலைகாரர்களைப் பழிவாங்க உதவினார். ஆனால் இது ஸ்ரேயாவிற்குத் தெரியவில்லை. ராக்கியும் ஸ்ரேயாவின் பக்கம் இருப்பது போலவே நடித்து வந்தார். பிறகு ராக்கி மற்றும் ஷிவானி ஆகிய இருவரும் சேர்ந்து ஸ்ரேயா தவிர மற்ற கொலைகாரர்கள் அனைவரையும் கொன்றுவிட்டனர். இறுதியில் அவர்கள் அர்த்தநாரீசுவர உருவம் கொண்டு ஸ்ரேயாவையும் முழுவதுமாக அழித்து விட்டனர். பிறகு ராக்கி, எதிர்பாராத விதமாக திரிசூலத்தால் ஷிவானியைக் கொல்கிறார். அதன் காரணம் தெரியவில்லை. இவ்வாறு அதிர்ச்சிகரமான இறுதிக்காட்சியுடன் இரண்டாம் பருவம் நிறைவடைகிறது.

ஷிவானி தன் கொலைக்கான காரணத்தை அறிய மீண்டும் வருவேன் என்று கூறி உயிர் துறக்கிறார். 

பிறகு, ருஹி என்ற நாகினி தன் காதலன் விக்ராந்த்தை கொன்ற யுவராஜ், ஆதித்யா, ரேகான், தக்ஷ், கரன், ஆர்.ஜே ஆகிய இளைஞர்களை பழிவாங்க மீனா என்ற பெண்ணாக உருமாறி தன் தோழி விஷாகா உதவியுடன் "சேகர்" குடும்பத்தில் நுழைகிறார். பழிவாங்கும் பட்டியலில் நான்கு அப்பாவிகள் பெயரும் சேர்ந்துவிடுகின்றன. அவர்கள், மாஹிர், புல்டு, பிரத்தம் மற்றும் அனு ஆகியோர் ஆவர். மீனா மாஹிரை மணந்து கொண்டார். பிறகு அவர் விஷாகாவின் உதவியுடன் யுவராஜ், தக்ஷ், ரேகான் ஆகியோரைக் கொன்றார். கரன் தற்போது கோமாவில் உள்ளார். மீனாவின் தாயார் நாகராணியை கொன்றது யார் என்ற கேள்வி எழுகிறது, ஆனால், தன் தாயார் உயிருடன் இருப்பது மீனாவிற்கு தெரியவில்லை. நாகமணியை அடைய விக்ராந்தும், அவனது தாயாரும் ஆதியும் ஒன்று சேர்ந்து மீனாவை ஏமாற்றப்பார்க்கின்றனர். ஷான் என்ற பாம்பாட்டியின் வசியத்தில் விஷாகா மாட்டிக்கொண்டு மீனா மூலமாக காப்பாற்றப்படுகிறாள்.
விஷாகா விக்ராந்தின் மனைவியாக விரும்பி அவனது வலையில் விழுந்து இறக்கிறார்.விக்ராந்த் யுவராஜ் உருவத்தில் மீனாவின் வீட்டில் உள்ளான்.விக்ராந்தின் அம்மாவை கண்டுபிடிக்க மீனா பல முயற்ச்சிகளை செய்கிறாள் ஆனால் அவை நடக்கவில்லை.இந்த நிலையில் ஒரு கழுகு குடும்பம் நாக இனங்களை அழித்து நாகமணியை அடைய வந்துள்ளது.இதற்கிடையில் மீனாவுக்கும் யுவராஜ்க்கும் அதாவது விக்ராந்த் திருமண ஏற்பாடு நடக்கிறது.அந்நிலையில் விஷாகா திரும்ப வருகிறாள்.மீனா விஷாகாவை யுவராஜை திருமணம் செய் என கூற விஷாகாவும் முக்காடால் தலையை மூடி திருமணம் செய்கிறாள்.பின்னர் மீனா இருவரிடமும் எச்சரிக்கிறாள் விக்ராந்திற்கு அடியும் தந்தாள்.காரணம்,மீனாவிற்கு ஏற்கனவே அவளுடய அம்மா அனைத்தயும் கூறியிருந்திருக்கிறார்.மீண்டும் கழுகுகள் இச்சாதாரி நாகமான அரவிந்தை அழித்து விட்டன.நாகராணி மீனா தன் சேஷ நாக வம்சத்தை காக்க புதிய திட்டம் தீட்டுகிறாள். இப்போது ஜுலி, மீனாவின் தங்கை வெகுளித்தனமானவள். அவள் அறியாமல் வியோம் என்ற கழுகிடம் சேர்த்து நாகமணியை பறிகொடுத்து விடுகிறாள். மாஹிருக்கும் மீனா, விஷாகா, விக்ராந்த் பற்றிய உண்மைகள் தெரிந்து விடுகிறது.





நாகின் தொடர் தெலுங்கு, மலையாளம், ஒரியம், பஞ்சாபியம், வங்காளம் போன்ற இந்திய மொழிகளில் ஒளிபரப்பாகிறது. மேலும் பாக்கித்தான், இலங்கை, தாய்லாந்து, வியட்நாம், மலேசியா, இந்தோனேசியா போன்ற வெளிநாடுகளிலும் அவரவர் மொழிகளில் ஒளிபரப்பாகிறது.



</doc>
<doc id="308147" url="https://ta.wikipedia.org/wiki?curid=308147" title="சீதை அம்மன் கோவில்">
சீதை அம்மன் கோவில்

சீதை அம்மன் கோவில் ("Seetha Amman Temple") இலங்கையின் மலையகத்தில் அமைந்துள்ள சீதைக்கான ஒரு கோவிலாகும். இக்கோவில் நுவரெலியா மாவட்டத்தில் "சீதா எலிய" என்ற இடத்தில் நுவரெலியா நகரில் இருந்து 5 கிமீ தொலைவிலும், கக்கலை தாவரவியற் பூங்காவில் இருந்து 1 கிமீ தொலைவிலும் அமைந்துள்ளது.

சீதா எலிய என்ற இவ்விடமே இராவணன் சீதையை சிறைப்பிடித்து வைத்திருந்த அசோகவனம் எனக் கூறப்படுகிறது. இவ்விடத்தில் உள்ள பாறைகளில் காணப்படும் வட்ட அழுத்தங்கள் இராவணனின் யானையின் கால்தடங்கள் எனவும் கூறப்படுகிறது.


</doc>
<doc id="308152" url="https://ta.wikipedia.org/wiki?curid=308152" title="ரஞ்சித் சாகர் அணை">
ரஞ்சித் சாகர் அணை

ரஞ்சித் சாகர் அணை, எனப்படும் தேய்ன் அணை இந்தியாவின் பஞ்சாபில் பட்டான்கோட் மாவட்டத்தில் சாபூர் காந்தி அருகே ராவி ஆற்றின் குறுக்கே பூமியை தோண்டி கட்டப்பட்ட நீர்மின் அணையாகும்.இது பஞ்சாபில் உள்ள மிகப்பெரிய நீர்மின் அணையாகும்.
1953 ஆம் ஆண்டில் தொடங்கிய புவிசார் தொழில்நுட்ப செயலாக்க திட்ட ஆய்வுகள் 1980 ஆம் ஆண்டு வரை தொடர்ந்தது.1981 இல் கட்டுமான பணிகள தொடங்கியது. மின்னியற்றிகள் 2000 இல் அமைக்கப்பட்டது.திட்டம் மார்ச் 2001-ல் முழுமையடைந்தது..
இத்திட்டம் நீர்பாசனத்திற்கு மற்றும் மின் உற்பத்தி இரண்டிற்கும் பயன்படுகின்றது.இது 600 மெகாவாட் திறன் கொண்டது.இந்த அணை இந்தியாவின் மிக உயர்ந்த பூமி நிரப்பு அணைகளில் ஒன்றாகும் மற்றும் நாட்டின் மிகப் பெரிய விட்டம் கொண்ட குழாய்கள் உள்ளன.


</doc>
<doc id="308156" url="https://ta.wikipedia.org/wiki?curid=308156" title="1577">
1577

ஆண்டு 1577 (MDLXXVII) பழைய யூலியன் நாட்காட்டியில் செவ்வாய்க்கிழமையில் துவங்கிய ஒரு சாதாரண ஆண்டு ஆகும்.





</doc>
<doc id="308160" url="https://ta.wikipedia.org/wiki?curid=308160" title="புனலூர் சுப்ரமணிய ஐயர்">
புனலூர் சுப்ரமணிய ஐயர்

புனலூர் தாத்தா என்பவர் ஐயப்ப பக்தர்களுக்கு அன்னதானம் அளிப்பதை வழக்கமாக கொண்டிருந்தவர் ஆவார். இவரது இயற்பெயர் சுப்ரமணிய ஐயர் என்பதாகும். சபரி மலைக்கு வருகின்ற பக்தர்களுக்கு அன்னதானம் வழங்குவதையும், அவர்களை வழிநடத்தி கோயிலுக்கு கூட்டி செல்வதையும் வழக்கமாக கொண்டார். இதனால் குருசாமியாக ஏற்று எண்ணற்றவர்கள் இவரைப் பின்தொடர்ந்து சபரி மலைக்கு சென்றனர். 

சபரி மலைக்கு செல்லும் வழிகளையும், அங்கிருக்கும் மிருகங்களான யானை வருகின்ற பாதையையும் அறிந்து வைத்திருத்தார். இதனால் புதிதாக முடிகட்டிவருகின்ற பக்தர்கள் ஆபத்தில்லாமல் தங்கும் இடங்களை அறியத்தந்தார். 

நாகர்கோவில் மாவட்டத்தில் சுசீந்திரம் அருகே ஆஸ்ரம் கிராமத்தில் சுப்பரமணிய ஐயர் பிறந்தார். இவர் வேலைக்காக புனலூரில் வந்து தங்கினார். இவருடைய 19ம் வயதில் துறவியாக ஆசை கொண்டு சிருங்கேரி மடத்திற்கு சென்றார். அங்கிருந்த குரு இவருடைய பிற்கால வாழ்க்கையை எடுத்துறைத்து இல்லறத்தில் இருந்தபடி இறை தொண்டாற்ற வலியுருத்தினார். அதனால் தன் துறவர ஆசையை விட்டு இல்லறத்தில் வாழ்ந்தார். 

குளத்துப்புழை எனும் ஊரில் பால ஐயப்பன் கோயிலுக்கு அடிக்கடி செல்வார். அங்கு நடந்துகொண்டிருந்த அன்னதானம் நிறுத்தப்பட்டதை அறிந்தார். எனவே குளத்துபுழையில் வீட்டினைக் கட்டி அங்கு அன்னதானம் செய்யத் தொடங்கினார். இந்த அன்னதானத்தினை ஆரியங்காவு, அச்சங்கோவில் ஆகிய இடங்களிலும் தொடர்ந்து செய்தார். 

புனலூர் தாத்தாவிற்கு ஒவ்வொரு ஆண்டும் டிசம்பர் மாதத்தின் இறுதி ஞாயிறு அன்று குருபூசை செய்கின்றார்கள். 



</doc>
<doc id="308186" url="https://ta.wikipedia.org/wiki?curid=308186" title="கலப்பு வில்">
கலப்பு வில்

கலப்பு வில் என்பது கொம்பு, மரம், மற்றும் தசைநார் ஆகியவற்றால் ஆன ஒரு பாரம்பரிய வில், (பல்லடுக்கு வில்லுடன் ஒப்பிடுக). மர உள்ளகத்தின் உட்பக்கத்தில் (வில்லாளியின் பக்கம்) கொம்பும் , வெளிப்பக்கம் தசைநாரும் இருக்கும். வில்லை இழுக்கையில், தசைநார் (வெளிப்புறமாக விரிந்து) மற்றும் கொம்பு (உட்புறமாக அழுத்தப்பட்டு) இரண்டும் இணைந்து, அதே நீளமுள்ள மரத்தாலான வில்லைவிட அதிக சக்தியை சேமிக்கும். ஒருமர வில்லின் வலிமையும், இழு-நீளத்தையும் ஒத்து இதை தயாரிக்க இயலும். இதனால் குறைந்த நீளம்கொண்ட வில்லில் இருந்து, அதே அளவு ஆற்றலோடு அம்பை செலுத்த முடியும். இருப்பினும், கலப்பு வில்லை உருவாக்க ஒருமர வில்லைவிட அதிக வகைகளான மூலபொருட்கள் தேவை, இதை உருவாக்கவும் அதிக நேரம் பிடிக்கும். இவ்வாறு உருப்பெற்ற வில் ஈரப்பதத்தால் பாதிப்படையும்.

நாடோடிப் பழங்குடிகளின் உறவைபெற்ற இராணுவ நாகரீகங்களில், இவ்வகை வில்கள் பரவின; கலப்பு வில்கள் ஆசியா முழுவதும் உபயோகத்தில் இருந்தது, கொரியாவிலிருந்து ஐரோப்பாவின் அட்லாண்டிக் கரைகள், வடக்கு ஆப்பிரிக்கா, தெற்கில் அராபிய தீபகற்பம் மற்றும் இந்தியா வரை இதன் உபயோகம் நீண்டது.

இவ்வில்லை பயன்படுத்திய வெவ்வேறு கலாச்சாரங்களில் இதன்  தயாரிப்பு முறையும் மாறுபடும். முதலில், கிளையின் முனைகள் வில்லை  வளைபடும். பின்னர், முனைகள் எலும்பால், அல்லது மான்கொம்பினால் ஆன சட்டங்களால் திடமாக்கப்பட்டது. முனைகள் திடமான வில்லை '"சியா"'  என்றழைப்பர். 

இதர வில்களைப் போல, இவைகளும் துப்பாக்கியின் அறிமுகத்தால் முக்கியத்துவத்தை இழந்தது. 

மர உள்ளகம் வில்லிற்கு வடிவத்தையும் நிலைத்தன்மையையும் தருகிறது. பல துண்டுகளை விலங்குக் கோந்தை கொண்டு ஒட்டி செய்யப்படும், ஆகையால் மரம் கோந்தோடு ஒட்டும்படி இருக்கவேண்டும். 

கிளையின் வளையும் பகுதியில் உள்ள மரம், அதிகபட்ச அழுத்தங்களை தாங்கவல்லதாக இருக்கவேண்டும், மற்றும் மாப்பிள் போல் அடர்ந்த மரம் துருக்கிய வில்களில் உபயோகிக்கப்பட்டது. மூங்கில், மற்றும் முசுக்கொட்டை குடும்ப மரங்கள், சீனாவில் பாரம்பரியமானது.

கொம்பு மெல்லிய அடுக்காக, வில்லின் உட்புறத்தில் (அதாவது வில்லாளியை எதிர்கொண்டவாறு) ஒட்டப்படும். எருமையின் கொம்பு இதற்கு மிகவும் ஏற்றது,  அதேபோல் கெம்சுபக், ஆப்பிரிக்க மறிமான், இபெக்ஸ் காட்டாடு போன்ற பலவகை மறிமான்கள், மற்றும் அங்கேரிய சாம்பல் மாட்டின்  கொம்பும் இதற்கு ஏற்றது. ஆடு மற்றும் செம்மறியாட்டு கொம்பையும் பயன்படுத்தலாம். பயன்படுத்துகையில் மெல்லிய அடுக்குகளாக சிதைந்து போவதால், பெரும்பாலான மாடுகளின் கொம்பு, இதற்கு ஏற்றதல்ல. அழுத்தத்திற்கு உள்ளாகும்போது, மரத்தைவிட கொம்பு அதிக சக்தியை சேமிக்க வல்லது.

விலங்கு ஊன்பசையில் ஊறவைத்த தசைநாணை, அடுக்குகளாக வில்லின் வெளிப்புறத்தின் மீது பதிப்பர். தசைநாணின் இழைகள்,  வில்லின் நீளத்திற்கு இணையாக இருக்கும்படி ஒட்டப்படும். பொதுவாக, காட்டு மான் அல்லது வளர்ப்புப் பாலூட்டிகளின், கெண்டைக்கால் மற்றும் முதுகிலிருந்து தசைநாண் பெறப்படுகின்றது. பாரம்பரியமாக, காட்டு விலங்கின் தசைநாணைவிட காளையுடையது தரம் குறைவாக இருக்கும். காளையின் தசைநாணில் அதிக கொழுப்பு இருப்பதால், விரைவில் சிதைந்துவிடும். மரத்தைவிட தசைநாண் அதிக நீள்திறன் கொண்டதால், அதிக சக்தியை சேமிக்க வல்லது.

நாணும்  அம்பும் இந்த ஆயுத அமைப்பின் முக்கிய பாகங்கள், ஆனால் இவைகளை பற்றி வரலாற்றில் எந்த குறிப்பும் இல்லை.

ஒருமர வில்லைவிட (ஒரே மரத்துண்டினால்க ஆன வில்) கலப்பு வில்லின் அனுகூலமான விடயம் என்னவென்றால், அதன் சிறுத்த அளவில் உள்ள மிகுந்த சக்தி தான். குதிரையில் அல்லது ரதத்தில் இடம்பெயரும் வில்லாளிகளுக்கு, இது ஒருமர வில்லைவிட இவை அதிக சவுகரியமாக இருந்தது. கலப்பு வில்லின் அளவில் ஒருமர வில்லை உருவாக்கினால், நாணை முழுதாக பின்னிழுக்கும் முன், இழு சக்தியை தாங்க இயலாமல் வில் உடைந்துபோகும்.

ஒருமர வில்லைவிட கலப்பு வில்லை உருவாக்க பல்வேறு வகையான மூலபொருட்களும், மிக அதிக நேரமும் ஆகும். ஊன்பசையை இதில் பயன்படுத்தி இருப்பதால்; ஈரப்பதமான வானிலையின் போது, இந்த கலப்பு வில் வலுவிழந்து போகும். மழையில் நனைந்தாலோ, அல்லது நீரில் மூழ்கினாலோ விரைவில் சிதைந்து போய்விடும். ஈரப்பதமான அல்லது மழை பிரதேச வாசிகள், ஒரு மர வில்லை பாரம்பரியமாக ஏற்றனர். அதேபோல், மழை குறைவான அல்லது வறண்ட பிரதேச வாசிகள், கலப்பு வில்லை விரும்பினர்.

நாடோடிகளுடன் தொடர்பில் இருந்த சீன, அசிரிய மற்றும் எகிப்திய  நாகரீகங்கள், கலப்பு வில்லை ஏற்று, அதற்க்காக தகவமைந்துக் கொண்டன. கி.மு. 1324-ல் இறந்த துட்டன்காமன்னின் சமாதியில், பல கலப்பு வில்கள் கண்டெடுக்கப்பட்டன. குறைந்தது சாங் வம்சத்தில் (கி.மு. 1700-1100) இருந்தாவது சீனர்கள் கலப்பு வில்லை (ரதத்திலும் பயன்படுத்த) அறிந்திருக்கவேண்டும். கி.மு. நான்காம் நூற்றாண்டோடு, ரதப்படை அதன் இராணுவ முக்கியத்துவத்தை இழந்தது. அதற்கு மாற்றாக குதிரைப்படை உருவானது.

ஸ்டெப்பியின் நவீன வீரராக ஆனார்கள் ஏற்ற வில்லாளிகள், மேலும் கலப்பு வில்தான் நவீன ஆயுதம்.

முதல்நிலை தந்திரமாக துரக வில்லாளிகள் சிறு-போர் விளைவிப்பார்கள்: அதாவது நெருங்கி வந்து, தாக்கிவிட்டு, எதிர்த் தாக்குதலை தொடுக்கும் முன் பின்வாங்கிவிடுவார்கள்.

கலப்பு வில்லை காலாட்படையாலும் சிரமமின்றி பிரயோகிக்க முடிந்தது. பாரம்பரிய கிரேக்க மற்றும் உரோமைப் பேரரசின் தரைப்படை வில்லாளிகள் கலப்பு வில்லை உபயோகித்தனர்.



</doc>
<doc id="308191" url="https://ta.wikipedia.org/wiki?curid=308191" title="இடைநிலை எறியியல்">
இடைநிலை எறியியல்

இடைநிலை எறியியல் (intermediate ballistics), என்பது எறிபொருள் சன்னவாயில் இருந்து வெளியேறியது முதல், அதன்பின் உள்ள அழுத்தம் நீர்த்துப்போகும் வரையிலான, இடைப்பட்ட நேரத்தில்  எறிபொருளின் இயல்புகளை  பற்றிய படிப்பாகும், ஆக இது அக எறிஇயலுக்கும் புற எறிஇயலுக்கும் நடுவே உள்ளது.


</doc>
<doc id="308206" url="https://ta.wikipedia.org/wiki?curid=308206" title="1578">
1578

ஆண்டு 1578 (MDLXXVIII) பழைய யூலியன் நாட்காட்டியில் புதன்கிழமையில் துவங்கிய ஒரு சாதாரண ஆண்டு ஆகும்.




</doc>
<doc id="308213" url="https://ta.wikipedia.org/wiki?curid=308213" title="நல்லையா குமரகுருபரன்">
நல்லையா குமரகுருபரன்

ஆதவன் ஆகாஷ் நல்லையா குமரகுருபரன் ("Adawan Akash Nalliah Kumaraguruparan") இலங்கைத் தமிழ் அரசியல்வாதியும், கணக்காளரும், முன்னாள் மாகாணசபை உறுப்பினரும் ஆவார். இவர் சனநாயகத் தேசிய முன்னணியின் தலைவராவார்.

குமரகுருபரன் முத்துத்தம்பி நல்லையா, சகுந்தலா (முன்னாள் இலங்கை சட்டவாக்கப் பேரவை உறுப்பினர் த. மு. சபாரத்தினத்தின் மகள்) ஆகியோருக்கு பிறந்தார். ஆரம்பக் கல்வியை யாழ் வைத்தீஸ்வர வித்தியாலயம், யாழ்ப்பாணம் இந்துக் கல்லூரி ஆகியவற்றில் பயின்று, பின்னர் இந்தியாவில் கணக்கியலில் டிப்புளோமா பட்டம் பெற்றார்.

குமரகுருபரன் அகில இலங்கைத் தமிழ்க் காங்கிரஸ் கட்சியின் சார்பில் 1989 நாடாளுமன்றத் தேர்தலில் யாழ்ப்பாண மாவட்டத்தில் போட்டியிட்டு நாடாளுமன்றத்திற்குத் தெரிவாகவில்லை. 1994 நாடாளுமன்றத் தேர்தலில் சுயேட்சைக் குழுவில் கொழும்பு மாவட்டத்தில் போட்டியிட்டும் தெரிவாகவில்லை. 

2000 சனவரியில் இவர் அகில இலங்கைத் தமிழ் காங்கிரசு கட்சியின் பொதுச் செயலாளராகத் தேர்ந்தெடுக்கப்பட்டார். பின்னர் அக்கட்சியின் மூத்த துணைத் தலைவரானார்.

2004 மே மாதத்தில் மனோ கணேசன் தலைமையிலான ஜனநாயக மக்கள் முன்னணியில் சேர்ந்தார். அக்கட்சியின் சார்பில் 2004 மாகாணசபைத் தேர்தலில் கொழும்பு மாவட்டத்தில் போட்டியிட்டுத் தெரிவாகவில்லை. பின்னர் இவர் 2006 உள்ளூராட்சித் தேர்தலில் இக்கட்சியின் சார்பில் போட்டியிட்டு கொழும்பு மாநகர சபை உறுப்பினரானார். குமரகுருபரன் சனநாயக மக்கள் முனன்ணியின் பொதுச் செயலாலராக நியமிக்கப்பட்டார்.

குமரகுருபரன் 2009 மாகாணசபைத் தேர்தலில் சனநாயக மக்கள் முன்னணியின் சார்பில் ஐக்கிய தேசிய முன்னணியின் வேட்பாளராக கொழும்பு மாவட்டத்தில் போட்டியிட்டு மேல் மாகாணசபை உறுப்பினராகத் தேர்ந்தெடுக்கப்பட்டார். 2010 நாடாளுமன்றத் தேர்தலில் ஐதேமு வேட்பாளராக கொழும்பு மாவட்டத்தில் போட்டியிட்டுத் தெரிவாகவில்லை. 2014 மாகாணசபைத் தேர்தலில் ஜனநாயக மக்கள் முன்னணியின் வேட்பாளராக கொழும்பில் போட்டியிட்டுத் தோல்வி அடைந்தார். இதன் பின்னர் இவர் சனநாயக மக்கள் முன்னணியின் தலைவர்களுடன் ஏற்பட்ட பிணக்கினால் அக்கட்சியில் இருந்து விலக்கப்பட்டார்.

இதன் பின்னர் சனநாயகத் தேசிய முன்னணி என்ற பெயரில் ஒரு புதிய கட்சியை இவர் ஆரம்பித்தார். 2015 நாடாளுமன்றத் தேர்தலில் மகிந்த ராசபக்சவின் தலைமையிலான ஐக்கிய மக்கள் சுதந்திரக் கூட்டணியின் வேட்பாளராக கொழும்பு மாவட்டத்தில் போட்டியிட்டுத் தோல்வியடைந்தார்.


</doc>
<doc id="308216" url="https://ta.wikipedia.org/wiki?curid=308216" title="ஆண்டின் சிறந்த வானியல் புகைப்படக்கலைஞர்">
ஆண்டின் சிறந்த வானியல் புகைப்படக்கலைஞர்

ஆண்டின் சிறந்த வானியல் புகைப்படக்கலைஞர் "(Astronomy Photographer of the Year)" என்பது சிறந்த வானியல் புகைப்படத்திற்காக ஒவ்வோர் ஆண்டும் வழங்கப்படும் விருதாகும். சர்வதேச வானியல் ஆண்டாக கொண்டாடப்பட்ட 2009 ஆம் ஆண்டு முதல் இவ்விருது வழங்கப்படுகிறது. விண்மீனொளிகள், அண்டங்கள் போன்ற எட்டு பிரிவுகளில் போட்டிகள் நடைபெறுகின்றன. இவற்றுடன் புதுமுக புகைப்படக் கலைஞருக்கான சர் பாட்ரிக் மூர் பரிசு, ஆண்டின் சிறந்த ரோபோட்டிக் பயன்பாட்டுப் படம் . முதலான இரண்டு சிறப்புப் பரிசுகளும் கூடுதலாக போட்டியில் பங்கேற்க்கும் 16 வயதுக்கு உட்பட்டவர்களுக்கான பிரிவில் ஒரு பரிசும் வழங்கப்படுகின்றன
கிரீன்விச்சில் இராயல் வானாய்வகத்தை இயக்கி வரும் தேசிய கடல்சார் அருங்காட்சியகம் இப்போட்டியை நடத்துகிறது. பிபிசியின் “ இரவு நேரத்தில் வானம்” என்னும் தொலக்காட்சி நிகழ்ச்சியும் நியூயார்க் மெலான் வங்கியின் இன்சைட் முதலீட்டு நிறுவனமும் புரவலர்களாக இப்போட்டிக்கு ஆதரவு அளிக்கின்றனர். தற்பொழுது ஆண்டின் சிறந்த இன்சைட் வானியல் புகைப்படக் கலைஞர் என்ற பெயரிலேயே இவ்வாதரவுக்கான பெயர் மாற்றம் அடைந்துள்ளது

கிரிசு இலிண்டோட், யான்கல்சாவ், மாரெக் குக்குலா மற்றும் உல்ப்காங் தில்மான்சு ஆகியோரின் பெயர்கள் 2016 ஆம் ஆண்டிற்கான போட்டியின் நடுவர் பெயர்பட்டியலாக அறிவிக்கப்பட்டுள்ளது

2015 – சாசெண்டாலென் சமவெளியின் முழுகிரகணம் – மார்ச்சு 2015 நிகழ்ந்த சூரிய கிரகணம் - உலூக் யாமெட்டின் வான் காட்சித் தோற்றம்


</doc>
<doc id="308219" url="https://ta.wikipedia.org/wiki?curid=308219" title="ரத்னகுமார்">
ரத்னகுமார்

ரத்னகுமார் என்பது 1949ல் கிருஷ்ணன்-பஞ்சு இயக்கத்தில் வெளிவந்த தமிழ்த் திரைப்படமாகும். இத்திரைப்படத்தில் பி. யூ. சின்னப்பா, பானுமதி ஆகியோர் முக்கிய பாத்திரங்களில் நடித்திருந்தனர். எம்.ஜி.ஆர் முக்கிய துணைக் கதாப்பாத்திரத்தில் நடித்திருந்தார்.



</doc>
<doc id="308220" url="https://ta.wikipedia.org/wiki?curid=308220" title="புதையல் (1957 திரைப்படம்)">
புதையல் (1957 திரைப்படம்)

புதையல் 1957இல் வெளிவந்த தமிழ்த் திரைப்படமாகும். மு. கருணாநிதி திரைக்கதை வசனம் எழுதிய இப்படத்தை கிருஷ்ணன்-பஞ்சு இயக்கியிருந்தார். இதில் சிவாஜி கணேசன் மற்றும் பத்மினி போன்றவர்கள் முக்கிய கதாப்பாத்திரத்தில் நடித்திருந்தனர். 10 மே 1957 ல் இப்படம் வெளிவந்தது. 



</doc>
<doc id="308225" url="https://ta.wikipedia.org/wiki?curid=308225" title="ரோஜா ரமணி">
ரோஜா ரமணி

ரோஜா ரமணி என்பவர் தென்னிந்திய திரைப்பட நடிகையாவார். இவர் தெலுங்குத் திரைப்படங்களில் பிரபலமாக இருந்தார். மலையாளம் மற்றும் தமிழ் திரைப்படங்களிலும் நடித்துள்ளார். இவர் சென்னையில் பிறந்தவர். 



</doc>
<doc id="308226" url="https://ta.wikipedia.org/wiki?curid=308226" title="9கே32 ஸ்ட்ரேலா-2">
9கே32 ஸ்ட்ரேலா-2

9 கே 32 ஸ்ட்ரேலா-2 ( 9K32 "Strela-2 ) (, "arrow"; நேடோ குறிப்பிடும் பெயர் SA-7 "Grail) என்பது தனி மனிதாராலேயே தோள்ப்ட்டையில் வைத்து குறைந்த உயரத்தில் இருந்தே இயக்கக்கூடிய நில வான் ஏவுகணை ஆகும். இது ஒரு விமான எதிர்ப்பு ஏவுகணையாகும். இது உயர் வெடிப்பு ஆயுதமாகவும், செயலாற்ற அகச்சிவப்பு வழிகாட்டல் கொண்டது. செயல்திரணின் அளவில் அமெரிக்க இராணுவத்தின் எஃஐஎம்- 43 ரெட் ஐஸ் உடன் ஒப்பிடத்தக்கதாகது. இது 1959 இல் வடிவமைக்கப்பட்டது, இது முதல் சோவியத் ஒன்றியத்தின் மனித தொள்பட்டையில் இயக்கக் கூடிய ஏவுகணையில் முதல் தலைமுறையைச் சேர்ந்தது. 1968 இல் பயண்பாட்டுக்கு வந்த இது 1970 முதல் தொடர் உற்பத்தி செய்யப்பட்டது.

ஸ்ட்ரேலா மற்றும் அதன் வகைகள் 1968 இல் இருந்து கிட்டத்தட்ட ஒவ்வொரு பிராந்திய மோல்களிலும் பரவலான பயன்பாட்டில் இருந்துள்ளது.


</doc>
<doc id="308227" url="https://ta.wikipedia.org/wiki?curid=308227" title="சிவ அம்சம்">
சிவ அம்சம்

சிவ அம்சம் அல்லது சிவாம்சம் என்பது சைவக் கடவுளான சிவபெருமானின் சக்தியினைக் கொண்டவர்கள் ஆவார்கள். ஹனுமான், வீரபத்திரர், சூரியன், அம்பிகை போன்றவர்கள் சிவபெருமானின் அம்சமாக கருதப்படுகிறார்கள். கடவுள்கள் மட்டுமின்றி பாசுபதர்கள், சுவாமி விவேகானந்தர் போன்றோரையும் சிவாம்சம் பொருந்தியவர்களாக கருதுகிறார்கள்.

கேசரி - அஞ்சனை ஆகியோருக்கு பிறந்தவர் அனுமான். இவர் பிறப்பிற்காக அஞ்சனை திருமலையில் தவமிருந்தனர். அந்த தவத்தில் மகிழ்ந்த வாயுபகவான், தினமும் ஒரு கனியை அஞ்சனைக்கு அளித்தார். அதில் ஒரு நாள் சிவபெருமானுக்கு வைத்திருந்த பழத்தினை அளித்தார். இதனால் அஞ்சனை கருவுற்றமையால் அனுமார் சிவபெருமானின் அம்சமாகவும், வாயு புத்திரனாகவும் கருதப்படுகிறார். 

அகோர வீரபத்திர் சிவ அம்சமாக கருதப்படுகிறார். அதனால் அனுமந்தபுரம் அகோர வீரபத்திரர் கோயிலில் அவரே மூலவராக இருக்கிறார். 




</doc>
<doc id="308232" url="https://ta.wikipedia.org/wiki?curid=308232" title="சென்னை பெங்களூர் தொழில் நடைபாதை">
சென்னை பெங்களூர் தொழில் நடைபாதை

சென்னை- பெங்களூர் தொழில் நடைபாதை திட்டம் ( The Chennai-Bangalore Industrial Corridor Project ) என்பது இந்திய அரசால் வர இருக்கும் ஒரு பெரிய உள்கட்டமைப்பு திட்டமாகும். இந்த நடைபாதை திட்டத்தில் சென்னை, திருப்பெரும்புதூர், பொன்னப்பன்தங்கல், இராணிப்பேட்டை, சித்தூர், பங்காருபாலம், பலமனேர், பங்காரப்பேட்டை, ஒசகோட்டே, பெங்களூர் ஆகிய பகுதிகள் அடங்குகின்றன. இதனால் சென்னை மற்றும் எண்ணூர் துறைமுகத்திற்கு இந்த இடங்களில் இருந்து பொருட்களை விரைவாக எடுத்துச் செல்வதின் மூலம் தென் இந்தியா மற்றும் கிழக்கு ஆசியாவுக்கு இடையிலான வணிகம் உயரும் என்று எதிர்பார்க்கப்படுகிறது. 

தனது நிதிநிலை அறிக்கை உரையில், நிதி அமைச்சர் ப.சிதம்பரம் இந்த திட்டம் சப்பான் சர்வதேச ஒத்துழைப்பு நிறுவனத்தின் (JICA) உதவியுடன், மூன்று தென் மாநில அரசாங்கங்களுடன் இணைந்து உருவாக்கியது என்றார். சென்னை-பெங்களூர் தொழில்துறை நடைபாதை என்பது $ 100 பில்லியன் மதிப்பிலான தில்லி-மும்பை (DMIC) தொழில்துறை நடைபாதையின் மாதிரியாக வருகிறது என்றார்.

"சென்னை நடைபாதையால் கர்நாடக தொழில்களுக்கு மிகுதியான நன்மை இருக்காது, காரணம் அது வங்காள விரிகுடாவில் உள்ள ஒரு துறைமுகத்திற்கு (சென்னை) உலக வர்க்கம் இணைப்பு வழங்குகிறது.. எனினும், அரபிக் கடற்கரையில் உள்ள மும்பை துறைமுகத்திற்கு நடைபாதையை, ஏற்படுத்தி இணைப்பு வழங்கினால் கர்நாடக வட மாவட்டங்களுக்கு பொருளாதார ரீதியாக பெரிய அளவில் நன்மை ஏற்படும் என இந்திய தொழில் கூட்டமைப்பின், கர்நாடக மாநிலக் கவுன்சில் தலைவர் ( சிஐஐ) "எல். கிருஷ்ணன் "கூறினார்.

இரண்டு முக்கிய உட்கட்டமைப்பு திட்டங்கள் நடைபாதையின் முதுகெலும்பாக உருவாக்கப்பட உள்ளன. தொடர்வண்டி மற்றும் சாலை போக்குவரத்து வழியாக சரக்குகளை கொண்டு செல்லும் வகையில் இந்த நடைபாதை மேம்படுத்தப்படும்.

இந்த நடைபாதையை மங்களூர்வரை நீட்டிப்பதன் வழியாக கிழக்கு கடற்கரைத் துறைமுகம் மற்றும் மேற்கு கடல்துறைமுகப்பட்டினமும் சாலை போக்குவரத்தில் இணைக்க வாய்ப்பிருப்பதாக இந்த திட்டத்தை கர்நாடக அரசு முன்மொழிந்துள்ளது. இந்த புதிய திட்டம் உருவாக்கப்படுவதால் இந்த வளாகத்தின் இரு முனைகளிலும் துறைமுகங்களும், மேலும் வழியில் மூன்று பன்னாட்டு வானூர்தி நிலையங்கள் இணைப்பும் ஏற்படும் என்றும் இந்த பாதைக்கு இடையே உள்ள உற்பத்தி தொழிற்சாலைகள் அமைப்பு, மங்களூரில் உள்ள இந்தியாவின் மிகப்பெரிய பெட்ரோகெமிக்கல் வளாகம், பன்னாட்டு சரக்கு வானூர்தி வசதி, சர்வதேச விமான நிலையம், முக்கிய துறைமுகம், இந்தியாவில் எழுத்தறிவு விகிதம் மிக்க ஒரு பகுதியாக உள்ளதன்மை. ஆகியவற்றின் காரணமாக மங்களூர் ஆப்பிரிக்கா மற்றும் மேற்கு ஆசிய நாடுகளுக்கு ஏற்றுமதி செய்தற்கும் சப்பானிய நிறுவனங்களுக்கு முக்கிய ஏற்றுமதி மையமாக இருக்க முடியும். என கருதப்படுகிறது.


</doc>
<doc id="308234" url="https://ta.wikipedia.org/wiki?curid=308234" title="அக எறியியல்">
அக எறியியல்

அக எறியியல் (Internal ballistics), என்பது எறியியலுக்குக் கீழ் வரும் துறை ஆகும், இது ஒரு எறியத்தின் உந்துவிசையை பற்றிய படிப்பாகும்.

துப்பாக்கிகளில், அக எறியியல் என்பது உந்துபொருளை எரியுட்டுதல் முதல், துப்பாக்கிக் குழலில்  இருந்து எறியம் வெளியேறும் வரையிலான, இடைப்பட்ட நேரத்தின் இயல்புகளை பற்றியது. சிறு-குழல் (நீள் மற்றும் கை) துப்பாக்கிகளில் இருந்து, அதி-நுட்ப பீரங்கிப்பிரிவு வரை, அனைத்து விதமான சுடுகலன்களின் பயனர்கள் மற்றும் வடிவமைப்பாளர்களுக்கு, இந்த அக எறியியல் மிக முக்கியமாகும்.

எவுர்தியால் உந்தப்படும் எறியங்களில், அக எறியியல் என்பது ஏவுப்பொறியில் இருந்து உந்துசக்தி அளிக்கப்படும் நேரத்தின் இயல்புகள் ஆகும்.

ஹாச்சர், அக எரியியலை மூன்றாக பிரிக்கிறார்:
அக எறியியலில் ஐந்து பொதுவான சமன்பாடுகள் உள்ளன:

இதுநாள் வரை, பல வகையிலான உந்துபொருளை எரியூட்டும் முறைகள் இருக்கின்றன. முதன்முதலில், துப்பாக்கியின் பின் பகுதியில் ஒரு சிறய துளையிட்டு, (தொடு துளை) அதன்வழியாக உந்துபொருளை உட்செலுத்தி, வெளியில் இருந்து தொடு துளையில் தீ வைப்பர். பின்னர்,  இயந்திர செயல்பாட்டால், எரியூட்டிகள் கொண்ட வெடியுறைகளை வெடிக்க வைத்து, உந்துபொருள் பற்றவைக்கப் பட்டது. மின்னோட்டத்தை கொண்டும் உந்துபொருளை பற்ற வைக்கலாம்.

கந்தகம், கரி, மற்றும் பொட்டாசியம் நைத்திரேட்டு அல்லது சோடியம் நைத்திரேட்டு ஆகியவற்றின் கலவையை அரைத்துப் பொடியாக்கி வெடிமருந்து (கரும்பொடி) தயாரிக்கப்படுகிறது. இது பல்வேறு துகள் அளவுகளில் தயாரிக்கபடுகிறது. துகள்களின் வடிவமும் அளவும், அதன் பரப்பளவை நிர்ணயிக்கும், ஆக இது நேரடியாக எரியும் விகிதத்தையும் மாற்றும்.

நைட்ரிக் காடி, மாவிய நாருடன் வினையாற்றும் போது, நைட்ரோ-மாவியம் அல்லது "துமுக்கிப்பஞ்சு" உருவாகிறது. இது எளிதில் தீப்பற்றக்கூடிய நார்ப்பொருள். வெப்பமூட்டினால் இது உடனே எரிந்து போகும். இதை எரிக்கும்போது, முற்றிலும் வாயுக்களாவதால்; எந்த திடநிலை மிச்சமும் இல்லாமல், சுத்தமாக எரிந்துவிடும்.  ஜெலட்டின் பூசிய நைட்ரோ மாவியம், ஒரு நெகிழி ஆகும். இதை நீள் உருளை, குழல், உருளை அல்லது துகள் ஆகிய வடிவங்களில் ஆக்க முடியும். இதைத்தான் "ஒற்றை உந்துபொருட்கள்" என்று குறிப்பிடுகின்றனர்.

நைட்ரோகிளிசெரினை நைட்ரோ-மாவியத்துடன் சேர்த்தால் "இரட்டை உந்துபொருள்" உருவாகும். நைட்ரோ-மாவியம்   நைட்ரோகிளிசெரினின் வீரியத்தைக் குறைத்து, அது வெடிப்பதை தவிர்க்கும்; பதிலுக்கு நைட்ரோகிளிசெரின், நைட்ரோ-மாவியத்தை உறைகூழ் (jelly) நிலைக்கு மாற்றி, அதன் சக்தியை அதிகரிக்கிறது. ஒற்றை உந்துபொருட்களைப் போல் சுத்தமாக எரியாவிட்டாலும், இரட்டை உந்துபொருட்கள் அதிகவேகமாக எரிந்துவிடும்.

தற்போதுள்ள ஆய்வுகளில் "பெட்டியில்லா போர்த்தளவாடம்" (caseless ammunition) முக்கிய பங்கு வகிக்கிறது. இவ்வகை பெட்டியில்லா வெடியுறையில், உந்துபொருள் ஒரு திடப்பொருளாக, அதன் பின்னால் உள்ள குழியில் எரியூட்டி வைக்கப்பட்டிருக்கும், மற்றும் முன்னால் குண்டு (தோட்டா/சன்னம்) இணைக்கப்பட்டிருக்கும்.




</doc>
<doc id="308238" url="https://ta.wikipedia.org/wiki?curid=308238" title="சன்னவாய்">
சன்னவாய்

சுடுகலனின் சன்னவாய் ("Muzzle") என்பது குழலில் இருந்து, எறியம் வெளியேறும் முனை ஆகும்.

சன்னவாயின் சரியான பொறிவினை, துல்லியத்தை அதிகரிக்கும். ஏனெனில், இதுதான் குழலுக்கும் எறியத்திற்குமான கடைசி தொடுபுள்ளி. எறியத்திற்கும் சன்னவாயிற்கும் நடுவே இடைவெளி இருந்தால், குழலில் இருந்து வெளியேறும் உந்து-வாயுக்கள் சீராக பரவாமல், நிர்ணயித்த பாதையில் இருந்து எறியத்தை திசைதிருப்பிவிடும். (இடைநிலை எறியியலை பார்க்க).

துப்பாக்கியை சுடும்போது, சன்னவாயில் (வெடியொளி எனப்படும்) ஒரு திடீரொளி காணப்படும். இது குழலில் இருந்து வெளியேறும் சூடான வாயுக்களால் உருவாகிறது. அவ்வாறு தோன்றும் திடீரொளியின் அளவு, குழலின் நீளம், வகை, வெடிமருந்தின் அளவு போன்ற பல்வேறு காரணிகளை சார்ந்திருக்கும். இந்த விளைவுகளை குறைக்க ஆயுதத்தின் சன்னவாயில் ஒளி அடக்கிகள் இணைக்கப்படும்.



</doc>
<doc id="308244" url="https://ta.wikipedia.org/wiki?curid=308244" title="பஞ்சாபிய உணவு">
பஞ்சாபிய உணவு

பஞ்சாபிய உணவுமுறை எனப்படும் இக்கட்டுரை, இந்திய பஞ்சாப், பாகிஸ்தானிய பஞ்சாப் ஆகிய பகுதிகளின் உணவுமுறையைப் பற்றியது. பஞ்சாபிய உணவுகள் இங்கிலாந்திலும், கனடாவிலும் கூட பரவலாக விரும்பி உண்ணப்படுகின்றன.

பஞ்சாபியர்கள் அரிசியும், வெண்ணெயும், விலங்குகறிகளும் சேர்க்கப்பட்ட உணவுகளை சாப்பிடுகின்றனர். பஞ்சாபில் விளையும் பாசுமதி அரிசி உள்ளிட்ட அரிசி வகைகளை வேக வைத்து சாப்பிடுகின்றனர். வேகவைத்த அரிசியான சோற்றை சோல் என்று அழைக்கின்றனர். காய்கறிகளையும் விலங்குகறிகளையும் கொண்ட செய்யப்பட்ட குழம்பு போன்றவற்றை சோற்றுடன் கலந்து சாப்பிடுகின்றனர்.

முற்காலத்தில் மரக்கட்டைகளை விறகாக பயன்படுத்தி உணவு சமைத்தனர். தற்காலத்தில் புதிய வரவான ஸ்டவ் போன்ற அடுப்புகளில் சமைக்கின்றனர். இருந்தபோதும், பஞ்சாபி தந்தூர் முறையில் சமைப்பவர்கள் விறகு அடுப்பையே பயன்படுத்துகின்றனர். இந்தியாவில் தந்தூரியை பிரபலப்படுத்திய பெருமை பஞ்சாபியரையே சாரும்.

பஞ்சாபில் கோதுமை, அரிசி ஆகியன விளைகின்றன. பால் பொருட்களும் தயாரிக்கப்படுகின்றன. ஆதலால், இங்குள்ள மக்கள் கோதுமை, அரிசி, பால் ஆகியவற்றை அடிப்படையாகக் கொண்ட உணவுகளை சாப்பிடுகின்றனர். இந்திய அளவில் பால் பொருட்களை அதிகம் பயன்படுத்தும் மாநிலங்களில் பஞ்சாபும் ஒன்று.

வெண்ணெய், நெய் ஆகியவற்றை உணவுகளில் பயன்படுத்துகின்றனர்.

உணவின் சுவையை மேம்படுத்த சில பொருட்களை சேர்க்கின்றனர். இவர்களும் மிளகு, கொத்தமல்லி, சீரகம், வெந்தயம் ஆகியவற்றை பயன்படுத்துகின்றனர். உணவுகளுடன் சட்னி சேர்த்து சாப்பிடுகின்றனர்.

பஞ்சாபி மக்கள் காலை வேளையில் சன்னா மசாலா, சோலே, பராட்டா, அல்வா பூரி, பதூரா, ஃபலூடா, மோர், லஸ்ஸி, மசாலா டீ, தேநீர், தயிர் வடை, தயிர், கோவா, பாயா உள்ளிட்ட உணவுகளை சாப்பிடுகின்றனர்.

பாகிஸ்தானிய பஞ்சாபில் "லாகூரி கட்லாமா" என்ற உணவு பிரபலமானது.

இவர்கள் ஆட்டுக் கறியை அதிகம் சாப்பிடுகின்றனர். இந்திய பஞ்சாபில் மாட்டுக்கறியையும், பாக்கிஸ்தானிய பஞ்சாபில் பன்றிக்கறியையும் சாப்பிடுவதில்லை. இதற்கு மத நம்பிக்கை காரணமாகும்.


பஞ்சாபில் பாயும் ஐந்து ஆறுகளில் ஆற்றுமீன் அதிகளவில் கிடைக்கும். கெண்டை, ரோகு. கெளிறு, கட்லா, திலாப்பியா உள்ளிட்ட மீன் வகைகளை சமைத்து சாப்பிடுகின்றனர். அமிர்தசரசின் மீன் டிக்கா மிகப் பிரபலமானது.



சாப்பாட்டில் பருப்பை அதிகம் பயன்படுத்துகின்றனர். இதை தால் என்று குறிப்பிடுகின்றனர்.

ரைத்தா, சட்னி ஆகியவற்றை உணவுடன் கலந்து சாப்பிடுகின்றனர். புளி, புதினா, மாதுளை, மா, தனியா ஆகியவற்றை சட்னியில் சேர்க்கின்றனர்.

பஞ்சாபி மக்கள் சாப்பிடும் உணவுகள்

இவர்கள் நான், ரொட்டி, குல்ச்சா, பராத்தா, சப்பாத்தி, பூரி ஆகியவற்றை உண்கின்றனர்.

இவர்கள் லஸ்ஸி, மோர் ஆகியவற்றை குடிக்கின்றனர். மாம்பழ லஸ்ஸி, மாம்பழப் பால், சாஸ் மாம்பழம், தர்பூசணி ஆகிய பழங்களின் சாற்றையும். காரட் சாறு, புளி சாறு, எலுமிச்சைச்சாறு ஆகியவற்றையும் பருகுகின்றனர். பால் சோடாவையும், சத்து என்ற பானத்தையும் பருகுகின்றனர். 

பஞ்சாபி குடும்பங்களில் சாப்பாட்டை பரிமாறுவதற்கும், விருந்தளிப்பதற்கும் வழக்கங்கள் உள்ளன. 

விருந்தினர் தம் உறவினருக்கு பழங்களையும், இனிப்புகளையும், தின்பண்டங்களையும் வாங்கிச் செல்வது பொது வழக்கமாக உள்ளது. அன்பைப் பரிமாறிக் கொள்ளும் விதமாக, அண்டை வீட்டாருக்கு உணவுப் பதார்த்தங்களை வழங்குகின்றனர். பஞ்சாபில் மாமரங்களை அதிகம் காணலாம். இதனால் உணவில் மாங்காய், மாம்பழங்களை அடிப்படையாகக் கொண்ட கூட்டுணவும் உண்டு. இவற்றை தம் நண்பர்களுடன் பகிர்ந்துகொள்கின்றனர்.




பஞ்சாபி தாபா எனப்படும் உணவகங்கள் சாலையோரங்களிலும், நகர்ப்புறங்களிலும் உள்ளன. இங்கு பஞ்சாபி உணவுகளை சாப்பிடலாம். 




</doc>
<doc id="308245" url="https://ta.wikipedia.org/wiki?curid=308245" title="டீஜேய்">
டீஜேய்

டீஜையந்தன் அருணாசலம் ("Tejeenthan Arunachalam", பிறப்பு: 6 சனவரி 1994) அனைவராலும் டீஜேய் அருணாசலம் அல்லது சுருக்கமாக "டீஜேய்" ("Teejay") என்று அறியப்படும் பாடகர் ஆவார். இவர் இலண்டனில் பிறந்த ஈழத்தமிழர் ஆவார். இவர் "முட்டு முட்டு" மற்றும் "ஆசை" போன்ற பாடல்கள் மூலம் மக்களிடம் அறிமுகமானார். 

இவர் ரெபெல்ஸ்டார் ரெகார்ட்ஸ் என்னும் நிறுவனத்துடன் ஒப்பந்தத்தில் உள்ளார். இவர் முதலில் "முட்டு முட்டு" என்னும் பாடல் மூலம் அறிமுகமானார். அதை தொடர்ந்து "ஆசை" என்னும் பாடலை வெளியிட்டார். அதை தொடர்ந்து ஒமியா, வானவில் போன்ற பாடல்களை வானவில் - தி குஸ்ட்(தேடல்) செருகேட்டிற்காக வெளியிட்டார். அதை தொடர்ந்து Maze in Idhayam என்னும் செருகேட்டை வெளியிட்டுள்ளார். சவாரி என்னும் தமிழ் திரைபடத்தில் "பாணி பூரி" என்னும் பாடலை பாடியுள்ளார். இவரின் முட்டு முட்டு பாடலின் வரவேற்பை தொடர்ந்து "அம்சனா" என்னும் திரைபடத்தில் கதாநாயகனாக நடிக்கிறார். இது தவிர ரெபெல்ஸ்டார் ரெகார்ட்ஸ் நடத்திய இசை நிகழ்சிகளிலும், அணிருதின் மலேசிய இசைக்கச்சேரியிலும் பங்கேற்றுள்ளார்.

டீஜேய் கால்பந்து மற்றும் தடகள விளையாட்டுகளில் ஆர்வம் உடையவர். பாடகர் ஆகும் முன் அதில் கவனம் செலுத்தினார்.


</doc>
<doc id="308247" url="https://ta.wikipedia.org/wiki?curid=308247" title="காத்தாயி அம்மன்">
காத்தாயி அம்மன்

காத்தாயி அம்மன் என்பவர் நாட்டுப்புறத் தெய்வம் ஆவார். இவர் கையில் குழந்தையை வைத்திருப்பதைப் போன்ற தோற்றத்துடன் சிலையாக அமைக்கப்படுகிறார். இவர் குழந்தையுடன் இருப்பதால் குழந்தையம்மன் என்று அழைக்கப்படுகிறார். இவரது குழந்தையை முருகன் என்கின்றனர். 

காத்தாயி - காத்த + ஆயி. காக்கும் தொழிலைச் செய்வதால் காத்தாயி என்று அழைக்கின்றார்கள். முருகனின் மனைவியான வள்ளியை காத்தாயி என நம்புவோரும் உள்ளனர். இவர்கள் வள்ளி தந்தைக்காக பயிர்களை காக்கும் தொழிலை செய்தமையால் இப்பெயரை பெற்றமையாக கூறுகின்றனர்.

இவரை காத்தியாயினி அம்மன் என்றும் அழைக்கின்றனர்.

காத்தாயி அம்மனின் வரலாற்றுக்கு எண்ணற்ற தொன்மக்கதைகள் உள்ளன. காத்தாயி முருகனின் மனைவியான வள்ளியென்றும், சப்த கன்னிகளில் ஒருத்தியென்றும், காத்யாயன முனிவரின் மகளென்றும் மூன்று கதைகள் உள்ளன.

பொதிகை மலையின் அடிவாரத்தில் வாழந்த விவசாயிக்கு ஏழு பெண் குழந்தைகள் இருந்தனர். அவர்கள் பருவத்தினை அடைந்தாலும், அந்த விவசாயியால் அவர்களுக்குத் திருமணம் செய்து வைக்க முடியவில்லை. இதனால் ஆற்றங்கரையில் சிவபெருமானின் வடிவமான லிங்கத்தினை மணலில் உருவாக்கி வழிபட்டனர். சிவபெருமான் வழிபோக்கனைப் போல அங்குவந்து அவர்களின் பூஜைக்கு இடையூறு செய்தார். அவர்கள் வெவ்வேறு இடங்களுக்கு சிதறிச் சென்றார்கள். சிவபெருமான் மறைந்துவிட அனைவரும் ஒன்றுகூடும் போது காத்தாயி மட்டும் குழந்தையுடன் வந்தாள். 

அக்குழந்தை யாது என வினவிய சகோதரிகளுக்கு அக்குழந்தை அந்த இளைஞன் தன்னைத் தழுவியதால் பிறந்தது என்றாள். மற்றவர்கள் நம்ப மறுத்தனர். அதனால் தன்னுடைய குழந்தையுடன் தீயில் இறங்கி தான் கூறுவது உண்மையென நிறுபித்தார். 
காத்யாயன முனிவர் என்வரின் மகளாகப் பிறந்தவளை காத்தாயி அம்மன் என்கின்றனர். அனைத்து உயிர்களையும் தன் குழந்தை போல காப்பதால் காத்தாயி குழந்தையுடன் இருப்பதாக கூறுகின்றார்கள்.



</doc>
<doc id="308250" url="https://ta.wikipedia.org/wiki?curid=308250" title="அயனாவரம் பரசுராமலிங்கேஸ்வரர் கோயில்">
அயனாவரம் பரசுராமலிங்கேஸ்வரர் கோயில்

அயனாவரம் பரசுராமலிங்கேஸ்வரர் கோயில் என்பது சென்னை அயனாவரத்தில் அமைந்துள்ள சிவாலயமாகும். இச்சிவாலயத்தில் மூலவராக உள்ள லிங்கத் திருமேனி தீண்டாத் திருமேனியாகவும், நிறம் மாறும் தன்மை கொண்டுள்ளதாகவும் உள்ளது. பரசுராமர் மற்றும் பிரம்மன் ஆகியோர் இத்தலத்திற்கு வந்து சிவபெருமானை வழிபட்டு உய்வுபெற்றிருக்கிறார்கள். 

இச்சிவாலயத்தின் மூலவர் பரசுராம லிங்கேஸ்வரர் என்றும், அம்பிகை பர்வதாம்பிகை என்றும் அழைக்கப்படுகிறார். தாயைக் கொன்ற பாவத்தினை நீக்க பரசுராமர் இச்சிவலிங்கத்தினை வழிபட்டதாக தலபுராணம் கூறுகிறது. 

இக்கோயிலின் மூலவர் லிங்கவடிவில் காட்சிதருகிறார். இவருக்கு பரசுராம லிங்கேஸ்வரர் என்ற பெயரில் அழைக்கப்படுகிறார். இச்சிவலிங்கத்தினை தீண்டாத் திருமேனி லிங்கம் என்றும் அழைக்கின்றனர். இச்சிவலிங்கத்திற்கு அரச்சனை மற்றும் அபிசேகம் செய்ய அர்ச்சகர்கள் லிங்கத்தினைத் தொடுவதில்லை. இச்சிவலிங்கம் பருவகாலத்திற்கு தக்கவாறு நிறம் மாறும் தன்மையுடையது. ஆவணி முதல் மார்கழி மாதம் வரை சிவலிங்கம் கருப்பு நிறமாகவும், பங்குனி முதல் ஆடி மாதம் வரை பொன் நிறமாகவும் காட்சியளிக்கிறது.

இச்சிவாலயத்தில் ஆருத்ரா தரிசனம், பிரதோசம் போன்ற திருவிழாக்கள் நடத்தப்படுகின்றன.


</doc>
<doc id="308251" url="https://ta.wikipedia.org/wiki?curid=308251" title="பைரவா (திரைப்படம்)">
பைரவா (திரைப்படம்)

பைரவா விஜய் நடிப்பில் 2017 சனவரியில் வெளிவந்த ஒரு இந்தியத் தமிழ்த் திரைப்படமாகும். அதிரடித் திரைப்படமான இதனை இயக்குநர் பரதன் இயக்கியுள்ளார். இவர் ஏற்கனவே விஜய் நடிப்பில் உருவான அழகிய தமிழ் மகன் திரைப்படத்தை இயக்கியவராவார். விஜயா புரொடக்சன்சு நிறுவனம் தயாரித்துள்ள இத்திரைப்படத்தில் விஜய், கீர்த்தி சுரேஷ் ஆகியோர் முக்கிய வேடங்களிலும், சதீஸ், ஜெகபதி பாபு ஆகியோர் இதர துணை வேடங்களிலும் நடித்துள்ளனர். இத்திரைப்படத்திற்கு சந்தோஷ் நாராயணன் இசையமைத்துள்ளார். இது விஜய் நடிக்கும் 60ஆவது படமாதலால் முன்னதாக விஜய் 60 என்று அறியப்பட்டு, பின்னர் 2016 செப்டம்பரில் பைரவா எனப் பெயரிடப்பட்டது. இந்த படம் வெளியான 4 நாட்களில் 56 கோடி ரூபாய் வசூலை பெற்றது. இப்படத்தின் திரையரங்கு விநியோக உரிமையை சுமார் 73 கோடி வரை வியாபாரம் செய்தனர், ஆனால் இப்படத்தின் விநியோகஸ்தர்கள் பங்கு வெறும் 54 கோடி மட்டுமே ஈட்டி படுதோல்வி அடைந்தது.

நடிகர் அருண் பாண்டியன் இப்படத்தின் வெளிநாட்டு ஒளிபரப்பு உரிமையை அளவிற்கு வாங்கியுள்ளார். இத்தொகையானது விஜய் நடிப்பில் முன்னதாக வெளியான தெறி திரைப்படத்தை விட மிக அதிகமாகும்.


</doc>
<doc id="308255" url="https://ta.wikipedia.org/wiki?curid=308255" title="கோபிந்த்கர் கோட்டை">
கோபிந்த்கர் கோட்டை

கோபிந்த்கர் கோட்டை "(Gobindgarh Fort)" அல்லது பாங்கியான் டா கிலா என்றழைக்கப்படும் இந்த புராதன கோட்டை, வடமேற்கு இந்தியாவின் பஞ்சாப் மாநிலத்தில் அமைந்துள்ள அம்ரித்சர் நகரின் நடுவத்தில் அமைந்துள்ளது. மேலும், ஒரு வரலாற்று இராணுவ கோட்டையாக உள்ள இது, யாவரும் தவறாமல் தரிசிக்க வேண்டிய சுற்றுலா தளமாகவும் அறியப்படுகிறது.

1706-ல் கட்டப்பட்ட இந்த கோட்டையை, 1760-ம் ஆண்டில், செங்கல் மற்றும் சுண்ணாம்புக் கலவையைக் கொண்டும், 12,000 வீரர்கள் படைக்குழுவை பயன்படுத்தியும் நான்கு கொத்தளங்களுடன் இந்த கோட்டையை, ஒரு சீக்கிய போராளியான குஜ்ஜார் (சர்தார்) சிங் பாங்கி என்பவரது படையினர் இந்த கோட்டையை கட்டியுள்ளனர். பின்னர், 1805-1809-ம் ஆண்டு காலங்களில், "பஞ்சாப் சிங்கம்" என அழைக்கப்படும் பஞ்சாபி மக்களின் சீக்கிய பேரரசின் மன்னரான மகாராஜா ரஞ்சித் சிங் இந்த கோட்டையை மறு கட்டுமானம் செய்துள்ளார். கோஹினூர் வைரம், பிற பொக்கிஷங்களையும், மற்றும் ஒப்பந்தங்கள் சம்பந்தமான தஸ்தாவேஜுகளையும் பாதுகாப்பான முறைபடுத்த மறு கட்டமைப்பு செய்ததாக கருதப்படுகிறது.

1849-ல் ஆங்கிலேய ஆட்சியாளர்கள் இந்த கோட்டையை கைப்பற்றி இதில் உள்ள தர்பார் ஹால், ஹவா மஹால் மற்றும் பான்சி கர் போன்ற இணைப்புகளை உருவாக்கினர். 1919-ம் ஆண்டுகளில் நிகழ்ந்த ஜாலியன்வாலா பாக் படுகொலைக்கு காரணமான ஜெனரல் ரெஜினால்டு எட்வர்டு ஹார்ரி டையர் இந்த பான்சி கர் மாளிகையில் வசித்துள்ளார்.

இந்திய விடுதலைக்குப்பின் இந்த கோட்டை, இந்திய ராணுவத்தினர் வசம் வந்தது. 1948-ம் ஆண்டு, பாக்கித்தான் பகுதியிலிருந்து வந்த ஏதிலிகளுக்கு தஞ்சம் அளிக்க இது பயன்பட்டது. இந்திய சுதந்திரப்போராட்டத்தின் பல்வேறு நிகழ்வுகளுக்கு, மௌன சாட்சியாக இருந்த இந்த வரலாற்றுக்கோட்டை 2006-ல் பஞ்சாபைச் சேர்ந்த இந்திய தேசிய காங்கிரசு அரசியல்வாதியும், அப்போதைய பஞ்சாப் முதல் அமைச்சருமான கேப்டன் அமரிந்தர் சிங் என்பவரால் பொதுமக்கள் பார்வைக்கு திறந்துவிடப்பட்டது. .



</doc>
<doc id="308258" url="https://ta.wikipedia.org/wiki?curid=308258" title="வைரிசெட்டிபாளையம் அன்னகாமாட்சியம்மன் கோயில்">
வைரிசெட்டிபாளையம் அன்னகாமாட்சியம்மன் கோயில்

வைரிசெட்டிபாளையம் அன்னகாமாட்சியம்மன் கோயில் என்பது திருச்சிராப்பள்ளி மாவட்டத்திலுள்ள வைரசெட்டிபாளையத்தில் அமைந்துள்ள கோயிலாகும். இக்கோயிலின் மூலவராக பெருமாளும், அன்னகாமாட்சியம்மன் மற்றும் சப்த கன்னிமார்கள் கருவரையிலேயே இருக்கிறார்கள். தனிச்சன்னதியில் மாசி பெரியசாமியும் லாடசாமியும் உள்ளார்கள்.

இக்கோயிலில் வெள்ளையம்மாள், வைரசெட்டி, வீரபத்திரன், காத்தவராயன், உதிர கருப்பு போன்ற எண்ணற்ற நாட்டார் தெய்வங்களின் சந்நிதிகள் அமைந்துள்ளன. கருப்புசாமி இங்கு புல்லாங்குழல் ஊதுவது போல காட்சிதருகிறார். இவரை முத்து கருப்பண்ணசாமி என்று அழைக்கின்றனர்.

கோயிலின் பிரதான வாசலில் சிவபெருமான் பார்வதி மற்றும் இரு குழந்தைகளான முருகன் மற்றும் விநாயகருடன் காட்சிதருகிறார். மாசி பெரியசாமி சிவாம்சமானவர் என்பதால் இவ்வாறு சுதைசிற்பம் அமைக்கப்பட்டுள்ளது. அந்த வாசலின் நேரே மூலவர் சந்நிதி அமைந்துள்ளது.

இக்கோயிலின் மூலவராக திருமகள், பூமாதேவி உடனுறை பெருமாள் இருக்கிறார். அவரின் வலப்புறத்தில் மீனாட்சி, காமாட்சி, விசாலாட்சி அம்மன்களை மண் கலய உருவமாக உள்ளார்கள். கருவரையில் பத்துக்கும் மேற்பட்ட சாமிகள் உள்ளதாக பூசாரிகள் தெரிவித்தாலும் மற்ற தெய்வங்களுக்கு தீபாராதனை காட்டுவது இல்லை. 

இங்குள்ள கன்னிமார்களும் உருவ வடிவில் இல்லாமல் மண் கலய வடிவிலேயே காட்சிதருகின்றனர். இக்கோயில் மூலவராக பெருமாள் இருந்தாலும், சிவன் கோயிலாகவே இது அறியப்படுகிறது. உற்சவ காலங்களில் சிவன், அம்பிகை வாகன ஊர்வலம் நடக்கிறது. இக்கோயிலை அன்னகாமாட்சியம்மன் என்றே அழைக்கிறனர்.

கோயிலின் மற்றொரு வாசலுக்கு நேராக மாசி பெரியசாமி சந்நதி உள்ளது. இந்த வாசலில் கருவறையில் உள்ள மாசி பெரியசாமியின் சுதைச் சிற்பம் செதுக்கப்பட்டுள்ளது. அதன் இருபுறமும் இரு வேங்கைகள் சுதைகளும் உள்ளன.

உள்ளிருக்கும் சந்நிதியில் மாசி பெரியசாமி வேங்கை வாகனத்தின் மீது ஒரு காலை ஊன்றியும் மற்றொரு காலை தரையில் ஊன்றியும் காட்சி கொடுக்கிறார். அவருடைய வலதுகையில் இருக்கும் வேல் வேங்கையைக் குத்தியவாறும், இடது கையில் தண்டாயுதத்தினை தரையில் ஊன்றியும் இருக்கிறார். அவரின் இருபுறமும் இரு முனிவர்கள் உள்ளார்கள். மாசி பெரியசாமி கருந்தாடி மற்றும் முறுக்குமீசை வைத்துள்ளார். நெற்றியில் திருநீற்று பட்டையும், அதில் குங்குமம் இடப்பட்டுள்ளது. வழிபடும் பக்தர்களுக்கு பிரசாதமாக திருநீரு தரப்படுகிறது.

அவருடைய சந்நதியிலேயே அவருக்கு வலது பக்கத்தில் லாட சன்னியாசி அமர்ந்துள்ளார்.

இக்கோயிலில் எண்ணற்ற நாட்டார் தெய்வங்களின் சந்நிதிகள் உள்ளன. மூலவர் அருகே அன்னகாமாட்சியோடு சப்த கன்னிமார்கள் இருந்தாலும் தனிச் சந்நிதியிலும் சப்த கன்னிமார்கள் உள்ளார்கள். காத்தவராயன், வெள்ளையம்மாள், மருதைவீரன், முனிகள், கருப்புகள் ஆகியவர்களோடு இத்தளத்திற்கு வைரிசெட்டி எனப் பெயர் வரக் காரணமான செட்டியாருக்கும் தனிசந்நிதி அமைக்கப்பட்டுள்ளது.


</doc>
<doc id="308260" url="https://ta.wikipedia.org/wiki?curid=308260" title="ஒலிவியர் ஜிரூட்">
ஒலிவியர் ஜிரூட்

ஒலிவியர் ஜிரூட் (Olivier Giroud, ; பிறப்பு: செப்டம்பர் 30, 1986) என்பவர் பிரான்சு நாட்டைச் சேர்ந்த தொழில்முறை கால்பந்து விளையாட்டு வீரராவார். இங்கிலாந்து பிரீமியர் லீக் அணியான ஆர்சனலுக்கும் பிரான்ஸ் தேசிய காற்பந்து அணிக்காகவும் ஆடி வருகிறார். இவர் முன்கள வீரராவார். 

பிரான்சின் லீக் 2 அணியா கிரினோபிளில் தனது தொழில்முறை கால்பந்து வாழ்க்கையைத் துவக்கினார். அங்கிருந்து டூர்ஸ் கால்பந்து கழக அணிக்கு 2008-ஆம் ஆண்டில் பெயர்ந்தார். டூர்ஸ் அணியில் தனது இரண்டாவது பருவத்தில் 21 கோல்கள் அடித்து கூட்டிணைவின் அதிக கோல் அடித்தவர் பட்டியலில் முதலிடம் பிடித்தார்; அதன்மூலம் லீக் உன் அணியான மான்ட்பெலியர் கால்பந்துக் கழகத்துக்கு மாற்றலானார். 2011-12-ஆம் பருவ லீக் உன் கூட்டிணைவுப் போட்டித் தொடரில் 21 கோல்களுடன் அதிக கோல் அடித்தவர் பட்டியலில் முதலிடம் பெற்றதோடு, மான்ட்பெலியர் அணி அப்பருவ வாகையர் பட்டத்தைக் கைப்பற்ற உதவினார். இது இங்கிலாந்து பிரீமியர் லீக் அணியான ஆர்சனலுக்கு மாற்றலாக வழிவகுத்தது. ஆர்சனல் அணி 2014, 2015-ஆம் ஆண்டுகளில் பாரம்பரியமிக்க எஃப் ஏ கோப்பையை வெல்ல உதவினார். ஆர்சனல் அணிக்காக பிரீமியர் லீக்கில் 50 கோல்களுக்கு மேல் அடித்த ஏழு நபர்களில் ஒருவராக இவர் விளங்குகிறார்.

2011-ஆம் ஆண்டில் பிரான்ஸ் தேசிய காற்பந்து அணிக்காக முதன்முறையாக விளையாடினார். இன்றுவரை 50 முறைகளுக்கு மேல் பங்கேற்றுள்ள இவர் யூரோ 2012 மற்றும் 2014 உலகக்கோப்பை காற்பந்து போட்டித்தொடர்களில் காலிறுதியை எட்டிய அணியில் இடம்பெற்றவர்.


</doc>
<doc id="308261" url="https://ta.wikipedia.org/wiki?curid=308261" title="கல்லாத்துகோம்பை ஆல்முனி பெரியண்ணசாமி கோயில்">
கல்லாத்துகோம்பை ஆல்முனி பெரியண்ணசாமி கோயில்

கல்லாத்துகோம்பை ஆல்முனி பெரியண்ணசாமி கோயில் என்பது திருச்சிராப்பள்ளி மாவட்டத்திலுள்ள பா. மேட்டுர் பகுதியைச் சார்ந்த கல்லாத்துகோம்பையில் உள்ள சிறுதெய்வக் கோயிலாகும். இக்கோயில் கொல்லிமலையிலுள்ள மாசி பெரியசாமியின் அடிவாரக் கோயிலாகும். இக்கோயிலை ஆமு பெரியசாமி கோயில் என்றும் அழைக்கின்றார்கள். கொல்லைமலை பெரியசாமிக்கு கட்டப்பட்டுள்ள கோயில்களில் இதுவும் ஒன்றாகும். இக்கோயிலை சோழிய வெள்ளாளர் இனத்தினைச் சேர்ந்தவர்கள் கட்டி பராமரித்து வருகின்றனர்.

இக்கோயிலுக்கு அருகிலேயே முத்தரையர் இனத்தினைச் சேர்ந்தவர்களின் மாசி பெரியசாமி அன்னகாமாட்சி கோயிலும் உள்ளது.

இக்கோயின் மூலவர் மாசி பெரியசாமியாவார். இவரை ஆல்முனி என்று அழைக்கின்றனர். பல காலங்களுக்கு முன்பு இந்த இடத்தில் 108 ஆலமரங்கள் இருந்ததாகவும். அதில் முனிகள் மற்றும் கருப்பு சாமிகளில் மூத்தவராக கருதப்படும் பெரிசாமி இருந்தமையால் ஆல்முனி என்று அழைக்கப்பட்டதாகவும் கூறுகின்றனர். அந்த பழைய மரங்களை அழிந்து தற்போது வயல்வெளிகளும், வீடுகள் அமைந்துள்ளன. கோயிலைச் சுற்றி மட்டும் ஐந்தாறு மரங்கள் உள்ளன. 

ஆலமரங்களின் நிழலில் ஆல்முனி பெரியண்ணசாமிக்கு ஒற்றை கருவறைக் கொண்ட செங்கல், சிமெண்டால் ஆன கோயில் உள்ளது. கருவறையின் முன்புறம் முன்மண்டபமும் உள்ளது. இந்தக் கோயிலுக்கு எதிரே வெண்குதிரை வாகனம் அமைக்கப்பட்டுள்ளது. அக்குதிரை வாகனத்திற்கு சிமெண்ட் கூறை போடப்பட்டுள்ளது. மூலவர் மற்றும் வெண்குதிரைக்கு நடுவில் வேல்கள் நடப்பட்டு அதனருகே பலிகள் இடப்படுகின்றன. பக்தர்கள் வேல்களுக்கு முன்பு உருவாரங்களைப் படைக்கின்றார்கள். 

ஆல்முனி பெரியண்ணசாமி கோயிலில் மூலவர் சிலை எட்டடி உயரம் கொண்டது. பெரியண்ணசாமி வலதுகையில் வைத்துள்ள வேலால் வேங்கையைக் கொண்டு, அதனை வலதுகாலால் மிதிப்பது போல மூலவர் சிலை அமைந்துள்ளது. இடது கையிலுள்ள கதையை தரையில் படும்படும் வைத்துள்ளார். மூலவரின் வலதுபக்கத்தில் ஒரு இரண்டடி சுயம்பு கல் உள்ளது. 

இங்கு பெரியண்ண சாமிக்கு திருநீற்று பட்டை இடப்பட்டு, பக்தர்களுக்கு பிரசாதமாக திருநீறு தரப்படுகிறது. அருகிலேயே பிரசாதங்களை விற்பனை செய்தல், திருமுடி காணிக்கை செய்தல் போன்ற இடங்கள் உள்ளன.

இக்கோயிலுக்கு அருகிலேயே பா. மேட்டூர் மாசி பெரியண்ணசாமி கோயில் அமைந்துள்ளது. இது முத்தரையர் இனத்தவரால் கட்டப்பட்டு, பராமரிக்கப்பட்டு வருகின்ற கோயிலாகும். இக்கோயிலுக்கு அருகிலேயே ஒரு பிள்ளையார் கோயிலும், புத்துமாரியம்மன் கோயிலும், 
முத்தரையர் கட்டிய கோயிலில் வேங்கைமீது பெரியண்ணசாமி அமர்ந்துள்ளதுபோல சிலையுள்ளது. இங்கு பெரியண்ணசாமிக்கு திருமண் இடப்பட்டுள்ளது. ஆலமரத்தடியில் வடபத்ரகாளியம்மன் சன்னதியும் அமைந்துள்ளன.



</doc>
<doc id="308262" url="https://ta.wikipedia.org/wiki?curid=308262" title="அந்துவான் கிரீசுமன்">
அந்துவான் கிரீசுமன்

அந்துவான் கிரீசுமன், (Antoine Griezmann, ; பிறப்பு மார்ச் 21, 1991) என்பவர் பிரான்சு நாட்டைச் சேர்ந்த தொழில்முறை கால்பந்து வீரராவார். முன்கள வீரரான இவர் எசுப்பானியாவின் லா லீகா அணியான அட்லெடிகோ மாட்ரிட் அணிக்காகவும் பிரான்ஸ் தேசிய காற்பந்து அணிக்காகவும் ஆடிவருகிறார்.


</doc>
<doc id="308263" url="https://ta.wikipedia.org/wiki?curid=308263" title="ஓமாந்தூர் பெரியண்ண சுவாமி கோவில்">
ஓமாந்தூர் பெரியண்ண சுவாமி கோவில்

ஓமாந்தூர் பெரியண்ண சுவாமி கோவில் என்பது திருச்சி மாவட்டம் ஓமாந்தூரில் அமைந்துள்ள கோயிலாகும். இங்கு மூலவராக ஏகாம்பரேசுவரரும், அம்மனாக அன்னகாமாட்சியும் உள்ளனர். கொல்லிமலை மாசி பெரியசாமிக்கு இருக்கும் கோயில்களில் இந்தக் கோயிலே மிகப் பெரியதாகும். எனவே இக்கோயில் ஓமாந்தூர் பெரிய கோயில் என்று அழைக்கப்படுகிறது. இந்த தெய்வங்களோடு தனிச்சந்நிதிகளில் எண்ணற்ற நாட்டர் தெய்வங்களும் உள்ளனர். 

இக்கோயிலில் எந்தக் கடவுளுக்கும் உருவ வழிபாடு இல்லை. அனைவரும் ஒளி வடிவிலேயே காட்சிதருகின்றனர். பைரவர், லாட சன்னியாசி, மாசி கருப்பசாமி, அப்பாச்சியாயி, குப்பாச்சியாயி போன்ற அனைவருமே ஒளி வடிவிலேயே காட்சிதருகின்றனர். இக்கோயிலில் 64 பதிவுகள் உள்ளன. 


ஆகியோரது சந்நிதிகள் உள்ளன.



</doc>
<doc id="308264" url="https://ta.wikipedia.org/wiki?curid=308264" title="பஞ்சாபி இந்துக்கள்">
பஞ்சாபி இந்துக்கள்

பஞ்சாபி இந்துக்கள் (Punjabi Hindus) இந்தியத் துணைக்கண்டத்தின் பஞ்சாப் பகுதிகளில், வாழும் இந்து சமயத்தைப் பின்பற்றும் பஞ்சாபி மொழியைத் தாய் மொழியாக கொண்ட மக்கள் ஆவார். இந்து பஞ்சாபி மக்கள் தாங்கள் பேசும் பஞ்சாபி மொழிக்கு தேவநாகரி எழுத்து முறை பயன்படுத்துகிறார்கள். சீக்கிய பஞ்சாபியர் குர்முகி எழுத்துகளையும், முஸ்லீம் பஞ்சாபியர் அரபு எழுத்துக்களையும் பயன்படுத்துகிறார்கள்.

இந்தியாவில் பஞ்சாப், அரியானா, ஜம்மு, சண்டிகர் மற்றும் தில்லி ஆகிய பகுதிகளிலும் மற்றும் அமெரிக்கா, கனடா, ஐக்கிய இராச்சியம், ஆஸ்திரேலியா, நியுசிலாந்து மற்றும் துபாய் போன்ற வெளிநாடுகளிலும் வாழ்கின்றனர்.

இசுலாமிய சமயம் இந்தியாவில் பரவுதற்கு முன்னர் வரை, பஞ்சாப் மக்களின் சமயமாக இந்து சமயம் விளங்கியது. முகலாயர் ஆட்சிக்காலத்தில், குரு நானக் போன்ற இந்துக்களில் சிலர் சீக்கிய சமயத்தை தோற்றுவித்தனர். பெருவாரியான பஞ்சாபிய இந்துக்கள் தங்களை சீக்கிய சமயத்தில் இணைத்துக் கொண்டனர். லாலா லஜபதி ராய், ஐ. கே. குஜரால், குல்சாரிலால் நந்தா, கபில் தேவ் மற்றும் ஹர் கோவிந்த் கொரானா ஆகியோர் புகழ் பெற்ற பஞ்சாபிய இந்துக்களில் சிலராவர்.

இந்திய விடுதலைக்கு முந்தைய பஞ்சாப் பகுதி, தற்போது மேற்கு பஞ்சாப், கிழக்கு பஞ்சாப், அரியானா, இமாசலப் பிரதேசம், சண்டிகர் மற்றும் ஜம்மு என அரசியல் காரணமாக பிரிக்கப்பட்டுள்ளது. 

ரிக் வேதத்தில் ஏழு ஆறுகள் பாயும் பகுதியாக பஞ்சாப் குறிக்கப்பட்டுள்ளது. ஏழு ஆறுகளின் பெயர்கள்;


பஞ்சாப் பகுதியில் உருவான வேத கால இலக்கியங்கள் பின்வருமாறு;


பஞ்சாப் பகுதியில் 1881-ஆம் ஆண்டின் மக்கள் தொகை கணக்கெடுப்பின் படி 43.8% ஆக இருந்த இந்து சமயத்தினர், சீக்கிய சமய எழுச்சியால், 1941-இல் பஞ்சாபிய இந்து சமய மக்கள் தொகை 29.1% ஆக குறைந்து விட்டது.

1947-இல் நடந்த இந்தியப் பிரிவினையின் போது, வங்காள இந்துக்களைப் போன்று, பாகிஸ்தான் பகுதியில் இருந்த ஒரு இலட்சம் பஞ்சாபிய இந்துக்கள், இந்தியாவின் கிழக்கு பஞ்சாப் பகுதிகளில் குடிபெயரும் போது பெருந்துன்பங்கள் அடைந்தனர். 

பஞ்சாபிய இந்துக்களில் பெரும் எண்ணிக்கையினர், இந்திய பஞ்சாப் மாநிலத்தின் ஜலந்தர் மாவட்டம், சாகித் பகத் சிங் நகர் மாவட்டம் மற்றும் ஹோசியார்பூர் மாவட்டங்களிலும்; அரியானா, சண்டிகர், இமாசலப் பிரதேசம், தில்லி, ஜம்மு, மும்பை ஆகிய பகுதிகளிலும்; அமெரிக்கா, ஐக்கிய இராச்சியம், கனடா, ஆஸ்திரேலியா, நியுசிலாந்து போன்ற வெளிநாடுகளிலும் கனிசமாக வாழ்கின்றனர்.







</doc>
<doc id="308266" url="https://ta.wikipedia.org/wiki?curid=308266" title="ஈர் ராஞ்சா">
ஈர் ராஞ்சா

ஹீர் ராஞ்சா ("Heer Ranjha") பஞ்சாப் பகுதியில் (தற்போது பாக்கித்தானில் உள்ள பகுதி) மிகவும் அறியப்பட்ட சோகத்தில் முடியும் காதல் கதை ஆகும். 

இந்தக் கதை செல்வமிக்க, உயர்ந்த குடும்பத்து ஹீர் என்ற அழகான சிற்றூர் பெண்ணிற்கும் ராஞ்சா என்ற பண்ணை இளைஞருக்கும் இடையே எழுந்த காதலைக் குறித்தது. ஹீரின் தந்தையின் பண்ணையில் ராஞ்சா எருமைகளை மேய்த்து வந்தான். இருவருக்குமிடையே துளிர்த்த காதலை ஹீரின் பெற்றோர்கள் ஏற்கவில்லை. ஹீரைக் கட்டாயமாக ஒரு பணக்கார இளைஞருக்கு திருமணம் செய்விக்கின்றனர். இதனால் மனமுடைந்த ராஞ்சா துறவியாகின்றான். பின்னர் ஹீராவைச் சந்திக்க முயன்றும் இயலாமல் இறுதியில் இருவரும் மனமுடைந்து இறக்கின்றனர்.
இந்தக் கதையை பல்வேறு காலகட்டங்களில் பல்வேறு ஆசிரியர்கள் எழுதியுள்ளனர். இவற்றில் மிகச் சிறப்பாகக் கருதப்படுவது 1761ஆம் ஆண்டில் வாரிசு ஷா எழுதிய "ஹீர்" என்பதாகும். பஞ்சாபி மொழியிலும் உருது மொழியிலும் சில திரைப்படங்கள் எடுக்கப்பட்டுள்ளன. 

இந்தக் கதை இன்றும் பாக்கித்தானில் மிகவும் புகழ்பெற்றுள்ளது. காதல் வயப்பட்ட பல இளைஞர்களும் இளமங்கையரும் இன்னமும் இத்தகையத் தடைகளை எதிர்கொள்கின்றனர். சிலர் இந்தக் கதையின் நாயக, நாயகி உண்மையில் வாழ்ந்திருந்ததாக நம்புகின்றனர். இருவரும் இறந்தபோது ஒன்றாக பாக்கித்தானிய பஞ்சாபில் உள்ள ஜங் என்றவிடத்தில் புதைக்கப்பட்டதாக கூறுகின்றனர். ஆனால் இதற்கு மெய்ச்சான்றுகள் எதுவும் இல்லை.



</doc>
<doc id="308269" url="https://ta.wikipedia.org/wiki?curid=308269" title="குருதாசு மாண்">
குருதாசு மாண்

குருதாசு மாண் ("Gurdas Maan", ; பிறப்பு: சனவரி 4, 1957 ) இந்திய பாடகரும் பாடலாசிரியரும் நடிகருமாவார். பஞ்சாபி இசை உலகின் மிகவும் குறிப்பிடத்தக்கவர்களில் ஒருவராக குருதாசு மாண் உள்ளார். இந்திய பாஞ்சாப் மாநிலத்தில் கிதர்பாகா என்ற சிற்றூரில் பிறந்த மாண், 1980இல் வெளியான "தில் டா மாம்லா ஹை" என்ற பாடல் மூலம் தேசிய அளவில் அறியப்பட்டார். 34க்கும் கூடுதலாக இசைத்தொகுப்புக்களைப் பதிப்பித்தும் 305 பாடல்களை எழுதியும் உள்ளார். 2013இல் தனது விசிறிகளுடன் தொடர்புடன் இருக்க தனக்கென யூடியூப் வரிசையொன்றை உருவாக்கிக் கொண்டுள்ளார்; இதில் ஒளித வலைப்பதிவுகள், பழைய மற்றும் புதிய இசை ஒளிதங்களை தரவேற்றுகின்றார்.


</doc>
<doc id="308272" url="https://ta.wikipedia.org/wiki?curid=308272" title="வேட்டைத்துப்பாக்கி">
வேட்டைத்துப்பாக்கி

வேட்டைத்துப்பாக்கி அல்லது சுடுதுப்பாக்கி ("shotgun"; ஆங்கிலத்தில் "சிதறுத் துப்பாக்கி" என்ற பொருளிலும் அழைக்கப்படுகிறது) என்பது குண்டுகள் வெளிப்படுத்தும் ஆற்றலைத் தாங்க தோளில் வைத்துச் சுடப்படும் ஒரு சுடுகலன் ஆகும். இது பல அளவுகளிலும், பல குழல் விட்டங்களிலும், பல பொறிமுறைகளிலும் உருவாக்கப்படுகின்றது.

கைத்துப்பாக்கிகளுடன் ஒப்பிடுகையில் இது பெரியதும் பாரியதும் ஆகும். அத்துடன் சில சிறப்புக்களை இது கொண்டுள்ளது:




</doc>
<doc id="308275" url="https://ta.wikipedia.org/wiki?curid=308275" title="பெங்களூர் சென்னை விரைவுச் சாலை">
பெங்களூர் சென்னை விரைவுச் சாலை

பெங்களூர் சென்னை விரைவுச் சாலை ( The Bangalore-Chennai Expressway ) என்பது பெங்களூர் (கர்நாடகம்) மற்றும் சென்னை (தமிழ்நாடு) இடையில் அமைக்க திட்டமிடப்பட்டுள்ள விரைவுச்சாலை ஆகும். இது ஆறுவழிப்பாதையாகவும், ஒசகோட்டா முதல் திருப்பெரும்புதூர்வரை 240 கி.மீ நீளம் கொண்டதாகவும் இருக்கும். இந்தச் சாலையில் வாகனங்கள் மணிக்கு 120 கி.மீ வரை செல்லலாம்.

பல தொழில்துறை மையங்களின் அடுத்த திட்டங்களை பானவாரத்தை ஒட்டியுள்ள பகுதிகளில் துவக்க திட்டமிடப்பட்டுள்ளது. ஏற்கனவே ஒரு டிவிஎஸ் பிரேக் உற்பத்தி அலகு துவக்கப்பட்டுள்ளது. மஹிந்திரா, பஜாஜ், மற்றும் நிசான் குழுக்கள் அந்த பகுதியில் புதிய உற்பத்தி மையங்களை தொடங்க திட்டமிட்டுள்ளன.

நிலவிற்பனையாளர்கள் இரகசியமாக வாலாஜாபேட்டை அருகில் உள்ள (பானவாரம், கீழ்வீராணம்) இடங்களில் அடுத்த தொழில்துறை மையமாக உருவாக வாய்ப்புள்ளதாக கருதி இது போன்ற இடங்களில் முதலீடு செய்ய தொடங்கி உள்ளனர். சப்பனீய முதலீட்டாளர்கள் இந்த சாலையின் துறைமுக இணைப்பு சாலைகளில் ஆர்வத்தை வெளிப்படுத்தினர். சப்பனீய நிலவணிக நிறுவனங்களான நிப்பான் எக்ஸ்பிரஸ்வே லிமிடெட் போன்றவை பண்ணையூர் மற்றும் கீழ்வீராணம் போன்ற கிராமப் பகுதிகளில் விரிவான ஆய்வுகள் நடத்திவருகின்றன. இந்த பகுதிகளில் முதலீட்டாளர்கள் ஊக்கமாக கவனம் செலுத்தி வருகின்றனர். 

இந்திய தேசிய நெடுஞ்சாலை ஆணையம் (NHDP) திட்டத்தை 6 பகுதிகளாக அமைக்க, புதிய அரசாங்கத்தின் ஈடுபாடு காரணமாக எதிர்பார்ப்புகளைக் கொண்டுள்ளது. இத்திட்டத்தின் காரணமாக நிலத்தின் மதிப்பு மற்றும் விலை முக்கியமாக ராணிப்பேட்டை - பொன்னப்பன் தாங்கள் - அரக்கோணம் (தமிழ்நாடு ) போன்ற பகுதிகளில் உயர்ந்துவருகிறது.

இதற்கான திட்டச் செலவு ஏறக்குறைய இருக்கலாம் என எதிர்ப்பார்க்கப்படுகிறது. 

இந்திய தேசிய விரைவுச் சாலைக்கான முன்மொழிவுகளை சாலை போக்குவரத்து மற்றும் நெடுஞ்சாலை அமைச்சகம் செய்துள்ளது. அதில் அரசு பெங்களூர்-மங்களூர் கிரீன்ஃபீல்ட் விரைவுச்சாலை உள்ளது. பெங்களூர் வழியாக மங்களூர்-சென்னை விரைவுச் சாலைக்கு முன்மொழியப்பட்டுள்ளது.



</doc>
<doc id="308284" url="https://ta.wikipedia.org/wiki?curid=308284" title="சாப்பர் மேளா">
சாப்பர் மேளா

சாப்பர் மேளா ( Chhapar Mela ) என்பது சாப்பர் என்னும் கிராமத்தில் ஒவ்வோராண்டும் செப்டம்பர் மாதத்தில் நடக்கும் ஒரு விழா ஆகும். இந்த சாப்பர் கிராமம் இந்திய மாநிலமான பஞ்சாபின் லூதியானா மாவட்டத்தில் உள்ளது. இந்த விழா குக்கார் என்பவரின் நினைவாக நடக்கிறது, இது மால்வா பிராந்தியத்தின் புகழ்வாய்ந்த திருவிழாக்களில் ஒன்று.

இந்த விழாவில் மக்கள் முதன்மையாக சீறும் பாம்பான குகாரை வணங்குகின்றனர். இந்த விழா ஒவ்வோராண்டும் பத்தாஸ் மாதத்தின் நான்காம் நாள் கொண்டாடப்படுகிறது. இந்தவிழாவைத் துவங்கி 150 ஆண்டுகள் ஆகியிருக்கலாம் என நம்பப்படுகிறது. அண்மைக் காலங்களில் இந்த விழாவில் கலந்துகொள்பவர்களின் எண்ணிக்கை பத்து இலட்சம்வரை உயர்ந்துள்ளது.

குகா விழாவைத் தொடரந்து இதே இடத்தில் சிறிய சாப்பர் விழாவும் கொண்டாடப்படுகிறது. விழாவின்போது இங்கு வரும் பக்தர்கள் கரண்டியால் மண்ணை கொத்தி எடுக்கின்றனர் (ஏழு முறை) இவ்வாறு மண்ணை கொத்தி தங்களை பாம்புக் கடியில் இருந்து பாதுகாக்க குகாவை வேண்டி வணங்குகின்றனர். இந்த விழாவில் இசையும், மகிழ்ச்சியும், ஆட்டமும் கொண்டதாக இருக்கும். இந்த விழா கடந்த சில தசாப்தங்களாக ஒரு மகத்தான விழாவாக வளர்ந்துள்ளது.

செவிவழிக் கதைப்படி சாப்பர் கிராமத்தில் இருந்த ஒரு வேளாண் குடும்பத்தில் ஒரு சிறுவனும், பாம்பும் ஒன்றாக பிறந்து, சிறுவனும் பாம்பும் ஒற்றுமையாக இருந்தனர். ஒரு சமயம் சிறுவனின் தாய் குழந்தையை திறந்தவெளியில் கட்டில் மேல் கிடத்திவிட்டு பாம்பு மகனின் பாதுகாப்பில் விட்டுவிட்டு வயலுக்கு சென்றாள். குழந்தை வெயிலால் பாதிக்கப்படக் கூடாது என்ற எண்ணத்தில் பாம்பு குழந்தையின் தலைக்கு மேலே படமெடுத்து நிழல் தந்தபடி இருந்தது. இதை ஒரு வழிப்போக்கர் கண்டு குழந்தையை பாம்பு கடிக்க இருப்பதாக எண்ணி ஒரு குச்சியால் பாம்பை அடித்துக்கொன்றுவிட்டார். பாம்பு இறந்தவுடன் குழந்தையும் இறந்துவிட்டது. இதனால் குடும்பம் துக்கத்தில் ஆழ்ந்தது. ஒரு முதிய சாமியாரின் ஆலோசனையின்பேரில் குடும்பத்தார் இறந்தவர்களின் நினைவாக ஒரு ஆட்டுக் கிடாயை நேர்ந்து விட்டனர் ஆட்டுக் கிடாய் ஒரு குறிப்பிட்ட இடத்தருகே சென்று நின்றது. அந்த இடத்தில்தான் மக்கள் குகா வழிபாட்டையும், விழாவையும் செய்யகின்றனர். மால்வா வட்டார வேளாண் மக்கள் இந்த திருவிழாவின்போது வேளாண்பணிகளை ஒத்திவைத்து விழாவை அங்கீகரித்து சிறப்பாக்குகின்றனர். 

இந்த இடத்தில் மக்கள் கொண்டாடும் இரண்டாவது சிறிய விழாவான சிறிய சாப்ரா விழா குறித்து மக்களிடையே நிலவும் கதை என்னவென்றால் 20 ஆம் நூற்றாண்டின் துவக்கத்தில், இந்தப் பகுதியின் மகாராஜா சாப்ரா விழாவை சில விவசாயிகளின் புகாரை அடுத்து தடை செய்யது கட்டளையிட்டார். இதன் பிறகு மன்னருக்கு சொந்தமான குதிரைகள் மர்மமான முறையில் இறக்கத்தொடங்கின. விழாவை தான் தடைசெய்ததே காரணம் என்பதை மன்னர் உணர்ந்து, பெரிய விழா முடிந்த்தும் அதைத்தொடர்ந்து சிறியசாப்ரா விழாவை நடத்த மன்னர் அறிவித்து அதன்படி செய்தார் அதன்பிறகு எந்த அசம்பாவிதங்களும் நிகழவில்லை. 


</doc>
<doc id="308286" url="https://ta.wikipedia.org/wiki?curid=308286" title="நாராயண பிரம்மேந்திரர்">
நாராயண பிரம்மேந்திரர்

நாராயண பிரம்மேந்திரர் என்பவர் திருச்சிராப்பள்ளி மாவட்டத்திலுள்ள காட்டுப்புத்தூரில் சமாதியடைந்த சித்தராவார். பழனி செல்வதற்காக திருச்சியிலிருந்து புறப்பட்டு கரூர் மார்கமாக செல்லும் போது காட்டுப்புத்தூருக்கு வந்து தங்கினார். இவர் தனது 120வது வயதில் காட்டுப்புத்தூரில் சமாதியடைந்தார். இவருடைய சமாதி நாராயண பிரம்மேந்திரர் மடம் என அழைக்கப்படுகிறது. இவருடைய வரலாறு "பிரம்மேந்திர கீதம்" என்ற நூலில் பதிவாகியுள்ளது.
நாராயண பிரம்மேந்திரர் ஆந்திர மாநிலத்திலுள்ள வேட்கூர் எனுமிடத்தில் பிறந்தார். இவரது தந்தையார் வேங்கடாசல ரெட்டி ஆவார். கல்வியைக் கற்றப்பிறகு இலக்குமி என்பவரை திருமணம் செய்துகொண்டு குழந்தைகளைப் பெற்று இல்லறத்தில் வாழ்ந்தார். இரு குழந்தைகளையும் வளர்த்து திருமணம் செய்து வைத்தார்.

நாராயண பிரம்மேந்திரரின் கனவில் வந்த அம்பிகை துறவரம் மேற்கொள்ளச் சொல்ல, அவர் துறவரம் மேற்கொண்டார். அவருடைய உறவினர்கள் அவரைத் தேடி சித்தூரில் இருப்பதை அறிந்து சென்றார்கள். நாராயண பிரம்மேந்திரர் தன்னுடைய நிலையை விளக்கிச் சொல்ல அவரை உறவினர்கள் விட்டுவிட்டனர். சித்தூரிலிருந்து திருப்பதி செல்ல முனைந்தார்.

சித்தூரிலிருந்து திருப்பதி செல்ல நினைத்தார். திருப்பதி ஏழுமலையான் மேல் நூறு விருத்தங்களைப் பாடினார். ஆனால் திருப்பதி செல்ல வேண்டாமென அம்பிகை கனவில் தோன்றி கூறினாள். அதனால் தென்பகுதியான தமிழகத்திற்கு நாராயணர் வந்தார். இங்கு சிலரிடம் துறவிகளுக்கான இடத்தினைப் பற்றி கேட்டார். அவர்கள் பழனியைப் பற்றிக் கூற பழனிக்கு செல்ல உத்தேசித்தார்.

பழனி செல்வதற்காக திருச்சியிலிருந்து புறப்பட்டு கரூர் மார்கமாக செல்லும் போது, காட்டுப்புத்தூரில் அப்போதிருந்த ஜமிந்தார் துறவிகளைக்கு அன்னதானமும், அரைக்காசும் கொடுப்பதைக் கேட்டு அறிந்து கொண்டார். அவருடன் வந்த சில துறவிகளுடன் நாராயணர் காட்டுப்புத்தூருக்கு வந்தார். காட்டுப்புத்தூரில் சந்திரசேகரப் பிள்ளை,செவ்வைத்தியலிங்கம் பிள்ளை,சஞ்சீவி உபாத்தியாயர் ஆகியோர் நாராயணரின் அருமையை உணர்ந்து காட்டுப்புத்தூரிலேயே தங்கிடும்படி வேண்டுகோள் விடுத்தனர். அதனால் பழனி செல்வதை மறந்து காட்டுப்புத்தூரில் தங்கினார்.

நாராயண பிரம்மேந்திரர் காட்டுப்புத்தூரில் அறுபத்து மூன்று வருடங்கள் வாழ்ந்தார். பின்பு கிபி 912 (கலியுகம் 5012 விரோதிகிருது வருடம்) கேட்டை நட்சத்திரமான, மாசி மாதம் 28ம் தேதி சமாதியடைந்தார். அவருடைய சமாதியில் சிவலிங்கம் பிரதிஸ்ட்டை செய்யப்பட்டுள்ளது. இந்த சமாதியை மடமாக மாற்றி எண்ணற்ற சாதுக்களும், துறவிகளும் வருகின்ற இடமாக மாற்றினர். இது காட்டுப்புத்தூர் நாராயண பிரம்மேந்திர மடாலயம் என்ற பெயரில் அழைக்கப்படுகிறது.

இவருடைய குரு பூசை மாசிமாதம் கேட்டை நட்சத்திரத்தன்று கொண்டாடப் படுகிறது. கடந்து 2012ல் நாராயண பிரம்மேந்திரரின் 100வது குருபூசை விழா கொண்டாடப்பட்டது.

காட்டுப்புத்தூர் மக்களால் 1920 ஆம் ஆண்டு இரண்டு அடியில் நாராயண பிரம்மேந்திரரின் சிலை ஐம்பொன்னால் செய்யப்பட்டது. 12 பிப்ரவரி 2018ல் அச்சிலை திருடப்பட்டது. இச்சிலையானது 98 ஆண்டுகள் பழமையானதாகும்.

பிரம்மேந்திரகீதம்


</doc>
<doc id="308299" url="https://ta.wikipedia.org/wiki?curid=308299" title="வசந்தப் பட்டத் திருவிழா">
வசந்தப் பட்டத் திருவிழா

வசந்தப் பட்டத் திருவிழா "(Basant Kite Festival)" ஒரு பருவகாலத் திருவிழா ஆகும்.இது பஞ்சாப் பகுதியில் கொண்டாடப்படுகிறது. இது வசந்தத்தில் வருவதால் பஞ்சாப் மொழியில் வசந்த பஞ்சமி எனப்படுகிறது; (உருது: بسنت پنچمی; இந்தி: बसन्त पञ्चमी) ). பஞ்சாப் நாட்காட்டியின்படி மக மாத ஐந்தாம் நாளன்று (ஜனவரி கடைசியில் அல்லது பிப்ரவரி முற்பகுதியில்) இளவேனில் தொடங்கும்போது நடத்தப்படுகிறது.
இது பாக்கித்தான மாநகரங்களான இலாகூரிலும் இராவல்பிண்டியிலும் கூட நடத்தப்படுகிறது. என்றாலும், பாக்கித்தனச் சட்டப்படி வேதிமக் கயிறு மாந்த வாழ்வுக்கு ஊறு விளைவிப்பதால் விழாவில் பட்டம் விடல் கடுமையாகத் தடுக்கப்பட்டுள்ளது.

வட இந்தியாவிலும் பஞ்சாப் பகுதியிலும் வசந்த்த் திருவிழா பருவகாலப் பண்டிகையாக்க் கருதப்படுகிறது. எனவே எல்லா சமயத்தினரும் இதை பட்டம் விட்டு கொண்டாடுகிறனர். இது இளவேனிற்காலப் பருவத் தொடக்கத்தைக் குறிக்கிறது. இத்திருவிழா பின்வரும் மொழிய்யல் விளங்கும். ஆயி பசந்த்; பாலா உதந்த் (வருகுது இளவேனில்; மறையும் குளிரே!). 

[File:Dhotis in Delhi.jpg|thumb|left|மஞ்சள் வேட்டிகள்]]
இந்தியாவின் பல பகுதிகளிலும் இது சமயஞ் சாராத பண்டிகையாகக் கொண்டாடப்படுகிறது. என்றாலும் பஞ்சாப் பகுதியிலும் பாக்கித்தானப் பஞ்சாபிலும் இது மிகச் சிறப்பாகத்தைவகையில் கொண்டாடப்படுகிறது . மரபாக நெடுங்காலமாகவே பட்டம் விடுதல் வழக்கில் உள்ளது.இதில் பல கண்காட்சிகளும் நட்த்தப்படுகின்றன.

இந்திய ஆண்டு ஆறு பருவங்களாகப் பிரிக்கப்படுகிறது. முதல் பருவம் இளவேனில் (வசந்த இரிது) ஆகும், இரண்டாம் பருவம் முதுவேனில் (கிறிசும இரிது) ஆகும். மூன்றாம் பருவம் 'கார்காலம் (வர்ழ்ச இரிது)' ஆகும். நான்காம் பருவம் கூதிர் அல்லது இலையுதிர்காலம் 'ஷரத் இரிது' ஆகும். ஐந்தாம் பருவம் முன்பனிக் காலம் ' (ஃஏமந்த இரிது)' ஆகும். கடைசி ஆறாம் பருவம் பின்பனிக் காலம் '(ஷிஷிர் இரிது)' ஆகும்.

வசந்த பஞ்சமி பின்பனிக் கால இறுதியில் வந்தாலும், இது இளவேனிலின் தொடக்கத்தில் வருவதாக்க் கருதப்படுகிறது. இது வசந்த காலத்தை வரவேற்க மக்களை ஆயத்தப் படுதுகிறது எனலாம். மாறாக மற்றொரு விளக்கமும் தரலாம். பண்டைய இந்தியாவில் இளவேனில் மகம்-பாகன் நடுவில் (ஜனவரி-பிப்ரவரி நடுவில்) வந்ததால், மரபாக இப்போதும் இது இக்கால இடைவெளியில் கொண்டாடப்படுகிறது.

மகி சூரிய மகத்தில் கொண்டாடப்பட, வசந்த்த் திருவிழா நிலா மகத்தில் கொண்டாடப்படும். இரண்டுமே பருவஞ்சார் திருவிழாக்களே. இவற்ரில் மகி முன்பும் வசந்த்த் திருவிழா பின்பும் கொண்டாடப்படுகின்றன. 

கடுகு செப்டம்பரில் இருந்து பிப்ரவரிக்குள் நடப்பட்டு, இப்பயிர் பூப்பூது காய்காய்த்து மர்ச்சில் இருந்து மே மத்த்துக்குள் அறுவடை செய்யப்படுகிறது. Basant Panchami takes place towards the end of the flowering season and is therefore regarded as a festival related to mustard in the பஞ்சாப் பகுதி.


</doc>
<doc id="308303" url="https://ta.wikipedia.org/wiki?curid=308303" title="அரி சிங் நல்வா">
அரி சிங் நல்வா

அரி சிங் நல்வா ("Hari Singh Nalwa", நலுவா) (1791–1837) பேரரசர் இரஞ்சித் சிங்கின் சீக்கியப் பேரரசுப் படையான சீக்கிய கால்சாப் படையின் தலைமைத் தளபதியாக இருந்தவர். கசூர், சியால்கோட், அட்டோக், முல்தான், காஷ்மீர், பெசாவர் மற்றும் ஜம்ருத்தை கைப்பற்றியமைக்காக அறியப்படுகின்றார். மேலும் இவர் பாக்கித்தானில் உள்ள அரிப்பூர் நகரத்தை கட்டமைத்தார்; இவரது பெயராலேயே இந்த நகரம் அழைக்கப்படுகின்றது.

சீக்கியப் பேரரசின் எல்லைகளை சிந்து ஆற்றிற்கு அப்பால் கைபர் கணவாய் நுழைவு வரை விரிவுபடுத்தியதற்கு அரிசிங் நல்வா காரணமாவார். இவர் இறந்தபோது பேரரசின் மேற்கு எல்லை ஜம்ருதாக இருந்தது. 

காஷ்மீர், பெசாவர் மற்றும் பாக்கித்தானிலுள்ள அசாரா பகுதிகளுக்கு ஆளுநராக (திவான்) பொறுப்பாற்றியுள்ளார். சீக்கியப் பேரரசுக்கு காசுமீர், பெசாவர் பகுதிகளிலிருந்து வரி வசூலிக்க நாணயச்சாலையை நிறுவினார்.

மேற்கோள்கள்

நூற்கோவை



</doc>
<doc id="308304" url="https://ta.wikipedia.org/wiki?curid=308304" title="பொருளியல் சிந்தனையின் வரலாறு">
பொருளியல் சிந்தனையின் வரலாறு

பொருளியல் சிந்தனையின் வரலாறு ("History of Economic Thought") என்பது பொருளியல் எண்ணங்கள் பழங்காலத்திலிருந்து இன்று வரை தோன்றி வளர்ந்த விதம் குறித்து விளக்குவது ஆகும். பொருளாதார வளர்ச்சிக்கும் பொருளியல் சிந்தனைகளின் வளர்ச்சிக்கும் வேறுபாடு உண்டு. பொருளாதார வளர்ச்சி ஒரு நாட்டின் பொருளாதார வளர்ச்சியைக் குறிப்பதாகும் ஆனால் பொருளியல் சிந்தனை வளர்ச்சி என்பது பொருளியல் குறித்த எண்ணங்கள் எவ்வாறு உருவெடுத்து பின்பு இது ஒரு தனி இயலாக வளா்ந்தது என்பது குறித்தது ஆகும்.

பொருளியல் சிந்தனையின் வரலாற்றை மூன்று காலங்களாகப் பிரித்து அறியலாம் அவை பழங்காலம், இடைக்காலம், தற்காலம் ஆகும். மேலும் இவ்வரலாறு, பொருளியல் ஒரு அறிவியல் பிரிவாகக் கருதப்படுவதற்கு முன்பு எழுந்த சிந்தனைகள், இதற்கு பின் எழுந்த சிந்தனைகள் என்று இரண்டாகவும் பிரிக்கப்படுகின்றன.

பொருளியல் சிந்தனைகள் ஒரு வடிவமெடுக்கும் முன் பழங்காலந் தொட்டு கவிஞர்கள் மற்றும் தத்துவ அறிஞா்களின் கூற்றுகளில் இது தொடர்பான எண்ணங்கள் பரவிக்கிடந்துள்ளன.
இப்பொருளியல் கருத்துக்கள் சமகால சமூகப்பழக்க வழக்கங்களை பிரதிபலிப்பவையாகவே இருந்தன. இவைகள் மற்ற காலங்களுக்கோ சமூகங்களுக்கோ பொருந்தும் என்றும் கூறமுடியாது 

கி.மு 2500ஆம் ஆண்டு வாக்கில் இருந்த பழமையான நாகரிகத்தில் வாழ்ந்திருந்த எபிரேயர்கள் ( Hebrews) மற்றும் யூதர்கள் காலந்தொட்டே பொருளாதார அமைப்புகள் இருந்துள்ளன. மோசசு வகுத்த சட்டத்தின்படி அதிக வட்டிவாங்குவது தடை செய்யப்பட்டிருந்தது. அந்நியருக்கு கடன் வழங்குவதும், வறுமையில் வாழ்வோர், வசதி இல்லாதவர்கள் கடன் வாங்குவதால், அவர்களிடமிருந்து வட்டி வாங்குவதும் தடைசெய்யப்பட்டிருந்தது. பொருட்களை அதிகவிலைக்கு விற்பதும் இலாபம் ஈட்டுவதற்காக பொருள்களின் விலையை ஏற்றுவதும், முற்றுரிமை வணிகம் (Monopoly) செய்வதும் தடைசெய்யப்பட்டிருந்தன. நியாயமான விலை என்பது சாியான எடை, சரியான விலை, நியாயமான இலாபத்தை உள்ளடக்கியதாக இருக்க வேண்டும். பணம் என்னும் கோட்பாடு அப்பொழுது உருவாக்கப்படவில்லை. பண்டமாற்று தங்கத்தின் அடிப்படையிலேயே நடந்து வந்தது. செல்வம் என்பது ஒருவன் தாம் கொண்டிருக்கும் வேளாண் நிலம், அடிமைகளின் எண்ணிக்கை, கைவசம் இருக்கும் தங்கம் போன்ற உலோகங்களின் அளவுகளின் அடிப்படையில் அமையும். தேவைக்கு அதிகமான தானியங்கள் மட்டும் சந்தைப்படுத்தப்பட்டன. வரிவிதிப்பு என்பது அக்காலத்தில் இருந்திருக்கவில்லை.

பொருளியல் கோட்பாடுகளுக்கு முதன்முதலில் ஒருவடிவம் கிடைத்தது கிரேக்கர்கள் காலத்தில்தான் இக்கோட்பாடுகளின் வளர்ச்சிக்கு கிரேக்கர்களின் பங்கு பெரிதாக இருக்கவில்லை.

தத்துவ அறிஞர் பிளேட்டோ நீதிநெறி மற்றும் அரசியல் பிரிவுகளின் ஒரு அங்கமாக பொருளியலைக் குறிப்பிட்டுள்ளார். பிளாட்டோ எந்த ஒரு தனி மனிதனும் தானாக தன்னிறைவு அடைய முடியாது, தனி மனிதர்களுடைய தேவையை நிறைவு செய்வதற்காக நாடு உருவாக்கப்பட்டது என்று கூறுகிறார். இவர் வேலைப் பகுப்பைப் (Division of Labour) பற்றியும் குறிப்பிடுகிறார். ஒவ்வொரு தொழிலையும் வேறு வேறு பிரிவினர் செய்ய வேண்டுமென்றும் இதனால் அனைத்துப் பொருட்களும் ஏராளமாகவும் தரமானதாகவும் மலிவான செலவில் செய்ய முடியும் என்றும் குறிப்பிடுகிறார். மக்கள் தொகை பற்றியும் குறிப்பிடுகிறார்: நாட்டிற்கு உகந்த மக்கள் தொகையையும் அளவிட்டுள்ளார் அப்பொழுதுதான் ஒவ்வொருவரும் தன்னிறைவு அடையமுடியும் என்று குறிப்பிடுகிறார்.
பண்டமாற்று முறைக்கு பணம் ஒருகருவி என்பதை அறிந்திருந்தார். வேளாண்குடிகளும், கைவினைஞர்கள் மட்டும் சொத்து வைத்துக்கொள்ளலாம் என்றும், உன்னதநிலையில் அனைத்து சொத்துகளும் பொதுவில் இருப்பது தான் சிறந்தது என்றும் அறிவுறுத்துகிறார். ஆண் பெண் இருவரும் ஒரே மாதிரியான கல்வி கற்க வேண்டும் என்று கூறுகிறார்.

அாிஸ்டாட்டில்தான் (பிளாட்டோவின் மாணவர்) முதலில் பொருளியல் ஒரு அறிவியலாக வளர்வதற்கு சிறிய அடித்தளமிட்டவர். பிளாட்டோவைப் போலல்லாமல் சொத்துக்கள் தனியார் வசம் இருப்பது நல்லது என்று கூறுகிறார். சொத்து தனியார் வசமிருந்தால் பல நன்மைகள் கிடைக்கும் எனவும் மக்கள் தொகையைக் கட்டுப்படுத்துவது அவசியம் என்றும் கூறுகிறார். தவறினால் வருமை அதிகமாகி அதனால் கலகம் வரலாம், குற்றம் புரிவது அதிகமாகும் என்று கூறிகின்றார். சொத்து வைத்திருப்பவர்கள் அறங்காவலர் போல செயல்பட வேண்டும் என்றும் கூறுகின்றார்.
குடும்ப மேலாண்மையைப் பற்றிக்குறிப்பிடும் பொழுது பொருளியல் கருத்துக்கள் வெளிப்படுத்தப்பட்டுள்ளன. குடும்ப மேலாண்மையில் இரண்டு கூறுகள் உள்ளன. அவை பொருளியல் (Economics) மற்றும் ‘ கிரிமாடிச்டிகிச்’(Chrematstics) ஆகும். ‘பொருளியல்’ என்பது ‘தேவைகளை நிறைவு செய்வதற்காக’ செல்வத்தை நுகர்வது பற்றியது ‘கிரிமாடிச்டிகிச்’ என்பது பணத்தின் மூலமோ அல்லது பரிமாற்றத்தின் மூலமோ சொத்து சேர்ப்பது குறித்ததாகும். பரிமாற்றம் இரண்டு வகையில் நிகழும். அவை இயற்கையானது மற்றும் இயற்கைக்கு மாறானது ஆகும். தமது தேவையை நிறைவு செய்வதற்காக செய்யப்படும் பரிமாற்றம் இயற்கையானது என்றும், சொத்து சேர்ப்பதற்காக செய்யப்படும் பரிமாற்றம் இயற்கைக்கு மாறனது என்றும் குறிப்பிடுகிறார். இவரின் இக்கருத்துக்கள்தான், பொருட்களுக்கு இரண்டு வகைப்பயன் உண்டு: நுகர்வதற்கு அல்லது பரிமாறிக் கொள்வதற்கு, என்றைய பிற்காலக் கருத்திற்கு அடித்தளம் இட்டுள்ளது. மேலும் இவர் பணம் என்பது என்ன, அது என்ன செய்யும் என்று விளக்குகிறார். பண்டமாற்று ஊடகமாக (Medium of Exchange ) இருப்பது தான் பணத்தின் முக்கியப் பணி என்பதைக் கண்டுணர்கிறார். வட்டி வாங்கப்படுவதை இவர் ஏற்றுக்கொள்ளவில்லை ஏனென்றால் பணத்திற்குப் பண்டமாற்று ஊடகமாக இருப்பது தான் பயன் என்று தெளிவாக்குகின்றார். முற்றுரிமை (Monopoly ) பற்றியும் கூறி இது தவறு என்றும் வாதிடுகின்றார்.

உரோமானியர்கள் பெரும்பாலும் கிரேக்கர்களின் எண்ணங்களுக்கு செயல் வடிவம் கொடுத்தனர். சிசரோ, செனிகர், பிளினி போன்ற தத்துவ அறிஞர்கள் வேளாண் தொழிலின் பெருமையைக் கூறினர். வட்டி வாங்குவதற்கு கடும் எதிர்ப்பையையும் தெரிவித்துள்ளனர். முதலில் பண்ட மாற்று முறை நிலவி வந்திருந்தாலும் பிற்பாடு நாணயங்கள் அறிமுகப்படுத்தப்பட்டுள்ளன. பணம் ஒரு மாற்று ஊடகம் என்பதை நன்கு உணர்ந்திருந்தனர். வேலைப் பகுப்பின் பலனை உணர்ந்து இதனை அறிவுறுத்தி வந்தனர். அதிக விலையை எதிர்நோக்கி பொருள்களை விற்காமல் வைத்திருந்த வணிகர்களுக்கு அபராதம் விதிக்கப்பட்டது. சொத்துரிமை தனியார் வசம் இருப்பது நல்லது என்று ஏற்றுக்கொண்டனர்.

இடைக்காலம் என்பது எது என்பதில் வேறுபட்ட கருத்து இருந்தாலும் பொதுவாக உரோமானியப் பேரரசு வீழ்ந்ததற்கும் (கிபி 476), கிபி 13 அல்லது 14 அல்லது 15 ஆம் நூற்றாண்டுகளுக்கு இடைப்பட்ட காலம் என்று பெரும்பாலோரும் ஏற்றுக் கொண்டுள்ளனர். இக்காலத்தில் கருத்து சுதந்திரம் இருந்துள்ளது. பண்டமாற்று முறை அமுலில் இருந்தது. லாபம் ஈட்டுவது தடைசெய்யப்பட்டிருந்தது. இந்த காலத்தில் புனித தாமசு அக்கினோசு மற்றும் நிக்கோலசு ஒரிச்மி என்னும் இருவரும் பொருளியல் சிந்தனை வளர்ச்சிக்கு பங்காற்றியுள்ளனர்.

ஒரு பொருளின் பயனைப் பொருத்து அதன் விலை அமையும் என்று தாமசு அகினோசு தெரிவித்தார். இவர் “நியாயவிலை” என்று இதற்குப்பெயரிட்டு, இது பொருளின் மதிப்பை பிரதிபலிக்கும் என்றும் கூறினார். தரமில்லாத பொருட்களை விற்பது ஏமாற்று வேலை என்றும் விலையை அங்காடி நிர்ணயம் செய்வது இல்லை என்றும் விலை என்பது அறுதியானது மற்றும் இடுபொருட்களின் விலையைச் சார்ந்தது என்றும் குறிப்பிடுகிறார். செல்வம் சேர்ப்பதற்காக வட்டி வாங்குவது தவிர்க்கப்பட வேண்டிய செயல் என்றும் கூறுகிறார். தனியாரிடம் சொத்துரிமை இருப்பதை அனுமதிக்கின்றார். வாணிகம் ஒரு தவிர்க்க முடியாத கொடுஞ்செயல் எனவும், வாணிகம் பொதுமக்கள் நன்மைக்காக மட்டும் செய்யப்பட வேண்டும் எனவும், வளங்கள் பலவாறாக பல இடங்களில் பிரிந்து கிடப்பதால் வாணிகம் தவிர்க்க இயலாத செயல் என்றும் இதனை ஒரு கருவியாகப் பயன்படுத்தி கொள்ளை லாபம் ஈட்டுவதை அனுமதிக்கக்கூடாது என்று கூறுகின்றார். பொருள் ஈட்டும் செயல் நன்கு நடைபெற வேலைப்பகுப்பு ஆற்ற வேண்டிய செயல் என்று கூறுகிறார். அரசு ஒரு தனியார் பொருளாதார அமைப்பைப் போன்றது எனவும் அரசின் வருவாய்க்கான ஆதாரங்களையும் குறிப்பிடுகின்றார்.

இவர் பொருளாதாரத்தின் பணம் தொடர்பான கோட்பாடுகளை விவரித்துள்ளார். பணம் எவ்வாறு தோன்றியது, அதன் தன்மை என்ன என்பது குறித்தும் கூறுகிறார். தங்கத்தாலும், வெள்ளியாலும் செய்த நாணயங்களின் பயன்பாட்டை ஊக்குவித்தார். நாணயம் அச்சிடும் வேலையை அரசுதான் செய்ய வேண்டும் எனவும் நாணையத்தை அச்சிடுவதில் ஒரு வழிமுறையை உருவாக்கி அதனைத் தொடர்ச்சியாக அனுசரிக்கவேண்டும் என்றும் வலியுறுத்தியுள்ளார்
வணிகவாதம் (Mercantalism) என்னும் கோட்பாடு ஐரோப்பிய நாடுகளில் 16 மற்றும் 17 ஆம் நூற்றாண்டுகளில் நடைமுறையில் இருந்தது ஏறக்குறைய 300 ஆண்டுகள் செயல்பாட்டில் இருந்த இம்முறை ஏறக்குறைய எல்லா ஐரோப்பிய நாடுகளின் நடவடிக்கைகளிலும் தாக்கத்தை ஏற்படுத்தியுள்ளது. இவ்வணிக வாதம் உருவாவதற்கு பல்வேறு பொருளாதார, அரசியல், மத, கலாச்சாரம் மற்றும் அறிவியல் காரணங்கள் இருந்தன. இதுவரை தனியாக, அதிகமாக வெளியார் தொடர்பு இல்லாமல் இருந்த பொருளாதாரங்கள் தற்பொழுது தொடர்பு கொள்ளத் துவங்கின. வேளாண்மை இருந்த இடத்தை தற்பொழுது தொழிற்சாலைகள் பிடிக்கத் தொடங்கின. வாணிகம் ஒரு முக்கியமான அம்சமாக மாறியது. வாணிகம் வளர்ந்ததால் போக்குவரத்து, வேளாண்மை மற்றும் மக்கள் தொகை ஆகியனவும் வளரத்தொடங்கின.
இக்காலகட்டத்தின் இறுதியில் நாட்டுப்பற்று வளர்ந்து பிரிட்டன், பிரான்சு மற்றும் இசுபெயின் போன்ற பலம் வாய்ந்த நாடுகள் உருவாகின. நாடுகளின் வலிமையை அதிகப்படுத்த வணிகவாத ஆதரவாளர்கள் பொதுமக்களின் அரசியல் மற்றும் பொருளாதார நடவடிக்கைகளை ஒழுங்குபடுத்தத் துவங்கினர். ஐரோப்பாவில் பரவிய ‘மறுமலர்ச்சி இயக்கம், ’ மதங்களின் முழுமையான ஆதிக்கத்தை மறுதலித்தது இதனால் இதுகாறும் வழங்கி வந்த, மக்களின் பொருளாதார நடவடிக்கைகள் குறித்த மதங்களின் அறிவுரைகள் முக்கியதுவத்தை இழக்க ஆரம்பித்தன. புது அறிவியல் கண்டுபிடிப்புகளும், புதிய கடல் பயணங்களும் புதிய நாடுகள் கண்டுபிடிப்பும் மக்களின் வாழ்வில் பெரிய தாக்கத்தை ஏற்படுத்தின.
நாட்டை வளப்படுத்துவதும் அதனால் பலப்படுத்துவதும் தான் இம்முறையின் முக்கிய குறிகோள். ஒரு நாட்டின் வளம் அல்லது செல்வம் அந்நாடு கைவசம் வைத்திருக்கும் தங்கம் போன்ற விலைமதிப்பான உலோகங்களின் மொத்த அளவைப் பொருத்திருக்கிறது என்று கூறுகிறது இம்முறை. ஆதலால் வெளிநாடுகளிலிருந்து இயன்ற அளவு தங்கம் போன்ற உலோகங்களைக் கொண்டு வருவதற்கான நடவடிக்கைகள் எடுக்கப்பட்டன. வெளிநாட்டு வாணிகத்தில் இயன்ற அளவு இறக்குமதியைக் குறைத்து ஏற்றுமதியை அதிகரித்து வளத்தைக் கூட்ட வேண்டும் என்று வலியுறுத்தப்பட்டது. ஒவ்வொரு நாடும் தங்கத்தை தமது நாட்டிற்கு ஈட்டுவதில் போட்டி போட்டுக்கொண்டன ஆனால் அவரவர் நாடு போட்டியில் தோற்று விடக்கூடாது என்பதில் குறிப்பாக இருந்தனர்.

வாணிகம் செய்தலும், தொழில் புரிவதும் பொருளாதாரத்தின் முக்கிய அம்சங்களாகக் கருதப்பட்டன. இவைகளை நெறிப்படுத்துவதன் மூலம் உற்பத்தித் திறனை அதிகரிக்கமுடியும் என்று நம்பினர். பொருட்கள் உற்பத்திக்கும் வாணிகம் செய்வதற்கும் நெருங்கிய தொடர்பு உள்ளது என்று நம்பினர். நாட்டின் படைபலத்தையும் உற்பத்தித்திறனையும் அதிகரிக்க அதிக மக்கள்தொகை தேவை என்று கருதி மக்கள் தொகை அதிகரிப்பதை ஊக்கப்படுத்தினர்.
நாட்டின் அனைத்து இயற்கை வளங்களையும் நன்கு பயன்படுத்தி, உற்பத்தியைப் பெருக்கி, ஏற்றுமதியை அதிகரித்து இறக்குமதியை குறைக்க வேண்டும் என்று வணிகவாதிகள் வலியுறுத்தினர். புதிய நாடுகளை அடிமைபடுத்தி அங்கிருக்கும் இடுபொருகளை இங்கு கொண்டுவந்து மதிப்புக்கூட்டி அதிகவிலைக்கு அவருகளுக்கே ஏற்றுமதி செய்யும் கொள்கையையும் கடைப்பிடித்தனர்.
உற்பத்திக்காரணிகளாக நிலம், உழைப்பவர் மற்றும் மூலதனம் என்பனவற்றை கண்டுணர்ந்தனர். உள்நாட்டு தொழில்கள் நன்கு பாதுகாக்கப்பட வேண்டும் என்று கூறி அதற்கு தேவையான சட்டங்கள் இயற்றவும் அறிவுருத்தினர் ஆன்டேனியோ சேரா, தாமசு மன், ஆன்டோனியோ டி மான்ட்செரியன், பிலிப் வான் கார்நிக் போன்ற அறிஞர்கள் வணிகவாதத்தை முன்வைத்தவைத்தவர்களுள் முக்கியமானவர்கள் ஆவர்.

வணிகவாதத்தை ஏற்றுக் கொள்ளாதவர்கள் உருவாக்கிய கருத்து இது. பதினெட்டாம் நூற்றாண்டில் பிரான்சில் வாழ்ந்த பிரன்சுவா குவாச்நெ (Francis Quesnay), ஜாகஸ் டர்காட் (Anne Robert Jacques Turgot), டியுபான்ட் டி நெமூசு (Pierre samuel du Pant de Nemours) ஆகியோா் இக்கருத்துப்பள்ளியின் முக்கிய மாணவா்கள் ஆவா். இவா்கள் இயற்கையின் வழி (Natural order) அல்லது இயற்கையின் விதிக்கு (Natural law) ஏற்புடைய நடைமுறைகள் தான் சிறந்தது என்னும் எண்ணம் கொண்டவா்கள். இதன் மூலம் பொருளை உருவாக்கி மற்றவா்களிடம் பாிமாற்றம் செய்து கொள்வது நன்மை பயக்கும். ஆதலால் தடையில்லா வாணிபம்தான் சிறந்தது. அரசின் கட்டுப்பாடுகள் மிகவும் சொற்ப அளவிலேயே இருக்க வேண்டும் என்ற கருத்தினை “லெ சே பா (Laissez faire) என்று கூறினாா்கள் வணிகவாதக் கொள்கையான தங்கத்திற்கும் வெள்ளிக்கும் கொடுக்கப்பட்ட முக்கியத்துவத்தை இவா்கள் ஏற்றுக்கொள்ளவில்லை. வேளாண் உற்பத்தியைப் பெருக்கி அதன்மூலம் வணிகம் செய்து செல்வத்தை பெருக்குவதுதான் இயற்கையோடு இசைந்த சிறந்த வழி என்று வாதிட்டனா். மேலும் தடையில்லா வாணிகம் தான் சிறந்தது என்று வாதிட்டனர். இக்கருத்துப்ப்பள்ளியைச்சேர்ந்த டர்காட் என்னும் அறிஞர்தன் முதன் முதலில் குறைந்து செல் விளைவு விதியை (Law of Diminishing Marginal Returns ) விளக்கியவர் .

பொருளியல் அட்டவணை (Tableu Economique) என்னும் அட்டவணையை உருவாக்கி வேளாண் தொழிலில் வரும் உபாி எவ்வாறு மற்ற பிாிவினருக்கு பகிா்ந்தளிக்கப்படுகிறது என்பதை விளக்கினாா்கள். மேலும் இப்பொருளியல் அட்டவணை பிற்காலத்தில் பேரினப் பொருளியல் தோன்றுவதற்கு ஒரு ஆரம்பகட்ட நடிவடிக்கையாக கருதப்படுகிறது. இவ்வாறு இயற்கை வழி வாழ்வது சமூகத்தில் சமச்சீா் நிலையை ஏற்படுத்தும் .
பிசியோகிராட்டுவாதிகள் பணத்திற்கும் மூலதனத்திற்கும் வேற்றுமையைக் கண்டுணா்ந்தனா். மூலதனம் சேமிப்பின் மீது விளைவது ஆகவே மூலதனத்திற்கு வட்டி பெறுவதில் தவறு இல்லை என்று வாதிட்டனா். அதுபோலவே மக்கள்தொகை பெருக்கத்தையும் விரும்பினா் ஏனென்றால் இது நுகா்ச்சியை அதிகாிக்கும். இதனால் உற்பத்தியும் செல்வமும் வளர வாய்ப்புண்டு என்று வாதிட்டனா். தனியாா் சொத்துாிமையில் நம்பிக்கை கொண்டவா்கள், வெளிநாடுகளுடன் வாணிகம் செய்யும் பொழுது உள்நாட்டில் கிடைக்காததையோ அல்லது உள்நாட்டில் உபாியாக உள்ள பொருட்களை மட்டுமே பாிமாற்றம் செய்யவேண்டும் என்று கூறினா்.

ஆடம் சுமித்து மற்றும் அவரைத் தொடா்ந்து வந்த ரிகாா்டோ, மால்தசு, ஜே எச் மில் ஆகிய அறிஞா்கள் உருவாக்கிய பொருளியல் கருத்துரு செவ்வியல் பொருளாதாரம் ( Classical Economics) என்று அழைக்கப்பட்டது. இந்த செவ்வியல் பொருளியல் கருத்துப் பள்ளியின் அம்சங்கள் பின்வருமாறு. அரசின் கட்டுப்பாடுகள் மிகவும் சொற்பமாகவே (laissez faire) இருக்க வேண்டும். அங்காடி வழியில் நடைபெறும் நிறைவுப் போட்டி (Perfect Competetion) தான் சிறந்த அனுகுமுறை. எவ்வளவு உற்பத்தி செய்வது, எப்படி பரிமாற்றம் செய்வது மேலும் மற்ற உற்பத்திக் காரணிகளுக்கு எப்படி வினியோகம் நடைபெறும் என்பதை அங்காடி நடவடிக்கைகள் தீர்மானிக்க வேண்டும். இப்பொருளியல் கருத்துக்கள் மூலம் உள் நாட்டிலும், நாடுகளுக்கிடையிலும் தடையில்லா வாணிபம் நல் விளைவுகளை விளைவிக்கும், அரசு தலையிடுவது தவிக்கப்பட வேண்டும். நாட்டில் அனைவருக்கும் வேலை என்பது நடைபெறும் என்றும், இந்த நிலையிலிருந்து பொருளாதாரம் விலகும் பொழுது அது தானாகவே அனைவருக்கும் வேலை என்ற நிலையை எய்த சரிக்கட்டிக் கொள்ளும். ஒவ்வொருவருடைய நலமும் அக்கறையும் மற்றவருடையதுடன் சார்ந்தும் இணக்கமானதாகவே இருக்கும், பொருளியல் விதிகள் அனைவருக்கும் அனைத்துக்கும் பொருந்துவையாகவும், பொதுவாகவும் இருக்கும் என்று இவர்கள் நம்பினர். பொருளாதார வளர்ச்சி (Growth) என்னும் கருத்தைக்குறித்து முதலில் சிந்தித்தவர்கள் இந்த செம்மை பொருளியல் கருத்துருவாதிகளே. அது மட்டுமல்லாமல் பேரினப் பொருளியலுக்கும் (Macro Economics) அடித்தளம் இட்டவர்கள் இவர்களே. ஆடம் சுமித்தின் ’நாடுகளின் செல்வம்’ என்னும் நூல், பெரும்பாலும் இந்தக் கருத்துக்கள் அனைத்தயும் உள்ளடக்கியிருப்பதால் அதை செவ்வியல் அரசியல் பொருளாதாரத்தின் மூல நூல் என்று அறிஞர்கள் வருணிக்கின்றார்கள் 
இவர்களில் முக்கியமானவர் ஆடம் சுமித்து. இவர் ஒவ்வொரு தனி மனிதனுக்கும் அடிப்படை சுயநலம் என்பது இயற்கை. இதனடிப்படையில் சுதந்திரமாக உழைத்து, சொத்து சேர்ப்பது மற்றும் தம் தேவைகளை நிறைவு செய்ய முயற்சி செய்வதும் இயற்கை. இதில் மற்றவர் துணையும் தேவை. தனி மனிதனை சுதந்திரமாக செயல்பட அனுமதித்தால் அவன் தானும் செழித்து வாழ முயற்சிசெய்து,மற்றவர்களுக்கும் உதவி, முழுசமுதாயம் வளர இது ஏதுவாகும் என்று கருதினர். இதை ‘புலப்படாத கை’ (invisible hand) என்ற கருத்துமூலம் விளக்குகிறார். தனிமனிதனின் வாழ்வில் இன்றியமையாதவை தவிர மற்றவைகளில் அரசு தலையிடுவதைத் தவிர்க்க வேண்டும் என்பது அவர் கொள்கை

ஆடம்சுமித் அவா்கள் மனிதனுடைய பொருளாதார நடவடிக்கைகள் தானாகவே இயற்கையாகவும் தமக்கு உகந்ததை நோக்கியே செயல்படும் என்று கூறுகிறார். வேலைப்பகுப்பு (Division of labour) என்பதும் மனிதனின் இயற்கை உணர்வின் அடிப்படையில் தோன்றியதே.இதனால் உற்பத்தி பெறுகும் தான் சிறப்பாக செய்யும் தொழிலைத் தாம் செய்து அதன் பலனை மற்றவர்களுடன் பரிமாற்றம் செய்து கொள்வது இயற்கை தான். அது போலவே பணம், மூலதனம் பொருள்களுக்கான ‘தேவை’ மற்றும் ‘அளிப்பு’ (Demand and Supply) முதலிய பொருளாதார நடவடிக்கைகள் அனைத்தும் இயற்கையானதாக இருக்கும், உகந்ததாக இருக்க வேண்டும் என்ற எண்ணத்திலேயே முயற்சிகள் மேற்கொள்ளப்படும். நாட்டில் பொருட்கள் தேவைக்கு ஏற்பவே உற்பத்தி செய்யப்படும். தேவை குறைந்தால் உற்பத்தியும் குறையும். தேவை அதிகரித்தால் உற்பத்தியும் அதிகரிக்கும். ஆகவே ‘தேவை’யும் ‘அளிப்பு’ம் (Demand and Supply) எப்பொழுதும் சமச்சீர் நிலையை அடையவே முயற்சிக்கும் பொருளாதார வளர்ச்சி (Economic Growth), குறித்தும் ஆடம் சுமித் கூறிய கருத்துக்கள் இத்தலைபுகளின் பிற்கால வளர்ச்சிக்கு ஒரு முன்னோடியாகத் திகழ்ந்தன.

மக்கள் தொகைபற்றி மால்தசு இரண்டு பொதுக்கொள்கைகளைக் கூறுகிறார். உணவு உற்பத்தி மனித வாழ்விற்கு இன்றியமையாதது. அது குறைந்து செல் விளைவு விதியை (Law of Diminishing Returns) பின்பற்றியிருக்கும். இரண்டாவதாக ஆண் பெண் பால் ஈர்ப்பு அவசியமானது. அது அவர் காலத்தில் இருந்தது போலவே எப்போதும் தொடரும். ஆதலால் மக்கள் தொகையின் அதிகரிக்கும் சக்தி அளவிடமுடியாத அளவு பூமியின் உணவு உற்பத்தி செய்யும் திறனை விடப்பெரியது என்றும் ஆதலால் கட்டுப்படுத்தாத மக்கள்தொகை ‘மடிப்பு வளர்’ வீதத்தில் (Geometric Progression) பெருகும் எனவும், மனித இனம் பிழைத்திருக்க இன்றியமையாத உணவுப் பொருள் வளர்ச்சி “ கூட்டு வளர்” வீதத்தில் (Arithmetic Progression) பெருகும் எனவும் தெரிவிக்கின்றார். 1,2,3,4,5, என்று வளர்வது ‘கூட்டு வளர் வீதம்’ எனவும் 1,2,4,8,16 என்று வளர்வது மடிப்பு ‘வளர்வீதம்’. இதனால் சமச்சீர் நிலை குலைந்து பசி, பட்டினி,வறட்சி,நோய்,போர் போன்ற இடர்களால் பெருமளவில் உயிரிழப்பு ஏற்படும் என்று கூறுகிறார். இத்தகைய இயற்கைத்தடையை நேர்நிலையான தடைகள் (Positive Checks) என்று குறிப்பிடுகின்றார். இது போன்ற இயற்கையின் நேர்நிலைத்தடைகளைத் தவிர்க்கும் வண்ணம் மனிதன் முன்னெச்சரிக்கைத் தடைகளை (Preventive Checks) கடைப்பிடிக்கலாம் என்றும் கூறுகின்றார். மலட்டுத் தன்மை, கருத்தடை போன்ற மக்கள் தொகைப் பெருக்கத்தைக் கட்டுப்படுத்தும் தடைகள் முன்னெச்சரிக்கைத் தடைகளுக்குள் அடங்கும்.

நாட்டில் உற்பத்தியாகும் செல்வத்தை எவ்வாறு பகிர்ந்தளிப்பது என்பது குறித்து ரிக்கார்டோவின் கருத்துத்தான் அவருடைய முக்கிய பங்களிப்பாகக் கருதப்படுகிறது. நாட்டில் உற்பத்தியாகும் பொருட்கள்யாவும் உழைப்பு, இயந்திரங்கள் மற்றும் மூலதனம் ஆகியவற்றை ஒருங்கிணைந்து ஈடுபடுத்துவதால் விளையும் பயன்கள் எனவும், இவையாவும் சமுதாயத்தின் மூன்று பிரிவினர்களான நில உடமையாளர்கள், மூலதனம் செய்பவர்கள் மற்றும் தொழிலாளர்கள் ஆகியோரிடையே பகிர்ந்தளிக்கப்படும் என்று கூறுகிறார். அரசியல் பொருளாதாரத்தின் முக்கியப்பணி இப்பகிர்வை வரையறை செய்வது தான் என்றும் கூறுகிறார் இதன் மூலம் ரிகார்டோ விலை விதிக்கும் முறையை செல்வத்தைப் பகிர்ந்தளிக்கும் முறையிலும் ஈடுபடுத்துகின்றார்.

நிலத்தைப் பயன்படுத்துவதற்கு உடமையாளருக்குத் தரப்படும் வெகுமதி வாரம் எனப்படும். தரமான நிலங்களின் உற்பத்திக்கும் தரமில்லாத நிலத்தின் உற்பத்திக்கும் உள்ள வித்தியாசம் ‘நிகரவித்தியாசம்’ என்வும் இதுவே வாரத்திற்கு அடிப்படை என்றும் ரிக்கார்டோ கூறுகிறார். இது நிலத்தின் சுயமானதும், அழிக்க முடியாததுமான ஆற்றலைப் பயன்படுத்துவதற்கு நில உடமையாளருக்கு வழங்கப்படும் ஊதியம் அல்லது வாரம் எனப்படும்

உழைப்பாளர்களுக்கு கிடைக்கும் ஊதியம் இரண்டு வகைப்படும். இயற்கை ஊதியம் என்பது தங்கள் இனத்தின் எண்ணிக்கை குறையாமலும் அதிகரிக்காமலும் பிழைக்கவைத்துக் காப்பாற்றக் கூடிய அளவு (Subsistance level) இருக்கும். அங்காடி ஊதியம் என்பது ஏறி இறங்கும் தன்மையுடையது. அளிப்பு, தேவையைப் பொருத்து குறுகிய காலத்தில் நிர்ணயம் செய்யப்படும். நீண்ட காலத்தில் அங்காடி ஊதியமும் இயற்கை ஊதியமும் உயரும் வாய்ப்பு அதிகம் என்றும் இரண்டும் சமச்சீர்நிலையை நோக்கி நகரும் எனவும் குறிப்பிடுகின்றார். அங்காடி ஊதியம் இயற்கை ஊதியத்தை விட அதிகமாக இருந்தால் நீண்ட காலத்தில் தொழிலாளர் எண்ணிக்கை பெருகி அங்காடி ஊதியத்திற்கும் இயற்கை ஊதியத்திற்கும் இடைவெளி குறைய வாய்ப்பு உள்ளது என்றும், இயற்கை ஊதியம் அதிகமாக இருந்து அங்காடி ஊதியம் குறைவாக இருந்தால், உணவு பற்றாக்குறையால் தொழிலாளர் எண்ணிக்கை குறைந்து அங்காடி ஊதியம் உயர்ந்து இடைவெளி குறைய வாய்ப்பு உள்ளது என்றும் குறிப்பிடுகின்றார். இவ்வாறு இரண்டும் சமன் நிலையை நோக்கியே நகரும் என்று கூறுகின்றார்.

இவர் கூற்றுப்படி, ஒருநாட்டின் செல்வத்தைக் குறித்துப் பேசுவது தான் அரசியல் பொருளாதாரம் என்பது. இவர் பொருளியலை, உற்பத்தி, வினியோகம் மற்றும் நுகர்ச்சி என்று மூன்று பிரிவுகளாகப் பிரித்தார். நாட்டின் செல்வம், உற்பத்திக் காரணிகளுக்கு, வாரம், ஊதியம் மற்றும் லாபம் என்று பிரித்து வழங்கப்படும். தொழிலைத் துவங்குபவரை முதலீடு செய்பவரிடமிருந்து ‘சேய்’ வேறுபடுத்திக் காட்டினார். தொழிலைத் துவங்குபவரை ‘தொழில் முனைவர்’ ( Entrepreneur) என்று இவர் குறிப்பிட்டது இன்றளவும் நிலைத்து விட்டது. பொருளியல் இயற்பியலைப் போன்று ஒரு அறிவியல் பிரிவு என்றும், பொருளியல் விதிகள் அறிவியல் விதிகள் போன்று எல்லோருக்கும் எக்காலத்திலும் பொருந்தும் என்றும் எடுத்துரைத்தார். தொழில்காரணிகளில், தொழில் முனைவுத்துவம் தான் மிகவும் முக்கியமான காரணி. ஏனென்றால் இதுதான் அனைத்தையும் ஒருங்கிணைத்து உற்பத்தி செய்து நுகா்வோர்களுக்கு அளிக்கிறது என்றார். பொருளாதாரத்தில் சுரண்டல் என்பது நடவாது, இந்த அமைப்பு தானாக சீரடைந்து விடும் என்றும் கூறியுள்ளார்.

‘சேய்’ ‘அளிப்பு’ தானாகவே தேவையான அளவை உருவாக்கிக் கொள்ளும்
(‘Supply creates its own demand’) என்னும் விளக்கத்தை முன்வைத்தார். இதனால் பொருளாதாரத்தில் வேலையில்லா நிலையும் இருக்க வழியில்லை தேவையில்லாமல் அதிகமாக உற்பத்தி நடைபெற்றது என்ற நிலையும் வராது என்பது அவர் கருத்து. இவருடைய இந்த விதி சொற்ப தலையீடு (laissez faire) என்னும் கொள்கைக்கு வலுவவூட்டியது. அது போல கட்டுப்பாடில்லா வாணிகம் (Free Trade) என்னும் கருத்திற்கும் இது வலுசோ்த்தது. பொருளாதாரம் தானாகவே சுயமாக சமச்சீர் நிலையை அடையுமென்றால் தேவையில்லாத கட்டுப்பாடுகள் எதற்கு என்பது இவர் வாதம்

அரசியல் பொருளாதாரத்தை, உற்பத்தியை வரையறுக்கும் விதிகள், வினியோகத்தை வரையறுக்கும் விதிகள், பொருள்களைப் பாிமாற்றம் செய்யும் முறைகளை வரையறைக்கும் விதிகள் மற்றும் நுகர்ச்சியை வரையறுக்கும் விதிகள் என்று நான்காகப் பிரித்தார். உழைப்பவர்களுக்கு கிடைக்கும் ஊதியம் என்பது மக்கள் தொகைக்கும், நாட்டில் உள்ள மூலதன அளவிற்கும் உள்ள விகிதத்தைப் பொறுத்தது என்று கூறினார். மக்கள் தொகையைக் கட்டுப்படுத்துவதற்கு வழி காண்பது தான் மிகப்பெறிய சவாலாக இருக்கும் என்றார்.

நம்பிக்கை இன்மைதான் மிகப்பெரிய தீவினை என்றும் அது சமூகம் தானாக சுயமாக நல்ல முறையில் இயங்கும் என்ற எண்ணத்தை முழுவதுமாக அழித்து விடும் என்று கூறுகிறார். சுதந்திரமும், சொத்துரிமையும் சுயமாக இயங்கினால் எல்லாவற்றிலும் மேம்பாடு இயற்கையாக வரும் என்று நம்பினார். மேலும் இவர் பயன்பாட்டில் இரண்டு வகை உள்ளது, முதலில் இயற்கை அளித்த விலையில்லா பொருள்களின் பயன்பாடு, ஆதலால் இதற்கு மதிப்பு இல்லை எனவும், இரண்டாவதாக மனிதஉழைப்பால் வரும் பொருள்களில் உள்ள பயன்பாடு இதற்கு மதிப்பு உண்டு, விலை அங்காடியில் கொடுக்கப்பட வேண்டும் என்னும் மதிப்புக் கோட்பாட்டை விளக்கினார். மேலும் இயற்கை அளித்த விலையில்லாப் பொருட்களைப் பயன் படுத்தினால் குறைந்த செலவில் உற்பத்தி செய்ய முடியும் என்று கூறினார் . மக்கள் தொகை பெருக்கத்தைப் பொறுத்த வரை மக்களுக்கு இயற்கையாகவே பொறுப்பு உள்ளது ஆதலால் சுயமாகவே இவர்கள் மக்கள் தொகையைக் கட்டுப்படுத்துவார்கள் என்று கூறினார். மேலும் இவர் கட்டுப்பாடில்லாத வாணிகம் (Free trade) மற்றும் சொற்ப தலையீடு (Laissez faire) கொள்கைகளை ஆதரித்தார். பாதுகாப்பு கொள்கையும் (Protectionism), பொதுவுடைமைக் கொள்கையும் சுரண்டலுக்கு வழிவகுக்கும் என்றும் கூறினார் 

செவ்வியல் பொருளாதார வாதத்தை பொதுவுடைமைத் திறனாய்வாளர்கள் மறுதலித்தனர். இவர்களில் சிசுமாணடி முக்கியமானவர். இவர் செவ்வியல் பொருளாதாரவாதிகள் கூறியது போல் பொருளியல் நாட்டின் செல்வத்தைக் குறித்த விசாரணை அல்ல அது மக்களின் நல்வாழ்வு குறித்தது என்றார். செவ்வியல்வாதிகளைப் போலல்லாமல் உற்பத்தியை விட வினியோகம் முக்கியம் என்று கூறினாா். செவ்வியல் வாதிகள், உற்பத்தியும் தேவையும் சுயமாகவே சீரடையும் என்று நம்பினா். ஆதலால் அதிக உற்பத்தி என்பது நாட்டின் வளமையின் அறிகுறி என்று நம்பினாா்கள். ஆனால் சிசுமாண்டி இது நடவாது என்றும் இது ஓரு தீவினை என்றும் வாதிட்டாா். உழைப்பவா்களும் செல்வந்தா்களும் ஒன்றாக இருக்க முடியாது. அதிக உற்பத்தியினால் வரும் லாபம் உழைப்பவா்களுக்கு ஊதியமாக வராது தொழில் முனைபவா்களுக்கு லாபமாக மட்டுமே போய்ச் சேரும் என்று வாதிட்டாா். செவ்வியல் வாதிகள், இயந்திரமயமாக்கல் நன்மை தரும். இதனால் உற்பத்தி அதாிகாிக்கும், விலைகள் வீழ்ச்சி அடையும் ஆதலால் தேவைகள் அதிகாித்து உழைப்பவா்களுக்கும் தேவை அதிகாித்து, வேலைவாய்ப்பு பெருகும். அதனால் இயந்திரமயமாக்கலால் வேலை இழந்தவருக்கு தற்பொழுது வேலைகிடைக்கும் என்று நம்பினா். ஆனால் சிசுமாண்டி இயந்திரமயமாக்கலினால் வேலைவாய்ப்பு குறையும், நுகா்வும் குறைந்து உற்பத்தியும் குறையும் என்று வாதிட்டாா்.
செயின்ட் சைமன் என்று மற்றொரு அறிஞா், இவருக்கு ஒத்த கருத்துக்களை உடையவா். தனியாா் சொத்துாிமை உகந்துது அல்ல பொதுவுடைமைதான் சிறந்தது என்று வாதிட்டுள்ளாா்

ஒவ்வொரு தனிமனித நடவடிக்கைக்குப் பின்பும் சுயநலம் உள்ளது, இதுதான் வாழ்வின் அடிப்படை, ஆனால் பொதுநலத்திற்கு எதிரானது என்று கூறமுடியாது இரண்டும் அரவணைத்துப் போகும் இதுதான் இயற்கை என்று கூறி இதனடிப்படையில் தான் நாம் பொருளியலை அணுக வேண்டும் என்று ஜான் சுடுவாா்டுமில் கூறுகின்றாா். பொருளியல் என்பது ஒரு நாட்டின் வளத்தையும், பொருள்களின் உற்பத்தி மற்றும் வினியோகத்தின் விதிமுறைகளைக் குறித்துப் பேசும் எனவும் குறிப்பிட்டாா். மில் உழைப்பும் இயற்கைப் பொருள்களும் இரண்டு முக்கியமான உற்பத்திக் காரணிகள் என்று விளக்கினாா். மேலும் உழைப்பை ஆக்கவளமுடையது (Productive) ஆக்கவளமில்லாதது என்று இரண்டு வகையாகப் பிாிக்கின்றாா். அதேபோல வேலைபகுப்பு முறையும் சிறந்தது என்று கூறுகின்றாா். மக்கள்தொகை கட்டுப்பாடு வேண்டும். மூலதனம் உழைப்பிற்கு அடுத்த முக்கியமான உற்பத்தி காரணி. ஒரு பொருளின் மதிப்பு உற்பத்திச் செலவை எதிரொளிக்கவில்லை யென்றால் நிரந்தரமாக அப்பொருள் உற்பத்தி செய்யப்படமாட்டாது என்றும் குறிப்பிடுகின்றாா். அதேபோல உற்பத்தியின் அளவு அதிகாிப்பதால் ஏற்படும் நன்மை தீமைகளை விளக்குகிறாா். உழைப்பிற்கு கிடைக்கும் ஊதியம் ‘தேவை’ மற்றும் ‘அளிப்பை’ப் பொருத்து உள்ளது என்றும் மேலும் அது ‘குறைந்த பிழைப்பு நிலை அளவை’ப் பொருத்தும் (Subsistence level) உள்ளது என்றும் குறிப்பிடுகின்றாா். வட்டியும், மூலதனத்தின் ‘தேவை’யையும் ‘அளிப்பை’யும் பொருத்து உள்ளது என்று கூறுகிறாா்.ஜே எச் மில்தான் பன்னாட்டு வாணிபத்தில் எதிர் விழுக்காடு தேவையின் (Reciprocal Demand) முக்கியத்துவத்தை வெளிக்கொணர்ந்தவர். இக்கருவைத்தான் பின்னர் ஆல்பிரட் மார்சல் வடிவ இயலைப் (Geometry) பயன் படுத்தி ‘விலை அறிவிப்பு வளை கோடு (Offer Curve) என்று படமாக்கிக் காட்டினார் 

இக்கருத்துப் பள்ளியைச் சாா்ந்தவா்கள் கணிதத்தை அடிப்படையாகக் கொண்டவா்கள் மற்றும் அல்லாதவா்கள் என்று இருவகையில் அடங்குவா். முதல்வகையில் அகஸ்டின் கவிா்நட், கோசன் வால்ரசு மற்றும் சிலோன் என்பவர்களும், கணக்கு அடிப்படை அல்லாதவா்கள் ஆஸ்ட்ரியா நாட்டைச் சோ்ந்த காா்ல் மெனகா், வோன்வைசா் மற்றும் போம்-பாவாிக் ஆவா்
செவ்வியல் பொருளியலாளா்கள், சராசாி பயனை அளவு கோலாகப் பயன்படுத்தினா். ஆனால் இவா்கள் விளிம்ப நிலை பயனைப் (Marginal utility) பயன்படுத்தினா்.) செவ்வியல் பொருளியல்வாதிகள் ‘உற்பத்தி’, ‘அளிப்பு’ மற்றும் ‘இடுபொருள்களின் மதிப்பு’ ஆகியவற்றை முன்னிறுத்தினர், ஆனால் இவர்கள் நுகர்வு, தேவை மற்றும் பயன் ஆகியவற்றை முன்னிறுத்தினர். இவர்கள் விளம்பு நிலைப் பயன்பாட்டை அறுதியாகப் பயன்படுத்தினர். விளிம்பு நிலை பொருளியல்வாதிகள் கணிதத்தையும் வரிவடிவங்களையும் அதிகமாகப் பயன்படுத்தி பொருளியில் கோட்பாடுகளை விளக்கினார். இவர்கள் நுண்ணினப் பொருளியல் அணுகுமுறையை அனுசரித்தனர். மேலும் இவர்களும் நிறைவுப் போட்டியில் (Perfect Competetion) நம்பிக்கை வைத்திருந்தனர். சொற்ப தலையீடு என்னும் கொள்கையிலும் பொருளாதாரம் சுயமாக சமச்சீரடையும் இயல்பு கொண்டது என்னும் கொள்கையிலும் நம்பிக்கை வைத்திருந்தனர்.

விலைக்கோட்பாட்டை உருவாக்கிய இவரது முக்கியமான பங்களிப்பு. ஒரு பொருளின் தேவை அதன் விலையைப் பொருத்து மாறும் என்பது ஆகும். இவர் பொருளியலில் தேவை வளைகோட்டை (Demand Curve) அறிமுகப்படுத்தினார். அங்காடி என்பது பொருள்கள் வாங்கி விற்கப்படும் இடம் என்னும் பொருளில் பொருளியலில் கூறப்படவில்லை என்றும் வாங்குபவர்களும் விற்பவர்களும் பொருட்களை ஒரு குறிப்பிட்ட விலையில் சுதந்திரமாக வாங்கவும் விற்கவும் ஏதுவான ஒரு அனுமானம் என்று விளக்கினார். இவர் இருமுக முற்றுரிமை (Duopoly) பற்றியும் விளக்கியுள்ளார்.

கார்ல் மார்க்சுக்கு முன்பு பல பொதுவுடைமை வாதிகள் இருந்தாலும் அவர்கள் பொருளாதார அறிவியல் வாதங்களை தங்களுடைய பொதுவுடைமை கருத்திற்கு கோர்வையாக ஆதரவாகத் தெரிவிக்கவில்லை இதனை மார்க்சு செய்தார். இவருடைய சித்தாந்தம் ‘அறிவியல் பொதுவுடைமை அல்லது மார்க்சியம் என்றழைக்கப்பட்டது. மார்க்சியத்தில் பொருளாதாரக் கருத்துக்கள் மட்டுமின்றி மற்ற சமூக அறிவியல் பிரிவுகளான தத்துவம், அரசியல், வரலாறு போன்றவையும் அடங்கும். இவை ஒன்றுக்கொன்று சார்ந்துள்ளதால் ஒன்றை மற்றொன்றிலிருந்து சுலபமாகப் பிரிக்க இயலாது அதனால்தான் மார்க்சியத்திலிருந்து பொருளாதாரத்தை பிரிப்பது அவ்வளவு சுலபமாக இல்லை. மார்க்சியம் பன்னாட்டிற்கும் பொருந்தும் ஒரு தத்துவம். நாட்டுப்பொதுவுடமை (State Socialism) என்பது ஒரு நாட்டிற்கு மட்டும் பொருந்துவது ஆகும். முதலாளித்துவம் எப்படி படிப்படியாக பொதுவுடைமைக்கு வழிகொடுக்கும் என்பதை மார்க்சியம் விளக்குகிறது. ஊழியர்களுக்கும் உடையவர்களுக்கும் எங்கு மோதல் வந்தாலும் அனைத்து மார்க்சியர்களும் ஒற்றுமையாக இருந்து எதிா்கொள்வர். மார்க்சியம் ஒரு வர்க்கப் போரட்டத்தைக் குறிக்கும் தத்துவம். மார்க்சு முதலில் ஒரு பொருளாதாரத்தில் உற்பத்திக்கான அணுகுமுறை எத்தகையது என்பதில் துவங்குகின்றார். எந்த ஒரு சமூகத்திலும் பொருள்களை உற்பத்தி செய்வது இன்றியமையாதது. இதற்காக சமூகம் பல்வேறு அமைப்புகளை, எப்படி பணிசெய்வது எப்படி வினியோகம் செய்வது பரிமாற்றம் எப்படிச் செய்வது என்பனவற்றை இயற்கையாகவே ஏற்படுத்திக் கொள்ளும். இவைகளெல்லாம் இணைந்து தான் உற்பத்திக்கான அணுகுமுறை என்று மார்க்சு குறிப்பிடுகின்றார். அடுத்ததாக மார்க்சு ‘மிகை மதிப்பு’ (Surplus Value) என்னும் கோட்பாட்டை விளக்குகின்றார். பொருள்கள் உற்பத்தி செய்யப்படும் பொழுது ஊழியர்கள் இடும் உழைப்பு இடுபொருட்களை, பொருட்களாக மதிப்புக் கூட்டப்பட்டு உருவாக்கப்படுகின்றன. இவ்வாறு கூட்டப்பட்ட மதிப்பு, ஊழியர்களின் பிழையுதியத்தைவிட மிகையானது, இதுவே மிகை மதிப்பு என்று கூறப்படுகிறது. சமூகத்தில் உள்ள இந்த மிகை மதிப்பு ஊழியர்களின் உழைப்பால் வந்தது. ஆனால் மற்றவர்க்கத்தினர் இதனைத் தட்டிப்பறிக்கின்றனர். பல அரசியல் பொருளாதார மதக் கோட்பாடுகளும் வரைமுறைகளும் இந்த ‘மிகைமதிப்பை’ச் சுற்றி வந்த வண்ணமே உள்ளன. ஆளும் வர்க்கமே இந்த ‘மிகை மதிப்பை’ வசப்படுத்திக் கொள்கிறது என்றும் மற்ற வர்க்கத்தினர் சுரண்டப்படுகிறார்கள். முதலாளிகள் தொடர்ந்து மூலதனத்தைத் திரட்ட முற்ச்சிக்கின்றனர். செல்வட்திரட்ச்சி ஒரு மையத்தில் குவியும், சிறிய முதலாளியின் சொத்தைப் பெரிய முதலாளி பறி முதல் செய்கிறான். இறுதியில் தற்பொழுது உள்ள ஆளும் வர்க்கத்தை பிறிதொரு ஆளும் வர்க்கம் சுரண்டும் என்றும் இறுதியில் உழைக்கும் வர்க்கம் வெற்றி பெறும் என்றும் குறிப்பிடுகிறார் . இவ்வாறு சமூகத்தில் மாற்றம் நிகழும் என்று மார்க்சு எடுத்துரைக்கின்றார்.
காா்ல் மார்க்சு நான்கு முக்கியமான பொருளாதார நடவடிக்கைகளான உற்பத்தி, நுகர்வு, பரிவர்த்தனை மற்றும் வினியோகம் ஆகியவற்றை ஆராய்ந்து இவை ஒன்றையொன்று சார்ந்திருக்கிறது என்று கூறுகின்றார். அதே போல் பணத்திற்கு மூன்று பயன்கள் உள்ளன. அவை மதிப்பின் அளவு, விலைக்கு ஒரு தரத்தை அளிப்பது மற்றும் செல்லுபடியாகுவதற்கான ஏது என்பனவாகும். ஒரு நாட்டில் உள்ள மொத்த பணத்தின் அளவு அந்த நாட்டில் சுற்றிலுள்ள அனைத்துப்பொருட்களின் விலையின் கூட்டுத்தொகையும், இப்பொருட்கள் எவ்வளவு வேகமாக சுழற்சியில் ஈடுபடுகின்றனவோ அந்த வேகத்தயும் சார்ந்தது என்று கூறுகிறார். மார்க்சு வேலையின் பகுப்பை (Division of labour) நன்கு ஆராய்ந்து எந்த ஒரு பொருளும் பல தொழிலாளர்களின் கூட்டு முயற்சியின் பலன் என்கிறார். மார்க்சு வேலையின் பகுப்பை, உற்பத்தியில் வேலையின் பகுப்பு என்றும் சமூகத்தில் வேலையின் பகுப்பு என்றும் இருவகைப் படுத்துகின்றாா், உற்பத்தி வேலைப்பகுப்பில், பலதொழிலாளர்கள் தங்களுடைய உழைப்பின் சக்தியை ஒரு முதலாளி வசமே கொடுத்து விடுகின்றனர். ஆதலால் உற்பத்தியின் காரணிகள் ஒருவர் வசமே குவிந்து கிடக்கின்றன. ஆனால் சமூக வேலைப் பகுப்பில் அவ்வாறு இல்லை என்றும் அங்கு வேலைப்பகுப்பு முறையாக நடைபெறும் என்றும் விளக்குகிறார்.

அறிவியல் தொழில் நுட்ப வளர்ச்சியால் தொழில் முனைவதில் ஏராளமான மாற்றங்கள் வந்தன. இம்மாற்றங்களுக்கு ஏற்றாற் போல் செவ்வியல் கருத்துக்களில் மாற்றம் தேவைப்பட்டது. இதுவே நவீன செவ்வியல் பொருளியலுக்கு அடிப்படை . இதை நிறுவியவர் ஆல்பிரடு மார்சல் ஆகும்

இவர்தான் ‘அரசியல் பொருளாதாரம்’ என்றிருந்த பெயரை மாற்றி ‘பொருளியல்’ எனப் பெயரிட்டவர். பொருளியளுக்கு முறையான பொருள் வரையரை (Definition) கொடுத்தவர். பொருளியல் என்பது மனிதர்களைப் பற்றிப் படிக்கக் கூடியது, அவனுடைய பொருளாதார அம்சங்களைப் பற்றியது ( சமுகம், அரசியல் அல்ல) தன்னுடைய உணவு உடை இருப்பிடம் போன்ற தேவைகளை சாதாரண வாழ்வில் அடைவதைப் பற்றிக் குறிப்பிடுவது என்று தெளிவாக விளக்கினார். மனிதனுடைய தேவைகளை, அடிப்படைத் தேவைகள், சுகத்துக்கான தேவைகள், ஆடம்பரத்துக்கானவை என்று மூன்றாகப் பிரித்தார். அனைத்துப் பொருளாதார நடவடிக்கைகளுக்கும் நுகர்ச்சி தான் அடிப்படை என்றும் ஆதலால் நுகர்ச்சியை முதலில் ஆராய்ந்து பின் உற்பத்தியைப் பற்றிப் பேசவேண்டும் என்கிறார். ஒரு பொருளின் விலையை, ‘தேவை’ ‘அளிப்பு’ ஆகிய இரண்டும் நிர்ணயம் செய்யும். ஒரு வாடிக்கையான நுகர்வர் அதிகப்படியான திருப்தியடைய வேண்டும் என்ற எண்ணத்தில் தான் நுகர்வார், திருப்தி என்பது நுகரும் பொருள்களின் எண்ணிக்கையைப் பொருத்து உள்ளது என்று கூறி குறைந்து செல் இறுதிப் பயன்பாட்டு விதியை (Law of Diminishing Marginal Utility) விளக்கியுள்ளார். மற்ற காரணிகள் மாறாமல் இருக்கும் பொழுது, தேவை என்பது ஒரு குறிப்பிட்ட விலையில் எவ்வளவு பொருட்கள் தேவைப்படும் என்று கணக்கிடுவது என்று குறிப்பிடுகின்றார். மார்சல்தான், நுகர்வோர் எச்சப்பாடு (Consumer Surplus) என்னும் கருத்தை அறிமுகப்படுத்தியவர். தேவையின் நெகிழ்ச்சி (Elasticity of Demand) என்று மற்றொரு கருத்தையும் அறிமுகப்படுத்தினார்.
உற்பத்திக்கான காரணிகளைப் பொருத்தவரை நிலமும் ஊழியர்களுமாக இரண்டும் முக்கியமானவை என்றும் முதலீடு இரண்டாம் தரத்தினது என்றும் தொழில் முனைவது என்பதும் ஒரு வகை ஊழியம் தான் என்று குறிப்பிடுகின்றார். குறைந்து செல் விளைவு விதி (Law of diminishing returns), வளர்ந்து செல் விளைவு விதி (Law of increasing returns), மாறாவிளைவு விதி (Law of constant returns) என்னும் விதிகளுக்கு சரியான விளக்கம் கொடுக்கின்றார்.

பொருளியலின் நோக்கம் சமூக மேம்பாடு. இதைக்கருத்தில் கொண்டு அரசுகள் நடத்தப்படவேண்டும். செவ்வியல் பொருளியல் காலத்திலிருந்து, மேம்பாடு தான் குறிக்கோளாக இருந்திருந்தாலும், தற்பொழுது இதற்கு சிறப்பு கவனம் வழங்கப்படுகிறது. இக்கோட்பாட்டிற்கு முக்கியமாக பங்களித்தவர்கள் ஆர்தா சிசில் பிகு,பேரிடோ, கால்டர், கிக்சு மற்றும் சிசிடோவ்சுகி ஆவர்.

கீன்சின் பொருளியல் அல்லது பேரினப் பொருளியல் (Macro economics) தேசிய அளவில் ஒட்டு மொத்தமான தேசிய வருமானம், தேசிய நுகர்வு, ஒட்டு மொத்த சேமிப்பு, முதலீடு மற்றும் அனைவருக்கும் வேலை என்னும் நிலை ஆகியவைகளைப் பற்றியது ஆகும். மேலும் இவைகளின் தாக்கம் ஒரு நாட்டின் செழிப்பின் மீது எத்தகையது என்பதைக் குறித்தும் கீன்சு விளக்கியுள்ளார். செவ்வியல் பொருளியல் வாதிகளின் கூற்றான பொருளாதாரம் இயல்பாகவே சமநிலையை அடையும் என்னும் வாதத்தை மறுத்து, பொருளாதாரம் செம்மையாக நடைபெற அரசின் தலையீடு அவசியம் என்று கூறுகின்றார். அதே போல நிறைவுப் போட்டி (Perfect Competetion) என்பது நடவாத ஒன்று எனவும் அங்காடியில் பல இடையூறுகள் இயல்பாகவே இருக்கும் எனவும் கூறுகிறார். ‘புலப்படாத கை’ என்னும் செவ்வியல் பொருளியல் வாதிகளின் கருத்தையும் மறுக்கின்றார்.
கீன்சு, மக்கள் பணத்தைத் தேடுவதற்கு மூன்று குறிக்கோள்கள் உள்ளன எனவும் அவை பரிவர்த்தனை நோக்கம் (Transaction Motive), முன்னெச்சரிக்கை நோக்கம் (Precautionary Motive) யூக நோக்கம் (Speculative Motive) என்பனவாகும். வேறு எந்தச் சொத்தும் பணத்தை போன்று எளிமையாகக் கையாளக் கூடியது அல்ல என்றும் வட்டி விகிதம் மிகவும் குறைந்தால், மக்கள் பணத்தை வங்கிகளிலோ, பங்குகளிலோ முதலீடு செய்வதை விட தங்கள் சேமிப்பை கையில் வைத்திருப்பதையே விரும்புவார்கள் எனவும் கூறுகின்றார். வட்டி விகிதத்தில் எதிர்காலத்தில் எற்படும் மாற்றங்களை எதிர்நோக்கி தங்களது சேமிப்பை, பணமாக வைத்திருப்பதா அல்ல முதலீடு செய்வதா என்று மக்கள் தீர்மானிப்பார்கள். இவ்வாறு மக்கள் செய்யும் தீர்மானம் நாட்டில் நிகழும் மொத்த முதலீட்டின் மீதும், வேலை வழங்கும் திறன் மீதும் மொத்த உற்பத்தியின் மீதும் மிகுந்த தாக்கத்தை ஏற்படுத்தும் என்று விளக்குகின்றார்.

கீன்சு நாட்டின் மொத்த உண்மை வருமானம் அதிகரிக்கும் பொழுது நாட்டின் மொத்த நுகர்வும் அதிகரிக்கும் என்றும் கூறுகிறார். இது ஏனென்றால் ஒரு மனிதனின் வருமானம் அதிகரிக்கும் பொழுது அவன் அதிகமாக தமது தேவைகளையும் பூர்த்தி செய்து கொள்ளுகிறான். அதே போல வருமானம் அதிகரிக்கும் பொழுது மனிதன் ஒரு பகுதியை தேவையைப் பூர்த்தி செய்வதற்கும் மீதத்தை சேமிப்பிற்கும் செலவிடுகிறான். வருமானம் அதிகரிக்கும் பொழுது நுகர்விற்கான செலவும் சேமிப்பும் அதிகரிக்கும் ஆனால் நுகர்விற்கான செலவு குறைந்த விகிதத்திலேயே அதிகரிக்கும் என்று கூறினார். மேலும் இவர் முதலீட்டின் இறுதிநிலைத் திறன் (Marginal Efficiency of Capital) என்னும் விதியையும் வகுத்து, இதனுடன் வட்டி விகிதமும் சேர்ந்து ஒரு நாட்டின் மொத்த முதலீட்டைத் தீர்மானிக்கும் என்று கூறுகின்றார்.

ஒரு நாட்டில் அனைவருக்கும் வேலை வாய்ப்பு என்பதற்கும், ஒட்டு மொத்த உற்பத்திக்கும் நெருங்கிய தொடர்பு உண்டு. உற்பத்தி அதிகமாகும் போது வேலை வாய்ப்பும் அதிகமாகும். மொத்த உற்பத்தி என்பது அந்த நாட்டின் மொத்த அல்லது செயலூக்கம் உள்ள தேவையை (Effective Demand) ப்பொருத்து அமையும். செயலூக்கம்முள்ள தேவை என்பது அந்த நாட்டில் உள்ள மக்களின் நுகர்ச்சிக்கு வேண்டிய தேவையும், கட்டமைப்பு மற்றும் தளவாடங்களில் முதலீடு செய்வதற்கான தேவையையும் உள்ளடக்கியது. மொத்த வேலை வாய்ப்பு செயலூக்கமிக்க தேவையைப் பொருத்து உள்ளது என்றால், வேலைவாய்ப்பு குறைவாக இருந்தால், செய்லூக்கம் மிக்க தேவை குறைவாக இருக்கிறது என்று பொருள். வேலை வாய்யப்பைப்பெருக்க வேண்டுமென்றால், செயலூக்கமிக்க தேவையைப் பெருக்கவேண்டும். முதலளியம் நடைபெரும் நாடுகளில் ( Capitalist Countries) வேலைவாய்ப்பு பற்றாக்குறை பரவலாகக் காணப்படுவதால், செயலூக்கமிக்க தேவையும் குறைவாகவே இருக்கும். இதற்கு முக்கியமான காரணம் என்னவென்றால், நாட்டின் வருமானம் அதிகமாகும் பொழுது, அதற்கு சமமாக நுகர்ச்சிய்ம் அதிகமாவதில்லை. வருமானம் முழுவதும் நுகர்ச்சியில் செலவு செய்யப்படுவதில்லை. வருமானத்தில் ஒரு பகுதி சேமிக்கப் படுகிறது. இந்த இடைவெளி முதலீடு செய்வதன் மூலம் ஈடுகட்டப்படவேண்டும். ஆதலால், வேலைவாய்ப்பு அதிகரிக்க முதலீட்டை அதிகரிக்க வேண்டும் என்பது கீன்சின் தீர்மானமான பரிந்துரை ஆகும்.



</doc>
<doc id="308313" url="https://ta.wikipedia.org/wiki?curid=308313" title="மாஜ்ஹா">
மாஜ்ஹா

மாஜ்ஹா( Majha, Punjabi: ਮਾਝਾ (Gurmukhi), ماجھا (ஷாமுகி); "Mājhā") என்பது பஞ்சாபின் ஒரு வட்டாரமாகும். இதன் எல்லைகளாக நீர் நிலைகளான பியாஸ் ஆறு மற்றும் சத்லஜ் ஆறு போன்றவற்றின் இடையில் வடமுனையாக ஜீலம் ஆற்றின் விரிவுவரை உள்ளது. மாஜ்ஹாவுக்குள் அடங்கிய பகுதிகளாக பரி டோப் ( பியாஸ் ஆறு மற்றும் ராவி ஆறு ஆகியவற்றுக்குள் அடங்கிய பகுதி), ரிச்சா டோப் ( ராவி ஆறு மற்றும் செனாப் ஆறு ஆகியவற்றுக்கு உட்பட்ட பகுதி), போன்றவையும் ஜீச் டோப் பகுதியின் ஒரு சிறிய பகுதியும் ( ஜீலம் மற்றும் செனாப் ஆறு களுக்கு இடைபட்ட பகுதி). மாஜ்ஹா வட்டாரம் பஞ்சாப் பகுதியின் இதயம் போன்ற பகுதியில் உள்ளது. மாஜ்ஹா "Mājhā" (ਮਾਝਾ) அல்லது "Mānjhā" (ਮਾਂਝਾ) என்ற சொல்லின் பொருள் "மையம்" அல்லது "மையத்தில் உள்ள இடம்" என பொருள் தரக்கூடியது. இந்த வட்டார மக்களினத்தவர் மாஜ்ஹா என அழைக்கப்படுகின்றனர். 

மாஜ்ஹா வட்டாரத்திற்கு உட்பட்ட மாவட்டங்கள்:



</doc>
<doc id="308315" url="https://ta.wikipedia.org/wiki?curid=308315" title="கொல்லிமலை கொல்லிப்பாவை கோயில்">
கொல்லிமலை கொல்லிப்பாவை கோயில்

கொல்லிமலை கொல்லிப்பாவை கோயில் என்பது நாமக்கல் மாவட்டம் கொல்லிமலையில் அமைந்துள்ள அம்மன் கோயிலாகும். இந்த அம்மன் எட்டு கைகளுடன் காட்சிதருவதால் எட்டுக்கையம்மன் என்றும் அழைக்கின்றனர். பூஞ்சோலை என்ற கிராமத்தில் இருந்து நடைபயணமாக சென்று இக்கோயிலுக்கு செல்ல வேண்டும்.

கொல்லுகின்ற பாவை என்பதால் கொல்லிப்பாவை என்ற பெயர் வந்தது.

கொல்லிமலையில் தேவர்களும், மகரிசிகளும் தவமிருந்த போது அசுரர்களால் துன்பம் நேரிட்டதாகவும், அதை தடுக்க தேவரான விஷ்வகர்மா ஒரு பெண் சிலையைடச் செய்தார். அதற்கு உயிர் கொடுத்த தேவர்கள், அந்தப் பெண்ணின் வசீகரித்தில் மயங்கி வருகின்ற அரக்கர்களை அம்பிகை எட்டுகளைக் கொண்டு கொன்றாள். 

கொல்லிப்பாவை எட்டுக்கைகளுடன் காட்சிதருகிறார். எப்போதுமே சந்தனக்காப்பில் மட்டும் காட்சிதருகிறார். 

நாமக்கலிருந்து கொல்லிமலை அறப்பள்ளீஸ்வரர் கோயிலுக்கு செல்லும் வழியில், பேருந்து நிறுத்ததிலிருந்து இரண்டு கிலோமீட்டர்கள் நடைபயணமாக செல்லவேண்டும்.



</doc>
<doc id="308318" url="https://ta.wikipedia.org/wiki?curid=308318" title="மின் அதிர்ச்சி">
மின் அதிர்ச்சி

மின் அதிர்ச்சி "(Electric shock)" என்பது மனித உடல் வழியாக மின்சாரம் பாயும்போது உடலில் ஏற்படும் உடலியல் வினை அல்லது காயம் ஆகும் . பொதுவாக, மின்சாரத்தின் ஒரு கெடுதலான வெளிப்பாடு என்பதை விவரிக்க இச்சொல் பயன்படுத்தப்படுகிறது. மனித உறுப்புகளில் ஒன்று ஏதாவதொரு மின்சார மூலத்துடன் தொடர்பு கொள்ள நேரிடும்போது போதுமான அளவு மின்சாரம் தோல், தசைகள், அல்லது முடி போன்ற மனித உடல் பகுதியில் மின்சாரம் பாய்கிறது. 

மிகக்குறைந்த அளவிலான மின்சாரம் புலப்படாமல் போகலாம். பெரிய அளவிலான மின்னதிர்ச்சிக்கு ஆளான ஒருவர் மின் இணைப்புற்ற ஒரு பொருளுக்கு அருகில் செல்ல முடியாதவாறு மாற்றப்படலாம் . இன்னும் பெரிய அளவிலான மின்சாரம் உடலில் பாய நேர்ந்தால் இதயம் அதிர்ச்சிக்குள்ளாவது மற்றும் தசைகளில் பாதிப்பையும் ஏற்படுத்தும். மின் அதிர்ச்சியால் ஏற்படும் மரணம் மின் அதிர்ச்சி இறப்பு என்று அழைக்கப்படுகிறது. 

ஒரு மின் அதிர்ச்சியால் ஏற்படும் விபத்து பல விளைவுகளைக் ஏற்படுத்துகிறது. மின்சாரம் நரம்பு மண்டலம் வழியாக பயணம் செய்ய நேரிட்டு வழியில் உள்ள இணைப்புத் திசுக்களை எரித்து விடுகிறது. உடலில் எங்குவேண்டுமானாலும் நம்பமுடியாத அளவுக்கு வினோதமான அறிகுறிகளை வெளிப்படுத்தும் மற்றும் சிக்கலான பகுதிகளில் வலியுண்டாக்கும் நோய்களுக்கு வழிவகுக்கும்.மின்கம்பி அமைப்பு அல்லது மற்ற உலோக வேலைகளில் காணப்படும் அபாயகரமான மின்னழுத்தம் நேரடியான மின்னதிர்ச்சிக்கு வழிவகுக்கிறது. 

நேரடியான அல்லது மறமுகமான தொடர்புகள் மின்னதிர்ச்சிக்கு காரணமாகின்றன. மின்னதிர்ச்சியால் பாதிக்கப்பட்டுள்ள ஒரு பகுதியை தவறுதலாக தொடுவதால் ஏற்படும் தொடர்பை மறைமுக தொடர்பு என்கிறோம். மறைமுக மின் தொடர்பைத் தவிர்க்க நேரடியான மின்தொடர்பில் இருந்து தப்பிப்பதற்கு மேற்கொள்ளப்படும் முன்னெச்சரிக்கை நடவடிக்கைகளில் கவனம் செலுத்த வேண்டும். மின் சாதனங்களின் உலோக பாகங்கள் நல்ல நில பிணைப்புள்ளதா என்று கவனித்தால் மறைமுக மின் தொடர்பை தவிர்க்க முடியும். தானாகவே மின்னிணைப்பைத் துண்டிக்கும் கருவிகளை மின்கம்பி அமைப்பில் இணைத்தும் பயன்படுத்தலாம்.



</doc>
<doc id="308323" url="https://ta.wikipedia.org/wiki?curid=308323" title="பஞ்சாப் தனிமாநில இயக்கம்">
பஞ்சாப் தனிமாநில இயக்கம்

பஞ்சாபி சுபா இயக்கம் ("Punjabi Suba movement") அல்லது பஞ்சாப் தனிமாநில இயக்கம் 1950களில் கிழக்கு பஞ்சாபிலிருந்து பஞ்சாபியர்-பெரும்பான்மையரான மாநிலத்தை ("சுபா") அமைக்கப்படுவதற்கான போராட்ட இயக்கம் ஆகும். அகாலி தளத்தால் முன்னெடுக்கப்பட்ட இந்தப் போராட்டத்தின் விளைவாக பஞ்சாபி மொழியினர் பெரும்பான்மையான பஞ்சாப் மாநிலமும், இந்தி மொழியினர் பெரும்பான்மையான அரியானா மாநிலமும் சண்டிகர் ஒன்றியப் பகுதியும் உருவாயின. சில மலைவாசி மொழியினர் பெரும்பான்மையாக இருந்த கிழக்குப் பஞ்சாபின் பகுதிகள் இமாச்சலப் பிரதேசத்துடன் இணைக்கப்பட்டுள்ளன.


</doc>
<doc id="308327" url="https://ta.wikipedia.org/wiki?curid=308327" title="மாசி பெரியசாமி">
மாசி பெரியசாமி

மாசி பெரியசாமி என்பவர் இந்து சமய நாட்டார் தெய்வங்களில் ஒருவராவார். இவரை நாட்டார் தெய்வங்களான கருப்பு, முனி போன்ற அனைத்து தெய்வங்களுக்கும் முன்னோடியாக கூறுகின்றனர். இவருக்கு நாமக்கல் மாவட்டம் கொல்லிமலையில் மூலக்கோயில் கொல்லிமலை மாசி பெரியசாமி கோயில் அமைந்துள்ளது. இக்கோயில் கொல்லிமலையில் மாசி என்ற பாறையில் அமைந்துள்ளது. இது கொல்லிமலையின் உச்சிப்பகுதியென்பதால் வாகனங்கள் பூஞ்சோலை என்ற இடம்வரை மட்டுமே செல்கின்றன. அதன் பிறகு மலையில் ஏறிச் செல்ல வேண்டும். இந்த கோயிலின் பதிவுகள் பல்வேறு இடங்களில் வைக்கப்பட்டு கோயில்களாக உள்ளன. 

பெரிசாமியை பெரியண்ணசாமி என்றும் அழைக்கின்றனர். நாட்டார் தெய்வங்கள் அனைத்திற்கும் இந்த பெரியசாமியே மூர்த்தவர் என்றும், இவருக்கு நாட்டார் தெய்வங்களான கருப்பு மற்றும் முனி ஆகியவற்றின் பெயர்களையும் இவருக்கு உரியது என்கின்றனர். அன்ன காமாட்சியம்மனின் அண்ணன் இவர் என்பதால் பெரியண்ணசாமி என்றும் அழைக்கின்றனர்.

காசி சிவபெருமானாகிய காசிவிஸ்வநாதர், தென்னகத்திற்கு வந்தார். அவரைத் தேடி அன்ன காமாட்சியம்மனும் தென்னகத்திற்கு வந்தார். காமாட்சியம்மனுக்குத் துணையாக அவருடைய அண்ணனாகிய பெருமாளும் வந்தார். அவர் வைரசெட்டி பாளையத்திற்கு வந்து வைரிசெட்டி என்பவரின் வீட்டில் காமாட்சியம்மனை தங்கிக்கொள்ளும்படி சொல்லிவிட்டு சிவபெருமானைத் தேடி கொல்லிமலையில் ஏறினார். அவருடைய மகிமையால் அவரைத்தாங்காது மற்ற குன்றுகள் ஆடின. அவர் மாசிக்குன்றில் நின்றபோது ஆடாமல் தாங்கிக்கொண்டது. அதனால் இங்கேயே அவர் தங்கிவிட்டார்.

அங்கு ஆடு மேய்ப்பவர்களிடம் கொடை விழா எடுக்கவும், பூசை செய்யவும் மாசி பெரியசாமி கேட்டுக் கொண்டதால் அவர்கள் மாசி மாதம் அன்று விழாவாக எடுத்து கொடை கொடுத்தனர். 

மாசி பெரியசாமி வேங்கையை தன்னுடைய வேலால் குத்தியவாறு காட்சிதருகிறார். அவரை ஆடு மேய்ப்பவர்கள் வழிபட்டு வந்துள்ளனர். இதனை வைத்து சைவ வைணவ தொன்மத்தினை தவிர்த்துப் பார்த்தால் பழங்காலத்தில் ஆட்டினைக் கொள்ள வந்த புலியைக் குத்தி கொன்று இறந்துபட்ட வீரராக இவரைக் கருதலாம். புலிகுத்தி பட்டான் என்று பரவலாக வழிபடப்படுகின்ற புலியை எதிர்த்து கொன்று தானும் இறந்த வீரர்களுக்கு இவ்வாறு வீரநடுக்கற்கலை வைத்து வழிபடுகின்ற வழக்கத்தினை அறியலாம்.

மாசி பெரியசாமி வலது கையில் உள்ள வேலால் வேங்கையொன்றினைக் குத்தி, வலது காலால் மிதிக்கிறார். இடது கையில் கதையாயுதத்தினை நிலத்தில் படுமாறு வைத்துள்ளார். முறுக்கிய மீசையுடன் கோபமான கண்களுடனும் காட்சிதருகிறார். சோழியவெள்ளாளர்கள் வழிபடும் மாசி பெரியசாமி இவ்வாறான தோற்றத்துடன் உள்ளார். அதனால் ஆல் எனப்படும் கல்லாத்துக்கோம்பை ஆல்முனி பெரியண்ணசாமி கோயிலிலும், வைரசெட்டிப்பாளையம் அன்ன காமாட்சியம்மன் கோயிலிலும் இவ்வாறான தோற்றத்துடன் உள்ளார். புலிகுத்தி பட்டான் நடுகல்லில் இவ்வாறு புலியை குத்தியபடி இருக்கும் சிற்பம் வடிக்கப்படுவது குறிப்பிடத்தக்கது.

நாடார்கள் வழிபடும் குருக்கத்தி மாசி பெரியசாமி கோயிலில் சிம்ம வாகனத்தின் மீது அமர்ந்தவாரும், முத்தரையர் வழிபடும் கல்லாத்துக்கோம்பை பெரியண்ணசாமி கோயிலில் வேங்கையின் மீது அமர்ந்தவாரும் உள்ளார். ஓமாந்தூர் பெரியண்ண சுவாமி கோவிலில் மாசி பெரியசாமிக்கு இவ்வாறான உருவத் தோற்றம் எதுவும் இல்லை. இங்கு ஒளி வடிவில் மட்டுமே வழிபாடு நடத்தப்படுகிறது.




</doc>
<doc id="308330" url="https://ta.wikipedia.org/wiki?curid=308330" title="குருக்கத்தி மாசி பெரியசாமி கோயில்">
குருக்கத்தி மாசி பெரியசாமி கோயில்

குருக்கத்தி மாசி பெரியசாமி கோயில் என்பது திருப்பூர் மாவட்டம் காங்கேயம் வட்டத்திலுள்ள குருக்கத்தி எனும் ஊரில் அமைந்துள்ள நாட்டார் தெய்வக் கோயிலாகும். இந்தக் கோயில் கொல்லிமலை மாசி பெரியசாமி கோயிலிருந்து பிடி மண் எடுத்துவரப்பட்டு கட்டப்பட்ட கோயிலாகும். இக்கோயில் நாடார் இனத்தவர்களால் உருவாக்கப்பட்டு பராமரிக்கப்படுகிறது.

முதன்மை வாசலைக் கடந்தபின் உள்ளே ஒரு கூடம் போன்ற அமைப்பு உள்ளது. அங்கு வேல், சூலாயுதம், அரிவாள், ஈட்டி போன்றவை உள்ளன. வேப்ப மரம் உள்ளது. கருவறைக்கு முன்பாக இருபுறமும் வாயிற்காவலர்கள் உள்ளனர். திருச்சுற்றில் விநாயகர், காமாட்சி சன்னதிகள் உள்ளன.

மூலவரான மாசி பெரியசாமி சிங்கத்தின் மீது அமர்ந்த நிலையில் கருவறையில் உள்ளார். 

இக்கோயிலில் திருப்பணி நடைபெற்று 8 பிப்ரவரி 2009 அன்று குடமுழுக்கு நடைபெற்றது.

மூன்று ஆண்டுகளுக்கு ஒரு முறை மாசி மாதப் பௌர்ணமியின்போது விழா மூன்று நாள்கள் நடத்தப்படுகிறது. முதல் நாள் புடவைக்காரியம்மன் பூசை நடத்தப்படுகிறது. புடவைக்காரி அம்மனுக்கு உருவம் எதுவும் இல்லாத நிலையில் மனதில் நினைத்து வழிபடுகின்றனர். இரண்டாம் நாள் பொங்கல் வைத்தல் மற்றும் எறிகாவல் பூசை நடைபெறுகிறது. மூன்றாம் நாள் காலையில் விருந்து படைக்கப்படுகிறது. 


</doc>
<doc id="308331" url="https://ta.wikipedia.org/wiki?curid=308331" title="1947 பஞ்சாப்பில் இந்துக்கள், சீக்கியர்கள் மீது முசுலிம் லீக்கின் தாக்குதல் (நூல்)">
1947 பஞ்சாப்பில் இந்துக்கள், சீக்கியர்கள் மீது முசுலிம் லீக்கின் தாக்குதல் (நூல்)

1947-இல் பஞ்சாப் பகுதியில் இந்து மற்றும் சீக்கியர்கள் மீதான முஸ்லீம் லீக்கின் தாக்குதல்கள் என்ற நூலை எழுதியவர் "குருபச்சன் சிங் தாலிப்" ஆவார். இந்நூல் 1950-ஆம் ஆண்டில், சிரோன்மணி குருத்வாரா பிரபந்தக் செயற்குழுவால் வெளியிடப்பட்டது. 

இந்நூலில், இந்தியப் பிரிவினையின் போது, 1947-ஆம் ஆண்டில் இந்தியா - பாகிஸ்தான் என இரண்டு புதிய சுதந்திர நாடுகள் உருவான போது, இந்து - சீக்கிய மக்கள் மீது, பாகிஸ்தான் நாட்டின் முஸ்லீம் லீக் அரசியல் கட்சியினர் நடத்திய தாக்குதல்கள் குறித்து விளக்குகிறது.

பாகிஸ்தான் நாட்டின் மேற்கு பஞ்சாப், சிந்து மற்றும் வடமேற்கு எல்லைப்புற மாகாணத்தில் வாழ்ந்த சீக்கியர்களுக்கும், இந்துக்களுக்கும், பாகிஸ்தான் நாட்டில் தொடர்ந்து வாழ, முஸ்லீம் லீக் கட்சியினரால் தொடர்ந்து அச்சுறுத்தப்பட்ட நிலையில், விடுதலை இந்தியாவை நோக்கி அகதிகளாக புறப்பட்ட மக்களுக்கு இழைக்கப்பட்ட கொடுமைகளையும், தாக்குதல்களையும் இந்நூல் எடுத்துரைக்கிறது

ஸ்டாக்ஹோம் பல்கலைக்கழகத்தின் அரசியல் அறிவியல் துறை பேராசிரியர், "இஸ்தியாக் அகமது" என்பவர் இந்நூலை ஆராய்ந்து, நடந்த சம்பவங்களை சரிபார்த்து அறிக்கையாக வழங்கியுள்ளார். 


 


</doc>
<doc id="308337" url="https://ta.wikipedia.org/wiki?curid=308337" title="புலி நாடு">
புலி நாடு

மூசிக நாடு அல்லது புலி நாடு (Mushika Kingdom) சங்க காலத்தில் தென்னிந்தியாவின், தற்கால கேரளத்தில் இருந்த தமிழ் பேசிய மக்களின் நாடுகளில் ஒன்றாகும். மூசிக நாட்டை, எழிமலை நாடு, கொளத்து நாடு, சிரக்கல் நாடு என்றும் அழைப்பர். இதன் தலைநகரம் எழிமலை ஆகும். இந்நாட்டின் புகழ் பெற்ற மன்னர் எழிமலை நன்னன் ஆவார்.

தற்கால கேரள மாநிலத்தின் வடக்குப் பகுதியான மலபார் பகுதியின், கண்ணூர், கோழிக்கோடு, வயநாடு, மலப்புறம், பாலக்காடு மாவட்டங்கள், துளு மற்றும் குடகு பகுதிகள், மூசிக நாட்டின் பகுதிகளாக இருந்தது. சங்க கால தமிழகத்தின் ஐந்து முக்கிய அரச மரபுகளான சேரர், பாண்டியர், சோழர், ஆய் ஆகியவற்றுடன் மூசிக நாடும் ஒன்றாக விளங்கியது. 

எழிமலை நன்னன் எழிமலையின் சக்தி வாய்ந்த ஆட்சியாளராக விளங்கினார். நன்னன் தனது ஆட்சிக் காலத்தில், எழிமலை நாட்டை தற்கால கூடலூர் மற்றும் கோயம்புத்தூர் வரை விரிவுபடுத்தினார்.

கி பி ஐந்தாம் நூற்றாண்டில் சேர நாட்டுடன் நடந்த போரில் நன்னன் இறந்து விட, மூசிக நாட்டை (எழிமலை நாட்டை) சேர நாட்டுடன் இணைக்கப்பட்டது. 

மூசிக நாட்டினர் தன்னாட்சி பெற்ற மன்னர்களாக இருந்தாலும், சில நேரங்களில் பாண்டிய, சேர மன்னர்களுக்கு திறை செலுத்துபவர்களாகவும் இருந்துள்ளனர்.

சிரக்கல், கண்ணூர், தலைநகராகக் கொண்ட கொளத்திரி அரச மரபினர்கள், மூசிக நாட்டு நன்னனின் வழித்தோன்றல்கள் ஆவார்.

கேரளோற்பத்தி எனும் நூல், எழிமலை நாட்டு அல்லது மூசிக நாட்டு அரச மரபினர், சேர மன்னர் சேரமான் பெருமாளின் நேரடி வழித்தோன்றல்கள் எனக் கூறுகிறது.புராணக் கதைககளின்படி பரசுராமன், இராமகதா மூசிகன் என்பவரை மூசிக மரபின் முதல் மன்னராக நியமித்தார்.
சேர, சோழ, பாண்டிய அரச குலங்கள், தற்கால திருவனந்தபுரம் பகுதியிலிருந்தே தோன்றியதாக கூறப்படுகிறது.
மூசிக அரச மரபினர், சங்க கால வேளிர்களின் வழித்தோன்றல்கள் என்றும் கூறப்படுகிறது. 
பல நூற்றாண்டுகளாக எழிமலை எனும் மூசிக அரச மரபினர், சேர, சோழ, பாண்டிய, ஆய், மற்றும் சிங்கள அரச மரபினருடன் திருமணத் தொடர்பு கொண்டிருந்தனர். 
மேலும் மகதர்கள், சேதிகள், யதுக்கள் மற்றும், இலங்கையர்கள், கலிங்கர்கள் ஆகிய அரச மரபினரிடையேயும், எழிமலை மன்னர்கள் திருமணத் தொடர்பு கொண்டிருந்தனர்.

தற்போது உள்ள அரச மரபினர்களில், திருவிதாங்கூர் அரசமரபினரும், மூசிக (கொளத்திரி) அரசமரபினரும், சகோதிரி உறவு முறை கொண்ட அரச மரபினர்கள் ஆவார்.மூசிக மற்றும் திருவிதாங்கூர் அரச மரபினர், மூசிக எனும் பொதுப் பெயரால் அறியப்படுகிறார்கள். மேலும் வரலாற்று பதிவேடுகளில், இரு அரசமரபினரையும் "கொளத்திரி" மற்றும் "கொளசொரூபம்" என்ற பெயர்களால் குறிக்கப்பட்டுள்ளது. 

திருவிதாங்கூர் அரச மரபினர் போன்று, மூசிக அரசமரபினரும், திருவனந்தபுரம் பகுதியிலிருந்து தோன்றியவர்களாக கருதப்படுகிறார்கள். மேலும் இரு அரசமரபினர்களிடையே குழந்தைகளைத் தத்து எடுத்தல், தத்து கொடுத்தல் பழக்கம் இருந்திருக்கலாம் என கருதப்படுகிறது. திருவிதாங்கூர் அரசமரபினர், மூசிக அரசமரபினர்களிடமிருந்து இளவரசர்களையும், இளவரசிகளையும் தத்து எடுத்தும், கொடுத்தும் இருக்கிறார்கள். சங்க காலத்தில், ஒரு வேளிர் குல மன்னர், ஆயி நன்னன் எனும் பெயர் கொண்டிருந்தார்.

மூசிக அரச மரபில், புகழ் பெற்ற உதயன் , "வேன்மான் நன்னன்" அல்லது "நன்னன்" என்ற மன்னர்களின் பெயர்கள் வரலாற்றுப் பதிவேடுகளில் குறிக்கப்பட்டுள்ளது. 
மூசிக நாட்டில் வாழ்ந்த ஆதுலன் என்பவர் எழுதிய மூசிக வம்சம் எனும் சமஸ்கிருத நூலில், 11-ஆம் நூற்றாண்டில் வாழ்ந்த மூசிக மன்னர் ஸ்ரீகந்தன் முடிய, மூசிக நாட்டின் 118 மன்னர்களைப் பற்றிய குறிப்புகள் பதிவு செய்யப்பட்டுள்ளது. மூசிக நாட்டுப் பகுதியை கொளத்து நாடு அல்லது கொளத்திரி நாடு என்றும் அழைக்கப்பட்டதாக அந்நூலில் கூறப்பட்டுள்ளது. 

மூசிக நாட்டின் கொளத்திரி மன்னர்களின் அரண்மனை இன்றும் சிரக்கல் பகுதியில் உள்ளது.
மூசிக மன்னர்கள் வடக்கு கேரளா பகுதியில் பல கோயில்களையும், கோட்டைகளையும், துறைமுகங்களையும் எழுப்பியுள்ளனர். அரக்கல் மற்றும் நிலேஷ்வரம் அரச குடும்பத்தினர் கொளத்திரி அல்லது சிரக்கல் அரச குடும்பத்தின் கிளைக் குடும்பத்தினர் ஆவார்கள்.

வேளிர்களின் வழித்தோன்றலான, மூசிக மன்னர் நன்னன் வம்சத்தவர்கள், சேர, சோழ, பாண்டியர் மற்றும் வேளிர்களுடன் பெண் கொடுத்தும், எடுத்தும் திருமண உறவு வைத்திருந்தனர். 
மூசிக மன்னர்கள், தங்கள் பெயருக்கு பின் நன்னன் என்ற அடைமொழியுடன் விளங்கினர். சங்க காலப் புலவரான பரணர், தமிழகம், முசிக நாடு, வேனாடு, மற்றும் வேளிர் நாட்டில் "நன்னன்" என்ற பெயர் கொண்ட அரச குலத்தவர்கள் இருந்ததாக கூறுகிறார். 
கிடைத்த நூல்களின் மூலமும், வரலாற்று ஆய்வுகளின் படியும், மூசிக நாட்டினரின் திருமணத் தொடர்புகளும், கூட்டாளி நாடுகளும், அதன் காலங்கள் குறித்த முழுவதுமாக கிடைக்காவிட்டாலும், சில தகவல்கள் மட்டும் கிடைத்துள்ளது.

கந்தன் காரி வர்மன், இராமகூட மூவர் திருவடி என்ற பட்டப் பெயராலும் அழைக்கப்பட்டான். "திருவடி" என்ற பட்டம் ஆயி அரச மரபினருக்கு மட்டுமே உரித்தானது. ஆயி அரச மரபின் ஒரு கிளையான, திருவனந்தபுரம் பகுதியில் தோன்றிய மூசிக நாட்டு நன்னன் வழி வந்த அரசர்களும் திருவடி எனும் பட்டப் பெயரிட்டுக் கொண்டனர். 

மகாபாரதம் எனும் காவியத்தில் மூசிக நாட்டை, சேர, சோழ, பாண்டிய நாடுகளுடன் சேர்த்துக் கூறப்பட்டுள்ளது.திருவனந்தபுரம் பகுதியில் இருந்த ஆய் அரச மரபிலிருந்து, மூசிக அரச மரபினர் தோன்றியிருக்கலாம் என மகாபாரத காவியம் கூறுகிறது.

சங்க கால தமிழ் மக்களின் கூத்துகளில், பழையன்கடியை தலைநகராகக் கொண்ட புகழ் பெற்ற மூசிக நாட்டு மன்னன் நன்னனைப் பற்றி பாடப்படுகிறது.

கி மு 100-இல் வாழ்ந்த உலகைச் சுற்றிய கிரோக்கப் பயணி "ஸ்டிராபோ" என்பவர் தனது பயணக்குறிப்பில் மூசிக நாட்டை குறிப்பிட்டுள்ளார். கி பி இரண்டாம் நூற்றாண்டின் மூசிக (நன்னன்) அரச மரபினர், ஆய் அரச மரபிலிருந்து தோன்றியவர்கள் என கிரேக்கப் புவியிலாளர் தாலமி கூறியுள்ளார். 



</doc>
<doc id="308338" url="https://ta.wikipedia.org/wiki?curid=308338" title="எழிமலை நன்னன்">
எழிமலை நன்னன்

எழிமலை நன்னன் (Ezhimalai Nannan) (கி மு மூன்றாம் நூற்றாண்டு), சங்க கால, தென்னிந்தியாவின் மூசிக நாட்டின் மன்னர் ஆவார். மூசிக நாட்டின் தலைநகரம் எழிமலை நகரம் ஆகும். இவர் மௌரியப் பேரரசரான பிந்துசாரரின் சமகாலத்தவர் எனக் கருதப்படுகிறார். 
அண்டை நாட்டின் வலுமிக்க சேரர்களை, எழிமலை நன்னன் வென்றதால், சங்க கால இலக்கியங்கள் நன்னனை மிக வீர மிக்க மன்னராக கொண்டாடுகிறது.

அரபிக்கடலின் கடற்கரையில் அமைந்த புகழ்பெற்ற எழிமலை துறைமுகம், பன்னாட்டு வணிக மையமாக விளங்கியது. கி பி 11-ஆம் நூற்றாண்டில், சோழ - சேரர்களுக்கு இடையே நடந்த போர்களில், எழிமலைப் பகுதி பெரிய போர்க்களமாக விளங்கியது.

கி பி பத்தாம் நூற்றாண்டில் "ஆதுலன்" என்பவரால் எழுதப்பட்ட மூசிக வம்சம் எனும் நூல் மூலம், குறிப்பாக மூசிக அரச மரபினரைப் பற்றியும், பொதுவாக வடக்கு கேரள நாட்டைப் பற்றியும் தெளிவாக அறிய முடிகிறது.

சிறந்த போர்த்திறமை கொண்ட மூசிக நாட்டு மன்னர் நன்னன், தற்கால கேரள மாநிலத்தின் வடக்குப் பகுதியான மலபார் பகுதியின், கண்ணூர், கோழிக்கோடு, வயநாடு, மலப்புறம், பாலக்காடு மாவட்டங்கள், துளு மற்றும் குடகு பகுதிகள், எழிமலை நாட்டின் பகுதிகளாக இருந்தது. சங்க கால தமிழகத்தின் ஐந்து முக்கிய அரச மரபுகளான சேரர், பாண்டியர், சோழர், ஆய் ஆகியவற்றுடன் மூசிக நாடும் ஒன்றாக விளங்கியது. 

எழிமலை நன்னன் எழிமலையின் சக்தி வாய்ந்த ஆட்சியாளராக விளங்கினார். நன்னன் தனது ஆட்சிக் காலத்தில், எழிமலை நாட்டை தற்கால கூடலூர் மற்றும் கோயம்புத்தூர் வரை விரிவுபடுத்தினார்.தற்கால வயநாடு, கூடலூர் மற்றும் கோயம்புத்தூர் மாவட்டத்தின் வடக்குப் பகுதிகளில் தனது ஆட்சியை விரிவுபடுத்தினார்.

பாழி எனுமிடத்தில் நடந்த போரில் சேரர்களை நன்னன் வெற்றி கொண்டான். 

சங்க கால இலக்கியங்களில் எழிமலை மக்களின் வாழ்க்கைத் தரத்தை விளக்கப்பட்டுள்ளது. எழிமலை நன்னனின் அரசவைக் கவிஞர் பரணர், சேரர்களை வென்ற பாழிப் போரில், நன்னனின் வெற்றிகள் குறித்து பாடியுள்ளார். சேரர் மற்றும் அண்டை நாட்டு மன்னர்களை வெற்றி கொண்ட நன்னனின் புகழ் குறித்து அகநானூறு, நற்றிணை போன்ற சங்க கால இலக்கியங்கள் குறித்துள்ளது. 

இறுதியாக சேர மன்னர் நன்முடி சேரல் என்பவர், "வாகைப்பெரும் துறை" எனுமிடத்தில் நடந்த போரில், எழிமலை நன்னனை வெற்றி கொண்டு, மூசிக நாட்டை சேர நாட்டுடன் இணைத்துக் கொண்டார்.



</doc>
<doc id="308340" url="https://ta.wikipedia.org/wiki?curid=308340" title="சி. என். பாண்டுரங்கன்">
சி. என். பாண்டுரங்கன்

சி. என். பாண்டுரங்கன் ("C. N. Pandurangan") தென்னிந்தியத் திரைப்பட இசையமைப்பாளர் ஆவார். 

புது வாழ்வு திரைப்படத்தில் ஜி. ராமநாதனுடன் இணைந்து இசையமைத்தார். போன மச்சான் திரும்பி வந்தான் திரைப்படத்தில் எம் . எஸ். விஸ்வநாதனுடன் இணைந்து இசையமைத்தார்.

பாண்டுரங்கன் இசையமைத்த தமிழ்த் திரைப்படங்கள் இங்கு பட்டியலிடப்பட்டுள்ளன:

பாண்டுரங்கன் இசையமைத்த சில பாடல்கள் இங்கு பட்டியலிடப்பட்டுள்ளன:


</doc>
<doc id="308341" url="https://ta.wikipedia.org/wiki?curid=308341" title="பதேசிங் (சீக்கியத் தலைவர்)">
பதேசிங் (சீக்கியத் தலைவர்)

பதே சிங் ("Fateh Singh", அக்டோபர் 27, 1911 - அக்டோபர் 30, 1972) இந்திய சீக்கிய சமய, அரசியல் தலைவர் ஆவார்; பஞ்சாப் சுபா இயக்கத்தின் முதன்மைத் தலைவராக இருந்தார். இவரைப் பின்பற்றியவர்களால் மரியாதையுடன் சாந்த் பதே சிங் எனப்பட்டார்.
பஞ்சாபில் பட்டிண்டா மாவட்டத்திலுள்ள படியாலாவின் சன்னன் சிங்கிற்கு மகனாகப் பிறந்தார். இளமையில் முறையான கல்வி கற்காத போதும் 13ஆம் அகவையில் பஞ்சாபி மொழியை எழுதவும் படிக்கவும் கற்றுக் கொண்டார். சீக்கிய புனிதநூல்களில் ஆர்வம் கொண்டிருந்ததால் பதேசிங்கின் தந்தை அவரை இசார் சிங் என்ற சீக்கிய அறிஞரிடம் பயில அனுப்பினார். பின்னர் பதேசிங் பிகானேர் இராச்சியத்திலிருந்து கங்காநகருக்கு (தற்போது இராசத்தான்) குடிபெயர்ந்தார். அருகிலிருந்த சிற்றூர்களுக்குச் சென்று சீக்கியத்தை போதித்து வந்தார். குடிகளிடையே கல்வியின் இன்றியமையாமையைவலியுறுத்திய பதேசிங் பல குருத்துவார்களையும் பள்ளிக்கூடங்களையும் அனாதை இல்லங்களையும் கட்டினார்.

1950களில் அரசியலில் நுழைந்த பதேசிங் இந்தியாவில் பஞ்சாபி பேசுவோருக்கான தனிமாநிலக் கோரிக்கையை ஏற்று "பஞ்சாபி சுபா இயக்கத்திற்கு" ஆதரவளித்தார். 1950களின் பிற்பகுதியில் பதேசிங் சிரோமணி அகாலிதளத்தின் மூத்த உதவித் தலைவர் ஆனார். பஞ்சாபி சுபா இயக்கத்திற்கான பல பேரணிகளுக்குத் தலைமையேற்றார். திசம்பர்18, 1960இல், தனது கோரிக்கையை வலியுறுத்தி சாகும்வரை உண்ணாநோன்புப் போராட்டத்தைத் தொடங்கினார். பல இந்தியத் தலைவர்கள் இவரது உண்ணாநோன்பு போராட்டத்தை கைவிட கோரிக்கை விடுத்தனர். இந்தியப் பிரதமர் ஜவகர்லால் நேரு பஞ்சாபி சுபா (மாநிலம்) ஏற்படுத்த உடன்படுவதாக அறிக்கை விட்டபிறகே, சனவரி 9, 1961இல் தனது உண்ணாநோன்பை முடித்துக் கொண்டார். இந்தப் போராட்டத்தின்போது புதிய மாநிலம் சீக்கிய அடையாளத்தைத் தக்கவைத்துகொள்ள உதவும் என்றபோதும் பதேசிங் மொழிவாரி கோரிக்கையையே வலியுறுத்தினார் என வாசிங்டன் பல்கலைகழகப் பேராசிரியர் பவுல் ஆர். பிராசு குறிப்பிடுகின்றார்.

சூலை 1962இல் அகாலிதளத்தின் முக்கியத் தலைவர் மாஸ்டர் தாரா சிங்குடன் முரண்பட்ட பதேசிங் பிரிந்துசென்று புதிய அகாலிதளம் கட்சியைத் துவக்கினார். அக்டோபர் 2, 1962இல் அவரது கட்சி சிரோன்மணி குருத்வாரா பிரபந்தக் செயற்குழுத் தேர்தல்களில் வெற்றிபெற்று அதன் கட்டுப்பாட்டை பெற்றது. சனவரி 17, 1965இல் நடந்த தேர்தல்களில் தாராசிங்கின் கட்சி 45 இடங்களில் மட்டுமே வெற்றிபெற, பதேசிங்கின் கட்சி 90 இடங்களைப் பெற்றது.

நேருவுடனான சில சந்திப்புகளில் முன்னேற்றம் காணாதநிலையில் ஆகத்து 16, 1965இல் மீண்டும் சாகும்வரை உண்ணாநோன்பு மற்றும் தீக்குளித்தல் போராட்டங்களை அறிவித்தார். இருப்பினும் இந்தியாவிற்கும் பாக்கித்தானிற்கும் போர் மூண்டதால், தனது போராட்டங்களைத் தளிவைத்ததுடன் தனது கட்சியினரை அரசுக்குத் துணை நிற்குமாறு வலியுறுத்தினார். 

போர் முடிவுற்றதும் பஞ்சாபி சுபா கோரிக்கைகளை பரிசீலிக்க இந்திரா காந்தி, மகாவீர் தியாகி, யசுவந்த்ராவ் சவான் அடங்கிய குழுவை இந்திய அரசு நியமித்தது; பதேசிங்கின் கோரிக்கையை ஏற்று மக்களவை அவைத்தலைவர் சர்தார் உக்கம் சிங் தலைமையில் அமைந்த நாடாளுமன்ற கலந்தாய்வுக் குழுவும் அதே கோரிக்கையை பரிசீலிக்க நியமித்தனர். பஞ்சாப் மாநிலத்தை மொழிவாரியாகப் பிரிக்கப் பரிந்துரைத்து உக்கம்சிங்கின் குழு தனது அறிக்கையை சனவரி 18, 1966 அன்று வெளியிட்டது. லால் பகதூர் சாஸ்திரியின் மரணத்திற்கு பிறகு பிரதமராகப் பொறுப்பேற்ற இந்திரா காந்தி பஞ்சாபி சுபா கோரிக்கையை ஏற்றுக் கொண்டார். செப்டம்பர் 3, 1966 இல் பஞ்சாப் சீரமைப்பு சட்டவரைவு மக்களவையில் அறிமுகப்படுத்தப்பட்டது. புதிய பஞ்சாப் மாநிலம் நவம்பர் 1, 1966இல் செயற்பாட்டிற்கு வந்தது. 

இருப்பினும், சண்டிகரும் ஏனைய சில பஞ்சாபி பேசும் பகுதிகளும் புதிய மாநிலத்தில் சேர்க்கப்படாததால் பதேசிங் ஏமாற்றமடைந்தார். திசம்பர் 17, 1966இல் மீண்டும் உண்ணோநோன்பை துவங்குவதாகவும் திசம்பர் 27, 1966 அன்று தீக்குளிக்கப் போவதாகவும் எச்சரித்தார். உக்கம் சிங்கும் அப்போதைய பஞ்சாப் முதலமைச்சர் கியானி குர்முக் சிங் முசாபிரும் அவருடன் பேச்சு வார்த்தை நடத்தி அவரது போராட்டத்தைக் கைவிட வைத்தனர். 

1960களில் பஞ்சாப் அரசியலில் பதேசிங்கின் தாக்கம் மங்கத் தொடங்கியது. சண்டிகரை இணைக்க வேண்டி மீண்டும் 1970ஆம் ஆண்டு சனவரி 26 அன்று உண்ணாநோன்பிருக்கத் தொடங்கினார்; சனவரி 30 அன்று போராட்டத்தைக் கைவிட்டார். மார்ச் 25, 1972இல் அரசியலிலிருந்து விலகுவதாக அறிவித்தார்.

சில மாதங்களில், அக்டோபர் 30, 1972இல், அம்ரித்சரில் இயற்கை எய்தினார்.


</doc>
<doc id="308345" url="https://ta.wikipedia.org/wiki?curid=308345" title="தாரா சிங் (செயற்பாட்டாளர்)">
தாரா சிங் (செயற்பாட்டாளர்)

மாஸ்டர் தாரா சிங் (சூன் 24, 1885, பஞ்சாபின் இராவல்பிண்டி – நவம்பர் 22, 1967, சண்டிகர்) இருபதாம் நூற்றாண்டின் முதற்பாதியில் குறிப்பிடத்தக்க சீக்கிய அரசியல் மற்றும் சமயத் தலைவர் ஆவார். சிரோன்மணி குருத்வாரா பிரபந்தக் செயற்குழுவை சீரமைப்பதில் முதன்மைப் பங்காற்றினார்; இந்தியப் பிரிவினையின்போது சீக்கியர்களுக்கு வழிகாட்டியாக விளங்கினார். சீக்கியர்கள் பெரும்பான்மையினராக இருந்த தனிப் பஞ்சாப் மாநில கோரிக்கைக்கு தலைமையேற்றார். இந்திய தாளியலாளராகவும் அரசியல்வாதியாகவும் உள்ள இராஜிந்தர் கவுர் இவரது மகள் ஆவார்.
சூன் 24, 1885இல் தற்போதைய பாக்கித்தானின் இராவல்பிண்டி மாவட்டத்தில் அரியால் என்ற சிற்றூரில் பிறந்தார். இவரது தந்தை பெயர் பக்சி கோபி சந்த் என்பதாகும். பிறந்தபோது இவருக்கு "நானக் சந்த்" என்று பெயர் சூட்டப்பட்டது. சிற்றூரில் பரம்பரை நில அளவை அதிகாரி இனத்தைச் (பட்வாரி) சேர்ந்த குடும்பத்தினர் சீக்கிய குருக்களிடமும் குர்பானியிலும் நம்பிக்கை உடையவர்களாக இருந்தனர்.

துவக்கக் கல்வியை முடித்த பின்னர், இராவல்பிண்டியில் இருந்த கிறித்தவப் பள்ளியில் சேர்ந்தார். தனது விடுமுறை நாட்களில் சிற்றூருக்கு வரும்போது புகழ்பெற்றிருந்த அத்தார் சிங் என் சீக்கியத் துறவியை கண்டும் கேட்டும் வந்தார். அவருடைய தூண்டுதலில் கால்சாவில் இணைந்து திருமுழுக்குப் பெயராக தாரா சிங் எனச் சூட்டப்பட்டார். 1903இல் மெட்றிக் தேறிய தாராசிங் அம்ரித்சரில் இருந்த கால்சா கல்லூரியில் இணைந்தார். 1907இல் பட்டப்படிப்பை முடித்த பிறகு லாகூரிலிருந்த ஆசிரியர் பயிற்சிக் கல்லூரியில் படித்தார். படிக்கும்போதே இவருக்கு பிபி தேஜ் கவுருடன் திருமணம் நடைபெற்றது. 1908இல் படிப்பை முடித்த பிறகு தற்போதைய பைசலாபாத்தில் கால்சா உயர்நிலைப் பள்ளியைத் தொடங்கினார். 

தன்னார்வல ஆசிரியர்களைக் கொண்டு தாராசிங் நடத்திய இந்தப் பள்ளி மாவட்டத்தின் சிறந்த பள்ளியாக விளங்கியது. சீக்கிய மேன்மையைக் குறித்த விழிப்புணர்வை ஏற்படுத்தும் சமூகப் பணிகளில் ஈடுபட்டார். கனடாவில் சீக்கிய புலம்பெயர்ந்தோர் படும் இன்னல்களை அறிந்த தாராசிங் கனடிய அரசுக்கு எதிராகவும் பிரித்தானியாவின் இந்தியப் பேரரசுக்கு எதிராகவும் போராடினார். 1914இல் பைசலாபாத்தை விட்டு கல்லார் எனுமிடத்தில் இருந்த கால்சா உயர்நிலைப் பள்ளியின் தலைமையாசிரியரானார். பின்னர் மீண்டும் தனது பள்ளிக்கே தலைமை ஆசிரியராகத் திரும்பினார்.
சிரோன்மணி குருத்வாரா பிரபந்தக் செயற்குழுவின் முதல் உறுப்பினர்களில் ஒருவராக தாராசிங் இருந்தார். இந்தக் குழுவின் கட்டுப்பாட்டில் குருத்துவாராக்களை இணைப்பதற்கு அவை உடன்படவில்லை. ஏற்கெனவே இருந்த கோயில் நிர்வாகிகளுக்கும் பிரபந்தக் குழு அனுப்பிய குழுவிற்கும் இடையே வன்முறை வெடித்தது. நங்கானா சாகிபு கோயிலில் பெப்ரவரி 20, 1921 அன்று அவ்வாறு கைப்பற்றச் சென்ற குழுவினர் மீது தாக்குதல் நடத்தப்பட்டு 130 பேர் கொல்லப்பட்டனர். இது நங்கானா சாகிபு படுகொலை எனப்படுகின்றது. இந்த நிகழ்வை அடுத்து ஆசிரியராக இருந்த தாராசிங் குருத்துவாரா இயக்கத்தில் இணைந்தார். பொற்கோயிலின் சாவிகளை அரசிடமிருந்து பெறுவதற்கான போராட்டத்தில் கலந்து கொண்டதற்காக தாராசிங் சிறை சென்றார். இறுதியில் அரசு பணிந்து 
சிரோன்மணி குருத்வாரா பிரபந்தக் செயற்குழு நியமித்த கரக் சிங்கிடம் நிர்வாகத்தை ஒப்படைத்தது. சீக்கியர்களின் உரிமைகளைப் பறிக்கும் அரசின் ஆணைகளுக்கு எதிராகத் தொடர்ந்து போராடி வந்தார்.
1930 ஆம் ஆண்டு மகாத்மா காந்தி, குடிமை ஒத்துழையாமை இயக்கத்தைத் தொடங்கினார். இதில் பங்கேற்ற தாராசிங் 100 பேருடன் பெசாவரில் பேரணி சென்று கைதானார்.1931இல் காந்தி-இர்வின் ஒப்பந்தம் வெளியிடப்பட்டது. 1935இல் முசுலிம் நிலைக்கு தாராசிங் எதிர்ப்பு தெரிவித்தார். 1945 ஆம் ஆண்டில், வாவெல் மாநாட்டில் தாராசிங் சீக்கியர்களின் நிலை குறித்து பங்கெடுத்தார். மே 17 ம் நாள் கிரிப்ஸ் மிஷன், மற்றும் ஜூன் 3, 1946-ல் இந்திய-பாகிஸ்தான் பிரிவினை குறித்த மவுண்ட்பேட்டன் முடிவு இவற்றிற்கு எதிராக தாராசிங் எதிர்த்தார். இந்துக்கள் மற்றும் சீக்கியர்களின் நலனைக் காப்பாற்ற முயற்சிகள் செய்தார். ஆகத்து 15, 1947 அன்று, விடுதலை பெற்றபோதும் சீக்கியர்களின் கோரிக்கை ஏற்கப்படவில்லை.

தாராசிங் மே 28, 1948 அன்று பஞ்சாப் தனி மாகாணம் அமைக்கக் கோரினார். பின்னர் மீண்டும் இரண்டாவது முறையாக மே 29, 1960 ஆம் ஆண்டு தனது கோரிக்கையை வலியுறுத்திப் போராடினார். 
1965 சிரோன்மணி குருத்வாரா பிரபந்தக் செயற்குழு தேர்தல்களில் சாந்த் பதேசிங் தலைமையிலான அகாலிதளம் 100 இடங்களையும் தாராசிங்கின் கட்சி 40 இடங்களையும் வென்றன. இதனால் பதேசிங்கின் தலைமையை சீக்கியர்கள் ஏற்பதாகக் கூறிய தாராசிங் அரசியலிலிருந்து விலகுவதாகக் கூறினார். நவம்பர் 1966இல் தனிப் பஞ்சாப் மாநிலம் உருவானது. நவம்பர் 22, 1967இல் தாராசிங் மரணமடைந்தார்.


</doc>
<doc id="308349" url="https://ta.wikipedia.org/wiki?curid=308349" title="ஆம் காஸ் பாக்">
ஆம் காஸ் பாக்

ஆம் காஸ் பாக் "(ஆங்கிலம்:Aam Khas Bagh)" எனப்படும் இது, வடமேற்கு இந்தியாவின் பஞ்சாப் மாநிலத்திலுள்ள பதேகாட் சாகிப் "(Fatehgarh Sahib)" எனும் ஊரில் அமைந்துள்ளது. தற்போது நெடுஞ்சாலை சத்திரமாக பயன்பாட்டில் உள்ள இது, இந்தியாவில் முகலாய வம்சத்தை உருவாக்கியவரான பாபரின் ஆட்சிக்காலத்தில் (1526-1530) கட்டப்பட்ட ஒரு ராசபாட்டை சத்திரத்தின் மிச்சமாகும்.

பாபருக்கு பின்னர், இந்திய முகலாய சாம்ராஜ்யத்தின் மன்னராக இருந்த ஷாஜகான் என்பவர் புதுப்பிக்கப்பட்ட இந்த அரச சத்திரத்தில், பல மன்னர்கள் தில்லி மற்றும் லாகூர் இடையேயான பயணத்தின்போது தங்குவதற்காக பயன்படுத்தியுள்ளனர். மற்றும் அரச ஜோடிகள் அவ்வழியே செல்லும்போதும் மற்றும் லாகூரிலிருந்து திரும்பி வரும் போதும், இந்த பழைய கட்டிட வளாகத்தில் தங்கியிருப்பதை வழக்கமாக கொண்டிருந்துள்ளனர். மேலும், இந்த வளாகத்தில் காணப்படும் சரத் கானா "(Sarath Ghana)" எனப்படும் காற்றை குளிரூட்டும் அமைப்புடைய கட்டிடக்கலை குறிப்பிடத்தக்க பிரசித்தி பெற்றுள்ளது.

ஆம் காஸ் பாக் கட்டிடம், 'ஷீஷ் மஹால்' அல்லது 'தௌலத் கானா இ காஸ்' எனப்படும் மற்றொரு அமைப்பில் அலங்கரிக்கப்பட்ட சுவர்கள், மினாரெட்டுகள், தடாகங்கள், நீருற்றுகள், மாடங்கள் மற்றும் வண்ண ஓடுகள் போன்றவை காணப்படுகின்றன.
ஒவ்வொரு ஆண்டும் ஷாஹீதி ஜோர் மேளா திருவிழாவின் போது இந்த தலத்தில், 'டி டீவார்' எனும் ஒலி ஒளி நாடகக்காட்சி நிகழ்த்தப்படுகிறது. சீக்கியர்களின் தியாக வரலாற்றை உணர்ச்சிபூர்வமாக சித்தரிக்கும் இந்த நிகழ்ச்சியை நாடுகாண் பயணிகள் கண்டுகளிக்க தவறாது கூடுவதாக அறியமுடிந்தது.



</doc>
<doc id="308353" url="https://ta.wikipedia.org/wiki?curid=308353" title="சல்வார் (ஆடை)">
சல்வார் (ஆடை)

சல்வார் (ஆடை) பஞ்சாபின் மரபார்ந்த ஆடையாகும். இவற்றின் கண்ணைக் கவரும் வண்ணங்களும் துணி வகைகளும் புகழ்பெற்றவை. பஞ்சாபி ஆடையில் மூன்று அங்கங்கள் உள்ளன; "கமீசு" எனப்படும் இடைக்கு மேற்பகுதிக்கான உடை, "சல்வார்" எனப்படும் இடைக்கு கீழுள்ள பகுதிக்கான உடை மற்றும் "துப்பட்டா" எனப்படும் மேலாடை. பெண்களின் சல்வார் இந்திய மூவலந்தீவில் மட்டுமின்றி உலகின் பல பகுதிகளிலும் பரவலாக அறியப்பட்டுள்ளது. லடாக்கிற்கு அப்பாலும் இது புகழ்பெற்றுள்ளது. பாக்கித்தானின் தேசிய உடையாக சல்வார் உள்ளது. 1960களிலிருந்து பஞ்சாபி சல்வார் அரசு அலுவலகங்களிலும் பயன்படுத்தப் படுகின்றது. 
இந்த உடை பஞ்சாபி பண்பாட்டில் பல நூற்றாண்டுகளாக இருந்து வந்துள்ளது. "சுதான்" என்றோ குர்தா/குர்தி தொகுப்பு அல்லது சல்வார் ஜாகா (கமீசு)/குர்தா இணையாகவோ பயன்படுத்தப்பட்டுள்ளது. இந்த உடைகளில் பஞ்சாப் பகுதியின் பாட்டியாலா சல்வாரும் சரைக்கி சல்வாரும் அடங்கும்.


</doc>
<doc id="308355" url="https://ta.wikipedia.org/wiki?curid=308355" title="எப்என் மினிமி">
எப்என் மினிமி

எப்என் மினிமி ("Minimi"; ; "சிறு இயந்திரத் துப்பாக்கி") ஒரு பெல்ஜியத் தயாரிப்பான 5.56×45மிமீ இரவையினைப் பயன்படுத்தும் இலகு இயந்திரத் துப்பாக்கி ஆகும். இது 1974 இல் அறிமுகமாகி, தற்போது 75 இற்கும் அதிகமான நாடுகளில் பாவனையில் உள்ளது. இவ்வாயுதம் பெல்ஜிய எப்என் தொழிற்சாலையிலும் ஐக்கிய அமெரிக்காவிலுள்ள துணைத் தொழிற்சாலையிலும் தயாரிக்கப்படுகிறது.



</doc>
<doc id="308359" url="https://ta.wikipedia.org/wiki?curid=308359" title="பாபநாசநாதர் கோயில்">
பாபநாசநாதர் கோயில்

பாபநாசநாதர் கோயில் ("Papanasanathar Temple") தமிழ்நாடு, திருநெல்வேலி மாவட்டத்திலுள்ள பாபநாசத்தில் உள்ள சிவன் கோயிலாகும். இது ஒரு தேவார வைப்புத்தலமாகும். 

திருநெல்வேலியிலிருந்து சுமார் 50 கிமீ தொலைவில் அமைந்துள்ளது. திராவிடக் கட்டிடக்கலையில் கட்டப்பட்டுள்ளது. இக்கோயிலின் இறைவன் பாபநாசநாதர், இறைவி உலகம்மை ஆவர். கோயிலின் அனைத்துக் கருவறைகளயும் உள்ளடக்கியவாறு கோயிலைச் சுற்றிக் கருங்கல் சுற்றுச்சுவர் அமைக்கப்பட்டுள்ளது. சாளுக்கிய பாண்டியர்களால் கட்டப்பட்ட இக்கோயில் பின்னர் 16ஆம் நூற்றாண்டில் விஜயநகர அரசர்களாலும் நாயக்கர் அரசர்களாலும் மேலும் விரிவுபடுத்தப்பட்டுள்ளது. நாயக்கர் காலக் கலைப்பாணியிலான சிற்பங்கள் இக்கோயிலில் காணப்படுகின்றன.

இந்து சமயப் புராண வரலாற்றின்படி, இறைவன் சிவனுக்கும் பார்வதிக்கும் கயிலை மலையில் நடந்த திருமணத்தை அகத்தியர் காண முடியாமல் போனது. அகத்தியரின் இறைவனின் திருமணக் கோலத்தைக் காண விரும்பி இறைவனை வேண்டினார். அவரது விருப்பத்தை நிறைவேற்றும் வண்ணம் அகத்தியருக்கும் லோபமுத்திரைக்கும் இத்தலத்தில் இறைவன் தன் இறைவியுடன் திருமணக் கோலத்தில் காட்சியளித்தார். இக்கோயிலுக்கு அருகிலுள்ள அருவி அகத்தியர் அருவி என அழைக்கப்படுகிறது.

மற்றொரு மரபு வரலாற்றில், உரோசம முனிவர் தாமிரபரணி ஆற்றில் ஒன்பது மலர்களை மிதக்க விட்டு அம்மலர்கள் கரைசேர்ந்த இவ்விடங்களில் சிவாலயங்கள் அமைந்து சிவனை வழிபட்டதாகவும், அவற்றில் முதலாவது மலர் கரைசேர்ந்த பாபநாசத்தில் அமைத்த கோயில் பாபநாசநாதர் கோயிலெனக் கூறப்பட்டுள்ளது. இக்கோயில் சிவவடிவான இலிங்கமானது நவகோள்களில் ஒன்றான சூரிய தேவனின் அம்சமாக கருதப்படுகிறது. கைலாயநாதரை முதன்மைக் கடவுளாகக் கொண்டு நவகோள்களுக்குரியவையாக தாமிரபரணி ஆற்றங்கரையில் அமைந்துள்ள நவகைலாய கோயில்களின் வரிசையில் முதலாவதான இக்கோயில் சூரியனுக்குரியதாகும்.

கோயிலுள்ள அனைத்துக் கருவறைகளையும் உள்ளடக்கியவாறு கருங்கல்லலான சுற்றுச் சுவர் கட்டப்பட்டுள்ளது. நுழைவாயில் கோபுரம் ஏழடுக்குகள் கொண்டதாகும். கோயிலின் முதன்மைக் கடவுளாக பாபநாசநாதர் இலிங்க வடிவிலுள்ளார். இறைவி உலகம்மையின் கோயில் மேற்கு நோக்கி அமைந்துள்ளது. கருவறையின் வெளிச்சுவற்றில் விநாயகர், சுப்பிரமணியர், தட்சிணாமூர்த்தி, துர்க்கை, நவகோள்கள் ஆகியோரின் உருவங்கள் அமைக்கப்பட்டுள்ளன. கொடிமரத்தை அடுத்துள்ள சிறுகோயிலில் யாளிகளைமைந்த தூண்களைக் கொண்ட மண்டபத்தில் நடராசர் உள்ளார். இங்கு ஆனந்த தாண்டவ கோலத்தில் காணப்படும் நடராசர் புனுகு சபாபதி என அழைக்கப்படுகிறார். இக்கோயில் குளம் பாபநாச தீர்த்தம் எனப்படுகிறது. மேலும் அகத்திய தீர்த்தமும் கல்யாணி தீர்த்தமும் இக்கோயிலைச் சேர்ந்தவையாகும்.

கோயிலின் வரலாறு சரியானபடி கணிக்க முடியவில்லையென்றாலும் மதுரையைச் சுற்றியுள்ள பகுதிகளை ஆண்ட சந்திரகுல பாண்டியன் என்ற பாண்டிய அரசனால் இக்கோயிலின் நடுக் கோயிலும் விமானமும் கட்டப்பட்டதாக நம்பப்படுகிறது. மதுரை நாயக்க வம்சத்தைச் சேர்ந்த, வீரப்ப நாயக்கரால் (கிபி1609-23), யாகசாலை, கொடிமரம், நடராசர் மண்டபம் கட்டப்பட்டன. தற்காலத்தில் தமிழக அரசின் இந்து சமய அறநிலைத்துறையால் இக்கோயில் பராமரிக்கப்பட்டு வருகிறது.


</doc>
<doc id="308363" url="https://ta.wikipedia.org/wiki?curid=308363" title="நாந்தேட் நிலநடுக்கங்கள்">
நாந்தேட் நிலநடுக்கங்கள்

நாந்தேட் நிலநடுக்கங்கள் (Nanded earthquakes) இந்தியாவின், மகாராட்டிர மாநிலத்தின் நாந்தேட் நகரத்தில் 2006 ஆண்டு முதல் 2011 ஆண்டு வரையிலான காலகட்டங்களில், ஐநூறு முறை ஏற்பட்ட நிலநடுக்கங்கள் ஏற்பட்டது. இத்தொடர் நிலநடுக்கங்கள் வெடிச்சத்தங்களுடனும், சில நேரங்களில் இலேசான நடுக்கங்களுடன் உணரப்பட்டது. 
31 மார்ச் 2007, 12 நவம்பர் 2007, 14 டிசம்பர் 2007 மற்றும் 3 மார்ச் 2011 ஆகிய நாட்களில் கடுமையான நிலநடுக்கங்கள் ஏற்பட்டது. ஒவ்வொரு முறையும் நில நடுக்கம் ஏற்படும் போது நாந்தேட் நகரம் தேசத்திற்கு உள்ளாயின. அதிகம் பாதிக்கப்பட்ட நாந்தேட் நகரத்தின் வடக்கு பகுதி மக்கள் வீடுகளை விட்டு, பாதுகாப்பான பகுதிகளுக்கு குடிபெயர்ந்தனர்.

நாந்தேட் பகுதி, நில நடுக்க மண்டலம் 2-இல் அமைந்துள்ளது. 1993 லாத்தூர் நிலநடுக்கத்தின் போது அதன் வீச்சு, 150 கிலோ மீட்டர் சுற்றளவில் அமைந்த நாந்தேட் நகரத்தில் உணரப்பட்டது. 
3 மார்ச் 2011-இல், அதிகாலை 3:17 மணியளவில், நாந்தேட்டில் ஏற்பட்ட 3 ரிக்டோர் அளவிலான நிலநடுக்கத்தால், மக்கள் வீடுகளை விட்டு திறந்த வெளிகளுக்கு ஓடினர்.

31 ஆகஸ்டு 2011 அன்று அதிகாலை 3:06 மணியளவில் இரண்டு முறை நிலநடுக்க அதிர்வு ஏற்பட்டது. 
7 செப்டம்பர் 2011 காலை 9:00 அளவில், மீண்டும் மாலை 4:00 அளவில் நிலநடுக்க அதிர்வுகள் உணரப்பட்டது. 


</doc>
<doc id="308365" url="https://ta.wikipedia.org/wiki?curid=308365" title="சிங்கள நாடு">
சிங்கள நாடு

சிங்கள நாடு (Sinhala Kingdom) தற்கால சிங்கள மொழி பேசும் ஸ்ரீலங்காவின் தெற்கு, தென்கிழக்கு மற்றும் மேற்கு பகுதிகளை கொண்டிருந்தது. சிங்கள நாடு கி மு 543-இல் நிறுவப்பட்டது. அனுராதபுரம், உருகுணை, உபதிஸ்ஸ நுவாரா, பாண்டுதேவ, தம்பதெனிய, பொலன்னறுவை இராச்சியம், தம்பதெனிய, கம்பளை, கோட்டை, சீதாவக்கை மற்றும் கண்டி அரச மரபினர் சிங்கள நாட்டை ஆண்டனர்.

சிங்கள நாட்டை ஆண்ட அரச மரபுகள்;


</doc>
<doc id="308366" url="https://ta.wikipedia.org/wiki?curid=308366" title="குஜராத் நிலநடுக்கம் 2001">
குஜராத் நிலநடுக்கம் 2001

2001 குஜராத் நிலநடுக்கம் (2001 Gujarat earthquake), 26 சனவரி 2001 அன்று, இந்தியாவின் 52ஆவது குடியரசு நாளன்று, குசராத்து மாநிலத்தில், காலை 8.46 மணியளவில், இரண்டு நிமிடங்களுக்கு மேலாக தொடர்ந்து நிலநடுக்கம் ஏற்பட்டது. இந்தியாவின், குசராத்து மாநிலத்தின் கட்ச் மாவட்டத்தின், பசாவ் வருவாய் வட்டத்தின் சோபாரி கிராமத்தில், நில நடுக்கம் மையம் கொண்டிருந்தது. 
7. 7 ரிக்டர் அளவில் பதிவான இந்நில நடுக்கத்தினால், கட்ச் மாவட்டத்தில் 13,805 முதல் 20,023 மக்கள் வரை பலியாயினர். 1,67,000 மக்கள் படுகாயம் அடைந்தனர். 4,00,000 இலட்சம் வீடுகள் தரைமட்டம் ஆயின.

கட்ச் மாவட்டத்தில் மட்டும் 12,300 மக்கள் பலியாயினர். நில நடுக்க மையத்திலிருந்து 20 கிலோ மீட்டர் தொலைவில் அமைந்த கட்ச் மாவட்டத்தின் புஜ் நகரம் மற்றும் பசாவ், அஞ்சர் பகுதியிலிருந்த கிராமங்களில் இருந்த ஆயிரக்கணக்கான வீடுகள் தரை மட்டம் ஆயின. 

இப்பகுதியின் நாற்பது விழுக்காடு வீடுகள், எட்டு பள்ளிக் கட்டிடங்கள், இரண்டு மருத்துவ மனைகள் மற்றும் சுவாமி நாராயாணன் மந்திர் (புஜ்), மற்றும் வரலாற்று சிறப்பு மிக்க பிராக் அரண்மனை, ஐனா அரண்மனை முற்றிலும் சேதமடைந்தது. 

அகமதாபாத் நகரத்தில், ஐம்பதுக்கும் மேற்பட்ட அடுக்கு மாடி கட்டிடங்கள் கடும் சேதமடைந்து, பல நூற்றுக்கணக்கான மக்கள் கொல்லப்பட்டனர். மொத்த சேதத்தின் மதிப்பு 5.5 பில்லியன் டாலர்கள் என மதிப்பிடப்பட்டுள்ளது.



</doc>
<doc id="308369" url="https://ta.wikipedia.org/wiki?curid=308369" title="இலங்கை நாடு">
இலங்கை நாடு

இலங்கை நாடு (Lanka kingdom) வங்காள விரிகுடாவில், கடலால் சூழப்பட்ட தீவு நாடாகும். இராமாயணக் காவியத்தின் படி, பண்டைய இலங்கைத் தீவின் திரிகூடமலையில் பெரும் கோட்டைக்களைக் கட்டிக் கொண்டு, இராவணன் தன் தம்பியர்களான கும்பகர்ணன், வீடணன் மற்றும் தன் மூத்த மகன் இந்திரஜித் ஆகியவர்களுடன் இலங்கையை ஆண்டான். சீதையை கடத்திச் சென்ற இராவணனின் கோட்டைகளை அனுமன் எரித்தான். இராமன், இலங்கைக்கு சேது பாலம் அமைத்து, இராவணன் முதலியவர்களை வென்று சீதையை மீட்டு, வீடணனுக்கு இலங்கையின் மன்னராக பட்டம் கட்டினார்.

மகாபாரத காவியத்தின் சபா பருவத்தில், தருமரின் இராசசூய வேள்வியின் பொருட்டு, பாண்டவர்களில் இளையவனான சகாதேவன், பரத கண்டத்தின் தெற்குப் பகுதி நாடுகளின் மீது படையெடுத்துச் செல்லும் போது இலங்கை நாட்டிற்கும் சென்றதாக கூறப்பட்டுள்ளது.
மகாபாரத வன பருவத்தின் போது, தருமருக்கு இராமாயண வரலாறுகள் கூறப்படுகிறது.

இராமாயண காவியத்தின்படி, தேவ சிற்பி விசுவகர்மாவால், தேவர்களுக்காக நிறுவப்பட்ட இலங்கையை, அசுர சகோதரர்களான மால்யவான், சுமாலி மற்றும் மாலி கைப்பற்றி ஆண்டனர். பின்னர் தேவ லோகத்தைக் கைப்பற்றச் செல்லும் போது திருமாலால் விரட்டப்பட்டனர். பின்னர் குபேரன் இலங்கையை கைப்பற்றி யட்சர்களின் இராச்சியத்தை நிறுவினார்.
குபேரனின் ஒன்று விட்ட தம்பியான இராவணன், குபேரனை வென்று இலங்கையை கைப்பற்றி இராக்கதர்களின் நாட்டை ஆண்டார். இராவணின் மறைவிற்குப் பின்னர் இலங்கையை வீடணன் ஆண்டார்.




</doc>
<doc id="308370" url="https://ta.wikipedia.org/wiki?curid=308370" title="ஹர ஹூண நாடு">
ஹர ஹூண நாடு

ஹர ஹூண நாடு (Hara-Huna Kingdom) மகாபாரத காவியம் குறிப்பிடும் பரத கண்டத்திற்கு வெளியே, வடக்கில் இமயமலை நாடுகளில் ஒன்றாகும். காஷ்மீர நாட்டிற்கு கிழக்கே, சீனாவின் சிஞ்சியாங் பிரதேசத்தில், இமயமலையில் ஹர ஹூணர்கள் எனும் கால்நடைகளை மேய்க்கும் நாடோடி இன மக்களின் நாடாகும். இவர்களில் ஒரு பிரிவினர் பண்டைய இந்தியாவின் பஞ்சாப் பகுதியில் குடிபெயர்ந்தனர்.

தருமராசாவின் இராசசூய வேள்விக்கான நிதியை திரட்டுவதற்காக, படையெடுத்து, பரத கண்டத்தின் மேற்குப் பகுதி நாடுகளை வெல்வதற்காக, நகுலன் செல்லும் போது, ஹர ஹூணர்களையும் வென்று திறை வசூலித்தான்.

மேற்கு இந்தியப் பகுதிகளில் உள்ள நாடுகளை வென்று, தருமனின் இராசசூய வேள்விக்கான நிதி திரட்டுகையில், நகுலன், சிந்து ஆறு கடலில் கலக்கும் பகுதிகளில் இருந்த சூத்திரர்கள், ஆபிரர்களையும், பஞ்சாப் பகுதியில் இருந்த ஹர ஹூணர்களையும் வென்று திறை திரட்டியதாக மகாபாரதத்தின் சபா பருவம், அத்தியாயம் 31-இல் கூறப்பட்டுள்ளது.

இந்திரப்பிரஸ்தத்தில், தருமர் நடத்திய இராசசூய வேள்வியில் கலந்து கொண்டு, தருமருக்கு பரிசளித்த நாட்டு மன்னர்களில் பட்டியலில், ஹர ஹூண நாட்டு மன்னருடன், யாதவர்கள், மிலேச்சர்கள், யவனர்கள், சீனர்கள், சிதியர்கள், சகர்கள், கேயர்கள், காஷ்மீரர்கள், இமாவான்கள், நேபாளிகள் அடங்குவர். 



</doc>
<doc id="308371" url="https://ta.wikipedia.org/wiki?curid=308371" title="ஆந்திர நாடு">
ஆந்திர நாடு

ஆந்திர நாடு (Andhra in Indian epic literature), (), மகாபாரதம் கூறும் பண்டைய பரத கண்டத்தின் தெற்கில் அமைந்த நாடுகளில் ஒன்று. தற்போது இந்நாடு ஆந்திரப் பிரதேச மாநிலத்தில் உள்ளது.

கோதாவரி ஆற்றாங்கரையில் வாழ்ந்த ஆந்திரர்கள் குறித்து வாயு புராணம் மற்றும் மச்ச புராணங்களில் குறித்துள்ளது.

இந்திரப்பிரஸ்த நகரத்தில், தருமராசா நடத்திய பெரும் இராசசூய வேள்வியில், பரத கண்டத்தின் மன்னர்கள் பெரும்பாலன மன்னர்கள் கலந்து கொண்டனர். ஆந்திர நாட்டு மன்னரும், வேள்வியில் கலந்து கொண்டு, பெரும் பரிசுகளை தருமருக்கு வழங்கினார் என மகாபாரதம் கூறுகிறது. (மகாபாரதம் 2: 33)

குருச்சேத்திரப் போரில், ஆந்திர நாட்டுப் படைவீரர்கள், பாண்டவர் அணியிலும், (மகாபாரதம் 5: 140 & 8:12) சிலர் கௌரவர் அணியிலும் இணைந்து போரிட்டனர்.(மகாபாரதம் 5: 161, 5: 162, 8:73).



</doc>
<doc id="308372" url="https://ta.wikipedia.org/wiki?curid=308372" title="சக்சினிமைடு">
சக்சினிமைடு

சக்சினிமைடு "(Succinimide)" என்பது CHNO என்ற மூலக்கூற்று வாய்ப்பாடு கொண்ட ஒரு வளைய இமைடு சேர்மமாகும். பல்வேறு வகையான கரிமத் தொகுப்பு வினைகளிலும், சில தொழிற்சாலைகளில் வெள்ளி முலாம் பூசுவதற்கும் சக்சினிமைடு பயன்படுகிறது. அமோனியம் சக்சினேட்டை வெப்பச் சிதைவு வினைக்கு உட்படுத்தி சக்சினிமைடைத் தயாரிக்கலாம்.

சக்சினிமைடு தொகுதியைக் கொண்டுள்ள சேர்மங்கள் சக்சினிமைடுகள் எனப்படுகின்றன. இச்சேர்மங்கள் சில தனித்தன்மையான குறிப்பிட்ட சில பயன்களைக் கொண்டுள்ளன. எத்தோசக்சிமைடு, பீன்சக்சிமைடு மற்றும் மெத்சக்சிமைடு போன்ற பல்வேறு சக்சிமைடுகள் வலிப்புத் தடுப்பு மருந்துகளாகப் பயன்படுகின்றன. புரதங்கள் அல்லது பெப்டைடுகள் மற்றும் நெகிழிகளுக்கு இடையில் சகப்பிணைப்பளை உருவாக்கவும் பல்வேறு அளவீடுகளிலும் சக்சினிமைடுகள் பயனாகின்றன.


</doc>
<doc id="308381" url="https://ta.wikipedia.org/wiki?curid=308381" title="யௌதேய நாடு">
யௌதேய நாடு

யௌதேய நாடு (Yodheya Kingdom alias Yaudheya or Yauddheya) பண்டைய பரத கண்ட குரு நாட்டின் பாண்டவர்களின் இந்திரப்பிரஸ்தம் அருகே அமைந்த நாடுகளில் ஒன்றாகும்.
யௌதேய நாட்டுப் படைகள், குருச்சேத்திரப் போரில், கௌரவர் அணி சார்பாக பாண்டவர்களுக்கு எதிராகப் போரிட்டனர்.

யௌதேய மக்கள் யாதவர்களில் ஒரு கிளையினர் என்றும், இம்மக்களின் தலைவர் யது குல மன்னர்களில் ஒருவரான சாத்தியகி என்றும் கருதப்படுகிறது.

யௌதேயர்களின் வழித்தோன்றல்களாக, பாகிஸ்தானின் 
சிந்து மாகாணம், இந்தியாவின் ராஜஸ்தான், அரியானா , பஞ்சாப், உத்தரப் பிரதேசம் பகுதிகளில் வாழும் ஜாட் இன மக்கள்

பாணினி எழுதிய அஷ்டாத்யயியில் (பொ.மு 5ஆம் நூற்றாண்டு) யௌதேயர்கள் பற்றிய குறிப்பைக் (5.3.116-17 and 6.1.178) காண முடிகின்றது. பொ.பி 150ஐச் சேர்ந்ததாகக் கருதப்படும் ஜூனாகத் கல்வெட்டுகளில், சத்திரியர்களில் மாவீரர்களுமான யௌதேயர்களை, முதலாம் உருத்திரதாமன் தோற்கடித்தான் என்று குறிப்பிடப்பட்டிருக்கின்றது சமுத்திரகுப்தனின் அலகாபாத் தூண் கல்வெட்டிலும் யௌதேயர்கள் பற்றிய குறிப்புகள் காணப்படுகிறது.



</doc>
<doc id="308382" url="https://ta.wikipedia.org/wiki?curid=308382" title="வானப்பட்டரை மாரியம்மன் கோயில்">
வானப்பட்டரை மாரியம்மன் கோயில்

வானப்பட்டரை மாரியம்மன் கோயில் என்பது திருச்சிராப்பள்ளி மலைக்கோட்டை மாணிக்க விநாயகரின் தெப்பக்குளத்தின் கரையில் அமைந்திருக்கும் மாரியம்மன் கோயிலாகும். இந்தக் கோயிலின் அருகே சப்பாணி கருப்பசாமி எனும் நாட்டார் தெய்வத்திற்கும் தனி சந்நிதி அமைக்கப்பட்டுள்ளது. இக்கோயிலின் மூலவர் பஞ்சமுக விநாயகர். கருவறை முன்மண்டபத்தில் மாரியம்மன் சிலையும், வலது புறத்தில் பெரிய விநாயகர் சிலை மற்றும் ஆவுடையார் இல்லாத லிங்க பாணம் அதற்கு முன்பு நந்தி சிலையும் காணப்படுகிறது. கருவறை முன் மண்டபத்தின் இடது புறத்தில் மற்றொரு மாரியம்மன் சிலை காணப்படுகிறது. 

பஞ்சமுக விநாயகர், மாரியம்மன் மற்றும் சப்பாணி கருப்பசாமிக்கு தனி உற்சவர் சிலைகள் வடிக்கப்பட்டு உள்ளன. கோயிலின் மண்டபத்தில் இறை வாகனங்கள் பாதுகாக்கப்படுகின்றன. கோயிலின் சுவர் முழுவதும் பக்தர்கள் காணிக்கையாகச் செலுத்திய இறைச் சித்திரங்கள் வைக்கப்பட்டுள்ளன. விஷ்ணு துர்க்கை, விநாயகர், பஞ்சமுக விநாயகர், ஆதிலட்சுமி முதலான அஷ்ட லட்சுமிகள், கையில் முருகனை ஏந்தியபடி அம்பிகை, சிவபெருமானின் லிங்க ரூபம் போன்ற ஓவியங்கள் உள்ளன. 



</doc>
<doc id="308384" url="https://ta.wikipedia.org/wiki?curid=308384" title="சௌவீர நாடு">
சௌவீர நாடு

சௌவீர நாடு (Sauvira kingdom) பரத கண்டத்தின் மேற்கில் தற்கால பாகிஸ்தான் நாட்டின் சிந்து ஆற்று பகுதியில் அமைந்திருந்தது. மேலும் துவாரகை மற்றும் ஆனர்த்த நாடுகளுக்கு அருகில் இருந்ததாகவும் கூறப்படுகிறது. சௌவீர நாடு தொடர்பான குறிப்புகள் மகாபாரத காவியத்தில் உள்ளது. சிந்துக்கள் மற்றும் சிவி நாட்டவர்கள், சௌவீர நாட்டின் சிறந்த கூட்டாளிகள் ஆவர்.

மகாபாரத காவியத்தில் குறிப்பிட்டுள்ள சௌவீர நாட்டவர்களை தற்கால "சரைகி மக்கள்" (Saraiki people), என வரலாற்று ஆசிரியர் அகமது அசன் தானி குறிப்பிட்டுள்ளார். பாரசீக அறிஞர் அல்பிரூனீ (Al-Beruni), சௌவீர நாட்டவர்கள், பஞ்சாப் பகுதியின் தென்மேற்கு பகுதியில் வாழ்ந்தவர்கள் எனக் குறிப்பிடுகிறார்.

சிவி என்பவரின் மகன்களில் ஒருவரான சௌவீரன் என்பவன் சௌவீர நாட்டை நிறுவியவன் ஆவான். சௌவீர நாட்டிற்கு அன்மையில் இருந்த நாடுகளான மத்திர நாடு, கேகய நாடு மற்றும் சிந்து நாடுகளை சிவியின் மற்ற மகன்கள் ஆண்டனர்.

ஜெயத்திரதன், சிந்து நாட்டுடன் சௌவீர நாட்டையும் ஆண்டதாக மகாபாரதம் கூறுகிறது. (3: 265) சிவி நாடு, சிந்து நாடு மற்றும் சௌவீர நாட்டுப் படைகளுக்கு ஜயத்திரதன் தலைமை தாங்கினான். (3:269)

"சத்துருஞ்ஜெயன்" என்ற சௌவீர நாட்டின் மன்னர் குறித்து மகாபாரதத்தின் பருவம் 12-இல்-அத்தியாயம் 139-இல் குறிப்பிட்டுள்ளது.

மகாபாரதத்தின் முதல் பருவமான ஆதி பருவம், அத்தியாயம் 67-இல் சௌவீர நாட்டு மன்னர்களை புவியின் வீரமிக்கவர்கள் எனக் கூறுகிறது.

சௌவீர நாட்டு மன்னரான அஜாவிந்தன், தன் சொந்த இனத்தையே அழித்தான் என கூறிப்பிடப்படுகிறது. (5:74)

குருச்சேத்திரப் போரில் சௌவீர நாட்டுப் படைகள் ஜயத்திரதன் தலைமையில் கௌரவர் அணியின் சார்பாக, பாண்டவர்களுக்கு எதிராகப் போரிட்டனர். (மகாபாரதம் 6:71) & (7:10, 136)

ஐந்து ஆறுகள் பாயும் சௌவீர நாட்டின் படைகள், பாக்லீகர்கள், சிந்து வீரர்கள் கௌரவ தலைமைப் படைத்தலைவர் பீஷ்மரின் தலைமையில் போரிட்டனர். (6:20)

சௌவீர நாட்டு வீரர்கள், சிவிக்கள், சூரசேனர்கள், சால்வர்கள், மத்சயர்கள், திரிகர்த்தர்கள், கேகயர்கள் மற்றும் பரத கண்டத்தின் மேற்கு, வடமேற்கு பகுதி வீரர்களுடன் சேர்ந்து பாண்டவப் படையினரை எதிர்கொண்டு தாக்கினர். (துரோண பருவம் 6:18)

பாகவத புராணம் சௌவீர நாட்டவர்களை ஆபீரர்களுடன் இணைத்து பேசுகிறது.

"ருத்திரதாமன்" எனும் சௌராட்டிர நாட்டு மன்னனை சௌவீர நாட்டைச் சேர்ந்தவன் எனக் கூறப்படுகிறது.



</doc>
<doc id="308387" url="https://ta.wikipedia.org/wiki?curid=308387" title="பாக்லீகர்கள்">
பாக்லீகர்கள்

பாக்லீகர்கள் (Bahlikas) (இந்தி: बाह्लिक) இந்து தொன்மவியலின் படி பரத கண்டத்திற்கு மேற்கில், கிழக்கு பாரசீகத்தின் வடக்கில் இருந்த பாக்திரியா நாட்டு மக்கள் ஆவார். பாக்லீகர்கள் குறித்து அதர்வண வேதம், புராணங்கள் மற்றும் மகாபாரத இதிகாசத்தில் நிறைய குறிப்புகள் உள்ளது. பாக்லீகர்களின் புகழ்பெற்ற மன்னர் பாக்லீகர் ஆவார்.

பாக்லீகர்கள் பாக்திரியா நாட்டின் ஆமூ தாரியா (river Oxus) பாயுமிடங்களில் வாழ்ந்தாகவும், பின்னர் பஞ்சாப் சமவெளியில் குடியேறினர். பாக்லீகர்களின் ஒரு பிரிவினர் சிந்து ஆறு கடலில் கலக்குமிடமான சௌவீர நாடு மற்றும் ஆபீர நாடு, சௌராட்டிர நாட்டிலும் குடியேறினர்.

கி பி நான்காம் நூற்றாண்டில் சந்திரகுப்தர் காலத்திய தில்லி இரும்புத் தூணில், பாக்லீகர்கள் சிந்து ஆற்றிற்கு மேற்கில் சிந்து சமவெளியில் குடியிருந்தவர்கள் என்றும், சிந்து ஆற்றின் ஏழு முகத்துவாரங்களைக் கடந்து, கிழக்கே வந்த பாக்லீகர்களை சந்திரகுப்தர் வென்றதாக குறிப்புகள் உள்ளது.

காஷ்மீர நாட்டின் தெற்கில், பஞ்சாப் சமவெளியின் மத்திர நாட்டு மன்னர் சல்லியனை பாக்லீகர்களின் முன்னோடி என மகாபாரதம் வர்ணிக்கிறது.

பாக்லீகர்களின் குலத்தில் பிறந்த மத்திர நாட்டு இளவரசி மாத்திரி ஆவாள். குரு நாட்டின் இளவரசன் பாண்டுவை மணந்தவள் மாத்திரி. மாத்திரி பாண்டவர்களில் இரட்டையரான நகுல - சகாதேவர்களின் தாயாவாள்.

கோசல நாட்டிலிருந்து பஞ்சாப் சமவெளியின் பாக்லீக நாட்டைக் கடந்து கேகய நாட்டிற்குச் செல்ல வேண்டும் என்ற குறிப்பு இராமாயணத்தில் உள்ளது. இதன் மூலம் பாக்திரியா நாட்டு பாக்லீக மக்கள் பஞ்சாப் சமவெளியில் குடியேறினார்கள் எனத் தெரியவருகிறது.

தற்போதைய இந்தியா மற்றும் பாகிஸ்தான் நாட்டுப் பஞ்சாப் மாநிலங்களில் வாழும் பாஹ்லீகர்களின் நேரடி வழித்தோன்றல்கள், தங்கள் பெயரின் பின்னால் பாஹ்லீ அல்லது பெஹில் என்ற குடும்பப் பெயரை இட்டுக் கொள்கின்றனர். மங்கோலியர்கள், ஹூணர்கள் மற்றும் ஹெப்தலைட்டுகளின் தொடர் தாக்குதல்களால் பாஹ்லீகர்கள் பாக்த்திரியா பகுதிகளிலிருந்து, தற்கால பாகிஸ்தானின் ஐந்து ஆறுகள் பாயுமிடங்களில் குடியேறினர். இந்தியப் பிரிவினைக்குப் பின்னர் பாஹ்லீகர்கள் இந்தியாவின் பஞ்சாப் மாநிலத்தில் குடியேறினர்.

பாக்திரியா நாட்டின் பாக்லீகர்கள் மூன்றாவது புகழிடமாக மேற்கு இந்தியாவின், சௌராட்டிர நாட்டிற்கு அருகில் குடியேறினர். பாக்லீகர்கள், சௌராட்டிர மக்கள் மற்றும் ஆபீர நாட்டவர்களுடன் நெருங்கி வாழ்ந்ததான குறிப்புகள் இராமயணத்திலும், பத்ம புராணத்திலும் உள்ளது. 
புராணங்களின் படி பாக்லீகர்களின் ஒரு கிளையினர் விந்திய மலைத்தொடர்களில் ஆட்சி செய்தனர்.

குரு நாட்டின் மன்னர் பிரதிபனின் நடு மகனும், சந்தனுவின் தம்பி ஒருவன், அத்தினாபுரத்தை விட்டு வெளியேறி, தன் தாய்மாமன் வாழ்ந்த பாஹ்லீக நாட்டை அடைந்து இளவரசு பட்டம் சூட்டிக் கொண்டார். எனவே இவனுக்கு பாஹ்லீகன் எனப் பெயராயிற்று.
சந்தனுவின் மகனான பீஷ்மருக்கு, பாஹ்லீகன் சித்தப்பா ஆவார்.

தருமன் இந்திரப்பிரஸ்தம் நகரில் இராசசூய வேள்வியின் பாஹ்லீக நாட்டு மன்னர் பத்தாயிரம் கோவேறு கழுதைகளும்; கணக்கற்ற கம்பளிப் போர்வைகளும்; ஆடுகளையும் பரிசாக வழங்கினார். (சபா பருவம் 2.50) மேலும் ஒரு தங்க இரதமும்; நான்கு காம்போஜக் குதிரைகளும் பரிசாக வழங்கினார். (2.53.5).

குருச்சேத்திரப் போரில் கலந்து கொண்ட பாக்லீக மன்னரை மிக வலு மிக்கவன் எனப் போற்றப்படுகின்றான். . பாக்லீகரின் மகன் சோமதத்தன், பேரன் பூரிசிரவஸ் ஆகியவர்களும் ஒரு அக்குரோணி படைகளுடன் கௌரவர் அணியில் இணைந்து பாண்டவர் அணிக்கு எதிராகப் போரிட்டனர்.
பாஹ்லீகர்களின் அரசனான பூரிசிரவஸ் கௌரவப் படைகளின் 11 படைத்தலைவர்களில் ஒருவனாக நியமிக்கப்பட்டான். போரில் சாத்தியகி தன் வாளால் பூரிசிரவசைக் கொன்றான்.

சமஸ்கிருத அகராதியான அமரகோசத்தில் பாக்லீக மற்றும் காஷ்மீர நாடுகளின் அரிய குங்குமப்பூ குறித்த குறிப்புகள் உள்ளது.

வேதத்தின் பகுதியான பிரகத் சம்ஹிதையில் பாக்லீகர்களை, காந்தாரர்கள், சீனர்கள், வைசியர்களுடன் ஒப்பிட்டுக் கூறுகிறது.

கி பி பத்தாம் நூற்றாண்டில் "இராஜசேகரன்" எழுதிய காவ்யமீமாம்சா எனும் நூலில் பாக்லீகர்களை, சகர்கள், தூஷ்ரர்கள், ஹூணர்கள், காம்போஜர்கள், பகலவர்கள், துருக்கர்களுடன் பட்டியலிட்டு, இம்மக்கள் பரத கண்டத்தின் வடமேற்குப் பகுதியில் வாழ்ந்த பழங்குடிகள் எனக் குறிப்பிட்டுள்ளார்.

முத்ரா ராக்ஷஸம் எனும் சமஸ்கிருத நூலில் மகத நாட்டுப் பேரரசர் சந்திரகுப்த மௌரியர், பாக்லீகர்கள், சகர்கள், காம்போஜர்கள், கிராதர்கள், யவனர்கள் கொண்ட படைப்பிரிவை வைத்திருந்தான் எனக் கூறுகிறது.

காம்போஜ நாடு போன்று பாக்லீகர்களின் நாடான பாக்திரியாவிலும் உயர்சாதிக் குதிரைகளுக்கு பெயர் பெற்றது. பாக்லீகர்கள் குதிரைகளைப் போரில் ஈடுபடுத்தவும், தேர்களை இழுக்கவும் நன்கு பயிற்றுவித்தனர்.





</doc>
<doc id="308388" url="https://ta.wikipedia.org/wiki?curid=308388" title="ஒருவந்தூர் பிடாரி செல்லாண்டியம்மன் கோயில்">
ஒருவந்தூர் பிடாரி செல்லாண்டியம்மன் கோயில்

ஒருவந்தூர் பிடாரி செல்லாண்டியம்மன் கோயில் என்பது நாமக்கல் மாவட்டம் ஒருவந்தூர் எனும் ஊரில் அமைந்துள்ள அம்மன் கோயிலாகும். இக்கோயிலில் திருவிழாவின் போது தூக்குதேர் தூக்கப்படுகிறது. 

மூலவராக பிடாரி செல்லாண்டியம்மனும், பரிவாரத் தெய்வங்களாக கருப்புசாமி, கன்னிமார், இசக்கி போன்றோரும் இக்கோயிலில் உள்ளனர். தேரோட்ட திருவிழா மாசிமகத்தினை ஒட்டி நடைபெறுகிறது. இத்திருவிழா 15 நாட்கள் நடைபெறுகிறது.
மார்கழி மாதம் வேல் திருவிழா நடக்கிறது.



</doc>
<doc id="308389" url="https://ta.wikipedia.org/wiki?curid=308389" title="தீர்த்த யாத்திரை">
தீர்த்த யாத்திரை

தீர்த்த யாத்திரை அல்லது தீர்த்தமாடுதல் , இந்து தருமத்தில், கங்கை, யமுனை, சரஸ்வதி, திரிவேணி சங்கமம், சிந்து, நர்மதை, கோதாவரி, கிருஷ்ணை, துங்கபத்திரை, காவேரி போன்ற புனித ஆறுகளிலும்; இராமேஸ்வரம், சோமநாதபுரம், துவாரகை போன்ற ஆலயங்களின் அருகே அமைந்த புனித நீர் நிலைகளுக்குச் சென்று நீராடுவதே தீர்த்த யாத்திரை அல்லது தீர்த்தமாடுதல் என்பர். 

புனித நீர் நிலைகளில் நீராடுவதால் முற்பிறவியிலும், இப்பிறவியிலும் செய்த தீய பாவங்கள் விலகும் என்பது இந்து சமய மக்களின் தொன்ம நம்பிக்கையாகும்.

இந்து தருமத்தில், புனித நீர் நிலைகளில் நீத்தார் வழிபாடு செய்வது சிறப்பாக கருதப்படுகிறது.

மகாபாரத காவியத்தில், சபா பருவத்தில், பாண்டவர்களில் ஒருவரான அருச்சுனன், 12-ஆண்டு கால தீர்த்த யாத்திரையின் போது, பரத கண்டத்தில் உள்ள அனைத்து புனித நீர் நிலைகளில் நீராடி, தான் செய்த பாவச் செயலிருந்து விலகினான் எனக் கூறப்பட்டுள்ளது.

தீர்த்தமாடுதல் குறித்து, "தீது நீங்கக் கடலாடியும், மாசுபோகப் புனலாடியும்" எனவரும் பட்டினப் பாலை அடிகளால் அறியலாம்.



</doc>
<doc id="308397" url="https://ta.wikipedia.org/wiki?curid=308397" title="ஆபீர நாடு">
ஆபீர நாடு

பரத கண்டத்தின் மேற்கில் சரஸ்வதி ஆற்றின் அருகில் இருந்த ஆபீர நாடு (Abhira kingdom) குறித்து மகாபாரத காவியத்தில் பல இடங்களில் குறிக்கப்பட்டுள்ளது. ஆபீர நாடு, இந்தியாவின் தற்கால குசராத்து மாநிலத்தின் வடக்குப் பகுதியிலும், இராஜஸ்தான் மாநிலத்தின் தெற்குப் பகுதியிலும் இருந்தது. இப்பகுதியில் அபீரர்கள் அல்லது சுரபீரர்கள் எனும் மக்கள் வாழ்ந்தனர். சிவதத்தன் எனும் மன்னர் ஆபீர நாட்டை நிறுவியதாக கருதப்படுகிறது. ஆபீரர்கள் யாதவ குலத்தின் ஒரு கிளையினர் என்றும் கருதப்படுகிறது.

ஆபீரர்கள் யது குலத்தின் ஒரு பிரிவினர் ஆவார். ஆபீர நாட்டவர்கள் குருச்சேத்திரப் போரில், கௌரவர் அணி சார்பாக போரிட்டனர். கிருட்டிணன் தனது யது குலப் படைகளை துரியோதனனுக்கு வழங்கியதுடன், தான் மட்டும் போர் ஆயுதங்களை கையாளமால், பாண்டவர் அணியில் அருச்சுனனின் தேரோட்டியாக இருந்து விடுகிறார். ஆபீரர நாட்டு மக்கள், மிலேச்சர்கள் போன்ற தாழ்குடி மக்கள் என இராமாயணம் கூறுகிறது. பண்டைய சமஸ்கிருத மொழியின் இலக்கண ஆசிரியரான பாணினி, ஆபீரர்களை, விராதர்கள் எனும் கொள்ளைக் கூட்டத்தினர் எனக் குறிப்பிட்டுள்ளார். துவாரகை நாட்டு மக்கள், சாம்பனால் தங்களுக்குள் போரிட்டு அழிந்து போன பின்பு, எஞ்சியவர்களை அருச்சுனன் தன்னுடன் குரு நாட்டிற்கு, பஞ்சாப் பகுதி வழியாக அழைத்துச் செல்கையில் கௌரவர்களின் ஆதரவாளர்களான ஆபிரர்கள், அருச்சுனனை துவாரகை மக்களின் பெருஞ்செல்வத்தை கொள்ளையிட்டனர்.

தருமனின் இராசசூய வேள்விக்கான செலவிற்கு திறையை வசூலிக்க நகுலன் இந்திரப்பிரஸ்தத்திற்கு மேற்கில் உள்ள நாட்டு மன்னர்கள் மீது போரிட்டார். நகுலனிடம் போரில் தோல்வி அடைந்தவ மன்னர்களில் ஆபீர நாட்டு மன்னரும் ஒருவராவார். (மகாபாரதம், சபா பருவம், அத்தியாயம், 2: 31)

மார்கண்டேயர், பரத கண்டத்தின் மேற்குப் பகுதி இன மக்களான ஆபீரர்கள், காம்போஜர்கள், பாக்லீகர்கள், சிதியர்கள், பார்த்தியர்கள், கலியுகத்தில் பெரும் ஆட்சியாளர்களாக வருவர் என வன பருவத்தின் போது, தருமனிடத்தில் கணித்துக் கூறுகிறார். (மகாபாரதம், வன பருவம் 3: 187)

குருச்சேத்திரப் போரில், துரோணர் வகுத்த கருட வியூகத்தின் கழுத்துப் பகுதியில் மற்ற நாட்டுப் படைத்தலைவர்களுடன், ஆபீர நாட்டு மன்னரும் தனது படைகளுடன் நின்று, பாண்டவர்களுக்கு எதிராகப் போரிட்டான். (மகாபாரதம் துரோண பருவம் 7: 20)



</doc>
<doc id="308403" url="https://ta.wikipedia.org/wiki?curid=308403" title="அங்க அரசு">
அங்க அரசு

அங்க நாடு (Anga Kingdom) பண்டைய பரத கண்டத்தின் கிழக்கில் அமைந்த நாடுகளில் ஒன்றாகும். அங்க நாடு தற்கால இந்தியாவின் கிழக்கில் உள்ள பிகார், ஜார்கண்ட் மற்றும் மேற்கு வங்காளத்தின் வடக்கு பகுதிகளையும் கொண்டிருந்தது.

மகாபாரத காவியத்தில் அங்க நாட்டிற்கு கர்ணனை மன்னராக, துரியோதனன் பட்டம் சூட்டியதாக ஆதி பருவத்தில் குறிப்பிடப்பட்டுள்ளது. அங்க நாட்டின் தலைநகராக சம்பாபுரி நகரம் விளங்கியது. மகத நாட்டு மன்னர் ஜராசந்தன் "மாலினிபுரி" எனும் நகரத்தை அங்க மன்னர் கர்ணனுக்குப் பரிசாக அளித்தான்.

அங்க நாட்டு மன்னன் கர்ணன், குருச்சேத்திரப் போரில் கௌரவர் அணியின் சார்பாக போரிட்டார். குருச்சேத்திரப் போரின் 16 மற்றும் 17வது நாள் போரின் போது, கௌவரப் படைகளுக்கு தலைமை ஏற்றார். போரில் அருச்சுனனால் கொல்லப்பட்டார். போருக்குப் பின்னர் கர்ணனின் மகன் இந்திரப்பிரஸ்தம் நாட்டிற்கு மன்னராக, பாண்டவர்களால் முடிசூட்டப்பட்டான்.



</doc>
<doc id="308405" url="https://ta.wikipedia.org/wiki?curid=308405" title="பாட்டியாலா சல்வார்">
பாட்டியாலா சல்வார்

பாட்டியாலா சல்வார் (Patiala salwar) பட்டியான் வாலீ பல்வார் என்றும் அழைக்கப்படுகிறது. உருதுவில் ஷால்வார் எனவும் உச்சரிக்கப்படுகிறது.)

இது பெண்கள் அணியக்கூடிய ஒரு வகையான கால்சட்டை ஆகும். இதன் கலாச்சார வேர் பஞ்சாப் மாநிலத்தின் வடக்கு பிராந்தியத்தில் உள்ள பாட்டியாலா நகரத்தைச் சேர்ந்தது. பாட்டியாலா சல்வார் ஒரு காலத்தில் பழங்கால பட்டியாலா அரச குடும்பத்தாரின் ஆடம்பர உடையாக இருந்தது. பாட்டியாலா சல்வார் என அழைக்கப்படும் ஆடை முழங்காலில் நீண்டதாகவும் தளர்வானதாகவும் இருக்கும். 

பாட்டியாலாவுக்கும் கமீஸ் ஆடைக்கும் நெருங்கிய ஒற்றுமை உள்ளது. கமீஸ் ஆடை சமீப காலங்களில் ஆண்கள் அணியும் ஆடையாக உள்ளது. ஆனால் பாட்டியாலா சல்வார் பெண்கள் அணியும் பாரம்பரிய ஆடையாக புதிய வெட்டுக்கள் மற்றும் ஒயிலோடு தன்னை மாற்றிக் கொண்டுவிட்டது.

பாட்டியாலா ஆடையை பஞ்சாப் மற்றும் வட இந்தியாவின் மற்ற பகுதிகளில் உள்ள பெரும்பாலான பெண்கள் விரும்புகின்றனர். இதற்குக் காரணம் கோடையில் அதன் வசதித்தன்மை ஆகும். பாட்டியாலா சல்வார் மிகவும் தளர்வான ஆடை என்பதால் அணிய மிகவும் வசதியாக உள்ளதோடு மடிப்புகளோடு அழகாகவும் உள்ளதும் அதன் மடிப்புகள் மேலிருந்து துவங்கி கீழே ஒன்றிணைவதும் ஆகும். 

பாட்டியாலா சல்வார் தைக்க பொதுவாக சாதாரண சல்வாரைத் தைக்க ஆகும் துணியைவிட இரண்டு மடங்கு தேவைப்படும். அதாவது நான்கு மீட்டர் நீளத்துணி தேவைப்படும். பாட்டியாலா ஆடை அதன் மடிப்புவரைகளுடன் சல்வாருக்கு தனி அழகை தருகிறது. மடிப்புகள் சேரும் மேற்புரம் ஒரு கச்சை வைத்து தைக்கப்படுகிறது. 

மடிப்புகளுடன் கூடிய இந்த பாட்டியாலா சல்வாரை முதலில் அணிந்தவர்கள் பஞ்சாப் மாநிலத்தில் உள்ள பாட்டியாலா நகரின் ஷாஹி (அரசர்) குடும்பத்தினர் ஆவர். இதனால் முதலில் இந்த பாட்டியாலா "ஷாஹி" சல்வார் என அழைக்கப்பட்டது. இது பஞ்சாப் சூட் ஆடைக்கு பாரம்பரிய மாற்றாக உள்ளது.

பாட்டியாலா சல்வாரில் பஞ்சாப்பியர்கள் மத்தியில் வேறுபட்ட சட்டைகள் (கமீஸ்) அணியப்படுகின்றன. அவை குடைடையான சட்டை, நீண்ட சட்டை போன்றவை ஆகும். மேலும் இப்போது சில பெண்கள் டி-சட்டையை பாட்டியாலாவுடன் அணிந்து ஆசிய மற்றும் மேற்கத்திய தோற்றத்தில் கலவையாக கொடுக்கின்றனர். எனினும் பயன்படுத்தப்படும் மிக பிரபலமான மற்றும் பாரம்பரிய ஆடை என்றால் மேலே அணியும் கமீஸ் குறுகியதாக இருப்பதே ஆகும்.

பண்டி அவுர் பாப்லி (2005) திரைப்படத்தில் ஒரு புதிய தோற்றத்தில் பாட்டியாலா சல்வார் மற்றும் துர்தா ஆகியவை திரைப்பட நடிகை ராணி முகர்ஜி அணிய வடிவமைக்கப்பட்டன.


</doc>
<doc id="308406" url="https://ta.wikipedia.org/wiki?curid=308406" title="சகர்கள், மகாபாரதம்">
சகர்கள், மகாபாரதம்

சகர்கள், மகாபாரதம் அல்லது சிதியர்கள் , (Sakas in the Mahabharata), சமஸ்கிருத மொழி அகராதியின் படி சகர் இன மக்கள், மிலேச்சர்கள் (வெளி நாட்டினர்) என அறியப்படுகிறது. பரத கண்டத்தைச் சாராத, அயல் நாட்டவர்களை குறிக்க மிலேச்சர்கள் என்ற பெயர் பயன்படுத்தப்பட்டுள்ளது. சகர் இன மக்களையும், யவனர்களையும், துசார மக்களையும், காம்போஜர்களையும், பார்பர இனத்தவரையும், மகாபாரத காவியத்தில் மிலேச்சர்கள் என வகைப்படுத்தப்பட்டுள்ளது.

மேலும் சகர்கள் எனப்படும் சிதியர்கள் சத்திரியர் இன மக்கள் ஆவார். 

சகர்களின் ஒரு பிரிவினர் ஆப சகர்கள் ஆவர். நாடோடி வாழ்க்கை நடத்தும் இம்மக்கள் நடு ஆசியாவின் ஸ்டெப்பிப் புல்வெளிகளில் கால்நடைகளை, குறிப்பாக குதிரைகளை மேய்த்தனர். சகர் இன மக்கள் குருச்சேத்திரப் போரில் கலந்து கொண்டனர்.


சகர்கள், புலிந்தர்கள், யவனர்கள், காம்போஜர்கள், பாக்லீகர்கள் ஆபீரர்களின் வழித்தோன்றல்கள், குருச்சேத்திரப் போருக்குப் பின்னர், உலகம் முழுவது சிறந்த மன்னர்களாக விளங்குவார்கள் எனக் குறித்துள்ளது. (3:187).


</doc>
<doc id="308407" url="https://ta.wikipedia.org/wiki?curid=308407" title="பஞ்சாபிய நோன்புகள்">
பஞ்சாபிய நோன்புகள்

பஞ்சாபில் பின்வரும் நோன்புகளை அங்கு வழங்கப்படும் பல்வேறு நாட்டார் சமய வழக்கங்களின் பகுதியாகக் கடைபிடிப்பர்.

கரு-யே தா வரத் (ਕਰੂੲੇ ਦਾ ਵਰਤ) என்பது கர்வா சௌத் நோன்பின் பஞ்சாபி பெயராகும் இந்நோன்பு தொன்றுதொட்டு பஞ்சாப் பகுதியில்தான் முதன்மையாகக் கடைபிடிக்கப்பட்டு வருவது. எனினும் பிற்காலங்களில் உத்தரப் பிரதேசம் மற்றும் இராசத்தான் பகுதிகளிலும் இந்நோன்பு வழக்கம் பெற்றுள்ளது.

கர்வா சௌத் நோன்பு மேற்கொள்ளும் முறைப்படி ஒரு பெண் விரதம் முடித்து உண்ணும் முன் தன் கணவனைக் காண வேண்டும். எனினும், கரு-யே தா வரத்தில் திருமணமான தங்கையைத் தனையன் அழைத்துச் சென்று, நோன்பைப் பெண்ணின் பிறந்த வீட்டில் நிகழ்த்துவது வழக்கம்.

பெண்கள், விடியலுக்கு முன் இனிப்புப் பலகாரங்களை உண்பர். பின் பகல் முழுதும் வேறெதுவும் உண்ணாமல் நோன்பிருப்பர். நோன்பு குறித்தக் கதைகள் கேட்ட பின்பே உணவு உட்கொள்வர். பெண்கள் தம் துணைவனின் நலம் பேணுதலே இந்நோன்பின் நோக்கமாகும்.

(ਝਕਰੀਆ ਦਾ ਵਰਤ) ஜாக்ரியா-தா-வரத் என்பது மகன்களின் நலம் காக்கும் பொருட்டு தாய்மார்கள் மேற்கொள்ளும் ஒரு பஞ்சாபிய நோன்பு. "ஜாக்ரி" என்பது வரண்ட இனிப்புப் பன்னியங்கள் நிறைக்கப்பட்ட மட்பாண்டமாகும். தாய்மார்கள் காலை வேளையில் ஏதேனும் இனிப்பை உண்ட பின் நாள் முழுதும் உண்ணா நோன்பிருக்க வேண்டும்.

கர்வா சௌத் நோன்பு முடித்த நான்காம் நாள் ஜாக்ரியா-தா-வரத் கடைபிடிக்கப்படும். இந்நோன்பை முதல் முறையாகக் கடைபிடிக்கும் தாய், ஜாக்ரியில் வைக்கப்பட்ட இனிப்புகளை தன் கணவனின் சுற்றத்திற்குப் பகிர்ந்தளிப்பார். மேலும் தன் மாமியாருக்கு ஒரு பஞ்சாபி அங்கியை வழங்க வேண்டும்.

தொடர்ந்து கடைபிடிக்கப்படும் நோன்புகளில் தாய்மார்கள் ஜாக்ரியில் நீர், வெல்லம் மற்றும் அரிசியை நிரப்பி வைப்பர். நிலவு உதிக்கும் போது விண்மீன்களுக்கும் தம் மகன்களுக்கும் படையல் வழங்கப்படும். வேறு பலகாரங்களும் பண்டங்களும் பரிமாறப்படும். அதன்பின் தாய்மார்களும் ஏதேனும் இனிப்பை உண்டு நோன்பை முடிப்பர்.

(ਭੁਗੇ ਦਾ ਵਰਤ) பூகே-தா-வரத் சகோதரர்களின் நலன் காக்க வேண்டி சகோதரிகள் 'போ' எனும் பஞ்சாபி மாதத்தில் நோற்கும் நோன்பாகும். பெண்கள் இனிப்பு எள்ளுருண்டை உண்டு இந்நோன்பை முடிப்பர்.


</doc>
<doc id="308412" url="https://ta.wikipedia.org/wiki?curid=308412" title="மல்ல அரசு">
மல்ல அரசு

மல்ல நாடு (Malla Kingdom) பரத கண்டத்தின் வடக்கில் கோசல நாட்டிற்கும், விதேகத்திற்கும் இடையே அமைந்திருந்தது. மல்ல நாடு மகாஜனபத நாடுகளில் ஒன்றாக விளங்கியது.
தருமரின் இராசசூய வேள்விக்காக நிதி திரட்ட, பீமன் பரத கண்டத்தின் கிழக்கு நாடுகளை வெல்லச் சென்ற போது, மல்ல நாட்டவர்களையும் வென்று திறை பெற்றதாக மகாபாரதம் கூறுகிறது.

மகாபாரதம், விராட பருவம், அத்தியாயம் 1-இல், குரு நாட்டின் அண்டைய நாடுகளைப் பற்றி அருச்சுனன் கூறுகையில் மல்ல நாட்டுடன், பாஞ்சாலம், சூரசேனம், சேதி நாடு, மத்சய நாடு, தசார்ன நாடு, சௌராட்டிர நாடு, சால்வ நாடு, அவந்தி நாடு, குந்தி நாடுகளையும் குறிப்பிடுகிறார்.



</doc>
<doc id="308416" url="https://ta.wikipedia.org/wiki?curid=308416" title="பஞ்சாபி மொழிக் கவிஞர்கள் பட்டியல்">
பஞ்சாபி மொழிக் கவிஞர்கள் பட்டியல்




</doc>
<doc id="308419" url="https://ta.wikipedia.org/wiki?curid=308419" title="காஷ்மீர நாடு">
காஷ்மீர நாடு

காஷ்மீர நாடு (Kasmira kingdom) பண்டைய பரத கண்டத்தின் வடக்கில் அமைந்த நாடுகளில் ஒன்றாகும். இந்நாடு தற்போதைய ஜீலம் ஆற்றின் கரையில் அமைந்த காஷ்மீர் சமவெளிப் பகுதியாகும்.
இதிகாச காலத்தின் போது நாகர் இன மக்கள் (Naga people) இந்நாட்டில் அதிகம் வாழ்ந்தனர். புராணங்களில் குறிப்பிட்ட காசியப முனிவருக்குப் பிறந்த தட்சகன், வாசுகி முதலான நாக இன மக்கள் வாழ்ந்த நிலப்பரப்பாகும். காஷ்மீரர்கள், குரு நாட்டின் கௌரவர்களின் கூட்டாளிகள் ஆவார்.

காஷ்மீர நாட்டை குறித்த அனைத்துக் குறிப்புகளும், மகாபாரத்தின் 6-வது பருவமான பீஷ்ம பருவத்தின், அத்தியாயம் 9-இல் உள்ளது. (மகாபாரதம் 6: 9).

பண்டைய பரத கண்டத்தில் காஷ்மீர நாடு, காந்தாரத்திற்கு தென்கிழக்கிலும்; கேகய நாட்டிற்கு கிழக்கிலும், சிந்து நாடு, சௌவீர நாடு, சிவி நாடு மற்றும் ஆபீர நாடு ஆகியவற்றிக்கு வடக்கிலும் அமைந்திருந்தது (6, 9).

பரத கண்டத்தின் வடக்கிலும், மேற்கிலும் உள்ள காஷ்மீரர்கள், பகலவர்கள், தராதர்கள், கிராதர்கள், யவனர்கள், மகாபாரத கால சிதியர்கள், சிந்தியர்கள், சிவிக்கள், சௌவீரர்கள், கேகயர்கள், பாக்லீகர்கள் மற்றும் திரிகர்த்தகர்கள், பாண்டவர்களின் மூத்தவன் தருமராசன், இந்திரப்பிரஸ்தத்தில் நடத்திய இராசசூய வேள்வியில் பரிசுப் பொருட்களுடன் கலந்து கொண்டனர். 
காஷ்மீரர்களையும், தராதர இனத்தவர்களை பரசுராமன் அழித்ததாக மகாபாரதம் 7, 68 -இல் கூறப்பட்டுள்ளது.

ஜீலம் ஆறு, விடத்தல ஆறு, சந்திரபாகா ஆறுகள், காஷ்மீர நாட்டிலும், தட்சகனின் நாக நாட்டிலும் பாய்ந்ததாக மகாபாரதம் கூறுகிறது.(3, 82). காஷ்மீரச் சமவெளியில் பாயும் பல ஆறுகள் இறுதியில் சிந்து ஆற்றுடன் கலந்து விடுகிறது. (மகாபாரதம் 13, 25)






</doc>
<doc id="308421" url="https://ta.wikipedia.org/wiki?curid=308421" title="சிந்து நாடு">
சிந்து நாடு

சிந்து நாடு (Sindhu kingdom) பரத கண்டத்தின் மேற்குப் பகுதியில் சிந்து ஆறு கடலில் கலக்கும் தற்கால பாகிஸ்தான் நாட்டின் சிந்து மாகாணத்தில் அமைந்திருந்தது. சிந்து நாடு பற்றிய குறிப்புகள் மகாபாரதத்தில் உள்ளது. சிந்து நாட்டை சிபியின் மகன்களில் ஒருவரான வீரசதர்பன் நிறுவியதாக கருதப்படுகிறது. 
சிந்து நாட்டு மக்களை சைந்தியர்கள் என்றும் சைந்தவான்கள் என்றும் அழைக்கப்பட்டனர்.
சிந்து நாட்டின் புகழ் பெற்ற ஆட்சியாளன் ஜயத்திரதன், குரு நாட்டு இளவரசியும், துரியோதனனின் தங்கையுமான துச்சலையின் கணவன் ஆவான். சௌவீர நாடு மற்றும் சிவி நாடு, சிந்து நாட்டின் சிறந்த கூட்டாளிகள் ஆவார். 
விருத்தசத்திரனின் மகன் சிந்து நாட்டு மன்னர் ஜெயத்திரதன் ஆவார். (3:262) சிந்து, சௌவீர நாடு, சிவி நாடு மற்றும் சில நாடுகளுக்கு மாமன்னர் என ஜெயத்திரதன் அழைக்கப்பட்டான் (மகாபாரதம் 3:265). ஜெயத்திரதனுக்கு துச்சலை (1:117) தவிர, காந்தார நாடு மற்றும் காம்போஜ நாட்டு இளவரசிகளையும் மணந்தவர். (மகாபாரதம் 11: 22) 

குருச்சேத்திரப் போரில், அபிமன்யு இறக்க காரணமான சிந்து நாட்டரசன் ஜயத்திரதனை அருச்சுனன் கொன்றார்.



</doc>
<doc id="308424" url="https://ta.wikipedia.org/wiki?curid=308424" title="சால்வ நாடு">
சால்வ நாடு

சால்வ நாடு (Salwa kingdom) பரத கண்டத்தின் மேற்கு நாடுகளில் ஒன்றாகும். மகாபாரத காவியத்தில் சால்வ நாட்டுடன் மத்திர நாடும் ஒன்றாக குறிக்கப்பட்டுள்ளது. சால்வ நாட்டின் தலைநகரம் "சௌபா" ஆகும். புராணங்களில் குறிப்பிடப்படும் சால்வ நாட்டின் இளவரசன் சத்தியவான், மத்திர நாட்டு மன்னர் அஸ்வபதியின் மகள் சாவித்திரியின் கணவன் ஆவான். மகாபாரத வன பருவத்தில், சத்தியவான் சாவித்திரி வரலாறு கூறப்படுகிறது. (3: 291 - 3: 297).

வேத கால மன்னர் புருவின் ஏழு மகன்களில் மூவர் சால்வர்களாகவும்; நால்வர் மத்திரர்களாகப் பிரிந்து நாட்டை பங்கிட்டு ஆண்டதாக மகாபாரதத்தின் ஆதி பருவத்தில் கூறப்பட்டுள்ளது (1:121).

சால்வ நாட்டு இளவரசன் (5:179) காசி நாட்டின் இளவரசிகளில் ஒருவரான அம்பாவின் காதலன் ஆவார். குரு நாட்டின் இளவரசன் திருதராட்டிரனுக்கு, காசி நாட்டு இளவரசிகளை திருமணம் செய்து வைக்க வேண்டி, சுயம்வர மண்டபத்தில் இருந்த காசி நாட்டு இளவரசிகளான அம்பா, அம்பிகை மற்றும் அம்பாலிகா ஆகியவர்களை பீஷ்மர் தனது தேரில் வைத்து கடத்திச் செல்கையில், சால்வ நாட்டு இளவரசன் தனது காதலியான அம்பாவை மீட்க, பீஷ்மருடன் போரிட்டு தோற்கிறான். அம்பா, சால்வ இளவரசனின் காதலி என அறிந்த பீஷ்மர், அம்பாவை சால்வனிடம் செல்ல அனுமதிக்கிறார். ஆனால் சால்வ இளவரசன் அம்பாவை மணக்க மறுத்தான். தன் காதலனை அடைய தடையாக இருந்த பீஷ்மரை அடுத்த பிறவியில் கொல்லச் சபதம் மேற்கொண்டு தீக்குளிக்கிறாள். அம்பா மறுபிறவியில் சிகண்டியாகப் பிறந்து, பீஷ்மரைக் கொல்கிறாள்.

தந்தவக்ரன் மற்றும் உருக்மியின் கூட்டாளியான மற்றொரு சால்வ நாட்டு மன்னர் ஒன்று சேர்ந்து (3:12, 7:11) துவாரகை நகரை தாக்க வந்த போது, சால்வன், கிருட்டிணால் கொல்லப்படுகிறான். சால்வ நாட்டு மன்னன் வானில் பறக்கும் சௌபம் எனும் விமானத்தை வைத்திருந்தான் எனக் கூறப்படுகிறது.

குருச்சேத்திரப் போரில் சால்வ நாட்டுப் படைகள் கௌரவர் அணியின் சார்பாக, பாண்டவர்களுக்கு எதிராகப் போரிட்டனர் (5: 161). சால்வ நாட்டின் வேறு ஒரு இளவரசன், பாண்டவர் அணியில் போரிட்டதாக கூறப்படுகிறது (7: 23).

பரத கண்டம்


</doc>
<doc id="308425" url="https://ta.wikipedia.org/wiki?curid=308425" title="மோகனூர் பாலசுப்பிரமணியர் கோயில்">
மோகனூர் பாலசுப்பிரமணியர் கோயில்

மோகனூர் பாலசுப்பிரமணியர் கோயில் என்பது நாமக்கல் மாவட்டம் மோகனூரில் அமைந்துள்ள முருகன் கோயிலாகும். இக்கோயிலினை காந்தமலை முருகன் கோயில் என்றும் அழைக்கின்றனர். இக்கோயில் காந்தமலையில் குன்றின் மீது அமைந்துள்ளது. குன்றினை வாகனத்தில் சுற்றி வர தார்சாலை போடப்பட்டுள்ளது. கோயிலின் வலது புறத்தில் சென்றால் குன்றின் படிகளை ஏறாமல் கோயிலை அடையலாம். 

இத்தலத்தில் மூலவராக முருகன் உள்ளார். இந்த முருகன் பழனியில் உள்ளதைப் போன்று தண்டம் ஏந்தி காணப்படுகிறார். இக்கோயிலில் தட்சணாமூர்த்தி, பைரவர், காசிவிசுவநாதர், வல்லப கணபதி, வீரபாகு, சனீஸ்வரர் போன்ற தெய்வங்களுக்கும் இங்கு சிலைகள் அமைக்கப்பட்டுள்ளன.



</doc>
<doc id="308427" url="https://ta.wikipedia.org/wiki?curid=308427" title="விதர்ப்ப நாடு">
விதர்ப்ப நாடு

விதர்ப்ப நாடு (Vidarbha kingdom), சமஸ்கிருத இதிகாசமான மகாபாரதத்தில் குறிப்பிட்ட பரத கண்ட நாடுகளில் ஒன்றாகும். இந்நாட்டை யது குலத்தின் ஒரு கிளையினரான போஜர்கள் ஆண்டனர். விதர்ப்ப நாட்டின் தலைநகரம் குந்தினபுரியாகும். மகாபாரதம் குறிப்பிடும் விதர்ப்ப நாட்டு மன்னர் வீமன் ஆவார். (மகாபாரதம் வன பருவம் 3:53 முதல் 77 முடிய).
விந்திய மலைத்தொடருக்கு தெற்கில், தற்கால மகாராட்டிர மாநிலத்தின் கிழக்குப் பகுதியில் விதர்பா என அழைக்கப்படும் பகுதியில் விதர்ப்ப நாடு அமைந்திருந்தது.

நிடத நாட்டு நளனின் மனைவியான தமயந்தி, பாகவத புராணம் குறிப்பிடும் கிருஷ்ணரின் மனைவி ருக்மணி மற்றும் அகத்தியரின் மனைவி லோபமுத்திரை ஆகியவர்கள் விதர்ப்ப நாட்டு இளவரசியாவார்கள். விதர்ப்ப நாட்டின் பட்டத்து இளவரசன் பெயர் ருக்மி ஆகும்.

பாண்டவர் மற்றும் கௌரவர்கள் விதர்ப்ப நாட்டு மன்னருக்கு அழைப்பு விடுக்காததால், குருச்சேத்திரப் போரில் விதர்ப்ப நாட்டுப் படையினர் கலந்து கொள்ளவில்லை.



</doc>
<doc id="308428" url="https://ta.wikipedia.org/wiki?curid=308428" title="சிவி நாடு">
சிவி நாடு

சிவி நாடு அல்லது சிபி நாடு (Sivi kingdom or Sibi kingdom) மகாபாரத காவியம் குறிப்பிடும் பண்டைய பரத கண்டத்தின் மேற்குப் பகுதியில் அமைந்த நாடுகளில் ஒன்றாகும். சிபி நாட்டு மன்னர்கள் நேர்மைக்கும், வாய்மைக்கும் பெயர் பெற்றவர்கள். புராணக் கதையின் படி, பருந்தின் வேட்டைக்கு அஞ்சிய புறா, சிபிச் சக்கரவர்த்தியின் காலடியில் தஞ்சம் புகுந்ததால், பருந்திற்குத் தேவையான மாமிசத்தை தனது தொடையிலிருந்து அறுத்துக் கொடுத்தான்.

புராணத்தில் சிவி நாடு, சிந்து நாடு மற்றும் சௌவீர நாடுகளுக்கு ஜயத்திரதன் என்பவர் மாமன்னராக விளங்கினார் எனக் கூறுகிறது.



</doc>
<doc id="308429" url="https://ta.wikipedia.org/wiki?curid=308429" title="பௌண்டர நாடு">
பௌண்டர நாடு

பௌண்டர நாடு (Pundra kingdom), பரத கண்டத்தின் கிழக்கில் தற்கால மேற்கு வங்காளம், வங்காள தேசம் மற்றும் பிகாரின் பூர்ணியா மாவட்டப் பகுதிகளைக் கொண்டது. 

ஜராசந்தனின் கூட்டாளியான பௌண்டர நாட்டு மன்னர், கிருஷ்ணரைப் போன்று வேடம் தரித்து, தானே உண்மையான பௌண்டர வாசுதேவன் எனக் கூறிக்கொண்டான். பின்னர் இம்மன்னர் ஒரு போரில் கிருஷ்ணரால் கொல்லப்பட்டான்.

மகத நாட்டின் கௌதம தீர்க்கதமஸ் எனும் முனிவரின் மகனான பாலியின் வழித்தோன்றல்களே பௌண்டர நாடு, அங்க நாடு, வங்க நாடு, கலிங்க நாடு மற்றும் சுக்மா நாடுகளின் மன்னர்கள் ஆவார். 

தருமரின் இராசசூய வேள்வியின் போது, பௌண்டர நாட்டு மன்னர் வங்க நாடு மற்றும் கலிங்க நாட்டு மன்னர்களுடன் காணப்பட்டார் எனச் சபா பருவம், அத்தியாயம் 33-இல் குறித்துள்ளது.

குருச்சேத்திரப் போரில் பௌண்டர நாட்டுப் படைகள் கௌரவர் அணியில் சேர்ந்து, பாண்டவர்களுக்கு எதிராக போரிட்டனர். (மகாபாரதம் 7:20) ஆயிரக்கணக்கான பௌரண்ட நாட்டுப் படைகள் அருச்சுனனை எதிர்த்துப் போரிட்டது.




</doc>
<doc id="308430" url="https://ta.wikipedia.org/wiki?curid=308430" title="யவனர்கள், மகாபாரதம்">
யவனர்கள், மகாபாரதம்

யவனர்கள், மகாபாரதம் ("Yavana", "Yona"), மகாபாரத காவியத்தின் படி, பண்டைய பரத கண்டத்தின் மேற்கு, வடமேற்கு பகுதி நாடுகளான, பாரசீகம், காம்போஜம், பாக்திரியா, சிந்து நாடு, மத்திர நாடு, கேகய நாடு, ஆகிய நாடுகளில் தங்கியிருந்த கிரேக்கப் போர்ப் படையினரின் வழித்தோன்றல்களே யவனர்கள் ஆவார். யவனர்கள், சகர்கள், பகலவர்கள் காலப் போக்கில் பாரத நாட்டின் மக்களுடன் திருமண உறவுகளின் மூலம் ஒன்றாக கலந்துவிட்டனர்.

பண்டைய இந்திய வரலாற்றில் யவனர் என்ற சொல், கிரேக்கர்களை மட்டும் குறிப்பதற்கு பயன்படுத்தப்பட்டது. கி பி 7-ஆம் நூற்றாண்டு முதல் அரேபியர்களையும், பாரசீகர்களையும் குறிப்பதற்கும் யவனர்கள் என்ற சொல் பயன்படுத்தப்பட்டது.

மகாபாரத காலத்தில் காந்தார நாட்டிற்கு அப்பால் உள்ள மக்களை யவனர்கள் குறிப்பிடப்படுவதுண்டு. காந்தாரத்திலிருந்து தொலைதொலைவில், மேற்கு பகுதியில் உள்ள நாட்டை பரம யோனா (Parama Yona) என்று மகாபாரதம் கூறுகிறது. ஐயோனா (Ionia) என்ற கிரேக்கப் பகுதியின் பெயரே சமஸ்கிருத மொழியில் யவனா (Yavana) என மருவிருக்கலாம் எனக் கருதப்படுகிறது.

யவனர்கள், சிதியர்கள், சகர்கள், காம்போஜர்கள், பகலவர்கள், ஹூணர்கள் போன்ற இன மக்களை மகாபாரதம் மிலேச்சர்கள் (அயல் நாட்டவர்கள்) என்றும் குறிப்பிடுப்படுகிறது.

மகாபாரதத்தில் காம்போஜர்கள், மத்திரர்கள், கேகயர்கள், சிந்தியர்களை, யவனர்களுடன் ஒப்பிட்டு பேசப்படுகிறது. பொதுவாக வேத கால பண்பாட்டுடன் ஒத்துப் போகாத இன மக்களை, குரு – பாஞ்சால நாட்டினர், மிலேச்சர்கள் என்று வகைப்படுத்துகிறார்கள்.

சங்க கால இலக்கியங்களின் மூலம், தமிழ்நாட்டு கப்பல் துறைமுகங்களில் யவனர்களின் குடியிருப்புகள் இருந்துள்ளது எனத் தெரியவருகிறது. (1)

கி மு முதலாம் - இரண்டாம் நூற்றாண்டு முதல் கி பி மூன்றாம் - நான்காம் நூற்றாண்டு முடிய தமிழ்நாட்டுடன் வணிகம் செய்த உரோமானிய வணிகர்களை தமிழகத்தில் யவனர்கள் என்று அழைத்தனர்.

வேத கால மக்கள் யவனர்களின் அளப்பரிய வீரத்தையும், திறமையையும் ஒப்புக் கொண்ட வேத கால சமுதாயம், இருப்பினும் யவனர்களை அயல் நாட்டவர் (மிலேச்சர்கள்) என ஒதுக்கியே வைத்திருந்தது.

புராண கால கதையின் படி, மன்னர் யயாதியின் சாபம் காரணமாக, அவரது மகன்களில் ஒருவரான துர்வசு என்பரின் வழித்தோன்றல்களே யவனர்கள் எனும் மிலேச்சர்கள் ஆவார். (மகாபாரதம், (ஆதி பருவம்) 85: 34) யயாதியின் கடைசி மகனான புருவுக்கு யயாதிக்குப் பின்னர் நாட்டை ஆட்சி செய்யும் தகுதி கிடைத்தது.
கலியுகத்தின் துவக்கத்தில் யவனர்கள் பாரத நாட்டின் மீது படையெடுப்பர் என பாகவத புராணத்தில் கூறப்பட்டுள்ளது. (Srimad Bhagavatam 2.4.18 )
கிரேக்க நாட்டு பேரரசர் அலெக்சாண்டர் கி மு 326-இல் இந்தியா மீது படையெடுத்தார்.

எதிர்காலத்தில் பரத கண்டத்தை, ஆந்திரர்கள், சகர்கள், புலிந்தர்கள், யவனர்கள், காம்போஜர்கள், பாக்லீகர்கள், வாலகீயர்கள் மற்றும் ஆபீரர்கள், ஆட்சி செய்வார்கள் என மகாபாரதம் கணித்துள்ளது (மகாபாரதம் 3: 187).

பாண்டுவால் வெல்ல இயலாத யவனர்களை, அருச்சுனன் வென்று, குரு நாட்டின் கட்டுப்பாட்டில் கொண்டு வந்தார். (மகாபாரதம் 1: 141).

மேற்கு கடற்கரைகளில் ஆட்சி செய்து கொண்டிருந்த மிலேச்சர்களான யவனர்கள், சகர்கள், பகலவர்கள் மற்றும் கிராதர்களின் கொட்டத்தை நகுலன் அடக்கி திறை வாங்கினான். (மகாபாரதம் 2: 31).

மதுராவைச் சுற்றியுள்ள பகுதிகளை ஆட்சி செய்த, போர்க் குணம் கொண்ட யவனர்கள் மற்றும் காம்போஜர்களை போரில், நகுலன் மேற்கு கடற்கரைக்கு விரட்டியடித்தான் (மகாபாரதம் 12: 100).

குருச்சேத்திரப் போரில் ஒரு அக்குரோணி படையுடன் யவனர்கள், சகர்கள், காம்போஜ நாட்டு மன்னர் சுதச்சினன் தலைமையில் கௌரவர் அணியில் இணைந்து பாண்டவர்களுக்கு எதிராகப் போரிட்டனர். (மகாபாரதம் 5: 19).

யவனர்கள், சகர்கள் மற்றும் காம்போஜ நாட்டு வீரர்களை சாத்தியகி தாக்கி அழித்தான்.




</doc>
<doc id="308431" url="https://ta.wikipedia.org/wiki?curid=308431" title="ரௌசா செரீப்">
ரௌசா செரீப்

ரௌசா செரீப் ("Rauza Sharif") அல்லது ஷேக் என்கிற அகமது சிர்ஹிந்தி தர்கா "(Ahmad Sirhindi)" எனப்படும் வழிபாட்டுத்தலம், வடமேற்கு இந்தியாவின் பஞ்சாப் மாநிலத்திலுள்ள குருத்வாராவில் பதேஹ்கர் சாஹிப் "(Fatehgarh Sahib)" என்னுமிடத்தில் சிர்ஹிந்த்-பஸ்ஸி பத்தானா சாலையில் அமைந்துள்ளது.

சுன்னி இசுலாம் இனத்தார் மத்தியில் இரண்டாவது மக்காவாக வணங்கப்படும் இது, இமாம் ரப்பானி செய்க் அஹ்மத் அல்-பாரூக்கி அல்-சிர்ஹிந்தி "(இவர் இந்தியாவின் ஒரு இசுலாமிய அறிஞர்,ஹனபி நீதிபதி, இறையியலாளர்,இந்திய மெய்யியலாளர்,நக்ஷபந்தி சூபிப் பிரவின் முக்கிய உறுப்பினர். இவர் முஜத்தித் அலிப் ஸானி, கருத்து: "இரண்டாமாயிரம் வருடத்தை உயர்பெறச் செய்தவர்". அவர் இசுலாத்தை புத்துயிர் பெறச்செய்ததற்கும், முகலாயப் பேரரசர் அக்பரின் காலத்தின் தோண்றிய இஸ்லாத்துக்கு எதிரான கொள்கைகளை எதிர்த்தற்கும் முஜத்தித் அலிப் ஸானி என்று அழைக்கப்படுகின்றார். )" என்பவருக்கு அர்ப்பணிக்கப்பட்டதாக அறிய முடிந்தது. அஹ்மத் சிர்ஹிந்தி இப்பகுதியில் 1563-ம் ஆண்டு முதல், 1624-ம் ஆண்டு வரையில் வாழ்ந்துள்ளார்.

அஹ்மத் சிர்ஹிந்தி (டிசம்பர் 10) நினைவு தினத்தில் அனுஷ்டிக்கப்படும் உருசு திருவிழாவின்போது இங்கு ஏராளமான இசுலாமிய பக்தர்கள் குழுமுகின்றனர். மேலும், இவ்வுருஸ் கொண்டாட்டம் (இறந்தநாள் நினைவுதினம்) 300-க்கும் மேற்பட்ட ஆண்டுகளாக இங்கு நடைபெறுவதாகவும், பெருமளவிற்கு இந்தியாவில் இருந்து இசுலாமியர்கள் கலந்து கொள்வதோடு, பாக்கித்தான், ஆப்கானித்தான், இந்தோனேசியா, வங்காளம் மற்றும் பிற இசுலாமிய நாடுகளிலிருந்தும் இக்கொண்டாட்டத்தில் கலந்து கொள்கிறார்கள்.

இந்த தலத்தில் சேக் அவர்களது குடும்ப உறுப்பினர்களின் கல்லறைகளும், அது மட்டுமல்லாமல் ஆப்கானிய மன்னரான சமன் ஷா துரானி மற்றும் அவரது ராணியின் சமாதிகளும் இந்த தலத்தில் அமைந்திருக்கின்றன.

அதிசயத்தக்க தோரணவாயில் கட்டமைப்புகள் மற்றும் உருண்டு திரண்ட வடிவ குமிழ் மாடக்கோபுரங்களை கொண்டுள்ள இந்த வளாகத்தை, ஒரு வரலாற்று சின்னமாக இந்திய அரசாங்கம் அறிவித்துள்ளது. உஸ்தாத், ஷாஹிர்த் மற்றும் மீருல் மீரான் ஆகியோரது கல்லறை அமைப்புகளும் இந்த ரௌஸா ஷெரீப் வளாகத்துக்கு அருகிலேயே அமைந்துள்ளன.


</doc>
<doc id="308434" url="https://ta.wikipedia.org/wiki?curid=308434" title="ஒட்டர நாடு">
ஒட்டர நாடு

ஒட்டர நாடு (Odra kingdom), பண்டைய பரத கண்டத்தின், மகாபாரத இதிகாசம் குறிப்பிடும் நாடுகளில் ஒன்றாகும். ஒட்டர நாடு தற்கால ஒடிசா மாநிலத்தின் வடக்குப் பகுதியில் அமைந்திருந்தது. ஒட்டர நாட்டின் அருகில் வங்க நாடு அமைந்திருந்திருந்தது. ஒடியா மொழியும், ஒடிசா மாநிலமும் ஒட்டர எனும் பெயரால் விளங்குகிறது என நம்பப்படுகிறது.

மகாபாரதத்தில் ஒரு இடத்தில் மட்டும் ஒட்டர நாடு பற்றிய குறிப்பு உள்ளது. தருமராசன், இந்திரப்பிரஸ்தத்தில் நடத்திய இராசசூய வேள்வியின் போது, ஒட்டர நாட்டவர்களுடன், அங்கர்கள், வங்கர்கள், கலிங்கர்கள் மற்றும் பௌண்டரர்களும் கலந்து கொண்டு, தருமனுக்கு தங்கள் நாட்டிலிருந்து கொண்டு வந்த அரிய வகை பரிசுப் பொருட்களை வழங்கியதாக, மகாபாரதத்தின் 3-வது பருவமான சபா பருவத்தின், அத்தியாயம் 51-இல் கூறப்பட்டுள்ளது (மகாபாரதம் 3: 51).



</doc>
<doc id="308437" url="https://ta.wikipedia.org/wiki?curid=308437" title="உத்கல நாடு">
உத்கல நாடு

உத்கல நாடு (Utkala Kingdom) (; தேவநாகரி: उत्कल) மகாபாரதம் குறிப்பிடும், பண்டைய பரத கண்டத்தின் நாடுகளில் ஒன்றாகும். உத்கல நாடு, தற்கால இந்தியாவின் ஒடிசா மாநிலத்தின் வடக்கு மற்றும் கிழக்குப் பகுதிகளை கொண்டிருந்தது. இந்திய தேசிய கீதத்தில் உத்கல நாட்டின் பெயர் உள்ளது.

தசார்ன நாடு, மேகலா நாடு, (உத்கல நாட்டின் மேற்கு பகுதி நாடு) மற்றும் உத்கல நாடுகள் பற்றிய குறிப்புகள் மகாபாரத்தின் 6-வது பருவத்தின் 8-வது அத்தியாயத்தில் குறிப்பிடப்பட்டுள்ளது (மகாபாரதம் 6: 9).
உத்கல நாட்டுப் படைகள் குருச்சேத்திரப் போரில் கௌரவர் அணியின் சார்பாக நின்று, பாண்டவர்]] அணியை எதிர்த்துப் போரிட்டனர். மேகல நாடு, கலிங்கம், நிசாதர்கள், தாம்ரலிப்தர்கள் மற்றும் உத்கல நாட்டுப் படைகள் நகுலனை கொல்வதற்காக கைகளில் பெரும் ஆயுதங்கள் கொண்டு தாக்கினார்கள் என கர்ண பருவம் அத்தியாயம் 22-இல் குறிப்பிட்டுள்ளது (8:22).



</doc>
<doc id="308438" url="https://ta.wikipedia.org/wiki?curid=308438" title="வங்க நாடு">
வங்க நாடு

வங்க நாடு (Vanga Kingdom) பரத கண்டத்தின் கிழக்கில் அமைந்த நாடுகளில் ஒன்றாகும். பண்டைய வங்க நாடு தற்போது அரசியல் காரணங்களால், மேற்கு வங்காளம் மற்றும் வங்காள தேசம் என பிரிந்துள்ளது.

அருச்சுனன் 12 ஆண்டுகள் தீர்த்த யாத்திரை செல்கையில், பரத வர்சத்திற்கு கிழக்கில் அமைந்த வங்க நாடு, அங்க நாடு, கலிங்க நாடுகள் கங்கை ஆறு, பிரம்மபுத்திரா ஆறு போன்ற புனித ஆறுகளின் நீராலும்; புனித தலங்களாலும் செழிப்புடன் விளங்கியதாக மகாபாரதம், ஆதி பருவம், அத்தியாயம் 217-இல் விளக்கப்பட்டுள்ளது. (மகாபாரதம் 1: 217)

பாரதத்தின் கிழக்கில் அங்கம், வங்க நாடு, கலிங்கம், பௌண்டரம் மற்றும் சுக்மா போன்ற ஐந்து நாடுகளை நிறுவியவர்கள், மகத நாட்டின் கிரிவிரஜா நகரத்தின் கௌதம தீர்க்கதமசின் மகன் பாலியின் தத்துப் பிள்ளைகள் ஆவர்.
தருமராசன் இந்திரப்பிரஸ்தத்தில் நடத்திய இராசசூய வேள்வியில், வங்க நாட்டு மன்னர் கலந்து கொண்டு, தன் நாட்டிலிருந்து கொண்டு வந்த அரிய பொருட்களை தருமருக்கு பரிசாக வழங்கினார். (மகாபாரதம், சபா பருவம், அத்தியாயம் 51 (2: 51).

குருச்சேத்திரப் போரில் வங்க நாட்டு மன்னர் பகதத்தன் பெரும் யானைப்படைகளுடன் கௌரவர் அணியில் இணைந்து பாண்டவர்களுக்கு எதிராக போரிட்டார் (8: 17 - 22) & (6:93).
மகாபாரதத்தில் வங்க நாட்டு மன்னர்களாக சமுத்திரசேனன் மற்றும் சத்திரசேனன் ஆகியவர்களைக் குறிப்பிடுகிறது. (மகாபாரதம் 2:29)

பாஞ்சால நாட்டு இளவரசி திரௌபதியின் சுயம்வரத்தில், வங்க நாட்டு மன்னர், கலிங்க, பௌண்டர நாட்டு மன்னர்களுடன் கலந்து கொண்டதாக மகாபாரதம் குறிப்பிடப்படுகிறது. (மகாபாரதம் 1: 189) (2: 33)

மத்தியகால இந்திய வரலாற்றில் வங்க நாட்டை கௌட பிரதேசம் என அழைத்தனர். கௌட பிரதேசத்தை கௌடர்கள், பாலர்கள், காம்போஜ பாலர்கள், சென்கள் மற்றும் தேவா வம்சத்தினர்ஆண்டனர்.



</doc>
<doc id="308440" url="https://ta.wikipedia.org/wiki?curid=308440" title="தசார்ன நாடு">
தசார்ன நாடு

தசார்ன நாடு (Dasarna Kingdom) பண்டைய பரத கண்ட நாடுகளில், இந்தியாவின் மத்தியிலும், மேற்கிலும் யாதவர்கள் ஆண்ட நாடுகளில் ஒன்றாகும். தசார்ன நாடு, மத்திய இந்தியாவின், தற்கால மத்திய பிரதேசத்தின் வடக்கில் அமைந்திருந்தது.

தசார்ன நாட்டு மன்னர் சுதாமனின் இரண்டு மகள்களில் ஒருவரை சேதி நாட்டு மன்னர் வீரபாகு எனும் சுவாகு மணந்தார். மற்றொரு மகளை, விதர்ப்ப நாட்டு மன்னர் வீமன் மணந்தார். வீமனின் மகளான புகழ்பெற்ற தமயந்தி, நிசாத நாட்டு இளவரசன் நளனை மணந்தவள் ஆவாள்.
தசார்ன நாட்டு மன்னர் இரண்யவர்மனின் மகளை மணந்த பாஞ்சால நாட்டு இளவரசன் சிகண்டி, ஒரு திருநங்கை என்பதை அறிந்த தர்சன நாட்டு மன்னர், சிகண்டி மீது வெறுப்புற்றான். இதனால் மனம் உடைந்த சிகண்டி தற்கொலை செய்ய முயற்சித்த போது, ஒரு வானுலக யட்சனால், ஆதரிக்கப்பட்டு ஆண் மகனாக மாறினான். 

தருமராசவின் இராசசூய வேள்விக்கான நிதி திரட்ட, வீமன் இந்திரப்பிரஸ்தத்தின் தெற்கில் உள்ள நாடுகளின் மீது படையெடுத்து திறை வசூலிக்கையில், தசார்ன நாட்டு மன்னரையும் வென்று பெரும் பொருட்களை திறையாகப் பெற்றான். (மகாபாரதம் 2: 28)

தசார்ன நாட்டுப் படைகள், குருச்சேத்திரப் போரில், பாண்டவர் அணியின் சார்பாக நின்று கௌரவர் அணிக்கு எதிராக போரிட்டனர். (மகாபாரதம் 6:96 & 7: 24)




</doc>
<doc id="308441" url="https://ta.wikipedia.org/wiki?curid=308441" title="நிசாத நாடு">
நிசாத நாடு

நிசாத நாடு அல்லது நிடத நாடு (Nishada kingdom) (""), மகாபாரத காவியம் கூறும் பண்டைய பரத கண்ட நாடுகளில் ஒன்றாகும். நிசாத இன மக்களின் பெயராலேயே, நிசாத நாடு அழைக்கப்படுகிறது. நிசாத இன மக்களில் புகழ் பெற்றவர்கள் வால்மீகி, குகன், நளன் மற்றும் ஏகலைவன் ஆவார்.

நிசாத இன மக்கள் காடுகளிலும்; மலைகளிலும் விலங்குகளை வேட்டையாடியும், ஆறுகளில் மீன் பிடித்தும், படகோட்டியும் வாழ்க்கை நடத்துபவர்கள். இவர்கள் விந்திய மலைத்தொடர்களில் வாழ்பவர்கள் என்று மகாபாரதம் கூறுகிறது. (மகாபாரதம் 12: 58).

நிசாத நாடு ஆரவல்லி மலைத்தொடரில், தற்கால இராஜஸ்தான் மாநிலத்தின் பில்வாரா மாவட்டத்தின் பகுதிகளைக் கொண்டது. ஏகலைவன் ஆட்சி செய்த நிசாத நாடு மட்டுமின்றி, மத்திய இந்தியா மற்றும் தென்னிந்தியாவில் பல நிசாத இன மக்களின் நாடுகள் இருந்தது. நிசாத இன ஏகலைவன், மத்திய இந்தியாவின் பில் பழங்குடி இனத்தைச் சார்ந்தவர் என மகாபாரதம் கூறுகிறது.

இராமாயண காவியம் இயற்றிய வால்மீகி முனிவர் நிசாத இன வேடுவர் ஆவார். பதினான்கு ஆண்டுகள் காடுறை வாழ்வு மேற்கொள்வதற்காக இலக்குவனுடன் சென்ற இராமரையும், சீதையையும், கங்கை ஆற்றை கடக்க படகோட்டி உதவிய குகன், நிசாத இன மன்னர் ஆவார்.

மகாபாரதம் கூறும் நிசாதர்கள் அல்லது சபரர்கள் காட்டில் வேட்டையாடுபவர்கள் எனக் குறித்துள்ளது. நிசாத இனத்தவர்கள் காடுகளையும், மலைகளையும், ஆறுகளையும் ஆளும் மக்கள் என்றும், நிசாதர்களின் மன்னரை வேணன் என்றும் அழைப்பர். (மகாபாரதம் 12: 58 & 12: 328).
விதர்ப்ப நாட்டு இளவரசி தமயந்தியை மணந்த நிசாத நாடு அல்லது நிடத நாட்டின் மன்னர் நளன் ஆவார். (மகாபாரதம் 3: 61)

குரு நாட்டின் மன்னர் சந்தனுவின் இரண்டாம் மனைவி சத்தியவதி, கங்கை ஆற்றில் படகோட்டும் நிசாத இன மீனவப் பெண் ஆவார்.

துரோணரை மனதளவில் குருவாகக் கொண்டு, அவரது உருவச்சிலை அமைத்து வழிபட்டு, வில் வித்தையை முழுவதுமாக கற்றவர் ஏகலைவன். கை கட்டை விரலை குரு தட்சணையாக கேட்ட துரோணருக்கு, ஏகலைவன் தன் கட்டை விரலை வெட்டிக் கொடுத்தவர். (மகாபாரதம், ஆதி பருவம், அத்தியாயம் )

நிசாதர்களின் புகழ்பெற்ற மன்னர் ஏகலைவன், துவாரகை நகரை முற்றுக்கையிட்ட போது, கிருட்டிணால் போரில் கொல்லப்பட்டார்.

நிசாதர்களின் புகழ் பெற்ற மன்னர் வீரசேனரின் மகன் நளன், விதர்ப்ப நாட்டு இளவரசி தமயந்தியை மணந்து, சூதாட்டத்தில் நாட்டை இழந்து, மனைவியை துறந்து, பின்னர் இருவரும் ஒன்றிணையும் வரலாற்றை, வன பருவத்தின் போது முனிவர்களால் தருமருக்கு கூறப்படுகிறது. (மகாபாரதம், வன பருவம், அத்தியாயம் 50 & 61)

குருச்சேத்திரப் போரில் நிசாத இனப் படைகள், பாண்டவர் அணியிலும், கௌரவர் அணியில் இணைந்து போரிட்டனர்.

தென்னிந்திய நிசாதர்கள், பாண்டவர் அணியில் இணைந்து போரிட்டனர். (மகாபாரதம், துரோண பருவம், அத்தியாயம், 6: 50 & 8: 49)

கௌரவர் அணியின் சார்பாக போரிட்ட வட இந்திய நிசாத நாட்டு இளவரசன் கேதுமது என்பவனை, கலிங்கர்களுடன், வீமன் தனது கதாயுதத்தால் அடித்துக் கொன்றான். (மகாபாரதம் 6: 54) குருச்சேத்திரப் போரில், நிசாத நாட்டுப் படைகள் பல முறை போரிட்டுள்ளது. (6: 118), (7: 44), (8: 17, 20, 22, 60, 70).



</doc>
<doc id="308443" url="https://ta.wikipedia.org/wiki?curid=308443" title="சரஸ்வதா நாடு">
சரஸ்வதா நாடு

சரஸ்வதா நாடு (Saraswata Kingdom) மகாபாரதம் கூறும் பண்டைய பரத கண்ட நாடுகளில் ஒன்றாகும். வரலாற்றுக் காலத்திற்கு முன்னர், இந்நாடு சரஸ்வதி ஆற்றாங்கரையில் குருச்சேத்திரம் பகுதியில் அமைந்திருந்தது. சரஸ்வதா நாட்டைக் குறித்து, மகாபாரதத்தில், கர்ண பருவத்தில் இருபது அத்தியாயங்களில் விளக்கப்பட்டுள்ளது. (மகாபாரதம் 9: 35 - 54).

சரஸ்வதா நாட்டின் பகுதிகள் சரஸ்வதி ஆற்றாங்கரையில் அமைந்திருந்ததை மகாபாரதம் விளக்கியுள்ளது. (மகாபாரதம் 3: 83, 84).

சரஸ்வதா நாட்டு மன்னர்கள், குருச்சேத்திரத்திற்கு வடக்கில் வேள்விகள் செய்ததாக (மகாபாரதம் 3:129 ) குறிப்பிட்டுள்ளது. மன்னர் யயாதி சரஸ்வதா நாட்டில் பல வேள்வி மேடைகள் கட்டியதாகவும் குறிப்பிட்டுள்ளது. (3: 90) 
மகாபாரதத்தின் ஆதி பருவம், அத்தியாயம் 25, 26 மற்றும் 90-இல், சரஸ்வதி ஆற்றாங்கரையில், மன்னர் மதிநரா, தேவர்களுக்கான வேள்வித் தீயில் அரிய பொருட்களை தேவர்களுக்காக சமப்பித்தார் எனக் கூறுகிறது. 
தற்கால அரியானா மாநிலத்தின் கக்கர் ஆற்றின் தென்கரையில் உள்ள "கலிபங்கன்" எனும் ஊரில் சரஸ்வதி ஆறு இருந்ததாக கருதப்படுகிறது. அகழ்வாராய்ச்சியில் கலிபங்கனில் ஐந்து வேள்வி மேடைகளை கண்டுபிடித்துள்ளனர். சிலர் லோத்தல் (Lothal) எனும் ஊரில் இறுதியாக சரஸ்வதி ஆறு பாய்ந்ததாக கண்டுள்ளனர். இம்மேடைகள் சமயச் சடங்குகளுக்காக பயன்படுத்தியிருக்கலாம்.

மன்னர் வேணரின் வழித்தோன்றல்களான நிசாதர்கள் சரஸ்வதி ஆற்றின் சமவெளிகளின் அண்மையில், சௌராட்டிர தீபகற்பத்தில் உள்ள ஆனர்த்த நாட்டின் வடக்கில் தற்கால இராஜஸ்தான் பகுதிகளில் உள்ள காடுகளிலும், மலைகளிலும் பல நாடுகளை நிறுவினர்.
வேணரின் மற்றொரு வழித்தோன்றல்களான மிலேச்சர்கள், விந்திய மலைத்தொடரில் வாழ்ந்தனர். வேணரின் மகன் மன்னர் பிருதுவின் இராஜ குருவாக சுக்கிராச்சாரியாரும், 
வாலகீயர்கள் பிருதுவின் அமைச்சர்களாகவும், சரஸ்வதா நாட்டவர்கள் பிருதுவின் கூட்டாளிகளாகவும், கார்க்க முனிவர் பிருதுவின் அரசவை ஜோதிடராகவும் இருந்தனர் என மகாபாரதம் கூறுகிறது. (மகாபாரதம் 12: 58).
மன்னர் பிருது கல்லும் முள்ளுமாக இருந்த மேட்டு நிலங்களை சமப்படுத்தி, உணவிற்காக 17 வகையான தானியங்களைப் பயிரிட்டார். (12:58).

சரஸ்வதி ஆற்று சமவெளி என்றும் தேவர்களும் - அசுரர்களும் போரிடும் களமாகவே இருந்தது. மேலும் சரஸ்வதா நாடு, வேதங்கள், உபநிடதங்கள், யோகம் ஆகியவற்றின் தோற்றுவாயாக இருந்துள்ளது.

சரஸ்வதி சமவெளி வேதங்கள் மற்றும் வேத மரபுகளின் பிறப்பிடமாக திகழ்ந்துள்ளது. இதனால் சரஸ்வதி ஆறு, அறிவு தெய்வமாகப் போற்றப்படுகிறது. மகாபாரத காவியத்தின் ஒன்பதாவது பருவத்தின், 51-வது அத்தியாயத்தில், சரஸ்வதி ஆறு வற்றியதால், அப்பகுதியில் பெரும் பஞ்சம் உண்டாகி, மக்களிடையே வேத பண்பாடு குறைந்து கொண்டே சென்றது எனக் கூறுகிறது.

மகாபாரதத்தின் மௌசல பருவத்தில், யாதவர்கள் தங்களுக்குள் சன்டையிட்டு அழிந்த பின்னர், பலராமன் சரஸ்வதி ஆறு பாயுமிடங்கள் வழியாக தீர்த்த யாத்திரை சென்றார். பின்னர் சரஸ்வதி ஆறு கால ஓட்டத்தால், திசை மாறி தற்கால இராஜஸ்தானின் தார் பாலைவனத்தில் "வின்சனா" எனுமிடத்தில் பூமிக்கடியில் வறண்டு போனது.

குருச்சேத்திரப் போரில், சரஸ்வதா நாட்டினர் கௌரவர் அணியில் சேர்ந்து, பாண்டவர்களுக்கு எதிராக போரிட்டனர். (மகாபாரதம் 5: 57). நகுலன், சரஸ்வதா நாட்டுப் படைகளையும், சகுனியின் மகன் உல்லூகனையும் வென்றழித்தார்.



</doc>
<doc id="308444" url="https://ta.wikipedia.org/wiki?curid=308444" title="பிராக்ஜோதிச நாடு">
பிராக்ஜோதிச நாடு

பிராக்ஜோதிச நாடு (Pragjyotisha Kingdom) பண்டைய பரத கண்டத்தின் கிழக்கில் அமைந்த மகாபாரத இதிகாச கால நாடுகளில் ஒன்றாகும். குருச்சேத்திரப் போரில் கலந்து கொண்ட இந்நாட்டின் மன்னர் பகதத்தன் ஆவார்.
வரலாற்று காலத்தில் இந்நாட்டை காமரூபம் என்றும்; தற்காலத்தில் அசாம் என்றும் அழைக்கப்படுகிறது.

குருச்சேத்திரப் போருக்குப் பின்னர், பிராக்ஜோதிச நாட்டு மன்னராக பகதத்தனின் மகன் வஜ்ஜிரதத்தன் ஆட்சிக்கு வந்தார். தருமரின் அஸ்வமேத வேள்விக்கான திறையைப் பெற, அருச்சுனன் வஜ்ஜிரதத்தனை வென்றான். (14, 75)

பிராக்ஜோதிச நாட்டை ஆண்ட நரகாசூரனை, கிருட்டிணன் வென்றார். (5, 48) மற்றும் (12, 339)




</doc>
<doc id="308450" url="https://ta.wikipedia.org/wiki?curid=308450" title="தஞ்சாவூர் யோகநரசிம்மப்பெருமாள் கோயில்">
தஞ்சாவூர் யோகநரசிம்மப்பெருமாள் கோயில்

தஞ்சாவூர் யோகநரசிம்மப்பெருமாள் கோயில், தமிழ்நாடு, தஞ்சை மாவட்டம், தஞ்சாவூரில் கீழ ராஜ வீதியிலிருந்து கோட்டையின் கிழக்கு வாயிலுக்குச் செல்லும் சாலையில் உள்ள கொண்டிராஜபாளையத்தில் அமைந்துள்ளது.

தஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் இக்கோயிலும் ஒன்றாகும். தஞ்சாவூரின் கிழக்கே உள்ள இக்கோயிலை கீழசிங்கப்பெருமாள் கோயில் என்றும், வெண்ணாற்றங்கரையில் உள்ள வீரநரசிங்கப்பெருமாள் கோயிலை மேல நரசிங்கப்பெருமாள் என்றும் அழைப்பர்.

இக்கோயிலின் மூலவராக யோகநரசிம்மப்பெருமாள் உள்ளார். இவர் யோகநரசிம்மர் என்றும், யோகநரசிங்கர் என்றும், இலட்சுமிநரசிம்மர் என்றும் அழைக்கப்படுகிறார். கருவறையில் ஒன்றரை அடி உயரமான பீடத்தில் ஆறரை உயரத்தில் பெருமாள் காணப்படுகிறார்.

இக்கோயில் பாண்டியர் காலச் சாமந்த நாராயண விண்ணகரம் ஆகும். இக்கோயில் கி.பி.1820இல் திருப்பணி செய்யப்பட்டு சரபோஜி மன்னரால் புதுப்பிக்கப்பட்டது. தெற்கு நோக்கி அமைந்துள்ள இக்கோயிலின் முகப்பில் சிறிய கோபுரம் உள்ளது. உள்ளே நுழைந்ததும் கோயிலின் வலப்புறம் கமலவள்ளித் தாயார் சன்னதி உள்ளது. மூலவர் கருவறையின் முன்பாக உள்ள மண்டபத்தின் இடப்புறம் விஸ்வசேனர், வேதாந்த தேசிகர், குலசேகர ஆழ்வார், ராமானுஜ ஜீயர், நம்மாழ்வார் ஆகியோர் உள்ளனர்.

இக்கோயிலில் 9 சூன் 1992 அன்று குடமுழுக்கு ஆனதற்கான கல்வெட்டு காணப்படுகிறது.

இக்கோயிலுக்கு எதிரில் ராமர் கோயில் உள்ளது.கோதண்டராமரை மூலவராகக் கொண்டு அமைந்துள்ள இக்கோயில் மராட்டியர் காலத்தைச் சார்ந்ததாகும். இக்கோயிலும் தஞ்சாவூர் அரண்மனை தேவஸ்தானத்திற்கு 88 கோயில்களில் ஒன்றாகும்.


</doc>
<doc id="308451" url="https://ta.wikipedia.org/wiki?curid=308451" title="ரகுவீர் சவுத்ரி">
ரகுவீர் சவுத்ரி

ரகுவீர் சவுத்திரி (Raghuveer Chaudhuri 1938) என்பவர் குஜராத்தி மொழியின் இலக்கியவாதி, எழுத்தாளர் ஆவார். புதினங்கள் சிறுகதைகள், நாடகங்கள், கட்டுரைகள் என எண்பதுக்கும் மேல் நூல்களை எழுதியுள்ளார். குஜராத்தி, இந்தி ஆகிய இரண்டு மொழிகளிலும் புலமை கொண்டவர். இந்திய நாட்டின் உயர்ந்த விருதான ஞானபீட விருது மற்றும் சாகித்திய அகாதமி விருது பெற்றவர்.

குசராத்து மாநிலம் காந்தி நகரில் பிறந்த ரகுவீர் சவுத்திரி குசராத்து பல்கலைக் கழகத்தில் இதழியலுக்கு என்று ஒரு தனித்துறை உருவாகக் காரணமாக இருந்தார். சந்தேசு, சன்மபூமி, திவ்யபாரதி போன்ற நாளிதழ்கள், கிழமையிதழ்கள் ஆகியவற்றில் கட்டுரைகள் எழுதியுள்ளார். அம்ரிதா, வேணுவத்சலா, உபரவாசு என்பவை இவர் எழுதியவற்றில் சிறந்த புதினங்கள் ஆகும். உபரவாசு புதினத்துக்காக இவருக்கு சாகித்திய அகாதமி விருது 1977 இல் வழங்கப்பட்டது. 2015 ஆம் ஆண்டுக்கான பாரதிய ஞான பிட விருது இவருக்கு வழங்கப்பட்டது 





</doc>
<doc id="308452" url="https://ta.wikipedia.org/wiki?curid=308452" title="பஞ்சாப் கிளர்ச்சி">
பஞ்சாப் கிளர்ச்சி

பஞ்சாப் கிளர்ச்சி ("Punjab insurgency") இந்திய மாநிலமான பஞ்சாபில் 1970களின் இறுதியில் தொடங்கிய கிளர்ச்சியாகும்; காலிஸ்தான் கோரிக்கையாளர்கள் உள்ளிட்ட சில சீக்கியர்கள் கிளர்ந்தெழுந்தனர். இந்தக் கிளர்ச்சிக்கான அடிப்படைக் காரணங்கள் மிகவும் சிக்கலானவை. முதன்மைக் காரணங்களாக சீக்கியத்திற்கும் பஞ்சாபி மொழிக்கும் போதிய அங்கீகாரம் வழங்காததும் 1947இலிருந்து ஆட்சியிலிருந்த இந்தியக் காங்கிரசு அரசின் அக்கறையின்மையும் ஆகும். பஞ்சாபின் அனைத்துப் பள்ளிகளும் பஞ்சாபி மாணவர்களுக்கு இந்தி கற்பித்ததால் பெற்றோர்களும் சமூகத் தலைவர்களும் கவலையுற்றனர்.

மொழிப் பிரச்சினைக்குத் தீர்வுகாணவும் பஞ்சாபின் அலுவல்மொழியாக பஞ்சாபியை மீளமைக்கவும் பஞ்சாப் தனிமாநில இயக்கம் துவங்கப்பட்டது; பஞ்சாப் தனிமாநில இயக்கத்தை ஏப்ரல் 14, 1955 அன்று அரசு தடை செய்தது. இந்தக் காலகட்டத்தில் சீக்கியர்கள் பெரும் கேலிகளுக்கும் துன்பங்களுக்கும் ஆளாயினர்; அமைதிவழியில் போராடியவர்களும் அப்பாவி சமயப் பயணிகளும் தடிகளாலும் கற்களாலும் அடிக்கப்பட்டனர்; பலர் கைதாயினர், கோயில்களில் தேடுதல் வேட்டை நடந்தது. 1965ஆம் ஆண்டு இந்திய-பாக்கித்தான் போருக்குப் பின்னர் 1966இல் பஞ்சாபி மொழி இறுதியாக அலுவல்மொழியாக அங்கீகரிக்கப்பட்டது; கிழக்குப் பஞ்சாப் இமாச்சலப் பிரதேசம், புதிய மாநிலமான அரியானா மற்றும் தற்போதைய பஞ்சாபாகப் பிரிக்கப்பட்டது.

இருப்பினும் இது அனைத்து பிரச்சினைகளுக்கும் தீர்வு காணவில்லை; சீக்கிய சமூகத்தினர் இந்தியாவிலிருந்து விலகியே இருப்பதாக உணர்ந்தனர். தங்கள் அனைத்துக் கோரிக்கைகளையும் இந்திய அரசுக்கு தெரிவித்தனர்; 1973இல் சீக்கியர்கள் அனந்த்பூர் சாகிப் தீர்வை முன்வைத்தனர். இந்தத் தீர்மானத்தில் சமய பிரச்சினைகளும் அரசியல் பிரச்சினைகளும் அடையாளப்படுத்தப்பட்டிருந்தன. சீக்கியத்தை அங்கீகரிப்பதிலிருந்து இந்திய ஒன்றியத்தின் அனைத்து மாநிலங்களும் நடுவண் அரசின் அனுமதியை எதிர்நோக்காது மாநில அளவிலான கொள்கைகளை நடைமுறைப்படுத்தும் அதிகாரத்தை வழங்குவது வரை இதில் முன்மொழியப்பட்டிருந்தது. அனந்த்பூர் தீர்மானத்தை அரசு நிராகரித்தது; இதனால் சமயத் தலைவர் ஜர்னையில் சிங் பிந்தரன்வாலா அகாலி தளத்துடன் இணைந்து 1982இல் காலிஸ்தான் இயக்கத்தை தொடங்கினர்; அனந்த்பூர் தீர்மானத்தை நிறைவேற்றுமாறு அமைதிப் பேரணிப் போராட்டம் நடத்தினர்.ஆயிரக்கணக்கான மக்கள் இந்த இயக்கத்தில் இணைந்தனர். இந்த் தீர்மானம் ஏற்கப்பட்டால் நீர்ப்பாசனத்திற்கு கூடுதல் நீர் கிடைக்கும் என்றும் சண்டிகர் பஞ்சாபிற்கு மீளவும் தரப்படும் என்றும் இவர்கள் நம்பினர். காங்கிரசு அரசு இத்திரள் போராட்டத்தை இரும்புக் கரம் கொண்டு அடக்க முயன்றது; காவல்துறை துப்பாக்கிச் சூட்டில் நூற்றுக்கணக்கானவர்கள் கொல்லப்பட்டனர். இரண்டரை மாத காலத்தில் பாதுகாப்புப் படையினர் 30,000க்கும் கூடுதலான சீக்கியர்களை கைது செய்தனர். இதன்பிறகு பிந்த்ரன்வாலா ஆயுதப் புரட்சியே பெரும்பான்மை பஞ்சாபி மக்களுக்கு தீர்வைத் தரும் என்றது கிளர்ச்சி மூளக் காரணமாயிற்று. 

சூன் 6, 1984 அன்று புளூஸ்டார் நடவடிக்கையின்போது பிந்த்ரன்வாலா சுட்டுக் கொல்லப்பட்டார். இதற்கு எதிர்வினையாக அக்டோபர் 31, 1984இல் இந்திரா காந்தி அவரது மெய்காவலர்களாலேயே சுடப்பட்டு இறந்தார். இந்த இரு நிகழ்வுகளும் 1990கள் வரை பஞ்சாபில் நிலவிய சீக்கிய மற்றும் சீக்கியரெதிர் வன்முறைகளுக்கு பெரும் காரணங்களாக அமைந்தன.


</doc>
<doc id="308457" url="https://ta.wikipedia.org/wiki?curid=308457" title="முசுலிம் லீக் (பாக்கித்தான்)">
முசுலிம் லீக் (பாக்கித்தான்)

முசுலிம் லீக் ("Muslim League", ) பாக்கித்தான் தனிநாடாகப் பிரிய போராடி வெற்றி கண்ட அகில இந்திய முசுலிம் லீக்கின் வழித்தோன்றல் ஆகும். பாக்கித்தான் உருவானபிறகு இக்கட்சி தனது பெயரை முசுலிம் லீக் (பாக்கித்தான்) என மாற்றிக் கொண்டது. முகம்மது அலி ஜின்னாவின் மரணத்திற்குப் பின்னர் 1958இல் முதல் படைத்துறை ஆட்சியில் இது கலைக்கப்பட்டது.


</doc>
<doc id="308466" url="https://ta.wikipedia.org/wiki?curid=308466" title="சிவப்பு நிறமி 149">
சிவப்பு நிறமி 149

சிவப்பு நிறமி 149 (Pigment Red 149) என்ற கரிமச் சேர்மம் ஒரு நிறமூட்டும் பொருளாக பயன்படுத்தப்படுகிறது. இச்சேர்மத்தின் வேதிவாய்ப்பாடு CHNO ஆகும். பெரிலீன் டெட்ரா கார்பாக்சிலிக் இருநீரிலியுடன் 3,5 டைமெத்தில் அனிலீன் சேர்த்து சிவப்பு நிறமி 149 வருவிக்கப்பட்டாலும் இதை பெரிலீன் வழிப்பொருளாகவே கருதுகிறார்கள்.


</doc>
<doc id="308467" url="https://ta.wikipedia.org/wiki?curid=308467" title="சிவப்பு நிறமி 178">
சிவப்பு நிறமி 178

சிவப்பு நிறமி 178 "(Pigment Red 178)" என்ற கரிமச் சேர்மம் ஒரு நிறமூட்டும் பொருளாக பயன்படுத்தப்படுகிறது. இச்சேர்மத்தின் வேதிவாய்ப்பாடு CHNO ஆகும். பெரிலீன் டெட்ரா கார்பாக்சிலிக் இருநீரிலியுடன் 4-அமினோ அசோபென்சீன் சேர்த்து சிவப்பு நிறமி 178 வருவிக்கப்பட்டாலும் இதை பெரிலீன் வழிப்பொருளாகவே கருதுகிறார்கள்


</doc>
<doc id="308468" url="https://ta.wikipedia.org/wiki?curid=308468" title="சிவப்பு நிறமி 179">
சிவப்பு நிறமி 179

சிவப்பு நிறமி 179 "(Pigment Red 179)" என்ற கரிமச் சேர்மம் ஒரு நிறமூட்டும் பொருளாக பயன்படுத்தப்படுகிறது. இச்சேர்மத்தின் வேதிவாய்ப்பாடு CHNO ஆகும். பெரிலீன் டெட்ரா கார்பாக்சிலிக் இருநீரிலியுடன், மெத்திலமீன் சேர்த்து சிவப்பு நிறமி 179 வருவிக்கப்பட்டாலும் இதை அமைப்பு ரீதியில் பெரிலீன் வழிப்பொருளாகவே கருதுகிறார்கள்.


</doc>
<doc id="308470" url="https://ta.wikipedia.org/wiki?curid=308470" title="சிவப்பு நிறமி 190">
சிவப்பு நிறமி 190

சிவப்பு நிறமி 190 "(Pigment Red 190)" என்ற கரிமச் சேர்மம் ஒரு நிறமூட்டும் பொருளாகவும் தொட்டிச் சாயமாகவும் பயன்படுத்தப்படுகிறது. இச்சேர்மத்தின் வேதிவாய்ப்பாடு CHNO ஆகும். பெரிலீன் டெட்ரா கார்பாக்சிலிக் இருநீரிலியுடன், அசிநாப்தீன் சேர்த்து சிவப்பு நிறமி 190 வருவிக்கப்பட்டாலும் இதை அமைப்பு ரீதியில் பெரிலீன் வழிப்பொருளாகவே கருதுகிறார்கள். தொட்டிச் சிவப்பு 29 என்ற பெயராலும் சி.ஐ. 71140 என்ற அடையாள எண்ணாலும் இந்நிறமி அறியப்படுகிறது.

பருத்தித் துணிகள், பட்டுத்துணிகள், வழியுறுதிச் சாயமிடல் மற்றும் பாலிவினைல் ஆல்ககால் முதலானவற்றில் பொதுவாக சிவப்பு நிறமி 190 பயன்படுத்தப்படுகிறது.


</doc>
<doc id="308471" url="https://ta.wikipedia.org/wiki?curid=308471" title="ஊதா நிறமி 29">
ஊதா நிறமி 29

ஊதா நிறமி 29 "(Pigment Violet 29)" என்ற கரிமச் சேர்மம் ஒரு நிறமூட்டும் பொருளாகவும் தொட்டிச் சாயமாகவும் பயன்படுத்தப்படுகிறது. இச்சேர்மத்தின் வேதிவாய்ப்பாடு CHNO ஆகும். அடர் செம்பழுப்பு நிறமாக இந்நிறமி காணப்படுகிறது.

அசிநாப்தீன் சேர்மத்திலிருந்து ஊதா நிறமி 29 வருவிக்கப்பட்டாலும் இதை அமைப்பு ரீதியில் பெரிலீன் வழிப்பொருளாகவே கருதுகிறார்கள். தொட்டிச் சிவப்பு 29 நிறமியைக் காட்டிலும் இந்நிறமி குறைவான பயன்பாட்டிலேயே உள்ளது.


</doc>
<doc id="308472" url="https://ta.wikipedia.org/wiki?curid=308472" title="மோகனூர் அசலதீபேஸ்வரர் கோயில்">
மோகனூர் அசலதீபேஸ்வரர் கோயில்

அருள்மிகு அசலதீபேஸ்வரர் திருக்கோயில், தமிழ்நாட்டில் நாமக்கல், மோகனூர் என்னுமிடத்தில் உள்ளது. இது ஒரு தேவார வைப்புத்தலமாகும். 

இங்குள்ள இறைவன் அசலதீபேஸ்வரர் ஆவார். இறைவி மதுகரவேணியம்பிகை ஆவார்.

இத்தலத்தில் குமராயி என்ற சிவபக்தை தயிர் விற்கும் வியபாரம் செய்து வந்துள்ளார். அவர் சிவபெருமானுக்கு தயிரை பிரசாதமாக தந்து வேண்டியமையால் குழந்தைக்கு தாயானார். ஊர்மக்கள் ஏசவே, இத்தலத்திற்கு அருகேயுள்ள காவேரியில் விழுந்து இறந்தார். அங்கு அம்பிகை காட்சிதந்தமையால் அம்பிகையை குமராயி என்றும் மூலவரை குமரப்பன் என்றும் அழைக்கின்றனர். இத்தலத்தினை தேவார வைப்புத் தலமாக கூறுகின்றனர்.

இக்கோயிலில் விநாயகர், முருகன் உடன் வள்ளி, தெய்வானை, ஐயப்பன், தட்சணாமூர்த்தி , சண்டிகேஸ்வரர், விஷ்ணு துர்க்கை, பைரவர், சரஸ்வதி, பிரம்மா, 63 நாயன்மார்கள், நவக்கிரகங்கள் ஆகியோர் உள்ளனர்.

இங்கு தமிழ் புத்தாண்டு, சித்ரா பவுர்ணமி, திருவாதிரை, ஆடிப்பெருக்கு ஆடி அமாவாசை, ஆருத்ரா தரிசனம், சிவராத்திரி, நவராத்திரி, ஆங்கிலப் புத்தாண்டு, பிரதோஷம்,வைகாசி விசாகம், தை அமாவாசை , விநாயகர் சதுர்த்தி, மாசி மகம், கார்த்திகை தீபம் போன்ற விழாக்கள் சிறப்பாக கொண்டாடப்படுகிறது.



</doc>
<doc id="308487" url="https://ta.wikipedia.org/wiki?curid=308487" title="கருங்கொண்டை வல்லூறு">
கருங்கொண்டை வல்லூறு

கரும் குயிற்பாறு அல்லது கருங்கொண்டை வல்லூறு ("Black Baza") இவை தெற்காசியா, மற்றும் தென்மேற்கு ஆசியா காடுகளில் காணப்படும் சிறியவைகையான ஊன் உண்ணிப் பறவை ஆகும். இப்பறவை பல இடங்களுக்கு இடப்பெயற்ச்சி செய்கிறது. இந்தியப்பகுதிகளில் காணப்படும் இவ்வகையான பறவைகள் இந்திய தீபகற்பப்பகுதிகளிலும், இலங்கைதீவுகளுக்கும் இடப்பயற்சி செய்கிறது. இவை கருப்பு நிற கொண்டையுடன், வலுவான கால் நகங்களைக்கொண்டு காணப்படுகிறது. இவை உயரமான மரங்களின் மேல் பல நேரங்களில் அமர்ந்திருப்பதைக் காணமுடியும்.

"கருங்கொண்டை வல்லூறு" பறவையான இது பிற உயிரனங்களை வேட்டையாடி உண்ணும் மாமிச பட்சியாயாகும். இதன் நீளம் 30 முதல் 35 செமீ வரையும் சிறகு விரிந்த நிலையில் 66 செமீ முதல் 88 செமீ வரை நீளம் கொண்டதாக உள்ளது. இதன் எடை 168 முதல் 224 கிராம் வரை உள்ளது. இவை மற்ற பறவைகளை விரைந்து தாக்குவதற்க்கு இதன் எடை உறுதுணையாக இருக்கிறது. இவற்றில் ஆண்களுக்கு மட்டும் வெள்ளை நிற பட்டை கொண்டு வித்தியாசப்படுத்தப்பட்டுள்ளது.

இப்பறவைகள் இடப்பெயற்வின் போது சிறு சிறு கூட்டம் கூட்டமாகவே பறந்து செல்லும், ஆனால் இவை தங்கும் இடங்களில் மட்டும் பெரிய மந்தையாகக் காணப்படுகிறது. அந்திப்பொழுதுகளில் இவை கூட்டம் கூட்டமாக வானில் பறந்து செல்லும். இப்பறவை வானில் பறந்து செல்லும்போதே சிறிய பூச்சிகளைப் பிடித்து உண்ணும் பழக்கம் கொண்டது. மேலும் இலைகளின் மேல் காணப்படும் சிறிய பூச்சிகளைப் பிடித்து உண்ணும் பழக்கமும் உள்ளது.
தெற்கு ஆசியா, மற்றும் தென்கிழக்காசியா வாழ்விட பறவையான இவை தாய்லாந்து, காங்காங் போன்ற நாடுகளுக்கு சென்று தனது எல்லையை விரிவுபடுத்திக்கொள்கின்றன. தென்னிந்தியப்பகுதிகளில் அமைந்துள்ள மேற்க்கு தொடற்சி மலை, கிழக்கு தொடற்சி மலைப்பகுதிகளிலும் காணப்படுகிறது. அதிக அளவாக இந்தியாவிஅலும் பர்மாவைலும் இனப்பெருக்க காலத்தைக்கழிக்கிறது. இப்பறவை சென்னையின் மையப்பகுதியில் அமைந்துள்ள சிறுவர் பூங்காவிலும் எப்போதாவது காணப்படுகிறது.
இப்பறவைகள் இரு பாலினரும் சேர்ந்தே புல் நாறு மற்றும் சிறு செடிகளின் கிளைகளைக்கொண்டு கூடுகட்டி அதன் முட்டைகளை பாதுகாத்து 26 முதல் 27 நாட்களில் குஞ்சு பொரிக்கிறது.


</doc>
<doc id="308490" url="https://ta.wikipedia.org/wiki?curid=308490" title="கொல்லிமலை மாசி பெரியசாமி கோயில்">
கொல்லிமலை மாசி பெரியசாமி கோயில்

கொல்லிமலை மாசி பெரியசாமி கோயில் என்பது நாமக்கல் மாவட்டம் கொல்லிமலையில் மாசிக் குன்றில் அமைந்துள்ள நாட்டார் தெய்வமான மாசி பெரியசாமி கோயிலாகும். இக்கோயிலில் சிறிய குடிசையில் மாசி பெரியசாமி கற்சிலை அமைக்கப்பட்டுள்ளது. எதிரே ஒரு கம்பமும், உயரமான கல்விளக்குத் தூணும் அமைந்துள்ளது. மாசி பெரியசாமி கோயிலின் வலது புறத்தில் மாசி கருப்புசாமி கோயிலும் அதனருகே குதிரை வாகனமும் அமைக்கப்பட்டுள்ளது. 

இந்தப் பெரியசாமியை கொல்லிமலையின் அடிவாரத்தில் மலையாளிகள் மட்டும் வழிபட்டு வந்ததாக ஓமாந்தூர் தல புராணம் கூறுகிறது. 

கோயிலுக்கு வெளியே வேல்களில் கோழி குத்துதல் எனும் சடங்கிற்காக பல கோழிகள் உயிரோடு குத்தி வைக்கப்பட்டுள்ளன. இக்கோயில் கொல்லிமலையில் அரப்பள்ளீசுவரர் கோயிலுக்கும் மேலாக உயரத்தில் அமைந்துள்ளது. இக்கோயிலுக்கு செல்ல சரியான மலைப்பாதை அமைக்கப்படவில்லை. எனவே இக்கோயிலுக்கு செல்வதற்கு மழைநீர் கீழிருக்கும் பாதையில் ஏறிச் செல்கின்றனர்.



</doc>
<doc id="308492" url="https://ta.wikipedia.org/wiki?curid=308492" title="பெரிலீன்">
பெரிலீன்

பெரிலீன் அல்லது பெரைலீன் "(Perylene or perilene)" என்பது CH என்ற மூலக்கூற்று வாய்ப்பாடு கொண்ட பல்வளைய அரோமாட்டிக் ஐதரோகார்பன் ஆகும். பழுப்பு நிறத்தில் திடப்பொருளாக இச்சேர்மம் தோன்றுகிறது. பெரிலீன் அல்லது பெரிலீனுடைய வழிப்பொருட்கள் புற்றுநோயாக்க வேதிப்பொருட்களாக உள்ளன. எனவே இச்சேர்மம் ஒரு தீங்கு விளைவிக்கும் மாசாகக் கருதப்படுகின்றன. உயிரணுப் படல உயிரணுவேதியியலில் பெரிலீன் ஒளிர் கொழுப்பு நுண்ணாய்வு செயல்முறையில் பயன்படுகிறது. இரைலீன் வகைச் சாயங்கள் தயாரிப்பதற்கான மூலச்சேர்மமாகவும் பெரிலீன் உள்ளது. 

பெரிலீன் நீல நிற உடனொளிர்வை வெளிப்படுத்துகிறது. கரிம ஒளியுமிழும் இருமுனையங்களில் தூய்மையான நிலை அல்லது பதிலீடு செய்யப்பட்ட நிலையில் நீல நிறத்தை உமிழும் மாசுப் பொருளாக பெரிலீன் பயன்படுத்தப்படுகிறது. ஒரு கரிம ஒளிமின் கடத்தியாகவும் பெரிலீன் பயன்படுத்தப்படுகிறது. இதன் அதிகபட்ச ஈர்ப்பளவு 434 நா.மீ ஆகும். அனைத்து பல்வளைய அரஒமாட்டிக் சேர்மங்களையும் விட பெரிலீன் மிகக்குறைந்த அளவே தண்ணீரில் கரைகிறது. (1.2 x 10 மில்லிமோல்/லிட்டர்) மேலும் 435.7 நானோமீட்டரில் இதன் மூலக்கூற்று பரப்பு கவர்திறன் அளவு மதிப்பு 38500 மீசெ,மீ ஆகும்.

பெரிலீன் மூலக்கூறில், இரண்டு நாப்தலீன் மூலக்கூறுகள் 1 மற்றும் 8 நிலைகளில், ஒரு கரிமம்-கரிமம் பிணைப்பால் இனைக்கப்பட்டுள்ளன. பெரிலீனிலுள்ள அனைத்து கார்பன் அணுக்களும் sp2 கலப்பினத்தைச் சேர்ந்தவையாகும். மேலும், பெரிலீனின் கட்டமைப்பை எக்சுகதிர் படிகவியல் ஆய்வுகள் விரிவாக தெரிவிக்கின்றன


</doc>
<doc id="308495" url="https://ta.wikipedia.org/wiki?curid=308495" title="சிவசைலம் கோயில்">
சிவசைலம் கோயில்

சிவசைலம் கோயில் ("Sivasailam Temple") எனப் பொதுவாக அழைக்கப்படும் சிவசைலநாதர் பரமகல்யாணி அம்மன் கோயில் ("Sivasailanathar Paramakalyani Amman Kovil"), தமிழ்நாட்டிலுள்ள சிவசைலம் கிராமத்தில் அமைந்துள்ளது. இது ஒரு தேவார வைப்புத்தலமாகும். 

திருநெல்வேலி மாவட்டம், ஆழ்வார்குறிச்சியிலிருந்து சுமார் ஐந்து கிமீ தொலைவிலுள்ளது. சிற்பங்களும் கல்வெட்டுகளும் கொண்ட இது ஒரு பழமையான மிகப்பெரிய சிவன் கோயிலாகும். கடனாநதிக்கருகில் அமைந்துள்ள சிவசைலம் வெள்ளி மலை, மேற்கு தொடர்ச்சி மலை, முள்ளி மலைகளால் சூழப்பட்டுள்ளது.

இக்கோயிலின் முதன்மைக் கடவுளான சிவன் சுயம்பு இலிங்க வடிவிலுள்ளார். முதன்மைக் கோபுரம் சிற்ப வேலைப்பாடுகளுடன் ஐந்து அடுக்கு கொண்டது. கோயிலின் தெற்கில் விநாயகர் சிலையும் வடக்கே முருகன் சிலையுமுள்ளது. 63 நாயன்மார்கள், சூரியன், சந்திரன், தட்சிணாமூர்த்தி ஆகியோரின் உருவச்சிலைகளும் அமைக்கப்பட்டுள்ளன. நர்த்த மண்டபம், மாமண்டபம், அர்த்த மண்டபம், மற்றும் மணி மண்டபங்கள் உள்ளன. மணி மண்டபத்தில் நடராசர் சன்னிதி அமைந்துள்ளது.



</doc>
<doc id="308499" url="https://ta.wikipedia.org/wiki?curid=308499" title="அடையாள அணிவகுப்பு">
அடையாள அணிவகுப்பு

அடையாள அணிவகுப்பு (Identity parade) என்பது கொலை, கொள்ளை, பலாத்காரம் உள்ளிட்ட கொடிய குற்றங்களில் ஈடுபடும் குற்றவாளிகளை அடையாளம் காண்பதற்காக காவல்துறையால் செய்யப்படும் நடைமுறை ஆகும். கைது செய்யப்பட்டிருப்பவர் உண்மையிலேயே அந்த நிகழ்வில் ஈடுபட்டார் என்பதை சாட்சிகள் அல்லது பாதிக்கப்பட்டவர்களைக் கொண்டு உறுதிசெய்யவும், உண்மையான குற்றவாளிகளைத்தான் கைது செய்திருக்கிறோம் என்பதை புலன் விசாரணை அதிகாரி உறுதிப்படுத்திக் கொள்ளவும் அடையாள அணிவகுப்பு செய்யப்படுகிறது. அடையாள அணிவகுப்பு மட்டுமே ஒருவரை குற்றவாளியாக உறுதிசெய்துவிட போதுமானதாக ஆகாது என்றாலும் வழக்கு விசாரணையில் இது முதன்மையான சாட்சியமாக எடுத்துக் கொள்ளப்படும்.

ஒரு கொடுஞ் செயல் நிகழும்போது, அதனால் பாதிக்கப்பட்டவர்களும், அதை நேரில் பார்த்தவர்களும் குற்றவாளியை அடையாளம் காட்ட முடியும் என காவல்துறை விசாரணை அதிகாரி கருதினால், அடையாள அணிவகுப்பு நடத்துவதற்கான கோரிக்கையை தலைமை குற்றவியல் நீதிபதிக்கு (சிஜேஎம்) மனுவாக கொடுப்பார். குற்றவாளிகள் கைது செய்யப்பட்டதும் தாமதமின்றி அடையாள அணிவகுப்பு நடத்தப்பட வேண்டும் என்பதால், இந்த கோரிக்கை மனுவை உரிய காலத்துக்குள் தாக்கல் செய்வார்கள்.

அடையாள அணிவகுப்பு கோரி அதிகாரியால் தாக்கல் செய்யப்பட்ட மனுவை குற்றவியல் நீதிபதி ஆய்வுசெய்து, வழக்கு தாக்கல் செய்யப்பட்ட நீதிமன்றத்தைத் தவிர்த்து வேறொரு நீதிமன்றத்தின் நீதிபதிக்கு அடையாள அணிவகுப்பு நடத்த ஆணை பிறப்பிப்பார். அவர், சிறையில் அடையாள அணிவகுப்பு நடத்த ஏற்பாடு செய்யுமாறு சிறைக் கண்காணிப்பாளருக்கு தகவல் அனுப்புவார். அடையாள அணிவகுப்புக்கு வரவேண்டும் என சாட்சிகள் மற்றும் பாதிக்கப்பட்டவருக்கு அழைப்பாணை அனுப்பப்படும்.

சிறைக்கண்காணிப்பாளர் குறிப்பிட்ட வழக்கில் கைது செய்யப்பட்டுள்ளவரை போலவே உடல்வாகு கொண்ட கைதிகளாக குறைந்தது எட்டு பேரை தேர்வு செய்வார். ஒரே சாயல் கொண்ட கைதிகள் தேவை என்பதால் பெரும்பாலும் மத்திய சிறைகளில்தான் அடையாள அணிவகுப்பு நடத்தப்படும். சிறையில் நீதிபதி முன்னிலையில் அணிவகுப்பு நடக்கும்போது, அவர் முன்னிலையில் குறிப்பிட்ட வழக்கில் கைது செய்யப்பட்ட நபரும் அவரது சாயல் கொண்ட வேறு எட்டு கைதிகளும் என அனைவரும் வரிசையாக நிறுத்தப்படுவார்கள். சாட்சி வரிசையில் நிற்பவர்களைப் பார்த்து, வழக்கில் சம்பந்தப்பட்ட உண்மையான குற்றவாளியை கையால் தொட்டு அடையாளம் காட்டலாம் அல்லது, வரிசையில் இத்தனையாவது நபராக நிற்பவர் என்று நேருக்கு நேர் நின்று கை நீட்டி நீதிபதியிடம் காட்டவேண்டும். சாட்சி விரும்பினால் தன் முகத்தை மறைத்துக் கொள்ளலாம். சாட்சி அடையாளம் காட்டிய பிறகு, கைதிகள் அனைவரையும் அழைத்துச் சென்று வேறு உடைகளை மாற்றி மீண்டும் அழைத்துவந்து இடம் மாற்றி நிற்கவைத்து, மீண்டும் சாட்சி குற்றவாளியை அடையாளம் காட்ட வேண்டும். இவ்வாறு மொத்தம் மூன்று முறை அணிவகுப்பு நடத்தப்பட்டு, மூன்று முறையும் அடையாளம் காட்ட வேண்டும்.

ஒன்றுக்கு மேற்பட்ட சாட்சிகள் இருந்தால் அவர்களுக்கும் இதேபோல தனித்தனியாக அணிவகுப்பு நடத்தப்படும். ஒருவர் அடையாளம் காட்டுவதை மற்ற சாட்சிகள் பார்க்க அனுமதிக்கப்பட மாட்டார்கள். அணிவகுப்பு முடியும்வரை ஒரு சாட்சி மற்ற சாட்சியிடம் கலந்து பேசவும் முடியாது. ஒரு வழக்கில் மூன்று சாட்சிகள் இருந்து அதில் ஒரு சாட்சி குழப்பமான முடிவை தெரிவித்து, மற்ற இரண்டு சாட்சிகளும் ஒரே நபரையே குற்றவாளியாக அடையாளம் காட்டினால், அதுவே சாட்சியமாக எடுத்துக்கொள்ளப்படும். இரண்டு பேர் குழப்பமான முடிவை தெரிவித்தால், விசாரணையின்போது அவர்கள் அளிக்கும் வாக்குமூலத்தைப் பொருத்து சாட்சியம் எடுத்துக்கொள்ளப்படும். அடையாள அணிவகுப்பு முடிந்ததும், இந்த அடையாள அணி வகுப்பு தன் முன்னிலையில் சுதந்திரமாக நடத் தப்பட்டது. சாட்சிகள் தாங்களாகவே வந்து சாட்சியம் அளித்தனர் என நீதிபதியால் சான்றளிக்கப்படும். நீதிபதி சான்றளித்த நகலை குற்றப்பத்திரிகையுடன் இணைப்பர்.

அணிவகுப்பின்போது, சம்பந்தப்பட்ட கைதி ஏதாவது கருத்து தெரிவித்தால் அதையும் நீதிபதி பதிவுசெய்வார். பின்னர் இந்த வழக்கு நீதிமன்ற விசாரணைக்கு வரும்போது அடையாள அணிவகுப்பின்போது இருந்த நீதிபதியும் சாட்சியமாக விசாரிக்கப்படுவார்.


</doc>
<doc id="308502" url="https://ta.wikipedia.org/wiki?curid=308502" title="ஆற்று ஓங்கில்">
ஆற்று ஓங்கில்

ஆற்று ஓங்கில்கள் என்பன நன்னீரிலோ அல்லது உவர் நீரிலோ மட்டுமே வாழும் நீர்வாழ் பாலூட்டிகள் ஆகும். ஆற்று ஓங்கில்களில் இந்திய, அமேசானிய, உவர் நீர் ஓங்கில் என மூன்று குடும்பங்கள் உள்ளன. 

மற்ற ஓங்கில்களோடு ஒப்பிடுகையில் ஆற்று ஓங்கில்கள் அளவில் சிறியன. இவை 5 அடி நீளம் முதல் 8 அடி நீளம் வரை உள்ளன. பெண் ஆற்று ஓங்கில்கள் ஆண்களை விட அளவில் பெரியவையாக உள்ளன. இவை நீரிலும் காற்றிலும் சிறந்த கேட்கும் திறன் பெற்றுள்ளன. 

ஆற்று ஓங்கில்கள் உலகில் பரவலாகக் காணப்படுவதில்லை. குறிப்பிட்ட சில ஆறுகளிலும் அவற்றில் டெல்ட்டாப் பகுதிகளில் மட்டுமே காணப்படுகின்றன. மீன்களே இவற்றின் முதன்மையான உணவாகும். 


</doc>
<doc id="308507" url="https://ta.wikipedia.org/wiki?curid=308507" title="மூரிஷ் பள்ளிவாசல்">
மூரிஷ் பள்ளிவாசல்

மூரிஷ் பள்ளிவாசல் "(ஆங்கிலம்:Moorish Mosque)" எனப்படும் இந்த இசுலாமிய தொழுகை சாலை, வடமேற்கு இந்தியாவின் பஞ்சாப் மாநிலத்திலுள்ள கபுர்த்தலா நகரின் நடுப்பகுதியில் அமைந்துள்ளது. அக்காலத்திய ஆட்சியாளர்களின் மத நல்லிணத்திற்கு சான்றாக விளங்குகிற இப்பள்ளிவாசலை, இந்திய தொல்பொருள் ஆய்வுக் கழகம் பாரம்பரியச் சின்னமாக அறிவித்துள்ளது.

மொரோக்கோவின் மர்ரகேஷ் நகரின் கிராண்ட் மசூதியின் அடிப்படை தோற்றமளிப்பதாக உள்ள இப்பள்ளிவாயல், பிரஞ்சு கட்டிடக்கலைஞர் 'எம். மாண்டிக்ஸ்' என்பவரால் கட்டப்பட்டுள்ளது. இதன் வரலாறு மற்றும் கலாச்சாரப் பெருமை சுற்றுலாப் பயணிகளை ஈர்க்கும் இது, பஞ்சாபின் 'மினி பாரிஸ்' என அழைக்கப்படும் கபுர்த்தலாவில் நிர்மாணிக்கப்பட்டுள்ளது. மேலும், இந்த மசூதி தென்கிழக்கு ஆசியாவின் சிறந்த ஒன்றாகவும் கூறப்படுகிறது.


</doc>
<doc id="308509" url="https://ta.wikipedia.org/wiki?curid=308509" title="தஞ்சாவூர் கொங்கணேஸ்வரர் கோயில்">
தஞ்சாவூர் கொங்கணேஸ்வரர் கோயில்

தஞ்சாவூர் கொங்கணேஸ்வரர் கோயில், தமிழ்நாடு, தஞ்சை மாவட்டம், தஞ்சாவூரில் மேல வீதியில் அமைந்துள்ளது.

தஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் இக்கோயிலும் ஒன்றாகும்.

தஞ்சாவூர் மகாத்மியம் என்ற ஏட்டுப்பிரதிகளில் பவிஷ்யோத்தர புராணத்தின் ஒரு பகுதியாக கொங்கண முனிவர் வழிபட்ட கொங்கணேஸ்வரரைப் பற்றிய புராணச் செய்திகள் கூறப்பட்டுள்ளன. இக்கோயிலின் மூலவராக கொங்கணேஸ்வரர் உள்ளார்.

ராஜகோபுரத்தைக் கடந்து உள்ளே செல்லும்போது முதலில் கொடி மரம் காணப்படுகிறது. கோயிலின் இடப்புறம் அன்னபூரணி சன்னதி உள்ளது. சன்னதியின் முன்பாக துவாரபாலகிகள் உள்ளனர். பலிபீடம், நந்தியை அடுத்து உள்ளே வலது புறம் விநாயகர் உள்ளார். முன் மண்டபத்தில் கொங்கண சித்தர், திரியம்பகேஸ்வரர், திரிபுரசுந்தரி, ஞானசம்பந்தர், நாவுக்கரசர், சுந்தரர், மாணிக்கவாசகர், பைரவர், சனீஸ்வரர், சூரியன் உள்ளனர். திருச்சுற்றின் பின்புறம் கோடி விநாயகர், வள்ளி தெய்வானையுடன் கூடிய சுப்பிரமணியர், விசுவநாதர், விசாலாட்சி, பஞ்சலிங்கம், ஏகலிங்கம், கஜலட்சுமி, சதாசிவலிங்கத்தைக் காணலாம். தொடர்ந்து பள்ளியறை உள்ளது. அடுத்து சுந்தரேசர், மீனாட்சி உள்ளனர். மூலவர் கருவறையின் கோஷ்டத்தில் தட்சிணாமூர்த்தி, விஷ்ணு உள்ளனர். மூலவர் கருவறையை அடுத்து சிறிய சன்னதியில் ஜுரஹரேஸ்வரர் சன்னதி உள்ளது. சன்னதியின் முன்பாக நந்தி உள்ளது. மூலவர் கருவறையின் இடது புறம் ஞானாம்பிகை சன்னதி உள்ளது.

இக்கோயில் பல முறை புதுப்பிக்கப்பட்டதால் கட்டுமானத்தில் பிற்காலக் கலை அமைதியைக் காணமுடிகிறது. சோழர் காலக் கல்வெட்டுகளில் ஓரிரு சொற்கள் மட்டுமே திருச்சுற்றுச் சுவர்களில் அரிதாகக் காணப்படுகின்றன. தெற்கு நோக்கி அமைந்துள்ள இக்கோயிலின் முகப்பில் சிறிய கோபுரம் உள்ளது.



</doc>
<doc id="308510" url="https://ta.wikipedia.org/wiki?curid=308510" title="வலைத்தள உள்ளடக்க எழுத்தாளர்">
வலைத்தள உள்ளடக்க எழுத்தாளர்

வலைத்தள உள்ளடக்க எழுத்தாளர் ("Website content writer") என்பவர் வலைத்தளங்களுக்கு தேவையான உள்ளடக்கங்கள் எழுதுவதில் வல்லமை வாய்ந்தவர். உள்ளடக்கமானது, வலைத்தளங்கள் கொண்டுள்ள குறிப்பிட்ட வர்க்க வாடிக்கையாளர்களின் தேவைக்கேற்ப பல பிரிவுகளாகவும் நிலைகளாகவும் இருக்கும். உள்ளடக்கம் பயன்பாட்டாளர்களை கவரவும் , தக்கவைக்கவும் உதவும் வண்ணம் முக்கிய வார்த்தைகளை கொண்டிருக்கவேண்டும்.

பல உள்ளடக்க தொகுப்புகள் ஒரு வலைத்தளம் விற்கும் பொருட்களையோ அல்லது அது வழங்கும் சேவைகளையோ சந்தைப்படுத்துவதில் குறியாக உள்ளன .ஆனால் வேறு சில வலைத்தளங்கள் மக்களுக்கு தேவைப்படும் தகவல்களை எளிதில் புரிய வைத்து அவர்களுக்கு உதவும் வண்ணம் உள்ளன .

திறமையுள்ள வலைத்தள உள்ளடக்க எழுத்தாளர்களின் தேவை இணையதளத்தில் பெருகி வருகிறது .இதற்கு காரணம் தனித்துவம் வாய்ந்த உள்ளடக்கங்கள் இணையதள வணிகத்திற்கு வருவாய் ஈட்டித்தருவதாக விளங்குகிறது .
வலைத்தள உரிமையாளர்கள் பலதரப்பட்ட வேலைகளுக்கு உள்ளடக்க எழுத்தாளர்களையே சார்ந்துள்ளனர் .

1.உள்ளடக்க எழுத்தாளருக்கு அனுப்பும் முன் அனைத்து பணிகளையும் பகுத்து ஆராய்ந்து ,கொடுக்கப்பட்ட பணி அவ்வலைதளத்தின் குறிப்புரை URLன் வளர்ச்சிக்கு இயங்கவேண்டும் .

2.முக்கிய வார்த்தைகளை எழுத்தாளர்களிடம் கட்டுரையில் சேர்க்குமாறு வழங்கி அதன் பயன்பாடு அளவையும் குறிப்பிட வேண்டும் .

3.பார்வையாளர்களை கவர்ந்து அவர்களை வலைத்தளத்தில் தக்கவைக்கும் வகையில் உள்ளடக்கம் இருக்கவேண்டும் .பார்வையாளர் அதிக நேரத்தை செலவிட்டால் அவர் வாடிக்கையாளராக மாறுவதன் வாய்ப்பு பெருகும் .

 எழுபத்து ஒன்பது சதவிகித பயன்பாட்டாளர்கள் தங்களுக்கு தேவையுள்ள உட்பொருட்களை மட்டுமே படித்துவிட்டு தேவையற்றவற்றை ஒதுக்கிவிடுகின்றனர் .எனவே வலைத்தள எழுத்தாளர்கள் பத்திகள் ,தலைப்புகள் ,மேற்கோள்கள் சேர்த்து படிப்பவரின் ஆர்வத்தை தூண்டும் வண்ணம் திறமை உள்ளவராக இருக்கவேண்டும் .

</doc>
<doc id="308513" url="https://ta.wikipedia.org/wiki?curid=308513" title="1-மெத்தில்நாப்தலீன்">
1-மெத்தில்நாப்தலீன்

1-மெத்தில்நாப்தலீன் "(1-Methylnaphthalene)" என்பது CH என்ற மூலக்கூற்று வாய்ப்பாடு கொண்ட ஒரு ப.அ.நீ. ஆகும். இச்சேர்மத்தினுடைய சிடேன் எண் பூச்சியம் ஆகும். முன்னதாக மிகக் குறைந்த சிடேன் எண் கொண்ட சேர்மத்திற்கு உதாரணமாக 1-மெத்தில்நாப்தலீன் சொல்லப்பட்டு வந்தது. எனினும் விலை உயர்வு மற்றும் கையாளுமை சிரமங்களை முன்னிட்டு இச்சேர்மத்தின் இடத்தை ஐசோசிடேன் பிடித்துக் கொண்டது. இதனுடைய சிடேன் எண் 15 ஆகும்.

அண்டத்தில் 1-மெத்தில்நாப்தலீன் உள்ளிட்ட பல்வளைய அரோமாட்டிக் நீரகக்கரிமங்களை கண்டறியவும் கண்காணிக்கவும் தேவையான நன்கு மேம்படுத்தப்பட்டத் தரவுகளை நாசா 2014 ஆம் ஆண்டு பிப்ரவரி மாதம் 22 இல் வெளியிட்டது. அண்டத்தில் காணப்படும் கார்பனில் 20 சதவீதத்திற்கும் மேலான கார்பன் அநேகமாக பல்வளைய அரோமாட்டிக் நீரகக்கரிமங்களுடன் தொடர்பு கொண்டுள்ளன என்று நாசாவின் விஞ்ஞானிகள் தெரிவிக்கின்றனர். இவையே பூமியில் வாழ்க்கை உருவாதலுக்கான வாய்ப்புள்ள தொடக்க வேதிப்பொருட்கள் என்பது குறிப்பிடத்தக்கது ஆகும். பெரு வெடிப்புக்கு சற்றுப் பின்னர் பல்வளைய அரோமாட்டிக் நீரகக்கரிமங்கள் உருவாகியிருக்க வேண்டும். அதனால்தான் இவை அண்டத்தில் பெருமளவில் காணக்கிடைக்கின்றன. மேலும், இவை புதிய விண்மீன்கள் மற்றும் புறக்கோள்களுடனும் தொடர்பு கொண்டுள்ளன.


</doc>
<doc id="308517" url="https://ta.wikipedia.org/wiki?curid=308517" title="சுக்மா நாடு">
சுக்மா நாடு

சுக்மா நாடு (Suhma Kingdom) பரத கண்டத்தின் கிழக்குப் பகுதியில், ஒன்றுபட்ட வங்காளத்தில் அமைந்திருந்தது. மகாபாரத காவியத்தில் சுக்மா நாட்டைப் பற்றியும், அதன் அண்டை நாடான பிரசுக்மா (தற்கால வங்காள தேசம்) நாட்டைப் பற்றிய குறிப்புகள் உள்ளது. அங்கம், வங்கம், கலிங்கம், பௌண்டரம் மற்றும் சுக்மா நாடுகளை நிறுவியவர்கள் பொதுவான முன்னோர்களைக் கொண்டவர்கள்.

அங்க, வங்க, கலிங்க, பௌண்டர மற்றும் சுக்மா நாடுகளை நிறுவியவர்கள், மகத நாட்டின் கிரிவிரஜா நகரத்தில் வாழ்ந்த தீர்க்க தமசின் மகனான வாலியின் (பாலி) தத்துப் பிள்ளைகள் ஆவார்.

பாண்டவர்களின் தந்தையும் குரு நாட்டின் மன்னருமான பாண்டு, காசி நாடு, மகதம், விதேகம் போன்ற கிழக்கு நாடுகளை வென்ற பின்னர் பௌண்டரம் மற்றும் சுக்மா நாடுகளை வெற்றி கொண்டார்.

தருமராசாவின் இராசசூய வேள்விக்கான நிதியை திரட்ட, அருச்சுனன் பரத கண்டத்தின் கிழக்கு நாடுகளின் மீதான படையெடுப்புகளின் போது, சுக்மா மற்றும் பிரசுக்மாவை வென்றார். 

குருச்சேத்திரப் போரில், சுக்மா, பிரசுக்மா, வங்கம், பௌண்டர நாட்டுப் படைகளையும், அதன் மன்னர்களான சமுத்திரசேனன், சந்திரசேனன் மற்றும் தம்ரலிப்தாவை வீமன் வென்றொழித்தார்.
காளிதாசன் இயற்றிய இரகுவம்சம் எனும் சமஸ்கிருத காவியத்தின் நாலாவது காண்டத்தில், இச்வாகு குல கோசல நாட்டு மன்னர் இராமன், பரத கண்டத்தின் கிழக்கில் இருந்த சுக்மா நாட்டு மன்னரை போரில் வென்றார் எனக் குறிப்பிட்டுள்ளது.



</doc>
<doc id="308518" url="https://ta.wikipedia.org/wiki?curid=308518" title="ஜான் விஜய்">
ஜான் விஜய்

ஜான் விஜய் என்பவர் இந்திய திரைப்பட துணை நடிகராவார். இவர் தமிழ் திரைப்படங்களில் அதிகம் நடித்துள்ளார். இவர் நகைச்சுவை கதாப்பாத்திரஙகளிலும் எதிர்நாயகனாகவும் நடித்துள்ளார். 



</doc>
<doc id="308520" url="https://ta.wikipedia.org/wiki?curid=308520" title="மதுசூதன் ராவ்">
மதுசூதன் ராவ்

மதுசூதன் ராவ் என்பவர் இந்தியத் திரைப்பட நடிகராவார். இவர் தமிழ் மற்றும் தெலுங்குத் திரைப்படங்களில் நடுத்துள்ளார். "கோலி சோடா" மற்றும் "கதகளி" ஆகியத் திரைப்படங்களில் சிறப்பான நடிப்பினை வெளிப்படுத்தினார். 



</doc>
<doc id="308521" url="https://ta.wikipedia.org/wiki?curid=308521" title="யோகி பாபு">
யோகி பாபு

யோகி பாபு என்பவர் இந்தியத் திரைப்பட நடிகராவார். இவர் தமிழ்த் திரைப்படங்களில் நடித்துள்ளார். இவர் நகைச்சுவை நடிகராக நடிப்பவர். மான் கராத்தே, யாமிருக்க பயமேன் ஆகிய படங்களில் நடித்துள்ளார்.



</doc>
<doc id="308523" url="https://ta.wikipedia.org/wiki?curid=308523" title="பேபி சதன்யா">
பேபி சதன்யா

பபி சதன்யா என்பவர் இந்திய திரையுலக குழந்தை நட்சத்திரமாவார். இவர் சென்னைச் சேர்ந்தவர். எண்ணற்ற திரைப்படங்களிலும், தொலைக்காட்சி விளம்பரங்களிலும் நடித்துள்ளார். ஜூலை 7 2007ல் விஜய் மற்றும் தீபாவிஜய் தம்பதிகளுக்குப் பிறந்துள்ளவர். 

2013ல் தமிழ் திரைப்படமான பேபி என்பதில் நடித்திருந்தார். இத்திரைப்படம் பயமூட்டக்கூடிய பட வகையைச் சார்ந்தது.

https://www.facebook.com/BabySathanya


</doc>
<doc id="308524" url="https://ta.wikipedia.org/wiki?curid=308524" title="ஆதிக் ரவிச்சந்திரன்">
ஆதிக் ரவிச்சந்திரன்

ஆதிக் ரவிச்சந்திரன் (பிறப்பு:செப்டம்பர் 17, 1989) இந்தியத் திரைப்பட இயக்குனர் மற்றும் எழுத்தாளர் ஆவார். இவர் தமிழ் திரைப்படங்களில் பணியாற்றிக் கொண்டுள்ளார். அடல்ட் காமெடி திரைப்படமான "திரிஷா இல்லனா நயன்தாரா" 2015 திரைப்படம் இவருடைய இயக்கத்தில் வெளிவந்த திரைப்படமாகும்.



</doc>
<doc id="308526" url="https://ta.wikipedia.org/wiki?curid=308526" title="கலையரசன்">
கலையரசன்

கலையரசன் என்பவர் தமிழ் திரைப்பட நடிகராவார். இவர் பிரபல திரைப்பட இயக்குனர்களான மிஷ்கின் மற்றும் பா. ரஞ்சித் அவர்களுடையப் படங்களில் துணை நாயகனாக நடித்துள்ளார். அதிலும் மெட்ராஸ் திரைப்படத்தில் இவருடைய நடிப்பு பாரட்டப்பட்டது. ராஜா மந்திரி, டார்லிங் 2 ஆகிய படங்களில் நாயகனாக நடித்துள்ளார்.


</doc>
<doc id="308527" url="https://ta.wikipedia.org/wiki?curid=308527" title="ராஜா மந்திரி">
ராஜா மந்திரி

ராஜா மந்திரி என்பது 2016ல் வெளிவந்த தமிழ் திரைப்படமாகும். இதனை உசா கிருஷ்ணன் எழுதி இயக்கியிருந்தார். இப்படத்திற்கு பி. ஜி. முனித் தயாரிப்பாளராக இருந்தார். இத்திரைப்படத்தில் கலையரசன் கதாநாயகனாகவும், காளி வெங்கட் துணை நாயகனாகவும், நகைச்சுவை நடிகராகவும் நடித்துள்ளனர். இவர்களுடன் வைசாலி என்ற மலையாள நடிகையும் முக்கிய வேடத்தில் நடித்திருந்தார். இத்திரைப்படத்திற்கு ஜஸ்டின் பிரபாகரன் இசையமைத்திருந்தார்.


</doc>
<doc id="308531" url="https://ta.wikipedia.org/wiki?curid=308531" title="தெரசா மே">
தெரசா மே

தெரசா மேரி மே ("Theresa Mary May", திருமணம் முன்: பிரேசியர்; பிறப்பு 1 அக்டோபர் 1956) பிரித்தானிய அரசியல்வாதி ஆவார். இவர் சூலை 13, 2016 முதல் ஐக்கிய இராச்சியத்தின் பிரதமராகவும் கன்சர்வேட்டிவ் கட்சியின் தலைவராகவும் உள்ளார். 1997ஆம் ஆண்டிலிருந்து தொடர்ந்து மெய்டனெட் தொகுதியின் நாடாளுமன்ற உறுப்பினர் (நாஉ) உள்ளார்.

1977முதல் 1983 வரை மே இங்கிலாந்து வங்கிக்காகப் பணிபுரிந்தார். 1985 முதல் 1997 வரை பணவழங்கல் கணக்குத் தீர்வு சேவை சங்கத்தில் பணிபுரிந்தார். இலண்டன் வட்டமான மெர்டனின் நகரமன்ற உறுப்பினராகவும் பொறுப்பாற்றினார். 1992இலும் 1994இலும் பொதுப் பேரவைக்கு (நாடாளுமன்றக் கீழவை) தேர்தலில் போட்டியிட்டு தோல்வியடைந்தார். ஆனால் 1997இல் மெயனடெட் தொகுதியிலிருந்து வெற்றி பெற்றார். வில்லியம் ஹேகு, இலைய்ன் டங்கன் இசுமித், மைக்கேல் ஓவர்டு, டேவிட் கேமரன் நிழல் அமைச்சரவைகளில் பல பதவிகளில் இருந்துள்ளார். 2002 முதல் 2003 வரை கன்சர்வேட்டிவ் கட்சியின் அவைத்தலைவராக இருந்துள்ளார்.

மேரி மே பிரதமராக பதவியேற்ற பிறகு முதன் முதலாக, தொழில், வர்த்தகம், முதலீடு மற்றும் பாதுகாப்பு துறைகளில் ஒப்பந்தம் குறித்து பேசுவதற்காக, 6 நவம்பர் 2016 அன்று மூன்று நாள்கள் பயணமாக இந்தியா வந்தார்.அவ்வமயம் பெங்களூர் நகரத்தின் அலசூர் பகுதியில் உள்ள சோமேஷ்வரர் கோயிலுக்குச் சென்று சுவாமி தரிசனம் செய்தார். 


</doc>
<doc id="308532" url="https://ta.wikipedia.org/wiki?curid=308532" title="சண்டிகர் பொறியியல் கல்லூரி">
சண்டிகர் பொறியியல் கல்லூரி

சண்டிகர் பொறியியல் கல்லூரி ("Chandigarh Engineering College", CEC) சண்டிகரை அடுத்த மொகாலியில் லான்டரன் பகுதியில் உள்ள சண்டிகர் கல்லூரிக் குழுமத்தின் பொறியியல் மற்றும் தொழிநுட்பவியல் கல்லூரி ஆகும். இது தனது பட்டக் கல்வித் திட்டங்களுக்கு பஞ்சாப் தொழினுட்ப பல்கலைக்கழகத்துடன் இணைந்துள்ளது சண்டிகர் கல்லூரிக் குழுமத்தின் லான்டரன் வளாகம் திறக்கப்பட்ட பிறகு ஓராண்டிலேயே இக்கல்லூரி 2002இல் நிறுவப்பட்டது. பஞ்சாபில் உள்ள மேலானப் பொறியியல் கல்லூரிகளில் இதுவும் ஒன்றாக விளங்குகின்றது.

லான்டரன் வளாகத்தில் உள்ள ஒன்பது கல்லூரிகளில் சண்டிகர் பொறியியல் கல்லூரியும் ஒன்றாகும். இதுவே முதன்மையானக் கல்லூரியாகவும் விளங்குகின்றது. இக்கல்லூரி நான்கு கட்டிடத் தொகுதிகளில் இயங்குகின்றது. 
ஏப்ரல் 26, 2004இல் இப்பொறியியல் கல்லூரிக்கு ISO 9001:2000 தரச்சான்றிதழ் வழங்கப்பட்டது.




</doc>
<doc id="308533" url="https://ta.wikipedia.org/wiki?curid=308533" title="ஐ. கே. குஜரால் பஞ்சாப் தொழினுட்ப பல்கலைக்கழகம்">
ஐ. கே. குஜரால் பஞ்சாப் தொழினுட்ப பல்கலைக்கழகம்

ஐ. கே. குஜரால் பஞ்சாப் தொழினுட்ப பல்கலைக்கழகம் ("I. K. Gujral Punjab Technical University", IKGPTU) ("முன்பாக பஞ்சாப் தொழினுட்ப பல்கலைக்கழகம் (PTU)") பஞ்சாபின் ஜலந்தரில் கபூர்த்தலா நெடுஞ்சாலையில் அமைந்துள்ள மாநில பல்கலைக்கழகமாகும். பஞ்சாப் மாநிலத்தில் தொழினுட்ப, மேலாண்மை, மருந்தாள்மை கல்வியை முன்னெடுக்க சனவரி 16, 1997இல் மாநில சட்டப்பேரவையில் நிறைவேற்றப்பட்ட சட்டத்தின்படி இந்தப் பல்கலைக்கழகம் நிறுவப்பட்டுள்ளது. கல்வி மற்றும் ஆய்வுப் பல்கலைக்கழகமாக உள்ள ஐ.மே.குஜரால் பல்கலைக்கழகத்திற்கு முன்னணி தொழினுட்பங்களுக்கு உயர்திறன் மையங்களை கட்டமைக்க பணிக்கப்பட்டுள்ளது.



</doc>
<doc id="308550" url="https://ta.wikipedia.org/wiki?curid=308550" title="எச். எம். எஸ் பஞ்சாபி">
எச். எம். எஸ் பஞ்சாபி

எச். எம். எசு "பஞ்சாபி" (HMS "Punjabi") அரச கடற்படையின் வகை அழிகலன் ஆகும். இரண்டாம் உலகப் போரின்போது சேவையிலிருந்த இக்கப்பல் உடன் மோதி மூழ்கியது. அரச கடற்படையில் பிரித்தானிய அரசின் இனக்குழு ஒன்றின் பெயரை சூட்டிய கப்பல் இதுவாகும்.


</doc>
<doc id="308554" url="https://ta.wikipedia.org/wiki?curid=308554" title="பஞ்சாபில் கல்வி">
பஞ்சாபில் கல்வி

பஞ்சாப் நீண்டநெடிய கல்வி வரலாறு உடையதாகும்.

இந்திய அரசு பதினான்கு அகவை வரையிலான முதனிலைக் கல்விக்குச் சிறந்த அக்கறை செலுத்துகிறது. இது தொடக்கநிலைக் கல்வி எனப்படுகிறது. பாதுகாப்பற்ற சூழலில் வேலை செய்வதைத் தடுக்க இந்திய அரசு குழந்தைகள் வேலைக்குச் செல்வதையே தடை செய்துள்ளது. என்றாலும் சமூகச் சூழலாலும் பொருளியல் வேறுபாட்டாலும், இலவசக் கல்வியை நடைமுறைப்படுத்துவதும் குழந்தைகள் வேலைக்குச் செல்வதைத் தடுத்து நிறுத்துவதும் கடைபிடிப்பதற்கு அரிதாக உள்ளது. அனைத்து அங்கீகரிக்கப்பட்ட துவக்கநிலைப் பள்ளிகளில் 80% அரசால் அல்லது அரசு சார்ந்து இயங்குகின்றன; இதன்மூலம் நாட்டில்கல்வி வழங்கும் மிகப்பெரும் அமைப்பாக அரசு விளங்குகின்றது. 
அரசியல் பற்றுறுதி இல்லாமையாலும் வளக்குறைவாலும்,அக்க்கட்டமைப்பு இல்லாமை, மட்டன ஆசிரியர் பயிற்சி, உயர் மாணவர்- ஆசிரியர் விகிதம் உட்பட்ட பல பேரளவு குந்தகங்களைக் இக்கல்விமுறை கொண்டுள்ளது. இந்திய அரசு வெளியிட்ட 2011 ஆம் ஆண்டின் புள்ளிவிவரப்படி, 5,816,673 ஆசிரியர்கள் இந்தியாவில் தொடக்கநிலைப் பள்ளிகளில் அடிப்படைக் கல்வி கற்பிக்கின்றனர். மார்ச் 2012 வரை இந்தியாவில் 2,127,000 மேனிலைப் பள்ளி ஆசிரியர்கள் உள்ளனர்.
சிறுவருக்கு 6 முதல் 14 அகவை வரை, அதாவது எட்டாம் வகுப்பு வரை, இந்தியக் கல்வி உரிமைச் சட்டம் 2009 கீழ்அனைவருக்கும் கட்டாயக் கல்வி இலவசமாகத் தரப்படல் உறுதிசெய்யப்பட்டுள்ளது.
கல்வித் தரத்தை உயர்த்த அரசுதரப்பில் பல முயற்சிகள் மேற்கொள்ளப்படுகின்றன. இதற்காக, 994 இல் மாவட்டகல்விப் புத்துயிர்ப்பு திட்டம் முதனிலைக் கல்வியைப் பரவலாக்க உருவாக்கிச் செயல்படுத்தப்பட்ட்து. இத்திட்ட்த்தின் வாயிலாக நடப்பில் உள்ள முதனிலைக் கல்வி சீர்திருத்தி புதுமைப்படுத்தப்பட்ட்து. இத்திட்டம் 160000 புதிய பள்ளிகளையும் 84000 மாற்றுவழிப் பள்ளிகளையும் உருவாக்கி, தோராயமாக 3.5 மில்லியன் குழந்தைகளுக்குக் கல்விதர ஏற்பாடு செய்யப்பட்ட்து. இது பன்னாட்டவையின் யூனிசெஃப் (UNICEF) உதவியுடன் பல பன்னாட்டுக் கல்வித் திட்டங்களை நடைமுறைப்படுத்தியது.
கடந்த மூன்றாண்டுகளில் இதன்வழி சில மாநிலங்களில் 93–95% அளவுக்கு மொத்த உயர்சேர்க்கை விகிதம் எட்டப்பட்டுள்ளது.இத்திட்ட்த்தின் கீழ் கணிசமான ஆசிரியர்கள் அமர்த்தப்பட்டதோடு பெண்குழந்தைகளும் பேரளவில் பள்ளிகளில் சேர்க்கப்பட்டனர். கல்வியை அனைவருக்கும் பொதுவாக்கும் அனைவருக்கும் கல்வி இயக்கம் எனும் நடப்புத் திட்டம் உலகிலேயே மேற்கொள்ளபட்ட சிறந்த முனைவு ஆகும். இதில் சேர்க்கை கூடியுள்ளபோதிலும் கல்வித் தரம் தாழ்வாகவே உள்ளது.

தேசியக் கல்விக் கொள்கை, 1986 சுற்றுச் சூழல் விழிப்புணர்வு, அறிவியல்தொழில்நுட்பக் கல்வி, ஓகம் (யோகா) போன்ற மரபுக் கல்வி ஆகியவற்றை பள்ளி உயர்நிலைக் கல்வியில் புகுத்தியது. 2001 ஆம் ஆண்டு மக்கள்தொகைக் கணக்கின்படி, உயர்நிலைக் கல்வி 14 முதல் 18 வரையிலான அகவையுள்ள 88.5 மில்லியன் சிறுவர்களுக்கு வழங்கப்படுகிறது.

இந்திய உயர்கல்வியின் முதன்மை வாய்ந்த கூறுபாடு என்னவென்றால் சமூகத்தின் வாய்ப்பற்ற மக்களுக்கு கல்வி வாய்ப்பை நல்குவதே எனலாம். தலைசிறந்த நிறுவங்களின் பேராசிரியர்களைக் கொண்டு தொழில்பயிற்சி வழங்கப்படுகிறது. இந்திய உயர்கல்வியின் மற்றுமொரு கூறுபாடு வாழ்க்கைக்காகமாணவ்ர் தேரும் தொழிலைப் புகட்டும் தொழிற்கல்விமுறையாகும். மிகப் புதிய மற்றுமொரு முயற்சி அனைவருக்கும் கல்வித் திட்டத்தை இடைநிலைக் கல்விக்கும் விரிவுபடுத்தி அனைவருக்கும் அரசு உயர்நிலைக் கல்வித் திட்டம் ஒன்றை உருவாக்கி நடைமுறைப் படுத்தியதாகும்.
முதனிலைக் கல்வியில் கவனம் குவித்து மாற்றுத் திறனாளிச் சிறுவருக்கான சிறப்பு ஒருங்கிணைந்த கல்வித் திட்டம் 1974 இல் தொடங்கியது. but which was converted into Inclusive Education at Secondary Stage மற்றொரு குறிப்பிட்த் தக்க சிறப்புக் கல்வித் திட்டம் கேந்திரிய வித்யாலயா கல்வித் திட்டமாகும். இது நடுவண் அரசுப் பணியாளர்களுக்காக அவர்கள் நாட்டில் எங்கு வாழ்ந்தாலும் ஒரே பாடத் திட்டம் அமையும்படி உருவாக்கப்பட்ட்து. இதை அரசு 1965 இல் தொடங்கியது. இதில் அடங்கிய அனைத்து நிறுவன்ங்களும் ஒரே பாடத் திட்டத்தின்கீழ் சீரான கல்வியை நட்ய்வண் அரசுப் பணியாளர்கள் எங்கு இடமாற்றம் பெற்றாலும் நாடெங்கிலும் தந்தது.

பஞ்சாப் பல உயர்கல்வி நிறுவன்ங்கள் அமைந்த மாநிலம் ஆகும். கலை, வாழ்வியல், அறிவியல், பொறியியல், சட்டம், மருத்துவம், கால்நடை மருத்துவம், வணிகம் என பல அறிவுப் புலங்களில் பட்டமும் மேற்பட்டமும் பயிற்றுவித்து உரிய பட்டங்கள் தரப்படுகின்றன. அனைத்து அறிவுப்புலங்களிலும் உயர்நிலை ஆராய்ச்சிகளும் மேற்கொள்ளப்படுகின்றன. பஞ்சாப் வேளாண் பல்கலைக்கழகம் உலகப் பெகழ் வாய்ந்த தாகும். இது பசுமைப்புரட்சிக்குப் பஞ்சாபில் 1960கள்-70கள் கால இடைவெளியில் பெரும்பங்கு ஆற்றியது.

பஞ்சாபில் பல கல்லூரிகள் பல்கலைக்கழக நல்கை ஆணையத்தால் தன்னாட்சி உயர்கல்வி நிறுவன்ங்களாக அறிவிக்கப்பட்டுள்ளன.



பஞ்சாபில் 2015 ஆம் ஆண்டளவில், 920 இளநிலை மருத்துவ,அறுவைஇடங்களும் 1,070 பல்மருத்துவ இடங்களும் இருந்தன.<ref name="http://www.hindustantimes.com/ 2015"></ref>




</doc>
<doc id="308556" url="https://ta.wikipedia.org/wiki?curid=308556" title="சட்டமன்ற அரண்மனை (சண்டிகர்)">
சட்டமன்ற அரண்மனை (சண்டிகர்)

சண்டிகர் சட்டமன்ற அரண்மனை "(ஆங்கிலம்:Palace of Assembly (Chandigarh))" என்றறியப்படும் இந்த வளாகம், சண்டிகரில் அமைந்துள்ளது. சண்டிகரின் சட்டமன்ற வளாகமாக பயன்படும் இது, பிரான்சின் சுவிசில் பிறந்த எழுத்தாளரும், கட்டிடக்கலைஞருமான லெ கொபூசியே என்பவரால் வடிவமைக்கப்பட்டதாகும்.

1947 இல் இந்திய விடுதலைக்குப்பின் நடந்த பஞ்சாப் பிரிவினையால் லாகூர் பாக்கித்தானுடன் இணைந்தது. இந்தியப் பஞ்சாப் மாநிலத்திற்கு, ஒரு புதிய தலைநகர் தேவையாய் இருந்தது. ஆகவே, அப்போதைய இந்திய முதல் பிரதமரான ஜவகர்லால் நேரு லெ கொபூசியேவை சண்டிகரில் ஒரு புதிய நகரம் உருவாக்க ஏற்பாடு செய்தார். அதன் தொடர்ச்சியாக கொபூசியேயும் அவரது அணியும், ஒரு பெரிய சட்டசபை மற்றும் உயர் நீதிமன்ற கட்டிடம் மட்டுமல்லாமல் பல்வேறு முக்கிய கட்டிடங்களையும் கட்டினார்கள். பின்பு வந்த காலங்களில், அப்பகுதியில் நவீனத்துவம் வாய்ந்த பல கட்டிடங்கள் உருவாக்கப்பட்டாலும் 'காபிடல் காம்பளக்ஸ்' எனும் இக்கட்டிடம் சிறப்பு வாய்ந்ததாகவே கருதப்படுகிறது.

சுற்றுக்கண்டம் ("Sector") 1-ல் இடம்பெற்றுள்ள இந்த கட்டிடத் தொகுதி, 'கேபிடல் காம்ப்ளக்ஸ்'("Capitol Complex") எனும் பெயரில் பிரபலம் பெற்றதாக கருதப்படுகிறது. சிக்கலான மூன்று கட்டிடக் கலைநுட்பமும், கலைப்படைப்புகளும் அடங்கியுள்ள இக்கட்டிடத்தில் பஞ்சாப் மற்றும் அரியானா மாநிலங்களின் ஆட்சிப்பீடங்கள் இயங்குகின்றன. திட்டமிட்டு வடிவமைக்கப்பட்ட நகரமான சண்டிகர் நகரத்தின் பிரதான அடையாளமாக விளங்கும் இந்த வளாகம், கம்பீரமாக வீற்றிருக்கிறது. இப்படி ஒரு ஒருங்கிணைந்த வளாக அமைப்பிற்கான பெருமை முழுதும் வடிவமைத்த லெ கொபூசியே சாரும் என்பதும் குறிப்பிடத்தக்கது.

தலைமைச்செயலகம், சட்டப்பேரவை மற்றும் உயர்நீதிமன்றம் ஆகிய மூன்று முக்கியமான அரசாங்க அமைப்புகள் இந்த வளாகத்தில் இடம் பெற்றுள்ளன. இந்த மூன்று அமைப்புகளுக்குள் நுழைந்து பார்க்க சுற்றுலாப்பயணிகளுக்கு அனுமதி இல்லை என்றாலும், கைச்சின்னம் அமைந்துள்ள இடத்திலிருந்து இந்த அரசாங்க மாளிகை வளாகங்களை பார்க்கமுடியும்.
உள் நுழைந்து பார்க்க வேண்டுமெனில் சுற்றுலா அலுவலகம் அல்லது உரிய அதிகாரிகளிடம் விசேட அனுமதி பெற்று செல்லலாம். 9 வது செக்டாரில் உள்ள சுற்றுலாப் பயணிகள் பணியகம் அல்லது 17 வது செக்டாரில் உள்ள சுற்றுலா மையம் போன்ற இடங்களில் இதற்கான விதிமுறைகளுக்கேற்ப அனுமதி பெறலாம்.



</doc>
<doc id="308560" url="https://ta.wikipedia.org/wiki?curid=308560" title="ஆந்த்ரமீன்">
ஆந்த்ரமீன்

ஆந்த்ரமீன் "(Anthramine)" என்பது CHN என்ற வேதிவாய்ப்பாடு கொண்ட ஒரு கரிம வேதியியல் சேர்மமாகும். 1- அமினோவாந்த்ரசீன் என்ற பெயராலும் அழைக்கப்படும் இச்சேர்மம் ஒர் ஒளிர் மயக்க மருந்தாகும்.


</doc>
<doc id="308564" url="https://ta.wikipedia.org/wiki?curid=308564" title="ஈரமினோபிரிமிடின்கள்">
ஈரமினோபிரிமிடின்கள்

ஈரமினோபிரிமிடின்கள் "(Diaminopyrimidines)" என்பவை CHN என்ற வேதி வாய்ப்பாடு கொண்ட கரிம வேதியியல் சேர்மங்களாகும். ஒரு பிரிமிடின் வளையத்துடன் இரண்டு அமீன் தொகுதிகள் இச்சேர்மத்தின் கட்டமைப்பில் இடம்பெற்றுள்ளன. 

பிரிமெத்தமீன், டிரைமெட்ரெக்சேட்டு மற்றும் பிரிட்ரெக்சிம் போன்ற பல ஈரைதரோபோலேட்டு ரிடக்டேசு வளர்தடுப்பு மருந்துகள், ஈரமினோபிரிமிடின்கள் வகையைச் சேர்ந்தவையாகும். நுண்ணுயிர் எதிர்ப்பிகளான இக்லபிரிம் மற்றும் மும்மெத்திரிம் மருந்துகளும் இவ்வகையைச் சேர்ந்தவைகளேயாகும்.

இவ்வகை மருந்துகளில் சில புற்றுநோய் எதிர்ப்பு மருந்துகள் என்ற தலைப்பில் காப்புரிமை பெற்றுள்ளன


</doc>
<doc id="308568" url="https://ta.wikipedia.org/wiki?curid=308568" title="பாக்லீகர்">
பாக்லீகர்

பாக்லீகர் அல்லது பாஹ்லீகன், குரு நாட்டின் மன்னர் சந்தனுவின் இளைய சகோதரர் ஆவார். எனவே இவர், பாண்டவர் மற்றும் கௌரவர்களுக்கு பெரும் பாட்டன் ஆவார். இவர் நீண்ட ஆயுளுடன் வாழ்ந்தவர். இவரைச் சார்ந்த மக்களை பாக்லீகர்கள் என்றழைப்பர். இவர் திருதராட்டிரனின் ஆலோசகராகவர். குருச்சேத்திரப் போரில், இவர் தனது மகன் சோமதத்தனுடன் இணைந்து, கௌரவர் அணியின் சார்பாக போரிட்டு, பீமனால் மாண்டவர். 



</doc>
<doc id="308571" url="https://ta.wikipedia.org/wiki?curid=308571" title="அக்ரூரர்">
அக்ரூரர்

அக்ரூரர் (AKRÛRA) யாதவ குலத்தின் ஒரு பிரிவான விருஷ்ணி கிளைக்குலத்தவர். இவர் கிருஷ்ணரின் சித்தப்பா முறையாவார். கம்சனின் அரசவையில் அமைச்சராக இருந்தவர். கம்சனின் உத்தரவுப் படி, பிருந்தாவனத்திலிருந்த கிருஷ்ணரையும், பலராமரையும், மதுரா அரண்மனைக்கு அழைத்துச் சென்றவர். கம்சனின் மறைவிற்குப் பின்னர் கிருஷ்ணரின் ஆலோசகராக இருந்தவர். அக்ரூரர், பாண்டவர்களுக்காக திருதராட்டிரரிடம் தூது சென்றவர்.


</doc>
<doc id="308574" url="https://ta.wikipedia.org/wiki?curid=308574" title="திருஷ்டகேது">
திருஷ்டகேது

திருஷ்டகேது (DHRISTAKETU) சேதி நாட்டு மன்னர் சிசுபாலனின் மகனாவார். கிருஷ்ணரின் அத்தை மகனான சிசுபாலனின் இறப்பிற்குப் பின்னர், திருஷ்டகேது சேதி நாட்டிற்கு மன்னராகி பாண்டவர்களின் நண்பரானர். திருஷ்டகேதுவின் சகோதரியை நகுலன் மணந்து கொண்டார்.
குருச்சேத்திரப் போரில் ஒரு அக்குரோணி படைகளுடன் பாண்டவர் அணியில் இணைந்து, கௌரவர்களுக்கு எதிராக போரிட்டவர். இறுதியில் துரோணரால் கொல்லப்பட்டார். 


</doc>
<doc id="308582" url="https://ta.wikipedia.org/wiki?curid=308582" title="ஆந்திரமுடையார்">
ஆந்திரமுடையார்

ஆந்திரமுடையார் என்பவர் இந்து சமய நாட்டார் தெய்வமாவார்.

களைக்காட்டூரில் மாடன் நாயர் - பொன்னிலங்கி ஆகியோரின் மகனாக ஆந்திரமுடையார் பிறந்தார். இவரது வீரத்தினைப் பற்றி களைக்காட்டூர் மணியக்காரர் கேள்விப்பட்டு, சில இடங்களைத் தந்தார். அங்கு ஆந்திரமுடையார் தனி சமஸ்தானம் அமைந்தார். இவர் அழகும், வீரமும் நிறைந்து இருந்தவர் என்பதால் எண்ணற்றப் பெண்கள் இவரைத் திருமணம் செய்து கொள்ள முனைந்தார்கள். எனவே அவர்களிடமிருந்து தப்ப பொன்னிலங்கியின் அண்ணன் மகளை திருமணம் செய்தார்.

வேட்டைக்குச் சென்று திரும்பும்போது, அவருடைய மனைவி பகடையாடிக் கொண்டிருந்தார். தன்னை மதியாமல் இருக்கிறாள் என்ற கோபத்தில் அவளைக் கொன்றார். அதனால் அவ்வூரில் செல்வங்களை இழந்து வேறிடம் சென்றார். வள்ளியூரில் தங்கியபோது அங்கிருந்த பண்டாரத்தின் மகளான சின்னம்மாளை விரும்பி திருமண் செய்து கொண்டார். அங்கு சில திருடர்கள் செல்வங்களை கொள்ளையடித்துச் சென்றனர். அவர்களைத் தேடி கண்டுபிடித்து செல்வங்களை மீட்டார். அதனால் ஊரார் மத்தியில் பெரும்புகழ் பெற்று கடவுளாக வழிபடப்படுகிறார்.


வள்ளியூர் வரலாறு - சு. சண்முகசுந்தரம் காவ்யா பதிப்பகம் 

ஆந்திரமுடையார் கதை விக்கிமூலம்


</doc>
<doc id="308589" url="https://ta.wikipedia.org/wiki?curid=308589" title="ஐசக் சிஷி சூ">
ஐசக் சிஷி சூ

ஐசக் சிஷி சூ ( Isak Chishi Swu 11 செப்டம்பர் 1929 - 2016 சூன் 28 ) என்பவர் இந்திய ஆட்சிப்பகுதியில் உள்ள நாகர்கள் வாழுமிடங்களையும் அடுத்துள்ள மியான்மரில் உள்ள நாகர்கள் வாழுமிடங்களையும் உள்ளடக்கிய "பெரும் நாகாலாந்து" அமைக்கும் நோக்கத்துடன் மா சே துங் கோட்பாடுகளைப் பின்பற்றி துவக்கப்பட்ட, "நாகாலாந்து தேசிய சோஷலிச கவுன்சில்" - ஐசக் முய்வா’ (என்.எஸ்.சி.என். - ஐ.எம்.) அமைப்பு மற்றும் அந்த அமைப்பு நடத்தும் போட்டி அரசாங்கமான ஜி.பி.ஆர்.என். ஆகியவற்றின் தலைவராக இருந்தவர். இவர் சுமி நாகா இனத்தைச் சேர்ந்தவர்.

ஐசக் சிஷி சூ 1950 களில் நாகா தேசிய கவுன்சில் (எம்.என்.சி.) நடத்திய நாகா போராட்டங்களில் பங்கேற்ற தலைமுறையைச் சேர்ந்தவர்களில் ஒருவர் அந்த அமைப்பின் வெளியுறவுச் செயலாளர் உட்பட பல்வேறு பொறுப்புகளை வகித்தவர். துய்ங்கலேங் முய்வா, எஸ்.எஸ்.கப்லாங்குடன் இணைந்து என்.எஸ்.சி.என். அமைப்பை 1980-ல் உருவாக்கினார். 1975-ல் ‘ஷில்லாங் ஒப்பந்த’த்தின்படி ஆயுதங்களைக் கைவிட்டு அமைதிப் பேச்சுவார்த்தையில் ஈடுபட என்.என்.சி. ஒப்புக்கொண்ட நிலையில், அந்த ஒப்பந்தத்தை எதிர்த்து என்.எஸ்.சி.என். அமைப்பு தொடங்கப்பட்டது. 1988-ல் அந்த அமைப்பு இரண்டாக உடைந்தபோது என்.எஸ்.சி.என்.(ஐ.எம்.) அமைப்பை முய்வாவுடன் இணைந்து ஐசக் சிஷி சூ தொடங்கினார். கப்லாங் தலைமையில் என்.எஸ்.சி.என்.(கே) உருவாக்கப்பட்டது.

ஓராண்டுக்கும் மேலாக உடல்நிலை சரியில்லாமல் படுத்தபடுக்கையாக இருந்த ஐசக் சிஷி சூ இறப்பதற்கு முன்பாக, 2015 ஆகத்து 3-ல், தில்லியில் பிரதமரின் இல்லத்தில், பிரதமர் மற்றும் உள்துறை அமைச்சரின் முன்னிலையில், என்.எஸ்.சி.என்.(ஐ.எம்.) அமைப்பின் பொதுச் செயலாளர் துய்ங்கலேங் முய்வாவுக்கும் மத்திய அரசின் பிரதிநிதிகளுக்கும் இடையே ‘அமைதி ஒப்பந்தம்’ கையெழுத்தானது. நாகா மக்களின் போராட்டத்தின் பலனை தன் மரணத்துக்கும முன்னர் அவர் பார்க்க விரும்பினார். அவசர அவசரமாகக் கையெழுத்தான அந்த ஒப்பந்தம், ஒப்பந்தத்துக்கான அடிப்படைக் கட்டமைப்புதான் என்று பின்னாளில் விளக்கமளிக்கப்பட்டது. ஆனால் இந்த ஒப்பந்தத்துக்கான அடிப்படைக் கட்டமைப்பு மூலம் உறுதியான எந்த நடவடிக்கையும் இதுவரை இந்திய அரசால் எடுக்கப்படவில்லை.


</doc>
<doc id="308590" url="https://ta.wikipedia.org/wiki?curid=308590" title="பரிகாரம் (இந்து மதம்)">
பரிகாரம் (இந்து மதம்)

பரிகாரம் என்பது இந்து சமயத்தில் பக்தர்களின் பிரட்சனைகளை தீர்க்க செய்யப்படும் செயலாகும். இவை நம்பிக்கை அடிப்படையிலேயே நிகழ்த்தப்படுகின்றன. சில கோயில்களின் தலப்புராணங்கள் மற்றும் செவிவழிச் செய்திகள் மட்டுமே பரிகாரங்களுக்கான வழிகாட்டுதலாக உள்ளது. குழந்தையின்மை, திருமணத்தடை, ஜாதகத்தில் மாங்கல்ய தோசம் மற்றும் ராகு கேது தோசங்கள் போன்றவற்றுக்காக பரிகாரங்கள் செய்யப்படுகின்றன. 

பாவங்களை செய்தமைக்காக செய்யப்படும் பரிகார்களை பிராயச்சித்தம் என்று அழைக்கின்றனர். இவற்றில் கொலை முதலிய கொடிய பாவங்களுக்கும் அவற்றின் பாவங்களிலிருந்து விடு பட வழிவகை கூறப்பட்டுள்ளன. 


சந்திர சூரிய கிரகணங்கள் ஏற்படும் போதும், சோதிடத்தில் கிரகங்களின் நிலைகள் ஏற்றார் போல இல்லாக் காலங்களிலும் பரிகாரப் பூசைகள் நடத்தபடுகின்றன. இந்த பரிகாரப் பூசைகள் தாந்தீக சமயமான சாக்தத்தில் மிக அதிகமாக கடைபிடிக்கப்படுகின்றன.


</doc>
<doc id="308592" url="https://ta.wikipedia.org/wiki?curid=308592" title="சக்தி மாற்றம் (இயந்திரவியல்)">
சக்தி மாற்றம் (இயந்திரவியல்)

சக்தி மாற்றம் "(Transmission)" என்பது இயந்திரத்தின் சக்தியை கட்டுப்பாடுடன் வேறொரு அமைப்புக்கு மாற்றித் தருவது ஆகும். சக்தி மாற்றம் செய்யும் இயந்திர அமைப்பு இதற்குப் பயன்படுகிறது. பெரும்பாலும் சக்தி மாற்றம் என்ற சொல் வாகனங்களில் மிகையாகப் பயன்படுத்தப்படும் பற்சக்கரக் கூட்டினைக் குறிக்கப் பயன்படுகிறது. பற்சக்கரக் கூடு என்பது பற்சக்கரம் மற்றும் பற்சக்கரத் தொகுதி ஆகியனவற்றைப் பயன்படுத்தி சுழலும் சக்தி மூலங்களில் இருந்து பெறப்படும் வேகம் மற்றும் முறுக்கு விசை போன்ற சக்திகளை வேறொரு அமைப்புக்கு மாற்றித் தருகிறது

பிரித்தானிய ஆங்கிலத்தில் சக்திமாற்றம் என்ற சொல் கிளட்சு எனப்படும் உரசிணைப்பி, பற்சக்கரக் கூடு, தாங்கு அச்சுத்தண்டு (பின் சக்கர இயக்கத்திற்காக பயன்படுவது), வேறுபட்ட மற்றும் இறுதி செலுத்துத்தண்டு ஆகியனவற்றை உள்ளடக்கிய உந்துதல் தொடர் முழுவதையும் குறிக்கிறது. அமெரிக்க ஆங்கிலத்தில் சக்திமாற்றம் என்ற சொல் குறிப்பாக பற்சக்கரக் கூட்டை மட்டுமே குறித்து அதன் விரிவான பயன்பாடு வேறுபடுத்தப்படுகிறது 
பொதுவாக இயக்கூர்திகளில் சக்திமாற்றம் பயன்படுத்தப்படுகிறது. உள்ளெரி இயந்திரங்கள் வெளிப்படுத்தும் சக்தியை இச்சக்திமாற்ற அமைப்பு வாகனத்தின் சக்கரங்களுக்கு மாற்றித்தருகிறது. ஒப்பீட்டளவில் உயர் சுழற்சி வேகத்தில் இத்தகைய இயந்திரங்கள் செயல்பட்டாக வேண்டும். பயணத்தில் மேற்கொள்ளப்படும் துவக்குதல், நிறுத்துதல், மெதுவாகப் பயணித்தல் போன்றச் செயல்பாடுகளுக்கு நடுவில் இம்மாற்றச் செயல்பாடு பொருந்தாததாய் உள்ளது. இயந்திரத்தின் உயர் வேகத்தினை சக்திமாற்றம் வாகனத்தின் சக்கரங்களுக்கு ஏற்ப 
மெதுவாகக் குறைத்தும் முறுக்கு விசையை அதிகரித்தும் மாற்றித்தருகிறது. சக்தி மாற்ற அமைப்புகள் மிதிவண்டி, நிலையான இயந்திரங்கள் மற்றும் எங்கெல்லாம் வேறுபட்ட சுழற்சி வேகங்கள் மற்றும் முறுக்கு விசைகள் அவசியமாகிறதோ அங்கெல்லாம் பயன்படுகின்றன.

பெரும்பாலும், ஒரு சக்திமாற்ற அமைப்பில் பல விகிதங்களில் பற்சக்கரங்கள் அவற்றிற்கிடையே சக்தியை மாற்றிக் கொள்ளும் விதத்தில் அமைந்து வேகத்தை மாற்றிக் கொடுக்கின்றன. இந்நிலை மாற்றம் தானியக்கமாகவோ இயக்குபவரின் கையாலோ நிகழ்த்தப்படுகிறது. முன்னியக்க மற்றும் பின்னியக்க வழியமைந்த கட்டுப்படுத்தல்களுக்குமான வசதியையும் இவை அளிக்கின்றன. சாதாரணமாக வேகத்தையும் முறுக்கு விசையையும் மாற்றித்தருகின்ற தனித்தட்டு உரசிணைப்பி சக்திமாற்ற அமைப்புகளும் உண்டு. சிலசமயங்களில் இவை இயக்கூர்தியின் திசையையும் மாற்றுகின்றன.

மோட்டார் வாகனங்களில், வாகன அடித்தளக் கட்டுமானத்தில் உரசிணைப்பித் தொகுப்பிற்கும், இணைப்பூட்டும் அச்சுக்கும் இடையே சக்திமாற்றத் தொகுப்பு இணைக்கப்படுகிறது. சக்தி மாற்றத்திற்கு உதவும் இத்தொகுப்பு, பற்சக்கரத் தொகுப்பின் கூடாகவோ அல்லது சுழல்விசை மாற்றியுடன் இணைந்த திரவ இயக்கமாகவோ இருக்கலாம். சக்திமாற்ற வெளியீடானது, செலுத்துத் தண்டின் வழியாக சக்கரங்களை இயக்குவதற்கு உதவும் ஒன்று அல்லது அதற்கு மேலான வேறுபட்ட அமைப்புகளுக்கு மாற்றுகிறது. இதனால் சக்கரங்கள் இருசின் எந்த முனையிலும் தேவைக்கேற்ற வேகத்தில் சுழல அனுமதிக்கப்படுகின்றன. 

வேகம் மற்றும் முறுக்குவிசை போன்ற சக்திகளின் பரிமாற்றத்திற்கு, பற்சக்கரம் / பட்டை போன்ற வழக்கமான சக்திமாற்ற அமைப்புகள் மட்டுமே வழிமுறையாக இல்லை. முறுக்குவிசை மாற்றிகள் மற்றும் சக்தி உருமாற்றிகள் முதலான மாற்று வழிமுறைகளும் உள்ளன. (உதாரணம்: டீசல் மின் திறனாக்கம் மற்றும் நீரியல் செலுத்தி அமைப்பு) கலப்பின வடிவமைப்பு சக்திமாற்ற அமைப்புகளும் உண்டு. பற்சக்கரங்களை உயர்த்த தானியங்கி சக்தி பரிமாற்றங்கள், அடைப்பிதழ்களைப் பயன்படுத்துகின்றன.இவ்வடைப்பிதழ்கள் இயந்திரக் கட்டுப்பாட்டுப் பெட்டகத்துடன் இணைந்துள்ள நீர்ம அழுத்தத்தைப் பயன்படுத்துகின்றன.


</doc>
<doc id="308593" url="https://ta.wikipedia.org/wiki?curid=308593" title="நிர்வாண பூஜை (இந்து சமயம்)">
நிர்வாண பூஜை (இந்து சமயம்)

நிர்வாண பூஜை என்பது இந்து சமயத்தில் நம்பிக்கைகளை மட்டும் அடிப்படையாகக் கொண்டு நடத்தப்படும் சடங்காகும். நாட்டாரியல் சடங்குகளில் இந்த நிர்வாண பூஜை வளமைச் சடங்குகளின் கீழாக வருகின்றது. இந்த சடங்கினை மழையை வேண்டி கிராமத்து மக்கள் செய்கின்றனர். பெண்கள், சிறுவர்கள் போன்றோர்களை இந்தச் சடங்கிற்காக நிர்வாணப்படுத்தி அச்சமூகமே செய்கிறது. இந்து சமயத்தில் மாந்திரீக காரணங்களுக்காக இரவு நேரங்களில் சாக்த தெய்வங்களான துர்க்கை, காளி, சாமுண்டி போன்ற தெய்வங்களுக்கு பூஜை செய்யப்படுகிறது.

பொதுவாக முழு நிலவு நாள், அம்மாவாசை போன்ற நிலவின் சிறப்பான நாட்களில் இப்பூசைகள் செய்யப்படுகின்றன. பெண்ணையோ, ஆணையோ வசியம் செய்வதற்கும், குழந்தை பேரின்மைக்கும், பதவிக்காகவும், மாந்திரீக சக்திகாகவும் இவ்வாறான நிர்வாண பூசைகள் செய்யப்படுகின்றன. 

இந்தியாவில் இச்சடங்குமுறை சட்டரீதியா அங்கிரிக்கப்படாததாகும். அதனால் இப்பூசைகளை செய்வோர்களை காவல்துறை கைது செய்கிறது. மகாராட்டிரா மாநிலத்தில் நரேந்திர தபோல்கர் என்பவர் இத்தகைய மூடநம்பிக்கைக்கு எதிராக போராடி இறந்தார். அதனால் மகாராட்டிர அரசு இவைகளை தடைசெய்துள்ளது. 


</doc>
<doc id="308597" url="https://ta.wikipedia.org/wiki?curid=308597" title="துர்க்கியானா கோவில்">
துர்க்கியானா கோவில்

துர்க்கியானா கோவில், இந்திய பஞ்சாபில் அமிர்தசரஸிலுள்ள ஓர் இந்துக்கோயில் ஆகும். இது இலட்சுமி நாராயணன் கோவில், துர்க்கா திரத், சிட்லா மந்திர் எனும் பெயர்களாலும் அறியப்படுகின்றது. துர்க்கைக்குரிய கோயிலாக விளங்கும் இக்கோயிலில் இலக்குமி, விட்டுணு ஆகிய கடவுளர்களர்களும் வழிபடப்படுகின்றனர். இதன் கட்டடக்கலை சீக்கியர்களின் பொற்கோயிலை ஒத்ததாகக் காணப்படுகின்றது.

இக்கோயில் லோகார் வாசல் எனும் இடத்தில் துர்க்கியானா எனும் குளத்தருகே அமைந்துள்ளது. இது அமிர்தசரஸ் தொடருந்து நிலையத்திற்கு மிக அண்மையில் உள்ளது. பேருந்து நிலையத்திலிருந்து 1.5 கிலோமீட்டர் தூரத்திலுள்ளது. அமிர்தசரஸ் சாலைப் போக்குவரத்து, புகையிரதம், விமானம் ஆகிய வழிகளில் நாட்டின் ஏனைய பகுதிகளுடன் நன்கு இணைக்கப்பட்டுள்ளது.

இக்கோயில் பதினாறாம் நூற்றாண்டில் கட்டப்பட்டதாகக் கூறப்படுகின்றது. பின்னர் 1921இல் குரு ஹர்சாய் மால் கபூரினால் சீக்கியர்களின் பொற்கோயிலையொத்த கட்டடக்கலையுடன் கட்டப்பட்டு பண்டிதர் மதன் மோகன் மாளவியாவினால் திறந்துவைக்கப்பட்டது. 

அமிர்தசரஸ் புனிதநகராக அறிவிக்கப்படாத போதிலும் இக்கோயில் மற்றும் பொற்கோயிலைச் சுற்றி 200 மீட்டருக்குட்பட்ட சுற்றாடலில் புகையிலை, மது, மாமிசம் என்பவற்றின் விற்பனை தடை செய்யப்பட்டுள்ளது.


</doc>
<doc id="308607" url="https://ta.wikipedia.org/wiki?curid=308607" title="பஞ்சாப் வேளாண்மை பல்கலைக்கழகம்">
பஞ்சாப் வேளாண்மை பல்கலைக்கழகம்

பஞ்சாப் வேளாண்மை பல்கலைக்கழகம் ("Punjab Agricultural University", PAU) இந்திய மாநிலம் பஞ்சாபில் லூதியானா நகரில் அமைந்துள்ள மாநில வேளாண்மைப் பல்கலைக்கழகமாகும். இது 1962இல் நாட்டின் இரண்டாவது மிகப் பழைய வேளாண்மைப் பல்கலைக்கழகமாக நிறுவப்பட்டது; பாந்த்நகரில் உள்ள கோவிந்த் பல்லவ் பாந்த் வேளாண்மை மற்றும் தொழினுட்ப பல்கலைக்கழகம் முதன்முதலாக நிறுவப்பட்ட வேளாண்மைக்கான பல்கலைக்கழகமாகும். வேளாண் கல்வியில் இந்தப் பல்கலைக்கழகத்திற்கு பன்னாட்டளவில் நற்பெயர் உள்ளது. 1960களில் இந்தியாவின் பசுமைப் புரட்சியை முன்நடத்தியப் பெருமையும் பஞ்சாப் வேளாண் பல்கலைக்கழகத்திற்கு உள்ளது. 2005ஆம் ஆண்டில் இதிலிருந்து குரு அங்கத் தேவ் கால்நடை மற்றும் விலங்கியல் பல்கலைக்கழகம் உருவானது.


</doc>
<doc id="308614" url="https://ta.wikipedia.org/wiki?curid=308614" title="சி3 (திரைப்படம்)">
சி3 (திரைப்படம்)

சிங்கம் 3 ஹரி இயக்கத்தில் 2017ஆம் ஆண்டு பெப்ரவரி 9 அன்று வெளிவந்த ஒரு இந்திய அதிரடித் தமிழ்த் திரைப்படமாகும். இப்படம், 2013 ஆவது ஆண்டில் வெளியான சிங்கம் 2 திரைப்படத்தின் தொடர்ச்சியாகவும், சிங்கம் திரைப்பட வரிசையின் மூன்றாவது பகுதியாகவும் வெளியாகியுள்ளது. இத்திரைப்படத்தில் சூர்யா, அனுசுக்கா செட்டி, சுருதி ஹாசன் ஆகியோர் முக்கிய வேடங்களில் நடித்துள்ளனர். சிங்கம் வரிசையின் முதல் இரு பகுதிகளுக்கு இசையமைத்த தேவி ஸ்ரீ பிரசாத்திற்கு பதிலாக ஹாரிஸ் ஜயராஜ் இசையமைத்துள்ளார். இத்திரைப்படம் 2017 ஆம் ஆண்டு பிப்ரவரி 09 ஆம் திகதி வெளியானது.



</doc>
<doc id="308615" url="https://ta.wikipedia.org/wiki?curid=308615" title="இந்திய பஞ்சாபில் விளையாட்டுக்கள்">
இந்திய பஞ்சாபில் விளையாட்டுக்கள்

இந்திய பஞ்சாபில் விளையாட்டுக்களில் தற்கால வளைதடிப் பந்தாட்டம், துடுப்பாட்டம் போன்றவற்றுடன் மரபுசார் விளையாட்டுக்களான கபட்டி (சடுகுடு), குசுத்தி (மற்போர்) குடோ கூண்டி (வளைதடிப் பந்தாட்டத்தைப் போன்றது) ஆகியனவும் அடங்கும். பஞ்சாப் பகுதியில் நூற்றுக்கும் மேற்பட்ட மரபார்ந்த விளையாட்டுக்கள் ஆடப்படுகின்றன.

பஞ்சாபில் மரபார்ந்த விளையாட்டுக்களை வளர்க்கவும் பாதுகாக்கவும் மாநில அரசு 2014 முதல் பல முனைவுகளை எடுத்து வருகின்றது; "பஞ்சாப் ஊரக விளையாட்டுப் போட்டிகள்" இவற்றில் ஒன்றாகும். இந்தப் போட்டிகளில் மாநில விளையாட்டுக்களான குஸ்தி போன்றவை சேர்க்கப்பட்டுள்ளன.
பஞ்சாபிகளுக்கு மிக விருப்பமான விளையாட்டாக துடுப்பாட்டம் உள்ளது. மாநில அளவில் இதனை பஞ்சாப் துடுப்பாட்ட சங்கம் கட்டுப்படுத்துகின்றது. இந்தியன் பிரீமியர் லீக்கில் விளையாடும் கிங்சு இலெவன் பஞ்சாபு மொகாலியைத் தலைமையகமாகக் கொண்டுள்ளது.
கட்கா () வாட்களுக்கு மாறாக மரத்தடிகளைக் கொண்டு போரிடும் தெற்காசிய மரபார்ந்த விளையாட்டாகும்.

இது பஞ்சாபின் மாநில விளையாட்டாகும்.

பஞ்சாப் வட்டப்பாணியிலமைந்த கபடி உலகக்கோப்பை போட்டிகளை 2010இலிருந்து பஞ்சாப் ஒருங்கிணைத்து வருகின்றது. 2014ஆம் ஆண்டு உலகக்கோப்பையில் ஆடவர் இறுதியாட்டத்தில் இந்தியாவும் பாக்கித்தானும் பங்கேற்றன; இதில் 45-42 என்ற புள்ளிகளில் இந்தியா வென்றது. பெண்கள் இறுதியாட்டம் இந்தியாவிற்கும் நியூசிலாந்திற்கும் இடையே நடந்தது; இதிலும் இந்தியா 36-27 என்ற புள்ளிக்கணக்கில் வென்றது. 

இந்தக் கோப்பையின் நிறைவு விழா பாதலில் உள்ள குரு கோவிந்த் சிங் விளையாட்டரங்கில் நடந்தது. இதில் பல முன்னணி திரை நட்சத்திரங்களும் புகழாளர்களும் பங்கேற்றனர். 



</doc>
<doc id="308621" url="https://ta.wikipedia.org/wiki?curid=308621" title="பாய் குருதாஸ்">
பாய் குருதாஸ்

பாய் குருதாஸ் ("Bhai Gurdas") ( (1551 – 25 ஆகஸ்ட் 1636) என்றழைக்கப்படும் இவர், பஞ்சாபி மொழிக்கவிஞராகவும், சீக்கியர்களின் புனித நூலான ஆதி கிரந்தத்திற்கு அரிய திறவுகோல் தந்தவராகவும் அறியப்படுகிறார். மேலும், பத்து சீக்கிய குருக்களில் நான்கு குருக்களுக்கு உறுதுணையாகவும், சீடராகவும் இருந்த குருதாஸ், சீக்கிய சமய முக்கிய பிரமுகராகவும், பிரசங்கியாகவும் இருந்தவர்.

சீக்கியர்களின் மூன்றாவது குருவான குரு அமர்தாசின், மூன்று சகோதரர்களில் கடை சகோதரரான 'இஷர்தாஸ்' ("Bhai Ishar Das") என்பவருக்கும், தாய் 'மாதா ஜீவனி' ("Jivani") என்பவருக்கும், பஞ்சாபின் தரண் தரண் மாவட்டத்தில் உள்ள சீக்கியர்களின் தலைநகர் என்றழைக்கப்படும் கோவிந்த்வால் ("Goindval") எனும் ஊரில் கி.பி 1551-ம் ஆண்டு பிறந்த பாய் குருதாஸ், தனது மூன்றாவது அகவையிலேயே (1554-ல்) தாயை இழந்தார். பின்னாளில், தன் 12-வது வயதில் (1563-ல்) தந்தை இஷர்தாசும்' இறந்துவிட தந்தையின் தமையனான குரு அமர் தாஸ் பாதுகாப்பில் வளர்ந்தார். குரு அமர்தாசு முன்னரே 1546 ல் 'காடூர்' எனும் சிற்றூரில் இருந்து கோவிந்தவாலுக்கு தன் குரு பீடத்தை மாற்றியிருந்தார் என்பது குறிப்பிடத்தக்கது.

குரு அமர் தாசின் கீழ் வளர்ந்த குருதாஸ், குரு பீடத்தில் கீர்த்தனமும், பஜனையும், ஜபமும், புராணக் கதைகளும், பக்தர்கள், ஞானிகள் வரலாறு பற்றிய பிரவசனங்கள், வாழிபாடும் சமூக சேவைகளையும் பார்த்து கொண்டும் மற்றும் அனுபவித்து கொண்டும் அவற்றில் பங்கெடுத்து கொண்டும் வளர்ந்தார். இரண்டாவது குருவான குரு அங்கது தேவ் சம காலத்தில் பிறந்த குருதாஸ், குரு அமர் தாஸ், குரு ராம் தாஸ், குரு அர்ஜன், குரு அர்கோவிந்த் ஆகியோர்களுக்கு உற்ற துணையாகவும், சீடனாகவும் வாழ்ந்தவர்.

ஐம்பெரும் குருக்களின் நேர் பார்வையில் வளர்ந்த பாய் குருதாஸ், ஆன்மிக நாட்டத்தோடு இளமையில் சிறப்பாக பயிற்சி பெற்றிருந்தார். அவர் தொண்டு செய்த குருமார்கள் அமர்தாசு, ராம்தாசு, மற்றும் அர்சூன் தேவ் போன்ற சிறந்த கவிஞர்களாக இருந்த இம்மூவரும், இசையிலும், மென்கலைகளிலும் தேர்ந்தவர்களாக இருந்ததினால்,அவர்களது நெருங்கிய தொடர்பால் பாய் குருதாஸ் ஒரு சிறந்த கவியாகவும் உருவெடுத்தார். பாரதப் பாரம்பரிய சமய இலக்கியங்கள் நாட்டு பாடல்கள், நாட்டுப்புற கலைகள் என பலவற்றையும் கற்றுத்தேர்ந்த குருதாசுக்கு, வயது வந்ததும், குருக்கள் அவருக்கு பல முக்கியமான பொறுப்புகளை அளித்தனர்.

சீக்கியர்களின் மிக புனித தலமான அம்ரித்சர், அத்தலத்தில் முதன்முதலாக வெட்டப்பட்டது திருக்குளமே. அதன் பெயரையே பின்னாளில் அங்கெழுந்த நகருக்கும் சூட்டப்பட்டது. அக்குளத்திற்கு பின் குரு மகால் மன்றமான குருவின் மாளிகை எழுந்தது. இப்பணிகள் அனைத்திலும் பாய் குருதாசுக்கு பெரும் பங்குண்டு. குரு அமர் தாசின் தலைமையில் திருக்குளத்தை வெட்டு முன் அத்திட்ட்த்தை பரிசீலிக்க, 'பாய் ஜேத்தா' என்பவர் தலைமையில் நியமித்தார். அக்குழுவில் 21 வயதேயான பாய் குருதாசும் ஓர் உறுப்பினராக இருந்ததாக கருதப்படுகிறது.


</doc>
<doc id="308623" url="https://ta.wikipedia.org/wiki?curid=308623" title="மிலேச்சர்கள்">
மிலேச்சர்கள்

மிலேச்சர்கள் (Mleccha) (சமஸ்கிருதம்: म्लेच्छ), என்ற சொல்லிற்கு "பண்படாத மக்கள்" என்று பொருள். வேத காலத்தில் பண்டைய பரத கண்டத்திற்கு வெளியே இருந்த நாடுகளின் மக்களை குறிக்க மிலேச்சர் என்ற சொல், ஆரியர்களால் பயன்படுத்தப்பட்டது.

மேலும் பரத கண்டத்தில் வாழ்ந்த வெளிநாட்டு மக்களையும், அவர்களது நாடுகளையும் குறிப்பதற்கும் மிலேச்சர் என்ற சொல் வேத கால பரத கண்ட மக்களால் பயன்படுத்தப்பட்டது. இனம், நிறம், மொழி வேறுபாடு கருதாமல், பரத கண்டத்திற்கு வெளியே இருந்து, பரத கண்டத்தில் குடியேறி வாழ்ந்த மக்களையும் குறிப்பதாகும்.
வியாசரின் மகாபாரத காவியத்தில் மிலேச்ச மக்கள், மிலேச்ச நாடுகள், மன்னர்கள் குறித்து விளக்கப்பட்டுள்ளது. 

வேத தர்மங்களை பின்பற்றாத பாரசீகர்களையும், கிரேக்கர்களையும், உரோமானியர்களையும், அரபியர்களையும், சீனர்களையும் குறிப்பதற்கு மிலேச்சர் என்ற சொல் பயன்படுத்தப்பட்டது. 
மத்திய கால இந்தியாவில், வெளிநாட்டவர்களை தூய்மையற்றவர்கள் எனக் கருதி அவர்களை மிலேச்சர்கள் என குறிப்பிட்டு, சமூகத்திலிருந்து ஒதுக்கி வைத்தனர் என இந்தியாவில் பயணித்த பாரசீக அறிஞர் அல்-பிருனி தனது பயணக் குறிப்புகளில் குறித்துள்ளார்.

வாயு புராணம், மச்ச புராணம் மற்றும் பிரமாண்ட புராணங்களில், சப்த நதிகளுக்கு மேற்கே உள்ள நாடுகளை மிலேச்சர்களின் நாடுகள் எனக் குறித்துள்ளது. இந்து சமய பிரமாணங்களில் மிலேச்சர்களை வருணாசிரம தருமத்திற்கு அப்பாற்பட்டவர்கள் என கூறுகிறது. 

வியாசரின் மகாபாரத காவியத்தில் மிலேச்ச மக்கள், மிலேச்ச நாடுகள், மன்னர்கள் குறித்து விளக்கப்பட்டுள்ளது. மிலேச்ச போர் வீரர்கள், தூய்மையற்ற பழக்கவழக்கங்களையும், தலையை முழுவதுமாக அல்லது பாதி அளவிற்கு மழித்துக் கொண்டு, முகத்தை மூடும் அளவிற்கு தலைக்கவசம் அணிந்து, கோரமான முகத்தையும் மூக்கையும் உள்ளவர்கள் என மகாபாரதம் குறிப்பிடுகிறது. மலைகளில், மலைக் குகைகளில் வாழ்பவர்கள். வசிட்டரின் நந்தினி எனும் தெய்வீக பசுவை கவர வந்த விசுவாமித்திரரின் போர்ப்படைகளை எதிர் கொள்ள, வசிட்டரின் ஆணைப்படி, நந்தினி தனது கோரமான கண்களிலிருந்து வெளியிட்ட பல இன போர்வீரர்களில் மிலேச்சர்களும் ஒருவகையினர் ஆவார். 

மிலேச்ச அரசர்களில் புகழ்பெற்றவர்களில் பிராக்ஜோதிச நாட்டின் மன்னர் பகதத்தனும் ஒருவராவார். குருச்சேத்திரப் போரில் மிலேச்சப் படைகள் பாண்டவர் அணிக்கு எதிராகப் பெரும் யாணைப்படைகளுடன் போரிட்டனர்.இந்தியாவின் கிழக்கில் இருந்த பாலப் பேரரசு மிலேச்சர்களின் நாடு என்றும் குறிப்பிடப்பட்டுள்ளது.




</doc>
<doc id="308628" url="https://ta.wikipedia.org/wiki?curid=308628" title="போலிகள் (பஞ்சாபி)">
போலிகள் (பஞ்சாபி)

போலிகள் ("Boliyan", உச்சரிப்பு:"பம்பாய்" என்பதிலுள்ள இரண்டாம் "ப" போல) என்பன பஞ்சாப் பகுதியில் பாடப்படும் இரண்டடி பாடல்களாகும். "போலி" நிகழ்வுகளையும் அதன்போது ஏற்படும் உணர்ச்சிகளையும் ஏற்படும் சூழல்களையும் வெளிப்படுத்துவனவாக அமையும். பொதுவாக "போலி" பெண்ணொருவரால் அறிமுகப்படுத்தப்பட்டு அவரது குழுவின் மற்ற பெண்களால் கூட்டாகப் பாடப்படும். போலிகள் பெரும்பாலும் குழந்தை பிறப்பின் போதும், திருமண நிகழ்வின் போதும் பாடப்படும்.

இந்த போலிகள் அடுத்தடுத்த தலைமுறைகளுக்கு வாய்வழியே வந்தவையாம். தற்காலத்தில் போலிகள் பாங்க்ரா இசையுடன் பிணைந்து வட அமெரிக்கா, பெரிய பிரித்தானியா, ஆத்திரேலியா, நியூசிலாந்து நாடுகளுக்குப் பரவியுள்ளது. இது புதியவகை, நகரிய பாணி பாங்க்ரா வகையை உருவாக்கியுள்ளது. வட இந்தியர்களை மட்டுமல்லாது அனைவரையும் கவரும் வண்ணம் வளர்ந்துள்ளது. 

பொதுவாக போலிகளை பெண்கள்தான் பாடுவார்கள் என்றாலும் ஆண்களும் பாடுகின்றனர். குல்விந்தர் தில்லோன் தனது போலியான் பாடல்கள் மூலமாகவே பிரபலமானவர்.

"ஜாகோ" என்பது திருமணத்திற்கு முந்தைய நாளில் விழித்திருக்கும் இரவில் குடும்பத்தினர் அனைவரும் கூடியிருக்க மகிழ்ச்சியான தருணத்தைப் பாடும் போலி ஆகும். ஜாகோ இரவன்று பாடப்படும் முதல் போலி "ஜாகோ ஐயா" ஆகும்- இதனை இவ்வாறாக மொழிபெயர்க்கலாம்:
<poem>
"ஜத்தா ஜாக் வே." - நீங்கள் ஜாட்டுக்கள் எல்லோரும் விழியுங்கள்
"ஹுன் ஜாகோ ஐயா. - ஜாகோ வந்துவிட்டது 
"ஷவா வே ஹுன் ஜாகோ ஐயா." - ஓ, பாருங்கள், ஜாகோ வந்துவிட்டது.
" லோரி தெ கே பையா"
" உத் பௌ ஜி"
" அத்தியான் கரு ஜி "
" சுக்னி பௌஜி "
" ஜாகோ ஐயா" 
" ஜத்தா ஜாக் வே" 
" ஹுன் ஜாகோ ஐயா" 
</poem>

வழமையாக போலிகள் பாடும்போது பெண்கள் "கித்தா நடனமாடுவர்". மால்வா பகுதியிலும், கீழ் பஞ்சாபிலும், ஆண்கள் போலிகளைப் பாடுகின்றனர். அவர்கள் போலிகளுடன் "பாங்க்ரா" நடனமும் ஆடுகின்றனர்.

பஞ்சாபிய மூதாதையரால் பெண்களின் உணர்ச்சிகளை வெளிப்படுத்த போலிகள் அறிமுகமாயின. போலிகளுக்கு மேலும் அழகும் வலிவுமூட்ட பெண்கள் வண்ணமிகு சல்வார்-கமீஸ்களை அணிகின்றனர்.
போலிகளை இயற்ற கவிஞர்கள் தேவையில்லை, விவசாயப் பெருமக்கள் கூட பங்கெடுக்கின்றனர். இவற்றின் சந்தம் சீராக இருக்கும்; பல நேரங்களில் போலிகளை அழகாக்க பொருளற்ற எதுகைகளும் சேர்க்கப்படும். அனைத்து நாட்டுப்புற நடனங்களும் வட்டமாக நிகழ்த்தப்படும். 

கித்தா நடனமாடும்போது பெண்கள் இனிய குரலில் பாட, "தோலக்" எனப்படும் மேளம், "கத்தா" எனப்படும் கடங்கள் தாளயிசை வழங்குகின்றன.குழுத்தலைவி போலியைப் பாட அதனை குழுவிலுள்ள மற்றப் பெண்கள் மீளவும் பாடுகின்றனர். 

போலிகள் - குறிப்பு


</doc>
<doc id="308635" url="https://ta.wikipedia.org/wiki?curid=308635" title="ஆத்திரேலியத் துடுப்பாட்ட அணியின் இலங்கைச் சுற்றுப்பயணம், 2016">
ஆத்திரேலியத் துடுப்பாட்ட அணியின் இலங்கைச் சுற்றுப்பயணம், 2016

ஆத்திரேலியத் துடுப்பாட்ட அணி இலங்கையில் 2016 சூலை 26 முதல் செப்டம்பர் 9 வரை சுற்றுப் பயணம் மேற்கொண்டு இலங்கைத் துடுப்பாட்ட அணியுடன் மூன்று தேர்வுப் போட்டிகளிலும், ஐந்து ஒரு-நாள் போட்டிகளிலும், இரண்டு பன்னாட்டு இருபது20 போட்டிகளிலும் விளையாடியது.

வார்ன்-முரளிதரன் விருதுக்காக இடம்பெற்ற தேர்வுப் போட்டித் தொடரை இலங்கை அணி 3-0 என்ற கணக்கில் வென்று, ஆத்திரேலியாவுக்கு எதிரான தனது இரண்டாவது தேர்வுத் தொடர் வெற்றியையும், ஆத்திரேலியாவுக்கு எதிரான தனது முதலாவது முழுமையான தொடர் வெற்றியையும் பெற்றது. இம்முடிவுகளை அடுத்து ஆத்திரேலியா ஐசிசி தேர்வுத் தர வரிசையில் முதலாம் இடத்தில் இருந்து மூன்றாம் இடத்துக்குத் தள்ளப்பட்டது. அதே வேளையில், இலங்கை அணி ஏழாம் இடத்தில் இருந்து ஆறாம் இடத்திற்கு முன்னேறியது.

இலங்கைத் துடுப்பாளர் திலகரத்ன டில்சான் ஒருநாள் மற்றும் இ20ப போட்டிகளில் இருந்து இத்தொடரின் இறுதியில் ஓய்வு பெறப் போவதாக 2016 ஆகத்து மாதத்தில் அறிவித்தார்.



</doc>
<doc id="308636" url="https://ta.wikipedia.org/wiki?curid=308636" title="நுகர்வோன்மிகை">
நுகர்வோன்மிகை

நுகர்வோர் எச்சப்பாடு / நுகர்வோன்மிகை ("Consumer Surplus") என்னும் கருத்து முதன் முதலில் 1844 ல் பிரஞ்சு பொருளியல் நிபுணர் டியூப்பிட் என்பவரால் அறிமுகப்படுத்தப்பட்டது. ஆனால் இக்கருத்துக்கு முழுவடிவம் கொடுத்தவர் பேராசிரியர் ஆல்பிரட் மார்சல் ஆவார்.

குறைந்து செல் இறுதி நிலைப் பயன்பாட்டு விதியின் (Law of Diminishing Marginal Return) படி ஒருவன் ஒரு பொருளை மேலும் மேலும் வாங்கும் பொழுது அவர் அப்பொருளிலிருந்து அடையும் திருப்தி அல்லது பயன்பாடு குறைந்து கொண்டே செல்லும். அப்பொருளில் இருந்து கிடைக்கும் மொத்த பயன்பாடு (Total utility) அதிகமாக இருந்தாலும் இறுதிநிலைப் பயன்பாடு ( Marginal Utility) குறைந்து கொண்டே வரும் என்பது தான் குறைந்து செல் நிலைப் பயன்பாட்டு விதி. நாம் வாழ்க்கையில் பல பொருட்களுக்கு அதிக விலை கொடுக்கத் தயாராக இருக்கிறோம். ஆனால் உண்மையில் அவற்றிற்கு விலை குறைவாக இருக்கலாம். நாம் கொடுக்கத் தயாராக இருக்கின்ற விலையைவிட உண்மையான விலை குறைவாக இருந்தால் ஒரு மிகுதியை உணர்கிறோம் இது நுகர்வோர் எச்சப்பாடு என்றழைக்கப்படும்.

ஒரு பொருளை வாங்கும் பொழுது, அந்தப் பொருளிலிருந்து நமக்குக் கிடைக்கும் பயன்பாடு, நமக்கு லாபமாகும். அதற்காகக் கொடுக்கப்படும் விலை நமக்கு இழப்பாகும். நாம் வாங்குவதனால் கிடைக்கும் பயன்பாடு அதவாது நமக்குக் கிடைக்கும் லாபம், நாம் கொடுக்கும் விலை அதாவது நமக்கு ஏற்படும் இழப்பை விட அதிகமாக இருக்கும் பொழுது நாம் அப்பொருளை வாங்குவோம். எப்பொழுது இரண்டும் சமமாகுமோ அப்பொழுது அப்பொருளை வாங்குவதைத் தவிர்ப்போம். இதுபோல் நமது இழப்பு அதாவது நாம் கொடுக்கும் விலையை விட நமது லாபம் அல்லது அப்பொருளின் பயன்பாடு அதிகமாக இருக்கும் பொழுது ஏற்படும் உபரியே நுகர்வோர் எச்சம் என்று குறிப்பிடப்படுகிறது.

பேராசிரியர் ஆல்பிரட் மார்சல் இக்கருத்தை “ஒருவர் ஒருபொருள் இல்லாமல் போவதைக் காட்டிலும் வாங்குவதே மேல் என்று கருதி, கொடுக்கத் தயாராக உள்ள விலைக்கும், உண்மையில் அவர் கொடுக்கும் விலைக்கும் உள்ள வேறுபாடு நுகர்வோர் எச்சப்பாடாகும்” என்று விளக்குகிறார்.

நாம் ஒரு பொருளை வாங்கும் பொழுது பல எண்ணிக்கை உள்ள அதே பொருளை ஒரே விலைக்கு வாங்குகிறோம். கடைசி எண்ணத்திற்குக் கொடுக்கும் விலையையே முதல் எண்ணத்திற்கும் கொடுக்கிறோம். ஆனால் குறைந்து செல் பயன்பாடு விதியின் படி முதலில் வாங்கும் எண்ணங்களின் பயன்பாடு அதிகமாக இருக்கும். ஆதலால் அங்கு ஒரு மிகுதியை அடைகிறோம் 
நுகர்வோர் எச்சப்பாட்டை தகுவிலைக்கும் (potential price) உண்மையான விலைக்கும் (actual price) உள்ள வித்தியாசம் என்று கூறலாம். அன்றாட வாழ்வில், உப்பு, தீப்பெட்டி, செய்தித்தாள் போன்ற மலிவான பொருள்களிலிருந்து நாம் அதிகமான பயன்பாட்டை (utility) பெறுகிறோம். ஆனால் இவற்றிற்கு குறைவான விலையையே நாம் தருகிறோம். இதனால் நுகர்வோர் எச்சம் கிடைகின்றது.

"அன்றாட வாழ்வில் ஒரு நுகர்வோருடைய விருப்பத்தையும் தேர்வையும் அங்காடிகளின் போக்கு எப்படி எதிரொளிக்கின்றன, வீச்சையும் தாக்கத்தையும் எற்படுத்துகின்றன என்பதற்கு நுகர்வோர் எச்சப்பாடு மற்றுமொரு எடுத்துக்காட்டு ஆகும். ஆக தனி மனிதர்களின் வாழ்க்கைதரத்தை மேம்படுத்த அங்காடிகளின் போக்கை குறித்த புரிதல் அவசியம்."

நுகர்வோர் எச்சப்பாட்டை அறிந்து கொள்வதற்கு கீழ்க்கண்ட பட்டியலும் வரைபடமும் உதவுகின்றது.

பட்டியலில் இறுதி நிலைப்பயன்பாடு என்பது ஒவ்வொரு பொருளிலிருந்தும் கிடைக்கும் பயன்பாடு ஆகும். இது நாம் கொடுக்கத் தயாராக இருக்கும் விலை அதாவது பொருளின் ‘தகுவிலை’. ஆனால் சந்தையில் பொருளுக்கு நாம் கொடுக்கும் விலை வேறு அது உண்மைவிலையாகும். இந்த இரண்டிற்கும் உள்ள வேறுபாடே நுகர்வோர் எச்சப்பாடாகும். மேலே உள்ள பட்டியலில் தகுவிலைக்கும் உண்மைவிலைக்கும் உள்ள வேறுபாடே நுகர்வோர் எச்சப்பாடாகும். இதனை ஒரு வரைபடம் மூலமும் விளக்கலாம்.

வரைபடத்தில் X அச்சில் பொருள்களும் Y அச்சில் பயன்பாடு அல்லது விலையும் குறிக்கப்படுகிறது. கோடிட்ட பகுதி ஒவ்வொரு அலகிலிருந்தும் கிடைத்த பயன்பாட்டைக் காட்டுகின்றது. ஆறாவரது பொருளுக்கு நுகர்வோர் எச்சப்பாடு பூஜ்யமாகும். மொத்த கோடிட்ட பகுதி நுகர்வோர் எச்சப்பாடு ஆகும்



</doc>
<doc id="308639" url="https://ta.wikipedia.org/wiki?curid=308639" title="அசீநாப்தைலீன்">
அசீநாப்தைலீன்

அசீநாப்தைலீன் "(Acenaphthylene)" என்பது CH என்ற வேதிவாய்ப்பாட்டைக் கொண்ட ஒரு பல்வளைய அரோமாட்டிக் நீரகக்கரிமம் ஆகும். அசீநாப்தைலீனின் மூலக்கூற்று அமைப்பு 1 மற்றும் 8 நிலைகளில் CH அலகு இணைக்கப்பட்ட நாப்தலீனின் அமைப்பை ஒத்திருக்கிறது. மஞ்சள் நிறத்தில் திண்மமாக இருக்கும் இச்சேர்மம் மற்ற பல்வளைய அரோமாட்டிக் நீரகக்கரிமங்களைப் போல ஒளிர் தன்மையற்று காணப்படுகிறது. 

நிலக்கரித் தாரில் 2% அளவுக்கு அசீநாப்தைலீன் காணப்படுகிறது. அசீநாப்தீனை ஐதரசன் நீக்கம் செய்யும் வினையின் மூலம் தொழிற்துறையில் அசீநாப்தைலீன் தயாரிக்கப்படுகிறது. அண்டத்தில் காணப்படும் 20% அளவுக்கு மேலான கார்பன், பல்வளைய அரோமாட்டிக் நீரகக்கரிமங்களில் இருந்தே கிடைக்கிறது.

அசீநாப்தைலீனனை ஐதரசன் நீக்க வினைக்கு உட்படுத்துவதால் அதிக நிலைப்புத்தன்மை கொண்ட சேர்மமான அசீநாப்தீன் உருவாகிறது. சில கரிமவுலோக சேர்மங்களுக்கு இச்சேர்மம் ஒரு ஈதல் தொகுதியாகச் செயல்படுகிறது


</doc>
<doc id="308640" url="https://ta.wikipedia.org/wiki?curid=308640" title="2016 நீசு தாக்குதல்கள்">
2016 நீசு தாக்குதல்கள்

சூலை 14, 2016 அன்று பிரான்சின் நீஸ் நகரத்தில் பாஸ்டில் நாள் கொண்டாட்டங்களின் போது மக்கள்கூட்டம் மீது தாக்குதல் நடத்தப்பட்டது. நீஸ் புரோமானாடு டெசு ஆங்கிலேசு சாலையில் வேண்டுமென்றே மக்கள்கூட்டத்தின்மீது சுமையுந்து ஒன்றை மிக விரைவாக ஓட்டியும் துப்பாக்கிச் சூடு நிகழ்த்தியும் குறைந்தது 84 பேர் வரை கொல்லப்பட்டனர். தாக்குதல் நடத்தியவர் தனியாள் என்றும் வாகனம் இரண்டு கிமீ (1.25 மைல்கள்) கூட்டத்தினுள் சென்று மோதியது என்றும் காவல்துறை அறிவித்துள்ளது. இந்த சுமையுந்தின் ஓட்டுநரை [[காவல்துறை]யினர் சுட்டுக் கொன்றனர். இந்தத் தாக்குதலை நடத்தியவர் "மொகமது லாவ்யிஜ் பூலெல்" என கண்டறியப்பட்டுள்ளது.

தாக்குதல் நடப்பதற்கு சில மணிநேரத்திற்கு முன்னதாக, காலையில், பிரான்சிய குடியரசுத் தலைவர் [[பிரான்சுவா ஆலந்து]] [[நவம்பர் 2015 பாரிசுத் தாக்குதல்|நவம்பர் 2015 பாரிசுத் தாக்குதலுக்குப்]] பிறகு செயலாக்கத்தில் இருந்த நெருக்கடி நிலையை சூலை 26, 2016 அன்று [[தூர் த பிரான்சு]] முடிந்தவுடன் விலக்குவதாக உறுதியளித்தார்.

[[நீஸ்]] நகரத்தில் ஏறத்தாழ 22:40 [[UTC+2|உள்ளூர் நேரத்திற்கு]] [[பாஸ்டில் நாள்]] கொண்ட்டாட்டங்களின் அங்கமாக [[வாணவெடி]]க் காட்சியை காணக் கூடியிருந்த மக்கள் கூட்டத்தின் மீது சரக்குந்தி ஒன்றை புரொமெனேடு டெசு ஆங்கிலேசு சாலையில் மிக விரைவாக செலுத்தி தாக்குதல் நடத்தப்பட்டது. சுமையுந்தி வேகத்தில் செலுத்தப்பட்டு மக்கள் மீது மோதுவதற்கு முன்பாக குறைந்தது தொலைவு வந்துள்ளது.

செபாஸ்டியன் அம்பெர்ட் என்ற உள்ளாட்சி அமைப்பு அலுவலர் "இறந்தவர் எண்ணிக்கை மிகக் கூடுதலாக உள்ளது" என்றும் துப்பாக்கிச் சீடு பரிமாற்றம் நடந்ததாகவும் சுமையுந்து ஓட்டுநர் கொல்லப்பட்டு விட்டதாகவும் கூறினார். சில நேரடி சாட்சிகளும் இதனை உறுதி செய்தனர். வண்டியைச் சோதனையிட்டதில் பல ஆயுதங்களும் கையெறி குண்டுகளும் இருந்ததைக் கண்டறிந்துள்ளனர்.

வட்டார சட்டப்பேரவை தலைவர் கிறிஸ்டியன் எசுட்ரோசி தாக்குதலின்போது 70க்கும் கூடுதலானவர்கள் உயிரிழந்தனர் எனக் கூறியுள்ளார்.

இந்தத் தீவிரவாதத் தாக்குதலை நடத்தியவர் 31 அகவையான பிரான்சிய- தூனிசிய இருநாட்டு குடியுரிமை பெற்ற மனிதர் என அடையாளப்படுத்தப்பட்டுள்ளார்; அவரது பெயர் மொகமது லாவ்யீஜ் பூலெல். வண்டியில் இவரது அடையாள அட்டை இருந்தது.

காவல்துறை அறிக்கைகளின்படி [[தூனிசியா]]யில் பிறந்த மொகமது 2005இல் குடிபெயர்ந்து பிரான்சிய குடியனுமதி பெற்று நீசு நகரில் வாழ்ந்து வந்தார். திருமணம் புரிந்து மூன்று மக்கள் உள்ளனர்; ஆனால் மணமுறிவுக்கான செயற்பாட்டில் இருந்தார். பணநெருக்கடியில் இருந்த மொகமது ஓட்டுநராகப் பணிபுரிந்து வந்தார். தாக்குதலுக்கு ஓராண்டுக்கு முன்னர்தான் சுமையுந்து ஓட்டுவதற்கான அனுமதியைப் பெற்றிருந்தார்.

ஊடகச் செய்திகளின்படி, ஐந்து குற்றவியல் குற்றங்களுக்காக காவல்துறையில் அறியப்பட்டிருந்தார். குறிப்பாக ஆயுதமேந்திய வன்முறைக்காக கைது செய்யப்பட்டுள்ளார். தாக்குதலுக்கு ஒரு மாதம் முன்புதான் போக்குவரத்து விபத்தொன்றிற்காக கைது செய்யப்பட்டார். பிரான்சில் வசிக்கும் இவரது பெற்றோரும் மணமுறிவு பெற்றவர்கள். மொகமது அடிக்கடி தூனிசியா செல்வார். தூனிசிய மண்ணில் எந்தவொரு தீவிரவாதச் செயலிலும் ஈடுபட்டதாக தூனிசிய அதிகாரிகளிடம் பதியப்படவில்லை. இருப்பினும் போதை மருந்துகள், மது தொடர்புள்ள குற்றங்களில் ஈடுபட்டிருந்ததாக தெரிகின்றது.

தாக்குதலில் மொத்தம் 84 பேர் உயிரிழந்துள்ளனர்; 52 பேர் தங்கள் காயங்களுக்காக நெருக்கடி சிகிட்சை பெற்று வருகின்றனர். பல பிரான்சியக் குடிகள் இறந்துள்ள வேளையில் பல வெளிநாட்டினரும் உயிரிழந்துள்ளனர். இறந்தவர்களில் பல முசுலிம்களும் இருந்துள்ளனர்.


[[பகுப்பு:2016 நிகழ்வுகள்]]
[[பகுப்பு:பிரான்சில் தீவிரவாதத் தாக்குதல்கள்]]

</doc>
<doc id="308653" url="https://ta.wikipedia.org/wiki?curid=308653" title="தேன் பருந்து">
தேன் பருந்து

தேன் பருந்து ("Oriental Honey Buzzard") இப்பறவை ஊன் உண்ணி வகையைச்சார்ந்தது ஆகும். அதிகமாக இந்தியாவின் தமிழ் நாடு மாநிலத்தில் காணப்படுகிறது. இப்பறவையைபோல் பருந்து, கழுகு, பூனைப் பருந்து போன்றவையும் ஊன் உண்ணி வகைகள் ஆகும்.

இவ்வகையான பருந்துகளின் பொது பெயர் பாறு என அழைக்கப்படுகிறது. இதன் உடல் மேல் பரவியுள்ள தூவல்களின் நிறத்தைக்கொண்டு இதனை தேன் பருந்து என்று அழைக்கப்படுகிறது. மேலும் தேன் அடைகளில் காணப்படும் சிறிய லார்வா புழுக்களைப் பிடித்து உண்ணும் பழக்கம் கொண்டுள்ளது. 
இவை சைபீரியா, ஆசியா, ஜப்பான்போன்ற பகுதிகளை தன் இனவிருத்தி மண்டலமாகக் கொண்டுள்ளது. 
இப்பறவைகளை கோடைகாலங்களில் நகர்வுகளைச் சைபீரியா பகுதிகளிளும் குளிர் காலங்களில் தென்கிழக்காசியா பகுதிகளுக்கும் மாற்றிக்கொள்கிறது. இப்பறவை ஒன்றுக்கும் மேற்பட்ட கூடுகளைக்கட்டுகிறது. மேலும் இவை தேன் ஈயின் லார்வா புழுக்களையும், குளவிகளையும் விரும்பி உட்கொள்கிறது. இதனுடன் வண்டுகளையும் பிடித்து உட்கொள்கிறது. பொதுவாக மரங்கள் அடர்ந்த காடுகளைத் தமது இனப்பெருக்கத்திற்கு தேர்ந்தெடுக்கிறது.


</doc>
<doc id="308655" url="https://ta.wikipedia.org/wiki?curid=308655" title="இராசசூய வேள்வி">
இராசசூய வேள்வி

இராஜசூய வேள்வி (Rajasuya) என்பது இந்து தொன்மவியல் படி, மாமன்னர்களால் அதிகப் பொருட் செலவுடன் செய்யப்படும் ஒரு வகை வேள்வி ஆகும். தான் ஒரு மாமன்னர் என்பதை மற்ற மன்னர்களுக்கு உணர்த்துவதற்காகவும், நாட்டிற்கு புதிதாக பட்டம் சூட்டிக்கொள்ளும் பொருட்டும் ஒரு மன்னரால் இராசசூய வேள்வி செய்யப்படுகிறது. 
ஆபஸ்தம்ப சூத்திரத்தில் இராச்சூய வேள்வி செய்முறை குறித்து விளக்கப்பட்டுள்ளது. 18.8–25.22. இராசசூய வேள்வியின் போது சோம பானம் பிழிதல், சொக்கட்டான் ஆடுதல், தேர் ஓட்டுதல், வில்லிருந்து அம்பு எய்துதல், கால்நடை மந்தையை வேட்டையாடுதல் போன்ற செயல்கள் வேள்வி நடத்தும் மன்னரின் தலைமையில் நடைபெறும்.

இராசசூய வேள்விக்கான நிதி திரட்ட, மற்ற நாடுகளின் போர் தொடுத்து திறை வசூலிப்பர். மேலும் இராசசூய வேள்வியில் கலந்து கொண்ட பிற நாட்டு மன்னர்கள், இராசசூய வேள்வியை செய்த மன்னரை வாழ்த்திப் பரிசளிப்பார்கள்.

நாரதரின் ஆலோசனையின் படி , இந்திரப்பிரஸ்தம் எனும் புது நகரை நிறுவிய கையுடன் பாண்டவர்களின் மூத்தவன் தருமன் இராசசூய வேள்வி நடத்த, தனது சகோதரர்கள் மற்றும் கிருஷ்ணரிடம் ஆலோசனை செய்தான். பின்னர் வேள்விக்கான நிதி திரட்ட, வீமன், அருச்சுனன், நகுலன் மற்றும் சகாதேவன் ஆகியோர் பரத கண்டத்தின் நான்கு திசைகளில் உள்ள நாடுகளுடன் போரிட்டு திறை வசூலித்தனர் என்பதை மகாபாரதம், பருவத்தின் இறுதிப் பகுதிகளில் குறிப்பிட்டுள்ளது. 
மேலும் தருமரின் இராசசூய வேள்வியில் கலந்து கொண்ட பரத கண்ட நாட்டு மன்னர்களின் பெயர்களும் மற்றும் பல்வேறு இன மக்களின் தலைவர்களின் பெயர்களும்; அவர்கள் தருமரை வாழ்த்தி வழங்கிய பரிசுப் பொருட்கள் விவரம் குறிக்கப்பட்டுள்ளது.

இராசசூய வேள்விக்கான முதல் மரியாதையை கிருஷ்ணருக்கு தரக்கூடாது என மறுத்துப் பேசிய சேதி மன்னர் சிசுபாலன், தொடர்ந்து கிருஷ்ணரை நூறு முறைகளுக்கு மேல் தகாத சொற்களால் திட்டினார். இதனால் கோபங் கொண்ட கிருஷ்ணர் தனது சக்கராயுதத்தால் சிசுபாலனை கொன்றார். 


</doc>
<doc id="308657" url="https://ta.wikipedia.org/wiki?curid=308657" title="சிறிய கரும்பருந்து">
சிறிய கரும்பருந்து

சிறிய கரும்பருந்து ("Black-shouldered Kite") இப்பறவை ஆத்திரேலியா பகுதிகளில் திறந்த வெளிகளில் அதிகமாகக்காணப்படுகிறது. இப்பறவை ஊன் உண்ணிப் பறவையாகும். இப்பறவை ஐரோவாசியா, ஆப்பிரிக்கா, மற்றும் அமெரிக்காப் பகுதிகளில் காணப்படும் கருஞ்சிறகுப் பருந்தைப் போல் காணப்படுகிறது.

இப்பறவையின் நீளம் சாதாரணமாக 35 முதல் 38 செமீ வரையிலும் சிறகு விரிந்த நிலையில் 80 முதல் 95 செமீட்டர்கள் வரையிலும் உள்ளது. இவற்றில் ஆண பறவை சிறியதாகவும் கண்கள் சிகப்பு நிறத்திலும் காணப்படுகிறது. இப்பறவை தன் சிறகை விரித்துப் பறக்கும் போது விசில் அடிப்பதுபோல் சத்தம் எழுப்பும் தன்மை கொண்டது. இவற்றின் இனப்பெருக்க காலம் ஆகசுட் மாதத்திற்க்கும் சனவரி மாதத்திற்கும் இடையில் நடக்கிறது. இவை வானத்தில் சுற்றிக்கொண்டே தன் இரையை பூமியில் பார்த்து விரைந்து சென்று பிடிக்கும் வல்லமை கொண்டுள்ளது. முப்பது நாட்களுக்குள் மூன்று முட்டைகள் இட்டு அடைகாக்கிறது. இதன் குஞ்சுகள் ஐந்து வாரங்களில் வெளிவந்து தனது இரை வேட்டைக்கு தயாராகிறது.


</doc>
<doc id="308658" url="https://ta.wikipedia.org/wiki?curid=308658" title="அவந்தி நாடு">
அவந்தி நாடு

அவந்தி நாடு (Avanti Kingdom) பண்டைய பரத கண்ட நாடுகளில் ஒன்றாகும். தற்கால மால்வா, மேற்கு நிமோர் மாவட்டம் மற்றும் கிழக்கு நிமோர் மாவட்டப் பகுதிகளே அவந்தி நாடாகும். அவந்தி நாடு குறித்து மகாபாரத காவியத்தில் குறிப்பிடப்பட்டுள்ளது.
அவந்தி நாடு பேட்வா ஆற்றால் வடக்கு அவந்தி மற்றும் தெற்கு அவந்தி என இரண்டாக பிரிந்துள்ளது. தெற்கு அவந்தி பகுதிக்கு மகிழ்மதி நகரம் தலைநகராகவும்; வடக்கு அவந்தி பகுதிக்கு சப்த மோட்ச புரிகளில் ஒன்றான உஜ்ஜைன் நகரம் தலைநகராக விளங்கியது.
மகாவீரர் மற்றும் கௌதம புத்தர் காலத்தில் ஒன்று பட்ட அவந்தி நாட்டிற்கு உஜ்ஜைன் நகரம் தலைநகராக இருந்தது. 
அவந்தி நாட்டின் மன்னர் நந்திவர்தனன், மகத நாட்டின் சிசுநாகனை வென்றவர். பின்னர் அவந்தி, மகதப் பேரரசில் இணைக்கப்பட்டது. மௌரியப் பேரரசர் அசோகர் இளைமையில் அவந்தி நாட்டின் ஆளுநராக இருந்தவர்.

மகாபாரத காவியத்தில் பண்டைய பரத கண்டத்து நாடுகளையும், பல்வேறு இன மக்களை குறிப்பிடும் இடத்தில், அவந்தி நாட்டுடன் குந்தி நாடு, விதர்ப்ப நாடு, சௌராட்டிர நாடு, சேதி, அஸ்மகர்கள், கரூசகர்கள், கோப இராஷ்டிரர்கள், மகத நாடு, மல்ல அரசுகளும் குறிக்கப்பட்டுள்ளது.
அவந்தி நாடு கல்வியிலும், செல்வத்திலும் செழிப்பு மிக்க நாடாக விளங்கியது என மகாபாரதம் குறிப்பிட்டுள்ளது.
பரத கண்டத்தின் தெற்கில் உள்ள விதர்ப்ப நாடு, வடக்கின் மகத நாடு, கிழக்கின் துவாரகை போன்ற நாடுகளை இணைக்கும் நெடுஞ்சாலைகள் அவந்தி நாடு வழியாகச் சென்றதால், அவந்தி மத்திய இந்தியாவின் பெரும் கல்வி மையமாகவும்; வணிக மையமாகவும் திகழ்ந்தது.

இந்திரப்பிரஸ்தத்தில் தருமன் நடத்திய இராசசூய வேள்வியில், பரத கண்டத்தின் பல நாட்டு மன்னர்களுடன் அவந்தி நாட்டு மன்னரும் வருகை வந்து, தருமனுக்கு பரிசுகளை வழங்கி சிறப்பித்தார்.

குருச்சேத்திரப் போரில் அவந்தி நாட்டின் தெற்கு மற்றும் வடக்கு பகுதியின் மன்னர்களும்; சகோதரர்களுமான "விந்தன்" மற்றும் "அனுவிந்தன்" ஆகியோர், ஆளுக்கு ஒரு அக்குரோணி படைகளுடன், கௌரவர் அணி சார்பாக, பாண்டவர் அணிக்கு எதிராகப் போரிட்டனர். (மகாபாரதம், பீஷ்ம பருவம், அத்தியாயம் 19) (5:19)

பீஷ்மரின் தலைமையிலான கௌரவர் அணியின் படைத்தலைவர்களாக, அவந்தி நாட்டின் விந்தனும், அனுவிந்தனும் போரிட்டனர். பீஷ்மருக்குப் பின்ன்னர் துரோணரின் தலைமையிலும் அவந்தி நாட்டு மன்னர்கள் படைத்தலைவர்களாக போரிட்டனர். அவந்தி நாட்டு மன்னர்களான விந்தனையும், அனுவிந்தனையும் அருச்சுனன் போரில் கொன்றார்.




</doc>
<doc id="308661" url="https://ta.wikipedia.org/wiki?curid=308661" title="பிரம்மோற்சவம்">
பிரம்மோற்சவம்

பிரம்மோற்சவம் என்பது இந்து சமய நம்பிக்கையின் படி பிரம்மனால் நடத்தப்படுகின்ற உற்சவம் ஆகும். கோயில் திருவிழாக்களில் நடத்தப்படுகின்ற உற்சவங்களில் இந்த பிரம்மோற்சவம் சிறப்பு மிக்கதாக கருதப்படுகிறது. 

பிருகு முனிவர் தன்னுடைய வருகையை மதியாமல் படுத்திருந்த திருமாலின் மாரின் மீது எட்டி உதைத்தார். அதனால் திருமாலின் மார்பில் குடியிருந்த திருமகள், திருமாலை விட்டுப் பிரிந்தார். திருமால் வைகுந்தத்திலிருந்து பூலோகத்திற்கு வந்து வேங்கட மலையில் தங்கினார். அங்குவந்த பிரம்மன் பெரியதாக விழா எடுத்தார். 

திருமலையில் பிரம்மோட்சவம் புகழ்பெற்ற விழாவாக கொண்டாடப்படுகிறது. ஒன்பது நாட்கள் இவ்விழா நடத்தப்படுகிறது. இறுதி நாள் திருவோணத் திருநாளாக வருமாரு அமைக்கப்படுகிறது. 


</doc>
<doc id="308663" url="https://ta.wikipedia.org/wiki?curid=308663" title="அல்லைல் புரொப்பைல் இருசல்பைடு">
அல்லைல் புரொப்பைல் இருசல்பைடு

அல்லைல் புரொப்பைல் இருசல்பைடு "(Allyl propyl disulfide)" என்பது CHS. என்ற வேதிவாய்ப்பாடு கொண்ட ஒரு கரிம கந்தகச் சேர்மமாகும். வெளிர் மஞ்சள் நிறமும் கடும் நெடியும் கொண்ட இத்திரவம் எளிதில் ஆவியாகிறது. வெங்காயம் மற்றும் பூண்டு ஆகியனவற்றின் பிரதான பகுதிப்பொருளாகக் காணப்படும் அல்லைல் புரொப்பைல் இருசல்பைடு உணவுக் கூட்டுப்பொருளாகவும் நறுமணத்திற்காகவும் சேர்க்கப்படுகிறது. வெங்காயம் மற்றும் பூண்டை அரியும்போது இந்நீர்மம் ஆவியாகி கண்களில் பரவி எரிச்சலூட்டுகிறது. இவற்றைச் சமைக்கும் போதும் ஆவியாகி, காரத்தன்மையை விடுவித்து இனிப்புச் சுவையை தருகின்றன.


</doc>
<doc id="308674" url="https://ta.wikipedia.org/wiki?curid=308674" title="1579">
1579

ஆண்டு 1579 (MDLXXIX) பழைய யூலியன் நாட்காட்டியில் வியாழக்கிழமையில் துவங்கிய ஒரு சாதாரண ஆண்டு ஆகும்.




</doc>
<doc id="308679" url="https://ta.wikipedia.org/wiki?curid=308679" title="சீனர்கள், மகாபாரதம்">
சீனர்கள், மகாபாரதம்

சீனர்கள் (Chinas or Chīnaḥ (சமஸ்கிருதம் चीन:), மகாபாரத காவியம் மற்றும் புராணங்கள் கூறும், பண்டைய பரத கண்டத்தின் வடகிழக்கில் வாழ்ந்த மஞ்சள் நிற மக்களாவர். இம்மக்கள் தற்கால சீனா நாட்டைச் சேர்ந்தவர்கள். 

குருச்சேத்திரப் போரில் பகதத்தனின் பிராக்ஜோதிச படையில், கிராதர்களுடன், சீன வீரர்களும் இருந்தனர்.

மகாபாரதம், பீஷ்ம பருவம், அத்தியாயம் 65 & 66-இல் சீனர்களுடன், மிலேச்சர்கள், யவனர்கள், சகர்கள், சிதியர்கள், காம்போஜர்கள், குந்தலர்கள், ஹூணர்கள், பாரசீகர்கள், தருணர்கள், இரமணர்கள், தசமாலிகர்கள் போன்ற வெளிநாட்டு இன மக்களைக் குறித்துள்ளது. 

மகாபாரதத்தின் சாந்தி பருவத்தில் சீனர்களை இமயமலைத்தொடர்களில் உள்ள உத்தரபாத நாடுகளின் யவனர்கள், கிராதர்கள், காந்தாரர்கள், ஷபரர்கள், சகர்கள், துஷாரர்கள், பகவலவர்கள், மத்திரர்கள், காம்போஜர்களுடன் ஒப்பிட்டு பேசுகிறது. இம்மக்கள் வேத கால பண்பாட்டை பின்பற்றாதவர்கள் என்றும் குறிப்பிட்டுள்ளது.

மகாபாரத வன பருவத்தில், கிராதர்களின் இமயமலை வழியாக சீனர்களின் நிலப்பரப்பை அடையலாம் எனக்குறித்துள்ளது. பரத கண்டத்திற்கு வடக்கே அமைந்த நாடுகளின் ஒன்றாக சீனர்களின் நாட்டை குறிப்பிடப்பட்டுள்ளது.



</doc>
<doc id="308680" url="https://ta.wikipedia.org/wiki?curid=308680" title="ஜோஷ்வா ஸ்ரீதர்">
ஜோஷ்வா ஸ்ரீதர்

ஜோஷ்வா ஸ்ரீதர் ( Joshua Sridhar பிறப்பு 1974  சென்னை, இந்தியா) என்பவர் ஒரு இந்திய திரைப்பட இசையமைப்பாளர் ஆவார். இவர் 2004 திசம்பர் 8 அன்று வெளியான புகழ்பெற்ற படமான "காதல்"  திரைப்படத்தின் வழியாக இசையமைப்பாளராக அறிமுகமானார். 

ஜோஷ்வா ஸ்ரீதர் சென்னையில் 1974 மார்ச் 9 அன்று பிறந்தார். இவரது பெற்றோர் சரவணன் மற்றும் இராஜலட்சுமி ஆகியோர் ஆவர். இவர் சென்னையில் உள்ள பாரதிய வித்யாபவனின் இராஜாஜி வித்யாஸ்ரமம் பள்ளியில்  1980 முதல் 1990 வரை பயின்றார். மேனிலைக்கல்வி முடித்தது பின்  மெட்ராஸ் இன்ஸ்டிடியூட் ஆஃப் மியூசிக்கில் பியானோ வாசிக்கவும் மேற்கத்திய இசையின் நுணுக்கங்களையும்  கற்றார். பியானோ படிக்கும்போது அங்கு கித்தார் கற்ற பெண்ணோடு காதல் மலர 19 வயதில் திருமணம்; 20 வயதில் முதல் குழந்தை என வாழ்க்கையின் போக்கு மாறியது. திருமணத்துக்குப்பின் 1993 இல் கிருத்துவ மதத்துக்கு மதம் மாறினார். அதுவரை ஸ்ரீதராக இருந்தவர் ஜோஷ்வா ஸ்ரீதராக மாறினார்.  2004 ஆண்டு இவர் கிருத்துவ மதத்தில் இருந்து வெளியேறி இந்துவாக வாழ்ந்து வருகிறார்.

இளம்வயதிலேயே பியானோவைக்  கற்றுக்கொண்டு இளையராஜாவிடம் வாசிக்க வேண்டும் என்ற ஆசையில் இருந்தர். இசையைப் படிப்பு முடிந்தபின் இளையராஜாவிடம் சேர முயன்று இயலவில்லை. கிறிஸ்தவராக மாறியதை. அடுத்து, காஸ்பெல் இசை ஆல்பங்கள் இசையமைக்கும் வாய்ப்பு தேவாலயம் மூலமாகக் கிடைத்தது. தற்செயலாக இந்தப் பாடல்களைக் கேட்ட  திரைப்படப் புல்லாங்குழல் கலைஞர் நவீன் தன்னுடைய ஆல்பங்களுக்குக் கீபோர்ட் வாசிக்கும் வாய்ப்பைக் கொடுத்தார். தெலுங்குத் திரை இசையமைப்பாளர் கீரவாணி், அடுத்து, இசையமைப்பாளர் மணிஷர்மாவின் முதல் படம் தொடங்கித் தொடர்ந்து மூன்றாண்டுகள் அவருடைய படங்களில் கீபோர்டு வாசித்தார். அதை அடுத்து இயக்குநர் ராம் கோபால் வர்மாவுக்கு இசையமைத்துவந்த சந்தீப் சவுதாவிடம் கீபோர்ட் கலைஞராக பணியாற்றினார்.  ராம் கோபால் வர்மாவின் ‘ரங்கீலா’, ‘தவுத்’ படங்களுக்கு ஏ.ஆர்.ரஹ்மான் இசையமைத்திருந்ததால் அவருடைய அறிமுகம் கிடைத்தது. இதன்பிறகு பார்த்தாலே பரவசம்’, ‘லகான்’ ‘காதல் வைரஸ்’, ‘பாய்ஸ்’ எனத் தொடர்ந்து மூன்றரை ஆண்டுகள் ரஹ்மானின் 15 படங்களில் பல பாடல்களுக்கும் பின்னணி இசைக்கும் கீபோர்ட் வாசித்தார். இதே நேரத்தில் யுவன் ஷங்கர் ராஜா, கார்த்திக் ராஜா, வித்யாசாகர் உள்ளிட்ட இசையமைப்பாளர்களோடும் இசையால் இணைந்தார். பாய்ஸ் படத்தில் ஜோஷ்வாவின் திறமையைக் கவனித்த இயக்குநர் ஷங்கர் மூலமாக முதல் படம் எடுக்கத் திட்டமிட்டிருந்த பாலாஜி சக்திவேலுவின் அறிமுகம் கிடைத்தது. அவர் இயக்கிய காதல் படத்திற்கு இசையமைக்கும் வாய்ப்பு கிடைத்து, படம் 2004 திசம்பர் அன்று வெளியானது.
குறிப்புகள்:


</doc>
<doc id="308682" url="https://ta.wikipedia.org/wiki?curid=308682" title="3-நைட்ரோபென்சால்டிகைடு">
3-நைட்ரோபென்சால்டிகைடு

3-நைட்ரோபென்சால்டிகைடு "(3-Nitrobenzaldehyde)" என்பது CHNO என்ற மூலக்கூற்று வாய்ப்பாடு கொண்ட ஒரு கரிம வேதியியல் அரோமாட்டிக் சேர்மமாகும். அரோமாட்டிக் ஆல்டிகைடின் மெட்டா நிலையில் ஒரு நைட்ரோ தொகுதியை இச்சேர்மம் கொண்டிருக்கிறது. பென்சால்டிகைடுடன் நைட்ரிக் அமிலம் சேர்ப்பதால் நிகழும் ஒற்றை நைட்ரோ ஏற்ற வினையில் முதல்நிலை விளைபொருளாக 3-நைட்ரோபென்சால்டிகைடு உருவாகிறது.

பென்சால்டிகைடை நைட்ரோ ஏற்றம் செய்வதன் மூலம் தொகுப்பு முறையில் 3-நைட்ரோபென்சால்டிகைடு தயாரிக்கப்படுகிறது.பெரும்பாலும் இம்முறையில் மெட்டா நிலை மாற்று வடிவமே கிடைக்கிறது. பொதுவாக 19% ஆர்த்தோ வடிவம், 72% மெட்டா வடிவம் மற்றும் 9% பாரா மாற்று வடிவம் என்ற அளவுகளில் இத்தயாரிப்பு முறையின் விளைபொருள் விகிதம் காணப்படுகிறது


</doc>
<doc id="308698" url="https://ta.wikipedia.org/wiki?curid=308698" title="புரோமானாடு டெசு ஆங்கிலேசு">
புரோமானாடு டெசு ஆங்கிலேசு

புரோமானாட் டெசு ஆங்கிலேசு ("Promenade des Anglais"; உச்சரிப்பு:பிரோமானாடெசா(ங்)கிலே; நிகார்டு: "Camin dei Anglés"; பொருள்: "ஆங்கிலேயர்களின் நடைத்தடம்") பிரான்சின் நீஸ் நகரில் நடுநிலக் கடற்கரையில் உள்ள புகழ்பெற்ற நடைத்தடம் ஆகும். இது மேற்கில் வானூர்தி நிலையத்திலிருந்து கிழக்கே "குவாய் டெசு எடாட்சு-யுனிசு" (ஐக்கிய அமெரிக்க துறை) வரை கிட்டத்தட்ட 7 கிமீ தொலைவிற்கு அமைக்கப்பட்டுள்ளது.
18வது நூற்றாண்டின் இரண்டாம் பாதியில், ஆங்கிலேயர்கள் குளிர்காலத்தை கழிக்க நீசு வந்தனர். இங்குள்ள கடற்கரையின் அகலப்பரந்த காட்சி அவர்களைக் கவர்ந்தது. 1820இல் கடுமையான குளிர்காலத்தால் பாதிக்கப்பட்டு வடக்கிலிருந்து நீசுக்கு வந்தடைந்த பெரும் திரளான பிச்சைக்காரர்களுக்கு வேலை தரும் விதமாகவும் தங்களுக்குப் பயனாகும் விதமாகவும் ஆங்கிலேயர்கள் கடலோரமாக ஓர் நடைமேடையை கட்டும் திட்டமொன்றைத் தீட்டினர். இதற்கு பாதிரியார் "லெவிசு வே" செலவழித்தார்.

இந்த அழகான கடற்கரையோர நடைபாதையை கண்டு வியந்த நீசு நகர நிர்வாகம் இதனை மேலும் விரிவுபடுத்தியது. இந்த உலாத்தடம் முதலில் உள்ளக மொழியான நிசார்டில் "கேமின் டெசு ஆங்கிலேசு" எனப்பட்டது. தூரின் உடன்பாட்டிற்குப் பிறகு 1860இல் நீசைக் கைப்பற்றிய பிரான்சு இதற்கு "லா பிரோமானாட் டெசு ஆங்கிலேசு" என மறுபெயரிட்டது.

சூலை 14, 2016 அன்று உலாப்பாதையில் பாஸ்டில் நாள் வாணவேடிக்கைகளைக் கண்டு மகிழ்ந்திருந்த கூட்டத்தின் மீது சுமையுந்தை வேண்டுமென்றே செலுத்தி குறைந்தது 84 பேர் கொல்லப்பட்டனர், பலர் காயமுற்றனர்.
உள்ளூர்வாசிகள் இதனை புரோமானாடு என்றோ, சுருங்க, லா புரோம் என்றோ அழைக்கின்றனர். ஞாயிற்றுக் கிழமைகளில், மிதிவண்டிகளும், குழந்தையமர் வண்டிகளும், குடும்பம் முழுவதும் இங்கு உலாவுவதைக் காணலாம். சறுக்குப் பலகைகளில் செல்வோருக்கும் இது மிகவும் விருப்பமான இடமாக உள்ளது. 

இங்கு ஆண்டுதோறும் நீசு கார்னிவல், பூக்களின் சண்டை போன்ற நிகழ்ச்சிகள் நடத்தப்படுகின்றன. தவிர நடுநிலக் கடலோரத்தில் அமர்ந்து ஓய்வெடுக்கவும் எதிரேயுள்ள நீலவண்ண ஏஞ்செல்சு விரிகுடாக் கடலை ("la Baie des Anges") கண்டு களிக்கவும் இங்குள்ள நீலநிற நாற்காலிகளும் ("chaises bleues") நீச்சல் மாற்றுடை அறைகளும் (கபானா) சிறப்பான வசதிகளைத் தருகின்றன.


</doc>
<doc id="308703" url="https://ta.wikipedia.org/wiki?curid=308703" title="கீழநாணச்சேரி">
கீழநாணச்சேரி

கீழநாணச்சேரி 53.சிமிழி ஊராட்சியில் அமைந்துள்ள ஒரு கிராமம். இக்கிராமத்தில் சுமார் 100-க்கும் மேற்பட்ட குடும்பங்கள் உள்ளன.

இக்கிராமத்தில் நாணல் வகை புற்கள் அதிகமாக இருந்த காரணத்திணால் நாணல்சேரி என அழைக்கப்பட்டு, தற்போது "நாணச்சேரி" என அழைக்கப்படுகிறது.

திருவாரூர்-கும்பகோணம் நெடுஞ்சாலையில் 53.சிமிழி பேருந்து நிலையத்திலிருந்து வடக்கே 100.மீ. தொலைவில் அமைந்துள்ளது.


</doc>
<doc id="308713" url="https://ta.wikipedia.org/wiki?curid=308713" title="பஞ்சாபி பல்கலைக்கழகம்">
பஞ்சாபி பல்கலைக்கழகம்

பஞ்சாபி பல்கலைக்கழகம் ("Punjabi University") என்பது, வடமேற்கு இந்தியாவின் பஞ்சாப் மாகாணத்திலுள்ள பட்டியாலா நகரில் அமைந்துள்ள ஒரு உயர் கல்வி நிறுவனமாகும். பஞ்சாபி பல்கலைக்கழகம், கலை மற்றும் அறிவியல், பொறியியல் மற்றும் தொழில்நுட்பம், சமூக அறிவியல் ஆய்வுகள், மனிதநேயம், மற்றும் விளையாட்டு நிகழ்ச்சிகள் கற்பிக்கும் பன்முகம் கொண்ட பெரும் பாடசாலையாக இருக்கிறது. 

1962-ம் ஆண்டு ஏப்ரல் 30-ல் நிறுவப்பட்ட இப்பஞ்சாபி பல்கலைக்கழகம், எருசலேம் எபிரேயப் பல்கலைக்கழகம் போன்றே ஒருமொழி (பஞ்சாபி) பெயரைக் கொண்டு செயல்படுகிறது. மேலும், இக்கல்வி நிறுவனம், உலகின் ஒரே இரண்டாவது பல்கலைக்கழகமாகவும் அறியப்படுகிறது.


</doc>
<doc id="308717" url="https://ta.wikipedia.org/wiki?curid=308717" title="குஃக்கா">
குஃக்கா

குஃக்கா ("Gugga", அல்லது Gugga Pir, Gugga Jaharpir, Gugga Chohan, Gugga Rana, Gugga Vir மற்றும் பல பெயர்கள்) இராசத்தான், பஞ்சாப் பகுதிகளில் பாம்புக்கடிகளிலிருந்து பாதுகாப்புப் பெற வணங்கப்படும் நாட்டார் கடவுளாகும். இராசத்தானில் கோகாஜி என்றும் பஞ்சாப் பகுதி, அரியானா மற்றும் இமாச்சலப் பிரதேசப் பகுதிகளில் குஃக்கா ஜி என்றும் அறியப்படுகின்றார்.
வட இந்தியாவில் இராசத்தான், பஞ்சாப் பகுதி, அரியானா, இமாச்சலப் பிரதேசம் மற்றும் உத்தரப் பிரதேசத்தின் வடமேற்கு மாவட்டங்களில் குஃக்காஜி பெரிதும் வணங்கப்படுகின்றார். குசராத்து, மத்தியப் பிரதேசம் மாநிலங்களிலும் இவரை வழிபடுவோரைக் காணலாம். இவர் பாதோன் மாதத்தில் குறிப்பாக ஒன்பதாம் நாள் வழிபடப்படுகின்றார். குஃக்கா பாம்புக்கடிகளிலிருந்து காப்பவராக கருதப்படுகின்றார். மாரிசு எனப்படும் கோயில்களில் வணங்கப்படுகின்றார். இந்தக் கோயில்கள் எந்த சமயத்து விதிமுறைகளையும் பின்பற்றுவதில்லை; எரும்புப் புற்றிலிருந்து சீக்கிய குருத்வாரா போன்றோ முசுலிம் பள்ளி போன்றோ அமைந்திருக்கும். குஃக்கவை வணங்கும்போது படையலுக்கு நூடில்சு வழங்குகின்றனர். இவற்றை பாம்புகள் வசிக்குமிடங்களிலும் விட்டுச் செல்கின்றனர்.

சுவாரசியமாக, சிந்தி மக்களும் சிரவண மாதத்தில் நாக பஞ்சமி அன்று கோக்ரோ என்று விழா எடுக்கின்றனர். கோக்ரோவின் கதை கட்ச் மாவட்டத்தில் (குசராத்து) நடக்கின்றது. பெயர் ஒற்றுமை மட்டுமின்றி (கோக்ரோ, கோகாஜி) கோக்ரோவின் அன்னையின் பெயர் வச்சல்பாய் குஃக்காவின் அன்னை பெயரான இராணி பச்சலை ஒட்டி உள்ளது. 

குஃக்கா தற்கால இராசத்தானில் சுரு மாவட்டத்தில் தாத்ரேவாவில் வீரர்-அரசராகப் பிறந்தார். இவரது தந்தை தாத்ரேவாவின் அரசர் ஜேவர் ஆவார். தாய் பச்சல்தேவி.


</doc>
<doc id="308724" url="https://ta.wikipedia.org/wiki?curid=308724" title="ஸ்ரீரஞ்சனி">
ஸ்ரீரஞ்சனி

ஸ்ரீரஞ்சனி (Sriranjani 22 பெப்ரவரி 1927 – 27 ஏப்ரல் 1974) என்பவர் தமிழ், தெலுங்குத் திரைப்பட நடிகையாவார். இவர் ஸ்ரீரஞ்சனி (சீனியர்) என்பவரின் தங்கை. அதனால் இவர் ஸ்ரீரஞ்சனி (ஜூனியர்) என அழைக்கப்பட்டார். இவர் பெரும்பாலான திரைப்படங்களில் துன்பத்தில் உழலும் மனைவி பாத்திரங்களில் நடித்தார்.

ஸ்ரீரஞ்சனி பிறந்தது ஆந்திரப்பிரதேசம், குண்டூர் மாவட்டத்தில் உள்ள முருக்கிபுடி கிராமமாகும். இவரது அக்கா மூத்த ஸ்ரீரஞ்சனியும் ஒரு நடிகையாவார். இவர் முதலில் தெலுங்குப் படங்களில் நடித்து வந்தார். இவரது இயற்பெயர் மகாலட்சுமி. இவர் தன் அக்காவுடன் வளர்ந்து, திரைத்துறையில் நடிக்க விரும்பினார். சித்திரப்பு நாராயணமூர்த்தி இவருக்கு நடிக்கும் வாய்ப்பை பீஷ்மா (1944) படத்தில் அளித்தார். பின்னர் கொல்லபாமா, பிரம்மாச்சாரி, கீதாஞ்சலி, மதலாசா, லைலா மஜ்னு போன்ற படங்களில் நடித்தார். இவர் வாழ்வின் திருப்பு முனையான பாத்திர வாய்ப்பாக குணசுந்தரி கதா ( 1949 ) என்ற படம் புகழ்பெற்ற இயக்குநரான கத்ரி வெங்கட ரெட்டி இயக்கிய படத்தில் கிடைத்தது. இவர் நடித்த குண சுந்தரி பாத்திரம் திரைத்துறையில் இவருக்கு நற்பெயரை சம்பாதித்துக் கொடுத்தது. தெலுங்கு படமான குணசுந்தரி கதா படத்தை தமிழில் எடுத்தபோது குண சுந்தரி வேடத்தில் தமிழிலும் ஸ்ரீரஞ்சனியே நடித்து பாராட்டைப் பெற்றார். இதன் பிறகு தலைசிறந்த படங்களில் நடிக்கும் வாய்ப்பு இவருக்கு கிடைக்கத் துவங்கியது. மன்றதண்டம், சங்கராந்தி, பிரேமா, ப்ரதுகு தெருவு, சுவயம்ப்ரபா, ராமாஞ்சநேய யுத்தம் போன்ற பல படங்களில் நடித்தார். என்றாலும் இவரின் குணசுந்தரி கதா பட நடிப்பு எப்போதும் பாராட்டத்தக்கதாக இருந்தது.

இவர் நடித்த தமிழ்ப் படமான பராசக்தி (1952), இவருக்கு நற்பெயரை பெற்றுத் தந்தது.
அதே ஆண்டு அவர் எம்.ஜி.ஆருடன் குமாரி என்ற படத்தில் நடித்தார். ரத்தக்கண்ணீர் படத்தில் தொழுநோய் பிடித்த (1954) நாயகனாக நடித்த எம்.ஆர்.ராதாவுக்கு இணையாக நடித்தார். ராஜி என் கண்மணி (1954) படத்தில் ராஜி என்னும் பார்வையற்ற பூக்காரி பாத்திரைத்தை ஏற்று நடித்தார். இந்தப்படம் சார்லி சாப்ளின் படமான சிட்டி லைட்சு (1931) படத்தின் தழுவல் ஆகும்.

1960 ஆம் ஆண்டு படங்களில் நடிப்பதில் இருந்து ஓய்வு பெற்றார். மீண்டும் வயதான தாயார், குணச்சித்திர வேடங்களில் நடித்தார். 1974 ஆம் ஆண்டு காலமானார்.



ஸ்ரீரஞ்சனி- அக்காவின் பெயரில் கலக்கிய தங்கை!﻿


</doc>
<doc id="308734" url="https://ta.wikipedia.org/wiki?curid=308734" title="அப்பாஸ் கியரோஸ்தமி">
அப்பாஸ் கியரோஸ்தமி

அப்பாஸ் கியரோஸ்தமி ( Abbas Kiarostami (பாரசீக மொழி: عباس کیارستمی‎‎  pronunciation ; 22 சூன் 1940 – 4 சூலை 2016) என்பவர் ஒரு ஈரானிய திரைப்பட இயக்குநர், திரைக்கதை ஆசிரியர், ஒளிப்பதிவாளர், படத் தயாரிப்பாளர் ஆவார். இவர் 1970 முதல் திரைக்கலைஞராக உள்ளார், இவர் நாற்பது படக்களுக்குமேல் பணியாற்றியுள்ளார், இதில் குறும்படங்கள்,  விபரணத் திரைப்படங்கள் போன்றவையும் அடங்கும். இவர் இயக்கி விருதுகள் பெற்ற படங்கள் கோகிர் ட்ரிலோகே (1987–94), குலோசப் (1990), டேஸ் ஆப் செர்ரி (1997) , "பேத் மா ரா ஹாஹத் போட்" (1999). இவரின் பிற்காலப் படங்கள், செர்டிபைடு காஃபி (2010) மற்றும் லேக் சோமியோன் இன் லவ் (2012), 

சிறு வயதிலிருந்து ஓவியக் கலையில் ஈடுபாடு கொண்டிருந்த அப்பாஸ் கியரோஸ்தமி, ஓவியம், வடிவமைப்பு ஆகியவற்றையே படித்தார். படித்து முடித்த பிறகு விளம்பரத் துறைக்குள் நுழைந்தார். ஈரானியத் திரைப்படங்களில் புதிய அலை இயக்கத்தின் வித்தாக டாரீயூஷ் மெஹ்ர்ஜூயின் ‘த கவ்’ (பசு) திரைப்படம் அடைந்த வெற்றி அப்பாஸ் கியரோஸ்தமிக்குப் திரைத்துறைமீது ஆர்வத்தைத் தூண்டவே திரைத்துறையில் நுழைந்தார். துவக்கத்தில் குழந்தைகளைப் பற்றி நிறைய ஆவணப்படங்களையும் குறும்படங்களையும் இயக்கினார். அவரது முதல் முழு நீளத் திரைப்படம் "வேர் இஸ் த ஃப்ரண்ட்ஸ் ஹோம்?". அப்பாஸ் கியரோஸ்தமி உலக அளவில் கண்டு கொள்ளப்பட்டது இந்தப் படத்துக்குப் பிறகுதான்.

அவரது படங்களை ஒட்டுமொத்தமாகப் பார்க்கும்போது அவர் கதை சொல்வதற்கு முயலவே மாட்டார் என்பதும், ஒரு கதாபாத்திரத்தை, ஒரு வாழ்க்கையை கேமரா பின் தொடர்ந்தால் எப்படி இருக்குமோ அதுபோல இருக்கும்.


</doc>
<doc id="308737" url="https://ta.wikipedia.org/wiki?curid=308737" title="தம்தமா சாகிபு">
தம்தமா சாகிபு

தம்தமா சாகிபு ("Damdama Sahib") எனும் இவ்வூர், வடமேற்கு இந்தியாவின் பஞ்சாப் மாகாணத்திலுள்ள பட்டிண்டா மாவட்டத்திலிருந்து 28- கிலோமீட்டர் தென்கிழக்கேயுள்ள பஞ்ச தக்து ("Panj Takht") (பஞ்சாபி:"பஞ்ச தக்து") (தமிழ்:"ஐந்து இருக்கைகள்") என்னுமிடத்தில் (29° 59′ 13.2″ N, 75° 4′ 40.8″ E) சீக்கிய புனிதத்தலமாக அமைந்துள்ளது. தக்த் சிறீ தர்பார் சாகிபு தம்தமா சாகிபு ("Takht Sri Darbar Sahib Damdama Sahib") என விரிவான பெயருடன் அறியப்படும் இது, பஞ்ச தக்து அல்லது 'சீக்கிய உலகின் அதிகாரத்தின் இருக்கை' எனப்படும் இருக்கைகளில் ஒன்றுதான் 'தக்து சிறீ தம்தமா சாகிபு' எனக்கூறப்படுகிறது. மற்ற நான்கு இருக்கைகளான, அகல் தக்து சாகிபு ("Akal Takht"), தக்து சிறீ கேசகர் சாகிபு ("Takht Sri Keshgarh Sahib"), தக்து சிறீ பாட்னா சாகிபு ("Takht Sri Patna Sahib") மற்றும் தக்து சிறீ அசூர் சாகிபு ("Hazur Sahib Nanded") போன்ற இருக்கைகள் இருப்பது குறிப்பிடத்தக்கது.

கி.பி 1705-ல் சீக்கிய சமய பத்து குருக்களில் பத்தாவது குருவான குரு கோவிந்த் சிங் என்பவர், சீக்கியர்களின் புனித நூலான குரு கிரந்த சாகிபு ("ஆதி கிரந்தம்") எனும் நூலின் முழு பதிப்புகளையும் இவ்விடத்தில் தயாரித்ததாகவும் நம்பப்படுகிறது. மேலும், முகாலயர்களுடன் நடந்த போருக்குப் பின் இங்கு ஓய்வெடுத்ததாகவும் சொல்லப்படுகிறது.
இத்தலத்தின் வளாகத்தினுள் 10 குருத்வாராக்களும், மூன்று புனித நீர்த்தொட்டிகளும் உள்ளன. 1510-ல், சீக்கிய மதத்தின் நிறுவனரும், மற்றும் பத்து சீக்கிய குருக்களுள் முதல் குருவான குரு நானக் இங்கு வந்தபோது முதல் தொட்டி உருவாக்கப்பட்டது. 'குருசார் சரோவர்', 'அகால்ஸார் சரோவர்' என்ற இரண்டாவது மூன்றாவது தொட்டிகளில் நீர் அருந்துவது நோய்களைத் தீர்ப்பதாகச் தொன் நம்பிக்கையாக கருதப்படுகிறது..



</doc>
<doc id="308743" url="https://ta.wikipedia.org/wiki?curid=308743" title="பஞ்சாபி காக்ரா">
பஞ்சாபி காக்ரா

பஞ்சாபி காக்ரா () என்னும் உடையை பஞ்சாபி பெண்கள் அணிகின்றனர். தலையில் போர்த்திக் கொள்ளும் துணி, மேலே உடுத்திக்கொள்ளும் குர்த்தா, கீழே அணித்து கொள்ளும் காக்ரா, பேண்ட்/கால்சட்டை போன்ற சல்வார்/சுத்தன் ஆகிய நான்கும் சேர்ந்ததே இந்த உடை இந்த உடையை அரியானா, இமாச்சலப் பிரதேசம் ஆகிய மாநிலங்களைச் சேர்ந்த பெண்களும் அணிகின்றனர். இந்த உடையை அணிந்துகொண்டு கித்தா நடனம் ஆடுகின்றனர்.

தலையில் போர்த்திக் கொள்ளும் துணியை புல்காரி என்று அழைக்கின்றனர். இதில் விதவிதமான அலங்கார வடிவங்கள் வரையப்பட்டிருக்கும்.

பஞ்சாபியர் குர்த்தா எனப்படும் மேலாடையை அணிந்து கொள்கின்றனர். 

நீளமான குர்த்தாவுக்கு பதிலாக நீளம் குறைந்த குர்த்தியை அணிவதும் உண்டு.

மார்பகங்களை மட்டும் மறைக்கும் ரவிக்கை/ஜாக்கெட் போன்ற உடையை அங்கி என்றும், சோலி என்றும் அழைக்கின்றனர். இந்த உடை வயிற்றை மறைக்காது. அங்கியை மட்டும் அணிந்தால் அதற்கு சோலி என்று பெயர்.

சோலியை பட்டுத்துணியால் நெய்வதும் உண்டு. இந்த துணி பல நிறங்களில் விற்பனையாகிறது

காக்ராவை பட்டுத் துணியிலோ, முஸ்லின் என்ற துணியிலோ நெய்கின்றனர். இது 9 முதல் 25 யார்டு நீளம் இருக்கும்.பஞ்சாபை சேர்ந்த அனைத்து மத பெண்களும் காக்ராவை அணிகின்றனர்.

இந்த துணியில் எம்பிராய்டரி எனப்படும் அழகு வேலைப்பாடுகளை காணலாம்.

காக்ராவுக்கு கீழே சுத்தன்/சல்வார் எனப்படும் ஆடைகளை அணிகின்றனர். பண்டிகை காலத்திலும், இழவு வீடுகளுக்குச் செல்லும் போதும், பெண்கள் காக்ரா அணிவதை வழக்கமாகக் கொண்டுள்ளனர்.


</doc>
<doc id="308748" url="https://ta.wikipedia.org/wiki?curid=308748" title="நகாமோ மக்களவைத் தொகுதி">
நகாமோ மக்களவைத் தொகுதி

நகாமோ (ஆங்கிலம்: Nowgong) என்னும் மக்களவைத் தொகுதி அசாமில் உள்ளது.

இந்த மக்களவைத் தொகுதியில் கீழ்க்காணும் சட்டமன்றத் தொகுதிகள் சேர்க்கப்பட்டுள்ளன.



</doc>
<doc id="308751" url="https://ta.wikipedia.org/wiki?curid=308751" title="ஜார்க்கண்ட் சம்பர்க் கிராந்தி விரைவுவண்டி">
ஜார்க்கண்ட் சம்பர்க் கிராந்தி விரைவுவண்டி

12825/12826 ஜார்க்கண்டு சம்பர்க் கிராந்தி விரைவுவண்டி, இந்திய இரயில்வேயினால் இயங்குகிறது. இந்த வண்டி ராஞ்சியில் இருந்து கிளம்பி, தில்லியில் உள்ள ஹசரத் நிசாமுத்தீன் வரை சென்று திரும்புகிறது. இந்த வண்டி 1307 கி.மீ. தொலைவை 21 மணி 15 நிமிடங்களில் கடக்கிறது.




</doc>
<doc id="308756" url="https://ta.wikipedia.org/wiki?curid=308756" title="பஞ்சாபி நாட்டார் சமயம்">
பஞ்சாபி நாட்டார் சமயம்

பஞ்சாபி நாட்டார் சமயம் என்பது பஞ்சாப் பகுதி மக்களுக்கே உரித்தான  நீத்தார் வழிபாடு, உள்ளூர் சிறுதெய்வ வழிபாடு, உள்ளூர் பண்டிகைகள் உள்ளிட்டவைக் குறித்த நம்பிக்கைகளையும் வழக்கங்களையும் குறிக்கும். ஒழுங்கு பெற்ற சமயங்கள் பலவற்றின் கலந்துரையாடலாகத் திகழும் பஞ்சாபி நாட்டார் சமயங்களின் அடையாளமாகப் பஞ்சாபி நாட்டார் சமய ஆலயங்கள் பஞ்சாப் பகுதியில் பல உள்ளன. இவ்வாலயங்கள் பல்வேறு சமயங்களுக்கிடையேயான உரையாடல்களையும், புனிதர்களைப் போற்றி வணங்கும் தனித்துவமான பண்பாட்டு வழக்கத்தையும் எடுத்துக் காட்டுவதாய் விளங்குகிறது.

பஞ்சாபிகள் தாம் பின்பற்றும் ஒழுங்குபெற்றச் சமயம் எதுவாயினும் அவர்களது நாட்டார் சமயத்தையும் தொடர்ந்து பின்பற்றுவர். சிலபோது இச்சமயங்களின் நம்பிக்கைகளும் வழக்கங்களும் அவர்கள் பின்பற்றும் பெருஞ்சமயத்திற்கு எவ்வித தொடர்பு அற்றும் அமையும். சிலபோது அவற்றிலிருந்து பெறப்பட்ட நம்பிக்கைகளைக் கொண்டும் அமையும்.

பஞ்சாபி நாட்டார் பிறப்பியலில் அண்டம் மூன்று பகுதிகளாகப் பகுக்கப்பட்டுள்ளது:

தேவ்லோக் என்பது ஆகாஷ் என்று வழங்கப்படும் வானில் அமைந்த கடவுள், புனிதர்கள் மற்றும் முன்னோர்களின் உறைவிடப் பகுதி. முன்னோர்/நீத்தோர் கடவுளாகவோ புனிதராகவோ ஆகலாம்.

"ஜாதேரா" என்பது ஒரு குடும்பப் பெயரை நிறுவிய பொது மூதாதையரையும் மற்றும் தொடர்புடைய அனைத்துக் குல மூதாதைகளையும் போற்றி நினைவுகூற அமைக்கப்படும் ஆலயங்கள் ஆகும்.

ஒரு கிராமத்தைத் தோற்றுவித்தவர் காலமாகையில், அவருக்கு அக்கிராம எல்லையில் ஓரு சன்னதி எழுப்பப்பட்டு அங்கு ஒரு "ஜண்டி" மரம் நடப்படும். இது போன்ற பல சன்னதிகளை ஒவ்வொரு கிராமத்திலும் காணலாம்.

ஒரு குலத்தையோ கிராமத்தையோ நிறுவியவரின் பெயரில் "ஜாதேரா" அமையலாம். எனினும் பல கிராமங்களில் பெயரற்ற ஜாதெராக்களும் காணப்படுகின்றன. சில குடும்பங்களில் ஜாதேராவை நிறுவியவர் ஒரு புனிதராகவும் இருக்கலாம். பாபா ஜோகி பீர் போன்ற இத்தகைய புனிதர்கள், அந்தந்த ஜாதேராவிற்குத் தலைமை ஏற்று, அதன் வழி வருவோரால் வணங்கப்படுவதோடு, பொதுவான பலராலும் போற்றி வணங்கப்படுவர்.

ஒரு குலப்பெயர் கொண்ட பஞ்சாபிகள் அனைவரும் ஒரே மூதாதையின் வழியில் தோன்றியதாக அவர்கள் நம்புகின்றனர். பஞ்சாபியில் குலப்பெயர் "கௌத்" அல்லது "கோத்ரா" என்று வழங்கப்படுகிறது.

குலப்பெயர் குழுக்கள் ஒரே பூர்வீகத்தைக் கொண்ட சிற்சிறு குடும்பக் குழுக்களாக மேலும் பகுக்கப்படுகின்றது. வழக்கமாக குறைந்தது ஏழு தலைமுறைகளுக்கு அடையாளம் காணக்கூடிய உறவுகள் ஒரு குடும்பக் குழுவாக அறியப்படும்.

பண்டைக் காலங்களில், ஒரு கிராமவாசிகள் அனைவரும் ஒரே குலப்பெயர் கொண்டிருப்பதைப் பரவலாகக் காணலாம். வேறு புது கிராமத்திற்கு பெயர்ந்து செல்லுகையிலும் தங்களின் மூல ஜாதேராவிற்கும் தொடர்ந்து மரியாதை செலுத்துவர். பிராமணர், சாஹலர் மற்றும் சந்துக்கள் தத்தம் ஊரில் புதிய ஜாதேராக்களைக் கொண்டுள்ளபோதும், இன்றளவும் தங்கள் ஒட்டுமொத்த குலப்பெயருக்குக் காரணமான மூதாதைக்குத் தொடர்ந்து மரியாதை செலுத்தி வருகின்றனர்.

காலப்போக்கில் பஞ்சாபி கிராமங்களில் வெவேறு குலப்பெயர் குடும்பங்கள் கலந்து வாழத் துவங்கினர். இதனால் ஒரு கிராமம் ஒரே ஜாதேராவை மட்டும் கொண்டிருந்தபோதும் அதனை வெவ்வேறு குலப்பெயர் குழுக்களும் பொதுவாகப் பயன்படுத்தத் துவங்கின. எனினும், ஜாதேரா, கிராமத்தை நிறுவிய மூதாதையின் பெயரிலேயே வழங்கப்படும். சிலபோது குறிப்பிட்ட பொதுக் குலங்களின் மூதாதைகளின் பெயரில் பல ஜாதேராக்கள் ஒரே கிராமத்தில் நிறுவப்படுவதும் உண்டு.

ஒரே குலதோர், ஒரு கிராமத்தைப் புதிதாகத் தோற்றுவிக்கையிலும் அவர்கள் தம் மூதாதையின் கிராம ஜாதேராவிற்குத் தொடர்ந்து சென்றுவருவர். அது இயலாத போது பழைய ஜாதேராவில் இருந்து ஒரு தொடர்பு பெறப்பட்டு புதிய ஜாதேரா ஒன்று புது கிராமத்தில் தோற்றுவிக்கப்படும்.

திருமணம், இந்திய மாதத்தின் 15-ம் தேதி, இந்திய மாதத்தின் முதல் ஞாயிற்றுக் கிழமை போன்ற தருணங்களில் குலத்தோர் ஜாதேராவிற்குச் சென்று பற்றுச் சேவை புரிவர். அருகிலுள்ள குளத்தில் மண்ணெடுத்து சிவலிங்கம் செய்து ஜாதேரா மேட்டில் வைத்து பசும் நெய்யும் மலர்களும் ஜாதேராவிற்குக் காணிக்கை அளிக்கப்படும். சில கிராமங்களில் ரொட்டி மாவு காணிக்கையளிக்கப்படுவதும் வழக்கம்.

"ஜாதேரா" வழிபாடு முறையான சமத்தின் பகுதியல்லாது, நாட்டார் சமயத்தின் பகுதியாக வழங்கப்படும். இவ்வழிபாடு முறையான சமயத்தில் வழக்கிலிருக்கும் வழிபாட்டு முறை போலல்லாமல் மூத்தோருக்கு மரியாதை தரும் விதம் அமைவது.

சாஹல் ஜாட்கள், அத்வால், சீமாக்கள் மற்றும் தூலிக்கள் ஆகியோரது புராணங்கள் ஜாதேராக்களின் தோற்றம் பற்றிக் கூறும் புகழ்பெற்ற புராணங்களுள் சில. 

பஞ்சாப்பில் பின்வருவது போன்ற பல திருவிழாக்கள் கொண்டாடப்படும்.

உரோமனா குலத்தின் பாபா கால்லு நாத்தின் நினைவாக பதிண்டா மாவட்டத்தில் புச்சோ மாண்டியின் அருகிலுள்ள நாதனா கிராமத்தில், ஆண்டுதோறும் பிப்ரவரி-மார்ச்சு மாதத்தில் திருவிழா கொண்டாடப்படும். இத்திருவிழா நான்கு நாட்கள் நீடிக்கும். முதல் நாள் உரோமனாக்களுக்கு மட்டும் உரித்தானது. மற்ற மூன்று நாட்களில் அனைவரும் பங்கு பெறலாம்.

பாபா காலா மெகரைப் போற்றி 'சந்து' குலத்தார் ஆண்டுதோறும் அம்ரித்சர் மாவட்டத்தில் விழா எடுப்பர்.

ஆண்டுதோறும் ஏப்ரல் மாதத்தை ஒட்டி நடத்தப்படும் இத்திருவிழாவில் சந்துக்கள் தவிற பஞ்சாப் மற்றும் இராசத்தானைச் சேர்ந்த மற்ற இனங்களும் குலங்களும் பங்கு பெறும்.

சந்துக்களின் பழங்கதை ஒன்றின்படி, பாபா காலா மெகர் ஒரு நாள், கால்நடைகளை மேய்த்துக் கொண்டிருக்கையில் பாபா கோரக்நாத்தைச் சந்திக்க நேர்ந்தது. அப்போது பாபா கோரக்நாத் அவரிடம் சிறிது பால் வேண்டியுள்ளார். கால்நடைகள் அனைத்தும் காளைகளாக இருந்த போதும் பாபா காலா மெகர் அவற்றைத் தன் பிரம்பால் தட்டி அதிசயிக்கத்தக்க வகையில் பாலைக் கரந்து தந்ததாகக் கதை அமைகிறது.

பட்டிண்டா மாவட்டத்தின் மாண்ஸா வட்டத்திலுள்ள போபால் கிராமத்தில் இவ்விழா கொண்டாடப்படும்.

சாஹல் ஜாட்களின் குருவென அறியப்படும் பாபா ஜோகி பீரைப் போற்றி இவ்விழா எடுக்கப்படுகிறது. முகலாய ஆட்சிக் காலத்தில், முகலாய அரசர்களோடு பாபா ஜோகி பீர் போரிட்டதாகக் கூறப்படுகிறது.

சண்டையின்போது அவரது தலை துண்டிக்கப்பட்டும், அவரது உடல் மட்டுமே உயிர் முற்றும் வடியும் வரை தொடர்ந்து போரிட்டுக் கொண்டே இருந்ததாகக் கூறப்படுகிறது. ஜோகி பீரின் வீரத்தையும் தியாகத்தையும் போற்றி அவருக்கு ஒரு சன்னதி அமைத்து விழா எடுக்கத் துவங்கினர்.

பாதோன் கிராமத்தில் ஆகத்து - செப்டம்பரிலும் சேட்டி கிராமத்தில், மார்ச் - ஏப்ரலிலுமென ஆண்டுக்கு இருமுறை மூன்று நாட்களாக கிராமத்தின் ஜோகி பீர் சன்னதியில் இவ்விழா கொண்டாடப்படும். இந்துக்களும் சீக்கியர்களும் இவ்விழாவில் பங்குபெறுவர். குறிப்பாகச் சாஹல் ஜாட்கள் பெருமளவில் பங்குபெறுவர். 

புனிதர்களின் நினைவில் ஏற்படுத்தப்பட்ட சன்னதிகள் பஞ்சாப் பகுதியெங்கும் பரவலாகக் காணப்படும். இவை ஷகீத் சன்னதிகள் என்றழைக்கப்படும். முஸ்லிம் சன்னதிகள் தர்கா என்றும் இந்து சன்னதிகள் "சமாத்" என்றும் வழங்கப்படும்.

பஞ்சாப் பகுதியில், குவாஜா கிதுர் என்பது கிணறு ஓடைகள் போன்ற நீர்நிலைகளுக்குப் பொறுப்புடைய ஆன்மாவாகக் கருதப்படுகிறது. சிக்கந்தர் நாமாவில் இவரை அமரத்துவக் கிணற்றின் பொறுப்பாளரெனக் குறிப்பிடப்பட்டுள்ளது. பலச் சமயத்தாராலும் போற்றி வணங்கப்படுகிறார். பச்சை வண்ண ஆடை அணிந்து, ஒரு மீன் மேலேறி பயணிப்பதாக உருவப் படுத்தப்படுவார். இவரது முதன்மை சன்னதி, பாகிஸ்தானிலுள்ள பஞ்சாப்பின் பஃக்கார் அருகில் உள்ள சிந்து ஆற்றுத் தீவில் உள்ளது.

சஞ்சி என்பது அன்னை தெய்வத்திற்குப் படைக்கப்படும் பண்டிகை ஆகும்.

குஃக்கா பீர், பாம்புகளிடமிருந்து தங்களைக் காத்துக் கொள்ளும் பொருட்டு வணங்கப்படுகிறார். சாப்பர் மேளா எனும் திருவிழா ஆண்டுதோறும் குஃக்கா பீரின் பெயரில் கொண்டாடப்படுகிறது.

தொன்றுதொட்டு பஞ்சாபி மக்கள், நவராத்திரியின் முதல் நாளில் ஒரு மட்பாண்டத்துள் பருப்பு, தானியங்கள் மற்றும் பிற விதைகளையும் விதைத்து ஒன்பது நாட்களுக்கும் நீர்விட்டுப் பேண, இறுதி நாளில் முளை விட்டிருக்கும். "கேத்ரி" என்றழைக்கப்படும் இவ்வழக்கம், வளச் செழுமையைக் குறிக்கும். பார்லி தானியங்களை பட்பாண்டத்தில் விதைப்பது மிக முக்கியம். பத்தாவது நாளில் தளிர்கள் 3-5 அங்குல நீளம் வளர்ந்திருக்கும். தசரா அன்று, தளிகளின் வடிவிலிருக்கும் கோர்ஜா தேவி (பார்வதி அம்மன்) உள்ளம் குளிர வேண்டிச் சிவப்புத் துணியால் போர்த்தப்பட்டு வணங்குவர். அன்றைக்கே தேவியைத் தொழுத பின்னர் "கேத்ரி" தளிர்கள் நீரில் முழுக்கப்படும். இச்சடங்குகள் அறுவடையோடு நெருங்கிய தொடர்புடையவை. கேத்ரியில் நிகழும் பார்லீ பயிர் அறுவடை முதல் விளைப் பயனாகக் கருதப்படும்.

பஞ்சாபி விவசாயிகள் தொன்றுதொட்டு தசராவிற்குப் பிறகே நெற்பயிரை அறுவடை செய்வர், கோதுமையைத் தீபாவளிக்குப் பிறகுப் பயிரிடுவர்.

லஃக்கா தாதா பீர் என்று பரவலாக அறியப்படும் சாஃக்கி சர்வாரின் சன்னதிகள் இந்தியா மற்றும் பாக்கிஸ்தான் இரண்டின் பஞ்சாப் பகுதியின் பல கிராமங்களில் காணப்படும். பாக்கிஸ்தானின் பஞ்சாப் மாகாணத்தின் தேரா காஸி கான் மாவாட்டத்தில் பீர் சாஃக்கி சர்வாரின் சன்னதி ஒன்றுள்ளது. ஆண்டு தோறும் மார்ச் மாதம் இச்சன்னதியில் பெரும் விழா கொண்டாடப்படும். தேரா காஸி கானிலிருந்து 34 கி.மீ தொலைவிலுள்ள இக்கிராமத்தின் பெயரும் சாஃக்கி சர்வாரம் ஆகும். இவரது பெயரில் இந்திய பஞ்சாபிலுள்ள முகந்த்த்பூரில் ஆண்டுதோறும் ஒரு 9 நாள் திருவிழா கொண்டாடப்படும். 

குழந்தைகளை நோய்நொடியிலிருந்து காக்கும் பொருட்டு சீத்தலா மாதா வணங்கப்படுகிறார். புகழ்பெற்ற ஜாரக் திருவிழா ஆண்டுதோறும் லூதியானா மாவட்டத்தில் சீத்தலா மாதாவின் பொருட்டு நிகழ்த்தப்படும்.

கோரக்நாத் 11-12ஆம் நூற்றாண்டைச் சேர்ந்த சைவ சமயத்தோடு தொடர்புடைய நாத் யோகி ஆவார். மத்சயேந்தரநாத்தின் முக்கிய இரு சீடர்களுள் ஒருவர்; மற்றொரு சீடர் சௌரங்கி. இவர் புராண் பகத்திற்குப் போதனை அளித்தார்.

புராண் பகத் பஞ்சாப் பகுதி மற்றும் துணைக்கண்டத்தின் பிற பகுதிகளிலும் போற்றி வணங்கப்படும் புனிதராவார். அவர் சியால்கோட்டின் இளவரசரும் ராஜா சால்பானின் மகனும் ஆவார். பாபா சகாய் நாத் ஜி என்று வணங்கப்படுகிறார். இவர் கோரக்நாத்திடம் ஆன்மீகப் பயிற்சி பெற்றார். சிறுவயதில் இவரது தந்தையின் ஆணையின் பெயரில், கிணறு ஒன்றில் சில நால் காலம் களித்தார்.

சியால்கோட்டில் உள்ள புராணின் கிணற்றிற்குப் பலதரப்பட்ட மக்கள் வந்து வணங்குகின்றனர். குறிப்பாக மக்கட்பேறு அடையாத பெண்கள் குவெட்டா கராச்சி போன்ற தொலைவிடங்களில் இருந்தும் வருகை தருகின்றனர்.

நோன்புகள் பஞ்சாபி நாட்டார் சமய வழக்கங்களில் பெரும் பங்கு வகிக்கின்றன.

பஞ்சாப் பகுதி மக்கள் விவசாயத்தில் பெரும் ஈடுபாடு உடையவர். இதனால் லோரி, பஸந்த் பஞ்சமி என்று வழங்கப்படும் வசந்தப் பட்டத் திருவிழா, வைசாக்கி மற்றும் ஊஞ்சலாட்டுப் பண்டிகையான தீயான் போன்ற விவசாயத் தொடர்புடைய பருவக் கால பண்டிகைகள் இன்றளவும் வெகு சிறப்பாகக் கொண்டாடப்படுகிறது. காலப்போக்கில் இவை சமயப் பண்டிகைகளோடு ஒருங்கமைந்த போதிலும், இப்பண்டிகைகளின் மெய் பொருள்கள் மறையவில்லை.


</doc>
<doc id="308761" url="https://ta.wikipedia.org/wiki?curid=308761" title="சோனித நாடு">
சோனித நாடு

சோனித நாடு (Sonita Kingdom ) அசுர மன்னர் நரகாசூரனின் மகன் பனாசூரனின் நாடாகும். பானாசூரனின் மகள் "உஷா" ஆவார். கிருஷ்ணரின் பேரன் அனிருத்திரன், உஷாவாவை மணந்தவர் ஆவார். சோனித நாடு, தற்கால அசாம் மாநிலத்தின் சோனிதபுரமாக இருக்கலாம் எனக் கருதப்படுகிறது. 
பாகவத புராணத்தில் ஜராசந்தன், தந்தவக்ரன், சிசுபாலன் ஆகியவர்களை கொன்ற கிருஷ்ணர், பானாசூரனையும் ஒரு போரில் வென்றார். மேலும் பூமாதேவியின் மகனும், பிராக்ஜோதிச நாட்டின் அசுர மன்னரான நரகாசூரனையும் கிருட்டிணன் கொன்றார். 



</doc>
<doc id="308765" url="https://ta.wikipedia.org/wiki?curid=308765" title="மணிப்பூர் பல்கலைக்கழகம்">
மணிப்பூர் பல்கலைக்கழகம்

மணிப்பூர் பல்கலைக்கழகம், மணிப்பூரின் இம்பால் நகரத்தில் அமைந்துள்ளது. இந்த பல்கலைக்கழகம் 1980ஆம் ஆண்டின் ஜூன் ஐந்தா நாளில் நிறுவப்பட்டது. இது 2005ஆம் ஆண்டில் மத்தியப் பல்கலைக்கழகமாக மாற்றப்பட்டாது.

இந்தப் பல்கலைக்கழகம் 287 ஏக்கர் பரப்பளவில் அமைந்துள்ளது.

இந்தப் பல்கலைக்கழகத்துக்கான நூலகத்தில் ஒரு லட்சத்துக்கும் அதிகமான நூல்கள் உள்ளன.


</doc>
<doc id="308767" url="https://ta.wikipedia.org/wiki?curid=308767" title="காஞ்சி நாடு">
காஞ்சி நாடு

காஞ்சி நாடு (Kanchi) பரத கண்டத்தின் தெற்கில் அமைந்த நாடுகளில் ஒன்றாகும். இந்நாட்டின் தலைநகராக தற்கால காஞ்சிபுரம் விளங்கியது. காஞ்சி நாடு குறித்து மகாபாரத காவியம் பதிவு செய்துள்ளது. குருச்சேத்திரப் போரில் பங்கு கொண்ட இந்நாடு, வேத பண்பாட்டை பின்பற்றாத காரணத்தால், மிலேச்ச நாடுகளில் ஒன்றாக இந்தோ ஆரியர்களால் கருதப்படுகிறது. 

குருச்சேத்திரப் போரில், கௌரவர் படைகளை, பரத கண்டத்தின் வடக்கு, தெற்கு, கிழக்கு மற்றும் மேற்கு நாட்டுப் படைகள் பாதுகாத்தனர். அவர்களில் காஞ்சி நாட்டுப் படைகளும் அடங்குவர். 
பாண்டவர் அணியிலும் காஞ்சி நாட்டுப் படைகள் கௌரவர் அணிக்கு எதிராக போரிட்டனர். 


</doc>
<doc id="308772" url="https://ta.wikipedia.org/wiki?curid=308772" title="ஜேஷ்டாபிஷேகம்">
ஜேஷ்டாபிஷேகம்

ஜேஷ்டாபிஷேகம் என்பது இந்து சமயக் கோயில்களில் ஆனி மாதத்தில் வருகின்ற கேட்டை நட்சத்திர நாளில் நடத்தப்படுகின்ற விழாவாகும். இந்து காலக் கணிதத்தின் படி உத்தராயண காலத்தின் இறுதி மாதமாக ஆனி மாதம் வருகின்றது. இது தேவர்களுக்கு மாலை காலமாகும். எனவே இக்காலத்தில் செய்யப்படுகின்ற கோயில் விழாக்கள் முக்கியத்துவம் பெருகிறது. 

"ஜேஷ்டா" என்றால் பெரிய என்று பொருளாகும். பகல் நேரம் நீண்டிருக்கும் மாதமான ஆனி மாதம், ஜேஷ்டா மாதம் என்று அழைக்கப்படுகிறது. இக்காலத்தில் கோயில்களில் நடைபெரும் அபிசேக விழாக்கள், ஜேஷ்டாபிஷேகம் என்று அழைக்கப்படுகிறது.


</doc>
<doc id="308785" url="https://ta.wikipedia.org/wiki?curid=308785" title="லக்கி அடர்காடு">
லக்கி அடர்காடு

லக்கி அடர்காடு அல்லது லக்ஹி அடர்காடு ("Lakhi Jungle") மற்றும் முழுமையான லக்கி அடர்ந்த காடு கல்சா ("Lakhi Jungle Khalsa") எனும் இது, வடமேற்கு இந்தியாவின் பஞ்சாப் மாகாணத்திலுள்ள பட்டிண்டா நகரத்திலிருந்து 15- கிலோமீட்டர் தொலைவில் சிறீ முக்த்சர் சாகிபு ("Sri Muktsar Sahib") செல்லும் வழியில் அமைந்துள்ளது.

ஒரு பழைய குருத்துவாராவை உள்ளடக்கியிருந்த அந்த வனத்தில், சீக்கிய மதத்தின் நிறுவனரும், மற்றும் பத்து சீக்கிய குருக்களுள் முதல் குருவுமான குரு நானக் என்பவர், 'சிறீ சப்புசி சாகிப்பின்' ("Shri Japuji Sahib") ஒரு இலட்சம் (100,000) புனித பாதைகளை ஜபித்ததாக சொல்லப்படுகிறது. ஒவ்வொரு பூரணை ("முழுமதி") சமயத்தில் சிறீ சப்புசி சாகிப்பின் மந்திரத்தை ஜபித்து, இங்கிருக்கும் நீர்நிலையில் குளிப்பது வேண்டுதல்களை நிறைவேற்றுவதாக கருதப்படுகிறது. மேலும், அம்ரீத் தீர்த்தத்தில் குளிப்பது பிணிகளை குணப்படுத்துவதாகவும் நம்பப்படுகிறது. பின்னாளில், சீக்கிய மத நம்பிக்கையின் ஒன்பதாம் நானக் குருவான குரு தேக் பகதூர் என்பவரும், பத்தாவது குருவான குரு கோவிந்த் சிங் என்பவரும் இந்த லக்கி அடர்காட்டில் உள்ள பழம்பெரும் குருத்வாராவை பார்வையிட்டு சென்றதாக சொல்லப்படுகிறது.



</doc>
<doc id="308788" url="https://ta.wikipedia.org/wiki?curid=308788" title="பாரதர்கள்">
பாரதர்கள்

பாரதர்கள் ("Bhāratas") இருக்கு வேதத்தின் மூன்றாம் மண்டலத்தில், விசுவாமித்திரரால் கூறப்பட்ட பஞ்சாப் பகுதியில் வாழ்ந்த வேத கால இன மக்கள் ஆவார்.
இருக்கு வேதம், மண்டலம் 7, பகுதி 18-இல் கூறப்பட்ட பத்து மன்னர்களின் போரில் பாரதர்களின் தலைவன் சுதாசும் பங்கு கொண்டார். போரில் வெற்றி அடைந்த பாரதர்கள் குருச்சேத்திரம் பகுதிகளில் குடிபெயர்ந்தனர். 

பாரதர்களின் ஆட்சியாளர்கள் பின்னாட்களில் புருவுடன் இணைந்து, குரு நாட்டை நிறுவினர்.

பிந்தைய வேத கால மகாஜனபத மக்களிடையே நடந்த ஆதிக்கப் போட்டியில் பாரதர்கள் வென்றமையால், மகாபாரத இதிகாசம், குரு நாட்டின் ஆட்சியாளர்கள், தங்களை பரத வம்சத்தைச் சேர்ந்தவர்கள் எனக் குறிக்கிறது. 

பேரரசர் பரதனின் பெயரால் தற்கால இந்தியாவை அதிகாரப்பூர்வமாக, பாரத நாடு என்றும் அழைக்கின்றனர். 



</doc>
<doc id="308791" url="https://ta.wikipedia.org/wiki?curid=308791" title="சேர்-இ-பஞ்சாப்">
சேர்-இ-பஞ்சாப்

சேர்-இ-பஞ்சாப் ("Sher-e-Punjab", சுருக்கமாக SP) () வளைதடிப் பந்தாட்ட உலகத் தொடரில் விளையாடும் பஞ்சாபின் ஜலந்தர் நகரில் உள்ள இந்திய தொழில்முறை வளைதடிப் பந்தாட்ட அணியாகும். இந்திய தேசிய அணியின் முன்கள ஆட்டக்காரரான பிரப்ஜோத் சிங் இதற்கு அணித்தலைவராக உள்ளார். இராஜிந்தர் சிங் இதற்கு பயிற்றுநராக உள்ளார். ஜலந்தரில் உள்ள சுர்ஜித் சிங் ஆக்கி விளையாட்டரங்கம் இதன் தாயக களமாக விளங்குகின்றது.

உலகத் தொடரின் துவக்க ஆண்டில் சேர்-இ-பஞ்சாப் கோப்பையை வென்றது; இறுதியாட்டத்தில் புனே இசுட்ரைக்கர்சை 5-2 கோல் கணக்கில் வென்றது. 12 கோல்கள் அடித்துள்ள தீபக் தாக்கூர் இந்த அணியில் மிகக் கூடுதலான கோல்களை இட்ட ஆட்டக்காரராக விளங்குகின்றார்.


</doc>
<doc id="308796" url="https://ta.wikipedia.org/wiki?curid=308796" title="வளைதடிப் பந்தாட்ட உலகத் தொடர்">
வளைதடிப் பந்தாட்ட உலகத் தொடர்

வளைதடிப் பந்தாட்ட உலகத் தொடர் ("World Series Hockey" , WSH) இந்தியாவில் நடத்தப்படும் தொழில்முறை வளைதடிப் பந்தாட்ட கூட்டிணைவு போட்டியாகும். இதனை இந்திய வளைதடிப்பந்தாட்டக் கூட்டமைப்பும் நிம்பசு இசுபோர்ட்சும் இணைந்து நடத்துகின்றன. இந்தியாவில் வளைதடிப் பந்தாட்டத்திற்கான ஆர்வத்தை தூண்டுவதே இதன் குறிக்கோளாகும். உரிமை வழங்கப்பட்ட எட்டு அணிகள் இதில் பங்கேற்கின்றன. இந்திய தேசிய அணியிலிருந்தும் வெளிநாட்டு அணிகளிலிருந்தும் விளையாட்டு வீரர்கள் இந்த அணிகளில் விளையாடுகின்றனர். பன்னாட்டு வளைதடிப் பந்தாட்ட கூட்டமைப்பில் உறுப்பினராகவுள்ள ஆத்திரேலியாவின் டென்னிசு மெரெடித் இதன் தொழினுட்ப இயக்குநராக உள்ளார். இந்தப் போட்டிக்கு தற்போது வட்டகை தயாரிப்பாளர்களான "பிரிட்ச்சுச்டோன்" புரவணைப்பைத் தருவதால் இந்தப் போட்டி அலுவல்முறையில் பிரிட்ச்சுச்டோன் வளைதடிப்பந்தாட்ட உலகத் தொடர் என்றழைக்கப்படுகின்றது.

2012ஆம் ஆண்டு நடந்த துவக்கப் போட்டியில் சேர்-இ-பஞ்சாப் கோப்பையை வென்றது; இறுதியாட்டத்தில் பஞ்சாப் அணி புனே இசுட்ரைக்கர்சு அணியை 5-2 கோல்கணக்கில் வென்றது. கூகுளிலும் யூடியூப்பிலும் போட்டியின் அனைத்து ஆட்டங்களையும் நேரடி ஒளிப்பாய்ச்சிய (live stream) முதல் வளைதடிப் பந்தாட்ட போட்டியாக இது அமைந்தது. இதன் இரண்டாம் பருவம் திசம்பர் 15, 2012 முதல் சனவரி 20, 2013 வரை நடந்தது.


</doc>
<doc id="308798" url="https://ta.wikipedia.org/wiki?curid=308798" title="புவாத பகுதி">
புவாத பகுதி

புவாத ("Poadh", "Powadh", "Puadh" அல்லது "Powadha") பகுதி இந்தியாவின் வடமேற்கே உள்ள |பஞ்சாபு-அரியானா மாநிலங்களில் உள்ள ஒரு நிலப்பகுதியாகும். இது சத்துலுச்சு ஆற்றுக்கும் கக்கார்-அக்குரா ஆற்றுக்கும் இடைப்பகுதியிலும், தெற்கேயும் தென்கிழக்கேயும் உள்ள அரியானா மாநிலத்தைச் சேர்ந்த அம்பாலா மாவட்டத்துக்கும், பஞ்சாபின் உரூப்பநகர் மாவட்டத்துக்கும் அருகே உள்ள ஓரிடம்.

பஞ்சாபி மொழியின் ஒரு வட்டார மொழியாகக் கருதப்படும் புவாதி மொழியை இப்பகுதியில் பேசுகின்றார்கள். இந்த புவாத பகுதி சத்துலுச்சு ஆற்றுக்கு அருகேயுள்ள உரூப்பநகர் மாவட்டத்தையும் தாண்டி கக்கர் ஆற்றையும் தாண்டி கிழக்கே இமாச்சலப் பிரதேசத்தின் காலா ஆம்பு வரை பரவியுள்ளது. இது இமாச்சலப் பிரதேசத்தையும் அரியானாவையும் பிரிக்கும் எல்லைப்பகுதியாகும். இதே புவாத பகுதியைச் சேர்ந்தவைதாம் பட்டேகார் சாகிபு மாவட்டத்தின் பகுதிகள் சிலவும், இராசபுரா போன்ற பாட்டியாலா மாவட்டத்தின் சில பகுதிகளும், பஞ்சகுல, அம்பாலா, யமுனாநகர், சகரன்பூர், பேகாத்து ஆகியவையும். இங்கே பேசுகின்ற புவாதி மொழி பஞ்சாபின் பிறபகுதிகளிலும் அரியானாவிலும் பேசுகின்றார்கள்.


</doc>
<doc id="308801" url="https://ta.wikipedia.org/wiki?curid=308801" title="கிலா முபாரக்">
கிலா முபாரக்

கிலா முபாரக் ("Qila Mubarak") (பஞ்சாபி: ਕ਼ਿਲਾ ਮੁਬਾਰਕ, இந்தி: क़िला मुबारक, உருது: قلعہ مبارک‎), என்றறியும் இது, வடமேற்கு இந்தியாவின் பஞ்சாப் மாகாணத்திலுள்ள பட்டிண்டா நகரத்தின் இதயப்பகுதியில் அமைந்துள்ளது. தற்போதுள்ள இக்கோட்டை கட்டிடம் கி.பி 90-110-ம் ஆண்டு காலக்கட்டத்தில் கட்டப்பட்டதாக கூறப்படுகிறது. கிலா முபாரக் எனும் இந்த செங்கற் கோட்டை, பெரும் வரலாற்று முக்கியத்துவம் வாய்ந்த நினைவுச் சின்னமாக அறியப்படுகிறது.



</doc>
<doc id="308804" url="https://ta.wikipedia.org/wiki?curid=308804" title="அனுகோள் அனல் மின் நிலையம்">
அனுகோள் அனல் மின் நிலையம்

அனுகோள் அனல் மின் நிலையம் "(Angul Thermal Power Station)" இந்தியாவில் உள்ள ஒடிசா மாநிலத்தின் அனுகோள் மாவட்டத்தில் தெராங் என்ற கிராமத்தில் அமைந்துள்ளது. நிலக்கரியை எரிக்கும் போது கிடைக்கும் வெப்பத்தைக் கொண்டு இங்கு மின்சாரம் உற்பத்தி செய்யப்படுகிறது. மின் உற்பத்தி நிலையங்களை இந்தியாவில் நிறுவும் இயிந்தால் இந்தியா அனல்மின் நிறுவனம் அமைத்துள்ள நிலக்கரியைப் பயன்படுத்தும் அனல் மின் நிலையங்களில் அனுகோள் அனல் மின் நிலையமும் ஒன்றாகும்.
மின்னுற்பத்திக்குத் தேவையான நிலக்கரியை மகாநதி நிலக்கரிபுலம் நிறுவனமும், 14 கிலோமீட்டர் தொலைவிலுள்ள பிராகமணி ஆற்றின் குறுக்கே கட்டப்பட்டுள்ள சாமல் குறுக்கணை தேவையான தண்ணிரையும் அனுகோள் அனல் மின் நிலையத்திற்கு வழங்குகின்றன

இம்மின்னுற்பத்தி திட்டத்திற்கு பொறியியல், கொள்முதல் மற்றும் கட்டுமான ஒப்பந்ததாரராக பாரத மிகுமின் நிறுவனம் செயல்படுகிறது.

1200 மெகாவாட் கொள்திறன் (2X600 மெ.வா) அளவுள்ள மின்னுற்பத்தி நிலையமாக அனுகோள் அனல் மின் நிலையம் திட்டமிடப்பட்டு அமைக்கப்பட்டது. அனுகோள் நிலை1 திட்டத்தின் நீட்சியாக 600 மெ.வா கொள்திறன் கொண்ட மூன்றாவது அலகு அமைக்கும் திட்டமும் இருக்கிறது. இவற்றை தவிர 2x660 மெ.வா கொள்திறன் கொண்ட புதிய இரண்டு அலகுகள் நிறுவும் திட்டம், அனுகோள் நிலை 2 திட்டம் என்ற பெயரில் திட்டமிடப்பட்டுள்ளது. இந்திய அரசின் அங்கீகாரத்திற்காக இத்திட்டம் காத்திருக்கிறது. 


</doc>
<doc id="308806" url="https://ta.wikipedia.org/wiki?curid=308806" title="வார்தா வரோரா மின் நிலையம்">
வார்தா வரோரா மின் நிலையம்

சாய் வார்தா மின் நிலையம் "(Sai Wardha Power Plant)" இந்தியாவில் உள்ள மகாராட்டிர மாநிலத்தின் சந்திரப்பூர் மாவட்டத்தில் வரோரா என்ற நகரத்தில் அமைந்துள்ளது. நிலக்கரியை எரிக்கும் போது கிடைக்கும் வெப்பத்தைக் கொண்டு இங்கு மின்சாரம் உற்பத்தி செய்யப்படுகிறது. கே.எசு.கே. மின் திறன்வழங்கும் நிறுவனம் சாய் வார்தா மின் நிலையத்தை இயக்குகிறது.

மின்னுற்பத்திக்குத் தேவையான நிலக்கரியை மேற்கு நிலக்கரிபுலம் நிறுவனம் (WCL) வழங்குகிறது. இம்மின்னுற்பத்தி திட்டத்திற்கு பொறியியல், கொள்முதல் மற்றும் கட்டுமான ஒப்பந்ததாரராக சீனாவைச் சேர்ந்த சிச்சுவான் எலக்ட்ரிக் டிசைன் கம்பெனி செயல்படுகிறது.

540 மெகாவாட் கொள்திறன் (4X135 மெ.வா) அளவுள்ள மின்னுற்பத்தி நிலையமாக சாய் வார்தா மின் நிலையம் திட்டமிடப்பட்டு அமைக்கப்பட்டுள்ளது. 


</doc>
<doc id="308807" url="https://ta.wikipedia.org/wiki?curid=308807" title="கிலா முபாரக் (பட்டியாலா)">
கிலா முபாரக் (பட்டியாலா)

பட்டியாலா கிலா முபாரக் ("Qila Mubarak, Patiala") (பஞ்சாபி:ਕ਼ਿਲਾ ਮੁਬਾਰਕ), எனும் இக்கோட்டை, வடமேற்கு இந்தியாவின் பஞ்சாப் மாகாணத்தின் தென்மேற்குப் பகுதியில் அமைந்துள்ள பட்டியாலா நகரத்தின் நடுப்பகுதியில் அமைந்துள்ளது. இந்தியாவில் சீக்கிய அரண்மனை கட்டடக்கலைக்கு ஒரு அரிதான மற்றும் சிறந்த எடுத்துக்காட்டாக உள்ள இது, கி.பி 1763-ல் 'பாபா ஆலா சிங்' என்பரால் முதலில் மண் கோட்டையாகக் கட்டப்பட்டது. மேலும், இம் முபாரக் கோட்டையைத் துவக்கிய 'பாபா ஆலா சிங்',பாட்டியாலா வம்சத்தைத் தோற்றுவித்தவர் என்பது குறிப்பிடத்தக்கது.



</doc>
<doc id="308808" url="https://ta.wikipedia.org/wiki?curid=308808" title="பூரன் பகத்">
பூரன் பகத்

பூரன் பகத் ("Puran Bhagat") சியால்கோட் இளவரசரும் பஞ்சாபிய துறவியுமாவார். இன்று இவர் பாபா சகஜ் நாத் ஜி என வழிபடப்படுகின்றார்.

பூரன் இராசா சால்பானின் முதல் மனைவி, அரசி இச்சிராவிற்குப் பிறந்தார். சோதிடர்களின் பரிந்துரைப்படி பூரன் தனது வாழ்நாளின் முதல் 12 ஆண்டுகளுக்கு அரசரிடமிருந்து பிரிக்கப்பட்டார். அரசர் தனது மகனின் முகத்தைக் காணக்கூடாது என ஆருடம் கூறியிருந்தனர். பூரனை வெளியே அனுப்பிய பிறகு அரசர் தாழ்ந்த சாதியைச் சேர்ந்த மற்றொரு இளம் பெண், லூனாவை, திருமணம் புரிந்தார். 12 ஆண்டுகள் தனிமையில் இருந்த பிறகு பூரன் அரண்மனைக்குத் திரும்பினார். அங்கு அழகான இளவரசர் பூரன் மீது இளவயதுள்ள லூனா காதல்வயப்பட்டாள். லூனாவின் மாற்றாள் புதல்வனாகையால் பூரனை அவளை ஏற்கவில்லை. இதனால் மனமுடைந்த லூனா பூரன் தன்னிடம் தவறாக நடந்துகொண்டதாக பொய்க்குற்றம் சாட்டினாள்.

பூரனின் கை கால்களை வெட்டிக் கொல்லுமாறு அரசாணை பிறப்பிக்கப்பட்டது. அதன்படியே படைவீரர்கள் பூரனின் கைகளையும் கால்களையும் வெட்டிக் காட்டில் வீசினர்.
பிறிதொருநாள் குரு கோரக்நாத் தனது பற்றாளர்களுடன் அந்த வழியே சென்றுகொண்டிருந்தபோது கிணற்றிலிருந்து குரலைக் கேட்டனர். சுடப்படாத களிமண் பானையையும் ஒற்றைக் கயிற்றையும் கொண்டு அவர் பூரனை வெளிக்கொணர்ந்தார். பின்னர் தனது சீடனாக ஏற்றுக் கொண்டார். நாளடைவில் பூரனும் யோகியாக மாறினார்.

சாண்டியல் எனப்படும் இந்து சாதியினருக்கு முதன்மை கடவுளாக பூரன் கருதப்படுகின்றார்; அவரை பாபா சகஜ் நாத் ஜி என அழைக்கின்றனர். ஒவ்வொரு ஆண்டும் குரு பூர்ணிமா அன்று சாண்டியல் இனத்தவர் கூடி பூரன் பகத்தை வழிபடுகின்றனர். பாபா சகஜ் நாத் ஜி கோயில் பாக்கித்தானில் உள்ளது. ஆனால் இந்தியப் பிரிவினைக்குப் பிறகு சாண்டியல்கள் சம்முவின் ஈராநகரை அடுத்த சண்டியில் அவருக்கு கோயில் எழுப்பி உள்ளனர். மற்றொரு கோயில் தின்னாநகரை அடுத்த தாராகரிலும் மூன்றாவது கோயில் டோரங்கலாவிலும் உள்ளன. 

பாக்கித்தானிலிருந்து குடிபெயர்ந்துள்ள சாண்டியல் குடும்பங்கள் அங்கிருந்த கோயிலின் மண்ணைக் கொண்டுவந்து தாரகரில் உள்ளக் கோயிலைக் கட்டியுள்ளனர். குரு பூர்ணிமா அன்று இந்தியாவின் பல பகுதிகளிலிருந்தும் அவரது தரிசனம் காண மக்கள் திரள்கின்றனர்.


</doc>
<doc id="308811" url="https://ta.wikipedia.org/wiki?curid=308811" title="கிலா முபாரக் (பரித்கோட்)">
கிலா முபாரக் (பரித்கோட்)

பரித்கோட் கிலா முபாரக் ("Qila Mubarak, Faridkot"), எனும் இக்கோட்டை, வடமேற்கு இந்தியாவின் பஞ்சாப் மாகாணத்தின் பரித்கோட் நகரத்தில் அமைந்துள்ளது. இக்கிலா முபாரக், முதலில் ராஜா மோகல்சி ("Raja Mokalsi") என்பவரால் கட்டப்பட்ட கருதப்படுகிறது. அதன் பின்னர் இது 'ராகா அமிர்' ("Raag Hameer") என்பரால் புதுபிக்கப்பட்டு, பிற்காலத்தில் ராஜா பிக்ரம் சிங் ("Raja Bikram Singh") மற்றும் ராஜா பல்பீர் சிங் ("Raja Balbir Singh") போன்றோர் இங்கு மேலும் பல புதிய கட்டடங்களை கட்டி இம்முபாரக்கை விரிவுபடுத்தியதாக அறியப்படுகிறது. மேலும், இந்த பழைய நினைவுச்சின்ன வளாகத்தில், அரச அரண்மனை, தொஸ்ஹக்ஹனா ("Toshakhana"), மோடி க்ஹனா ("Modi khana") மற்றும் கருவூலம் போன்றவை உள்ளன. நன்கு கட்டப்பட்டு நேர்த்தியாக வடிவமைக்கப்பட்டுள்ள இந்த வளாகத்தில் ஒரு அழகிய தோட்டம் ஒன்றும் உள்ளது. 




</doc>
<doc id="308814" url="https://ta.wikipedia.org/wiki?curid=308814" title="இயதாத்ரி அனல் மின் நிலையம்">
இயதாத்ரி அனல் மின் நிலையம்

இயதாத்ரி அனல் மின் நிலையம் "(Yadadri Thermal Power Plant)" இந்தியாவில் உள்ள தெலுங்கானா மாநிலத்தின் நல்கொண்டா மாவட்டத்தில் இருக்கும் தாமெரசேர்லா மண்டலத்தில் அமையவுள்ள ஒரு மின்னுற்பத்தி நிலையமாகும். தாமெரசேர்லா மண்டலத்தில் வீர்லாபாலெம் கிராமத்தில் 5X800 மெகாவாட் கொள்திறன் அளவுள்ள மின்னுற்பத்தி நிலையங்கள் நிறுவுவதற்கான ஒப்பந்தத்தை பாரத மிகு மின் நிறுவனத்திற்கு, தெலுங்கானா மின்னுற்பத்தி நிறுவனம் (TSGENCO)வழங்கியுள்ளது.மின்னுற்பத்தி திட்டத்திற்குத் தேவையான பொறியியல், கொள்முதல் மற்றும் கட்டுமான ஒப்பந்ததாரராகச் செயல்படவும் பாரத மிகு மின் நிறுவனத்திற்கு இவ்வொப்பந்தம் உரிமையளிக்கிறது. 36 மாதங்களுக்குள் இரண்டு அலகுகள் கட்டிமுடிக்கப்பட்டு மின்னுற்பத்தியை தொடங்க வேண்டும் என்றும் மீதியுள்ள மூன்று அலகுகள் 48 மாதங்களிலும் கட்டிமுடிக்கப்பட வேண்டுமென்றும் ஒப்பந்தத்தில் கேட்கப்பட்டுள்ளது. மகாரத்னா மதிப்பைப் பெற்றுள்ள பாரத மிகு மின் நிறுவனத்திற்கு கிடைக்கப்பெற்ற மிகப்பெரிய ஒப்பந்தத் திட்டமாக இயதாத்ரி அனல் மின் நிலையத் திட்டம் கருதப்படுகிறது

தற்போதைய சுற்று சூழல் நிலைகளை கருத்திற்கொண்டு இயதாத்ரி அனல் மின் நிலையம் அமைக்கப்பட்டு வருகிறது. அருகில் உள்ள கிருட்டிணா ஆறு இந்நிலையத்திற்குத் தேவையான தண்ணிரை அளிக்கிறது


</doc>
<doc id="308823" url="https://ta.wikipedia.org/wiki?curid=308823" title="பஞ்சாபிப் பண்பாடு">
பஞ்சாபிப் பண்பாடு

பஞ்சாபிப் பண்பாடு "(Punjabi culture)" பஞ்சாபியரின் உணவு, அறிவியல், தொழில்நுட்பம், போரியல், கட்டிடக் கவினியல், மரபுகள், விழுமியங்கள், பஞ்சாபி வரலாறு ஆகியவற்றை உள்ளடக்கும்.

உலகம் முழுவதிலும் பஞ்சாபியர் புலம்பெயர்ந்துள்ளதால், குறிப்பாக பாக்கித்தனிலும் இந்தியாவிலும் பேரளவில் குடியேறி உள்ளதால், பலர் பஞ்சாபிப் பண்பாட்டு மரபில் ஊறித் திளைத்து தாக்கமுற்றுள்ளனர். எனவே மரபான பஞ்சாபிப் பண்பாடு வலுவுற்று அமெரிக்கா, கனடா, ஐரோப்பா, ஆத்திரேலியா, பெரும்பிரித்தானியா, மற்றும் உலகின் பல பகுதிகளில் விரிவடைந்துள்ளது. எனவே பஞ்சாபின் புலமைப்பரப்பு மெய்யியல், கவிதை, கல்வி, கலை, இசை, உணவு, கட்டிடக் கவினியல், உளப்பான்மை எனப் பல்கிப் பெருகியதாகும். 

பல்வேறு சூழல்களால் பல்வேறு மொழி, பண்பாட்டு, இன, மரபுள்ள மக்கள் பஞ்சாபில் வந்து தங்கியுள்ளனர். இவர்கள் பஞ்சாபிப் பண்பாட்டால் தாக்கமுற்று உள்ளனர். 

பஞ்சாபியர்கள் பண்பாட்டு, பருவகால, சமயத் திருவிழாக்களைக் கொண்டாடுகின்றனர். அவையாவன: மகி, சிராகன் மேளா, உலோகிரி, ஹோலி, வைசாக்கி, தீயான் (ஊஞ்சல்), தீபாவளி, தசரா, குருநானக் பிறந்த நாள்.




</doc>
<doc id="308833" url="https://ta.wikipedia.org/wiki?curid=308833" title="சூரக்குடி செகுட்டு அய்யனார் கோயில்">
சூரக்குடி செகுட்டு அய்யனார் கோயில்

சூரக்குடி செகுட்டு அய்யனார் கோயில் என்பது சிவகங்கை மாவட்டத்தில் சூரக்குடியில் அமைந்துள்ள நாட்டார் தெய்வக் கோயிலாகும். இக்கோயிலை காட்டுக் கோயில், செடிக்கோயில் என்று அழைக்கின்றனர். இக்கோயிலில் மதில்சுவர், கட்டிடம், மின் விளக்குகள் போன்றவை இல்லை. இயற்கையான செடிகளைக் கொண்டே அமைக்கப்பட்டுள்ளது. 

முன்னொரு காலத்தில் வேட்டையாட வந்த இருவர், இரவில் தங்கும்படி ஆனது. அப்போது பசிக்காக கிழங்கைத் தேடி நிலத்தினை தோண்டினர். இதனால் அங்கிருந்த அய்யனார் சிலையின் காதில் காயம் பட்டது. இதனால் தங்களின் வாரிசுகளுக்கும் இவ்வாறே காதில் துளையிட்டுக் கொள்வதாக வேண்டிக் கொண்டனர்.

இவ்வாறு காதில் காயம் பட்டதால், அய்யனாரை செவிட்டு அய்யனார் என்று அழைத்தனர். இது மருவி செகுட்டு அய்யனார் என்று அழைக்கப்படுகிறது.


</doc>
<doc id="308838" url="https://ta.wikipedia.org/wiki?curid=308838" title="முத்து வடுகநாத சித்தர்">
முத்து வடுகநாத சித்தர்

முத்து வடுகநாத சித்தர் என்பவர் சிங்கம்புனரில் ஜீவ சமாதியடைந்த சித்தராவார். இவரைப் பட்டூர் வாத்தியார், வடுகநாத சித்தர் என்றும் அழைக்கின்றனர். இவருடைய ஜீவ சமாதியில் உள்ள சிலை, மனிதர்களுக்குப் போல வேர்க்கிறது என்ற நம்பிக்கை நிலவுகிறது.

முத்துவடுகநாதர் ராமநாதபுர சமஸ்தான மன்னர் முத்து விஜய ரகுநாத சேதுபதியின் மகளுக்குப் பிறந்த பூவலத் தேவன் - குமராயி தம்பதியினருக்கு மகனாக கிபி 1737 ஆம் பிறந்தார். பூவலத் தேவன் இறந்தபிறகு, கலகக்காரர்களால் முத்து வடுகநாதரின் உயிருக்கு ஆபத்து வந்தது. இதனை பணியாட்கள் மூலம் அறிந்த குமராயி அங்கிருந்து பாலமேட்டிற்கு குடிபெயர்ந்தார். இளவதிலேயே சித்து வேலைகளை செய்து மக்களிடம் வியப்பினை ஏற்படுத்தினார்.

பட்டூர் குருகுலத்தில் ஆசிரியராகப் பணியாற்றியுள்ளார். பட்டூர் அருகேயுள்ள சிங்கம்புனரியில் சூனியக்கார கூட்டமொன்று மற்ற பரிவாரத் தெய்வங்களையும், ஊர் தெய்வங்களையும் கட்டிப்போட்டு மக்களை துன்புருத்தினர். அதனையறிந்த முத்து வடுகநாதர், மாந்திரீக சித்திகளில் வென்று மக்களை காத்தார்.

சிங்கம்புனரி முத்து வடுகநாத சித்தர் கோயில், சிங்கம்புனரி, சிவகங்கை மாவட்டம் 


</doc>
<doc id="308844" url="https://ta.wikipedia.org/wiki?curid=308844" title="1580">
1580

ஆண்டு 1580 (MDLXXX) பழைய யூலியன் நாட்காட்டியில் வெள்ளிக்கிழமையில் துவங்கிய ஒரு நெட்டாண்டு ஆகும்.





</doc>
<doc id="308845" url="https://ta.wikipedia.org/wiki?curid=308845" title="கத்தி போடுதல்">
கத்தி போடுதல்

கத்தி போடுதல் என்பது இறைவனுக்கு தன்னுடைய உடம்பில் கத்தியால் குத்தி காயங்களை ஏற்படுத்தும் நேர்த்திக்கடனாகும். இராமலிங்க சவுடேஸ்வரி அம்மனுக்கு தேவாங்கர் இனத்தினைச் சேர்ந்தவர்கள் இந்த நேர்த்திக் கடனை செலுத்துகிறார்கள். கத்தி போடுதலின் போது ஆடல் பாடலுடன் மார்பிலும், கையிலும் கத்தியால் காயத்தினை ஏற்படுத்துகிறார்கள். இவ்வாறு கத்தி போடுதலின் போது ஏற்படும் காயங்களுக்கு மஞ்சள் மட்டுமே பூசப்படுகிறது. காயத்திற்கு மருத்துவரை அணுகுதல் தெய்வக் குத்தமாக கருதப்படுகிறது. 

இதனை அலகு சேவை என்றும் அழைக்கின்றனர்.

சூரன் எனும் அரக்கனை அழிக்க வீரபத்திரர், சவுடேசுவரி அம்மனின் சக்தியால் வென்றார். அதன் நினைவாக சவுடேசுவரி அம்மனுக்கு இரத்த காணிக்கை அளிக்க கத்தி போடும் சடங்கினைச் செய்கின்றார்கள். இக்காணிக்கையால் சந்ததிகள் காக்கப்படுகின்றன என்பது நம்பிக்கையாகும்.


</doc>
<doc id="308857" url="https://ta.wikipedia.org/wiki?curid=308857" title="பஞ்சாபி இசை">
பஞ்சாபி இசை

பஞ்சாபி இசை (Punjabi Music) என்பது பாக்கித்தானப் பஞ்சாப், இந்தியப் பஞ்சாப் ஆகிய இருபகுதிகளிலும் வழங்கும் இசையாகும். இது நாட்டுப்புற வகை, சூஃபீ வகை, செவ்வியல் வகை எனப் பன்முகப் போக்குகளைக் கொண்டதாகும். குறிப்பாக இதில் பாட்டியாலா கராணா அடங்கும்.

முதன்மைக் கட்டுரை:பஞ்சாப் நாட்டுப்புற இசை

இவற்றில் தாப்பா, மகியா, தோலா ஆகியவை அடங்கும்.

சுஃபீ இசை என்பது சூஃபி கவிதை வளத்தை பல இசைவகைகளில் பாடுகிறது. இதில் அடங்கும் சூஃபிக் கலைஞர்ககள் பாபா ஃபாரித், புல்லே சாகிப், சா ஃஉசைய்ன், வாரிசு சா,மியான் முகம்மது பக்சி ஆகியோர் ஆவர்.

சபத் கீர்த்தன். மேலும் காண்க சீக்கிய இசை, Shabad Gurbani .

பஞ்சாபி இசை இன்று இந்திய, அமெரிக்க, பெரும்பிரித்தானிய இசைகளின் முதன்மைப் பண்பாட்டு ஊற்றோடும் பாலிவுட் திரையிசையோடும் ஒருங்கிணைந்து விட்டுள்ளது. 

முதன்மைக் கட்டுரை:பங்கரா (இசை





</doc>
<doc id="308865" url="https://ta.wikipedia.org/wiki?curid=308865" title="சூரசம்ஹாரம்">
சூரசம்ஹாரம்

சூரசம்ஹாரம் என்பது சூரபத்மன் எனும் அரக்கனை அழித்த நிகழ்வாகும். சூரபத்மனை முருகன் அழித்தார். அதன் நினைவாக முருகனுடைய ஆலயங்களில் இந்த நிகழ்வினை விழாவாக கொண்டாடுகிறார்கள்.

காசியப்ப முனிவருக்கும் மாயை என்பவளுக்கும் பிறந்தவர் சூரபத்மன். அவன் வளர்ந்த பிறகு சிவபெருமானை நோக்கி தவமிருந்து இந்திர ஞாலம் எனும் தேரையும், பெண்ணால் பிறக்காத குழந்தையால் மட்டுமே மரணம் என்ற வரத்தையும் பெற்றான். பெற்ற வரத்தால் சக்திகள் மிக்கவனாக தேவர்களையும், நல்லுயிர்களையும் துன்புறுத்தினான். சிவபெருமானின் ஆறு முகங்களிலிருந்து பிறந்த ஆறு நெருப்புப் பொறிகள் வந்தன. அதனை வாயுபகவான் சரவணப் பொய்கையில் சேர்த்தார். அவை ஆறு குழந்தைகளாக கார்த்திகைப் பெண்டிரிடம் வளர்ந்தன. பார்வதி அவர்கள் ஆறு பேரையும் தழுவும் போது அவர்கள் சண்முகனாக ஆனார்கள். பின்பு பார்வதியிடம் வேலைப் பெற்ற முருகன் சூரபத்மனை போரில் அழித்தான். 

அருள்மிகு திருச்செந்தூர் சுப்ரமணிய சுவாமி கோவில் சூரசம்ஹாரம்
https://www.youtube.com/watch?v=ciUtTjcE_54


</doc>
<doc id="308870" url="https://ta.wikipedia.org/wiki?curid=308870" title="திரௌபதியம்மன்">
திரௌபதியம்மன்

திரௌபதியம்மன் என்பவர் குலதெய்வமாக வணங்கப்படும் நாட்டார் பெண் தெய்வமாவார். மக்கள் மகாபாரத கதையில் வருகின்ற பாஞ்சாலி என்ற கதாப்பாத்திரத்தினை தெய்வமாக வழிபடுகின்றனர். இவரை பார்வதி தேவியின் வடிவமாக வழிபடப்படுகிறார். இந்தியாவிலும், இலங்கையிலும் தமிழர்கள் இவரை வழிபடுகின்றனர்.

திருவிழாக்களின் போது திரௌபதியம்மன் கதைபாடலை வில்லிசையில் பாடும் வழக்கமும் உள்ளது. விழாக்காலங்களில் தீமித்திதல், அக்னி சட்டி ஏந்தி வலம் வருதல், அலகு குத்துதல் போன்ற நேர்த்திக் கடன்களை பக்தர்கள் செய்கின்றார்கள்.



</doc>
<doc id="308874" url="https://ta.wikipedia.org/wiki?curid=308874" title="வானாக்போரி அனல் மின் நிலையம்">
வானாக்போரி அனல் மின் நிலையம்

வானாக்போரி அனல் மின் நிலையம் "(Wanakbori Thermal Power Station)" இந்தியாவில் உள்ள குசராத்து மாநிலத்தின் கேடா மாவட்டத்தில், மாகி ஆற்றங்கரையில் நிறுவப்பட்டுள்ளது. இம்மின் உற்பத்தி நிலையத்தில் 210 மெகாவாட் கொள்திறன் அளவுள்ள ஏழு மின்னுற்பத்தி அலகுகள் உள்ளன



</doc>
<doc id="308878" url="https://ta.wikipedia.org/wiki?curid=308878" title="சிக்கா அனல் மின் நிலையம்">
சிக்கா அனல் மின் நிலையம்

சிக்கா அனல் மின் நிலையம் "(Sikka Thermal Power Station)" இந்தியாவில் உள்ள குசராத் மாநிலத்தின் முக்கிய தொழில் நகரமான யாம் நகரில் நிறுவப்பட்டுள்ளது. நிலக்கரியை எரிபொருளாகப் பயன்படுத்தும் குசராத்து மாநிலத்திலுள்ள மின்னுற்பத்தி நிலையங்களில் சிக்கா அனல் மின் நிலையமும் ஒன்றாகும்.

120 மெகாவாட் கொள்திறன் அளவுள்ள இரண்டு மின்னுற்பத்தி அலகுகள் இங்கு உள்ளன. இவற்றைத்தவிர 250 மெகாவாட் மின்னுற்பத்தி திறன் கொண்ட மேலும் இரண்டு அலகுகள் இங்கு அமைக்கப்பட்டு வருகின்றன.



</doc>
<doc id="308884" url="https://ta.wikipedia.org/wiki?curid=308884" title="நெஃப் தொகுப்புவினை">
நெஃப் தொகுப்புவினை

நெஃப் தொகுப்புவினை "(Nef synthesis)" என்பது கரிம வேதியியலில் ஆல்டிகைடுகள் மற்றும் கீட்டோன்களுடன் சோடியம் அசிட்டிலைடுகள் சேர்த்து அசிட்டிலெனிக் கார்பினால்கள் தயாரிக்கும் முறையைக் குறிக்கிறது. யான் அல்ரிக் நெஃப் 1899 ஆம் ஆண்டு இவ்வினையைக் கண்டறிந்த காரணத்தால் அவர் பெயராலேயே இவ்வினை அழைக்கப்படுகிறது.

இச்செயல்முறை பெரும்பாலும் தவறுதலாக நெஃப் வினை என்ற பெயரால் அழைக்கப்படுகிறது . நெஃப் வினை என்பது தொடர்பற்ற ஒரு வேதியியல் உருமாற்ற வினையாகும் என்று சரியாகக் கண்டறிந்து கூறியவரும் இதே வேதியியலர் யான் அல்ரிக் நெஃப் என்பது குறிப்பிடத்தக்கது ஆகும்.


</doc>
<doc id="308886" url="https://ta.wikipedia.org/wiki?curid=308886" title="பரமபத வாசல்">
பரமபத வாசல்

பரமபத வாசல் என்பது திருமாலின் வசிப்பிடமாக அறியப்படும் வைகுந்தத்தின் வாசலாகும். இதனை சொர்க்க வாசல், வைகுந்த வாசல் என பல பெயர்களில் அழைக்கின்றனர். இந்த வாசலைக் கடந்தால் முக்தி கிடைக்குமென்பது இந்துகளின் நம்பிக்கையாகும். 

வைகுந்த ஏகாதேசி நாளன்று திருமால் கோயில்களில் பரமபத வாசல் திறக்கும் நிகழ்ச்சி நடக்கிறது. இந்த வாசல் நம்மாழ்வார் வைகுந்தம் செல்லும் வரை மூடியிருந்தது. அவரை இந்த வாசல்வழியாக சென்று முக்தி அடைந்தவர்.


</doc>
<doc id="308887" url="https://ta.wikipedia.org/wiki?curid=308887" title="ரிடில் ஏரி">
ரிடில் ஏரி

மிசோரம் மாநிலத்தின் மிக பெரிய ஏரியான ரிடில் (Rih Dil) மியான்மரில் உள்ளது. ரிடில் ஏரியானது இந்தோ-பர்மா எல்லைக் கிராமமான ஸொகத்தாரிலிருந்து 3 கி.மீ தொலைவில் அமைந்துள்ளது. ஒரு மைல் நீளமும் அரை மைல் அகலமும் கொண்டது. 60 அடி வரை ஆழமுள்ளது. பர்மாவின் சின் மாநிலத்தில் ரிக் கோத்தார் என்ற இடத்தில் ரிடில் ஏரி அமைந்துள்ளது. சுதந்திரக்கு முன் வரை இந்த ஏரி இந்திய எல்லைக்குள் இருந்துள்ளது. 

எல்லை பிரிக்கப்பட்டதின் பின்பாக தற்போது மியான்மரில் உள்ளது. மிஸோ மக்கள் இறந்த பின் அவர்கள் ஆன்மா இந்த ஏரியில் கலப்பதாக நம்புகின்றனர். இந்த ஏரி உயரத்தில் இருந்து பார்க்கும்பொழுது தாமரை இலை வடிவில் தெரிகிறது.

ரிடில் ஏரிக்கு நேரில் செல்வது அவ்வளவு எளிதானதாக இல்லை. பர்மாவில் இருந்து சகாயிங்க் பகுதியில் இருந்து யங்கூன் முதல் மோனிவா வரை பேருந்து தடம் உள்ளது. குறுகிய நெருடலான பாதையில் பயணிக்க வேண்டியுள்ளதால் 33 இருக்கைகள் கொண்டுள்ள சிற்றுந்து பயணத்தை மேற்கொள்கின்றனர். இந்தியாவில் இருந்து வரும் பயணிகள் இந்தோ- மியன்மர் எல்லைப்பகுதியில் உள்ள சாம்பய் பகுதியினை அடைந்து அங்கே ரூ. 10/- க்கு அனுமதி பெற்று நேரடியாக ரடில் ஏரி (Rih Dil Lake) க்கு பேருந்து மூலம் 22 கி.மீ. பயணம் மேற்கொண்டு சென்றடைகின்றனர். 


</doc>
<doc id="308900" url="https://ta.wikipedia.org/wiki?curid=308900" title="தீ மிதித்தல்">
தீ மிதித்தல்

தீ மிதித்தல் என்பது இந்து சமய நேர்த்திக் கடன்களில் ஒன்றாகும். இதனை அக்னி குண்டம் இறங்குதல், பூமிதித்தல் என்ற பல பெயர்களில் அழைக்கின்றார்கள். இவ்வாறு தீ மிதிப்பவர்களை மருளாளிகள் என அழைக்கின்றார்கள். 

தீ மிதித்தலுக்காக காப்பு கட்டி பக்தர்கள் விரதம் இருக்கின்றார்கள். அம்மன் கோயில்களின் முன்பு தீ மிதித்தலுக்காக அக்னி குண்டம் தயார் செய்யப்படுகிறது. அம்மன் கோயில் திருவிழாக்களின் போது, சாமியாடிக் கொண்டு நீர்நிலைகளிலிருந்து நீராடி மாலையணிந்து பூக்குழிக்கு வருகின்றார்கள். பக்தியின் பரவசத்தில் இருந்துகொண்டு வரிசையாக பூக்குழிக்குள் இறங்குகிறார்கள். 

இவ்வாறு பூக்குழி இறங்குபவர்களுக்கு காயம் ஏற்பட்டாலோ, அதில் விழுந்தாலோ அவை அபசகுணமாக கருதப்படுகிறது. 


</doc>
<doc id="308915" url="https://ta.wikipedia.org/wiki?curid=308915" title="பரித்கோட் ராஜ் மகால்">
பரித்கோட் ராஜ் மகால்

ராஜ் மகால் அல்லது ரோயல் அரண்மனை ("Raj Mahal or Royal Palace") என அறியும் இம்மாளிகை, இந்தியாவின் பஞ்சாப் மாநிலத்திலுள்ள பரித்கோட் நகரத்தின் இதயப்பகுதியில் அமைந்துள்ளது. 'ராஜ் மஹால்' எனும் இந்த பிரம்மாண்டமான கட்டிடம், 19-ம் நூற்றாண்டு சீக்கிய தலைவராக இருந்த மகாராஜா 'கன்வர் சிறீ பிக்ரமா சிங் பகதூர்' ("Sri Bikrama Singh Bahadur") என்பவர் ஆட்சி காலத்தில் (1885-1889) மகாராஜா பல்பீர் சிங் (" Maharaja Balbir Singh") மேற்பார்வையின் கீழ் நிறுவப்பட்டதாக அறியமுடிகிறது.

முற்காலத்தில், இந்த மகால் ஒரு அரச குடும்பத்தின் குடியிருப்பு இடமாக இருந்துள்ளது என்றாலும், தற்பொழுது மகாராஜா பிக்ரம சிங்கின் வம்சாவளிகள் இங்கு வசித்து வருகின்றனர். மேலும், இந்த பாரம்பரியமான கட்டிடத்தின் நுழைவாயிலுக்கு, 'ராஜ் தியோரி' ("Raj Deori") என்னும் பெயரால் அழைக்கப்படுகிறது. அந்த கட்டிடத்தின் ஒருபகுதியில், 'பல்பீர்' என்ற பெயரில் மருத்துவமனை செயல்படுகின்றது. மேலும் இந்த அரண்மனையில் 37 விசாலமான அறைகள், சீக்கிய குருத்வாரா, நீச்சல் குளம் குழந்தைகள் திடலுடன் பொருள், மற்றும் அற்புதமான ஓவியங்கள் நிறைந்த ஒரு மண்டபமும் உள்ளது.

ராஜ் மகால் மாளிகையில் உள்ள காவல் கோபுரங்கள் மற்றும் கண்ணாடி வேலைப்பாடுகள் நிறைந்துள்ள இது, பிரஞ்சு கட்டிடக்கலையின் தாக்கத்தில் இருந்து உருவாக்கப்பட்டதாக கருதப்படுகிறது. இந்த அழகிய அரண்மனையை சுற்றியுள்ள பிராந்தியம் முழுவதும் பாலைவனமாக காணப்பட்டாலும், இவ்வரண்மனை பகுதியில் சுமார் 15 ஏக்கர் பரப்பளவில் அலங்கரிக்கப்பட்ட பச்சை புல்வெளிகள் நேர்த்தியாக இந்திய மத்திய மற்றும் மாநில அரசுகளால் பராமரிக்கப்படுகிறது. அழகிய காவல் கோபுரங்களுடன் வடிவமைக்கபட்டுள்ள இந்த மாளிகையின் சுவர்கள், ஒவ்வொன்றும் பெருமை வாய்ந்த பழங்கால ஓவியங்கள் கொண்டு அலங்கரிக்கப்பட்டுள்ளது.



</doc>
<doc id="308918" url="https://ta.wikipedia.org/wiki?curid=308918" title="சூரத் அனல் மின் நிலையம்">
சூரத் அனல் மின் நிலையம்

சூரத் அனல் மின் நிலையம் "(Surat Thermal Power Station)" இந்தியாவில் உள்ள குசராத் மாநிலத்தில் உள்ள சூரத் மாவட்டம் நானி நரோலி கிராமத்தில் நிறுவப்பட்டுள்ளது. பழுப்பு நிலக்கரியை அடிப்படை எரிபொருளாகப் பயன்படுத்தும் அனல் மின் நிலையமாக சூரத் அனல் மின் நிலையம் உள்ளது. அரசுக்குச் சொந்தமான குசராத்து தொழிற்கூட்டு மின் நிறுவனம் (GIPCL) சூரத் அனல் மின் நிலையத்தை இயக்கி வருகிறது

500 (4X125) மெகாவாட் கொள்திறன் அளவுள்ள மின்னுற்பத்தி அலகுகள் இங்கு உள்ளன.


</doc>
<doc id="308919" url="https://ta.wikipedia.org/wiki?curid=308919" title="சாமுகி">
சாமுகி

சாமுகி ("Shahmukhi", "ஷாமுகி", , பஞ்சாபி மொழியை எழுத பஞ்சாபிலுள்ள முசுலிம்கள் பயன்படுத்தும் பெர்சிய-அராபிய எழுத்துமுறை ஆகும்; இதன் நேரடிப் பொருள் "அரசரின் (ஷா) வாயிலிருந்து" என்பதாகும். இது பொதுவாக நஸ்தலீகு வரிவடிவத்தில் எழுதப்படுகின்றது. பஞ்சாபி மொழியில் பயன்படுத்தப்படும் இரு எழுத்துமுறைகளில் பெர்சிய-அராபிய முறை ஒன்றாகும்; மற்றது குர்முகி.

சாமுகி எழுத்துமுறையை முதலில் பஞ்சாபின் சூபி கவிஞர்கள் பயன்படுத்தினர்; 1947இல் பாக்கித்தான் உருவாக்கத்தை அடுத்து பாக்கித்தானிய பஞ்சாபில் முஸ்லிம் மக்கள் எழுதும் வழமையான எழுத்துமுறையானது; தற்கால இந்திய பஞ்சாபில் இந்துக்களும் சீக்கியர்களும் குர்முகி எழுத்துமுறையைத் தழுவினர்.

இந்தியப் பஞ்சாபில் இதன் பயன்பாடு பெரும்பாலும் மூத்த தலைமுறையினரிடம் மட்டுமே உள்ளது. ஆயினும் பஞ்சாபி மொழியில் முதுகலைப் பட்டப்படிப்பு படிப்பவர்களுக்கு இந்த எழுத்துமுறையை அறிந்திருப்பது பரிந்துரைக்கப்பட்டுள்ளது.இருப்பினும் இந்திய சம்மு காசுமீரில் போத்தோயரி பேச்சுமொழியைப் பதிய முதன்மை எழுத்துமுறையாக சாமுகி பயன்படுத்தப்படுகின்றது. 

சாமுகி வலதுபுறம் தொடங்கி இடது புறம் நோக்கி எழுதப்படுகின்றது; குர்முகி இடதிலிருந்து வலதாக எழுதப்படுகின்றது. இரண்டு எழுத்துமுறைகளுக்கும் உள்ள ஒப்பீட்டைக் கீழே காணலாம்: 



</doc>
<doc id="308924" url="https://ta.wikipedia.org/wiki?curid=308924" title="ரஞ்சித் சிங் அருங்காட்சியகம்">
ரஞ்சித் சிங் அருங்காட்சியகம்

மகாராஜா ரஞ்சித் சிங் அருங்காட்சியகம் ("Maharaja Ranjit Singh Museum") , இந்திய பகுதியின் பஞ்சாப் மாநிலத்திலுள்ள அமிருதசரசு நகரின் வடக்கு பகுதி லாரன்ஸ் சாலையிலுள்ள, 'ராம் பாக்' தோட்டப்பூங்காவில் அமைந்துள்ளது. நான்காம் சீக்கிய குருவான 'குரு ராம் தாசு' எனபவர் பெயரில் அமைந்துள்ள ராம் பாக் பூங்கா, லாகூர் 'ஷாலிமார் பாக்' சார்பில் 1818-ல் அடிக்கல் நாட்டப்பட்டதாக கருதப்படுகிறது. துவக்கத்தில் ராசவம்சத்தினரின் கோடைக்கால மாளிகையாக விளங்கிய இந்த கட்டிடம், மகராஜா ரஞ்சித் சிங் உரிமையில் இருந்து, பின்னர் ஒரு அருங்காட்சியகமாக மாற்றப்பட்டது.

இந்த அருங்காட்சியகத்தில், பல்வேறு ஆயுதக்கருவிகள், புராதன நாணயச்சேகரிப்புகள் மற்றும் எழுத்துப்பிரதிகள் போன்றவை காட்சிக்கு வைக்கப்பட்டிருக்கின்றன. இவ்வாறான பழம்பெரும் பொருட்களில் பெரும்பாலானவை முகலாயர் காலத்தை சேர்ந்தவையாகும்.

அமிருதசரசுவின் 'ராம் பாக்' பூங்காவில் உள்ள இந்த காட்சியகத்தில், பஞ்சாப் பகுதியை ஆண்ட அரசர்களின் அரண்மனைகள், அரசவைக்காட்சிகள், ராச வம்சத்தினரின் கூடார வாச காட்சிகள் போன்றவை சித்தரிக்கப்பட்ட தூரிகை வண்ண ஓவியங்களும், உலகப்பிரசித்தி பெற்ற கோஹினூர் வைரத்தின் மாதிரி (நகல்) ஒன்றும், மஹாராஜா ரஞ்சித் சிங் பயன்படுத்திய முத்திரை பொதிக்கப்பட்ட பர்வானா (விரல் அணிகலன்) ஒன்றும் இங்குள்ள இதர விசேடமான காட்சிப்பொருட்களாகும். சீக்கிய இனத்தாரின் வரலாறு, மற்றும் பாரம்பரியம் குறித்த ஆழமான தகவல்களை அளிக்கும் இந்த அருங்காட்சியகத்தை, தோட்டப்பூங்காவில் உள்ள ஒரு பிரம்மாண்ட வாசல் அமைப்பை கடந்து சென்றால் இந்த அருங்காட்சியக மாளிகையை அடையலாம்.




</doc>
<doc id="308927" url="https://ta.wikipedia.org/wiki?curid=308927" title="அப்பா பைத்தியம் சாமிகள்">
அப்பா பைத்தியம் சாமிகள்

அப்பா பைத்தியம் சாமிகள் என்பவர் தமிழகம் மற்றும் புதுச்சேரியில் வாழ்ந்த சித்தராவார். இவர் கருவூர் கோட்டை ஜமீன் வாரிசாக சித்திரை 8 1859 அன்று பிறந்தவர். பதினாறு வயதில் வீட்டினை விட்டு வெளியேறி பழனியில் தங்கினார். அழுக்கு சுவாமி எனும் சித்தரை குருவாக ஏற்று சித்துகளை கற்றார்.

பக்தர்களிடம் தன்னை பைத்தியம் என்று இவர் கூறிக்கொண்டமையால் பைத்திய சாமி என்றும், பக்தர்களின் கோரிக்கைகளை தந்தைபோல இருந்து நிறைவேற்றுவதால் அப்பா பைத்தியம் சாமிகள் என்றும் அழைக்கப்பட்டார். எண்ணற்ற ஊரில் தங்கி பக்தர்களுக்கு உதவிய இவர் சேலம் சூரமங்கலத்தில் 141வது வயதில் தை 28 2000 த்தில் ஜீவ சமாதி அடைந்தார்.




</doc>
<doc id="308928" url="https://ta.wikipedia.org/wiki?curid=308928" title="சாம்மி (நடனம்)">
சாம்மி (நடனம்)

சாம்மி "(Sammi)"' (குர்முகி: ਸੰਮੀ, சாமுகி: سمّی) பஞ்சாபின் மரபு இசைவடிவ நடனம் ஆகும். இது பஞ்சாப் இனக்குழு மக்கள் உருவாக்கி வளர்த்த மகளிர் நடன வடிவம் ஆகும். இது பாக்கித்தான சந்தால்பார் பகுதியில் பரவலாக விளங்குகிறது. இதை பாழிகார், இராய், உலோபனா, சான்சி இனக்குழுசார்ந்த மகளிர் ஆடுகின்றனர்.

மார்வாடி இளவரசி சாம்மி இராசத்தான இராஜ்குமார் ச்ச்குமார் பிவுக்கு ஏண்கிய உணர்ச்சி ததும்ப ஆடிய நடனமாக தொன்மக் கதையொன்று கூறுகிறது. 

நடனம் ஆடுவோர் பொலிவான வண்ணக் குர்த்தாவும் இலெகெங்கா எனும் நன்கு பறக்கும் பாவாடையும் அணிந்து ஆடுவர். இந்நடனம் ஆடும்போது ஒரு சிறப்புவகை வெள்ளி முடியணி அணிவர்.

கித்தா நடனம் போலவே இந்நடனமும் வட்டமிட்டு ஆடுவர். ஆடுவோர் ஒரு வலய வடிவில் நின்று முகப்புப் பக்கவாட்டில் இருந்து கைகளை வீசியபடி நடனம் ஆடுவர். மிகப் பரவலாக பாடப்படு சாம்மி பாட்டு "சாம்மி மேரி வான் (Sammi Meri wan..)" என்ற பாடலாகும்.


</doc>
<doc id="308936" url="https://ta.wikipedia.org/wiki?curid=308936" title="சபர்மதி அனல் மின் நிலையம்">
சபர்மதி அனல் மின் நிலையம்

சபர்மதி அனல் மின் நிலையம் "(Sabarmati Thermal Power Station)" இந்தியாவின், குசராத்து மாநிலத்தில் உள்ள நகரமான அகமதாபாத் நகரில் நிறுவப்பட்டுள்ளது. நிலக்கரியை அடிப்படை எரிபொருளாகப் பயன்படுத்தும் அனல் மின் நிலையமாக சபர்மதி அனல் மின் நிலையம் விளங்குகிறது. ”டோர்ரண்ட் சக்தி” என்ற நிறுவனம் சபர்மதி அனல் மின் நிலையத்தை இயக்குவதால் டோர்ரண்ட் சபர்மதி அனல் மின் நிலையம் என்ற பெயராலும் இம்மின்னுற்பத்தி நிலையம் அழைக்கப்படுகிறது. 
37.5 மெகாவாட் (2X3.75 மெகாவாட் மற்றும் 4x7.5 மெகாவாட்) கொள்திறன் அளவில் முதலாவது மின்னுற்பத்தி் நிலையம் இப்பகுதியில் 1934 ஆம் ஆண்டு செயல்படத் தொடங்கியது. உரிய அசலான மின்னுற்பத்தி நிலையத்தில் புதிய அனல் மின் நிலையம் 422 மெகாவாட் (1x60 மெகாவாட் , 1x120 மெகாவாட் மற்றும் 2x121 மெகாவாட்) கொள்திறன் அளவில் தொடங்கப்பட்டு தற்போது செயல்பட்டு வருகிறது.


</doc>
<doc id="308937" url="https://ta.wikipedia.org/wiki?curid=308937" title="சத்து மா (உணவு)">
சத்து மா (உணவு)

சத்து மா "(Sattu)" என்பது பருப்புகளும் சிறுகூலங்களும் கலந்த மாவு அல்லது பொடியாகும். இது இந்தியாவிலும் பாக்கித்தானிலும் முதன்மை உணவாகவோ துணை உணவாகவோ பயன்படுகிறது.

சத்து மா பொடித்தல் மிகப் பண்டைய கால முதலே வழக்கில் இருந்து வருகிறதுஇது இந்தியா முழுவதிலும் பரவலாக பயன்பாட்டில் உள்ளது. இது பீகாரில் தேசி அல்லது உள்நாட்டு ஆர்லிக்சு என வழங்கப்படுகிறது.

பஞ்சாபில் இது பார்லி வறுத்துப் பொடித்துச் செய்யப்படுகிறது.

சத்து மா உலர் பருப்புகளையும் உலர் கூலங்களையும் குறிப்பாகப் பார்லி அல்லது துவரம் பருப்பை வறுத்துப் பொடித்துச் செய்யப்படுகிறது. மரபாக இது பருப்பு வகையறாக்களை வாணலியில் இட்டு மணலுடனோ இல்லாமலோ வறுத்து செய்வர்.வறுத்ததும் இவற்றைச் சலித்துப் பின்னர் நுண்ணிய பொடியாக்குவர்.


</doc>
<doc id="308946" url="https://ta.wikipedia.org/wiki?curid=308946" title="சித்தானந்த சுவாமிகள்">
சித்தானந்த சுவாமிகள்

சித்தானந்த சுவாமிகள் என்பவர் 18ம் நூற்றாண்டில் வாழ்ந்த சித்தராவார். இவர் காரைக்கால் மாவட்டம் அக்கரைவட்டம் கிராமத்தில் இவரது சமாதியடைந்துள்ளார். அங்குள்ள சௌந்தரியவல்லி உடனுறை சோமநாதர் கோயிலின் மரத்தடியில் இவர் சமாதியடைந்தார். எனவே தற்போது அங்கு சமாதிக் கோயில் அமைக்கப்பட்டுள்ளது.

இவர் சித்துகளை செய்வதில் வல்லவராகவும், சித்துகளை ஆனந்தமாக செய்வதாலும் சித்தானந்த சாமிகள் என்று அழைத்தனர். சித்தானந்தர் கடலூரில் பிறந்தவர். இவர் புதுவையில் முத்தையால்பேட்டையில் வாழ்ந்து வந்த முத்துக்குமாரசாமிப் பிள்ளையின் மனைவியின் கடுமையான வயிற்று வலியை நீக்கினார். அவர்களின் கோரிக்கைப்படி அவர்களின் வீட்டில் வசித்தார். 

முத்தையா முதலியார் என்பவர் சித்தர் மேல் மிகப்பற்றுடன் இருந்தார். அவருடைய மனைவி சித்தானந்தரை தன்னுடைய மகனைப் போல பாவித்து பசியைப் போக்க உணவளித்து வந்தார்.

இவருக்கு ஆவணி மாதத்தில் குருபூசை நடத்தப்படுகிறது. 

புதுச்சேரி மாவட்டம் கருவடிக்குப்பத்தில் இவருக்கு கோயில் அமைக்கப்பட்டுள்ளது. 

நக்கீரன் - புதுச்சேரி தந்த அற்புதச் சித்தர்


</doc>
<doc id="308950" url="https://ta.wikipedia.org/wiki?curid=308950" title="பூல்காரி (பூப்பின்னல்)">
பூல்காரி (பூப்பின்னல்)

பூல்காரி (பூப்பின்னல்) "(Phulkari)" () என்பது பஞ்சாப் பகுதி பின்னுவேலை நுட்பம் ஆகும். இதன் பொருள் பூவேலை என்பதாகும். இது இந்தியப் பஞ்சாபிலும் பாக்கித்தானியப் பஞ்சாபிலும் வழக்கில் உள்ளது. இது முதலில் பின்னல் வேலை அனைத்தையும் குறித்தாலும் இப்போது துப்பட்டாக்களையும் தலைக்கான கைக்குட்டைகளையும் மட்டும் பின்னும் வேலையைக் குறிக்கிறது.. அன்றாடப் பயனுக்காக, தளர்வாக எளிதாகப் பின்னப்படு "ஒடினி" (தலையணி), துப்பட்டா and மேலாடைகள் "பூல்காரிகள் (பூவேலைகள்)" எனப்படும். திருமணம், பிறந்த நாள் போன்ற சிறப்பு நிகழ்வுகளுக்கான உடலைப் போர்த்தும் ஆடைகளில் ஆடை முற்றிலும் விரவிய பூப்பின்னல் வேலை "பாக்" ("தோட்டம்") எனப்படும். ஆடையில் அங்கங்கு அமையும் சிதறிய பூவேலைகள் "ஆதா பாக்" (பகுதித் தோட்டம்) எனப்படும். இவை வெண்துணியில் வெள்ளை அல்லது மஞ்சட் பட்டு புரியால் பின்னப்படுகின்றன. இவை நடுவில் உள்ள கருமுகை ( "chashm-e-bulbul" ) (இது பூநடுவுள்ல பொலன் வட்டம் போன்றது) எனப்படும் நடுவட்டத்தில் தொடங்கி ஆடை முழுவதும் அல்லப்படும் அல்லது பின்னப்படும்.
 "பூல்" என்றால் பூ என்று பொருள். "காரி" என்றால் கைவினை என்று பொருள். எனவே பூல்காரி என்றால் பூவேலை என்று பொருள்படும். இது பூப்பின்னல் வேலையிக் குறிப்பிடும்.
பஞ்சாப் இவ்வகைப் பூல்காரி வேலைகட்குப் பெயர்போகியதாகும். இந்தப் பூவெளை கரட்டுக் கைநெசவுத் பருத்தித் துணியில் நார்ப்பட்டுப் புரிகொண்டு பின்னப்படுகிறது. பூல்காரிளில் பெரும்பாலும் வடிவியல் பாணி உருவங்களே பின்னப்படும். 




</doc>
<doc id="308953" url="https://ta.wikipedia.org/wiki?curid=308953" title="கம்பளி ஞானதேசிகர்">
கம்பளி ஞானதேசிகர்

கம்பளி ஞானதேசிகர் சுவாமிகள் என்பவர் புதுச்சேரியில் வாழ்ந்த சித்தராவார். இவர் கம்பளியை போர்த்திக் கொண்டிருந்த காரணத்தினால் கம்பளி சித்தர், கம்பளி சாமிகள் என்ற பெயர்களில் அழைக்கப்பட்டார். ரசவாதம் உள்ளிட்ட பல சித்துகளை அறிந்திருந்தார். ஓரிடத்திலிருந்து மறைந்து வேறிடத்தில் தோன்றுவது, ஆள்காட்டி விரலில் சுருட்டினைப் பற்ற வைப்பது போன்ற சித்துகளைச் செய்துள்ளார்.

இச்சித்தர் 1874 டிசம்பர் மாதத்தில் ஜலசமாதி அடைந்தார். 

தட்டாஞ்சாவடி கம்பளி ஞானதேசிகர் சமாதிக் கோயில், புதுச்சேரி


</doc>
<doc id="308961" url="https://ta.wikipedia.org/wiki?curid=308961" title="அலுமெல்">
அலுமெல்

அலுமெல் "(Alumel)" என்பது 95% நிக்கல், 2% மாங்கனீசு, 2% அலுமினியம் மற்றும் 1% சிலிக்கன் ஆகிய உலோகங்கள் சேர்ந்து உருவாகும் ஒரு உலோகக் கலவையாகும். வெப்பமின் இரட்டை மற்றும் வெப்பமின் இரட்டை நீட்சிக் கம்பி முதலியனவற்றில் பயன்படுத்துவதற்கு இந்த காந்த உலோகக் கலவை பயனாகிறது. அலுமெல் என்ற பெயர் ஒரு பதிவு செய்யப்பட்ட உலோகக் கலவை வர்த்தகக் குறியீட்டுப் பெயராகும்.


வெப்பமின் இரட்டைகளில் அலுமெல் பெரும்பாலும் குரோமெல்லுடன் சேர்த்து ‘கே’ வகை வெப்பமின் இரட்டைகள் தயாரிக்கப் பயன்படுகிறது.



</doc>
<doc id="308964" url="https://ta.wikipedia.org/wiki?curid=308964" title="ஜலசமாதி">
ஜலசமாதி

ஜலசமாதி என்பது சித்தர்கள் தங்களின் இறப்புக்கான நேரத்தில் நீர்நிலைகளில் இறங்கி தங்களை கரைத்துக் கொள்ளுதல் ஆகும். சித்தர்கள் பலர் ஜீவசமாதி எனும் நிலத்திற்குள் சென்று முக்திபெறுதலை செய்துள்ளார்கள். வெகுசில சித்தர்களே நீர்நிலைகளில் ஜலசமாதி அடைந்துள்ளார்கள்.

தங்களின் இறப்பினை முன்பே அறிந்து கொள்ளும் சித்தர்கள். அக்காலம் நெருங்கியதும் தங்களின் பக்தர்களுக்கு குறிப்பால் அதனை தெரிவித்துவிட்டு சமாதி நிலையை அடைகின்றார்கள். இந்தியாவின் தென்பகுதியான புதுச்சேரியில் வாழ்ந்துவந்த கம்பளிச் சித்தர் என்பவர் 1847 சித்திரை மாதத்தில் ஜலசமாதி அடைந்துள்ளார். இவருடைய அசரீரி நீரிலிருந்து கேட்டமையால் இவர் ஜலசமாதி அடைந்துவிட்டதை மக்கள் அறிந்து கொண்டார்கள். 

தமிழகத்தில் கடலூர் மாவட்டம் தென்னம்பாக்கத்தில் அழகர்சித்தர் என்பவர் ஜலசமாதி அடைந்துள்ளார். இவர் கிணற்றில் இறங்கிய பின்பு அதைக் கண்ட மக்கள் அவரை கிணற்றில் தேடியுள்ளனர். ஆனால் அவர் உடல் கிடைக்கவில்லை. எனவே சித்தர் கிணற்றில் தன்னை கரைத்துக் கொண்டு ஜலசமாதி அடைந்துவிட்டதாக கருதுகிறார்கள். 

ஜீவசமாதி


</doc>
<doc id="308966" url="https://ta.wikipedia.org/wiki?curid=308966" title="ஜீவசமாதி">
ஜீவசமாதி

ஜீவசமாதி என்பது சித்தர்கள் தங்களுடைய இறப்பிற்கான காலத்தினை முன்பே அறிந்துகொண்டு அக்காலத்தில் மண்ணில் சமாதியை அமைத்து அதில் இருந்துகொள்கின்றனர். உயிருடன் சமாதிக்குள் புகுவதால் ஜீவசமாதி என்கின்றனர். இவ்வாறு ஜீவசமாதியடைந்த சித்தர்களுக்கு அவ்விடங்களில் ஆலயங்கள் அமைக்கப்பட்டு வழிபடப்படுகின்றன.

ஜீவனுள்ள சமாதி என்று பொருள்படும்படி ஜீவசமாதி என அழைக்கின்றனர்.

கோராக்கர் சித்தர் எட்டு இடங்களில் ஜீவசமாதி அடைந்துள்ளார். 

பெரும்பாலான சித்தர்களின் ஜீவசமாதிகளில் சிவலிங்கம் பிரதிஸ்டை செய்யப்படுகிறது. அச்சிவலிங்கத்திற்கு முன்பு நந்தியும் வைக்கப்படுகிறது. பின்நாட்களில் சித்தர்களின் சியர்கள் விரும்பி அந்த நந்தியின் கீழ் சமாதியாகின்றனர். 

காட்டுப்புத்தூர் நாராயண பிரம்மேந்திரர் ஜீவசமாதி அடைந்த மடத்தில், அவருக்கு நேராக உள்ள நந்தியின் கீழ் நாராயண பிரம்மேந்திரரின் சிஸ்யை சமாதி அமைந்துள்ளது.



</doc>
<doc id="308972" url="https://ta.wikipedia.org/wiki?curid=308972" title="சுருளிமலை சுருளிவேலப்பர் கோயில்">
சுருளிமலை சுருளிவேலப்பர் கோயில்

சுருளிவேலப்பர் கோயில் என்பது தேனி மாவட்டத்திலுள்ள சுருளிமலையில் அமைந்துள்ள கோயிலாகும். இதனை நெடுவேள்குன்றம் என்றும் அழைக்கின்றனர். இத்தலத்தின் மூலவரை வேலப்பர் என்று அழைக்கின்றனர். இங்குள்ள தீர்த்தமாக சுரபிதீர்த்தம் கருதப்படுகிறது. இது சுருளி அருவியாகும்.

இக்கோயிலின் அருகே விபூதி குகை, கைலாய குகை மற்றும் கன்னிமார் குகை போன்றவை உள்ளன. இந்தக் கோயிலின் விபூதி குகையில் ஈர மண் விபூதியாக மாறுகிறது என்பது வியப்பிற்குறிய செய்தியாகும்.

இக்கோயிலின் கருவறையில் முருகன், சிவன், திருமால், விநாயகர் ஆகியோர் உள்ளனர். இக்கருவறை குகையாகும்.

இத்தலத்தின் மூலவரான சுருளிவேலப்பர் குழந்தையில்லாதவருக்கு இறுதிக் கடன்களை செய்தார். அதனால் இறுதி காலத்தில் குழந்தை இல்லாதவர்கள் மூலவர் சுருளிவேலப்பரை தங்கள் குழந்தையாக எண்ணுகின்றனர்.

அகத்தியருக்கு திருமணக் கோலத்தில் சிவபெருமான் காட்சியளித்த தலம்.



</doc>
<doc id="308974" url="https://ta.wikipedia.org/wiki?curid=308974" title="பியூசு மானுசு">
பியூசு மானுசு

பியூசு மானுசு ("Piyush Manush") இந்தியாவின் தமிழ்நாட்டைச் சேர்ந்த சுற்றுச்சூழல் செயற்பாட்டாளர் ஆவார். 2010இல் ஒத்த கருத்துடைய சிலருடன் இணைந்து சேலம் குடிமக்கள் மன்றம் ("Salem Citizen’s Forum") என்ற நகரியக் குடிகளின் கூட்டமைப்பை உருவாக்கி மக்கள்நலப் பணிகளில் ஈடுபட்டார்.சேர்வராயன் மலையடிவாரத்தில் 58 ஏக்கர் பரப்பளவில் அமைந்துள்ள மூக்கனேரியை எடுத்துக்கொண்டு அதனை பெரும் கழிவுகளிலிருந்து காப்பாற்றினார். தவிரவும் அம்மாப்பேட்டை ஏரி, குண்டக்கல் ஏரி, இசுமாயில்கான் ஏரி, அரிசிபாளையம் குளம், பள்ளப்பட்டி கிணறு ஆகியவற்றை மீட்டெடுத்தார் கஞ்சமலைப் பகுதியில் வணிகநோக்க சுரங்கங்களை எதிர்த்தார். நில கைப்பற்றுகையாளர்களையும் நிலக் குற்றமிழைக் குழுக்களையும் எதிர்த்து போராடி வந்தார். தர்மபுரியின் மலைப்பகுதிகளில் உள்ள காடுகளைப் பாதுகாக்க ‘கூட்டுறவு காடு’ என்ற திட்டத்தை துவக்கினார். 2015ஆம் ஆண்டு சென்னை மக்களுக்கு "சிஎன்என்-ஐபிஎன் ஆண்டின் சிறந்த மனிதர் விருது" வழங்கப்பட்டபோது சென்னை மக்களின் சார்பாளர்களாக பெற்றுக்கொண்டவர்களில் இவரும் ஒருவர்.
சூலை 2016இல் இவரும் இரு செயற்பாட்டாளர்களும் சேலத்தில் மூலவாடி பாலம் கட்டுவதற்கு எதிர்ப்பு தெரிவித்து போராட்டம் நடத்தியபோது கைது செய்யப்பட்டனர். இவரது பிணை குற்றவியல் நீதிமன்றத்தால் மறுக்கப்பட்டநிலையில் பல்வேறு மனித உரிமை செயற்பாட்டாளர்கள் காவல்துறையின் செய்கையை கண்டித்துள்ளனர். இவரை விடுவிக்க கோரி சமுக வலைத்தளங்களில் போராட்டம் வலுக்கிறது.


</doc>
<doc id="308989" url="https://ta.wikipedia.org/wiki?curid=308989" title="இராக்ரி (காப்புக்கட்டு)">
இராக்ரி (காப்புக்கட்டு)

இராக்ரி (Rakhri) அல்லது இராக்ரீ () என்பது வட இந்தியக் காப்புக்கட்டு (இராக்கி) என்பதற்கான பஞ்சாபிச் சொல்லாகும்]]இந்தக் காப்புக்கட்டுத் திருவிழா இராக்ரியா (Rakhrhya) () எனசுவான் நிலா மாதத்தில் முழுநிலா (பௌர்ணமி) நாளில் கொண்டாடப்படுகிறது. இது பல சமூகத்தினரால் பஞ்சாபி நாட்கட்டியின் படி பஞ்சாபின் பகுதிகளில் கொண்டாடப்படும் சமயஞ்சாராத திருவிழா ஆகும்.

பஞ்சாபி இராக்ரி பாடல்

"ਸੂਰਜ ਛੱਡੀਆਂ ਰਿਸ਼ਮਾਂ<br>
"ਮੂਲੀ ਛੱਡਿਆਂ ਬੀਅ<br>
"ਭੈਣ ਨੇ ਬੰਨੀ ਰੱਖੜੀ<br> 
" ਜੁਗ ਜੁਗ ਵੀਰਾ ਜੀਅ <br>
ஒலிபெயர்ப்பு: 

"சுராஜ் சாதியா ரிழ்சுமா"<br>
"மூலி சாதியா பீ"<br>
'பைன் நே பன்னி இராக்ரீ"<br>
"யுக் யுக் வீராஜி ji<br> 

இராக்ரி திருவிழா கொண்டாட பஞ்சாபின் பாபா பாக்ளாவில் கண்காட்சி ஏற்பாடு செய்யப்படுகிறது. இதற்கு ஓர் இலக்கம் மக்கள் திரள்கின்றனர். The festival is locally known as Rakhar Punya. Other fairs are also held in various places of the Punjab.

இராக்ரி, சலோனோ திருவிழாக்கள் ஒன்றாக வருகின்றன. சலோனோ மரபாக இன்றைய ஆரியானா முழுவதற்கும் தொடர்புடையதாகும். ஆனாலும் இது பஞ்சாப் முழுவதிலும் கொண்டாடப்படுகிறது. சலோனோ சல்-இ-நௌ( 'புத்தாண்டு') எனும் பாரசீகச் சொல்லின் மரூஉ ஆகும், இது சுவன் முழுநிலா நாளில் கொண்டாடப்படுகிறது. இது ஃபாசுலி நாட்காட்டிப்படி வேளாண்மை சார்ந்த பழைய, புதிய ஆண்டுகளின் சந்திப்பு நாளாகும். இது பிராம்மணர்களால் மக்களை மகிழ்த்தும் பேரறுவடைத் திருநாளாகக் கொண்டாடப்படுகிறது. The festival is performed in honour of the good nymph Salone, who was instructed by Durvasa the sage, to bind Rakhis as charms to avert evil. Salone presides over the month of Sawan.

பிராம்மணர்களும் பெண்களும் மட்டு தம் கை மணிக்கட்டில் காப்புக்கட்டுகளைக் கட்டிக்கொள்வர், இவை பொஞிசு எனப்படும். இது கடவுலரை மகிழவைக்கும் ரிழ்சி தர்ப்பணி எனவும்படுகிறது. இந்நாளில் உடன்பிறப்புகள் பரிசுகளைப் பரிமாறிக் கொள்வர். It is traditional to eat vermicelli on Salono.

நாரியல் பூர்ணிமா அல்லது தென்னை முழுநிலாத் திருவிழா மேற்குத் தொடர்ச்சிமலைப் பகுதிகளில் குறிப்பாக குஜராத், மராட்டியம், கோவா, கருநாடகப் பகுதிகளில் கொண்டாடப்படுகிறது. கடலைச் சார்ந்தவரின் புதிய பருவ காலத் தொடக்கத்தை வரவேற்கும் திருவிழா ஆகும்.

ஆவணி அவிட்டம் இந்தியாவின் தென்னகத்தி தமிழ்நாட்டிலும் ஆந்தியப் பிரதேசத்திலும் கேரளாவிலும் ஒரிசாவிலும் பிரம்மணர்கள் கொண்டாடும் திருவிழாவாகும். இது பிராம்மணர்களல் உபகருமம் எனப்படும். இந்நாளில் அவர்கள் தங்கள் பூநூலை மாற்றுவர்.

சிறாவணி (ஆவணி) அல்லது கஜாரி பூர்ணிமா மத்தியப் பிரதேசத்திலும் சாட்டிழ்சுகாரிலும் ஜார்க்காண்டிலும் பீகாரிலும் கொண்டாடப்படுகிறது. இது உழவர்கள் வாழ்க்கைதரும் நிலத்துக்கு நன்றி செலுத்தும் விழாவாகும்.

பவித்ரோபனா குஜராத்தில் முக்கண்ன்ன் சிவனை வழிபட, நட்த்தும் பெரும் பூசைத் திருவிழா ஆகும். இந்நிகழ்வில் ஆண்டு முழுவதும் வழிபாடுகள் நடைபெறும்.



</doc>
<doc id="308995" url="https://ta.wikipedia.org/wiki?curid=308995" title="சீக்கியத் திருவிழாக்களின் பட்டியல்">
சீக்கியத் திருவிழாக்களின் பட்டியல்

பத்து சீக்கியக் குருக்கள் பணித்தவாறு சீக்கியர்கள் திருவிழாக்களைக் கொண்டாடுகின்றனர். தீபாவளி, வைசாக்கி தவிர பிற இந்து சமயத் திருவிழாக்களையும் கொண்டாடுகின்றனர். 


</doc>
<doc id="309003" url="https://ta.wikipedia.org/wiki?curid=309003" title="கராச்சி மாநகராட்சிக் கட்டிடம்">
கராச்சி மாநகராட்சிக் கட்டிடம்

கராச்சி மாநகராட்சிக் கட்டிடம் "(Karachi Municipal Corporation )" கராச்சியில் உள்ள எம் ஏ சின்னா சாலையில் அமைந்துள்ள ஒரு வரலாற்று சிறப்புமிக்க கட்டிடம் ஆகும். இக்கட்டிடத்திற்கான அடிக்கல் 1927 ஆம் ஆண்டு நடப்பட்டு கட்டுமானப் பணிகள் 1930 ஆம் ஆண்டு நிறைவடைந்தன. 1932 ஆம் ஆண்டு தொடங்கி வைக்கப்பட்டது

2007 ஆம் ஆண்டு கராச்சி மாவட்ட அரசாங்கம் கராச்சி மாநகராட்சிக் கட்டிடத்தின் 75 ஆம் ஆண்டு நிறைவைக் கொண்டாடியது. இதனை முன்னிட்டு கட்டிடம் பெரிய அளவில் புதுப்பிக்கப்பட்டது. அந்நேரத்தில் கட்டிடத்திற்குரிய மணிக்கூண்டும் பழுது பார்க்கப்பட்டது. நமது கராச்சி திருவிழா 2007 என்ற பெயரில் பல்வேறு நிகழ்வுகள் நடைபெற்றன. முச்சைரா எனப்படும் கவியரங்கம், கண்காட்சிகள், சமுதாய மற்றும் கலாச்சார நிகழ்ச்சிகள் உள்ளிட்டவை இக்கொண்டாட்டங்களில் அடங்கும்.



</doc>
<doc id="309006" url="https://ta.wikipedia.org/wiki?curid=309006" title="பஞ்சாப் மாவட்டங்களின் பட்டியல்">
பஞ்சாப் மாவட்டங்களின் பட்டியல்

பஞ்சாப் (இந்தியா) மாநிலத்தின் மாவட்டம் என்பது இந்திய ஆட்சிப் பணியைச் சேர்ந்த மாவட்ட ஆட்சித் தலைவர் அல்லது மாவட்ட குற்றவியல் நடுவரின் தலைமையில் நிர்வகிக்கப்படும் ஒரு நிர்வாக நிலப் பிரிவு ஆகும். 2016 ஆம் ஆண்டின் நிலவரப்படி பஞ்சாபில் 22 மாவட்டங்கள் உள்ளன.


</doc>
<doc id="309010" url="https://ta.wikipedia.org/wiki?curid=309010" title="விந்தா கரண்டிகர்">
விந்தா கரண்டிகர்

விந்தா கரண்டிகர் (Govind Vinayak Karantikar 23 ஆகசுடு 1918--14 மார்ச்சு 2010) என்பவர் மராத்தி மொழி எழுத்தாளர், கவிஞர், மொழி பெயர்ப்பாளர் மற்றும் இலக்கியவாதி ஆவார். இந்திய நாட்டு உயரிய இலக்கிய விருதான ஞானபீட விருதையும் (2003) சாகித்திய அகாதமி விருதையும்(1996) பெற்றவர். 

விந்தா கரண்டிகர் என எழுத்துலகில் அறியப்பட்ட கோவிந்த் விநாயக் கரண்டிகர் மராட்டிய மாநிலத்தில் சிந்துதர்க் மாவட்டம் கால்வல் என்னும் சிற்றுரில் எளிய விவசாயக் குடும்பத்தில் பிறந்தார். கோலாப்பூரில் உள்ள பள்ளியிலும் பின்னர் கல்லூரியிலும் கல்வி 
பயின்றார். ஆங்கில இலக்கியத்தில் முதுகலைப் பட்டம் பெற்றார். மும்பையில் ஆசிரியர் பணியில் சேர்ந்து தம் வாழ்க்கையைத் தொடங்கினார். 

அரிசுடாட்டிலின் கவிதைகளை மராத்தி மொழியில் மொழிபெயர்த்தார். விந்தா கரண்டிகர் தாம் எழுதிய கவிதைகளை தாமே மொழிபெயர்த்தார். குழந்தைகளுக்கான கவிதைகளையும் எழுதினார்.




</doc>
<doc id="309011" url="https://ta.wikipedia.org/wiki?curid=309011" title="பஞ்சாபி நாட்காட்டி">
பஞ்சாபி நாட்காட்டி

பஞ்சாபி நாட்காட்டி என்பது பிக்ராமி நாட்காட்டியை அடிப்படையாகக் கொண்ட ஒரு நாட்காட்டி ஆகும். இது வைசாக் மாதத்தின் முதல் நாளை பஞ்சாபி ஆண்டுத்தொடக்கமாகக் கொண்டுள்ளது. இந்நாள் வைசாக்கி எனும் பண்டிகையாகக் கொண்டாடப்படுகிறது.

கீழே உள்ள அட்டவணையில் சூரிய மாதமான வைசாக் மாதத்தில் இருந்து நாட்காட்டி தொடங்குகிறது.
மாதங்களின் பெயர்கள் வரிசையாக உள்ளன.


</doc>
<doc id="309017" url="https://ta.wikipedia.org/wiki?curid=309017" title="பிரார்த்தனா சமாஜம்">
பிரார்த்தனா சமாஜம்

பிரார்த்தனை சமாஜம் ("Prarthana Samaj"), ஆத்மராம் பாண்டுரகா என்பவரால் (கேசவ் சந்திரசென் உதவியுடன்) 1867 ம் ஆண்டு மார்ச் 31 ஆம் நாள் துவக்கப்பட்டது. 'வாய்மையே வெல்லும்' என்னும் வாசகத்தை குறிக்கோளுரையாக கொண்டது. இந்திய தேசிய காங்கிரசை தோற்றுவித்தவர்களில் ஒருவரான் மகாதேவ கோவிந்த ராண்டே , ராமகிருஷ்ண கோபால் பந்தர்கார், கோபால கிருஷ்ண கோகலே, நாராயணன் சந்த்தர்வார்கர் போன்ற தலைவர்கள் பிரார்த்தனா சமாஜத்தில் இருந்தனர். 

இந்த சமாஜம் உருவ வழிபாடு மற்றும் மூட பழக்க வழக்கங்களை எதிர்த்தது. அவதாரங்களையும் அதிசய செயல்களையும் கண்டித்தது. புனித நூல்களில் கூறி உள்ளவை அனைத்தும் உண்மை என்னும் கருத்தை மறுத்தது. ஓரிறை கொள்கை மற்றும் சமூக சீர்திருத்தம் பிரார்த்தனா சமாஜத்தின் நோக்கங்களாகும். கடவுளுக்கும் பக்தர்களுக்கும் இடையே இடைத்தரகர்களுக்கு இடமில்லை என்ற கருத்தைக் கொண்டிருந்தது. 

பிரார்த்தனா சமாஜம் நூற்றுக்கணக்கான துவக்க இடைநிலை பள்ளிகள், இரவுப் பள்ளிகள் , அநாதை இல்லங்கள், மகளிர் அமைப்புகள், தாழ்த்தப்பட்டோர் சங்கங்கள் ஆகியவற்றை நடத்திற்று. குழந்தை திருமண தடுப்பு, விதவை மறுமணம், கலப்பு திருமணம் போன்ற சீர்திருத்தங்களைத் தீவிரமாக மேற்கொண்டது.



</doc>
<doc id="309020" url="https://ta.wikipedia.org/wiki?curid=309020" title="கிம் ரே-வோன்">
கிம் ரே-வோன்

கிம் ரே-வோன் () (பிறப்பு: மார்ச் 19, 1981) ஒரு தென் கொரியா நாட்டு நடிகர் ஆவார். இவர் 1997ஆம் ஆண்டு முதல் பல தொடர்களிலும் மற்றும் திரைப்படங்களிலும் நடித்ததன் மூலம் பரிசியமான நடிகர் ஆனார்.




</doc>
<doc id="309021" url="https://ta.wikipedia.org/wiki?curid=309021" title="ரஞ்சித் சிங் போர் அருங்காட்சியகம்">
ரஞ்சித் சிங் போர் அருங்காட்சியகம்

மகாராஜா ரஞ்சித் சிங் போர் அருங்காட்சியகம் ("Maharaja Ranjit Singh War Museum") எனும் இந்த கண்காட்சி சாலை, இந்திய பகுதியின் பஞ்சாப் மாநிலத்தின் சத்லஜ் ஆற்றங்கரை பெருநகரமான லூதியானாவின் ஜி.டி சாலையில் ("GT Road") அமைந்துள்ளது. 1990 ல் அடிக்கல் நாட்டப்பட்டு, 1999-ம் ஆண்டில் நிறுவப்பட்ட இவ் அரும்பெரும் காட்சியகம், சுமார் நான்கு ஏக்கர் பரப்பளவில் அமைந்துள்ளது.

இந்த அருங்காட்சியகத்தை சர்வதேசத் தரத்திற்கு உயர்த்துவதில் இந்திய பஞ்சாப் அரசு பிரதான கவனம் கொண்டுள்ளது. அருங்காட்சியக நுழைவாயிலில், மகாராஜா ரஞ்சித் சிங்கின் கம்பீரமான சிலை ஒன்று அரியாசனத்தின் மீது அமர்ந்து பார்வையாளர்களை வரவேற்பதாக அமைக்கப்பட்டுள்ளது. பல்வேறு போர்களில் பங்குபெற்று உயிர்த்தியாகம் செய்தோர், தைரியமான வீரர்கள், வீரதீர செயல்புரிந்தோர்கள் போன்றோர்க்குச் செலுத்தும் அஞ்சலியின் அடையாளமாக இந்த அருங்காட்சியகத்தை பஞ்சாப் அரசு நிறுவியுள்ளது.

இவ் அருங்காட்சியகத்தின் பிரதான மண்டபத்தில், பல்வேறு விருதுகளை வென்ற, தலைமை மார்ஷல்கள், ஜெனரல்கள் மற்றும் பஞ்சாப் அட்மிரல்களின் படங்கள் காட்சிப்படுத்தப்பட்டுள்ளது. இந்தியப் போர்களில் பஞ்சாபியர்கள் பங்கு பெற்றதை வெளிப்படுத்தும் வகையில் ஒலி மற்றும் ஒளி மூலம் பரப்புரைகள் அமைக்கப்பட்டள்ளது. இந்த நிகழ்ச்சி, மக்களின் தேசிய உணர்வுக்கு ஊக்கமூட்டுவதாக உள்ளது. இந்திய பஞ்சாப் அரசு, சுதந்திரம் பற்றிய நினைவுகளை என்றும் நிலைத்திருக்க 'மகாராஜா ரஞ்சித் சிங் போர் அருங்காட்சியகத்தை' நல்ல முறையில் செப்பனிட்டு பராமரித்து வருகிறதென்பது குறிப்பிடத்தக்கது.

இந்த அருங்காட்சியகத்தின் ஒரு பகுதியில், பண்டைய வரலாற்றுத் தொகுப்புகள், இந்திய விடுதலைக்கு பிந்தைய வரலாற்றுத் தொகுப்புகள், போர் கதாநாயகர்களின் தொகுப்புகள், வான்படை மற்றும் கடற்படை தொகுப்புகள் போன்ற பல்வேறு பிரிவுகளாக 12 காட்சியகங்கள் உள்ளன. மேலும், பரம வீர சக்கரம், மகா வீர சக்கரம், மற்றும் வீர சக்கரம் ஆகிய விருதுகளைப் பெற்ற பஞ்சாபியர்களின் புகைப் படிமங்கள் காட்சிப்படுத்தப்பட்டுள்ளன.

காட்சியகத்தின் ஒரு வெளிப்புறத்தில், போர் டாங்கிகள், வானூர்தி எதிர்ப்பு துப்பாக்கிகள், ஒரு பழைய சுகோய் ரக சண்டை வானூர்தியும், மற்றும் இந்தியாவில் தயாரிக்கப்பட்ட முதலாவது வானூர்தி தாங்கிக் கப்பலான ஐஎன்எஸ் விக்ராந்த் மாதிரியும் மக்கள் பார்வைக்கு வைக்கப்பட்டுள்ளது. 

இந்திய பஞ்சாப் மாநிலம் லூதியானா - அமிருதசரசு செல்லும் தேசிய நெடுஞ்சாலையான என்எச் 1-ல், லூதியானா தொடருந்து நிலையத்திலிருந்து 5 கிலோமீட்டர் சென்றால் 4 ஏக்கர் பரபளவில் மகாராஜா ரஞ்சித் சிங் போர் அருங்காட்சியகம் அமைந்துள்ளது. 






</doc>
<doc id="309023" url="https://ta.wikipedia.org/wiki?curid=309023" title="பகல் நிலவு (தொலைக்காட்சி நாடகத் தொடர்)">
பகல் நிலவு (தொலைக்காட்சி நாடகத் தொடர்)

பகல் நிலவு என்பது விஜய் தொலைக்காட்சியில் மே 9ஆம் திகதி 2016ஆம் ஆண்டு முதல் திங்கள் முதல் வெள்ளி வரை மாலை 6 மணிக்கு ஒளிபரப்பாகி, சனவரி 21, 2019 முதல் திங்கள் முதல் சனிக்கிழமை வரை மாலை 5:30 மணிக்கு ஒளிபரப்பான தொலைக்காட்சி தொடர் ஆகும்.

இந்த தொடர் ஆண்டாள் அழகர் என்ற தொடரின் 2ஆம் பாகம் ஆகும். இந்த தொடரை ரவி பிரியன் என்பவர் இயக்க முஹம்மட் அசிம் மற்றும் ஷிவானி முன்னணி கதாபாத்திரத்தில் நடிக்கின்றார்கள், இவர்களுடன் சேர்ந்து சிந்து ஷியாம், உதய் மகேஷ், ஷர்மிளா போன்ற பலர் நடித்துள்ளார்கள். ஜூலை 18ஆம் திகதி முதல் இந்த தொடர் திங்கள் முதல் சனி வரை ஒளிபரப்பாக்குகின்றது. ஒளிபரப்பாகி 9 மார்ச்சு 2019 அன்று 762 அத்தியாயங்களுடன் நிறைவு பெற்றது. 



இந்த தொடர் 3வது மற்றும் 4வது விஜய் தொலைக்காட்சி விருதுகளில் சிறந்த அப்பா, சிறந்த குடுமபம், சிறந்த தொடர், சிறந்த நாயகன் மற்றும் நாயகி, சிறந்த வில்லி, சிறந்த தாய், சிறந்த ஜோடி போன்ற 21க்கும் மேலுள்ள பிரிவுகளின் கீழ் பரிந்துரைக்கப்பட்டு 5 விருதுகளை வென்றுள்ளது என்பது குறிப்பிடத்தக்கது.




</doc>
<doc id="309024" url="https://ta.wikipedia.org/wiki?curid=309024" title="தலையணைப் பூக்கள்">
தலையணைப் பூக்கள்

தலையணைப் பூக்கள் இது 23 மே 2016ஆம் ஆண்டு முதல் திங்கள் முதல் வெள்ளி இரவு 10:30 மணிக்கு ஜீ தமிழ் தொலைக்காட்சியில் ஒளிப்பரப்பாகும் நெடுந் தொடர். இது பாலகுமாரன் எழுதிய தலையணைப் பூக்கள் என்ற நாவலை தழுவி எடுக்கப்பட்ட தொடர் ஆகும். இந்த தொடரில் நிஷா கிருஷ்ணன், சாண்ட்ரா ஆமி, நீலிமா ராணி, தில்லி கணேஷ், ஸ்ரீகர் மற்றும் ஸ்ரீகுமார் நடித்துள்ளார்கள். 





</doc>
<doc id="309025" url="https://ta.wikipedia.org/wiki?curid=309025" title="இந்தியப் பஞ்சாபில் கொண்டாடப்படும் திருவிழாக்களும் சந்தைவிழாக்களும்">
இந்தியப் பஞ்சாபில் கொண்டாடப்படும் திருவிழாக்களும் சந்தைவிழாக்களும்

பஞ்சாபில் ஆண்டு முழுமைக்கும் பல சந்தை விழாக்களும் திருவிழாக்களும் கொண்டாடப்படுகின்றன. இவற்றில் சில இங்கு குறிப்பிடப்பட்டுள்ளன: 
ரவுசா சரீஃப் உர்சு சூபி துறவி சேக் அகமது பரூக்கி சிரின்டி நினைவாகக் கொண்டாடப்படுகின்றது. இவர் கவாஜா பாகி பில்லாவின் சீடர். இந்த சந்தைவிழா பதேகர் சாகிபில் பதேகர் சாகிபு- பாசி நெடுஞ்சாலையில் கூடுகின்றது.

ஒவ்வொரு ஆண்டும் மூன்று நாள் சகீதி ஜோர் மேளா பதேகர் சாகிபு குருத்துவாராவில் நடைபெறுகின்றது. இது பதேசிங் மற்றும் சாகிப்சாதா சோர்வார் சிங் நினைவாகக் கொண்டாடப்படுகின்றது. பேரணிகள் நடத்தப்பட்டும் சீக்கிய விளையாட்டுப் போட்டிகள் நடத்தப்பட்டும் கொண்டாடப்படுகின்றது.

பட்டிண்டா விளையாட்டரங்கில் அமைக்கப்படும் செயப்பால் கருவுரு சிற்றூரில் மரபார்ந்த பஞ்சாபி பண்பாடு காட்சிப்படுத்தப்படுகின்றது. இந்த சந்தையின்போது குருத்துவாரா ஆஜி ரத்தனிலிருந்து செய்பால்நகர் கருவுரு சிற்றூர் வரை பாரம்பரிய நடைப்பயணம் ஏற்பாடு செய்யப்படுகின்றது.

வைசாக்கியின்போது பஞ்சாபின் பல்வேறு பகுதிகளிலும் உள்ளூர் சந்தைகள் ஒருங்கிணைக்கப்படுகின்றன.

முக்த்சரில் மூன்று நாள் மேளா மாகி நடத்தப்படுகின்றது.
12ஆம் நூற்றாண்டைச் சேர்ந்த சூபித் துறவி பாபா பரீது பரித்கோட்டிற்கு வருகை புரிந்துள்ளதை நினைவு கூரும் வண்ணம் இந்த சந்தை நடத்தப்படுகின்றது. தில்லா பாபா பரீது குருத்துவாராவில் நடைபெறுகின்றது. பண்பாட்டுக் கலை, விளையாட்டுநிகழ்ச்சிகள் நடத்தப்படுகின்றன.

இந்த சந்தை ஒவ்வொரு ஆண்டும் செப்டம்பர் 19இலிருந்து 23க்குள்ளான காலத்தில் நடத்தப்படுகின்றது. ஆன்மீக துவக்கதைக் கொண்டிருந்தாலும் தற்போது அனைத்து பண்பாட்டு, இலக்கிய, அறிவார்ந்த, விளையாட்டுக் கூறுகளையும் உள்ளடக்கி இப்பகுதி மக்களுக்கு பயனுள்ளதாக உள்ளது. மெய்யான சூபி தத்துவப்படி, இந்த சந்தை மனிதநேயத்தையும் சமூக இணக்கத்தையும் தேசிய ஒற்றுமையையும் எதிரொளிக்கின்றது. 

வசந்தத்தின்போது பல இடங்களில் உள்ளூர் சந்தைகள் நடத்தப்படுகின்றன. கபுர்த்தலா முன்னாள் இராச்சியத்தின் அரசர், மகாராசா சகசீத் சிங், வசந்த பஞ்சமி சந்தையைத் துவக்கினார். 1917இல் துவங்கிய இதன் 90ஆவது ஆண்டுவிழா இந்த ஆண்டு கொண்டாடப்படுகின்றது. சாலாமார் பாக்கில் நடக்கும் இந்த சந்தைக்கு மக்கள் மஞ்சள் ஆடைகளையும் தலைப்பாகைகளையும் அணிந்து வருகின்றனர். 
ஓசியார்பூரில், பாபா பண்டாரியின் போலியில் நடக்கின்றது. ஆயிரக்கணக்கான ஆடவரும் பெண்டிரும் சிறுவரும் கலந்து கொள்கின்றனர்; ஈகையாளர் தரம்வீர் அக்கிகத் ராய் சமாதியில் வழிபடுகின்றனர். பஞ்சாபில் வசந்தம் மக்கள் தங்களுக்கு விருப்பமான சமயத்தை பின்பற்றும் உரிமைக்காக உயிரை விட்ட அக்கிகத் ராயுடன் தொடர்புபடுத்தப்பட்டுள்ளது. பாபா பண்டாரியின் போலியில் நடக்கும் சந்தையில் பட்டங்கள் பறக்கவிடுவதும் அதற்கானப் போட்டிகளை நடத்துவதும் வழமையாக உள்ளது.
ஒவ்வொரு ஆண்டும் பெப்ரவரியில், கிலா ராய்பூர் விளையாட்டுத் திருவிழா நடைபெறுகின்றது. காளைகள், நாய்கள், ஒட்டகங்கள் மற்றும் பிற விலங்குகளின ஓட்டப்பந்தயங்கள் நடத்தப்படுகின்றன.
இந்த விளையாட்டுத் திருவிழாவில் பத்து இலட்சத்திற்கும் (மில்லியன்) கூடுதலானவர்கள் கலந்து கொள்கின்றனர். இது பஞ்சாபி பண்பாட்டை இந்தியாவிற்கும் வெளியாட்டினருக்கும் காட்சிப்படுத்தும் முதன்மையான திருவிழாவாக மாறியுள்ளது. உலகெங்கிருந்தும் கிலா ராய்ப்பூர் சிற்றூருக்கு வருகை புரிகின்றனர். ஒவ்வொரு பெப்ரவரியிலும் 4000 விளையாட்டு வீரர்களும் வீராங்கனைகளும் பங்கேற்கின்றனர். டிராக்டர் போன்ற பண்ணை இயந்திரங்கள் ஒருவர் மீது ஏறுதல், காளை பூட்டிய வண்டிகளின் பந்தயம், குதிரை மீதான வித்தைகள், மற்றும் வலிமையைக் காட்டும் பல வினோத செயல் விளக்கங்கள் காட்சிப்படுத்தப்படுகின்றன. 

2003ஆம் ஆண்டிலிருந்து பட்டியாலாவின் கிலா முபாரக் வளாகத்தில் பத்து நாட்களுக்கு இந்த விழா நடைபெறுகின்றது. கைவினைப் பொருட்களின் கண்காட்சி, இந்திய செவ்வியல் இசைக் கச்சேரிகள் ( வாய்ப்பாட்டும் இசைக்கருவிகளும்), நடன நிகழ்ச்சிகள் நடக்கின்றன.

கிலா முபாரக்கில் உள்ள தர்பார் கூடத்தில் சரவிளக்குகள், வரலாற்று ஆயுதங்கள், பட்டியாலா மற்றும் பிரித்தனிய அரச வம்சத்தின் அழகான ஓவியங்கள் காட்சிக்கு வைக்கப்பட்டுள்ளன.

சீஷ் மகால் கலை அருங்காட்சியகத்தில் பட்டியாலா, கபூர்தலா, காங்க்ரா, இராசத்தானின் பல அரிதான சிற்றுரு ஓவியங்களின் தொகுப்பு சேகரிக்கப்பட்டுள்ளன. தவிரவும் பஞ்சாபி நாட்டார் கலை, திபெத்திய பொருட்கள், நுண்ணிய தந்த, பச்சைக்கல் கலைப்பொருட்கள், மிக அழகான சர விளக்குகள், கண்ணாடி அறைகலன்கள், பட்டியாலா அரியணை, பொகீமியன் கண்ணாடியில் செய்த சோபாக்கள் காட்சிக்கு வைக்கப்பட்டுள்ளன. அனைத்துக்கும் சிகரமாக மிகப்பெரிய பளிங்கிலான இரண்டடுக்கு நீரூற்று உள்ளது.

சீஷ் மகாலில் உள்ள பதக்கங்களின் கண்காட்சியில் உலகின் பல பாகங்களிலிருந்தும் பதக்கங்களும் பதவி அலங்காரங்களும் சேகரிக்கப்பட்டுள்ளன. 3200 பதக்கங்கள் கொண்ட இந்த தொகுப்பை மகாராசா பூபிந்தர் சிங் சேகரித்துள்ளார். அவரது மகன் மகாராசா யாதவிந்திர சிங் இத்தொகுப்பினை பஞ்சாபி மக்களுக்கு அர்பணித்துள்ளார். இந்த தொகுப்பில் பிரித்தானியாவின் விக்டோரியா சிலுவை, பிரான்சின் லெஜியன் டெ ஆனர், செருமனியின் இரும்புச் சிலுவை ஆகியன உள்ளன. மிகப் பழமையானது போர்த்துகலிலிருந்து சேகரிக்கப்பட்டுள்ளது; இது 12ஆம் நூற்றாண்டைச் சேர்ந்தது. வரலாற்று மற்றும் பழமையானது என்ற சிறப்புக்களை கடந்து இவற்றிலுள்ள கற்கள், தங்கம், வெள்ளி ஆகியவற்றின் மதிப்பும் அளவிடற்கரியது.

சீஷ் மகாலில் உள்ள இயற்கை வரலாற்று காட்சியகத்தில் அடைக்கப்பட்ட விலங்குகளும் பறவைகளும் உள்ளன; இவற்றை இருபதாம் நூற்றாண்டின் துவக்கத்தில் புகழ்பெற்ற ஆங்கில தோற்பாவைக் கலைஞர் பாடம் செய்துள்ளார்.

உள்ளூரில் சூபி இசை, பாங்கரா கலைஞர்கள், பிற பஞ்சாபிக் கலைஞர்களை ஊக்குவிக்க இந்த விழா நடத்தப்படுகின்றது. 

கபுர்த்தலா பாரம்பரிய அறக்கட்டளையும் கலை, பண்பாட்டு பாரம்பரியதிற்கான இந்திய தேசிய அறக்கட்டளையும் இணைந்து பஞ்சாபு மாநில அரசின் ஆதரவோடு பாபா ஜஸ்ஸா சிங் அலுவாலியா பாரம்பரிய விழாவை நடத்துகின்றது. இந்த விழா ஜகசித் அரண்மனையில் நடைபெறுகின்றது.

இந்த விழாவில் பாங்கரா, கித்தா, கட்கா நடனங்களும் குதிரை, ஆனைகளும் காட்சிப்படுத்தப்படுகின்றன. பண்பாட்டு நிகழ்ச்சிகளில் சபாத் கீர்த்தன்கள், நாடகங்கள், இசை மற்றும் நடனங்கள் நிகழ்த்தப்பெறுகின்றன.
ஒவ்வொரு ஆண்டும் திசம்பர் 27க்கும் 30க்கும் இடையில் ஏற்பாடு செய்யப்படும் இந்த இசை விழா சுவாமி அரிவல்லப்பின் நினைவாக நடத்தப்படுகின்றது. இந்த இசைவிழாவை இந்திய அரசு தேசிய இசை விழாவாக அங்கீகரித்துள்ளது. திசம்பர் 28, 2014இல் அரி வல்லபிற்கு 139 ண்டுகள் நிறைவு பெறுகின்றது. இந்த விழா ஜலந்தர் நகரத்தில் தேவி தலாப் மந்திரில் நடைபெறுகின்றது.


</doc>
<doc id="309032" url="https://ta.wikipedia.org/wiki?curid=309032" title="மின்னும் உலோகம்">
மின்னும் உலோகம்

மின்னும் உலோகம் "(Gilding metal)" என்பது தாமிரத்தின் ஒரு உலோகக் கலவையாகும். 95% தாமிரமும் 5% துத்தநாகமும் சேர்ந்து இக்கலப்புலோகம் உருவாகிறது. 8 பகுதிகள் தாமிரமும் 1 பகுதி துத்தநாகமும் சேர்ந்து உருவாகும் கலப்புலோகமே மின்னும் உலோகம் என்று பிரித்தானிய இராணுவ சீருடை ஒழுங்குமுறை விதிகள் வரையறை செய்கிறது. 

தோட்டா, ஓட்டுநர் பட்டைகள், பீரங்கி குண்டு , பதக்கங்கள் மற்றும் அணிகலன்கள் முதலானவற்றில் மேற்பூச்சாக மின்னும் உலோகம் பயன்படுகிறது. சுத்தியலால் மெல்லிய தகடுகளாக மாற்றி உலோகக் கைவினைப் பொருட்கள் செய்வதில் பரவலாக மின்னும் உலோகம் பயன்படுத்தப்படுகிறது. குறிப்பாக வெள்ளிக் கொல்லர்களுக்கு குறைந்த விலையிலான பயிற்சிப் பொருளாக இக்கலப்புலோகம் பயனாகிறது. 

427 முதல் 788 பாகை செல்சியசு வெப்பநிலைக்கு சூடுபடுத்துவதால் மின்னும் உலோகத்தைப் பதப்படுத்த முடியும். பின்னர் மெல்ல குளிர்வித்து விரிசலடைவதை தவிர்க்கலாம். 


</doc>
<doc id="309039" url="https://ta.wikipedia.org/wiki?curid=309039" title="அனூப்பூர் அனல் மின் திட்டம்">
அனூப்பூர் அனல் மின் திட்டம்

அனூப்பூர் அனல் மின் திட்டம் "(Anuppur Thermal Power Project)" இந்தியாவில் உள்ள மத்தியப் பிரதேச மாநிலம், அனூப்பூர் மாவட்டத்தில் நிறுவப்பட்டுள்ள 2520 மெகாவாட் மின்னுற்பத்தித் திட்டமாகும். முன்னதாக மோசர் பேயர் என்றழைக்கப்பட்ட இந்துசுதான் மின் திட்டங்கள் நிறுவனம் அனூப்பூர் அனல் மின் திட்டத்தை நிர்வகிக்கிறது. நிலக்கரியை அடிப்படை எரிபொருளாகப் பயன்படுத்தும் அனல் மின் நிலையமாக அனூப்பூர் அனல் மின் திட்டம் செயற்படுகிறது.

இராதுல் பூரி – நிறுவனத் தலைவர்</br>
இராகவ் திரிவேதி – தலைவர், அனல்மின்சாரம்.</br>
யோகேசு மகாட்டோ – திட்டத் தலைவர்</br>

இந்நிறுவனத்தின் அலுவலகங்கள் பின்வரும் இடங்களில் காணப்படுகின்றன.


சூன் 2015 இன்படி 1200 மெகாவாட் கொள்திறன் (2X600 மெகாவாட்) அளவுள்ள மின்னுற்பத்தி நிலையங்கள் துணைத் திட்டமாக இங்கு நிறுவப்பட்டு வருகின்றன. லாங்கோ நிறுவனம் இம்மின்னுற்பத்தி திட்டத்திற்குத் தேவையான பொறியியல், கொள்முதல் மற்றும் கட்டுமான ஒப்பந்ததாரராகச் செயல்பட்டு வருகிறது. 

அனூப்பூர் அனல் மின் திட்டத்திற்குத் தேவையான தண்ணிரை சோன் ஆறு வழங்குகிறது. இந்திய நிலக்கரி நிறுவனம், மத்தியப் பிரதேசம் மற்றும் சத்தீசுகர் மாநிலங்களிலுள்ள தென்கிழக்கு நிலக்கரிப்புல சுரங்கங்களில் கிடைக்கும் நிலக்கரியை இம்மின் திட்டத்திற்காக வழங்குகிறது. 

அனூப்பூர் அனல் மின் திட்டத்தின் முழுப்பணிகள், இலகர்பூர், முர்ரா, குவாரி, பெலியா மற்றும் யைதாரி முதலான கிராமங்கள் வரைக்கும் பரவியுள்ளது. முதல்நிலைத் திட்டத்திற்கான சுற்றுச்சூழல் தடைநீக்கச் சான்றிதழை தில்லியிலுள்ள சுற்றுச்சூழல் மற்றும் வனத்துறை அமைச்சகம், 2010 ஆம் ஆண்டு மே மாதம் வழங்கியுள்ளது. மத்தியப் பிரதேச மாசு கட்டுப்பாட்டு நிறுவனமும் இத்திட்டத்திற்கான அங்கீகாரத்தை அளித்துள்ளது.
இந்நிறுவனம் உற்பத்தி செய்யும் மின்சாரத்தில் 70% மத்தியப் பிரதேசம் மற்றும் உத்தரப் பிரதேசம் மாநிலங்களுக்கு சலுகை விலையில் வழங்கப்படும் என தெரிவிக்கப்பட்டுள்ளது.

1320 மெகாவாட் கொள்திறன் (2X660 மெகாவாட்) அளவுள்ள மின்னுற்பத்தியை எதிர்நோக்கிய துணைத் திட்டமாக நிலை II திட்டம் இங்கு நிறுவப்பட்டு வருகிறது. ஏப்ரல் 2014 இல் சுற்றுச்சூழல் தடையின்மை சான்றிதழ் கோரி நிறுவனம் விண்ணப்பித்துள்ளது.

Company website http://www.hindustanpowerprojects.com/

http://www.thehindubusinessline.com/todays-paper/tp-news/hindustan-power-projects-may-look-at-initial-public-offering-next-year/article8477047.ece


</doc>
<doc id="309040" url="https://ta.wikipedia.org/wiki?curid=309040" title="மக்கள்தொகை அடிப்படையில் இந்தியப் பஞ்சாபின் நகரங்கள் மற்றும் சண்டிகர் பட்டியல்">
மக்கள்தொகை அடிப்படையில் இந்தியப் பஞ்சாபின் நகரங்கள் மற்றும் சண்டிகர் பட்டியல்

இது இந்திய மாநிலமான பஞ்சாபு, மற்றும் சண்டிகர் ஒன்றியப் பகுதியில் 2013ஆம் ஆண்டு கணக்கெடுப்பின்படி 100,000க்கு கூடுதலான மக்கள்தொகை உள்ள நகரங்களின் பட்டியல் ஆகும்.


2011ஆம் ஆண்டு கணக்கெடுப்பின்படி 100,000க்கும் கூடுதலான மக்கள்தொகை கொண்ட பெருநகரப் பகுதிகளின் பட்டியல் கீழே தரப்பட்டுள்ளது.


</doc>
<doc id="309046" url="https://ta.wikipedia.org/wiki?curid=309046" title="சபாஷ் நாயுடு">
சபாஷ் நாயுடு

சபாஷ் நாயுடு 2017 ஆவது ஆண்டில் வெளியாகவுள்ள ஒரு இந்திய நகைச்சுவைத் திரைப்படமாகும். தமிழ் மற்றும் தெலுங்கில் சபாஷ் நாயுடு என்ற பெயரிலும், இந்தியில் சபாஷ் குண்டு என்ற பெயரிலும் வெளியாகவுள்ளது. கமல்ஹாசன் நடிக்கும் இப்படத்தை அவரே எழுதி இயக்குகிறார். இத்திரைப்படம் கமல்ஹாசன் ஏற்கனவே தசாவதாரம் திரைப்படத்தில் நடித்த வேடங்களில் ஒன்றான "பல்ராம் நாயுடு" என்ற கதாபாத்திரத்தினை மையமாகக் கொண்டு இப்படம் உருவாக்கப்பட்டுள்ளது. இப்படத்தில் சுருதி ஹாசன், ரம்யா கிருஷ்ணன் ஆகியோர் இதர முக்கிய வேடங்களில் நடித்துள்ளனர்.
தமிழ், தெலுங்கு, இந்தி ஆகிய மொழிகளில் ஒரே நேரத்தில் தயாராகும் இந்தப் படத்தின் முதற்கட்டப் படப்பிடிப்பு 2016 சூன் மாதத்தில் லாஸ் ஏஞ்சல்சில் தொடங்கியது. இளையராஜா இசையமைப்பில், ஜெய கிருஷ்ணா கம்மாடி ஒளிப்பதிவில் உருவாகும் இத்திரைப்படம் 2017 ஆவது ஆண்டில் வெளியாகுமென எதிர்பார்க்கப்படுகிறது.


இத்திரைப்படத்திற்கு இளையராஜா இசையமைத்துள்ளார். 


</doc>
<doc id="309047" url="https://ta.wikipedia.org/wiki?curid=309047" title="பஞ்சாபிய எழுத்தாளர்களின் பட்டியல்">
பஞ்சாபிய எழுத்தாளர்களின் பட்டியல்

பஞ்சாபில் பிறந்த அல்லது பஞ்சாபி மொழியில் எழுதிய குறிப்பிடத்தக்க எழுத்தாளர்களின் பெயர்கள் இக்கட்டுரையில் காலவாரியாக பட்டியலிடப்படுகிறது.









</doc>
<doc id="309053" url="https://ta.wikipedia.org/wiki?curid=309053" title="மாமல்லபுரம் கடல் அருங்காட்சியகம்">
மாமல்லபுரம் கடல் அருங்காட்சியகம்

மாமல்லபுரம் கடல் அருங்காட்சியகம் தமிழ்நாட்டின் காஞ்சிபுரம் மாவட்டம் மாமல்லபுரம் கடற்கரையில் 13.07 ஏக்கர் பரப்பளவில் 2013ம் ஆண்டு தமிழக மீன்வளத்துறையால் பொதுத்துறை, தனியார் மற்றும் அரசு பங்களிப்போடு உலகத் தரம் மிக்க கடல் சார் அருங்காட்சியகம் அமைக்கப்படும் என அறிவிக்கப்பட்டது. நிறுவவிருக்கும் இந்த அருங்காட்சியகத்தில் உலகின் பல்வேறு அறிய மீன்வகைகள் மற்றும் கடல் உயிரினங்கள் காட்சிப்படுத்தப்படும். இது தவிர கடலுக்கு அடியில் சுரங்கப்பாதை அமைக்கப்பட்டு கடல் வாழ் உயிரினங்களை அதன் வாழ்க்கை சூழலில் கண்டுகளிக்கும் வசதியும் இதில் செய்யப்படும் எனவும். இந்த சுரங்கப் பாதையில் செல்லும் போது, கடலின் மணற்திட்டில் நடக்கும் அனுபவத்தை பெறும் வகையில் வடிவமைக்கப்படும் எனவும் மீன்வளத்துறை தெரிவித்தது. மேலும் ரூ. 257.58 கோடி திட்ட மதிப்பீட்டில் தனியார் பங்களிப்புடன் கூடிய இத்திட்டத்திற்கு, வடிவமைத்தல், முதலீடு, கட்டி முடித்தல், இயக்குதல் மற்றும் பரிமாற்றம் மற்றும் 33 ஆண்டுகள் ஒப்பந்த அடிப்படையில் கோரப்பட்டுள்ளது. ஒப்பந்தப்பணிகள் முடிந்ததும் காட்சியகத்திற்காண செயல் திட்டப் பணிகள் துவங்கி மூன்று ஆண்டுகளுக்குள் முடிக்கப்படும் என்றும் தெரிவிக்கப்பட்டது.

சுமார் 13.07 ஏக்கர் பரப்பளவில் நிறுவவிருக்கும் கடல் அருங்காட்சியகத்தில் உலகத்தரம் மிக்க காட்சி அரங்குகளை உருவாக்க திட்டமிடப்பட்டுள்ளனர்.


இது தவிர ஒளி நீரூற்று, இலவச மகிழுந்து பயணம், கலாச்சார உணவகங்கள், மீன் விளையாட்டுக்கள் போன்றவைகளும் இடம்பெறும் என்றும் தெரிவிக்கப்பட்டது.

கடல் அருங்காட்சியகத்திற்க்காண ஒப்பந்த விளக்க விளம்பரம்


</doc>
<doc id="309057" url="https://ta.wikipedia.org/wiki?curid=309057" title="இருமுகன் (திரைப்படம்)">
இருமுகன் (திரைப்படம்)

இருமுகன் இயக்குனர் ஆனந்த் சங்கர் எழுதி இயக்கிய ஓர் இந்திய தமிழ்த் திரைப்படமாகும். இத்திரைப்படத்தில் விக்ரம், நயன்தாரா மற்றும் நித்யா மேனன் ஆகியோர் முன்னணி வேடங்களில் நடித்துள்ளனர். 2015ம் ஆண்டு திசம்பர் மாதம் படப்பிடிப்பு துவங்கிய இத்திரைப்படத்தினை சிபு தமீன் தயாரித்துள்ளார். மேலும் படத்தின் இசையமைப்பாளராக ஹாரிஸ் ஜயராஜ் மற்றும் ஒளிப்பதிவாளராக ஆர். டி. ராஜசேகர் ஆகியோரும் பணியாற்றினர்.
இத்திரைப்படம் தெலுங்கு மொழியில் இன்க்கொக்கடு என்ற தலைப்பில் மொழிமாற்றம் செய்யப்பட்டு 2016ல் கூட்டாக வெளியிடப்பட்டது. பிறகு 2017ம் ஆண்டு இந்திய மொழியில் இன்டர்நேஷனல் ரௌடி என்ற பெயரில் வெளியானது.



</doc>
<doc id="309067" url="https://ta.wikipedia.org/wiki?curid=309067" title="செந்தலைக்கழுகு">
செந்தலைக்கழுகு

செந்தலை பிணந்தின்னிக் கழுகு அல்லது செந்தலைப் பாறுக் கழுகு ("Red-headed Vulture") இவ்வகையான பறவைகள் இந்தியப்பகுதிகளிலும் மேலும் தென்கிழக்காசியாப் பகுதிகளில் ஒன்றிரண்டுமாக காணப்படும் ஊன் உண்ணிப் பறவையாகும். இதனைப் "பாண்டிச்சேரி கழுகு" என்றும் அழைக்கிறார்கள்.

இப்பறவை நடுத்தர வளர்ச்சியுடைய பறவையாகும். இதன் நீளம் சிறகு விரிந்த நிலையில் 76 முதல் 86 செமீ வரை உள்ளது. இதன் எடை 3.5 கிலோ முதல் 6.3 கிலோ வரை உள்ளது. இவ்வகைப் பறவைகளில் வயது முதிர்ந்த கழுகுகளுக்கு முடியே இல்லாமல் சிவந்த தோல் வெளியில் தெரிந்த தலையுடன் காணப்படுகிறது. இவற்றில் ஆண் பெண் இனங்களை இதன் கண்களில் உள்ள கருவிழிகொண்டே பிரித்துப்பார்கமுடியும். பெண் பறவையின் கருவிழி பழுப்பு கலந்த இருட்டாகவும், ஆண்களில் கருவிழி மங்களான வெள்ளை நிறத்திலும் காணப்படுகிறது.

இந்தியத்துணைக்கண்டத்தில் காணப்படும் பழைய காலத்தைச் சார்ந்த கழுகு இதுதான். இப்பறவைக்கு கிளை இனங்கள் எதுவும் அறியப்படவில்லை.

செந்தலைக்கழுகுகள் அபரிமிதமாகக் காணப்படுவது இந்தியத்துணைக்கண்டப் பகுதிகளில் தென் கிழக்குப்பகுதிகளிலும், தென் மேற்கில் அமைந்துள்ள மலைப்பகுதிகளிலும், சிங்கப்பூர் போன்றவற்றிலும் மட்டுமே காணப்பட்டது. தற்போதைய காலங்களில் வட இந்தியப் பகுதிகளிலும் காணப்படுகிறது. இவற்றின் இனப்பெருக்கம் பொதுவாக கைவிடப்பட்ட நிலப்பகுதி, விவசாய நிலப்பகுதி போன்றவற்றிலேயே அமைந்திருக்கிறது. பொதுவாக இப்ப்றவை கடல் மட்டத்திலிருந்து 300 மீட்டர்கள் உயரம் உள்ள பகுதிகளிலேயே காணப்படுகிறது.

இப்பறவை 2004 ஆம் ஆண்டு உலக உயிர்கள் பாதுகாப்புச் சங்கத்தின் கணக்குப்படி அழிவு நிலையிலிருந்து கணக்கெடுத்து பாதுகாக்கும் நிலைக்கு உள்ளதாகத் தெரிவித்துள்ளது.

சமீபத்திய ஆண்டுகளில் இந்தியா போன்ற நாடுகளில் கால்நடைகளுக்கு கொடுக்கப்படும் மருந்தான டைக்ளோஃபீனாக் என்ற ஒரு மருந்தின் காரணமாக இவைகள் விரைவாக அழிந்து வருகிறது.
இவ்வகையான கழுகுகள் 1990 ஆம் ஆண்டுகளுக்கு பிற்பகுதியில் இருபது ஆண்டுகளில் கொஞ்சம் கொஞ்சமாக அழிந்துவிட்ட நிலைக்கு உட்பட்டுவிட்டது. 2007 ஆம் ஆண்டு பன்னாட்டு இயற்கைப் பாதுகாப்புச் சங்கம் வெளியிட்ட பட்டியலில் இப்பறவை அழிந்து விட்டதாக வெளியிட்டது.


</doc>
<doc id="309068" url="https://ta.wikipedia.org/wiki?curid=309068" title="கந்தீல் பலோச்சு">
கந்தீல் பலோச்சு

ஃபவுசியா அசீம் ("Fouzia Azeem", ; மார்ச் 1, 1990 – சூலை 15, 2016), கந்தீல் பலோச் ("Qandeel Baloch",) என்ற பெயரில் பெரிதும் அறியப்பட்டவர், பாக்கித்தானிய விளம்பர அழகி, நடிகை, பெண்ணிய செயற்பாட்டாளர் மற்றும் சமூக ஊடக புகழாளராக இருந்தவர். இவருடைய ஒளிதப் பதிவுகளில் தனது தினசரி வாழ்க்கையையும் சர்ச்சைக்குரிய பிரச்சினைகளையும் விவாதித்து வந்தமையால் கவனத்தை ஈர்த்தார்.

பலோச் 2013இல் "பாக்கித்தான் ஐடல்" என்ற நனவு தொலைக்காட்சி பாட்டுப் போட்டியில் பங்கேற்றபோது ஊடகங்களில் அறியப்பட்டார்; இவரது கலைக்காணல் தீயாகப் பரவி இணையப் புகழாளர் ஆனார். பாக்கித்தானில் இணையத்தில் தேடப்பட்ட முதல் பத்து பேரில் ஒருவராக இருந்தார்; அவரது ஒளிதப் பதிவுகளுக்காக ஒரு சிலரால் பாராட்டப்பட்டும் வேறு சிலரால் விமரிசிக்கப்பட்டும் வந்தார்.

சூலை 15, 2016 மாலையில் முல்தானில் உள்ள தனது பெற்றோர் வீட்டில் உறங்கிக் கொண்டிருக்கும்போது மூச்சடைக்கப்பட்டு கொல்லப்பட்டார். அவரது உடன்பிறப்பு வசீம் "குடும்பத்தின் மாண்புக்கு அவப்பெயர் கொண்டு வந்ததால்" கொலை செய்ததாக ஒப்புக்கொண்டார்.
பலோச் மார்ச் 1, 1990 அன்று பாக்கித்தானிய பஞ்சாபில் உள்ள டேரா காசி கானில் பிறந்தார். சிந்து ஆற்றங்கரையில் உள்ள சா சதர் தின் என்ற நகரைச் சேர்ந்தவர். இவருக்கு ஆறு சகோதரர்களும் ஆறு சகோதரிகளும் உள்ளனர். இவர் முதலில் பேருந்து பணிப்பெண்ணாக வேலையிலமர்ந்தார்.

பலோச் சமூக ஊடகங்களில் வெளியிட்ட படங்கள், ஒளிதங்கள், கருத்துக்கள் மூலமாக புகழ்பெற்றார். பெரும்பாலும் பழைமைவாத பாக்கித்தானிய சமூகத்தில் இவை மிகவும் துணிவானதாக கருதப்பட்டன. சில பன்னாட்டு செய்தி ஊடகங்கள் இவரை கிம் கர்தாசியனுடன் ஒப்பிடப்படுகின்றார். இருப்பினும் உள்நாட்டு செய்தியாளர்கள் "சமூகத்தின் அளவுகோல்களுக்கு எதிராக இருந்ததாலும்" தனது வாழ்வைத் தான் விரும்பியவாறு வாழ்ந்ததாலும் கர்தாசியனை விடக் குறிப்பிடத்தக்கவராக கருதினர்.
சூன் 2016இல் பலோச் மூத்த சமயவியலாளர் முஃப்தி அப்துல் காவியை ஓர் தங்குவிடுதி அறையில் சந்தித்து தனது சமயத்தைக் குறித்த ஐயங்களைத் தீர்த்துக் கொண்டார்; ஆனால் இவர்களது ஒளிப்படங்கள் இணையத்தில் பரவியதால் சமூக ஊடகங்களில் பெரும் சர்ச்சை எழுந்தது. பலோச் முப்தியின் கையொப்பமிட்ட தொப்பியை அணிந்திருந்தார். இந்த சந்திப்பிற்குப் பிறகு பாகித்தானின் சமயக் குழுவொன்றிலிருந்து முப்தி இடைநீக்கம் செய்யப்பட்டார்.

இதற்கு முன்னதாக மார்ச் 19, 2016 அன்று இந்தியாவிற்கு எதிரான இருபது20 போட்டியொன்றில் பாக்கித்தான் வென்றால் அணித்தலைவர் சாகித் அஃபிரிடி முன்பாக ஆடைகளைக் களைந்து நடனமாடுவதாக சூளுரை விடுத்தார்; இதற்கான முன்னோட்டத்தை சமூக ஊடகங்களில் வெளியிட, அது தீயாகப் பரவியது. ஆனால் பாக்கித்தான் அந்த ஆட்டத்தில் தோல்வியுற்றது. இதனால் சில இந்திய ஊடகங்கள் இவரது சர்ச்சைமிக்க குணங்களை பூனம் பாண்டேயுடன் ஒப்பிட்டன.

இணையத்தில் தனது புகழ் பரவ, பலோச் பாக்கித்தானிய சமூகத்தில் பெண்களின் நிலை குறித்து கருத்துரைக்கத் தொடங்கினார். அவர் இறப்பதற்கு ஒரு வாரம் முன்புதான் "பேன்" (தடை) என்ற இசை ஒளிதத்தை வெளியிட்டிருந்தார்; இதில் பாக்கித்தானில் பெண்களுக்கு விதிக்கப்படும் கட்டுப்பாடுகளை கேலி செய்திருந்தார்.

சர்ச்சைக்குரிய தொலைக்காட்சித் தொகுப்பாளர் முபாசிர் லுக்மேனுக்கு அளித்த நேர்காணலில் தனது உணர்வூட்ட நாயகராக சன்னி லியோனே, ராக்கி சாவந்த், பூனம் பாண்டேயை குறிப்பிட்டிருந்தார். மேலும் பல நிறுவனங்களும் நபர்களும் ஊடகவியலாளர்களும் தங்கள் அளவீட்டுப் புள்ளிகளை உயர்த்திக் கொள்ளவே தன்னை அவர்களது நிகழ்ச்சிகளில் பங்கேற்க அழைப்பதாக்க் கூறினார். 
காவியுடன் சூன் 2016இல் சந்தித்த பிறகு பலோச் தனக்கு கொலை மிரட்டல் வந்திருப்பதாக அறிவித்தார். அதே வேளையில் பலோசின் முன்னாள் கணவர் ஊடகங்களில் தங்கள் திருமணம் குறித்தும் தங்கள் உறவு குறித்தும் தனிப்பட்டத் தகவல்களை பகிர்ந்து கொண்டார். தனது கணவர் தன்னைத் துன்புறுத்துவதாகக் கூறிய பலோச் பொதுவெளியில் திருமணச் சங்கடங்கள் குறித்து அழுதார். சூலை 14, 2016, செய்தியாளர் ஒருவருடன் தொலைபேசியில் பேசியபோது தனது உயிருக்கு பாதுகாப்பு இல்லை எனத் தெரிவித்தார். தவிரவும் காவல்துறையிடம் பாதுகாப்பு வழங்க வேண்டியிருந்த போதிலும் எந்த எதிர்வினையும் பெறவில்லை எனக் குற்றம் சாட்டினார். எனவே பாக்கித்தானில் இருப்பதை பாதுகாப்பாக கருதாத பலோச் ஈகைத் திருநாள் விடுமுறை முடிந்ததும் பெற்றோருடன் வெளிநாட்டிற்கு செல்லவிருப்பதாகவும் கூறியிருந்தார்.
2008இல் பலோச் ஆசிக் உசைனைத் திருமணம் புரிந்து இருவருக்கும் ஒரு மகன் பிறந்தார். ஓராண்டிலேயே தனது கணவர் துன்புறுத்துவதாக மணமுறிவு பெற்றார். பலோச் இரண்டாவது திருமணத்திலிருந்தும் முறிவு பெற்றதாக உறுதி செய்யப்படாத செய்திகள் தெரிவிக்கின்றன.
சூலை 15, 2016இல் முல்தானில் தங்கள் பெற்றோர் வீட்டில் உறங்கிக் கொண்டிருக்கையில் பலோச்சை அவரது சகோதரர் வசீம் கழுத்தை நெருக்கிக் கொலை செய்தார். இந்தக் கொலையை அவரது தந்தை அசீம் அறிவித்தார். முதலில் இது துப்பாக்கிச் சூட்டால் நிகழ்ந்த கொலை எனப்பட்டது; ஆனால் பிணக்கூறு ஆய்வு அறிக்கையில் தூங்கும் போது கழுத்து நெரிபட்டு இறந்ததாக குறிப்பிடப்பட்டிருந்தது. கொலை சூலை 15–16 இரவில், ஏறத்தாழ 11:15 மணியிலிருந்து 11:30 மணிக்குள் நடந்ததாகக் குறிப்பிடப்பட்டிருந்தது. அவரது உடல் கண்டுபிடிக்கப்படுகையிலேயே அவர் இறந்து 15 முதல் 36 மணி நேரம் ஆகிவிட்டிருந்தது. பலோச்சின் உடலிலிருந்த காயங்களிலிருந்து அவரது வாயும் மூக்கும் அடைக்கப்பட்டு மூச்சுத் திணறலால் இறந்ததாகக் குறிப்பிடப்பட்டிருந்தது. காவல்துறை இதனை கெளரவக் கொலை என்று பதிவு செய்தனர்.



</doc>
<doc id="309087" url="https://ta.wikipedia.org/wiki?curid=309087" title="மிர்சா சாகிபான்">
மிர்சா சாகிபான்

மிர்சா சாகிபா ("Mirza Sahiba" , , ""), பஞ்சாபின் அதிகப் பிரபலமான நான்கு சோகக் காதற்காவியங்களுள் ஒன்றாகும். இந்நான்கு தவிர மேலும் ஐந்து பஞ்சாபி சோக காவியங்கள் உள்ளன. இக்காவியங்கள் பஞ்சாபி மற்றும் சிந்து மக்களின் பாரம்பரிய கலாச்சாரத்தோடு இணைந்தவையாகும்.

இக்கதையின் நாயகன் பாக்கித்தானின் பைசலாபாத்தின் ஜரன்பாலா பகுதியிலுள்ள தனாபாத் ஊரில் காரல் இனத்தலைவர் வான்சால் கானின் மகனாவான். நாயகி சாகிபா பாக்கித்தான், ஜாங் மாவட்ட்ட சியால் பகுதியிலுள்ள ஒரு ஊரின் தலைவரின் மகளாவாள்.

வெகுகாலத்திற்கு முன்பு, ஜாட் இனத்தின் சியால் பழங்குடியினரின் வசமிருந்த கீவா என்ற ஊரில் ஒரு பெண்மணி ஆண் குழந்தையொன்றைப் பெற்றெடுத்தாள். ஆனால் துரதிர்ஷ்டவசமாக அவள் குழந்தை பிறந்தவுடன் இறந்து போனதால் அக்குழந்தைக்குத் தாய்ப்பால் கிடைக்கவில்லை. சமீபத்தில் பெண்குழந்தை பெற்ற மற்றொரு பெண் தன் குழந்தையுடன் சேர்த்து தாயற்ற அந்த ஆண்குழந்தைக்கும் தாய்ப்பாலூட்டினாள். ஒரே தாயின் பாலருந்தி வளர்ந்ததால் அப்பகுதி வழக்கப்படி இரத்த உறவற்ற அவ்விரு குழந்தைகளும் ஒருவகையில் சகோதர-சகோதரி ஆகினர். 

காலப்போக்கில் அப்பெண்குழந்தை (ஃபடே பீபி) வளர்ந்து கார்ரல் ஜாட்டுகளின் சர்தார் வாஞ்சாலுடன்திருமணமாகி தனபாபாத் (இன்றைய பைசலாபாத்துக்கருகில்) என்ற ஊருக்குச் சென்று விட்டாள். அவர்களுடைய மகன் மிர்சா ஜாட் ஆவான். அவன் நல்ல பலசாலியாகவும் வில்வித்தையில் சிறந்தவனாகவும் இருந்தான். அதேசமயம் அந்த ஆண்குழந்தை வளர்ந்து பெரியவனாகி அவனுக்கு ஒரு அழகிய மகள் இருந்தாள். அவளது பெயர் சாகிபா. மிர்சாவைக் கல்வி பயில்வதற்காக அவனது பெற்றோர் சாகிபாவின் வீட்டுக்கு அனுப்பி வைத்தனர். இருவருக்கும் இடையே காதல் ஏற்பட்டது. அதனை சாகிபாபின் பெற்றோரும் சகோதரர்களும் ஏற்றுக்கொள்ளவில்லை. மிர்சாவை அவனது ஊருக்குத் திருப்பி அனுப்பிவிட்டு, சாகிபாவுக்குத் திருமணம் ஏற்பாடு செய்தனர்.

தனது திருமண ஏற்பாடு பற்றிய செய்தியைத் தனது தோழியின் வாயிலாக சாகிபா மிர்சாவுக்குத் தெரியப்படுத்தினாள். செய்தியறிந்த மிர்சா சாகிபாவின் ஊருக்குக் கிளம்ப ஆயத்தமானான். அவர்களது பெற்றோர் தடுத்தும் அவன் கேட்காததால் அவனது தந்தை இறுதியில் தனது சம்மதத்தைத் தெரிவித்து, அவன் சாகிபாவுடன் தான் திரும்பவேண்டும் என்ற உறுதியையும் பெற்றுக்கொண்டார். சாகிபாவின் திருமணத்தன்று அங்கு சென்ற மிர்சா, சாகிபாவை அங்கிருந்து யாருமறியாமல் தன் குதிரை மீதமர்த்தி மீட்டு வந்தான். பாதுகாப்பான தூரத்தைக் கடந்தபின் களைப்பாற எண்ணிய மிர்சா, சாகிபாவை விழித்திருக்கச் சொல்லிவிட்டு கண்ணயர்ந்தான்.

திருமண வீட்டில் சாகிபாவைக் காணாத அவளது சகோதரர்களும் மணமகனும் அவளைத் தேடிப் புறப்பட்டுச் சென்றனர். விழித்திருந்த சாகிபா, தனது சகோதர்களைத் தன்னைத் தேடித் தொடர்ந்து வந்தால் மிர்சாவின் வில்லாற்றலால் தனது சகோரர்கள் இறப்பது உறுதி என்று பயந்ததால் மிர்சாவின் அம்புகளை ஒடித்துப் போட்டுவிட்டாள். தேடிச் சென்றவர்கள் மிர்சாவும் சாகிபாவும் இருந்த இடத்தை அடைந்ததும் சாகிபாவின் சகோதரன் மிர்சாவின் தொண்டையை நோக்கி அம்பெய்ய, விழித்துப்பார்த்த மிர்சா தனது அம்புகள் அனைத்தும் ஒடித்துக் கிடக்கக் கண்டு கேள்விப்பார்வையுடன் சாகிபாவை நோக்கினான். ஆனால் மீண்டும் சாகிபாவின் சகோதரன் மிர்சாவின் இதயத்தில் அம்பெய்ததால் மிர்சாவும் அவன்மீது சாய்ந்த சாகிபா இருவரும் ஒன்றாக இறந்து போயினர்.

மிர்சா சாகிபான் கதை பஞ்சாபிப் பண்பாட்டின் ஒரு அங்கமாக உள்ளது. இக்கதை பற்றிய பல நாட்டுப்புறப் பாடல்கள் உள்ளன. 1982 இல் வெளியான "மிர்சா ஜாட்" திரைப்படத்தின் "மிர்சா" என்ற பாடல் மிகவும் பேசப்பட்ட ஒன்றாகும். "மிர்சா- சொல்லப்படாத கதை" (2012), மிர்சா-சாகிபா கதையின் தற்கால வடிவாகும். இக்கதையை முதன்முதலில் பாடல் வடிவிலமைத்தவர் பழம்பெரும் பஞ்சாபிப் பாடகர் ஆலம் லோகர் (1941) ஆவார். அவரைத் தொடர்ந்து மேலும் பல பஞ்சாபிப் பாடகர்கள் அவர் பாணியைப் பின்பற்றி இக்கதையைப் பாடியுள்ளனர். ராகேஷ் ஓம்பிரகாஷ் மெஹ்ராவின் இயக்கத்தில் 2016 இல் வெளியான "மிர்சயா" திரைப்படத்தின் கதை மிர்சா-சாகிபா கதையின் அடிப்படையில் அமைந்ததாகும்.



</doc>
<doc id="309099" url="https://ta.wikipedia.org/wiki?curid=309099" title="மாவட்ட அலுவலக நடைமுறைக் கையேடு">
மாவட்ட அலுவலக நடைமுறைக் கையேடு

மாவட்ட அலுவலக நடைமுறைக் கையேடு ("District Office Manual"), என்பது தமிழக அரசு அலுவலகங்களில் எவ்வாறு அலுவல்களை அன்றாட நடைமுறையில் கையாளுவது என்பதை விளக்கமாக எடுத்துக்கூறும் ஒரு கையேடு ஆகும். வழக்கமாக பொதுமக்களுக்கு இந்நடைமுறை தெரியாததால் அவர்கள் பல இன்னல்களுக்கும் இடையூறுகளுக்கும் ஆளாகின்றனர். இக்கையேடு, தமிழக அரசால் வெளியிடப்பட்ட ஒரு பொது ஆவணம் ஆகும். இக்கையேடு அரசு புத்தகக்கடைகளில் மற்றும் தனியாா் கடைகளிலும் கிடைக்கின்றது. இக்கையேடு அரசு அலுவலகங்களில் யார் என்ன செய்யவேண்டும், யார் எதற்குப் பொறுப்பு என்பதை மிகவும் தெளிவாக எடுத்துரைக்கின்றது.

அலுவலகத்திற்கு வரும் கடிதங்களை எவ்வாறு கையாளுவது, எவ்வாறு மேல் அதிகாரிகளுக்குக் கடிதம் எழுதுவது, பெறப்பட்ட கடிதத்தின் மீது நடவடிக்கை எப்படி எடுப்பது என்பன போன்ற பல உபயோகமான தகவல்களைக் கொடுக்கின்றது. அரசு அலுவலகங்களில் என்ன பதிவேடுகள் பராமரிக்கப்பட வேண்டும், யார் செய்ய வேண்டும், என்ன பயனிற்காக செய்ய வேண்டும் போன்ற தகவல்களும் இக்கையேட்டில் உள்ளன. அலுவலகத்தில் சக ஊழியர்களிடம் எப்படி நடந்து கொள்வது, மேல் அதிகாரிகளிடம் எப்படி நடந்து கொள்வது போன்ற தகவல்களும் உள்ளன. இக்கையேடு இரண்டு பாகமாக உள்ளது. முதல் பாகத்தில் மேலே சொன்ன தகவல்களும் இரண்டாவது பாகத்தில் மாவட்ட ஆட்சித்தலைவர் அலுவலகம், வருவாய் கோட்ட ஆட்சித்தலைவர் அலுவலகம் போன்ற அலுவலகங்களுக்குத் தேவையான சில சிறப்பான தகவல்கள் தரப்பட்டுள்ளன. இதில் உள்ள தகவல்களுக்கு ஆதாரமான அரசாணைகளும் ஆங்காங்கே கொடுக்கப்பட்டுள்ளன.

ஒவ்வொரு அரசு ஊழியருக்கும் இக்கையேட்டின் நகல் ஒன்று வழங்கப்பட வேண்டும் என்று குறிப்பிடப்பட்டுள்ளது. அரசு ஊழியர்கள் அனைவரும் இக்கையேட்டில் உள்ள அறிவுரைகளை ஐயமறத் தெரிந்து கொள்ள வேண்டும், அறிவுரைகள் தெரியாது என்னும் காரணம் எப்பொழுதும் எற்றுக்கொள்ளப்படமாட்டாது என்றும் கூறப்பட்டுள்ளது. ஒரு அலுவலகத்திற்கு பொறுப்பான அதிகாரி, தம் அலுவலகத்தில் பணிபுரியும் அனைத்து அலுவலர்களும் இவைகளை நன்கு தெரிந்து கொள்வதையும், அவ்வப்பொழுது வரும் புதிய அறிவுரைகளையும் இதனுடன் சேர்த்து அறிந்து கொள்ள வேண்டும் என்பதையும் உறுதி செய்து கொள்ள வேண்டும்.

அனைத்து அரசு ஊழியர்களும் வாரநாட்களில் காலை 9.45 முதல் மாலை 5.45 மணிவரை அலுவலகத்தில் இருக்க வேண்டும். அலுவலகப் பொறுப்பில் உள்ள அதிகாரிகள் முன் மாதிரியாக காலதாமதம் செய்யாமல் அலுவலகத்திற்கு வந்துவிட வேண்டும். மதிய இடைவேளைக்கு மதியம் 1 மணி முதல் 2 மணி வரை ஒருவர் பின் ஒருவராகச் சென்று 1/2 மணிக்குள் திரும்பிவிட வேண்டும். அனைவரும் ஒன்றாகச் செல்லுதல் கூடாது.

குறிப்பிட்ட கட்டங்களுடன் ஒரு வருகைப்பதிவேடு பராமரிக்கப் படவேண்டும். இது அலுவலகப் பொறுப்பில் உள்ள அதிகாரி வசம் இருக்க வேண்டும், ஒரு தாமத வருகைப்பதிவேடும் பராமரிக்கப் படவேண்டும். அலுவலகக் கோப்புக்களை எக்காரணம் கொண்டும் அலுவலகத்தை விட்டு வெளியே வீட்டிற்கு எடுத்துச் சென்று பணி செய்யலாம் என்று எண்ணக்கூடாது. பொதுவாக ஞாயிற்றுக்கிழமைகளிலும், விடுமுறைகளிலும் வேலை செய்வது தடைசெய்யப்பட்டுள்ளது. விடுமுறைகளில் அவசர வேலை வந்தால், அதனைச்செய்ய மாற்று ஏற்பாடுகள் செய்து கொள்ள வேண்டும்.

சிறுவிடுப்பு அப்பொழுது நடைமுறையில் இருக்கும் விதிகளுக்கு ஏற்ப வழங்கப்படும்.சிறுவிடுப்பிற்கான காரணம் தெளிவாகக் குறிப்பிட வேண்டும். தெளிவில்லாத “அவசர சொந்தக்காரணங்களுக்காக” என்றோ, “விழா அல்லது சடங்குகளில் பங்கேற்க” என்று பொதுவான காரணங்கள் ஏற்றுக்கொள்ளப்படமாட்டாது. விடுமுறையை எடுப்பதற்கு முன்பே மனுவை அளித்து ஒப்புதல் பெற்றுவிட வேண்டும். வருகைப்பதிவேடு குறிப்பிட்ட முறையில் பராமரிக்கப் படவேண்டும். ஒவ்வொரு அலுவலக ஊழியர்களுக்கும் ஒரு பக்கம் ஒதுக்கப்பட்டு அவருடைய விடுமுறை கணக்கு பராமரிக்கப் படவேண்டும். மாற்று விடுமுறை (Compensatory Leave, optional religion holiday) பண்டிகைக் கால சிறப்பு விடுமுறை குறித்த தகவல்களும் பதியப்பட வேண்டும்.

அலுவலகத்தில் பணிபுரியும் போது ஊழியா்கள் அமைதியாகவும் பெருந்தன்மையுடனும் நடந்து கொள்ள வேண்டும். சக ஊழியர்களிடம் கனிவாகப் பேசவேண்டும். கவனச் சிதைவில்லாமல் காலத்தை வீணடிக்காமல் பணியில் ஈடுபட வேண்டும். அலுவலகத்தில் அமைதிகாத்து, சக ஊழியர்களிடம் கலந்து பேச வேண்டிய நிர்பந்தம் வந்தால், அமைதியாக மற்றவர்களுக்கு இடையூறு நேரவண்ணம் தாழ்ந்த குரலில் பேச வேண்டும். அலுவலகத்தகவல்களை எக்காரணம் கொண்டும் மற்றவர்களிடமும் தொடர்பில்லாதவர்களிடமும் பகிர்ந்து கொள்ளக்கூடாது. அலுவலகத்திற்கு வரும் மனுதாரர்களிடமிருந்தோ அல்லது பொது மக்களிடமிருந்தோ எக்காரணத்தைக் கொண்டும் எவ்விதமான அன்பளிப்பும் பெறக்கூடாது. அவர்களிடம் உதவியைப்பெற்றுக்கொண்டு அவர்களுக்கு நன்றிக்கடன் அல்லது கடப்பாடு உடையவர்கள் என்ற நிலைக்கு உள்ளாகக்கூடாது. 
அலுவலகத்தில் குப்பைக்கூடை வைத்து அனைத்துக்குப்பைகளையும் அதில் தான் சேகரிக்க வேண்டும். எழுது பொருள்கள், கோப்புகள் அங்கிமிங்குமாக சிதரிக்கிடக்காமல் ஒழுங்காக நிலைப்பேழையில் அடுக்கி வைக்கப்பட வேண்டும்

அரசு அலுவலகங்களில் செயல்படுத்தப்படும் முறைக்கு “டோடன்ஹாம் முறை’ என்று பெயர். முதலில் அலுவலப்பணிகளை பிரிவுகளாகப் பிறித்துக்கொள்ளவேண்டும், பிரிவுகளுக்கு அடையாள எண்கொடுக்கப் படவேண்டும். கையாளப்படும் பொருள் மற்றும் ஊழியர்கள் அடங்கிய பட்டியல் தயார் செய்யப்பட வேண்டும். ஓவ்வொரு பிரிவும் ஒரு பிரிவுத்தலைவரின் கீழ் செயல் படும். அலுவலகம் ஒரு மேலாளரின் கீழ் (சரிச்த்ததார்) செயல்படும். அலுவலகம் சீராக நடப்பதற்க்கு அலுவலக மேலாளர் பொறுப்பு. அலுவலக மேலாளர் அலுவலக்ப்பணி காலதாமதம் இல்லாமல் நடைபெறுவதை உறுதி செய்யவேண்டும். அலுவலகத்தில் பராமரிக்கப்படும் பதிவேடுகளை இவர் சரிபார்க்க வேண்டும். பணிக்குப் பொருந்தாத ஊழியரோ அல்லது தாமதம் செய்யும் ஊழியரோ இருந்தால் இவர் உடனே மேல்அதிகாாியின் கவனத்திற்கு எடுத்து செல்ல வேண்டும், அவ்வாறு செய்யாவிடில் கடமையிலிருந்து தவறியவராவார்.
அலுவலகத்தில் தினசரி வரும் கடிதங்கள், மனுக்களைப் பிரித்து பதிவு செய்வது, தொடர்பான பிரிவுகளுக்குச் சேர்ப்பது இவைகளின் மேல் தேவையான நடவடிக்கை எடுப்பது, குறிப்புக்களை மேல் அதிகாரிக்கு சமர்பித்து, அவர்கள் ஆணை பெறுவது, பின்பு அவைகளுக்குத் தேவையான கடிதங்களை எழுதி ஒப்புதல் பெறுவது , சுத்தநகலை எடுத்து வெளியே அனுப்புவது போன்ற பல அலுவல்களை உள்ளடக்கியது அலுவலக நடைமுறை ஆகும்.
அரசு அலுவலகத்திற்கு வரும் ஒவ்வொரு கடிதமும் வரிசையாக எண்ணிடப்படும். இம்முறை எக்கடிதமும் தவறாமல் கவனிக்கப்படவேண்டும் என்பதை உறுதி செய்யும். எண்ணிடப்பட்ட கடிதங்கள் பகிர்மாணப் பதிவேட்டில் (Distribution Register) பதியப்பட வேண்டும். இப்பதிவேட்டில் இக்கடிதங்கள் எந்தப்பிரிவிற்கு, எந்தப்பிரிவு எழுத்தருக்கு ஒதுக்கப்படுகிறது என்னும் தகவல்களைக் கொண்டிருக்கும். ஒவ்வொரு எழுத்தரும் தாம் கையாளும் கடிதங்களுக்கான தகவல்களைத் “தன் பதிவேடு” ( Personal Register) என்னும் பதிவேட்டில் பதிய வேண்டும். புதிய கடிதமாக இருந்தால் புதிய கோப்பிலும், கடிதம் ஏற்கனவே கையாளும் கோப்பு தொடர்பாக இருந்தால், அக்கோப்பிலும் இணைத்து நடவடிக்கை எடுக்க வேண்டும். ஒரு எழுத்தரின் பணிகுறித்த அனைத்துத் தகவல்களையும் உள்ளடக்கிய இப்பதிவேடு முக்கியமானதாகும். அலுவலக மேலாளர் குறிப்பிட்ட கால அளவில் இவைகளைத் தவறாமல் தணிக்கை செய்வார். இது போலவே அலுவலகத்திலிருந்து அனுப்ப வேண்டிய கால முறை அறிக்கைகளை “காலமுறைப்பதிவேட்டில்” (Periodical Register) பதியவேண்டும். காலமுறைப்பதிவேடு யாருக்கு, எப்பொழுதெல்லம் காலமுறை அறிக்கைகள் அனுப்ப வேண்டும் என்ற தகவல்களை கொண்டது. சுத்த நகல் எடுப்பதற்காக “சுத்த நகல் பதிவேடு” ( Fair copy Register)அனுப்புகையைக் கண்காணிக்க “அனுப்புகைப்பதிவேடு” ( Dispatch Register) களும் பராமரிக்கப்படவேண்டும். முக்கியமான கடிதங்களில் சிறப்பு கவனம் செலுத்த “சிறப்புப்பதிவேடும்” ( Special Register) பராமரிக்கப்படவேண்டும்.

அரசு அலுவலகங்களில் முடிவுற்ற கோப்புகளை எத்தனை காலம் வைத்திருக்கவேண்டும், எப்பொழுது அழிக்கலாம் என்பதற்கான அறிவுரைகள் தெளிவாக உள்ளன. கோப்புகளின் வகைகளைப் பொருத்து அவை உடனே அழிக்கப்பட வேண்டியவை (N. Dis’ Immediate Disposal ) ஓராண்டு கழித்து அழிக்கப்பட வேண்டியவை (L.Dis. Destruction after one year) மூன்றாண்டு காலம் வைக்கப்பட வேண்டியவை (K. Dis. Destruction after three year), நிரந்தரமானவை (R.Dis)என்று பல வகையாகப்பிரித்து பராமரிக்கப்படும்.

அலுவலகத்திற்கு வரும் ஒவ்வொரு கோரிக்கையும் தாமதமில்லாமல் முறையாக நடவடிக்கை எடுக்கப்படும் வண்ணம் நடைமுறை உருவாக்கப்பட்டுள்ளது.



</doc>
<doc id="309106" url="https://ta.wikipedia.org/wiki?curid=309106" title="கன்சால் கிராமம்">
கன்சால் கிராமம்

கன்சால் கிராமம் ("Kansal Village") எனும் இந்த சிறிய கிராமம், இந்திய பஞ்சாப் பிராந்தியத்தின் பஞ்சாப், அரியானா எனும் இரு மாகாண இடை தலைநகர் சண்டிகர் எல்லையில் அமைந்துள்ளது. (அமைவிடம்: 30 ° 45'43 "வ 76 ° 48'55"கி) சண்டிகரின் யூனியன் நிர்வாகம், இந்த பகுதியை பஞ்சாப் மாநிலத்திடமிருந்து குத்தகைக்கு தத்தெடுத்து எடுத்து பராமரித்து வருவதாக அறியப்பட்டது. மேலும் இந்த சிற்றூர் அருகில் கன்சால் வனம் எனும் இயற்கைக்கானகம் அமைந்துள்ளது. இக்கானகத்தில் கழுதைப்புலி, கலைமான், நில்கை மான், நரி மற்றும் முயல் போன்ற விலங்குகள் வசிக்கின்றன.

கன்சாலில் உள்ள அந்த வனப்பகுதிக்குள் நுழைய அனுமதி இல்லை என்றாலும், அதிக ஆர்வமுள்ள இயற்கை ரசிகர்கள் சண்டிகர் வனப்பாதுகாப்பு அதிகாரியிடன் விசேட அனுமதி பெற்று இக்காட்டில் சுற்றுலா மேற்கொள்கிறார்கள். மேலும் இவ் வனப்பகுதியில் ஒரு விருந்தினர் இல்லமும், இதனைச்சுற்றி ரம்மியமான புல்வெளிகள் மற்றும் பல்வகை மலர்த்தாவரங்கள் போன்றவை காட்சியளிக்கின்றன.


</doc>
<doc id="309120" url="https://ta.wikipedia.org/wiki?curid=309120" title="குர் மண்டி சிவன் கோயில்">
குர் மண்டி சிவன் கோயில்

குர் மண்டி சிவன் கோயில் ("Gur Mandi Siva Temple") (ஷிவ் மந்திர்) எனும் இந்த சிவன் கோயில், இந்திய பஞ்சாப் பிராந்தியத்தின் பஞ்சாப் மாகாண ஜலந்தர் மாவட்டத்தில் உள்ள 'குர் மண்டி' என்னும் ஊரின் கிருஷ்ணா நகர் பகுதியில் அமைந்துள்ளது. குர் மண்டியின் சுறுசுறுப்பான சந்தைப்பகுதியில் தாபிக்கப்பட்டுள்ள இச்சிவன் கோயில், இப்பகுதியின் மிக தொன்மையான கோயில்களில் ஒன்றாக அறியப்படுகிறது.

சிவபெருமான் மூலவராக வீற்றிருக்கும் இக்கோயிலின் பிரதான வாயில், இசுலாமிய பாரம்பரிய கட்டிடக்கலை பாணியிலும், எஞ்சிய பிறப் பகுதிகள் இந்து சமய மரபு மாற நடையிலும் கட்டப்பட்டள்ளது. லிங்கம் பிரதிட்டை செய்யப்பட்டுள்ள இக்கோயிலின் பகுதியில், துளசி மந்திர், கர்த்தார்பூர் குருத்வாரா மற்றும் தேவி தாலாப் மந்திர் போன்ற பல கோயில்கள் உள்ளன.

தனித்துவமான இந்துக்கோயிலாக இது, 'சுல்தான்பூர் லோதி நவாப்' ("Sultanpur Lodhi Nawab") ஆட்சிக்காலத்தின்போது கட்டப்பட்டிருக்கிறது. காலங்காலமாக செவிவழிச் செய்திகளின்படி, இந்த நவாப், திருமணமான ஒரு இந்துப்பெண் மீது இச்சை கொண்டதாகவும் தீவிர சிவபக்தையான அந்த பெண், பாசுகி எனும் தெய்வப்பாம்பால் காப்பாற்றப்பட்டதாகவும் சொல்லப்படுகிறது. பின்னர் மனந்திருந்திய அந்த நவாப் மன்னிப்பு கேட்டுக்கொண்டு அந்த பெண்ணின் கட்டளைப்படி இந்த சிவன் கோயிலை தாபித்ததாக கூறப்படுகிறது. மேற்சொன்ன செய்திப்படி, ஒரு இந்துக்கோயிலை பள்ளிவாசல் காத்துநிற்கின்ற தோரணையில் கட்டப்பட்ட இக்கோயில், சமயம், இனப்பாகுபாடற்று விளங்குவது குறிப்பிடத்தக்கது.





</doc>
<doc id="309129" url="https://ta.wikipedia.org/wiki?curid=309129" title="எம். சாரதா மேனன்">
எம். சாரதா மேனன்

எம். சாரதா மேனன் ("M. Sarada Menon") என்பவர் இந்தியாவின் முதல் பெண் மனநல மருத்துவர் மற்றும் ஸ்கார்ப் என்னும் தொண்டு நிறுவனத்தை தொடங்கிய பெண்மணி ஆவார். பத்ம பூசண் விருது, அவ்வையார் விருது ஆகியவற்றைப் பெற்றவர். 

மனவியல் படிப்பை சென்னை கிறித்தவக் கல்லூரியிலும் எம்டி கல்வியை சென்னை மருத்துவக் கல்லூரியிலும் முடித்தார். மனநல சென்னை நிறுவனத்தில் கண்காணிப்பாளாராகப் பணியில் 1961இல் சேர்ந்தார். அரசின் மனநல மருத்துவ மனையின் தலைவராகவும் இருந்தார். 

1984 இல் ஸ்கார்ப் என்னும் சேவை நிறுவனத்தைத் தோற்றுவித்தார். அந்நிறுவனம் மன நோயாளிகளைப் பேணுதல், அவர்களுக்கு சிகிக்சை, மறுவாழ்வு அளித்தல், தொழில், வேலை வாய்ப்புகளுக்கான பயிற்சிகள் அளித்தல் போன்றவற்றைச் செய்கிறது. 
தமிழ்நாடு அரசு மருத்துவர் சாரதா மேனனுக்கு 2016 ஆம் ஆண்டுக்குரிய அவ்வையார் விருதை வழங்கி அவரைக் கவுரவித்தது. 

மேலும் சென்னையில் உள்ள இந்தியன் வளர்ச்சி அறக்கட்டளையின் சார்பில் 
சாரதா மேனனுக்கு 2016 ஆம் ஆண்டுக்கான அன்னை தெரசா நினைவு விருது வழங்கப்பட்டது.


</doc>
<doc id="309136" url="https://ta.wikipedia.org/wiki?curid=309136" title="பஞ்சாபி பத்தி">
பஞ்சாபி பத்தி

பஞ்சாபி பத்தி ("bhathi", () என்பது பஞ்சாப் பகுதியில் பயன்படுத்தப்படும் ஒருவகை அடுப்பாகும். இது கல் அடுப்பை (masonry oven) ஒத்தது.

பத்திகள் அதிகமாக இராஜஸ்தானிலும் பஞ்சாப் பகுதியிலும் பயன்படுத்தப்படுகின்றன. இராஜஸ்தானில் பயன்படுத்தப்படும் பாரம்பரிய பத்திகளின் மேற்புறம் மூடப்பட்டிருக்கும்; சமைக்க வேண்டிய பார்லி போன்ற தானியங்கள் பாத்திரங்களில் அடுப்பின் உட்புற அமைப்பில் வைக்கப்படுகின்றன. திறந்த மேற்புறத்துடனும் பத்திகள் உள்ளன. அதிகளவில் உணவு சமைப்பதற்கு இவ்வகையான பத்திகள் பயன்படுகின்றன. மேற்புறத்தில் வாணலிகள் அல்லது பெரிய பாத்திரங்கள் வைக்கப்பட்டு அவற்றில் உணவு சமைக்கப்படுகிறது

பஞ்சாப் பகுதியில் பயன்படுத்தப்படும் பாரம்பரியமான பத்திகள் அமைக்கப்படும் விதம்:

தரையில் ஒரு துளை தோண்டப்பட்டு அத்துளையின் மறுபக்கத்தில் அடுப்பிலிருந்து புகை வெளியேறுவதற்கான உருளை வடிவ திறப்பு அமைக்கப்படுகிறது. துளையின் பக்கங்கள் களிமண்ணால் பூசப்பட்டு, தரைக்கு மேல் வட்டவடிவில் சுவர் அமைக்கப்படுகிறது. பத்தியின் ஒரு பக்கத்தில் விறகு, மூங்கில் இலைகள் அல்லது புற்கள் கொண்டு தீமூட்டுவதற்கான திறப்பு ஏற்படுத்தப்படுகிறது. பத்தியின் மேற்புறம் திறந்திருந்திருக்கும். அவ்வாறு திறந்திருக்கும் பகுதியானது உலோகப் பாத்திரங்களால் மறைக்கப்பட்டு, அதிகளவான வெப்பத்தைப் பெறும் பொருட்டு அந்த உலோகப் பாத்திரங்களில் மணல் நிரப்பப்பட்டிருக்கும். பத்திகளில் வறுக்கப்பட்ட வெல்லம் கலந்த சோளம், கோதுமை தானியங்கள் பஞ்சாப் பகுதியின் பாரம்பரியச் சுவைகொண்ட உணவுப் பொருட்களாகும். பழங்காலத்தில் பஞ்சாப் பகுதியின் சிற்றூர்கள் ஒவ்வொன்றிலும் பல பத்திகள் இருந்தன, ஆனால் இவ்வழக்கம் சிறிதுசிறிதாக மறைந்து கொண்டு வருகிறது.


</doc>
<doc id="309145" url="https://ta.wikipedia.org/wiki?curid=309145" title="நீல மார்பு சம்பங்கோழி">
நீல மார்பு சம்பங்கோழி

நீல மார்பு சம்பங்கோழி ("Slaty-breasted Rail") இவை இந்தியத் துணைக்கண்டம் மற்றும் தென்கிழக்காசியாப் பகுதிகளில் காணப்படும் கானாங்கோழி வகையைச் சார்ந்த ஒரு இனம் ஆகும். இந்தியாவில் உத்தராகண்டம் மாநிலத்தின் தலைநகரான தேராதூன் அருகில் இமயமலையின் அடிவாரத்தில் இதன் இனப்பெருக்கம் செய்யப்பட்டது பதுவாகியுள்ளது.


</doc>
<doc id="309149" url="https://ta.wikipedia.org/wiki?curid=309149" title="ஜலந்தர் சோடல் கோயில்">
ஜலந்தர் சோடல் கோயில்

சோடல் கோயில் அல்லது பாபா சோடல் மந்திர் ("Sodal temple of Jalandhar") என்றறியப்படும் இந்தக் கோயில், இந்திய பஞ்சாப் பகுதியில் பஞ்சாப் மாகாணத்தின் ஜலந்தர் நகரில் அமைந்துள்ளது. 'பாபா சோடன்' என்பவருக்காக தாபிக்கப்பட்ட இக்கோயில், பஞ்சாப் ஜலந்தரின் பிரசித்தி பெற்ற புராதனக் கோயில்களில் ஒன்றாக அறியப்படுகிறது.

சோடல் பாபாவை பற்றி சொல்லப்படும் ஒரு புராண கதையின்படி, தனது தாயுடன் அருகிலிருந்த ஒரு குளத்திற்கு இந்த பாபா சென்றுள்ளார். அவர், சிறிய மண் உருண்டைகளை தன் தாய் மீது விட்டெறிந்து விளையாடியதாகவும், இதனால் சற்று சினங்கொண்ட அவரது தாய் கோபத்தில் தன்னை மறந்து அவரை சபித்ததாகவும் கூறப்படுகிறது. திரும்பவும் அவரை சபிக்க தூண்டிய பாபா அதன்படியே குளத்தில் விழுந்து பின் திரும்பவேயில்லை என்றும் பின்னர், ஒரு பாம்பு வடிவத்தில் குளத்திலிருந்து வெளிப்பட்ட பாபாஜி பின் இவ்வுலகைவிட்டு மறைந்ததாகவும் நம்பப்படுகிறது.

இக்கோயிலில், ஒரு சிறிய ஆண் குழந்தை (சோடல்) கடவுளாக வழிபடப்படுகிறது. மேலும், இத்தலத்தின் மூலவராக உள்ள பாபா எனப்படும் சோடல், ஜலந்தர் நகரின் 'கத்ரி' சமுதாயத்தை ("Khatri caste in Jalandhar") சார்ந்த சத்தா ("Chadha") இனவழித் குடும்பத்திற்கு சொந்தமானவர் என நம்பப்படுகிறது. இந்த கோயிலில் சோடல் சிலையொன்று பிரதிட்டை செய்யப்பட்டுள்ளது, அச்சிலையை வணங்குவோருக்கு நினைத்தது நிறைவுறும் என்றும், அதிலும் குறிப்பாக குழந்தைகள் வேண்டுதல் விரைவில் நடப்பதாக ஒரு தொன்னம்பிக்கை உள்ளது. 

பாபா சோடல் கோயிலுக்கு சுற்றுலாப் பயணம் மேற்கொள்ள, அமிருதசரசுவில் உள்ள சுற்றுலா தகவல் மையத்தில் அதற்கான சுற்றுலா தகவல் அலுவலகம் உள்ளது. மேலும் தகவலுக்கு, பின்வரும் முகவரியில் தொடர்பு கொள்ளலாம்.




</doc>
<doc id="309152" url="https://ta.wikipedia.org/wiki?curid=309152" title="ஆர். டி. ராஜசேகர்">
ஆர். டி. ராஜசேகர்

ஆர். டி. ராஜசேகர் ஒரு இந்தியத் திரைப்பட ஒளிப்பதிவாளராவார். இவர் கௌதம் மேனன், ஏ. ஆர். முருகதாஸ் போன்ற இயக்குனர்களின் திரைப்படத்தில் ஒளிப்பதிவாளராக பணியாற்றியுள்ளார்.


</doc>
<doc id="309154" url="https://ta.wikipedia.org/wiki?curid=309154" title="ஆரியவர்த்தம்">
ஆரியவர்த்தம்

ஆரியவர்த்தம் () (Āryāvarta) என்பது சமஸ்கிருத மொழி இலக்கியங்களின் படி, இந்தியத் துணைக்கண்டத்தில் இந்தோ ஆரிய மக்கள் வாழ்ந்த விந்திய மலைத்தொடரின் வடக்கு பகுதிகளான, பண்டைய காந்தாரம், பாக்லீகம், மத்திர நாடுகளும், தற்கால சிந்து மாகாணம், பஞ்சாப் பகுதிகள், உத்தரப் பிரதேசம், உத்தரகாண்ட், பிகார், வடக்கு வங்காளதேசம் மற்றும் நேபாளம் உள்ளடக்கிய நிலப்பகுதிகளாகும். 

மனுதரும சாத்திரத்தின் படி, வடக்கில் இமயமலை முதல் தெற்கில் விந்திய மலைத்தொடர் வரையிலும்; கிழக்கில் கிழக்கு கடல் (வங்காள விரிகுடா) முதல் மேற்கில் அரபுக் கடல் வரையிலான பகுதிகளை ஆரியவர்த்தம் எனக் குறிப்பிடுகிறது. (2.22) 

ஆரியவர்த்தப் பகுதியை கல்ப வேதாங்க சூத்திரங்களிலும், வசிட்டரின் தர்ம சூத்திரங்களிலும், (Kalpa (Vedanga)#Dharma Sutras|Vasistha Dharma Sutra) (I.8-9 and 12-13) இந்தியத் துணைக் கண்டத்தின் மேற்கில் தார் பாலவனத்தில் மறைந்த சரஸ்வதி ஆறு முதல் வடக்கில் இமயமலை அடிவாரம் வரையிலும்; தெற்கில் விந்திய மலைத் தொடர்கள் வரையிலும் பரவியிருந்த்தாக கூறுகிறது. 
போதயான தர்ம சூத்திரங்களில் ( 1.1.2.10) மேற்கில் தோவாப் முதல் கிழக்கில் ஆதர்சனம் வரையிலும்; வடக்கில் இமயமலையின் தென்பகுதி முதல் தெற்கில் விந்திய மலைத்தொடர் வரையில் ஆரியவர்த்தப் பகுதி பரவியிருந்ததாக கூறுகிறது. 


 


</doc>
<doc id="309157" url="https://ta.wikipedia.org/wiki?curid=309157" title="கசர்கள்">
கசர்கள்

கசர்கள் (Khasas) மகாபாரதம் கூறும் பண்டைய பரத கண்டத்திற்கு வடமேற்கில், நடு ஆசியாவில் அமைந்த நாடுகளில் ஒன்றாகும். கசர்களின் கச நாடு, தற்கால கசக்ஸ்தான் எனக் அறியப்படுகிறது. கசர்கள் எனும் இனக்குழுக்கள் கஜகஸ்தான் நாட்டிலிருந்து பரத கண்டத்தில் குடியேறிய மிலேச்சர்கள் எனவும் அறியப்படுகிறது.

சீனர்கள், பகலவர்கள், யவனர்கள், சகர்கள், சவரர்கள், கிராதர்கள், சிங்களவர்கள் போன்ற மிலேச்சர்களுடன் சேர்த்து கசர்களையும் மகாபாரதம் குறிப்பிடுகிறது. 

குருச்சேத்திரப் போரில் கச நாட்டுப் படைவீரர்கள், காம்போஜர்கள், சகர்கள் போன்ற மிலேச்சர்களுடன் இணைந்து, கௌரவர் அணியில் சேர்ந்து, பாண்டவர்களுக்கு எதிராக நீண்ட வாட்களுடன் போரிட்டனர். (மகாபாரதம், உத்யோக பருவம், 5-161,162)



</doc>
<doc id="309162" url="https://ta.wikipedia.org/wiki?curid=309162" title="கரூசக நாடு">
கரூசக நாடு

கரூசக நாடு (Karusha Kingdom), மகாபாரத இதிகாசம் குறிப்பிடும் பண்டைய பரத கண்டத்து யாதவர்கள் ஆண்ட நாடுகளில் ஒன்றாகும். கருச நாடு, தற்கால மத்தியப் பிரதேசத்தின் தாதியா மாவட்டம் என அறியப்படுகிறது. கருச நாட்டு மன்னர்களில் புகழ் பெற்றவர் தந்தவக்ரன் ஆவார்.
சேதி நாட்டிற்கு தெற்கில் அமைந்த கருச நாட்டின் மன்னன் தந்தவக்ரன், சிசுபாலனின் நெருங்கிய கூட்டாளி ஆவார். தந்தவக்ரனும், சிசுபாலனும் கிருஷ்ணாரால் கொல்லப்பட்டனர்.

போஜர்கள், குந்தலர்கள், காசி-கோசலர்கள், குந்திகள், சேதிகளுடன் கருசர்களையும், பண்டைய ஆரியவர்த்த இன மக்களாக மகாபாரதம் குறிப்பிடுகிறது. (மகாபாரதம் துரோண பருவம் 6: 9)




குருச்சேத்திரப் போரில், சேதி நாட்டு சிசுபாலனின் மகன் திருஷ்டகேது தலைமையிலான படைப்பிரிவில், கருச நாட்டுப் படைகள் மற்றும் காசி நாட்டுப் படைகளும் இணைந்து பாண்டவர் அணியில் சேர்ந்து, கௌரவர்களுக்கு எதிராகப் போரிட்டனர்.

கருச நாட்டவர்களுடன், மத்சயர்கள், பாஞ்சாலர்கள், சூரசேனிகள், சிருஞ்சயர்கள், சோமகர்கள், சூரர்கள், பிரபாதகரர்கள், கேகயர்கள், பாண்டியர்கள், காஞ்சிகள், மூசிகர்கள், சேரர்கள், சோழர்கள், திராவிடர்கள், ஆந்திரர்கள், கோசலர்கள், மகதர்கள், சாத்தியகி தலைமையிலான யாதவர்கள் பாண்டவர் அணியில் சேர்ந்து குருச்சேத்திரப் போரில் கலந்து கொண்டனர். (6-47,54,98,107) (7-9,11,21,153), (8-12,30,47,49,54,56,73,78



</doc>
<doc id="309165" url="https://ta.wikipedia.org/wiki?curid=309165" title="நேபா நாடு">
நேபா நாடு

நேபா நாடு (Nepa Kingdom), மகாபாரத இதிகாசம் கூறும் பண்டைய பரத கண்ட நாடுகளில் ஒன்றாகும். நேபா நாடு, இமயமலை நாடுகளில் ஒன்றான தற்கால நேபாளத்தை குறிக்கிறது.

தருமன் நடத்திய இராசசூய வேள்வியில், இமயமலை நாடுகளின் மன்னர்களுடன், நேபா நாட்டினரும் கலந்து கொண்டு, தங்கள் நாட்டிலிருந்து கொண்டு வந்த அரிய வகை பொருட்களை தருமருக்கு காணிக்கையாக செலுத்தினர். 
நேபா இன மக்களுடன் சித்திரகர்கள், குக்குரர்கள், கரஸ்கர்கள், சீனர்கள், யவனர்கள், சகர்கள், ஹர ஹூணர்கள், இமயமலை நாட்டவர்கள், உத்தரர்கள் மற்றும் இமயமலைக் காடுகளில் வாழும் இன மக்கள் தருமருக்கு காணிக்கை செலுத்த அரண்மனை வாயிலில் காத்திருந்தனர் என சபா பருவத்தில் விளக்கப்பட்டுள்ளது.

மகாபாரதம், பர்வம் 13, அத்தியாயம் 34-இல் நேபா நாட்டவர்களை நிப்பர்கள் என்றும் குறிப்பிடுகிறது. நேபா இன மக்களையும், ஹேஹேய நாட்டின் தலஜங்கர்களையும் முனிவர் அங்கிரஸ்சின் மகன் பிருகு வென்றதாகவும், ஐல இன மக்களை பாரத்துவாசர் வென்றதாகவும் குறிப்பிடுகிறது.



</doc>
<doc id="309167" url="https://ta.wikipedia.org/wiki?curid=309167" title="செ. மாதவன்">
செ. மாதவன்

செ. மாதவன் (20 ஆகத்து 1933 - 3 ஏப்ரல் 2018) ஓர் இந்திய அரசியல்வாதியும், தமிழ்நாடு சட்டமன்றத்தின் திருப்பத்தூர் சட்டமன்றத் தொகுதியின் முன்னாள் உறுப்பினரும், தமிழகத்தின் முன்னாள் அமைச்சரும் ஆவார். இவர் 1933 ஆகத்து 20 அன்று செல்லையா பிள்ளை என்பவருக்கு மகனாக சிங்கம்புணரியில் பிறந்தவர். 

1962 ஆம் ஆண்டு நடந்த தமிழ்நாடு சட்டமன்றத் தேர்தலில் திருக்கோஷ்டியூர் தொகுதியில் (தற்போது நீக்கப்பட்ட தொகுதி) திராவிட முன்னேற்றக் கழகம் சார்பாக போட்டியிட்டு வெற்றிபெற்றார். அதன்பின்னர், மாற்றியமைக்கப்பட்ட திருப்பத்தூர் தொகுதியில் 1967, மற்றும் 1971 ஆகிய ஆகிய ஆண்டுகளில் தொடர்ந்து இரண்டு முறை சட்ட மன்ற உறுப்பினராக இருந்தார். இந்த மூன்று முறையும் தி.மு.க. சார்பில் அவர் போட்டியிட்டு வென்றார். அண்ணாதுரை அமைச்சரவையில் சட்ட அமைச்சராகவும், 1967 -1976 ஆண்டுகளில் மு. கருணாநிதி அமைச்சரவைகளில் சட்டம், கூட்டுறவுத் துறை, தொழில் துறை அமைச்சராக மாதவன் பணியாற்றினார்.

1982 ஆண்டு தி.மு.க.வில் இருந்து விலகி அ.தி.மு.க.வில் சேர்ந்தார். அதைத்தொடர்ந்து 1984 தமிழ்நாடு சட்டமன்றத் தேர்தலில் அண்ணா திராவிட முன்னேற்றக் கழகம் சார்பாக திருப்பத்தூர் தொகுதியில் போட்டியிட்டு வெற்றி பெற்றார். 1990-96ஆம் ஆண்டுகளில் அ.தி.மு.க. சார்பில் மாநிலங்களவை உறுப்பினராக இருந்தார். எம்.ஜி.ஆர். காலத்தில் அ.தி.மு.கவின் பொருளாளராக இருந்தார். எம்.ஜி.ஆர் இறந்தபிறகு இரண்டாக பிளவுபட்ட அ.தி.மு.கவில் ஜானகி அணியில் இணைந்தார். 

1996ஆம் ஆண்டு தி.மு.க. தலைவர் கருணாநிதி முன்னிலையில் மீண்டும் தி.மு.க.வில் தன்னை இணைத்துக்கொண்டு. திமுகவில் உயர்நிலை செயல்திட்டக்குழு உறுப்பினராக இருந்தார்.


</doc>
<doc id="309168" url="https://ta.wikipedia.org/wiki?curid=309168" title="சிசு-சத்துலுச்சு">
சிசு-சத்துலுச்சு

சிசு-சத்துலுச்சு இராச்சியங்கள் ("Cis-Sutlej states") சத்துலுச்சு ஆற்றிற்கு வடக்கே, இமயமலைக்கு கிழக்கே, யமுனை ஆற்றிற்கும் தில்லி மாவட்டத்திற்கும் தெற்கே,சிர்சா மாவட்டத்திற்கு மேற்கே அமைந்துள்ள பஞ்சாப் பகுதியின் இராச்சியங்களின் குழுவாகும். இந்த இராச்சியங்களை மராத்தியப் பேரரசின் வழித்தோன்றல்களான சிந்தியா வம்சத்தினர் ஆண்டு வந்தனர். சிசு-சத்துலுச்சு பகுதியில் இருந்த பல்வேறு சிறிய பஞ்சாபி இராச்சியங்கள் மராட்டியர்களுக்கு கப்பம் கட்டி வந்தனர். 1803-1805இல் இரண்டாம் ஆங்கிலேய மராத்தியப் போரில் தோல்வியடைந்த மராட்டியர்களிடமிருந்து இப்பகுதி பிரித்தானியர்கள் வசமாயிற்று.


</doc>
<doc id="309173" url="https://ta.wikipedia.org/wiki?curid=309173" title="ஆஸ்திரேலியா நாட்டுப்பண்">
ஆஸ்திரேலியா நாட்டுப்பண்

ஆஸ்திரேலியா நாட்டுப்பண் ( Advance Australia Fair ) என்பது ஆத்திரேலியா நாட்டின் நாட்டுப்பண் ஆகும். இதை எழுதி இசையமைத்தவர், ஸ்காட்லாந்தில் பிறந்த பள்ளி ஆசிரியர் பீட்டட் டோட்ஸ் மெக்கார்மிக் என்பவராவார். இவர் தன் 21 ஆம் வயதில் சிட்னிக்கு வந்தார். நேரம் கிடைக்கும் போது, உள்ளூர் கிருத்தவ தேவாலயங்களில் சமூகப் பணி செய்துவந்தார். தேவாலய இசைக்குழுவில் சேர்ந்தும் இருந்தார். ஒரு முறை மெக்கார்மிக் ஒரு கண்காட்சிக்கு சென்றபோது, அங்கே பல நாடுகளின் நாட்டுப்பண்கள் இசைக்கப்பட்டன. ஆனால், ஆஸ்திரேலியாவுக்கென தனியாக நாட்டுப்பண் இல்லாததைக் கண்டு வருந்தினார். பின்னர் பாடல் ஒன்றை அவரே எழுதி, அந்தப் பாடலுக்கு இசையும் அமைத்தார். 1878 ஆண்டு சிட்னியில் ஒரு விழாவில் முதன்முதலில் இந்தப் பாடல் பாடப்பட்டு பிரபலம் ஆனது. பின்னர் பாடல் சிறிது திருத்தப்பட்டு, 1901 இல் 10 ஆயிரம் பேர் பாடினார்கள். இந்தப் பாடலை இறைவன் அரசியைக் காப்பாராக என்னும் பாடலுக்கு பதிலாக நாட்டுப்பண்ணாக ஏற்பது குறித்து 1977 இல் பொதுமக்களிடம் பொதுக் கருத்துக்கணிப்பு நடத்தப்பட்டது. அதன்பிறகு இந்தப்பாடலை ஆஸ்திரேலியாவின் நாட்டுப்பண்ணாக 1984 இல் அறிவிக்கப்பட்டது. 


</doc>
<doc id="309174" url="https://ta.wikipedia.org/wiki?curid=309174" title="பெராக்சிநைட்ரைட்டு">
பெராக்சிநைட்ரைட்டு

பெராக்சிநைட்ரைட்டு "(Peroxynitrite)" ONOO என்ற வாய்ப்பாட்டைக் கொண்டிருக்கும் ஒரு அயனி ஆகும். சில சந்தர்ப்பங்களில் இதை பெராக்சோநைட்ரைட்டு என்ற பெயராலும் அழைக்கிறார்கள். இவ்வயனி நைட்ரேட்டினுடைய (NO) நிலைப்புத்தன்மையற்ற ஒரு உள்ளமைப்பு மாற்று வடிவம் ஆகும். இதனுடைய இணை அமிலம் உயர் வினைத்திறன் கொண்டிருந்த போதிலும், காரக் கரைசல்களில் பெராக்சிநைட்ரைட்டு நிலைப்புத்தன்மையுடன் காணப்படுகிறது. ஐதரசன் பெராக்சைடுடன் நைட்ரைட்டைச் சேர்த்து பெராக்சிநைட்ரைட்டு தயாரிக்கப்படுகிறது. 

பெராக்சிநைட்ரைட்டு ஓர் ஆக்சிசனேற்றி மற்றும் நைட்ரோ ஏற்றம் செய்யும் முகவராகச் செயல்படுகிறது. ஆக்சிசனேற்றப் பண்பின் காரணமாக பெராக்சிநைட்ரைட்டால் டி.என்.ஏ மற்றும் புரதங்கள் உள்ளிட்ட உயிரணுக்களில் உள்ள அணியணியான மூலக்கூறுகளை சேதப்படுத்த முடியும்.: உயராக்சைடு தனி உறுப்புகளுடன் நைட்ரிக் ஆக்சைடு தனி உறுப்பு இணைந்து பெராக்சிநைட்ரைட்டு உருவாக்கம் அமைந்திருப்பதாக நடைமுறையில் சுட்டிக் காட்டப்படுகிறது:

இவ்விரு தனி உறுப்புகளும் இணைவதால் உருவாகும் பெராக்சி நைட்ரைட்டு ஒரு தனி உறுப்பு அல்ல ஆனால் இதுவொரு வலிமையான ஆக்சிசனேற்றியாகும். 

அமில ஐதரசன் பெராக்சைடுடன் சோடியம் நைட்ரைட்டைச் சேர்த்து சூடுபடுத்தி, அதைத் தொடர்ந்து உடனடியாக சோடியம் ஐதராக்சைடு சேர்ப்பதால் ஆய்வகத்தில் பெராக்சிநைட்ரைட்டு தயாரிக்கப்படுகிறது. 302 நானோ மீட்டரில் ஒளி உட்கிரகித்தல் அளவீட்டின் படி பெராக்சிநைட்ரைட்டின் அடர்த்தி அளவு (pH 12, ε302 = 1670 M−1 cm−1) ஆகும்.

ONOO கார்பன் டை ஆக்சைடுடன் ஒரு மின்னணு மிகுபொருளாக வினைபுரிகிறது. கார்பன் டை ஆக்சைடின் செறிவு 1மி.மீ ஆக இருப்பதால் ONOO அயனியுடன் விரைவாக வினைபுரிகிறது. இதனால் உடலியங்கியல் சூழலில் ONOO அயனியுடன் கார்பன் டை ஆக்சைடு வினைபுரிந்து நைட்ரசோபெராக்சிகார்பனேட்டு (ONOOCO ) உருவாகிறது. ONOO அயனி உருவாதலுக்கு மிகப்பரவலான மேலாதிக்கம் செலுத்தும் வழிமுறையும் இதுவேயாகும். ONOOCO சமப்பிளவடைந்து கார்பனேட்டு தனியுறுப்பு மற்றும் நைட்ரசன் டை ஆக்சைடு, மீண்டும் ஒரு சோடி கூண்டு தனியுறுப்புகளாக உருவாகிறது. தோராயமாக 66 சதவீதம் நேரத்தில் இவ்விரண்டு தனியுறுப்புகளும் மீள்சேர்க்கைக்கு உட்பட்டு கார்பன் டை ஆக்சைடு மற்றும் நைட்ரேட் ஆக உருவாகின்றன. எஞ்சியுள்ள 33% நேரத்தில் இவ்விரண்டு தனியுறுப்புகளும் கரைப்பான் கூண்டிலிருந்து தப்பித்து தனியுறுப்புகளாக மாறுகின்றன. இவ்விரண்டு விளைபொருட்களே (கார்பனேட்டு தனியுறுப்பு மற்றும் நைட்ரசன் டை ஆக்சைடு) பெராக்சிநைட்ரேட்டு சார்ந்த உயிரணு சேதத்திற்கு காரணமானவையாக நம்பப்படுகிறது.


</doc>
<doc id="309175" url="https://ta.wikipedia.org/wiki?curid=309175" title="பஞ்சாபி தந்தூர்">
பஞ்சாபி தந்தூர்

பஞ்சாபி தந்தூர் ("tandoor", Gurmukhī:ਤੰਦੂਰ; Shahmukhi:تندور) என்பது பஞ்சாபிய உணவு தயாரிப்பதற்குப் பயன்படுத்தப்படும் ஒரு பாரம்பரியக் களிமண் அடுப்பாகும். களிமண் அல்லது செங்கல் கொண்டு செய்யப்பட்டு, அதன் ஒருபுறமமைந்த திறப்பின் வழியே எரியூட்டப்படும் பஞ்சாபி பத்தியிலிருந்து தந்தூர்கள் வேறுபட்டவை. பஞ்சாபி பத்திகளின் மேற்புறம் உலோக மூடிகொண்டு மறைக்கப்பட்டு, புகை வெளியேற உருளைவடிவ புகைபோக்கிகளைக் கொண்டிருக்கும்.

ரொட்டி, நான் தயாரிப்பதற்காகப் பஞ்சாப் பகுதியிலுள்ள வீட்டு முற்றங்களில் வழக்கமாக தந்தூர்கள் அமைக்கப்பட்டிருக்கும். பஞ்சாபின் கிராமப்புறங்களில் சமுதாயத் தந்தூர்கள் உள்ளன. தந்தூரி கோழி தயாரிக்கவும் தந்தூர்கள் பயன்படுத்தப்படுகின்றன.

பஞ்சாபி தந்தூர் களிமண்ணால் மணிவடிவில் பூமிக்கடியில் அமைக்கப்பட்ட அடுப்பாகும். இந்த அடுப்புகளில் எரிப்பதற்கு விறகு அல்லது கரி பயன்படுத்தப்படுகிறது. அதன்மூலம் 480 பாகைகள் வரை வெப்பம் பெறப்படுகிறது. பஞ்சாபி தந்தூர்கள் தரைக்கு மேலும் அமைக்கப்படுகின்றன. பஞ்சாபி தந்தூரை ஒத்த தொல்பொருட்கள் சிந்து சமவெளிப்பகுதியில் கண்டெடுக்கப்பட்டிருந்தாலும் பிரிவினைக்கு முந்தைய பஞ்சாபின் சமையலோடுதான் பஞ்சாபி தந்தூரின் பயன்பாடு இணைக்கப்பட்டுள்ளது

கறியுணவு வகைகளும் ரொட்டியும் தயாரிப்பதற்குப் பஞ்சாபியர்கள் தந்தூர் அடுப்பைப் பயன்படுத்துகின்றனர். பஞ்சாபி நாட்டுப்புறப் பாடல்களில் தந்தூரி அடுப்பு இடம்பெற்றுள்ளது. 1947 இல் நடந்த பிரிவினைக்குப் பின் இந்தியாவின் பிறபகுதிகளிலும் தந்தூரின் பயன்பாடு பரவியது. மேற்கு பஞ்சாபிலிருந்து தில்லி போன்ற பகுதிகளுக்கு குடிபெயர்ந்த மக்கள் தங்களுடன் தந்தூர்களையும் எடுத்து வந்தனர்.


</doc>
<doc id="309181" url="https://ta.wikipedia.org/wiki?curid=309181" title="வெற்றுச் சுழற்சி">
வெற்றுச் சுழற்சி

வெற்றுச் சுழற்சி "(Null cycle)" என்பது வளிமண்டல வேதியியலில், வேதிப்பொருள் சிற்றினங்கள் தங்களுக்குள் ஒன்றிணைந்து இறுதியில் நிகர உற்பத்தி அல்லது நிகர நீக்குதல் ஏதுமின்றி மாற்றமடையும் வினையூக்கச் சுழற்சியைக் குறிக்கிறது. அடுக்கு வளிமண்டலத்தில் இந்த வெற்றுச் சுழற்சி நிகழ்வானது வேற்றுநிலைத் தொடர் வினைகளில் முக்கியப்பங்கு வகித்து ஓசோன் அடுக்கு குறைவுக்கு காரணமாகிறது

அடுக்கு வளிமண்டலத்தில் ஓசோன் குறைவுக்கு நைட்ரசன் ஆக்சைடு இனங்களை ஈடுபடுத்துவதற்கு இத்தகைய ஒரு சுழற்சியே காரணமாகிறது.

NO + O → NO + O<br>
NO + O → NO + O<br>
Net: O + O → 2O

என்பது ஒரு வினையூக்க சுழற்சி ஆகும்.

வழக்கமல்லாத ஆக்சிசன் சிற்றினங்களின் பாதுகாப்பை அனுமதிக்கும் NO2 வாயுவின் ஒளியாற்சுழற்சிக்கு சாத்தியமுள்ளதால், தொடர்புடைய வெற்றுச் சுழற்சி ஒளியாற்சுழற்சியுடன் போட்டியிடுகிறது. 

NO + O → NO + O<br>
NO + hν → NO + O<br>
Net: O + hν → O + O

என்பதனால் O மற்றும் O3 இரண்டும் வேகமாக பரிமாறிக்கொள்ள இயலும். கடைசி சுழற்சியானது ஓசோன் நுகர்வு வீதத்தை பாதிப்பதில்லை. ஆனால் பகல்நேரத்தில் ஒளியாற்சுழற்சி நிகழும்போது இவ்வீதத்தைக் குறைக்கிறது. குளோரின், புரோமின் போன்ற தனியுறுப்புகளுடன் NO வாயுவும் வினைபுரிந்து வெற்றுச் சுழற்சிகளுக்கான பாதைக்கு வழிவகுக்கிறது.

Cl + O → ClO + O<br>
ClO + NO → Cl + NO<br>
NO + hν → NO + O<br>
Net: O + hν → O + O

முதன்மைச் சுழற்சிகள் என்ற பெயராலும் அழைக்கப்படும் பிற வெற்றுச் சுழற்சிகள், பயனுறத்தக்க வகையில் வினைத்திறமிக்க சிற்றினங்களைப் பிடித்து வைத்திருந்து தேக்கத்தை உற்பத்தி செய்கின்றன. இருநைட்ரசன் ஐந்தாக்சைடு உருவாக்கத்தை இதற்கு உதாரணமாகக் கூறலாம். 

NO + NO → NO

வளிமண்டலத்தில் இருக்கும் NOx குடும்ப சிற்றினத்தின் 10 சதவீதத்தை வழியடைத்து ஓசோனை அழிக்கும் வினையூக்க சுழற்சிகளின் ஆற்றலை இவ்வினை கட்டுப்படுத்துகிறது


</doc>
<doc id="309184" url="https://ta.wikipedia.org/wiki?curid=309184" title="ஏ. ஆர். மாரிமுத்து">
ஏ. ஆர். மாரிமுத்து

ஏ. ஆர். மாரிமுத்து ஓர் இந்திய அரசியல்வாதி மற்றும் தமிழ்நாடு சட்டமன்றத்தின் முன்னாள் உறுப்பினரும் ஆவார். 1957 ஆம் ஆண்டில் நடந்த தமிழ்நாடு சட்டமன்றத் தேர்தலில் பிரஜா சோசலிஸ்ட் கட்சியின் சார்பில் தஞ்சாவூர் மாவட்டத்தின் அதிராம்பட்டினம் சட்டமன்றத் தொகுதியில் போட்டியிட்டு வெற்றிபெற்றார். (இத்தொகுதி 1952, 1957 மற்றும் 1962 தேர்தல்களுடன் கலைக்கப்பட்டது.) பின்னர் பட்டுக்கோட்டை சட்டமன்றத் தொகுதியில் 1967 மற்றும் 1971 சட்டமன்றத் தேர்தல்களில் பிரஜா சோசலிஸ்ட் கட்சியின் வேட்பாளராகவும், 1977 தேர்தலில் இந்திய தேசிய காங்கிரசின் வேட்பாளராகவும் போட்டியிட்டு வென்றார்.


</doc>
<doc id="309185" url="https://ta.wikipedia.org/wiki?curid=309185" title="அ. துரையரசன்">
அ. துரையரசன்

அ. துரையரசன் (அக்டோபர் 22, 1922 – ஏப்ரல் 10, 1998) ஓர் இந்திய அரசியல்வாதியும் தமிழ்நாடு சட்டமன்றத்தின் முன்னாள் உறுப்பினரும் ஆவார். புதுக்கோட்டை மாவட்டத்தின் தொகுதிகளில் ஒன்றான அறந்தாங்கி சட்டமன்றத் தொகுதியில் 1962, 1967 ஆம் ஆண்டுகளில் நடந்த தமிழ்நாடு சட்டமன்றத் தேர்தல்களில் திராவிட முன்னேற்றக் கழகம் சார்பாக போட்டியிட்டு வெற்றி பெற்றார்.


</doc>
