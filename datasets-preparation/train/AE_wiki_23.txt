<doc id="402474" url="https://ta.wikipedia.org/wiki?curid=402474" title="மிகேல் தியாஸ்-கானெல்">
மிகேல் தியாஸ்-கானெல்

மிகேல் தியாஸ்-கானெல் பெர்மூதெசு ("Miguel Mario Díaz-Canel Bermúdez", பிறப்பு: 20 ஏப்ரல் 1960) கியூபாவின் அரசியல்வாதி ஆவார். இவர் கியூபாவின் 19-வது அரசுத்தலைவராகப் பதவி வகிக்கிறார். இவர் 2013 முதல் 2018 ஏப்ரல் வரை கியூபா அரசுப்பேரவையினதும், அமைச்சரவையினதும் துணைத் தலைவராகப் பணியாற்றினார். 2003 முதல் இவர் கியூபா பொதுவுடமைக் கட்சியின் உயர்பீடத்தின் உறுப்பினராக இருந்து வருகிறார். 


</doc>
<doc id="402483" url="https://ta.wikipedia.org/wiki?curid=402483" title="சுந்தரபாண்டியன்பட்டினம்">
சுந்தரபாண்டியன்பட்டினம்

சுந்தரபாண்டியன்பட்டினம் (எஸ் பி பட்டினம்), இந்தியாவின் இராமநாதபுரம் மாவட்டத்தின் திருவாடானை வட்டத்தில், திருவாடானை ஊராட்சி ஒன்றியத்தில் அமைந்த சிற்றூர் ஆகும். வங்காள விரிகுடா கடற்கரை கிராமமான சுந்தரபாண்டியன்பட்டினத்தின் அஞ்சல் சுட்டு எண் 623519 ஆகும். தொலைபேசி குறியீடு எண் 0561 ஆகும். இக்கிராமத்தினரின் முக்கியத் தொழில் கடல் மீன் பிடித்தல் ஆகும்.

இக்கிராமம் திருவாடானையிலிருந்து 17 கிமீ தொலைவிலும்; இராமநாதபுரத்திற்கு வடக்கே 75 கிமீ தொலவிலும் உள்ளது. 

சுந்தரபாண்டியன்பட்டினம், திருவாடானை சட்டமன்றத் தொகுதிக்கும், இராமநாதபுரம் மக்களவைத் தொகுதிக்கும் உட்பட்டது. 

அருகமைந்த கிராமங்கள் வட்டானம், நிலமழகியமங்கலம், ஓரியூர், பாசிப்பட்டினம், கட்டிவயல் ஆகும். அருகில் அமைந்த சிற்றூர்கள்: தொண்டி, மற்றும் திருவெற்றியூர் ஆகும். அருகமைந்த நகரங்கள் தேவகோட்டை, பேராவூரணி, காரைக்குடி மற்றும் இராமநாதபுரம் ஆகும்

2011ம் ஆண்டின் மக்கள்தொகை கணக்கெடுப்பின்படி, சுந்தரபாண்டியன்பட்டினத்தின் மொத்த மக்கள்தொகை 4,007 ஆகும். இதில் இசுலாமியர்கள் 83.88% ஆகவும்; கிறித்துவர்கள் 13.75% ஆகவும்; இந்துக்கள் 1.92% ஆகவும், பிறர் 0.45% ஆகவும் உள்ளனர். 




</doc>
<doc id="402486" url="https://ta.wikipedia.org/wiki?curid=402486" title="உன்னாவ் வன்புணர்வு வழக்கு">
உன்னாவ் வன்புணர்வு வழக்கு

உன்னாவ் வன்புணர்வு வழக்கு ("Unnao rape case") என்பது ஜூன் 4, அன்று 2017 ஆம் ஆண்டு ஜூன் 4 அன்று உத்தரப்பிரதேச மாநிலத்தைச் சேர்ந்த ஒரு 17 வயது பெண் பாலியல் வன்கொடுமைக்கு ஆளக்கப்பட்டதாகப் பதிவுசெய்யப்பட்ட வழக்காகும். இவ்வழக்கில் குற்றஞ்சாட்டப்பட்ட முக்கிய நபர் உத்தரப்பிரதேச சட்ட மன்ற உறுப்பினரும் பாரதிய ஜனதா கட்சியைச் சேர்ந்தவருமான குல்தீப் சிங் செங்கர் ஆவார். இவ்வழக்கு சிபிஐயால் விசாரிக்கப்பட்டது. ஏப்ரல் 8, 2018 அன்று பாதிக்கப்பட்ட பெண், உத்தரப் பிரதேச முதலமைச்சர் யோகி ஆதித்தியநாத் வீட்டின் முன்பு தீக்குளிக்க முயன்றார். கைதுசெய்யப்பட்டு விசாரணைக் காவலில் இருக்கும்போது அப்பெண்ணின் தந்தை மரணமடைந்தார். இந்த நிகழ்வுகளால் இவ்வழக்கு தேசிய ஊடகங்களில் பரவலாகப் பேசப்பட்டது. உன்னாவ் வன்புணர்வு வழக்கு, கதுவா பாலியல் வன்முறை வழக்கு ஆகிய இரண்டும் ஒரே சமயத்தில் நாட்டு மக்களின் கவனத்தை ஈர்த்து, இரண்டிலும் பாதிக்கப்பட்டவர்களுக்கு நீதி கிடைக்கவேண்டுமென முன்னெடுக்கப்பட்டத் தீவிரப் போராட்டங்களுக்கு வழிவகுத்தது.

ஜூன் 4, 2017 அன்று உத்தரப்பிரதேச மாநிலத்தின் உன்னாவு சட்டமன்றத் தொகுதியின் சட்டமன்ற உறுப்பினரும் பாரதிய ஜனதா கட்சியைச் சேர்ந்தவருமான குல்தீப் சிங் செங்கர் என்பவரால் அவரது வீட்டில் வைத்துத் தான் பாலியல் வன்கொடுமைக்குள்ளானதாக ஒரு 17 வயதுப் பெண் புகாரளித்தார். புகாரில் அப்பெண் தனக்கு வேலைகிடைப்பதற்கு உதவிவேண்டி செங்கரின் வீட்டிற்குத் தான் சென்றிருந்ததாகக் கூறியிருந்தார். அவரது முறையீடு காவற்துறையினரால் ஜூன் 22 அன்று பதிவு செய்யப்பட்டதாகவும், ஆனால் குற்றஞ்சாட்டப்பட்டவர்களின் பெயரைக் குறிப்பிடத் தான் அனுமதிக்கப்படவில்லை எனவும் அப்பெண் குறிப்பிட்டார். 

செங்கரின் ஆதரவாளர்களால் தாக்கப்பட்டதாகக் கூறப்பட்ட அப்பெண்ணின் தந்தை ஏப்ரல் 5, 2018 அன்று கைது செய்யப்பட்டு விசாரணைக் காவலில் வைக்கப்பட்டார். அவர் தொடர்ந்து அடிக்கப்பட்டிருந்தது அவரது மருத்துவச் சோதனையில் கண்டறியப்பட்டது. செங்கரின் சகோதரரான அதுல் செங்கர் தன்னைத் தாக்கியதாக அப்பெண்ணின் தந்தை முறையிட்டும் அம்முறையீடு குறித்து எந்தவொரு நடவடிக்கையும் மேற்கொள்ளப்படவில்லை. 

அதன் பின்னர் ஏப்ரல் 8, 2018 அன்று தன்னைப் பாலியியல் வன்கொடுமை செய்தவர்கள் மீது எந்தவொரு நடவடிக்கையும் எடுக்கப்படவில்லை என்று அப்பெண் உத்தரப்பிரதேச முதலமைச்சர் யோகி ஆதித்தியநாத்தின் வீட்டின் முன்னர் தீக்குளிக்க முயன்றார். ஏப்ரல் 9, 2018 அன்று அப்பெண்ணின் தந்தை மருத்துவமனையில் மரணமடைந்தார். இதனால் அதுல் சிங் கைது செய்யப்பட்டு, 6 காவற்துறை அதிகாரிகள் பணியிடை நீக்கம் செய்யப்பட்டனர்.

பாதிக்கப்பட்ட பெண்ணின் தீக்குளிப்பு முயற்சியும் அப்பெண்ணின் தந்தையின் மரணமும் பரவலான கொந்தளிப்பை உண்டாக்கியதால் செங்கருக்கு எதிராக முதல் தகவல் அறிக்கை பதிவுசெய்யப்பட்டது. உத்தரப்பிரதேச மாநில அரசு இவ்வழக்கை நடுவண் புலனாய்வுச் செயலகத்திடம் ஒப்படைத்தது. வழக்கு அலகாபாத் உயர்நீதிமன்றத்துக்கு மாற்றப்பட்டது.

ஏப்ரல் 13, 2018 அன்று விசாரணைக்காக சிபிஐ குல்தீப் சிங் செங்கரை தன்வசம் அழைத்துச் சென்றது. அதே நாளன்று அவரிடம் மேற்கொள்ளபட்ட விசாரணையின் அடிப்படையில் அவர் கைது செய்யப்பட்டு, அவர்மீது புதிய முதல் தகவல் அறிக்கைகள் பதிவு செய்யப்பட்டது. அவர் ஒரு வாரத்துக்கு நீதிவிசாரணைக் காவலில் அடைக்கப்பட்டார். ஏப்ரல் 14, 2018 அன்று பாதிக்கப்பட்ட பெண்ணை வன்கொடுமை நிகழ்ந்த அன்று அப்பெண்ணை செங்கரிடம் அழைத்துச் சென்ற பெண்ணும் கைது செய்யப்பட்டார்.

2018, ஏப்ரல் மாதத்தில் ஊடகங்களில் தலையங்கச் செய்தியாக இவ்வழக்கின் விவரங்கள் வெளியாகின. அதே சமயத்தில் ஜனவரி 2018 இல் நிகழ்ந்த கதுவா பாலியியல் வன்முறை தொடர்பாகக் குற்றஞ்சாட்டப்பட்டவர்களுக்கு எதிரான குற்றப்பத்திரிக்கையும் தாக்கல் செய்யப்பட்டது. இரு வன்கொடுமை நிகழ்வுகளிலும் பாதிக்கப்பட்டப் பெண்களுக்கு நீதிவேண்டி இந்தியா முழுவதும் போராட்டங்கள் மேற்கொள்ளப்பட்டன. இந்தியப் பிரதம மந்திரி நரேந்திர மோதி, இந்நிகழ்ச்சிகளைக் கண்டித்து, நீதி நிலைநிறுத்தபடுமெனக் கூறினார்.


</doc>
<doc id="402489" url="https://ta.wikipedia.org/wiki?curid=402489" title="லித்துவேனியாவின் தேசியக்கொடி">
லித்துவேனியாவின் தேசியக்கொடி

லித்துவேனியாவின் கொடி மஞ்சள், பச்சை மற்றும் சிவப்பு ஆகிய மூன்று நிறங்களை கிடைமட்டமாகக் கொண்டுள்ளது. 1989 ஆம் ஆண்டு மார்ச் 20 அன்று லித்துவேனியாவின் சுதந்திர அமைப்பாக மீண்டும் செயல்படுவதற்கு கிட்டத்தட்ட ஒரு வருடம் முன்னதாகவும், சோவியத் ஒன்றியத்தின் சரிவுக்கு கிட்டத்தட்ட மூன்று ஆண்டுகளுக்கு முன்னதாகவும் மீண்டும் ஏற்றுக்கொள்ளப்பட்டது.

முதன்முதலாக, இருபதாம் நூற்றாண்டில், 1918 முதல் 1940 வரையிலான லித்துவேனியாவின் முதல் சுதந்திர காலகட்டத்தில் பயன்படுத்தப்பட்டது. பின்னர் சோவியத் ரஷ்யாவால் சோவியத் ஒன்றியத்திற்குள் சட்டவிரோதமாக இணைக்கப்பட்டது. பின்னர் செருமனியன் நாஜிகளால் (1941-44) ஆக்கிரமிக்கப்பட்டது. இரண்டாம் உலகப் போருக்குப் பிந்தைய சோவியத் ஆக்கிரமிப்புப் பகுதியாக 1945 ஆம் ஆண்டிலிருந்து 1989 ஆம் ஆண்டு வரை, சோவியத் லித்துவேனியக் கொடி சோவியத் கொடியில் உள்ள சிவப்பு நிறத்தையும் குடியரசின் பெயரையும் கொண்டதாகவும், பின்னர், வெள்ளை மற்றும் பச்சை நிறப்பட்டைகளை அடியில் கொண்ட சிவப்பு நிறத்தையும் கொண்டதாக மாற்றப்பட்டது. இந்தக் கொடியானது 2004 ஆம் ஆண்டில், கடைசியான மாற்றம் செய்யப்பட்டது. இதன் தோற்ற விகிதம் 1:2 லிருந்து 3:5 என்பதற்கு மாற்றப்பட்டது.

லித்துவேனிய அடையாளம் கொண்ட முந்தைய கொடிகள் 15 ஆம் நூற்றாண்டில் ஜான் டிலோகோஸ் "பண்டேரியா ப்ருடினோரம்" என்ற ஆவணத்தில் எழுதப்பட்டுள்ளது. 1410ஆம் ஆண்டில் கிரன்வால்ட் போரில், இரண்டு தனித்துவமான கொடிகள் இருந்தன. 40 படைப்பிரிவுகளில் பெரும்பாலானவர்கள் பஹோனியா என்று குறிப்பிடப்படும் குதிரையேற்ற வீரனைக் கொண்ட ஒரு சிவப்பு பதாகையை எடுத்துச் சென்றனர். " வைடிஸ்" என்று அறியப்படும் இந்த கொடி, இறுதியில் லித்துவேனிய போர்க்கொடிகளாக பயன்படுத்தப்பட்டு, 2004 ஆம் ஆண்டில் நாட்டின் கொடியாக மீண்டும் பயன்படுத்தப்பட்டது. எஞ்சியிருந்த படைப்பிரிவுகள், லித்துவேனியாவின் ஆரம்ப கால குறியீடான கெடிமினாசின் துாண்களைக் காண்பிக்கும் ஒரு சிவப்பு பதாகையை வைத்திருந்தன.வைடிஸ் அல்லது பஹோனியா என்றழைக்கப்பட்ட (போகோன் லிதெவஸ்காவிலிருந்து வந்தவர்கள்) லிதுவேனியாவின் கிராண்ட் டச்சியிலிருந்து வந்த போர்ப்படைவீரர்கள் மற்றும் ஜெடிமினாசின் துாண்களைத் துளைத்தவர்கள் (லித்துவேனியாவின் உயர்மட்ட குடும்பங்களைச் சார்ந்தவர்கள்) ஆகியோராவர்.18 ஆம் நூற்றாண்டின் இறுதி வரை, போலந்தின் பிரிவாக இருந்து உருஷ்ய பேரரசினால் இணைக்கப்பட்டது வரை லித்துவேனியா வைடிஸின் கொடியையே பயன்படுத்தி வந்தனர்.

ஐரோப்பிய குடியரசுகள் தங்களது கொடிகளை மாற்றுவதற்கான முனைப்பான நடவடிக்கைகளில் ஈடுபட்டபோதுதான் மஞ்சள், பச்சை மற்றும் சிவப்பு நிற மூவர்ணக்கொடி உருவானது. பிரெஞ்சுப் புரட்சிக்குப் பின்னரான பிரெஞ்சு நாட்டினரின் நீலம், வெள்ளை மற்றும் சிவப்பு மூவர்ணக்கொடியே லித்துவேனியாவின் மூவர்ணக்கொடிக்கான உதாரணமாக அமைந்ததெனலாம். லித்துவேனியா மைனரைக் குறிக்கும் பச்சை, வெள்ளை மற்றும் சிவப்பு நிற மூவர்ணக்கொடியே தற்போதுள்ள மஞ்சள், பச்சை மற்றும் சிவப்பு மூவர்ணக்கொடிக்கு முன்னதாக அமைந்த மூன்று நிறங்கள் எனலாம். முதலில், மஞ்சள், பச்சை மற்றும் சிவப்புகளை பரிந்துரைத்தவர் யார் என்பது தெரியவில்லை. ஆனால், 19 ஆம் நூற்றாண்டின் பிற்பகுதியில் ஐரோப்பாவிலோ அல்லது அமெரிக்காவிலோ வாழும் லித்துவேனியர்களால் இந்த யோசனை வழங்கப்பட்டிருக்கக்கூடும் எனப் பொதுவாகக் கூறப்படுகிறது. இந்த மூன்று வண்ணங்கள் நாட்டின் பாரம்பரிய உடைகள் தயாரிக்கும் நெசவில் அடிக்கடி பயன்படுத்தப்படுகின்றன. 

1905 ஆம் ஆண்டில் வில்னியசு மாநாட்டில் லித்துவேனிய நாட்டின் கொடியாக மாற்றப்பட இந்தக் கொடியானது வைடிஸ் பதாகையை விட அதிகமாக விருப்பம் தெரிவிக்கப்பட்டது. ஜோனாஸ் பேசானாவிசியசால் அதிகமாக ஆதரிக்கப்பட்ட வைடிஸ் பின்வரும் மூன்று காரணங்களுக்காக தேர்ந்தெடுக்கப்படவில்லை. முதலாவதாக, தேசிய அடையாளத்திற்கான முனைப்பான நடவடிக்கைகளின் பங்காக இந்த மாநாடு லித்துவேனியாவின் கிராண்ட் டச்சியின் அடையாளத்திலிருந்து மாறுபட வேண்டும்.(ஏனெனில், பெலாரசு மற்றும் உக்ரைன் என இரு தனித்த நாடுகளை உள்ளடக்கியுள்ளது). இரண்டாவதாக, சிவப்பு நிறமானது மார்க்சிசம் அல்லது பொதுவுடைமைத் தத்துவத்தைக் குறிப்பதாக புரட்சியாளர்கள் தாங்களாகவே கருதிக்கொண்டனர். மூன்றாவதாக, வைடிஸ் அடையாளமுள்ள கொடியானது எளிதாக தைக்கப்படவோ, வரையப்படவோ முடியாத அளவுக்குச் சிக்கலானதாக இருப்பது. 


</doc>
<doc id="402502" url="https://ta.wikipedia.org/wiki?curid=402502" title="பன்னாட்டுத் தமிழ் இதழியல் நூலகம்">
பன்னாட்டுத் தமிழ் இதழியல் நூலகம்

பன்னாட்டுத் தமிழ் இதழியல் நூலகம் திருச்சி மாவட்டம் திருச்சியில் சுப்பிரமணியபுரத்தில் பன்னீர்செல்வம் தெருவில் அமைந்துள்ள தனியார் நூலகமாகும். 

பொதுப்பணித்துறையில் பணியாற்றி பணி நிறைவு பெற்ற திரு க.பட்டாபிராமன் என்பவரால் அவருடைய 12 வயதில் தொடங்கப்பட்டு, தொடர்ந்து நடத்தப்பட்டு வருகிறது. ஆரம்ப காலத்தில் நூற்களை மட்டுமே கொண்டிருந்த இந்நூலகத்தில் தமிழ் இதழ்களுக்கென்ற தனித்துவமான நூலகம் ஆரம்பிக்கப்பட்டுள்ளது. 

நூல்கள் பிரிவில் கவிதை, இலக்கியம், மரம்-சுற்றுச்சூழல், தமிழ் இதழியல், சான்றோர் வரலாறு, நகைச்சுவை, கணினி, பொது அறிவு, சுய முன்னேற்றம், மாணவர் நூல்கள், கிறித்தவம், சமணம், இஸ்லாம், ஆன்மீகம், சுற்றுலா வழிகாட்டி, வெளிநாடுகளைச் சேர்ந்த படைப்பாளிகளின் நூல்கள், உலகத்தமிழ் மாநாடுகளின் மலர்கள் உள்ளிட்ட 3,400க்கும் மேற்பட்ட நூல்கள் உள்ளன. இத்துடன் அரிய சங்கங்கள் வெளியிட்ட மலர்களும், ஆங்கில நூல்களும், 120 தமிழ் இதழ்களின் வகைப்பாடுகளும், அரிய நூல்களாகக் கருதப்படும் 900க்கும் மேற்பட்ட நூல்களும் உள்ளன. 

தொடரும் இதழ்கள், நாளிதழ்கள், அயலக இதழ்கள் 3,000உம், தொடராத இதழ்கள் 3,200உம், 2000க்கும் மேற்பட்ட அரிய இதழ்களும், வெளிநாடுகளிலிருந்து வெளியான 4,000 இதழ்களும் இந்நூலகத்தில் உள்ளன. ஒன்றுக்கும் மேற்பட்ட தொடராத இதழ்கள், தொடரும் இதழ்கள் தொகுப்புகள் 50,000க்கும் மேல் உள்ளன. 

கடந்த ஐந்து ஆண்டுகளில் மட்டும் 3000 நூல்கள், 2000 பத்திரிக்கைகள் இந்நூலகத்தில் வாங்கப்பட்டுள்ளன. இதுவரை 3,000 பேர் நூலகத்தினைப் பயன்படுத்தியுள்ளனர். இந்நூலகத்தில் 125க்கும் மேற்பட்டோர் உறுப்பினர்களாக உள்ளனர். உறுப்பினர்களிடமிருந்து கட்டணம் வசூலிக்கப்படுவதில்லை. கல்லூரி மாணவர்கள், பள்ளி மாணவர்கள், ஆய்வாளர்கள் இங்கு வந்து பயன்பெறுகின்றனர். 


</doc>
<doc id="402505" url="https://ta.wikipedia.org/wiki?curid=402505" title="த வேர்ஜின் ஸ்பிரிங்">
த வேர்ஜின் ஸ்பிரிங்

தி விர்ஜின் ஸ்பிரிங் (The Virgin Spring () என்பது 1960 ஆண்டைய  ஸ்வீடியத் திரைப்படமாகும். இப்படத்தை இங்மார் பேர்ஜ்மன் இயக்கியுள்ளார். இடைக்கால ஸ்வீடனில் நடப்பதாக காட்டப்படும் கதையில், ஒரு சிறுமி கற்பழித்துக் கொல்லப்படுகிறாள். அந்தக் கற்பழிப்பு  மற்றும் கொலையை நிகழ்த்தியவர்களை அச்சிறுமியின்  தந்தை பழிவாங்குவதே கதை. 13 ஆம் நூற்றாண்டு ஸ்வீடியப் பாடலாசிரியரான "டோரெஸ் டோடர்ரர் ஐ வான்" ("டாரின் மகள் வாங்") என்ற கதைப்பாடலை எழுதியுள்ளார். இக்கதையைத் தழுவி பெர்ஜ்மன் இத்திரைப்படத்தை எடுத்துள்ளார். இந்தத் திரைப்படம்  அறக் கேள்விகள், பழிவாங்குதல் மற்றும் சமய நம்பிக்கைகள் போன்ற பலவிதமான கருப்பொருள்களைக் கொண்டுள்ளது.

இந்தப் படமானது 1961 ஆம் ஆண்டு சிறந்த வெளிநாட்டுப் படத்துக்கான ஆஸ்கர் விருதைப் பெற்றது. மேலும் இப்படமானது 1972 ஆம் ஆண்டையத் திகில் திரைப்படமான தி லாஸ்ட் ஹவுஸ் படத்துக்கு அடிப்படையானது ஆகும். 


</doc>
<doc id="402506" url="https://ta.wikipedia.org/wiki?curid=402506" title="பாகிஸ்தானில் இந்து சமயம்">
பாகிஸ்தானில் இந்து சமயம்

பாக்கித்தான் நாட்டு மொத்த மக்கள் தொகையில் 2% மட்டுமே இந்து சமயத்தவர் ஆவார். 1998ம் ஆண்டு மக்கள் தொகை கணக்கெடுப்பின்படி, பாகிஸ்தானில் இசுலாமிய சமயத்திற்கு அடுத்த பெரிய சமயம் இந்து சமயம் ஆகும். சிந்து மாகாணத்தில் மட்டும் அதிக அளவில் இந்துக்கள் வாழ்கின்றனர். பாகிஸ்தானிய இந்துக்கள் சிந்தி, சராய்கி, குஜராத்தி மற்றும் பஞ்சாபி மொழிகளை பேசுகின்றனர். 

மகாபாரத இதிகாச காலத்தில், தற்கால பாகிஸ்தானின் பெரும் பகுதிகள், இந்துக்களின் சிந்து இராச்சியம் மற்றும் சௌவீர இராச்சியங்கள் ஆண்டன. 

பண்டைய வரலாற்றுக் காலத்தில், தற்கால பாகிஸ்தானின் பெரும் பகுதிகள், இந்துக்களின் குப்தப் பேரரசு போன்ற அரசுகள் ஆட்சி செலுத்தியது. பின்னர் இராய் வம்சத்தவர்கள் (கி பி 416 – 644), இந்து சாகி வம்சத்தவர்கள் (கி பி 500 – 1010/1026), பிராமண வம்சம் (கிபி 641 – 725) போன்ற இந்து அரச குலத்தினர் ஆண்டனர்.

மத்தியகால வரலாற்றில், பாகிஸ்தானின் பஞ்சாப் மற்றும் வடமேற்கு எல்லைப்புற மாகாணம் போன்ற பகுதிகளை மராத்தியப் பேரரசு மற்றும் சீக்கியப் பேரரசுகள் ஆண்டது.

1947ல் இந்தியப் பிரிவினைக்குப் பின்னர், புதிதாக நிறுவப்பட்ட பாகிஸ்தான் நாட்டின் மேற்கு பாகிஸ்தானிலிருந்து 4.7 மில்லியன் இந்து மற்றும் சீக்கிய மக்கள் இந்தியாவிற்கு புலம்பெயர்ந்தனர்.
1998ம் ஆண்டின் மக்கள் தொகை கணக்கெடுப்பின்படி, பாகிஸ்தான் 2.5 மில்லியன் இந்து மக்கள் தொகை கொண்டிருந்தது. சிந்து மாகாணத்தில் மிக அதிக அளவில் இந்துக்கள் வாழ்கின்றனர். 

1951ல் பாகிஸ்தானின் இந்து மக்கள் தொகையானது, மேற்கு பாகிஸ்தானில் 1.60% ஆகவும்; கிழக்கு பாகிஸ்தானில் 22.05% ஆக இருந்தது. 1997ல் பாகிஸ்தான் மக்கள் தொகையில், இந்து மக்கள் தொகை 1.60% ஆக நீடித்தது. 

ஆனால் பாகிஸ்தானிலிருந்து பிரிந்த வங்காள தேசத்தில் இந்து மக்கள் தொகை 10.2% ஆக குறைந்தது. 

1998ம் ஆண்டின் பாகிஸ்தான் மக்கட்தொகை கணக்கெடுப்பின்படி, பாகிஸ்தான் மக்கள் தொகையில், இந்து மக்கள் தொகை 1.60% ஆக இருந்தது. சிந்து மாகாணத்தின் மக்கள் தொகையில் இந்துக்கள் 6.25% ஆக இருந்தனர்.

1998ம் ஆண்டின் மக்கள் தொகை கணக்கெடுப்பின்படி, இந்து சமய மக்கள் தொகை 3 மில்லியனாக இருந்தது.

பாகிஸ்தானில் இறுதியாக நடைபெற்ற தேர்தலின் போது, தேர்தல் ஆணையத்தின் வாக்காளர் பட்டியலில் 1.49 மில்லியன் இந்து சமய வாக்காளர்கள் இருந்தனர். அவர்களில் 1.39 மில்லியன் வாக்காளர்கள் சிந்து மாகாணத்தில் இருந்தனர். 

 
1947ல் பாகிஸ்தான் நாடு உருவான போது, பிணைக் கோட்பாடு கொள்கை முன்னிறுத்தப்பட்டது. அக்கோட்பாட்டின்படி, பாகிஸ்தானிய இந்து சிறுபான்மையினருக்கு, இந்தியாவில் வாழும் இசுலாமியர்களுக்கு அளிக்கப்படும் சிறுபான்மையினருக்கான சிறப்புத் தகுதிகள் போன்று, பாகிஸ்தானிய இந்து சிறுபான்மையினருக்கு வழங்கப்படும் என பாகிஸ்தானிய அரசு அறிவித்தது.ஆனால் பாகிஸ்தானின் இரண்டாம் பிரதம அமைச்சர் குவாஜா நசிமுத்தீன், பிணைக் கோட்பாடு தத்துவத்தை ஏற்கவில்லை.

இந்துக்கள் புனித நதியாகப் போற்றும் சிந்து ஆற்றில் குளித்து வழிபடுவதற்கு, ஆண்டுதோறும் பாகிஸ்தானிய இந்துக்களுடன், இந்திய இந்துக்களும் சிந்து மாகாணம் மற்றும் பஞ்சாப் மாகாணங்களுக்குச் செல்வர். 

1940ல் தற்கால இந்தியப் பகுதியின் வாழ்ந்த முஸ்லீம்கள் தாக்கப்படுவதை கண்டித்து, தற்கால பாகிஸ்தானிய பகுதிகளில் வாழ்ந்த பெரும்பாலான இந்துக்கள் கொல்லப்பட்டதுடன், இந்து சமய கோயில்களும் இடிக்கப்பட்டது. கராச்சி இந்து ஜிம்கானா கிளப், பாகிஸ்தானிய இந்துக்களின் சமூக நலனிற்கு பாடுபடுகிறது. இன்றும் கராச்சியில் உள்ள சில கோயில்களில் கராச்சி சுவாமி நாராயணன் கோயில், இந்துக்களின் புகழிடமாக உள்ளது. 

பாகிஸ்தானின் மாநில சட்டமன்றங்கள், பாகிஸ்தான் தேசிய சபை (கீழவை), பாகிஸ்தான் செனட் சபை (மேலவை) ஆகியவைகளில் இந்துக்களுக்கு தனி இட ஒதுக்கீடு வழங்கப்பட்டுள்ளது.

பாகிஸ்தான் இந்து பஞ்சாயத்து, பாகிஸ்தான் இந்து சபை மற்றும் பாகிஸ்தானி இந்து நலச் சங்கம் போன்ற இந்து அமைப்புகள், பாகிஸ்தானிய இந்துக்களின் சமூக, பொருளாதார, சமய முன்னேற்றங்களுக்கு செயல்படுகிறது.

பாகிஸ்தானிய அரசு அமைத்துள்ள சிறுபான்மையோர் ஆணையம், இந்துக்கள் உள்ளிட்ட சமயச் சிறுபான்மை சமூகத்தினர் நலனில் அக்கறை கொண்டுள்ளது.
பிப்ரவரி 2016ல் சிந்து மாகாண சட்டமன்றத்தில், இந்து சமய திருமணச் சட்ட மசோதாவிற்கு ஒப்புதல் வழங்கப்பட்டது. இத்திருமண சட்ட மசோதாவில் இந்து சமயத்தினரின் திருமணங்கள் பதிவு செய்தல், திருமண விலக்கு, ஆகியவற்றிக்கு சட்டபூர்வ தகுதி கிடைக்கிறது.செப்டம்பர் 2016ல் பாகிஸ்தான் தேசிய சபையில் இந்து திருமணச் சட்ட மசோதா நிறைவேற்றப்பட்டது. பிப்ரவரி 2017ல் பாகிஸ்தான் மேலவையும் இந்து திருமணச் சட்ட மசோதா நிறைவேற்றியுள்ளது. மார்ச் 2017ல் பாகிஸ்தானில் இந்து திருமணச் சட்டம் நடைமுறைக்கு வந்தது.
சட்டமன்றம் மற்றும் நாடாளுமன்றத்தில் பாகிஸ்தானிய இந்துக்களுக்கு 1999ம் ஆண்டு வரை தனி இட ஒதுக்கீடு வழங்கப்பட்டிருந்தது. பின்னர் பெர்வேஸ் முசாரப் ஆட்சிக் காலத்தில், பாகிஸ்தானிய இந்துகளுக்கு தனி இட ஒதுக்கீடும், பொதுத்தொகுதிகளின் வேட்பாளரை தேர்ந்தெடுக்கும் வகையில் இரட்டை வாக்குரிமை வழங்கப்பட்டது.

இந்தியாவில் பாபர் மசூதி இடிப்பிற்கு பிறது, பாகிஸ்தானில் உள்ள பெரும்பாலன இந்துக் கோயில்கள் இசுலாமிய தீவிரவாதக் கும்பல்களால் சிதைத்து அழிக்கப்பட்டது. 



</doc>
<doc id="402509" url="https://ta.wikipedia.org/wiki?curid=402509" title="ஏழு கிணறு">
ஏழு கிணறு

ஏழு கிணறு (7 Wells) என்பது சென்னை நகரத்தின் வள்ளளார் நகர் பகுதியில் (பழைய பெயர் பெத்தநாயக்கன் பேட்டை) உள்ள ஓரு பழமையான பகுதி ஆகும். இப்பகுதியில் ஆங்கிலேயர் காலத்தில் அமைக்கப்பட்ட ஏழு கிணறுகள் உள்ளதால் இது இப்பெயர் பெற்றது.
சென்னைக்குத் தேவைப்பட்ட தண்ணீர் தேவைக்காக 1772 ஆம் ஆண்டு பேகர் எனும் ஆங்கிலேயத் தளபதியால் இக்கிணறுகள் நிர்மாணிக்கப்பட்டன. இதில் உள்ள தண்ணீரைக் கொண்டு, அவர் அரசாங்கத்துடன் செய்த ஒப்பந்தப்படி சென்னை ஜார்ஜ் கோட்டையில் சுமார் 6,000 பேரின் தண்ணீர் தேவையை ஏழு வருடங்களுக்கு தீர்த்தார். 1782 ஆம் ஆண்டு இந்த ஏழு கிணறு தண்ணீர் சேவையை கிழக்கிந்திய அரசாங்கம் 10,500 ரூபாய் விலைக்கு வாங்கிக்கொண்டது.

இந்தக் கிணறுகள் பதினாறு அடி விட்டத்தில் 23 முதல் 29 அடி வரையிலான ஆழத்தில் பத்துக் கிணறுகள் வெட்டப்பட்டன. அந்தப் பத்துக் கிணறுகளில் மூன்றில் போதுமான தண்ணீர் இல்லாததால் அவை கைவிடப்பட்டு, ஏழு கிணறுகள் மட்டுமே எஞ்சின இதனால் அதன் பெயரும் ஏழு கிணற்றுத் தண்ணீர் சேவை என்றானது. இந்த ஏழு கிணறுகளில் ஒரு கிணற்றில் இருந்து இன்றும் தண்ணீர் எடுக்கப்பட்டு வருகிறது.

இந்த ஏழு கிணறுக்கு அருகில் இருக்கும் வீராசாமி தெருவில் இராமலிங்க அடிகளாரின் நினைவு இல்லம் உள்ளது. அதில் இராமலிங்க அடிகளார் 33 ஆண்டுகள் வாழ்ந்தார். 


</doc>
<doc id="402510" url="https://ta.wikipedia.org/wiki?curid=402510" title="தான்யா இரவிச்சந்திரன்">
தான்யா இரவிச்சந்திரன்

தான்யா இரவிச்சந்திரன் (Tanya Ravichandran) (இயற்பெயர் அபிராமி ஸ்ரீராம்) ஒரு இந்திய தமிழ்த் திரைப்படத்துறையில் பணிபுரியும் நடிகை ஆவார். இவர் சென்னையில் 1996 ஆம் ஆண்டு சூன் 26 ஆம் நாள் பிறந்தார். இவர் பலே வெள்ளையத்தேவா(2016), பிருந்தாவனம் (2017) மற்றும் கருப்பன் (2017)  திரைப்படங்களில் நடித்தமைக்காக அறியப்பட்டவர். இவர் திரைப்படங்களில் அறிமுகமாவதற்கு முன்னதாக சூப்பர் சரவணா ஸ்டோர்ஸின் விளம்பரப்படத்தில் நடிகை சிநேகாவுடன் இணைந்து நடித்துள்ளார்.

இவர் நடிகர் ரவிச்சந்திரனின் பேத்தி ஆவார். தான்யாவிற்கு இளம் வயதில் இருந்து  அவரது தாத்தாவின் வேலையைப் பார்த்ததால் நடிப்புத் துறையில் ஆர்வம் அதிகம். அவரது தாயார், லாவண்யா ஸ்ரீராம் ஒரு நாட்டியக் கலைஞராவார். இதனால்  தான்யா மற்றும் அவரது சகோதரி அபராஜிதா ஆகிய இருவரையும் பரதநாட்டியம் கற்றுக்கொடுத்தார். சகோதரிகள் இருவரும்  சென்னையில் தங்களின் பதின் வயதுகளின் போது பல மேடைகளில் தங்கள் பரதநாட்டியத்தை அரங்கேற்றியுள்ளனர். அவர் திரைப்படத் துறையில், நுழைவதற்கு முன்னதாக இளங்கலை வணிகவியல் பட்டத்தை சென்னையில் உள்ள எம். ஓ. பி. வைஷ்ணவா பெண்கள் கல்லூரியிலும் அதைத் தொடர்ந்து மெட்ராஸ் ஸ்கூல் ஆப் சோசியல் ஒர்க்ஸ் கல்லுாரியில் முதுகலை வணிகவியல் பட்டத்தையும் பெற்றார். 2016 ஆம் ஆண்டின் ஆரம்பத்தில், தான்யா முதலில் இயக்குநர் மிஷ்கின் இயக்கத்தில் நடிப்பதற்காக தேர்வு செய்யப்பட்டார். இத்திரைப்படத்தில் சக அறிமுக நடிகர் மைத்ரேயனுடன் முன்னணி கதாபாத்திரத்தில் நடிக்க இருந்தார். மிஷ்கின் அவரது இயற்பெயரான அபிராமியை தனது தொழில் வாழ்க்கைக்காக தான்யா என மாற்றுமாறு கோரினார். அதற்கு அவர் ஒப்புக் கொண்டார். தள்ளிப்போடப்பட்ட அத்திரைப்படம்,  தற்போது  "துப்பறிவாளன் "என்ற பெயரில் முடிவுற்றுள்ளது.   மிஷ்கினால் தான்யா நடிக்க ஒப்பந்தம் செய்யப்பட்டுள்ளார் என்பதைக் கேள்விப்பட்ட இயக்குனர் ராதா மோகன் தான்யாவை திரைச் சோதனைகளுக்குப் பிறகு பிருந்தாவனம் என்ற திரைப்படத்தில் நடிக்க ஒப்பந்தம் செய்தார். எனினும், தான்யாவிற்கு திரைக்கு வந்த முதல் வெளியீடு பலே வெள்ளையத்தேவா (2016) என்ற கிராமியப் பின்ணனியிலான நகைச்சுவைத் திரைப்படமாகும். இத்திரைப்படத்தில் இவர் சசிக்குமாருடன் இணைந்து நடித்துள்ளார். இத்திரைப்படத்திற்கான வாய்ப்பு பிருந்தாவனம் படத்திற்கான விளம்பர ஒளிப்படங்களின் வாயிலாக அவருக்கு கிடைத்தது என்பது குறிப்பிடத்தக்கது. படம் வெளிவந்த பிறகு வந்த விமர்சனங்களில் தான்யாவிற்கு செய்வதற்கு ஏதுமில்லை என்ற பாணியில் எழுதப்பட்டிருந்தது.

நகைச்சுவைக்கு முக்கியத்துவம் அளித்த அவரது அடுத்த படமான பிருந்தாவனம் மே 2017 இல் வெளிவந்தபோது நேர்மறையான விமர்சனங்கள் வந்தன.  உதகமண்டலத்தின் பின்னணியில் செவிட்டு ஊமையான கண்ணன் (அருள்நிதி) என்ற கதாபாத்திரம் மற்றும் அங்கு ஒரு திரைப்படத்தில் நடித்துக் கொண்டிருக்கும் நடிகர் விவேக்  ஆகியோருக்கான நட்பையும், சந்தியாவின் (தான்யா) காதலையும் சுற்றி நகர்கிறது கதை. இத்திரைப்படத்தில் தான்யாவின் நடிப்பை தி இந்து, ஹிந்துஸ்தான் டைம்ஸ், தி நியூ இந்தியன் எக்சுபிரசு போன்ற பல பத்திரிக்கைகளும் பாராட்டியுள்ளன.  தான்யா பிறகு விஜய் சேதுபதி மற்றும் பாபி சிம்ஹா ஆகியோருடன் கருப்பன் என்ற திரைப்படத்திலும் நடித்துள்ளார்.  தான்யாவிற்கு மெல்லிசைப்பாடல்கள் கேட்பது பிடிக்கும் எனவும், நடிகர்கள் விஜய், கமல்ஹாசன் ஆகியோரைப் பிடிக்கும் எனவும், விருப்பமான திரைப்படம் “துள்ளாத மனமும் துள்ளும்” எனவும் பேட்டிகளில் தெரிவித்துள்ளார்.


</doc>
<doc id="402542" url="https://ta.wikipedia.org/wiki?curid=402542" title="இராஜஸ்தான் மாவட்டப் பட்டியல்">
இராஜஸ்தான் மாவட்டப் பட்டியல்

இராஜஸ்தானின் 33 மாவட்டங்களின் பட்டியல்



</doc>
<doc id="402549" url="https://ta.wikipedia.org/wiki?curid=402549" title="எமிலி டேவிசன்">
எமிலி டேவிசன்

எமிலி வைல்டிங் டேவிசன் ("Emily Wilding Davison", 11 அக்டோபர் 1872 – 8 சூன் 1913) ஐக்கிய இராச்சியத்தில் இருபதாம் நூற்றாண்டின் துவக்கத்தில் பெண்களின் வாக்குரிமைக்காகப் போராடிய மகளிர் வாக்குரிமைப் போராளி. மகளிர் சமூக அரசியல் ஒன்றியத்தின் உறுப்பினரான எமிலி அவரது போராட்டத்திற்காக ஒன்பது முறை கைது செய்யப்பட்டார்; ஏழுமுறை உண்ணாநிலைப் போராட்டம் மேற்கொண்டிருந்தார். 49 முறை அவருக்கு வலுக்கட்டாயமாக உணவு வழங்கப்பட்டது. 1913ஆம் ஆண்டு எப்சம் டெர்பியின் போது குதிரைப்பந்தய மைதானத்தில் அவர் அத்துமீறி நுழைந்தபோது ஐந்தாம் ஜோர்ஜ் மன்னரின் குதிரையால் அடிபட்டு இறந்தார். 

டேவிசன் நடுத்தரக் குடும்பத்தில் பிறந்தவர். இலண்டனிலுள்ள இலண்டன் பல்கலைக்கழகத்தின் ரோயல் ஓல்லோவே கல்லூரியிலும் ஆக்சுபோர்டின் புனித இஃயூ கல்லூரியிலும் படித்தார். பின்னர் ஆசிரியையாகவும் ஆயாவாகவும் பணி புரிந்தார். நவம்பர் 1906இல் மகளிர் சமூக அரசியல் ஒன்றியத்தில் இணைந்தார். இயக்கத்தின் அணிவகுப்புகளில் முதன்மை அதிகாரியாக முன்னேறினார். அவரது துணிச்சலான செயற்பாடுகளுக்காக அவ்வியக்கத்தில் பெரிதும் அறியப்பட்டார். போராட்டங்களின் போது சன்னல்களை உடைத்தல், கல்லெறிதல், அஞ்சற்பெட்டிகளுக்கு தீ வைத்தல் போன்ற செயல்களில் ஈடுபட்டார்; மூன்று முறை வெஸ்ட்மின்ஸ்டர் அரண்மனையில் ஒளிந்து கொண்டு போராடினார். சூன் 14, 1913 அன்று நடந்த அவரது இறுதிச் சடங்கை இந்த இயக்கமே முன் நடத்தியது. அவரது சவப்பெட்டியுடன் 5,000 போராளிகள் அணியாக நடந்தனர்; 50,000 மக்கள் அந்த ஊர்வலம் சென்ற வழியில் நின்றுகொண்டு அஞ்சலி செலுத்தினர். அவரது சவப்பெட்டி தொடர்வண்டி மூலமாக குடும்ப நிலமிருந்த நார்த் உம்பர்லாந்திற்கு கொண்டு செல்லப்பட்டது. 

டேவிசன் தீவிரமான பெண்ணியவாதியாகவும் ஆர்வமிக்க கிறித்தவராகவும் விளங்கினார். சமூகவுடைமை சமயத்தின்படியும் அரசியல் இயக்கத்திற்கும் தேவையானதாகக் கருதினார். அவரது மரணம் நிகழ்ந்த விதமே அவரது வாழ்க்கையை பிரதிபலிப்பதாக உள்ளது. டெர்பியின்போது தான் என்ன செய்யப்போகிறேன் என்பதை முன்னரே அறிவிக்கவில்லை; அவரது நோக்கங்களும் இலக்குகளும் தெளிவின்றி இருந்தது வரலாற்றுப் பக்கங்களில் அவரை தவறாகச் சித்தரித்துள்ளது. அந்த நிகழ்வு குறித்து விபத்து, தற்கொலை, மன்னர் குதிரை மீது வாக்குரிமை கோரல் பதாகையை இணைப்பது எனப் பல கருத்துக்கள் வெளியிடப்பட்டுள்ளன; எதுவே மெய்யென நிரூபிக்கப்படவில்லை.

எமிலி வைல்டிங் டேவிசன் தென்கிழக்கு இலண்டனில் உள்ள கிரீன்விச் பகுதியில் ராக்சுபர்கு இல்லத்தில் அக்டோபர் 11,1872இல் பிறந்தார். அவரது தந்தை சார்லசு டேவிசன் வணிகராகவிருந்து ஓய்வு பெற்றவர்; தாயார் மார்கெரெட் கைய்சிலி. பெற்றோர் இருவருமே நார்த் உம்பர்லாந்திலுள்ள மோர்பத்தைச் சேர்ந்தவர்கள். 1868இல் 19 அகவையர் மார்கெரட்டை மணக்கும் போது சார்லசுக்கு 45 அகவைகள். அவர்களுக்குப் பிறந்த நால்வரில் எமிலி மூன்றாவதாகும். எமிலியின் தங்கை 1880இல் ஆறாம் வயதிலேயே திஃப்தீரியா என்ற தொண்டை அழற்சி நோய்க்குப் பலியானார். இதற்கு முந்தைய திருமணத்தில் சார்லசிற்கு 9 குழந்தைகள் பிறந்திருந்தன.

எமிலி சிறு குழந்தையாக இருக்கும்போதே அவரது குடும்பம் எர்போர்டுசையரிலுள்ள சாபிரிட்ச்வர்த் நகருக்கு குடிபெயர்ந்தனர். 11 அகவை வரை வீட்டிலேயே கற்று வந்தார். குடும்பம் மூண்டும் இலண்டனுக்குத் திரும்பியதும் பள்ளிக்குச் சென்றார். ஓராண்டு பிரான்சிலுள்ள டன்கிர்க்கில் படித்தார். அவருக்கு 13 வயதிருக்கும்போது கென்சிங்டன் உயர்நிலைப்பள்ளியில் படித்தார். 1891இல் ரோயல் ஓலோவே கல்லூரியில் படிக்க உதவிச் சம்பளம் பெற்று இலக்கியம் பயின்றார். 1893இல் எமிலியின் தந்தை இறந்தார். எனவே தனது கல்வியை நிறுத்திக் கொண்டு பணிபுரியத் தொடங்கினார்.



</doc>
<doc id="402552" url="https://ta.wikipedia.org/wiki?curid=402552" title="உபங்கி ஆறு">
உபங்கி ஆறு

உபங்கி ஆறு (The Ubangi River) ( ) என்பது மத்திய ஆப்பிரிக்கக் குடியரசில் உள்ள காங்கோ ஆற்றின் வலக்கரையில் உள்ள மிகப் பெரிய துணை ஆறாகும். இது இம்போமௌ மற்றும் உலே ஆறுகள் சங்கமிக்கும் இடத்தில் துவங்கி மேற்கு புறமாக ஓடி மத்திய ஆப்பிரிக்க குடியரசுக்கும் காங்கோ மக்களாட்சிக் குடியரசிற்கும் இடையில் ஒரு எல்லையை உருவாக்குகிறது. அடுத்தடுத்து இது தென் மேற்காக வளைந்து மத்திய ஆப்பிரிக்க குடியரசின் தலைநகரான பாங்குயி வழியாக ஓடி தெற்காக திரும்பி காங்கோவின் ஜனநாயக குடியரசுக்கும் காங்கோ குடியரசுக்கும் இடையில் ஒரு எல்லையை உருவாக்குகிறது. இந்த உபங்கி ஆறு இறுதியாக லிரங்காவிலுள்ள காங்கோ ஆற்றோடு இணைகிறது.

உபங்கி் ஆற்றின் நீளம் 1,060 கி.மீ(660 மைல்). இந்த ஆறானது இதன் மிகப் பெரிய துணை ஆறான உலி ஆறோடு சேர்கிறது. இதன் மொத்த நீளம் 2,270 கிலோமீட்டர் (1410மைல்) ஆகும். இதன் ஆற்று வடிநிலம் அளவு 772,800 சதுர கி.மீ அல்லது 298,400 மைல்களாகும். இது பாங்குயி ஆற்றிலிருந்து விநாடிக்கு 800 கன மீட்டர் அல்லது 28,000 கன அடி முதல் விநாடிக்கு 11,000 கன மீட்டர் அல்லது 390,000 கன அடி வரை தண்ணீரை வெளியேற்றுகிறது. இதன் சராசரி நீர் வெளியேற்றம் 4,000 கன மீட்டர் அல்லது 140,000 கன அடியாகும். 

உபங்கி ஆறு நீட்டிக்கப் பட்ட தீவுகள் மூலம் கிளைகளாகப் பிரிக்கப் படுகிறது சில இடங்களில் இவை வரையறுக்கப்பட்ட பாறைகள் மூலம் பாங்குயி போன்ற விரைவு நீரோட்டங்களை உருவாக்குகிறது. இது கடலோடு சங்கமிக்கும் இடத்தில் பெரும் மாற்றத்திற்குள்ளாகிறது. அங்கு காணப்படும் மணல் திட்டுகள் மூலம் அதிகமாகப் பிரிக்கப் படுகிறது. இவற்றின் சில கிளைகள் நீரோட்டங்கள் மூலம் மறிக்கப்படுகிறது. 16 டிகிரி கிழக்கு நிலநிரைக்கோட்டிலிருந்து உபங்கி ஆற்றிற்கு இடைப் பட்ட பகுதி தட்டையாகவும் ஈரப்பதமுள்ள சதுப்பு நிலப் பள்ளத் தாக்குகளாகவும் பிளவு பட்ட பகுதிகளாகவும் கிழக்கு மற்றும் தென் கிழக்கு மலைகளிலிருந்து படிப் படியாக காங்கோ ஆறு நோக்கி கீழே இறங்கும். இந்த பகுதியின் அதிகப் படியான இடங்கள் நில நடுக் கோட்டின் பொழில்களால் மூடப் பட்டுள்ளது மற்றும் சங்கா ஆற்றின் வடகிழக்கு மர்றும் தென்மேற்கு பகுதிகள் அவற்றின் வெள்ளத்தால் நிரந்தரமாக மூடப் பட்டுள்ளது. இந்த ஆறு கான்கோ ஆறோடு இர்பு என்ற கிராமத்தில் இர்பு கால்வாயின் வாய் பகுதியில் இணையும். ஏப்ரல் மாதக் கடைசியிலிருந்து ஜூன் மாத கடைசி வரை காங்கோ ஆறு உபங்கி ஆற்றின் நீரை தள்ளும். இதனால் இந்த ஆறு போக்கு வரத்திற்கு உதவியாக இருக்கும்

<nowiki>இந்த ஆற்றின் கரை ஈரமான சேறு நிறைந்த சதுப்பு நிலங்களாகக் காணப் படுகிறது. மற்றப் பகுதிகளில் மழைக் காடுகளும் அவற்றில் அநேக விதமான் கவன விலங்குகள்ளும் காணப் படுகின்றன. இங்கு காணப்படும் கடின சூழல் காரணமாக மக்கள் நெருக்கம் இங்கு குறைவு. இந்த ஆற்றுப் பகுதியிலே வாழும் பழங்குடி மக்கள் ம்புடி ஆவர். இவர்கள் இரண்டாயிரம் ஆண்டுகளுக்கு முன்பிருந்தே இங்கு வாழ்ந்து வருகின்றனர். இவர்கள் இங்குள்ள நிலத்தைப் பண்படுத்தி பயிர் செய்தனர் மற்றும் தங்கள் மேம்பட்ட வாழ்விற்காக மீன் பண்ணையையும் உருவாக்கி வாழ்ந்து வந்தனர். இப்பொழுதும் இந்த ஆற்றுக் கரையில் வாழும் பழங்குடியினர் பழங்காலத்தில் தங்கள் மூதாதையரால் உருவாக்கப் பட்ட ஆழமாக வேரூன்றிய பண்பாடுகளை மாற்ற மனதில்லாமல் தங்கள் மூதாதையரால் உருவாக்கப் பட்ட பாதையிலே நடந்து வாழ்ந்து வருகின்றனர். 1960களில் இங்கு உருவாக்கப் பட்ட நீர்மின்திறன் திட்டம் இன்னும் பணியில்தான் உள்ளது, இன்னும் முற்றுப் பெறவில்லை. ஆற்று வடிகால்களுக்கு இடையே இணைப்பை ஏற்படுத்தும் ஒரு திட்டம் உருவாக்கப் பட்டுள்ளது இது நிறைவேறினால் இங்கு விவசாயம் மற்றும் மீன் பிடித்தல் மேம்படும். இந்த ஆற்றை மையமாகக் கொண்டு ஏற்றப் படும் திட்டங்கள் வெற்றி பெற்றால் இவை பெரிய புரட்சிகரமான மாற்றத்தை தென் ஆப்பிரிக்க நாடுகளில் உருவாக்கும். இந்த மாற்றங்கள் வளர்ந்து வரும் நாடுகள் என்ற தலைப்பிலிருந்து தொழிற் முன்னேற்றம் பெற்ற நாடுகள் என்று பெயர் பெறும். </nowiki>

இது காங்கோ ஆற்றோடு இணையும் போது பாங்குயி மற்றும் பிராசவில்லிக்கு இடையே படகு போக்குவரத்த்தின் நாடியான ஒரு இடத்தை இந்த ஆறு வழங்குகிறது. 

இதன் உற்பத்தி மூலத்திலிருந்து பாங்குயிக்கு 100 கி.மீ(62மைல்) கீழே உபங்கி ஆறானது முழுவதுமாக காங்கோ ஆற்றில் தன்னை வெறுமை ஆக்கும் வரை மத்திய ஆப்பிரிக்க குடியரசுக்கும் காங்கோ ஜனநாயக குடியரசுக்கும் எல்லையை நிர்ணயிக்கிறது. 
1960 இல் உபங்கி ஆறிலிருந்து நீரை திசை மாற்றி சாரி ஆற்றிற்கு கொண்டு செல்லும் திட்டம் இருந்தது. இந்த சாரி ஆறானது தனது நீர் முழுவதையும் சட் ஏரிக்குக் கொண்டுச் செல்லும். இத் திட்டத்தின் படி உபங்கி ஆற்றின் நீரைக் கொண்டு சட் ஏரியை புத்துயிர் பெறச் செய்யவும் அதன் மூலம் வாழ்வாதாரத்திற்காக மீன் பிடித் தொழிலையும் லட்சக் கணக்கான மத்திய ஆப்பிரிக்கர்களையும் ஷகிலன்களின் விவசாயத்தையும் மேம்படுத்தவும் திட்டமிடப்பட்டது. ஆற்று வடி நிலங்களுக்கு இடையே போக்குவரத்தை உருவாக்கும் திட்டத்தினை நைஜீரிய பொறியாளர் ஜெ. உமோலு மற்றும் பின்ஃபிகாவில் உள்ள இத்தாலிய நிறுவனத்தின் மூலம் முன்மொழியப்பட்டது. 

http://allafricafacts.com/river-ubangi/


</doc>
<doc id="402564" url="https://ta.wikipedia.org/wiki?curid=402564" title="மாக்டலீனா ஆறு">
மாக்டலீனா ஆறு

மாக்டலீனா ஆறு கொலம்பியா நாட்டின் முக்கிய ஆறாகும்.(, ; (ஸ்பானிஷ் மொழியில் ரியோ மாக்டலீனா என்றும்குறைவான பேர்களால் ரியோ கிராண்ட் டே லா மாக்டலீனா என்றும் அழைக்கப் பெறுகிறது). இது கொலம்பியாவின் பிரதான ஆறு 1,528 கி.மீ வடக்காக பாய்கிறது. இது இந்த நாட்டின் மேற்கு பகுதியின் பாதிப் பகுதியில் ஓடுகிறது. வேதாகமத்திலுள்ள மாக்தலீனா மேரி என்ற பாத்திரத்தை மையமாகக் கொண்டு இந்த ஆற்றிற்கு இந்த பெயர் வந்தது. இதன் மணற் திட்டுகள் இவற்றின் முகத் துவார பகுதியில் அடிக்கடி மாறும் தன்மை உடையதாக இருந்தாலும் இதன் கீழ் பகுதியில் இது ஹோண்டா பகுதி வரை போக்கு வரத்திற்கு ஏற்புடையதாக பயனுள்ளதாகக் காணப் படுகிறது. இது மாக்டலீனா ஆற்றுப் பள்ளதாக்கு வழியாக ஓடுகிறது.
இதன் வடிகால் பகுதி ஏறக்குறைய 273,000 கி.மீ பரப்பளைவைக் (105,000மைல்கள்) கொண்டதாகக் காணப் படுகிறது. இது இந்நாட்டின் 24% பரப்பளவும் 66% மக்களும் வாழும் பகுதியாகும்
இந்த ஆற்றின் பிரதான பகுதி அல்லது உற்பத்தியாகும் பகுதி கொலம்பியாவின் தெற்கு பகுதியில் உள்ளது. அதன் பிறகு அன்டியன் மலைத் தொடரில் உள்ள மத்திய ஓரிணை மலையடுக்குத் தொடர் மற்றும் கிழக்கு ஓரிணை மலையடுக்குத் தொடர்களுக்கு இடையில் ஓடுகிறது. அதன் பிறகு நாட்டின் வட பகுதியில் இரு மலைத் தொடர்களுக்கு இடையில் உள்ள பெரும் பள்ளதாக்கில் மேற்காக ஓடி அங்குள்ள கடற்கரைப் பகுதியில் 100கி.மீ மேற்காக ஓடி மறுபடியும் வடக்கு நோக்கி பாய்ந்து பாரன்குவில்லா என்ற நகரத்தில் உள்ள பாகன் டி ஸென்ஸியா என்று பெயர் வழங்கப் படும் இடத்தில் கரீபியன் கடலில் கலக்கும். 
பிரேஸிலுக்கு அடுத்தப் படியாக உலகின் இரண்டாவது உயிரிப் பன்மையம் கொலம்பியாதான். 2016 கணக்கின் படி 56,343 வகையான சிற்றினங்கள் காணப் படுகிறது. இவைகளில் 9,153 வகைகள் இவ்விடத்திற்கே உரிய நிலத்துணை இனங்களாகும். இது ஆர்க்கிட் மற்றும் பறவை இன வைகைகளில் உலக அளவில் முதலாம் இடத்தையும் தாவரங்கள், இருவாழ்விகள் மற்றும் நன்னிர் மீன் இனங்களில் இரண்டாம் இடத்தையும் பனை மரங்கள் மற்றும் ஊர்வன இனங்களில் மூன்றாம் இடத்தையும் பல்லுயிர் பாலூட்டிகளில் நான்காம் இடத்தையும் வகிக்கிறது.
மாக்டலீனா ஆற்று வடிநிலம் அங்கு காணப்படும் காகா ஆறு மற்றும் கிளை ஆறுகள் மீன்களின் வளமிக்க பகுதியாகக் காணப் படுகிறது. 2008 கணக்கின் படி இங்கு 203 வகையான மீனினங்கள் காணப் பட்டன. அதன் பிறகு அநேக வகை புதிய இனங்கள் கண்டு பிடிக்கப் பட்டு வருகிறது. அதன் பிறகு அநேக வகையான் புதிய மீன்கள் கண்டு பிடிக்கப் பட்டு வருகிறது. இங்கு வாழும் மீனிங்களில் 55% உள்நாட்டு அல்லது நிலத்துணை மீனினங்களாகும். இவற்றில் நான்கு பேரினங்களும் காணப்படுகிறது. பொதுவாக இங்குள்ள மீனினங்கள் தங்கள் சுற்றுச் சூழலோடு தொடர்புடையதாகக் காணப் படுகிறது. அட்ரடோ ஆறு மற்றும் மரகோயோ ஏரி பகுதிகளில் நன்கு தொடர்புடையதாகக் காணப் படுகிறது. ஆனால் அமேசான்-ஓரினாகோ ஆற்று வடிகாலில் குறைந்த அளவே தொடர்பு கொண்டுள்ளது. 

கொலம்பியாவில் ஆற்று வடிகால்களில் தான் அதிக அளவு மீன் உற்பத்தி மர்றும் மீன் வளம் நிறைந்ததாகக் காணப் படுகிறது. ஆனால் 1975-2008 இல் இந்த உற்பத்தி மற்றும் பிடிக்கப் படும் மீன் அளவௌகளில் கொலம்பியா ஒரு பெரும் சரிவைச் சந்தித்தது. மனித கழிவுகள், சுரங்கத் தொழில்கள், வேளாண்மை மற்றும் காடுகளை அழிப்பதால் ஏற்பட்ட வண்டல் மண் படிவுகள் ஆகியவை மாசுபாட்டை ஏற்படுத்தியமையே இந்த வளம் சரிய முக்கிய அச்சுறுத்தலாகக் கருதப் படுகிறது. மேலும் இன்னும் அணை கட்டுகள் கட்டப்படுகின்றன இதுவும் ஒரு காரணமாகக் கருதப் படுகிறது.இந்த மாசுக்களின் காரணமாக வாணிப த்திற்கு முக்கியமாக பயன்பட்ட சில வகை மீன்களின் உடலில் கன உலோகங்கள் கண்டறியப் பட்டன. 2002 கணக்கின் படி பத்தொன்பது மீன் வகைகள் அழியும் அச்சுறுத்தலில் இருப்பதாகக் கருதப் படுகிறது. 

இந்த ஆற்றின் தென் அமெரிக்கவிலுள்ள வட பகுதியில் பாயும் புவியியல் அமைப்பைக் காணும்போது இந்த மாக்டலீனா ஆறு கொலம்பியா காலத்திற்கு முன்பே கொலம்பியாவிற்கும் ஈகுவாடருக்கும் இடையில் இருந்திருக்கக் கூடும். காரிப் மொழியைப் பேசக்கூடிய பாஞ்சே மற்றும் யாரிகுயி இன மக்கள் இந்த ஆற்றின் கரையோரம் குடியேறி உள்ளார்கள் அதே வேளையில் இதன் மேற்பகுதி மியூச்கா இன மக்களால் குடியேற்றப் பட்டுள்ளது .அந்தப் பகுதி யுமா ஆறு என்று அழைக்கப் படுகிறது.

மேலும் 16ஆம் நூற்றாண்டில் இன்றைய கொலம்பியாவிற்கு வருகை தந்த ஸ்பானிய வீரர்களும் கண்டுபிடிப்பாளர்களும் இந்த ஆற்றின் மூலமே உள்நாட்டிற்குள் போய் வந்தார்கள். ரொட்ரிகோ டி பஸ்டிடாஸ் என்பவரே இதை கண்டு பிடித்து இதற்கு மாக்டலீனா என்கிற பெயரையும் ஏப்ரல் 1 , 1501இல் வைத்தார்.


</doc>
<doc id="402577" url="https://ta.wikipedia.org/wiki?curid=402577" title="வெண்ணந்தூர் பெரிய மாரியம்மன் கோவில்">
வெண்ணந்தூர் பெரிய மாரியம்மன் கோவில்

பெரிய மாரியம்மன் கோவில் தமிழ்நாடு, நாமக்கல் மாவட்டம், வெண்ணந்தூரில் அமைந்துள்ள ஒரு மாரியம்மன் கோவில் ஆகும்.

பெரிய மாரியம்மன் கோவில் வெண்ணந்தூரில் 6வது வார்டு மாரியம்மன் கோவில் வீதியில், வெண்ணந்தூர்-சௌரிபாளையம் சாலையின் அருகில் கிழக்கு நோக்கி அமைந்துள்ளது. கோவிலுக்கு வெளியே இடதுபறத்தில் கிணறு ஒன்று உள்ளது. பல வருடங்களாக அந்த பகுதிக்கு நீர் ஆதாரமாக இருந்து வந்தது. தற்போது இது கோவில் பயன்பாட்டிற்கு மட்டும் இருக்கிறது.

பழைய ஆலயம் சுண்ணாம்பு சுதையால் கட்டப்பட்டது, கூரை செம்மண் ஓட்டால் ஆனது. முன் மண்டப திண்ணை கூரை ஓலை கீற்றால் ஆனது.பின் மூல அரூப கற்சிலையை அகற்றாமல் அதே இடத்தில் ஒரு கற்கோவில் ஏழுப்பப்பட்டது. கோவிலின் கோபுரம் பல வண்ண அழகிய சிற்பங்கள் சிமெண்ட்டால் உருவாக்கப்பட்டது.

மூலவர் அருள்மிகு ஸ்ரீ பெரிய மாரியம்மன் கற்சிலையாக கிழக்குத்திசை நோக்கி அமர்ந்த கோலத்தில் உள்ளது. அருகில் கீழே, ஆதி மூலவர் அரூப சிலை அமைந்துள்ளது. இரு சிலைகளுக்கும் தினமும் அபிசேகம், அலங்காரம் மற்றும் பூஜை நடைபெறும். உர்சவ அம்மன் ஐம்பொன் சிலை திருவிழா மற்றும் விசேட நாட்களில் தேரில் அலங்கரிக்கப்பட்டு ஊர்வலமாக அழைத்து வரப்படும்.


ஒவ்வொரு ஆண்டும் ஆடி மாதம் திருவிழா பதினைந்து நாட்கள் தொடர்ந்து நடைபெறும். நான்காவது வியாழக்கிழமை முக்கிய திருவிழா ஆகும். அப்பொழுது கோவில் வண்ணமயமான மின்ஒளி விளக்குகளால் அலங்கரிக்கப்படும். ஊர் பொது மக்கள் அனைவரும் திருவிழா காலங்களில் அசைவம் சாப்பிடுவதை தவிர்த்துவிடுவர். காப்பு கட்டப்பட்டதால் வெளியூர் செல்வதை தவிர்த்துவிடுவர். 

மாரியம்மன் பண்டிகை வெண்ணந்தூரில் பெரிய மாரியம்மன், சின்ன மாரியம்மன், பூபதி மாரியம்மன், செல்வ மாரியம்மன் ஆலையங்களில் ஒன்றாக நடைபெறும். இத் திருவிழாவுடன் சேர்த்து அருள்மிகு ஸ்ரீ முத்துக்குமரசாமி முருகன் பண்டிகை கொண்டாடப்படும்.

ஊர் எல்லையில் உள்ள காவல் தெய்வம் சக்தியை குதிரையின் மேல் அழைத்து வரும் நிகழ்வு ஆகும்.
முதிர்ந்த வேப்ப மரத்தின் மூன்று கிளைகள் அமைந்த கிளை கம்பத்திற்கு தேர்வு செய்யப்படும். கிளையை வெட்டி எடுப்பதற்கு முன் அந்த வேப்ப மரத்திற்கு பூஜை செய்யப்படும். மூன்று கிளைகள் அமைந்த கம்பத்தை செதுக்கி அதன் மரபட்டையை எடுப்பர். சமன் செய்யப்பட்ட கம்பத்தின் மூன்று கிளைகளை மேல்நோக்கி கூராக்கப்படும். கம்பத்தின் முன்பக்க தண்டுப்பகுதியில் கைகூப்பி வணங்குவது போல ஒரு சிற்பம் செதுக்கப்படும். இது சிவனை குறிக்கும். ஊர் பொது கிணற்றில் ஊரவைத்துு பின் கம்பத்திற்கு மஞ்சள் பூசி பொட்டு வைத்து பூ மாலை அணிவித்து மரியாதை செலுத்தி பூஜை செய்யப்படும். இக்கம்பத்தை ஒரு குறிப்பிட்ட சமுகத்தினர் எடுத்து ஊரை சுற்றி கோவிலுக்கு ஆடி வருவர்.

கம்பத்தை எடுத்து ஆடி வரும்பொழுது ஊர் மக்கள் முளைப்பாரி, மாவிளக்கு, தீபம் ஏந்தி கோவிலை நோக்கி திரளாக வருவர். கோவிலை வலம் வந்து அம்மனுக்கும் கம்பத்திற்கும் மரியாதை செலுத்தி கம்பத்தை அதற்கான இடத்தில் பலிக்கு பின் நடப்படும்.

பண்டிகையின் கடைசி மூன்று நாட்கள் தீ சட்டியை எடுத்து பூசாரி மும்முறை வலம் வந்து அம்மன் எதிரே நடப்பட்ட கம்பத்தின் மூன்று கிளை நடுவே வைப்பார் அவர் தீ சட்டி எடுக்கும் போது தன் தோளில் சாட்டையை குறுக்காக அணிந்திருப்பார். இருதியில் பூஜை நடைபெற்று மக்களுக்கு பிரசாதம் வழங்கப்படும்.

வெண்ணந்தூர் பெரிய மாரியம்மன் கோவில் திருவிழாவில் தீ மிதித்தல் கிடையாது. ஆனால் பண்டிகையின் கடைசி மூன்று நாட்கள் காலையில் முதல் நாள் இரவு கம்பத்தின் மேல் வைக்கப்பட்ட தீ சட்டியை எடுத்து அதை கோவிலுக்கு எதிரே தரையில் கொட்டி அதை பக்தர்கள் மிதிப்பர் அப்பொழுது பூசாரி சாட்டையால் அவர்களை அடிப்பார். இதனால் உடல் பிணிகள் அகலும் என நம்பப்படுகிறது. 

வியாழக்கிழமை அன்று அம்மனுக்கு சிறப்பு அலங்கார பூஜைகள் நடைபெறும். ஊர் பொது மக்கள், பக்தர்கள் அம்மனை வேண்டி திரளாக பொங்கல் வைத்து கொண்டாடுவர். சிலர் ஆடு,கோழி,சேவல் பலியிடடுவர்

வெள்ளியன்று ஆரவாரமில்லாமல் கம்பம் பிடுங்கி ஊர் கிணறு ஒன்றில் போட்டுவிடுவர்.

சனிக்கிழமையன்று மஞ்சள் நீராட்டம் மிக விமர்சையாக நடைபெறும்.உர்சவ அம்மன் ஐம்பொன் சிலை தேரில் வைக்கப்பட்டு ஊர்வலமாக அழைத்து வரப்படும். பொதுமக்கள் மற்றும் பக்தர்கள் மஞ்சள் கரைக்கப்பட்ட நீரை தெளித்து ஆரவாரம் செய்வர்.

வண்டிவேடிக்கை, பூங்கரகம், பறை அடித்தல், குறவர் ஆட்டம், பச்சை காளி-பவள காளி ஆட்டம், பட்டிமன்றம், ஆடல்-பாடல் நிகழ்ச்சி, சிறுவர்-சிறுமியர் கலை நிகழ்ச்சிகள், வழுக்கு மரம் ஏறுதல் மற்றும் பல கிராமிய நிகழ்ச்சிகள் நாள்தோறும் நடைபெறும்.

ஒவ்வொரு நாளும் மாலையில் சிறப்பு பூஜை நடைபெறும். பூஜையின் போது பறை அடிக்கப்படும், பறை இசையால் அம்மன் மகிழ்ச்சி அடைவதாக நம்பப்படுகிறது.
சுண்ணாம்பு சுதையால் ஆன கோவிலை கற்கோவிலாக 1997 ஆம் வருடம் கட்டிமுடிக்கப்பட்டது. இதன் கட்டுமானம் உள்ளூர் மக்களின் பொருள் உதவியாலும் பண உதவியாலும் முலுமையடைந்தது. இருப்பினும் பல தடைகள் மற்றும் பல காரணங்களுக்காக கட்டுமான பணிகள் நிறைவடைய பல ஆண்டுகளாயின. கட்டுமான பணிகள் முடிந்ததும் கோவிலுக்கு குடமுழுக்கு நிகழ்வுக்கு ஏற்பாடு செய்யப்பட்டது. இது வெண்ணந்தூர் பொது மக்களால் பெரிதும் கொண்டாடப்பட்டது. அதன் பின் 48 நாட்கள் சிறப்பு பூஜையான மண்டல பூஜை நடைபெற்று தினம் அன்னதானம் வழங்கப்பட்டது. தற்போது இக்கோயில் ஒரு சமூகத்தினரால் நிர்வகிக்கப்படுகிறது.



சேலம் மற்றும் கோவை விமானநிலையம்


</doc>
<doc id="402587" url="https://ta.wikipedia.org/wiki?curid=402587" title="அவீச்சி">
அவீச்சி

டிம் பெர்குலிங் ("Tim Bergling"; 8 செப்டம்பர் 1989 – 20 ஏப்ரல் 2018), பரவலாக அவரது திரைப் பெயர் அவீச்சி ("Avicii"; ; வணிகமுறையில் ΛVICII மற்றும் ◢ ◤) ஓர் சுவீடிய இசைக்கலைஞரும் இசைத்தட்டாளரும் கலப்பிசைக் கலைஞரும் ஆவார். இசைத்தட்டுத் தயாரிப்பாளராகவும் விளங்கினார். 

பெர்குலிங்கின் அறிமுகத் தொகுப்பில், "இட்ரூ (மெய்)" (2013), இலத்திரனியல்சார் இசையில் பல்வேறுவகை இசைநடைகளும் கலந்து வெளியானது; இது இசை விமரிசகர்களிடம் பொதுவான நேர்மறையான வரவேற்பைப் பெற்றது. பதினைந்தும் மேற்பட்ட நாடுகளில் இது விரைவிலேயே முதல் பத்திடங்களில் ஒன்றாக இடம் பிடித்தது. ஆத்திரேலியா, சுவீடன், டென்மார்க்கு,ஐக்கிய அமெரிக்க நடனவிசை பட்டியல்களில் முதலிடம் பிடித்தது. 2015இல் தனது இரண்டாவது கலைக்கூடத் தொகுப்பான "இஸ்டோரீசு (கதைகள்)" வெளியிட்டார். ஆகத்து 10, 2017இல் "அவீச்சி (01)" என்ற இசைத்தட்டை வெளியிட்டார். ஏப்ரல் 20, 2018 இல் ஓமான் நாட்டில் மரணமடைந்தார்.

அவீச்சி 2012 மற்றும் 2013ஆம் ஆண்டுகளில் இசைத்தட்டாளர்களுக்கான இதழால் ("DJ Magazine") ஆண்டுதோறும் வெளியிடப்படும் முதல் 100 இசைத்தட்டாளர்கள் பட்டியலில் மூன்றாவதாக குறிப்பிடப்பட்டிருந்தார். 2012ஆம் ஆண்டில் டேவிட் கெத்தாவுடன் அவர் ஆற்றிய படைப்பு "சன்ஷைன்" (கதிரொளி)க்காகவும் 2013இல் தனது பாட்டு "லெவல்சு" (நிலைகள்)க்காவும் இருமுறை கிராமி விருதுக்கு நியமிக்கப்பட்டுள்ளார். 

"ஐ குட் பி தி ஒன்" (நிக்கி ரோமெரோவுடன்), "வேக் மீ அப்!" (அமெரிக்கப் பாடகர் அலோ பிளாக்குடன்), "யூ மேக் மீ", "ஏய் பிரதர்", "அடிக்டக்டு டு யூ", மற்றும் "கொல்லைடு" (பிரித்தானியப் பாடகர் லியோனா லெவிசுடன்) பரவலாக அறியப்பட்ட இவரது பாடல்களில் சிலவாகும்.
அவீச்சி செப்டம்பர் 8, 1989 இல் ஸ்டாக்ஹோம், சுவீடனில் பிறந்தார். அவரது பிறந்த பெயர் டிம் பெர்லிங்; இருப்பினும் அவர் தொழில் ரீதியாக அவீச்சி, டிம் பெர்கு என்ற பெயர்களால் அறியப்படுகிறார்; டிம் லைடென், டாம் ஹேங்சு, டிம்பர்மேன் என்பன இவரது பிற புனைபெயர்களாகும்.
2008 ஆம் ஆண்டில் தனது 18ஆம் அகவையில் இசையுலகிற்கு வெளிவந்தார்; தம்முடைய காமோதோர் 64 குறுங்கணினியில் இருந்த "சோம்பேறி ஜோன்சு" என்ற காணொளி விளையாட்டுப் பாட்டை கலப்பிசையில் மீளமைத்து வெளியிட்டார்; இது " சோம்பேறி லேசு " என்ற பெயரில் "ஸ்ட்ரைக் ரிகார்டிங்" நிறுவனத்தால் விற்பனைக்கு விடப்பட்டது.

அவீச்சி பீட் டாங் என்ற வணிகப் பெயருடன் ஏப்ரல் 2008 இல் " மேன்மேன் " என்ற இசைத்தொகுப்பை சொந்தமாக வெளியிடப்பட்டார். இது "ஃபாசுட்டு டிராக்சு" என்ற போட்டியில் 70 விழுக்காடு வாக்குகளைப் பெற்று முதலிடத்தை வென்றது. இதனைத் தொடர்ந்து அவீச்சி உலகெங்கிலும் உள்ள பல இசைத்தட்டு வெளியீட்டாளர்கள், விளம்பரதாரர்கள் மற்றும் முன்பதிவு முகமைகளைத் தொடர்பு கொண்டார்.

2011இல் தனது "லெவல்சு" என்ற இசைத்தொகுப்பை பொதுவெளியில் வெளியிட்டார். இந்தப் பாட்டு எட்டா ஜேம்சு பாடிய கடவுள் வாழ்த்துப் பாடலான "சம்திங் காட் அ ஓல்டு ஆன் மீ" என்ற பாடலின் துளிகளை உள்ளடக்கியிருந்தது. இத்தொகுப்பு ஆஸ்திரியா, பெல்ஜியம், பொசுனியா எர்செகோவினா, குரோவாசியா, டென்மார்க், பின்லாந்து, ஜெர்மனி, கிரேக்கம் (நாடு), அயர்லாந்து, இத்தாலி, the நெதர்லாந்து, சுலோவீனியா, ஐக்கிய இராச்சியம், நாடுகளில் முதல் பத்து இடங்களுக்குள்ளாக இருந்தது; அங்கேரி, நோர்வே சுவீடன் நாடுகளில் முதலிடத்தைப் பிடித்தது.

2012ஆம் ஆண்டில் டேவிடு கெத்தாவுடன் இணைந்து பாடிய "சன் ஷைன்" என்ற பாட்டிற்காக சிறந்த நடன இசை என்ற பகுப்பில் கிராமி விருதுக்கு நியமிக்கப்பட்டார். லியோனா லெவிசின் "கொல்லைடு" என்ற ஒற்றைப் பாட்டில் அவீச்சியின் "ஃபேடு இன்டூ டார்க்னசு" என்ற பாடலின் துளிகள் இடம்பெற்றது. இப்பாடலில் இதற்குரிய மூலக்குறிப்பை குறிப்பிடாததால் அவீச்சி இதற்கு தடை வாங்க முயன்றார். இருப்பினும் இச்சர்ச்சைக்கு நீதிமன்றத்திற்கு வெளியே தீர்வு காணும் வண்ணம் லெவிசின் சார்பாளர் லெவிசும் அவீச்சியும் இணைந்து இப்பாடலை வெளியிடுவதாக அறிவித்தார்.

2016இல் அவீச்சிக்கு அதிகளவிலான குடிப்பழக்கத்தால் கடும் கணைய அழற்சி ஏற்பட்டுள்ளதாக கண்டறியப்பட்டது. இதன்பிறகு நேரலை நிகழ்ச்சிகளில் கலந்து கொள்வதை நிறுத்தினார்.

ஏப்ரல் 20, 2018 அன்றுபெர்குலிங்கின் தொடர்பாளர் டயானா பேரன் ஓமான் நாட்டின் மசுக்கட்டு நகரில் அவர் இறந்ததாக அறிவித்தார். இவரது விசிறிகளுக்கும் குடும்பத்தினருக்கும் கால்வின் ஆரிசு, மார்ஷ்மெல்லோ, டெட்மவுசு, மார்ட்டின் காரிக்சு, செட் போன்ற இசைத்தட்டாளர்களும் ரீட்டா ஓறா, துவா லிப்பா, மடோனா போன்ற பாடகர்களும் உட்பட பல இசைக்கலைஞர்கள் இரங்கல் தெரிவித்துள்ளனர்.


</doc>
<doc id="402590" url="https://ta.wikipedia.org/wiki?curid=402590" title="வெண்ணந்தூர் ஏரி">
வெண்ணந்தூர் ஏரி

வெண்ணந்தூர் ஏரி என்பது தமிழ்நாட்டின், நாமக்கல் மாவட்டம். வெண்ணந்தூர்க்கு அருகில் மேற்கே அமைந்துள்ள ஒரு ஏரியாகும். இந்த ஏரியின் பரப்பளவு கிழக்கு-மேற்கே அதிகமாகவும், வடக்கு-தெற்கே குறைவாகவும் அமைந்துள்ளது. வடக்கு, கிழக்கு, தெற்கு கரைகள் வெண்ணந்தூரில் அமைந்துள்ளன. மேற்குக் கரை நாச்சிபட்டியில் அமைந்துள்ளது.


</doc>
<doc id="402620" url="https://ta.wikipedia.org/wiki?curid=402620" title="காதல் 2 கல்யாணம்">
காதல் 2 கல்யாணம்

காதல் 2 கல்யாணம் (Kadhal 2 Kalyanam) (காதல் டு கல்யாணம் என படிக்கவேண்டும் ) என்பது வெளிவராத தமிழ் காதல் நகைச்சுவைத் திரைப்படமாகும். இதை அறிமுக இயக்குநரான மிலிந்த் ராவு இயக்கினார். இப்படத்தின் நட்சத்திரங்களான ஆர்யாவின் தம்பி சத்யா மற்றும் ரம்யா ஆகியோர் முதன்மைப் பாத்திரங்களில் நடித்துள்ளனர். இவர்களுடன் ஜெயஸ்ரீ, நாகேந்திரபிரசாத், கஸ்தூரி , அனுஜா ஐயர் ஆகியோர் நடித்துள்ளனர். பிரபல திரைப்பட விமர்சகர் பரத்வாஜ் ரங்கன் படத்துன் உரையாடல்களை எழுதியுள்ளார், யுவன் ஷங்கர் ராஜா படத்தின் பின்னணி இசையை அமைத்துள்ளார். 2008 ஆம் ஆண்டு நடுப்பகுதியில், முன் தயாரிப்புப் பணிகள் துவங்கியது. படத்தின் படப்பிடிப்பு ஒரு வருடத்திற்கும் மேலாக நீடித்தது, 2010 சூலையில் முடிவடைந்தது. இந்த திரைப்படமானது மிர்ச்சி மூவிஸ் மற்றும் ஈஸ்ட் கோஸ்ட் எண்டர்டெயின்மெண்ட் ஆகியவை இணைந்து தயாரித்தன. அவை தற்போது திரைப்படத் தயாரிப்புத் தொழிலில் இல்லை. எனவே படம் வெளியிடப்படவில்லை.


காத்ல் 2 கல்யாணம் படத்தின் திரைக்கதையைத் தேர்ந்தெடுப்பதற்கு முன்னர் ஆர்யாவும் சத்யாவும் பல திரைக்கதைகளைப் பார்த்து இதை முடிவு செய்தனர். இந்தப் படத்தில் சத்யா ஒரு வானொலி தொகுப்பாளர் (ரேடியோ ஜாக்கி) பாத்திரத்தில் நடித்தார். இந்தப் பாத்திரத்தில் நடிக்க முடிவெடுத்தப் பின்னர் சத்யா மும்பையில் உள்ள பாலிவுட் நடிகர் அனுபம் கெர்ரின் நடிப்பு பள்ளியில் "நடிப்பு திறன் வளர்ப்பு" பயிற்சி பெற்றார். படப்பிடிப்பு தொடங்குவதற்கு முன்னர் சத்தயா ஒரு வானொலி நிலையத்தில் தொழில்முறை வானொலி தொகுப்பாளர்களின் பணிகளை உட்கார்ந்து பார்த்தார். ரம்யா தனது மூன்றாவது படமான வாரணம் ஆயிரம் முடித்திதும் 2008 அக்டோபரில் இந்தப் படத்துக்கு ஒப்பந்தமானார், அவரது கதாபாத்திரத்திரமானது " பெருநிறுவன உலகில் தொழில் சார்ந்து இயங்கும், ஒரு சுயாதீனமான பெண்" என்று விவரிக்கப்பட்டது. " மேலும், முன்னணி நடிகை ஜெயஸ்ரீ 2008 நவம்பரில் ஒரு குறிப்பிடத்தக்க பாத்திரத்தில் நடிக்க கையெழுத்திட்டார், இது ஒரு தசாப்தத்திற்குப் பிறகு அவர் திரைத் துறைக்கு திரும்புவதை குறிப்பிடத்தக்கது. 2008 திசம்பரில், நடிகை கஸ்தூரி ஒரு துணைப் பாத்திரத்திரமாக நாகேந்திர பிரசாத்தின் கதாபாத்திரத்திற்கு மனைவியாக நடித்தார், இதனுடன் படத்தில் ஜான் விஜய் ஒரு குடிகாரனாக நடிக்க ஒப்புக்கொண்டார். 2009 ஆம் ஆண்டு மத்தியில் துவங்கிய படத்தின் படப்பிடிப்புகள் அறியப்படாத காரணங்களால் தடைபட்ட படப்படிப்பானது 2010 இல் மீண்டும் தொடங்கியது.

படத்தின் பெரும்பகுதி வானொலி நிலையத்தில் நடைப்பது என்பதால், கலை இயக்குனர் ராஜீவன் ஒரு வானொலி தொகுப்பாளர் மையத்தை சென்னையில் உருவாக்கினார். இந்த திரைப்படத்தில் குறிப்பிடத்தக்க அம்சமாக, முருகனின் அறுபடை வீடுகளும் இடம்பெறும் விதத்தில் படம்பிடிக்கப்பட்டது. இது 40 ஆண்டுகளுக்குப் பிறகு முதல்முறையாக படம்பிடிக்கப்பட்ட படமாகும். இது ஒரு பேருந்து சுற்றுப்பயணத்தில் நடப்பதாக எடுக்கப்பட்டது. படத்துக்கு எடுக்கப்பட்ட பாடல்களில் ஒன்றான "வெள்ளைக் கொடி" என்ற பாடல், முருகனின் படைவீடுகளில் ஒன்றான திருச்செந்தூர் நகரில் படமாக்கப்பட்டது. மேலும் நாகேந்திர பிரசாத் இயற்றிய பாடலான, "தேடி வருவேன்" என்ற பாடல் புதுச்சேரியில் படம்பிடிக்கப்பட்டது. 2010 சூலையில், இரண்டு பாடல்கள் பதிவு செய்யப்பட்டன; செங்குன்றம் அருகே உள்ள ஒரு பண்ணை வீட்டில் "நா வெட்டப் போற ஆடு" என்ற பாடல் படமாக்கப்பட்டது. இதில் சத்யா, திவ்யா ஆகியோருடன் துணை நடிகர்கள் ஆடினர், இதைத் தொடர்ந்து கடைசிப் பாடலாக "இது காதலாய் இருந்திடுமோ" என்ற பாடல் படம்பிடிக்கப்பட்டது. இந்தப் பாடலை ஏவிஎம் படப்பிடிப்பு அரங்கில் சோடிக்கப்பட்ட காட்டில் எடுக்கப்பட்டது, இந்தப்பாடலுக்கான நடன அசைவுகளை தினேஷ் அமைத்தார். இந்தப் பாடல்களின் படப்பிடிப்பு முடிந்து, ஒன்றரை வருடங்கள் கழித்து படப்பிடிப்பு முடிவடைந்தது.

படத்தின் தயாரிப்பில் ஏற்பட்ட நீண்ட காலத் தாமதத்துக்குப் பிறகு, மீர் மூவிஸ் மே 29 இல் முழு படப்பிடிப்புமு முடிவடைந்ததாக அறிவித்தது. 2013 சூனில் படப்பிடிப்புக்குப் பிந்தைய பணிகள் துவங்கின. இதனுடன் 2013 சூனில் திரைப்படத்தின் முன்னோட்டம் வெளியிடப்பட்டது. படத்தின் வெளியீடு செப்டம்பர் மாதத்தில் நடக்கும் என எதிர்பார்க்கப்பட்டது.

இத்தப் படத்திற்கான பின்னணி இசையை யுவன் சங்கர் ராஜா மேற்கொண்டார். படத்திற்கான பாடல்களுக்கான இசையமைப்பும், பாடல் பதிவும் 2009 மற்றும் 2010 இல் மேற்கோள்ளப்பட்டன. பாடல் வெளியீட்டின்போது இரண்டு வருடங்களுக்கு முன்னரே தனது பாடல் பதிவு செய்யப்பட்டதாக பாடகி சின்மயி கூறினார், மேலும் யுவன் சங்கர் 2010 செப்டம்பரிலேயே பாடல்களின் முதன்மைப் பதிவுகளை வழங்கிவிட்டதாக குறிப்பிட்டார். இருப்பினும், படத்தின் தயாரிப்பில் ஏற்பட்ட நீண்ட கால தாமதத்தால், படத்தின் பாடல் தொகுப்பு 2011 மார்ச்சில் வெளியிடப்பட்டது. சோனி மியூசிகால் நேரடியாக மார்ச் 18 அன்று பாடல்கள் வெளியிட்ட போதிலும், பின்னர் ஒரு சிறப்பு வெளியீடாக ரேடியோ மிர்ச்சியில் ஒரு நிகழ்ச்சி நடைபெற்றது, இதில் அனைத்து பாடல்களும் வெளிவந்து, ஒளிபரப்பப்பட்டன, இந்நிகழ்ச்சியில் ஆர்யா, சத்யா மற்றும் மிலிந்த் ஆகியோர் கலந்துகொண்டனர்.

இந்த இசைத்தொகுப்பில் ஆறு பாடல்கள் இடம்பெற்றன. யுவன் ஷங்கர் ராஜா தனது ட்விட்டர் பக்கத்தில் இந்த பாடல்கள் பற்றிக் குறிப்பிடுகையில் இவை "இளமை மற்றும் புதியவை" என்று கூறினார், ஒரு பாடலை அவரே பாடியும் இருந்தார். இந்தப் பாடல் தொகுப்பில் பாடகர்-இசையமைப்பாளர் தோஷி சபரியின் முதல் தமிழ்ப் பாடல் இடம்பெற்றது, இது யுவன் ஷங்கருடனான கூட்டணியில வெளியான ஒய் படத்தில் இடம்பெற்ற "சீஹரி" என்ற பாடலுக்கு அடுத்து வெளியான அவரது இரண்டாவது பாடல். தெலுங்கு பாடகர் மற்றும் நடிகரான அனூஜ் குருவாரா இந்தப் படத்திற்காக ஒரு பாடலை பாடி இருக்க வேண்டும், ஆனால் பாடல் தொகுப்பில் இடம்பெறவில்லை.,


</doc>
<doc id="402621" url="https://ta.wikipedia.org/wiki?curid=402621" title="பாசிப்பட்டினம்">
பாசிப்பட்டினம்

பாசிப்பட்டினம், இந்தியாவின் இராமநாதபுரம் மாவட்டத்தின் திருவாடானை வட்டத்தில், திருவாடானை ஊராட்சி ஒன்றியத்தில் அமைந்த கலியநகரி ஊராட்சியில் வங்காள விரிகுடாவின் கடற்கரை கிராமம் ஆகும். இக்கிராமம் கிழக்கு கடற்கரை சாலையில் தொண்டிக்கும் - சுந்தரபாண்டியன்பட்டினத்திற்கும் இடையே அமைந்துள்ளது. 

வங்காள விரிகுடா கடற்கரை கிராமமான பாசிப்பட்டினத்தின் அஞ்சல் சுட்டு எண் 623409 ஆகும். இதனருகில் உள்ள அஞ்சலகம் தொண்டியில் உள்ளது. தொலைபேசி குறியீடு எண் 0561 ஆகும். இக்கிராமத்தினரின் முக்கியத் தொழில் கடல் மீன் பிடித்தல் ஆகும். இக்கிராமத்தில் இசுலாமியர்களும், கிறித்தவர்களும் அதிகம் வாழ்கின்றனர். 

பாசிப்பட்டினம், வருவாய் வட்டத் தலைமையிடமான திருவாடானையிலிருந்து 18 கிமீ தொலைவிலும்; பேரூராட்சியான தொண்டிக்கு வடக்கே 10 கிமீ தொலைவிலும், சுந்தரபாண்டியன்பட்டினத்திற்கு தெற்கே 4 கிமீ தொலைவிலும், மாவட்டத் தலைமையிட நகரம் இராமநாதபுரத்திலிருந்து 71 கிமீ தொலைவிலும் உள்ளது. 

பாசிப்பட்டினம் திருவாடானை சட்டமன்றத் தொகுதிக்கும், இராமநாதபுரம் மக்களவைத் தொகுதிக்கும் உட்பட்டது.
திருவாடனை ஊராட்சி ஒன்றியத்தில் உள்ள பாசிப்பட்டினத்திற்கு வடக்கில் ஆவுடையார்கோயில் ஊராட்சி ஒன்றியம் மற்றும் மணமேல்குடி ஊராட்சி ஒன்றியம், மேற்கில் கண்ணங்குடி ஊராட்சி ஒன்றியம், தெற்கில் இராஜசிங்கமங்கலம் ஊராட்சி ஒன்றியம் உள்ளது. 

பாசிப்பட்டினத்திற்கு அருகமைந்த நகரங்கள் தேவகோட்டை, காரைக்குடி மற்றும் பேராவூரணி ஆகும்.இந்த கிராமத்தில் புகழ் பெற்ற "மகான் சர்தார் நெய்னா முகமது ஒலியுல்லா"வின் தர்கா அமைந்துள்ளது. 


</doc>
<doc id="402637" url="https://ta.wikipedia.org/wiki?curid=402637" title="உயிரே உயிரே">
உயிரே உயிரே

உயிரே உயிரே (Uyire Uyire) என்பது தமிழ் காதல் திரைப்படம் ஆகும். இப்படத்தை ஏ. ராஜசேகர் இயக்கியுள்ளார். படமானது மூத்த நடிகை ஜெயபிரதா மற்றும் முன்னாள் அரசியல்வாதி அமர் சிங் ஆகியோரால் தயாரிக்கப்பட்டது. இந்தப் படமானது விக்ரம் குமாரின் 2012 ஆண்டைய வெற்றிப் படமான " இஷ்க் " என்ற தெலுங்கு படத்தின் மறு ஆக்கமாகும். இந்தப் படத்தில் பிரபல நடிகை ஜெயப்ரதாவின் மகனான சித்து, ஹன்சிகா மோட்வானி ஆகியோர் முதன்மைப் பாத்திரங்களில் நடித்துள்ளனர். படமானது 2016 ஏப்ரல் 1 அன்று வெளியாகி, ரசிகர்களிடம் மிகுதியான எதிர்மறை விமர்சனத்தைப் பெற்றது.

நாயகன் ராகுல் (சித்து) மும்பையில் இருந்து விமானம் மூலம் சென்னைக்கு வருகிறார். அதே விமானத்தில் பிரியாவும் (ஹன்சிகா) பயணிக்கிறார். இவரைப் பார்த்தவுடனே காதல் வயப்படுகிறார் ராகுல். விமானத்தில் அருகருகே உட்கார்ந்து பேசி கொண்டு வருகிறார்கள்.

சென்னையில் தரையிறங்க வேண்டிய விமானம், மழை, வெள்ளம் காரணமாக கோவாவில் தரையிறங்குகிறது. கோவாவில் ராகுலின் நண்பனுக்கு திருமணம் நடைபெற இருப்பதால், அங்கு பிரியாவை அழைத்து செல்கிறார். அங்கு நண்பர்களிடம் பிரியாவைத் தன்னுடைய மனைவி என்று அறிமுகம் செய்து வைக்கிறார்.

அன்று இரவு தனியாகக் கடற்கரையில் இருக்கும் பிரியாவை, ஒரு கும்பல் கற்பழிக்க முயற்சி செய்கிறது. இந்த கும்பலிடம் இருந்து பிரியாவைக் காப்பாற்றுகிறார் ராகுல். இதிலிருந்து பிரியாவுக்கு ராகுல் மீது காதல் ஏற்படுகிறது. இருவரும் காதலைச் சொல்லாமல் இருந்து வருகிறார்கள்.

ஒருவழியாகச் சென்னைக்கு வரும் இவர்கள், அங்கு பிரியாவிடம் தன் காதலைச் சொல்ல ராகுல் முயற்சி செய்கிறார். அப்போது, பிரியாவை அழைத்துச் செல்ல வரும் பிரியாவின் அண்ணன் சிவாவை (அஜய்) பார்த்தவுடன் அதிர்ந்து போகிறார். பிரியாவின் அண்ணன் சிவா, மூன்று வருடங்களுக்கு முன்பு, ராகுலின் அக்காவான திவ்யாவைக் (சாயாசிங்) காதல் என்ற பெயரில் துன்புறுத்தியதற்காக அவரை அடித்திருக்கிறார். இதனால் சிவாவுக்கும் ராகுலுக்கும் முன்பே பகை இருந்து வருகிறது.

ஒருகட்டத்தில் பிரியா ராகுல் மீது ஏற்பட்ட காதலை வெளிப்படுத்துகிறார். இந்த காதலுக்கு அவரது அண்ணன் சிவா எதிர்ப்பு தெரிவிக்கிறார். இறுதியில், சிவாவை எதிர்த்து பிரியாவும் ராகுலும் எவ்வாறு இணைந்தார்கள் என்பதே படத்தின் மீதிக்கதை.


விக்ரம் குமாரின் 2012 ஆண்டைய தெலுங்கு படமான இஷ்க் வெற்றியைத் தொடர்ந்து, பிரபல நடிகை ஜெயபிரதா இந்தப் படத்தின் தமிழ் மறு ஆக்க உரிமையைப் பெற்றார். 2012 சூனில் தனது மகன் சித்து இப்படத்தில் முன்னணி பாத்திரத்தில் நடிப்பார் என அறிவித்தார். இதற்கு முன்பு ஏ. ராஜசேகர் விசால் நடித்த இருமொழி படமான சத்தியம் என்ற படத்தை இயக்கினார். 2001 ஆம் ஆண்டில் கிளாஸ்மேட் என்ற பெயரிடப்பட்ட ஒரு இருமொழி படத்தில் சித்துவை கதாநாயகனாக அறிமுகம் செய்ய ஜெயப்பிரதா முயற்சித்தார். ஆனால் அந்த திரைப்படம் எடுக்கப்படவில்லை. பின்னர் தெலுங்கு படமான தப்பாணா (2004) என்ற படத்தில் பிரபுதேவாவுடன் இணைந்து சித்துவை முதன்மை பாத்திரத்தில் நடிக்கவைத்து அறிமுகப்படுத்தினார். உயிரை உயிரே படத்தில் முதன்மைப் பாத்திரத்தில் நடிக்க முதலில் நித்யா மேனன் அணுகப்பட்டார் ஆனால் பின்னர் ஹன்சிகா மோட்வானி ஒப்பந்தம் செய்யப்பட்டார்.

2013 ஆம் ஆண்டு திசம்பர் மாதம் கோவாவில் மூன்று நாள் கால அட்டவணையில் ஹன்சிகா இடம் பெற்ற பாடல் காட்சிகளைப் படமாக்கியதுடன் படப்பிடிப்பு முடிவடைந்தது. 2014 ஆம் ஆண்டு சனவரி 14 தைப்பொங்கலன்று படத்தின் முதல் சுவரொட்டி வெளியானது.


</doc>
<doc id="402643" url="https://ta.wikipedia.org/wiki?curid=402643" title="வட்டானம்">
வட்டானம்

வட்டானம், தமிழ்நாடு மாநிலத்தின் இராமநாதபுரம் மாவட்டத்தின் திருவாடானை வட்டத்தில், திருவாடானை ஊராட்சி ஒன்றியத்தில் உள்ளது. வங்காள விரிகுடா கடற்கரையில் உள்ள வட்டானம் கிராமம், கிழக்கு கடற்கரை சாலையில் தொண்டிக்கும் - சுந்தரபாண்டியன்பட்டினத்திற்கும் இடையே அமைந்துள்ளது. 

வங்காள விரிகுடா கடற்கரை கிராமமான வட்டானத்தின் அஞ்சல் சுட்டு எண் 623409 ஆகும். இதனருகில் உள்ள அஞ்சலகம் தொண்டியில் உள்ளது. தொலைபேசி குறியீடு எண் 0561 ஆகும். இக்கிராமத்தினரின் முக்கியத் தொழில் கடல் மீன் பிடித்தல் ஆகும். 

வட்டானம், இதன வருவாய் வட்டத் தலைமையிடமான திருவாடானையிலிருந்து 12 கிமீ தொலைவிலும்; தொண்டிக்கு வடக்கே 10 கிமீ தொலைவிலும், சுந்தரபாண்டியன்பட்டினத்திற்கு தெற்கே 4 கிமீ தொலைவிலும், மாவட்டத் தலைமையிட நகரமான இராமநாதபுரத்திற்கு வடக்கே 67 கிமீ தொலைவிலும் உள்ளது.
வட்டானம் திருவாடானை சட்டமன்றத் தொகுதிக்கும், இராமநாதபுரம் மக்களவைத் தொகுதிக்கும் உட்பட்டது.

அருகில் உள்ள கிராமங்கள் பாசிப்பட்டினம், தேளூர் (7 கிமீ), சுந்தரபாண்டியன்பட்டினம் (8 கிமீ), தொண்டி, திருவெற்றியூர், நம்புதாளை ஆகும். வட்டானத்திற்கு அருகமைந்த நகரங்கள் தேவக்கோட்டை காரைக்குடி, பேராவூரணி மற்றும் பரமக்குடி ஆகும். 

வட்டானத்திற்கு வடக்கில் ஆவுடையார்கோயில் ஊராட்சி ஒன்றியம், தெற்கில் இராஜசிங்கமங்கலம் ஊராட்சி ஒன்றியம், மேற்கில் கண்ணங்குடி ஊராட்சி ஒன்றியம் உள்ளது.
வட்டாணம் ஊராட்சியில் முக்கிய கிராமமான தாமோதரன் பட்டிணம் என்னும் கிராமம் கடல் தொழிலில் சிறந்து விளங்குகிறது.இக்கிராமத்தில் புகழ் பெற்ற தெய்வமாக ஸ்ரீ ஈச்சங்காட்டு காளி அம்மன் கோவில் அமைந்துள்ளது.

2011ம் ஆண்டின் மக்கள்தொகை கணக்கெடுப்பின்படி, வட்டானம் கிராமத்தின் மொத்த மக்கள்தொகை 2,456 ஆகும். இக்கிராமத்தில் 556 வீடுகள் உள்ளது. இக்கிராமத்தின் மக்கள்தொகையில் ஒடுக்கப்பட்டோர் எண்ணிக்கை 403 (16.41%) ஆகவும்; பழங்குடிகளின் எண்ணிக்கை 145 ( 5.90%) ஆகவும் உள்ளது. எழுத்தறிவு 82.04% ஆக உள்ளது. இப்பகுதியில் வீர வன்னியர் குல சத்திரியர் படையாட்சி சமூகத்தினர் அதிக அளவில் காணப்படுகிண்றனர்.



</doc>
<doc id="402653" url="https://ta.wikipedia.org/wiki?curid=402653" title="என்னை நோக்கி பாயும் தோட்டா">
என்னை நோக்கி பாயும் தோட்டா

என்னை நோக்கி பாயும் தோட்டா (Enai Noki Paayum Thota ) என்பது வெளிவர இருக்கும் இந்தியத் தமிழ் காதல் திரில்லர் நாடகத் திரைப்படமாகும். இப்படத்தை கௌதம் மேனன் எழுதி, இயக்கி, தயாரிக்கிறார். படத்தில் தனுஷ், மேகா ஆகாஷ், ராமகுரு (அறிமுகம்) ஆகியோர் முதன்மைப் பாத்திரத்தில் நடித்து வருகின்றனர். படத்தயாரிப்பானது 2016 மார்ச்சில் தொடங்கியது, ஆனால் இயக்குநர் கௌதம் மேனன் இயக்கிவரும் இன்னொரு படமான துருவ நட்சத்திரம் பட வேலைகளால் 2017 சனவரியில் தாமதம் ஏற்பட்டது. 2017 அக்டோபரில், படப் பணிகள் தொடங்கிய போது எந்த அதிகாரப்பூர்வ அறிவிப்பும் இல்லை. 

2017 சனவரியில், முன்னர் மிஸ்டர். எக்ஸ் என அழைக்கப்பட்ட இசையமைப்பாளர், உண்மையில் தர்புகா சிவா என்று ஊடகங்கள் செய்தி வெளியிட்டன. 2017 அக்டோபரில் கௌதம் மேனன் சிவா ஈடுபடுவதை உறுதி செய்தார்.

நடிகர் ரானா தக்குபாடி படத்தில் ஒரு முக்கிய பாத்திரத்தை செய்வதாக அறியப்படுகிறது, ஆனால் சில தகவல்கள் அவர் ஒரு கௌரவ பாத்திரத்தில் வருவதாக குறிப்பிடுகின்றன.


2013 ஆம் ஆண்டின் நடுப்பகுதியில் கௌதம் மேனன் என்னை நோக்கி பாயும் தோட்டா என்ற பெயரிலான படத்தின் திரைக்கதைப் பணிகளில் ஈடுபட்டுவருவதாக முதலில் தெரிவித்தார். இதில் சூரியா நடிப்பதாக இருந்தது. ஆனால் இதில் இருவரும் சேர்ந்து பணியாற்றவில்லை. மாறாக அதற்கு பதிலாக, மற்றொரு படமான, துருவநட்சத்திரம் படத்துக்கான முன்தயாரிப்புப் பணிகளைத் துவங்கினர்.

2016 மார்ச்சில் ஒளிப்பதிவாளர் ஜோமோன் டி. ஜான் இப்படக் குழுவில் இணைந்தார்.

2016 ஆம் ஆண்டு மார்ச் மாதத்தில் தனுஷ் மற்றும் மேகா ஆகாஷ் ஆகிய முன்னணி நட்சத்திரங்களுடன் ராமகுரு போன்றோர் முன்னணி பாத்திரங்களை ஏற்று நடிக்கும் ஒரு திரைப்படத்தை இயக்குவதாக கௌதம் வாசுதேவ் மேனன் அறிவித்தார். 2017 மே மாதத்தில், சுனைனா ஒரு குறிப்பிடத்தக்க பாத்திரத்தில் நடித்தார்.

2016 ஆம் ஆண்டு மார்ச் 14 ஆம் தேதி சென்னையில் இந்தப் படப் பணிகள் அதிகாரப்பூர்வமாக தொடங்கப்பட்டன. ஒரு நீண்ட தயாரிப்பு இடைவேளைக்குப் பின்னர், திசம்பர் நடுப்பகுதியில் படத்தின் இறுதிக்கட்டப் படப்பிடிப்பு துவங்கியது. தனுஷ் தனது இன்னொரு படமான மாரி 2 ஐ முடிக்கவேண்டியுள்ளதால் அதற்கு முன் இதில் நேரம் செலுத்த மறுத்துவிட்டதால் தயாரிப்புப் பணிகள் மீண்டும் தாமதமாகின.

துவக்கத்தில், படத்தின் இசையமைப்பாளர் யார் என்பதை கௌதம் இரகசியமாக வைத்திருந்தார். இசையமைப்பாளரை மிஸ்டர். எக்ஸ். என்று குறிப்பிட்டார். முதல் பாடலான மறுவார்த்தை பெப்ரவரி 10 அன்று வெளியானது, அடுத்து இரண்டாவது பாடலான நான் பிழைப்பேனோ மார்ச் 25 அன்று வெளியிடப்பட்டது. இந்த இரு பாடல்களுக்கும் பாடலாசிரியர் தாமரை ஆவார்.

இந்த படத்தின் இசையமைப்பாளர் யார் என்பது அதிகப்படியான ஊகங்களுக்குப் பிறகு, மிஸ்டர். எக்ஸ் என்பது கவுதமத்தின் ட்விட்டர் இடுகையின் மூலம் தர்புகா சிவா என்று அறியப்பட்டது. ஹாரிஸ் ஜெயராஜ், ஏ. ஆர். ரஹ்மான், இளையராஜா ஆகியோருடன் இணைந்து பணியாற்றிய இவர், கௌதமுடன் முதன்முதலில் இணைந்து பணியாற்றுகிறார். அக்டோபர் 17 அன்று மறுவார்த்தை பாடல் வெளியிடப்பட்டது, இந்த படத்தின் அனைத்து பாடல்களும் இசையமைப்பாளராக தர்புகா சிவா அறிவிக்கப்பட்டுள்ளார்.


</doc>
<doc id="402689" url="https://ta.wikipedia.org/wiki?curid=402689" title="மலை ஆடு">
மலை ஆடு

மலை ஆடு ("mountain goat") ("Oreamnos americanus") வெள்ளாடின் ஒரு வகையினமாகும். இம்மலை ஆடுகள் மிக உயரமான, செங்குத்தான மலைப் பாறைகளில் எளிதாக ஏறி புற்களை மேயும் வலிமை உடையது. இம்மலை ஆடுகள் வட அமெரிக்காவில் அதிகம் காணப்படுகிறது. இம்மலை ஆடுகள் செங்குத்தான மலைப் பாறைகளில் தங்கி புற்களை மேய்வதால், வேட்டைக்காரர்களால் இவ்வாடுகளை எளிதாக வேட்டையாட முடியாது.

மலைகளில் தனியாக புற்களையும், இலைகளையும் மேயும் இம்மலை ஆடுகள், இனப்பெருக்கத்திற்காக மட்டும், ஒவ்வொரு ஆண்டும் நவம்பர் மாதத்தில், ஆண் மலை ஆடுகள், பெண் மலை ஆடுகளை தேடி வருகிறது. கழுத்திற்கு கீழ் இதன் உயரம் 3 முதல் 4 அடி வரை கொண்டது.

மலை ஆடுகளின் தடிமனான தோலும், அடர்த்தியான முடிகளும் பனிப்புயல் மற்றும் கடும் குளிரிலிருந்து காக்கிறது. இதன் கால்கள் குட்டையாக இருப்பினும், உறுதி கொண்டது. இதன் கால்கள் கறுப்பு நிற குளம்புகள் கொண்டது. இதன் மெல்லிய கொம்புகள் சுமார் ஒரு அடி நீளம் கொண்டது.

பெரும்பாலும் வெள்ளை நிறத்தில் காணப்படும் இம்மலை ஆடுகள் வட அமெரிக்காவின் அலாஸ்கா,வாசிங்டன், கொலராடோ, அல்பர்ட்டா, பிரிட்டிசு கொலம்பியா, தெற்கு டகோட்டா, ஐடஹோ, மொன்ட்டானா போன்ற மேற்கு மலை மாகாணங்களை வாழ்விடமாகக் கொண்டது. 

கிடா, பெட்டை ஆகிய இரண்டும் தாடி, குட்டையான வால், நீண்ட கருத்த கொம்புகளைக் கொண்டுள்ளன. கொம்புகள் 15-28 செ.மீ நீளம் வரை வளரும். இவை 45 முதல் 140 கிலோ எடை வரை வளரும். எனினும் பொதுவாக கிடாக்கள் 82 கிலோவுக்கு குறைவான எடையையே கொண்டுள்ளன.

Raedeke, Kenneth J. "Mountain goat." World Book Advanced. World Book, 2012.Web. 20 Dec. 2012.



</doc>
<doc id="402695" url="https://ta.wikipedia.org/wiki?curid=402695" title="வட்டார இணைப்புத் திட்டம் - உடான்">
வட்டார இணைப்புத் திட்டம் - உடான்

வட்டார இணைப்புத் திட்டம் (Regional Connectivity Scheme) அல்லது உதான் (UDAN - Ude Desh ka Aam Naagrik, UDAN-RCS இந்திய அரசின் வட்டார வானூர்தி நிலையங்களின் வளர்ச்சிக்கும் மேம்பாட்டிற்குமானத் திட்டமாகும். இதன் நோக்கமாக "நாட்டின் பொதுக் குடிமகன் பறந்திடுக" எனத் தீர்மானிக்கப்பட்டுள்ளது; இதன்மூலம் வான்பயணம் பரவலாகவும் அனைவருக்கும் தாங்கத் தக்கதாகவும் இருக்கும். தவிரவும் தேசியப் பொருளியல் மேம்பாட்டிற்கும், வேலைவாய்ப்பிற்கும் இந்தியாவின் அனைத்து வட்டாரங்களிலும் மாநிலங்களிலும் வான் போக்குவரத்து கட்டமைப்பு மேம்படவும் வழிகோலும். இந்தத் திட்டத்தின் துவக்கத்தின்போது 486 வானூர்தி நிலையங்களில், 406 பயன்படுத்தப்படாத நிலையங்களாக இருந்தன. இந்தியாவிலுள்ள பயன்படுத்தப்படாத அல்லது குறைவாக பயன்படுத்தப்படும் மேம்படுத்தப்படாத 425 வானூர்தி நிலையங்களில் வட்டார வானூர்தி நிலையங்களை மேம்படுத்தியும் இயக்கத்திற்கு கொணர்ந்தும் இத்திட்டம் வான்பயணத்தை ஊக்குவிக்கும்.

இந்தத் திட்டம் இரு அங்கங்களை உடையது. முதல் அங்கமாக ஏற்கெனவே உள்ள வட்டார வானூர்தி நிலையங்களை மேம்படுத்துவதும் புதிய நிலையங்களை அமைப்பதுமாகும். குடிசார் பறப்புகளை இயக்க ஏற்கெனவே இருந்த 70இலிருந்து (மே 2016இல் மொத்தமாக, படைத்துறை வானூர்தி நிலையங்கள் உட்பட, 98 இயக்கத்திலிருந்தன ) குறைந்தது 150ஆக (திசம்பர் 2018 இலக்கு) உயர்த்துவது இதன் இலக்காகும். துவக்கத்தில் 100க்கும் கூடுதலான முழுமையாக பயன்படுத்தாத (வாரத்திற்கு 7 பட்டியலிட்ட பறப்புகளுக்கு குறையாத) மற்றும் பயன்படுத்தாத வட்டார வானூர்தி நிலையங்களை திசம்பர் 2018க்குள் மேம்படுத்துவதை இலக்காக கொண்டு அதன் பகுதியாக 50 வட்டார வானூர்தி நிலையங்கள் அமைக்க நிதியம் முதலீடு மே 2017இல் அங்கீகரிக்கப்பட்டது . முதல் சுற்றில் எடுக்கப்பட்ட 70 வானூர்தி நிலையங்களில் 43 புதிய நிலையங்களாகும். இதில் 13 நிலையங்கள் இயங்கத் தொடங்கி உள்ளன. மேலும் 12 நிலையங்கள் தயாராகி உள்ளன. 18 குறிப்பிடத்தக்க மேம்படுத்தலை எதிர்நோக்கியுள்ளன. (நவம்பர் 2017 நிலவரம்) 

இரண்டாவது அங்கத்தில் பயணக்கட்டணத்தின் உச்சநிலை கட்டுபடுத்தப்பட்ட, நிதிசார் செயல்படுத்தத்தகு பல புதிய வட்டார பறப்புத் தடங்களை கட்டமைத்து முதல் அங்கத்தில் தயாரான 100 சிறு நகரங்களை ஒன்றுடன் ஒன்று இணைப்பதும் பெரும் நகரங்களுடன் பிணைப்பு ஏற்படுத்துவதுமாகும். தேவையான தடங்களில் "செயல்படுத்தத்தகு பற்றாக்குறை நிதியம்" (VGF) பயன்படுத்தப்படும். "செயல்படுத்தத்தகு பற்றாக்குறை நிதியத்தின்" நடுவண் அரசு பங்காக வழங்க பரவலான வழித்தடங்களில் பறக்கும் வான்சேவைகளுக்கு மேல்வரி வசூலிப்பதாகும். தொடர்புள்ள மாநில அரசுகளும் வான்சேவையாளர்களுக்கு கூடுதல் சலுகைகள் வழங்கவிருக்கின்றன.

உதான் முதல் சுற்று ஏப்ரல் 2017இல் 5 வான்சேவை நிறுவனங்களுக்கு 70 வானூர்தி நிலையங்களை இணைக்க 128 பறப்புத் தடங்கள் வழங்கப்பட்டன; இதன்மூலம் மொத்தமாக இயக்கத்தில் உள்ள குடிசார்வானூர்தி நிலையங்களின் எண்ணிக்கை 106ஆக உயர்ந்துள்ளது.இதில் பல தடங்கள் நவம்பர் 2017இலும் மற்றவை திசம்பர் 2017இலும் செயற்பாட்டிற்கு வந்தன. உதான்-இரண்டாம் சுற்றுக்கு 2017 திசம்பர் இறுதியில் புதிய வழித்தடங்கள் வழங்கப்பட உள்ளன; 17 நிறுவனங்களிடமிருந்து 502 புதிய வழித்தடங்களுக்கான 141 முன்மொழிவுகள் வந்துள்ளன.

திசம்பர் 2017இல் வானூர்திகளின் எண்ணிக்கை 395இலிருந்து 38% உயர்ந்து 548 ஆக உள்ளது. ஆண்டுக்கு புதியதாக 50 வானூர்திகள் சேர்க்கப்பட்டு வருகின்றன. அடுத்தடுத்த கட்டங்களில் கடல்சார் வானூர்திகளும் சேர்க்கப்படும். ஸ்பைஸ் ஜெட் 12 இருக்கைகள் கொண்ட நிலம் நீரில் செல்லக்கூடிய 100 கடல்வானூர்திகளை வாங்க US$400 மில்லியன் பெறுமதிப்புள்ள வேட்டலாணை விடுத்துள்ளது (திசம்பர் 2017).



</doc>
<doc id="402701" url="https://ta.wikipedia.org/wiki?curid=402701" title="அழகிய மணவாளப் பெருமாள் நாயனார்">
அழகிய மணவாளப் பெருமாள் நாயனார்

அழகிய மணவாளப் பெருமாள் நாயனார், வடக்கு திருவீதி பிள்ளைக்கு, மார்கழி மாத, அவிட்ட நட்சத்திரத்தில், ஸ்ரீரங்கத்தில் பிறந்தவர். இவரது மூத்த சகோதரர் பிள்ளை லோகாசாரியார் ஆவார். இவர் தமது தந்தை வடக்கு திருவீதி பிள்ளையிடம் பாடம் பயின்றவர். பெரியவாச்சான் பிள்ளைக்குப் பின்பு, அழகிய மணவாளப் பெருமாள் நாயனார், ஆழ்வார்கள் அருளிய நாலாயிர திவ்வியப்பிரபந்தங்கள் சிலவற்றுக்கு விளக்க உரை அருளியுள்ளார். 



</doc>
<doc id="402712" url="https://ta.wikipedia.org/wiki?curid=402712" title="ஹூமா குரேசி">
ஹூமா குரேசி

ஹூமா சலீம் குரேசி (Huma Saleem Qureshi) என்பவர் இந்தியத் திரைப்பட நடிகை மற்றும் வடிவழகி ஆவார். இவர் மூன்று முறை பிலிம்பேர் விருதிற்கு பரிந்துரை செய்யப்பட்டார்.

குரேசி புது தில்லி பல்கலைக்கழகத்தில் வரலாற்றுப் பிரிவில் இளங்கலைப் பட்டம் பெற்றார்.இவர் நாடகத் திரைப்படம் மற்றும் வடிவழகியாகவும் பணிபுரிந்தார். பல நாடகத் திரைப்படங்களில் நடித்த பிறகு மும்பை சென்று ஹிந்துஸ்தான் யூனிலீவர் லிமிடெட் நிறுவனத்துடன் இரு ஆண்டுகள் ஒப்பந்தத்தில் தொலைக்காட்சி விளம்பரத்தில் நடித்தார். சாம்சங் செல்லிடத்தொலைபேசி விளம்பரத்தில் நடித்துக்கொண்டிருந்த போது இவரின் திறமையைப் பார்த்த அனுராக் காஷ்யப் தனது தயாரிப்பு நிறுவனத்தின் மூன்று திரைப்படங்களுக்கு இவரை ஒப்பந்தம் செய்தார்.

குரேசியின் முதல் திரைப்படம் இரு பாகங்களாக வெளிவந்த குற்றத் திரைப்படமான கேங்க்ஸ் ஆஃப் வாசேப்பூர் . இந்தத் திரைப்படத்தில் துணைக் கதாப்பத்திரத்தில் நடித்தார். இதில் இவரின் நடிப்பு விமர்சகர்கள் மத்தியில் நல்ல வரவேற்பைப் பெற்றுத் தந்தது. மேலும் பல விருதுகளுக்குப் பரிந்துரை செய்யப்பட்டார். குறிப்பாக சிறந்த அறிமுகப் பெண்நடிகை விருது மற்றும் சிறந்த பெண் துணைக்கதாப்பாத்திர நடிகைக்கான பிலிம்பேர் விருதுதிற்குப் பரிந்துரை செய்யப்பட்டார். அதன் பின் காதற் திரைப்படங்களான லவ் சுவ் டே சிக்கன் குரானா மற்றும் ஏக் தி தயான் போன்ற திரைப்படங்களில் முக்கியக் கதாப்பாத்திரத்தில் நடித்தார். 2013 ஆம் ஆண்டில் சார்ட்ஸ் திரைப்படத்தில் படைப்பின் முதன்மை மாந்தராக நடித்தார்.

ஹூமா குரேசி சூலை 28, 1986 இல் புது தில்லி, இந்தியாவில் பிறந்தார். இவர் முஸ்லிம் குடும்பத்தைச் சார்ந்தவர். இவரின் தந்தை சலீம் குரேசி ஒரு உணவகம் நடத்தி வருகிறார், தாய் அமீராகுரேசி காஷ்மீர் மரபைச் சார்ந்தவர்; குடும்பத் தலைவியாக உள்ளார். இவருக்கு மூன்று சகோதரர்கள் உள்ளனர். அதில் சகிப்சலீம் ஒரு நடிகராக உள்ளார். குரேசி குழந்தையாக இருந்தபோது இவரின் பெற்றோர் தென் தில்லியில் உள்ள கல்காஜி நகரத்திற்கு குடியேறினர். குரேசி புது தில்லி பல்கலைக்கழகத்தில் வரலாற்றுப் பிரிவில் இளங்கலைப் பட்டம் பெற்றார். பின் இவர் ஆக்ட் 1 திரைப்படக் குழுமத்தில் சேர்ந்து சில நாடகத் திரைப்படங்களில் நடித்துள்ளார். என். கே சர்மா இவருக்கு நடிப்பு பற்றிய பயிற்சியை அளித்தார். நடிப்பு பற்றிய சில அடிப்படையானவற்றை இவரிடம் பயின்றார். சில விபரணத் திரைப்படங்களில் உதவியாளராக பணிபுரிந்தார்.

2008 ஆம் ஆண்டில் திரைப்பட கலைக்காணலுக்காக மும்பை சென்றார். நான் ஒருபோதும் மும்பை வந்து திரைப்பட கலைக்காணலில் கலந்துகொள்வேன் என நினைத்ததே இல்லை. எனது தோழிதான் ஜங்சன் திரைப்பட கலைக்காணலில் கலந்துகொள்ள அறிவுறுத்தினார். எதிர்பாராத விதமாக இந்தத் திரைப்படம் படமாக்கப்படவில்லை எனத் தெரிவித்தார். பின் இவர் ஹிந்துஸ்தான் யூனிலீவர் லிமிடெட் நிறுவனத்தின் தொலைக்காட்சி விளம்பரங்களில் நடிக்க இரு வருட ஒப்பந்தம் செய்யப்பட்டார். இவர் சில விளம்பரங்களில் வடிவழகியாகவும் நடித்துள்ளார். குறிப்பாக சேம்சங் செல்லிடத் தொலைபேசி விளம்பரத்தில் ஆமிர் கானுடனும், நெரோலக் விளம்பரத்தில் சாருக் கானுடனும், வீட்டா மேரி, சஃபோலா எண்ணெய் மற்றும் பியர்ஸ் சவர்க்கார விளம்பரங்களில் நடித்துள்ளார். சாம்சங் செல்லிடத்தொலைபேசி விளம்பரத்தில் நடித்துக்கொண்டிருந்த போது இவரின் திறமையைப் பார்த்த அனுராக் காஷ்யப் தனது தயாரிப்பு நிறுவனத்தின் மூன்று திரைப்படங்களுக்கு இவரை ஒப்பந்தம் செய்தார். இதனைப் பற்றிக் கூறும் போது துவக்கத்தில் என்னால் இதனை நம்பவே இயலவில்லை. திரைத்துறையில் இப்படியான சில நிகழ்வுகள் பற்றி கேள்விப்பட்டிருக்கிறேன் எனக் கூறினார்.


</doc>
<doc id="402715" url="https://ta.wikipedia.org/wiki?curid=402715" title="அலவாய்மலை">
அலவாய்மலை

அலவாய்மலை ("Alavaimalai") வெண்ணந்தூருக்குக் கிழக்கே அமைந்துள்ளதொரு மலையாகும். இம் மலை கொங்கு நாட்டில் உள்ள ஒரு மலையாகும். கொங்கு நாடு என்பது கிருஷ்ணகிரி தருமபுரி சேலம் நாமக்கல் ஈரோடு திருப்பூர் கோயமுத்தூர் நீலகிரி மாவட்டங்களை உள்ளடக்கிய பகுதி ஆகும்.


இம்மலையானது இந்தியாவின் கிழக்கு தொடர்ச்சி மலைகளில் ஒன்று.
அலவாய்மலையின் வடக்கே அத்தனூரும், கிழங்கே இராசிபுரமும், மேற்கே வெண்ணந்தூரும்,தெற்கே வையப்பமலையும் அமைந்துள்ளது. அலவாய்மலையின் வடமேற்கே பொன்சொரிமலையும் அதற்கு அப்பால் கஞ்சமலையும் அமைந்துள்ளது.
இம் மலையின் தென்கிழக்கே நய்நார்மலை காடு உள்ளது.

இம்மலையில் வேப்ப மரம், புளிய மரம், விளா மரம், எலுமிச்சை மரங்களும் ஆவாரம்பூ தோட்டமும், காணப்படுகிறது.
ஆங்காங்கு சீமைக்கருவேல மரமும் காணப்படுகிறது.இம்மலையின் அருகில் பல செங்கல் சூளைகள் அமைந்துள்ளன.செங்கல் சூளைக்கு தேவையான செங்கல்கள் நிறுவுவதற்கு எரியூட்டப்படுகிறது அதற்கான காய்ந்த மரங்களும் வெட்டி எடுக்கின்றனர்.பல நேரங்களில் அளவுக்கு மிகுதியான மரங்களை வெட்டி இம்மக்கள் பயன்படுத்துகின்றன.அலவாய்மலையின் அருகே உள்ள மக்கள் தங்கள் வீட்டில் அடுப்பெரிக்க விறகுகளை மலையில் உள்ள மரங்களின் கிளைகளையும் மரங்களையும் வெட்டி எடுக்கின்றனர்.இதனால் பெருமளவு காடழிப்பு நடைபெற்றது.மக்கள் தங்கள் கால்நடைகளை மேய்ப்பதற்காக இம்மலைக்கு அவர்கள் வருகின்றனர்.

இங்கு குரங்குகள், மலைப்பாம்பு, அணில்கள் முதலியன காணப்படுகின்றன.
முன்பொரு காலத்தில் இம்மலையின் அருகே நரிகள் வாழ்ந்ததாக கூறப்படுகிறது.
அப்பொழுது நரிகளை மக்கள் கட்டி வைத்து கல்லால் அடித்துக் கொன்றனர், ஆதலால் அப்பகுதி நரிக்கல் கரடு என அழைக்கப்படுகிறது.தற்போது குரங்கினங்கள் மிகவும் அழிந்து வரும் தருவாயில் உள்ளது.

தற்பொழுது வனவிலங்குகளின் அழிவிற்கும் காடழிப்பபை தடுப்பதற்கும் வன விரிவாக்க மையத்தை அரசு ஏற்படுத்தியுள்ளது. அலவாய்மலையானது அரசு வன இலாகாவின் கீழ் கொண்டுவரப்பட்டுள்ளது.
தற்பொழுது இம்மக்கள் யாரும் வன இலாகாவின் எல்லைக்குள் செல்வதில்லை.
வன விரிவாக்க மையம் சில மலைப்பாம்பு குட்டிகளை அலவாய்மலையில் விட்டிருக்கிறது.ஆதலால் பொதுமக்கள் யாரும் வனத்திற்குள் செல்வதில்லை.

அலவாய்மலை மலையைச் சுற்றி சுமார் பன்னிரண்டு கோயில்கள் உள்ளன பல நீர்ச்சுனைகள் காணப்படுகின்றன.

அலவாய்மலை அடிவாரத்தில் வடமேற்கே அத்தனூர் பகுதியில் அரசின் வன விரிவாக்க மையம் உள்ளது. இம் மையத்தின் மூலமாக வேம்பு, சந்தனம், வாழை முதலிய மரக்கன்றுகள் வழங்கப்படுகிறது.
பிள்ளையார் கோவிலில் இருந்துதான் மலைக்கோவிழுக்கு செல்லும் நடை பாதை ஆரம்பமாகிறது.

இம் மலையின் மேற்கு சரிவில் பாதி உயரத்தில் அருள்மிகு ஸ்ரீ சுப்பராயர் முருகன் ஆலையம் அமையப்பெற்றமையால் இம் மலைக்கு அலவாய்மலை என வழங்கப்படுகிறது. ஆலையத்தில் உள்ள முருகன் கற்சிலை மேற்கு திசை நோக்கி உள்ளது. ஓவ்வொரு அம்மாவாசை நாளன்று மக்கள் முருகனை தரிசிக்க செல்வர்.ஒவ்வொரு ஆண்டும் கார்த்திகை தமிழ் மாதத்தில் வரும் அனைத்து திங்கட்கிழமை அன்று அலவாய்மலை மேற்கு சரிவில் திருக்கோவில் அடிவாரத்தில் அன்னதானம் மிக விமர்சையாக மதியம் பொது மக்களால் வழங்கப்படும். அது சமயம் சுற்றியுள்ள பல ஊர்களில் இருக்கும் மக்கள் திரளாக வந்தது கலந்துகொள்வர். இங்கு வழங்கப்படும் முச்சைக் கொட்டை குழம்பை பொது மக்கள் மற்றும் பக்தர்கள் ஆவலுடன் தங்கள் வீட்டிற்கு எடுத்துச்செல்வர்.

இங்கு சித்தர் பெருமக்கள் வாழ்ந்ததாக நம்பப்படுகிறது. அலவாய்மலை அடிவாரத்தில் வடமேற்கே அத்தனூர் பகுதியில் ஒரு சித்தர் கோவில் உள்ளது.

அலவாய்மலையில் உள்ள பெருமாள் கோயிலை ஒத்தக்கல் பெருமாள் கோவில் என இம்மக்கள் அழைப்பர்.பௌர்ணமி அமாவாசை நாட்களில் மக்கள் கோயிலுக்குச் சென்று தரிசனம் செய்வர்.

அலவாய்மலைமலையில் சித்தர் கோவில் அருகே ஒரு சிறிய நீரூற்று அமைந்துள்ளது.மழைக்காலங்களில் இந்த நீரூற்றில் நீர் பெருக்கெடுத்து ஓடும்.இக்காலங்களில் அருவியில் குளிக்க சேலம்,நாமக்கல்,இராசிபுரம் சுற்றுவட்டார மக்கள் இங்கு வந்து அறிவில் நீராடி சந்தோஷமடைவர்.


</doc>
<doc id="402721" url="https://ta.wikipedia.org/wiki?curid=402721" title="என் மகன் மகிழ்வன்">
என் மகன் மகிழ்வன்

என் மகன் மகிழ்வன் ("My Son Is Gay") 2018-ம் ஆண்டின் இந்தியத் தமிழ்த் திரைப்படம். ஆண் ஓரின ஈர்ப்பு பற்றித் தமிழில் எடுக்கப்பட்டுள்ள முதல் படமாகும். மகிழ்வனான ஒருவன் தன்னிலையை வெளிப்படுத்தியபோது சந்திக்கும் போரட்டங்களைப் பற்றிய கதைக்களத்தைக் கொண்டது. தன்னை அவன் வெளிப்படுத்திய பின்னர் அவனது தாய் மற்றும் அவனைச் சுற்றி வாழும் மற்றவர்களுடான உறவு எவ்வாறு பாதிக்கப்பட்டது என்பதை இத் திரைப்படக் கதை விளக்குகிறது. சென்னையைச் சேர்ந்த லோகேஷ் குமார் என்பவர் இத்திரைப்படத்தின் கதையை எழுதி இயக்கியுள்ளார். சமுதாயத்தால் ஓரங்கட்டப்பட்ட சிறுபான்மையினரும், பெரும்பான்மை சமுதாயத்தினரால் ஏற்றுக் கொள்ளப்பட்டு, மரியாதையுடன் வாழ்வதற்கு உரிமையுள்ளவர்கள் என்பதை வலியுறுத்தும்வகையில் இத்திரைப்படம் அமைந்துள்ளது. 2018 இல் வெளிவரவுள்ளது.

லட்சுமி ஒரு பள்ளி முதல்வர். அவரது வாழ்க்கை எந்தவித சிக்கலுமின்றி சீராகப் போய்க்கொண்டிருக்கிறது. அவரது மகன் வருண். அவன் தாயிடம் மிகுந்த பாசங்கொண்ட, மகிழ்ச்சியான இளைஞன். வருணுக்குத் தான் மற்ற பையன்களைப் போலில்லை என்பது தெரிந்தாலும் தன் தாயின் பாசத்தில் பாதுகாப்பினை உணர்கிறான். ஆனால் வருண் மகிழ்வன் என்று தெரிந்தபின்னர், அவனை லட்சுமி நிராகரிக்கிறாள். கார்த்திக் என்பவரோடு காதல் வயப்பட்டாலும், தனது தாயின் தள்ளிவைப்பால் வருணால் முன்போல மகிழ்ச்சியாக இருக்கமுடியவில்லை. அதே சமயம் தனது மகனின் பிரிவைத் தாங்க முடியாத லட்சுமி அவனைத் தேடிக் கண்டுபிடிக்க முனைகிறாள்.

2013 இல் இந்தியில் தயாரிப்பதற்காகத் திட்டமிடப்பட்ட இத்திரைப்படம் நிதிப் பற்றாக்குறையினால் கிட்டத்தட்ட இரு ஆண்டுகளுக்கு முடங்கிக் கிடந்தது 2016 இன் துவக்கத்தில், தயாரிப்பாளர் அனில் சக்சேனா புது நடிகர்கள் மற்றும் புது படக்குழுவினரைக் கொண்டு திரைப்படத்தைத் தமிழில் தயாரிக்க முடிவு செய்தார். 2017 இல் முடிவடைந்தது. இந்தப் திரைப்படத்திற்கு, தமிழ்த் திரைப்பட்டத் தணிக்கைக் குழு யு/ஏ சான்றிதழ் அளித்துள்ளது. 2018 ஆம் ஆண்டின் நடுவில் வெளியிட ஏற்பாடுகள் மேற்கொள்ளப்பட்டு வருகின்றன.

இத்திரைப்படத்தின் முதற்திரையிடல் மெல்பேர்ன் நகரத்தில் நடந்த இந்தியத் திரைப்பட விழாவில் நடைபெற்றது. 2017 அக்டோபரில் நியூயார்க் நகரில் நடைபெற்ற நியூபெஸ்ட் எல்.ஜி.பி.டி. திரைப்பட விழாவில் திரையிடப்பட்டது. கொல்கத்தாவில் பன்னாட்டு எல்.ஜி.பி.டி. திரைப்படம் மற்றும் காணொளித் திருவிழாவில் திரையிடப்பட்டது. இதுவே இந்தியாவில் இத்திரைப்படத்தின் முதல் திரையிடல் ஆகும். பின்னர் 2017 திசம்பரில் சென்னையில் நடைபெற்ற 15 ஆவது பன்னாட்டுத் திரைப்படத் திருவிழாவில் திரையிடப்பட்டது. கொல்கத்தாவிலும் சென்னையிலும் இத் திரைப்படம் நல்ல வரவேற்பைப் பெற்றது.

ஐதராபாத்தில் நடைபெற்ற இரண்டாவது இந்திய உலகத் திரைப்பட விழாவில் திரையிடப்பட்டது. உலகின் பல்வேறு திரைப்படங்கள் போட்டியிட்ட நிலையில், நடுவர் குழுவால் இப்படம் சிறந்த திரைப்படமாகத் தேர்ந்தெடுக்கப்பட்டு விருது பெற்றுள்ளது



</doc>
<doc id="402727" url="https://ta.wikipedia.org/wiki?curid=402727" title="பூட்டானில் பௌத்தம்">
பூட்டானில் பௌத்தம்

பூட்டானில் பௌத்தம், பூட்டான் நாட்டின் அரச சமயம் வச்சிரயான பௌத்தம் ஆகும். இந்நாட்டின் மொத்த மக்கள்தொகையில் நான்கில் மூன்று பங்கினர் பௌத்தர்களாகவும், ஒரு பங்கினர் இந்துக்களாகவும் உள்ளனர். 

பூட்டான் நாட்டில் வஜ்ஜிரயான பௌத்தப் பிரிவான, திபெத்தியப் பௌத்தத்தை சில வேறுபாடுகளுடன், கிபி எட்டாம் நூற்றாண்டு முதல் மக்கள் பயில்கின்றனர். 

பௌத்தம் இந்நாட்டின் அரச சமயம் என்பதால், பௌத்த விகாரைகளுக்கும், வழிபாட்டிடங்களுக்கும், பிக்குகள் மற்றும் பிக்குணிகளுக்கும் பூட்டான் அரசு நிதியுதவிகள் வழங்குகிறது. 

நவீன காலத்தில் பூட்டான் மன்னர் ஜிக்மே தோர்ஜி வாஞ்சுக், தங்கத்தால் மெருகூட்டப்பட்ட 10,000 கௌதம புத்தர் உருவச்சிலைகளை செய்து, பூட்டான் நாடு முழுவதும் நிறுவினார்.

திபெத்தை போன்றே பூட்டானிலும், பௌத்தர்களின் ஆன்மீகத் தலைமை குருவாக லாமா போற்றப்படுகிறார். பூட்டான் நாட்டின் தலைநகர் திம்புவில் 1,000 பிக்குகள் கொண்ட மத்திய பிக்குகள் சங்கத்தையும், மாவட்டங்கள் அளவில் 4,000 பிக்குகளின் சங்கங்கள் நிறுவப்பட்டது. பிக்குகள் மற்றும் பிக்குணிகள் தவிர பௌத்த உபாசகர்கள் இல்லற வாழ்வில் ஈடுபட அனுமதியுண்டு. பூட்டானில் வஜ்ஜிரயான திபெத்திய பௌத்தம் பெரும்பான்மை மக்களால் பயிலப்படுகிறது. 

கிபி எட்டாம் நூற்றாண்டில் வஜ்ஜிராயன திபெத்திய பௌத்தப் பிரிவை புத்துணர்வூட்டுவதற்காக அறிமுகப்படுத்தப்பட்ட போன் பௌத்த தத்துவம், பூட்டானில் கிபி 11 - 12ம் நூற்றாண்டுகளில் பூட்டான் மக்களுக்கு அறிமுகப்படுத்தப்பட்டது. பௌத்த சமயத்தை நவீனமாக்கிய போன் பௌத்தம், தன்னைத் தனித்தன்மை வாய்ந்த தத்துவப்பள்ளியாக பூட்டானில் தொடர்ந்து செயல்படுகிறது.




</doc>
<doc id="402761" url="https://ta.wikipedia.org/wiki?curid=402761" title="உடலியக்க மருத்துவம்">
உடலியக்க மருத்துவம்

இயங்குனர் மருத்துவம் அல்லது இயன்முறைமருத்துவம் அல்லது இயக்குமருத்துவம் அல்லது உடற்கூற்று மருத்துவம் ("Physiotherapy" அல்லது "Physical therapy")இது முற்றிலுமாக மருத்துவ துறை சார்ந்த மருந்தில்லா சிகிச்சை முறை ஆகும் . இயன்முறைமருத்துவம் என்பது உடல்நலம் பேணும் தொழில்களில் தனிநபர்கள் வாழ்நாள் முழுமையும் தங்கள் உறுப்புகளின் இயக்கத்தையும் பயன்பாட்டையும் மீட்கவும், பராமரிக்கவும், மேம்படுத்தவும் உதவுகின்ற மருத்துவத்துறையாகும். வயது, காயம், விபத்து அல்லது சூழல் காரணமாக உறுப்புகளின் இயக்கமும் பயன்பாடும் பாதிக்கப்படும்போது அளிக்கப்படும் மருத்துவ முறைகளைக் கொண்டது.

இம்மருத்துவம் வாழ்வின் தரத்தை அறியவும் கூடுதலாக்கவும் ஆய்வு செய்கிறது. இயக்கத்தை மேம்படுத்த, காயங்களை தவிர்த்திட, அடிபடும்போது காயத்தின் தீவிரத்தைக் குறைத்தல், ஊனத்தைச் சரிசெய்ய மற்றும் ஊனமுற்றவர் மீளவும் தமது வாழ்க்கைத்தரத்தை பெற்றிட வேண்டிய மருத்துவமுறைகளை குறித்து இம்மருத்துவம் அமைந்துள்ளது. அப்போது எழும் உடல் மற்றும் உளவியல், சமூகநலம் குறித்தும் கவனத்தில் கொள்கிறது. இம்மருத்துவமுறையில் இயங்கு மருத்துவர்கள், நோயாளிகள்/வாடிக்கையாளர்கள், பிற மருத்துவர்கள், குடும்பங்கள், நலம்விரும்பிகள் மற்றும் சூழ்ந்துள்ள சமூகம் முதன்மை பங்கு வகிக்கின்றனர்..
இயன்முறைமருத்துவம் (ஆங்கிலம்-Physiotherapy-பிசியோதெரபி) என்பது நவீன உலகில் வளர்ந்து வரும் ஒரு சிறந்த மருத்தவ முறையாகும்.
பிசியோதெரபிஎன்பது சக்தி மற்றும் இயக்கங்கள் (உயிர்-இயக்கவியல் அல்லது நுண்ணுயிரியல்), கையேடு சிகிச்சை, உடற்பயிற்சி சிகிச்சை மற்றும் எலெக்ட்ரோதெரபி ஆகியவற்றைப் பயன்படுத்துவதன் மூலம் குறைபாடுகளை சரிசெய்து, நோயாளிகளின் இயக்கம் மற்றும் செயல்பாட்டை ஊக்குவிப்பதன் மூலம் இது இணைந்த ஆரோக்கியமான மருத்துவ முறை ஆகும். நோயாளிகளின் உடல் பரிசோதனை, நோய் கண்டறிதல், முன்கணிப்பு மற்றும் உடல் பயிற்சி சிகிச்சை மூலம் நோயாளியின் உயிர் தரத்தை மேம்படுத்துவதற்கு இயன்முறைமருத்துவம் பயன்படுத்தப்படுகிறது.

இயன்முறைமருத்துவ கல்வி ஒரு தொழில் முறை கல்வி ஆகும். இது தசைகள், உடல் திறன் விளையாட்டு, நரம்பியல், காயம் பாதுகாப்பு, குழந்தைகள் நலன், இதயவியல் நுரையீரல், வயது மூப்பு, எலும்பியல், பெண்கள் ஆரோக்கியம், மற்றும் சிறுநீரகம் போன்ற பல சிறப்பு அம்சங்களைக் கொண்ட தொழில்முறை கல்வி. இது குறிப்பாக நரம்பியல் மற்றும் மறுவாழ்வு துறையில் வேகமாக வளர்ந்துவரும் மருத்துவம் ஆகும். இயன்முறைமருத்துவத்தை வழங்குபவர் இயன்முறைமருத்துவர் (Physiotherapist) ஆவார்.

இயன்முறைமருத்துவ படிப்பை படிக்க பள்ளியில் மேல்நிலை இரண்டாம் ஆண்டின் இயற்பியல் வேதியியல் உயிரியல் அல்லது தாவரவியல் & விலங்கியல் பாட பிரிவில் தேற்ச்சி பெற்றிருக்க வேண்டும். தமிழ்நாட்டில் இயன்முறைமருத்துவத்திற்கான மாணவர்களின் கலந்தாய்வு மதிப்பெண் பட்டியலின் அடிப்படையில் அரசு நடத்துகிறத.நான்கு ஆண்டுகள் மற்றும் ஆறு மாதங்கள்:

இயன்முறைமருத்துவத்திற்கான எலும்பியல்,
நரம்பியல்,
இதயவியல்,
உடல் திறன் விளையாட்டு,
பெண்ணோயியல்

இது இயன்முறைமருத்துவ ஆராய்ட்சி படிப்பு மற்றும் இயன்முறைமருத்துவ தத்துவ படிப்பாகும் (ஆங்கிலம்:PhD in PHYSIOTHERAPY). இது இயன்முறைமருத்துவத்தின் வளர்ச்சிக்கும், புதிய தத்துவ முறை உருவாக வழிவகுக்கிறது.


புனர்வாழ்வு என்பது நோயுற்ற பிறகு பயிற்சி மற்றும் சிகிச்சையின் மூலம் உடல், மனது மற்றும் சமூக அடிப்படையில் ஆரோக்கியமான அல்லது சாதாரண வாழ்க்கைக்கு ஒருவரை மீட்டெடுப்பதற்கான நடவடிக்கை. இதில் இயன்முறைமருத்துவம் பெரும் பங்கு வகிக்கிறது.


</doc>
<doc id="402768" url="https://ta.wikipedia.org/wiki?curid=402768" title="பிஞ்சூர்">
பிஞ்சூர்

பிஞ்சூர் (Pinjore) இந்தியாவின் அரியானா மாநிலத்தின் பஞ்சகுலா மாவட்டத்தில் உள்ள நகரம் ஆகும். பிஞ்சூர் நகரம், சண்டிகரிலிருந்து கால்கா செல்லும் பாதையில், கடல் மட்டத்திலிருந்து 1,800 அடி உயரத்தில் உள்ளது. சண்டிகரிலிருந்து பிஞ்சூர் நகரம் 20 கிமீ தொலைவில் உள்ளது.

பிஞ்சூரில் 17ம் நூற்றாண்டில் நிறுவப்பட்ட பிஞ்சூர் தோட்டத்தால், இந்நகரம் புகழ் பெற்றது இந்நகரத்தில் "இந்துஸ்தான் மெசின் டூல்ஸ்" நிறுவனத்தின் ஒரு அலகு செயல்படுகிறது. 

2011ம் ஆண்டின் இந்திய மக்கள்தொகை கணக்கெடுப்பின்படி, பிஞ்சூர் நகரத்தின் மொத்த மக்கள்தொகை 35,912 ஆகும். இந்நகரத்தில் 7,752 வீடுகள் உள்ளது. ஆறு வயதிற்குட்பட்ட குழந்தைகள் 4,190 (11.67%) ஆக உள்ளனர். பாலின விகிதம் ஆயிரம் ஆண்களுக்கு 875 பெண்கள் வீதம் உள்ளனர். சராசரி எழுத்தறிவு 89.64 % ஆகவுள்ளது. பிஞ்சூர் நகராட்சி மன்றம், 15 உறுப்பினர்களைக் கொண்டது. Pinjore Population Census 2011

பிஞ்சூர் மக்கள்தொகையில் இந்துக்கள் 85.39%; சீக்கியர்கள் 
10.45%; இசுலாமியர்கள் 3.14%, கிறித்தவர்கள் 0.79%, மற்றவர்கள் 0.24% ஆகவும் உள்ளனர். 

மலைப்பகுதி என்பதால் பிஞ்சூர் நகரத்தின் சராசரி தட்பவெப்பம், கோடை மற்றும் குளிர்காலங்களில் 35 முதல் 18 பாகை செல்சியசு வெப்பம் நிலவுகிறது. சூலை, ஆகஸ்டு மற்றும் செப்டம்பர் மாதங்களில் பருவமழை பொழிகிறது.

பிஞ்சூரில் அமைந்துள்ள இத்தோட்டம் மொகலாயர் தோட்டக் கலைக்கு எடுத்துக்காட்டாக விளங்குகிறது. நூறு ஏக்கர் பரப்பளவு கொண்ட பிஞ்சூர் தோட்டம் பாட்டியாலா அரச குல மன்னர்களால் மறுசீரமைக்கப்பட்டது. இத்தோட்டம் காலை ஏழு மணி முதல் இரவு பத்து மணி வரை பார்வையாளர்களுக்காகத் திறந்து வைக்கப்படுகிறது.

இத்தோட்டம் சண்டிகரிலிருந்து 22 கிமீ தொலைவில் அம்பாலா - சிம்லா நெடுஞ்சாலையில் பிஞ்சூர் கிராமத்தில் அமைந்துள்ளது.

17-ஆம் நூற்றாண்டில் மொகலாயப் பேரரசர் அவுரங்கசீப்பால் ஆதரித்து வளர்க்கப்பட்ட "நவாப் பிதாய் கான்" என்ற வல்லுனரால் இத்தோட்டம் வடிவமைக்கப்பட்டது.

பாட்டியாலா நாட்டின் மன்னராக இருந்த "யதவீந்திர சிங்" நினைவைப் போற்றும் விதமாக, பாழாகிப் போயிருந்த பிஞ்சூர் தோட்டத்தை சீரமைத்து யதவீந்திர தோட்டம் எனப் பெயர் மாற்றம் செய்யப்பட்டது. 

தில்லியிலிருந்து 269 கிமீ தொலைவில் உள்ள பிஞ்சூருக்கு சோனிபட் புறவழிச்சாலை வழியாக அடையலாம். சண்டிகரிலிருந்து பிஞ்சூர் 20 கிமீ தொலைவில் உள்ளது. 

தில்லி - சண்டிகர் - கல்கா செல்லும் இருப்புப் பாதை, கால்கா தொடருந்து நிலையம் வழியாக செல்கிறது. கல்கா தொடருந்து நிலையத்திலிருந்து பிஞ்சூர் 5 கிமீ தொலைவில் உள்ளது. 


</doc>
<doc id="402771" url="https://ta.wikipedia.org/wiki?curid=402771" title="சர்தார் வல்லபாய் படேல் பன்னாட்டு வானூர்தி நிலையம்">
சர்தார் வல்லபாய் படேல் பன்னாட்டு வானூர்தி நிலையம்

சர்தார் வல்லபாய் படேல் பன்னாட்டு வானூர்தி நிலையம் ("Sardar Vallabhbhai Patel International Airport", SVPIA) குசராத்து மாநிலத்தின் காந்திநகர் மற்றும் அகமதாபாத் நகரங்களுக்குச் சேவை வழங்கும் பன்னாட்டு வானூர்தி நிலையமாகும். இந்த வானூர்தி நிலையம் அகமதாபாத்தின் வடபகுதியில் தொலைவில் அன்சோல் என்னுமிடத்தில் அமைந்துள்ளது. முதல் இந்திய துணைப் பிரதமர் சர்தார் வல்லபாய் பட்டேல் நினைவாகப் பெயரிடப்பட்டுள்ளது.

நிதியாண்டு 2016-17இல் இந்நிலையம் 7.4 மில்லியன் பயணிகளையும் ஏறத்தாழ 200 வானூர்தி இயக்கங்களையும் கையாண்டுள்ளது; பயணிகள் போக்குவரத்தில் இந்திய விமான நிலையங்கள் வரிசைப் பட்டியலில் எட்டாமிடத்தில் உள்ளது. கோஏர் மற்றும் ஜெட் ஏர்வேஸ் வான்சேவை நிறுவனங்களுக்கு இது குவியநகரமாகவும் உள்ளது. 2015இல் அரசு இதனை தனியார்மயப்படுத்தும் முயற்சிகளைத் துவங்கியது. விரிவாக்குவதில் எழுந்த சிக்கல்கள் காரணமாக மாற்று பன்னாட்டு வானூர்தி நிலையமாக தோலேரா பன்னாட்டு வானூர்தி நிலையம் கட்டமைக்கப்பட்டு வருகின்றது. 
இந்த வானூர்தி நிலையம் 1937இல் நிறுவப்பட்டது.பன்னாட்டு சேவைகள் 1991ஆம் ஆண்டு சனவரி 26 அன்று துவங்கின. பன்னாட்டு வானூர்திநிலையமாக முறையாக 2000 ஆம் ஆண்டு மே 23 அன்று அங்கீகாரம் வழங்கப்பட்டது. பன்னாட்டு பயணிகளைக் கையாள 2010இல் புதிய இரண்டாம் முனையம், முனையம் 2, துவங்கப்பட்டது. வானூர்திநிலைய வளாகத்தில் 18 அடி ((5.5 m) உயரமுள்ள வல்லபாய் பட்டேல் சிலை வைக்கப்பட்டுள்ளது. 2015இல் சென்னை, கொல்கத்தா, செய்பூர் வானூர்தி நிலையங்களுடன் இந்த நிலையத்தையும் தனியார்மயப்படுத்த இந்திய வானூர்தி நிலையங்கள் ஆணையம் கருத்துருக்களை கோரியது. 

மார்ச் 21, 2017இல் 700 kWp திறனுள்ள கூரை மீதான சூரிய ஆற்றல் நிலையம் அமைக்கப்பட்டது.

இந்த வானூர்தி நிலையத்தில் தற்போது நான்கு முனையங்கள் உள்ளன: உள்நாட்டு முனையம், பன்னாட்டு முனையம், துணைநிலை போக்குவரத்திற்காக மூன்றாவது கூடுதல் முனையம் மற்றும் சரக்கு முனையம். இதில் 45 நிறுத்தலிடங்களும் உள்நாட்டு முனையத்தில் 4 வான்பாலங்களும் பன்னாட்டு முனையத்தில் 4 வான்பாலங்களும் உள்ளன. புதிய முனையம் சிங்கப்பூர் சாங்கி வானூர்தி நிலையத்தை ஒட்டி வடிவமைக்கப்பட்டுள்ளது.

புதிய முனையத்தில் இரு முனையங்களையும் இணைக்குமாறு 500 மீ தொலைவிற்கு நகரும் நடைபாதை அமைக்கப்பட்டுள்ளது. பறப்புக்களைக் கட்டுப்படுத்துவதை மேம்படுத்தவும் பறப்புக்களைக் கையாளும் திறனைக் கூட்டவும் இந்திய வானூர்தி நிலையங்கள் ஆணையம் புதிய தொழினுட்பத் தொகுதியை கட்டமைக்கவுள்ளது.

இந்த வானூர்தி நிலையத்தில் நீளமுள்ள ஒரு ஓடுபாதை மட்டுமே உள்ளது.

நிலையத்தை நவீனப்படுத்துதல் அங்கமாக இந்திய வானூர்தி நிலையங்கள் ஆணையம் புதிய வான் போக்குவரத்து கட்டுப்பாடு (ATC) கட்டிடத்தைக் கட்டத் தீர்மானித்துள்ளது. இதில் உயரமுள்ள வான் போக்குவரத்து கட்டுப்பாடுக் கோபுரமும் அடங்கும்.

 பரப்பிலுள்ள முனையம் ஒன்றில் 32 உட்பதிகை முகப்புகள் உள்ளன. 

சூலை 4, 2010 அன்று முனையம் 2 துவங்கப்பட்டது; fசெப்டம்பர் 15, 2010 அன்று பொதுமக்களுக்குத் திறக்கப்பட்டது. 2009இல் தேசிய கட்டுமான எஃகு வடிவமைப்பு மற்றும் சிறந்த கட்டுமான விருதுகளில் இந்த முனையம் சிறந்த எஃகு கட்டமைப்பிற்கான விருது வழங்கப்பட்டுள்ளது. இந்த முனையத்தில் நான்கு வான்பாலங்களும் 32 உட்பதிகை முகப்புகள் உள்ளன. மொத்தம் ஏறத்தாழ 41,000 ச. மீட்டர் பரப்பளவுள்ள இம்முனையத்தில் எந்த நேரத்திலும் கிட்டத்தட்ட 1,600 பயணிகள் பயணிக்க முடியும். இங்குள்ள 'நிலைய ஓய்விடம்' மீயுயர்தர ஓய்வறை ஆகும். முதல் வகுப்பு மற்றும் வணிக வகுப்பு பயணிகளுக்கானது. இதன் பரப்பிலுள்ள தங்குவிட கடுந்தரையில் ஒன்பது ஏர்பஸ் 321களும் நான்கு ஏடிஆர்-72 இரக வானூர்திகளும் நிறுத்த முடியும்.

2013–14இல் இந்த வானூர்தி நிலையம் தங்கம், வெள்ளி உள்ளிட 51,637 டன்கள் சரக்கை கையாண்டுள்ளது. 60 விழுக்காடு சரக்கு உள்நாட்டு உற்பத்தியாகும். 2009இல் அழுகுபொருள்களுக்காக பரப்பளவுள்ள நிலத்தை ஏழாண்டுகளுக்கு குசராத் அக்ரோ இன்டஸ்ட்ரீசு நிறுவனத்திற்கு இந்திய வானூர்தி நிலையங்கள் ஆணையம் குத்தகை கொடுத்துள்ளது. இருப்பினும் மூன்றாம் நபரை வானூர்தி நிலைய இயக்கங்களுக்கு பயன்படுத்துவதில்லை என்ற அரசுக் கொள்கையால் இதனை பயன்படுத்த இயலவில்லை. சூலை 1014இல் குடிசார்வான்பயண அமைச்சர் தடையின்மை சான்றிதழ் வழங்கியபின்னரே இயக்கத்திற்கு வந்தது.




</doc>
<doc id="402776" url="https://ta.wikipedia.org/wiki?curid=402776" title="உப்பூர்">
உப்பூர்

உப்பூர், (Uppoor) தமிழ்நாடு மாநிலத்தின் இராமநாதபுரம் மாவட்டத்தின் திருவாடானை வட்டத்தில், திருவாடானை ஊராட்சி ஒன்றியத்தில் உள்ளது. வங்காள விரிகுடா கடற்கரையில் உள்ள உப்பூர் கிராமம், கிழக்கு கடற்கரை சாலையில் தொண்டிக்கும் - தேவிபட்டினத்திற்கும் இடையே அமைந்துள்ளது. 1658.71 ஹெக்டேர் பரப்பு கொண்ட உப்பூர் கிராமம், உப்பூர் ஊராட்சியில் அமைந்துள்ளது. 

வங்காள விரிகுடா கடற்கரை கிராமமான உப்பூரின் அஞ்சல் சுட்டு எண் 623525 ஆகும். இதனருகில் உள்ள அஞ்சலகம் இராஜசிங்கமங்களஹ்தில் உள்ளது. தொலைபேசி குறியீடு எண் 04567 ஆகும். இக்கிராமத்தினரின் முக்கியத் தொழில் கடல் மீன் பிடித்தல் ஆகும். உப்பூர் வெயிலுகந்த விநாயகர் ஆலயம், இக்கிராமத்தின் புகழ் பெற்ற கோயிலாகும். 2011ம் ஆண்டின் மக்கள்தொகை கணக்கெடுப்பின்படி, உப்பூர் கிராமத்தின் மக்கள்தொகை 4,043 ஆகும். அருகமைந்த நகரங்கள் பரமக்குடி, இராமநாதபுரம் மற்றும் தேவக்கோட்டை ஆகும்.

உப்பூர் கிராமம், திருவாடானை சட்டமன்றத் தொகுதிக்கும், இராமநாதபுரம் மக்களவைத் தொகுதிக்கும் உட்பட்டது. 

உப்பூரின் வடக்கில் தேவகோட்டை ஊராட்சி ஒன்றியம், தெற்கில் நயினார்கோவில் ஊராட்சி ஒன்றியம், மேற்கில் இளையாங்குடி ஊராட்சி ஒன்றியம் அமைந்துள்ளது. 




</doc>
<doc id="402780" url="https://ta.wikipedia.org/wiki?curid=402780" title="கோட்டைப்பட்டினம்">
கோட்டைப்பட்டினம்

கோட்டைபட்டினம், தமிழ்நாட்டின், புதுக்கோட்டை மாவட்டத்தின், மணமேல்குடி ஊராட்சி ஒன்றியத்தில் அமைந்த கடற்கரை கிராமம் ஆகும். வங்காள விரிகுடாவின் கடற்கரையில் அமைந்த இக்கிராமம் புதுக்கோட்டையிலிருந்து 71 கிமீ தொலைவிலும், மணமேல்குடியிலிருந்து 9 கிமீ தொலைவிலும், கிழக்கு கடற்கரை சாலையில் உள்ளது. கோட்டைப்பட்டினம் ஊராட்சியில் கோட்டைப்பட்டினம் கிராமம் உள்ளது. 

அருகமைந்த ஊர்கள் அம்மாபட்டினம் (6 கிமீ) விச்சூர், நெல்வேலி, (8 கிமீ) மணமேல்குடி (8 கிமீ) ஆகும். இதன் அருகமைந்த நகரங்கள் பேராவூரணி, காரைக்குடி, பட்டுக்கோட்டை ஆகும். கோட்டைப்பட்டினத்தில் கார்ப்பரேஷன் வங்கியின் கிளை உள்ளது. இக்கிளையின் "ஐஎப்எப்எஸ்சி" குறியீடு எண் COR0001378 ஆகும். 

இக்கிராமத்தின் தொலைபேசி குறியிடு எண் 04371 ஆகும். இங்கு அஞ்சலகம் நிலையம் உள்ளது. இதன் அஞ்சல் சுட்டு எண் 614619 ஆகும்.

கோட்டைப்பட்டினம், அறந்தாங்கி சட்டமன்றத் தொகுதிக்கும், இராமநாதபுரம் மக்களவைத் தொகுதிக்கும் உட்பட்டது. 

இக்கிராமத்தின் தெற்கில் திருவாடானை ஊராட்சி ஒன்றியம், மேற்கில் அறந்தாங்கி ஊராட்சி ஒன்றியம், வடக்கில் சேதுபாவாசத்திரம் ஊராட்சி ஒன்றியம் அமைந்துள்ளது. 



</doc>
<doc id="402791" url="https://ta.wikipedia.org/wiki?curid=402791" title="ரேச்சல் நிக்கோல்ஸ்">
ரேச்சல் நிக்கோல்ஸ்

ரேச்சல் எமிலி நிக்கோல்ஸ் ("Rachel Emily Nichols", பிறப்பு: சனவரி 8, 1980) என்பவர் அமெரிக்க ஐக்கிய நாட்டைச் சார்ந்த நடிகை மற்றும் வடிவழகி ஆவார். இவர் கொலம்பியா பல்கலைக்கழகத்தில் வடிவழகி பிரிவில் படித்துக்கொண்டிருந்த 1990 ஆம் ஆண்டின் இறுதியில் சில விளம்பரங்களில் வடிவழகியாக நடிக்க ஆரம்பித்தார். பின் 2000 ஆம் ஆண்டுத் துவக்கத்தில் தொலைக்காட்சி மற்றும் திரைப்படங்களில் நடிக்கத் துவங்கினார். 2000 இல் வெளிவந்த ஆடம் இன் நியூயார்க் எனும் காதற்திரைப்படத்தில் துணைக்கதாப்பாத்திரத்தில் நடித்தார். நான்கு பருவங்களாக வெளிவந்த இந்தத் திரைப்படத்தில் நான்காவது பருவத்தில் நடித்தார். 2002 ஆம் ஆண்டில் செக்ஸ் அண்ட் தெ சிட்டி எனும் திரைப்படத்தில் நடித்தார். 2017-2018 இல் தெ லைப்ரேரியன்ஸ் எனும் தொலைக்காட்சி நாடகத் தொடரில் மீள் நிகழ் கதாப்பாத்திரத்தில் நடித்தார்.

2003 ஆம் ஆண்டில் வெளியான டம்ப் அண்ட் டம்பரர்: வென் ஹேரி மெட் லாய்ட் எனும் நகைச்சுவைத் திரைப்படத்தில் முக்கியக் கதாப்பத்திரத்தில் நடித்தார். 2005 ஆம் ஆண்டில் தெ இன்சைட் எனும் குற்ற தொலைக்காட்சி நாடகத் தொடரில் முக்கியக் கதாப்பாத்திரத்தில் நடித்தார். ஒரு பருவத்திற்குப் பிறகு இந்தத் தொடர் நிறுத்தப்பட்டது. பின் 2005-2006 இல் ரசேல் கிப்சனாக நடித்த அலையஸ் நாடகத் தொடரில் இவரின் நடிப்பிற்கு நல்ல வரவேற்பு கிடைத்தது. பின் 2005 இல் திகில் திரைப்படமான தெ எமிட்டி வில்லே ஹாரரில் நடித்தார்.

இவர் பி 2 எனும் திரைப்படத்தில் நடித்தார். தெ சிஸ்டர்ஹூட் ஆஃப் தெ டிராவலிங் பேண்ட்ஸ் 2 எனும் 2008 இல் வெளிவந்த திரைப்படத்தில் துணைக்கதாப்பாத்திரத்தில் நடித்தார். மேலும் 2009 இல் ஸ்டார் டிரெக், மற்றும் ஜி. ஐ. ஜோ. தெ ரிச் ஆஃப் கோப்ரா திரைப்படத்தில் நடித்தார். 2010-2011 இல் கிரிமினல் மைன்ட்ஸ் , 2012- 2015 இல் கண்டிநியூயம் ஆகிய தொலைக்காட்சி நாடகத் தொடர்களில் முக்கியக் கதாப்பாத்திரத்தில் நடித்தார்

ரச்சேல் நிக்கோலஸ் ஜனவரி 8, 1980 இல் அகஸ்தா மேய்னில் பிறந்தார். இவரின் தந்தை ஜிம் ஒரு பள்ளிக்கூட ஆசிரியர் ஆவார்.இவரின் தாய் அலிசன் நிக்கோல்ஸ். இவர் கொனி உயர் நிலைப் பள்ளியில் கல்வி பயின்றார். அங்கு இவர் உயரம் தாண்டுதல் போட்டியில் பங்குபெற்றார். தனது பள்ளிப்பருவத்தில் தன்னை மெல்லக் கற்போர் எனத் தன் தாய் தெரிவித்ததாகக் கூறினார். 

தனது பள்ளிப் படிப்பை முடித்த பிறகு 1998 ஆம் ஆண்டில் நியூயார்க் நகரத்தில் உள்ள கொலம்பியா பல்கலைக்கழகத்தில் சேர்ந்தார். வால் ஸ்ட்ரீட்டில் பகுப்பாய்வாளராக வரவேண்டும் என விரும்பினார். இவரின் மதிய உணவின்போது இவரைப் பார்த்த வடிவழகி முகவர் இவரை பாரிஸ் நகரத்தில் பணிபுரிய அழைப்பு விடுத்தார். தான் விளம்பரங்களில் நடித்ததன் மூலம் கிடைத்த வருமானத்தை வைத்து தனது பயிற்றுக் கட்டணத்தை செலுத்தி வந்தார். இவர் கெஸ், லா ஓரியல் ஆகிய நிறுவனங்களின் விளம்பரங்களில் நடித்தார். எம் டிவியின் நிகழ்ச்சித் தொகுப்பாளராகவும் பணியாற்றினார். இவர் பொருளியல், உளவியல் பிரிவில் பட்டம் பெற்றார். மேலும் 2003 ஆம் ஆண்டில் கொலம்பியாவில் நாடகப் பிரிவில் கணிதம் மற்றும் பொருளியல் பிரிவுடன் சேர்த்து பட்டம் பெற்றார்.



</doc>
<doc id="402793" url="https://ta.wikipedia.org/wiki?curid=402793" title="விஜயலட்சுமி (கன்னட நடிகை)">
விஜயலட்சுமி (கன்னட நடிகை)

விஜயலட்சுமி (Vijayalakshmi) என்பவர் இந்தியத் திரைப்பட நடிகை ஆவார். இவர் பெரும்பான்மையாக கன்னட மொழிகளில் நடித்துள்ளார். சில தமிழ் மற்றும் மலையாள மொழித் திரைப்படங்களில் நடித்துள்ளார். பிரண்ட்ஸ் (2001 திரைப்படம்), பாஸ் என்கிற பாஸ்கரன் (திரைப்படம்) போன்ற திரைப்படங்களில் நடித்ததன் மூலம் பரவலாக அறியப்படுகிறார்.

விஜயலட்சுமி சென்னை, தமிழ்நாட்டில் பிறந்தார். கருநாடகத்தில் தன்னுடைய படிப்பை மேற்கொண்டார். இவர் சுமார் 40 திரைப்படங்களில் தற்போது வரை நடித்துள்ளார். சுமார் 25 கன்னடத் திரைப்படங்களில் நடித்துள்ளார். நாகமந்தலா எனும் திரைப்படத்தில் முதல்முறையாக நடித்தார். இந்தத் திரைப்படத்தை டி. எஸ். நாகபரன் என்பவர் இயக்கினார். இது ஒரு நாட்டார் கதை பற்றிய திரைப்படமாகும். இதில் பிரகாஷ் ராஜூடன் இணைந்து நடித்தார். மேலும் பிரண்ட்ஸ் (2001 திரைப்படம்), மற்றும் சூரி ஆகிய திரைப்படங்களில் நடித்துள்ளார். 2010 ஆம் ஆண்டில் பாஸ் என்கிற பாஸ்கரன் திரைப்படத்தில் நடித்தார். இது 2010 ஆம் ஆண்டில் வெளிவந்து வியாபார ரீதில் வெற்றி பெற்றது. ஹனுமான் எனும் தெலுங்குப் படத்தில் நடித்தார். மேலும் தேவதூதன் எனும் மலையாளத் திரைப்படத்தில் மோகன்லாலுடன் இணைந்து நடித்தார்.

திரைப்படங்கள் மட்டுமல்லாது சில தமிழ் தொலைக்காட்சி நாடகத் தொடர்களிலும் நடித்துள்ளார். ராடான் நிறுவனம் தயாரித்த தெலுங்கு தொலைக்காட்சி விளையாட்டு நிகழ்ச்சியான பாங்கரடா பேடேவில் நிகழ்ச்சித் தொகுப்பாளராக இருந்தார்.

தற்போது சென்னையில் வசித்து வருகிறார். இவர் சென்னையில் கல்வி பயின்றார். 2006 ஆம் ஆண்டில் அதிக அளவு மாத்திரை (மருத்துவம்) சாப்பிட்டு தற்கொலைக்கு முயன்றார். உதவி இயக்குநர், இவரை திருமணம் செய்ய வற்புறுத்தியதாகக் கூறியதால் தற்கொலைக்கு முயன்றார் . நவம்பர் 2006 இல் நடிகர் ஸ்ருஜன் லோகேஷ் என்பவருடன் திருமண உறுதி செய்யப் போவதாக அறிவிப்பு ஒன்றினை வெளியிட்டார். மூன்று வருட உறவுநிலைக்குப் பிறகு மார்ச், 2017 இல் திருமணம் நடைபெற இருப்பதாகத் தெரிவித்தார். பின் சில காரணங்களால் திருமண உறுதி நடைபெறவில்லை.

இவரின் முதல் தமிழ்த் திரைப்படம் 1998 ஆம் ஆண்டில் வெளிவந்த பூந்தோட்டம் எனும் திரைப்படம் ஆகும். இதில் முரளி (தமிழ் நடிகர்), தேவயானி (நடிகை) ஆகியோர் முக்கியக் கதாப்பத்திரத்தில் நடித்தனர். ரகுவரன், மணிவண்ணன் ஆகியோருடன் விஜயலட்சுமி துணைக்கதாப்த்திரத்தில் நடித்தார். இளையராஜா இசையமைத்த இந்தத் திரைப்படம் சூலை, 1998 இல் வெளியானது. 

2001 ஆம் ஆண்டில் சித்திக் (இயக்குநர்) இயக்கத்தில் அப்பச்சன் தயாரித்த பிரண்ட்ஸ் திரைப்படத்தில் நடித்தார். இதில் விஜய், சூர்யா (நடிகர்), மற்றும் ரமேஷ் கண்ணா ஆகியோர் முக்கியக் கதாப்பாத்திரத்தில் நடித்தனர். வடிவேலு (நடிகர்), ராதாரவி ஆகியோர் முக்கியக் கதாப்பத்திரத்தில் நடித்தனர். இதில் சந்துருவைக் (சூர்யா) காதலிக்கும் அரவிந்தனின் (விஜய்) தங்கையாக நடித்திருப்பார். இளையராஜா இசையமைத்த இந்தத் திரைப்படம் வியாபார ரீதியில் வெற்றி பெற்றது. 

இதே ஆண்டில் கலகலப்பு எனும் குடும்பத் திரைப்படத்தில் நடித்தார். இதனை விஸ்வா என்பவர் இயக்கினார். ஏ. எல். அழகப்பன் தயாரித்தார். நெப்போலியன் முக்கியக் கதாப்பத்திரத்தில் நடித்தார். உதயாம், ஜெய ஷீலாவுடன் விஜலட்சுமி துணைக்கதாப்பாத்திரத்தில் நடித்துள்ளார். தேவா (இசையமைப்பாளர்) பாடல் மற்று பின்னணி இசையமைத்தார். இந்தத் திரைப்படம் சூலை 27, 2001 இல் வெளியானது.


</doc>
<doc id="402796" url="https://ta.wikipedia.org/wiki?curid=402796" title="வடக்கு இங்கிலாந்து">
வடக்கு இங்கிலாந்து

வடக்கு இங்கிலாந்து (Northern England, மேலும் எளிதாக the North அழைக்கப்படுகிறது) என்பது இங்கிலாந்தின் வடக்குப் பகுதியாகும். இது ஒரு தனி கலாச்சாரப் பகுதியாக கருதப்படுகிறது. இதன் எல்லையானது வடக்கில் இசுக்கொட்லாந்து எல்லைவரையும், தெற்கில் டிரெண்ட் ஆற்றை எல்லையாகக் கொண்டும் பரவியுள்ளது, என்றாலும் அதன் தெற்கு எல்லை குறித்த வரையறைகளில் துல்லியத்தன்மையானது மாறுபடுகிறது. வடக்கு இங்கிலாந்து சுமார் மூன்று வட்டாரப் பகுதிகளைக் கொண்டுள்ளது அவை வட கிழக்கு, வட மேற்கு மற்றும் யார்க்ஷயர் மற்றும் ஹம்பர் ஆகிய வட்டாரங்கள் ஆகும். 2011 ஆம் ஆண்டு மக்கள்தொகை கணக்கெடுப்பில் இது 37,331 km (14,414 சதுர மைல்) பரப்பளவைக் கொண்டு அதில் 14.9 மில்லியன் மக்கள் தொகையைக் கொண்டதாக இருந்தது. இங்கிலாந்தின் தேசிய பூங்காக்களில் பெருமளவு பூங்காக்களானது வடக்கு இங்கிலாந்திலேயே உள்ளன. ஆனால் இதன் பெருமளவு பகுதிகள் நகரமயமானவையாக உள்ளன. இப்பகுதியானது கிரேட்டர் மான்செஸ்டர், மெர்ஸ்சைடு, டெஸ்ஸைடு, டையனேசைட், வியர்சைடு, தெற்கு மற்றும் மேற்கு யார்க்ஷயர் ஆகிய நகரத்தொகுப்புகளைக் கொண்டுள்ளது.

இப்பகுதியானது பல குழுக்களின் கட்டுப்பாட்டில் இருந்துள்ளது. பிரிட்டான்கள், பெரிய பிரித்தானியாவின் பிரிட்டோனிக் இராச்சியம் ஆகியவற்றில் இருந்து ரோமானியர்கள், ஆங்கிலோ-சாக்சன்ஸ், செல்ட்ஸ் மற்றும் டேன்ஸ் ஆகியோர் வரை இப்பகுதியைக் தங்கள் கட்டுப்பாட்டில் வைத்திருந்தனர். 1066 ஆம் ஆண்டில் நோர்மானியரின் வெற்றிக்குப் பிறகு, வடகிழக்கு ஹாரிங் அழிவைச் சந்தித்தது. இந்த பகுதியில் ஆங்கிலோ- ஸ்காட்லாந்து எல்லைப் போரானது பிரிட்டனானது ஸ்டூவர்ட்ஸின்கீழ் வரும்வரை நிகழ்ந்தது. இக்காலக்கட்டத்தில் சில நிலப் பகுதிகள் இங்கிலாந்திற்கும் ஸ்காட்லாந்துக்கும் இடையில் பலமுறை கைமாறின. தொழிற்புரட்சியின்போது பல கண்டுபிடிப்புகள் வட இங்கிலாந்தில் செய்யப்பட்டன. இதைத் தொடர்ந்து இதன் நகரப்பகுதிகளில், சமூக எழுச்சியுடன், பல அரசியல் மாற்றங்கள் ஏற்பட்டன, அதன் ஒரு பகுதியாக இப்பகுதிகள் தொழிற்சங்கவாதத்தில் இருந்து மான்செஸ்டர் முதலாளித்துவத்திற்கு மாறின. 19 ஆம் நூற்றாண்டின் பிற்பகுதியிலும், 20 ஆம் நூற்றாண்டின் முற்பகுதியிலும், வடக்கின் பொருளாதாரத்தில் நெசவு, கப்பல் கட்டுதல், எஃகு உற்பத்தி மற்றும் சுரங்கம் போன்ற கனரக தொழில்கள் ஆதிக்கம் செலுத்தின. 20 ஆம் நூற்றாண்டின் இரண்டாம் பாதியில் தொடர்ந்து வந்த தொழில்மயமழிதல், வடக்கு இங்கிலாந்தைக் கடுமையாக பாதித்தது, மற்றும் தென் இங்கிலாந்தை ஒப்பிடும்போது இங்கு பல நகரங்கள் காலியாயின.

வடக்கு இங்கிலாந்தின் வலுவான பொருளாதார வளர்ச்சியில் அதன் சில பகுதிகளில் நகர்ப்புற மறுசீரமைப்புத் திட்டங்கள் மற்றும் சேவைத் துறைப் பொருளாதார மாற்றம் போன்றவை ஏற்பட்டன. ஆனால் இங்கிலாந்தின் பொருளாதாரம் மற்றும் கலாசாசாரம் ஆகிய இரண்டிலும் ஒரு திட்டவட்டமான பிளவானது அதன் வடக்கு-தெற்கு பகுதிகளுக்கு இடையில் உள்ளது. பல நூற்றாண்டுகளாக நடந்த இடப்பெயர்வு, குடியேற்றம் மற்றும் உழைப்பு ஆகியவை வடக்கு இங்கிலாந்தின் கலாச்சாரத்தை வடிவமைத்துள்ளன, மேலும் இப்பகுதியானது தனித்துவமான பேச்சுவழக்கு, இசை, உணவு ஆகியவற்றைக் கொண்டுள்ளது.

வடக்கு இங்கிலாந்தானது அரசாங்கத்தின் புள்ளிவிவர நோக்கங்களுக்காக, வட மேற்கு இங்கிலாந்து, வட கிழக்கு இங்கிலாந்து, யார்க்ஷயர் மற்றும் ஹம்பர் ஆகிய மூன்று புள்ளியியல் பகுதிகளாக வரையறுக்கப்பட்டுள்ளது. இந்த பகுதிகள் செஷைர், கும்பிரி, கவுண்டி டுர்ஹாம், யார்க்ஷயர், கிழக்கு மான்ஸ்டர்ஸ், லங்காஷயர், மெர்ஸெஸைட், நார்பும்பர்லேண்ட், நோர்த் யார்க்ஷயர், தென் யார்க்ஷயர், டைன் மற்றும் வேர் மற்றும் வெஸ்ட் யார்க்ஷயர், மேலும் வடக்கு லிங்கன்ஷையர் மற்றும் வட கிழக்கு லிங்கன்ஷையர் ஆகியவற்றை உள்ளடக்கியதாக இருக்கிறது.


</doc>
<doc id="402803" url="https://ta.wikipedia.org/wiki?curid=402803" title="மதியம்பட்டி">
மதியம்பட்டி

மதியம்பட்டிஊர் வெண்ணந்தூர் ஊராட்சி ஒன்றியத்தில் உள்ள கிராம பஞ்சாயத்து ஆகும்.



51 எண் கொண்ட அரசு பேருந்து மட்டும் காலை மாலை இரு முறை சேலம் பழைய பேருந்து நிலையத்தில் இருந்து வெண்ணந்தூர் வழியாக வந்து செல்கிறது.


</doc>
<doc id="402809" url="https://ta.wikipedia.org/wiki?curid=402809" title="பொதுவாக எம்மனசு தங்கம்">
பொதுவாக எம்மனசு தங்கம்

பொதுவாக எம்மனசு தங்கம் (Podhuvaga Em Manasu Thangam ) என்பது ஒரு இந்திய தமிழ் நகைச்சுவைத் திரைப்படம் ஆகும். இதை எழுதி இயக்கியவர் தளபதி பிரபு ஆவார். இப்படத்தில் உதயநிதி ஸ்டாலின் மற்றும் நிவேதா பெத்துராஜ் ஆகியோர் முதன்மைப் பாத்திரங்களில் நடித்துள்ளனர், இவர்களுடன் பார்த்திபன் மற்றும் சூரி ஆகியோர் நடித்துள்ளனர். 2016 செப்டம்பரில் இத் திரைப்படத்தின் தயாரிப்புத் தொடங்கி, 2017 ஆகத்து 11 அன்று வெளியாகி கலவையான விமர்சனங்களைப் பெற்றது.

ஊரில் பெரும் பணக்காரரான ஊத்துக்காட்டான் (பார்த்திபன்) தன்னை எப்போதும் மற்றவர்கள் புகழ்ந்துகொண்டே இருக்க வேண்டும் என விரும்புபவர். அவரது மகள் லீலாவதி (நிவேதா பெத்துராஜ்). சிறு வயதில் தன் மகளுக்கு மொட்டையடிப்பதற்காக பக்கத்து கிராமத்துக்குச் செல்கிறார். அப்போது அந்த ஊரில் ஒரு இறப்பு நிகழ்ந்துவிட்டதால், கோயிலை ஊர் மக்கள் பூட்ட, பாதி மொட்டை அடித்ததோடு பார்த்திபன் குடும்பம் வெளியேற நேரிடுகிறது. இதை அவமானமாகக் கருதும் அவர், அந்த கிராமத்தினரைப் பழிவாங்கத் தீர்மானிக்கிறார். அவர்களை ஊரைவிட்டு வெளியேற்றத் திட்டமிடுகிறார்.

இந்த நிலையில், எந்த அடிப்படை வசதியும் இல்லாத அந்த ஊரை எப்படியாவது முன்னேற்ற வேண்டும் என்று தன் நண்பன் டைகர் புலியுடன் (சூரி) சேர்ந்து பல திட்டங்களை வகுக்கிறார் கணேஷ் (உதயநிதி). பணக்காரரான ஊத்துக்காட்டானின் தங்கையை பக்கத்து ஊரைச் சேர்ந்த ராமலிங்கம் (நமோ நாராயணன்) காதல் திருமணம் செய்த விஷயமும், புகழ்ச்சிக்கு ஆசைப்படும் ஊத்துக்காட்டான் தன் தங்கை வசிக்கும் அந்த ஊருக்குத் தேவையான வசதிகளை செய்துகொடுத்த விஷயமும் கணேசுக்குத் தெரியவருகிறது. ஊத்துக்காட்டானின் மகள் நிவேதாவைக் காதலித்தால், ஊத்துக்காட்டான் மூலமாக தன் ஊருக்கும் நல்லது நடக்கும் என்ற யோசனையில், அவரைக் காதலிக்கத் தொடங்குகிறார். அந்தக் காதல் என்ன ஆனது? ஊர் மக்களை வெளியேற்ற நினைத்த ஊத்துக்காட்டானின் திட்டம் கைகூடியதா? என்பது மீதிக்கதை.


2016 ஆம் ஆண்டு பெப்ரவரி மாதம், ஸ்ரீ தேனாண்டால் பிலிம்ஸ் தயாரிக்கப்போகும் திரைப்படத்தில் நாயகனாக நடிக்க உதயநிதி ஸ்டாலின் கையெழுத்திட்டார். பொன்ராமின் முன்னாள் உதவி இயக்குனரான தளபதி பிரபு, படத்தின் இயக்குனராக ஒப்பந்தம் செய்யப்பட்டார். அதே சமயம் டி. இம்மானை இசையமைகவும், பாலசுப்ரமணியத்தை ஒளிப்பதிவு செய்யவும் ஒப்பந்தம் செய்யப்பட்டனர். படத்தில் எதிர்மறை பாத்திரத்தில் நடிக்க பார்த்திபன் தேர்வு செய்யப்பட்டார், அதே நேரத்தில் சூரி படத்தின் நகைச்சுவை நடிகருக்காக ஒப்பந்தம் செய்யப்பட்டார். கதாநாயகியாக நடிகை நிவேதா போத்தூராஜை ஒப்பந்தம் செய்வதற்கு முன்பு திரைப் படக் குழுவினர் காத்ரீன் திரீசாவுடன் பேச்சுவார்த்தை நடத்தினர்.

படத்தின் பெயரான பொதுவாக எம்மனசு தங்கம் என்பது முரட்டுக்காளை (1980) படத்தில் இடம்பெற்ற ஒரு பாடலில் இருந்து எடுக்கப்பட்டது. படத்தின் படப்பிடிப்பானது 2016 ஆம் ஆண்டு செப்டம்பர் மாதம் துவங்கி தேனியில் நடந்தது. படப்பிடிப்பு 60 நாட்களுக்கு நீடித்தது, உதயநிதி இதனுடன் சேர்த்து சரவணன் இருக்க பயமேன் மற்றும் இப்படை வெல்லும் ஆகிய படங்களிலும் பணியாற்றினார் அவரது கடமைகளுடன் இணைந்து பணியாற்றினார். படத்தின் வெளியீட்டிற்கு முன்னர், உதயநிதியின் தந்தையான மு. க. ஸ்டாலினுக்கு திரையிட்டுக் காட்டப்பட்டது.
இந்தப் படம் 2017 செப்டம்பர் 11, உலகமெங்கும் வெளியிடப்பட்டது. இது வெளியான சமயத்தில் சௌந்தர்யா ரஜினிகாந்தின் வேலையில்லா பட்டதாரி 2 மற்றும் ராமின் தரமணி ஆகியவையும் வெளியாயின. இந்த திரைப்படத்தின் விமர்சணத்தில், டெக்கான் குரோனிக்கலின் அனுபமா சுப்ரமணியம் எழுதியது, " இந்தத் திரைப்படத்தின் பகுதிகளைக் கண்டு அனுபவித்து மகிழலாம்" மற்றும் இந்தத் திரைப்படத்தை வருத்தப்படாத வாலிபர் சங்கம் (2013) படத்துடன் ஒப்பிடப்பட்டது. 


</doc>
<doc id="402812" url="https://ta.wikipedia.org/wiki?curid=402812" title="மதியம்பட்டி ஏரி">
மதியம்பட்டி ஏரி

மதியம்பட்டி ஏரி தமிழ்நாடு, நாமக்கல் மாவட்டம், மதியம்பட்டியில் ஊருக்குக் கிழக்கே அமைந்துள்ளது. திருமணிமுத்தாறு இதன் முக்கிய நீர் ஆதாரம் ஆகும். இப்பகுதி விவசாயத்திற்கு பெரும் பங்கு வகிக்கிறது.


</doc>
<doc id="402814" url="https://ta.wikipedia.org/wiki?curid=402814" title="மேச்சிநகர்">
மேச்சிநகர்

மேச்சிநகர் (Mechinagar) () நேபாளத்தின் தூரக்கிழக்கில் மாநில எண் 1ல் உள்ள ஜாப்பா மாவட்டத்தில் அமைந்த நகராட்சியாகும். 

மேச்சிநகர், இந்தியா - நேபாள எல்லையில் உள்ளது. தேசியத் தலைநகரம் காட்மாண்டிற்கு தென்கிழக்கே 475 கிமீ தொலைவிலும்; மாநிலத் தலைநகரம் விராட்நகருக்கு கிழக்கே 115 கிமீ தொலைவிலும் மேச்சிநகர் உள்ளது. 

மேச்சிநகர் நகராட்சி மன்றம் 1999ல் நிறுவப்பட்டது. தற்போது 15 நகராட்சி மன்ற உறுப்பினர்களுடன் இயங்குகிறது. 192.85 சதுர கிலோ மீட்டர் பரப்பு கொண்ட மேச்சிநகரத்தின், 2011ம் ஆண்டின் மக்கள்தொகை கணக்கெடுப்பின்படி, இதன் மக்கள்தொகைன் 1,11,797 ஆகும். இதன் மக்கள்தொகை அடர்த்தி, ஒரு சதுர கிலோ மீட்டருக்கு 586.7 வீதம் உள்ளது. 

நேபாளத்தின் தூரக்கிழக்கில், தராய் பகுதியில் அமைந்த மேச்சிநகரில் பாயும் மேச்சி ஆறு இந்தியாவின் மேற்கு வங்காள மாநிலத்தையும், நேபாளத்தையும் பிரிக்கிறது.

மகேந்திரா நெடுஞ்சாலை மற்றும் மேச்சி நெடுஞ்சாலை, மேச்சிநகர் வழியாகச் செல்கிறது. மேச்சிநகர், மேச்சி மண்டலத்துடன் இணைக்கிறது. இந்நகரின் தெற்கில் உள்ள பத்திரப்பூர் வானூர்தி நிலையம், காத்மாண்டிற்கு நாள்தோறும் 6 முதல் 8 முறை, இருவழிப் பயணம் மேற்கொள்கிறது. 

இந்நகரத்தின் மக்களில் பெரும்பான்மையோர் பிராமணர்களும், சேத்திரி மக்களும் ஆவார். மார்வாரி சமுதாயத்தவர்கள் வணிகத்தில் அதிகம் ஈடுபட்டுள்ளனர். 

மேச்சிநகரின் கோடைக்கால அதிகபட்ச வெப்பம் 40 பாகை செல்சியசாகவும்; குளிர்கால வெப்பம் 10 பாகை செல்சியசாகவும் உள்ளது. சூன் மற்றும் சூலை மாதங்கள் மழைக்காலம் ஆகும்.


</doc>
<doc id="402815" url="https://ta.wikipedia.org/wiki?curid=402815" title="தோலேரா பன்னாட்டு வானூர்தி நிலையம்">
தோலேரா பன்னாட்டு வானூர்தி நிலையம்

"'தோலேரா பன்னாட்டு வானூர்தி நிலையம்" ("Dholera International Airport" ) இந்திய மாநிலம் குசராத்தில் ஏற்பளிக்கப்பட்ட ஓர் பன்னாட்டு வானூர்தி நிலையமாகும். இது அகமதாபாத் மாவட்டத்தின் தோலேரா வட்டத்தில் நவகாம் அருகே கட்டமைக்கப்பட உள்ளது. இத்திட்டத்திற்காக 1,426 எகெடேர் நிலம் நவகாம் சிற்றூரருகே ஒதுக்கப்பட்டுள்ளது. அகமதாபாத்திலிருந்து 80 கிமீ தொலைவிலும் "தோலேரா சிறப்பு முதலீட்டு மண்டலத்திலிருந்து" 20 கிமீ தொலைவிலும் அமைந்துள்ளது. இத்திட்டத்தை நிறைவேற்ற மாநில அரசு தோலேரா பன்னாட்டு வானூர்தி நிலைய நிறுவனம் (DIACL) என்ற சிறப்பு நோக்கு அமைப்பை (SPV) உருவாக்கியுள்ளது. 2018ஆம் ஆண்டின் முதற் காற்பகுதியில் வானூர்தி நிலையத்தின் கட்டுமானப் பணிகள் தொடங்கும் என எதிர்பார்க்கப்படுகின்றது.

கட்டுமான நிலத்தை இந்திய வானூர்தி நிலையங்கள் ஆணையம் (AAI) சனவரி 2010இல் பார்வையிட்டு தொழிற்நுட்ப-பொருளியல் சாத்தியக்கூறுகளை ஆராய்ந்தது; பெப்ரவரி,2010இல் தொழில்நுட்ப ஒப்புமை வழங்கியது. நடுவண் அரசு இத்திட்டத்திற்கான ஒப்புமையை சூலை 2014இல் வழங்கியது. இத்திட்டத்திற்கு சுற்றுச்சூழல் அனுமதி நவம்பர் 2015இல் வழங்கப்பட்டது.

முன்மொழியப்பட்டுள்ள தோலேரா வானூர்திநிலையத் திட்டம் தோலேரா சிறப்பு முதலீட்டு மண்டலத்தின் போக்குவரத்துத் தேவைகளை நிறைவேற்றும். அகமதாபாத்தின் கூடுதல் வழியல் போக்குவரத்தையும் இந்த வானூர்தி நிலையம் கையாளும். அண்மையிலுள்ள சூரத், இராச்கோட், பாவ்நகர், நடியாடு, கேடா, ஆனந்து நகரங்களின் பன்னாட்டுப் போக்குவரத்துத் தேவைகளையும் நிறைவேற்றும்.


</doc>
<doc id="402818" url="https://ta.wikipedia.org/wiki?curid=402818" title="பொன்சொரிமலை">
பொன்சொரிமலை

பொன்சொரிமலை (Ponsorimalai) என்பது தமிழ்நாட்டின் நாமக்கல் மாவட்டம், வெண்ணந்தூர் ஊராட்சி ஒன்றியத்திற்கு உட்பட்ட பொன்பரப்பிபட்டியில் அமைந்துள்ளது. இது சொரி மலை என வழங்கப்படுகிறது.

பொன்சொரிமலைக்கு வடக்கு மற்றும் மேற்கே சேலம் மாவட்ட எல்லை புற கிராமங்களும், தெற்கு மற்றும் கிழக்கே நாமக்கல் மாவட்ட எல்லை புற கிராமங்களும் அமைந்துள்ளது. அலவாய்மலை இம் மலைக்கு தென்கிழக்கே அமைந்துள்ளது. கஞ்சமலை இம் மலைக்கு வடமேற்கே அமைந்துள்ளது.
இம் மலையில் சமண சமய துறவிகள் வாழ்ந்ததாக நம்பப்படுகிறது. அதற்கான கல்வெட்டுகள் இங்கு கானப்படுகிறது.


</doc>
<doc id="402819" url="https://ta.wikipedia.org/wiki?curid=402819" title="வான்பயண உட்பதிகை">
வான்பயண உட்பதிகை

வான்பயண உட்பதிகை ("Airport check-in") என்பது வானூர்தி நிலையத்தில் பயணத்திற்கு முன்பாக வான்சேவை நிறுவனங்கள் பயணிகளின் முன்பதிவுச் சீட்டை சரிபார்த்து ஏற்கும் செயற்பாட்டைக் குறிப்பதாகும். இதற்காக வானூர்தி நிலையங்களில் அமைக்கப்பட்டுள்ள சேவை முகப்புகளை இந்நிறுவனங்கள் பயன்படுத்துகின்றன. உட்பதிகையை பொதுவாக வான்வழிப் போக்குவரத்து நிறுவனமே மேற்கொள்கிறது; அல்லது வான்வழிப் போக்குவரத்து நிறுவனத்தின் சார்பாக கையாள்கை முகமை அலுவலர்கள் பணிபுரிவர். பயணிகள் தாங்கள் வானூர்தியின் உள்ளறையில் எடுத்துச்செல்லவியலா அல்லது விரும்பாத பெட்டிகளை இங்கு ஒப்படைக்கின்றனர். பயணிகளுக்கு இதற்கான சரக்குச்சீட்டும் இருக்கையிடம் இடப்பட்ட ஏறுகை அனுமதிச்சீட்டும் வழங்கப்படுகின்றது. வானூர்தியில் ஏறுவதற்கு இந்த அனுமதிச்சீட்டு அவசியமாகும்.


</doc>
<doc id="402822" url="https://ta.wikipedia.org/wiki?curid=402822" title="பூதநீலகண்டம்">
பூதநீலகண்டம்

பூதநீலகண்டம் (Budanilkantha), நேபாள நாட்டின் மாநில எண் 3ல் உள்ள காத்மாண்டு மாவட்டத்தில், சிவபுரி மலையடிவாரத்தில் அமைந்த நகரம் ஆகும். தேசியத் தலைநகர் காட்மாண்டிற்கு வடக்கே 8 கிமீ தொலைவில் பூதநீலகண்டம் நகரம் உள்ளது. 

பூதநீலகண்டர் பெயரால் இந்நகரம் அழைக்கப்படுகிறது. 2011ம் ஆண்டின் மக்கள்தொகை கணக்கெடுப்பின்படி, பூதநீலகண்டம் நகரத்தின் மக்கள்தொகை 15,421 ஆகும்.

இந்நகரத்தில் பழைமை வாய்ந்த நினைவுச் சின்னங்கள் அதிகம் காணப்படுகிறது. 





</doc>
<doc id="402823" url="https://ta.wikipedia.org/wiki?curid=402823" title="குயினூரான் கோவில்">
குயினூரான் கோவில்

குயினூரான் அல்லது கொமிநூரான் என அழைக்கப்படும் காவல் முனி இலங்கையின் மலையகப் பெருந்தோட்டங்களிலுள்ள நாட்டார் தெய்வங்களுள் ஒன்றாகும். நுவரெலியா மாவட்டத்தின் பொகவந்தலாவை நகரிலுள்ள கல்படை தேயிலைத் தோட்டத்தில் (Campion Estate) குயினூரான் கோவில் அமைந்துள்ளது.  
நாட்டார் வழிபாடானது மலையகத் தமிழர் வாழ்வியலிலும் பண்பாட்டமைவிலும் ஓர் இன்றியமையாத அம்சமாக விளங்குகிறது. தென்னிந்திய விவசாயப் பின்னணியில் சுமந்து வந்த அம்சங்களை மலையகத் தமிழர் பெருந்தோட்டத் தொழிற் சூழலுக்கேற்ப மாற்றியமைத்தும் புதியது தழுவியும் தமக்கென உரிய தனித்துவமான குழுப்பண்புகளை வகுத்துள்ளனர். தெய்வ வழிபாட்டைப் பொறுத்தவரை, குறிப்பிட்ட ஒரு தோட்ட எல்லைக்குள் வாழும் மக்கள் குழுக்களாக ஒன்றிணைந்து தொழில் ரீதியிலும் தோட்டப் பாதுகாப்பு கருதியும், மரபு ரீதியான நிறுவனமயப்படுத்தப்பட்ட பெருந்தெய்வ வழிபாட்டிலும் மாறுபட்ட, ஆகம நெறிகளுக்கு உட்படாத, கூட்டுவழிபாட்டு முறைகளை மலையகம் தோறும் பின்பற்றி வருகின்றனர். இத்தகைய நாட்டார் தெய்வ வழிபாடுகள் தோட்டத் தொழிலாளர்களின் சுதந்திரப் போக்கையும், ஆதிக்க எதிர்ப்பு முறைக்கு வடிகாலாக அமைவதையும், பாதுகாப்புத் தாகத்தையும் விளம்புவதாக அமைகின்றன.

பெருந்தோட்ட வாழ்வியலோடு இணைந்த வழிபாட்டுத் தெய்வங்களின் அமைவிடங்கள் தோட்ட நுழைவாயில், தோட்ட எல்லைகள், சந்திகள், நீரூற்றுகள், மரத்தடி, மலையுச்சி, ஆற்றங்கரை போன்ற இடங்களிலேயே பரவலாக அமைந்துள்ளன. குயினூரான் கோவில் கல்படை தேயிலைத் தோட்ட எல்லையிலுள்ள உயர்ந்த நிழல்தரும் பெருமரங்களின் அடியில் ஒரு திறந்த வெளிக் கோவிலின் வடிவமைப்போடு அமைந்துள்ளது.

தொழிற்பளு மிகுந்த பெருந்தோட்ட வாழ்வில் தொழிலாளர்கள் தமக்கு வேண்டிய நேரத்தில் சென்று வழிபடக் கூடியதாக திறந்த வெளிக் கோவில்களையே பெரும்பாலும் அமைத்துள்ளனர். குயினூரான் கோவில் மரத்தடியில் அமைக்கப்பட்ட ஒரு சிறிய வழிபாட்டிடமாக இருந்து 1998 ஆம் ஆண்டு புனரமைக்கப்பட்டு பெரிதாக்கப்பட்டது.

இக்கோவிலின் உட்புறத்தில் தெய்வச் சிலைகளையும் ஏனைய அடையாளச் சின்னங்களையும் கொண்ட ஒரு உட்பிரகார அமைப்பு காணப்படுகிறது. இடது புறத்தில் குயினூரானின் ஆளுயர உருவச் சிலையொன்றும் வலது புறத்தில் சிறிய உருவச் சிலையொன்றும் காணப்படுகின்றன. இச்சிலைகளைச் சூழ மலையக நாட்டார் தெய்வங்களைப் பிரதிநிதித்துவப்படுத்தும் பொதுவான அடையாளச் சின்னங்களான வேல், திரிசூலம், கல் போன்றனவும், நாக சிலையொன்றும், ஆலய மணிகளும் காணப்படுகின்றன. கோவிலைச் சுற்றி ஒரு மதிலும் கோவிலின் பின்புறத்தில் சமையல் செய்வதற்கான ஒரு கட்டிட அமைப்பும் உள்ளன.

குயினூரான் ஒரு ஆண் காவல் தெய்வ உருவோடு சித்திரிக்கப்படுகிறார். மஞ்சள் நிற வேட்டியும் தலைப்பாகையும் அணிந்தபடி கழுத்தில் மாலைகளுடனும் கையில் அரிவாளுடனும் நின்றபடி காட்சி தருகிறார்.
பிரித்தானியர் ஆட்சியில் இலங்கையின் மத்திய மலைப் பிரதேசங்களில் தேயிலைத் தோட்டங்கள் பெரும் மலைக்காடுகளை அழித்தே உருவாக்கப்பட்டன. இவை கொடிய வனவிலங்குகள் நிறைந்த அடர்ந்த வனப்பிரதேசங்களாக இருந்தன. தமக்கு அன்னியமான நிலப்பரப்பில், அன்னியமான சூழ்நிலையில், தொழில் செய்யும் நிலைக்கு ஆளானவர்களுக்கு பாதுகாப்பு என்பது ஒரு அடிப்படைப் பிரச்சினையாக இருந்துள்ளது. இப் பாதுகாப்புக்கான தாகம் மலையகப் பெருந்தோட்டங்களுக்கேயுரிய தனித்துவமான காவல் தெய்வங்களின் பரவலான உருவாக்கத்திற்கும் தொடர் இருப்பிற்கும் வழிகோலியது.

குயினூரான் ஒரு காவல் தெய்வமாவார். இவர் தோட்டத்துக்கும், தோட்டத் தொழிலாளர்களுக்கும் பாதுகாப்பு வழங்கி வருபவர் என்பது மக்கள் நம்பிக்கை. குயினூரானுக்கு நேர்த்தி வைத்தால் நடக்காத காரியங்கள், நீண்டகால வேண்டுதல்கள் எல்லாம் நிறைவேறும் என தோட்டத் தொழிலாளர்கள் மட்டுமன்றி வெளியூர் மக்களும் நம்பி வழிபடும் அளவுக்கு பிரசித்தி பெற்ற தெய்வமாக அவர் விளங்குகிறார்.

இக்கோவிலில் மாதம் ஒருமுறை பௌர்ணமி தினத்தன்று மக்கள் கூடி சிறப்பு வழிபாடுகள் நடைபெறும். கோவிலின் வருடாந்தத் திருவிழா ஆனி மாதம் நடைபெறும்.

குயினூரான் முனிக்கு நேர்த்தி வைப்போரும் தூர இடங்களிலிருந்து கோவிலுக்கு வருகை தருவோரும் கோவிலின் பின்புறத்திலுள்ள சமையல் செய்யும் இடத்தில் படையலுக்காய் சமையல் செய்வது வழமையாகும்.


</doc>
<doc id="402825" url="https://ta.wikipedia.org/wiki?curid=402825" title="கட்டிபாளையம் ஏரி">
கட்டிபாளையம் ஏரி

கட்டிபாளையம் ஏரி ஊருக்கு வடக்கே அமைந்துள்ளது. திருமணிமுத்தாறு இதன் முக்கிய நீர் ஆதாரம் ஆகும். இப்பகுதி விவசாயத்திற்கு பெரும் பங்கு வகிக்கிறது.


</doc>
<doc id="402857" url="https://ta.wikipedia.org/wiki?curid=402857" title="பூதநீலகண்டர் கோயில்">
பூதநீலகண்டர் கோயில்

பூதநீலகண்டர் கோயில் (Budhanilkantha Temple); ( (மொழிபெயர்ப்பு: "(தொன்மையான நீலநிறத் தொண்டை"), நேபாளத்தின் மாநில எண் 3ல், காத்மாண்டு மாவட்டத்தில், பூதநீலகண்டம் எனுமூரில் விஷ்ணுவுக்கு அர்ப்பணிக்கப்பட்ட கோயிலாகும். 

திறந்தவெளியில் நிறுவப்பட்ட இக்கோயிலின் மூலவர் விஷ்ணு, நீர் நிரம்பிய குளத்தில் மையத்தில், ஆதிசேஷன் மீது யோக நித்திரை கொண்டுள்ளார். பூதநீலகண்டர் கோயில், காத்மாண்டு சமவெளியின் வடக்கில், சிவபுரி மலையடிவாரத்தில் உள்ளது.பூதநீலகண்டரின் கிடந்த நிலையில் அமைந்த உருவச்சிலையே நேபாளத்தின் பெரிய இந்து சமய சிற்பம் ஆகும். 

கோயில் மூலவரான பூதாநீலகண்டரின் கிடந்த நிலையில் அமைந்த உருவச் சிலை ஒரே கருங்கல்லால் செதுக்கப்பட்டதாகும். 5 மீட்டர் நீளம் (16.4 அடி) கொண்ட பூதாநீலகண்டரின் சிலை, 13 மீட்டர் (42.65 அடி) நீளமுள்ள நீர் நிரம்பிய குளத்தின் நடுவே, ஆதிசேஷன் மீது படுத்த நிலையில் விஷ்ணு காட்சியளிக்கிறார்.



</doc>
<doc id="402860" url="https://ta.wikipedia.org/wiki?curid=402860" title="சார்ஜா பன்னாட்டு வானூர்தி நிலையம்">
சார்ஜா பன்னாட்டு வானூர்தி நிலையம்

சார்ஜா பன்னாட்டு வானூர்தி நிலையம் ("Sharjah International Airport", ) () ஐக்கிய அரபு அமீரகத்தில் சார்ஜா நகருக்கு தென்கிழக்கில் தொலைவில் அமைந்ந்துள்ள ஓர் பன்னாட்டு வானூர்தி நிலையம் ஆகும். இது பரப்பளவில் அமைந்துள்ளது. 


</doc>
<doc id="402864" url="https://ta.wikipedia.org/wiki?curid=402864" title="பண்டாரக்குளம்">
பண்டாரக்குளம்

பண்டாரக்குளம் ("Pandarakulam"), இந்தியாவின் தமிழ்நாட்டில் அமைந்துள்ள திருநெல்வேலி மாவட்டத்தில் இருக்கும் ஒரு சிறிய கிராமம் ஆகும். இராதாபுரம் வட்டத்தைச் சார்ந்த இவ்வூர், வள்ளியூரில் இருந்து மூன்று கிலோமீட்டர் தொலைவில் திருச்செந்தூர் செல்லும் வழியில் அமைந்துள்ளது. இங்குள்ள புனித தோமையார் ஆலயம் சுற்றுப்பகுதி மக்களிடையே புகழ்பெற்றது.

இயேசு கிறிஸ்துவின் பன்னிரு திருத்தூதர்களில் ஒருவரான புனித தோமா, கேரளாவில் இருந்து இலங்கைக்கு செல்லும் வழியில் இவ்வூர் அமைந்துள்ள இடத்துக்கு வந்ததாக இங்குள்ள மக்கள் நம்புகின்றனர். வடமலையான் கால்வாயை ஒட்டி அமைந்துள்ள இவ்வூரில் சில நாட்கள் தங்கியிருந்த திருத்தூதர் தோமா, அக்காலத்தில் இங்கு வாழ்ந்த மக்களுக்கு நற்செய்தி அறிவித்து திருமுழுக்கு கொடுத்தார். பின்னர் இங்கிருந்து புறப்பட்டு, கணக்கன் குடியிருப்பு, திருச்செந்தூர், மணப்பாடு உள்ளிட்ட இடங்களுக்கு அவர் சென்றார். தோமாவிடம் திருமுழுக்கு பெற்ற மக்கள், தங்களை 'பண்டாரங்கள்' என்று அழைத்துக் கொண்டனர். வடமலையான் கால்வாயில் நீரோட்டம் குறைந்த காலத்தில், தண்ணீர் தேவைக்காக அவர்கள் குளம் ஒன்றை வெட்டினர். பண்டார மக்கள் வெட்டிய குளம் என்பதால், அது பண்டாரக்குளம் என்ற பெயர் பெற்றது.

இங்கு வாழ்ந்த பண்டார மக்கள், தங்கள் வழிபாட்டுக்காக கல்லில் செதுக்கப்பட்ட சிலுவை ஒன்றை பயன்படுத்தி வந்தனர். 'தோமையார் குருசு' என்று அழைக்கப்படும் இந்த சிலுவை, திருத்தூதர் தோமாவால் செதுக்கப்பட்டது என்று நம்பப்படுகிறது. 17ஆம் நூற்றாண்டில் ஏற்பட்ட வறட்சி காரணமாக, இப்பகுதியில் வாழ்ந்த பண்டார மக்கள் வேறு இடத்திற்கு சிறிது சிறிதாக இடம் பெயர்ந்தனர். ஆனால், தோமையார் சிலுவையைத் தாங்கிய குருசடி மட்டும் அதே இடத்திலேயே இருந்தது. வெளியிடங்களில் சென்று குடியேறிய பண்டார மக்கள், ஆண்டுக்கொரு முறை இந்த குருசடிக்கு வந்து வழிபாடு நடத்திவிட்டு சென்றனர்.

1850ஆம் ஆண்டளவில், நாடார் இனத்தைச் சேர்ந்த வைத்தியமுத்து - மலையாயி என்ற கிறிஸ்தவ தம்பதியர் பண்டாரக்குளத்தில் குடியேறினர். அப்போது வழிபாடு நடத்த வந்த பண்டார மக்களின் கடைசி வாரிசு, தோமையார் சிலுவையைத் தொடர்ந்து பாதுகாக்குமாறு இந்த தம்பதியரிடம் உறுதி பெற்றுச் சென்றார். இதையடுத்து, அவர்கள் குடும்பத்தினரின் வழிபாட்டு இடமாக தோமையார் சிலுவை இருந்த குருசடி மாறியது. அவர்களது உறவினர்கள் சிலரும், பண்டாரக்குளத்தில் குடியேறியதால் இவ்வூர் ஒரு சிறிய கிராமமாக உருவெடுத்தது. பின்னர் சில இந்து குடும்பங்களும் வடமலையான் கால்வாயின் மேற்கு பகுதியில் குடியேறின. அது மேலூர் என்றும், கிறிஸ்தவர்கள் வாழும் பகுதி கீழூர் என்றும் அழைக்கப்படுகின்றன.

திருத்தூதர் தோமா தமது கரங்களால் செதுக்கியதாக நம்பப்படும் 'தோமையார் குருசு' பழங்காலத்தில் இருந்தே, பண்டாரக்குளத்தின் மையமாக இருந்து வருகிறது. முதலில் வாழ்ந்த பண்டார மக்களும், பின்னர் குடியேறிய நாடார் கிறிஸ்தவர்களும் தோமையார் சிலுவை இருந்த குருசடியிலேயே வழிபாடு நடத்தி வந்தனர். 1920களில் ஊர் தலைவராக இருந்த தொம்மை நாடாரின் முயற்சியால், ஊர் மக்கள் அனைவரின் ஒத்துழைப்புடன் தற்போதுள்ள புனித தோமையார் ஆலயம் 1928ஆம் ஆண்டு கட்டி முடிக்கப்பட்டது. அப்போது, 'தோமையார் குருசு' ஓரமாக ஒதுக்கி வைக்கப்பட்டது. அப்போது பக்தியுள்ள ஒருவரின் கனவில் தோன்றிய புனித தோமா, அந்த சிலுவைக்கு உரிய மரியாதை அளிக்கப்பட வேண்டும் என்று கூறினார்.

இதையடுத்து, ஆலயத்தின் வடக்கு திசையில் பிரதான தெருவை நோக்கிய வண்ணம் சிறிய பீடம் எழுப்பி 'தோமையார் குருசு' நிறுவப்பட்டது. பின்னர், கிழவநேரி பங்கின் கிளை ஆலயமாக இது இணைக்கப்பட்டது. இவ்வூரில் செப்டம்பர் மாதத்தில் கொண்டாடப்பட்டு வந்த புனித தோமையார் திருவிழா ஜூலை 3ந்தேதிக்கு மாற்றப்பட்டதை அடுத்து, செப்டம்பர் 14ந்தேதி திருச்சிலுவை விழாவை சிறப்பாகக் கொண்டாடும் வழக்கம் உருவானது. 1978ல் புனித தோமையார் ஆலயத்தின் ஐம்பதாம் ஆண்டு பொன்விழாவும், 2003ல் 75ஆம் ஆண்டு பவள விழாவும் சிறப்பாக கொண்டாடப்பட்டன. இதையொட்டி, ஆலயத்தின் வடக்கில் புதிதாக கட்டப்பட்ட கூடத்தில் 'தோமையார் குருசு' நிறுவப்பட்டது. தற்போது பண்டாரக்குளம் புனித தோமையார் ஆலயம், ஆனைகுளம் பங்கின் கிளைப்பங்காக உள்ளது.

இருபது ஆண்டுகளுக்கு முன்பு வரை, விவசாயமே பண்டாரக்குளத்தின் முக்கியத் தொழிலாக இருந்தது. வறட்சி உள்ளிட்ட சில காரணங்களால், தற்போது விவசாயத் தொழிலில் பல பாதிப்புகள் ஏற்பட்டுள்ளன. இங்கு வாழும் மக்களில் 99% மக்கள் கல்வியறிவு பெற்றவர்கள். ஒரு ஊராட்சி ஒன்றிய தொடக்கப்பள்ளியும், நியாயவிலைக் கடையும், கூட்டுறவு வங்கியும் இங்கு செயல்படுகின்றன. வேலை, தொழில் போன்ற காரணங்களுக்காக பலர் வெளியூர் மற்றும் வெளிநாடுகளுக்கு சென்றாலும், தற்போதும் இங்கு நூறு குடும்பங்கள் வசித்து வருகின்றன. சிறிய கடைகள் இருந்தாலும், சந்தை, மருத்துவம் போன்றவற்றிற்கு இவ்வூர் மக்கள் வள்ளியூர், திருநெல்வேலி, நாகர்கோவில் போன்ற இடங்களுக்கு செல்கின்றனர். இந்த ஊரில் தயாராகும் 'கைச்சுற்று அரிசி முறுக்கு' சுற்றுப்பகுதிகளில் மிகவும் புகழ் பெற்றது. வள்ளியூர் மற்றும் மடப்புரம் வழியாக இவ்வூருக்கு செல்ல பேருந்து வசதி உள்ளது.


</doc>
<doc id="402872" url="https://ta.wikipedia.org/wiki?curid=402872" title="திருவேகம்பத்தூர்">
திருவேகம்பத்தூர்

திருவேகம்பத்தூர், தமிழ்நாட்டின் சிவகங்கை மாவட்டத்தின் தேவககோட்டை ஊராட்சி ஒன்றியத்தில் உள்ள திருவேகம்பத்தூர் ஊராட்சியில் அமைந்த சிற்றூர் ஆகும். இவ்வூர் காரைக்குடி சட்டமன்றத் தொகுதிக்கும், சிவகங்கை மக்களவைத் தொகுதிக்கும் உட்பட்டது. இங்குள்ள தேவாரப் பாடல் பெற்ற தலம் திருவேகம்பத்தூர் ஏகாம்பரநாதசுவாமி கோயில் ஆகும். 

திருவேகம்பத்தூர், மதுரை - தொண்டி மாநில நெடுஞ்சாலையில் உள்ளது. இதன் தொலைபேசி குறியீடு எண் 0561 ஆகும். அஞ்சல் சுட்டு எண் 630408 ஆகும். 

திருவேகம்பத்தூர், மதுரைக்கு கிழக்கே 80 கிமீ தொலைவிலும், மாவட்டத் தலைமையிடமான சிவகங்கைக்கு கிழக்கே 40 கிமீ தொலைவிலும், மதுரை - தொண்டி மாநில நெடுஞ்சாலையில் உள்ளது. 

தேவகோட்டை ஊராட்சி ஒன்றியத்தில் உள்ள திருவேகம்பத்தூருக்கு கிழக்கில் திருவாடானை ஊராட்சி ஒன்றியம், வடக்கில் கல்லல் ஊராட்சி ஒன்றியம், மேற்கில் காளையார்கோயில் ஊராட்சி ஒன்றியம்]] உள்ளது. 

இதன் அருகமைந்த நகரங்கள் தேவகோட்டை, சிவகங்கை, பரமக்குடி மற்றும் காரைக்குடி ஆகும். அருகமைந்த சிற்றூர்கள் புளியால், பெரியகாரை, கழனிவாசல், கவாத்துக்குடி, திரானி மற்றும் சக்கந்தி ஆகும். 

அருகமைந்த தொடருந்து நிலையம் தேவகோட்டை ரஸ்தா நிலையம் ஆகும். 




</doc>
<doc id="402875" url="https://ta.wikipedia.org/wiki?curid=402875" title="லிஸ்சி (நடிகை)">
லிஸ்சி (நடிகை)

லிஸ்சி லட்சுமி (Lissy Lakshmi) என்பவர் இந்தியத் திரைப்பட நடிகை ஆவார். இவர் பெரும்பான்மையாக மலையாளத் திரைப்படங்களில் நடித்துள்ளார். சில தமிழ் மற்றும் மலையாளத் திரைப்படங்களிலும் நடித்துள்ளார். இவரை தமிழ்த் திரைப்படங்களில் அறிமுகம் செய்தது கமல்ஹாசன் ஆவார். இவர் தான் தயாரித்து, நடித்த விக்ரம் (1986 தமிழ் திரைப்படம்) திரைப்படத்தில் லிஸ்சியை அறிமுகம் செய்தார். லிஸ்சி 1990 இல் இயக்குநர் பிரியதர்சனை திருமணம் செய்த பிறகு நடிப்பதை நிறுத்திக் கொண்டார். 

லிஸ்சி பெப்ரவரி 3, 1967 இல் எர்ணாகுளம், கேரளத்தில் பிறந்தார். இவரின் தந்தை நெல்லிக்காட்டில் பாப்பச்சன், தாய் ஏலியம்மா ஆவர். இவர் குழந்தையாக இருந்தபோது இவரின் பெற்றோர் திருமண முறிவு பெற்றனர். அதனால் இவரின் தாயுடன் வாழ்ந்து வந்தார். இவர் கத்தோலிக்க திருச்சபையைச் சார்ந்தவர். இவரின் பள்ளி மற்றும் கல்லூரிப் படிப்பை புனித தெரசா கல்விநிலையங்களில் படித்தார். பள்ளிக் காலங்களில் சிறந்த மாணவியாகத் திகழ்ந்தார். மேலும் எஸ் எஸ் எல் சியில் அதிக மதிப்பெண்களைப் பெற்றார். தனது பதினாறாம் வயது முதல் நடித்து வருகிறார். திரைப்படத் துறையில் கவனம் செலுத்துவதற்காக தனது கல்லூரிப்படிப்பை இடைநிறுத்தம் செய்தார். துவக்கத்தில் படிப்பை நிறுத்துவதில் இவருக்கு உடன்பாடில்லை. 

1980 களின் ஆரம்பத்தில் திரைப்படங்களில் நடிக்கத் துவங்கினார். குறுகிய காலகட்டத்திலேயே முதன்மைக் கதாநாயகியானார். அன்றைய காலகட்டத்தில் இருந்த பெரும்பான்மையான முக்கிய நாயகர்களான மோகன்லால், முக்கேஷ் போன்றவர்களுடன் நடித்துள்ளார். முக்கியக் கதாபத்திரங்களில் நடித்துக் கொண்டிருந்த காலகட்டங்களிலும் , நடிகையின் தோழி கதாப்பாத்திரம், தங்கை கதாப்பாத்திரம் போன்ற துணைக் கதாப்பாத்திரங்களிலும் இவர் நடித்தார்.மலையாளத் திரைப்படங்களில் நடித்துக் கொண்டிருந்த வேளையிலும் இவர் தமிழ் மற்றும் தெலுங்குத் திரைப்படங்கள் சிலவற்றிலும் நடித்தார். சித்ரம்,தலவட்டோம், ஓடாருதம்மாவா அல்ரியம், முத்தாரம் குன்னு பி, ஓ மற்றும் போயிங் போயிங் ஆகிய திரைப்படங்களில் நடித்ததன் மூலம் பரவலாக அறியப்படுகிறார். மனம் எனும் இதழழுக்கு அளித்த நேர்காணலில் என்னைத் தமிழ்த் திரைப்படங்களில் அறிமுகம் செய்தது கமல்ஹாசன் என்றும், .அவர் தயாரித்து, நடித்த விக்ரம் (1986 தமிழ் திரைப்படம்) திரைப்படத்தில் என்னை அறிமுகம் செய்தார் என தெரிவித்தார்.

லிஸ்சி டிசம்பர் 13, 1990 இல் பிரபல இயக்குநர் பிரியதர்சனை காதலித்து திருமணம் செய்தார். திருமணத்திற்குப் பின் நடிப்பதை நிறுத்திக் கொண்டார். பின் சமயம் காரணமாக லிஸ்சி எனும் இவர் பெயரை லட்சுமி என மாற்றிக் கொண்டார். லிஸ்சி டிசம்பர் 1, 2014 இல் சென்னை குடும்ப நல நீதி மன்றத்தில் திருமண முறிவு வேண்டி விண்ணப்பித்தார். இவர்கள் செப்டம்பர் 1,2016 இல் திருமண முறிவு பெற்றனர் .

2013 ஆம் ஆண்டில் கேரளா கலகேந்திரம் இவருக்கு சிறீ ரத்னா விருது வழங்கியது. மேலும் அதே ஆண்டில் ஜாக்குவார் அளித்த 2013 ஆம் ஆண்டின் பெண் சாதனையாளர் விருதினைப் பெற்றார். 

1986 இல் விக்ரம் திரைப்படத்தில் நடித்தார். இதனை ராஜசேகர் என்பவர் இயக்கினார். கமல்ஹாசன், சத்யராஜ்,அம்பிகா (நடிகை), சாருஹாசன், சனகராஜ் ஆகியோருடன் லிஸ்சி இணைந்து நடித்திருப்பார். 

1987 ஆம் ஆண்டில் ஆனந்த் ஆராதனை எனும் திரைப்படத்தில் நடித்தார். இதனை தினேஷ் பாபு என்பவர் இயக்கினார். மோகன் (நடிகர்) முக்கியக் கதாப்பாத்திரத்தில் நடித்திருப்பார்.


</doc>
<doc id="402878" url="https://ta.wikipedia.org/wiki?curid=402878" title="புளியடிதம்மம்">
புளியடிதம்மம்

புளியடிதம்மம், தமிழ்நாட்டின் சிவகங்கை மாவட்டத்தின் காளையார்கோயில் ஊராட்சி ஒன்றியத்தில் உள்ள புலியடிதம்மம் ஊராட்சியில் அமைந்த சிற்றூர் ஆகும். இவ்வூர் சிவகங்கைக்கு கிழக்கே 18 கிமீ தொலைவில், சிவகங்கை - தொண்டி செல்லும் மாநில நெடுஞ்சாலையில் உள்ளது. இவ்வூர் சிவகங்கை சட்டமன்றத் தொகுதிக்கும், சிவகங்கை மக்களவைத் தொகுதிக்கும் உட்பட்டது. 
இதன் தொலைபேசி குறியீடு எண் 04575 ஆகும். அஞ்சல் சுட்டு எண் 630405. இதன் அஞ்சலகம் நெற்குப்பை எனும் சிற்றூரில் உள்ளது. 

இதன் அருகமைந்த நகரங்கள் சிவகங்கை, பரமக்குடி, காரைக்குடி மற்றும் மதுரை ஆகும். அருகமைந்த சிற்றூர்கள், பள்ளித்தம்மம், சொக்கநாதபுரம், மரக்கத்தூர், மேலமருங்கூர் உசிலங்குளம் ஆகும். 

அருகமைந்த தொடருந்து நிலையங்கள் சிவகங்கை (23.5 கிமீ), காரைக்குடி (26 கிமீ), தேவக்கோட்டை ரஸ்தா 22 கிமீ ஆகும். 

புளியடிதம்மத்தின் மேற்கில் சிவகங்கை ஊராட்சி ஒன்றியம், தெற்கில் இளையாங்குடி ஊராட்சி ஒன்றியம், வடக்கில் கல்லல் ஊராட்சி ஒன்றியம் உள்ளது. 


</doc>
<doc id="402881" url="https://ta.wikipedia.org/wiki?curid=402881" title="செய்ப்பூர் பன்னாட்டு வானூர்தி நிலையம்">
செய்ப்பூர் பன்னாட்டு வானூர்தி நிலையம்

செய்ப்பூர் பன்னாட்டு வானூர்தி நிலையம் (Jaipur International Airport, ) இராசத்தான் தலைநகரம் செய்ப்பூரிலுள்ள முதன்மை பன்னாட்டு வானூர்தி நிலையமாகும். 
செய்ப்பூர் நகர மையத்திலிருந்து 13 கிமீ தொலைவில் சங்கனேர் என்ற புறநகர்ப் பகுதியில் அமைந்துள்ளது. இந்த வானூர்தி நிலையம் பன்னாட்டு வானூர்தி நிலையமாக திசம்பர் 29, 2005 அன்று தகுதி பெற்றது. குடிசார் வானூர்தித் தரைத்தளம் 14 வானூர்திகளை ஏற்கவல்லது; புதியதாக கட்டப்பட்டுள்ள முனையத்தில் ஒரேநேரத்தில் 1000 பயணிகள் இருக்கவியலும்.

ஆண்டுக்கு 2 முதல் 5 மில்லியன் பயணிகள் போக்குவரத்துள்ள பகுப்பில் உலகின் சிறந்த வானூர்தி நிலையமாக 2015,2016ஆம் ஆண்டுகளில் வானூர்தி நிலையங்களின் பன்னாட்டுக் குழுவால் தெரிந்தெடுக்கப்பட்டுள்ளது. இந்தியாவில் இது 11ஆவது மிகவும் போக்குவரத்து மிகுந்த வானூர்தி நிலையமாக உள்ளது.

செய்ப்பூர் பன்னாட்டு வானூர்தி நிலையத்தில் இரண்டு ஓடுபாதைகள் உள்ளன. முதலாவது (15/33) நீளமும் இரண்டாவது (9/27) நீளமும் உடையன. இரண்டாம் ஓடுபாதை 9/27 செப்டம்பர் 15, 2016 முதல் இயக்கத்தில் உள்ளது. இதில் போயிங் 747 போன்ற பெரிய வானூர்திகள் இறங்கவும் மேலேறவும் வசதியானது. போயிங் 777களை கையாள்வதற்காக ஓடுபாதை இலிருந்து ஆக விரிவுபடுத்தப்பட்டுள்ளது. இந்த 9/27 ஓடுபாதையில் வழிநடத்த கருவிசார் கீழிறங்கு CAT-IIIB கருவி திசம்பர் 8, 2016இல் பொருத்தப்பட்டுள்ளது. இதனால் குறைந்த கட்புலப்பாட்டின் போதும் () வானூர்திகள் கீழிறங்கவியலும். இதனால் கூடுதலான பாதுகாப்பு கிடைப்பதுடன் மூடுபனிக் காலங்களிலும் வானூர்திகளை அண்மித்த நிலையங்களுக்கு வழிமாற்றாது இயக்கவியல்கிறது.

9/27 ஓடுபாதைக்கு இணையாக ஓர் வான்கலவழி அமைக்கத் திட்டமிடப்பட்டுள்ளது. இதனால் போக்குவரத்து நெருக்கடியை திறனாக கையாளவியலும். 2018ஆம் ஆண்டு மே மாதம் இந்தப் பணி நிறைவடையும் என மதிப்பிடப்படுகின்றது. இதன்பின் இந்த வானூர்தி நிலையம் ஒருமணி நேரத்தில் 16 பறப்புக்களை கையாள முடியும். . நெடுங்காலமாக முதல் ஓடுபாதை இயக்கத்தில் இல்லை. எனவே ஒரே ஓடுபாதையே வானூர்திகள் கீழிறங்கவும் மேலேறவும் பயன்படுத்தப்படுகின்றது.
தற்போது முனையம் 1 பயன்படுத்தப்படாது உள்ளது. நான்கு ஆண்டுகளுக்கு முன்பு வரை முனையம் ஒன்றிலிருந்துதான் வானூர்திகள் இயக்கப்பட்டு வந்தன. சூலை 2013 முதல் பன்னாட்டு பறப்புகள் புதிய முனையம் இரண்டுக்கு மாற்றப்பட்டது. இந்த முனையத்திலிருந்து தற்போது ஹஜ் பயணப் பறப்புகள் மட்டுமே இயக்கப்படுகின்றன. மேலும் சரக்கு பதிவுகள் இங்கு செய்யப்படுகின்றன. 

மீண்டும் இங்கிருந்து வானூர்திப் பறப்புகளை இயக்கத் திட்டமிடப்பட்டுள்ளது. மீளமைப்பு முயற்சிகளின் அங்கமாக சரக்கு இயக்கங்கள் இங்கிருந்து மாற்றப்பட வேண்டும். தற்போது எட்டு பன்னாட்டு பறப்புகள் இங்கிருந்து இயக்கப்படுகின்றன. இந்த சீரமைத்தல் பணி திசம்பரில் துவங்கியது; 2018 செப்டம்பரில் இது நிறைவடையும் என எதிர்பார்க்கப்படுகின்றது. ஆனால் முனையம் ஒன்று அருகே வானூர்திகள் நிறுத்த இடமில்லாக் காரணத்தால் பயணிகள் பேருந்துகள் மூலம் இங்கிருந்து கொண்டு செல்லப்பட வேண்டும்.
சூரமைப்பு முடிவடைந்த பின்னர் இந்த முனையத்தின் பரப்பளவு 18,000 சதுர மீட்டர்களாக விரிவுபடுத்தப்படும்; பன்னாட்டு புறப்பாடு, வருகைக்கு மட்டுமே இந்த முனையம் பயன்படுத்தப்படும்.

புதிய உள்நாட்டு முனையக் கட்டிடம் சூலை 1, 2009இல் திறக்கப்பட்டது. இந்த புதிய முனையம் பரப்பளவில் நடுவண் சூடேற்று அமைப்பு,நடுவண் குளிர்சாதன அமைப்பு, பெட்டிகள் செல்லும் வரிசையிலேயே எக்சு-கதிர் சோதனை, வருகையில் சாய்வான பயணப்பெட்டி கோரல் சழல்மேடை, நகர்படி, பொது ஒலிபரப்பு அமைப்பு, பறப்புத் தகவல் காட்சியமைவு, பாதுகாபிற்கான CCTV, வான்பயண உட்பதிகை சேவை முகப்புகள், தானுந்து நிறுத்தங்கள் போன்ற வசதிகள் கட்டமைக்கப்பட்டுள்ளன. நெருக்கடி நேரத்தில் 500 பயணிகளை கையாளும் திறனைக் கொண்டுள்ளது. ஆண்டுக்கு 400,000 பயணிகளை கையாளும் திறன் கொண்டது. நிலைய முகப்பு மணற்கல் மற்றும் தோல்பூர் கற்களைக் கொண்டு அமைக்கப்பட்டுள்ளது; சுவர்களில் இராசத்தான்i ஓவியங்கள் அலங்கரிக்கின்றன. இந்த முனையம் தற்போது பன்னாட்டு பறப்புகளுக்கும் உள்நாட்டுப் பறப்புகளுக்கும் பயன்படுத்தப்படுகிறது. தவிரவும் இங்கு மூன்று சிறப்பு விருந்தினர் ஓய்வறைகளும் உள்ளன. முனையம் இரண்டில் 14 வான்பயண உட்பதிகை முகப்புகளும், ஆறு குடிநுழைவு முகப்புகளும், நான்கு சுங்கம் மற்றும் நான்கு பாதுகாப்பு முகப்புகளும் அமைக்கப்பட்டுள்ளன. The terminal will have 2 new aerobridge and Conveyor belt at the end of year 2018.

சூலை 16, 2012இல் முனையம் 1 மூடப்பட்டது; பின்னர் சரக்குப் போக்குவரத்தை கையாளுமாறு சீர்திருத்தப்பட்டது. சரக்கு முனையம் பழைய பயணிகள் முனையத்திற்கு அடுத்துள்ளது. இதன் பரப்பளவு ஏறத்தாழ ஆகும். இந்த வசதியை இராசத்தான் சிறுதொழில் நிறுவனங்கள் மேம்பாட்டு நிறுவனம் கையாள்கிறது. முனையம் ஒன்றுக்கு பயணிகள் போக்குவரத்தை மீளவும் கொணர சரக்குப் போக்குவரத்து இங்கிருந்து மாற்றப்பட வேண்டும்.


</doc>
<doc id="402883" url="https://ta.wikipedia.org/wiki?curid=402883" title="சுபா (நடிகை)">
சுபா (நடிகை)

சுபா (Shubha) என்பவர் இந்தியத் திரைப்பட நடிகை ஆவார். இவர் பெரும்பான்மையாக மலையாளத் திரைப்படங்களில் நடித்துள்ளார். 1970 இன் பிந்தைய ஆண்டுகாலத்திலும் 1980 இன் துவக்கத்திலும் முன்னணி நடிகையாக இருந்தார். இவர் மலையாளம், தமிழ், கன்னடம், தெலுங்கு, இந்தி ஆகிய மொழித் திரைப்படங்களில் நடித்துள்ளார். 

இவரின் தந்தை வேதாந்தம் ராகவையா இவர் தெலுங்குத் திரைபப்படங்களின் நடிகர் மற்றும் இயக்குநர் (திரைப்படம்) ஆவார்.இவரின் தாய் சூர்யபிரபா ஒரு நடிகை ஆவார். இவர் ஆந்திரப் பிரதேசம், கிருஷ்ணா மாவட்டத்தைச் சார்ந்தவர் ஆவார். இவருக்கு ஐந்து சகோதரிகளும் ஒரு சகோதரரும் உள்ளனர். இவரின் அத்தை புஷ்பவல்லியும் ஒரு நடிகை ஆவார். புஷ்பவல்லி , ஜெமினி கணேசனின் மனைவி ஆவார். இந்தி நடிகை ரேகா (நடிகை) இவரின் உறவினர் ஆவார்.

1972 ஆம் ஆண்டில் வெளிவந்த பட்டிக்காடா பட்டணமா எனும் திரைப்படத்தில் நடித்தார். இந்தத் திரைப்படத்தை பாலமுருகன் எழுதி பி.மாதவன் என்பவர் இயக்கினார். சிவாஜி கணேசன்,ஜெ. ஜெயலலிதா ஆகியோர் முக்கியக் கதாப்பாத்திரத்தில் நடித்தனர். மேலும் மனோரமா, வி கே ராமசாமி ஆகியோருடன் சுபா துணைக் கதாப்பாத்திரத்தில் நடித்தார். ம. சு. விசுவநாதன் இசையில் இதன் அனைத்துப் பாடல்களையும் கண்ணதாசன் எழுதினார். 

1973 இல் பாக்தாத் பேரழகி எனும் திரைப்படத்தில் நடித்தார். ரவீந்தரின் கதை வசனத்தில் டி. ஆர். ராமண்ணா என்பவர் இயக்கினார். இதில் ரவிச்சந்திரன் (நடிகர்), ஜெ. ஜெயலலிதா ஆகியோர் முக்கியக் கதாப்பத்திரத்தில் நடித்தனர். சாவித்திரி (நடிகை), நாகேஷ், இரா. சு. மனோகர், ஜெயசுதா ஆகியோருடன் சுபா துணைக்கதாப்பாத்திரத்தில் நடித்தார். ம. சு. விசுவநாதன் இசையமைக்க அனைத்துப் பாடல்களையும் புலமைப்பித்தன் எழுதினார். இந்தத் திரைப்படத்தை கனேஷ் கிரியேசன்ஸ் நிறுவனம் வெளியிட்டது.

மேலும் இதே ஆண்டில் கைலாசம் பாலசந்தரின் இயக்கத்தில் சொல்லத்தான் நினைக்கிறேன் திரைப்படத்தில் நடித்தார். இதில் சிவகுமார், எஸ். வி. சுப்பையா, ஜெயசித்ரா, ஸ்ரீவித்யா, கமல்ஹாசன், ஜெயசுதா ஆகியோருடன் சுபா முக்கியக் கதாப்பாத்திரத்தில் நடித்தார். இந்தத் திரைப்படம் இளவு காத்த கிளியோ எனும் புதினம் (இலக்கியம்) அடிப்படையாக வைத்து எடுக்கப்பட்டது. இதனை சுந்தர ஸ்வப்னகலு என்ற பெயரில் பாலச்சந்தர் கன்னட மொழியில் மொழிமாற்றம் செய்து வெளியிட்டார். ம. சு. விசுவநாதன் இசையமைத்திருந்தார்.

பொன்வண்டு எனும் நகைச்சுவைத் திரைப்படத்தில் நடித்தார். இதனை என் எஸ் மணியன் என்பவர் எழுதி இயக்கினார். வி. குமார் என்பவர் இசையமைத்தார். ஜெய்சங்கர், பாரதி (நடிகை),ஜெயசித்ரா ஆகியோருடன் சுபா நடித்திருந்தார். மனோரமா (நடிகை) இதில் முக்கிய எதிராளிக் கதாப்பாத்திரத்தில் நடித்தார்.

விஜயா எனும் திரைப்படத்திலும் நடித்தார்.

1974 இல் அன்பைத்தேடி எனும் திரைப்படத்தில் நடித்தார். இதனை முக்தா சீனிவாசன் இயக்கினார். சிவாஜி கணேசன், ஜெ. ஜெயலலிதா ஆகியோர் முக்கியக் கதாப்பாத்திரத்தில் நடித்தார். மேலும் மேஜர் சுந்தரராஜன், சோ ராமசாமி ஆகியோருடன் சுபா துணைக் கதாப்பத்திரத்தில் நடித்தார். ம. சு. விசுவநாதன் இசையமைத்தார். இது தவிர மாணிக்கத் தொட்டில், ராஜ நாகம், இதயம் பறக்கிறது ஆகிய திரைப்படங்களில் நடித்தார்.

1975 ஆம் ஆண்டில் ஏழைக்கும் காலம் வரும், உங்க வீட்டு கல்யாணம், மனிதனும் தெய்வமும், எனக்கொரு மகன் பிறப்பான், எடுப்பார் கைப்பிள்ளை ஆகியத் திரைப்படங்களில் நடித்தார்.

நவரத்தினம் (திரைப்படம்). கேஸ்லைட் மங்கம்மா ஆகிய திரைப்படங்களில் நடித்தார்.

Shubha at MSI


</doc>
<doc id="402894" url="https://ta.wikipedia.org/wiki?curid=402894" title="மகேசிண்ட பிரதிகாரம்">
மகேசிண்ட பிரதிகாரம்

மகேசிண்ட பிரதிகாரம் (Maheshinte Prathikaaram (பொருள்; மகேசின் சபதம் ) என்பது 2016 ஆண்டைய இந்திய மலையாள நகைச்சுவை நாடகத் திரைப்படமாகும். இப்படத்தை திலீஷ் போத்தன் (அறிமுக இயக்குநர்) இயக்க, படத்தை ஆஷிக் அபு தயாரித்துள்ளார். இப்படத்தில் பகத் பாசில், அனுஸ்ரீ, அலென்சியர் லீ லோபஸ், அபர்ணா பாலமுரளி, சவுபின் ஷாஹிர் ஆகிய நட்சத்திரங்கள் நடித்துள்ளனர். படத்தின் கதையானது செந்தாலா, துறவூரின் தம்பன் புருஷனின் வாழ்க்கையில் நடந்த சம்பவத்தை அடிப்படையாகக் கொண்டது. படத்துக்காக எழுதியவர் சியாம் புஷ்கரன் ஆவார். ஷிஜு காலித் திரைப்படத்தின் ஒளிப்பதிவைச் செய்ய. பின்னணி இசையை பிஜிபால் செய்துள்ளார்.

"2013 ஆம் ஆண்டில் மகேஷிண்ட பிரதிகாரமின் வளர்ச்சி துவங்கியது. அப்போது போத்தன் ஆஷிக் அபுவிடம் துணை இயக்குனராக பணியாற்றி வந்தார் ( இடுக்கி கோல்டு படத்தை இயக்கியவர்களுடன் இணைந்து புஷ்கரன் எழுதினார்)". தன் சொந்த கிராமத்தில் நிகழ்ந்த ஒரு சம்பவத்தை அடிப்படையாகக் கொண்ட கதையை போத்தனுக்கு புஷ்கரன் கூறினார். இதையடுத்து போத்தனின் வலியுறுத்தலினால் புஷ்கரன் அந்த ஆண்டு இந்தக் கதைக்கான திரைக்கதை எழுதினார். அதன்பிறகு இப்படத்தை தயாரிப்பதில் அபு ஆர்வம் காட்டினார். படத்தின் தயாரிப்பு வேலைகளை 2014 திசம்பர் முதல் துவங்க திட்டமிடப்பட்டது, ஆனால் திட்டமிடலில் ஏற்பட்ட சிக்கல் காரணமாக, இது 2015 ஆகத்துக்கு தள்ளி வைக்கப்பட்டது. படத்தின் முதன்மைப் படப்பிடிப்புகள் ஆகத்து மாத துவக்கத்தில் இடுக்கி மற்றும் அருகிலுள்ள இடங்களில் நடந்ததன. படப்பிடிப்பு அக்டோபர் இறுதியில் முடிந்தது.

இப்படமானது கேரளாவில் 2016 பெப்ரவரி 5 அன்றும், இந்தியாவில் பிப்ரவரி 12 ம் தேதி அன்றும் உலக அளவில் பெப்ரவரி 26 அன்றும் வெளியிடப்பட்டது. மகேஷிண்ட பிரதிகாரம் வணிகரீதியாக வெற்றிபெற்றது. 4.5 கோடி (45 மில்லியன்) செலவில் தயாரிக்கப்படமானது, கேரளா பாக்ஸ் ஆபிசில் 173.5 மில்லியன் வசூலித்தது. படத்தில் நடிகர்களின் நடிப்பு, நகைச்சுவை, இசை, ஒளிப்பதிவு, படத்தொகுப்பு, திரைக்கதை போன்றவை விமர்சகர்களால் பாராட்டப்பட்டது. 64 வது தேசிய திரைப்பட விருதுகளில், மலையாளத்தின் சிறந்த திரைக்கதை விருது மற்றும் மலையாளத்தில் சிறந்த திரைப்படம் போன்ற விருதுகளைப் பெற்றது. மேலும் 47 வது கேரளா மாநில திரைப்பட விருதுகளில், இது சிறந்த திரைக்கதை மற்றும் சிறந்த திரைப்படம் போன்ற விருதுகளைப் பெற்றது. இந்தத் திரைப்படம் பிரியதர்சனால் தமிழ் மொழியில் நிமிர் (2018) என்ன பெயரில் மறுதயாரிப்பு செய்யப்பட்டது.

மகேஷ் பாவானா ஒரு ஒளிப்படக் கலைஞர் ஆவார். அவர் கேரளத்தின் இடுக்கி மாவட்டத்தின் பிரகாஷ் பகுதியில் எண்ணியல் ஒளிப்பட நிலையமான பாவனா ஸ்டுடியோவை நடத்திவருகிறார்.
ஒரு சண்டையில் மகேசை ஒருவர் அடித்து விடுகிறார் இதனால் அவமானம் அடைந்த மகேஷ் அவரை திருப்பி அடிக்காமல் காலில் செருப்பு அணிய மாட்டேன் என சபதம் எடுக்கிறார். தன்னை அடித்து அவமானப்படுத்திய அந்த நபரை திருப்பி அடிக்காமல் செருப்பு அணிய மாட்டேன் என்று முடிவெடுக்கும் மகேசின் சூளுரை என்னவானது என்பதே இத்திரைப்படத்தின் கதை.

2016 சனவரியில் மகேஷின்ட பிரதிகாரம் படத்தின் வெளியீட்டுத் திட்டங்கள் அறிவிக்கப்பட்டன. கேரளத்தில் பிப்ரவரி 5 அன்று 67 திரையரங்குகளில் இந்த படம் வெளியிடப்பட்டது. இது இந்தியாவின் பிற பகுதிகளில் பிப்ரவரி 12 அன்று வெளியானது, மேலும் சர்வதேச அளவில் இரண்டு வாரங்களுக்கு பின்னர் வெளியிடப்பட்டது. கேரளாவுக்கு வெளியே இநிதியாவில் பெங்களூரு, மைசூர், மங்களூர், மணிப்பால், சென்னை, கோயம்புத்தூர், ஐதராபாத் மற்றும் விசாகப்பட்டனம் ஆகிய இடங்களில் ஓபரா டிரீம் மில் சினிமாஸ் விநியோகித்தது. 2016 பிப்ரவரி மாதம், மும்பை, புனே, குஜராத், டெல்லி மற்றும் மத்தியப் பிரதேசத்தில் வெளியிடப்பட்டது..


</doc>
<doc id="402906" url="https://ta.wikipedia.org/wiki?curid=402906" title="லாடனேந்தல்">
லாடனேந்தல்

லாடனேந்தல், தமிழ்நாட்டின் சிவகங்கை மாவட்டம், திருப்புவனம் வட்டம், திருப்புவனம் ஊராட்சி ஒன்றியம், லாடனேந்தல் ஊராட்சியில், வைகை ஆற்றின் கரையில் அமைந்த வருவாய் கிராமம் ஆகும்.

இதன் அஞ்சல் சுட்டு எண் 630611; தொலைபேசி குறியீடு எண் 04574 ஆகும். லாடனேந்தல், மானாமதுரை சட்டமன்றத் தொகுதிக்கும், சிவகங்கை மக்களவைத் தொகுதிக்கும் உட்பட்டது. இதன் அஞ்சலகம் திருப்புவனத்தில் உள்ளது.

இதன் அருகமைந்த சிற்றூர்கள்: பாப்பாக்குடி, மேலச்சொரிக்குளம், கீழசொரிக்குளம், தூதை, திருப்பாச்சேத்தி, கலியாந்தூர், அல்லிநகரம் ஓடாத்தூர், கானூர், பிரமனூர் ஆகும். அருகமைந்த நகரங்கள்:மதுரை, மானாமதுரை மற்றும் சிவகங்கை ஆகும்.

மதுரை - இராமேஸ்வரம தேசிய நெடுஞ்சாலையில் அமைந்த லாடனேந்தல் கிராமம், மதுரையிலிருந்து 18 கிமீ தொலைவிலும், சிவகங்கையிலிருந்து 24 கிமீ தொலைவிலும், திருப்புவனத்திலிருந்து 4 கிமீ தொலைவிலும் உள்ளது. மதுரையிலிருந்து, திருப்புவனம் வழியாக லாடனேந்தலுக்கு நகரப் பேருந்துகள் இயக்கப்படுகிறது. இதன் அருகமைந்த தொடருந்து நிலையங்கள், திருப்பாச்சேத்தி, மானாமதுரை, மதுரை மற்றும் சிவகங்கை ஆகும்.

2011ம் ஆண்டின் மக்கள்தொகை கணக்கெடுப்பின்படி, லாடனேந்தல் சிற்றூரின் மொத்த மக்கள்தொகை 4,289 ஆகும். அதில் ஒடுக்கப்பட்டோர் 307 (7.2%) ஆக உள்ளனர். பாலின விகிதம், ஆயிரம் ஆண்களுக்கு 881 வீதம் உள்ளனர். சராசரி எழுத்தறிவு 80.35% ஆக உள்ளது. ஆறு வயதிற்குட்டபட்ட குழந்தைகளின் எண்ணிக்கை 453 ஆகும்.





</doc>
<doc id="402908" url="https://ta.wikipedia.org/wiki?curid=402908" title="ஈயுண்ணி மாதவப் பெருமாள்">
ஈயுண்ணி மாதவப் பெருமாள்

ஈயுண்ணி மாதவப் பெருமாள், கார்த்திகை மாதம், பரணி நட்சத்திரத்தில் திருவரங்கத்தில் பிறந்தவர். இவரது ஆச்சாரியர் நம்பிள்ளை ஆவார். இவரது மகன் ஈயுண்ணி பத்மநாபப் பெருமாள், ஈயுண்ணி மாதவப் பெருமாளின் சீடர் ஆவார். 

நம்மாழ்வார் அருளிய திருவாய்மொழியின் ஈடு மகாவாக்கியம், இவர் மூலம் மணவாள மாமுனிகளுக்கு அருளப்பட்டதால், இவரை "சிறியாழ்வான்" என்றும் "அப்பிள்ளையாய்" என்றும் வைணவர்கள் போற்றுவர்.

 


</doc>
<doc id="402909" url="https://ta.wikipedia.org/wiki?curid=402909" title="மட்ரியா ஆறு">
மட்ரியா ஆறு

போர்ச்சுகீசு மொழியில் ரியோ மட்ரியா என்று அழைக்கப் படும் இந்த ஆறும் தென் அமெரிக்காவின் மிகப் பெரிய நீர் போக்குவரத்தாகும். இதன் நீளம் ஏறக்குறைய 3,250 கி.மீ (2,020 மைல்கள்) ஆகும். அமேசான் ஆற்றின் மிகப் பெரிய இரண்டு கிளை ஆறுகளில் இதுவும் ஒன்றாகும். அங்குள்ள ஆற்று வடிகாலில் காணப் படும் நீரில் 15% நீருக்கு இதுதான் காரணமாகும். டேவிட் ரம்சே வரைபடங்களின் தொகுப்பில் 1747 ஆம் ஆண்டு உள்ள இம்மானுவேல் பௌவன் வரைபடம் இந்த மட்ரியா ஆறு ஆங்கிலேயர்களின் காலனி ஆட்சிக்கு முந்தையது என்றும் அதனுடைய உள்நாட்டு பெயர் கையாரி என்றும் கூறுகிறது. 

இந்த கையரி ஆறு அல்லது போர்ச்சுகீசியர்களால் மட்ரியா என்று அழைக்கப் பட்ட மர ஆறு (Wood River) இரண்டு பெரிய ஆறுகளால் ஆனது. இவை இரண்டும் இந்த ஆறு உருவாகும் இடத்தில் இணையும்.

இங்கு காணப்படும் சராசரி ஆண்டு மழை அளவு 75 – 300 செ.மீ ஆகும். மட்ரியா ஆற்றின் மேல்நிலை ஆற்று வடிகால் 170.5செ.மீ மழை பெறுகிறது. 49 செ.மீ இலிருந்து 700 செ.மீ வரை மழை பெறக்கூடியது. மழை அளவின் வேறுபாடு இங்கு அதிகம். இந்த ஆறு உருவாக ஆரம்பிக்கும் இடத்தில் வேறு கிளை ஆறுகள் இல்லாவிட்டாலும் இது உலகின் ஒரு மிகப் பெரிய ஆறாகும். இது வருடத்திற்கு 18,000 கன மீட்டர்/விநாடி (640,000கன அடி/வி) நீரை வெளியேற்றுகிறது. இது காங்கோ ஆறு வெளியேற்றுவதில் பாதியாகும். இது அமேசான் ஆற்றிற்கு அருகில் செல்லும் போது இன்னும் அதிகமாகி விநாடிக்கு 31,200 கன மீட்டர் நீரை வெளியேற்றுகிறது. 

நீர் போக்குவரத்து:

மழைக்காலங்களில் இந்த ஆற்றில் 15மீ (50அடி) வரை நீர்மட்டம் உயரும். பிரேஸிலில் உள்ள போர்ட்டோ வெல்கோ அருகில் 1,070 கி.மீ உயரத்தில் இது சான் அண்டோனியா நீர் வீழ்ச்சியாக விழுகிறது. நீர் போக்குவரத்து சாத்தியப் படாத இடங்களில் மட்ரியா-மமோர் ரயில்பாதை 365 கி.மீ தூரத்துக்கு வளைந்து செல்கிறது.

இன்றைய நாளில் இது அமேசான் வடிநிலத்தின் மிக அதிகமாக செயல்படும் ஒரு நீர் போக்குவரத்தாகும். இது 4டன் தானியங்களை ஏற்றுமதி செய்ய உதவி செய்கிறது. இது பொர்டோ வெல்கோ என்கிற இடத்தில் பெருஞ் சரக்கு கப்பல்களில் ஏற்றப்படுகிறது. அங்கிருந்து மட்ரியா ஆறு வழியாக ஆற்று வாய்க்கு அருகில் உள்ள இடகோயட்ரியா துறைமுகத்திற்கு கொண்டு செல்லப் படுகிறது. மற்றும் அமேசான் ஆற்றின் இடப்பக்க கரையில் உள்ள சண்டரம் என்கிற துறைமுகத்துக்கும் கொண்டு செல்லப் படுகிறது. இந்த இரண்டு துறை முகங்களிலிருந்தும் தானியங்கள் முக்கியமாக சோயா மற்றும் மக்காச்சோளம் ஐரோப்பா மற்றும் ஆசியாவிற்கு ஏற்றுமதியாகிறது. இந்த நீர் போக்குவரத்து அமேசோனாஸின் மாநில தலைநகரான மனாஸில் உள்ள ரேமான் எண்ணெய் சுத்திகரிப்பு நிலையத்திலிருந்து (பெட்ரொ ப்ராஸ்) எரிபொருள் எண்ணெயை எடுத்துக் கொண்டு பொர்டோ வெல்கோ வரைக்கும் செல்லும். அங்கிருந்து ஏக்கர், ரோண்டோனியா மற்றும் மடோக்ரோஸ்ஸோவின் சில பகுதிகள் மனாஸில் சுத்திகரிக்கப் பட்ட பெட்ரோலைப் பெற்றுக் கொள்ளுகின்றன. சரக்கு ஏற்றிச் செல்லும் பெரிய கப்பல்கள் மனாஸ் மற்றும் பொர்டோ வெல்ஹோவிற்கு இடையில் உள்ள இந்த நீர் போக்குவரத்தை உபயோகப் படுத்திக் கொள்கின்றன. இந்த நீர் போக்குவரத்து 1,225 கி.மீ நீளத்திற்கு ரியோ நிக்ரோ மற்றும் மட்ரியா வழியாகச் செல்லுகிறது. இந்த நீர் போக்குவரத்து மனாஸின் தொழிற்சாலை மாவட்டத்தை மற்ற பிரேஸிலின் பகுதிகளோடு இணைக்கிறது. இந்த நீர் போக்குவரத்து கச்சாப் பொருட்களைக் கொண்டு வந்து அவற்றின் உற்பத்திப் பொருட்களை அவற்றை உபயோகிக்கும் முக்கிய நகரங்களான சௌ பௌலோ மற்றும் ரியோ டி ஜனெரியோ போன்ற இடங்களுக்கு ஏற்றுமதி செய்கிறது. 2012இல் ஏற்றுமதி செய்யப் பட்ட பொருட்களின் மொத்த கொள்ளளவு 5,076,014 டன்களாகும். 

சுற்று சூழல் அமைப்பு:

அமேசானிய ஆறுகளின் வழக்கப் படி மட்ரியா ஆற்றின் நீரும் கலங்கலாகத் தான் காணப்படுகிறத் . இதற்கு முக்கிய காரணம் அங்கு காணப் படும் உயர்ந்த அளவு சேறு படிமானங்கள் அந்த ஆற்றின் நீர் வெள்ளையாக இருப்பதாகும். ஆனால் இவற்றின் சில கிளை ஆறுகள் கலங்காத தெளிவான நீரைக் கொண்டுள்ளதாகவும் (அரிபுஆனா மற்றும் ஜி பரானா) சில கிளை ஆறுகள் கருப்பு நீர் உடையதாகவும் காணப் படுகிறது. (மனிகோர்)

போல்வியன் ஆறு டால்பின் இது அநேகரால் அமேசான் ஆறு டால்பினின் கிளை இனமாகக் கருதப் படுகிறது. இவ்வகை டால்பின்கள் மட்ரியா ஆற்றின் மேல் பகுதியில் மட்டுமே காணப் படக் கூடியதாகும். மட்ரியா ஆற்று வடிகால் பகுதியில் ஏறக்குறைய 900 மீனினங்கள் காணப் படுவதாகக் கணக்கிடப் பட்டுள்ளது. இது இந்த பகுதியை உலகின் மிகப் பெரிய நன்னீர் இனங்களைக் கொண்டுள்ள பகுதியாக மாற்றியுள்ளது.



</doc>
<doc id="402914" url="https://ta.wikipedia.org/wiki?curid=402914" title="ரொபேர்டோ பெனினி">
ரொபேர்டோ பெனினி

ரொபேர்டோ ரெமிகோ பெனினி (Roberto Remigio Benigni) பிறப்பு அக்டோபர் 27 ,1952) என்பவர் இத்தாலிய நடிகர், நகைச்சுவை நடிகர், திரைக்கதை எழுத்தாளர் மற்றும் இயக்குநர் ஆவார். 1997 ஆம் ஆண்டில் லைஃப் இஸ் பியூட்டிபுல் எனும் திரைப்படத்தை எழுதி, இயக்கி , நடித்திருந்தார். இந்தத் திரைப்படத்திற்காக சிறந்த நடிகருக்கான அகாதமி விருதும், சிறந்த வெளிநாட்டுத் திரைப்படத்திற்கான அகாதமி விருதும் கிடைத்தது. ஜிம் ஜார்முஷ் எனும் இயக்குநருடன் இணைந்து 1986 இல் டவுன் பை லா, 1991 இல் நைட் ஆன் எர்த், 2003 இல் காஃபி அண்ட் சிகரட்ஸ் ஆகிய மூன்று திரைப்படங்களில் இணைந்து பணியாற்றியுள்ளார்.

பெனினி அக்டோபர் 27, 1952 இல் மன்சியானொ லா மிசெரிகார்டியாவில், இத்தாலியில் பிறந்தார். இவரின் தாய் இசோலினா பபினி ஓர் துணி உற்பத்தி செய்பவர். இவரின் தந்தை லுகி பெனினி கொத்தனார், தச்சர், உழவர் ஆவார். இவர் கத்தோலிக்க திருச்சபையைச் சார்ந்தவர். மேலும் பலிபீடத்தில் சேவை செய்தார். 1971 ஆம் ஆண்டில் பிராடோவில் நாடகத் திரைப்பட நடிகராக தனது திரை வாழ்க்கையைத் துவங்கினார். பின் உரோம் சென்றார். ஜியுஸ்பெ பெர்த்தோலூசி எழுதிய சியோனி மரியோ கன்பேரி ஃபூ கியுலியாவில் நடித்தார். இந்த நாடகம் வெற்றிபெற்றது

1970 ஆம் ஆண்டில் இத்தாலியில் வெளிவந்த ஓன்டா லிபேரா எனும் தொலைக்காட்சி நாடகத் தொடரில் நடித்தார். இதன் வெற்றியைத் தொடர்ந்து இவர் பரவலாக அறியப்படுகிறார். இந்தத் தொலைக்காட்சித் தொடரை ரென்சோ அர்போர் என்பவர் தயாரித்தார். இவரின் முதல் திரைப்படம் பெட்ரோலூசி இயக்கிய பெர்லின்குவர் ஐ லவ் யூ ஆகும் . இது 1977 ஆம் ஆண்டில் வெளிவந்தது. 

1976 இல் அல்பேரா டொமினிக்கொ எனும் தொலைக்காட்சி தொடரில் நடித்த போது இவரின் புகழ் இன்னும் அதிகமானது. இதில் ஒரு சோம்பேறியான விமர்சகராக அதாவது படமே பார்க்காமல் அதைப் பற்றி விமர்சனம் செய்யும் நபராக சித்தரிக்கப்பட்டிருப்பார். பின் பெர்னார்டோ பட்ரோலுசியின் இயக்கத்தில் லா லுனா எனும் திரைப்படத்தில் நடித்தார். 

1980 ஆம் ஆண்டில் இத்தாலியின் வடக்கு பகுதியான செசனேட்டைச் சார்ந்த நிகோலத்தா பிராச்சி என்பவரைச் சந்தித்தார். பின் அவரைத் திருமணம் புரிந்தார். பிற்காலத்தில் பெனினி இயக்கிய பெரும்பாலான திரைப்படங்களில் இவரின் மனைவியான நிகோலத்தா நடித்துள்ளார். ஜூன், 1983 இல் இத்தாலிய கம்யூனிஸ்ட் கட்சியின் அரசியல் பொது விளக்கக் கூட்டத்தில் பங்கெடுத்தார். இவர் முதன்முதலாக இயக்கிய திரைப்படம் து மி டர்பி (யூ அப்சட் மீ) ஆகும். இது 1983 ஆம் ஆண்டில் வெளிவந்தது. பிராசியுடன் முதன்முறையாக இந்தத் திரைப்படத்தில் இணைந்து பணியாற்றினார்.1984 ஆம் ஆண்டில் நத்திங் லெஃப்ட் டு டூ பட் கிரை எனும் திரைப்படத்தில் வரைகதை நடிகரானமசிமோ துரோசி என்பவருடன் இணைந்து நடித்தார். இந்தத் திரைப்படம் கட்டுக்கதையை அடிப்படையாக வைத்து உருவாக்கப்பட்டது ஆகும். 
பெனினி சர்வதேச அளவில் பல பல்கலைக்கழகங்களிலிருந்து கௌரவ முனைவர் பட்டம் பெற்றுள்ளார். 1999 ஆம் ஆண்டில் இசுரேலில் உள்ள பென் குரியன் பல்கலைக்கழகத்தின் மெய்யியல் பிரிவில் கௌரவ முனைவர் பட்டம் பெற்றார். 2002 இல் இத்தாலியில் உள்ள பொலோக்னா பல்கலைக்கழகம் இவருக்கு கௌரவ முனைவர் பட்டம் வழங்கியது. 2015 ஆம் ஆண்டில் கனடாவில் உள்ள தொராண்டோ பல்கலைக்கழகம் இவருக்கு சட்டவியலில் கௌரவ முனைவர் பட்டம் வழங்கியது.


</doc>
<doc id="402919" url="https://ta.wikipedia.org/wiki?curid=402919" title="மேனகா (நடிகை)">
மேனகா (நடிகை)

மேனகா (Menaka) என்பவர் இந்தியத் திரைப்பட நடிகை ஆவார். இவர் பிறந்தது நாகர்கோவில், தமிழ்நாடு ஆகும். இவர் 1980 முதல் 1986 ஆண்டுகள் வரையிலான குறுகிய காலங்களில் நடித்தார். இவர் சுமார் 116 திரைப்படங்களில் நடித்துள்ளார். அதில் பெரும்பாலானவை மலையாளத் திரைப்படங்கள் ஆகும். மேலும், சில தமிழ், கன்னடம், தெலுங்குத் திரைப்படங்களிலும் நடித்துள்ளார். தனது 19 ஆவது வயதில் காலிவீடு எனும் தொலைக்காட்சி நாடகத் தொடரில் நடித்தார். பின் நீண்ட இடைவெளிக்குப் பிறகு 2011 ஆம் ஆண்டில் லிவிங் டூ கெதர் எனும் திரைப்படத்தில் நடித்தார். இதில் பகத் பாசிலுடன் இணைந்து நடித்தார். 

மேனகா பழமை விரும்பி குடும்பத்தில் நாகர்கோவிலில் பிறந்தார். இவரின் தந்தை ராஜகோபால் தென்காசியைச் சேர்ந்தவர். தாய் சரோஜா கன்னியாகுமரி மாவட்டம் திக்குறிச்சியைச் சார்ந்தவர் ஆவார். 

மேனகா மலையாளத் திரைப்படத் தயாரிப்பாளரான சுரேஷ் குமார் என்பவரைத் திருமணம் புரிந்தார். இவர்களின் திருமணம் அக்டோபர் 27, 1987 இல் குருவாயூரில் உள்ள கிருட்டிணன் கோயிலில் வைத்து நடைபெற்றது. சுரேஷ் குமார் , ரேவதி கலாமந்திர் எனும் பெயரில் திரைபடங்களைத் தயாரித்தார். இவர்களுக்கு ரேவதி, கீர்த்தி சுரேஷ் என இரு மகள்கள் உள்ளனர். கீர்த்தி சுரேஷ் , குபேரன் திரைப்படத்தில் குழந்தை நட்சத்திரமாக நடித்தார். பைலட் எனும் திரைப்படத்தில் சுரேஷ் கோபியுடன் இணைந்து நடித்தார். மேலும் கதாநாயகியாக பிரியதர்சன் இயக்கத்தில் கீதாஞ்சலி திரைப்படத்தில் நடித்தார்.

இவரின் முதல் தமிழ்த் திரைப்படம் ராமாயி வயசுக்கு வந்துட்டா . இதனை வேந்தன்பட்டி அழகப்பன் என்பவர் இயக்கினார். ஞானமணி மற்றும் மனோகரன் ஆகியோர் தயாரித்தனர். 

1980 இல் சாவித்ரி எனும் திரைப்படத்தில் நடித்தார். இதனை பரதன் இயக்கினார். இது பிரயாணம் எனும் தெலுங்குப்படத்தின் தமிழ் மீள் உருவாக்கம் ஆகும். இதில் வினோத்துடன் இணைந்து நடித்திருப்பார். மனோரமா, நந்திதா போஸ் ஆகியோர் துணைக் கதாப்பாத்திரத்தில் நடித்துள்ளனர். பத்மராஜன் திரைக்கதை அமைத்தார். ம. சு. விசுவநாதன் இசையமைத்தார்.பாடல்கள் அனைத்தையும் கண்ணதாசன் எழுதினார். வியாபார ரீதியில் இது தோல்வியடைந்தது.

துரையின் இயக்கத்தில் ஒலிபிறந்தது எனும் திரைப்படத்தில் நடித்தார். இதில் கல்யாணி எனும் கதாப்பாத்திரத்தில் நடித்தார்.

1981 இல் எஸ். பி. முத்துராமன் இயக்கத்தில் நெற்றிக்கண் திரைப்படத்தில் நடித்தார். இதனைக் கைலாசம் பாலசந்தரின் கவிதாலயா நிறுவனம் தயாரித்தது. இதில் ரசினிகாந்த் தந்தை, மகன் ஆகிய இரு வேடங்களில் நடித்தார். லட்சுமி), சரிதா, கவுண்டமணி ஆகியோர் இதில் நடித்துள்ளனர். இளையராஜா இசையமைத்த இந்தத் திரைப்படத்திற்குக் கண்ணதாசன் பாடல்கள் எழுதினார். இதன் கதை மற்றும் வசனம் எழுதியவர் விசு. திரைக்கதை எழுத்தாளர் கைலாசம் பாலசந்தர். 

ஆர். எஸ். சோமநாதன் இயக்கத்தில் காலம் திரைப்படத்திலும், வி. ஸ்ரீநிவாசன் இயக்கத்தில் கீழ் வானம் சிவக்கும் திரைப்படத்திலும் நடித்தார்.

1982 இல் அமிர்தம் இயக்கத்தில் தூக்குமேடை திரைப்படத்தில் பவானி கதாப்பத்திரத்தில் நடித்தார். கே. எஸ். சேதுராமன் இயக்கத்தில் நிஜங்கள் எனும் திரைப்படத்தில் மேனகா கதாப்பாத்திரத்தில் நடித்தார். என்.சி. சக்ரவர்த்தி இயக்கத்தில் இனியவளே வா எனும் திரைப்படத்தில் சகுந்தலா கதாபத்திரத்தில் நடித்தார். 


</doc>
<doc id="402937" url="https://ta.wikipedia.org/wiki?curid=402937" title="சிறீநகர் வானூர்தி நிலையம்">
சிறீநகர் வானூர்தி நிலையம்

சேக் உல்-ஆலம் பன்னாட்டு வானூர்தி நிலையம் ("Sheikh ul-Alam International Airport", ) அல்லது பரவலாக சிறீநகர் பன்னாட்டு வானூர்தி நிலையம் சம்மு காசுமீரின் வேனிற்கால தலைநகரமான சிறீநகருக்கு சேவை வழங்கும் பன்னாட்டு வானூர்தி நிலையம் ஆகும். இந்திய வான்படைக்குச் சொந்தமான இந்த நிலையத்திலிருந்து இந்திய வானூர்தி நிலையங்கள் ஆணையம் பொதுப்பயன்பாட்டிற்கான தனிவளாகத்தை பராமரித்து வருகின்றது. 2005இல் இது பன்னாட்டு வானூர்தி நிலையமாக அறிவிக்கப்பட்டாலும் ஏப்ரல் 2018 வரை பட்டியலிடப்பட்ட பன்னாட்டு பறப்புகள் எதுவும் இங்கிறங்கவில்லை; ஹஜ் பறப்புகள் சில இயக்கப்பட்டுள்ளன. உள்நாட்டுப் பறப்புகளுக்கும் பன்னாட்டுப் பறப்புகளுக்கும் ஒருங்கிணைந்த முனையம் உள்ளது. ஓடுபாதை அசுபால்ட்டால் ஆனது. சிறீநகரிலிருந்து வடக்கே தொலைவிலுள்ள வானூர்தி நிலையத்திலிருந்து நகரத்திற்குச் செல்ல பேருந்து, வாடகையுந்து வசதிகள் ஏற்படுத்தப்பட்டுள்ளன.
துவக்கத்தில் சிறீநகர் வானூர்தி நிலையம் இந்திய வான்படையால் மட்டுமே பயன்படுத்தப்பட்டு வந்தது. 1947இல் நடந்த இந்தியப் பாக்கித்தான் போரின்போது, இங்குதான் இந்தியப்படைகள் தரையிறக்கப்பட்டு பாக்கித்தான் சிறீநகரைக் கைப்பற்றுவதை தடுத்தது. அப்போது இந்த நிலையம் சிறியதாகவும் வசதிகளின்றியும் இருந்தபோதும் இந்தியத் துருப்புகள் அக்டோபர் 27ஆம் நாள் வெற்றிகரமாக தரையிறங்கினர். செப்டம்பர் 1965இல்நடந்த போரின்போது இதன்மீது வான்தாக்குதல் நடத்தப்பட்டது. இந்தத் தாக்குதலில் சில வானூர்திகள் சேதமடைந்தன.

1979இல் இந்திய வானூர்தி நிலையங்கள் ஆணையம் குடிசார் வளாகமொன்றை நிறுவியது. 1998இல் ஹஜ் பன்னாட்டு பறப்புகளை கையாளுமாறு முனையத்தில் சில மாற்றங்கள் செய்யப்பட்டன. 2002 சனவரி முதல் ஹஜ் பயணங்கள் இங்கிருந்து இயங்கத் தொடங்கின. 1999ஆம் ஆண்டு கார்கில் போரின்போது, இந்த வானூர்தி நிலையத்தை முழுமையாக இந்திய வான்படை கைக்கொண்டது. குடிசார் பறப்புகள் தடை செய்யப்பட்டிருந்தன.

மார்ச்சு 2005இல் இந்த வானூர்திநிலையத்திற்கு பன்னாட்டு வானூர்தி நிலையம் என்ற தகுதி கிட்டியது. 2006இல் இதற்கு சேக் உல்-ஆலம் பன்னாட்டு வானூர்தி நிலையம் என்ற பெயர் சூட்டப்பட்டது; நந்து ரிஷி என அறியப்பட்ட காசுமீரின் பாதுகாப்புத் துறவியின் நினைவாக இப்பெயரிடப்பட்டது. உள்நாட்டுப் பறப்புகளையும் வெளிநாட்டுப் பறப்புகளையும் கையாளும் வண்ணம் முனையம் விரிவாக்கப்பட்டு பெப்ரவரி 14, 2009இல் அரசியல்வாதி சோனியா காந்தியால் திறந்துவைக்கப்பட்டது. இத்திட்டத்தின் ஒருபகுதியாக நிறுத்துமிடங்களை நான்கிலிருந்து ஒன்பதாக கூட்டிடவும் திட்டமிடப்பட்டுள்ளது. இத்திட்டத்தின் மொத்த மதிப்பு ஆகும். இதற்கான முழுச்செலவையும் இந்திய அரசு ஏற்கும். அதேநாளில், ஏர் இந்தியா எக்ஸ்பிரஸ் தனது வாராந்திர துபாய் பறப்பை துவக்கியது. இதுவே சிறீநகரிலிருந்து வெளிநாடு செல்லும் காலவணைப்படியான முதல் பறப்பு ஆகும். இருப்பினும், குறைந்த பயணிகளின் போக்குவரத்தால் இந்த பறபு சனவரி 2010 முதல் நிறுத்தப்பட்டுள்ளது.

சிறிநகர் பன்னாட்டு வானூர்தி நிலையம் கிட்டத்தட்ட தொலைவில் உள்ளது. 250 தானுந்துகள் நிறுத்தக்கூடிய தானுந்து நிறுத்தம் உள்ளது. வானூர்தி நிலையத்திற்கும் நகரில் லால் சவுக்கில் உள்ள சுற்றுலாப் பயணிகள் மையத்திற்கும் இடையே அரசு கட்டணமின்றி வழங்கும் பேருந்து சேவை உள்ளது. தவிரவும் நிலையத்தின் நுழைவாயிலில் இருந்து 1 கிமீ தொலைவிலுள்ள முனையத்திற்கு வானூர்தி நிலையங்கள் ஆணையம் கட்டணமில்லா பேருந்து இயக்குகின்றது.. வாடகைத் தானுந்துகளுக்கும் தானுந்துக் குத்தகை நிறுவனங்களுக்கும் சேவை வழங்கு முகப்புகள் முனையத்திற்கு வெளியே உள்ளன. 
சிறீநகர் வானூர்தி நிலையம் உள்நாடு, வெளிநாடு பறப்புகளை ஒருசேரக் கையாளும் ஓர் ஒருங்கிணைந்த வானூர்தி நிலையமாகும். பரப்பளவில் 950 பயணிகளைக் கையாளுமளவில் கட்டப்பட்டுள்ளது; இதில் 500 உள்நாட்டுப் பயணிகளும் 450 பன்னாட்டுப் பயணிகளுமாவர். இந்த வானூர்தி நிலையத்தின் முகப்பு இமயமலை போன்று வடிவமைக்கப்பட்டுள்ளது. சாய்வானக் கூரைகளைக் கொண்டிருப்பதால் பனிப்பொழிவின்போது பனித்தூவி சேர்வதில்லை. கைவினைப் பொருட்களங்காடிகள், தன்னியக்க வங்கி இயந்திரங்கள், நாணயமாற்று, சாக்கலேட்டு கடை ஆகிய வசதிகள் அமைக்கப்பட்டுள்ளன. கட்டணமில்லா ஒய்-ஃபை 30 நிமிடங்களுக்கு வழங்கப்படுகின்றது. 

இங்கு ஒற்றை அசுபால்ட்டாலான ஓடுபாதை, 13/31 உள்ளது; இது அளவுகள் கொண்டது. பெப்ரவரி 2011 முதல் கருவிசார் கீழிறங்கு அமைப்பு பொருத்தப்பட்டுள்ளது.



</doc>
<doc id="402939" url="https://ta.wikipedia.org/wiki?curid=402939" title="மின்னாற்றல் சிகிச்சை">
மின்னாற்றல் சிகிச்சை

மின்னாற்றல் சிகிச்சை ("Electrotherapy") என்பது இயன்முறைமருத்துவம்த்தில் உள்ள ஒரு ஏற்றுக்கொள்ளப்பட்ட சிகிச்சை முறையாகும்.

மின்னாற்றல் சிகிச்சை என்பது மின் ஆற்றலைக் கட்டுப்படுத்தி அதை நோயாளிகளுக்குக் கொடுத்து குறைபாடுகளைச் சரிசெய்யும் வைத்திய முறை ஆகும். 1743 ஆம் ஆண்டில் மின்சாரம் மூலம் நோயாளிக்கு செய்யப்பட்ட முதல் பதிவு சிகிச்சை 1743 ஆம் ஆண்டில், ஜொஹான் கோட்லோப் குரூஜர் மூலம் நடைபெற்றது. ஜான் வெஸ்லி 1747 ஆம் ஆண்டில் உலகளாவிய நிவாரணியாக மின்சார சிகிச்சையை ஊக்குவித்தார். ஆனால் அது முதன்மை மருத்துவமுறையால் நிராகரிக்கப்பட்டது. ஜியோவானி அல்டினி நிலையான மின்சார சிகிச்சையை 1823–1824 ஆம் ஆண்டு வழங்கினார்.

லண்டனில் உள்ள மிடெக்செக்ஸ் மருத்துவமனையில் 1767 ஆம் ஆண்டு ஒரு சிறப்பு கருவியைப் பயன்படுத்தி, முதல் மின்சார மருத்துவ சிகிச்சைகள் மேற்கொள்ளப்பட்டதாகப் பதிவு செய்யப்பட்டுள்ளன. அதே சிகிச்சை பத்து வருடங்களுக்குப் பிறகுதான் புனித பெர்த்தோலோம் மருத்துவமனையால் வாங்கப்பட்டது. சிகிச்சையளிக்கப்பட்டது என்பதைத் தவிர வேறு பயன்பாடுகள் பதிவு செய்யப்படவில்லை. இருப்பினும் கய் மருத்துவமனை 1800 களின் துவக்கத்திலிருந்து இச்சிகிச்சைப் பட்டியலை வெளியிட்டது. 19 ஆம் நூற்றாண்டின் நடுப்பகுதியில் கோல்டிங் பேர்டு என்ற மருத்துவர் கய் மருத்துவமனையில் மின்சார சிகிச்சையை முக்கியநிலைக்குக் கொண்டு வந்தார்.

இது அடிப்படையில் TENS ஆழ்ந்த வடிவமாகும். இது இரண்டு உயர் அதிர்வெண் மின்னோட்டங்களை சற்று வெளியே நிலையாகப் பயன்படுத்துகிறது, அதே நேரத்தில் தோலை வழியாக அவை கடந்து செல்கின்றன, அதனால் அவை தங்களின் பாதைகள் குறுக்கு மற்றும் ஒருவருக்கொருவர் தலையிடுகின்றன. இந்த குறுக்கீடு தோல் கீழ் ஆழமான குறைந்த அதிர்வெண் தூண்டுதல் பண்புகள் கொண்ட ஒரு துடிப்பு அதிர்வெண் வழி கொடுக்கிறது.
இது ஒரு பிசியோதெரபிஸ்ட்டால் நிர்வகிக்கப்படுகிறது. இது ஊசிகளையும் உணர்த்துவதற்கு மென்மையான மின்னோட்டத்தை வழங்கும். தற்போதைய கையாளுதல் பிசியோதெரபிஸ்ட் சரியான கட்டமைப்பை இலக்காகக் கொண்டு சிகிச்சையளிக்க அனுமதிக்கிறது.
IFT பயனுள்ளதாக இருக்கும் என்று 4 முக்கிய மருத்துவ பயன்பாடுகள் உள்ளன:
வலி நிவாரணம் (TENS க்கு ஒத்த பாணியில்)
தசை தூண்டுதல் - தசை கழிவுப்பொருள், மறு கல்வி, இயக்கம் வரம்பை தடுக்க
அதிகரித்த இரத்த ஓட்டம்
எடிமாவின் குறைப்பு

பல விதமான வலிமையான நிலைமைகளுக்கு உலகம் முழுவதும் TENS பரவலாக பயன்படுத்தப்படுகிறது;
ஒரு சிறிய மின் சாதனம் தோல் முழுவதும் மின் தூண்டுதல்களை வழங்குகின்றது. இது பண பரிவர்த்தனைக்கு பயன்படும் மின் அட்டையை விட எடை குறைவானது. இதன் பாதிப்புகள் மிகப் பெரியதாக இல்லை. இது நம் காற்சட்டை அல்லது நம் சட்டை பைகளில் வைக்கும் அளவாக தற்பொழுது கிடைக்கிறது. இந்த சாதனம் ஒட்டும் திண்டு மின் பட்டைகளுக்கு கம்பிகள் மூலம் இணைக்கப்பட்டுள்ளது. அவை வலியின் பகுதியில் தோலில் வைக்கப்படுகின்றன.

TENS இரண்டு வழிகளில் வேலை செய்யலாம்:


புற ஒலி சிகிச்சை என்பது 1940 களில் இருந்து இயன்முறை மருத்துவர்கள் பயன்படுத்தும் ஒரு நடைமுறையாகும். ஒரு புற ஒலி ஆய்வின் தலையைப் பயன்படுத்தில் புற ஒலி பயன்படுத்தப்படுகிறது. இது உங்கள் தோலில் நேரடியான தொடர்பில் பரிமாற்ற இணைப்பு கூழ் வழியாக வைக்கப்படுகிறது. புற ஒலி அலைகள் ஆராய்ச்சியின் தலைக்குள்ளான படிகங்களின் அதிர்வு காரணமாக ஏற்படும் அழுத்த மின்சார் விளைவுகளால் உருவாக்கப்படுகின்றன. தோல் வழியாக கடந்து செல்லும் அல்ட்ராசவுண்ட் அலைகள் உள்ளூர் மென்மையான திசுக்களுக்கு அதிர்வு ஏற்படுத்தும். இந்த அதிர்வு அல்லது குழிவுறுதல் ஒரு ஆழ்ந்த வெப்பத்தை திசுவினுள் ஏற்படுத்தும், ஆனால் வழக்கமாக நோயாளியின் வெப்பம் உணரப்படுவதில்லை. கடுமையான வீக்கத்துடன் ஒரு புதிய காயம் போன்ற சூடான விளைவு விரும்பத்தக்க சூழ்நிலைகளில், அல்ட்ராசவுண்ட் தொடர்ச்சியாக பரவலாக்கப்பட்டதை விட துலக்கப்படும்.
சிகிச்சைமுறை விகிதங்கள்:
அல்ட்ராசவுண்டின் முரண்பாடுகள்:
இவற்றிற்கு அல்ட்ராசவுண்ட் விண்ணப்பிக்க முரணாக உள்ளது.அனைத்து மருத்துவ உபகரணங்களை உங்கள் ஃபிசியோதெரபிஸ்ட் போன்ற உயர் பயிற்சி பெற்ற நிபுணர்கள் பயன்படுத்தும் போது, அல்ட்ராசவுண்ட் சிகிச்சை எந்த எதிர் பக்கவிளைவுகள் இல்லாமல் வழங்கமுடியும்.

ஒரு அகச்சிவப்பு விளக்கு மேலோட்டமான வெப்ப சிகிச்சை அளிக்க வழிமுறையாகும். மேற்பரப்பு வெப்ப சிகிச்சை வலி மற்றும் விறைப்பு நிவாரணத்தில் சிறப்பாக செயல்படுகிறது. இது சிவப்பு ஒளிரும் விளக்கு அல்லது விளக்கை பொருத்தப்பட்ட அமைப்பு போன்ற விளக்கு கொண்ட ஒரு எளிய கருவியாகும். இந்த விளக்கை சூடான அல்லது சூடான சிவப்பு ஒளி வெளிப்படுத்துகிறது.பிசியோதெரபி மையத்தில் பயன்படுத்தப்படுகிற இந்த விளக்கு, உடலின் பகுதிக்கு ஏற்றபடி சரிசெய்யப்படக்கூடிய நிலையின் நிலைக்கு ஏற்றவாறு அமைந்துள்ளது. தனிப்பட்ட பயன்பாட்டிற்காக பயன்படுத்தப்படும் ஒரு எளிய விளக்கு.அகச்சிவப்பு கதிர்கள் மின்காந்த அலைதான், அதன் அலைநீளம் வெளிச்சத்தின் சிவப்பு ரேங்கிற்கு கீழே உள்ளது. அதன் அலைநீளம் 750 nm-400000 nm ஆகும். அகச்சிவப்பு கதிர்கள் எந்த சூடான பொருட்களாலும் உமிழப்படும். இது சூடான இரும்பு, சூடான உலோகம், நெருப்பு, கரி எரியும். சூரியன் கதிர் அதில் உள்ள சிவப்பு கதிர்கள் மற்றும் வெப்பம் உணர்கிறது அதனால் தான்.

அகச்சிவப்பு விளக்குகளின் வகைகள்:

அகச்சிவப்பு விளக்கு இரண்டு முக்கிய குழுக்களாக உள்ளன
பெயர் பரிந்துரைக்கப்படுவதால், இது ஒரு வகை இயந்திரம், இது வெளிச்சம்-சிவப்பு கதிர்களை எந்த விதமான வெளிச்சமும் இல்லாமல் தயாரிக்கிறது
ஒளிரும் ஜெனரேட்டர் அகச்சிவப்பு சிவப்பு கதிர்கள் வெளிச்சத்தை வெளிப்படுத்துகிறது. ஒரு ஒளிரும் விளக்கை அது பயன்படுத்தப்படுகிறது. ஒளிரும் ஜெனரேட்டர் பொதுவாக பயன்படுத்தப்படுகிறது.

அகச்சிவப்பு கதிர்களின் விளைவுகள்:

பயனுள்ளதாக இருக்கும்.

புற ஊதா கதிர்வீச்சு (யு.வி.ஆர்) பல ஆண்டுகளாக தோல் நோய்கள்மற்றும் காயங்கள் ஆகியவற்றின் சிகிச்சையில் பயன்படுத்தப்பட்டு வருகிறது. நோய்களில் அதன் விளைவுகளை மதிப்பிடுவதற்கு நிறைய வேலைகள் மேற்கொள்ளப்பட்டுள்ளன. இந்த ஆய்வு உடலியல் விளைவுகள், ஆபத்துக்கள் மற்றும் செயல்திறன் ஆகியவற்றைக் கருதுகிறது

பெருக்கத்திற்கான சுருக்கமான லேசர் காலமாகும். ஒரு லேசர் ஒளி ஒற்றை நிறமான, collimated மற்றும் ஒத்திசைவானது. ஒரு லேசர் இது போன்ற ஒளி உருவாக்கும் ஒரு சாதனம் ஆகும். குறைந்த மட்ட லேசர் சிகிச்சை (எல்எல்எல்டி) பல்வேறு தசை நாள நோய்களுக்கு சிகிச்சையளிக்க சில பிசியோதெரபிஸ்ட்டுகளால் பயன்படுத்தப்படுகிறது. எல்எல்எல்டி என்பது ஒரு ஒற்றை வேதியியல் ஒளி மூலமாகும், இது ஒற்றை ஒற்றை அலைநீளத்தை உருவாக்குகிறது. இது வெப்பம் அல்லது ஒலி அல்லது அதிர்வு அல்ல. இது, போட்டோபயாலஜி அல்லது பயோஸ்டுமிலேஷன் என்று அழைக்கப்படுகிறது. இணைப்பு திசு செல்கள் (ஃபைப்ரோப்ளாஸ்டுகள்) செயல்பாட்டை பாதிக்கும் என நம்பப்படுகிறது, இணைப்பு திசுவின் பழுது மற்றும் ஒரு அழற்சியை அழிக்கும் முகவர் என செயல்படுகிறது. பல்வேறு அலைவரிசைகளைக் கொண்ட லேசர்கள், 632 nm முதல் 904 nm வரை வேறுபடுகின்றன, தசைக்கூட்டு கோளாறுகளின் சிகிச்சையில் பயன்படுத்தப்படுகின்றன.
660 nm மற்றும் 905 nm க்கு இடையில் அலைநீளங்கள் தோல், மற்றும் மென்மையான கடின திசுக்கள் ஊடுருவி திறன் உள்ளது. இந்த ஒளி ஒரு நல்ல விளைவைக் கொண்டிருக்கிறது.
எல்எல்எல்டி இன் விளைவுகள்:
முரண்:


1856 ஆம் ஆண்டில், க்யூமோம் டுகென்னே, மாற்றுத்திறன் தசை சுருக்கங்களைத் தூண்டுவதற்காக எலெக்ட்ரோரோதெபி உயர்ந்ததாக அறிவித்தார்.தசை சுருக்கங்களுக்கு தோலின் தோற்றத்தை நேர்மின் இயக்க ஆற்றல் (ஆனோடு) மற்றும் எதிர்மின் இயக்க ஆற்றல் (கேத்தோடு) குழாய்களில் தேவைப்படும் மின்னழுத்த வலிமைகளை பெற்று சரிசெய்யப்படும்.
இது மாற்றம் பெற்ற கட்டுப்படுத்தப்பட்ட குறைவான மின் அழுத்தம் கொண்ட டி.சி. அல்லது ஏ.சி. மின்சாரம் ஆகும்.இந்த மின் இயக்க விசை தேர்ந்தேடுக்கப்பட்ட மின் கருவிகள் மூலம் நரம்புகள் மற்றும் தசை நார்களை தூண்டுதலால் பல குறைபாடுகளை சரி செய்யப்படும்.



</doc>
<doc id="402942" url="https://ta.wikipedia.org/wiki?curid=402942" title="ஜே. கே. கே. நடராஜா கல்வி நிறுவனங்கள்">
ஜே. கே. கே. நடராஜா கல்வி நிறுவனங்கள்

ஜே. கே. கே. நடராஜா கல்வி நிறுவனங்கள் என்பவை குமாரபாளையம், ஜே. கே. கே. ரங்கம்மாள் அறக்கட்டளை வாயிலாக, 1969 ஆம் ஆண்டு திரு. ஜே. கே. கே. நடராஜா என்பவரால் தோற்றுவிக்கப்பட்ட கல்வி நிறுவனங்களாகும். 




</doc>
<doc id="402946" url="https://ta.wikipedia.org/wiki?curid=402946" title="எனக்குள் ஒருவன் (2015 திரைப்படம்)">
எனக்குள் ஒருவன் (2015 திரைப்படம்)

எனக்குள் ஒருவன் (Enakkul Oruvan (English: "A Man Within Me") என்பது 2015 ஆண்டைய இந்திய தமிழ் மனோதத்துவ திரில்லர் திரைப்படமாகும். இப்படத்தை அறிமுக இயக்குநர் பிரசாத் இராமர் இயக்க, சி. வி. குமார் தயாரித்துள்ளார். படத்திற்கு சந்தோஷ் நாராயணன் இசையமைத்துள்ளார். இப்படம் 2013 ஆண்டு கன்னடத்தில் பவன் குமார் இயக்கத்தில் வெளிவந்த லூசியா படத்தின் மறு ஆக்கம் ஆகும். இந்தப் படத்தில் சித்தார்த் மற்றும் தீபா சன்னிதி ஆகியோர் முக்கிய பாத்திரங்களில் நடித்துள்ளனர். இந்த திரைப்படம் 2015 மார்ச் 6, அன்று வெளியிடப்பட்டது. தெலுங்கு மொழியில் "நாலொ ஒக்கடு "என்ற பெயரில் மொழிமாற்றம் செய்யப்பட்டது.

சென்னையில் ஒரு பழமையான திரையரங்கை நடத்திவருகிறார் துரையண்ணன் (ஆடுகளம் நரேன்). இந்நத் திரையரங்கில் வேலை பார்ப்பார்க்கும் சுமாரான தோற்றமுடைய ஏழைத் தொழிலாளி விக்னேஷ் (சித்தார்த்). தன் நண்பர்களுடன் தங்கியுள்ள விக்னேஷ் தூக்கமின்மையால் அவதிப்படுகிறார். விக்னேசுக்கு தூக்கம் வராத‍து மட்டும் பிரச்சனை அல்ல எப்படியாவது பெரிய ஆளாகவேண்டும் என்ற மன ஏக்கமும் பிரச்சனையாக உள்ளது. இதனால் இரவில் தேனீர் கடைக்குச் செல்லும் விக்னேசுக்கு ஒருவர் அறிமுகமாகிறார். அவர் விக்னேசுக்கு ஜான் விஜையை அறிமுகப்படுத்துகிறார். அவருக்கு விஜய் மூலமாக லூசியா என்னும் மாத்திரை கிடைக்கிறது. இந்த மாத்திரையைச் சாப்பிட்டால் நல்ல தூக்கம்வரும், அதோடு நிஜத்தில் நீ எப்படி இருக்க விரும்புகிறாயோ அதேபோல வாழ்வதாக கனவு வரும். தூங்கி விழித்த‍தும் உண்மையான வாழ்க்கைக்குத் திரும்பவேண்டிவரும். மீண்டும் தூங்கும்போது கனவில் நேற்றைய கனவின் தொடர்ச்சி வரும் என ஜான் கூறுகிறார். அந்த அதிசய மாத்திரையை உண்டு கனவில் பிரபலமான நடிகர் விக்னேஷாக வலம் வருகிறார். விக்னேஷின் நிஜவாழ்கையில் வருபவர்கள் கனவிலும் வருகின்றனர். திரையரங்கில் வேலை பார்க்கும் விக்னேஷுக்குக் காதல் வருகிறது. நிஜத்தில் சித்தார்த் காதலிக்கும் தீபா சன்னிதியே, கனவிலும் காதலியாக வருகிறார். யதார்த்தக் காதலில், சில பிரச்னைகள்; கனவுக் காதலிலும் சில பிரச்னைகள். 

இப்படிப் பல விதங்களில் ஒன்றுபோலவும் சில நுட்பமான வித்தியாசங்களுடனும் பயணிக்கும் இந்தக் கனவு நனவுப் பயணங்கள் ஒரு கட்டத்தில் ஒரே புள்ளியில் சந்திக்கின்றன. இந்த மாய விளையாட்டு இறுதியில் என்னவாகிறது என்பதே மீதிக்கதை.

2013 ஆம் ஆண்டு அக்டோபர் மாதம் கன்னடத் திரைப்படமான லூசியாவின் (2013) தமிழ் மறு ஆக்க உரிமையை தயாரிப்பாளர் சி. வி. குமார் அவரது தொழில்நுட்பக் குழுவினரின் பரிந்துரையை ஏற்று வாங்கினார். மூலப் படத்தின் இயக்குனரான பவன் குமார், படத்தின் முன் தயாரிப்புப் பணிகளைச் செய்தார், மேலும் புதிய இயக்குனர் திரைக்கதையை புரிந்துகொள்ளவும் உதவினார். படத்தின் முன்னணி பாத்திரத்தில் நடிக்க நடிகர் பாபி சிம்ஹாவுடன் தயாரிப்புக் குழு துவக்கத்தில் பேச்சுவார்த்தை நடத்தியது, ஆனால் இறுதியில் அவர் கைவிடப்பட்டார். திசம்பர் மாதத் துவக்கத்தில், சி. வி. குமார் இந்த படத்தில் முன்னணி பாத்திரத்தில் நடிப்பதற்கு சித்தார்த்திடம் ஓப்புதல் பெற்றார். அதே சமயம் பீட்சாவின் இணை எழுத்தாளரான பிரசாத் ராமர் இப்படத்தின் இயக்குநராக நியமிக்கப்பட்டார்.

திரைப்படத்தின் முதன்மைப் படப்பிடிப்பு 2014 பெப்ரவரி 10 ஆம் தேதி தொடங்கியது மற்றும் கன்னட நடிகை தீபா சன்னிதி முன்னணி பெண் பாத்திரத்தில் நடிப்பார் என்று அறிவிக்கப்பட்டது. பெங்களூரைச் சேர்ந்த அமித் பார்கவ் படத்தில் ஒரு பாத்திரத்தில் நடிக்க கையெழுத்திட்டார். 2014 செப்டம்பரில், "லூசியா" என்ற பெயரில் தொடங்கப்பட்ட படமானது, 1984 ஆண்டு வெளியான படமான எனக்குள் ஒருவன் படத்தின் பெயரே இடப்பட்டது.

படத்தின் செயற்கைகோள் உரிமையானது ஜீ தமிழ் அலைவரிசைக்கு விற்கப்பட்டது.


</doc>
<doc id="402954" url="https://ta.wikipedia.org/wiki?curid=402954" title="சம்பா மசூரி (பி பி டி - 5204)">
சம்பா மசூரி (பி பி டி - 5204)

சம்பா மசூரி (பி பி டி - 5204) ("Samba Mashuri (BPT 5204") எனப்படும் இந்த நெல் வகையானது, ஜிஇபி-24 X டி (என்) 1 X மசூரி ("GEB-24 x T(N)1 x Mahsuri") போன்ற மூன்று நெல் இரகங்களை இணைத்து உருவாக்கப்பட்டதாகும். குலைநோய் ("Blast") தாக்குதலை எதிர்த்து வளரக்கூடிய இந்நெல் வகை, "வானம் பார்த்த பூமி" எனப்படும் மானாவாரி ("Rainfed land") நிலப்பகுகளில் பயிரிட ஏற்றதாக கருதப்படுகிறது. ஒழுங்குப்படுத்தப்பட்ட, நீண்டகால நெல் வர்க்கத்தைச் சார்ந்த இது, தமிழ்நாட்டின் நெல் வகையாகும். 

நீண்டகால நெற்பயிர்களில் ஒன்றான இது, 140 - 145 நாட்களில் அறுவடைக்கு வரக்கூடியதாக கருதப்படுகிறது. இதுபோன்ற நெடுங்கால நெற்பயிர்கள், சம்பா, முன்சம்பா, பின்சம்பா, தாளடி, பிசாணம் மற்றும் பின்பிசாணம் போன்ற பட்டங்கள் (பருவங்கள்) ஏற்றதாக கூறப்படுகிறது.


</doc>
<doc id="402956" url="https://ta.wikipedia.org/wiki?curid=402956" title="மனம் (திரைப்படம்)">
மனம் (திரைப்படம்)

மனம் (Manam (தமிழ்ப் பொருள்: "நாம்") என்பது 2014 ஆண்டைய இந்திய தெலுங்கு நாடகத் திரைப்படமாகும். படத்தை அன்னபூரணா பதாகையின்கீழ் அக்கினேனி குடும்பம் தயாரித்துள்ளது. படத்தின் எழுத்து & இயக்கத்தை விக்ரம் குமார் செய்துள்ளார். படத்தில் அக்கினேனி நாகேஸ்வர ராவ் தனது உண்மையான மகன் & பேரன் போன்றோரான அக்கினேனி நாகார்ஜுனா, நாக சைதன்யா ஆகிய நட்சத்திரங்களுடன் இணைந்து நடித்துள்ளார். இவர்களுடன் சிரேயா சரன், சமந்தா ருத் பிரபு ஆகியோர் முதன்மைப் பாத்திரங்களில் நடித்துள்ளனர். படத்துக்கு அனுப் ரூபன்ஸ் இசையமைத்துள்ளார். அமிதாப் பச்சன், அமலா அக்கினேனி, மற்றும் நாகார்ஜுணாவின் இளைய மகன் அக்கினோனி அகில் ஆகியோர் சிறப்புத் தோற்றத்தில் இவர்களுடன் இணைந்து நடித்துள்ளனர்.

இந்தப் படமானது பல்வேறு காலங்களைக் கொண்டதாக அமைந்துள்ளது, 2013 க்கு முன்பு நூறு ஆண்டுகள் வரையிலான காலம் வரை கதை செல்கிறது, இதில் மறுபிறப்பு மற்றும் மாறாத அன்பு ஆகிய கருத்தாக்கங்களைக் கொண்டுள்ளது. படத்தில் நாகார்ஜுனாவின் மொத்தக்குடும்பத்தையும் தாத்தாவை பேரனாகவும், அப்பாவை மகனாகவும், மகனை அப்பாவாகவும் நகைச்சுவையுடன் காட்டியிருக்கிறார் இயக்குனர்.

இந்தப் படம் 280 மில்லியன் செலவில் தயாரிக்கப்பட்டது. படத்துக்கான உரையாடல்களை ஹர்ஷவர்தன் எழுதியுள்ளார். படத்துக்கான இசையை அனுப் ருபென்ஸ் அமைக்க, பி. எஸ். வினோத் படத்தின் ஒளிப்பதிவை மேற்கோண்டுள்ளார். படத்தயாரிப்பானது 2013 சூன் 3 இல் துவங்யது. முதன்மை ஒளிப்பதிவு 2013 சூன் 7 அன்று துவங்கி ஐதராபாத், குடகு மற்றும் மைசூர் ஆகிய பகுதிகளைச் சுற்றி 2014 நடு ஏப்ரல் வரை நடந்தது.

"மனம்" திரைப்படமானது நாகேசுவர ராவின் கடைசிப் படமாகும். படத்தின் தயாரிப்புக் காலத்திலேயே அவர் 2014 சனவரி 22 அன்று இறந்தார். இந்தத் திரைப்படம் உலகளாவிய அளவில் 2014 மே 23 அன்று விமர்சகர்களிடமிருந்து நேர்மறையான விமர்சனங்களை பெற்று வெளியிட்டு, வணிக ரீதியாக வெற்றியும் பெற்றது. இது 365 மில்லியனை வசூலித்தது. இப்படம் 45வது இந்திய சர்வதேச திரைப்பட விழாவில் 2014 நவம்பர் 29 அன்று திரையிடப்பட்டது. இந்தத் திரைப்படம் சிறந்த தெலுங்கு திரைப்படத்துக்கான பிலிம்ஃபேர் விருதைப் பெற்றது.
2013 இல் கதை நடப்பதாக காட்டப்பட்டு 1920களின் வரை பின் நினைவுக் கதையாகப் படம் செல்கிறது. 
மகனின் பிறந்தநாள் விழாவில் ஆரம்பிக்கும் கதை. அப்பா நாக சைதன்யா, அம்மா சமந்தா இவர்களுக்குள் கருத்து வேறுபாடு பிரச்சினை. ஒரு கட்டத்தில் மகன் அடிப்பட்ட விஷயம் அறிந்து வேகமாக மகிழுந்தை ஓட்ட விபத்தில் இருவரும் இறக்கிறார்கள். அந்த மகன் வளர்ந்து நாகார்ஜுனாவாக பெரிய தொழிலதிபர் ஆகிறார்.

எதேச்சையாக விமானத்தில் போகும்போது தனது தந்தை சைதன்யாவைப்போல் ஒரு இளைஞனைப் பார்க்க அவனைத் தன் அன்புப்பிடிக்குள் கொண்டுவருகிறார். அதேமாதிரி தன் அம்மாவைப்போல் இருக்கும் சின்னப்பெண் சமந்தாவை அம்மா அம்மா என்று அன்புகாட்டி சைதன்யாவுக்கும், சமந்தாவுக்கும் காதல் வர திட்டம் போடுகிறார்.

நாகார்ஜுனா மகிழுந்தில் போகும்போது சாலையில் விபத்து ஏற்ப்பட்டதைப் பார்க்க அதற்குள் ஷிரேயா வந்து அந்தப் பெரியவரை காப்பாற்றச் சொல்லி இவரின் மகிழுந்தில் மருத்துவமனைக்கு எடுத்துச் செல்கிறார்கள். அங்கு குணமடையும் பெரியவர் நாகார்ஜுனாவையும், ஷ்ரேயாவையும் பார்த்து இவர்கள் தன் இறந்துப்போன அப்பா, அம்மா மாதிரி இருப்பதை பார்த்து மகிழ படம் 1920களுக்கு பின் நினைவுக் கதையாக செல்கிறது. இறுதியில் இவர்கள் அனைவரும் இணைந்தார்களா என்பதைக் கடைசி 5 நிமிட பரபரப்பில் காட்டியிருக்கிறார் இயக்குனர் விக்ரம் குமார்.


</doc>
<doc id="402959" url="https://ta.wikipedia.org/wiki?curid=402959" title="படமாத்தூர்">
படமாத்தூர்

படமாத்தூர் (Padamathur), தமிழ்நாட்டின் சிவகங்கை மாவட்டம், திருப்புவனம் வட்டம், திருப்புவனம் ஊராட்சி ஒன்றியம், படமாத்தூர் ஊராட்சியில் அமைந்த வருவாய் கிராமம் ஆகும். மதுரை - சிவகங்கை மாநில நெடுஞ்சாலையிலிருந்து தெற்கே இரண்டு கிமீ தொலைவில் அமைந்த படமாத்தூர் துணை அஞ்சலகத்தின் அஞ்சல் சுட்டு எண் 630562; தொலைபேசி குறியீடு எண் 04575 ஆகும். திருப்பாச்சேத்தி - படமாத்தூர் சாலையில் அமைந்த "சிறீ சக்தி சர்க்கரை ஆலையின்" இரண்டாம் அலகு படமாத்தூரில் உள்ளது. 

சிவகங்கையிலிருந்து மேற்கே 12 கிமீ தொலைவிலும், மதுரையிலிருந்து 35 கிமீ தொலைவிலும், திருப்பாச்சேத்தியிலிருந்து 5 கிமீ தொலைவிலும் படமாத்தூர் உள்ளது. அருகமைந்த கிராமங்கள், பில்லூர், முடிகண்டம், மாத்தூர், அரசனூர், இலுப்பைக்குடி மற்றும் திருப்பாச்சேத்தி ஆகும். அருகமைந்த நகரங்கள் மதுரை மற்றும் சிவகங்கை ஆகும். 

படமாத்தூர் கிராமத்தின், கிழக்கில் சிவகங்கை ஊராட்சி ஒன்றியம் தெற்கில் மானாமதுரை ஊராட்சி ஒன்றியம், வடக்கில் மேலூர் ஊராட்சி ஒன்றியம், மேற்கில் மதுரை கிழக்கு ஊராட்சி ஒன்றியம் அமைந்துள்ளது. 

2011ம் ஆண்டின் மக்கட்தொகை கணக்கெடுப்பின்படி, படமாத்தூர் கிராமத்தின் மொத்த மக்கள்தொகை 2,080 ஆகும். ஒடுக்கப்பட்டோர் எண்ணிக்கை 482 (23.17 %) ஆக உள்ளது. இங்கு 580 வீடுகள் உள்ளது. ஆறு வயதிற்குட்பட்ட குழந்தைகள் 227 ஆவர். சராசரி எழுத்தறிவு 82.95% ஆகும்.

மதுரையிலிருந்து சிவகங்கை செல்லும் பேருந்துகள் படமாத்தூரில் நின்று செல்கிறது. அருகமைந்த தொடருந்து நிலையம், திருப்பாச்சேத்தி மற்றும் மதுரை ஆகும்.



</doc>
<doc id="402963" url="https://ta.wikipedia.org/wiki?curid=402963" title="கருப்பர் உயிரும் உயிரே">
கருப்பர் உயிரும் உயிரே

கருப்பர் உயிரும் உயிரே (க. உ. உ.) (Black Lives Matter (BLM)) என்பது கருப்பர்களைக் குறிவைத்த வன்முறை மற்றும் அமைப்பிய இனப்பாகுபாடுக்கு எதிராக, ஆப்பிரிக்க அமெரிக்கர்கள் தொடங்கிய பன்னாட்டுச் செயற்பாட்டு இயக்கம் ஆகும். க. உ. உ. கருப்பர்கள் காவல் துறையால் கொல்லப்படுவது குறித்தும், இன அடையாளப்படுத்துதல், காவல் துறை கொடூரம், ஐக்கிய அமெரிக்க குற்றவியல் நீதி அமைப்பில் இனச் சமத்துவமின்மை குறித்தும் தொடர் போராட்டங்களை முன்னெடுத்து வருகிறது.

2013 இல் ஆப்பிரிக்க அமெரிக்க பள்ளி மாணவரான டிரவ்யான் மார்டின் சுட்டுக் கொல்லப்பட்ட வழக்கில் ஜார்ஜ் சிம்மர்மேன் விடுவிக்கப்பட்டதை அடுத்து, <nowiki></nowiki>#BlackLivesMatter<nowiki></nowiki> என்ற சமூக ஊடகக இந்த இயக்கம் தொடங்கியது. 2014 இல் காவல் துறை அத்துமீறலால் மைக்கேல் பிரௌன், எரிக் கார்னர் ஆகிய இரு ஆப்பிரிக்க அமெரிக்கர்கள் உயிர் இழந்தனர். அன்று முதல், காவல் துறை செயற்பாடுகளாலோ அவர்களின் கட்டுபாட்டில் இருக்கும் போதோ எண்ணற்ற ஆப்பிரிக்க அமெரிக்கர்கள் இறந்ததை எதிர்த்து ஆர்ப்பாட்டங்கள் நடைபெற்று வருகின்றன. 2015 கோடைக் காலத்தில், கருப்பர் உயிரும் உயிரே செயற்பாட்டாளர்கள் 2016 ஐக்கிய அமெரிக்க குடியரசுத் தலைவர் தேர்தலில் ஈடுபாடு காட்டினார்கள். முதன்முதலில் <nowiki></nowiki>#BlackLivesMatter<nowiki></nowiki> என்ற அறைகூவலை முன்னெடுத்த அலீசியா கர்சா, பத்ரிசே கலர்ஸ், ஓப்பல் டொமட்டி ஆகியோர், 2014 தொடங்கி 2016க்குள் தங்கள் திட்டத்தை முப்பதுக்கும் மேற்பட்ட உள்ளூர் கிளைகளைக் கொண்ட நாடு தழுவிய இயக்கமாக மாற்றினார்கள். எனினும், ஒட்டு மொத்த கருப்பர் உயிரும் உயிரே இயக்கமானது, எந்த விதமான அதிகார அடுக்குகளையும் கொண்டிராமல், குவியமற்ற அமைப்புமுறையாகத் திகழ்கிறது.

இந்த இயக்கம் பலதரப்பட்ட எதிர்வினைகளைக் கண்டது. இந்த இயக்கம் குறித்த ஐக்கிய அமெரிக்க மக்களின் கண்ணோட்டம் அவர்களது இனக்குழுவைப் பொருத்து பெரிதும் மாறுபட்டது. "அனைத்து உயிரும் உயிரே" என்று கூட புதிதாக ஓர் அறைகூவல் தோன்றியது. எனினும், இது "கருப்பர் உயிரும் உயிரே" இயக்கம் விடுக்கும் செய்தியைப் பொருட்படுத்தாமம் தவறாகப் புரிந்து கொள்வதாக விமரிசிக்கப்பட்டது. பெர்குசனில் இரு காவலர்கள் சுட்டுக் கொல்லப்பட்டதை அடுத்து, "நீல உயிரும் உயிரே" என்ற குறியீட்டைக் காவலர்களின் ஆதரவாளர்கள் உருவாக்கினர். சில கருப்பின குடிமை உரிமைத் தலைவர்கள் இந்த இயக்கத்தினரின் உத்திகளோடு உடன்படவில்லை.

தொடக்கத்தில், கருப்பர் உயிரும் உயிரே இயக்கம் சமூக ஊடகங்கள், அவற்றில் குறியீடுகள் பயன்பாடு வழியாக ஆயிரக்கணக்கான மக்களின் கவனத்தை விரைந்து ஈர்த்தனர். அன்று முதல் பல்வேறு வகையான உத்திகளைப் பின்பற்றி வருகிறார்கள்.

2014 இல், அமெரிக்க வட்டார வழக்குக் கழகம் #BlackLivesMatter என்பதை அந்த ஆண்டின் சொல்லாக அறிவித்தது. யெஸ்! மேகசின் #BlackLivesMatter என்பதை 2014 இல் உலகை மாற்றிய 12 குறியீடுகளுள் ஒன்றாக தேர்ந்தெடுத்தது. முகநூல், டுவிட்டர் போன்ற தகவல் தொடர்பாடல் நுட்பங்கள் மூலம் பரவிய மீளிகள் இணையத்துக்கு வெளியேயும் ஆதரவைப் பெற்றுத் தந்தன. எனினும், இந்த இயக்கத்தோடு முரண்படும் நீல உயிரும் உயிரே போன்ற இயக்கங்களும் மீளிகளைப் பயன்படுத்தி விமரிசனங்களையும் நையாண்டிகளையும் பரப்பினர்.

செப்டம்பர் 2016 நிலவரப்படி "Black Lives Matter" என்னும் குறியீடு 30 மில்லியன் முறைக்கும் மேல் டுவிட்டரில் பதிவாக இருந்தது. கரும் டுவிட்டர் என்ற பண்பாட்டு அடையாளத்தோடு இணையத்தில் முனைப்பாக இயங்கும் செயற்பாட்டாளர்கள் இந்த இயக்கம் குறித்து உலகளாவிய கவனத்தை ஈர்த்தனர். இந்த இயக்கத்தின் வீச்சை இணையப் பயனர்களுக்குத் தெரிவிக்கவும் ஒருவருக்கு ஒருவர் ஆதரவாக இணைந்து போராடவும் #BlackLivesMatter என்ற குறீயிடு பெரும் பங்கு ஆற்றியது. ரட்ஜர்ஸ் பல்கலைக்கழகத்தில் பணியாற்றும் முனைவர். கதீஜா வைட், கருப்பர் உயிரும் உயிரே இயக்கம் பல்கலைக்கழக அளவில் கருப்பின மாணவர் இயக்கங்களைத் தோற்றுவிக்கும் புதிய அலையைக் கொணர்ந்திருக்கிறது என்று கூறுகிறார். காவலர் அத்துமீறல்கள் நிகழும் போது அருகில் உள்ளவர்கள் மிக இலகுவாக தங்கள் திறன்பேசிகளில் பதிவு செய்து சமூக ஊடகங்களில் பகிர முடிவது உலகெங்கும் இந்த இயக்கத்துக்கான ஆதரவைப் பெற்றுத் தருகிறது.

க. உ. உ. பொதுவாக களப் போராட்டங்களில் ஈடுபடுவதன் மூலம் மக்கள் இது குறித்து ஒரு நிலைப்பாடு எடுக்கத் தூண்டுகிறது. ஆர்ப்பாட்டங்கள், பேரணிகள், மரணப் போராட்டங்கள் என்று பல்வேறு களப்போராட்ட வழிமுறைகளைப் பின்பற்றுகிறது. இவ்வாறு கூடும் போது பல்வேறு அரசியல் முழக்கங்களை எழுப்புகிறார்கள். "கருப்பர் உயிரும் உயிரே", "கைகளை உயர்த்து, சுடாதே", "எனக்கு மூச்சு முட்டுகிறது" (எரிக் கார்னரின் இறப்பைக் குறிக்கிறது), "வெள்ளையின அமைதியே வன்முறை தான்", "நீதி இல்லை, அமைதி இல்லை", "அடுத்து என் மகனா?", போன்றவை அத்தகைய சில முழக்கங்கள் ஆகும்.

கெண்டிரிக் லமார் எழுதிய "ஆல்ரைட்" போன்ற பாடல்கள் ஆர்ப்பாட்டங்களின் போது மக்களை ஒன்று திரட்டும் முழக்கங்களாகப் பயன்படுகின்றன. "Bars4Justice, Stay Woke: The Black Lives Matter Movement" ஆகிய ஆவணப்படங்கள் இந்த இயக்கத்தைப் பேசு பொருளாகக் கொண்டிருந்தன.


</doc>
<doc id="402967" url="https://ta.wikipedia.org/wiki?curid=402967" title="வேம்பத்தூர்">
வேம்பத்தூர்

வேம்பத்தூர் (Vembathur), தமிழ்நாட்டின் சிவகங்கை மாவட்டம், மானாமதுரை வட்டம், மானாமதுரை ஊராட்சி ஒன்றியம் வேம்பத்தூர் ஊராட்சியில், மதுரை - சிவகங்கை செல்லும் மாநில நெடுஞ்சாலை எண் 33ல் அமைந்துள்ளது. 

வேம்பத்தூர், மானாமதுரை சட்டமன்றத் தொகுதிக்கும்; சிவகங்கை மக்களவைத் தொகுதிக்கும் உட்பட்டதாகும். 

வேம்பத்தூர் அஞ்சலகத்தின்அஞ்சல் சுட்டு எண் 630565 ஆகும். தொலைபேசி குறியீடு எண் 04574 ஆகும். 

வேம்பத்தூர், சிவகங்கைக்கு மேற்கே 17 கிமீ தொலைவிலும், மானாமதுரைக்கு 11 கிமீ தொலைவிலும், மதுரைக்கு கிழக்கே 38 கிமீ தொலைவிலும் வேம்பத்தூர் உள்ளது.

அருகமைந்த கிராமங்கள் மலைராயனேந்தல், கல்லூரணி, திருப்பாச்சேத்தி, இடைக்காட்டூர் கானூர், வி. புதுக்குளம் ஆகும். அருகமைந்த நகரங்கள் மானாமதுரை, சிவகங்கை, மதுரை மற்றும் பரமக்குடி ஆகும்.

2011ம் ஆண்டின் மக்கள்தொகை கணக்கெடுப்பின்படி, வேம்பத்தூரின் மக்கள்தொகை 4,627 ஆகும். அதில் ஒடுக்கப்பட்டோர் 1,111 (24.01%) ஆகும். இங்கு 1259 வீடுகள் உள்ளது. மக்கள்தொகையில் பெண்கள் 49.4% ஆகவுள்ளனர். ஆறு வயதிற்குட்பட்டோர் 484 ஆகவுள்ளனர். சராசரி எழுத்தறிவு 71.42 % ஆகும். 

சிவகங்கை, மதுரை மற்றும் மானாமதுரையிலிருந்து வேம்பத்தூருக்கு பேருந்து வசதியுண்டு. வேம்பத்தூருக்கு அருகமைந்த தொடருந்து நிலையம், திருப்பாச்சேத்தி மற்றும் மதுரை (35 கிமீ) ஆகும். 






</doc>
<doc id="402975" url="https://ta.wikipedia.org/wiki?curid=402975" title="ஜே. கே. கே. நடராஜா பொறியியல் மற்றும் தொழில்நுட்பக்கல்லூரி">
ஜே. கே. கே. நடராஜா பொறியியல் மற்றும் தொழில்நுட்பக்கல்லூரி

"ஜே.கே.கே.நடராஜா பொறியியல் மற்றும் தொழில்நுட்பக்கல்லூரி"' என்பது ஜே.கே.கே.ரங்கம்மாள் அறக்கட்டளையின் கீழ் செயல்படும் அண்ணா பல்கலைகழகத்தால் அங்கீகரிக்கப்பட்ட தமிழகத்தின் மிகச்சிறந்த தனியார் பொறியியல் கல்லூரி ஆகும். 

ஜே.கே.கே.ரங்கம்மாள் அறக்கட்டளையானது 1969 ஆம் ஆண்டில் கொடைவள்ளல் திரு.ஜே.கே.கே.நடராஜா ஐயா அவர்களால் தோற்றுவிக்கப்பட்டது, பொறியியல், மருந்தக கல்லூரி, பல் மருத்துவகல்லூரி, செவிலியர் கல்லூரி, கலை மற்றும் அறிவியல் கல்லூரி, மேல்நிலை பள்ளி மற்றும் தொடக்கபள்ளி ஆகியவற்றை அவற்றின் கீழ் துவக்கப்பட்டு செம்மையாக நடத்தி வருகிறது.
ஜே.கே.கே.நடராஜா பொறியியல் மற்றும் தொழில்நுட்பக்கல்லூரியானது ஏஐசிடிஇ, புதுதில்லியின் அங்கீகாரமும், சென்னை அண்ணா பல்கலைகழக அங்கீகாரமும் அமையப்பெற்றுள்ளது.

இளநிலை படிப்புகள்

முதுநிலை படிப்புகள்




</doc>
<doc id="402978" url="https://ta.wikipedia.org/wiki?curid=402978" title="முப்பையூர்">
முப்பையூர்

முப்பையூர், தமிழ்நாட்டின் சிவகங்கை மாவட்டம் தேவகோட்டை ஊராட்சி ஒன்றியம், முப்பையூர் ஊராட்சியில் அமைந்த சிற்றூர் ஆகும். இவ்வூர் காரைக்குடி சட்டமன்றத் தொகுதிக்கும், சிவகங்கை மக்களவைத் தொகுதிக்கும் உட்பட்டது. 

சிவகங்கை - தொண்டி செல்லும் மாநில நெடுஞ்சாலையில் உள்ள முப்பையூர், தேவக்கோட்டைக்கு 11 கிமீ தொலைவிலும்; சிவகங்கைக்கு கிழக்கில் 45 கிமீ தொலைவிலும் உள்ளது. இதன் அஞ்சல் சுட்டு எண் 630402; தொலைபேசி குறியீடு எண் 04561 ஆகும். இவ்வூரின் அஞ்சலகம் சின்னகீரமங்கலத்தில் உள்ளது. 

முப்பையூருக்கு அருகமைந்த சிற்றூர்கள்: திருவேகம்பத்தூர், சிறுநல்லூர், கிள்ளியூர், புளியால், திடக்கோட்டை, கார்களத்தூர், குருந்தன்கோட்டை ஆகும். அருகமைந்த நகரங்கள் தேவக்கோட்டை, சிவகங்கை, பரமக்குடி மற்றும் காரைக்குடி ஆகும். 

முப்பையூருக்கு கிழக்கில் திருவாடானை ஊராட்சி ஒன்றியம், தெற்கில் இராஜசிங்கமங்கலம் ஊராட்சி ஒன்றியம், வடக்கில் கண்ணங்குடி ஊராட்சி ஒன்றியம், மேற்கில் காளையார்கோயில் ஊராட்சி ஒன்றியம் உள்ளது. 

இதன் அருகமைந்த தொடருந்து நிலையங்கள் தேவக்கோட்டை ரோடு மற்றும் காரைக்குடி ஆகும். 

2011ம் ஆண்டின் மக்கள்தொகை கணக்கெடுப்பின்படி, முப்பையூர் சிற்றூரின் மக்கள்தொகை 2,562 ஆகும். ஒடுக்கப்பட்டோர் எண்ணிக்கை 693 (27%) ஆகும். இங்கு 645 வீடுகள் உள்ளது. சராசரி எழுத்தறிவு 70% ஆகும். 



</doc>
<doc id="402982" url="https://ta.wikipedia.org/wiki?curid=402982" title="கோபாலா கோபாலா (2015 திரைப்படம்)">
கோபாலா கோபாலா (2015 திரைப்படம்)

கோபாலா கோபாலா (Gopala Gopala) என்பது 2015 ஆண்டைய இந்திய தெலுங்கு பக்தி அங்கத நாடக திரைப்படமாகும். இப்படத்தை கிஷோர் குமார் பர்தாசனி இயக்கியுள்ளார். இப்படத்தை சுரேஷ் புரொடக்சன்ஸ் மற்றும் நார்த் ஸ்டார்ட் எண்டர்டெயின்மெண்ட் பதாகைகளின் கீழ் டக்குபதி சுரேஷ் பாபு மற்றும் சரத் மாரா ஆகியோர் இணைந்து தயாரித்தனர். இதில் பவன் கல்யாண் மற்றும் வெங்கடேஷ் ஆகியோர் முதன்மைப் பாத்திரங்களை ஏற்று நடித்துள்ளனர், இவர்களுடன் சிரேயா சரன், மிதுன் சக்கரவர்த்தி , கிருஷ்ண முரளி ஆகியோரும் நடித்துள்ளனர். ஜெயனன் வின்சென்ட் திரைப்படத்தின் ஒளிப்பதிவை செய்துள்ளார், அனூப் ரூபென்ஸ் இசையமைத்துள்ளார்.

இந்தப் படமானது 2012 ஆண்டைய இந்தி திரைப்படமான ஓ மை காட் படத்தின் மறு ஆக்கமாகும். இந்த இந்திப்படமானது குசராத் மேடை நாடகமான "கஞ்சி விருத் கஞ்சி" மற்றும் 2001 திரைப்படமான "தி மேன் ஹூ சூட் காட்" ஆகியவற்றை அடிப்படையாகக் கொண்டது. ஒரு நிலநடுக்கத்தால் தனது கடையை இழந்து, கடவுள் மீது கோபம் கொண்ட ஒரு நாத்திகரான கோபாலா ராவை பின்தொடரும் கதை இது. மத அமைப்புகள் அவரை கோபால் ராவை எதிர்த்துப் போராட, கிருஷ்ணர் மனித உருவில் அவரை சந்திப்பதாக கதை வளர்கிறது.

"கோபாலா கோபாலா " 120 மில்லியன் செலவில் தயாரிக்கப்பட்டது. படத்தயாரிப்பானது 2014 சூன் 9 அன்று துவங்கியது. படப்பிடிப்பானது விசாகப்பட்டனத்தைச் சுற்றியுள்ள பகுதிகளிலும் சில காட்சிகள் ஐதராபாத் மற்றும் வாரணாசியில் படம்பிடிக்கப்பட்டன. இப்படமானது உலக அளவில் 2015 சனவரி 10 அன்று மகர சங்கராந்தியை முன்னிட்டு வெளியானது. இது விமர்சகர்களிடமிருந்து நேர்மறையான விமர்சனங்களைப் பெற்று, 660 மில்லியனை வசூலித்தது, இதில் விநியோகஸ்தர்களின் பங்கு 411 மில்லியன் ஆகும்.
கடவுள் சிலைகளையும் பொம்மைகளையும் விற்கும் கடை வைத்துள்ள கோபால ராவ் (வெங்கடேஷ்) ஒரு நாத்திகர். அவரது மனைவி மீனாட்சி (ஸ்ரேயா) கடவுள் பக்தி மிக்கவர். கோபால் ராவின் மூட நம்பிக்கை எதிர்ப்புப் பேச்சும் நடவடிக்கைகளும், மத நிறுவனங்களுக்கு உதவுவதைவிட ஏழைகளுக்கு உதவுங்கள் என்ற அறைகூவலும் கடவுளின் பிரதிநிதியாக அறிவித்துக் கொண்டுள்ள சித்தேஸ்வர மகராஜின் (போசனி கிருஷ்ண முரளி) கோபத்துக்கு ஆளாகிறார்.

ஒரு நாள் புயல் மழை பூகம்பத்தால் கோபால ராவின் கடை இடிந்துபோய் விடுகிறது. இழப்பீடு கேட்டு காப்பீடு நிறுவனத்துக்குப் போகும் கோபால் ராவிடம், கடவுளின் செயலால் ஏற்படும் இழப்புக்கு இழப்பீடு வழங்க இயலாது என்கிறார்கள். அதனால் கோபால் ராவ் கடவுள்மீது வழக்குத் தொடுக்கிறார், அதற்கு வழக்கறிஞர் அக்பர் பாய் ( முரளி சர்மா) உதவுகிறார். வழக்கை நீதிமன்றம் ஏற்றுக் கொள்கிறது.

கடவுள் மீது வழக்குத் தொடுத்த கோபால் ராவ் மீது லீலாந்த்ர சுவாமி (மிதுன் சக்ரவர்த்தி) ஆதரவாளர்களால் பயங்கர எதிர்பும், அதேசமயம் கடவுளின் செயலால் பாதிப்புக்கு ஆளானவர்களின் ஆதரவும் கிடைக்கிறது.

கோபால் ராவின் வீட்டை ஒரு கந்துவட்டிக் கும்பல் ஆக்கிரமிக்க, அவரின் மனைவி மீனாட்சியும் கோபால் ராவை பிரிந்து செல்கிறார். அந்த சமயத்தில் ஆபத்பாந்தவனாக கோபால கோவிந்த ஹரி (பவன் கல்யாண்) வந்து கந்துவட்டிக் கும்பலிடம் இருந்து கோபால் ராவின் வீட்டை அவருக்கு மீட்டுக் கொடுத்து, அவருடனே தங்க அனுமதி பெற்கிறார் (இந்த கோவிந்த ஹரி என்பவர் சாட்சாத் கிருஷ்ணனே மானுட உருவில் வந்துள்ளார் என்பது பார்வையாளர்களுக்கு உணர்த்தப்படுகிறது) 

கோபால கோவிந்த ஹரியும் கோபால ராவின் வழக்கிற்கு ஆதரவாக பல ஆதாரங்களை பைபிள், குரான், பகவத் கீதை போன்ற சமய நூல்களில் இருந்து (உலகை படைத்தவர் கடவுள் அவர் உலகை காக்கவும் அழிக்கவும் செய்கிறார் என்பது போன்ற) திரட்டி தருகிறார். 

கடவுள் மீது தொடுக்கப்பட்ட வழக்கையும், கடவுளின் பிரதிநிதிகளாக செயல்படும் லீலாந்த்ர சுவாமி மற்றும் சித்தேஸ்வர மகராஜ் போன்றோரை எதிர்த்தும் கடவுள் கோபால கோவிந்த ஹரியின் உதவியுடன் நாதிதிகர் கோபால் வென்றாரா, அவது மனைவி மீனாட்சியுடன் மீண்டும் சேர்ந்தாரா, என்பதே கதையின் இறுதி.


</doc>
<doc id="402983" url="https://ta.wikipedia.org/wiki?curid=402983" title="இந்து மல்கோத்ரா">
இந்து மல்கோத்ரா

இந்து மல்கோத்ரா ("Indu Malhotra", கிரந்தம்:"ஹிந்து மல்ஹோத்ரா") இந்திய உச்ச நீதிமன்றத்தின் நீதிபதி ஆவார். இதற்கு முன்னதாக உச்ச நீதிமன்றத்தில் மூத்த வழக்கறிஞராக செயலாற்றி வந்தார். முப்பதாண்டுகள் வழக்கறிஞர் பணியாற்றியுள்ள இந்து மல்கோத்ரா நேரடியாக உச்சநீதி மன்றத்திற்கு நீதிபதியாக நியமிக்கப்பட்ட முதல் பெண்மணி என்ற பெருமை கொண்டவர். மூத்த வழக்கறிஞராக உச்சநீதி மன்றம் 2007இல் இவரை உயர்த்தியது.தமது தந்தையாரின் "சட்டமும் பொதுவர், இசைவுத் தீர்ப்பு செயற்பாடும்" என்ற கட்டுரைத் தொகுப்பிற்கு மூன்றாவது பதிப்பிற்கு ஆசிரியருமாவார். இவர் குறிப்பாக பொதுவர் தீர்ப்புச் சட்டங்களில் வல்லுநர். பல உள்நாட்டு மற்றும் பன்னாட்டு நிறுவனங்களின் வணிக உடன்பாட்டுச் சிக்கல்களில் வாதாடியுள்ளார். இந்தியாவில் பொதுவர் தீர்ப்பு வழங்குமுறைமையை நிறுவனப்படுத்துவதை சீரமைக்க அமைக்கப்பட்ட இந்திய அரசின் சட்டம் மற்றும் நீதித் துறையின் உயர்மட்டக் குழுவில் திசம்பர் 2016இல் உறுப்பினராக நியமிக்கப்பட்டார். உச்சநீதி மன்றத்திற்கு நீதிபதியாக ஒருமனதாக பரிந்துரைக்கப்பட்டார்.

1956இல் பெங்களூருவில் மூத்த வழக்கறிஞர் ஓம்பிரகாஷ் மல்கோத்ராவிற்கும் சத்தியா மல்கோத்ராவிற்கும் மகளாகப் பிறந்தார். இவரது தந்தை ஓம் பிரகாஸ் உச்சநீதி மன்றத்தில் மூத்த வழக்கறிஞராக செயலாற்றியவர். தொழிலகப் பிணக்குகள் சட்டம் குறித்து ஆய்வுரைகள் எழுதியுள்ளார். இந்த ஆய்வுக்கட்டுரைகளின் ஆறு பதிப்புகளை இவர் வெளியிட்டுள்ளார். இந்தப் பதிப்புகள் தொடர்புடைய வழக்கறிஞர்களிடையே பெரும் வரவேற்பைப் பெற்றன. "சட்டமும் பொதுவர், இசைவுத் தீர்ப்பு செயற்பாடும்" என் தலைப்பில் ஆய்வுக்கட்டுரைகளை பதிப்பித்தார். இரண்டு பதிப்புகளை வெளியிட்ட இத்தொகுதிக்கு மூன்றாவது பதிப்பை இந்து மல்கோத்ரா பின்னாளில் எழுதினார். 

ஓம் பிரகாசின் கடைசி குழந்தையாக இந்து பிறந்தார். தன்னுடைய பள்ளிப்படிப்பை புது தில்லியிலுள்ள கார்மெல் கன்னிமாடப் பள்ளியில் முடித்தபிறகு இளங்கலை பட்டப்படிப்பை ஆட்சி இயல் துறையில் தில்லி பல்கலைக்கழகத்தின் லேடி சிறிராம் கல்லூரியில் தொடர்ந்தார். பின்னர் அக்கல்லூரியிலேயே அதே துறையில் முதுகலைப் பட்டமும் பெற்றார். சிறிது காலம் மிராண்டா கல்லூரியிலும் விவேகானந்த் கல்லூரியிலும் ஆட்சி இயல் விரிவுரையாளராகப் பணியாற்றினார். சட்டத்துறையில் இளநிலைப் பட்டப்படிப்பை தில்லி பல்கலைக்கழகத்தின் சட்டத்துறையில் 1979 முதல் 1982 வரை படித்து முடித்தார்.

இந்து மல்கோத்ரா 1983இல் வழக்கறிஞர் தொழிலில் நுழைந்தார். தில்லி வழக்குரைஞர் மன்றத்தில் பதிவு செய்தார். 1988இல் உச்சநீதி மன்றத்தில் பதிவு பெற்ற வழக்குரைஞராக தகுதி பெற்றார். இதற்கான தேர்வில் முதலிடத்தைப் பெற்ற இந்துவிற்கு முகேஷ் கோசுவாமி நினைவுப் பரிசு வழங்கப்பட்டது. 

உச்சநீதி மன்றத்தில் அரியானா அரசுக்கான நிலையான வழக்கறிஞராக 1991 முதல் 1996 வரை நியமிக்கப்பட்டார். தவிரவும் இந்திய பங்குச் சந்தை வாரியம் (செபி), தில்லி மேம்பாட்டு ஆணையம் (டிடிஏ), அறிவியல், தொழில்துறை ஆய்வுகளுக்கான மன்றம் (CSIR), இந்திய வேளாண் ஆராய்ச்சிக் குழுமம் (ICAR), போன்ற அரசியலமைப்புசார் நிறுவனங்களாக உச்சநீதி மன்றத்தில் தோன்றியுள்ளார். 

2007இல் உச்சநீதி மன்றத்தால் மூத்த வழக்கறிஞராக ஏற்கப்பட்டார். இவ்வாறு உச்சநீதிமன்றம் ஏற்ற இரண்டாவது பெண் வழக்கறிஞர் இவராவார். 

உச்சநீதி மன்றத்தின் பல்வேறு அமர்வுகளுக்கு நடுநிலை அறிவுரையாளராக (Amicus Curiae) பணியாற்றியுள்ளார். அண்மையில் செய்ப்பூர் நகரின் மரபுடைமையை மீட்பது குறித்த நடுநிலை பரிந்துரை வழங்க பணிக்கப்பட்டுள்ளார்.


</doc>
<doc id="402990" url="https://ta.wikipedia.org/wiki?curid=402990" title="களிமங்கலம்">
களிமங்கலம்

களிமங்கலம் (Kalimangalam), தமிழ்நாட்டின், மதுரை மாவட்டம், மதுரை (வடக்கு) வட்டம், மதுரை கிழக்கு ஊராட்சி ஒன்றியம், களிமங்கலம் ஊராட்சியில் அமைந்த சிற்றூர் ஆகும். 

களிமங்கலம், மதுரை கிழக்கு (சட்டமன்றத் தொகுதி)க்கும், மதுரை மக்களவைத் தொகுதிக்கும் உட்பட்டதாகும்.

களிமங்கலத்தில் அருகமைந்த ஊர்கள்: குன்னத்தூர், செங்கோட்டை, வரிச்சியூர், நாட்டார்மங்கலம் மற்றும் பூவந்தி ஆகும். அருகமைந்த மாநகரம் மதுரை ஆகும்.

மதுரை - சிவகங்கை செல்லும் மாநில நெடுஞ்சாலை எண் 33ல் உள்ள, வரிச்சியூருக்கு தெற்கே செல்லும் சாலையில் குன்னத்தூருக்கு அடுத்து களிமங்கலம் உள்ளது. களிமங்கலம் மதுரையிலிருந்து 18 கிமீ தொலைவில் உள்ளது. களிமங்கலம் துணை அஞ்சலகத்தின் அஞ்சல் சுட்டு எண் 625020 ஆகும். இதன் தொலைபேசி குறியீடு எண் (STD) 0452 ஆகும்.

216 சதுர ஹெக்டேர் பரப்பளவு கொண்ட களிமங்கலத்தின், 2011ம் ஆண்டின் மக்கள்தொகை கணக்கெடுப்பின்படி, மக்கள்தொகை 1,449 ஆகும். இவ்வூரில் 315 வீடுகள் உள்ளது. மக்கள்தொகையில் ஒடுக்கப்பட்டோர் 645 (44.51%) ஆகவுள்ளனர். சராசரி எழுத்தறிவு 78.52% ஆகவுள்ளது. 



</doc>
<doc id="402997" url="https://ta.wikipedia.org/wiki?curid=402997" title="பூவந்தி">
பூவந்தி

பூவந்தி (Poovanthi), தமிழ்நாட்டின், சிவகங்கை மாவட்டம், திருப்புவனம் வட்டம், திருப்புவனம் ஊராட்சி ஒன்றியம், பூவந்தி ஊராட்சியில் அமைந்த சிற்றூர் ஆகும். பூவந்தி, மானாமதுரை (சட்டமன்றத் தொகுதி) க்கும், சிவகங்கை மக்களவைத் தொகுதிக்கும் உட்பட்டது.
வரிச்சியூர் வழியாக, மதுரை - சிவகங்கை செல்லும் மாநில நெடுஞ்சாலை எண் 33 மற்றும் திருப்புவனம் வழியாக மதுரை - சிவகங்கை செல்லும் மாநில நெடுஞ்சாலை எண் 85ல் பூவந்தி உள்ளது. பூவந்தி, மதுரையிலிருந்து 18 கிமீ தொலைவில் உள்ளது. பூவந்தியின் அஞ்சல் சுட்டு எண் 630611 ஆகும். இதன் தொலைபேசி குறியீடு எண் 04574 (STD) ஆகும். 

மதுரை மாவட்டம் மற்றும் சிவகங்கை மாவட்ட எல்லையில் அமைந்த பூவந்தி அருகில் உள்ள ஊர்கள்: திருப்புவனம் (4கிமீ), வரிச்சியூர் (4 கிமீ), லாடனேந்தல் (7 கிமீ); அருகமைந்த நகரங்கள் மதுரை (18 கிமீ) மற்றும் சிவகங்கை (26 கிமீ) ஆகும். பூவந்திக்கு அருகில் உள்ள தொடருந்து நிலையம் மதுரை மற்றும் திருப்புவனம் ஆகும்.

பூவந்திக்கு வடக்கே மேலூர் ஊராட்சி ஒன்றியம், கிழக்கே சிவகங்கை ஊராட்சி ஒன்றியம், மேற்கே மதுரை கிழக்கு ஊராட்சி ஒன்றியம் மற்றும் தெற்கே மானாமதுரை ஊராட்சி ஒன்றியம் அமைந்துள்ளது.


2011ம் ஆண்டின் மக்கட்தொகை தொகை கணக்கெடுப்பின்படி, பூவந்தி ஊராட்சியின் மொத்த மக்கள்தொகை 3655 ஆகும். அதில் ஒடுக்கப்பட்டோர் 595 ஆகவுள்ளனர். 



</doc>
<doc id="402998" url="https://ta.wikipedia.org/wiki?curid=402998" title="குசோக் பகூலா ரிம்போச்செ வானூர்தி நிலையம்">
குசோக் பகூலா ரிம்போச்செ வானூர்தி நிலையம்

குசோக் பகூலா ரிம்போச்செ வானூர்தி நிலையம் ( "Kushok Bakula Rimpochee Airport", ) இந்தியாவின் சம்மு காசுமீர் மாநிலத்தில் லே நகருக்கான வானூர்தி நிலையமாகும். உலகின் மிகவும் உயரமான இடத்தில் அமைந்துள்ள வணிக வானூர்தி நிலையங்களில் கடல்மட்டத்திலிருந்து உயரத்தில் அமைந்துள்ள இந்த வானூர்தி நிலையம் 22ஆம் இடத்தில் உள்ளது. இந்த வானூர்தி நிலையக் களத்திற்கு பார்வைத்தொலைவில் இசுப்பைதுக் புத்தவிகாரம் அமைந்துள்ளது; இதன் தலைமை குருவும் இந்திய பேராளருமான 19ஆவது குசோக் பகூலா ரிம்போச்செயின் பெயரே இந்த வானூர்தி நிலையத்திற்கு சூட்டப்பட்டுள்ளது. 

மதியத்திற்குப் பின்னர் மலைக்காற்று வீசுவதால் அனைத்து வான்பறப்புகளும் காலை நேரத்திலேயே இயக்கப்படுகின்றன. வானூர்திஇறங்குவதற்கான அணுக்கம் மிகவும் சவாலானது. ஒரே திசையிலான ஓடுபாதையின் கிழக்கு முனையில் தரை உயரமாக உள்ளது. வானூர்தி நிலைய பாதுகாப்பு இந்தியத் தரைப்படையால் கையாளப்படுகின்றது. வான்பயணத்தில் கைப்பெட்டிகள் எதுவும் அனுமதிக்கப்படுவதில்லை. 

இமாலய மலைகளினிடையே அமைந்துள்ள லே வானூர்தி நிலையத்தின் அணுக்கம் உலகில் மிகவும் மிகச்சிறந்த அழகுடை காட்சிகளைத் தரும் அணுக்கமாக நியமிக்கப்பட்டுள்ளது. .

பெப்ரவரி 2016இல் [இந்திய வான்படை]] இந்த வானூர்தி நிலையத்தை இந்திய வானூர்தி நிலையங்கள் ஆணையத்திடம் ஒப்படைத்தது. வானூர்தி நிலைய ஆணையம் இதனை விரிவுபடுத்தி குடிசார் பறப்புகளுக்குப் பயன்படுத்தும். 


</doc>
<doc id="403002" url="https://ta.wikipedia.org/wiki?curid=403002" title="துணிப்புத் தகைவு">
துணிப்புத் தகைவு

துணிப்புத் தகைவு "(shear stress)" அல்லது நறுக்குத்தகைவு அல்லது வெட்டு தகைவு என்பது என்பது ஒரு பொருளின் பரப்பளவிற்கு செங்குத்தாகவும் வெட்டுமுகத்துக்கு இணையாகவும் செயல்படும் தகைவு ஆகும். 

துணிப்புத் தகைவு துணிப்பு விசைகளால் ஏற்படுகிறது. இந்த விசைகள் பொருளின் வெட்டுமுகத்துக்கு இணையாக எதிரெதிராகச் செயல்படும் சம அளவு விசைகளாகும்.

கத்திரிக்கோல் துணிப்புத் தகைவு தாளுக்குச் செங்குத்தாகவும் தாள் வெட்டுமுகத்திக்கு இணையாகவும் செயல்படுகிறது.

நீர்மம் ஒன்று ஒரு பரப்பில் நகரும் போது, எதிர்படும் பொருட்பரப்புக்குச் செங்குத்தாகச் செயல்பட்டு அது துணிப்புத் தகைவை உண்டாக்குகிறது. மழைநீரால் ஏற்படும் நில அரிப்பு, சாலைத் துண்டிப்பு ஆகியவை இவ்வாறே உண்டாகின்றன.

நிரல் (சராசரி) துணிப்புத் தகைவு அல்குப் பரப்பில் செயல்படும் விசையாகும்.:

இங்கு,

தூயத் துணிப்புத் தகைவு, தூயத் துணிப்புத் திரிபுக்குக் ( ) கீழுள்ள சமன்பாட்டால் உறவுபடுத்தப்படுகிறது:

இங்கு, என்பது ஒருபடித்தான பொருளின் துணிப்பு மட்டு ஆகும். துணிப்பு மட்டு கீழுள்ள வாய்பாட்டால் தரப்படுகிறது.

இங்கு, என்பது யங் மட்டு ஆகும்; என்பது பாயிசான் விகிதம் ஆகும்.

விட்டத் துணிப்புத் தகைவு என்பது விட்டத்துக்குத் தந்த துணிப்பு விசை உருவாக்கும் அகத் துணிப்புத் தகைவாக வரையறுக்கப்படுகிறது.

இங்கு,

விட்டத் துணிப்புத் தகைவின் வாய்பாடு சுராவ்சுகி துணிப்புத் தகைவு வாய்பாடு எனப்படுகிறது. இந்த வாய்பாட்டை 1855 இல் திமித்ரி இவனோவிச் சுராவ்சுகி முதன்முதலாக கணித வாய்பாடாகக் கொணர்ந்தார்.

பகுதி மேலோட்டுக் கட்டமைப்பின் துணிப்புத் தகைவுகளைக் கருத்தியலாக கட்டமைப்பின் வெட்டுமுகத்தை அச்சுச் சுமை தாங்கும் சரங்களாகவும் துணிப்புப் பாய்வு ஏந்தும் சட்டங்களாகவும் கருதிக் கணக்கிடலாம். துணிப்புப் பாய்வை மேலோட்டுக் கட்டமைப்பின் தடிப்பால் வகுக்க துணிப்புத் தகைவின் மதிப்பைப் பெறலாம். எனவே பெருமத் துணிப்புத் தகைவு சட்ட்த்தில் பெஉமத் துணிப்புப் பாய்வு உள்ள இடத்திலோ அல்லது சிறுமத் தடிப்பு உள்ள இடத்திலோ அமையும்.

மண்தரையில் அமையும் கட்டுமானங்களும் துணிப்புத் தகைவால் இற்றுப் போகலாம்; மண்நிரப்பிய அணையின் எடை அடிமண் குலைவை, சிறுநிலச்சரிவைப் போல, உருவாக்கலாம்.

மொத்தலுக்கு ஆட்பட்ட திண்ம வட்டத் தண்டின் பெருமத் துணிப்புத் தகைவு சமைன்பாடு:
இங்கு,
மேலும்,

கார்த்தேய ஆயங்களில்(x,y) ஓர் இருபருமான வெளியைக் கருதுவோம்.இதில் அமையும் பாய்வு விரைவு உறுப்புகள் (u,v)) ஆகும்; இதன் துணிப்புத் தகைவு பின்வரும் எண்சாரத்தால் தரப்படும்:

இந்தச் சமன்பாடு நியூட்டனியல் பாய்வைக் குறிக்கிறது. நடப்பில் இதைப் பின்வருமாறும் கோவைப்படுத்தலாம்:

இது ஒருபடித்தல்லாத பாய்வுக்கான பிசுப்புக்கான உயர்நெறிய (tensor)னாகும்:

இது சீரிலாத பெயர்நிலைப் (transient) பாய்வைக் குறிக்கிறது; இது உண்மையில் பாய்வு, அதன் விரைவுகளைச் சாராதிருத்தலைக் காணலாம்:

இது நியூட்டனியப் பாய்வாகும். இதன் பிசுப்புமை பின்வருமாறு:

இதில் பிசுப்புமை, பாய்வு விரைவைச் சார்ந்துள்ளதால் நியூட்டனியல் சாராத பாய்வாகும். மேலும், இந்தப் பாய்வு ஒருபடித்தானதாகும்.இந்த எண்சாரம் முற்றொருமை எண்சாரமாக அமைவதால், இதன் பிசுப்புமை பின்வருமாறு அளவனாக அமைகிறது:

அடுத்த நுட்பம் மென்சுவரில் நிறுவிய நெகிழ்தகவு பலபடிமப் பொருள்களால் ஆகிய நுண்கம்பங்கள் தரப்பட்ட இழுப்பு விசைகளின் கீழ் சுவரின் அருகாமையில் வளையும் திறத்தைப் பயன்படுத்துகிறது. இது சுவரருகு விரைவுச் சரிமானங்களையும் களச் சுவரின் துணிப்புத் தகைவையும் பயன்படுத்துவதால், இந்த உணரி மறைமுக அளத்தல் நெறிமுறையைச் சார்ந்ததாகும்,


</doc>
<doc id="403007" url="https://ta.wikipedia.org/wiki?curid=403007" title="மங்களூரு பன்னாட்டு வானூர்தி நிலையம்">
மங்களூரு பன்னாட்டு வானூர்தி நிலையம்

மங்களூரு பன்னாட்டு வானூர்தி நிலையம் ("Mangalore Airport", ), கருநாடக மாநிலத்தின் மங்களூரு நகரத்திற்கான பன்னாட்டு வானூர்தி நிலையம் ஆகும். இது கருநாடகத்தின் இரண்டே பன்னாட்டு வானூர்தி நிலையங்களில் ஒன்றாகும்; மற்றது பெங்களூருவின் கெம்பகவுடா பன்னாட்டு வானூர்தி நிலையமாகும். தவிரவும் இது கருநாடகத்தின் இரண்டாவது நெருக்கடிமிக்க வானூர்தி நிலையமாக விளங்குகிறது. உள்நாட்டுப் பறப்புகளைத் தவிர மத்திய கிழக்கு நாடுகளில் உள்ள முதன்மை நகரங்களுக்கு தினமும் வானூர்திகள் செல்கின்றன. திசம்பர் 25, 1951இல் திறக்கப்பட்டது; அப்போது இது பாஜ்பே விமான நிலையம் என அழைக்கப்பட்டது. அப்போதைய இந்தியப் பிரதமர் ஜவகர்லால் நேரு DC-3 டகோட்டா வானூர்தியில் வந்திறங்கி துவங்கி வைத்தார்.
இந்த வானூர்தி நிலையம் மங்களூரின் நகரமையத்திலிருந்து வடகிழக்கே தொலைவில் பாஜ்பே அருகே அமைந்துள்ளது. சிறுகுன்றின் மீது இரு உயர்மட்ட ஓடுபாதைகள் (09/27 & 06/24) இடப்பட்டுள்ளன. இத்தகைய மலையுச்சி ஓடுபாதைகள் இந்தியாவில் வேறு இரண்டு வானூர்தி நிலையங்களில் மட்டுமே அமைந்துள்ளன – கோழிக்கோடும் லெங்புயும். மிகச்சிறிய வசதிகள் குறைந்த பயணிகள் முனையம் 2000 ஆண்டுகளில் புதுப்பிக்கப்பட்டது; கூடுதல் நிறுத்துமிடங்கள், கூடுதல் பயணிகள் இருக்கைகள், கூடுதல் உணவகங்கள் நிறுவப்பட்டன. துவக்கத்தில் இந்த வானூர்திநிலையத்திலிருந்து குறைந்த உள்நாட்டு பறப்புகளுக்கே பயன்படுத்தப்பட்டது. குறிப்பாக மும்பைக்கும் பெங்களூருக்கும் மட்டுமே வானூர்திகள் இயக்கப்பட்டன.

பன்னாட்டு பறப்புகள் 2006இல் துவங்கின; ஏர் இந்தியா எக்ஸ்பிரஸ் துபாய்க்கு முதலில் இயக்கியது. மங்களூரு வானூர்தி நிலையம் முதல் ஆறாண்டுகளுக்கு, அக்டோபர் 2006 முதல் அக்டோபர்2012 வரை, சுங்க வானூர்தி நிலையமாகவே இருந்தது. 2012இல்தான் இதற்கு பன்னாட்டு வானூர்தி நிலையத் தகுதி வழங்கப்பட்டது.

2005 வரை சிறிய நீளமுள்ள ஓடுபாதையில் போயிங் 737-400 இரக வானூர்திகளே இயக்க முடிந்தது. தற்போது இடப்பட்டுள்ள நீளமான ஓடுபாதை பெரிய வானூர்திகளை இயக்க ஏதுவாகிறது. இந்தப் புதிய ஓடுபாதையில் சனவரி 10, 2006 அன்று கிங்க்ஃபிஷர் ஏர்லைன்சின் ஏர்பஸ் A319 தரையிறங்கியது. செப்டம்பர் 28, 2012இல் முதல் ஏர்பஸ் A310 தரையிறங்கியது. இது ஹஜ் பயணிகளுக்காக சவுதி அராபியாவின் மெக்காவிலிருந்து இயக்கப்பட்டது.

2011–12 ஆண்டில் இந்நிலையத்தின் வருமானம் ரூ. 42.64 கோடியாக இருந்தது; இயக்கு இலாபம் ரூ. 87.6 மில்லியனாக இருந்தது. இது 2006–07 ஆண்டு இயக்கு இலாபத்தை விட ரூ.8.3 மில்லியன் கூடுதலாகும். 2012–13 ஆண்டில் 11,940 வானூர்தி இயக்கங்களில் சாதனையளவாக 1.02 மில்லியன் பயணிகளை கையாண்டுள்ளது. இதே காலகட்டத்தில் வருமானம் ரூ. 506.6 மில்லியனாகவும், இயக்கு இலாபம் Rs 164.9 மில்லியனாகவும் இருந்தது. 2013–14 ஆண்டில் 1.25 மில்லியன் பயணிகளையும் Rs 638.9 மில்லியன் வருமானத்தையும் கண்டுள்ளது.

 நீளமுடைய முதல் ஓடுபாதை (09/27) 1951இல் திறக்கப்பட்டது. குன்றின் சிகரத்தில் அமைந்த சமமட்ட ஓடுபாதையின் அணுக்கம் மலைச்சரிவுகளுக்கு அருகாமையில் இருந்தது. ஓடுபாதையின் கிழக்கில் குன்றின் ஓரங்கள் கிட்டத்தட்ட உயரத்திலிருந்து ) தாழ்வுக்கு குறைந்த தொலைவிலும் மேற்கில் கிட்டத்தட்ட உயரத்திலிருந்து தாழவும் இருந்தன. ஓடுபாதை சமநிலையில் இல்லாது அதன் உயரம் கிழக்கிலிருந்து மேற்கில் இலிருந்து வரை வேறுபட்டது. இச்சிறிய ஓடுபாதையில் தரையிறங்குவது மிகக் கடினமாக கருதப்பட்டது.

மங்களூரு வானூர்தி நிலையம் கருநாடகத்தில் இரண்டு ஓடுபாதைகளைக் கொண்ட முதல் வானூர்தி நிலையமாகும். பைஞ்சுதையால் கட்டப்பட்ட ஓடுபாதை கொண்ட முதல் வானூர்திநிலையமாகவும் அமைந்தது. நீளமுள்ள இரண்டாம் ஓடுபாதை (06/24) மே 10, 2006 திறக்கப்பட்டது. பெங்களூருவிலிருந்து ஜெட் ஏர்லைன்சின் பறப்பு 95 பயணிகளுடன் முதன்முதலில் இந்த ஓடுபாதையில் தரையிறங்கியது. புதிய ஓடுபாதையிலிருந்து வான்கலவழி ஒன்று இணையாக அமைக்க நிலம் கையகப்படுத்தப்பட்டது. இதனால் வானூர்திகள் சென்றுவரு நேரம் குறைக்கப்பட்டது.

மே 15, 2010 அன்று குடிசார் வான்பயண அமைச்சர் ஓடுபாதையை நீளத்திற்கு நீட்டிக்க பணியாணை வெளியிடப்படும் என அறிவித்தார். ஏர் இந்தியா எக்சுபிரசு விமானம் 812 விபத்திற்குப் பின்னால் மே 30, 2010இல் இதனை மீளவும் உறுதி செய்தார். கூடுதலாக அவசர காலத்தில் தேவைப்படும் வழியலிடமும் கருத்தில் கொள்ளப்படும் என்றார். 

மிகவும் அபாயகரமான வானூர்தி நிலையமாக அடையாளம் காணப்பட்ட இதற்கு குடிசார் வான்போக்குவரத்து தலைமை இயக்குநர் (DGCA) பாதுகாப்பு மேம்பாட்டு ஆணைகளைப் பிறப்பித்தார். கூடுதல் ஓடுபாதை, ஓடுபாதை ஓரத்தில் பாதுகாப்பான நிலப்பகுதி, ஓடுபாதையில் சரியான குறியிடல்கள், அடிப்படை வசதிகளின் சரியான பராமரிப்பு ஆகியன மேம்படுத்தல் பணியின் சிறப்பம்சங்களாகும்.


</doc>
<doc id="403015" url="https://ta.wikipedia.org/wiki?curid=403015" title="ஜீன் பாப்தித்தே லாமார்க்">
ஜீன் பாப்தித்தே லாமார்க்

ஜீன் பாப்டைசு லாமார்க்கு (Jean-Baptiste Pierre Antoine de Monet, Chevalier de Lamarck)(1 ஆகத்து 1744 – 18 திசம்பர் 1829), பெரும்பாலும் லாமார்க்கு என்று அறியப்படுகிறார். (; இவர் பிரெஞ்சு நாட்டைச் சார்ந்த இயற்கைவாதி ஆவார். இவர் ஒரு படை வீரராகவும், உயிரியல் அறிஞராகவும், கல்வியாளராகவும், இயற்கை விதிகளின்படி நிகழும் பரிமாணக் கோட்பாட்டை முதன் முதலில் அறிவித்தவராகவும், தொடர்ந்து இக்கோட்பாடு தொடர்பாக ஆய்வுகள் மேற்கொண்டவராகவும் இருந்தார்.

லாமார்க்கு புருசிய இராச்சியத்திற்கெதிரான பொமெரேனியன் போரில்(1757–62) பங்கேற்றார். அப்போரின் போது புரிந்த வீரதீரச்செயல்களுக்காக மொனாக்கோவில் நியமிக்கப்பட்டு கௌரவிக்கப்பட்டார்.அதன் பிறகு இயற்கையின் வரலாற்றில் ஆர்வம் கொண்ட அவர் மருத்துவத்தைப் படிப்பதென முடிவெடுத்தார். 1766 ஆம் ஆண்டு போரில் காயமடைந்ததற்குப் பிறகு இராணுவத்திலிருந்து ஓய்வு பெற்றார். லாமார்க்கு தாவரவியலில் குறிப்பிடத்தகுந்த ஆர்வத்தை வளர்த்துக் கொண்டார். பிறகு, "ஃபுளோரே ஃபிரானகாய்சு" என்ற நுாலின் மூன்று பாகங்களை எழுதிய பிறகு (1778), அவர் பிரெஞ்சு கல்விசார் நிறுவனத்தின் உறுப்பினராவதற்கான தகுதியைப் பெற்றார்.

ஜீன் பாப்டைசு லாமார்க்கு வடக்கு பிரான்சில் பிகார்டியில் உள்ள பேசென்டினில் ஒரு வறுமையில் வாடிய உயர்குடியில் பதினோராவது குழந்தையாகப் பிறந்தவர். லாமார்க்கின் குடும்பத்தின் ஆண் உறுப்பினர்கள் வம்சாவழியாக பிரெஞ்சு இராணுவத்தில் பணியாற்றி வந்தனர். லாமார்க்கின் மூத்த சகோதரர், பெர்ஜென் ஆப் ஸூம் (1747) என்ற போர் முற்றுகையின் போது கொல்லப்பட்டார். லாமார்க்கின் குமரப்பருவத்தில் இன்னும் இரண்டு சகோதரர்கள் இராணுவத்தில் சேவையிலிருந்தனர். 1750 களின் பிற்பகுதியில் அவரது தந்தையின் விருப்பத்திற்கு கீழ்ப்படிந்த லாமார்க் இயேசு சபையின் கட்டுப்பாட்டில் இருந்த ஏமியென்ஸ் கல்லூரியில் சேர்ந்தார். 1760 ஆம் ஆண்டில் அவரது தந்தை இறந்த பிறகு, லாமார்க் ஒரு குதிரையை வாங்கினார். அந்த நேரத்தில் செருமனியில் இருந்த பிரெஞ்சு இராணுவத்தில் சேர நாடெங்கிலும் சவாரி செய்தார். ஏழாண்டுப் போரில் புருசியாவுடன் நடந்த போர்க்களத்தில் மிகுந்த தைரியத்தை வெளிப்படுத்தினார். மேலும் அவர் துணை நிலை படை அதிகாரி நிலைக்குப் பரிந்துரைக்கப்பட்டார்.லாமார்க்கின் படைப்பிரிவு எதிரிகளின் நேரடி பீரங்கித் தாக்குதலைச் சந்திக்க நேர்ந்தது. இதன் காரணமாக அவர்களது எண்ணிக்கை பதினான்கு நபர்களாக குறைக்கப்பட்டது. மேலும் படைப்பிரிவை வழிநடத்த மூத்த அதிகாரிகள் யாருமில்லாத நிலையுமிருந்தது. அவர்களில் ஒருவர் பதினேழு வயதே நிரம்பிய புனி படைப்பிரிவை வழிநடத்தட்டும் எனவும் போர்க்களத்திலிருந்து பின்வாங்க உத்தரவிடவும் ஆலோசனை வழங்கினார். கட்டளையை லாமார்க் ஏற்றுக்கொண்ட போதிலும், அவர் விடுவிக்கப்படும் காலம் வரை நியமிக்கப்பட்ட இடத்திலேயே தொடர வலியுறுத்தப்பட்டார். அவர்களின் கர்னல் எஞ்சிய படைப்பிரிவு தங்கியிருந்த இடத்தை அடைந்த போது, லாமார்க்கு வெளிப்படுத்திய தைரியம் மற்றும் விசுவாசம் ஆகியவை அவர்களை மிகவும் கவர்ந்தன, லாமார்க்கு அந்த இடத்திலேயே அதிகாரியாக பதவி உயர்த்தப்பட்டார். இருப்பினும், அவரது தோழர்களில் ஒருவர், அவரை தலையில் தூக்கிக் கொண்டாடிய போது, அவர் கழுத்தின் நிணநீர் சுரப்பிகளில் ஒரு வீக்கம் ஏற்பட்டு, சிகிச்சைக்காக பாரிஸ் அனுப்பப்பட்டார். அவருக்கு ஒரு சிக்கலான அறுவை சிகிச்சை மேற்கொள்ளப்பட்டு மேலும் ஓராண்டுக்கு சிகிச்சையானது தொடரப்பட்டது.

லாமார்க் தனது உயிரியல் சார்ந்த ஆய்வுப்பணியில் இரண்டு கோட்பாடுகளுக்கு முக்கியத்துவம் அளித்தார். முதலாவது விலங்குகளில் அவற்றின் தகவமைப்பு உருவாக சூழ்நிலையே காரணம் எனக்கூறினார். இதற்கு, உதாரணமாக, பாலூட்டிகளில் காணப்படும் பற்களின் அமைப்பையும், துள்ளெலிகளின் குருட்டுத்தன்மையையும், பறவைகளுக்கு பற்களில்லாமையையும் எடுத்து வைத்தார். இரண்டாவது கோட்பாடானது, விலங்குகளின்வா உடலமைப்பு மற்றும் உறுப்புக்களின் அமைப்பு ஆகியவை வாழ்வை சந்திப்பதற்கான இயக்கங்களுக்கு ஏற்றவாறு ஒரு ஒழுங்கமைப்பில் உள்ளது எனத் தெரிவிக்கிறார். உயிரியல் பரிணாமக் கோட்பாட்டை ப் பற்றி சிந்தித்த முதல் உயிரியலாளராக இவர் இல்லாதிருப்பினும் உண்மையில் ஒரு இணக்கமான பரிணாம கோட்பாட்டை உருவாக்கியவர் இவரேயாவார்.1800 ஆம் ஆண்டுகளில் தனது ஃப்ளோரியல் தொடர்பான தனது விரிவுரையில் பரிணாமத்தைப் பற்றிய தனது கோட்பாடுகளை கோடிட்டுக் காட்டினார். பிறகு வெளியிடப்பட்ட மூன்று ஆராய்ச்சி நுால்களில் இது தொடர்பான விரிவான விளக்கத்தை முன் வைத்தார், லாமார்க் பரிணாம இயக்கிகளாக அவருடைய முந்தைய பொது அறிவு மற்றும் இவாசியேக்கு முந்தைய தனது சொந்த நம்பிக்கைகளின் அடிப்படையிலான வேதியியல் அறிவு ஆகியவற்றைக் கொண்டு பல வழிமுறைகளைப் பயன்படுத்தினார், அவர் பரிணாமத்தின் பின்புலமாக உள்ள இரண்டு சக்திகளைப் பற்றி விளக்குவதற்கு இந்த வழிமுறைகளை பயன்படுத்தினார்; விலங்குகளை தனது இயல்பான நிலையிலிருந்து சிக்கலான வடிவங்களாக வரையறுக்கும் ஒரு சக்தியாகவும், மற்றும் அந்தந்த விலங்கினத்தின் உள்ளூர் சூழல்களுக்கு ஏற்றவாறு விலங்குகளின் தகவமைப்பு மாறி அமைதல் என்பன அவை, மேலும் இந்த இயக்கு சக்தியே ஒவ்வொரு விலங்கையும் வேறுபடுத்தி அறிதல் சாத்தியமாகிறது. அடிப்படைக் கோட்பாடுகளான இயற்பியல் பண்புகளிலிருந்து இந்த சக்திகள் விளக்கப்பட்டிருக்க வேண்டும் என்று அவர் நம்பினார்.


</doc>
<doc id="403023" url="https://ta.wikipedia.org/wiki?curid=403023" title="நீர்ச்சிகிச்சை">
நீர்ச்சிகிச்சை

நீர்சிகிச்சை (Hydrotherapy) மாற்று மருநத்துவம், குறிப்பாக இயற்கை மருத்துவம், தொழில்முறைமருத்துவம் மற்றும் இயன்முறைமருத்துவங்களில் ஒரு பகுதியாகும்.இது ஒரு வலியை நிவாரண சிகிச்சை ஆகும்.

நீர்சிகிச்சை என்பது நீர் ஆற்றல் விளைவுகளை வழங்குவதற்காக நீர் உபயோகம் ஆகும். இது மிகவும் பரவலானக நீர் தொட்டி மற்றும் நீராவி அறைகள் மற்றும் குளோனிச் நீர்சிகிச்சை போன்ற சிகிச்சைகள் சேர்க்கப்படலாம், ஆனால் இந்த விடயத்தில் நாம் தண்ணீரை பயன்படுத்துவது (ஒரு நீர்சிகிச்சை குளத்தில்), தசை மற்றும் நரம்பு புனர்வாழ்விற்கு உதவுகிறது, பெரும்பாலும் இது இயன்முறைமருத்துவத்தில் பயன்படுத்தப்படுகிறது.


</doc>
<doc id="403043" url="https://ta.wikipedia.org/wiki?curid=403043" title="ஆரஞ்சு ஆறு">
ஆரஞ்சு ஆறு

ஆரஞ்சு ஆறு ("Orange River") என்பது தென்னாப்பிரிக்காவின் மிக நீளமான ஆறாகும். ஆரஞ்சு ஆற்றின் வடிகால் பரந்து விரிந்து வடக்கில் உள்ள நமீபியா மற்றும் போட்சுவானா வரை நீண்டுள்ளது. இவை லெசோத்தோவில் உள்ள ட்ரகான்ஸ்பெர்க் மலைகளில் உருவாகி தென் ஆப்பிரிக்காவில் மேற்கு புறமாக ஓடி அத்திலாந்திக்குப் பெருங்கடலில் கலக்கிறது. இந்த ஆறு தென் ஆப்பிரிக்கா மற்றும் நமீபியா மேலும் தென்  ஆப்பிரிக்கா மற்றும் லெஸொதோ இடையே ஒரு சர்வதேச எல்லையை உருவாக்குகிறது. இந்த ஆரஞ்சு ஆறு தென் ஆப்பிரிக்காவிற்குள்ளும் மாகாண எல்லைகளை உருவாக்குகிறது. உபிங்டன் மாகாணத்தைத் தவிர வேறு எந்த பெரிய நகரதிற்குள்ளும் இந்த ஆறு பாய்வதில்லை. ஆரஞ்சு ஆறு தென் ஆப்பிரிக்காவிற்கு விவசாயம் மற்றும் நீர் மின்சாரம் தயாரிக்க கொடுக்கும் நீர் ஆதாரமாக இருப்பதால் இது தென் ஆப்பிரிக்காவின் பொருளாதார முன்னேற்றத்தில் முக்கிய பங்கு வகிக்கிறது. இந்த ஆற்றிற்கு ஆரஞ்சு ஆறு என்று பெயரிட்டவர் இராபர்ட் ஜேக்கப் கோர்டான் ஆகும். இது டச்சு நாட்டிலுள்ள டச்சு அரச விடுதியின் ஞாபகமாக பெயரிடப் பட்டது, கோஹி மக்கள் இதை காரியப் என்று அழைப்பர். க்ரூட் ஆறு அல்லது செங்கு ஆறு என்று லெஸோதோவில் அழைக்கப் படுகிறது. ஆனால் அதிகார பூர்வமான பெயர் ஆரஞ்சு ஆறுதான்.

ஆரஞ்சு ஆறு இந்திய பெருங்கடலுக்குத் தெற்காக 193கி.மீ (120 மைல்) தொலைவில் 3000 மீ உயரத்தில், ட்ராகன்ஸ்பெர்க் என்ற மலையில் எழும்பி உருவாகி தென் ஆப்பிரிக்கா மற்றும் லெஸோதோ எல்லைகளை ஒட்டி ஒடுகிறது. லெஸோதோ விற்குள் செல்லும் போது இது செங்கு என்ற பெயரால் அழைக்கப் படுகிறது. இந்த ஆற்றின் ஒரு பகுதி மிக உயரமாக இருப்பதால் குளிர் காலங்களில் உறைந்து விடும் விளைவு ஆற்றின் கரையோர கீழ் பகுதிகளில் நீரற்ற வறட்சியை உருவாக்குகிறது இதனால் ஆடுகளும் கால்நடைகளும் அதிகம் பாதிக்கப் படுகிறது.

பின் இந்த ஆறு தென் ஆப்பிரிக்காவில் மேற்கு நோக்கி ஓடி தென் மேற்கு எல்லைகளை உருவாக்குகிறது. இந்த பகுதியில் முதலில் இந்த ஆறு கரியெப் அணைக்கட்டுக்குள் செல்லும். (இந்த அணைதான் தென் ஆப்பிரிக்காவின் மிகப் பெரிய அணையாகும்.) அதன் பிறகு வாண்டர்க்லூஃப் அணைக்குச் செல்லும். லெஸோதோ எல்லையிலிருந்து இந்த அணையின் கீழே வரை ஆற்றின் கரை ஆழமாக அமைக்கப் பட்டுள்ளது. இதற்கு கீழே நிலமானது தட்டையாக உள்ளது. இங்கு ஆற்றின் நீரானது பாசனத்திற்கு அதிக அளவு உபயோகப் படுத்தப் படுகிறது.

சுதந்திர மாகாணத்தின் மேற்கிலும் கிம்பெர்லிக்கு தென்மேற்கிலும் ஆரஞ்சு ஆறு தனது முதல் உப ஆறு அல்லது கிளை ஆறான வால் ஆறைச் சந்திக்கிறது, இந்த ஆறே கிட்டத்தட்ட  மாகாணத்தின் வட எல்லையை உருவாக்குகிறது. இங்கிருந்து மேற்கு நோக்கி தென் கலாஹரி பகுதியில் உள்ள வனப் பகுதிகளுக்குச் சென்று நமிபியா ஆறை 20 தீர்க்க ரேகையில் சந்திக்கிறது. இக்கிருந்து மறுபடியும் 550 கி.மீ மேற்கு புறமாக ஓடி இந்த மாகாணத்திற்கும் நாம்பியாவின் ஐகாரஸ் பகுதிக்கும் சர்வதேச எல்லையை உருவாக்குகிறது. எல்லையில் இந்த ஆறு வியூல்ஸ்ட்ரிஃப் என்ற நகரை கடந்து செல்கிறது.

கடைசி கட்டமாக தனது ஓட்டத்தில் 800கி.மீல் (500மைல்கள்) ஆரஞ்சு ஆறு பல இடையிட்ட நீரோட்டங்கள் மற்றும் பெரிய காட்டாறுகளைச் சந்திக்கிறது. இந்த இடத்தில் மறுபடியும் ஆரஞ்சு ஆறு ஆழமாக உருவாக்கப் பட்டுள்ளது. இந்த ஆற்றுப் பகுதியில் தான் ஆக்ரபிஸ் நீர்வீழ்ச்சி காணப்படுகிறது, இங்கு ஆறு 122 மீட்டர் நீர் வீழ்ச்சியாக இறங்கி 26 கி.மீ தூரத்திற்கு செல்லுகிறது. இது நாம்பியாவில் உள்ள ஆரஞ்சுமண்ட் (”ஆரஞ்சு வாய்” என்று அர்த்தம்) என்ற சிறிய நகரத்திற்கும் தென் ஆப்பிரிக்காவில் உள்ள அலெக்ஸாண்டர் வளைகுடாவிற்கும் இடையில் அட்லாண்டிக் பெருங்கடலில் கலக்கிறது. இது முழுவதுமாக நீரோடைகள் மற்றும் மணற் திட்டுகளால் உருவாக்கப் பட்டுள்ளது எனவே போக்குவரத்திற்கு சாதகமானது அல்ல.

வறண்ட குளிர் காலங்களில் இந்த ஆறு தண்ணீர் வற்றி காணப்படும். காரணம் அதி வேக ஓட்டம் மற்றும் அதிவேகமாக நீர் நீராவியாக மாறுவதுதான். இந்த ஆறு ஆரம்பிக்கும் இடத்தில் மழைவீழ்ச்சி ஒரு வருடத்திற்கு 2.000 மி.மீ ஆகும் ஆனால் மேற்கு நோக்கி ஆறு செல்ல செல்ல இந்த மழை அளவு குறைந்து வருடத்திற்கு 50மி.மீ க்கு குறைந்து விடுகிறது. மழை காலங்களில்(கோடை காலமும் கூட) இந்த ஆரஞ்சு ஆறானது மூர்க்கமான காபி வண்ண பெரும் நீரோட்டமாக மாறும். அப்போது அது கொண்டு வருகிற வண்டல் படிவுகள் அங்கு நடைபெறக் கூடிய எல்லா பொறியியல் வேலைக்கும் ஒரு நீண்ட கால அச்சிறுத்தலாக இருந்து வருகிறது.

ஆங்கிலேய காலனி ஆட்சிக்கு முன்பாக இங்கு வாழ்ந்தவர்கள் இதை காரியப் என்று அழைத்தார்கள். முந்தைய டச்சு பெயர் க்ரூடே ஆறு அர்த்தம் பெரிய ஆறு(Great River) ஆகும். இது பின்னாளில் டச்சு கிழக்கு இந்திய கம்பெனியின் படைத் தளபதி கர்னல் இராபர்ட் கார்டன் என்பவரால் ஆரஞ்சு ஆறு எனப் பெயரிடப் பட்டது. 1779 இல் இவர் இந்த ஆறு பாயும் உள்நாட்டு பகுதிக்குள் செல்லும் போது வில்லியம் வி ஆரஞ்சு என்பவரின் நினைவாக இதை ஆரஞ்சு ஆறு என அழைத்தார். ஆனால் அநேகர் தவறாக இந்த ஆறு அதனுடைய வண்ணத்தினால் இவ்வாறு அழைக்கப் படுவதாக தவறாகக் கருதுகின்றனர்.

இது தென் ஆப்பிரிக்காவின் முக்கிய நீர் சேமிக்கும் பகுதியாக இருப்பதால் இது தென் ஆப்பிரிக்க பொருளாதாரத்தில் முக்கிய பங்கு வகிக்கிறது. இது நாட்டின் வேளாண்மை, தொழிற்சாலை மற்றும் சுரங்க தொழிலுக்கு உதவி செய்கிறது. இதில் உதவி செய்ய இரு பெரிய நீர் மேலாண்மை திட்டங்கள் உருவாக்கப் பட்டது. ஆரஞ்சு ஆறு திட்டம் மற்றும் லெஸோதோ உயர்நில நீர் திட்டம் ஆகும். வரலாற்று பூர்வமாக இந்த ஆறு தென் ஆப்பிரிக்காவின் வைர தேடலில் முக்கிய பங்கு வகித்துள்ளது. ஏனெனில் முதல் வைரம் இவ்வாற்றின் வண்டல் மண்ணில்தான் கண்டுபிடிக்கப் பட்டது. இன்று இந்த ஆறைச் சுற்றிலும் நெடுக அநேக வைரச் சுரங்கங்கள் உள்ளன. காட்டு விலங்குகள் இல்லாததாலும் கோடையில் அதிக அளவு நீர் இருப்பதாலும் இந்த ஆறு பொழுது போக்கு அம்சமாக அநேக நிறுவனங்களால் உபயோகப் படுத்தப் படுகிறது.



</doc>
<doc id="403044" url="https://ta.wikipedia.org/wiki?curid=403044" title="டாக்டர் பாபாசாகேப் அம்பேத்கர் பன்னாட்டு வானூர்தி நிலையம்">
டாக்டர் பாபாசாகேப் அம்பேத்கர் பன்னாட்டு வானூர்தி நிலையம்

டாக்டர். பாபாசாகேப் அம்பேத்கர் பன்னாட்டு வானூர்தி நிலையம் ("Dr. Babasaheb Ambedkar International Airport", ) மகாராட்டிரத்தின் நாக்பூர் நகருக்கு சேவை வழங்கும் பன்னாட்டு வானூர்தி நிலையம் ஆகும். இந்த நிலையம் நாக்பூரின் தென்மேற்கில் 8 கிமீ (5 மை) தொலைவில் சோனேகாவ்னில் அமைந்துள்ளது. 1355 ஏக்கர்கள் (548 எக்டேர்) பரப்பளவு கொண்ட இந்த வானூர்தி நிலையம் 2005இல் இந்திய அரசியலமைப்பை வடித்தச் சிந்தனையாளர் அம்பேத்கர் நினைவாகப் பெயரிடப்பட்டது. நாளுக்கு 4,000 பயணிகளைக் கையாளும் இந்த நிலையம் ஐந்து உள்நாட்டு வான்சேவை நிறுவனங்களாலும் இரண்டு பன்னாட்டு வான்சேவை நிறுவனங்களாலும் பயன்படுத்தப்படுகின்றது. சார்ஜா, தோகா மற்றும் 12 உள்நாட்டுச் சேரிடங்களுக்கு இவை நாக்பூரை இணைக்கின்றன. இங்கு இந்திய வான்படையின் வான்தளமும் அமைந்துள்ளது. பயணிகள் போக்குவரத்து பெரிதும் 700 கிமீ (378 மை) தொலைவிலுள்ள மாநிலத் தலைநகர் மும்பைக்கே உள்ளது.

இந்த வானூர்தி நிலையம் 1917-18இல் முதல் உலகப் போரின்போது அரச வான்படைக்காக பயன்பாட்டிற்காக துவங்கப்பட்டது. இரண்டாம் உலகப் போரின்போது மீண்டும் புதுப்பிக்கப்பட்டு பயன்படுத்தப்பட்டது. பிரித்தானியர்கள் இந்தியாவை விட்டு விலகியபோது இது இந்திய அரசிற்கு மாற்றப்பட்டது. 1953இல் உணவகங்கள், ஓய்வறைகள், ஒப்பனையறைகள், நூலங்காடிகள், பார்வையாளர் அரங்கங்களுடன் புதிய கட்டிடம் கட்டப்பட்டது. 

சோனேகான் வானூர்தி நிலையம் அப்போது அறிமுகப்படுத்தப்பட்ட தனித்துவமான "இரவு வான்வழி அஞ்சல் சேவையின்" மைய அச்சாக விளங்கியது; இத்திட்டத்தில் தில்லி, மும்பை, கொல்கத்தா, சென்னையிலிருந்து நான்கு வானூர்திகள் ஒவ்வொரு இரவும் அஞ்சல்பைகளுடன் இங்கு வந்து சேர்ந்து மற்ற நகரங்களுடன் அஞ்சல்களைப் பிரித்துக் கொண்டு தத்தம் இடம் திரும்பின. இந்த சேவை சனவரி 1949 முதல் அக்டோபர் 1973 வரை இயக்கத்தில் இருந்தது. இங்கு குடிசார் வான்போக்குவரத்தே முதன்மையானதாக இருந்தது; 2003இல் மீண்டும் இந்திய வான்படை இங்கு தனது 44ஆம் அலகை நிறுவி படைத்துறையின் சரக்கு வானூர்தி ஐஎல்-76ஐ இங்கு இருத்தியுள்ளது. 

இந்தியாவின் நடுமத்தியில் அமைந்துள்ளதால் "பன்முகட்டு பன்னாட்டு சரக்கு மைய அச்சு மற்றும் நாக்பூர் வானூர்தி நிலையம்" என்ற திட்டம் (ஆங்கிலச் சுருக்கம்:MIHAN) முன்மொழியப்பட்டு இதற்கான மேம்பாட்டுப் பணிகள் 2005ஆம் ஆண்டு துவங்கின. இத்திட்டத்தின் கீழ் இரண்டாம் ஓடுபாதை, புதிய முனையக் கட்டிடம், மற்றும் சரக்கு வளாகத்தை கட்டு-பராமரி-மாற்று அடிப்படையில் கட்டமைக்க திட்டமிடப்பட்டது. இதற்காக இந்திய வான்படைக்கு மகாராட்டிர அரசு 400 எக்டேர் நிலத்தை மாற்றாக வழங்கியது. 

புதிய ஒருங்கிணைந்த முனையக் கட்டிடம் ஏப்ரல் 14, 2008இல் திறக்கப்பட்டது. இந்திய வானூர்தி நிலையங்கள் ஆணையம் பழைய கட்டிடத்தையும் செலவில் மேம்படுத்தியது. இந்த வானூர்தி நிலையம் 17,500 சதுர மீட்டர் பரப்பளவில் மணிக்கு 550 பயணிகளை கையாளும் திறனுடன் கட்டமைக்கப்பட்டுள்ளது. புதிய முனையத்தில் 20 உள்பதிகை முகப்புகளும் 20 குடிபுகல் முகப்புகளும் அமைக்கப்பட்டுள்ளன. ஒருங்கிணைந்த முனையத்தில் கட்புல இணைப்பு வழிகாட்டுதலுடன் கூடிய பயணியர் வானூர்தி பாலங்களும் சரக்குப் பெட்டிகளுக்கான சுமைச்சுழலிகளும் அமைந்துள்ளன. 600 தானுந்துகளை நிறுத்தற்கூடிய தானுந்து நிறுத்தற்பூங்காவும் உள்ளது. இதில் 18 நி்றுத்தற் தடவழிகள் உள்ளன. வானூர்தி நிலையத்தை முதன்மை நெடுஞ்சாலையுடன் இணைக்கும் அணுக்கச்சாலை புதியதாக கட்டப்பட்டது. வானூர்தி நிலையத்தின் வான்பயண வழிகாட்டுதலை மேம்படுத்த புதிய கட்டுப்பாட்டு அறையும் நவீன தொழில்நுட்பங்களுடன் கூடிய தொழில்நுட்பக் கட்டிடமும் திட்டமிடப்பட்டுள்ளன.
இந்த வானூர்தி நிலையத்தில் 50 ஏக்கர் பரப்பில் அமெரிக்க வானூர்தித் தயாரிப்பு நிறுவனமான போயிங் பராமரிப்பு- செப்பனிடுதல்-பழுதுபார்வை (MRO) வசதியை சனவரி 2011இல் கட்டமைத்துள்ளது. இந்த வசதியை ஏர் இந்தியாவின் பராமரிப்புத் துறை, ஏர் இந்தியா பொறியியல் சேவைகள் பிரிவு, 2013இல் ஏற்றுக்கொண்டது; சூன் 2015 முதல் இயக்கி வருகின்றது. இந்த $100 மில்லியன் பெறுமான திட்டத்தில் இரண்டு 100 x 100 மீட்டர் வானூர்திக் கூடாரங்களை லார்சன் அன்ட் டூப்ரோ கட்டியுள்ளது. இவை போயிங் 777 & 787-8 போன்ற அகல உடல் வானூர்திகளை நிறுத்தமளவிற்கு உள்ளன. மேலும் வேலைசெய்ய ஏதுவாக கூடுதலாக 24,000 ச மீட்டர்கள் பகுதியை வழங்குகின்றன. நாக்பூர் நாட்டின் மையமாக இருப்பதாலும் வெப்பநிலை மிக்கதாகவும் கடல்நீர் தூய்மைக்கேடும் அரித்தலும் இல்லாததாலும் இந்த வானூர்தி நிலையத்தில் அமைக்க முடிவு செய்யப்பட்டது. உலகில் இத்தகைய வசதியை போயிங் நிறுவனம் இரண்டாவது முறையாக கட்டமைத்துள்ளது; முதலில் சீனாவின் சாங்காயில் நிறுவியுள்ளது.



</doc>
<doc id="403053" url="https://ta.wikipedia.org/wiki?curid=403053" title="ஸ்பைடர்மேன்: ஹோம்கம்மிங்">
ஸ்பைடர்மேன்: ஹோம்கம்மிங்

ஸ்பைடர்மேன்: ஹோம்கம்மிங் (Spider-Man: Homecoming) என்பது 2017 ஆண்டைய அமெரிக்க உச்சநாயக திரைப்படம் ஆகும். இது மார்வல் காமிக்சின் பாத்திரமான சிலந்தி மனிதனை அடிப்படையாகக் கொண்டது. கொலம்பியா பிக்சர்ஸ் மற்றும் மார்வெல் ஸ்டுடியோஸ் ஆகியவை இணைந்து தயாரித்து, சோனி பிக்சர்சால் விநியோகம் செய்யப்பட்டது. இது ஸ்பைடர் மேன் திரைப்பட மறுதொடக்கத்தில் இரண்டாவது மற்றும் மாவல் திரைப் பிரபஞ்சத்தின் பதினாறாம் படம் ஆகும். இப்படத்தின் திரைக்கதையானது ஜொனாதன் கோல்ட்ஸ்டைன், ஜான் பிரான்சிஸ் டாலே, வாட்ஸ், கிறிஸ்டோபர் ஃபோர்டு, கிறிஸ் மெக்கென்னா, எரிக்க் சொம்மர் ஆகியோர் அடங்கிய குழுவால் எழுதப்பட்டது. இந்தத் திரைப்படம் ஜான் வாட்சால் இயக்கப்பட்டது. படத்தில் டாம் ஹாலண்ட் , மைக்கேல் கீடன், ஜான் ஃபேவரூ, ஜென்டாயா, டொனால்ட் க்ளோவர், டைன் டேலி, மரிசா டோமீய் மற்றும் ராபர்ட் டவுனி ஜூனியர் ஆகிய நட்சத்திரங்கள் நடித்துள்ளனர். ஸ்பைடர்மேன்: ஹோம்கம்மிங் படத்தில் பீட்டர் பார்கர் ஸ்பைடர் மேன் என்ற நிலை மற்றும் உயர்நிலைப் பள்ளி வாழ்க்கையை என இரண்டையும் நிலைப்படுத்த முயற்சிக்கிறார்.

2015 பெப்ரவரியில், மார்வெல் ஸ்டுடியோஸ் மற்றும் சோனி ஆகியவை ஸ்பைடர் மேன் பாத்திர உரிமைகளை பகிர்ந்து கொள்ளும் விதாமன ஒரு ஒப்பந்தத்தை எட்டின. அடுத்த சூன் மாதம், படத்தில் ஹோலண்ட் முதன்மைப் பாத்திரத்தை ஏற்று நடிக்கவும், வாட்ஸ் இயக்குனராகவும் ஒப்பந்தம் செய்யப்பட்டனர். இதைத்தோடர்ந்து விரைவில் டேலி மற்றும் கோல்ட்ஸ்டைன் ஆகியோரை ஒப்பந்தம் செய்தனர். 2016 ஏப்ரலில், டவுனி தனது MCU பாத்திரங்களான டோனி ஸ்டார்க் / ஐயன் மேன் என்ற பாத்திரங்கள் உள்ளிட்ட கூடுதல் நடிகர்களைச் சேர்க்க, இந்த படத்தின் பெயர் வெளியிடப்பட்டது. படத்தின் முதன்மை படப்பிடிப்பு 2016 சூன் அன்று ஜோர்ஜியாவின் ஃபயௌட் கவுண்டியில் உள்ள பைன்வுட் அட்லாண்டா ஸ்டுடியோவில் தொடங்கி, அட்லாண்டா, லாஸ் ஏஞ்சல்ஸ் மற்றும் நியூயார்க் நகரங்களில் தொடர்ந்து நடந்தது. முந்தைய ஸ்பைடர்-மேன் படங்களில் இருந்து இந்த திரைப்படத்தை வேறுபடுத்திக் காட்ட தயாரிப்பு குழு முயற்சி செய்தது.

"ஸ்பைடர் மேன்: ஹோம்கம்மிங்" 2017 சூன் 28 அன்று ஹாலிவுட்டில் திரையிடப்பட்டது, மேலும் 2017 சூலை 7 இல் அமெரிக்காவில் 3D, IMAX மற்றும் IMAX 3D இல் வெளியிடப்பட்டது. இப்படம் உலகளவில் 880 மில்லியன் டாலர்கள் வசூலித்தது. மிக வெற்றிகரமான இரண்டாவது ஸ்பைடர் மேன் திரைப்படம் மற்றும் 2017 ஆம் ஆண்டின் மிக அதிக அளவில் வசூல் செய்த படம் ஆகும். மேலும் இது விமர்சகர்களிடன் இருந்து நேர்மறையான விமர்சனங்களைப் பெற்றது. இப்படத்தின் தொடர்ச்சியானது 2019 சூலை 5 அன்று வெளியிடப்பட உள்ளது.
2015 ஆம் ஆண்டு வெளிவந்த கேப்டன் அமெரிக்கா: சிவில் வார் படத்தில் ஒரு முக்கிய காட்சியில் பீட்டர் பார்க்கர் எனப்படும் ஸ்பைடர் மேன் பங்கேற்றிருப்பார். அதில் அவெஞ்சர்கள் எனப்படும் சூப்பர் ஹீரோசுடன் இணைந்து பல்வேறு சாதனைகளை படைத்திருப்பார். அந்த படத்தின் தொடர்ச்சியாகவே `ஸ்பைடர்மேன்: ஹோம்கம்மிங்' உருவாகியிருக்கிறது. 

அந்த சாதனைக்கு பிறகு அடுத்த வேலை வரும் வரை மக்களோடு மக்களாக வாழும் படி அறிவுறுத்துகிறார் ஐயர்ன் மேன் எனப்படும் ராபர்ட் டவுனி. இதையடுத்து, பள்ளி செல்லும் பீட்டர் பார்க்கர் மீண்டும் பல்வேறு சாதனைகளை படைக்க வேண்டும் என்று ஏங்கிக் கொண்டிருக்கிறார். அப்போது திருட்டு உள்ளிட்ட சிறிய குற்றங்கள் செய்பவர்களை காவல்துறையிடம் மாட்டிவிடுகிறார். அப்போது அவர்களிடம் அதிபயங்கரமான ஆயுதங்கள் இருப்பதையும் பார்க்கிறார்.
இதையடுத்து, அந்த ஆயுதங்களை அவர்களுக்கு விநியோகிப்பது யார் என்பதை கண்டுபடிக்கும் முயற்சியிலும் ஈடுபடுகிறார். இதனை ஐயர் மேனிடம் சொல்கிறார். ஆனால் ஸ்பைடர் மேனின் பேச்சை ஐயர்ன் மேன் பொருட்படுத்தாததால், அந்த ஆயுதங்கள் விநியோகம் செய்பவர்களை கண்டுபிடிக்கும் முயற்சியில் களமிறங்குகிறார். 

அப்போது, அந்த ஆயுதங்களை கைமாற்றும் கும்பல் கப்பலில் இருப்பதாக கிடைக்கும் தகவலை அடுத்து, அவர்களை பிடிக்க ஸ்பைடர் மேன் அந்த கப்பலுக்கு செல்கிறார். அப்போது, ஸ்பைடர் மேன் மீது நடத்தப்படும் தாக்குதலில், அந்த கப்பல் இரண்டாக உடையும் நிலை ஏற்படுகிறது. இதையடுத்து தனது சக்தியின் மூலம் அந்த கப்பலை மீண்டும் ஒட்ட வைக்க முயற்சிக்கிறார். இதையடுத்து அங்கு வந்த ஐயர்ன் மேன், இரண்டாக பிளந்த கப்பலை ஒன்றிணைத்து, அதில் இருந்த மக்களையும் காப்பாற்றுகிறார்.
ஆனால் தனது பேச்சை கேட்காமல், அதிகப்பிரசங்கித்தனமாக ஈடுபடுவதால், தான் கொடுத்த ஸ்பைடர் மேன் சிறப்பு ஆடையை அவரிடமிருந்து ஐயர்ன் மேன் திரும்பப் பெற்று விடுகிறார். மேலும் பீட்டர் பார்க்கரை அவரது அவஞ்சர்ஸ் குழுவில் இருந்தும் நீக்கி விடுகிறார். அதுவே உனது அதிகப்பிரங்கித்தனத்துக்கான தண்டனை என்றும் கூறிவிடுகிறார்.

பிறகு ஒரு சொதப்பலான ஒரு ஸ்பைடர் மேன் ஆடையை அணிந்தபடியே, பல சாகசங்களைச் செய்து வில்லனைக் காவல்துறையிடம் பிடித்துக்கொடுத்து அயர்ன் மேனின் பாராட்டைப் பெறுகிறான் பீட்டர் பார்க்கர்.


</doc>
<doc id="403063" url="https://ta.wikipedia.org/wiki?curid=403063" title="டெட்பூல் (திரைப்படம்)">
டெட்பூல் (திரைப்படம்)

டெட்பூல் (Deadpool) என்பது 2016 ஆண்டைய அமெரிக்க உச்சநாயக திரைப்படமாகும். மார்வெல் காமிக்சின் இதே பெயர்கொண்ட பாத்திரத்தை அடிப்படையாகக் கொண்டு திரைப்படமாக எடுக்கப்பட்டது. இப்படத்தை 20ஆம் சென்சுரி ஃபாக்ஸ் நிறுவனம் விநியோகித்தது. இது எக்ஸ்-மென் திரைப்படத் தொடரின் எட்டாவது படம் ஆகும். படத்திற்கு ரிட் ரீஸ் மற்றும் பால் வர்ரிக் ஆகியோர் திரைக்கதை அமைக்க டிம் மில்லர் இயக்கியுள்ளார். படத்தில் ரியான் ரெனால்ட்ஸ் முதன்மைப் பாத்திரத்தை ஏற்று நடிக்க, மோரானா பேஸ்கரின், எட் ஸ்கிரீன், டி. ஜே. மில்லர், ஜினா கரோனோ, பிரையன்னா ஹில்டி பிர்பண்ட், ஸ்டீபன் கபிகிச் ஆகிய நட்சத்திரங்கள் உடன் நடித்துள்ளனர்.

2009 ஆம் ஆண்டில் எக்ஸ்-மென் ஆரிஜின்ஸ்: படத்தில் வால்வரின் பாத்திரத்தில் நடித்ததற்கு முன்னதாக, 2004 ஆம் ஆண்டு பிப்ரவரியில் ரேனோல்ட்ஸ் நடித்த டெட்பூல் திரைப்படத்தின் வளர்ச்சி துவங்கியது. ரீஸ் மற்றும் வெர்னிக் ஆகியோர் 2010 இல் படத்துக்காகப் பணியமர்த்தப்பட்டனர். படத்தின் இயக்குதராக மில்லர் 2011 இல் நியமிக்கப்பட்டார். அவர் ரெய்னால்டைக் கொண்டு உருவாக்கிய சோதனைக் காட்சிகளைக் கொண்டு முதன்மைப் பாத்திரத்தை ரெய்னாட்ஸ் ஏற்று நடிக்க 2014 ஆம் ஆண்டு ஃபாக்ஸ் நிறுவனம் பச்சை கொடி காட்டியது. 2015 ஆம் ஆண்டின் துவக்கத்தில் கூடுதல் படப்பிடிப்புகள் தொடங்கின. மார்ச் மற்றும் மே மாதங்களில் வான்கூவரில் படப்பிடிப்புகள் நடந்தன.

டெட்பூல் 2016 பெப்ரவரி 12 அன்று அமெரிக்காவில். வழக்கத்திற்கு மாறான தொற்று விளம்பர முறை பரப்புரைக்குப் பிறகு வெளியானது. இந்தத் திரைப்படமானது வணிகரீதியிலும், விமர்சனரீதியாகவும் வெற்றி பெற்றது. இது $58 மில்லியன் செலவில் தயாரிக்கப்பட்ட நிலையில், $58 மில்லியன் தொகையைச் சம்பாதித்து. இது முந்தைய பல பதிவுகளை உடைத்தது. மேலும் ஒட்டுமொத்தமாக மிக அதிகமாக வசூலித்த R- தரவரிசை திரைப்படமாகவும், மிக அதிக வசூல் செய்த எக்ஸ்-மென் திரைப்படம் என்ற பெருமைகளையும் பெற்றது. மேலும் 2016 ஆம் ஆண்டு திரைப்படங்களில் மிகுதியான வசூல் ஈட்டிய ஒன்பதாவது படம் என்ற சாதனையையும் செய்தது. இது பல விருதுகளையும், விருதுகளுக்கான பரிந்துரைகளையும் பெற்றது. இரண்டு கிரிடிக்ஸ்' சாய்ஸ் விருதும் வென்றது. இதில் இரண்டு கோல்டன் குளோப் விருது பரிந்துரைகளும் அடங்கும். இப்படத்தின் அடுத்த பாகமான டெட்பூல் 2, 2018 மே 18 அன்று வெளியிடப்பட உள்ளது.

பணத்துக்காக எதையும் செய்யலாம் என வெட் வில்சன் என்ற பெயரில் கூலிப் படையில் வேலை பார்த்து கொண்டு வருவார் கதாநாயகன் வில்சன். அப்படி இருக்கையில் தன்னுடைய நண்பன் ஒரு சண்டையில் சாக மனம் உடைந்து போய்விடுகிறார். இதன்பிறகு வில்சன் தனது காதலியினால் சற்றே மனம் மாற்றப்பட்டு, இனி இந்த வேலை வேண்டாம் என்று வாழ்ந்துக் கொண்டிருக்கும் நிலையில், வில்சனுக்கு புற்றுநோய் இருப்பது தெரிய வருகிறது. இதனால் கொஞ்சம் கொஞ்சமாக மரணத்தை எதிர்கொள்ளலாம் என மனதளவில் தயாராகிறார் வில்சன். என்றாலும், சாவதற்கு மனமில்லை வாழ்வதற்கு வழியில்லை என்ற நிலையில் தவிக்கிறார். இவ்வாறு இருக்கும் நிலையில் ஒரு குழு வில்சனை நோயில் இருந்து காப்பாற்றுவதாக கூறி அதற்கு ஒரு விசித்திர சோதனை செய்ய வேண்டும் என்றும், அந்தச் சோதனை செய்தால் புற்றுநோய் குணமடைய வாய்ப்பு இருக்கிறது என்று ஏமாற்றி சம்மதம் வாங்குகிறார்கள். இது குறித்து தன் காதலியிடம் எதுவும் கூறாமல் அக்குழுவினரிடத்தில் தன்னை ஒப்படைக்கிறார். நாட்கள் கடந்த பின்தான் தெரிய வருகிறது அதுவோர் சித்திரவதைக் கூடமென்று. வில்சன் போன்றோரை செயற்கையான முறையில் பல்வேறுபட்ட குரூரமான சிகிச்சைகளின் மூலம் விகாரிகளாக மாற்றி அவர்களை அடிமைச் சந்தையில் விற்பதுதான் இவர்களது தொழில். இவர்களது சோதனையின் மூலம் வில்சனுக்கு புற்றுநோயில் இருந்து விடுதலை கிடைக்கிறது. ஆனால் அந்த சோதனை ஏடாகூடமாக மாறிவிட, வில்சனின் தோல் முழுவதும் புண்ணாகி, உடல் விகாரமாகி விடுகின்றது. அதேசமயம் அவரது உடலுக்கு காயங்களைத் தானாகவே ஆற்றும் அபரிதமான சக்தியும், உடலின் உள் உறுப்புகள் அத்தனையும் பலம் பெற்றும் விடுகின்றன. இதன்பிறகு பரிசோதனைக் கூடத்தில் இருந்து தப்பிக்கும் வில்சன், தன்னை இந்த நிலைக்கு ஆளாக்கியவர்களைப் பழி வாங்கத் துடிக்கிறார். இதற்குப் பதிலடியாக அந்தக் கும்பல் வில்சனின் காதலியைக் கடத்தி மிரட்டுகின்றனர். அவர்களிடம் வில்சன் தன் காதலியை மீட்பதுடன் தன்னை மரணத்தை விட கொடிய துன்பத்திற்கு உள்ளாக்கியவர்களைப் பழிவாங்குவதே மீதிக் கதை.


</doc>
<doc id="403065" url="https://ta.wikipedia.org/wiki?curid=403065" title="ஜேம்ஸ் காக்னி">
ஜேம்ஸ் காக்னி

ஜேம்ஸ் பிரான்சிஸ் காக்னி ("James Francis Cagney Jr.; சூலை 17, 1899 மார்ச் 30 , 1986) என்பவர் அமெரிக்க ஐக்கிய நாட்டைச் சேர்ந்த நடிகர் மற்றும் நடனக் கலைஞர் ஆவார். இவர் திரைப்படம் மற்றும் மேடை நிகழ்ச்சிகளிலும் இவர் பங்காற்றினார். இவரின் பல்வேறு விதமான நடன திறமைகளின் மூலம் பல விருதுகளைப் பெற்றுள்ளார். 1931 ஆம் ஆண்டில் வெளிவந்த தெ பப்ளிக் எனிமி, 1932 இல் டேக்ஸி, 1938 ஏஞ்சல்ஸ் வித் டர்டி பேஸ், 1949 வொயிட் ஹீட் போன்ற திரைப்படங்களில் நடித்ததன் மூலம் பரவலாக அறியப்படுகிறார். அமெரிக்கத் திரைப்பட நிறுவனம் வெளியிட்ட சிறந்த பழமையான ஹாலிவுட் நடிகர்களில் இவருக்கு எட்டாவது இடம் கிடைத்தது. ஒளிப்படக் கருவியின் முன்னால் நடித்த ஆகப் பெரும் கலைஞன் காக்னி என ஆர்சன் வெல்ஸ் தெரிவித்துள்ளார். அனைத்துக் காலங்களிலும் காக்னி சிறப்பான நடிகர் என ஸ்டான்லி குப்ரிக் தெரிவித்துள்ளார். 

இவரின் முதல் தொழில்முறை நடன நிகழ்ச்சி 1919 ஆம் ஆண்டில் நடந்தது. 1925 ஆம் ஆண்டில் இவருக்கு முக்கியக் கதாப்பத்திரத்தில் நடிக்கும் வாய்ப்பு கிடைத்தது. அதற்கு முன்னர் வரை வாட்வில் எனும் நாடகத் திரைப்பட வடிவத்தில் ஒரு நடனக் கலைஞராக, நகைச்சுவை நடிகராக சில ஆண்டுகள் இருந்தார். 1929 ஆம் ஆண்டில் பென்னிம் ஆர்கேட் நாடகத் திரைப்படத்தில் முக்கியக் கதாப்பத்திரத்தில் நடித்தார். அதன் முன்னர் சில துணைக்கதாப்பத்திரங்களில் நடித்தார். அதில் அவரின் நடிப்பு வரவேற்பைப் பெற்றது. இவருக்கு கிடைத்த மகிழ்ச்சியான வரவேற்பை அடுத்து வார்னர் புரோஸ். நிறுவனம் வாரத்திற்கு $500 எனும் மதிப்பில் மூன்று வாரங்கள் பணிபுரிய இவரை ஒப்பந்தம் செய்தனர். பின் இந்த ஒப்பந்தமானது ஏழு ஆண்டுகள் நீட்டிப்பு செய்யப்பட்டது. 

இவரின் ஏழாவது திரைப்படம் தெ பப்ளிக் எனிமி ஆகும். அந்த சமயத்தில் வெளிவந்த மிகச் சிறந்த தொகுதி வேலையாட்கள் திரைப்படமாகப் பார்க்கப்பட்டது. இதில் மே கிளார்க்கின் முகத்தில் திராட்சைப்பழத்தை காக்னி வீசி எறிவது போன்ற காட்சி அதிக வரவேற்பைப் பெற்றது. வார்னர் புரோஸ்.நிறுவன மற்றும் ஹாலிவுட்டின் பெரிய நட்சத்திர நடிகரானார். 1938 இல் ஏஞ்சல்ஸ் வித் டர்டி பேஸ் எனும் திரைப்படத்தில் நடித்தார். இதில் முரட்டுத் தனமான ராக்கி சல்லிவன் எனும்கதாப்பாத்திரத்தில் நடித்தார். இந்தத் திரைப்படத்தில் நடித்ததற்காக சிறந்த நடிகருக்கான அகாதமி விருதுக்கு பரிந்துரை செய்யப்பட்டார். யாங்கீ டூடுல் திரைப்படத்தில் ஜார்ஜ் எம். கோஹன் கதாப்பாத்திரத்தில் நடித்தார். இந்தக் கதாப்பத்திரத்திற்காக 1942 ஆம் ஆண்டில் அகாதமி விருது பெற்றார். 1955 ஆம் ஆண்டில் லவ் மீ ஆர் லீவ் மீ எனும் திரைப்படத்திற்காக மூன்றாவது முறையாக சிறந்த நடிகருக்கான அகாதமி விருதிற்குப் பரிந்துரை செய்யப்பட்டார். தனது குடும்பத்துடன் நேரத்தை செலவிடுவதற்காக நடிப்பு மற்றும் நடனத்தில் இருந்து 1961 ஆம் ஆண்டிலிருந்து ஒய்வு பெறுவதாக அறிவித்தார். பின் இருபது ஆண்டுகள் கழித்து 1981 ஆம் ஆண்டில் ராக்டைம் எனும் திரைப்படத்தில் நடித்தார்.

ஜேம்ஸ் பிரான்சிஸ் "ஜிம்மி" காக்னி மன்ஹாட்டன், நியூயார்க் நகரத்தில் சூலை 17, 1899 இல்பிறந்தார். இவரின் தந்தை ஜேம்ஸ் பிரான்சிஸ் காக்னி (1875- 1918) அயர்லாந்து மரபைச் சார்ந்தவர். இவர் காக்னி பிறக்கின்ற போது இன்தேறல் (மதுக்கடை) கடைக்காரர் மற்றும் குத்துச்சண்டை வீரராகவும் இருந்தார். காக்னியின் பிறப்புச் சான்றிதழில் இவர் ஒரு தந்தித்துறையர் என பதிவிடப்பட்டுள்ளார். இவரின் தாய் கரோலின் (1877- 1945).


</doc>
<doc id="403078" url="https://ta.wikipedia.org/wiki?curid=403078" title="இடையபட்டி">
இடையபட்டி

இடையபட்டி, தமிழ்நாட்டின், மதுரை மாவட்டம், மதுரை (வடக்கு) வட்டம், மதுரை கிழக்கு ஊராட்சி ஒன்றியம், இடையபட்டி ஊராட்சியில் அமைந்த சிற்றூர் ஆகும். இடையபட்டி கிராமம், மதுரை கிழக்கு (சட்டமன்றத் தொகுதி)க்கும், மதுரை மக்களவைத் தொகுதிக்கும் உட்பட்டது.
இடையபட்டி, இதன் மாவட்டத் தலைமையிடமான மதுரையிலிருந்து 20 கிமீ தொலைவில் உள்ளது. 633.41 ஹெக்டர் பரப்பளவு கொண்ட இக்கிராமத்தின் மக்கள்தொகை 1,798 ஆகும். இங்கு 365 வீடுகள் உள்ளது. இதன் அருகமைந்த நகரம் மேலூர் மற்றும் மதுரை ஆகும். அருகமைந்த சிற்றூர்கள் வரிச்சியூர், வேப்படப்பு, இசலானி, பூஞ்சுத்தி, ஆமூர், திருவாதவூர் ஆகும். 



</doc>
<doc id="403080" url="https://ta.wikipedia.org/wiki?curid=403080" title="வரிச்சியூர்">
வரிச்சியூர்

வரிச்சியூர், தமிழ்நாட்டின், மதுரை மாவட்டம், மதுரை (வடக்கு) வட்டம், மதுரை கிழக்கு ஊராட்சி ஒன்றியம், வரிச்சியூர் ஊராட்சியில் அமைந்த சிற்றூர் ஆகும்.

வரிச்சியூர் கிராமம், மதுரை கிழக்கு (சட்டமன்றத் தொகுதி)க்கும், மதுரை மக்களவைத் தொகுதிக்கும் உட்பட்டது. வரிச்சியூர், மதுரை - தொண்டி மாநில நெடுஞ்சாலை எண் 33ல் அமைந்துள்ளது. இக்கிராமம் மதுரையிலிருந்து 18 கிமீ தொலைவில் உள்ளது. 

இதனருகில் அமைந்த கிராமங்கள், குன்னத்தூர், களிமங்கலம், பூவந்தி, பூஞ்சுத்தி, சுண்ணாம்பூர், நாட்டார்மங்கலம், செங்கோட்டை மற்றும் இடையபட்டி ஆகும். 

2011ம் ஆண்டின் மக்கள்தொகை கணக்கெடுப்பின்படி, வரிச்சியூர் கிராமத்தின் மொத்த மக்கள் தொகை 2,338 ஆகும். அதில் ஒடுக்கப்பட்டோர் 111 (4.75%) ஆக உள்ளனர. சராசரி எழுத்தறிவு 81.26% ஆகும். வரிச்சியூரில் 594 வீடுகள் உள்ளது. 


</doc>
<doc id="403086" url="https://ta.wikipedia.org/wiki?curid=403086" title="குன்னத்தூர், மதுரை மாவட்டம்">
குன்னத்தூர், மதுரை மாவட்டம்

குன்னத்தூர், தமிழ்நாட்டின், மதுரை மாவட்டம், மதுரை கிழக்கு வட்டம், மதுரை கிழக்கு ஊராட்சி ஒன்றியம், "குன்னத்தூர்" ஊராட்சியில் அமைந்த சிற்றூர் ஆகும். இக்கிராமம், மதுரை கிழக்கு (சட்டமன்றத் தொகுதி)க்கும், மதுரை மக்களவைத் தொகுதிக்கும் உட்பட்டது.

குன்னத்தூர், மதுரையிலிருந்து 19 கிமீ தொலைவில், மதுரை - சிவகங்கை மாநில நெடுஞ்சாலை எண் 33 அருகே, வரிச்சியூர் - களிமங்கலம் செல்லும் மாவட்டச் சாலையில் அமைந்துள்ளது. அருகமைந்த கிராமங்கள் ஆளவந்தான், வரிச்சியூர், களிமங்கலம், பூவந்தி, நாட்டார்மங்கலம், செங்கோட்டை, இடையபட்டி ஆகும். இதன் அஞ்சல் சுட்டு எண் 625020; தொலைபேசி குறியீடு எண் (Std Code) 04549 ஆகும். 

2011ம் ஆண்டின் மக்கள்தொகை கணக்கெடுப்பின்படி, குன்னத்தூர் கிராமத்தின் மொத்த மக்கள் தொகை 1,307 ஆகும். அதில் ஒடுக்கப்பட்டோர் 180 (13.77%) ஆக உள்ளனர். சராசரி எழுத்தறிவு 71.26% ஆகும். குன்னத்தூரில் 335 வீடுகள் உள்ளது. 

குன்னத்தூர் கிராமத்தின் சிறு மலை மீது, கிபி 9 - 10ம் நூற்றாண்டு காலத்திய சமணர் படுகைகளும், தமிழி கல்வெட்டுகளும், வட்டெழுத்துகளும், கிழக்கு நோக்கிய உதயகிரீஸ்வர் கோயிலும், மேற்கு நோக்கிய அஸ்தகிரீஸ்வரர் குடைவரைக் கோயில்களும் உள்ளது. 



</doc>
<doc id="403093" url="https://ta.wikipedia.org/wiki?curid=403093" title="தமிழ்நாட்டில் உள்ள வானூர்தி நிலையங்களின் பட்டியல்">
தமிழ்நாட்டில் உள்ள வானூர்தி நிலையங்களின் பட்டியல்


</doc>
<doc id="403094" url="https://ta.wikipedia.org/wiki?curid=403094" title="உச்சிப்புளி">
உச்சிப்புளி

உச்சிப்புளி ("Uchippuli") இந்தியாவின் தென்கோடியில் தமிழ்நாடு மாநிலத்தின் இராமநாதபுரம் மாவட்டத்தில் மண்டபம் வட்டத்திலுள்ள ஊராகும். இராமநாதபுரம் நகருக்கான குடிநீர் தேவை இங்கிருந்தே பெரும்பாலும் பெறப்படுகின்றது. இந்தியக் கடற்படையின் கடற்படை வான்களமான பருந்து கடற்படை வானூர்தி தளம் இங்கு அமைந்துள்ளது.
உச்சிப்புளி கொச்சியையும் இராமேசுவரத்தையும் இணைக்கும் தேசிய நெடுஞ்சாலை 49 அல்லது 85க்கு அடுத்துள்ளது. உச்சிப்புளி தொடருந்து நிலையம் இராமேசுவரம்-இராமநாதபுரம் தடவழியில் அமைந்துள்ளது. 140 கிமீ தொலைவில் உள்ள மதுரை பன்னாட்டு வானூர்தி நிலையம் அண்மையில் உள்ள வானூர்தி நிலையமாகும்.



</doc>
<doc id="403102" url="https://ta.wikipedia.org/wiki?curid=403102" title="ஜூலி 2">
ஜூலி 2

ஜுலி 2 (Julie 2) என்பது ஒரு இந்தி திரில்லர் திரைப்படமாகும். இதை எழுதி, இயக்கி, இணைந்து தயாரித்தவர் தீபக் சிவதாசனி ஆவார். இப்படத்தின் தயாரிப்பாளர் விஜய் நாயர். இப்படத்தில் முதன்மைப் பாத்திரத்தில் ராய் லட்சுமி நடித்து இந்தி படவுலகில் அறிமுகமாகியுள்ளார். இது சிவதாசனின் முந்தைய படமான ஜூலி (2004) படத்தின் தொடர்ச்சியாகும்.

இப்படத்திற்கு விஜய் ஷா பின்னணி இசையை வழங்கியுள்ளார். படத்தின் ஒளிப்பதிவை சமீர் ரெட்டி கையாண்டு இருக்கிறார். படத்தின் முதன்மைப் படப்பிடிப்பு 2015 ஆண்டு துவங்கியது. படமானது மும்பை, ஐதராபாத்து , துபாய். ஆகிய இடங்களில் படமாக்கப்பட்டது. இப்படத்தின் சுவரோட்டியானது 2016 பெப்ரவரி 14 காதலர் தினத்தன்று வெளியிடப்பட்டது.

படமானது 2017 நவம்பர் 24 அன்று வெளியிடப்பட்டது.
பெண் உச்சநட்சத்திரமாக இருக்கும் ஜூலி, தன்னுடைய பிறந்த நாளைக் கொண்டாடும் சமயம். நண்பர்கள் மத்தியில், தனது வாழ்க்கை ரகசியங்கள் பலவற்றைப் பகிரங்கமாகச் சொல்ல அது ஊடகங்களில் பரபரப்பான செய்தியாக மாறுகிறது.
இதற்கு அடுத்த நாள் தன் பெண் மேலாளருடன் ஒரு நகைக் கடைக்குச் செல்கிறார் ஜூலி. அங்கே வரும் சில முகமூடி மனிதர்கள், நகைகளைக் கொள்ளையடித்துவிட்டு பொதுமக்கள்மீது துப்பாக்கிச் சூடு நடத்தி அப்படியே ஜூலியையும் சுட்டுவிட்டுச் செல்கின்றனர். துப்பாக்கி குண்டு காயத்தால் ஜுலி கோமா நிலையில் மருத்தவமனையில் இருக்கிறார்.

இந்த வழக்கை விசாரிக்க காவல் துறையால் நியமிக்கப்படும் ஸ்ரீவத்சவா இதில் தொடர்புடைய நான்கு திருடர்களைப் பிடித்து விசாரிக்கிறார். அவர்களிடம் நடத்திய விசாரணையில் அவர்களின் முதன்மை நோக்கம் ஜுலியைக் கொல்வதே என்றும், ஆனால் அதை மறைக்க கொள்ளையடிக்க வந்ததுபோல் வந்ததாக தெரிகிறது. 
இதன்பிறகு ஜூலியின் பெண் உதவியாளராக இருந்த ரத்தியிடம் ஜூலி பற்றி விசாரிக்கிறார். ரத்தி ஜுலியின் கடந்த கால வாழ்வைத் தெரிவிக்கிறார். ஜூலி தான் ஒரு சினிமா நடிகையாக வேண்டும் என்கிற ஆசையுடன் வாய்ப்புத் தேடி அலைகிறார். இச்சூழலில் ஜூலியின் வளர்ப்புத் தந்தையால் திரைத் துறையில் இருக்கும் ஒரு நபருடன் இணக்கமாக இருக்கம்படி ஜூலி வற்புறுத்தப்படுகிறார். இதை ஏற்க மறுத்த ஜுலி வீட்டைவிட்டு வெளியேற்றப்பட்டு, தனது குடும்பத் தோழியான ரத்தியிடம் வந்து சேர்கிறார்.

ரத்தியின் உதவியால் ஒரு படத்தில் நடிக்க ஜூலிக்கு வாய்ப்பு கிடைக்கிறது. அந்தப் படத்திற்கு நிதி உதவி செய்திருக்கும் நபரின் பார்வை ஜூலிமீது விழுந்து தன் ஆசையைத் தீர்த்துக்கொள்ள அழைக்கிறார். இதனால் படத்தின் இயக்குநருக்கும் நிதியாளருக்கும் ஏற்படும் சண்டையில் படம் எடுப்பது கைவிடப்படுகிறது. இதனால் மன மாற்றத்துக்கு உள்ளாகும் ஜுலி வேறு வழியின்றி ஒரு தயாரிப்பாளரைத் தேடிச் சென்று வாய்ப்புக்காக அவருடன் உறவு கொள்கிறார். இதையடுத்து ஜூலிக்கு கிடைத்த பட வாய்ப்புகளால் அவர் பிரபலமாகிறார்.

பின்னர் பெரிய நட்சத்திரமான ரவிக்குமாருடன் நடிக்க ஒப்பந்தமாகும் ஜூலி ரவிக்குமாரைக் காதலிக்கிறார். ஆனால் ரவியோ தன் ஆசைகளைத் தீர்த்துக்கொண்டு விலகி விட ஜூலியின் முதல் காதல் தோல்வியில் முடிகிறது. ஜூலிக்கு ஒரு துடுப்பாட்ட வீரருடன் மீண்டும் ஒரு காதல் பிறக்கிறது. இந்தக் காதலும் வழக்கம்போல தோல்வியில் முடிவடைகிறது.
இந்த நேரத்தில் இராசத்தானின் அரசகுடும்பத்தைச் சேர்ந்த சிவகாமியின் வாழ்க்கைக் கதையில் நடிக்க ஜூலிக்கு வாய்ப்பு கிடைத்து, அவர் அதில் நடித்து வந்த நிலையில் இந்த துப்பாக்கிச் சூடு நடந்தது. ஜூலியை திட்டம் போட்டு கொல்ல முயன்றது யார், ஜூலி உயிர் பிழைத்தாரா, என்பதே படத்தின் மீதிக்கதை.


2015 சூலையில், ராய் லட்சுமி ஜூலி (2004) தொடர் படத்தில் நடிக்க தீபக் சிவாதாசானியிடன் கையெழுத்திட்டார். இது இவரது 50வது படம், மற்றும் முதல் இந்தி திரைப்படமாகும்.

படத்தின் முதல் சுவரொட்டி 2016 பெப்ரவரி 14 அன்று வெளியிடப்பட்டது. 2016 அக்டோபர் இடையில் ஒரு செவ்வியில் ராய் லட்சுமி கூறுகையில், இந்தப்படம் இந்தி, தெலுங்கு, தமிழ் ஆகிய மொழிகளில் வெளியாவதாக கூறினார் .


</doc>
<doc id="403104" url="https://ta.wikipedia.org/wiki?curid=403104" title="மகர ரேகை">
மகர ரேகை

மகர ரேகை அல்லது மகரக் கோடு ("Tropic of Capricorn") திசம்பர் (அல்லது தெற்கத்திய) வேனிற்கால கதிர்த் திருப்பத்தின் போது கதிரவனின் கதிரொளி செங்குத்தாக விழுகின்ற நில நேர்க்கோட்டின் வட்டம் ஆகும். இதனை தெற்கு வெப்ப மண்டலப் பகுதி ("Southern Tropic") எனவும் குறிப்பிடுகின்றனர். சூரியன் நேரடியாக தலைக்கு மேலாக காணப்படுகின்ற தெற்குக் கோடி நிலநேர்க்கோடு எனவும் குறிப்பிடலாம். கதிரவன் பாதையில் கடக ரைகை வடக்கு எல்லையாகவும் மகர ரேகை தெற்கு எல்லையாகவும் உள்ளன.

புவியின் நிலப்படங்களில் குறிப்பிடப்படும் ஐந்து நிலநேர்க்கோட்டு வட்டங்களில் இதுவும் ஒன்றாகும். தற்போது (ஏப்ரல் 27, 2018) இதன் நிலநேர்க்கோடு 23°26′12.9″ (அல்லது 23.43691°)ஆக உள்ளது. ஆனால் இது மெதுவாக வடக்கு நோக்கி நகர்ந்து வருகின்றது; ஆண்டுக்கு 0.47 விகலை அல்லது 15 மீட்டராக இந்த நகர்வு உள்ளது.
2000 ஆண்டுகளுக்கு முன்னர் இதற்குப் பெயரிட விழைந்தபோது சூரியன் திசம்பர் கதிர்த்திருப்பத்தின்போது மகர விண்மீன் குழாமின் திசையில் இருந்ததால் இதற்கு மகரக்கோடு எனப் பெயரிடப்பட்டது. ஆங்கிலத்தில் இந்த விண்மீன் குழாம் இலத்தீனில் "ஆட்டுத்தலை" எனப் பொருள்படும் "கேப்ரிகார்னொசு" எனப் பெயரிடப்பட்டுள்ளதால் இக்கோடு "டிராபிக் ஆஃப் கேப்ரிகார்ன்" என அழைக்கப்படுகின்றது. தற்காலத்தில் இந்த நிகழ்வு விண்மீன் குழாம் தனுசு திசையில் நடைபெறுகின்றது. இது அயனச் சலனத்தால் ஏற்பட்டுள்ளது. ஆங்கிலச் சொல் டிராபிக் என்பதே கிரேக்கச் சொல்லான "டிரோப் (τροπή)" என்பதிலிருந்து வந்துள்ளது; இதற்கு திரும்புதல், திசை மாறுதல் என்ற பொருள்கள் உண்டு. இதே ஏரணத்தைக் கொண்டு மகரக்கோட்டை மகரத் திருப்பம் எனவும் பெயரிடலாம். 

மகரக் கோடு தெற்கிலுள்ள தென் மிதவெப்ப மண்டலத்தையும் வடக்கிலுள்ள அயன மண்டலத்தையும் பிரிக்கும் கோடாகும். வடக்கு அரைக்கோளத்தில் மகரக்கோட்டிற்கு இணையானது கடகக் கோடாகும்.

மகரக் கோட்டின் நிலை நிரந்தரமானதல்ல; நேரக்கோட்டில் இது மிகவும் சிக்கலான முறையில் மாறுகின்றது. 

ஆத்திரேலியாவில் இக்கோட்டில் அமைந்துள்ள இடங்களில் மழைப்பொழிவு உலகின் மற்றெந்தப் பகுதிகளை விடவும் மிகவும் வேறுபாடுகளைக் கொண்டுள்ளது. இதனால் பொதுவாக மழைப்பொழியும் இடங்களிலும் கூட வேளாண்மை செய்யவியலாதுள்ளது. இப்பகுதிகளிலும் சிஇல ஆண்டுகளில் கடும் வறட்சி நிலவுகிறது. தெற்கத்திய ஆபிரிக்காவில் மழைப்பொழிவு இதைவிட எதிர்பார்க்கக் கூடிய அளவில் உள்ளதால் இங்கு விவசாயம் நடைபெறுகிறது. இருப்பினும் இங்கும் உரங்களிட்டாலும் விளைச்சல் குறைவாகவே உள்ளது. 

தென் அமெரிக்காவில் அந்தக் கண்டத்து கிரேட்டான்களின் புவிப்பரப்பு ஆத்திரேலியா, தெற்கு ஆபிரிக்கா போன்றே தொன்மையானதாக இருப்பினும் புவியியல் காலக்கோட்டில் இளமையானதும் உருவாகி வருவதுமான அந்தீசு மலைத்தொடர் இருப்பதால் இப்பகுதியில் மேற்குப் பகுதியில் உருவாகும் வெப்பமண்டல எதிர்ச்சூறாவளிகளால் அத்திலாந்திக்குப் பெருங்கடலிலிருந்து வெப்பமான, ஈரமான காற்றைப் பெறுகிறது. இக்காரணத்தால் மகரக்கோட்டை அடுத்துள்ள பிரேசில் பகுதிகளில் பெருமளவில் விவசாயம் செய்யப்படுகின்றது; முதன்மைப் பயிராக கரும்பு விளைகின்றது. தவிரவும் இயற்கையான மழைக்காட்டு தாவரங்கள் முற்றிலும் அழிக்கப்பட்டு விவசாயம் நடக்கிறது. கீழே தெற்கிலுள்ள அர்கெந்தீனாவிலுள்ள மிதவெப்பமண்டல புல்வெளிகளான பம்பாசு மண்டலம் உலகிலேயே மிகவும் வளமையான விவசாயக்களமாக விளங்குகின்றது; இங்கு கோதுமை, சோயா அவரை, மக்காச்சோளம் விளைவிப்பதுடன் கால்நடை வேளாண்மையால் மாட்டிறைச்சியும் கிடைக்கின்றது. உலகளவில் வேளாண் பொருட்கள் ஏற்றுமதி நாடுகளில் முதன்மையானதாக அர்கெந்தீனா விளங்குகின்றது. 

அந்தீசுக்கி மேற்கில் நிலவும் ஹம்போல்ட் நீரோட்டம் அப்பகுதிகளில் மிகவும் வறண்ட வானிலை காணப்படுகின்றது. உலகின் மிகவும் வறண்ட பாலைவனமான அட்டகாமா பாலைவனம் இங்கு உருவாகியுள்ளது. இக்காரணத்தாலேயே சஜாமா எரிமலையுள்ள 18˚30' தெற்கு நிலநேர்க்கோட்டிற்கும் 27˚S நிலநேர்க்கோட்டிற்கும் இடையேயுள்ள பகுதியில் பனியாறுகள் எதுவும் இல்லை. இப்பகுதியில் தாவரங்களே பெரும்பாலும் இல்லை; அந்தீசின் கிழக்குச் சரிவுகளில் மட்டும் மழை பெய்வதால் அங்கு மட்டும் மழைக்கால விவசாயம் நடக்கின்றது. 

மேலும் தெற்கு நோக்கிப் பயணித்தால் அர்கெந்தீனாவும் சிலியும் பகிரும் படகோனியாவில் வானிலை மிகவும் குளிர்ந்துள்ளது; குளிர்காலங்களில் பெரும் பனித்தூவிகள் பொழிகின்றன. இதனால் ஆண்டு முழுமைக்கும் நீர்வளம் கிடைக்கின்றது. படகோனியாவின் மேற்குப் பகுதியில் வானிலை ஈரப்பசையுடன் இருக்கின்றது. இப்பகுதியில் கடனீர் இடுக்கேரி, காடு, ஏரிகளைக் காணலாம்; அந்தீசு மலைத்தொடரின் சிகரங்களில் நிரந்தரமாக உள்ள பனியிலிருந்து வரும் நீர் இதற்கு காரணமாக உள்ளது. இதனால் இப்பகுதி பனிச்சறுக்கு விளையாட்டுகளுக்கும் குளிர்கால விளையாட்டுக்களுக்கும் பரவலாகப் பெயர்பெற்றது. படகோனியாவின் கிழக்குப் பகுதி பொதுவாக குளிர்ச்சியாகவும் வறண்டும் உள்ளது; இங்கு உயர்ந்த மேசை நிலங்களுடன் வலிதான காற்று வீசும் ஸ்டெப்பி புல்வெளிகள் அமைந்துள்ளன.

முதனெடுங்கோட்டில் துவங்கி மேற்காக மகரக்கோட்டில் அமைந்துள்ள நாடுகள்:




</doc>
<doc id="403126" url="https://ta.wikipedia.org/wiki?curid=403126" title="ஜீன் வைல்டர்">
ஜீன் வைல்டர்

ஜெரோம் சில்பர்மன் (Jerome Silberman (சூன் 11, 1933 – ஆகஸ்டு 29, 2016), பொதுவாக ஜீன் வைல்டர் என அறியப்படும் இவர் அமெரிக்க ஐக்கிய நாட்டைச் சேர்ந்த நடிகர், திரைக்கதை எழுத்தாளர், இயக்குநர் (திரைப்படம்), தயாரிப்பாளர் (திரைப்படம்), பின்னணிப் பாடகர்,கவிஞர் ஆவார். 

வைல்டர் தனது திரை வாழ்க்கையினை நாடகம் நடிப்பதில் இருந்து துவங்கினார். 1961 ஆம் ஆண்டில் தெ பிளே ஆஃப் தெ வீக் எனும் தொலைக்காட்சி நாடகத் தொடரில் முதல் முறையாக நடித்தார். இவரின் முதல் திரைப்படம் போன்னி அண்ட் கிளைட் ஆகும். இதில் பிணையாளிக் கதாப்பாத்திரத்தில் நடித்தார். 1967 ஆம் ஆண்டில் வெளியான தெ புரோடியூசர்ஸ் (தயாரிப்பாளர்கள்) எனும் திரைப்படத்தில் முக்கியக் கதாப்பாத்திரத்தில் நடித்தார். இதனை லியோபால்ட் புளூம் இயக்கினார். இந்தத் திரைப்படத்தில் நடித்ததற்காக சிறந்த ஆண் துணை நடிகருக்கான அகாதமி விருதுக்குப் பரிந்துரை செய்யப்பட்டார். வைல்டர் , இயக்குநர் (திரைப்படம்), எழுத்தாளரான மெல்புரோக்ஸ்சுடன் இணைந்து பணியாற்றிய பிளேசிங் சாட்டில்ஸ், யங் ஃபிராங்கன்ஸ்டைன் ஆகிய திரைப்படங்களுக்காக சிறந்த தழுவல் திரைக்கதைக்கான அகாதமி விருதுக்கு இருவரும் பரிந்துரை செய்யப்பட்டனர். 1971 இல் வெளிவந்த வில்லி வோன்கா & தெ சாக்கலட் ஃபேக்டரி திரைப்படத்தில் (வில்லிவோன்கா கதாப்பத்திரம்) மற்றும் 1976 இல் ரிச்சர்டு பிரையர் : சில்வர் ஸ்ட்ரீக், 1980 இல் ஸ்டிர் கிரேசி, 1989 இல் சீ நோ ஈவில், ஹியர் நோ ஈவில், 1991இல் அனதர் யூ ஆகிய திரைப்படங்களில் நடித்ததன் மூலம் பரவலாக அறியப்படுகிறார். 1984 ஆம் ஆண்டில் வெளிவந்த தெ வுமன் இன் ரெட் திரைப்படம் உட்பட இவர் நடித்த சில திரைப்படங்களை எழுதி , இயக்கியுள்ளார்.

ஜீன் வைல்டரின் மூன்றாவது மனைவி கில்டா ராட்னர் ஆவார். இவருடன் இணைந்து வைல்டர் மூன்று திரைப்படங்களில் நடித்துள்ளார். அதில் கடைசி இரண்டு திரைப்படங்களை ஜீன் வைல்டர் இயக்கினார் என்பது குறிப்பிடத்தக்கது. கில்டா ராட்னர் சூல்பைப் புற்றுநோயினால் மரணமடைந்தார். இதனால் ஜீன் வைல்டர் சூல்பைப் புற்றுநோய் கண்டறியும் மையத்தினை லாஸ் ஏஞ்சலஸ் நகரத்தில் நிறுவினார். இதன்மூலம் புற்றுநோய்க்கு எதிரான விழிப்புணர்வு பரப்புரை மேற்கொள்வது மற்றும் சிகிச்சைகளை அளித்தல் போன்ற செய்லகளில் ஈடுபட்டு வந்தார். மேலும் கில்டா மன்றம் என்பதனையும் நிறுவினார். 

2003 ஆம் ஆண்டில் வில் மற்றும் கிரேஸ் எனும்திரைப்படத்தில் இறுதியாக நடித்தார். இந்தத் திரைப்படத்தில் நடித்தகாக சிறந்த கௌரவ நடிகருக்கான எம்மி விருது பெற்றார். அதன் பின் தனது கவனம் முழுவதையும் எழுத்துத் துறைக்கு மாற்றினார். கிஸ்மீ லைக் எ ஸ்ட்ரேஞ்சர் : மை சர்ச் ஃபார் லவ் அண்ட் ஆர்ட எனும் வாழ்க்கை நினைவுக் குறிப்பைத் தயாரித்தார். மேலும் 2007 இல் மை ஃபிரஞ்சு ஓர் (என்து பிரஞ்சு விலைமகள்), தெ வுமன் ஹூ வுட்நாட், 2013 இல் சம்திங் டோன்ட் ரிமம்பர் யூ பை ஆகிய புதினங்களை எழுதினார்.

ஜீன் வைல்டர் சூன் 11, 1933 இல் மில்வாக்கியில் , விஸ்கொன்சினனில் பிறந்தார். இவரின் தந்தை வில்லியம் ஜே சில்பர்மன் நூதனப் பொருட்கள் தயாரிப்பவரும் விற்பனை செய்பவரும் ஆவார். தாய் ஜீன். இவரின் தந்தை உருசியா யூத வந்தேறி ஆவார். இவருக்கு நடிக்கும் ஆர்வம் இவரின் எட்டாம் வயதில் இவரின் தாய் ஜீன் வாதக் காய்ச்சலால் பாதிக்கப்பட்ட போது மருத்துவர் இவரை சிரிக்க வைக்க முயற்சி செய்யுங்கள் எனக் கூறியபோது வந்தது. 


</doc>
<doc id="403133" url="https://ta.wikipedia.org/wiki?curid=403133" title="ஏஜ்சலா லேன்ஸ்பியூரி">
ஏஜ்சலா லேன்ஸ்பியூரி

டேம் ஏஞ்சலா பிரிஜித் லேன்ச்பியூரி (Dame Angela Brigid Lansbury (பிறப்பு அக்டோபர் 16, 1925) என்பவர் அமெரிக்க ஐக்கிய நாடு - அயர்லாந்து நடிகை ஆவார். இவர் திரைப்படம், தொலைக்காட்சி நாடகத் தொடர், நாடகத் திரைப்படம் போன்றவற்றில் நடித்துள்ளார். இவர் தயாரிப்பாளர் (திரைப்படம்), பின்னணிப் பாடகரும் ஆவார். இவர் ஏழு தசாப்தங்களாக நடித்துக்கொண்டிருந்தார். இவற்றில் பெரும்பான்மையானவை அமெரிக்கத் திரைப்படங்களாகும். இவரின் நடிப்பிற்காக சர்வதேச அளவில் வரவேற்பு கிடைத்தது. 

இவர் மத்திய இலண்டனில் உள்ள ரீஜன்ட்ஸ் பார்க்கில் உயர் நடுத்தரவர்க்க குடும்பத்தில் பிறந்தார். இவரின் தந்தை எட்கர் லேன்ஸ்பியூரி ஒரு அரசியல்வாதி ஆவார். இவரின் தாய் மொயான மக்கில் அயர்லாந்தைச் சேர்ந்த நடிகை ஆவார். தி பிளிட்ஸ்சில் இருந்து தப்பிப்பதற்காக தனது தாய் மற்றும் இரு இளைய சகோதரர்களுடன் 1940 ஆம் ஆண்டில் அமெரிக்க ஐக்கிய நாடு சென்றார். பின் நியூயார்க் நகரத்தில் நடிப்பு பயின்றார். 1942 ஆம் ஆண்டில் எம் ஜி எம் எனப்படும் மெட்ரோ- கோல்ட்வின்- மேயர் நிறுவனத்தின் கீழ் நடிப்பதாக ஒப்பந்தம் ஆனார். இவரின் முதல் திரைப்படம் 1944 ஆம் ஆண்டில் வெளியான கேஸ்லைட் ஆகு. பின் 1945 இல் தெ பிக்சர் ஆஃப் தெ தோரியன் கிரே திரைப்படத்தில் நடித்தார். இந்த இரு திரைப்படங்களுக்காகவும் அகாதமி விருது மற்றும் கோல்டன் குளோப் விருது ஆகிய விருதுகளுக்கு இவரின் பெயர் பரிந்துரை செய்யப்பட்டது. எம் ஜி எம் நிறுவனத் தயாரிப்பில் பதினொரு திரைப்படங்களில் இவர் நடித்தார். இதில் பெரும்பான்மையனவை துணைக் கதாப்பாத்திரங்கள் ஆகும். இந்த நிறுவனத்துடனான ஒப்பந்தம் 1952 ஆம் ஆண்டில் முடிவுற்றது. 1950களில் குறைந்தபட்ச நிதியில் தயாராகும் திரைப்படங்களின் (பி லிஸ்ட்) நட்சத்திர நாயகியாக இவர் விளங்கினார். 1962 இல் தெ மஞ்சூரியன் கேண்டிடேட் எனும் திரைப்படத்தில் நடித்தார். இந்தத் திரைப்படத்தில் இவரின் நடிப்பு பரவலான பாராட்டைப் பெற்றது.

ஏஞ்சலாவின் வாழ்க்கையில் ஏற்பட்ட தனிப்பட்ட பிரச்சினைகள் காரணமாக இவர் கலிபோர்னியாவில் இருந்து அயர்லாந்தில் உள்ள கவுண்டி கார்க்க்கிற்கு 1970 ஆம் ஆண்டில் இடம்பெயர்ந்தார். அதன் பின்பும் இவர் நாடகத் திரைப்படம் மற்றும் திரைப்படம் போன்றவற்றில் தொடர்ந்து நடித்தார். ஜிப்சி,சுவீனி டோட் மற்றும் தெ கிங் அன்ட் ஐ ஆகியவற்றில்முக்கியக் கதாப்பாத்திரத்தில் நடித்தார். மேலும் வால்ட் டிஸ்னி நிறுவனத்தின் பெட்னாப்ஸ் அண்ட் புரூம்ஸ்டிக்ஸ் எனும் திரைப்படத்தில் முக்கியக் கதாப்ப்பட்திரத்தில் நடித்தார். 1971 ஆம் ஆண்டில் வெளியான இந்தத் திரைப்படம் வெற்றி பெற்றது. இதன் பின்பும் தொலைக்காட்சி நாடகத் தொடர்களில் நடித்தார். புதின எழுத்தாளராக சர்வதேச அளவில் புகழ்பெற்றார். இவரும் ஜெஸ்ஸிகா பிளெட்சர் ஆகிய இருவரும் இணைந்து பணிபுரிந்த மர்டர் ஷீ ரோட் எனும் தொலைக்காட்சி நாடகத் தொடரானது 1984 முதல் 1996 ஆண்டு வரையில் 12 பருவங்கள் வெளியாகி மக்களிடையே நல்ல வரவேற்பைப் பெற்றது. அதுவரை வெளியான தொலைக்காட்சி நாடகத் தொடர் வரலாற்றிலேயே அதிக நாட்கள் ஒளிபரப்பான குற்ற நாடகத் தொடர் எனும் சாதனை படைத்தது. 1991 ஆம் ஆண்டு வால்ட் டிஸ்னி நிறுவனத்தின் தயாரிப்பில் வெளியான பியூட்டி அண்ட் பீஸ்ட் எனும் இயங்குபடத்தில் பின்னணிக் குரல் கொடுத்தார்.


</doc>
<doc id="403140" url="https://ta.wikipedia.org/wiki?curid=403140" title="விவியன் லீ">
விவியன் லீ

விவியன் லீ (Vivien Leigh) (நவம்பர் 5, 1913 - சூலை 8, 1967) நாடக மற்றும் திரைப்பட நடிகை ஆவார். விவியன் ஹார்ட்லீ என்பது இவரின் இயற்பெயர் மேலும் லேடி ஆலிவர் என அறியப்படுகிறார். இவர் சிறந்த நடிகைக்கான அகாதமி விருதை இரு முறை பெற்றுள்ளார். 1939 ஆம் ஆண்டில் வெளியான கான் வித் தெ விண்ட் எனும் திரைப்படத்தில் ஸ்கார்லட் ஓ ஹரா கதாப்பத்திரத்தில் நடித்தார். இதில் இவரின் நடிப்பு பரவலாகப் பாரட்டைப் பெற்றது. மேலும் இவர் டோனி விருதையும் பெற்றுள்ளார். 

நாடகப் பள்ளியில் பயின்றபிறகு 1935 ஆம் ஆண்டில் நான்கு திரைப்படங்களில் துணைக் கதாப்பாத்திரங்களில் நடித்தார். பின் 1937 ஆம் ஆண்டில் வெளியான ஃபயர் ஓவர் இங்கிலாந்து எனும் திரைப்படத்த்கில் நாயகியாக நடித்தார். இவரின் திரைவாழ்க்கையானது நாடகங்களில் நடிப்பதில் இருந்து துவங்கியது. சுமார் முப்பது ஆண்டுகளாக திரைவாழ்க்கையில் இருந்தார். அந்த சமயங்களில் நோயல் கவர்டு, ஜார்ஜ் பெர்னாட் ஷா போன்றவர்களின் படைப்புகளின் நாயகிகளாகவும் வில்லியம் சேக்சுபியர் நாயகிகளான ஒபீலியா, கிளியோபட்ரா, ஜூலியத், லேடி மக்பத்தாகவும் நடித்ததன் மூலம் பரவலாக அறியப்படுகிறார். பின் இவர் சில திரைப்படங்களில் குணச்சித்திர கதாப்பாத்திரங்களிலும் நடித்தார்.

அந்த சம்யத்தில் தான் லாரன்ஸ் ஆலிவர் என்பவருடன் 1940 முதல் 1960 வரை வாழ்ந்து வருவதாக சமுதாயத்திற்குத் தெரிவித்தார். லீயும் ஆலிவரும் இணைந்து பல மேடைகளில் நடித்துள்ளனர். ஆலிவர் மூன்று திரைப்படங்களை இயக்கினார். இவர் இருமுனையப் பிறழ்வு, காச நோயால் பாதிக்கப்பட்டார். அமெரிக்கத் திரைப்பட நிறுவனம் வெளியிட்ட சிறந்த பழமையான ஹாலிவுட் நடிகைகளில் இவருக்கு பதினாறாவது இடம் கிடைத்தது.

விவியன் லீ நவம்பர் 5, 1913 ஆம் ஆண்டில் பிரித்தானியாவின் இந்தியப் பேரரசில் உள்ள புனித பால் உயர்நிலைப்பள்ளி டார்ஜீலிங்கில் பிறந்தார். இவரின் இயற்பெயர் விவியன் மேரி ஹார்ட்லீ ஆகும். இவரின் தந்தை எர்னஸ்ட் ரிச்சர்டு ஹார்ட்லீ , இவர் தரகு வேலை பார்த்து வந்தார். லீயின் தாய் ஜெர்டுரூட் மேரி பிரான்சஸ் . லீயின் தந்தை இசுக்கொட்லாந்தில் 1882 ஆம் ஆண்டில் பிறந்தார். லீயின் தாய் 1888 ஆம் ஆண்டில் டார்ஜிலிங்கில் பிறந்தார். இவர் கத்தோலிக்க திருச்சபையைச் சார்ந்தவர். இவர் அயர்லாந்து மரபைச் சார்ந்தவர். ஜெர்டுரூட்டின் தந்தை மைக்கேல் ஜான் யக்கீ (பிறப்பு 1840) தாய், மேரி தெரசா ராபின்சன் அயர்லாந்து மரபைச் சார்ந்தவர். இவர் சிப்பாய்க் கிளர்ச்சி, 1857 சமயத்தின் போது யக்கீயைச் சந்தித்தார். 1872 ஆம் ஆண்டில் இவர்கள் திருமணம் செய்தனர். இவர்களுக்கு ஐந்து குழந்தைகள் உள்ளனர். எர்னெச்டும் , ஜெர்ட்ரூட்டும் 1912 ஆம் ஆண்டில் இலண்டனில் உள்ள கென்சிங்டனில் திருமணம் செய்தனர்.

1939 ஆம் ஆண்டில் கான் இத் தெ விண்ட் திரைப்படத்திற்காக சிறந்த நடிகைக்கான அகாதமி விருது மற்றும் நியூயார்க் திரைப்பட விமர்சன குழுவின் விருதினையும் பெற்றார். 1951 ஆம் ஆண்டில் எ ஸ்ட்ரீட் கார் நேம்டு டிசயர் எனும் திரைப்படத்திற்காக சிறந்த நடிகைக்கான அகாதமி விருது, பிரித்தானிய அகாடமி திரைப்பட விருதுகள், நியூயார்க் திரைப்பட விமர்சன குழு விருது ,வெனிஸ் திரைப்பட விருது ஆகிய விருதுகள் பெற்றார். மேலும் கோல்டன் குளோப் விருதிற்கு பரிந்துரை செய்யப்பட்டார். 


</doc>
<doc id="403149" url="https://ta.wikipedia.org/wiki?curid=403149" title="சோனு கக்கர்">
சோனு கக்கர்

சோனு கக்கர்(Sonu Kakkar) என்பவர் இந்தியத் திரைப்படப் பின்னணிப் பாடகர் ஆவார். இவர் தமிழ், இந்தி, நேபாளி மொழி, கன்னடம் போன்ற பலமொழிகளில் பாடியுள்ளார். தெறி, வரலாறு ஆகிய திரைப்படங்களில் பாடியதன் மூலம் பரவலாக அறியப்படுகிறார். இவர் எம் தொலைக்காட்சியின் விருது உள்ளிட்ட பிற விருதுகளைப் பெற்றுள்ளார்.

சோனு கக்கர் அக்டோபர் 20, 1986 ஆம் ஆண்டில் ரிசிகேசுவில்,உத்தராகண்டம், இந்தியா பிறந்தார். இவர் தனது ஐந்தாவது வயதில் இருந்து பாடி வருகிறார். இவர் குழந்தையாக இருந்த போதே இவரின் பெற்றோர் புது தில்லியில் உள்ள உத்தம் நகருக்கு குடிபெயர்ந்தனர். பின் இவர் மும்பை சென்றார். தொலைக்காட்சி பாடல் போட்டியின் போது இவருடைய பாடும் திறனைக் கண்ட பாலிவுட் இசையமைப்பாளரான சந்தீப் சௌதா இவருக்கு பாபுஜி சரா தேரே சலோ எனும் பாடலைப் பாடுவதற்கான வாய்ப்பை கொடுத்தார். இவரின் திரை வாழ்க்கையில் இது முக்கியமான பாடலாக இது அமைந்தது. இவருக்கு நேகா கக்கர் எனும் மூத்த சகோதரி உள்ளார். இவரும் பின்னணிப் பாடகராக உள்ளார். இவர் நீரஜ் சர்மா என்பவரை 2006 ஆம் ஆண்டு திருமணம் செய்தார். 

2012 ஆம் ஆண்டில் எம் டிவியில் கோக் நிறுவனம் பல கலைஞர்களை வைத்து நேரலையில் படமனையில் வைத்து இசை உருவாக்கம் செய்யும் ஒரு தொலைக்காட்சி நிகழ்ச்சியினை நடத்தியது.அதில் இவரும் கலந்துகொண்டார். கோக் நிறுவனம் இந்துஸ்தானி இசை, கருநாடக இசை, நாட்டார் பாடல் போன்றவற்றிலிருந்து ஹிப் ஹாப், ராக் இசை, பரப்பிசை போன்ற வடிவங்களுக்கு இசையை உருவாக்கம் செய்தனர். இது இந்தியாவில் ஒளிபரப்பாகும் இசை நிகழ்ச்சிகளில் மிகவும் வெற்றிகரமான இசை நிகழ்ச்சியாகும்.

2013 ஆம் ஆண்டில் ஐசி பானி எனும் இசைத்தொகுப்பில் பங்காற்றினார். 

2016 ஆம் ஆண்டில் தமிழில் வெளியான தெறி திரைப்படத்தில் இடம் பெற்ற ராங்கு ராங்கு எனும் பாடலைப் பாடினார். ஜி. வி. பிரகாஷ் குமார் இசையமைத்த இந்தப் பாடலை டி. ராஜேந்தர் மற்றும் ஜி. வி. பிரகாஷ் குமார் ஆகியோருடன் இணைந்து பாடினார். திரைப்படத்தின் இறுதியில் இந்தப்பாடல் இடம்பெற்றது. விஜய் (நடிகர்), ஏமி சாக்சன் ஆகியோர் இந்தப் பாடலுக்கு நடனம் ஆடியுள்ளனர். 

2013 ஆம் ஆண்டில் மீண்டும் ஜி. வி. பிரகாஷ் குமார் இசையில் நான் ராஜாவாகப் போகிறேன் எனும் திரைப்படத்தில் இடம்பெற்ற மல்கோவா எனும் பாடலைப் பாடினார். இந்தத் திரைப்படத்தில் நகுல் ,சந்தனி ஆகியோர் முக்கியக் கதாப்பத்திரத்தில் நடித்தனர். அண்ணாமலை இந்தப் படலை எழுதினார் 

2006 ஆம் ஆண்டில் வெளிவந்த்ய வரலாறு திரைப்படத்தில் இடம்பெற்ற தினம் தினம் தீபாவளி எனும் பாடலைப் பாடினார். கே. எஸ். ரவிக்குமார் இயக்கிய இந்தத் திரைப்படத்தில் அஜித் குமார், அசின் (நடிகை) ஆகியோர் முக்கியக் கதாப்பாத்திரத்தில் நடித்தனர். ஏ. ஆர். ரகுமான் இந்தப் பாடலுக்கு இசையமைத்தார். வைரமுத்து இந்தப் பாடலை எழுதினார்.

சிறந்த அறிமுக பெண் பின்னணிப் பாடகருக்கான விருதினைப் பெற்றுள்ளார். மேலும் எம் டிவி வழங்கிய வீடியோ மியூசிக் விருதினைப் பெற்றுள்ளார். ஜி ஐ எம் ஏ விருது பெற்றுள்ளார். 


</doc>
<doc id="403154" url="https://ta.wikipedia.org/wiki?curid=403154" title="அந்தாட்டிக்க வட்டம்">
அந்தாட்டிக்க வட்டம்

அந்தாட்டிக்க வட்டம் அல்லது அண்டார்ட்டிக்க வட்டம் ("Antarctic Circle") புவியின் நிலப்படங்களில் குறியிடப்படும் ஐந்து முதன்மை நில நேர்க்கோட்டு வட்டங்களில் மிகவும் தெற்கில் உள்ள வட்டமாகும். இந்த வட்டத்திற்கு தெற்கில் உள்ள பகுதி "அந்தாட்டிக்கப் பகுதி" எனப்படுகின்றது. இந்த மண்டலத்திற்கு மிக அடுத்து வடக்கில் இருக்கும் பகுதி தெற்கு மிதவெப்ப மண்டலம் எனப்படுகின்றது. அந்தாட்டிக்க வட்டத்திற்கு தெற்கில் கதிரவன் குறைந்தது ஆண்டுக்கு ஒருமுறையாவது தொடர்ந்து 24 மணித்தியாலங்களும் தொடுவானத்தில் காணப்படும்; எனவே நடு இரவிலும் சூரியனைக் காணலாம். அதே போன்றுஆண்டுக்கு ஒருமுறையேனும் (குறைந்தது பகுதியாகவாவது) தொடர்ந்த 24 மணித்தியாலங்களும் (தொடுவானத்திற்கு கீழாக இருக்கும்; எனவே நடுப்பகலிலும் சூரியனைக் காணவியலாது. இது வடக்கு அரைக்கோளத்தில் உள்ள துருவ வட்டமான ஆர்க்டிக் வட்டத்திலும் காணும் பண்புகளுக்கு இணையானது. 

அந்தாட்டிக்க வட்டத்தின் இருப்பிடம் நிலையானதல்ல; ஏப்ரல் 28, 2018 நிலைப்படி இது நில நடுக்கோட்டிற்கு தெற்கே 66°33′47.1″ பாகைகளில் உள்ளது. இதன் நிலநேர்க்கோடு புவியின் அச்சுச் சாய்வைப் பொறுத்துள்ளது; இந்த அச்சுச் சாய்வு நிலவின் சுழற்சியால் ஏற்படும் அலைகளின் விசையினால் 40,000-ஆண்டுக் காலத்தில் 2° வரை ஊசலாடுகிறது. தற்போதைய அந்தாட்டிக்க வட்டத்தின் நெட்டாங்கு தென்முகமாக ஆண்டுக்கு அளவில் நகர்ந்து வருகிறது.

அந்தாடிக்க வட்டம் தெற்கு அரைக்கோளத்திலுள்ள மிக வடக்கான அகலாங்கு ஆகும். இங்கு கதிரவன் தொடர்ந்து 24 மனிநேரம் தொடுவானத்திற்கு மேலோ அல்லது பகுதியும் கீழோ இருக்கும். இக்காரணத்தால் ஆண்டுக்கு ஒருமுறையேனும் இந்த வட்டத்தின் ஏதேனும் ஒரு புள்ளியில் கதிரவன் உள்ளக நேரப்படி நள்ளிரவில் காணப்படும். அதேபோன்று குறைந்தது ஒருமுறையேனும் பகுதியும் நடுப்பகலில் மறைந்திருக்கும். 

நேரடியான அந்தார்ட்டிக்க வட்டத்தில் உள்ள இடங்களில் இந்த நிகழ்வுகள், கொள்கையளவில், ஆண்டுக்கு ஒருமுறை நிகழும்: முறையே திசம்பர் மற்றும் சூன் கதிர்த்திருப்பங்களில் நிகழும். இருப்பினும், வளிமண்டல ஒளி விலகலாலும் கானல் நீர்களாலும் தவிரவும் கதிரவன் புள்ளியாகவின்றி ஓர் வட்டாகத் தெரிவதாலும் தெற்கத்திய வேனில்கால கதிர்த்திருப்பத்தின் போதும் நள்ளிரவுச் சூரியனை அந்தாடிக்க வட்டத்தின் வடக்கே 50 ′ () வரை காண முடியும். இதே போன்று தெற்கத்திய குளிர்கால கதிர்த்திருப்பத்தின் நாளன்று அந்தாடிக்க வட்டத்தின் தெற்கே 50 ′ () வரை பகுதி சூரியனைக் காண முடியும். இது கடல் மட்டத்திற்கானது. உயரம் செல்லச் செல்ல இந்த எல்லைகள் கூடும். ஆர்க்டிக் பகுதிகளை விட அந்தாட்டிக்க வட்டத்தில் கானல்நீர் விளைவுகள் இன்னமும் கண்ணைக் கவர்வதாக உள்ளன. இதனால் கதிரவன் உண்மையில் தொடுவானத்திற்கு கீழே இருந்தபோதும் பல ஞாயிறு தோற்றங்களையும் மறைவுகளையும் இக்கானல் நீர்கள் உருவாக்குகின்றன.
அந்தாட்டிக்க வட்டத்திற்கு தெற்கே நிரந்தரமாக வாழும் மனிதர்களில்லை. ஆனால் பல்வேறு நாடுகளால் இயக்கப்படும் பல அந்தாட்டிக்க ஆய்வு நிலையங்கள் உள்ளன; இங்கு அறிவியலாளர் அணியாக வாழ்கின்றனர். பருவங்களுக்கொருமுறை இவர்கள் மாறிக் கொள்கின்றனர். முந்தைய நூற்றாண்டுகளில் பகுதி நிரந்தரமாக சில திமிங்கில வேட்டை நிலையங்கள் அமைக்கப்பட்டிருந்தன; சில வேட்டைக்காரர்கள் ஓராண்டுக்கும் மேலாக இங்கு வாழ்ந்துள்ளனர். குறைந்தது மூன்று குழந்தைகளாவது அந்தாட்டிக்காவில் பிறந்துள்ளன; ஆனால் இவை அந்தாட்டிக்க வட்டத்திற்கு வடக்கே உள்ளன.

அந்தாட்டிக்க வட்டம் ஏறத்தாழ நீளமானது. இந்த வட்டத்திற்கு தெற்கேயுள்ள ஏறத்தாழ பரப்பளவு புவியின் 4% நிலப்பரப்பிற்கு இணையாகும். அந்தாட்டிக்கா கண்டம் இந்த வட்டத்தினுள்ளே உள்ள பெரும்பாலான பகுதியை அடக்கியுள்ளது.
முதனெடுங்கோட்டிலிருந்து கிழக்கு முகமாக அந்தாட்டிக்க வட்டம் செல்லுமிடங்கள்:



</doc>
<doc id="403156" url="https://ta.wikipedia.org/wiki?curid=403156" title="பைரேட்ஸ் ஆஃப் தி கரீபியன் - த கர்ஸ் ஆப் பிளாக் பேர்ள்">
பைரேட்ஸ் ஆஃப் தி கரீபியன் - த கர்ஸ் ஆப் பிளாக் பேர்ள்

பைரேட்ஸ் ஆஃப் தி கரீபியன் - த கர்ஸ் ஆப் பிளாக் பேர்ள்  (Pirates of the Caribbean: The Curse of the Black Pearl, தமிழில் கரீபியக் கடற்கொள்ளையர்கள் 1 - கறுப்பு முத்தின் சாபம்) என்பது 2003 ஆண்டைய அமெரிக்க கனவுருப்புனைவு திரைப்படமாகும். படத்தை  கோர் வெர்பின்ஸ்கி இயக்கியுள்ளார். மற்றும் இந்தப்படமானது  "பைரேட்ஸ் ஆஃப் தி கரீபியன் திரைப்படத் தொடரில் " முதல் படமாகும். இப்படமானது வால்ட் டிஸ்னி பிக்சர்ஸ் மற்றும் ஜெர்ரி ப்ரூக்ஹெய்மரால் தயாரிக்கப்பட்டது. இப்படமானது  டிஸ்னி தீம் பார்க்கில், வால்ட் டிஸ்னியின் பைரேட்ஸ் ஆஃப் தி கரீபியன் சவாரியின் அடிப்படையில் அமைந்துள்ளது . இந்த கதையானது கொல்லர் வில்டர்னர் (ஆர்லாந்தோ புளூம்) மற்றும் கடற்கொள்ளையன் கேப்டன் ஜாக் ஸ்பேரோ (ஜானி டெப்) ஆகியோர் இணைந்து கடத்தப்பட்ட எலிசபெத் ஸ்வான் (கீரா நைட்லி) இங்கிலாந்து கவர்னர் மகளை பிளாக் பெர்ல் கப்பலின் கேப்டன் ஹெக்டர் பர்போசா (ஜியோஃப்ரே ரஷ்) விடம் இருந்து மீட்பதை அடிப்படையாகக் கொண்டது.

ஜெய் வோல்பெர்ட்டால் 2001 ஆம் ஆண்டு தீம் பார்க் சவாரி அடிப்படையிலான ஒரு திரைக்கதை உருவாக்கப்பட்டது, மேலும்  ஸ்டோர்ட் பீட்டி 2002 ஆம் ஆண்டின் தொடக்கத்தில் அதை மீண்டும் எழுதினார். அந்தக் காலக்கட்டத்தில், தயாரிப்பாளர் ஜெர்ரி ப்ரூக்ஹெய்மர் இந்தத் திட்டத்தில் ஆர்வம் காட்டினார்; அவர் டெட் எலியட் மற்றும் டெர்ரி ரோஸியோ ஆகியோரையும் இந்தத் திரைக்கதையில் ஈடுபடுத்தி, கதைவடிவில் சிறப்புக்குரிய சாபப் பகுதியைச் சேர்த்தார்.  2002 அக்டோபர் முதல் 2003 மார்ச் வரை செயின்ட் வின்சென்ட் மற்றும் கிரெனடின்கள் மற்றும் லாஸ் ஏஞ்சல்ஸ், கலிபோர்னியா பகுதிகளில் அமைக்கப்பட்டிருந்த சோடிப்புகளிலும் (செட்), படப்பிடிப்பு நடந்தது. இது எம்.பீ.ஏ.ஏ வின் பிஜி -13 மதிப்பீடுடன் வால்ட் டிஸ்னி பிக்சர்ஸ் பதாகையின் கீழ் வெளியான முதல் திரைப்படம் என்பது  குறிப்பிடத்தக்கது.

இந்தப் படமானது 2003 சூன் 28 அன்று  கலிஃபோர்னியாவின், அனாஹெமில் உள்ள டிஸ்னிலேண்ட் பார்க்கின்  திரையுலகில் வெளியிடப்பட்டு, விமர்சகர்களிடமிருந்து நேர்மறையான விமர்சனங்களைப் பெற்றது. படமானது உலகளவில் $ 654 மில்லியனுக்கும் மேல் வசூலித்தது வெற்றியடைந்தது. பலர் இந்த வரிசை படத்தில் சிறந்த துவக்கம் என்று கருதுகின்றனர். ஜானி டெப்  முதன்மைப் பாத்திரத்தில் சிறந்த நடிகருக்கான  ஸ்க்ரீன் ஆக்டர்ஸ் கில்ட் விருதை வென்றார், மேலும் அவருக்கு சிறந்த நடிகருக்கான ஆஸ்கர் விருது, முதன்மைப் பாத்திரத்தில் சிறந்த நடிகருக்கான பிஏஎப்டி (BAFTA) விருது மற்றும் சிறந்த நடிகருக்கான கோல்டன் குளோப் விருது - மோசன் பிக்சர்சின்  இசை அல்லது நகைச்சுவை விருது ஆகியவற்றைப் பெற்றது. பிளாக் பெர்லின் சாபம் நான்கு ஆஸ்கர் விருதுகளுக்கும் பிஏஎப்டிக்கும் பரிந்துரை செய்யப்பட்டது. இந்தத் தொடரின் அடுத்தடுத்தப் படங்களான டெட் மேன்ஸ் செஸ்ட் மற்றும் அட் வேர்ல்ட்ஸ் எண்ட் ஆகியவை" "2006 ஆம் ஆண்டு மற்றும் 2007 ஆம் ஆண்டுகளில் தொடர்ச்சியாக வெளிவந்தன. அதன்பிறகு  ஸ்ட்ராங்கர் டைட்ஸ் மற்றும் டெட் மென் டால் நோல் டேல்ஸ் ஆகிய இரண்டு தொடர் படங்கள் 2011 மற்றும் 2017 ஆம் ஆண்டுகளில் வெளியிடப்பட்டன.

பிரிட்டிஷ் கப்பற்படை கப்பலில் ஆளுநர் ஸ்வான், அவரது பத்துவயது மகள் எலிசபெத் போன்றோருடன் கப்பலில் செல்லும்போது வழியில் கொள்ளையர்களால் தாக்கப்பட்ட ஒரு கப்பலில் இருந்து வில் டானர் என்ற ஒரு சிறுவனை மீட்கின்றனர். மயங்கி இருக்கும் அவனது கழுத்தில் அணிந்திருக்கும் ஒரு தங்கப்பதக்கத்தை எடுத்து அவனுக்குத் தெரியாமல் மறைத்து விடுகிறால் சிறுமி எலிசபெத்.

இது நடந்து எட்டு ஆண்டுகளுக்குப்பின் போர்ட் ராயல் துறைமுகத்தின் அருகே மூழ்கிக்கொண்டிருக்கும் நிலையில் வரும் ஒரு சிறியபடகில் இருந்து, ஜாக் ஸ்பேரோ கரை இறங்குகிறான். அப்போது எதிர்பாராவிதமாக கடலில் விழும் எலிசபெத்தை ஜாக் ஸ்பேரே காப்பாற்றுகிறான். எலிசபெத் கடலில் விழுந்தபோது அவள் கழுத்தில் அணிந்திருக்கும் பதக்கம் கடல் நீரில் படுகிறது. இதனால் இந்த பதக்கம் இருக்குமிடத்தே பிளாக்பியர்ல் என்னும் மாயக் கப்பல் மோப்பம் பிடித்துவிடுகிறது. ஜாக் ஸ்பேரோ ஒரு கொள்ளையன் என தெரிந்து அவன் சிறையில் அடைக்கப்படுகிறான். அன்று இரவு போர்ட் ராயல் துறைமுகத்துக்கு பிளாக்பியர்ல கப்பலில் கொள்ளையர்கள் வருகின்றனர். அவர்கள் தேடிவந்த பதக்கம் எலிசபெத்திடம் இருப்பதால் அவளைக் கடத்திச்செல்கின்றனர்.

பிளாக்பியர்ல் கப்பல் தலைவனான ஹெக்டர் பர்போசா அவளைக் கடத்தியதற்கான காரணத்தைக் கூறுகின்றான்; சில வருடங்களுக்கு முன் கல்லறைத் தீவு பொக்கிஷத்தை அடைவதற்காக பிளாக்பியர்ல் கப்பலில் ஒரு குழுவினர் செல்கின்றனர். அந்தக் கப்பலின் தலைவனான ஜாக் ஸ்பேரோவை ஏமாற்றி ஒரு தீவில் இறக்கிவிட்டு கப்பலை எடுத்துச்செல்கிறான் பர்போசா. இதற்கு எதிர்ப்பு தொரிவிக்கிறார் வில் டானரின் தந்தையான வில்லியம் பூஸ்ட்ரப் டானர். தீவுக்குச் சென்று தங்கத்தை கொள்ளையடித்த பிறகு சபிக்கப்பட்ட அந்தத் தங்கத்தைக் எடுத்ததால் பசி, தாகம் அடங்காத சாவே வராத நிலவொளியில் பேயாய் மாறும் சாபத்திற்கு ஆளானது தெரிகிறது. இந்த சாபத்திற்கான விமோசனமானது கொள்ளையடித்த 882 பதக்கங்களையும் அவர்களின் ரத்தத்துடன் கல்லறைத் தீவில் வைக்க வேண்டும் என்பதாகும். இதற்காகவே எலிசபெத்தை அவர்கள் கடத்திச்செல்கிறார்கள்.

இந்நிலையில் எலிசபெத்தை காதலிக்கும் வில் டானர், சிறையில் உள்ள ஜாக்கை விடுவித்து எலிசபெத்தை மீட்க உதவி கோருகிறான். இவனே வில்லியம் டானரின் உண்மையான வாரிசு என்பதையும் சாபம் தீர இவனது ரத்தமே தேவை என்பதையும் அறிந்த ஜாக், வில்லிற்கு உதவ சம்மதிக்கிறான்.

இதன்பின் எலிசபெத் மீட்கப்பட்டாளா? பர்போசாவின் சாபம் தீர்ந்ததா? என்பதே மீதிக் கதை.


</doc>
<doc id="403157" url="https://ta.wikipedia.org/wiki?curid=403157" title="இப்னு ஜுஸய்">
இப்னு ஜுஸய்

முஹம்மது இப்னு அஹ்மத் இப்னு ஜுஸய் அல் கல்பி அல் கர்னாதி(அரபு, محمد ابن احمد ابن جزي الكلبي الغرناطي)  ஓர் அறிஞர் <nowiki>மொராக்கோ</nowiki> நாட்டில் வாழ்ந்த  எழுத்தாளர்  வரலாற்று ஆய்வாளர். இவர் பிரபல நாடு காண் ஆய்வாளரான இப்னு பதூதாவின் புத்தகமான ரிஹ்லாவை எழுதியவராக அறியப்படுகிறார்.

1352-1355 கால கட்டத்தில் இப்னு பதூதா வாய் வழியாக வழங்கிய இசுலாமிய உலகம் பற்றிய ஆய்வுகளின் தொகுப்பாக ரிஹ்லா எனும் தலைப்பில் புத்தகமாக எழுதினார்.1357ம் ஆண்டு இன்றைய மொராக்கோவின் ஃபெஸ் நகரில் காலமானார்


</doc>
<doc id="403158" url="https://ta.wikipedia.org/wiki?curid=403158" title="நிலையூர் (மதுரை மாவட்டம்)">
நிலையூர் (மதுரை மாவட்டம்)

நிலையூர், தமிழ்நாட்டின் மதுரை மாவட்டம், மதுரை (தெற்கு) வட்டம், திருப்பரங்குன்றம் ஊராட்சி ஒன்றியம், நிலையூர் 1 பிட் ஊராட்சியில் அமைந்த சிற்றூர் ஆகும். 

இக்கிராமம், மதுரைக்கு தெற்கில், 12 கிமீ தொலைவில், திருப்பரங்குன்றம் மலைக்குப் பின்புறத்திலும்; திருமங்கலத்திற்கு வடக்கில், 15 கிமீ தொலைவிலும், திருப்பரங்குன்றத்திலிருந்து 3 கிமீ தொலைவிலும் உள்ளது.
நிலையூர் அஞ்சல் நிலையத்தின் அஞ்சல் சுட்டு எண் 625022; தொலைபேசி குறியீடு எண் 04549 ஆகும். நிலையூர், திருப்பரங்குன்றம் (சட்டமன்றத் தொகுதி)க்கும், விருதுநகர் மக்களவைத் தொகுதிக்கும் உட்பட்டது.

நிலையூரின் கிழக்கில் பெருங்குடி, தெற்கில் கருவேலம்பட்டி, மேற்கில் தோப்பூர் கூத்தியார்குண்டு, வடக்கில் திருப்பரங்குன்றம் உள்ளது. நிலையூருக்கு அருகில் அமைந்த நகரங்கள், மதுரை மற்றும் திருமங்கலம் ஆகும்.

2011ம் ஆண்டின் மக்கள்தொகை கணக்க்கெடுப்பின்படி, 491 வீடுகள் கொண்ட நிலையூர் கிராமத்தின் மொத்த மக்கள்தொகை 1,789 ஆகும். மக்கள்தொகையில் ஒடுக்கப்பட்டோர் 67.30% ஆக உள்ளனர். சராசரி எழுத்தறிவு 73.44 % ஆகும். 
நிலையூர் கிராமத்தின் எல்லையில் அமைந்த, சௌராட்டிர மக்களைக் கொண்ட கைத்தறிநகர் மக்கள்தொகை 6,444 ஆகும். அதில் ஆண்கள் 3,184; பெண்கள் 3,260 ஆக உள்ளனர்.

வேளாண்மை மற்றும் கைத்தறி நெசவுத் தொழில் நிலையூரின் முக்கியத் தொழிகளாகும். நிலையூர் கண்மாய் இக்கிராமத்தின் நீர் ஆதாரம் ஆகும். 

நிலையூர் அருகமைந்த தொடருந்து நிலையங்கள், திருப்பரங்குன்றம், மதுரை மற்றும் திருமங்கலம் ஆகும். மதுரை பெரியார் பேருந்து நிலையத்திலிருந்து, நகரப் பேருந்துகள் திருப்பரங்குன்றம் வழியாக நிலையூர் மற்றும் கைத்தறிநகருக்கு செல்கிறது.








</doc>
<doc id="403160" url="https://ta.wikipedia.org/wiki?curid=403160" title="முதனெடுங்கோடு">
முதனெடுங்கோடு

முதனெடுங்கோடு அல்லது முதன்மை நெடுங்கோடு ("prime meridian") புவியியல் ஆள்கூற்று முறையில் 0°ஆக வரையறுக்கப்பட்டுள்ள நிலநிரைக்கோடு ஆகும். இதற்கு நேரெதிராக 180வது நிரைக்கோடு அமைந்துள்ளது. இவை இரண்டும் இணைந்து 360°-பாகைகள் கொண்ட பெரு வட்டத்தை முழுமையாக்குகின்றன. இந்தப் பெருவட்டம் புவியின் கோளத்தை இரண்டு அரைக்கோளங்களாகப் பிரிக்கின்றன. ஒரு வரையறுக்கப்பட்ட முதனெடுங்கோட்டிலிருந்து கிழக்கிலிருந்து மேற்காகச் சென்றால் இந்த அரைக்கோளங்களை கிழக்கு அரைக்கோளம் என்றும் மேற்கு அரைக்கோளம் என்றும் பிரிக்கலாம்.

இந்த முதன்மை நெடுங்கோடு, நிலநடுக் கோடு போலன்றி முழுதும் தன்னிச்சையானது. சுழற்சி அச்சினாலும் பல மரபுநெறிகளாலும் உலக வரலாற்றில் பல்வேறு மண்டலங்களால் பல்வேறாக வரையறுக்கப்பட்டு வந்துள்ளது. தற்போது மிகவும் பரவலாக பின்பற்றப்படும் நெடுங்கோடு "பன்னாட்டு புவிச் சுழற்சி மற்றும் உசாக்குறிப்பு அமைப்புச் சேவையின் உசாக்குறிப்பு நெடுங்கோடாகும்". இது 1884இல் பன்னாட்டு சீர்தரமாக தேர்ந்தெடுக்கப்பட்ட கிரீன்விச் நெடுங்கோட்டிலிருந்து சற்றே வேறுபடுகிறது.

நெடுங்கோடுகளைக் குறித்த கருதுகோளை அலெக்சாந்திரியாவில் கிரேக்கர் எரடோசுதெனீசும் (c. 276 கிமு – c. 195 கிமு) ரோட்சில் ஹிப்பார்க்கசும் (c. 190 கிமு – c. 120 கிமு) முன்வைத்தனர். இதனை பல நகரங்களுக்குப் பயன்படுத்தியவர் புவியியலாளர் இசுட்ராபோ (64/63 கிமு – c. 24 கிபி) ஆவார். ஆனால் தொலெமி தான் (c. கிபி 90 – c. கிபி 168) முதலில் ஒரேசீராக தனது உலக நிலப்படங்களில் பயன்படுத்தியவராவார்; தனது "ஜியோக்ராபியா" என்ற நூலில் ஒரேபோல பயன்படுத்தியுள்ளார்.

அத்திலாந்திக்குத் தீவுகளான "நற்பேறு தீவுகளை" அடிப்படையாக தொலமி பயன்படுத்தினார்; இத்தீவுகள் வழமையாக கேனரி தீவுகளுடன் (13° முதல் 18°மே வரை) தொடர்பு படுத்தப்படுகின்றன. ஆனால் அவரது நிலப்படத்தில் இவை கேப் வெர்டி தீவுகளுள்ள (22° முதல் 25° மே வரை) இடத்தைக் காட்டுகின்றன. இருப்பினும் முதன்மையாக இந்த நெடுங்கோட்டை ஆப்பிரிக்காவின் மேற்கு முனைக்கு மேற்கில் (17.5° மே) பயன்படுத்தத் துவங்கினர். இதனால் எதிர்ம எண்கள் தவிர்க்கப்பட்டன. தொலமியின் முதன்மை நெடுங்கோடு 18° 40' ஆக வரையறுக்கப்பட்டது. இது தற்போதைய வின்செஸ்டருக்கு மேற்கில் (கிட்டத்தட்ட 20°மே) உள்ளது. அக்காலகட்டத்தில் அந்தந்த நாடுகளில் நிலவு மறைப்புகள் நடைபெற்ற நேரத்தைக் கொண்டு நெடுங்கோடுகள் முடிவுசெய்யப்பட்டன.

தொலமியின் "ஜியோக்ராபியா" முதலில் 1477ஆம் ஆண்டில் போலோக்னாவில் அச்சடிக்கப்பட்டன. 16ஆம் நூற்றாண்டின் பல உலக நிலப்படங்களும் இதனை அடிப்படையாகக் கொண்டே வெளியிடப்பட்டன. இருப்பினும் முதன்மை நெடுங்கோட்டை வரையறுக்க "இயற்கையான" அடிப்படை உள்ளதென்று பலரும் நம்பினர். 1493இல் கொலம்பசு அத்திலாந்திக்கின் நடுவே திசைமானி மெய்வடக்கை காட்டியதாக அறிவித்தார். இது எசுப்பானியாவிற்கும் போர்த்துகல்லிற்கும் இடையே புதியதாகக் கண்டுபிடிக்கப்பட்ட தீவுகளைப் பகிர்வதில் எழுந்த பிணக்குகளை தீர்க்கப் பயன்படுத்தப்பட்டது. தோர்தெசில்லாசு கோடு கடைசியில் கேப் வெர்டேக்கு மேற்கே முடிவு செய்யப்பட்டது. இது 1529ஆம் ஆண்டு டியோகோ ரிபைய்ரோ வெளியிட்ட நிலப்படத்தில் காட்டப்பட்டுள்ளது. சாவோ மிகுவல் தீவு (25.5°மே) இதே காரணத்திற்காக (சுழிய காந்த விலகல்) 1594 இலும் கூட பயன்படுத்தப்பட்டது. இருப்பினும் அக்காலகட்டத்தில் சுழிய காந்த விலகல் இருக்கும் கோடு நெடுங்கோடாக இருக்க வேண்டியதில்லை என்பது அறியப்பட்டிருந்தது.

1541இல் மெர்கேட்டர் தனது புகழ்பெற்ற 41 செமீ புவிக்கோளத்தை வெளியிட்டார். இதில் முதன்மை நெடுங்கோடு கேனரித் தீவுகளில் புயுர்ட்டாவென்டுரா வழியாக (14°1'மே) வரைந்துள்ளார். இவரது பிந்தைய நிலப்படங்களில் காந்தக் கருதுகோளைப் பின்பற்றி அசோர்சை பயன்படுத்தினார். 1570இல் அபிரகாம் ஓர்டெலியசு தயாரித்த முதல் நவீன நிலப்படத்தில் கேப் வெர்டே பயன்படுத்தப்பட்டது. தற்காலத்தில் 180°மேற்கு முதல் 180°கிழக்கு வரையாக எண்ணப்படுகின்றன; ஆனால் அவருடைய நிலப்படங்களில் நெடுங்கோடுகள் 0° முதல் 360° வரை எண்ணப்பட்டன. இந்த முறையே 18ஆம் நூற்றாண்டுவரை பின்பற்றப்பட்டது.

1634இல் கர்தினால் ரிச்லியூ கேனரித் தீவுகளின் மிக மேற்கத்திய தீவான பெர்ரோ தீவை பயன்படுத்தினார். புவியியலாளர் டெலிசுலே இதனை முழுமைப்படுத்தி 20°யை பயன்படுத்த முன்மொழிந்தார். இது மறைமுகமாக பாரிசின் நெடுங்கோடு ஆகும்.

18ஆம் நூற்றாண்டின் துவக்கத்தில் கடலில் நெடுங்கோட்டை அறிவதற்கான துல்லியத்தை மேம்படுத்த முயற்சிகள் மேற்கொள்ளப்பட்டன. இதன் காரணமாக யோன் அரிசன் கடற் காலமானியைக் கண்டுபிடித்தார். ஆனால் துல்லியமான விண்மீன் படங்கள் மேம்படுத்த வேண்டியிருந்தது. 1680க்கும் 1719க்கும் இடையே பிரித்தானிய வானியலாளர் ஜான் பிளேம்சுடீடும் தொடர்ந்து அவரது வாரிசு எட்மண்டு ஏலியும் நிலவின் நிலைகளை பட்டியலிட்டனர். நிலவுடனான தொலைவைக் கொண்டு கடலில் நெடுங்கோடுகளை துல்லியமாக அறிய முடிந்தது. இதற்கு தாமசு காட்பிரேயும் ஜான் ஆட்லியும் உருவாக்கிய அரைக்காற்கோளம் கருவி பயனுள்ளதாக இருந்தது. 1765க்கும் 1811க்கும் இடையே நெவில் மசுகெலினே கடல்சார் நாட்கோள் குறிப்பை (பஞ்சாங்கம்) 49 பதிப்புகள் வெளியிட்டார். இதில் அரச வானாய்வகம் உள்ள கிரீன்விச் முதன்மை நெடுங்கோடாக பயன்படுத்தப்பட்டிருந்தது. "மசுகெலினேயின் அட்டவணைகள் நிலவைக் கொண்டு இருப்பிடத்தை அறிவதை நடப்பு முறையாக்கியதோடன்றி கிரீன்விச்சை முதன்மை நெடுங்கோடாக்கியது. பாரிசின் நெடுங்கோட்டை முதன்மை நெடுங்கோடாக ஏற்றுக்கொண்ட பிரான்சிய மொழிபெயர்ப்புகள் கூட மசுகெலினேயின் கிரீன்விச்சை ஏற்றுக்கொண்டன." 

1884இல் வாசிங்டன், டி. சி.யில் நடந்த பன்னாட்டு நெடுங்கோடு மாநாட்டில் 22 நாடுகள் கிரீன்விச்சை முதன்மை நெடுங்கோடாக ஏற்று வாக்களித்தன. பிரெஞ்சு நடுநிலையான கோடாக அசோரசு அல்லது பெரிங் நீரிணைக்குப் போராடியபோதும் இறுதியில் வாக்கெடுப்பில் கலந்துகொள்ளாது விலகியிருந்தது. 1911 வரை பிரான்சு மட்டும் பாரிசை முதன்மை நெடுங்கோடாக பாவித்து வந்தது.



</doc>
<doc id="403165" url="https://ta.wikipedia.org/wiki?curid=403165" title="சிலைமான்">
சிலைமான்

சிலைமான் ("Silaiman") தமிழ்நாட்டின் மதுரை மாவட்டம், மதுரை (தெற்கு) வட்டம், திருப்பரங்குன்றம் ஊராட்சி ஒன்றியம், சிலைமான் ஊராட்சியில் அமைந்துள்ளது. சிலைமான், திருப்பரங்குன்றம் (சட்டமன்றத் தொகுதி)க்கும், விருதுநகர் மக்களவைத் தொகுதிக்கும் உட்பட்டது.

மதுரை – இராமேஸ்வரம் செல்லும் தேசிய நெடுஞ்சாலையில், வண்டியூர் மாரியம்மன் தெப்பக்குளத்திற்கு கிழக்கில் 6 கிமீ தொலைவில், வைகை ஆற்றின் கரையில் உள்ளது. இதன் அஞ்சல் சுட்டு எண் 625201 ஆகும். இதன் அருகமைந்த நகரம் மதுரை ஆகும்.

2011ம் ஆண்டின் மக்கள்தொகை கணக்கெடுப்பின்படி, 1,681 வீடுகள் கொண்ட சிலைமான் சிற்றூரின் மொத்த மக்கள்தொகை 6,436 ஆகும். அதில் ஆண்கள் 3,274; பெண்கள் 3,162 ஆக உள்ளனர். ஆறு வயதிற்குட்பட்ட குழந்தைகள் 655 ஆக உள்ளனர். சிலைமானின் சராசரி எழுத்தறிவு 88.96% ஆகும். மக்கள்தொகையில் இந்துக்கள் 76.49% ஆகவும்; இசுலாமியர்கள் 22.45% ஆகவும்; கிறித்தவர்கள் 1.06% ஆகவும் உள்ளது.





</doc>
<doc id="403172" url="https://ta.wikipedia.org/wiki?curid=403172" title="பூஜா பட்">
பூஜா பட்

பூஜா பட் (Pooja Bhatt (பிறப்பு 24 பெப்ரவரி , 1972) என்பவர் இந்தியத் திரைப்பட நடிகை பின்னணி குரல் கலைஞர், வடிவழகி, திரைப்பட தயாரிப்பாளர் மற்றும் திரைப்பட இயக்குநர் ஆவார். இவர் இந்தியத் திரைப்பட இயக்குநர் மகேசு பட்டின் மூத்த மகள் ஆவார். 1997 ஆம் ஆண்டில் தமன்னா திரைப்படத்தில் நடித்தற்காக இந்தியத் தேசியத் திரைப்பட விருது பெற்றார்.

பூஜா பட் பெப்ரவரி 24, 1972 ஆம் ஆண்டில் மும்பை, மகாராட்டிரம், இந்தியாவில் பிறந்தார். இவரின் தந்தை மகேசு பட் பாலிவுட்டின் பிரபல இயக்குநர் ஆவார். இவர் குஜராத்தி மரபைச் சேர்ந்தவர். தாய் கிரண் பட் இசுக்கொட்லாந்து, ஆர்மீனியா, மியான்மர் மரபைச் சேர்ந்தவர் ஆவார். கிரண் பட், சோனி ரஸ்தானின் மாற்றாந்தாயின் மகள் ஆவார். பூஜா பட்டிற்கு ராகுல் பட் எனும் சகோதரரும் சஹீன் மற்றும் அலீயா பட் எனும் ஒருவழிச் சகோதரிகளும் உள்ளனர். இம்ரான் ஹாஷ்மி மற்றும் ஹிராத் பட் எனும் உறவுமுறைப் பங்காளிகள் உள்ளனர். 

பூஜா பட் தனது 17 ஆம் வயது முதல் நடித்து வருகிறார். இவரின் முதல் நாடகத் திரைப்படம் 1989 ஆம் ஆண்டு ஒளிபரப்பான டாடி ஆகும். இதனை இயக்கியது இவரின் தந்தை மகேசு பட் ஆகும். இதில் அவர் அனுபம் கெர் உடன் இணைந்து நடித்திருப்பார். 

இவரின் முதல் திரைப்படம் 1991 ஆம் ஆண்டில் வெளியான தில் ஹை கே மந்தா நஹின் ஆகும். இந்தத் திரைப்படம், 1934 ஆம் ஆண்டில் வெளியாகி அகாதமி விருது வென்ற ஹாலிவுட் திரைப்படமான இட் ஹேப்பன்ட் ஒன் நைட் திரைப்படத்தின் தழுவல் ஆகும். ஸ்டார் டஸ்ட் உள்ளிட்ட சில தைரியமான கதாப்பாத்திரங்களில் நடித்தார். 

1991 இல் வெளியான சதக் திரைப்படத்தில்சஞ்சய் தத்துடன் இணைந்து நடித்தார். அதே ஆண்டில் ராகுல் ராயுடன் இணைந்து ஜுனான் திரைப்படத்தில் நடித்தார். மேலும் ஆமிர் கானுடன் இணைந்து தில்ஹை கி மந்தா நஹின் , 1993 இல் சார்,பிர் டெரி கஹானி யாட் ஆயே மற்றும் டதிபார் 1994 இல் குனேஹர், நாராஸ், ரிசி கபூருடன் இணைந்து ஹும் தோனோ , சன்னி தியோலுடன் அங்ரஷக், 1996 இல் சாருக் கானுடன் இணைந்து சஹத், 1997 இல் தமன்னா, 1998 இல் அஜய் தேவ்கானுடன் இணைந்து நடித்த சாஹம் ஆகிய திரைப்படங்களில் நடித்ததன் மூலம் பரவலாக அறியப்படுகிறார். 

இவரின் கடைசித் திரைப்படம் 2001 ஆம் ஆண்டில் வெளியான எவ்ரிபடி சேய்ஸ் ஐ யேம் ஃபைன் (அனைவரும் கூருகிறார்கள் நான் நலமாக உள்ளதாக) .அதன் பின்பு தயாரிப்பாளர், இயக்குநர் ஆகிய பணிகளில் கவனம் செலுத்தினார். இவர் முதன் முதலாக இயக்கிய திரைப்படம் 2004 ஆம் ஆண்டில் வெளியான பாப் ஆகும். இதில் நடிகர் ஜான் ஆபிரகாம் மற்றும் உதிதா கோஸ்வாமி ஆகியோர் முக்கியக் கதாப்பாத்திரத்தில் நடித்தனர். இதன் பிறகு 2006 இல் ஹாலிடே, 2007 இல் தோஹா, 2010 இல் கஜ்ராரே, 2012 இல் ஜிசம் 2 ஆகிய திரைப்படங்களை இயக்கினார்.


</doc>
<doc id="403181" url="https://ta.wikipedia.org/wiki?curid=403181" title="ராம்ஜி">
ராம்ஜி

ராம்ஜி (Ramji (பிறப்பு : சூலை 31, 1961) என்பவர் இந்தியத் திரைப்பட ஒளிப்பதிவாளர் ஆவார். இவர் செல்வராகவன், அமீர், மோகன் ராஜா, மற்றும் சங்கீத் சிவன் ஆகிய இயக்குநர்களுடன் பணிபுரிந்துள்ளார். இவர் தமிழ் , இந்தி , மலையாளம் உள்ளிட்ட மொழித் திரைப்படங்களுக்கு ஒளிப்பதிவு செய்துள்ளார். 

ராம்ஜி சூலை 31, 1961 இல்தஞ்சாவூரில் , தமிழ்நாடு பிறந்தார். 

இவரின் கூற்றுப்படி ஒளிப்பதிவு என்பது அனைவராலும் எளிதில் புரிந்து கொள்ளக் கூடிய ஒரு மொழி ஆகும் எனக் கூறியுள்ளார். மேலும் தனது பணியானது நான் என்ன நினைக்கிறேன் என்பதனை தைரியமாகக் கூறுவதற்கு கற்றுக் கொடுத்துள்ளது எனவும் கூறியுள்ளார். வாழ்க்கைக்கு தொடர்புடைய கதைகளையே தான் தெரிவு செய்வதில் திடமாக இருப்பதாகத் தெரிவித்தர். இந்தப் பணிக்கு இவர் வந்தது எதிர்பாரமல் நிகழ்ந்தது. இவரின் தொழில் வாழ்க்கையானது 1989 ஆம் ஆண்டில் என். கே. விஷ்வநாத்துடன் துவங்கியது. ஒரு நாள் தனது நண்பர் ஒருவரின் அறிவுறுத்தலின் படி பி. சி. ஸ்ரீராமை சந்தித்தார். பின் 1989 ஆம் ஆண்டு வரை அவரிடம் உதவி ஒளிப்பதிவாளராகப் பணிபுரிந்தார். இவரிடம் பணி புரிந்த காலங்கள் இவரின் திறமையை வளர்த்துக் கொள்ளவும், சில நுனுக்கங்களைக் கற்றுக்கொள்ளவும் உதவின. மேலும் கோபுர வாசலிலே, மீரா அமரன், தேவர் மகன், திருடா திருடா ஆகிய திரைப்படங்களில் உதவி ஒளிப்பதிவாளராகப் பணியாற்றினார். ஜீவா, கே. வி. ஆனந்த், திரு, பாலமுருகன், முத்துக்குமார், எம் எஸ் ஆகிய ஒளிப்பதிவாளர்களுடன் இணைந்து பணியாற்றியுள்ளார். 

1996 ஆம் ஆண்டில் ஒளிப்பதிவு இயக்குநர் ஆக வேண்டும் எனத் தீர்மானித்தார். இவரின் முதல் திரைப்படம் வள்ளல் ஆகும். இதில் சத்யராஜ், மீனா ஆகியோர் முக்கியக் கதாப்பாத்திரத்தில் நடித்தனர். மணிவண்ணன், கவுண்டமணி, மனோரமா ஆகியோர் துணைக் கதாப்பத்திரத்தில் நடித்தனர். இதனை ராஜ்கபூர் இயக்கினார். ராம்ஜி இரண்டு அல்லது மூன்று வருடங்களுக்கு ஒருமுறை தான் ஒரு படங்களில் ஒளிப்பதிவு செய்ய ஒப்புக்கொள்வார். அந்தத் திரைப்படங்கள் அவரின் விருப்பத்தைப் பூர்த்தி செய்வதாக இருந்தால் மட்டுமே ஒளிப்பதிவு செய்வார்.

1997 ஆம் ஆண்டில் வள்ளல் எனும் திரைப்படத்திற்கு ஒளிப்பதிவு செய்தார். இந்தத் திரைப்படத்தை ராஜ் பிலிம்ஸ் நிறுவனம் தயாரித்தது. இதில் சத்யராஜ், மீனா (நடிகை) ஆகியோர் முக்கியக் கதாப்பாத்திரத்தில் நடித்தனர். மணிவண்ணன், கவுண்டமணி, மனோரமா (நடிகை) ஆகியோர் துணைக் கதாப்பத்திரத்தில் நடித்தனர். இதனை ராஜ்கபூர் இயக்கினார். தேவா (இசையமைப்பாளர்) இசையமைத்தார்.

2001 ஆம் ஆண்டில் டும் டும் டும் திரைப்படத்தில் பணி புரிந்தார். இதனை மணிரத்னத்தின் மெட்ராஸ் டாக்கீஸ் நிறுவனம் தயாரித்தது. அழகம்பெருமாள் இயக்கினார். மாதவன், ஜோதிகா ஆகியோர் முக்கியக் கதாப்பாத்திரத்தில் நடித்தனர். கார்த்திக் ராஜா இசையமைத்தார். 

டிசம்பர் 13, 2002 இல் வெளியான மௌனம் பேசியதே திரைப்படத்தில் பணிபுரிந்தார். இதனை அறிமுக இயக்க்குநர்) அமீர் இயக்கினார். சூர்யா (நடிகர்), திரிசா ஆகியோர் முக்கியக் கதாப்பத்திரத்தில் நடித்தனர். யுவன் சங்கர் ராஜா இசையமைத்திருந்தார்.

2005 ஆம் ஆண்டில் ராம் திரைப்படத்தில் பணியாற்றினார். இதனை அமீர் இயக்கினார். ஜீவா, சரண்யா பொன்வண்ணன் ஆகியோர் முக்கியக் கதாப்பாத்திரத்தில் நடித்தனர்.


</doc>
<doc id="403186" url="https://ta.wikipedia.org/wiki?curid=403186" title="அமில-கார வினைகள்">
அமில-கார வினைகள்

ஒரு அமில–கார வினை ("acid–base reaction") என்பது ஒரு அமிலம் மற்றும் ஒருகாரம் இவற்றுக்கிடையே நடைபெறும் ஒரு வேதி வினை ஆகும். இந்த வினையானது காரகாடித்தன்மைச் சுட்டெண் மதிப்பைக் கண்டறிவதற்குப் பயன்படுகிறது. அமிலமும், காரமும் வினைபுரிந்து உப்பையும், நீரையும் தரும் வினை நடுநிலையாக்கல் வினை எனப்படும். அமில கார வினைகளின் வழிமுறைகளை விளக்குவதற்கான பல கோட்பாடுகள் எழுந்துள்ளன. இவை அமில கார கோட்பாடுகள் என அழைக்கப்படுகின்றன. உதாரணமாக பிரான்சுடெட் லௌரி அமில கார கோட்பாட்டினைச் சுட்டலாம்.

வாயு மற்றும் திரவ நிலையில் உள்ள அமில-கார வினைகளையோ அல்லது அமில-காரத்தன்மை மிகவும் உணரத்தக்க வகையில் இல்லாத நிலையிலோ பகுத்தாய்வு செய்வதில் இத்தகைய அமில-கார கோட்பாடுகள் மிகவும் எளிதில் உணரத்தக்க வகையில் முக்கியத்துவத்தைப் பெறுகின்றன. அமிலங்கள்-காரங்கள் தொடர்பான முதல் கருத்தியல் கோட்பாடு பிரெஞ்சு வேதியியலாளர் அந்துவான் இலவாசியே என்பவரால் கி.பி.1776 ஆம் ஆண்டுவாக்கில் முன்வைக்கப்பட்டது.

அமில-கார கோட்பாடுகள் ஒன்றுக்கொன்று ஆதரவாகவும், ஒரே கருத்தை வெவ்வேறு வழிகளில் கூறியது போலவும் அமைந்துள்ளதை சிந்திக்க வேண்டியது அவசியமாக உள்ளது. உதாரணமாக, தற்போதைய லூயியின் கோட்பாடு அமிலம் மற்றும் காரத்திற்கான விரிவான, பரந்துபட்ட வரையறையைக் கொடுப்பதாக உள்ளது. ஆனால், பிரான்சுடெட் லௌரி கோட்பாடு அதில் உள்ள ஒரு உட்பிரிவைக் குறிக்கும் வரையறையாகவும், அர்கீனியசு கோட்பாடானது மிகவுகம் குறுகிய அளவிலான வரையறுக்கப்பட்ட வரையறையாகவும் உள்ளது.

அமிலங்கள், காரங்கள் தொடர்பான முதல் கருத்தியல் கோட்பாடு அந்துவான் இலவாசியேயால் 1776 ஆம் ஆண்டு முன்வைக்கப்பட்டது. இலவாசியேயின் பார்வையில் வலிமை மிகு அமிலம் என்பது ஆக்சோஅமிலங்கள் (நைட்ரிக் காடி, சல்பூரிக் அமிலம் போன்றவை) தொடர்பானதாகவே இருந்ததால், அதிக ஆக்சிசனேற்ற எண்ணைக் கொண்ட அணு மைய அணுவாகவும், அதனை ஆக்சிசன் அணுக்கள் சூழ்ந்த நிலையிலும் இருக்கும் சேர்மங்களின் அடிப்படையிலேயே அமிலத்திற்கான வரையறையைக் கொடுத்துள்ளார். ஐதரோஆலோ காடிகளின் (HF, HCl, HBr மற்றும் HI)அமைப்பைப் பற்றி அறிந்திராத சூழ்நிலையில், கிரேக்க மொழியில் அமிலத்தை உருவாக்கும் தன்மையுடைய என்ற பொருளைத் தரும் ஆக்சிசனைச் சார்ந்து ஒரு வரையறையைத் தந்தார். இந்த வரையறை 30 ஆண்டுகளுக்கு நீடித்து நிலைத்திருந்தது. 1810 ஆம் ஆண்டில் ஹம்பிரி டேவி, ஆக்சிசைனேய கொண்டிராத ஐதரசன் சல்பைடு, ஐதரசன் தெலூரைடு மற்றும் ஐதரோஆலிக் அமிலங்கள் ஆகியவை அமிலத்தன்மை பெற்றிருப்பதைச் சுட்டிக்காட்டி அமிலத்தன்மை என்பது ஒரு தனிமத்தைச் சார்ந்த பண்பல்ல என்றும், வெவ்வேறு பொருட்கள் அமைந்துள்ள தன்மையைப் பொறுத்து உருவாகும் பண்பு என்று கூறி தனது கருத்தை முன்வைத்தார். ஆனால், இலவாசியேயின் கருத்துக்கு மாற்றாக எந்த ஒரு புதிய கோட்பாட்டையும் டேவி முன்வைக்கவில்லை. இலவாசியேயின் ஆக்சிசனைச் சார்ந்த அமிலம் தொடர்பான கோட்பாட்டில் குறிப்பிடத்தக்க மாற்றமானது, பெர்சீலியசால் முன்வைக்கப்பட்டது. அவர் அமிலங்கள் என்பவை அலோகங்களின் ஆக்சைடுகள் எனவும், காரங்கள் என்பவை உலோகங்களின் ஆக்சைடுகள் எனவும், தனது கோட்பாட்டில் தெரிவித்திருந்தார்.

1838 ஆம் ஆண்டில், ஜஸ்டஸ் வான் லீபிக், அமிலம் என்பதை ஐதரசனைக் கொண்டுள்ள மற்றும் அந்த ஐதரசனானது உலோகத்தால் இடப்பெயர்ச்சி தக்கதாகவும் உள்ள பொருள் என வரையறை செய்தார். இந்த மறுவரையறையானது, லீபிக்கின் அதிதீவிரமான கரிம அமிலங்களின் இயைபு தொடர்பான ஆய்வினடிப்படையிலும் ஆச்சிசனை அடிப்படையாகக் கொண்ட அமிலங்கள் என்பதிலிருந்து ஐதரசனை அடிப்படையாகக் கொண்ட அமிலங்களின் வரையறை தொடர்பான டேவியால் தொடங்கப்பட்ட முயற்சியை முடித்து வைப்பதாகவும் அமைந்தது. லீபிக்கின் வரையறையானது, முழுவதுமாக பட்டறிவு சார்ந்ததாக இருந்திருப்பினும், அரீனியசின் கோட்பாடு வெளிவரும் வரையிலான ஐம்பதாண்டு காலம் நிலைத்திருந்தது.


</doc>
<doc id="403189" url="https://ta.wikipedia.org/wiki?curid=403189" title="பைரேட்ஸ் ஆஃப் தி கரீபியன் - டெட் மேன்ஸ் செஸ்ட்">
பைரேட்ஸ் ஆஃப் தி கரீபியன் - டெட் மேன்ஸ் செஸ்ட்

பைரேட்ஸ் ஆஃப் தி கரீபியன் - டெட் மேன்ஸ் செஸ்ட் (Pirates of the Caribbean: Dead Man's Chest) என்பது 2006 ஆண்டைய அமெரிக்க கனவுருப்புனைவு திரைப்படமாகும். இப்படமானது "பைரேட்ஸ் ஆஃப் தி கரீபியன் திரைப்படத் தொடரில்" இரண்டாவது படமாகும். மேலும் இது "பைரேட்ஸ் ஆஃப் தி கரீபியன் - த கர்ஸ் ஆப் பிளாக் பேர்ள்" (2003) படத்தின் தொடர்ச்சி ஆகும். இதை கோர் வெர்பின்ஸ்கி இயக்க, டெட் எலியட் மற்றும் டெர்ரி ரோஸியோ ஆகியோர் எழுத, ஜெர்ரி ப்ரூக்ஹேமர் தயாரித்ததுள்ளார். கடற்கொள்ளையன் கேப்டன் ஜாக் ஸ்பெரோவுக்கு உதவியதற்காக வில்டர்னர் (ஆர்லாந்தோ புளூம்) மற்றும் அவனது காதலி எலிசபெத் ஸ்வான் (கீரா நைட்லி) ஆகியோரை, கிழக்கு இந்திய கம்பெனியின் தளபதியான கட்லேர் பெக்கெட் பிரபு கைது செய்கிறான். எலிசபெத்தை விடுதலை செய்ய கேப்டன் ஜாக் ஸ்பெரோவிடம் (ஜானி டெப்) உள்ள திசைமானியைக் கைப்பற்றி வருமாறு தளபதியான பெக்கெட் பிரபு வில்டர்னெர் ஸ்மித்திடம் ஒப்பந்தம் செய்கிறான். அந்த திசைமானியின் உதவியோடு டேவி ஜோன்ஸ் இதயம் இருக்கும் பெட்டகத்தின் இருப்பிடத்தைக் கைப்பற்றி அதை கொண்டு கடலைத் தன் கட்டுபாட்டில் கொண்டுவருவது பெக்கெட் பிரபுவின் திட்டம் .

கடலுக்கு அடியில் பெக்கெட் பிரபுவால் மூல்கடிக்கப்பட்ட ப்ளாக் பெர்ல் கப்பலை டேவி ஜோன்ஸ் மீட்டு தந்தற்காக ஜாக், ஜோன்சின் பிலயிங் டச்மேன் கப்பலில் 100 வருடம் அடிமையாக இருக்கவேண்டும். இந்தக் கடனில் இருந்து தப்பிக்க ஜாக் ஜோன்சின் இதயத்தை தேடுகிறான். இதயத்தை கண்டுபிடிப்பது, வில் தன் தந்தையை ப்லயிங் டச்மேனில் அடிமையாக சந்திப்பது, கிராகன் என்ற கடல் மிருகத்தை எதிர் கொள்வது, இறுதியில் ஜாக் கிராகனால் டேவி ஜோன்சின் (பில் நை) பெட்டகத்துக்குள் ஆடை அடைபடுவது என பல திருப்புமுனைகளைக் கொண்ட படமாக இது அமைந்தது.

பைரேட்ஸ் ஆஃப் தி கரீபியன் - த கர்ஸ் ஆப் பிளாக் பேர்ள் கதையின் தொடர்ச்சியாக 2004 ஆண்டு எலியட் மற்றும் ரோஸ்ஸியோ ஆகியோர் இரு கதைகளை உருவாக்கி வளர்த்தனர். இதையடுத்து படத்தின் படப்பிடிப்பானது 2005 பெப்ரவரி முதல் செப்டம்பர் மாதம் வரை பாலோஸ் வெர்டெஸ், செயின்ட் வின்சென்ட் மற்றும் கிரெனடின்ஸ், டொமினிக்கா, பஹாமாஸ் போன்ற இடங்களிலும், வால்ட் டிஸ்னி ஸ்டுடியோவில் அமைக்கப்பட்ட சோடனைகளிலும் நடந்தது. இந்தத் தொடரின் மூன்றாவது படமான "அட் வேர்ல்ட்ஸ் எண்ட் "உடனுக்குடன் மீண்டும் படம்பிடிக்கப்பட்டது.

"டெட் மேன்ஸ் செஸ்ட்" 2006 சூலை 7 அன்று அமெரிக்காவில் வெளியாகி, கலவையான விமர்சனங்களைப் பெற்றது. படத்தில் இடம்பெற்ற ஸ்பெசல் எபக்ட் மற்றும் நடிப்பு ஆகியவற்றுக்கு பாராட்டையும், கதையமைப்பு மற்றும் படத்தின் நீளம் ஆகியவற்றுக்காக விமர்சிக்கப்பட்டது. இப்படமானது வெளியான முதல் மூன்று நாட்களில் பல சதனைப் பதிவுகளைச் செய்தது. அமெரிக்காவில் முதல் வார இறுதியில் $ 136 மில்லியன் வசூலையும், அந்த நேரத்தில், உலகளாவிய பாக்ஸ் ஆபிஸில் $ 1 பில்லியனுக்கும் மிகுதியான வசூலை விரைவாக ஈட்டியது. இது உலகளவில் மிக கூடுதலாக வசூலித்த 23 வது படமாகவும், வால்ட் டிஸ்னி ஸ்டூடியோவின் படங்களில் இதன் வசூல் சாதனனையை முறியடித்த படமாக ஆறு ஆண்டுகள் கழித்து வெளியிடப்பட்ட படமான தி அவெஞெசர்ஸ் (2012) வெளியானது. இந்தப் படமானது சிறந்த கலை இயக்கம், ஒலித் தொகுப்பு, ஒலிக் கலவை ஆகியவற்றுக்கான அகாதமி விருது பரிந்துரைகளையும், சிறந்த காட்சி நுட்பத்துக்காகன அகதமி விருதையும் பெற்றது. இதன் அடுத்தத் தொடர்ச்சியாக "அட் வோல்ட்ஸ் எண்ட்" படம் 2007 ஆண்டு வெளியானது.

இப்படத்தின் முந்தைய படமான பைரேட்ஸ் ஆஃப் தி கரீபியன் - த கர்ஸ் ஆப் பிளாக் பேர்ள் படத்தின் இறுதியில் போர்ட் ராயல் துறைமுகத்தில் கைதியாக உள்ள வில் டானரை ஜாக்கும், எலிசபெத்தும் சேர்ந்து காப்பாற்றி தப்ப விடுகின்றனர். அதன் தொடர்ச்சியாக இப்படத்தில் போர்ட் ராயல் துறைமுகத்தின் புதிய நிவாகியான லார்ட் பெக்கட் வில் டானரையும் எலிசபெத்தையும் ஜாக் தப்ப உதவிய குற்றத்திற்காக கைது செய்கிறார். பின்னர் வில் டானரை மட்டும் விடுவித்து ஜாக்கிடம் இருக்கும் அதிசய திசைமானியை கொண்டுவந்தால் எலிசபெத்தை விட்டுவிடுவதாக கூறி விடுகிறார். சாதாரண திசைமாணிகள் வடதிசையைக் காட்டுக்கூடியன ஆனால் ஜாக் ஸ்பேரோவின் திசைமாணியோ செல்ல நினைக்கும் இடத்தின் திசையை காட்டக்கூடியது இதனைக் கொண்டு கடலை தன் கட்டுப்பாட்டில் கொண்டு வரலாம் என லார்ட் பெக்கட் வில் திட்டமிடுகிறான்.
பிளையிங் டச்மேனின் என்ற கப்பலின் தலைவன் டேவி ஜோன்ஸ். இவனின் முகத்தில் எண்காலி போன்ற தோற்றமுடைய விசித்திரமான தாடி மீசை போன்றவை இருக்கும். இவனின் இதயமானது ஒரு பெட்டகத்தில் பாதுகாப்பாக வைக்கப்பட்டு ஒரு தீவில் உள்ள மறைவிடத்தில் வைக்கப்பட்டிருக்கும். இவனை யாராலும் கொல்ல இயலாது இவனைக் கொல்ல வேண்ணுமானால் இவனின் இதயத்தக் கண்டுபிடித்து அதைக் கொன்றால் இவன் உயிர் பிரியும். இவனது கப்பலில் உள்ள மாலுமிகள் அனைவரும் இவனின் அடிமைகள் ஆவர். இவனின் அடிமைகளில் ஒருவர் வில் டானரின் தந்தையான பூஸ்ட்ரப் டானர்.
ஜாக் ஸ்பேரோ ஒரு சிறைச்சாலையில் இருந்து ஒரு சாவியின் வரைபடத்தை கைப்பற்றி வருகிறான். அந்த சாவியானது டேவி ஜோன்சின் இதயம் இருக்கும் பெட்டகத்தின் சாவியாகும். டேவி ஜோன்ஸ் ஜாக்கின் கப்பலை மீட்டுத் தந்த உதவிக்கு பிரதிபலனாக ஜாக் பதிமூன்று ஆண்டுகள் அவனது கப்பலின் தலைவனாகவும் பின்னர் ஃபிளையிங் டச்மேன் கப்பலில் அடிமை மாலுமியாகவும் இருக்க வேண்டும் என ஒப்பந்தம் செய்துள்ளான். இதனால் அடிமை வாழ்விலிருந்து மீள டேவி ஜோன்சின் இதயத்தைக் கைபற்றி அதைக் கொல்ல திட்டமிடுகிறான்.

இறுதியில் வில் டானர் தன் தந்தையை அடிமைத் தளையில் இருந்தும், எலிசபெத்தை சிறையில் இருந்தும் மீட்டானா, டேவி ஜோன்ஸின் இதயத்தை யார் கைபற்றுகின்றனர் என்பதே மீதிக்கதை.


</doc>
<doc id="403190" url="https://ta.wikipedia.org/wiki?curid=403190" title="மலோரி கஹன்">
மலோரி கஹன்

மல்லோரி ஹைட்ஸ் ஹகன் ("Mallory Hytes Hagan"; பிறப்பு: டிசம்பர் 23, 1988) என்பவர் அமெரிக்க நடிகை , வடிவழகி, மற்றும் அழகிப் பட்டங்கள் வென்றவர் ஆவார். இவர் 2013 ஆம் ஆண்டின் அமெரிக்க அழகி மற்றும் 2012 ஆம் ஆண்டின் நியூயார்க் அழகிப் பட்டம் வென்றவர் ஆவார். மேலும் 2012 நியூயார்க் நகரம் அழகி , 2011 மன்ஹாட்டன் அழகி, 2010 புரூக்ளின் அழகிப் பட்டங்களையும் பெற்றுள்ளார்.
மல்லோரி ஹைட்ஸ் ஹகன் டிசம்பர் 23, 1988 இல் ஒபேலிக்கா, அலபாமாவில் பிறந்தார். ஒபேலிக்கா உயர்நிலைப்பள்ளியில் 2007ஆம் ஆண்டில் பட்டம் பெற்றார். இவரின் தாய் ஒபேலிக்கா பகுதியில் நடனப் படமனை ஒன்றை நடத்திவருகிறார். டென்னிசியில் இவரின் பாட்டி நடனப் படமணை ஒன்றை நடத்தி வருகிறார். இவர் ஆபர்ன் பல்கலைக்கழகத்தின் முன்னாள் மாணவர் ஆவார்.இந்தப் பல்கலைக்கழகத்தில் உயிரியல் அறிவியல் பிரிவில் கல்வி பயின்றார். மேலும் இவர் பெண்களுக்கான சகோதரத்துவத்தை வலியுறுத்தும் "பி பேடா பி" "அலபாமா" எனும் அமைப்பின் உறுப்பினராகவும் உள்ளார். இந்த அமைப்பில் இருந்து ஒரு நபர் பெறும் நான்காவது அமெரிக்க அழகி விருது இது ஆகும். இதற்கு முன் "மர்லின் வன் தெபர், ஜாக்கி மேயர், மற்றும் சூசன் அகின்" ஆகியோர் இதற்கு முன் பெற்றுள்ளனர்.

அக்டோபர் 2008 இல் ஹகன் புரூக்ளின் அருகில் உள்ள "பெட்ஃபோர்ட்" பகுதியில் குடியேறினார். அந்த சமயத்தில் அவரிடம் $1000 பணமும் , அழகியாகவேண்டும் என்ற கனவும் இருந்தது. இவர் அமெரிக்க அழகிப்பட்டத்தை வென்ற போது அவர் "பார்க் ஸ்லோப்பில்" வசித்ததாக சில தகவல்கள் உள்ளன. ஆனால் அவர் விண்ஸர் டெர்ரஸ், புரூக்ளினில் இருந்ததாக த நியூயார்க் டைம்ஸ் தெரிவித்தது. ஹகன் 2008 இல் புரூக்ளின் வந்தது முதல் அவர் 2013 இல் அமெரிக்க அழகிப் பட்டத்தைப் பெற்றது வரை சன்செட் பார்க் மாற்றும் வில்லியம்ஸ்பர்க் உள்ளிட்ட ஆறு இடங்களில் குடியேறினார். 

2013 ஆம் ஆண்டில் அமெரிக்க அழகிப் போட்ட்டியின் போது அவர் ஃ"பேஷன் இன்ஸ்டியூட் ஆஃப் டெக்னாலஜி" நிறுவனத்தில் படித்து வந்தார். அங்கு படித்துக் கொண்டிருக்கும் போது விளம்பரப்படுத்துதல், சந்தைப்படுத்தல், மற்றும் பேரார்வத்தோடு வாசனைத் திரவியம் மற்றும் அழகு சாதனைப்பொருட்களை விளம்பரம் செய்தல் போன்றவற்றைக் கற்றுக் கொண்டார். இவர் பல விதமான முறைகளில் அழகிப்போட்டிகளில் பங்குபெறுவதற்காக பயிற்சி எடுத்துக் கொண்டார். இவர் "ரிச்சர்டு டேலன்ஸ், சோஹீ லீ, மறும் மார்க் ஃபிஷர்" உள்ளிட்ட பயிற்சியாளர்களிடம் பயிற்சி பெற்றார். 

மார்ச் 28, 2010 இல் புரூக்ளின் அழகிப் போட்டியில் வெற்றி பெற்றார். இதற்குமுன்பாக அலபாமா அழகிப்போட்டி மற்றும் அலபாமா அழகிபோட்டியின் சிறந்த பதின்ம பெண் ஆகிய போட்டிகளில் மேலடல்செறிஞர் இடம் பிடித்தார். 2008 ஆம் ஆண்டின் அலபாமா அழகிப்போட்டியின் போது பட்டம் வெல்வதே தனது இலக்கு எனத் தெரிவித்தார். ஹகன் தனது 13 வயது முதல்17 வயது வரை அலபாமா அழகிபோட்டியின் சிறந்த பதின்ம பெண் போட்டியில் போட்டியிட்டார். 

2010 ஆம் ஆண்டின் நியூயார்க் அழகிப்போட்டி மற்றும் 2011 ஆம் ஆண்டின் நியூயார்க் அழகிப்போட்டிகளில் மேலடல்செறிஞராக வந்தார். பின் 2012 ஆம் ஆண்டின் நியூயார்க் அழகிப்போட்டியில் வெற்றி பெற்றார். அந்தப் போட்டியில் 2014 ஆம் ஆண்டின் நியூயார்க் அழகிப்போட்டியில் வெற்றி பெற்ற நினா டவுலுரி மேலடல்செறிஞரானார். 


</doc>
<doc id="403201" url="https://ta.wikipedia.org/wiki?curid=403201" title="விரகனூர்">
விரகனூர்

விரகனூர் (Viraganur), தமிழ்நாட்டின் மதுரை மாவட்டம், மதுரை (தெற்கு) வட்டம், திருப்பரங்குன்றம் ஊராட்சி ஒன்றியம், விரகனூர் ஊராட்சியில் அமைந்துள்ளது. இதன் அஞ்சல் சுட்டு எண் 625009 ஆகும். தொலைபேசி குறியீடு எண் 04549 ஆகும். விரகனூர், திருப்பரங்குன்றம் (சட்டமன்றத் தொகுதி)க்கும், விருதுநகர் மக்களவைத் தொகுதிக்கும் உட்பட்டது. 
விரகனூர், மதுரை - வண்டியூர் மாரியம்மன் தெப்பக்குளத்திற்கு கிழக்கே மூன்று கிமீ தொலைவில், இராமேஸ்வரம் சாலையில், வைகை ஆற்றின் கரையில் உள்ளது. மதுரை பெரியார் பேருந்து நிலையத்திலிருந்து 7 கிமீ தொலைவில் உள்ளது. வாரணாசி - கன்னியாகுமரியை இணைக்கும் தேசிய நெடுஞ்சாலை 7 (இந்தியா) இதனருகே செல்கிறது. 


2011ம் ஆண்டின் மக்கள்தொகை கணக்கெடுப்பின்படி, 1,826 வீடுகள் கொண்ட விரகனூர் கிராமத்தின் மக்கள்தொகை 7,121 ஆகும். சராசரி எழுத்தறிவு 87.35% ஆகும். பாலின விகிதம், ஆயிரம் ஆண்களுக்கு 968 பெண்கள் வீதம் உள்ளனர். இக்கிராமத்தில் இந்துக்கள் 95.87%; கிறித்தவர்கள் 3.62%; இசுலாமியர் 0.43%; மற்றவர்கள் 0.10% ஆக உள்ளனர். இங்கு தமிழ், தெலுங்கு மற்றும் சௌராட்டிர மொழிகள் பேசப்படுகிறது. 



</doc>
<doc id="403204" url="https://ta.wikipedia.org/wiki?curid=403204" title="மதுரை மேற்கு வட்டம்">
மதுரை மேற்கு வட்டம்

மதுரை மேற்கு வட்டம், மதுரை தெற்கு வட்டத்தின் வருவாய் கிராமங்களையும் மற்றும் மதுரை மாநகராட்சியின் மேற்கு மண்டலத்தின் சில பகுதிகளையும் கொண்டு, 12 பிப்ரவரி 2014 அன்று துவக்கப்பட்டது. 
மதுரை மேற்கு வட்டம் 21 வருவாய் கிராமங்களைக் கொண்டது.மதுரை மேற்கு வட்டாட்சியர் அலுவலகம், 23, தேனி சாலை, பென்னர் காலனி, விராட்டிப்பத்து, மதுரை 625014 எனும் முகவரியில் இயங்குகிறது.

இவ்வருவாய் வட்டத்தில் 23 கல்லூரிகளும், 14 உயர்நிலைப்பள்ளிகளும்; 13 மேனிலைப்பள்ளிகளும் மற்றும் மதுரை காமராசர் பல்கலைக்கழகமும் கொண்டது. மேலும் 12 ஆரம்ப சுகாதார நிலையங்களும் உள்ளது.



</doc>
<doc id="403214" url="https://ta.wikipedia.org/wiki?curid=403214" title="மதுரை கிழக்கு வட்டம்">
மதுரை கிழக்கு வட்டம்

மதுரை கிழக்கு வட்டம், மதுரை வடக்கு வட்டத்தின் 98 வருவாய் கிராமங்களைக் கொண்டு, இப்புதிய வருவாய் வட்டம் 12 பிப்ரவரி 2014 அன்று துவக்கப்பட்டது இவ்வட்டத்தின் வட்டாட்சியர் அலுவலுகம், கதவு இலக்கம் 48, 70 அடி ரோடு, , பைபாஸ் சாலை, எஸ் பி ஒ இரண்டாம் காலனி, எஸ். எஸ். காலனி, புதிய எல்லீஸ்நகர், மதுரை 625016 எனும் முகவரியில் தற்காலிகமாகச் செயல்படுகிறது. மதுரை கிழக்கு ஊராட்சி ஒன்றியம், மதுரை கிழக்கு வருவாய் வட்டத்தில் உள்ளது. இவ்வட்டத்தில் இரண்டு ஆரம்ப சுகாதார நிலையங்கள் உள்ளது. 

22,111 ஹெக்டேர் பரப்பளவு கொண்ட மதுரை கிழக்கு வட்டத்தின், 2011ம் ஆண்டின் மக்கள்தொகை கணக்கெடுப்பின்படி, மக்கள்தொகை 1,58,680 ஆகும். அதில் ஆண்கள் 80,895; பெண்கள் 77,785 ஆக உள்ளனர். மதுரை கிழக்கு வட்டத்தில் 106 வருவாய் கிராமங்கள் கொண்டது. இவ்வட்டத்தில் 9779 ஹெக்டேர் நன்செய் நிலமும்; 4026 ஹெக்டேர் புன்செய் நிலமும் கொண்டுள்ளது. இவ்வட்டத்தில் மதுரை கிழக்கு ஊராட்சி ஒன்றியம் உள்ளது.

மதுரை கிழக்கு வருவாய் வட்டம், வருவாய் ஆய்வாளர்களின் கீழ் 7 உள்வட்டங்கள் (பிர்க்காக்கள்) கொண்டது. அவைகள்; கள்ளந்திரி, அப்பன்திருப்பதி, அரும்பனூர், யா. ஒத்தக்கடை, இராஜாக்கூர், குன்னத்தூர் மற்றும் சக்கிமங்கலம் ஆகும். இந்த ஏழு உள்வட்டங்களின் கீழ் 106 வருவாய் கிராமங்கள் உள்ளது.

மதுரை கிழக்கு வட்டத்தில் ஆறு கல்லூரிகளும்; 14 உயர்நிலைப் பள்ளிகளும்; 8 மேல்நிலைப் பள்ளிகளும் இயங்குகிறது. 

இவ்வட்டத்தில் உள்ள மீனாட்சிபுரம், இடையப்பட்டி, குன்னத்தூர், கருப்புக்கல், வண்டியூர் மற்றும் கலிகாப்பான் கிராமங்களில் கருங்கற்கள் வெட்டியெடுக்கும் சுரங்கங்கள் உள்ளது.



</doc>
<doc id="403217" url="https://ta.wikipedia.org/wiki?curid=403217" title="இலுப்பையூர் (திருச்சிராப்பள்ளி மாவட்டம்)">
இலுப்பையூர் (திருச்சிராப்பள்ளி மாவட்டம்)

இலுப்பையூர் ("Iluppaiyur") திருச்சி மாவட்டத்தில் சாத்தனூர் பஞ்சாயத்தில் அமைந்துள்ள ஒரு கிரமமாகும். முசிறி தாலுகாவைச் சேர்ந்த திண்ணனூர் அஞ்சல் நிலையத்திற்கு உட்பட்ட, இலுப்பையூரின்  பின்கோடு எண் 621006. இக்கிராமத்தில் வசிக்கும் பெரும்பாலான மக்கள் ஆறுநாட்டு வேளாளர் சமூகத்தை சேர்ந்தவர்கள். இலுப்பையூர், திருச்சியிலிருந்து சுமார் 30 கி. மீ. தொலைவிலும், கரட்டாம்பட்டியிலுருந்து  (திருச்சி -துறையூர் மெயின் ரோடு  SH-62) 4 கி. மீ. தொலைவிலும் அமைந்துள்ளது. கிணற்று பாசணம் மூலம் செய்யும் விவசாயத்தை அடிப்படையாக கொண்ட இவ்வூரின் பிரதான விவசாய உற்பத்தி தானியம் நெல்லாகும். இலுப்பையூரின் மொத்த மக்கள் தொகை சுமார் 500 பேர். தற்போது, சுமார் 300 வாக்காளர்கள் இந்த கிராமத்தில் வசிக்கிறார்கள். சுமார் 60 மாணவ, மாணவிகள் படிக்கும் முசிறி ஊராட்சி ஒன்றிய தொடக்க பள்ளியும் அரசு அங்கன் வாடி மையமும் இலுப்பையூரில் அமைந்துள்ளது.

அருள்மிகு  செல்வ கணபதி கோவில், அருள்மிகு மகாமாரியம்மன் கோயில், அருள்மிகு ஆலடி முத்து கருப்பண்ணசாமி கோயில், அருள்மிகு வல்லம் பிடாரி அம்மன் கோயில்  மற்றும் அருள்மிகு அய்யணார் கோயில் ஆகிய கோயில்கள் இலுப்பையூரில் அமைந்துள்ளது. மேலும், ஆறுநாட்டு வேளாளார்களின் குலதெய்வ கோயில்களான் அருள்மிகு தொட்டிச்சி அம்மன் கோயில் மற்றும் அருள்மிகு ஆப்பூர் நல்லேந்திரர் கோயில் ஆகியனவும் இங்கு அமைந்துள்ளது.

சித்திரைத் திருவிழா (குடியழைப்பு விழா), இலுப்பையூரில் கொண்டாடப்படும் பிரபலமான திருவிழாக்களில் ஒந்றாகும். ஐந்து நாட்கள் நீடிக்கும் இவ்விழா ஒவ்வொரு ஆண்டும் மே மாதம் கொண்டாடப்படும். பணி நிமித்தம் காரணமாக பல்வேறு இடங்களில் மக்கள் வசித்தாலும், ஊரில் திருவிழா என்றால் அனைவரும் தங்களுடைய சொந்த ஊருக்கு வந்துவிடுவார்கள்.



</doc>
<doc id="403227" url="https://ta.wikipedia.org/wiki?curid=403227" title="கரிமசிலிக்கன் சேர்மங்கள்">
கரிமசிலிக்கன் சேர்மங்கள்

கரிமசிலிக்கன் சேர்மங்கள் (Organosilicon compounds) என்பவை கரிமம்-சிலிக்கான்  பிணைப்புகளைக்  கொண்டுள்ள  கரிம உலோக சேர்மங்கள் ஆகும்.  கரிமசிலிக்கன் வேதியியல்  அவற்றின் தயாரிப்பு முறைகள் மற்றும் பண்புகள் தொடர்பான அறிவியலாகும். பெரும்பாலான கரிமசிலிக்கன் சேர்மங்கள்  சாதாரண  கரிமச்  சேர்மங்களையே  ஒத்திருக்கின்றன.  இவை  நிறமற்ற,  எளிதில் தீப்பற்றக்கூடிய, நீரை விரும்பக்கூடிய மற்றும்  காற்றில்  நிலைத்தன்மையை பெற்றவையாக  உள்ளன. சிலிக்கான் கார்பைடு ஒரு கனிமச்  சேர்மம் ஆகும்.

கரிமசிலிக்கன் சேர்மங்கள் வணிகரீதியான உற்பத்திப் பொருட்களில் அதிகமாகப் பயன்படுத்தப்படுகின்றன. மிகப்பொதுவாக இவை சிலிக்கோன்களிலிருந்து பெறப்படுபனவாகவும், கசிவுள்ள இடத்தை ஒட்டுவதற்குப் பயன்படும் அடைப்புப் பொருளாகவும், சக்கைகளாகவும், நீர்க்கசிவைத் தடுக்கும் ஒட்டுபொருளாகவும், பொதுவான ஒட்டும் பொருட்களாகவும், பூச்சுகளாகவும்  உள்ளன.  இதர முக்கியமான  பயன்களாக விவசாயத்தில் களைக்கொல்லி மற்றும் பூஞ்சைக்கொல்லி போன்ற துணையூக்கிகளாகவும் பயன்படும் தன்மையைக் குறிப்பிடலாம்.
கார்பன், சிலிக்கான் பிணைப்புகள் உயிரியல் பொருட்களில் காணப்படுவதில்லை. மற்றொருபுறத்தில், சிலிகேட்டுகள், மறுபுறம், இருகலப்பாசிகளில் இதன் இருப்பு நன்கறியப்பட்டுள்ளது. சிலேபுளோஃபெனானது  பைரித்ராய்டு பூச்சிக்கொல்லி போல செயல்படும் ஒரு கரிம சிலிக்கன் சேர்மமாகும். பல கரிம சிலிக்கன் சேர்மங்கள் மருத்துவப்பயன்பாடுகளுக்காக அல்லது மருந்துகளாக ஆராயப்பட்டுள்ளன.

பெரும்பாலான கரிமசிலிக்கன் சேர்மங்களில், Si நான்கு இணைதிறன் கொண்டதாகவும் நான்முகி மூலக்கூறு வடிவமைப்பைப் பெற்றதாகவும் காணப்படுகின்றது. கார்பன்-கார்பன் பிணைப்புகளோடு ஒப்பிடும் போது கார்பன்-சிலிக்கான் பிணைப்புகள் அதிக நீளமானவையாகவும் (186 பிகோமீட்டர் எதிர் 154 பிகோமீட்டர்) மற்றும் வலிமை குறைந்தவையாகவும் உள்ளன. (பிணைப்புப் பிரிப்பாற்றல் 451 கிலோயூல்/மோல் எதிர் 607 கிலோயூல்/மோல்) கார்பன்-சிலிக்கான் பிணைப்பானது (C–Si) சிறிதளவு கார்பன் அணுவை நோக்கி முனைவுறுத்தப்பட்டுள்ளது. ஏனெனில், கார்பன் அணுவானது சிலிக்கானைக் காட்டிலும் அதிக இலத்திரன் கவர் தன்மை கொண்டதாக இருப்பதாகும். (C 2.55 எதிர் Si 1.90). கார்பன்-கார்பன் பிணைப்புகளைக் காட்டிலும் சிலிக்கான்-கார்பன் பிணைப்புகள் எளிதில் முறிவுறுகிறது. கரிமசிலேன்களில் உருவாகும் பிணைப்பு முனைவுறும் தன்மையின் வெளிப்பாடானது சகுராய் வினையில் காணப்படுகிறது. பிளெமிங் டாமாவ் சேர்க்கை வினையில் சில குறிப்பிட்ட அல்கைல் சிலேன்கள் ஆக்சிசனேற்றத்திற்குட்படுத்தப்பட்டு ஆல்ககால் கிடைக்கிறது.

மற்றுமொரு வெளிப்பாடானது β-சிலிக்கான் விளைவாகும். இது β-சிலிக்கான் அணுவால் ஒரு கார்பன்நேரயனியின் மீது ஏற்படுத்தப்படும் நிலைத்தன்மை அதிகரிக்கப் பயன்படும் செயல்முறையாகும். இந்த விளைவானது கார்பன் நேரயனியின் வினைத்திறன் தொடர்பான பல தாக்கங்களை ஏற்படுத்துகிறது

Si–O பிணைப்பானது (809 கிலோயூல்/மோல் எதிர் 538 கிலோயூல்/மோல்) C–O பிணைப்பை விட வலிமையானதாகும்.

முதல் கரிமசிலிக்கன் சேர்மமான டெட்ராஎதிலீன்சிலேன், சார்லசு ஃப்ரீடல் மற்றும் ஜேம்சு கிராப்ட்சு ஆகியோரால் 1863 ஆம் ஆண்டு டெட்ராகுளோரோசிலேன் மற்றும் டைஎதில்துத்தநாகம் ஆகியவற்றின் வினையால் தயாரிக்கப்பட்டது.

பெரும்பான்மையான கரிமசிலிக்கன் சேர்மங்கள் கரிமசிலிக்கன் குளோரைடுகளிலிருந்து (CH)SiCl பெறப்படுகின்றன. இந்த குளோரைடுகள் மெதில் குளோரைடுடன் ஒரு சிலிக்கான்-தாமிர உலோகக்கலவையுடனான வினையின் மூலமாக நேரடி முறையில் தயாரிக்கப்படுகின்றன. முக்கியமான, மிகவும் வேண்டப்படுகிற விளைபொருளானது டைமெதில்குளோரோசிலேன் ஆக உள்ளது:

டிரைமெத்தில்சிலைல் குளோரைடு மற்றும் மெதில்ட்ரைகுளோரோசிலேன் உள்ளிட்ட பல்வேறு வகையான பிற விளைபொருட்கள் பெறப்படுகின்றன. ஏறக்குறைய 1 மில்லியன் டன் கரிமசிலிக்கன் சேர்மங்கள் ஒவ்வொரு ஆண்டும் தயாரிக்கப்படுகின்றன. இந்த முறையை பினைல் குளோரோசிலேன்களைத் தயாரிக்கவும் பயன்படுத்தலாம்.

பல வேதி வினைக்குழுக்களில் சிலிக்கன் ஒரு பகுதிப் பொருளாக உள்ளது. இவற்றில் பல கரிமச்சேர்மங்களை ஒத்திருக்கின்றன. மூன்றாவது தொடர் மற்றும் அதற்கு கீழான தொடர்களில் உள்ள 2 என்ற முதன்மை குவாண்டம் எண்ணுக்கு அதிகமான குவாண்டம் எண்னைப் பெற்ற வேதித்தனிமங்கள் பல பிணைப்புகளை உருவாக்க முடியாது என்ற இரட்டைப் பிணைப்பு விதியின் விளைவால் நீண்டு வளையும் விதிவிலக்குகள் தோன்றுகின்றன. 

சிலனோல்கள் ஆல்ககால்களை ஒத்த அமைப்புச் செயலிகளாகும். அவை பொதுவாக சிலில் குளோரைடுகளை நீராற்பகுப்பதால் உருவாகின்றன:
உலோக வினையூக்கிகளைப் பயன்படுத்தி சிலில் ஐதரைடுகளை ஆக்சிசனேற்றம் செய்து சிலனோல்கள் தயாரிக்கப்படுகின்றன.
Many silanols have been isolated including 
(CH3)3SiOH மற்றும் (C6H5)3SiOH. உள்ளிட்ட சில சிலனோல்கள் தனித்துப் பிரிக்கப்பட்டுள்ளன. தொடர்புடைய ஆல்ககால்களைக் காட்டிலும் இவை 500x அளவு அதிக அமிலத்தன்மை கொண்டவையாகும். சிலனோல்களின் புரோட்டான் நீக்கம் பெற்ற வழிப்பொருட்களே சிலாக்சைடுகள் ஆகும் :
சிலனோல்கள் நீரிறக்க வினைக்கு உட்பட்டு சிலாக்சேன்களைத் தருகின்றன. 
திரும்பத்திரும்ப வரும் சிலாக்சேன் இனைப்புகளைக் கொண்ட பலபடிகள் சிலிக்கோன்கள் எனப்படுகின்றன. இரட்டைப் பிணைப்பைக் Si=O கொண்ட சிலனோன்கள் நிலைப்புத் தன்மை அற்றவையாக உள்ளன. 

Si-O-C என்ற இணைப்பை சிலில் ஈதர்கள் பெற்றிருக்கும். சிலில் குளோரைடுகள் ஆல்ககால்களுடன் வினை புரிவதால் சிலில் ஈதர்கள் உருவாகின்றன. 
(CH3)3SiCl + ROH → (CH3)3Si-O-R + HCl
ஆல்ககால்களைப் பாதுகாக்கும் குழுக்களாக சிலில் ஈதர்கள் விரிவாக பயன்படுத்தப்படுகின்றன..
Si-F பிணைப்புகளின் வலிமையை சுரண்டுவதன் மூலம் சிலில் ஈதர்களின் பாதுகாப்பை நீக்க முடியும். இதற்கு டெட்ரா-.என்-பியூட்டைலமோனியம் புளோரைடு போன்ற புளோரைடு மூலங்கள் பயன்படுத்தப்படுகின்றன. 

கரிம சிலில் குளோரைடுகள் முக்கியமான கரிம வேதியியல் பொருள்களாகும். சிலிக்கோன் பலபடிகளைத் தயாரிக்க அவை பெரும்பாலும் பயன்படுத்தப்பபடுகின்றன. டைமெத்தில்டைகுளோரோசிலேன்(Me2SiCl2), மெத்தில்டிரைகுளோரோசிலேன் (MeSiCl3) மற்றும் டிரைமெத்தில்சிலில்குளோரைடு போன்றவை முக்கியமான சிலில் குளோரைடுகளாகும். டைகுளோரோமெத்தில்பீனைல்சிலேன், டிரைகுளோரோ(குளோரோமெத்தில்)சிலேன், டிரைகுளோரோ(டைகுளோரோபீனைல்)சிலேன், டிரைகுளோரோயெத்தில்சிலேன் மற்றும் பீனைல்டிரைகுளோரோசிலேன் உள்ளிட்டவை சிறப்பான நோக்கிற்காக உருவாக்கப்பட்ட வர்த்தகப் பயன்பாட்டு வழிப்பொருள்களாகும்.

கரிமசிலிக்கன் சேர்மங்கள் கரிமத்தொகுப்பு வினைகளில் பரவலாகப் பயன்படுத்தப்படுகின்றன. குறிப்பாக டிரைமெத்தில்சிலில்குளோரைடு (Me3SiCl) ஒரு சிலிலேற்றும் முகவராக செயல்படுகிறது. எக்சா ஆல்க்கைல்டைசிலாக்சேன்களுடன் கந்தக அமிலம் மற்றும் ஒரு சோடியம் ஆலைடு சேர்த்து சூடுபடுத்தும் பிளட் வினை இதற்கு எடுத்துக்காட்டாகும்.

C–H பிணைப்பைக் காட்டிலும் சிலிக்கன் ஐதரசன் பிணைப்பு நீளமானதாகும். C–H பிணைப்பு நீளம் 105 பைக்கோமீட்டர்கள், Si-H பிணைப்பு நீளம் 148 பைக்கோ மீட்டர்களாகும். வலிமையும் அதனுடன் ஒப்பிடும் போது இது அதிகமாகும் (338:299) ஐதரசன் சிலிக்கனைக் காட்டிலும் அதிக மின்னெதிர்தன்மை கொண்டதாக உள்ளது. எனவே பெயரிடும்போது சிலில் ஐதரைடுகள் எனப் பெயரிடுகிறார்கள். சேர்மத்திற்கு பெயரிடும்போது ஐதரசன் இருப்பது முன்னிலைப் படுத்தப்படுவதில்லை. டிரையெத்தில்சிலேன் Et3SiH.என பெயரிடப்படுகிறது.பீனைல்சிலேன் PhSiH3 எனவும் பெயரிடப்படுகின்றன. மூலச் சேர்மம் SiH4 சிலேன் எனப்படுகிறது.


</doc>
<doc id="403232" url="https://ta.wikipedia.org/wiki?curid=403232" title="இலுப்பையூர்">
இலுப்பையூர்

"இலுப்பையூர்" கீழ்கண்டவற்றுள் ஏதேனும் ஒன்றாக இருக்கலாம். 



</doc>
<doc id="403256" url="https://ta.wikipedia.org/wiki?curid=403256" title="ஆர்ப்பினோ">
ஆர்ப்பினோ

ஆர்பினம் ஃபுரோசினோன் மாகாணத்தின் ஒரு நகராட்சி ஆகும், லத்தீன் பள்ளத்தாக்கு பகுதியில் மத்திய இத்தாலியில் லசியோ பிராந்தியத்தில் இது அமைந்துள்ளது.

பண்டைய நகரம் ஆர்ப்பினோ குறைந்தது கி.மு. 7 ஆம் நூற்றாண்டில் பேலசுகி உடன் இணைக்கப்பட்டது. அது ரோமர்கள் கைப்பற்றப்பட்ட மற்றும் கி.மு. 305 நகரத்தில் கொடுமைப்படுத்துதல் கொடுக்கப்பட்ட இது கி.மு. 188 ஆம் ஆண்டில் ரோமன் வாக்குகளை பெற்றது. கி.மு 90 ஆம் ஆண்டில் நகராட்சி நிலையைப் பெற்றது. கயஸ் மரிஸும் சிசரோவும் அர்பினியிலிருந்து வந்தனர். மார்கஸ் விஸ்பனீயஸ் அகிரிப்பா அர்பினினுடைய சொந்த ஊர் என்றும் இந்த நாளில் தொடர்கிறது ஒரு வாய்வழி பாரம்பரியம். வரலாற்றாசிரியர்கள் அவருடைய தோற்றத்தை உறுதிப்படுத்த முடியவில்லை.
அர்பினோவில் உள்ள பழைய ரோமன் பாசல் அலை ஆரம்ப கால இடைவெளிகளில் ரோமானிய டச்சியும் பெனெவெனோவின் டச்சியும் அதன் மூலோபாய நிலைப்பாட்டிற்கு முரண்பட்டன. 11 ஆம் நூற்றாண்டிற்குப் பிறகு நோர்மன்ஸ் ஹோஹென்ஸ்டூஃபென் மற்றும் பாப்பல் மாநிலங்களால் ஆட்சி செய்யப்பட்டது. 1229 இல் பிரடெரிக் இரண்டாம் மற்றும் 1242 இல் கான்ராட் IV ஆகியவற்றால் இது இரண்டு முறை அழிக்கப்பட்டது;

=References=


</doc>
<doc id="403259" url="https://ta.wikipedia.org/wiki?curid=403259" title="கிரார்துசு மெர்காதோர்">
கிரார்துசு மெர்காதோர்

கிரார்துசு மெர்காதோர் ("Gerardus Mercator",; 5 மார்ச் 1512 – 2 திசம்பர் 1594) 16ஆம் நூற்றாண்டில் வாழ்ந்த செருமானிய நிலப்படவரைவியலாளர், புவியியலாளர் மற்றும் அண்ட அமைப்பியலாளர். 1569இல் உலக நிலப்படத்தை உருவாக்கியதற்காக இவர் பெரிதும் அறியப்படுகிறார். இவரது மெர்காதோர் வீழல் என்ற கருதுகோளைப் பயன்படுத்தி இந்த நிலப்படத்தை உருவாக்கினார். கடலில் செல்லும்போது ஒரே திசையளவு கொண்ட வழிகளை நேர்கோடுகளாக காட்டுதலே மெர்காதோர் வீழல் ஆகும். இந்த கருதுகோள் இன்றளவிலும் கடல் வழிகாட்டுதல் படங்களில் பின்பற்றப்படுகின்றது. 

நெதர்லாந்தின் நிலப்படவரைவியல் கல்லூரியை நிறுவியர்களில் இவரும் ஒருவராவார். இது மிகவும் குறிப்பிடத்தக்க கல்வி நிலையமாக அக்காலக்கட்டத்தில் (ஏறத்தாழ 1570கள்–1670கள்) இருந்தது. தனது வாழ்நாளில் இவரே உலகின் மிகவும் புகழ்பெற்ற நிலப்படவியலாளராக விளங்கினார். நிலப்படவரைவியலைத் தவிர இவருக்கு சமயவியல், மெய்யியல், வரலாறு, கணிதம், புவியின் காந்தப்புலம் ஆகிய துறைகளிலும் ஆர்வம் இருந்தது. செதுக்குதல், வனப்பெழுத்து உலக உருண்டைகளையும் அறிவியல் கருவிகளை உருவாக்குதல் போன்றவற்றிலும் சிறந்து விளங்கினார்.

அவரது காலக்கட்டத்தைச் சேர்ந்த மற்ற அறிவியலாளர்களைப் போலன்றி மெர்காதோர் அதிகம் பயணிக்கவில்லை. அவரது புவியியல் அறிவை நூல்களைப் படித்தே வளர்த்துக் கொண்டார். அவரது சொந்த நூலகத்தில் 1000 நூல்களையும் நிலப்படங்களையும் சேகரித்து வைத்திருந்தார். இவற்றை தன்னைக் காணவந்தோர் மூலமாகவும் ஆறு மொழிகளில் மற்ற அறிவியலாளர்கள், பயணிகள், வணிகர்கள், மாலுமிகளுடன் நிகழ்த்திய கடிதப் போக்குவரத்தாலும் சேகரித்தார். மெர்காதோரின் துவக்க கால நிலப்படங்கள் அளவில் பெரிய வடிவங்களாக சுவற்றில் தொங்குவிடுமாறே இருந்தன. ஆனால் வாழ்நாளின் பிற்பகுதியில் நூற்றுக்கும் கூடுதலான வட்டார நிலப்படங்களை சிறிய வடிவங்களில் வெளியிட்டார். இவற்றை எளிதாக நூல் வடிவில் தொகுக்க முடிந்தது. 1595இல் இத்தகைய முதல் நிலப்படத் தொகுப்பை வெளியிட்டார். இதற்கு முதன்முதலாக "அட்லசு" என்று பெயரிட்டார். இச்சொல்லை நிலப்படத் தொகுப்பிற்கு மட்டுமன்றி இகலுலகின் உருவாக்கம், வரலாறு என அனைத்தையும் குறிப்பிடுவதற்காக உருவாக்கினார். முதல் பெரும் புவியியலாளராக விளங்கிய மாரிதானியாவின் அரசர் அட்லசு நினைவாகவே இப்பெயரை உருவாக்கினார். இந்த அரசர் டைட்டன் அட்லசின் மகனாவார்; எனினும் இவ்விரு தொன்மக் கதைகளும் விரைவிலேயே ஒருங்கிணைந்தன.

மெர்காதோருக்கு தமது நிலப்படங்களையும் பூகோளங்களையும் விற்றே வருமானத்தின் பெரும்பகுதியை ஈட்டினார். அறுபது ஆண்டுகளுக்கும் மேலாக அவை உலகின் சிறந்தவையாகக் கருதப்பட்டன. அப்போது விற்கப்பட்டவற்றில் சில இன்னமும் கிடைக்கின்றன. கோளங்களை உருவாக்கவும் அவற்றில் நிலப்படங்களை அச்சிடவும் தாங்கிகளை வடிவமைக்கவும் பொதிந்து ஐரோப்பா முழுமையும் அனுப்பவும் சிறந்த வணிக முனைவு தேவைப்பட்டது. தவிரவும் மெர்காதோர் அவரது அறிவியல் கருவிகளுக்காகவும் அறியப்பட்டார்; குறிப்பாக சோதிடம். வானியல் வடிவவியலை ஆராயத் தேவையான கருவிகளை உருவாக்கினார். 

கத்தோலிக்க திருச்சபையைச் சேர்ந்த குடும்பத்தில் பிறந்த மெர்காதோர் ஆழ்ந்த கிறிஸ்தவர். மார்ட்டின் லூதரின் சீர்திருத்தத் திருச்சபை பரவி வந்தபோது தம்மை சீர்த்திருத்தச் சபையினராக காட்டிக்கொள்ளாதபோதும் ஆதரவாளராக இருந்தார். இதற்காக ஆறு மாதங்கள் சிறைக்குச் சென்றார். இந்த மத ஒறுப்பே இவரை கத்தோலிக்க இலியூவனிலிருந்து குடிபெயரச் செய்தது. சமயச் சகிப்பு கொண்டிருந்த துயிசுபர்கிற்கு குடியேறினார். இங்கு தமது வாழ்நாளின் கடைசி 30 ஆண்டுகளைக் கழித்தார்.



</doc>
<doc id="403266" url="https://ta.wikipedia.org/wiki?curid=403266" title="காஞ்சனா 3">
காஞ்சனா 3

காஞ்சனா 3 என்பது ராகவா லாரன்ஸ் என்ற இயக்குநரால் இயக்கப்பட்டு வரும் ஒரு தமிழ் திகில் பழிவாங்கும் வகைத் திரைப்படம். இதில் அவருடன் இணைந்து ஓவியா, வேதிகா ஆகியோர் முக்கிய வேடங்களில் நடிக்கின்றனர். சன் பிக்சர்ஸ் நிறுவனம் இதைத் தயாரிக்கிறது. முனி தொடரின் நாலாவது பாகமாகவும், காஞ்சனா தொடரின் மூன்றாவது பாகமாகவும் தயாராகிறது. 2017 முதல் உருவாக்கப்பட்டு வருகிறது.


காஞ்சனா 2 (2015) வெற்றியைத் தொடர்ந்து, அதே போன்ற, திகில் நகைச்சுவைப் படங்களை அதிகமாக தயாரிக்கப்போவதாக, இயக்குனர் ராகவா லாரன்ஸ் கூறினார். 
ஆகஸ்டு 2015ல், நாகா எனும் திரைப்படத்தை அறிவித்தார். அவரே இயக்குகிறார் என்றும், முனி தொடரின் நான்கவாது பாகமாக இருக்கும் என்றும் அறிவித்தார். முக்கிய வேடத்தில் நடிக்க நடிகை ஜோதிகாவை அணுகினார். என்றாலும், அதில் அதிக முன்னேற்றம் இல்லாததால், தனது அடுத்த படங்களான மொட்ட சிவா கெட்ட சிவா(2017), சிவலிங்கா(2017) ஆகியவற்றில் கவனம் செலுத்தினார்.

ராகவா லாரன்ஸ் ஆகஸ்ட் 2017 ல் இப்படத்தின் வேலைகளை மீண்டும் தொடங்குவதாக அறிவித்தார். அவரது வழக்கமான துணை நடிகர்களான, கோவை சரளா, மனோபாலா, ஸ்ரீமன் மற்றும் தேவதர்ஷினி ஆகியோர் உள்ளனர். 2010 ல் புகழ்பெற்ற திரைப்படமான எந்திரன் ஐத் தயாரித்த சன் பிக்சர்ஸ், தங்கள் இரண்டாவது படமாக இதைத் தயாரிக்கின்றனர். செப்டம்பர் இறுதியில், பின்வரும் நடிகைகள் சேர்க்கப்பட்டனர் ஓவியா, வேதிகா, நிக்கி தம்போலி

படப்பிடிப்பு சென்னையில் அக்டோபர் 2017 முதல் வாரத்தில் படம் தொடங்கியது. நிவேதா ஜோசப் ஆடை வடிவமைப்பாளராகப் பணிபுரிகிறார்.


</doc>
<doc id="403271" url="https://ta.wikipedia.org/wiki?curid=403271" title="மெர்காதோர் வீழல்">
மெர்காதோர் வீழல்

மெர்காதோர் வீழல் ("Mercator projection") கிரார்துசு மெர்காதோர் என்ற பிளெமிச புவியியலாளர் 1569இல் உருவாக்கிய "உருளைவடிவ நிலப்பட வீழல்" ஆகும். அடுத்துள்ள படிமத்தில் கண்டுள்ள படி கோளவடிவ புவிப்பரப்பின் நிலப்படத்தை இரு பரிமாண மேற்பரப்பில் வெளிப்படுத்துவதே இதன் கருத்துருவாகும். இது கடல்சார் பயணங்களுக்கு சீர்தர நிலப்பட வீழல் தொழில்நுட்பமாக பரவலாக பயன்படுத்தப்பட்டது. ஒரே பாதநெறியில் செல்லும் வழி நேர்கோடாகக் காட்டப்படுவது புரிதலுக்கு எளிமையாக உள்ளது. ஓர் புள்ளியைச் சுற்றி நேரோட்ட அளவுகோல் அனைத்து திசைகளிலும் சமமாக இருந்தாலும் நிலநேர்க்கோடு புவிநடுக்கோட்டிலிருந்து உயர்ந்து சென்று துருவங்களை அடையும்போது காட்டப்படும் அளவுகள் திரிந்து காணப்படும். துருவத்தை எட்டும்போது அளவுகோல் முடிவிலியை நெருங்கும். காட்டாக, துருவங்களை ஒட்டியுள்ள கிறீன்லாந்தும் அந்தாட்டிக்காவும் தமது இயல்பான அளவுகளை விடப் மிகப் பெரிதாகவும் புவிநடுக் கோட்டிற்கு அண்மித்துள்ள மத்திய ஆபிரிக்கா இயல்பை விடச் சிறியதாகவும் காட்டப்படும்.

1569இல் மெர்காதோர் பதிப்பித்த நிலப்படம் ஓர் பெரிய கோள்படமாக இருந்தது; 202 செமீட்டருக்கு 124 செமீ அளவில் பதினெட்டு தனித்தனி தாள்களில் அச்சடிக்கப்பட்டிருந்தது. அனைத்து உருளை வீழல்களிலும் நிகழ்வதுபோல இணைகளும் நெடுங்கோடுகளும் நேராகவும் ஒன்றுக்கொன்று செங்குத்தாகவும் காட்டப்பட்டிருந்தன. இதை சாதிப்பதற்கு நிலப்படம் கிழக்கு-மேற்காக நீட்டிக்க வேண்டியிருந்தது; நிலநடுக்கோட்டிலிருந்து விலகி தொலைவு கூடும் போது இந்த நீட்டிப்பு இன்னமும் கூடியது. எனவே கூடவே வடக்கு-தெற்காகவும் மெர்காதோர் நீட்டித்தார். இதனால் ஒவ்வொரு புள்ளியும் கிழக்கு-மேற்கிலும் வடக்கு-தெற்கிலும் ஒரே அளவுகோலைக் கொண்டிருக்கும். இது பொது வடிவான நிலப்படத்தை கொடுத்ததால் அனைத்து இடங்களிலும் கோணங்கள் தக்கவைக்கப் பட்டன. 

மெர்காதோர் நிலப்படத்தின் அளவுகோல் நிலநேர்க்கோட்டுடன் கூடுவதால் புவியியல் அமைப்புகளின் அளவு திரிந்தது. நிலநடுக்கோட்டிற்கு அருகில் உள்ளவற்றை விட துருவங்களுக்கு அருகிலிருந்த அமைப்புகள் பெரியதாகக் காட்டப்பட்டன. இது கோளின் மொத்தப் புவியியலை திரித்துக் காட்டுகின்றது. மெர்காதோர் நிலப்படத்தில் துருவங்களுக்கு அண்மையில் இந்த அளவுகோல் முடிவிலியை நெருங்குவதால் நிலநேர்க்கோடுகள் 70° வடக்கு அல்லது தெற்கிலுள்ள இடங்கள் நடைமுறைப்படி பயன்படுத்த இயலாமலுள்ளன. எனவே மெர்காதோர் நிலப்படங்கள் துருவப் பிரதேசங்களில் பயன்படுத்த இயலாது. ( இது புவியின் சுற்றுகை அச்சைச் சார்ந்த உருளை வீழலுக்கு மட்டுமே; இதற்கு மாறான குறுக்கு அச்சைச் சார்ந்த உருளை வீழல் மற்றொரு பயன்பாட்டிற்கு பயன்படுத்தப்படுகின்றது.) 

ஒரே கடல்வழி திசையளவுகளைக் கொண்ட கோடுகள் (நெடுங்கோடுகளுடன் ஒரே கோணத்தைக் கொண்டிருக்கும் கோடுகள் "லோக்சோடிரோம்கள்" அல்லது "ரம்பு கோடுகள்" எனப்படுகின்றன.) நேர்கோடுகளாக மெர்காதோர் நிலப்படத்தில் காட்டப்படுகின்றன. இந்த இரு பண்புகளும், பொது வடிவு, நேரான ரம்பு கோடுகள், கடல்சார் வழிநடத்தலுக்கு மிகவும் பொருத்தமானவையாக உள்ளன. பாதைநெறிகளும் திசையளவுகளும் காற்றுப் புள்ளியியல் படங்களைக் கொண்டும் கோண அளவிகளைக் கொண்டும் அளவிடப்படுகின்றன. நிலப்படத்தில் ஒரு புள்ளியிலிருந்து மற்றொரு புள்ளிக்கு தொடர்புள்ள திசைகள் எளிதாக குறிக்க முடிகின்றது. 

மெர்காதோர் தனது உலகப் படத்திற்கு கொடுத்த தலைப்பு (: "புதிய மிகுதிப்படுத்திய புவியின் விவரணம், மாலுமிகளின் பயன்பாட்டிற்காக திருத்தப்பட்டது") அவர் இதனை குறிப்பாக கடல்சார் வழிநடத்தலுக்காகவே இதனை வடிவமைத்தார் என அறிய வைக்கிறது. இந்த அமைப்பு எவ்வாறு பெறப்பட்டது என்பதை மெர்காதோர் விவரிக்காவிட்டாலும் அவர் வரைபடமுறையையே பயன்படுத்தியிருக்கலாம். புவிக் கோளத்தில் முன்பு வரைந்திருந்த சில ரம்பு கோடுகளை சதுர புவி ஆயவரைப் பின்னலில் படியெடுத்திருக்கலாம். இணைகளுக்கு இடையேயான இடைவெளியை சரிசெய்து கோளத்தில் உள்ளதுபோலவே அதே கோணங்களில் இருக்குமாறு சீராக்கியிருக்கலாம். 



</doc>
<doc id="403272" url="https://ta.wikipedia.org/wiki?curid=403272" title="சக்கிமங்கலம்">
சக்கிமங்கலம்

சக்கிமங்கலம் (Sakkimangalam), தமிழ்நாட்டின், மதுரை மாவட்டம், மதுரை கிழக்கு வட்டம், மதுரை கிழக்கு ஊராட்சி ஒன்றியம், சக்கிமங்கலம் ஊராட்சியில் அமைந்த வருவாய் கிராமம் ஆகும். மதுரை கிழக்கு (சட்டமன்றத் தொகுதி)க்கும், மதுரை மக்களவைத் தொகுதிக்கும் உட்பட்டதாகும். மதுரைக்கு கிழக்கே 8 கிமீ தொலைவில், வைகை ஆற்றின் வடகரையில் சக்கிமங்கலம் உள்ளது. 

மதுரை மாநகராத்தின் நகர்புறத்தில் அமைந்த இக்கிராமத்தின் அஞ்சல் சுட்டு எண் 625201;இதன் அஞ்சலகம் சிலைமானில் உள்ளது தொலைபேசி குறியீடு எண் 04549 ஆகும். சக்கிமங்கலத்தின் சௌத் இந்தியன் வங்கியின் கிளை உள்ளது. 



2011ம் ஆண்டின் மக்கள்தொகை கணக்கெடுப்பின்படி, 1,141 வீடுகள் கொண்ட சக்கிமங்கலத்தின் மொத்த மக்கள்தொகை 4.428 ஆகும். அதில் ஒடுக்கப்பட்டோர் 13,77 (31.10%) ஆகவுள்ளனர். எழுத்தறிவு 80.18% ஆகவுள்ளது. இங்கு 2402 தொழிலாளர்கள வாழ்கின்றனர். ஆறு வயதிற்குட்பட்டோர் 511 ஆகவுள்ளனர். இக்கிராமத்தில் தமிழ், தெலுங்கு, சௌராடிரம் பேசப்படுகிறது. இக்கிராமத்தின் மக்கள்தொகையில் 40% சௌராட்டிர கைத்தறி நெசவாளர் குடும்பத்தினர் ஆவார். 




</doc>
<doc id="403277" url="https://ta.wikipedia.org/wiki?curid=403277" title="நேபாளப் பொதுவுடைமைக் கட்சி (ஒமாலெ)">
நேபாளப் பொதுவுடைமைக் கட்சி (ஒமாலெ)

நேபாளப் பொதுவுடைமைக் கட்சி (ஒமாலெ) (नेपाल कम्युनिस्ट पार्टी (एमाले)) நேபாள நாட்டிலுள்ள ஒரு பொதுவுடமைக் (அரசியல்) கட்சி ஆகும். அக்கட்சி 1990-ஆம் ஆண்டு நேபாளப் பொதுவுடைமைக் கட்சி (மார்க்சியம்-இலெனினியம்), நேபாள பொதுவுடைமைக் கட்சி (மார்க்சியம்) ஆகிய இரண்டு கட்சிகளையும் இணைத்துத் தொடங்கப்பட்டது.இதனுடைய முதல் கூட்டம் நேபாளம், மொராங், இதகாராவில் இரதுவாமை நகராட்சியில் முந்தையப் பொதுச் செயலாளரும் மக்கள் ஏற்புடைய தலைவருமாகிய மதன் பந்தாரி வீட்டில் நடந்தது. இந்தக் கட்சி நான்கு தடவை அரசின் தலையேற்றது; முதலில், மன்மோகன் அதிகாரி தலைமையில் 1994 முதல் 1995 வரையிலும் அடுத்து மாதவ் குமார் நேபால் தலைமையில் 2009 முதல் 2011 வரையிலும் 2011 இல் சாலா நாத் கனால் தலைமையிலும் அதற்கடுத்து கட்க பிரசாத் சர்மா ஒளி தலைமையில் 2015 முதல் 2016 வரையிலும் அரசுத் தலை ஏற்றது. இந்தக் கட்சி ஐந்து தடவை மற்ர கட்சிகளோடு கூட்டக அரசில் பங்கு வகித்துள்ளது. இது முதலில் 1997 இல் [[உலோகேந்திர பகதூர் சந்த் தலைமையிலும் அடுத்து கிரிஜா பிரசாத் கொய்ராலா தலைமையில் 1998 முதல் 1999 வரையிலும் பின்னர் புழ்சுபா கமல் தாகல் தலைமையில் 2008 முதல் 2009 வரையிலும் அதற்கடுத்து பாபுராம் பத்தாரை தலைமையில் 2011 முதல் 2013 வரையிலும் கடைசியாக 2014 முதல் 2015 வரையில் சுழ்சி கொய்ராலா தலைமையிலும் அர்சில் பங்கேற்றது.

இந்தக் கட்சியின் பொதுச் செயலாளராக மாதவ் குமார் நேபால் இருந்தார். இக்கட்சியின் தலைவராக 2014 சூலை முதல் [[கட்க பிரசாத் சர்மா ஒளி]] உள்ளார்.

இந்தக் கட்சி "புத்தாபார்" என்ற இதழை வெளியிடுகிறது.

அந்தக் கட்சியின் இளையோர் அமைப்பு நேபாள இளைஞர் கழகம் (நே இ க) ஆகும்.

1999 நடைபெற்ற பாராளுமன்றத் தேர்தல்களில் அக்கட்சி 2734568 வாக்குகளையும் (31.61%) 71 இடங்களையும் பெற்றது.

நேபாள ஒன்றிய இடது முன்னணி ( 1990), 1990 இல் ஊராட்சி அமைப்பை எதிர்த்து பலகட்சி மக்களாட்சியை மீட்க அமைக்கப்பட்டது. இது நேபாளப் பேராயக் கட்சியுடனும் அரசர் பிரேந்திராவுடனும் இணைந்து 1990 நவம்பரில் ஓர் அரசியல் கூட்டியக்கத்தினை நடத்தியது. இந்த மக்கள் பெருங்கூட்டியக்கம் இறுதியில் வெற்றி கண்டது. பின்னர், ஒன்றிய இடது முன்னணியின் இரு உறுப்புகளாகிய நேபாளப் பொதுவுடைமைக் கட்சி (மார்க்சியம்) (1986–91), நேபாளப் பொதுவுடைமைக் கட்சி (மார்க்சியம்-லெனினியம்) ஆகியவை 1991 ஜனவரி 6 இல் ஒன்றிணைந்து நேபாள்ப் பொதுவுடைமைக் கட்சி (ஒன்றிய மார்க்சியம்-லெனினியம்) கட்சியை 1991 தேர்தலுக்கு முன் உருவாக்கின. பிறகு, நேபாள இடது முன்னணி (1990) செயல்படவில்லை.

மதன் பந்தாரி சம கால பன்னாட்டு வரலாற்று நிலைமைகளைக் கருத்தில் கொண்டு தேசிய வருக்கப் போராட்டம் எனும் கோட்பாட்டை முன்மொழிந்தார். இன்றுவரை இக்கோட்பாடே நேபாளப் புரட்சியின் முதன்மை தலைமைதாங்கும் நெறிமுறையாக உள்ளது.

இன்றைய உலகமயமாகிய நிலைமைகளில் அரசியல் பொருளியல் அதிகாரத்தைப் பெறாமல் நேபாள மக்கள் வெற்றிகாண முடியது என்பது மதன் பந்தாரியின் கண்ணோட்டம் ஆகும். தேர்தலில் நின்று மக்கள் வாக்குகளைப் பெற்றே, மாறாக ஆயுதமேந்திப் புரட்சி செய்தல்ல, வெற்றிகண்டு ஆட்சியைப் பிடிப்பது ஒன்றே நம்முன் உள்ள ஒரே வழி எனக் கருதினார். இதை அனைத்து மக்களும் உணரவைத்து பொதுவுடைமைக் கட்சிகளுக்கு மட்டுமே வாக்களிக்கச் செய்ய வேண்டும். பொதுவுடைமைக் கட்சிகளும் அக்கட்சிகளின் தலைவர்களும் செயல்முனைவாளரோடு ஒருங்கிணைந்து மக்கள் ஆதரவைத் திரட்டவேண்டும். மக்கள் வாக்கின்றி நேபாள அரசு உண்மையான மக்களாட்சியை வழங்க முடியாது.

[[File:KP Oli.jpg|thumb|200x200px|[[கட்க பிரசாத் சர்மா ஒளி]]: அண்மைக் கட்சித் தலைவர்; நேபாள முதன்மை அமைச்சர்]]






[[பகுப்பு:நேபாளத்தின் அரசியல் கட்சிகள்]]
[[பகுப்பு:நேபாளப் பொதுவுடைமைக் கட்சி (ஒன்றிய மார்க்சியம்-இலெனினியம்)]]

</doc>
<doc id="403282" url="https://ta.wikipedia.org/wiki?curid=403282" title="அப்பன்திருப்பதி">
அப்பன்திருப்பதி

அப்பன்திருப்பதி (Appanthirupathi), தமிழ்நாட்டின் மதுரை மாவட்டம், மதுரை கிழக்கு வட்டம், மதுரை கிழக்கு ஊராட்சி ஒன்றியம், வெள்ளியங்குன்றம் ஊராட்சியில் அமைந்துள்ளது. அப்பன்திருப்பதி, மதுரை கிழக்கு (சட்டமன்றத் தொகுதி)க்கும், மதுரை மக்களவைத் தொகுதிக்கும் உட்பட்டதாகும். இதன் அஞ்சல் சுட்டு எண் 625301; தொலைபேசி குறியீடு எண் 04549 ஆகும். இங்கு சிறீநிவாசப் பெருமாள் கோயில் உள்ளது. மேலும் இந்தியன் ஓவர்சீஸ் வங்கியின் கிளை உள்ளது. 

மதுரை - அழகர் கோவில் செல்லும் சாலையில், மதுரையிலிருந்து 14 கிமீ தொலைவில் அமைந்துள்ளது. 

2011ம் ஆண்டின் மக்கள்தொகை கணக்கெடுப்பின்படி, 404 வீடுகள் கொண்ட அப்பன்திருப்பதி வருவாய் கிராமத்தின் மொத்த மக்கள்தொகை 1,554 ஆகும். ஒடுக்கப்பட்டோர் எண்ணிக்கை 170 (3.73%) ஆகவுள்ளது. ஆறு வயதிற்குட்பட்ட குழைந்தகள் 170 ஆக உள்ளனர். சராசரி எழுத்தறிவு 76.73% ஆகும். இக்கிராமத்தின் மொத்த வேளாண் மற்றும் இதர தொழிலாளர்கள் 705 ஆகும். அப்பன்திருப்பதியில் தமிழ், தெலுங்கு மற்றும் சௌராஷ்டிர மொழிகள் பேசப்படுகிறது. 




</doc>
<doc id="403285" url="https://ta.wikipedia.org/wiki?curid=403285" title="காலிபரே மென்பொருள்">
காலிபரே மென்பொருள்

காலிப்ரே ("Calibre") என்பது மின்னூல்களை உருவாக்க, நிர்வகிக்க உதவும் ஒரு கட்டற்ற மென்பொருள். இது லினக்சு, மேக், விண்டோசு ஆகிய இயங்குதளங்களில் இயங்கக்கூடியது. இது மின்னூலகங்களை உருவாக்க உதவுகிறது. மேலும் மின்னூல்களை படிககவும், மாற்றங்கள் செய்யவும், ஒரு மின்னூல் வகையிலிருந்து வேறு வகைக்கு மாற்றவும் உதவுகிறது. கணினியில் உள்ள மின்னூல்களை பல்வேறு மின்னூல் படிக்கும் கருவிகளுக்கு அனுப்பவும் உதவுகிறது. epub, azw3 ஆகிய வகை மின்னூல்களை இதில் இயல்பாகவே மாற்றங்கள் செய்யலாம் பிற வகை மின்னூல்களை முதலில் இவ்வகைகளுக்கு மாற்றி, பிறகு மாறுதல்கள் செய்யலாம்.

GPL V3 என்ற கட்டற்ற உரிமத்தில் வழங்கப்படுவதால், மூலநிரலுடன், மாற்றங்கள் செய்யும் உரிமையும், யாவருக்கும் பகிரும் உரிமையும் வழங்க்ப்படுகிறது.

31 அக்டோபர் 2006 அன்று, சோனி நிறுவனம் PRS-500 என்ற மின்னூல் படிக்கும் கருவியை வெளியிட்டது. கோவிட் கோயல் என்பவர் லினக்சு இயங்குதளத்தில்  PRS-500 ன் மின்னூல்களைப் படிக்க  libprs500 என்ற மென்பொருளை எழுதினார்.  MobileRead எனும் இணைய உரையாடல் தள உறுப்பினர்களில் உதவியுடன், Broad Band eBook (BBeB) என்ற கோப்பு வகையைக் கையாளும் மென்பொருளையும் எழுதினார். 2008ல், அவரது நிரல் தொகுதிகள் ஒன்றிணைக்கப்பட்டு, calibre என்ற பெயரில் வெளியிடப்பட்டன.

காலிபரே மென்பொருள் பலவகையான கோப்புகளை ஆதரிக்கிறது. பெரும்பாலான கோப்பு வகைகளில், எழுத்துரு மாற்றுதல், எழுத்துரு அளவு மாற்றுதல், நூல் விவரங்கள் மாற்றம், பொருளடக்கம் சேர்த்தல் போன்ற மாறுதல்கள் செய்யலாம்.  தக்க உரிமம் உள்ள மின்னூல்களை எளிதில் கையாளலாம். ஆனால் எண்முறை உரிமைகள் முகாமைத்துவம் (Digital Rights Management/DRM) கொண்டவற்றை மாற்ற, அதெற்கென உள்ள தனி மென்பொருட்கள் தேவை. 

இது மின்னூல்களை பல்வேறு வகைகளில் அடுக்கி, வகைப்படுத்த உதவுகிறது. மின்னூல்களின் விவரங்களை ISBNdb.com போன்ற தளத்தில் இருந்து பெறுப்படுகிறது. ஆசிரியர் பெயர், வகை, நூல் பெயர், குறிச்சொற்கள் கொண்டு மின்னூல்களை வகைப்படுத்தலாம்.

காலிபரே நூலகத்துக்கு மின்னூல்களை நாமே சேர்க்கலாம் அல்லது மின்னூல் படிப்பான் கருவிகள் மூலம் இணைக்கலாம்.  மேலும் பல்வேறு இணையதளங்களில் இருந்தும் பதிவிறக்கலாம்.  பல்வேறு வகைக்கோப்புகளை பிற கோப்பு வகைகளுக்கு மாற்ற பைதான் மொழியில் பல்வேறு குறுநிரல்கள் எழுதப்பட்டுள்ளன 

ஒரே பிணையத்தில் இருக்கும் கணிப்பொறிகள், கருவிகள் மூலம், காலிபரேவில் இருக்கும் மின்னூலகத்தை எளிதில் அணுகலாம்.  இதன் மின்னூலகத்தை, இணையத்தில் உள்ள Dropbox, Google Drive, Box.net போன்ற சேவைகளில் சேமிப்பதன் மூலம், எங்கிருந்தும் மின்னூல்களை அணுகலாம். 

மின்னூல்களை ஒரு வகையிலிருத்து மற்றொரு வகைக்கு மாற்றுதல் மூலம், பல்வேறு கருவிகளில் மின்னூல்களை எளிதில் படிக்கலாம். doc வகைக் கோப்புகளை epub ஆக மாற்றி கைபேசிகளில் எளிதில் படிக்கலாம். mobi வகைக் கோப்புகளாக மாற்றி கிண்டில் கருவிகளில் படிக்கலாம். வரைகலை இடைமுகப்பு மட்டுமின்றி கட்டளை இடைமுகப்பில் இயங்கும் பல்வேறு வசதிகளைத் தருதால், எளிதில் பலநூறு கோப்பு வகைகளையும் பிற வகைகளுக்கு மாற்றிவிட முடியும்.



</doc>
<doc id="403287" url="https://ta.wikipedia.org/wiki?curid=403287" title="ஈச்சன்விளை">
ஈச்சன்விளை

ஈச்சன்விளை (Eachenvilai), இந்தியாவின் தென்கோடியான கன்னியாகுமரியில் இருந்து 6 கிலோமீட்டர் தொலைவில் அமைந்துள்ள ஒரு சிற்றூறாகும். இது தமிழ்நாட்டின் கன்னியாகுமரி மாவட்டத்தில் அமைந்துள்ளது. இந்த சிற்றூறின் ஒரு பகுதி(கிழக்கு) அகஸ்தீஸ்வரம் பேரூராட்சியிலும் மற்றொரு பகுதி(மேற்கு) தென் தாமரைகுளம் பேரூராட்சியிலும் அமைந்துள்ளது. 

இந்த ஊர் கன்னியாகுமரி சட்டமன்றத் தொகுதியிலும், கன்னியாகுமரி மக்களவைத் தொகுதியிலும் உள்ளது. 2008 தொகுதி மறுசீரமைப்பு வரை திருச்செந்தூர் மக்களவைத் தொகுதியின் கீழ் இருந்த இந்த ஊர் அதன் பின்னர் புதிதாக உருவாக்கப்பட்ட கன்னியாகுமரி மக்களவைத் தொகுதியுடன் இணைக்கப்பட்டது. 

இந்த சிற்றூறில் எண்பதிற்கும்(80) அதிகமான குடும்பத்தினர்கள் வசித்து வருகின்றனர்.

இந்த சிற்றூறில் கீழ்க்கண்ட அடிப்படை வசதிகள் உள்ளன.


__NOEDITSECTION__


</doc>
<doc id="403288" url="https://ta.wikipedia.org/wiki?curid=403288" title="கள்ளந்திரி">
கள்ளந்திரி

கள்ளந்திரி, தமிழ்நாட்டின் மதுரை மாவட்டம், மதுரை கிழக்கு வட்டம், மதுரை கிழக்கு ஊராட்சி ஒன்றியம், கள்ளந்திரி ஊராட்சியில் உள்ளது. கள்ளந்திரி, மதுரை - அழகர் கோவில் செல்லும் சாலையில், மதுரையிலிருந்து 18 கிமீ தொலைவில் உள்ளது. கள்ளந்திரி வருவாய் கிராமம், மதுரை கிழக்கு (சட்டமன்றத் தொகுதி)க்கும், மதுரை மக்களவைத் தொகுதிக்கும் உட்பட்டதாகும். இதன் அஞ்சல் சுட்டு எண் 625301 ; தொலைபேசி குறியீடு எண் 04549 ஆகும். கள்ளந்திரியில் ஐடிபிஐ வங்கிக் கிளையும்; அரசு மருத்துவ மனையும் உள்ளது. 

மதுரை - அழகர் கோவில் செல்லும் அழகர்கோயில் சாலையில், மதுரையிலிருந்து 17 கிமீ தொலைவில், அப்பன்திருப்பதிக்கு அடுத்து உள்ளது. 

2011ம் ஆண்டின் மக்கள்தொகை கணக்கெடுப்பின்படி, 1,488 குடும்பங்களும்; 892.62 ஹெக்டேர் நிலப்பரப்பும் கொண்ட கள்ளந்திரி வருவாய் கிராமத்தின் மொத்த மக்கள்தொகை 6,232 ஆகும். ஒடுக்கப்பட்டோர் எண்ணிக்கை 1,251 (20.07%) ஆகவுள்ளது. ஆறு வயதிற்குட்பட்ட குழைந்தகள் 706 ஆக உள்ளனர். சராசரி எழுத்தறிவு 77.13% ஆகும். இக்கிராமத்தின் மொத்த வேளாண் மற்றும் இதர தொழிலாளர்கள் 3,171 ஆகும். அப்பன்திருப்பதியில் தமிழ், தெலுங்கு மற்றும் சௌராஷ்டிர மொழிகள் பேசப்படுகிறது.





</doc>
<doc id="403297" url="https://ta.wikipedia.org/wiki?curid=403297" title="டெபியன் கட்டற்ற மென்பொருள் வரையறைகள்">
டெபியன் கட்டற்ற மென்பொருள் வரையறைகள்

டெபியன் கட்டற்ற மென்பொருள் வரையறைகள் என்பவை, ஒரு மென்பொருளானது உண்மையாகவே கட்டற்ற மென்பொருள்தானா என்பதைத் தீர்மானிக்க உதவும் வழிகாட்டிகள். அவை கட்டற்ற மென்பொருட்கள் எனில் டெபியன் இயக்குதளத்தில் சேர்க்கப்பட, இவை உதவுகின்றன. இவை டெபியன் சமூக ஒப்பந்தத்தின் ஒரு பகிமியாக உள்ளன.


 GNU GPL, BSD, மற்றும் Artistic  உரிமங்கள் மேற்கண்ட வரையறைகளுடன் இருப்பதால், கட்டற்ற உரிமங்களாக்க் கருதப்படுகின்றன. 

டெபியன் கட்டற்ற மென்பொருள் வரையறைகள் முதலில் ஜூலை 1997 ல் டெபியன் சமூக ஒப்பந்தம் வெளியானபோது, சேர்ந்து வெளியிடப்பட்டன.    Ean Schuessler  என்பவர் இந்த உரிமங்களுக்கான தேவையை உணர்த்தினார்.  Bruce Perens மற்றும் பிற டெபியன் பங்களிப்பாளர்கள் இவற்றை இணைந்து உருவாக்கினர். 
டெபியன் கட்டற்ற மென்பொருளுக்கான வரையறைகளை சற்றே மாற்றி, திறமூல மென்பொருட்களுக்கான வரையறைகள் உருவாக்கி, வெளியிடப்பட்டன. பின் கட்டற்ற மென்பொருள் அறக்கட்டளையின் கட்டற்ற மென்பொருட்களுக்கான விதிகள் உருவாக்கப்பட்டன. ரிச்சர்டு ஸ்டால்மன் திறமூல மென்பொருட்களுக்கும், கட்டற்ற மென்பொருட்களுக்கும் உள்ளவித்தியாசங்களை உணர்ந்தார். கட்டற்ற மென்பொருட்களை சிறந்தவை என்று அறிந்து, அந்தக் கொள்கைகளையே பின்பற்றி, பரப்புரை செய்து வருகிறார்.  கட்டற்ற மென்பொருட்களுக்கான 4 சுதந்திரங்களே டெபியனின் மென்பொருட்களுக்கான வரையறைகளில் அமைந்துள்ளன,

நவம்பர் 1998ல் ஐயான் ஜாக்சன் என்பவரும் பலரும் இணைந்து இந்த வரைமுறைகளில் மாற்றங்களை பரிந்துரை செய்தனர். ஆனால் அந்த மாற்றங்கள் அனுமதிக்கப்படவில்லை. 

2011 வரையிலும் எந்த மாற்றங்களும் அனுமதிக்கப்படவில்லை. ஆனால் டெபியன் சமூக ஒப்பந்த்த்தில் ஏற்பட்ட மாற்றங்கள் இவற்றிலும் மாற்றங்கள் உருவாகக் காரணமாயின. 

டெபியன் பொது மாற்றங்கள் 2004-003, டெபியன் சமூக ஒப்பந்த மாற்றங்கள் ஆவணம் உருவாக்கப்பட்டது.

டெபியன் இயக்குதளத்தை கட்டற்ற மென்பொருளாக மட்டுமே வெளியிடுவோம் என்பதை டெபியன் இயக்குதளம் மற்றும் அதைச் சார்ந்த அனைத்தையும் கட்டற்ற மென்பொருளாக வெளியிடுவோம் என்று புது முடிவுகள் எடுக்கப்பட்டன. 

டெபியன்-சட்டங்கள் என்ற மின்னஞ்சல் குழுவில் இவ்விதிகள் சார்ந்த உரையாடல்கள் நடைபெறுகின்றன. டெபியனில் ஒரு மென்பொருளைச் சேர்க்க, அவர் இந்தக் குழுவிற்கு மென்பொருளை அனுப்ப வேண்டும். அதை பல்வேறு நிரல்களும் பிறரும்,  உண்மையிலே கட்டற்ற மென்பொருளா என்று சோதிப்பர். அனைவரும் ஒத்துக் கொண்டபின்னர், அந்த மென்பொருளை டெபியனில் சேர்த்துக் கொள்வர்.

இவ்விதிகளை மென்பொருட்களுக்கு மட்டுமின்றி, பிற கோப்புகளுக்கும் பயன்படுத்தலாம் என்று பலரும் யோசித்தனர். எண்ணிம வடிவில் கிடைக்கும் அனைத்துக்கும் இவை பொருந்தும். 
2004 ல் டெபியன் தனது ஆவணங்கள், பல்லூடகக் கோப்புகள் பொன்ற அனைத்துக்கும் இதே வரையறைகளைப் பின்பற்றத் தொடங்கியது.  ஏப்ரல் 2007 ல் வெளியான டெபியன் 4 ல் இருந்து இவை பின்பற்றப்படுகின்றன.

டெபியன் கட்டற்ற மென்பொருள் வரையறைகளுடன் குனு கட்டற்ற மென்பொருள் வரையறைகள் சற்றே வேறுபடுகின்றன. 

இந்த வேறுபாடுகளால், "non-free" என்ற புதுப்பிரிவு உருவாக்கப்பட்டது. டெபியன் கொள்கைகளுடன் வேறுபடும் மென்பொருட்கள் இந்தப் பிரிவில் வழங்கப் படுகின்றன.

பல்லூடகக் கோப்புகளுக்கான மூலம் எது என்பதில் பல்வேறு கருத்துகள் உள்ளன. ஒரு படத்தின் மூலம் என்பது அதன் பெரிய, சுருக்கப்படாத வடிவமாக இருக்கலாம். அல்லது அதை உருவாக்கப்பயன்படுத்திய மென்பொருளின் வெளியீடாக இருக்கலாம். ஒரு முப்பரிமாணப் படத்தின் மூலம் என்பது அதை உருவாக்கப் பயன்படுத்திய மென்பொருளின் வெளியீடு ஆகும். அது இருந்தால் மட்டுமே பிறர் அதில் மாறுதல்கள் செய்ய இயலும்.




</doc>
<doc id="403299" url="https://ta.wikipedia.org/wiki?curid=403299" title="குறுந்தகடு">
குறுந்தகடு

குறுந்தகடு "(காம்பெக்ட் டிஸ்க்" "CD)" என்பது ஒரு ஒளி வட்டு வடிவமுள்ள தரவுத் தேக்க ஊடகமாகும், இது பிலிப்ஸ் மற்றும் சோனி ஆகியோர் இணைந்து உருவாக்கப்பட்டு, 1982 ஆம் ஆண்டு வெளியிடப்பட்டது. இந்த வடிவமானது முதலில் ஒலிப்பதிவுகளை சேமிக்கவும், கேட்கவும் மட்டுமே பயன்படுத்தப்பட்டது ஆனால் பின்னர் தரவுத் தேக்ககத்திற்காக அமைத்துக்கொள்ளப்பட்டது (சிடி-ரோம்). ஒருமுறை மட்டுமே எழுதக்கூடிய ஒலி மற்றும் தரவுத் தேக்கத் தட்டு (CD-R ), மீண்டும் எழுதக்கூடிய ஊடகம் (CD-RW), காணொலிக் குறுந்தகடு (VCD), மேன்மையான காணொலிக் குறுந்தகடு (SVCD), புகைப்பட குறுந்தகடு,  பட குறுந்தகடு, CD-i, மேம்பட்ட ஒளிப்பதிவு குறுந்தகடு, போன்ற மற்ற பல வடிவங்கள் இவற்றில் இருந்து பின்னர் தழுவப்பட்டன. முதல் ஒலி குறுந்தகடு இயக்கியான சோனி CDP-101, அக்டொபேர் 1982 ஆம் ஆண்டு ஜப்பான் நாட்டில் விற்பனைக்காக வெளியிடப்பட்டது. 

வழக்கமான குறுந்தகடுகள், 120 மில்லிமீட்டர் (4.7 அங்குலம்) குறுக்களவு கொண்டு, 80 நிமிட சுறுக்கப்படாத ஒளிப்பதிவு அல்ல 700MiB உடைய தரவுகளை பிடித்துக்குக்கொள்ளும் கொள்ளளவைக்கொண்டது. சிறிய குறுந்தகடுகள் பல்வேறு குறுக்களவுகளில் உள்ளன, அவை 60 இருந்து 80 மில்லிமீட்டர் வரை (2.4 இருந்து 3.1 அங்கலம் வரை) இருக்கும்; சில நேரங்களில் அவை 24 நிமிட ஒளிப்பதிவுகளை சேமிக்ககூடிய ஒற்றை குறுந்தகடுகளாக அல்லது சாதன இயக்கிகளை வழங்குவதற்காக பயன்படுத்தப்படுகின்றன.

1982 ஆம் ஆண்டு, இந்த தொழில் நுட்பம் அறிமுகம் ஆகும் பொழுது, 10 MB கொள்ளளவைக் கொண்ட ஒரு கணினியின் வன்வட்டோடியை விட ஒரு குறுந்தகடானது, பல மடங்கு தரவுகளை சேமிக்கும் கொள்ளளவைக் கொண்டிருந்தது. 2010 யிற்குள், வன்வட்டோடிகளின் விலை கடும் வீழ்ச்சியடைந்து எளிய விலையை எட்டின. மேலும் பொதுவாக, ஓராயிர குறுந்தகதுகளின் கொள்ளளவை,  வன்வட்டோடிகள் தந்து கொண்டிருந்தன. 2004 ஆம் ஆண்டில், ஒலி தேக்க குறுந்தகடுகள், CD-ROMகள்  மற்றும் CD-Rகளின் உலகளாவிய விற்பனை, 3000 கோடி தட்டுகளை அடைந்தது. 2007 யிற்குள், 20,000 கோடி குறுந்தகடுகள் உலகம் முழுவதுமாக விற்கப்பட்டிருந்தது.

2000 ஆம் ஆண்டின் ஆரம்பநிலையிலிருந்து, குறுந்தகடுகள் மற்ற இலக்கமுறைத் தரவுச் சேமிப்பு மற்றும் பரவல் முறைகளினால் மாற்றப்பட்டன. இதன் விளைவினால் 2010 இற்குள், அமெரிக்காவில் ஒலி தேக்க குறுந்தகடுகளின் விற்பனையின் எண்ணிக்கை 50% வீழ்ச்சியடைந்தது. இருப்பினும், அவை இசை துறையின் பிரதான விநியோக முறையாக நீடித்த்திருந்தது. 2014 ஆம் ஆண்டில், டிஜிட்டல் இசையின் வருமானமானது, பொருள் வடிவம் கொண்டவற்றின் விற்பனைக்கு ஈடாக அமைந்தது.

முதலாக, எண்ணியல் தகவல்களை, ஹாலோஜென் விளக்கினால் பின்புறம் ஒளிவேற்றப்பட்ட, ஒரு ஒளிபுகு இதழில் பதிவுசெய்யும் கருவியை கண்டுபிடித்தற்கான பெயர், அமெரிக்க கண்டுபிடிப்பாளரான ஜேம்ஸ் டி . ரஸ்ஸெல் என்பவருக்கு உரியதாகும். 1966 ஆம் ஆண்டு, ரஸ்ஸெலின் உரிமைக் காப்பீட்டு விண்ணப்பம் முதன்முறையாக தாக்கல் செய்யப்பட்டது பிறகு 1970 ஆம் ஆண்டு அவருக்கு உரிமைக் காப்பீடு வழங்கப்பட்டது. வழக்கினை தொடர்ந்து சோனி மற்றும் பிலிப்ஸ், 1980களில் ரஸ்ஸெலின் உரிமைக் காப்பீடுகளுக்கு உரிமம் பெற்றனர் (அச்சமயத்தில் உரிமம் கொண்டிருந்த  ஒரு கனடாவை சேர்ந்த நிறுவனமான, ஆப்டிகல் ரெகார்டிங் கார்ப்.).


</doc>
<doc id="403301" url="https://ta.wikipedia.org/wiki?curid=403301" title="குங்ஃபூ ஹசில் (திரைப்படம்)">
குங்ஃபூ ஹசில் (திரைப்படம்)

குங்ஃபூ ஹசில் (Kung Fu Hustle ) என்பது ஆங்காங் - சீனா தற்காப்புக் கலைகளை அடிப்படையாகக் கொண்ட நகைச்சுவைத் திரைப்படம் ஆகும். இது 2004 ஆம் ஆண்டில் வெளியானது. இந்தத் திரைப்படத்தின் இயக்கம் , தயாரிப்பு, எழுத்து ஆகிய பணிகளை மேற்கொண்டவர் ஸ்டீபன் சௌ ஆவார். மேலும் இவர் முக்கியக் கதாப்பத்திரத்திலும் இதில் நடித்தார். "சூ போ சூ மற்றும் ஜெஃப்ரி லா ஆகியோர்" இணைந்து தயாரித்துள்ளனர். "ஹோ சின், சன் மன் கங், சாங் கன் சிங்" ஆகியோர் இணைந்து திரைக்கதை எழுதியுள்ளனர். 

2001 ஆம் ஆண்டில் வெளியான "சாவோலின் சாசர்" திரைப்படத்தின் வெற்றியைத் தொடர்ந்து அதன் தயாரிப்பு நிறுவனமான "ஸ்டார் ஓவர்சீஸ்" குங்ஃபூ ஹசில் திரைப்படத்தின் கதையை கொலம்பியா பிக்சர்ஸ் நிறுவனத்துடன் இணைந்து தயாரித்தது. இந்தத் திரைப்படத்தில் 1970 களின் ஆங்காங் அதிரடித் திரைப்படங்களான "குரௌச்சிங் டைகர் , ஹிடன் டிராகன், மற்றும் ஹீரோ" அகிய திரைப்படங்களின் நாயகர்கள் பலர் நடித்துள்ளனர். 

டிசம்பர் 23, 2004 இல் சீனாவில் வெளியானது. ஜனவரி 25, 2005 இல் அமெரிக்க ஐக்கிய நாட்டில் வெளியானது. அழுகியத் தக்காளிகள் இந்தத் திரைப்படத்திற்கு 90 விழுக்காடு நேர்மறை விமர்சனத்தையும், "மெட்டகிரிடிக்" வலைத்தளம் 100 க்கு 78 புள்ளிகள் வழங்கியது. வட அமெரிக்காவில்$17 பில்லியன் அமெரிக்க டாலரும் மற்ற பகுதிகளில் $17 பில்லியன் அமெரிக்க டாலரும் வசூலைப் பெற்றது. ஆங்காங்கில் வெளியான சீனத் திரைப்படங்களில் அதிக வசூலைப் பெற்ற திரைப்படம் எனும் சாதனையை இந்தத் திரைப்படம் பெற்றது. அதன் பின் 2011 இல் வெளியான "யூ ஆர் தெ ஆப்பிள் ஆஃப் மை லைஃப் திரைப்படம் இந்த சா"தனையை தகர்த்தது.

இது வரை அமெரிக்காவில் வெளியான வெளிநாட்டுத் திரைப்படங்களின் வசூலில் முதல் இடத்தைப் பிடித்தது. பல விருதுகளை இந்தத் திரைப்படம் பெற்றுள்ளது. குறிப்பாக ஆறு ஆங்காங் திரை விருதுகள், ஐந்து தங்கக் குதிரை விருதுகள் வென்றுள்ளது. இதன் பத்தாம் ஆண்டை சிறப்பிக்கும் விதமாக ஆசியா மற்றும் அமெரிக்காவில் முப்பரிமாண படிமத்தில் வெளியிடப்பட்டது. 

1930 ஆம் ஆண்டு சாங்காய் நகரில் சிங் (ஸ்டீபன் சௌ) மற்றும் அவரது நண்பர் போன் ஆகிய இருவரும் கோடாலி குழுவில் இணைய வேண்டும் என நினைக்கின்றனர். எனவே அவர்களிடம் அந்தக் குழுவின் தலைவன், அங்கு குடியிருப்பில் உள்ளவர்களை காலி செய்ய வேண்டும் எனக் கூறுகிறான். ஆனால் அந்தக் குடியிருப்பின் உரிமையாளர்களால் இவர்கள் கடுமையாகத் தாக்கப்படுகிறார்கள். எனவே சிறையிலிருக்கும் "பீஸ்ட்" என்பவரை அனுப்பி காலி செய்ய வைக்கிறான். நில உரிமையாளர்களை கடுமையாகத் தாக்கி அவர்களை அங்கிருந்து அனுப்பி வைக்கிறார் பீஸ்ட். அதுமட்டுமல்லாது அவர் சிங்கையும் கடுமையாகத் தாக்குகிறார். பின் எவ்வாறு சிங் , பீஸ்ட்டை வீழ்த்தினார் என்பதனை நகைச்சுவை கலந்து காட்சிப்படுத்தியிருப்பார்கள்.


இந்தத் திரைப்படத்தை பெய்ஜிங் திரைப்பட நிறுவனம் மற்றும் ஆங்காங் ஸ்டார் ஓவர்சீஸ் நிறுவனம் இணைந்து தயாரித்தது. 2001 ஆம் ஆண்டின் வெளியான "சாவோலின் சாசர்" திரைப்படத்தின் வெற்றியைத் தொடர்ந்து கொலம்பியா பிக்சர்ஸ் நிறுவனம் ஸ்டீபன் சௌ உடன் இணைந்து பணியாற்ற விருப்பம் தெரிவித்தது.இதற்கு ஸ்டீபன் சௌ ஒப்புக்கொண்டார். குங்ஃபூ ஹசில் எனப் பெயரிட்டனர். இந்தத் திரைப்படம் சுமார் $20 மில்லியன் அமெரிக்க டாலர் மதிப்பில் தயாரிக்கப்பட்டது.


</doc>
<doc id="403311" url="https://ta.wikipedia.org/wiki?curid=403311" title="அரும்பனூர்">
அரும்பனூர்

அரும்பனூர், தமிழ்நாட்டின் மதுரை மாவட்டம், மதுரை கிழக்கு வட்டம், மதுரை கிழக்கு ஊராட்சி ஒன்றியம், அரும்பனூர் ஊராட்சியில் உள்ளது. மதுரை - செல்லும் சாலையில், மதுரையிலிருந்து கிமீ தொலைவில் உள்ளது. வருவாய் கிராமம், மதுரை கிழக்கு (சட்டமன்றத் தொகுதி)க்கும், மதுரை மக்களவைத் தொகுதிக்கும் உட்பட்டதாகும். கணக்கெடுப்பில் உள்ள ஊரான அரும்பனூர், மதுரை கிழக்கு வட்டத்தின் ஏழு உள்வட்டங்களில் ஒன்றாகும். 

அரும்பனூர், மதுரை - அழகர் கோவில் மாநில நெடுஞ்சாலை எண் 72 ஏயின் தென்கிழக்கே 13 கிமீ தொலைவில் உள்ளது. இதன் அஞ்சல் சுட்டு எண் 625104 ; தொலைபேசி குறியீடு எண் (STD Code) 04549 ஆகும். 


2011ம் ஆண்டின் மக்கள்தொகை கணக்கெடுப்பின்படி, 1,549 குடும்பங்களும் கொண்ட இக்கிராமத்தின் மொத்த மக்கள்தொகை 6,148 ஆகும். இக்கிராமத்தின் மொத்த மக்கள்தொகையில், ஒடுக்கப்பட்டோர் 28.16 %% ஆக உள்ளனர். ஆறு வயதிற்குட்பட்ட குழைந்தகள் 716 (11.65%) ஆக உள்ளனர். சராசரி எழுத்தறிவு 77.93 % ஆகும். இக்கிராமத்தில் இந்துக்கள் 96.19%; இசுலாமியர் 2.62%; கிறித்தவர்கள் 0.88%; மற்றவர்கள் 0.21% ஆக உள்ளனர். இக்கிராமத்தின் முக்கியத் தொழில் வேளாண்மை ஆகும். இங்கு தமிழ், தெலுங்கு மற்றும் சௌராஷ்டிர மொழிகள் பேசப்படுகிறது. 



</doc>
<doc id="403314" url="https://ta.wikipedia.org/wiki?curid=403314" title="இராஜாக்கூர்">
இராஜாக்கூர்

இராஜாக்கூர் (Rajakur), தமிழ்நாட்டின் மதுரை மாவட்டம், மதுரை கிழக்கு வட்டம், மதுரை கிழக்கு ஊராட்சி ஒன்றியம், இராஜாக்கூர் ஊராட்சியில் உள்ளது. மதுரை - சிவகங்கை மாநில நெடுஞ்சாலை எண் 33ல், மதுரையிலிருந்து 13 கிமீ தொலைவில் உள்ளது. 

இவ்வருவாய் கிராமம், மதுரை கிழக்கு (சட்டமன்றத் தொகுதி)க்கும், மதுரை மக்களவைத் தொகுதிக்கும் உட்பட்டதாகும். இதன் அஞ்சல் சுட்டு எண் 625107. 

இராஜாக்கூர், மதுரை கிழக்கு வட்டத்தின் ஏழு உள்வட்டங்களில் ஒன்றாகும். இராஜாக்கூர் கிராமத்தின் குறியீட்டு எண் 640662 ஆகும். 

2011ம் ஆண்டின் மக்கள்தொகை கணக்கெடுப்பின்படி, 417 குடும்பங்களும்; 407.99 ஹெக்டேர் நிலப்பரப்பும் கொண்ட இராஜாக்கூர் கிராமத்தின் மொத்த மக்கள்தொகை 1,748 இங்கு தமிழ் மற்றும் சௌராஷ்டிர மொழிகள் பேசப்படுகிறது. 



</doc>
<doc id="403315" url="https://ta.wikipedia.org/wiki?curid=403315" title="அறிவியல் மையம் சிங்கப்பூர்">
அறிவியல் மையம் சிங்கப்பூர்

அறிவியல் மையம் சிங்கப்பூர் (SCS, முன்பு சிங்கப்பூர் அறிவியல் மையம் என்று அழைக்கப்பட்டது)  என்பது  ஜூரோங் கிழக்கு, சிங்கப்பூரில் அமைந்துள்ள ஒரு அறிவியல் நிறுவனமாகும். இதன் சிறப்பம்சம் பொதுமக்களுக்கு அறிவியல் மற்றும் தொழில்நுட்ப கல்வியை ஊக்குவிப்பதாகும். இங்கு எட்டுக்கும் மேற்பட்ட அரங்குகளில் 850க்கும் மேற்பட்ட காட்சிகள் உள்ளன, அதை ஒர் ஆண்டுக்கு ஒரு மில்லியன் பார்வையாளர்கள் பார்க்கின்றனர் மற்றும் இதன் வெள்ளிவிழா கொண்டாட்ட ஆண்டான 2003-ம் ஆண்டு வரை 25மில்லியன் பார்வையாளர்களுக்கும் மேற்பட்டவர் பார்த்துள்ளனர்.

அறிவியல் மையமானது தேசிய அருங்காட்சியகத்திலிருந்து தனித்து செயற்படுவதின் மூலம் அருங்காட்சியகமானது கலை மற்றும் வரலாற்று சேகரிப்புகளில் கவனம் செலுத்தமுடியும். இந்த கருத்து 1969களில் சிங்கப்பூர் அறிவியல் சபையினால் முன்மொழியப்பட்டு அரசாங்கத்தால் அங்கீகரிக்கப்பட்டது. இதன் மூலம் விரைவாக விஞ்ஞானமயமாக்கப்படும் நாட்டிற்க்கு தொழில்நுட்பத்துறையினில் ஊக்கமளிக்கும் அறிவியல் கல்வியை வழங்க சாத்தியமானது.

சிங்கப்பூர் அறிவியல் மைய கட்டிடமானது, அறிவியல் மைய குழுவினரால் நடத்தப்பட்ட கட்டிட வடிவமைப்பு போட்டி மூலம் தேர்வு செய்யப்பட்டது, இந்த போட்டி மூலம் தேர்வான ரேமண்ட் வூ இந்த திட்டத்தின் வடிவமைப்பாளராக தேர்வுசெய்யப்பட்டார். ஜீரோங் கிழக்கில் அமைந்துள்ள 60,000-சதுரமீட்டர் (650,000 சதுர அடி) கட்டிடத்தின் கட்டுமானச் செலவு S$12 மில்லியன் ஆகும். இது அதிகாரப்பூர்வமாக அப்பொழுதைய சிங்கப்பூர் அறிவியல் அமைச்சர் டா. டோ சின் சே அவர்களினால் 10 திசம்பர் 1977ல் திறக்கப்பட்டது.

1987ல், இந்த மையம் பெருமளவில் விரிவாக்கப்பட்டது, சிங்கப்பூரின் முதல் மற்றும் ஒரே ஒம்னிமேக்ஸ் (ஆங்:OMNIMAX; தற்போழுது IMAX Dome) திரையரங்கம், $18 மில்லியன் கட்டுமானச் செலவில், 23-மீட்டர் (75 அடி) சாய்ந்த மாடத்தின் கீழ் 276 இருக்கைகளுடன் கட்டப்பட்டது. 

1999ல், $38 மில்லியன் செலவில் மையத்தின் கண்காட்சி பகுதி விரிவுபடுத்தப்பட்டது, இதன் மூலம் புதிய நுழைவுவாயில், திறந்தவெளி கண்காட்சியகம், ஒம்னி திரையரங்கத்துடன் நேரடி இணைப்பு ஆகியன ஏற்படுத்தப்பட்டன.

2000ல், வெப்பமண்டல பிரதேசமான சிங்கப்பூரில், −5 °C (23 °F) வெப்பநிலையில் பனிநகரம்(snow city) அமைக்கப்பட்டன. 

7 திசம்பர் 2007ல் 30வருட கொண்டாட்டத்தின்பொழுது, அறிவியல் மையமானது, அறிவியல் மையம் சிங்கப்பூர்(SCS) என்ற பெயர் மாற்றம் செய்யப்ப்ட்டது. 
அறிவியல் மையத்தின் ஆய்வு மையம் , கடல் மட்டத்திற்கு மேலே அமைந்துள்ளது.
பூமத்திய ரேகைக்கு அருகே அமைந்துள்ள உலகின் சில ஆய்வு மையங்களுள் இதுவும் ஒன்றாகும். இந்த தனித்துவமான நிலை வட மற்றும் தென் வானியல் அரைக்கோளங்களிலுள்ள நட்சத்திர கூட்டங்களை ஆய்வு செய்ய வழிவகுக்கிறது. இந்த அவதான நிலையம் வானியல் படிப்புகள், ஸ்லைடு நிகழ்ச்சிகள் மற்றும் கலந்துரையாடல் வகுப்பறை போன்ற நுணுக்கமான வசதிகளுடன் உள்ளது.

இந்த ஆய்வு மையம் பிரதி வெள்ளி மாலை 7:50முதல் இரவு 10:00 வரை 50 பார்வையாளர்களுக்கு திறக்கப்படுகிறது. வானிலை நன்றாக இருக்கும்பட்சத்தில் மட்டுமே தொலைநூக்கி மூலம் ஆகாயத்தினை பார்வையிடலாம்.

இங்குள்ள பிரதான தொலைநோக்கி 520 சென்டிமீட்டர் (200 அங்குலம்) குவியத் தூரம் கொண்ட 40 சென்டிமீட்டர் (16 அங்குலம்) கேசெக்ரெய்ன் எதிரொளிப்பான் ஆகும். துணை தொலைநோக்கியானது 180 சென்டிமீட்டர்(71அங்குலம்) குவியத் தூரம் கொண்ட 15-சென்டிமீட்டர் (5.9 அங்குலம்) 'அபோகுரொமாடிக் கெப்ளர் ஒளிவிலகல் தொலைநோக்கியாகும்'.




</doc>
<doc id="403342" url="https://ta.wikipedia.org/wiki?curid=403342" title="மணிகண்டன் (நடிகர்)">
மணிகண்டன் (நடிகர்)

மணிகண்டன் ("Manikandan") பாய்ஸ் திரைப்படத்தில் நண்பர்களில் ஒருவராக நடித்துள்ளார். மேலும் காதல் எஃப். எம்.,"கிச்சா வயசு 16 ", "பயம் அறியான்", போன்ற படங்களில் நடித்துள்ளார்.



</doc>
<doc id="403351" url="https://ta.wikipedia.org/wiki?curid=403351" title="நிலையூர்">
நிலையூர்



</doc>
<doc id="403358" url="https://ta.wikipedia.org/wiki?curid=403358" title="நிலநேர்க்கோட்டு வட்டம்">
நிலநேர்க்கோட்டு வட்டம்

நில நேர்க்கோட்டு வட்டம் ("circle of latitude") புவியின் மேல் ஒரே நிலநேர்க்கோடு கோணமுடைய (உயர அளவீடு கவனிக்காது) அனைத்துப் புள்ளிகளையும் இணைக்கும் கிழக்கு–மேற்கான கருத்தியலான வட்டமாகும்.

நிலநேர்க்கோட்டு வட்டங்கள் ஒன்றுக்கொன்று இணையாக இருப்பதால் பெரும்பாலான நேரங்களில் இணைகள் எனவும் குறிப்பிடப்படுகின்றன. அதாவது இரு வட்டங்கள் ஒன்றுக்கொன்று ஒரே தொலைவில் இருக்கும். இந்த வட்டத்தில் உள்ள ஓரிடத்தின் அமைவிடம் அதன் நிலநிரைக்கோடால் பெறப்படும். நிலநேர்க்கோட்டு வட்டங்களும் நிலநிரைக்கோடு வட்டங்களும் வேறுபடுகின்றன; நிலநிரைக்கோட்டு வட்டங்கள் அனைத்தும் புவி மையத்தை நடுவில் கொண்ட பெருவட்டங்களாகும். ஆனால் நிலநேர்க்கோட்டு வட்டங்கள் ஒன்றுக்கொன்று அளவில் மாறுபடுபவை. நிலநடுக்கோட்டிலிருந்து விலகி தள்ளிச் செல்லச் செல்ல இவை சிறியதாகிக் கொண்டு செல்கின்றன. இவற்றின் பரிதி நீளங்களை பொது சைன் அல்லது முக்கோணவியல் சார்புகள் மூலம் எளிதில் கணக்கிட முடியும். 60வது வடக்கு இணையும் 60வது தெற்கு இணையும் ஒரே அளவிலானவை; இவை புவிநடுக்கோட்டு வட்டத்தை விட (புவியின் கோளம் சிறிய தட்டையாக்கலைக் கொண்டுள்ளதை (0.3%) புறக்கணித்து) கிட்டத்தட்ட பாதியளவிலானவை. நிலநேர்க்கோட்டு வட்டங்கள் எப்போதும் நெடுவரைகளுக்கு செங்குத்தானவை.

வட்டத்தின் அகலாங்கு கிட்டத்தட்ட புவிநடுக்கோட்டிற்கும் அந்த வட்டத்திற்குமிடையே உள்ள கோணமாகும்; இக்கோணத்தின் உச்சி புவியின் மையத்தில் இருக்கும். புவிநடுக்கோடு 0°பாகையில் உள்ளது. வடதுருவமும் தென்துருவமும் முறையே 90° வடக்கிலும் 90° தெற்கிலும் உள்ளன. புவிநடுக்கோடே மிகவும் நீளமான நிலநேர்க்கோட்டு வட்டமாகும். இது ஒன்று மட்டுமே பெருவட்டமுமான நிலநேர்க்கோட்டு வட்டமாகும். 

ஒவ்வொரு அரைக்கோளத்திலும் துருவத்திற்கும் நிலநடுக்கோட்டிற்கும் இடையே 89 முழுவெண்ணுள்ள (முழுப் பாகை) வட்டங்கள் உள்ளன; இவற்றை இன்னமும் கூடத் துல்லியமாக பிரிக்கலாம். பொதுவாக இவை பதின்ம பாகையாகக் குறிப்பிடப்படுகின்றன (காட்டாக 34.637°வ). சிலநேரங்களில் பாகைகள் கலை, விகலைகளாகவும் குறிப்பிடப்படுகின்றன (காட்டாக 22°14'26"தெ) இவ்வாறு எத்தனைத் துல்லியமாக அகலாங்கு அளவிடப்படலாம் என்பதற்கு எல்லையேதுமில்லை. எனவே புவியின் மீதுள்ள அகலாங்கு வட்டங்கள் அல்லது நிலநேர்க்கோட்டு வட்டங்களின் எண்ணிக்கை முடிவிலி ஆகும். 

ஓர் இரு பரிமாண நிலப்படத்தில் நிலநேர்க்கோட்டு வட்டங்கள் இணையாகவோ இல்லாமலோ இருக்கலாம். அவர்களிடையேயான இடைவெளியும் சீராக இல்லாதிருக்கலாம். இவை எவ்வித வீழ்ச்சி நுட்பத்தை பயன்படுத்தி சம மட்டத்தில் நிலப்படம் உருவாக்கப்பட்டது என்பதைச் சார்ந்தது. நிலநடுக்கோட்டை மையமாகக் கொண்ட சமச்செவ்வக வீழலில் நிலநேர்க்கோட்டு வட்டங்கள் கிடையாகவும், இணையாகவும், சமமான இடைவெளி கொண்டும் காணப்படும். அதேவேளை உருளைசார் அல்லது உருளைசார் போன்ற வீழல்களில் நிலநேர்க்கோட்டு வட்டங்கள் கிடையாகவும் இணையாகவும் இருந்தபோதும் சமமான இடைவெளிகளில் இருக்காது. காட்டாக மெர்காதோர் வீழலில் நிலநேர்க்கோட்டு வட்டங்கள் துருவங்களுக்கு அண்மையில் அவ்விடத்து நிலப்பட அளவுகோல்களையும் நிலப்பரப்பு வடிவங்களை சரியாகக் காட்டவும் கூடுதல் இடைவெளியோடு இருக்கும். கால்-பீட்டர்சு வீழலில் நிலநேர்க்கோட்டு வட்டங்கள் துருவங்களுக்கு அண்மையில் குறைந்த இடைவெளிகளுடன் காட்டப்படும்; இதனால் நிலப்பரப்புகளின் பரப்பளவுகள் ஒப்புநோக்கத்தக்கதாக இருக்கும். பெரும்பாலான உருளைசார்ந்தில்லாத வீழல்களில் நிலநேர்க்கோட்டு வட்டங்கள் நேராகவும் இருப்பதில்லை, இணையாகவும் இருப்பதில்லை.

இயற்கையான புவியியல் எல்லைகள் இல்லாத (பாலைவனம், கடல்) நிலப்பரப்புகளில் நாடுகளின் (அல்லது நிலப்பகுதிகளின்) எல்லைகளைக் குறிப்பிட நிலநேர்க்கோட்டு வட்டங்களின் வட்டவிற்கள் பயன்படுத்தப்படுகின்றன. 1884இல் பெர்லின் மாநாட்டில் செயற்கையாக ஆபிரிக்க நாட்டெல்லைகள் பெருமளவில் பரிமாற்றப்பட்டு நிலப்படங்களில் குறிக்கப்பட்டபோது இவ்வாறு குறிப்பிடப்பட்டது. காட்டாக வடக்கு கொலராடோவின் வடக்கு எல்லை 41°வஇலும் தெற்கு எல்லை 37°வயிலும் வரையறுக்கப்பட்டுள்ளது. ஐக்கிய அமெரிக்காவிற்கும் கனடாவிற்கும் இடையேயான எல்லையில் கிட்டத்தட்ட பாதி 49° வ நிலநேர்க்கோட்டில் அமைந்துள்ளது.
முதன்மையான நிலநேர்க்கோட்டு வட்டங்களாக ஐந்து அடையாளபடுத்தப்படுகின்றன. வடக்கிலிருந்து தெற்காக இவை கீழே பட்டியலிடப்பட்டுள்ளன. நிலநடுக்கோட்டின் அமைவிடம் நிலையானது; புவியின் சுழல் அச்சிலிருந்து 90 பாகைகள். ஆனால் மற்ற நிலநேர்கோட்டு வட்டங்களின் அமைவிடம் புவியின் சுற்றுப்பாதை யுடன் இந்த அச்சின் சாய்வை பொறுத்தது. எனவே இவை நிலையானவை அல்ல. கீழே கொடுக்கப்பட்டுள்ள மதிப்புகள் ஏப்ரல் 30, 2018 அன்று நிலவுவன:


இந்த நிலநேர்க்கோட்டுவட்டங்கள், நிலநடுக்கோட்டைத் தவிர, ஐந்து முதன்மை புவி வெப்ப மண்டலங்களைப் பிரிப்பவனவாகவும் உள்ளன.



</doc>
<doc id="403359" url="https://ta.wikipedia.org/wiki?curid=403359" title="நெடுவரை (புவியியல்)">
நெடுவரை (புவியியல்)

(புவியியல்) நெடுவரை அல்லது நெடுங்கோடு அல்லது நிலநிரைக்கோடு ("meridian" or "line of longitude") புவியின் பரப்பில் கற்பனையான பெருவட்டத்தில் பாதியாகும். இவற்றின் ஒருமுனை வட துருவத்திலும் மற்றொரு முனை தென் துருவத்திலும் முடிகின்றன; ஒரே அளவிலான நெட்டாங்குகள் அனைத்தையும் இணைக்கின்ற கோடாகும். இந்த வட்டத்தில் உள்ள ஓர் புள்ளியின் அமைவிடத்தை அதன் நிலநேர்க்கோடு மூலம் பெறலாம். ஒவ்வொரு நிரைகோடும் அனைத்து நிலநேர்க்கோட்டு வட்டங்களுக்கும் செங்குத்தானவை. நிரைகோடுகள் அனைத்துமே ஒரே அளவிலானவை. இவை புவியின் பெருவட்டத்தில் பாதியானவை. எனவே இவற்றின் நீளம் 20,003.93 கிமீ (12,429.9 மைல்கள்) ஆகும்.

இங்கிலாந்தின் கிரீன்விச் பூங்காவிலுள்ள அரச கிரீன்விச் ஆய்வகத்தினூடே செல்லும் நெடுங்கோடு முதன்மை நெடுங்கோடு (கிரீன்விச்) எனப்படுகின்றது. இது சுழியமாக வரையறுக்கப்பட்டுள்ளது. புவிநடுக்கோட்டை ஒரு நெடுங்கோடு சந்திக்கும் புள்ளிக்கும் முதன்மை நெடுங்கோடு சந்திக்கும் புள்ளிக்கும் இடையே புவிமையத்தில் ஏற்படும் கோணமாக மற்ற நெடுங்கோடுகள் வரையறுக்கப்படுகின்றன. ஒருவட்டத்தில் 360 பாகைகள் உள்ளதால், கிரீன்விச்சிற்கு புவியின் நேர்எதிர்ப்புறம்் உள்ள நெடுங்கோடு மற்ற அரைக்கோளத்தை முழுமையாக்குகிறது. இது 180° நெடுங்கோடாக, எதிர்நெடுங்கோடு, வரையறுக்கப்படுகிறது; இது பன்னாட்டு நாள் கோடு அருகே செல்கிறது. புவியின் நிலப்பரப்பும் தீவுகளின் வேறுபாடும் எல்லைகளை மாறுபடுத்துகின்றன. கிரீன்விச்சிலிருந்து (0°) எதிர்நெடுங்கோடு (180°) வரை மேற்கிலுள்ள நெடுங்கோடுகள் மேற்கு அரைக்கோளமாக வரையறுக்கப்படுகின்றது. இதேபோல கிரீன்விச்சிலிருந்து (0°) முதல் எதிர்நெடுங்கோடு (180°) வரை கிழக்கிலுள்ள நெடுங்கோடுகள் கிழக்கு அரைக்கோளமாகும். பெரும்பாலான நிலப்படங்கள் நெடுங்கோடுகளை காட்டுகின்றன. 
முதன்மை நெடுங்கோட்டின் அமைவிடம் வரலாற்றில் பலமுறை மாறியுள்ளது. இவை நடைமுறைப்படி பெரும் மாற்றங்களை உண்டாக்கவில்லை. வரலாற்றின்படி நெடுங்கோட்டை தீர்மானிப்பதில் ஏற்பட்ட பிழைகள் முதன்மை நெடுங்கோடு மாறுவதால் ஏற்படும் பிழையை விட பெரிதாக இருந்தன. புதிய "புவிமேற்பரப்பியல் முறைமை 84" (WGS84) ஏற்கப்பட்டபிறகு செயற்கைக்கோள் சார்ந்த புவிப்பரப்பியல் அளவிடல்களின்படி முதன்மை நெடுங்கோடு தற்போதைய கிரீன்விச் முதன்மை நெடுங்கோட்டிற்கு 102.478 மீட்டர்கள் கிழக்கில் உள்ளதாக கண்டறியப்பட்டுள்ளது. இந்தப் புதிய நடப்பு முதன்மை நெடுங்கோடு கிரீன்விச் முதன்மை நெடுங்கோடு போல அடையாளப்படுத்தப்படவில்லை.

செயற்கைக்கோள்கள் புவியின் மேற்பரப்பிலிருந்த மேற்கோள் தளத்தை புவியின் நிறைமையத்திற்கு மாற்றியுள்ளன. புவியின் மேற்பரப்பின் ஏற்ற இறக்கங்களை பொருட்படுத்தாது இந்த நிறைமையத்தை சுற்றியே செயற்கைக்கோள்கள் சுற்றி வருகின்றன. செயற்கோள்களுக்கான புவிப்பரப்பியல் மேற்கோள் தளம் இந்த நிறைமையத்தை வைத்து நவீன முதன்மை நெடுங்கோடு வானியல் கிரீன்விச் முதன்மை நெடுங்கோட்டுக்கு கிழக்கில் 5.3" பாகையில் உள்ளதாக தீர்மானிக்கப் பட்டது. கிரீன்விச்சின் நிலநிரைக்கோட்டில் இந்த கோணம் 102 மீட்டர்களாக உள்ளது. இந்த மாற்றத்தை 1984இல் "பன்னாட்டு நேரச் செயலகம்" (BIH) அலுவல்முறையாக ஏற்றுக்கொண்டது. இது புவிமேற்பரப்பியல் முறைமை 84 (WGS84) என அறியப்படுகிறது.

காந்த நெடுங்கோடு தெற்கு காந்தமுனையையும் வட காந்தமுனையையும் இணைக்கும் கற்பனை கோட்டிற்கு இணையானதாகும். புவியின்பரப்பில் காந்தவிசைக் கோடுகளின் கிடைமட்டக் கூறாக எடுத்துக் கொள்ளலாம். எனவே, காந்தமானியின் ஊசி காந்த நெடுங்கோட்டிற்கு இணையாக நிற்கும். காந்த நெடுங்கோட்டிற்கும் மெய்யான நெடுங்கோட்டிற்கும் இடையே உள்ள கோணம், காந்த ஒதுக்கம், கடல்வழி செல்வதற்குப் பயனாகிறது.
வானியலில், நெடுங்கோடு பார்வையாளரின் இடத்திலிருந்து விண்முனைகள், வான் உச்சி, தாழ்புள்ளி ஆகியவற்றின் வழியாகச் செல்லும் பெரு வட்டம் ஆகும். எனவே, இதில் தொலைவானத்தின் வடக்கு, தெற்கு புள்ளிகளும் அடங்கும்; தவிர இது வானநடுவரைக்கு செங்குத்தாக இருக்கும். விண்கோள் நெடுங்கோடு வானக்கோளத்தில் ஒரைதள அமைவாக வீழ்த்தப்படும்போது புவிசார் நெடுங்கோட்டிற்கு இணையானதாகும். எனவே வானியல் நெடுங்கோடுகளும் முடிவிலா எண்ணிக்கையிலானவை.




</doc>
<doc id="403363" url="https://ta.wikipedia.org/wiki?curid=403363" title="ஐரோப்பியக் காட்டெருமை">
ஐரோப்பியக் காட்டெருமை

ஐரோப்பியக் காட்டெருமை அல்லது வைசன் அல்லது ஐரோப்பிய வன (wood) காட்டெருமை என்று அழைக்கப்படுகிற இது ஐரோப்பிய ஆசிய பேரினத்தைச் சார்ந்ததாகும். இன்றும் இவ்வுலகில் வாழ்ந்து கொண்டிருக்கின்ற இரண்டு வகை காட்டெருமைகளில் இதுவும் ஒன்றாகும். மற்றொன்று அமெரிக்காவின் காட்டெருமை ஆகும். கொஞ்ச நாட்கள் முன்பு வரை மூன்று வகை சிற்றினங்கள் இருந்தன தற்போது அவைகளில் இரண்டு இனங்கள் அழிந்து விட்டது. ஒன்று மட்டுமே தொடர்ந்து வாழ்ந்து வருகிறது. இந்த பேரினமானது அழிந்து போன ஒரு வகை காட்டு ஆட்டிலிருந்து தோன்றிய தற்போதைய நவீன் மாட்டினம் மற்றும் ஸ்டெப்பி புல்வெளியின் ஆண் காட்டெருமையின் கலப்பின வகையிலிருந்து தோன்றியதாகும். அந்த கலப்பினமானது கிக்ஸ் காட்டெருமையாக இருக்கலாம் என்று கருதப்படுகிறது. அதற்கு மாற்றாக ப்ளேய்ஸ்டோசின் மரநில காட்டெருமை சிற்றினங்களின் மூதாதையராகக் கருதப்படுகிறது.

இருபதாம் நூற்றாண்டுகளின் ஆரம்பத்தில் காடுகளில் இவை அழிந்து போகும் வரை வேட்டையாடப்பட்டது, ப்யாலோவெய்ஸா காட்டில் பி.பி"(B.b)" போனாஸிஸ் என்ற சிற்றினத்தின் கடைசி விலங்கு சுட்டுக் கொல்லப்பட்டது. 1927 இல் வடகிழக்கு காகஸஸில் பி.பி"(B.b)" காகஸஸி சிற்றினமும் மத்திய 1800களில் பி.பி"(B.b) ஹஙகாரொரம்" என்ற சிற்றினமும் வேட்டையாடிக் கொல்லப்பட்டது. ப்யாலோவெய்ஸா அல்லது கீழ்நில ஐரோப்பிய காட்டெருமையானது சரணாலயத்தில் உயிரோடு பாதுகாக்கப்பட்டு மறுபடியுமாக ஐரோப்பிய நாடுகளுக்குள்ளாக அறிமுகம் செய்யப்பட்டது. தற்போது அவைகளில் காடுகளில் சஞ்சரித்து வனவிலங்காகவே வாழுகிறது. தற்போது அவைகளுக்கு மனிதர்களைத் தவிர வேறு சில எதிரிகள் மட்டுமே உள்ளனர். இந்த காட்டெருமையைக் குறித்து முதன் முதலில் கார்ல் லின்னேயஸ்தான் 1758 இல் அறிவியல் விளக்கம் கொடுத்தார். பின்னாளில் கொடுக்கப்பட்ட விளக்கங்களின் படி இதுவும் அமெரிக்காவின் காட்டெருமையும் ஒன்றாகக் கருதப்பட்டது. இதை அழிந்துபோன சில கால்நடைகளின் மூதாதையான காட்டு ஆடுகளோடு ஒப்பிட்டு குழப்பக்கூடாது.

1996 இல் சர்வதேச இயற்கை பாதுகாப்பு குழு இந்த ஐரோப்பிய காட்டெருமையை அழியக் கூடிய நிலையில் உள்ள விலங்கினமாக பட்டியலிட்டது. அதன் பிறகு இதன் வாழும் நிலை எளிதில் பாதிக்கக் கூடிய நிலையை அடைந்தது. பல்லாண்டுகளுக்கு முன்பு விசேஷமாக இடைப்பட்ட காலங்களில் இவை இவைகளின் தோல் மற்றும் கொம்புகளுக்காகப் பயன்பட்டது. கொம்புகள் பானங்கள் நீர் அருந்தும் கருவியாகப் பயன்பட்டது. 

இந்தக் காட்டெருமை இனம் ஐரோப்பாவில் வாழும் விலங்கினங்களில் மிகவும் கனமான விலங்காகும். ஐரோப்பியக் காட்டெருமை அதன் 80 முதல் 90 செ.மீ. நீளமுள்ள வால் தவிர 2.1 மீட்டரிலிருந்து 3.1 மீட்டர் நீளம் வரை வளரக்கூடியது, 1.6 இலிருந்து 1.9 மீட்டர் உயரம் வரை வளரக்கூடியது. இதன் குட்டிகள் பிறப்பில் மிகவும் குறைந்த அளவு எடை கொண்டதாகக் காணப் படும். 15கி.கிமிலிருந்து 35கி.கிராம் வரை எடை கொண்டதாகக் காணப்படும். பொலாரஸ் மற்றும் போலந்து நாருவைகளுக்கு இடையில் காணப்படும் ப்யாலோவெய்ஸா காட்டில் காணப்படும் காட்டெருமைகளின் சராசரி எடை 634 கி.கிராம் ஆகும். இவைகள் 400 கி.கிலிருந்து 900 கி.கிராம் வரை எடை கொண்ட எருமைகள் உண்டு. பெண் எருமைகளைன் சராசரி எடை 424 கி.கிராம் ஆகும். 300லிருந்து 540 கி.கிராம் வரை எடை கொண்ட பெண் எருமைகள் உண்டு. மிக அரிதாக 1000 கி.கி அதற்கு சற்றும் கூடுதலாகக் கூட வளரும் காட்டெருமைகள் உண்டு.

சராசரியாக இவைகள் அமெரிக்க காட்டெருமைகளைக் காட்டிலும் சற்றும் இலேசாகவும் தோள் அளவில் சற்று உயரமாகவும் காணப்படும். அமெரிக்க காட்டெருமைகளோடு ஒப்பிட்டு பார்க்கும் போது இவைகள் கழுத்து, தலை மற்றும் முன் நெற்றிகளில் குட்டை முடி கொண்டவையாகும். ஆனால் இவைகளின் வாலும் கொம்பும் அமெரிக்க காட்டெருமையை விட நீளமானவை ஆகும்

வைஸன்ட் என்று சொல்லக்கூடிய நவீன ஆங்கில வார்த்தையானது நவீன ஜெர்மானிய மொழியில் உள்ள வைஸன்ட் என்கிற வார்த்தையிலிருந்து பெறப்பட்டதாகும். (இந்த வார்த்தை பழைய ஜெர்மானிய வார்த்தையான வைஸென்ட் மற்றும் வைசான்ட் அதேப் போல பழைய ஆங்கில வார்த்தை விசென்ட் போன்ற வார்த்தைகளில் இருந்து பெறப்பட்டதாகும்). 

ஆன்கில வார்த்தையான bison என்பது 1611களில் இலத்தீன் மொழியிலிருந்து பெறப்பட்டது ஆகும். இவற்றின் அடிப்படை வார்த்தை ஜெர்மானிய மொழியில் உள்ள வைஸ் (wise - originated from weasel) மற்றும் வீஸலிலிருந்து பெறப்பட்டதாகும். இதன் அர்த்தம் மிருகங்களின் வாசனை என்பதாகும்.

வரலாற்றுப் பூர்வமாக தாழ்நில ஐரோப்பிய காட்டெருமைகளின் வாழிடமானது வட ஐரோப்பாவின் தாழ்நிலங்களான மத்திய மாஸிஃபிலிருந்து வோல்கா ஆறு மற்றும் காகஸ் வரை நீண்டுள்ளது. ஒருவேளை முன்பு இவைகள் தற்போதைய இரஷ்ய கூட்டமைப்பின் ஆசிய பாகத்தில் வாழ்ந்திருக்கலாம் என்று கருதப்படுகிறது. இவைகள் ஒருகாலத்தில் தெற்கு சுவீடனிலும் டென்மார்க்கிலும் இருந்ததாக பதிவாகியுள்ளது. ஆனால் பிரிட்டிஷ் தீவுகளிலோ அல்லது இத்தாலியிலொ அல்லது ஐபீரிய தீபகற்பத்திலோ இருந்ததாகப் பதிவுகள் இல்லை. இவைகளின் மூதாதையராகிய அழிந்து போன இனமாகிய பி.பிரிஸ்கஸ் பைஸன் "(B.priscus )" கி.மு. 7000 வருடங்களுக்கு முன்பாக வட அமெரிக்கா மற்றும் யூரேஸியாவில் காணப்பட்டது.


</doc>
<doc id="403385" url="https://ta.wikipedia.org/wiki?curid=403385" title="கேதர் ஜாதவ்">
கேதர் ஜாதவ்

கேதர் மகாதேவ் ஜாதவ் (Kedar Mahadev Jadhav (பிறப்பு: 26 மார்ச், 1985) என்பவர் இந்தியத் துடுப்பாட்ட அணியின் துடுப்பாட்டக்காரர் ஆவார். இவர் மகாராட்டிர அணிக்காக உள்ளூர்ப் போட்டிகளில் விளையாடினார். இவர் துடுப்பாட்டப் போட்டிகளில் சகலத் துறையர் ஆவார். இவர் வலது கை மட்டையாளர் மற்றும் வலதுகை சுழற்பந்து வீச்சாளர். இந்தியன் பிரீமியர் லீக் போட்டிகளில் சென்னை சூப்பர் கிங்ஸ், டெல்லி டேர்டெவில்ஸ், பெங்களூர் ராயல் சேலஞ்சர்ஸ், கொச்சி இட்டசுக்கேர்சு கேரளா ஆகிய அணிகளுக்காக விளையாடியுள்ளார். 

நவம்பர் 16, 2014 ஆம் ஆண்டில் இலங்கைத் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டத்தில் அறிமுகம் ஆனார். மேலும் சூலை 17, 2015 இல் சிம்பாப்வே துடுப்பாட்ட அணிக்கு எதிரான பன்னாட்டு இருபது20 போட்டியில் அறிமுகம் ஆனார். 

கேதர் ஜாதவ் மார்ச் 26, 1985 இல் புனேயில் ஒரு நடுத்தரவர்க்க குடும்பத்தில் பிறந்தார். சோலாப்பூர் மாவட்டத்தில் வளர்ந்தார். இவரின் தந்தை மகாதேவ் ஜாதவ் மகாராட்டிர மாநில மின்சார வாரியத்தில் ஊழியராக பணியாற்றினார். 2003 ஆம் ஆண்டில் இவர் ஓய்வு பெற்றார். இஅவ்ரின் பெற்றோருக்கு மொத்தம் நான்கு குழந்தைகள். கேதார் ஜாதவ் நான்காகவதாகப் பிறந்தார். இவரின் மூத்த சகோதரிகள் ஆங்கிலத்தில் மருத்துவர் பட்டமும், நிதியில் பிரிவில் முதுகலைப் பட்டம் மற்றும் பொறியியல் பிரிவில் பட்டம் பெற்றனர். ஆனால் கேதார் ஜாதவ் ஒன்பதாம் வகுப்போடு பள்ளிப் படிப்பை நிறுத்தினார். 

ஜாதவ் புனேவில் உள்ள "கோத்ரத்தில்" வாழ்ந்து வந்தார். அந்த சமயத்தில் "பி ஒய் சி ஜிம்கானா" அகாதமியில் விளையாடி வந்தார். 2004 ஆம் ஆண்டில் பத்தொன்பது வயதுக்குட்பட்டோருக்கான மகாராட்டிர அணியில் சேர்வதற்கு முன்பாக ரெயின்போ துடுப்பாட்ட சங்கம் சார்பாக டென்னிசு பந்து போட்டித் தொடர்களில் விளையாடிவந்தார்.

2012 இல் உத்தரப் பிரதேச துடுப்பாட்ட அணிக்கு எதிராக மகாராட்டிரம் துடுப்பாட்ட சங்க மைதானத்தில் நடைபெற்ற ரஞ்சிக் கோப்பை போட்டியில் மகாராட்டிர துடுப்பாட்ட அணியில் விளையாடினார். இந்தப்போட்டியில் 327 ஓட்டங்கள் பெற்றார்.மகாராட்டிர மட்டையாளர் ஒருவர் எடுக்கும் அதிகபட்ச ஓட்டங்கள் இதுவாகும். 

2013--2014 ஆண்டு ரஞ்சிக் கோப்பை போட்டிகளின் நாயகராகத் திகழ்ந்தார். அந்த பருவத்தில் மட்டும் 1223 ஓட்டங்கள் பெற்றார். அதில் ஆறு நூறுகள் அடங்கும். அந்தத் தொடரில் அதிக ஓட்டங்கள் பெற்றவர் எனும் சாதனை படைத்தார். மேலும் இதுவரை நடந்த ரஞ்சிக் கோப்பைப் போட்டிகளில் நான்காவது அதிகபட்ச ஓட்டங்கள் பெற்றவர் எனும் சாதனை படைத்தார். இவரின் பங்களிப்பின் மூலமாக 1992-1993 க்குப் பிறகு மகாராட்டிர துடுப்பாட்ட அணி இறுதிப் போட்டிக்குத் தகுதி பெற்றது. மேலும் இந்திய துடுப்பாட்ட "ஏ" அணியில் இவர் இடம்பிடித்தார்.

2014 ஆம் ஆண்டில்வங்காளதேசத் துடுப்பாட்ட அணிக்கு எதிரான தொடரில் அணியில் இடம் பிடித்தார். ஆனால் விளையாடும் அணியில் வாய்ப்பு கிடைக்கவில்லை.

அதே ஆண்டில் இலங்கைத் துடுப்பாட்ட அணிக்கு எதிரான தொடரின் ஐந்தாவது ஒருநாள் பன்னாட்டுத் துடுப்பாட்டப் போட்டியில் இவர் முதன்முறையாக சர்வதேச போட்டியில் விளையாடினார். இந்தப் போட்டியில் 24 பந்துகளில் 20 ஓட்டங்களில் எடுத்து "ஸ்டம்பிங்" முறையில் அவுட் ஆனார். இந்தத் தொடரை இந்திய அணி 5-0 என முழுமையாக வென்றது.

சூலை,2015 இல் சிம்பாப்வே துடுப்பாட்ட அணிக்கு எதிரான தொடரில் ஹராரேவில் நடைபெற்ற மூன்றாவது போட்டியில் 87 பந்துகளில்105 ஓட்டங்கள் எடுத்து ஆட்டமிழக்காமல் இருந்தார். அதே தொடரில் பன்னாட்டு இருபது20 போட்டியில் அறிமுகமானார்.

இந்தியன் பிரீமியர் லீக்கில் துவக்கத்தில் பெங்களூர் ராயல் சேலஞ்சர்ஸ் அணியிலும் பின் 2010 ஆம் ஆண்சில் டெல்லி டேர்டெவில்ஸ் அணியிலும் விளாயாடினார். இவரின் பெங்களூர் ராயல் சேலஞ்சர்ஸ் அணிக்கு எதிரான அறிமுகப் போட்டியில் 29 பந்துகளில் 50 ஓட்டங்கள் எடுத்தார். இதில்5 நான்குகள், 2 ஆறுகள் அடங்கும். அந்தப் போட்டியின் ஆட்ட நாயகன் விருது பெற்றார். அடித்த பருவகாலத்தில் கொச்சி இட்டசுக்கேர்சு கேரளா அணிக்காக விளையாடினார். அதில் மொத்தம் ஆறு போட்டிகளில் மட்டுமே விளையாடினார். 2014 இல் டெல்லி டேர்டெவில்ஸ் அணி இவரை 20 மில்லியன் மதிப்பில் இவரை ஏலத்தில் எடுத்தது. 


</doc>
<doc id="403390" url="https://ta.wikipedia.org/wiki?curid=403390" title="லூர்து சேவியர்">
லூர்து சேவியர்

இறை ஊழியர் லூர்து சேவியர் ("Servant of God Lourdu Xavier") தமிழகத்தின் புகழ்பெற்ற பூண்டி மாதா பேராலயத்தில் பணியாற்றிய கத்தோலிக்க அருட்தந்தை ஆவார். திருக்காட்டுப்பள்ளியை அடுத்த அலமேலுபுரம் பூண்டியில் வாழும் கிறிஸ்தவர்களின் நல்வாழ்வுக்காக உழைத்த இவர், அங்குள்ள மக்களால் புனிதராகப் போற்றப்படுகிறார்.
தமிழகத்தின் திருச்சிராப்பள்ளி மாவட்டம் லால்குடி வட்டத்தில் இருந்த கோவண்டா குறிச்சியில் சவரிராயன் - சவரியம்மாள் தம்பதியருக்கு 2வது மகனாக 1910 மே 18ந்தேதி லூர்து சேவியர் பிறந்தார். சிறிது நாட்களிலேயே இவரது தாய் இறந்தார். இதையடுத்து சவரியம்மாளின் தங்கை சவுந்தரியம்மாள், குழந்தையை வளர்க்கும் பொறுப்பை ஏற்றார். அதே ஆண்டு ஆகஸ்ட் 18ந்தேதி, வடுகர்பேட்டை பங்கு ஆரோக்கிய அன்னை ஆலயத்தில் இவருக்கு லூர்துசாமி என்ற பெயருடன் திருமுழுக்கு வழங்கப்பட்டது. இவரது தந்தை சவரிராயன், வேலை காரணமாக இலங்கை சென்று விட்டார். வறிய சூழ்நிலையில் சித்தியின் பராமரிப்பில் வளர்ந்த சிறுவன் லூர்துசாமி, ஆடுகளை மேய்க்கிறவராக வலம் வந்தார். இவரது உறவினரான அருட்தந்தை சேவியர், இவர் பள்ளிப்படிப்பை மேற்கொள்ள உதவி செய்தார். 1923 முதல் 1930 வரை கடலூர் புனித வளனார் உயர்நிலைப் பள்ளியில் கல்வி பயின்ற லூர்துசாமி, இறை பக்தியிலும் வளர்ச்சி அடைந்தார்.

உயர்க்கல்வியை முடித்த லூர்துசாமி, கத்தோலிக்க குருவாக விரும்பி, கேரளாவின் ஆலுவை பகுதியில் உள்ள செயின்ட் ஜோசப் பாப்பிறை குருத்துவக் கல்லூரியில் 1932ஆம் ஆண்டு சேர்ந்தார். 1938 டிசம்பர் 20ல் வெரப்போலி பேராயர் ஜோசப் அத்திபெட்டி, இவரை குருவாக திருநிலைப்படுத்தினார். குருப்பட்டம் பெற்ற வேளையில், இவர் தமது பெயரை வி.எஸ். லூர்து சேவியர் என்று மாற்றிக் கொண்டார். வடுகர்பேட்டை பங்கு சரவரிராயன் மகன் என்பதே வி.எஸ். என்பதன் பொருள். சேவியர் என்பது அவரது உறவினரும் வழிகாட்டியுமான அருட்தந்தையின் பெயர். அன்னை மரியா மீதும், இயேசு கிறிஸ்து மீதும் லூர்து சேவியர் மிகுந்த பக்தி கொண்டவராகத் திகழ்ந்தார். 1938ல் கூவத்தூர் ஆலயத்தின் பங்குத்தந்தையாக கும்பகோணம் ஆயரால் நியமிக்கப்பட்ட இவர், 1948 வரை அங்கு பணியாற்றினார். பின்னர் தொழூர்பட்டி பங்குக்கு மாற்றலாகிச் சென்ற இவர், அங்கு தொழுநோயால் பாதிக்கப்பட்ட மக்களுக்காக மருத்துவமனை ஒன்றைக் கட்டினார். 1955 வரை தொழூர்பட்டியில் பணியாற்றிய லூர்து சேவியர் அங்கிருந்த மக்களுக்கு சிறந்த ஆன்மிக வழிகாட்டியாக விளங்கினார்.

அருள்தந்தை லூர்து சேவியர், 1955ல் திருக்காட்டுப்பள்ளி அருகே உள்ள அலமேலுபுரம் பூண்டியில் பங்குத்தந்தையாக பொறுப்பேற்றார். தாழ்த்தப்பட்ட வகுப்பைச் சேர்ந்த ஐம்பது கிறிஸ்தவ குடும்பங்கள் மட்டுமே வசித்த இந்த பங்கு, லூர்து சேவியரின் பொறுப்புணர்வை அதிகரித்தது. பொருளாதாரத்தில் பின்தங்கியிருந்த மக்களின் வாழ்வை மேம்படுத்த ஆலோசனைகளையும் உதவிகளையும் வழங்கினார். மக்களை மரியன்னை பக்தியில் வளர்த்தார். பழுதுபட்டிருந்த ஆலயத்தின் மேற்கூரையை இடித்துக்கட்ட வழியின்றி தவித்த லூர்து சேவியர், அன்னை மரியாவின் உதவியை நாடினார். 1956 நவம்பர் 23ந்தேதி, பூண்டி ஆலய பீடத்துக்கும் சுவர்களுக்கும் எந்த சேதமும் ஏற்படாமல் மேற்கூரை மட்டும் இடிந்து விழுந்தது. இது மாபெரும் அற்புதமாக கருதப்படுகிறது. இதையடுத்து, அந்த ஆலயத்தை சீரமைத்துக் கட்டியெழுப்பினார். 

அருள்தந்தை லூர்து சேவியரின் வேண்டுதல்களால் நிகழ்ந்த அனைத்தையும் பூண்டி மக்கள் அற்புதச் செயல்களாகவே பார்த்தனர். பல நோயாளிகள் இவரால் நலமடைந்தனர், பலரது பொருளாதார சிக்கல்கள் தீர்ந்தன, துன்பங்களால் சோர்ந்திருந்த பலரும் இவரது செபங்களால் புதுவாழ்வு பெற்றனர். ஆகவே, இவர் வாழ்ந்த காலத்திலேயே புனிதராக மதிக்கப்பட்டார்.

பூண்டி திருத்தலத்தில் பதினேழு ஆண்டுகள் ஆன்மிகப் பணி செய்த அருள்தந்தை லூர்து சேவியர், நீரிழிவு நோயின் தீவிரத்தால் திருச்சிராப்பள்ளி குழந்தை இயேசு மருத்துவமனையில் சிகிச்சைக்காக சேர்க்கப்பட்டார். சிகிச்சையில் இருந்தபோதும், தம்மைப் பார்க்க வந்தவர்கள் ஆன்மிக வாழ்வில் வளர அறிவுரை வழங்கி வந்தார். இறுதியாக 1972 ஏப்ரல் 15ந்தேதி, தமது 62ஆம் வயதில் லூர்து சேவியர் இறப்பைத் தழுவினார். மறுநாள் பூண்டி மாதா ஆலயத்தில் இவரது உடல் அடக்கம் செய்யப்பட்டது.

பூண்டி மாதா ஆலயத்தின் புகழோடு இணைந்து, அருள்தந்தை லூர்து சேவியரின் புகழும் பரவியது. பூண்டி ஆலயத்திற்கு சென்ற பக்தர்கள், லூர்து சேவியர் கல்லறையிலும் செபித்து பல நன்மைகளைப் பெற்றதாக சாட்சி கூறினர். இதையடுத்து, அவருக்கு புனிதர் பட்டம் கொடுக்கும் முயற்சிகள் தொடங்கப்பட்டன. அவற்றை ஏற்று 2016 ஏப்ரல் 4ந்தேதி, லூர்து சேவியரை இறை ஊழியர் என்று கத்தோலிக்க திருச்சபை அறிவித்துள்ளது.


</doc>
<doc id="403392" url="https://ta.wikipedia.org/wiki?curid=403392" title="இந்திய வான்படைத் தளங்களின் பட்டியல்">
இந்திய வான்படைத் தளங்களின் பட்டியல்

இந்திய வான்படை ஏழு படைப்பிரிவுகளைக் கொண்டுள்ளது. ஒவ்வொரு படைப்பிரிவுக்கும் படைத் தளவாய் (Marshal) தரம் கொண்ட படை அதிகாரி தலைமைப் பொறுப்பு வகிக்கிறார். 

வான்படைப்பிரிவுகள்:

இந்திய வான்படைக்கு 60 க்கும் மேற்பட்ட வான்படைத் தளங்கள் உள்ளன. இந்தியக் கடற்படை தங்களது வான்போக்குவரத்துக்கென்று தனிப்பட்ட வான்படைத்தளங்கள் கொண்டுள்ளன. பன்னாட்டு வான்படைப் பிரிவு தஜிகிஸ்தானில் உள்ள ஃபர்கார் வான்தளத்தைப் பயன்படுத்துகிறது.

ஏழு படைப்பிரிவுகளுள் மேற்கு வான்படைப் பிரிவே மிகப்பெரிய பிரிவாகும். சம்மு காசுமீர், பஞ்சாப் பகுதி, அரியானா, இமாச்சலப் பிரதேசம், உத்தரப் பிரதேசம் ஆகிய மாநிலங்களிலுள்ள 16 வான்படைத்தளங்கள் இப்பிரிவின் கண்காணிப்பின்கீழ் இயங்குகின்றன. கிழக்கு மற்றும் தென்கிழக்கு இந்தியாவில் அமைந்துள்ள 15 வான்படைத்தளங்கள் கிழக்கு வான்படைப் பிரிவின் கண்காணிப்பில் இயங்குகின்றன. உத்தரப் பிரதேசத்திலுள்ள ஏழு வான்படைத் தளங்கள், மத்தியப் பிரதேசம் மற்றும் அதைச் சுற்றி மத்திய இந்திய மாநில வான்படைத்தளங்கள் மத்திய வான்படைப் பிரிவால் கண்காணிக்கப்படுகின்றன. தெற்கு வான்படைப் பிரிவின்கீழ் தென்னிந்தியாவிலுள்ள ஒன்பது வான்படைத்தளங்களும், அந்தமான் நிக்கோபார் தீவின் இரு தளங்களும் உள்ளன. மேலும் இப்படைப் பிரிவு கடல்வழிப் பாதுகாப்புப் பொறுப்பையும் மேற்கொண்டுள்ளது. பாகிஸ்தான் ஒட்டிய இந்திய எல்லை முன்னணிப் பகுதியைக் காக்கும் பொறுப்பு தென்மேற்கு வான்படைப் பிரிவினதாக உள்ளது. இப்பிரிவு குசராத்து, மகாராட்டிரம், இராசத்தான் மாநிலங்களில் அமைந்த 12 வான்படைத்தளங்களும் இப்பிரிவின் மேற்பார்வையில் செயற்படுகின்றன.

இந்திய வான்படைத்தளங்களின் பட்டியல் ("List of Indian Air Force stations") 



</doc>
<doc id="403434" url="https://ta.wikipedia.org/wiki?curid=403434" title="இலக்கணகூற்று மரம்">
இலக்கணகூற்று மரம்

இலக்கணகூற்று மரம் அல்லது மூலத்தோற்ற மரம் என்பது தறுவாயில்லா இலக்கணத்தைப் பொறுத்தவரை, சரத்தின் வாக்கிய அமைப்பைக் குறித்துக்காட்டும் ஒழுங்குப்படுத்திய, வேரூன்றிவிட்ட மரம் ஆகும். "இலக்கணகூற்று மரம்" என்ற சொற்கூறு பெரும்பாலாக கணக்கீட்டு மொழியியலில் தான் பயன்படுத்தப்படுகின்றது; பேச்சு வழக்கில் "வாக்கிய அமைப்பு மரம்" தான் பயன்படுத்தப்படுகிறது.

உள்ளீட்டு மொழியின் வாக்கிய அமைப்பை உறுதியாக சித்தரிப்பதால், கணக்கீட்டு மொழியியலில் பயன்படுத்தப்படும் சுருக்க வாக்கிய அமைப்பு மரங்களுடன் ஒப்பிடும் போது இலக்கணகூற்று மரங்கள் வேறுபடுகின்றன. இலக்கணத்தை கற்றுக்கொடுக்கும் போது பயன்படுத்தும் ரீட்-கெலாக் வாக்கியவரிவடிவங்களைப் போலல்லாமல், இலக்கணகூற்று மரங்கள் வெவ்வேறு மொழிப்பகுதிகளுக்கு தனித்துவமான சின்ன அறிகுறிகளை பயன்படுத்தாதவை.

வழக்கமாக, இலக்கணகூற்று மரங்கள் பகுதி இலக்கணத்தின் உறவுகளின் (சொற்கூற்று அமைப்பு இலக்கணங்கள்) அடிப்படையிலோ சார்பு இலக்கணத்தின் உறவுகளின் அடிப்படையிலோ தான் வடிவமைக்கப்படுகின்றன. இயற்கை மொழிகளின் வாக்கியங்களுக்காகவும் (இயற்கை மொழி முறையாக்கம்) நிரல் மொழிகளைப் போன்ற கணினி சார்ந்த மொழிகளுக்கான செயலாக்கத்திற்காகவும் இலக்கணகூற்று மரங்களை பயன்படுத்தலாம்.

உருமாற்றும் பிறப்புறுப்புக்குரிய இலக்கணத்தில் பயன்படுத்தப்படும் சொல்கூற்று அறிகுறி அல்லது பீ-அறிகுறி என்பது ஒரு சம்பந்தப்பட்ட கருத்தாகும். சொல்கூற்று அறிகுறி என்பது ஒரு கூற்று அமைப்பின் அடிப்படையில் குறித்துக்காட்டும் மொழியியல் சொல்திறமாகும். இது, ஒரு மரத்தின் வடிவத்திலோ அடைப்புக்குறிக்குளான வெளிப்பாட்டின் மூலமாகவோ சித்தரிக்கப்படலாம். கூற்று அமைப்பு கட்டுப்பாடுகளை அமல்படுத்துவதின் மூலம் உருவாக்கப்படும் இச்சொல்கூற்று அறிகுறிகள், மேலும் உருமாற்றக்குரிய கட்டுப்பாடுகளுக்கு உட்படுகின்றன.

பகுதி இலக்கணங்களுடைய (சொற்கூற்று அமைப்பு இலக்கணங்கள்) சொல்லுறவுகளின் அடிப்படையிலான இலக்கணகூற்று மரங்கள் முனையக் கணுக்களையும் அம்முனையக் கணுக்களையும் வித்தியாசப்படுத்துகின்றன. உள்புற கணுக்கள் அம்முனையமான இலக்கண வகைகளாலும், இலை கணுக்கள், முனைய வகைகளாலும் பெயரிடப்படுகின்றன. கீழ்வரும் வரைபடம் சொல்லுறவின் அடிப்படையிலான இலக்கணகூற்று மரம் ஒன்றையும், ஆங்கில வாக்கியம் "John hit the ball" ன் வாக்கிய அமைப்பும் சித்தரிக்கிறது:

இந்த இலக்கணகூற்று மரம் S முதல் தொடங்கி, ஒவ்வொரு இலை கணுவிலும் "(John, hit, the, ball)" முடியும் முழு அமைப்பாகும். கீழ்வரும் சொற்சுருக்கங்கள் மரத்தில் பயன்படுத்துகின்றன:

மரத்தின் ஒவ்வொரு கணுவும் வேர் கணுவாகவோ, கிளை கணுவாகவோ, இலை கணுவாகவோ ஆகும். வேர் கணு என்பது மேல்புறத்தில் கிளைகளற்ற கணுவாகும். ஒரு வாக்கியத்திற்குள் எப்போதும் வெறும் ஒரே வேர் கணு தான் இருக்கும். கிளை கணு என்பது இரண்டோ அல்லது அதற்கு மேற்பட்ட மகள் கணுக்களை இணைக்கும் தாய் கணுவாகும். ஆனால், இலை கணு என்பது மரத்தின் மற்ற கணுக்களிடம் ஆதிக்கம் செலுத்தாத முனையக் கணுவாகும். S என்பது வேர் கணுவாகும், NP மற்றும் VP என்றவை கிளை கணுக்களாகும், மற்றும் "John" (N), "hit" (V), "the" (D), மற்றும் "ball" (N) என்றவை எல்லாம் இலை கணுக்களாகும். இலைகள் வாக்கியத்தின் சொல்லமைப்புக் குறிகளாகும். தாய் கணு என்பது கீழுள்ள கிளையால் இணைக்கப்பட்ட, குறைந்தபட்சம் மற்ற ஒரு கணு கொண்ட கணுவாகும். மேலுள்ள உதாரணத்தில், S என்பது N மற்றும் VP ன் தாயாகும். மகள் கணு என்பது மேலுள்ள கிளையால் இணைக்கப்பட்ட, குறைந்தபட்சம் மற்ற ஒரு கணு கொண்ட கணுவாகும். மேலுள்ள உதாரணத்தில், "hit" என்பது V ன் மகள் கணுவாகும். இந்த சொல்லுறவுக்கு "parent" மற்றும் "child" என்ற சொற்களும் சில வேளைகளில் பயன்படுத்துகின்றன.

சார்பு இலக்கணங்களின் சார்பு அடிப்படையிலான இலக்கணகூற்று மரங்கள் அனைத்து கணுக்களையும் முனையக் கணுக்களாய் காண்கின்றனதால், முனைய வகையினங்களுக்கும் அம்முனைய வகையினங்களுக்கும் இடையிலான வித்தியாசத்தை ஒப்புக்கொள்ளா விடுகின்றன. இவை குறைவான கணுக்கள் கொண்டவை என்பதால், பொதுவாக சொல்லுறவுகளின் அடிப்படையிலான இலக்கணகூற்று மரங்களை விட எளியவை.  மேலுள்ள உதாரண வாக்கியத்திற்கான சார்பு அடிப்படையிலான இலக்கணக்குற்று மரம் பின்வருமாறு:

இந்த இலக்கணகூற்று மரம், மேற்கண்ட சொல்லுறவுகளின் அடிப்படையிலான இலக்கணகூற்று எதிரிணையில் காணப்பட்ட வாக்கிய வகைகள் (S, VP, மற்றும் NP) இல்லாதது ஆகும். சொல்லுறவுகளின் அடிப்படையிலான இளக்கணகூற்று மரத்தைப் போலவே, வாக்கியப் பகுதி கட்டமைப்பு இதில் ஒப்புக்கொண்டது. இம்மரத்தின் அனைத்து முழுமையான துணைமரமும் ஒரு பகுதியாகும். ஆகவே, இந்த சார்பு அடிப்படையிலான இலக்கணகூற்று மரம், "John" என்கின்ற எழுவாயையும், "the ball" என்கின்ற பொருள் பெயர்ச்சொல் கூற்றையும், சொல்லுறவுகளின் அடிப்படையிலான இலக்கணகூற்று மரத்தைப் போலவே, பகுதிகளாய் ஒப்புக்கொள்கிறது.

சொல்லுறவு-சார்பு வேறுபாடு பெரிதாகும். சொல்லுறவுகளின் அடிப்படையிலான இலக்கணகூற்று மரங்கள் பயன்படுத்தும் கூடுதலான வாக்கிய அமைப்பு தேவையானதா அல்லது வெறும் உதவியானதா என்பது தர்க்கத்திற்குரியது.

சொல்கூற்று அறிகுறிகள், அல்லது பீ-அறிகுறிகள், நோம் சோம்சுக்கியாலும் மற்றவர்களாலும் அமைக்கப்பட்ட முற்காலத்திய உருமாற்றும் பிறப்புறுப்புக்குரிய இலக்கணத்தில் அறிமுகப்படுத்தியவை. கூற்றமைப்பு கட்டுப்பாட்டுகளை அமல்படுத்தும் பொழுது, ஒரு வாக்கியத்தின் ஆழ்கட்டமைப்பை குறித்துக் காட்டும் சொல்கூற்று அறிகுறி உருவாகிறது; இதன் பிறகு கூடுதலான உருமாற்றங்களை இது மேற்கொள்ளலாம். சொல்கூற்று அறிகுறிகள் மரங்களின் வடிவத்தில் வழங்கலாம் (சொல்லுறவுகளின் அடிப்படையிலான இலக்கணகூற்று மரங்களைப் பற்றிய மேல் பத்தியில் குறிப்பிட்டதைப் போலவே), ஆனால் குறைவான இடமெடுக்கும் அடைப்புக்குறிக்குளான வெளிப்பட்டின் மூலம் அடிக்கடி வழங்கப்படுகின்றன. உதாரணத்திற்கு, மேலுள்ள சொல்லுறவின் அடிப்படையிலான இலக்கணகூற்று மரத்திற்கு ஒத்திருக்கும் அடைப்புக்குறிக்குளான வெளிப்பாடு, இதைப் போல் வழங்கலாம்:

formula_1

மரங்களைப் போலவே, அமைப்பின் துல்லியமும் வருணிக்கப்பட்ட விவரங்களும் பயன்படுத்தப்படும் கோட்பாட்டையும் எழுதுபவரின் விருப்பங்களையும் பொறுத்தவை.


</doc>
<doc id="403437" url="https://ta.wikipedia.org/wiki?curid=403437" title="அன்பில் தர்மலிங்கம் வேளாண்மைக் கல்லூரி மற்றும் ஆராய்ச்சி நிலையம்,">
அன்பில் தர்மலிங்கம் வேளாண்மைக் கல்லூரி மற்றும் ஆராய்ச்சி நிலையம்,

அன்பில் தர்மலிங்கம் வேளாண்மைக் கல்லூரி மற்றும் ஆராய்ச்சி நிலையம் ("Anbil Dharmalingam Agricultural College and Research Institute") திருச்சியில் உள்ள நவலூர் குட்டப்பட்டு எனும் கிராமத்தில் அமைந்துள்ள வேளாண் கல்லூரி ஆகும். இது தமிழ்நாடு வேளாண்மைப் பல்கலைக்கழகத்தின் உறுப்புக் கல்லூரி ஆகும். திமுக அரசியல்வாதியான அன்பில் தர்மலிங்கத்தின் பெயர் இக்கல்லூரிக்கு இடப்பட்டுள்ளது.

இக்கல்லூரியில் உள்ள துறைகள்:

இங்கு உவர் மண் குறித்த ஆராய்ச்சிகள் நடைபெறுகின்றன.
இங்கு இளம் மற்றும் முது அறிவியல் வேளாண் படிப்புகள் வழங்கப்படுகின்றன.
இக்கல்லூரி திருச்சி - திண்டுக்கல் தேசிய நெடுஞ்சாலையில் நவலூர் குட்டப்பட்டில் அமைந்துள்ளது.


</doc>
<doc id="403440" url="https://ta.wikipedia.org/wiki?curid=403440" title="அளவுவிகிதம் (நிலப்படம்)">
அளவுவிகிதம் (நிலப்படம்)

நிலப்படங்களில் அளவுவிகிதம் ("scale") ஒரு பொருளின் மெய்யான அளவிற்கும் நிலப்படத்தில் அதே பொருள் சிறியதாகக் காட்டப்படும் அளவிற்கும் உள்ள ஒப்புமையைக் குறிக்கிறது. இது நிலப்படங்களில் அளவிகிதச் சட்டம் மற்றும் 1:"n" போன்ற விகிதங்களாலும் குறிப்பிடப்படும். நிலப்படத்தைப் பயன்படுத்துவோர் இதன் மூலம் நிலப்படத்தில் அளவிட்ட தொலைவை மெய்யானத் தொலைவிற்கு கணித்துக் கொள்ள முடியும். 

நிலப்பட அளவிகிதங்கள் சொற்களில் வெளிப்படுத்தப்படும்; இது விகிதமாகவோ பின்னமாகவோ இருக்கலாம். சிலெடுத்துக்காட்டுகள்:

மேலே கூறியதைத் தவிர சில நிலப்படங்களில் "(படத்தோற்றமாக)" பட்டை அளவிகிதங்கள் காட்டப்பட்டிருக்கும். காட்டாக, தற்கால கடல்சார் நிலப்படங்களில் கிமீ, மைல்கள், கடல்சார் மைல்கள் என மூன்று பட்டை அளவிகிதங்கள் இடப்படுகின்றன. இத்தகைய நிலப்படங்களில் அளவுக்கோல் அல்லது கோணமானிகளைக் கொண்டு அளவிட முடியும்.

பட்டை விளக்கத்தையும் சொல் விளக்கத்தையும் ஒப்புநோக்கினால் பயனருக்கு மொழி தெரியுமானால் அளவிகிதத்தை எளிதாக கற்பனை செய்து கொள்ள முடியும். ஒரு அங்குலம் ஒரு மைல் என்றால் நிலப்படத்தில் இரண்டு ஊர்கள் இரண்டு அங்குலம் விலகியிருந்தால் அவைகளுக்கு இடையே உள்ள தொலைவு நான்கு மைல்கள் எனப் புரிந்து கொள்ளலாம். ஆனால் விளக்கம் தரப்பட்டுள்ள மொழியில் பயனருக்கு அறிமுகம் இல்லையென்றாலோ அல்லது புழக்கத்தில் இல்லாத தொன்மையான அலகில் குறிப்பிடப்பட்டிருந்தாலோ சிக்கலாகும். இங்கு காட்சித்தோற்ற பட்டை விளக்க குறியீடு சிறப்பாகும். 

சில நேரங்களில் நிலப்படங்களை "பெரும் அளவிகித நிலப்படம்" என்றோ "சிறிய அளவிகித நிலப்படம்" என்றோ வகைப்படுத்தப்படுகின்றது. "பெரிய அளவிகித நிலப்படத்தில்" பொருட்கள் பெரியதாகக் காட்டப்படுகின்றன. இதற்கு எதிராக "சிறிய அளவிகித நிலப்படத்தில்" பொருட்கள் சிறியனவாகக் காட்டப்படுகின்றன. காட்டாக, நிலப்படமொன்றில் 1:10,000 அளவிகிதத்தில் காட்டப்படும் தீவின் அளவு 1:25,000 அளவிகிதத்தில் காட்டப்படும் தீவின் அளவை விட பெரியதாக இருக்கும். இதனால் முன்னதை பெரிய அளவிகித நிலப்படம் எனலாம். ஒரே அளவுள்ள நிலப்படங்களை, காட்டுக்கு 11x17 அங்குல நிலப்படம், ஒப்பிட்டால் பெரிய அளவிகித நிலப்படத்தில் மையத்தைச் சுற்றி குறைந்த நிலப்பரப்பே காட்டப்பட்டிருக்கும்; சிறிய அளவிகிதத்தில் குறிப்பிட்ட நிலப்பரப்பின் மையத்திலிருந்து விரிவான புவியியல் பரப்பு காட்டப்பட்டிருக்கும். இணையப் பயன்பாடுகளில் இயங்குநிலை அளவிகித மாற்றங்களில் பெரிய அளவிகிதத்திற்கு செல்வது "அண்மையாக்கு" என்றும் சிறிய அளவிகிதத்திற்குச் செல்வது "சேய்மையாக்கு" என்றும் குறிப்பிடப்படும். 

1:50 000 அல்லது அதற்கும் மேலான (காட்டாக, 1:40 000) விகிதங்கள் கொண்ட நிலப்படங்கள் பெரிய அளவிகித நிலப்படங்கள் எனப்படுகின்றன. 1:50 000 முதல் 1:250 000 வரை அளவிகிதங்களைக் கொண்டவை இடைநிலை அளவிகித நிலப்படங்களாகக் கருதப்படுகின்றன. இவையல்லாத நிலப்படங்கள் (காட்டாக 1:300 000) சிறிய அளவிகித நிலப்படங்களாகக் கருதப்படுகின்றன.

கீழுள்ள அட்டவணையில் இவை விளக்கப்பட்டுள்ளன; இவற்றிற்கு இதுவரை எந்த அலுவல்முறை சீர்தரமும் இல்லை:
அளவிகிதத்தின் அடிப்படை மிக எளிமையாக இருப்பினும் இதனை நிலப்படங்களில் அச்சிடும்போது சிக்கல்கள் எழுகின்றன. கோளவடிவ புவியின் மேற்பரப்பு வளைவாக உள்ளதால் இந்த அளவுவிகிதம் நிலப்படத்தின் வெவ்வேறு புள்ளிகளில் மாறுகின்றது. இந்த வேறுபாடுகளால் இந்த அளவிகித கோட்பாட்டில் இரு விதயங்கள் கவனம் பெறுகிறது. முதலாவது புவியின் அளவிற்கும் உருவாக்கும் கோளத்தின் அளவிற்குமான விகிதம். உருவாக்கும் கோளம் புவியின் அளவைச் சுருக்கி அதன்வடிவமாக கருதப்படும் கருதுகோள். இந்த கோளத்திலிருந்து நிலப்படம் வீழ்த்தப்படுகின்றது. 

புவியின் அளவிற்கும் உருவாக்கும் கோளத்தின் அளவிற்குமான விகிதம் பெயரளவு அளவுவிகிதம் (= முதன்மை அளவுவிகிதம் = சார்பு பின்னம்) எனப்படுகின்றது. பல நிலப்படங்களும் இந்த பெயரளவு அளவிகிதத்தை குறிப்பிடுகின்றன. இந்த நிலப்படங்களில் இது அளவிகிதச் சட்டம் அச்சிடப்பட்டிருக்கும். அடுத்ததாக நிலப்படத்தின் வெவ்வேறு பகுதிகளில் அளவிகிதத்தில் காணப்படும் வேறுபாடு. இது நிலப்படத்தில் உள்ள புள்ளியில் உள்ள அளவிகிதத்திற்கும் பெயரளவிலான அளவிகிதத்திற்குமுள்ள விகிதமாகும். இது அளவிகித காரணி (= புள்ளி அளவுவிகிதம் = குறிப்பிட்ட அளவுவிகிதம்) எனப்படும்.

நிலப்படத்தில் காட்டப்படும் புவிப்பகுதி புவியின் வளைவை புறக்கணிக்கத் தக்கதாக சிறியதாக இருப்பின்—சிற்றூரின் நகரத்திட்டம் போன்றவை—ஒரே அளவுவிகிதம் குறிப்பிட்டால் போதுமானது. ஆனால் பெரும் நிலப்பரப்புகளைக் காட்டும் நிலப்படங்களில், அல்லது புவியை முழுமையாகக் காட்டும் நிலப்படங்களில், நிலப்படத்தின் அளவுவிகிதம் தொலைவுகளை கணிக்கப் பயன்ற்றது. நிலப்படத்தில் எவ்வாறு அளவிகிதங்கள் வெவ்வேறு பகுதிகளில் மாறுபடுகின்றன என்பதை அறிய நிலப்பட வீழல் முதன்மை பெறுகின்றது. இந்த அளவிகிதங்கள் கவனிக்கத்தக்க அளவில் வேறுபடுமானால் அளவிகித காரணியை குறிப்பிடுவது தேவையாகிறது. "திசாட்டின் குறிப்பீட்டு நிலப்படம்" இதனை விளக்க பயன்படுத்தப்படுகின்றது.


</doc>
<doc id="403441" url="https://ta.wikipedia.org/wiki?curid=403441" title="மலேசிய ஐக்கிய மக்கள் கட்சி">
மலேசிய ஐக்கிய மக்கள் கட்சி

பிபிபீஏம் (மலேசிய ஐக்கிய மக்கள் கட்சி) ("Malaysian United Indigenous Party") மலேசியாவில் ஒரு அரசியல் கட்சியாகும். இந்தக் கட்சியின் தலைவராக, மலேசியாவின் நான்காவது பிரதமராக 1981 முதல் 2003 வரை 22 ஆண்டுகள் பணியாற்றிய மகாதீர் பின் முகமது இருக்கிறார். 

அடிப்படையில் ஆளும் பாரிசான் நேசனல் கூட்டணியை எதிர்க்கும் ஆற்றல் மிக்க கட்சியாக பிபிபீஏம் கட்சி விளங்கி வருகிறது. 2018ஆம் ஆண்டில் பிபிபீஏம் கட்சியும் அமாணா (தேசிய நம்பிக்கை கட்சி)யும், ஜனநாயக செயல் கட்சியும், மக்கள் நீதிக் கட்சியும் ஒன்றிணைந்து, பாக்காத்தான் ஹரப்பான் கூட்டணியை உருவாக்கின.


</doc>
<doc id="403450" url="https://ta.wikipedia.org/wiki?curid=403450" title="கிறிஸ்டோபர் பாலோனி">
கிறிஸ்டோபர் பாலோனி

கிறிஸ்டோபர் ஜேம்ஸ் பாலோனி ("Christopher James Paolini") ஒரு அமெரிக்க எழுத்தாளர். இவர் நவம்பர் 17,1986 அன்று லாஸ் ஏஞ்சல்ஸ், கலிபோர்னியா, அமெரிக்கா பிறந்தார். இவர் மரபுவழி சுழற்சி (Inheritance Cycle) என்ற புதினத் தொடர்கதைகளின் ஆசிரியர். இந்த தொடரில் வரும் புதினங்கள் எரகன் (Eragon), எல்டஸ்ட் (Eldest), பிரிஸிங்கர் (Brisingr) மற்றும் மரபுவழி (Inheritance) ஆகியவையாகும். இவர் பாரடைஸ் வேலி, மோடோனாவில் வசிக்கிறார். இங்கு தான் அவருடைய முதல் புதினமும் எழுதினார்.

பாலோனி அமெரிக்க கலிபோர்னியா மாநிலத்தில் பிறந்தார். பாரடைஸ் வேலி, மோடோனாவில் வளர்ந்தார். இவரது குடும்ப உறுப்பினர்கள், பெற்றோர் கென்னத் பாலோனி மற்றும் தாலிதா பாலோனி மற்றும் ஒரு இளைய சகோதரி ஏஞ்சலா பாலோனி. பாலோனி தனது 15 வது வயதில் உயர்நிலைப் பள்ளிப் படிப்பை, அமெரிக்காவில் அனுமதிக்கப்பட்ட தொலை தூர கல்வி, லென்சிங், இலினாய்ஸ் -இல் படித்து முடித்தார்.

பாலோனியின் புத்தகங்கள், நியூயார்க் டைம்ஸ், USA Today மற்றும் பதிப்பாளர்களின் வார இதழ் ஆகியவற்றின் சிறந்த விற்பனையாகும் புத்தகங்கள் பட்டியலில் முதலிடம் பிடித்தது.

சிறப்பாக விற்பனையாகும் புத்தகத்தின் மிக இளய வயது எழுத்தாளர் என்ற கின்னஸ் சாதனையாளர் அங்கிகாரம் சனவரி 5, 2011 ஆம் ஆண்டில் கிடைத்தது.


</doc>
<doc id="403454" url="https://ta.wikipedia.org/wiki?curid=403454" title="துளசிபூர், நேபாளம்">
துளசிபூர், நேபாளம்

துளசிபூர் (Tulsipur), நேபாளத்தின் மத்திய மேற்கில் அமைந்த மாநில எண் 5ல் உள்ள தாங் மாவட்டத்தில் அமைந்த துணைநிலை மாநகராட்சி ஆகும். 
2011ம் ஆண்டின் மக்கள்தொகை கணக்கெடுப்பின்படி, 

துளசிபூர் நகரத்தின் மக்கள்தொகை 115,759 ஆகவுள்ளது. அதில் ஆண்கள் 67,804 ஆகவும்; பெண்கள் 75,065 ஆகவும் உள்ளனர். 

துளசிப்பூர் வானூர்தி நிலையத்திலிருந்து, தேசியத் தலைநகரம் காட்மாண்டு மற்றும் பிற நகரங்களுக்கும் வானூர்த்திகள் இயக்கப்படுகிறது. 




</doc>
<doc id="403456" url="https://ta.wikipedia.org/wiki?curid=403456" title="தோகா, நேபாளம்">
தோகா, நேபாளம்

தோகா (Tokha) (), மத்திய நேபாளத்தின், மாநில எண் 3ல் உள்ள காத்மாண்டு மாவட்டத்தில் அமைந்த நகரம் ஆகும். இந்நகரத்தின் நகராட்சி மன்றம் 2 டிசம்பர் 2014 அன்று நிறுவப்பட்டது. 

காத்மாண்டு சமவெளியில் அமைந்த தோகா நகரம், காட்மாண்டிற்கு வடக்கே 8 கிமீ தொலைவில் உள்ளது. 

2011ம் ஆண்டின் மக்கள்தொகை கணக்கெடுப்பின்படி, 6.5 சதுர மைல் பரப்பளவு கொண்ட தோகா நகரத்தின் மக்கள்தொகை 99,032 ஆகும். இந்நகரத்தில் நேபாளி மொழி, நேபால் பாசா, தமாங் மொழிகள் பேசப்படுகிறது. 



</doc>
<doc id="403459" url="https://ta.wikipedia.org/wiki?curid=403459" title="தரண்">
தரண்

தரண் (Dharan) (தேவநாகரி: धरान) நேபாளத்தின் தென்கிழக்கில், தராய் சமவெளியில், மாநில எண் 1ல் அமைந்த சுன்சரி மாவட்டத்தின், மகாபாரத மலைத்தொடரின் அடிவாரத்தில் நகரம் ஆகும். இது கிழக்கு நேபாளத்தின் விராட்நகருக்கு அடுத்து, இரண்டவது பெரிய நகரம் ஆகும். 

கிழக்கு நேபாளத்தின், சுன்சரி மாவட்டத்தில் துணைநிலை மாநகராட்சியான தரண் நகரம், தராய் மற்றும் மகாபாரத மலைத்தொடருக்கும் இடையே, கடல் மட்டத்திலிருந்து 349 மீ (1148 அடி) உயத்தில் அமைந்துள்ளது.

தரண் துணைநிலை மாநகராட்சி 27 வார்டு உறுப்பினர்களைக் கொண்டது. 

தரண் நகரத்தின் தெற்கில் சார்கோஸ் ஜாடி காடுகளும் மற்றும் கிழக்கிலும், மேற்கிலும் முறையே சியுதி மற்றும் சார்து ஆறுகள் பாய்கிறது. 

தரண் நகரத்திற்க் தெற்கில், இந்தியாவையும் - நேபாளத்தையும் இணைக்கும் விராட்நகர் நகரம் உள்ளது. இதனருகில் இதாரி நகரமும் உள்ளது. தரண் நகரத்தின் அருகில் புத்த சுப்பா கோயில், பஞ்ச கன்னியர் கோயில், பிந்தேஸ்வரி கோயில், தந்தகாளி கோயில்கள் உள்ளது. 


</doc>
<doc id="403464" url="https://ta.wikipedia.org/wiki?curid=403464" title="கெத்சீ சண்முகம்">
கெத்சீ சண்முகம்

கெத்சீ சண்முகம் (1934) ஒரு இலங்கைத் தமிழ்ப்பெண். நாவலப்பிட்டியை பிறப்பிடமாகக் கொண்டவர். இவர் ஒரு தமிழாசிரியர். சமூகச் செயற்பாட்டாளர். உளவியல் ஆலோசகர். இலங்கை யுத்தத்தில் பாதிக்கப்பட்டவர்களுக்கு தனது சேவையை வழங்கியவர். தனது சேவைகளுக்காக ரமோன் மக்சேசே விருது விருதைப் பெற்றுக் கொண்டவர்.

இவரின் தந்தை தேயிலைத்தோட்டத்தில் எழுத்தர் ஆகக் கடமையாற்றியவர். தாயார் இவர் 15 வயதாக இருக்கும் போதே இறந்து விட்டார். இவரது கணவர் முத்துவேலு சண்முகம். இவருக்கு இரு குழந்தைகளும், மூன்று பேரக்குழந்தைகளும் இருக்கிறார்கள்.

இவர் கண்டி Mowbray கல்லூரியில் கல்வி பயின்றார். தனது 17வயதிலேயே 1951 இல் ஆசிரியரானார்.



</doc>
<doc id="403473" url="https://ta.wikipedia.org/wiki?curid=403473" title="பிஜு பட்நாயக் பன்னாட்டு வானூர்தி நிலையம்">
பிஜு பட்நாயக் பன்னாட்டு வானூர்தி நிலையம்

பிஜு பட்நாயக் பன்னாட்டு வானூர்தி நிலையம் ("Biju Patnaik International Airport", ) பரவலாக புவனேசுவரம் வானூர்தி நிலையம், ஒடிசாவின் தலைநகர் புவனேசுவரத்திலுள்ள முதன்மை பன்னாட்டு வானூர்தி நிலையம் ஆகும். இந்த வானூர்தி நிலையம் இந்திய விடுதலை இயக்கத்தில் பங்கேற்றவரும் வானோட்டியும் முன்னாள் ஒடிசா முதல்வருமான பிஜு பட்நாயக் நினைவாகப் பெயரிடப்பட்டுள்ளது. மார்ச் 5, 2013இல் புதிய முனையத்தை (T1) குடிசார் வான்பயண அமைச்சர் அசித்சிங் திறந்து வைத்தார். இந்த முனையம் அனைத்து உள்நாட்டுப் பறப்புகளுக்கும் பயன்படுத்தப்படும். மற்றொரு முனையம் (T2) சீரமைக்கப்பட்டு பன்னாட்டு பறப்புகளை கையாளும். இந்த வானூர்தி நிலையம் 836 ஏக்கர் பரப்பில் அமைந்துள்ளது. இதற்கு இந்திய அரசு அக்டோபர் 30, 2013இல் பன்னாட்டுத் தகுதி வழங்கியது. இந்திய வானூர்தி நிலையங்கள் ஆணையத்தின் அண்மைய அறிக்கைகளின்படி இந்தியாவின் நெருக்கடிமிக்க வானூர்தி நிலையங்களில் 14வதாக பட்டியலிடப்பட்டுள்ளது. கடந்த ஆண்டை விட போக்குவரத்து 23.1% வளர்ச்சி கண்டுள்ளது.

ரூ.145 கோடி செலவில் கட்டப்பட்டு மார்ச் 2013இல் துவங்கப்பட்ட இந்த முனையம் ஆண்டுக்கு 4 மில்லியன் பயணிகளை கையாளும் திறன் கொண்டது.
இந்தப் புதிய முனையம் இந்திய வானூர்திகள் ஆணையத்தால் முன்னெடுக்கப்பட்ட 35 வானூர்தி நிலையங்களின் மேம்பாட்டுத் திட்டத்தின் அங்கமாக புத்தமைக்கப்பட்டது.இரண்டடுக்கு கட்டிடமான T1 முனையத்தின் மொத்த பரப்பளவு ஆகும். இங்கு 2 வான்பாலங்கள், 4 மின்தூக்கிகள், பல நகரேணிகள், 18 உட்பதிகை முகப்புகள், 3 வருகை பயணப்பெட்டி சுமைச்சுழலிகள், மருத்துவ நீரூற்று போன்றன அமைக்கப்பட்டுள்ளன. விரிவான இருக்கை பகுதிகளும் ஏற்படுத்தப்பட்டுள்ளன. புறப்பாடு, வருகை தங்குமிடங்களைத் தவிர மிகச் சிறப்பு விருந்தினர்களுக்கான ஓய்விடங்கள், பால் ஐட்சு மருத்துவ நீரூற்று ஓய்விடம், டகோட்டா ஓய்விடம், மேபெயர் ஓய்விடம் ஆகியனவும் அமைக்கப்பட்டுள்ளன. சுற்றுச்சூழலுக்கு உகந்ததாக, பசுமைக் கட்டிட சீர்தரங்களின்படி கட்டமைக்கப்பட்டுள்ளது; கழிவுநீர்த் தூய்விப்பு அமைப்பும் மழைநீர் சேகரிப்பு நிலையங்களும் நிறுவப்பட்டுள்ளன. முனையத்தின் உட்சுவர்கள் பழங்குடி அலங்காரங்கள், வடிவமைப்புகள், முகமூடிகள், ஒடிசா பண்பாட்டுச் சிற்பங்களால் அலங்கரிக்கப்பட்டுள்ளன. சிற்றுண்டியகங்கள், பரிசுக் கடைகள், புத்தகக் கடைகள், கலைக் காட்சியகங்கள், கைவினை/கைத்தறி சிற்றங்காடிகள் அமைந்துள்ளன. இப்புதிய முனையத்தை இலங்கோ இன்்ஃப்ராடெக் நிறுவனத்தால் கட்டமைக்கப்பட்டுள்ளது.

பிஜு பட்நாயக் பன்னாட்டு வானூர்தி நிலையத்தின் முனையம் 2 தற்போது பன்னாட்டு இயக்கங்களை கையாள்கிறது. 1960களில் கட்டப்பட்ட இந்த முனையமே முதலில் இருந்தது. புதிய முனையம் 1 கட்டப்படும் வரை உள்நாட்டுப் பறப்புகள் இங்கிருந்தே இயக்கப்பட்டன. பரப்பளவில் அமைந்துள்ள இந்த முனையத்தில் 6 உட்பதிகை முகப்புகள், 10 உட்புகல் முகப்புகள், 4 சுங்க முகப்புகள், பல்வேறு வசதிகள் மற்றும் பல்வேறு இருக்கை பகுதிகளைக் கொண்டுள்ளது.

பிஜு பட்நாயக் பன்னாட்டு வானூர்தி நிலையத்தில் 743 டோர்னியர் வானூர்திகள் கொண்ட இந்தியக் கடலோரக் காவல்படையின் கடற்காவல் படையணியின் வான்வளாகம் அமைக்கப்பட்டுள்ளது. இது திசம்பர் 15, 2014இல் திறந்து வைக்கப்பட்டது. இந்தப் படையணி வடகிழக்கு மேலாண்மையின் கட்டுப்பாட்டில் இயக்கப்படுகின்றது.
ஒடிசாவின் கடலோரத்தில் கடல்சார் பாதுகாப்பை இவை உறுதி செய்கின்றன. 



</doc>
<doc id="403480" url="https://ta.wikipedia.org/wiki?curid=403480" title="இதாரி">
இதாரி

இதாரி (Itahari) (), நேபாளத்தின் கிழக்கு வளர்ச்சி பிராந்தியத்தில் அமைந்த மாநில எண் 1ல் உள்ள சுன்சரி மாவட்டத்தில் அமைந்த துணைநிலை மாநகராட்சி ஆகும். 

93.78 சதுர கிலோ மீட்டர் பரப்பளவு கொண்ட இதாரி நகரத்தின், 2011ம் ஆண்டின் மக்கள்தொகை கணக்கெடுப்பின்படி மொத்த மக்கள்தொகை 1,40,517 ஆகும். இந்நகரத்தில் 33,794 வீடுகள் உள்ளது. இதாரி நகராட்சி 20 மாமன்ற உறுப்பினர்களைக் கொண்டது.

கானார், ஏகம்பா, பகாலி மற்றும் ஹன்ஸ்போசா போன்ற கிராமிய நகராட்சி மன்றங்களை, இதாரி நகரத்துடன் ஒன்றினைத்து, 1997ல் இதாரி துணைநிலை மாநகராட்சி நிறுவப்பட்டது.
இதாரி நகரத்தின் அதிகபட்ச சராசரி குளிர்கால வெப்பநிலை 10 - 18℃ ஆகவுள்ளது. கோடைக்கால அதிகபட்ச சராசரி வெப்பநிலை 30 - 42 ℃ ஆகவுள்ளது.ஆண்டு சராசரி மழைப்பொழிவு 2007 மிமீ ஆகும். சூலை மாத சராசரியாக 571 மிமீ மழைப்பொழிவு கொண்டுள்ளது. 


</doc>
<doc id="403481" url="https://ta.wikipedia.org/wiki?curid=403481" title="பாசிடையோமைகோஃபைட்டா பூஞ்சை">
பாசிடையோமைகோஃபைட்டா பூஞ்சை

இவ்வகை பூஞ்சையானது அஸ்கோமைகோட்டாவுடன் இணைந்து டிகார்யா எனும் துணை பூஞ்சை பெருந் தொகுதியை பூஞ்சை பெரும் தொகுதிக்குள் உருவாக்குகிறது. இது அநெக வேளைகளில் உயர் வகை பூஞ்சை தொகுதி எனவும் அறியப் படுகிறது. 

குறிப்பாக இப் பெரும் தொகுதியில் கீழ் கண்ட குழுமங்கள் காணப் படுகின்றன: காளான்கள்,பஃப்பந்து காளான்,துர்நாற்ற கொம்பு காளான், அடைப்புக் குறி காளான், உறைகூழ் பூஞ்சை, புவிவிண்மீன் / நட்சத்திர பூஞ்சை, ரஸ்ட் பூஞ்சைகள், பன்ட் பூஞ்சைகள்மற்றும் மனிதனுக்கு நோயுண்டாக்கும் ஈஸ்டான கிரிப்ரடோகாகஸ் போன்றவை ஆகும்.
பாசிடியோமைகோட்டோ இழை பூஞ்சைகளாகும். இவை பூசணை இழைகளால் ஆனவை. இவை பாலினப் அல்லது இலிங்க இனப்பெருக்கம் செய்யும் தன்மை உடையவை. இவை இதற்கென்று விசேஷமாக உருவாக்கப் பட்ட உருளை வடிவ செல்களால் பாலினப் பெருக்கம் செய்கின்றன. இந்த செல்கள் பாசிடா என்று அழைக்கப் படுகின்றன. இவை வெளி மியோவித்துகளைக் கொண்டுள்ளன. அவை பொதுவாக நான்கு என்கிற எண்ணிக்கையில் காணப் படும். இந்த தனித் தன்மை வாய்ந்த வித்துக்கள் பாசிடோவித்துக்கள் எனப் படும். சிலவகை பாசிடோமைகோட்டாக்கள் இலிங்கமில் அல்லது பாலிலா இனப் பெருக்கமு மேற்கொள்ளும். சில வகை பூஞ்சைகள் பாலிலா அல்லது இலிங்கமில் இனப் பெருக்கம் மட்டும் மேற் கொள்ளும். இலிங்கமில் முறையில் இனப் பெருக்கம் செய்யப் பட்ட பாசிடோமகோட்டாக்கள் முழுவதும் அல்லது மொத்த ஒத்த பண்புகள் இருந்தால் அவைகள் இந்த சிற்றினத்தைச் சார்ந்தவையாக அடையாளம் காணப் படும். தனித்துவமான உடற்கூறு செல் சுவர்களின் பகுதிகள், மரபுவழிச் சார்பான உறுதியான கட்டமைப்பு மூலம் இவைகளின் தன்மை உறுதி செய்யப் படுகிறது.

</doc>
<doc id="403499" url="https://ta.wikipedia.org/wiki?curid=403499" title="உள்நாட்டு வானூர்தி நிலையம்">
உள்நாட்டு வானூர்தி நிலையம்

உள்நாட்டு வானூர்தி நிலையம் ஒரு நாட்டின் எல்லைகளுகளுக்குள் இயங்கும் பறப்புக்களை மேலாளும் வானூர்தி நிலையம் ஆகும். உள்நாட்டு வானூர்தி நிலையங்களில் சுங்கச்சோதனையும் குடிவரவு வசதிகளும் இராது. இவை வெளிநாடுகளிலிருந்து வருகின்ற அல்லது செல்கின்ற பறப்புக்களை மேலாண்மை செய்ய இயலாது. 

பெரும்பாலும் இந்த வானூர்தி நிலையங்களில் ஓடு பாதை சிறியதாக இருக்கும். இவற்றால் குறைந்த தொலைவு அல்லது இடைப்பட்டத் தொலைவு வரை இயக்கப்படும் வானூர்திகளையே கையாளவியலும். தற்போது விரிவான பாதுகாப்புச் சோதனை அமைப்புகள் நிறுவப்பட்டாலும் நெடுங்காலத்திற்கு இவை பன்னாட்டு வானூர்தி நிலையங்களில் மட்டுமே இருந்து வந்தன. 

கனடாவிலும் ஐக்கிய அமெரிக்க நாட்டிலும் பெரும்பாலான நகராட்சி வானூர்தி நிலையங்கள் இவ்வகையானவை. கனடாவின் பன்னாட்டு வானூர்தி நிலையங்களில், கனடாவிற்குள் இயங்கும் பறப்புக்களை கையாள தன உள்நாட்டு முனையங்கள் உள்ளன. 

தவிரவும் சில வானூர்தி நிலையங்கள் "பன்னாட்டு வானூர்தி நிலையங்கள்"என பெயரிடப்பட்டிருந்தாலும் முதன்மையாக அங்கு உள்நாட்டு பறப்புகளே இயக்கப்படும்; மிகக் குறைந்த அளவில் வெளிநாட்டுப் பறப்புகள் கையாளப்படலாம். 

ஐக்கிய இராச்சியத்தில், விக் வானூர்தி நிலையத்தை ஓர் எடுத்துக்காட்டாகக் கூறலாம்; இங்கிருந்து இசுக்காட்லாந்தின் வானூர்தி நிலையங்களுக்கு அடிக்கடி பறப்புகள் உள்ளன. 

சில சிறிய நாடுகளில் உள்நாட்டுப் பறப்புகள் இயக்குமளவில் நிலப்பரப்பு இருக்காது. இவற்றிற்கு எடுத்துக்காட்டுகளாக பெல்ஜியம், ஆங்காங், குவைத், மக்காவு, சிங்கப்பூர், மற்றும் ஐக்கிய அரபு அமீரகம் ஆகியவற்றைக் கூறலாம்.


</doc>
<doc id="403514" url="https://ta.wikipedia.org/wiki?curid=403514" title="செயப் பிரகாஷ் நாராயண் பன்னாட்டு வானூர்தி நிலையம்">
செயப் பிரகாஷ் நாராயண் பன்னாட்டு வானூர்தி நிலையம்

செயப் பிரகாஷ் நாராயண் வானூர்தி நிலையம் ("Jay Prakash Narayan Airport", பீகார் மாநிலத்தின் தலைநகரம் பட்னாவில் அமைந்துள்ள பன்னாட்டு வானூர்தி நிலையம் ஆகும். இது பட்னாவிற்கு தென்மேற்கே தொலைவில் அமைந்துள்ளது. இந்திய விடுதலை இயக்க வீரரும் புகழ்பெற்ற சமூகநீதி அரசியல்வாதியுமான செயப் பிரகாஷ் நாராயணனின் பெயர் இந்த வானூர்தி நிலையத்திற்குச் சூட்டப்பட்டுள்ளது. பீகார் மாநிலத்தில் உள்ள இரண்டு பன்னாட்டு வானூர்தி நிலையங்களில் இது ஒன்றாகும்; மற்றது கயையில் உள்ள கயை வானூர்தி நிலையம் ஆகும். . இருப்பினும், பட்னா வானூர்தி நிலையம் கட்டுப்படுத்தப்பட்ட பன்னாட்டு வானூர்தி நிலையமாகவே வகைப்படுத்தப்பட்டுள்ளது; இங்குள்ள ஓடுபாதைகள் சிறியதாக, பெரிய வானூர்திகள் வந்து செல்ல தகுந்தவையாக இல்லை. 2015-16 ஆண்டில் பயணிகள் போக்குவரத்து 32& வளர்ச்சியடைந்துள்ள இந்த வானூர்தி நிலையம் நெருக்கடிமிக்க இந்திய வானூர்தி நிலையங்களில் 17ஆம் இடத்தில் உள்ளது. கூடிவரும் போக்குவரத்தைச் சமாளிக்க இந்திய வானூர்தி நிலையங்கள் ஆணையம் இந்த வானூர்தி நிலையத்தின் கட்டமைப்பை நவீனப்படுத்தவும் விரிவாக்கவும் திட்டமிட்டு வருகிறது. இந்த விரிவாக்கம் 2021இல் முடிவடையும் என மதிப்பிடப்பட்டுள்ளது.. இது தவிரவும் "பித்தா வான்படை வானூர்தித் தளத்தில்" குடிசார் வளாகமொன்றை உருவாக்கி அதனை பட்னாவிற்கான இரண்டாவது மாற்று வானூர்தி நிலையமாக பயன்படுத்தவும் திட்டமிட்டுள்ளது..
பட்னா வானூர்தி நிலையத்திற்கு அடுத்து உலகத்தர இரண்டடுக்கு கட்டிடம் கட்டிட 13 ஏக்கரா நிலத்தை மாநில அரசு கொடுக்கவுள்ளது; இதற்கு மாற்றாக பட்னாவின் அனிசாபாத்தில் தன்னிடமுள்ள 11.35 ஏக்கர் நிலத்தை இந்திய வானூர்தி நிலையங்கள் ஆணையம் பீகார் அரசுக்கு திருப்பியளிக்கும். இந்திய வானூர்தி நிலையங்கள் ஆணையம் 2035ஆம் ஆண்டு வரையாவது வான் இயக்கங்களை தக்கவைக்கத் தேவையான அளவில் தற்போதைய முனையத்தை விரிவாக்கத் திட்டமிட்டுள்ளது; ஆண்டுக்கு 30 இலக்கப் பயணிகளை மேலாளும் திறன் கொண்டதாக இருக்கும். புதிய முனையக் கட்டிடம் தற்போதுள்ள முனையக் கட்டிடத்துடன் விண்பாலத்தால் இணைக்கப்பட்டிருக்கும். தவிரவும், 20 கிமீ தொலைவில் இந்திய வான்படையின் கட்டுப்பாட்டில் உள்ள பீதா வான்தளத்தில் குடிசார் வளாகமொன்றைக் கட்டமைக்கவும் திட்டமிட்டுள்ளது. இது பெரிய வானூர்திகள் வந்து செல்லுமளவில் இருக்கும். அக்டோபர் 2016 இல் புதிய வானூர்தி நிலையத்தை பித்தாவில் அமைக்கும் திட்டத்தை பட்னாவின் பெருந்திட்டத்தின் அங்கமாக்க பீகார் ஆய அமைச்சரவை ஒப்புதல் அளித்தது. இங்கு புதிய வானூர்தி நிலையம் அமைக்க மாநில அரசு 126 ஏக்கர் நிலத்தை கையகப்படுத்த உள்ளது. தற்போதைய ஓடுபாதையின் நீளம் 2,286 மீட்டராக இருந்தாலும் இடச் சிக்கல்களால் வானூர்திகள் எழும்ப 1,954 மீட்டர் நீளமே பயன்படுத்தக்கூடியதாக உள்ளது. முனையக் கட்டிடத்தின் பரப்பு தற்போதுள்ள 7,200 சதுர மீட்டர்களிலிருந்து 57,000 சதுர மீட்டர்களாக விரிவாக்கப்படும். புதிய முனையக் கட்டிடம் இரண்டடுக்கு கட்டிடமாக அமையும். இதில் ஆறு வானூர்திபாலங்களும் ஒரேநேரத்தில் 14 வானூர்திகளை நிறுத்துமளவில் வான்பக்கத் தளப் பரப்புடன் அமைக்கப்படுகின்றது. தற்போதைய வானூர்தி நிலையத்தில் நான்கு வானூர்திகளே நிறுத்த இயலும். இந்த விரிவாக்கத்தின்போது தற்போதுள்ள பல கட்டிடங்கள் இடிக்கப்பட உள்ளன; இவற்றில் வானூர்தி நிலைய ஊழியர் குடியிருப்புகள், ஐஏஎஸ் பவன், வானிலை ஆய்வுமையம், பீகார் பறக்கும் சங்கம் ஆகியனவும் அடங்கும். புதிய வான்க் கட்டுப்பாடு கோபுரம் கட்டமைக்கப்படும்; இது பிர்லா தொழில்நுட்பக் கழகத்தின் பட்னா வளாகத்தை அடுத்து அமைக்கப்பட உள்ளது.
இந்த வானூர்தி நிலையம் பரப்பளவில் கடல் மட்டத்திலிருந்து உயரத்தில் அமைந்துள்ளது. இங்குள்ள ஒரே ஓடுபாதைக்கு 07/25 என்ற குறியீடு வழங்கப்பட்டுள்ளது. நீளமுள்ள இந்த ஓடுபாதைத் தளம் அசுபால்ட்டால் இடப்பட்டுள்ளது.




</doc>
<doc id="403521" url="https://ta.wikipedia.org/wiki?curid=403521" title="கயை வானூர்தி நிலையம்">
கயை வானூர்தி நிலையம்

கயை வானூர்தி நிலையம் ("Gaya Airport") அல்லது புத்தகயை வானூர்தி நிலையம், ("Bodhgaya Airport", இந்தியாவில் பீகார் மாநிலத்தில் கயை நகரில் அமைந்துள்ள பன்னாட்டு வானூர்தி நிலையமாகும். இது கயை நகரிலிருந்து தென்மேற்கே 12 கிமீ தொலைவிலும் கோவில் நகரான புத்தகயாவிலிருந்து 5 கிமீ தொலைவிலும் உள்ளது. புத்தகயாவில் தான் புத்தருக்கு ஞானோதயம் உண்டானது. இந்த வானூர்தி நிலையம் பீகாரில் உள்ள இரண்டாவது பன்னாட்டு வானூர்தி நிலையமாகும்; முதலாவது மாநிலத் தலைநகர் பட்னாவிலுள்ள செயப் பிரகாஷ் நாராயண் பன்னாட்டு வானூர்தி நிலையம் ஆகும். தாய்லாந்து, மியான்மர், பூட்டான், இலங்கை போன்ற பௌத்தர்கள் மிகுந்துள்ள நாடுகளுக்கு இந்த வானூர்தி நிலையத்திலிருந்து நிரந்தரமாக சமயச் சுற்றுலாப் பறப்புகள் இயக்கப்படுகின்றன. பௌத்தர்களுக்கு இதுவே உலகின் மிகவும் புனிதமானத் தலமாகும். 
ஏர் இந்தியா மட்டுமே இந்த வானூர்தி நிலையத்திலிருந்து இயங்குகின்றது.
கயை வானூர்தி நிலையத்தின் பரப்பளவு 954 ஏக்கர்களாகும். கூடுதலாக 100 ஏக்கர் நிலம் ஆக்கிரமிப்பில் உள்ளது; தவிரவும் ஓடுபாதையை விரிவுபடுத்த மேலும் 100 ஏக்கர்கள் அண்மையிலுள்ள நான்கு சிற்றூர்களிலிருந்து நில கையகப்படுத்த முயற்சிகள் மேற்கொள்ளப்பட்டுள்ளன. 7,500 சது மீட்டர்களில் கட்டப்பட்டுள்ள வானூர்திநிலையக் கட்டிடம் ஒரே நேரத்தில் 250 பயணிகளை வரவேற்கவும் 250 பயணிகளுக்கு விடை தரவும் திறனுள்ளது. இந்திய வானூர்தி நிலையங்கள் ஆணையம் இந்த வானூர்தி நிலையத்தை கொல்கத்தா வானூர்தி நிலையத்திற்கு நெருக்கடிக் கால மாற்றாக பயன்படுத்தத் திட்டமிட்டுள்ளது.

ஆகத்து 28, 2013இல் மாநிலங்களையில் குடிசார் வான்பயண அமைச்சகத்தின் துணை அமைச்சர் வேணுகோபால் இந்திய வானூர்தி நிலையங்கள் ஆணையம் வானூர்திநிலைய விரிவாக்கத்திற்காக பீகார் மாநில அரசிடம் மேலும் 200 ஏக்கர் நிலம் கையகப்படுத்த கோரிக்கை வைத்துள்ளதாகத் தெரிவித்தார். இந்த வானூர்தி நிலையம் பெரும்பாலும் சுற்றுலாப் பருவம் சார்ந்தது. முதன்மையாக பௌத்த சமய சுற்றுலாப் பயணிகளுக்காக இலங்கை மற்றும் தென் கிழக்கு நாடுகளான தாய்லாந்து, வியட்நாம், மியான்மர், கம்போடியாவிற்கு வானூர்தி சேவை வழங்குகின்றது.



</doc>
<doc id="403537" url="https://ta.wikipedia.org/wiki?curid=403537" title="விசயவாடா வானூர்தி நிலையம்">
விசயவாடா வானூர்தி நிலையம்

விசயவாடா வானூர்தி நிலையம் ("Vijayawada Airport", ஆந்திரப் பிரதேசத் தலைநகர் வலயத்திற்கான பொதுத்துறை பன்னாட்டு வானூர்தி நிலையம். இந்த வானூர்தி நிலையம் விசயவாடா நகரின் கன்னாவரம் பகுதியில் அமைந்துள்ளது. இந்த வானூர்தி நிலையத்தை அடுத்து சென்னையையும் கொல்கத்தாவையும் இணைக்கும் இந்திய தேசிய நெடுஞ்சாலை 16 செல்கிறது.
கன்னாவரத்தில் அமைந்திருந்த வான்களம் இரண்டாம் உலகப் போரின்போது படைத்துறையின் கீழ் இருந்தது; போர் முடிந்த பிறகு இது குடிசார் வானூர்தி நிலையமாக மாற்றப்பட்டது. இதனை ஏர் டெக்கான் வான்சேவை நிறுவனம் முதலில் பயன்படுத்தியது. செப்டம்பர் 2003ஆம் ஆண்டில் விசயவாடாவிற்கும் ஐதராபாத்திற்கும் இடையே தினசரி சேவை துவங்கியது. 2011ஆம் ஆண்டு வரை இந்த வானூர்தி நிலையத்திலிருந்து நாளும் நான்கு பறப்புகளே இயக்கப்பட்டன; ஏர் டெக்கான் நிறுவனத்தை கையகப்படுத்திய கிங்க்ஃபிஷர் ஏர்லைன்ஸ் இவற்றை இயக்கியது. 2011இல் தேசிய நிறுவனம் ஏர் இந்தியா, தனியார் வான்சேவை நிறுவனங்கள் ஸ்பைஸ் ஜெட், ஜெட் ஏர்வேஸ் இந்த வானூர்தி நிலையத்திற்கு நேரடி பறப்புகளை இயக்கின. வட்டார வான்சேவை நிறுவனமான ஏர் கோஸ்டா அக்டோபர் 2013இல் தனது இயக்கங்களைத் துவக்கியது. இந்த வான்சேவை நிறுவனத்தின் இயக்க மைய அச்சாக விசயவாடா விளங்கியது. ஆனால் ஏர் கோஸ்டா தனது இயக்கங்களை பெப்ரவரி 2017இல் நிறுத்திக் கொண்டது.இந்திய அரசு மே 5, 2017இல் இந்த வானூர்தி நிலையத்திற்கு பன்னாட்டுத் தகுதி அறிவித்தது; முறையாக குடியரசுத் தலைவரின் ஒப்புதல் ஆகத்து 1, 2017இல் பெறப்பபட்டது.

விசயவாடா வானூர்தி நிலையம் பரப்பளவில் அமைந்துள்ளது; இதன் ஓடுபாதை நீளமானது. இங்குள்ள 16 வானூர்தி நிறுத்தற்விடங்களில் ஐந்து ஏடிஆர் 72/பாம்பார்டியர் இக்யூ400 இரக அண்மைத்தொலைவு வானூர்திகளுக்கானவை; மற்றவற்றில் போயிங் 737/ஏர்பஸ் A320 இரக சேய்மைத் தொலைவு வானூர்திகள் நிறுத்தலாம். 

வளரும் பயணிகள் போக்குவரத்திற்கு சேவை புரியும் வண்ணம் புதிய முனையக் கட்டிடத்திற்கு அக்டோபர் 2015இல் அடிக்கல் நாட்டப்பட்டது. இந்தப் புதிய முனையம் 14 மாதங்களில் முனைப்பாகக் கட்டமைக்கப்பட்டுள்ளது. சனவரி 12, 2017இல் இது திறந்து வைக்கப்பட்டது. 135 கோடி ரூபாய் செலவில் கட்டப்பட்டுள்ள இந்த வளாகம் பன்னாட்டு முனையம் கட்டி முடிக்கும்வரை இடைப்பட்டக் கால முனையமாக விளங்கும். 

இந்த இடைப்பட்ட முனையமும் விழாகட்டும் ஓய்வறையும் 12, 999 சதுர மீட்டர்கள் பரப்பில் கட்டப்பட்டுள்ளன; உட்பதிகை முகப்புகள், வருகை கூடம், சந்திப்பும் வாழ்த்துகையும், சேவைகளுக்கான படிகள், வான்பயணியர் ஓய்வறை, பயணப்பெட்டி கோரல் பகுதிகள் ஆகியன அமைந்துள்ளன. இங்குள்ள ஓய்வறை 3,613 சதுர மீட்டர்கள். இந்த முனையம் எந்நேரமும் 500 பயணிகளை கையாளும் வண்ணம் 18 உள் பதிகை முகப்புக்களுடன் உள்ளது. அண்மையில் பயணிகளின் வசதிக்காக தாங்களே உள்பதிகை செய்யும் தானியங்கி கருவிகளுடன் கூடிய 3 சேவைப்பெட்டிகளை அமைத்துள்ளது.
ஆந்திரப் பிரதேசத்திலிருந்து தெலுங்கானா பிரிந்தபிறகு ஐதராபாத்து பன்னாட்டு வானூர்தி நிலையம் தெலுங்கானா மாநிலத்திற்கு சென்றது. ஆந்திரப் பிரதேசத்தின் புதிய தலைநகரான அமராவதி விசயவாடாவிற்கு அண்மையில் உள்ளதால் விசயவாடாவை பன்னாட்டு வானூர்தி நிலையமாக தரமுயர்த்தப்பட்டுள்ளது. இதன்பிறகு விசயவாடா வானூர்தி நிலையத்தின் பயணிகள் போக்குவரத்து 72% கூடியுள்ளது. 

விசயவாடாவிலிருந்து சவுதி அரேபியாவின் ஜெத்தாவிற்கு நேரடி வானூர்தி சேவைகள் துவங்க ஆந்திர அரசு நடுவண் அரசைக் கேட்டுள்ளது. இதுவரை ஹஜ் பயணிகள் ஐதராபாத்து வானூர்தி நிலையத்திலிருந்து சென்றனர். 2018 மே அல்லது சூலையில் இயக்கங்கள் துவங்கினால் இதுவே விசயவாடா வானூர்தி நிலையத்தின் பன்னாட்டு சேவைகளின் துவக்கமாக அமையும். 



</doc>
<doc id="403547" url="https://ta.wikipedia.org/wiki?curid=403547" title="இ. எம். பிராஸ்டர்">
இ. எம். பிராஸ்டர்

எட்வேர்டு மார்கன் பிராஸ்டர் (Edward Morgan Forster) (1 சனவரி 1879 - 7 சூன் 1970) இங்கிலாந்தைச் சார்ந்த புதினம், சிறுகதை மற்றும் கட்டுரை எழுத்தாளர். இவரது பல புதினங்கள், 20 ஆம் நூற்றாண்டின் ஆரம்பகால பிரித்தானிய சமுதாய மக்களிடையே உள்ள வகுப்புவாத பிரிவினைகள் மற்றும் போலித்தனம் பற்றி எழுதப்பட்டவை. குறிப்பிடும்படியான இவரது புதினங்கள்: ஒரு அறைப் பற்றிய பார்வை (1908) ("A Room with a View"), ஹோவார்ட்ஸ் முடிவு ("Howards End)" (1910) மற்றும் இந்தியாவிற்கு ஒரு பாதை ("A Passage to India)" (1924). இந்தப் புதினங்கள் மூலம் பிராஸ்டர் பெரும் புகழ் பெற்றார். மேலும் இலக்கியத்திற்கான நோபல் பரிசுக்கு 16 பல்வேறு ஆண்டுகளில் பரிந்துரைக்கப்பட்டார்.

பிராஸ்டர் ஒரு ஆங்கிலோ-ஐரிஸ் மற்றும் வேல்ஸ் இனத்தைச் சேர்ந்த பெற்றோருக்கு, 6, மெல்கோம்பி, டோர்செட் சதுக்கம், லண்டன் NW1 என்ற இடத்தில் பிறந்தார். அலிசா கிளாரா மற்றும் எட்வேர்டு மார்கன் லிவீலின் பிராஸ்டர் ஆகியோரின் ஒரே மகன். இவரது தந்தை ஒரு கட்டிட கலைஞர். அதிகாரப்பூர்வ பெயர் ஹென்றி மார்கன் பிராஸ்டர். திருச்சபையில் இவருக்கு பெயரிடும் போது எட்வேர்டு மார்கன் பிராஸ்டர் என்று பெயரிட்டனர். அதனால் தந்தை பெயரோடு குழப்பாமல் இருக்க அனைவரும் இவரை மார்கன் என்றே அழைத்தனர். இவரது தந்தை காச நோயால் 30 அக்டோபர் 1880 ஆம் ஆண்டில் மார்கனின் இரண்டாவது அகவையில் இறந்தார். 1883 ஆம் ஆண்டில் பிராஸ்டர் மற்றும் அவரது தாயார் ரூக்நெஸ்ட், ஸ்டீபனேஜ், ஹெர்ட்போர்டுசயருக்கு குடி பெயர்ந்தனர். இந்த வீடு, ஹோவார்ட்ஸ் முடிவு என்ற புதினத்தில் வரும் வீட்டின் மாதிரியாக இருந்தது. ஏனெனில் இங்கு தான் பிராஸ்டர் தன் முழு குழந்தைப் பருவத்தையும் செலவிட்டார். 


</doc>
<doc id="403550" url="https://ta.wikipedia.org/wiki?curid=403550" title="தோமசு கோக்">
தோமசு கோக்

தோமசு கோக் ("Thomas Coke", 9 செப்டம்பர் 1747 – 2 மே 1814) என்பவர் முதலாவது மெதடிச ஆயரும் மெதடிச இயக்கத்தின் தந்தை எனப் போற்றப்படுபவரும் ஆவார்.

ஐக்கிய இராச்சியம், வேல்சில் பெபிரெக்கோன் நகரத்தில் பிறந்தவர் தோமசு கோக். இவரது தந்தை பர்தலோமியூ ஒரு பிரபலமான மருந்து வணிகர் ஆவார். 5 அடி 1 அங். உயரமுடைய கோக் ஆக்சுபோர்டு இயேசு கல்லூரியில் பயின்று இளங்கலை, முதுகலை (1770), மற்றும் குடியியல் சட்டத்தில் முனைவர் (1775) பட்டமும் பெற்றார். பின்னர் பிரெக்கோன் திரும்பி நகர முதல்வராகப் பணியாற்றினார்.

1772 இல் இங்கிலாந்து திருச்சபையில் திருநிலைப்படுத்தப்பட்டார். சோமர்செட் நகரில் துணைநிலை போதகராகப் பணியாற்றினார். அதே வேளையில் மெதடிச இயக்கத்தில் இவர் ஈடுபாடு கொண்டார். 1977 இல் உயிர்ப்பு ஞாயிறு அன்று பதவியில் இருந்து அகற்றப்பட்டார். 1807 இல் பெதர்ட்டன் நகர் வந்து அங்கு 2000 இற்கும் அதிகமானோர் கூடியிருந்த கூட்டத்தில் அறவுரை ஆற்றினார். 1776 ஆகத்து மாதத்தில் மெதடிச நிறுவனர் ஜோன் வெசுலியைச் சந்தித்தார். 1780 இல் இலண்டன் மாவட்டத்துக்கான ஆயராக நியமிக்கப்பட்டார். 1782 இல் அயர்லாந்து மெதடிசத் திருச்சபையின் தலைவராக நியமிக்கப்பட்டார்.

அமெரிக்கப் புரட்சியை அடுத்து, பெரும்பான்மையான ஆங்கிலிக்க சமயக்குருக்கள் ஐக்கிய அமெரிக்காவில் இருந்து இங்கிலாந்து திரும்பினர். கோக் நியூயோர்க் நகரை நோக்கிப் புறப்பட்டார். 1784 கிறித்துமசு நாளில் பால்ட்டிமோரில் மெதடிச சொற்பொழிவாளர்களின் மாநாடு நடைபெற்றது. இம்மாநாட்டில் திருச்சபை மெதடிச மேற்றிராணியார் திருச்சபை என்ற பெயரில் தனித் திருச்சபையாக அறிவிக்கப்பட்டது. கோக், பிரான்சிசு ஆசுபரி ஆகியோர் அமெரிக்க மெதடிசத் திருச்சபையின் முதலாவது ஆயர்களாக நியமிக்கப்பட்டனர்.

கோக் 1785 சூனில் இங்கிலாந்து திரும்பினார். 1803 ஆம் ஆண்டுக்கிடையில் இவர் எட்டு முறை அமெரிக்கா சென்று திரும்பினார். அமெரிக்காவில் தங்கியிருந்த போது அமெரிக்க நாடுகளில் அடிமை முறைக்கு எதிராகக் குரல் எழுப்பினார். அரசுத்தலைவர் சியார்ச் வாசிங்டனுக்கு இது குறித்துக் கடிதம் எழுதினார். வாசிங்டன் கோக்கை இரண்டு தடவைகள் சந்தித்துள்ளார். சட்டமன்றத்தில் சொற்பொழிவாற்ற அழைக்கப்பட்டார். 1786 இல் மேற்கிந்தியத் தீவுகளுக்கு முதன் முறையாக சென்றார். பின்னர் 1788-89, 1790, 1792-93 காலப்பகுதிகளில் அத்தீவுகளுக்குப் பயணம் மேற்கொண்டார்.

1791 இல் ஜோன் வெசுலி இறந்த பின்னர் இடம்பெற்ற பிரித்தானிய மாநாட்டில் கோக் செயலாளராக நியமிக்கப்பட்டார். 1787, 1805 மாநாடுகளிலும் இவர் செயலாளராகப் பணியாற்றினார். 1803 இல் ஜிப்ரால்ட்டர் சென்றார். மெதடிசப் பணிகளுக்காக சியேரா லியோனி, கனடா ஆகிய நாடுகளுக்கும் பயணம் மேற்கொண்டார்.

1805 ஏப்ரலில், தனது 58வது அகவையில், பெனிலோப் சிமித் என்பவரைத் திருமணம் புரிந்தார். பெனிலோப் இவருடன் மெதடிசப் பணிகளுக்காகப் பல நாடுகளுக்குச் சென்றுள்ளார். பெனிலோப் 1811 சனவரில் இறந்ததை அடுத்து அதே ஆண்டு டிசம்பரில், ஆன் லாக்சுடேல் என்பவரைத் திருமணம் புரிந்தார். ஆன் அடுத்த ஆண்டு 1812 சனவரியில் காலமானார்.

கிழக்கிந்தியத் தீவுகளில் மெதடிச இயக்கத்தைப் பரப்பும் முகமாக கோக் தனது சொந்தச் செலவில் 1813 டிசம்பர் 30 இல் இலங்கை நோக்கிப் புறப்பட்டார். ஆனாலும், கோக் இலங்கை செல்லும் வழியில் கப்பலிலேயே இந்தியப் பெருங்கடலில் இறந்தார். இவர் பக்கவாதத்தினால் பாதிக்கப்பட்டு இறந்ததாக நம்பப்படுகிறது.



</doc>
<doc id="403552" url="https://ta.wikipedia.org/wiki?curid=403552" title="இருமத் தேடல் அல்கோரிதம்">
இருமத் தேடல் அல்கோரிதம்

கணினி அறிவியலில், இருமத் தேடல், அல்லது அரை-இடைவெளித் தேடல், மடக்கைத் தேடல், அல்லது இருமத் தறித்தல், என்பது ஒரு தேடல் அலகோரிதம் அல்லது தேடல் படிமுறைத் தீர்வாகும். இது குறிப்பிட்ட தேர்ந்தெடுத்த அணிக்குள் இலக்கு மதிப்பு இருப்பிட்த்தைக் கண்டுபிடித்தலாகும். இருமத் தேடல் இலக்கு மதிப்பை அணியின் நடு உறுப்போடு ஒப்பிடுகிறது; அவை சமமாக அமையாவிட்டால், இலக்கு மதிப்பு அமையமுடியாத அரைப்பகுதி நீக்கப்படும்; தேடல் எஞ்சிய அரைப்ப்பகுதியில் வெற்றி கிடைக்கும் வரை தொடரும். எஞ்சிய அரைப்பகுதியில் வெற்றாகத் தேடல் முடிவுற்றால், அந்த அணிக்குள் இலக்கு மதிப்பு இல்லை என்று பொருள்.

இருமத் தேடல் அரிய மடக்கை நேரத்தில், இன் ஒப்பீடுகளைச் செய்து செயல்படுகிறது. இங்கு, என்பது அணியில் அமையும் உறுப்புகளின் எண்ணிக்கை ஆகும்; என்பது பேரெழுத்து O சார்ந்த குறிமானம் ஆகும் ; என்பது மடக்கையாகும். இருமத் தேடல் நிலையான () வெளியை எடுத்துக் கொள்கிறது; இதன் பொருள், அணியில் உள்ள உறுப்புகளின் எண்ணிக்கை மாறுபட்டாலும் அல்கோரிதத்தில் அதற்காக அமையும் வெளி ஒரே அளவாகவே அமையும் என்பதாகும். விரைவுப் பட்டியல் போன்ற விரைவாகத் தேடும் சிறப்புத் தரவுக் கட்டமைப்புகள் இருந்தாலும், இருமத் தேடல் அகல்நெடுக்கமான பல பயன்பாட்டுச் சிக்கல்களுக்கு ஏற்றதானதாக உள்ளது.

இந்த எண்ணக்கரு எளியதாகத் தோன்றினாலும், சரியாக இருமத் தேடலை நடைமுறைப்படுத்த, அவற்றின் நடுப்புள்ளியைக் கணக்கிடுவதிலும் கணிப்பு முடித்து வெளியேறும் நிலைமைகளிலும் நிலவும் சில நுட்பங்களில் கவனம் செலுத்த வேண்டிய தேவைகள் உள்ளன.

இருமத் தேடலில் பல வேறுபாடுள்ள முறைகள் உள்ளன. குறிப்பாக பகுதி ஓடையாக்க முறை, ஒரே இலக்கு மதிப்புக்கு பல அணிகளில் தேடுவதால் இருமத் தேடல்களின் வேகத்தைக் கூட்டுகிறது; கணிப்பு வடிவவியலிலும் எண்ணற்ற பிற புலங்களிலும் உள்ள தேடல் சிக்கலகளுக்குத் திறமையான தீர்வுகளை காண்கிறது. படியேற்ற முறைத் தேடல் இருமத் தேடலை வரம்பற்ர பட்டியல்களுக்கு விரிவாக்குகிறது. இருமத் தேடல் தருவும் B-தருவும் சார்ந்த தரவுக் கட்டமைப்புகள் இருமத் ஹ்டேடலைச் சார்ந்தவையே.

இருமத் தேடல் வரிசையான உறுப்புகள் அமைந்த அணிகளில் வேலை செய்கிறது. இலக்கு மதிப்பை அணியின் நடு உறுப்புடன் ஒப்பிடுவதன் வாயிலாக தன் தேடலை இருமத் தேடல் தொடங்குகிறது. இலக்கு மதிப்பும் நடு உறுப்பு மதிப்பும் ஒன்றினால் அணியின் இருப்பு தீர்மானமாகித் தேடல் முடிவடைகிறது. நடுவுறுப்பின் மதிப்புக்கு இலக்கு மதிப்பு குறைவாகவோ கூடுதலாகவோ இருந்தால், தேடல் முறையே அணியின் கீழ் அல்லது மேல் அரைப்பகுதியில், மற்ற அரைப்பகுதியைத் தவிர்த்துவிட்டு, தேடலைத் தொடர்கிறது .

"A" ≤ "A" ≤ ... ≤ "A" என்ற முறையில் வரிசை படுத்தப்பட்ட, "A", "A", ..., "A" எனும் உறுப்பு மதிப்புகளை/பதிவுகளைக் கொண்ட "n" உறுப்புகள் அமைந்த "A" அணியைக் கருதுவோம். தேடும் இலக்கு மதிப்பு "T" எனில், பின்வரும் இயல்நிரல் "A" அணியில் அமைந்த "T" சுட்டியைக் கண்டுபிடிக்கும் இருமத் தேடலை நிகழ்த்துகிறது.


இந்த திருபத் திரும்ப பலமுறை செய்யும் வழிமுறை (பன்னிச் செயல்முறை-iteration) இரு மாறிகளின் தேடல் வரம்புகளைக் கண்காணித்துக் கொள்கிறது.

பல நிரலாக்க மொழிக்கான செந்தர நூலகங்களில் இருமத் தேடல் அல்கோரித இயல்நிரல்கள் உள்ளன:





</doc>
<doc id="403574" url="https://ta.wikipedia.org/wiki?curid=403574" title="கொடிப்பசலை">
கொடிப்பசலை

கொடிப்பசலை (Basella alba) என்பது பசல்லேசேவி குடும்பத்தைச் சேர்ந்த ஒரு கொடித் தாவரமாகும். இது கீரையாகவும், மூலிகையாகவும் பயன்படுத்தப்படுகிறது. இதற்கு கொடிலை, கொடிப்பயலை, கொடிவசலை, பசளை, கொடியலை என வேறு பெயர்களும் உள்ளன. இது வெப்பமண்டல ஆசியா மற்றும் ஆபிரிக்காவில் காணப்படுகிறது, இப்பகுதிகளில் இது பரவலாக கீரையாக பயன்படுத்தப்படுகிறது. இது இந்தியத் துணைக்கண்டம், தென்கிழக்கு ஆசியா, நியூ கினியாவைப் பிறப்பிடமாகக் கொண்ட தாவரமாகும். இதன் இயற்கை வாழிடமாக சீனா, வெப்ப மண்டல ஆப்பிரிக்கா, பிரேசில், பெலிஸ், கொலம்பியா, மேற்கிந்தியத் தீவுகள், பிஜி மற்றும் பிரெஞ்சு பொலினீசியா ஆகியவை உள்ளன.


</doc>
<doc id="403575" url="https://ta.wikipedia.org/wiki?curid=403575" title="குர்மி மக்கள்">
குர்மி மக்கள்

குர்மி மக்கள், (Kurmi) இந்தியாவிலும், நேபாளத்திலும் வேளாண்மை தொழில் செய்யும் இந்து சமூகத்தினர் ஆவர். குர்மி சமூகத்தினர் இந்தியாவின் குஜராத், பிகார் உத்தரப் பிரதேசம், மகாராட்டிரம் மற்றும் ஒடிசா மாநிலங்களிலும் மற்றும் நேபாளத்திலும் வாழ்கின்றனர். 

குர்மி மக்கள் குர்மி, இந்தி, சத்தீஷ்கரி, மராத்தி, கொங்கணி, குசராத்தி, ஒரியா, தெலுங்கு மொழிகள் பேசுகின்றனர். 

18ஆம் நூற்றாண்டில் முகலாயர் ஆட்சி முடிவுறும் வரை, குர்மி சமூகத்தினர் ஆயுதங்தாங்கிய கால்நடைகளை மேய்க்கும் நாடோடி வாழ்க்கை மேற்கொண்டிருந்தனர். பின்னர் நிலையான இடங்களில் தங்கி வேளாண் குடிகளையும் மற்றும் நகர மக்களையும் சார்ந்து வாழ்ந்துள்ளனர். படிப்படியாக குர்மி சமூகத்தினர் வேளாண்மைத் தொழில்களில் ஈடுபட்டனர். 

குர்மி மக்கள் திராவிடர்கள், ஆரிய-திராவிடர்கள், இந்தோ ஆரியர்கள் என மூன்று இனத்தவராக உள்ளனர்.

1909ல் பிரித்தானிய இந்திய அரசால் வெளியிடப்பட்ட அரசானையின் படி, உத்தரப் பிரதேச மாநிலத்தின் குர்மி மக்களை ஆரிய-திராவிடர்கள் என்றும், மத்திய மாகாணத்தின் குர்மி மக்களை திராவிடர்கள் என்றும் வகைப்படுத்தினர். 



</doc>
<doc id="403581" url="https://ta.wikipedia.org/wiki?curid=403581" title="கேரமல்">
கேரமல்

கார்மல் அல்லது கேரமல் ("Caramel" /ˈkærəmɛl/ அல்லது /ˈ) என்பது பல்வேறு சர்க்கரையை கொதிக்க வைத்து தயாரிக்கப்படும் ஒரு  நடுத்தரம் முதல் அடர் ஆரஞ்சு நிற மிட்டாய் ஆகும்.  அதை களி( puddings) மற்றும் இனிப்பு போன்றவற்றிற்கு நிறமூட்டியாகப் பயன்படுத்தமுடியும்,  ஒரு  போன்போன் மீது ஊற்றவோ, அல்லது  ஐஸ்கிரீம் மற்றும் கசுடர்டு  ஆகியவற்றில் இறுதியாக மேலே சேர்க்கவோ பயன்படுகிறது.

இதன் செயல்முறையானது சர்க்கரையை மெதுவாக  -க்கு வெப்பமூட்டுவதாகும். இவ்வாறு சர்க்கரை வெப்பப்படுத்தும்பொழுது, அதன் மூலக்கூறுகள் உடைந்து, மாறுபட்ட  பண்பும், நிறமும், சுவையும் கொண்ட கலவைகளாக மறுவடிவமைடகிறது.

இதன் ஆங்கிலப்பெயர் பிரஞ்சு வார்த்தையான, "கேரமலிலிருந்தும்", பிரெஞ்சு வார்த்தை ஸ்பானிய "caramelo" (18 ஆம் நூற்றாண்டு)விலிருந்தும், மேலும் இந்த ஸ்பானிய வார்த்தை போர்த்துகீசிய வார்த்தையான "caramel-கரமலிலிருந்தும்" உருப்பெற்றிருக்கலாம்.  

நான்கு மற்றும் ஆறு பத்துகள் தேக்கரண்டி (அதாவது, 69 கிராம்) வணிக ரீதியாக தயாரிக்கப்பட்ட வாட்டியவெண்ணை(பட்டர்ஸ்காட்ச்) அல்லது கேரமல் பாகு, கொண்டிருக்கும் ஊட்டச்சத்து:



</doc>
<doc id="403582" url="https://ta.wikipedia.org/wiki?curid=403582" title="நாராயண பிள்ளை">
நாராயண பிள்ளை

நாராயண பிள்ளை ("Naraina Pillai") ஒரு சமூக முனைவோர் மற்றும் தொழிலதிபர் ஆவார், அவரது பெரும்பாலான வாழ்நாளைக் காலனித்துவ காலத்தின் பொழுது சிங்கப்பூரில் கழித்தார். அவர் சிங்கப்பூரிலுள்ள தமிழ் சமூகத்திற்குப் பெரிதும் பங்களிப்புச் செய்தவர் ஆவார்.

1819க்கு முன்னதாக, நாராயண பிள்ளை பினாங்கில் பணியாற்றினார். அங்கு அப்பொழுது பிரித்தானிய ஆட்சி நடைபெற்றது. அப்பொழுது பிரித்தானிய கிழக்கிந்திய நிறுவனத்தின் மூத்த அதிகாரியான இசுடாம்போர்டு இராபிள்சுவின் அறிமுகம் கிடைத்தது, அவர்  மலாக்கா நீரிணையின் தென் கோடியில் ஒரு புதிய வணிகப் பகுதியை நிறுவ ஆர்வமாக இருந்தார். இதன் விளைவாக, 1819ல் நவீன சிங்கப்பூர் நிறுவப்பட்டது. பினாங்கில் இருந்த பிள்ளையை, ராஃபிள்ஸ்  அவரது புதிய குடியேற்றத் திட்டத்தில் பணியில் சேர வற்புறுத்தினார்.

1819ல் 'இந்தியானா' கப்பலில் பிள்ளை இராபிள்சுடன் சிங்கப்பூர் வந்தார். அதன் மூலம் சிங்கப்பூரில் கால்பதித்த முதல் தமிழனாக ஆனார். அவர் அரசு கருவூலத்தில் தலைமை கணக்காளராகப் பணிபுரிந்தார், அங்கே அவர் நாணயத்தின் நம்பக்த்தன்மையை உறுதிசெய்யும் பணியிலிலிருந்தார், எனினும், அவரது சொந்த முயற்சியின் காரணமாக விரைவில் வெற்றிகரமான தொழிலதிபராக மற்றும் சமூகத் தலைவராக உருவெடுத்தார். 

சிங்கப்பூர் நகரின் வளர்ச்சியை கவனித்தவர் பினாங்கிலிருந்து கொத்தனார், தச்சன், நெசவாளி ஆகியோரை கூட்டி வந்தார், தற்போது தஞ்சோங் பகாரிலுள்ள நகரின் முதல் செங்கல் உலையை அமைத்தார், இந்த முயற்சிகளின் விளைவாக நகரின் முதல் கட்டிட ஒப்பந்ததாரர்-ஆக உருவெடுட்த்தார்.

அவர் துணிந்து பருத்தி பொருட்கள் விற்பனையில் ஈடுபட்டார். 1822ல் ஏற்பட்ட தீ விபத்து அவரது வியாபாரத்தினை குலைத்து அவரை பெரிய கடன் சூழ்நிலைக்கு தள்ளியது, இருப்பினும் அதிலிருந்து மீண்டு வந்தார்.

1827ல், தெற்கு பால சாலையில்('south bridge road') சிறீ மாரியம்மன் கோவில்-ஐ நிர்மாணித்தார்., இது இன்று சிங்கப்பூரின் பழமையான இந்துக் கோவிலாகவும், தேசிய நினைவுச் சின்னமாகவும்உள்ளது. பிரிட்டிஷ் அரசு பிள்ளையை இந்திய மக்களின் தலைவராக நியமித்தது. இதன் மூலம் இந்திய மக்களிடையே ஏற்படும் சச்சரவுகளுக்கு தீர்வு வழங்கும் பொறுப்புகளை வழங்கியது. 



</doc>
<doc id="403595" url="https://ta.wikipedia.org/wiki?curid=403595" title="இம்பால் பன்னாட்டு வானூர்தி நிலையம்">
இம்பால் பன்னாட்டு வானூர்தி நிலையம்

இம்பால் பன்னாட்டு வானூர்தி நிலையம் ("Imphal International Airport", ) மணிப்பூர் மாநிலத் தலைநகர் இம்பாலில் உள்ள பன்னாட்டு வானூர்தி நிலையம் ஆகும். இது இம்பால் நகரிலிருந்து தெற்கே 8 கிமீ தொலைவில் அமைந்துள்ளது. இந்தியாவின் வடகிழக்குப் பகுதியில், குவகாத்திக்குப் பிறகு கட்டமைக்கப்பட்டுள்ள இரண்டாவது பன்னாட்டு வானூர்தி நிலையமாகும்; தவிரவும் இப்பகுதியில் குவகாத்தி, அகர்த்தலாவிற்கு அடுத்து மூன்றாவது மிக நெருக்கடியான வானூர்தி நிலையமும் ஆகும். இந்த வானூர்தி நிலையம் முன்னாள் அரசர் திகேந்திரஜித் நினைவாகப் பெயரிடப்பட்டுள்ளது. 

இம்பால் பன்னாட்டு வானூர்தி நிலையம் வடகிழக்குப் பகுதியை நாட்டின் முக்கிய நகரங்களான பெங்களூர், தில்லி, கொல்கத்தா உடனும் அடுத்துள்ள மியான்மரின் மண்டலை நகருடனும் வான்சேவையால் இணைக்கிறது. ஏர் ஏசியா இந்தியா, ஏர் இந்தியா, ஜெட் ஏர்வேஸ், இன்டிகோ மற்றும் அல்லையன்சு ஏர் ஆகிய வான்சேவை நிறுவனங்கள் இங்கிருந்து தங்கள் பறப்புக்களை அகர்தலா, சில்சார் , அய்சால், ஜோர்ஹாட் நகரங்களுக்கு இயக்குகின்றனர். இந்த வானூர்தி நிலையம் இந்திய வானூர்தி நிலையங்கள் ஆணையத்தின் நிர்வாகக் கட்டுப்பாட்டில் உள்ளது.



</doc>
<doc id="403596" url="https://ta.wikipedia.org/wiki?curid=403596" title="இங்கிலாந்தின் ஆறாம் எட்வேர்டு">
இங்கிலாந்தின் ஆறாம் எட்வேர்டு

எட்வேர்டு VI (12 அக்டோபர் 1537 - 6 சூலை 1553) இங்கிலாந்து மற்றும் அயர்லாந்து நாடுகளின் ஆறாவது மன்னர். இவர் 28 சனவரி 1547 ஆம் ஆண்டு முதல் தனது இறப்பு வரையிலும் மன்னராக இருந்தார். இவரின் 9 வது அகவையில் 20 பிப்ரவரி அன்று மன்னராக மகுடம் சூட்டப்பட்டது. இவரது தந்தை ஹென்றி VIII மற்றும் தாய் ஜானி செமோர். இவர் சீர்திருத்தச் திருச்சபை மரபுகளைப் பின்பற்றும் இங்கிலாந்தின் முதல் மன்னராக வளர்க்கப்பட்டார். இவரது ஆட்சிக் காலத்தில், அரசாங்கப் பணிகளை மன்னர் எட்வேர்டு உரிய வயதுக்கு வரும் வரையில் அரசப் பிரதிநிதிகள் கவனித்து வந்தனர். பிரதிநிதிகளின் சபையை முதலில் அவரது மாமா எட்வேர்டு செமோர், சோமர்செட்டின் முதலாவது டியுக் (1547-1549) கவனித்துக் கொண்டார். அடுத்தபடியாக ஜான் டுடிலி, வார்விக்கின் முதல் ஏர்ல் (1550-1553) (1551 ஆண்டின் நார்தம்பர்லேண்டின் டியுக்) பார்த்துக் கொண்டார்.

எட்வேர்டு ஆட்சியில் பொருளாதாரப் பிரச்சனைகள் மற்றும் சமூக அமைதியின்மை நீடித்திருந்தது. அதனால் கலவரங்கள் மற்றும் கலகங்கள் அதிகரித்திருந்தது. அதிக பொருட்சேதத்தை ஏற்படுத்திய ஸ்காட்லாந்துடனான போரில் முதலில் வெற்றி பெற்றாலும். ஸ்காட்லாந்திலிருந்து வீரர்களை போர் நிலைகளில் இருந்து திரும்பப் பெற்றதுடன் அமைதிக்காக வடக்கு பிரான்ஸில் உள்ள போலோன் சுர் மெர் நகரைப் பரிமாற்றம் செய்ய வேண்டியிருந்தது. எட்வேர்டு மத விசயங்களில் மிகுந்த ஈடுபாடு காட்டினார். இவரது ஆட்சியில், இங்கிலாந்தில் உள்ள கிறித்துவ தேவாலயங்கள் அங்கீகாரம் பெற்ற சீர்திருத்தச் திருச்சபை சமுதாயமாக மாறியது. இவரது தந்தை, ஹென்றி VIII, தேவாலயத்திற்கும் ரோம் நகருக்கும் இடையே உள்ள தொடர்பை துண்டித்துவிட்டிருந்தாலும், கத்தோலிக்க கோட்பாட்டின் படி துறவு ஏற்பது அல்லது சடங்குகளை மறுதலிப்பதை ஹென்றி VIII அனுமதிக்கவில்லை. எட்வேர்டு ஆட்சியின் போது இங்கிலாந்தில் முதல் தடவையாக சீர்திருத்தச் திருச்சபை நிறுவப்பட்டது. மேலும் பல மதச் சீர்திருத்தங்கள் செய்தார். மதகுருக்கள் மற்றும் மதக்கூட்டங்கள் ஆகியவற்றை ஒழித்தார். மற்றும் ஆங்கிலத்தில் கட்டாய சேவை சுமத்தியது போன்றவகைகளையும் ஒழித்தார். இப்படி பல நடைமுறைகள் ஒழிக்கப்பட்டது. 

பிப்ரவரி 1553 வது ஆண்டில், 15 வயதில் எட்வேர்டு நோயுற்றிருந்தார். அவரது நோய் முற்றியதையும் அதனால் தனது இறுதி நாட்கள் நெருங்கியதையும் கண்டறிந்த போது, தனது மறைவுக்குப் பிறகு, கத்தோலிக்க மதத்திற்கு நாடு திரும்புவதைத் தடுக்க அவர் மற்றும் அவரது அரசப் பிரதிநிதிகளின் சபை அடுத்த வாரிசுக்கானத் திட்டத்தை வரைந்தனர். அதன்படி எட்வேர்டு, தனது அடுத்த வாரிசாக மாமா மகளான சீமாட்டி ஜானி கிரேவை நியமித்தார். மேலும் தனது ஒருவழிச்சகோதரிகளான மேரி மற்றும் எலிசபத் ஆகியோரைத் தவிர்த்து விட்டார். ஆனால் எட்வேர்டின் இந்த முடிவு, அவர் இறந்த பின்னர் பெரும் விவாதத்திற்குள்ளானது. ஜானி ராணியாக வெறும் ஒன்பது நாட்களே இருந்தார். பின்னர் நீக்கப்பட்டார். அவரைத் தொடர்ந்து, மேரி பட்டத்து ராணியானார். இவரது ஆட்சியில், எட்வேர்டின் சீர்திருத்தச் திருச்சபை சம்பந்தமான அனைத்து சீர்திருத்தங்களையும் தலைகீழாக மாற்றினார். இது எவ்வாறாயினும், 1559 ஆம் ஆண்டில் எலிசபத்தின் மதத் தீர்மானத்திற்கு அடிப்படையாக அமைந்தது. 


</doc>
<doc id="403598" url="https://ta.wikipedia.org/wiki?curid=403598" title="சில்சார்">
சில்சார்

சில்சார் ("Silchar") அசாம் மாநிலத்திலுள்ள கச்சார் மாவட்டத்தின் தலைநகராகும். குவகாத்தியின் தென்கிழக்கே தொலைவில் உள்ளது. இது அசாமின் இரண்டாவது பெரிய நகரமாகும். பராக் பள்ளத்தாக்கில் உள்ள மிகப்பெரிய நகரமாகவும் விளங்குகின்றது.

சண்டைகள் மிக்க வடகிழக்குப் பகுதிகளில் அரசியல் முறையில் நிலையான ஆட்சியைக் கொண்டிருப்பதால் முன்னாள் இந்தியப் பிரதமர் இந்திரா காந்தி இந்நகரத்தை "போன் மோட்" “(அமைதித் தீவு)” என குறிப்பிட்டார்.
பிரித்தானியர் ஆட்சியின்போது பராக் ஆற்றுக் கரையில் கப்பல்கள் நிறுத்தப்பட்டிருந்தன. மெதுவாக ஆற்றங்கரையில் ஓர் சந்தை உருவானது. பின்னர் பொருளியல் செயற்பாடுகள் கூடின. ஆற்றங்கரையில் கற்கள் அடுக்கப்பட்டு துறைமுகமாக மேம்படுத்தப்பட்டது. கற்களைக் கொண்டே புதிய சந்தையிடமும் அமைக்கப்பட்டது. இதனால் இந்த இடத்தை மக்கள் உள்ளூர் மொழியில் (வங்காளம்) "சிலேர் சோர்" ("கற்களாலான ஆற்றங்கரை" என அழைக்கலாயினர். காலப்போக்கில் "சிலேர்சோர்" "சில்சார்" எனச் சுருங்கியது. இந்தப் பெயரையே பிரித்தானிய அலுவலர்களும் தங்கள் அலுவல்முறை ஆவணங்களில் குறிப்பிடத் துவங்கினர். இவ்வாறு இந்தவிடம் சில்சார் எனப் பெயரிடப்பட்டது.
1850களில், பிரித்தானிய தேயிலைத் தோட்ட நிறுவனர்கள் பர்மிய எல்லையை அடுத்த மணிப்பூரில் போலோ விளையாட்டை ஆடத்துவங்கினர். தொடர்ந்து முதல் போலோ கழகம் சில்சாருல் துவங்கப்பட்டது.

தற்கால போலோ விளையாட்டு நெறிகளின்படி முதல் போட்டி சில்சாரில் விளையாடப்பட்டது;இதனை அறிவிக்கும் தகடு இன்னமும் சில்சாரின் மாவட்ட நூலகத்தின் பின்னர் உள்ளது. 
வங்காள மொழிக்காக சில்சாரில் போராட்டம் எழுந்தது. 1961இல் அந்நாளைய முதல்வர் பிமலப் பிரசாத் சாலிகா தலைமையிலான அசாம் அரசு அசாமியை கட்டாயமாக்கி ஆணைப் பிறப்பித்தார். இதற்கு பராக் பள்ளத்தாக்கிலிருந்த வங்காளிகள் கடும் எதிர்ப்பு தெரிவித்தனர். மே 19, 1961இல் அசாம் காவல்துறை ஆயுதமில்லா போராளிகள் மீது சில்சார் தொடர்வண்டி நிலையத்தில் துப்பாக்கிச்் சூடு நடத்தினர். அதில் பதினோரு பேர் தங்கள் தாய்மொழிக்காக உயிர் துறந்தனர். 
இதனால் போராட்டம் தீவிரமடைய, அசாம் அரசு சுற்றறிக்கையை திரும்பப் பெற வேண்டியதாயிற்று. இறுதியில் பராக் பள்ளத்தாக்கில் உள்ள மூன்று மாவட்டங்களிலும் வங்காள மொழி அலுவல்முறை மொழியாக அறிவிக்கப்பட்டது. பிரிவு 5 அசாம் சட்டம் XVIII, 1961, இவ்வாறு திருத்தப்பட்டது: “பிரிவு 3இல் உள்ளதற்கு முற்சார்பின்றி வங்காள மொழி மாவட்ட நிலை வரை நிர்வாகத்திற்கும் மற்ற அலுவல்முறை காரணங்களுக்கும் பயன்படுத்தப்படும்.”
சில்சார் அசாமின் தென்பகுதியில் அமைந்துள்ளது. 

சில்சார் மாநகரப் பகுதியின் பரப்பளவு 257.5  கிமீ. இது கடல்மட்டத்திலிருந்து சராசரியாக 25 மீட்டர்கள் (82 அடி) உயரத்தில் உள்ளது.
2011 இந்திய மக்கள் தொகைக் கணக்கெடுப்பின்படி சில்சாரின் மக்கள்தொகை 6,87,324. பாலின விகிதம் 1000 ஆண்களுக்கு 988 பெண்களாம். இது தேசிய சராசரியான 1000 ஆண்களுக்கு 940 பெண்கள் என்ற விகிதத்தைவிடக் கூடுதலாகும். மாநகரப் பகுதியில் படிப்பறிவு விகிதம் 90.26% ஆக, தேசிய சராசரியான 84% (2017) விடக் கூடுதலாகும். ஆண்களின் படிப்பறிவு 92.90% ஆகவும் பெண்களின் படிப்பறிவு 87.59% ஆகவும் உள்ளது. 86.31% மக்கள் இந்துக்களாகவும் பெரும்பான்மையினராகவும் உள்ளனர். அடுத்து இசுலாமியர் ஏறத்தாழ 12.17% உள்ளனர். சமண சமயத்தினர் 0.79%, கிறித்தவர்கள் 0.59%, சீக்கியர்கள் 0.04% மற்றும் புத்த சமயத்தினர் 0.04% ஆகவும் உள்ளனர். கிட்டத்தட்ட 0.08% பே 'எச்சமயத்தினருமில்லை' எனக் குறிப்பிட்டிருந்தனர்.
சில்சாரில் வெப்பமண்டல பருவமழைசார் வானிலை (கோப்பென் "Am") குளிர்காலத்தில் சற்றே வெப்பமாக உள்ளது. குளிர்காலத்தில் இளங்காலையில் குளிர்ந்தும் உலர்ந்தும் பின்னர் சூரியன் எழ எழ வெப்பமாகவும் ஈரப்பதத்துடனும் உள்ளது. இருப்பினும் “ஈரக்” காலம் பருவமழை நகரும் ஏப்ரல் மாதத்திலிருந்தே துவங்குகிறது. எனவே ஆண்டில் ஏழு மாதங்களுக்கு சில்சாரில் வெப்பமும் ஈரமும் கலந்த, இடிமழைகள் நிறைந்த வானிலை அக்டோபர் வரை நீடிக்கிறது. நவம்பரில் குளிர்காலம் துவங்கும் முன்னர் ஒரு மாத காலத்திற்கு வெப்பமான, உலர்ந்த வானிலையைக் காணலாம். 



</doc>
<doc id="403609" url="https://ta.wikipedia.org/wiki?curid=403609" title="பராக் ஆறு">
பராக் ஆறு

பராக் ஆறு ("Barak River"), மாற்றுப்பெயர்:ஊரெய் ("Vourei", ) தெற்கு அசாமின் முதன்மையான ஆறுகளில் ஒன்றாகும். இது சுர்மா-மேக்னா ஆற்று அமைப்பின் அங்கமாகும். இந்த ஆறு மணிப்பூர் மாநிலத்தின் குன்றுகளில் உற்பத்தியாகிறது. அங்கு மலைத்தேச ஆறுகளில் இதுவே மிகப் பெரியதும் முதன்மையானதும் ஆகும். மணிப்பூருக்குப் பிறகு மிசோரம் மாநிலம் வழியாகப் பாய்ந்து அசாமில் நுழைகிறது. 564 கிமீ (350 மை) நீளமுள்ள பராக் ஆறு இறுதியாக வங்காளதேசத்தில் பல பிரிவுகளாகப் பிரிந்து சுர்மா ஆற்றுடனும் குசியாரா ஆற்றுடனும் இணைகிறது.


</doc>
<doc id="403610" url="https://ta.wikipedia.org/wiki?curid=403610" title="அரண்மனைக்காரன் தெரு">
அரண்மனைக்காரன் தெரு

அரண்மனைக்காரன் தெரு (Armenian Street, உள்ளூர் மக்களால் Aranmanaikaran Street, என அழைக்கப்படுகிறது) என்பது சென்னையில் உள்ள ஜார்ஜ் டவுனில் உள்ள வணிக மையமாகவும் வரலாற்று சிறப்பு கொண்ட தெருக்களில் ஒன்றான ஆர்மீனியன் தெரு என அழைக்கப்பட்டு, பின்னர் அரண்மனையரன் தெரு என்று அழைக்கப்படும் ஒரு தெரு ஆகும். இந்தத் தெரு வடக்குத் தெற்காக வட சென்னையில் உள்ளது. இது வடக்கில் மண்ணடியையும் தெற்கில் சைனா பஜாரையும் இணைக்கும் விதத்தில் உள்ளது. இத் தெருவில் நூற்றாண்டு பழமையான பல வரலாற்றுக் கட்டடங்கள் காணப்படுகின்றன.

இத்தெருவானது ஆர்மீனியர்களின் பெயரால் அழைக்கப்பட்டது. அவர்கள் சென்னை நகரத்தில் குடியேறிய இனமக்களில் ஒருவராவர். இம்மக்களில் பலர் 1750களில் ஜார்ஜ் டவுனை ஒட்டிய வணிக முக்கியத்துவம் வாய்ந்த இந்த வீதியில் குடியேறினர். இதனால் ஆரிமீனியன் தெரு என அழைக்கப்பட்ட இத்தெருவானது, பிற்காலத்தில் அரண்மனைக்காரன் தெரு என திரித்து அழைக்கப்பட்டது.

கி.பி. 780 ஆம் ஆண்டு கேரளத்தின் மலபார் கடற்கரையில் தாமஸ் கானாதான் இந்தியாவில் கால் பதித்த முதல் ஆர்மேனியர் ஆவார். அவரது மூலம் அல்லது பணி பற்றி அதிகம் அறியப்படவில்லை. சென்னையில் ஆர்மேனியர்கள் 1600-களில் இருந்ததாக வரலாற்றுப் பதிவுகள் உள்ளன. சென்னை பரங்கிமலைக்கு அருகில் 1663-ம் ஆண்டு அடக்கம் செய்யப்பட்ட கோஜா டேவிட் மார்கர் என்பவரின் கல்லறை அதற்குச் சான்று. சென்னை ஆர்மீனியர்கள்தான் பரங்கி மலை மீது உள்ள புனித தாமஸ் கல்லறையைக் கண்டுபிடித்தவர்கள் என்றும் ஆர்மீனியர்களே 16 ஆம் நூற்றாண்டில் போர்த்துகீசியர்களை இங்கு அழைத்துவந்தவர்கள் என நம்பப்படுகிறது. பரங்கிமலைக்கு மேலிருந்த அந்தப் பழமையான தேவாலயம்தான் ஆர்மேனியக் கப்பல்களுக்கும் போர்த்துகீசிய கப்பல்களுக்கும் கலங்கரை விளக்கமாகத் திகழ்ந்துள்ளது. ஆர்மீனியர்களின் வர்த்தகத்தில் பட்டு, மசாலா பொருட்கள் இரத்தினக் கற்கள் இடம்பெற்றன. சென்னையில் வசித்த கடைசி ஆர்மேனியரின் பெயர் மைக்கேல் ஸ்டீபன். அவர் சென்னையை விட்டுச் சென்றுவிட்டார்.

இந்த நீண்ட, குறுகலான தெருவில் வரலாற்று முக்கியத்துவம் வாய்ந்த பல கட்டிடங்கள் உள்ளன. நகரில் உள்ள ஆர்மீனியன் தேவாலயம் ஒரு குறிப்பிடத்தக்க ஆர்மீனிய நினைவுச்சின்னமாகும். இது 1712 ஆம் ஆண்டில் கட்டப்பட்டது, பின்னர் பிரெஞ்சு முற்றுகையால் ஏற்பட்ட சேதத்துக்குப் பிறகு 1772 இல் மீண்டும் கட்டப்பட்டது. இன்று சென்னை உயர் நீதிமன்றம் இருக்கும் இடத்தில் ஆர்மீனியர்கள் தங்கள் முதல் தேவாலயத்தைக் கிழக்கிந்திய கம்பெனியின் அனுமதியுடன் கட்டினர். இந்தத் தேவாலயமானது முழுவதும் மரத்தால் கட்டியுள்ளனர். அந்தத் தேவாலயப் பராமரிப்புக்காக அங்கு வசித்த ஆர்மேனியர்களுக்கு 50 பவுண்டுகளைக் கிழக்கிந்திய கம்பெனி வழங்கியுள்ளது. அது பிற பகுதிகளில் வசித்த ஆர்மேனியர்களையும் அங்கு வசிக்கத் தூண்டியுள்ளது.



</doc>
<doc id="403619" url="https://ta.wikipedia.org/wiki?curid=403619" title="அவுட்லையர்சு (ஆங்கில நூல்)">
அவுட்லையர்சு (ஆங்கில நூல்)

அவுட்லையர்சு: தி இசுடோரி ஆஃப் சக்சஸ் ("Outliers: The Story of Success") மால்கம் கிளாட்வெல் எழுதிய மூன்றாம் "அபுனைவு" நூலாகும். இதனை நவம்பர் 18, 2008இல் லிட்டில், பிரவுன் அன்டு கம்பனி வெளியிட்டது. "அவுட்லையர்சு" என்ற ஆங்கிலச்சொல் சராசரியிலிருந்து விலகியிருப்பவர்கள்/விலகியிருப்பவை எனப் பொருள்படும். மனிதர்களில் இது மிகத் தோல்வியடைந்தவர்களையும் மிக வெற்றியடைந்தவர்களையும் குறிக்கும். கிளாட்வெல் மிகவும் வெற்றிபெற்றவர்களை எடுத்துக்கொண்டு அவர்களது வெற்றிகளுக்கான காரணங்களை ஆராய்கிறார். தனது கருதுகோளுக்கு ஆதரவாக கனடிய பனி வளைதடியாட்டக்காரர்களில் பெரும்பாலானோர் ஏன் ஆண்டின் முதல் சில மாதங்களில் பிறந்தவராக உள்ளனர் என்றும் எவ்வாறு மைக்ரோசாப்ட் இணை-நிறுவனர் பில் கேட்ஸ் மிகுந்த செல்வத்தை ஈட்டினார் என்றும், எவ்வாறு இசைத்துறையில் பீட்டில்ஸ் மாந்த வாழ்க்கையின் மிக வெற்றியாளர்களாக சாதனை படைத்தார்கள் என்றும் விளக்குகிறார். தொடர்ந்து இசுக்கேடன்,ஆர்ப்சு,இசுலேட்டு,மீகர் & பிளோம் நிறுவனத்தை மிக வெற்றிகரமான சட்ட நிறுவனமாக பிளோம் கட்டமைத்தார், அறிவார்ந்த முடிவு எடுப்பதும், நுண்ணறிவாக உணரப்படுவதற்கும் பெரும்பாலும் எவ்வாறு பண்பாட்டு வேறுபாடுகள் துணை நிற்கின்றன, எவ்வாறு மிகவும் அறிவுள்ள இருவரின் (கிறிஸ்தபர் இலங்கன், ஜெ. இராபர்ட் ஓப்பன்ஹீமர்), செல்வச் செழிப்பில் மிகுந்த வேறுபாடுள்ளது என்பனவற்றை ஆராய்கிறார். நூலின் முழுமையும் கிளாட்வெல் திரும்பத் திரும்ப "10,000-மணி விதியை" வலியுறுத்துகிறார். இவரது கூற்றின்படி எந்தவொரு திறமையாளரும் உலகளவில் சாதனை படைக்க முதன்மையான காரணமாக சரியான முறையில் கிட்டத்தட்ட 10,000 மணிநேரம் பயிற்சி செய்தல் தேவையாகும். ஆனால் இந்த ஆய்வின் துவக்கநிலை ஆய்வாளர்கள் கிளாட்வெல்லின் பயன்பாட்டுடன் உடன்படவில்லை.

பதிப்பு வெளியான பிறகு "த நியூயார்க் டைம்சின்" கூடுதலாக விற்பனையாகும் நூற்பட்டியலில் முதலாவதாக வந்த்து; இதேநிலையில் தொடர்ந்து பதினோரு வாரங்களுக்கு நீடித்தது. த குளோப் அன்டு மெயில் இதழின் மிக உயர்ந்த விற்பனைப் பட்டியலில் முதலாவதாக வந்தது. பொதுவாக நூல் விமரிசகர்களிடையே நல்ல வரவேற்பைப் பெற்றது; இருப்பினும் கிளாட்வெல்லின் மற்ற படைப்புக்களைப் போலன்றி இது மிகவும் தனிநபர் சார்ந்ததாக இருந்ததாக கருதப்பட்டது. சில விமரிசனங்களில் "அவுட்லையர்சு" எந்தளவிற்கு ஓர் தன்வரலாறு போல உள்ளதென்று விவரிக்கப்பட்டிருந்தது. சிலர் எவ்வாறு கிளாட்வெல் தனது சொந்த வாழ்க்கைப் பின்னணியையும் தொடர்புபடுத்தி நூலின் முடிவுரையை எழுதியிருந்தார் எனப் பாராட்டினர். "அவுட்லையர்சில்", எழுப்பப்பட்ட கேள்விகளையும் சமூகம் எந்தளவில் தனிநபரின் திறனைப் புறக்கணிக்கிறது என விவரிக்கப்பட்டுள்ளதையும் விமரிசகர்கள் மிகவும் பாராட்டி எழுதினர். இருப்பினும் படித்த பாடங்கள் எதிர்உச்சநிலைக்கு தள்ளி அயர்வடையச் செய்வதாக கருதினர். நூலின் நடை எளிதாக இருப்பினும் சிக்கலான சமூக நிகழ்வுகளை மிகவும் எளிமைப்படுத்தியதாகக் கருதினர்.

"அவுட்லையர்சை" எழுதிய மால்கம் கிளாட்வெல் "தி வாஷிங்டன் போஸ்ட்" இதழில் இதழியலாளராகப் பணிபுரிந்து வந்தார். பின்னர் "தி நியூ யார்க்கர்" இதழில் பணிபுரிந்தார். இவற்றில் இவர் எழுதிய கட்டுரைகள் பொதுவாக அபுனைவாக இருந்தன; ரான் போபெய்யின் தகவல்விளம்பர இராச்சியத்திலிருந்து கணினிகள் எவ்வாறு பரப்பிசையை பகுப்பாய்வு செய்கின்றன போன்றத் தலைப்புகளில் எழுதி வந்தார். கல்விசார் கட்டுரைகளில் இவருக்கிருந்த அறிமுகத்தால் "உளவியல் சோதனைகள், சமூகவியல் ஆய்வுகள், சட்டக் கட்டுரைகள், வானூர்திகளின் விபத்துக்களின் புள்ளிவிவர மதிப்பீடுகள், செவ்வியல் இசைக்கலைஞர்கள், வளைதடிப் பந்தாட்ட வீரர்கள்" குறித்து எழுதலானார். இவற்றை பொதுமக்களும் புரிந்துகொள்ளும் வண்ணம் எளிமையான உரைநடையில் எழுதி வந்தார். இவை பரவலாக போன்மிக்களாகவும் புரிந்து கொள்ளப்பட்டன.



</doc>
<doc id="403624" url="https://ta.wikipedia.org/wiki?curid=403624" title="அரிவாள் பெட்டி">
அரிவாள் பெட்டி

அரிவாள் பெட்டி அல்லது அருவா பெட்டி என்பது பனை மரத்தில் கள், பதநீர் போன்றவற்றை இறக்கும் தொழிலாளர்கள் அதற்குத் தேவைப்படும் அரிவாள் போன்ற கூர்மையான ஆயுதத்தை எடுத்துக்கொண்டு மரம் ஏறும்போது, 
அவை தவறி கீழே விழுந்துவிடாதபடி இருக்க இடுப்பில் கட்டியிருக்கும் ஒரு கொள்கலனைக் குறிப்பது ஆகும். 
அரிவாள் பெட்டியானது தென்னை மரத்தின் மூன்று தென்னங் கொதும்புகளைக் (தென்னம் பாளை) கொண்டு செய்யப்படுகிறது. கொதும்புகளைத் தண்ணீரில் ஒருநாள் ஊறவைத்து, பின்னர் அதை பனை நாரைக் கொண்டு கட்டிச் செய்யப்படுகிறது.

அரிவாள் பெட்டியானது அரிவாளின் பிடி மட்டும் வெளியே தெரியும் வகையில், முக்கால் அடி உயரம் கொண்டதாக இருக்கும். இந்தப் பெட்டியின் மேற்பகுதி சற்று அகன்றும், கீழ்ப்பகுதி சற்று குறுகியும் காணப்படும். பெட்டியின் நடுவில் இரண்டு தென்னங் கொதும்பைகளைக்கொண்டு மூன்று பாகுதிகளாக பிரிக்கப்பட்டிருக்கும். ஒரு பக்கம் பாளை அருவா வைப்பதற்கும், நடுவில் மட்டையருவாள் வைப்பதற்கும், மற்றொரு பகுதியில் சுண்ணாப் பெட்டி வைப்பதற்கான தகடு போன்ற கொடும்பு பயன்படும். அரிவாளைத் தீட்டிக் கூர்மைப்படுத்த பயன்படும் வெள்ளைக்கல் பொடியைப் வைக்கப் பயன்படும் மூங்கில் குழாயையும் இதில் வைத்துக்கொள்வார்கள். தமிழகம் மட்டுமல்லாமல் இலங்கைவரை இதே முறை இருக்கின்றது.


</doc>
<doc id="403630" url="https://ta.wikipedia.org/wiki?curid=403630" title="கோரக்கி">
கோரக்கி

கோரக்கி (Ghorahi) (நேபாள மொழி|நேபாளி]]: घोराही उपमहानगरपालिका), நேபாளத்தின் ஏழாவது பெரிய நகரமும், துணைநிலை மாநகராட்சியும், தாங் மாவட்டத்தின் நிர்வாகத் தலைமையிடமும் ஆகும். 

மத்தியமேற்கு நேபாளத்தின், மாநில எண் 5ல் உள்ள தாங் மாவட்டத்தில், உள்தராய் சமவெளியில் அமைந்துள்ளது. இந்நகரத்தின் பழைய பெயர் திருபுவன்நகர் ஆகும். 

கோரக்கி நகரம், காத்மாண்டிற்கு தென்கிழக்கே 413 கிமீ தொலவிலும்; ராப்தி மண்டலத்தின் பெரிய நகரமான கோரக்கியின் தெற்கில், சிவாலிக் மலைத்தொடரும்; வடக்கில் மகாபாரத மலைத்தொடரும் உள்ளது. இந்நகரத்தின் கிழக்கில் பபாய் ஆறு பாய்கிறது. மகாபாரத மலையடிவாரத்தில் அமைந்த கோரக்கி நகரம், கடல் மட்டத்திலிருது 2300 அடி (701 மீ) உயரத்தில் உள்ளது.

தரிகோன் எனுமிடத்தில் அமைந்த தாங் வானூர்தி நிலையம், தாங் நகரத்திலிருந்து 23 கிமீ தொலவில் உள்ளது. காட்மாண்டு நகரத்திற்கு அடிக்கடி வானூர்தி சேவைகள் உள்ளது. இந்நகரத்திலிருது 152 கிமீ தொலைவில் நேபாள்கஞ்ச் பன்னாடு வானூர்தி நிலையம் உள்ளது. 
கோரக்கி மற்றும் அதன் புறநகர் பகுதிகளின் மொத்த மக்கள்தொகை 156,164 ஆகும். வேறு மாவட்டத்தவர்கள் மற்றும் மாநிலத்தவர்கள், வேலைவாய்ப்பிற்காக, இந்நகரில் அதிகமாக குடியேறுகின்றனர்.

கோரக்கி நகரத்தின் சராசரி எழுத்தறிவு 73% ஆகும். நேபாள சமசுகிருத கல்லூரி, மகேந்திர பல்நோக்கி கல்லூரி, ஆயுர்வேதக் கல்லூரி போன்ற கல்வி நிறுவனங்கள் இதனருகே உள்ளது. மத்திய மேற்கு நேபாளத்தில், கோராக்கி நகரம் கல்வி மையமாக விளங்குகிறது. 



</doc>
<doc id="403640" url="https://ta.wikipedia.org/wiki?curid=403640" title="மியான்மரின் வரலாறு">
மியான்மரின் வரலாறு

மியான்மரின் வரலாறு (பர்மா எனவும் அழைக்கப்படுகிறது) என்பது பர்மாவில் 13000 ஆண்டுகளுக்கு முன்னர் அறியப்பட்ட மனித குடியேற்றங்களின் காலம் முதல் தற்போதை காலம் வரையிலான வரலாற்றுக் காலத்தை உள்ளடக்கியது. பதிவுசெய்யப்பட்ட வரலாற்றின்படி, பர்மாவின் முந்தைய குடியேறிகள் திபெத்திய-பர்மிய மொழி பேசும் மக்களாவர். அவர்கள் பியூ நகரங்களுக்குத் தெற்கே பியாயி வரையில் வாழ்ந்துவந்தனர். அம்மக்கள் தேரவாத புத்தமத்தை ஏற்றுக்கொண்டனர்.

மற்றொரு குழுவான பாமர் மக்கள், 9 ஆம் நூற்றாண்டின் ஆரம்ப கால கட்டத்தில் ஐராவதி பள்ளதாக்கினுள் நுழைந்தனர். இவர்கள் பாகன் இராச்சியத்தை (1044–1287) உருவாக்கினார்கள். ஐராவதி கணவாய் மற்றும் அதன் சுற்றியுள்ள பகுதிகள் அப்போது முதல்முறையாக ஒன்றிணைக்கப்பட்டது. இந்த கால கட்டத்தில், பர்மிய மொழி மற்றும் பாமர் கலாச்சாரமானது, பியூவிற்கு மாற்றாக மெதுவாக மாறத் தொடங்கியது. 1287 ஆம் ஆண்டின் முதல் மங்கோலியப் படையெடுப்பிற்குப் பிறகு பல சிறிய இராச்சியங்களான அவா இராச்சியம், ஹன்தாவாடி இராச்சியம், மராக் யு இராச்சியம் மற்றும் ஷான் மாநிலம் என்பவை முக்கிய சக்திகளாக மாறி அந்தப் பகுதிகளில் ஆதிக்கம் செலுத்தத் தொடங்கின. அவை அடிக்கடி கூட்டணிகளை மாற்றி தோடர்ந்து போர்களில் ஈடுபட்டன. 

16 ஆம் நூற்றாண்டின் இரண்டாவது பாதியில், தான்கோ வம்சம் (1510-1752) நாட்டை மறுசீரமைத்து, குறுகிய காலத்திற்குள் தென்கிழக்கு ஆசிய வரலாற்றில் மிகப்பெரிய சாம்ராஜ்யத்தை நிறுவியது. பின்னர் தான்கோ மன்னர்கள் பல முக்கிய நிர்வாக மற்றும் பொருளாதார சீர்திருத்தங்களை செய்ய ஆரம்பித்தனர், இதனால் 17 ஆம் நூற்றாண்டு மற்றும் 18 ஆம் நூற்றாண்டின் ஆரம்பத்தில் சிறிய, அமைதியான மற்றும் வளமான இராச்சியம் உருவாகியது.

18 ஆம் நூற்றாண்டின் இரண்டாம் பாதியில், கோன்பாங் வம்சம் (1752-1885) இராச்சியத்தை கைப்பற்றியது, மற்றும் தான்கோ வழியில் சீர்திருத்தங்களை தொடர்ந்ததால் வெளிப்புற மண்டலங்களில் மத்திய ஆட்சி அதிகரித்தது. மேலும் ஆசியாவில் அதிக கல்வியறிவுள்ள நாடுகளில் ஒன்றாக மாறியது. இந்த கோன்பாங் வம்சம் அனைத்து அண்டை நாடுகளுடனும் போரிட்டது. இதன் விளைவாக ஆங்கிலேய-பர்மியப் போர்கள் (1824-85) இறுதியில் பிரிட்டிஷ் காலனித்துவ ஆட்சிக்கு வழிவகுத்தன.

பிரித்தானிய ஆட்சியில் பல சமூக, பொருளாதார, கலாச்சார மற்றும் நிர்வாக மாற்றங்களை கொண்டுவந்தது, இவர்கள் காலத்தில் விவசாய சமுதாயத்தினராக இருந்த பர்மிய மக்களின் நிலையை மாறியது. மிக முக்கியமாக, பிரிட்டிஷ் ஆட்சி நாட்டின் எண்ணற்ற இனக் குழுக்களிடையே உள்ள வேறுபாடுகளை வெளிப்படுத்தியது. 1948 ஆம் ஆண்டில் பர்மா சுதந்திரம் பெற்றதில் இருந்து, பல்வேறு அரசியல் மற்றும் சிறுபான்மை குழுக்கள் மற்றும் மத்திய அரசாங்கங்களை பிரதிநிதித்துவப்படுத்தும் கிளர்ச்சி குழுக்களை உள்ளடக்கிய மிக நீண்ட தொடர்ச்சியான உள்நாட்டுப் போர்களை சந்தித்தத நாடாகும். பர்மிய நாடு 1962 ஆண்டு முதல் 2010 ஆண்டு வரை பல்வேறு வழிகாட்டுதலின் கீழ் இராணுவ ஆட்சியின் கீழ் இருந்தது. இதன் காரணமாக உலகில் குறைவான வளர்ச்சியடைந்த நாடுகளில் ஒன்றாக மியான்மர் உள்ளது.

துவக்கக்கால தொல்பொருள் சான்றுகளின்படி பர்மாவில் கி.மு. 11,000- காலக்கட்டத்தின் ஆரம்பத்தில் மக்கள் இருந்தனர் எனக் கூறுகிறது. ஆரம்பகால குடியேற்றத்தின் பெரும்பாலான அறிகுறிகள் மத்திய உலர்ந்த மண்டலத்தில் காணப்படுகின்றன, அங்கு ஐராவதி ஆற்றின் அருகே உள்ள இடங்களில் பலச் சான்றுகள் சிதறிக் கிடக்கின்றது. ஐரோப்பாவில் கீழ் மற்றும் மத்திய பாலோலிதீகிக்கு இணையாக கருதப்பட்ட காலத்தில், பர்மாவில் கற்கால மக்கள் என்று கருதப்பட்ட அந்யாதியான் வாழ்ந்ததாக கூறப்படுகிறது.நியோலிதிக் அல்லது புதிய கற்காலத்தை சார்ந்தது என்று நம்பத்தகுந்த சான்றுகளாக, கி.மு. 10000 முதல் 6000 வரையான காலப்பகுதியில் இருந்த தாவரங்களின் படிமங்கள் மற்றும் பளபளப்பான கல் கருவிகள், பர்மாவின் தாங்கியி பகுதிக்கு அருகில் ஷான் பீடபூமியின் விளிம்பில் உள்ள மூன்று குகைகளில் கண்டுபிடிக்கப்பட்டுள்ளது. 

சுமார் கி.மு.1500 ஆம் ஆண்டில், பர்மிய மக்கள் தாமிரத்தை வெண்கலமாக மாற்றும் திறன் பெற்றிருந்தனர், மேலும் விவாசயம் செய்து, நெல் பயிர் செய்து, அரிசி அறுவடை செய்தனர் மற்றும் கோழிகளையும் பன்றிகளையும் வீட்டு விலங்குகளாக மாற்றம் செய்து வளர்த்தனர்; உலகத்தில் முதல் முறையாக பர்மிய மக்கள் மட்டுமே இவ்வாறு வாழ்ந்திருக்கின்றனர். கி.மு.500 ஆண்டுக்குள், இன்றைய மண்தாலே பிரதேசத்தின் தெற்கில், இரும்புத் தொழிலில் செய்யும் கொல்லர்களின் குடியேற்றங்கள் உருவாகின. வெண்கலத்தால் அலங்கரிக்கப்பட்ட சவப்பெட்டிகள் மற்றும் மண் பாண்டங்களில் நிரப்பப்பட்டடு புதைக்கப்பட்ட பல இறந்த உடல்கள் தோண்டியெடுக்கப்பட்டுள்ளன. கி.மு. 500 முதல் கி.மு. 200 வரை உள்ள காலத்தில் நெற்பயிர் செய்யும் பர்மிய குடியேற்றங்கள், சீனாவுடன் வர்த்தகத்தில் ஈடுபட்டிருந்ததாக மண்தாலே தெற்குப் பகுதியில் இருக்கும் சமோன் பள்ளத்தாக்கு பகுதியில் கிடைக்கப் பெற்ற தொல்பொருள் ஆதாரங்கள் மூலம் அறிந்துகொள்ள முடிகிறது. சமோன் பள்ளத்தாக்கில் நடத்தப்பட்ட தொல்பொருள் ஆய்வுகளின் மூலம் கிடைக்கப் பெற்ற இரும்புக் காலத்தின் சான்றுகளில், பர்மிய மக்களிடையே இந்திய கலாச்சாரத்தின் தாக்கத்தை உணர முடியும். இறந்த குழந்தைகளின் சடலங்களை ஜாடிகளில் அடக்கம் செய்யும் முறையில் இந்தத் தாக்கத்தை நாம் உணர முடியும். மேலும் அப்படி அடக்கம் செய்யப்பட பயன்படுத்திய பொருள்களின் அளவைக் கொண்டு அந்த குடும்பத்தின் மதிப்பையும் வளத்தையும் அளவிட முடியும். 

காலனித்துவ சகாப்த ஆய்வுகளின் படி, 6 ஆம் நூற்றாண்டின் ஆரம்பத்தில், மொன் என்று அழைக்கப்பட்ட மற்றொரு இன மக்கள், தற்போதைய நவீன கால தாய்லாந்தில் இருந்து ஹரிபூஞ்ஜியா மற்றும் தவரவாதி போஎற மொன் இராச்சியங்களிலிருந்து இன்றைய கீழ் பர்மாவில் நுழைந்ததாக அறியப்படுகிறது. 9 ஆம் நூற்றாண்டின் நடுப்பகுதியில், பெகு மற்றும் தட்டோன் நகரங்களை மையமாக கொண்டு மொன் மக்கள் இரண்டு சிறிய இராச்சியங்களை (அல்லது இரண்டு பெரிய நகரங்கள்) உருவாக்கினர். அராபிய புவியியலாளர்களாலின் குறிப்பின் படி மொன் இராச்சியம் கி.மு. 844–848 ஆண்டுகளில் கீழ்ப் பகுதி பர்மாவில் இருந்ததற்கான சான்றுகள் உள்ளது. ஆனால் 13 ஆம் நூற்றாண்டின் பிற்பகுதி வரை கீழ்ப் பகுதி பர்மாவில் மொன் மொழிப் பேசும் மக்கள் இருந்தனர் என்ற காலனித்துவ கால கருத்துக்களை ஆதரிக்க எந்தவொரு ஆதாரமும் (தொல்பொருள் அல்லது வேறு) இல்லை என்று சமீபத்திய ஆய்வுகளின் முடிவுகள் காட்டுகிறத மற்றும் 1492 ஆம் ஆண்டில் தான் தட்டோன் இராச்சியம் இருந்ததற்கான சான்றுகள் முதல் முதலாக பதிவு செய்யப்பட்டதாக கூறப்படுகிறது. 


</doc>
<doc id="403641" url="https://ta.wikipedia.org/wiki?curid=403641" title="வொண்டர் வுமன் (2017 வெளியீடு)">
வொண்டர் வுமன் (2017 வெளியீடு)

வொண்டர் வுமன் 2017 ல் வெளியான ஒரு அமெரிக்க சூப்பர் ஹீரோ படம். இது அதே பெயர் கொண்ட  DC காமிக்ஸ் பாத்திரமான வொண்டர் வுமன் அடிப்படையில் வார்னர் பிரதர்ஸ் பிக்சர்ஸ் ஆல் எடுக்கப்பட்டது. படத்தை இயக்கியவர் பாட்டி ஜென்கின்ஸ், திரைக்கதை அமைத்தவர்  ஆலன் ஹய்ன்பெர்க், கதை எழுதியவர்கள் ஹய்ன்பெர்க், ஸாக், மற்றும் ஜேசன் ஃபஷ். 


</doc>
<doc id="403642" url="https://ta.wikipedia.org/wiki?curid=403642" title="கரிஷ்மா கபூர்">
கரிஷ்மா கபூர்

கரிஷ்மா கபூர் (பிறந்த நாள் 25 ஜூன் 1974) ஒரு பாலிவுட் நடிகை. தொண்ணூறுகளில் மிகவும் பிரபலமான இந்திய நடிகைகளில் ஒருவர். கபூர், குறிப்பாக பெண்களை மையப்படுத்திய படங்களுக்காக அறியப்பட்டவர். இவர் ஒரு தேசிய திரைப்பட விருது மற்றும் நான்கு பிலிம்பேர் விருதுகள் உட்பட பல விருதுகளை பெற்றிருக்கிறார்.


</doc>
<doc id="403643" url="https://ta.wikipedia.org/wiki?curid=403643" title="நாம் ஷபானா">
நாம் ஷபானா

நாம் ஷபானா (Naam Shabana () என்பது 2017 ஆண்டைய இந்திய அதிரடி உளவாளி திரில்லர் திரைப்படமாகும். இப்படத்தை சிவம் நாயர் இயக்க, நீரஜ் பாண்டே, அருணா பாஷியா ஆகியோர் தயாரித்துள்ளார். இது 2015 ஆம் ஆண்டு திரைப்படமான "பேபி" படத்தில் டாப்சி பன்னு ஏற்று நடித்த ஷபனா என்னும் பாத்திரத்தை அடிப்படையாகக் கொண்டது. இப்படத்தில் அக்‌ஷய் குமார் மற்றும் பிரித்விராஜ் சுகுமாரன் ஆகியோர் முக்கிய துணைப் பாத்திரங்களை ஏற்று நடித்துள்ளனர். இந்தத் திரைப்படம் தெலுங்கு மற்றும் தமிழ் மொழிகளில் மொழிமாற்றம் செய்யப்பட்டு 2017 மார்ச் 31 அன்று வெளியிடப்பட்டது. இப்படத்துக்கு "நான்தான் ஷபானா" எனப் பெயரிடப்பட்டது. பாக்கித்தானில் வெளியாகி ஒரு நாளுக்குப் பிறகு இப்படமானது இந்திய பக்கச் சார்பு நிலை கொண்டதாக தடை செய்யப்பட்டது.
மும்பையில் ஷபானா கான் (டாப்சி பன்னு) தன் தாயான பார்டா பேகம் கானுடன் (நடாஷா ரஸ்தோகி) வாழ்ந்து வருகிறார். ஷபானா கான் ஒரு கல்லூரி மாணவி மேலும் அவர் ஜூடோ தற்காப்புக்கலையை பயின்றவர். அவரை அவருடன் கல்லூரியில் பயிலும் மாணவரான தாகிர் ஷபீர் மித்தாவாலா (ஜெய்) காதலிப்பதாகக் கூறுகிறார். அதேநேரத்தில் மர்ம நபர் ஒருவர் ஷபானா கானை உளவு பார்த்து, அவர் குறித்த தகவல்களை சேகரிக்கிறார். 

ஒருநாள் ஷபானா கானும், அவரது காதலரான பார்டா பேகம் கானுடன வெளியே செல்லும்போது, அவர்களை ஒரு கும்பல் கிண்டல் செய்கிறது. இதனால் கோபமடையும் ஷபானா கான், அந்த கும்பலுடன் சண்டை போடுகிறாள். இந்த சண்டையின்போது பார்டா பேகம் கானை அந்த கும்பல் கொன்றுவிடுகிறது. 

இதனையடுத்து, தன் காதலரைக் கொன்றவர்களைப் பழிவாங்கும் வெறியுடன் ஷபானா கான் காவல் துறையிடம் புகார் அளித்தும் அவர்கள் தீவிரமான எந்த நடவடிக்கையிலும் ஈடுபடாமல் இருப்பது ஷபானா கானுக்கு கவலையை அளிக்கிறது. இந்நிலையில் ஷபானா கானுக்கு ஒரு தொலைபேசி அழைப்பு வருகிறது. அது அவரை உளவு பார்த்த இந்திய உளவாளியான மனோஜ் பாஜ்பாயியின் (ரன்வீர் சிங்) குரல். அவர்,ஷபானா கானுக்கு அவரின் காதலரை கொன்றவர்களை பழிவாங்க உதவுவதாக கூறுகிறார். அவ்வாறு உதவினால் அவர்கள் கொடுக்கும் வேலையை ஷபானா கான் செய்து முடிக்க வேண்டும் என்ற நிபந்தனையை விதிக்கிறார். 

இந்த ஒப்பந்ததத்திற்கு சம்மதம் தெரிவிக்கும் ஷபானா கான், அவரிடம் கொலை செய்தவன் தங்கியுள்ள இடத்தினைப் பற்றிய தகவலைப் பெறுகிறார், மேலும் அவர்களை கொலை செய்வதற்காக தேவையான உதவிகளை உளவாளிகள் செய்கிறார்கள். இதற்காக ஷபானா கோவாவுக்குச் செல்கிறார், அங்கு ஒரு விடுதியில் அவரது காதலனை கொன்ற பிரதான குற்றவாளி தங்கியிருந்தார். திட்டப்படி, ஷபனா அந்த அறைக்குள் நுழைந்து அவனைக் கொன்று, பின்னர் அஜய் சிங் (அக்ஷய் குமார்) உதவியுடன் அங்கிருந்து தப்புகிறார். இதையடுத்து ஷபானா கானுக்கு மனோஜ் பாஜ்பாய் கொடுத்த வேலை என்ன? அவர் கொடுத்த வேலையை ஷபானா கான் முடித்தாரா என்பது படத்தின் மீதிக்கதை.



</doc>
