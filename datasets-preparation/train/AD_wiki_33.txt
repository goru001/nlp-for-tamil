<doc id="300092" url="https://ta.wikipedia.org/wiki?curid=300092" title="சத்னா மாவட்டம்">
சத்னா மாவட்டம்

சத்னா மாவட்டம், மத்திய இந்தியாவின் மத்தியப் பிரதேச மாநிலத்தின் ஐம்பத்து ஒன்று மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிட நகரம் சத்னா ஆகும். இது ரேவா கோட்டத்தில் அமைந்துள்ளது. 
சத்னா மாவட்டம் 900 சதுர மைல் காட்டுப் பரப்பு கொண்டது. உடையது.

மத்தியப் பிரதேச மாநில பந்தல்கண்ட் பகுதியில் சத்னா மாவட்டத்தில் அமைந்த சிறு நகரம் சித்திரகூடம் ஆகும். இராமாயணம் இதிகாசத்தில் குறிப்பிடப்படும் சித்திரகூடம் ஒரு அடர்ந்த காட்டுப் பகுதியாக இருந்தது. இராமன் பதினான்கு காடுறை வாழ்வின் போது சீதை மற்றும் இலக்குவன் உடன் சித்திரகூட காட்டுப் பகுதியில் 11 ஆண்டு ஆறு மாதங்கள் கழித்தனர்.
அத்ரி, அனுசுயா, மார்கண்டேயர், போன்ற முனிவர்கள் சித்திரகூட காட்டில் தவமியற்றியதாக இராமாயணம் குறிப்பிடுகிறது.

சத்னா மாவட்டம் சத்னா, நகோட், ராம்பூர், பகேலான், அமர்பட்டினம், மைஹர், மஜ்காவான், ராம்நகர், உஞ்சேரா, 
கோடார், வீர்சிங்பூர் என பத்து வருவாய் வட்டங்களைக் கொண்டது.
சத்னா மாவட்டத்தில் 2125 கிராமங்களும், 704 பஞ்சாயத்து கிராமங்களும் உள்ளது.

இந்தியாவில் பொருளாதாரத்தில் மிகவும் பின் தங்கிய 250 இந்திய மாவட்டங்களில் ஒன்றாக சத்னா மாவட்டம், இந்திய அரசின் பஞ்சாயத்து ராஜ் அமைச்சகத்தால் 2006-ஆம் ஆண்டில் அறிவிக்கப்பட்டது. 

இதனால் இம்மாவட்டத்தின் ஊரக வளர்ச்சி திட்டங்களுக்கும் இந்திய அரசின் நிதி உதவி இம்மாவட்டத்திற்கு ஆண்டு தோறும் வழங்கப்படுகிறது.

2011 ஆம் ஆண்டு இந்திய மக்கள் தொகை கணக்கெடுப்பின் படி இம்மாவட்டத்தின் மொத்த மக்கள் தொகை 2,228,935 2,228,935 ஆக உள்ளது. கிராமப்புறங்களில் 78.72% மக்களும்; நகரப்புறங்களில் 21.28% மக்களும் வாழ்கின்றனர். கடந்த பத்தாண்டுகளில் (2001-2011) மக்கள் தொகை வளர்ச்சி விகிதம் 19.19% ஆக உயர்ந்துள்ளது. மக்கள் தொகையில் 1,157,495 ஆண்களும் மற்றும் 1,071,440 பெண்களும் உள்ளனர். பாலின விகிதம் ஆயிரம் ஆண்களுக்கு 926 926 பெண்கள் வீதம் உள்ளனர். 7,502 சதுர கிலோ மீட்டர் பரப்பளவு கொண்ட இம்மாவட்டத்தின் மக்கள் தொகை அடர்த்தி ஒரு சதுர கிலோ மீட்டர் பரப்பளவில் 297 மக்கள் வாழ்கின்றனர். இம்மாவட்டத்தின் சராசரி படிப்பறிவு 
72.26% ஆகவும், ஆண்களின் படிப்பறிவு 81.37 % ஆகவும், பெண்களின் படிப்பறிவு 62.45 % ஆகவும் உள்ளது. ஆறு வயதிற்குட்பட்ட குழந்தைகளின் எண்ணிக்கை 330,661 ஆக உள்ளது. 
இம்மாவட்டத்தில் இந்து சமயத்தவரின் மக்கள் தொகை 2,158,623 (96.85 %) ஆகவும், இசுலாமிய சமய மக்கள் தொகை 59,471 (2.67 %) ஆகவும், கிறித்தவ, சீக்கிய, சமண, பௌத்த சமய மக்கள் தொகை கணிசமாக உள்ளது.

மத்தியப் பிரதேச மாநிலத்தின் ஆட்சி மொழியான இந்தி மொழியுடன், உருது மற்றும் வட்டார பழங்குடியின மொழிகளும் இம்மாவட்டத்தில் பேசப்படுகிறது.



</doc>
<doc id="300093" url="https://ta.wikipedia.org/wiki?curid=300093" title="மேற்கத்திய நாகரிகம்">
மேற்கத்திய நாகரிகம்

மேற்கத்தியப் பண்பாடுகள் ("western culture") அல்லது மேற்கத்திய நாகரிகம் , சுருங்க மேற்கு ஐரோப்பா (மேற்கத்திய கிறித்தவ நாடுகள் மட்டும், கிரீசும் சைப்பிரசும்), அமெரிக்காக்கள், ஆத்திரேலியா, நியூசிலாந்து, தென்னாப்பிரிக்கா (சில பகுதிகள்) மற்றும் பிலிப்பீன்சு ஆகிய நாடுகளில் பயிலும் பண்பாடுகளையும் நாகரிகத்தையும் குறிக்கும்.

மேற்குமயமாக்கம் என்பது ஒரு நாட்டின் பண்பாடு மேற்கத்தியப் பண்பாட்டுக் கூறுகளை தழுவுவதாகும்.

வரலாற்றாளர் ஆர்னால்டு டோய்ன்பீ மேற்கத்திய பண்பாட்டை வரையறுக்கையில் கிறித்தவ சமயத்தை பெரும்பான்மையாகப் பின்பற்றும் உலகப் பகுதிகள் என்றார். இந்த வரையறுப்பின்படி தற்கால ஆப்பிரிக்காவின் சில பகுதிகளும் மேற்கத்தியப் பண்பாட்டைச் சேர்ந்தவையாம்; 1950களில் இருந்து பல ஆப்பிரிக்கர்கள் கிறித்தவ சமயத்தைத் தழுவியுள்ளனர். மேற்கத்தியப் பண்பாட்டின் மொழிகளாக ஆங்கிலம், எசுப்பானியம், போர்த்துக்கேயம், பிரான்சியம், இடாய்ச்சு, டச்சு, இத்தாலியம், ஆபிரிகான்சு, டகலோக் உள்ளன.

மேற்கத்திய பண்பாட்டின் அடையாளங்களாக மேற்கத்திய கிறித்தவம், ஐரோப்பிய பண்பாடு (மிகக் குறிப்பாக கிரேக்க, உரோமை மரபுகள், ஐரோப்பிய மொழிகள், இடாய்ச்சு நிறுவனங்கள், மறுமலர்ச்சிக் காலம், பரோக் பாணி, அறிவொளிக் காலம், இருபதாம் நூற்றாண்டின் நவீனவிய இயக்கங்கள்) உள்ளன. இந்தப் பண்பாட்டை ஐரோப்பா (அதாவது போர்த்துகல், எசுப்பானியா, பிரான்சு, இத்தாலி, மால்ட்டா, பெல்ஜியம், நெதர்லாந்து, ஜெர்மனி, ஆஸ்திரியா, சுவிட்சர்லாந்து, ஐசுலாந்து, ஐக்கிய இராச்சியம், அயர்லாந்து, நோர்வே, சுவீடன், டென்மார்க், பின்லாந்து, லிதுவேனியா, லாத்வியா, எசுத்தோனியா, போலந்து, செக் குடியரசு, சிலோவாக்கியா, சுலோவீனியா, அங்கேரி, குரோவாசியா, கிரேக்கம் (நாடு), சைப்பிரசு); அமெரிக்காக்கள் (அதாவது கனடா, அமெரிக்க ஐக்கிய நாடு, மெக்சிக்கோ, சிலி, கோஸ்ட்டா ரிக்கா, அர்கெந்தீனா, உருகுவை, பிரேசில், வெனிசுவேலா, கொலொம்பியா, பெரு, எக்குவடோர், பொலிவியா, பெலீசு, குவாத்தமாலா, ஹொண்டுராஸ், பனாமா, எல் சால்வடோர், கியூபா and டொமினிக்கன் குடியரசு) ஆத்திரேலியா, நியூசிலாந்து, தென்னாப்பிரிக்கா மற்றும் பிலிப்பீன்சில் காணலாம். இந்நாடுகள் அனைத்தும் ஒரங்கிணைந்து மேற்கத்திய சமூகமாக குறிப்பிடப்படுகின்றன. ஆசியாவில் மிகவும் மேற்குமயமாக்கப்பட்ட நாடாக இசுரேல் விளங்குகின்றது.


</doc>
<doc id="300097" url="https://ta.wikipedia.org/wiki?curid=300097" title="புட்லூர்">
புட்லூர்

புட்லூர், இந்தியாவில்  சென்னைக்கு அருகாமையில் உள்ளது.. இது தமிழ்நாட்டில் ,மேற்கே சென்னை  புறநகரில்  , திருவள்ளூர் மாவட்டத்தில் அமைந்துள்ள ஒரு கிராமமாகும்.  

புறநகரின் அர்ப்பணிக்கப்பட்ட தெய்வம் மற்றும்  பிரபலமான கோவில் அன்காள பரமேஸ்வரி அம்மன் கோவில் (தேவி பார்வதி, தேவி பூன்காவனத்தம்மன் அம்மன்). புராணத்தின் படி,   தரையில் மணலால் செய்யப்பட்ட  கர்ப்பிணி பெண் தோற்றம் கொண்ட தெய்வம்.
 புட்லூர், சென்னை புறநகர் ரயில் நெட்வொர்க்கு மேற்கே புட்லூர் இரயில் நிலையம் தன் சேவையை அளிக்கிறது .


</doc>
<doc id="300098" url="https://ta.wikipedia.org/wiki?curid=300098" title="முலைக்காம்புத்தோல்">
முலைக்காம்புத்தோல்

உடற்கூற்றியலில், பொதுவாக உடலில் சுற்றியுள்ள இழையங்களை விட மாறுபட்ட இழையவகையைக் கொண்டுள்ள சிறிய வட்டமான பகுதி அரியோலா ("areola", அல்லது ) என இலத்தீன் மொழிச்சொல்லில் குறிப்பிடப்படுகின்றது. பெரும்பாலும் மனிதக் கொங்கையில் முலைக்காம்பைச் சுற்றியுள்ள கருநிற வளையப் பகுதியைக் குறிப்பிட பயன்படுத்தப்படுகின்து. முலைக்காம்பை சூழ்ந்துள்ள தோல்பகுதி என்பதால் இதனைத் தமிழில் முலைக்காம்புத் தோல் எனக் குறிப்பிடலாம்.


</doc>
<doc id="300101" url="https://ta.wikipedia.org/wiki?curid=300101" title="முலைக்காம்பு">
முலைக்காம்பு

முலைக்காம்பு ("Nipple") பெண்ணினப் பாலூட்டிகளின் முலைகள் அல்லது பால்மடிகளில் முலைப்பாலை தன் சேய்களுக்கு வழங்க அமைந்துள்ள கட்டமைப்பு ஆகும். மனிதரல்லாத இனங்களில் இது பெரும்பாலும் மடிக்காம்பு ("teat") எனப்படுகின்றது. மருத்துவத்தில் இது பாப்பில்லா எனப்படுகின்றது. ஆங்கிலச் சொல்லான நிப்பிள் குழந்தைகளுக்கு புட்டிப்பால் கொடுக்கப்படும்போது பொருத்தப்படும் இரப்பர் உறிஞ்சிகளுக்கும் பயன்படுத்தப்படுகின்றது. மனிதர்களின் ஆண்,பெண் இருபாலருக்கும் முலைக்காம்புகள் உள்ளன. பல பண்பாடுகளில் பெண் முலைக்காம்புகள் பாலின வேட்கைத் தூண்டுதல்களாக பார்க்கப்படுகின்றன. எனவே பொதுவிடங்களில் முலைக்காம்புகளை வெளியே தெரியுமாறு உடையணிதல் தடை செய்யப்பட்டுள்ளது; சிலவற்றில் அநாகரிகமாக கருதப்படுகின்றது.


</doc>
<doc id="300102" url="https://ta.wikipedia.org/wiki?curid=300102" title="ஓ. ஏ. கே. தேவர்">
ஓ. ஏ. கே. தேவர்

ஓ. ஏ. கே. தேவர் எனப்படும் ஒத்தப்பட்டி ஐயத் தேவர் மகன் கருப்புத் தேவர் (இறப்பு: 1973) என்பவர் ஒரு தமிழ்த் திரைப்பட நடிகராவார். இவர் மதுரை மாவட்டம், உசிலம்பட்டி அருகில் உள்ள ஒத்தப்பட்டி கிராமத்தைச் சேர்ந்தவர்.

இவரின் பள்ளிப்படிப்பு முடிந்தது 17வயதில் இராணுவத்தில் தந்தையின் வற்புறுத்தலால் இணைந்தார், நான்கு ஆண்டுகள் ராணுவச் சேவையை முடிந்திருந்த நிலையில் தந்தையார் இறப்புக்கு ஊருக்கு வந்தவர் மீண்டும் வேலைக்குப் போகவில்லை. இவரின் மனைவி நடிகை ஜெமினி செல்லம் இவர் உத்தமபுத்திரன் உட்பட 25 க்கும் மேற்பட்ட படங்களில் நடித்துள்ளார். இவர்களின் மகன் நடிகர் ஓ.ஏ.கே. சுந்தர் ஆவார்.

இவருக்கு இருந்த நடிப்பாசையின் காரணமாக ‘சக்தி நாடக சபா'வில் இணைந்தார். இந்த சக்தி நாடக சபாவில்தான் பின்னாளில் திரையில் பிரபலமான சிவாஜி கணேசன், எம். என். நம்பியார், எஸ். வி. சுப்பையா, கவிஞர் பட்டுக்கோட்டை கல்யாணசுந்தரம் ஆகியோர் நடிகர்களாக இருந்தனர். பட்டுக்கோட்டை கல்யாணசுந்தரம் ஒ.ஏ.கே. தேவரின் நெருங்கிய நண்பரானார்.

சக்தி நாடக சபாவின் நாடகங்கள் ஒவ்வொன்றாகத் திரைப்படமானதும், அதன் நடிகர்கள் சினிமாவில் நுழைய ஆரம்பித்தனர். ஆனால் கருப்ப தேவர்க்கு வாய்ப்புகள் கிடைக்கவில்லை. வாய்ப்பு தேடி சென்னை சென்றவர் என்.எஸ். கிருஷ்ணனைச் சந்திக்கும் வாய்ப்பு கிட்டியது. தேவரின் வாட்டசாட்டமான உடல்வாகையும் தமிழ் உச்சரிப்பையும் கண்ட கலைவாணர், அவரை சேலம் மார்டன் தியேட்டர்ஸ் ஸ்டுடியோவில் மாதம் 10 ரூபாய் சம்பளத்துக்கு கம்பெனி நடிகராகச் சேர்த்துவிட்டார். அங்கே துணை நடிகராக இருந்தவருக்கு உருப்படியான வேடங்கள் எதுவும் அமையாததால் மார்டன் தியேட்டரை விட்டு விலகி, மீண்டும் சென்னை வந்தார்.
அங்கே தேவருக்கு கலைவாணர், படத்தொகுப்பாளர் ஆர்.எஸ். மணி தயாரித்து இயக்கிய ‘மாமன் மகள்’(1950) படத்தில் நடிக்கும் வாய்ப்பை பெற்றுக் கொடுத்தார். அப்படத்தில் வீராசாமி என்ற அடியாளாக நடித்தார். 
கலைவாணரின் பரிந்துரையின் காரணமாக ‘மதுரை வீரன்’ படத்தில் திருமலை நாயக்கர் மன்னன் வேடம் தேவருக்கு கிடைத்தது. மதுரை வீரனின் பெரிய வெற்றி தேவரைப் பிரபலப்படுத்தியது.

சிவாஜி கணேசனின் சிவாஜி மன்றம் நடத்திவந்த புகழ்பெற்ற நாடகங்களான வீரசிவாஜி, வீரபாண்டிய கட்டப்பொம்மன் போன்ற நாடகங்களில் சிவாஜி கணேசனுக்கு இணையான கதாபாத்திரங்களில் ஓ.ஏ.கே. தேவர் நடித்துவந்தார், இந்திலையில் எதிர்பாராமல் சிவாஜியுடன் ஏற்பட்ட கருத்து முரண்பாட்டால் சிவாஜி நாடக மன்றத்திலிருந்து பிரிந்து ‘தேவர் நாடக மன்ற’த்தை தொடங்கினார் தனது நாடக மன்றம்மூலம் ‘வீரபாண்டிய கட்டபொம்மன்’, ‘அன்பு வழி’ ‘சந்தனச் சிலை’ ‘காட்டு வழி’ போன்ற பல புகழ்பெற்ற நாடகங்களை நடத்திவந்தார். இக்காலகட்டத்தில் இளையராஜா சென்னையில் தனது சகோதரர்களுடன் தங்கி, திரைப்படங்களில் இசையமைக்க வாய்ப்புத் தேடிக்கொண்டிருந்தார் இந்த நேரத்தில் ஓ.ஏ.கே. தேவர் தனது நாடக மன்றத்தின் புதிய நாடகமான மாசற்ற மனத்தை திருச்சியில் அரங்கேற்ற முடிவு செய்து அதற்கான ஏற்பாடுகளைச் செய்துகொண்டிருந்தார், அப்போது அந்த நாடகத்துக்கு இசை அமைக்க தேவரிடம் தேவர் நாடக மன்றத்தில் இருந்த சங்கிலி முருகன் ராசய்யாவை அறிமுகப்படுத்தினார் பாவலர் சகோதர்களின் இசையை பொதுவுடமை மேடைகளில் கேட்டிருந்த தேவர் வாய்ப்பளித்தார். பாவலர் சகோதரர்களின் இசையுடன் அரங்கேறிய அந்த நாடகத்தின் பாடல்கள் பாராட்டுப் பெற்றன. தேவரின் இந்த நாடகத்தில்தான் தேங்காய் சீனிவாசன், சுருளிராஜன், கவுண்டமணி ஆகியோர் நடித்து பிற்காலத்தில் மிகவும் பிரபலமான நடிகர்களாகவும் ஆனார்கள்.

மார்டன் தியேட்டரில் பணியாற்றும்போதே மு. கருணாநிதி உடன் தோழமை கொண்டிருந்தார் கலைஞர் கதை, வசனம் எழுதி வெற்றிபெற்ற ‘குறவஞ்சி’, ‘பூம்புகார்’ உள்ளிட்ட பெரும்பாலான படங்களில் ஓ.ஏ.கே. தேவர் நடித்தார். 1972 ல் தனது 48-வது வயதில் மறைந்த ஓ.ஏ.கே. தேவர், கடைசி வரை திமுகவின் மேடைகளில் பிரச்சார நட்சத்திரமாகவும் விளங்கினார். தேவர் கடைசியாக நடித்த படங்கள் ‘வாழையடி வாழை’, ‘சிசுபாலன்’. அவரது நடிப்பில் கடைசியாக வெளியான படம் ‘பாக்தாத் பேரழகி ஆகும்.



</doc>
<doc id="300104" url="https://ta.wikipedia.org/wiki?curid=300104" title="மார்பகத்தொய்வு">
மார்பகத்தொய்வு

பெண் முலைத் தொய்வு ("ptosis") அல்லது மார்கத் தொய்வு என்பது இயற்கையாக முதுமையடைவதால் ஏற்படும் நிகழ்வாகும். ஒரு பெண்ணின் மார்பகம் எத்தனை விரைவாக தொய்வடைகின்றது என்பதும் தொய்வின் அளவும் பலகாரணிகளைச் சார்ந்துள்ளது. புகை பிடித்தல், கருத்தரிப்பு எண்ணிக்கை, ஈர்ப்பு விசை, உயர் உடல் நிறை குறியீட்டெண், பெரிய மார்புக்கச்சை அளவு, குறிப்பிடத்தக்க எடை கூடல் அல்லது இழப்பு ஆகியன முலைத்தொய்வை பாதிக்கக்கூடியவை.
மாதவிடாய் நின்ற பெண்களுக்கு அவர்களது தோலின் நெகிழ்வு குறைவதால் கூடுதல் தொய்வு ஏற்படும். பல பெண்களும் மருத்துவர்களும் தாய்ப்பாலூட்டுவதால் தொய்வு ஏற்படுவதாக தவறாக எண்ணுகின்றனர். தவிரவும் மார்புக்கச்சை அணிவதால் தொய்வு ஏற்படுவதைத் தடுக்கலாம் உனவும் தவறான கருத்து நிலவுகின்றது.

வடிவமைப்பறுவையாளர்கள் முலைத்தொய்வின் தீவிரத்தை முலையடி மடிப்பிலிருந்து முலைக்காம்புள்ள இடத்தைப் பொறுத்து வகைப்படுத்துகின்றனர். மிகவும் மோசமான நிலையில் முலைக்காம்புகள் மடிப்பிற்குக் கீழே தரையை நோக்கி இருக்கும்.



</doc>
<doc id="300107" url="https://ta.wikipedia.org/wiki?curid=300107" title="கே. டி. ருக்மணி">
கே. டி. ருக்மணி

கே. டி. ருக்மணி ("K. T. Rukmini") தமிழ்த் திரைப்பட உலகின் முதல் அதிரடி நாயகியாவார்.

ஊமைப் படங்கள் உருவாகத் தொடங்கியிருந்த காலகட்டத்தில் ருக்மணி ‘பேயும் பெண்மணியும்’. என்ற ஊமைப்படத்தில் அறிமுகமானார். இந்த படத்தின் இயக்குநர் ஆர். பிரகாசம் ஆவார். பின்னர் இம்பீரியல் ஸ்டுடியோவின் பாமா விஜயம், ராஜா சாண்டோ இயக்கிய விப்ரநாராயணா, சி.வி. ராமனின் இயக்கத்தில் விஷ்ணு லீலா போன்ற ஊமைப்படங்களிலும் ருக்மணி நடித்தார்.

அமர்நாத் இயக்கிய தமிழின் முதல் முழு நீள அதிரடித் திரைப்படமான மின்னல் கொடி படத்தில் கதாநாயகியாக நடித்தார். படப்பிடிப்பின்போது குதிரைச் சவாரி செய்யும்போது கீழே விழுந்து பலத்த அடிபட்டு, மாதக் கணக்கில் படுத்த படுக்கையில் கிடந்து, உடல் தேறியபின். ‘மின்னல் கொடி’ முடித்துக் கொடுத்தார். இப்படத்தைத் தொடர்ந்து அதிரடிக் கதாநாயகி வாய்ப்புகள் அவரைத் தேடிவந்தன. கே. டி. ருக்மணி தமிழ் சினிமாவின் முதல் அதிரடிக் கதாநாயகி என்ற புகழைப் பெற்றார்.

கே. டி. ருக்மணி நடித்த படங்கள் 


</doc>
<doc id="300109" url="https://ta.wikipedia.org/wiki?curid=300109" title="கணேசு தேவி">
கணேசு தேவி

கணேசு தேவி (Ganesh N. Devy சூலை 1, 1950) என்பவர் வடோதரா, மகாராசா சாயாசிராவ் பல்கலைக் கழகத்தில் ஆங்கிலப் பேராசிரியராக இருந்தவர். பாசா என்னும் ஆய்வு நிறுவனத்தைத் தொடங்கியவர். மலைவாழ் பழங்குடிமக்கள் பற்றியும் மொழிகள் இலக்கியம் குறித்தும் ஆய்வு நுல்கள் எழுதியுள்ளார்.

மராட்டிய மாநிலம் புனேயில் போர் என்னும் ஊரில் பிறந்த கணேசு தேவி, கோலாப்பூர் சிவாசி பல்கலைக்கழகத்தில் படித்துப் பட்டம் 
பெற்றார்.

மலை வாழ் பழங்குடிகளின் மொழி, நாகரிகம், பண்பாடு, பொருளியல் நிலைகள் பற்றிய ஆராய்ச்சிகள் செய்யும் நோக்கத்தோடு தாம் வேலை செய்துகொண்டிருந்த பேராசிரியர் பதவியைத் துறந்தார். 
பாசா ஆய்வு மற்றும் பதிப்பு நிறுவனம் என்னும் பெயரில் ஓர் அமைப்பைக் கணேசு தேவி தோற்றுவித்தார் அது குசராத்து மாநிலத்தில் வடோதராவில் உள்ளது. இந்நிறுவனம் பழங்குடி மக்களின் மேம்பாட்டிற்காகவும் வளர்ச்சிக்காகவும் தொடங்கப்பட்டது. பழங்குடி மக்களின் நாகரிகம், பண்பாடு ஆகியவற்றைப் பாதுகாக்க அருங்காட்சியகம், பள்ளிக்கூடம் ஆகியவற்றை இவ்வமைப்பு நடத்தி வருகிறது. கருத்தரங்குகளும் விழிப்புணர்வு நிகழ்ச்சிகளும் நடைபெறுகின்றன. ஆராய்ச்சியாளர்கள் இங்கு தங்குகிறார்கள். நூலகமும் இயங்கி வருகிறது. 

2002 ஆம் ஆண்டு முதல் திருபாய் அம்பானி செய்தி மற்றும் தகவல் தொழில் நுட்ப நிலையத்தில் பேராசிரியராக இருந்தார். லீட்சு பல்கலைக் கழகம் யேல் பல்கலைக் கழகம் ஆகியவற்றில் மதிப்புறு ஆசிரியராக இருந்தார். 2010 இல் இந்திய நாட்டு மக்கள் மொழிகளை அளவீடு செய்யும் பணியில் இறங்கினார். உயிர்ப்புடன் இருக்கும் 780 மொழிகளை ஆய்வுக்கு உட்படுத்தியும் ஆவணப் படுத்தியும் பி. எல். எஸ். ஐ. அமைப்பு பணி ஆற்றிவருகிறது. குசராத்தில் தேசுகத் என்னும் ஊரில் மலைவாழ் பழங்குடிகள் பயிற்சிக் கழகத்தைத் தொடங்கினார்.


கன்னட இலக்கிய அறிஞர் ம. ம. கலபுர்கி படுகொலை செய்யப்பட்டதைக் கண்டித்தும், நாட்டில் சகிப்புத்தன்மை குறைந்து
வருவதை எதிர்த்தும் தாம் பெற்ற சாகித்திய அகாதெமி விருதை 2015 அக்தோவர் மாதத்தில் திருப்பிக் கொடுத்தார்.


</doc>
<doc id="300111" url="https://ta.wikipedia.org/wiki?curid=300111" title="உள்ளுணர்வு ஏற்பி">
உள்ளுணர்வு ஏற்பி

உள்ளுணர்வு ஏற்பி "(An interoceptor)" என்பது உடலுக்குள் ஏற்படும் தூண்டல்களைக் கண்டறியும் ஒரு புலனுணர்வு ஏற்பியாகும். இரத்த அழுத்தம் மற்றும் இரத்த ஆக்சிசன் அளவு ஆகியன உள்ளுணர்வு ஏற்பியால் கண்டறியப்படும் தூண்டல்களுக்கு சில எடுத்துக்காட்டுகளாகும்.


</doc>
<doc id="300112" url="https://ta.wikipedia.org/wiki?curid=300112" title="டி. டி. குசலகுமாரி">
டி. டி. குசலகுமாரி

டி. டி. குசலகுமாரி ("T. D. Kusalakumari") எனப்படும் தஞ்சாவூர் தமயந்தி குசலகுமாரி (பிறப்பு: திசம்பர் 6, 1937) என்பவர் ஒரு நடனக்கலைஞரும், தமிழ்த் திரைப்பட நடிகையுமாவார். இவர் தமிழ், தெலுங்கு, மலையாளம் ஆகிய மொழிகளில் குழந்தை நட்சத்திரமாக ‘பேபி டி.டி. குசலாம்பாள்’ என்ற பெயரில் சுமார் நூறு படங்களிலும், பின் ஐம்பதுக்கும் அதிகமான படங்களில் நடனமாடி, பிரபலமான நடன நட்சத்திரமாகப் புகழ்பெற்று, டி. டி. குசலகுமாரி என்ற பெயரில் கதாநாயகியாக உயர்ந்தவர்.இவர் திருமணம் செய்து கொள்ளவில்லை.

குசலகுமாரி தஞ்சையில் பிறந்தவர். இவருக்கு மூன்று வயதில் பரதநாட்டியம் பயிலத் தொடங்கினார். ஐந்து வயதாக இருக்கும்போது இவரது குடும்பம் சென்னைக்குக் குடியேறியது. சென்னை வித்யோதயா தொடக்கப் பள்ளியில் முதல் வகுப்பு படித்துக் கொண்டிருந்தபோது திரைப்பட வாய்ப்பு வந்து குழந்தை நட்சத்திரமாக அறிமுகமானார். நடிகை டி. ஆர். ராஜகுமாரி குசலகுமாரியின் அத்தை ஆவார். குசலகுமாரி எட்டாம் வகுப்பு படித்துக்கொண்டிருந்தபோது ஜெமினி படநிறுவனம் பிரம்மாண்டமாகத் தயாரித்துக்கொண்டிருந்த சந்திரலேகா படத்தில் நடித்துக்கொண்டிருந்தார் டி.ஆர். ராஜகுமாரி. பள்ளி விடுமுறையில் அந்தப் படத்தின் படப்பிடிப்புக்கு அத்தை ராஜகுமாரியுடன் செல்வார் குசலகுமாரி. சந்திரலேகா செட்டில் குசலகுமாரியைக் கண்ட தயாரிப்பாளர் எஸ். எஸ். வாசன் ஜெமினி பட நிறுவனம் ‘அவ்வையார்’ படத்தைத் தொடங்கியபோது குமாரி அவ்வையாராக நடிக்க குசலகுமாரியைத் தேர்வு செய்தார்.

பராசக்தி திரைப்படம் குசலகுமாரியைப் புகழடையச் செய்தது. அதனைத் தொடர்ந்து சிவாஜியும் எம்.ஜி.ஆரும் இணைந்து நடித்த ஒரே படமான கூண்டுக்கிளியில் சிவாஜியைத் துரத்தித் துரத்திக் காதலிக்கும் ஏழைப் பெண் ‘சொக்கி’யாக நடித்து ரசிகர்களைக் கவர்ந்தார். கொஞ்சும் சலங்கை படத்தில் இடம்பெற்ற போட்டி நடனத்தில் குமாரி கமலாவுடன் இணைந்து இவர் ஆடிய ஆட்டம் பிரபலமானது.

குசலகுமாரி ஐம்பதுக்கும் அதிகமான படங்களில் நடனமாடி, பிரபலமான நடன நட்சத்திரமாகப் புகழ்பெற்ற பிறகே கதாநாயகியாக உயர்ந்தார். அதற்கும் முன்பு தமிழ், தெலுங்கு, மலையாளம் ஆகிய மொழிகளில் குழந்தை நட்சத்திரமாக ஏராளமான படங்களில் நடித்தார்.

கூண்டுக்கிளியைத் தொடந்து கள்வனின் காதலி படத்தில் சிவாஜிக்குத் தங்கையாக நடித்தார் குசலகுமாரி. அடுத்து வெளியான ‘நீதிபதி’ படத்தில் கே. ஆர். ராமசாமியின் தங்கையாக நடித்தார்.

தெலுங்கில் என். டி. ராமராவ், எஸ். வி. ரங்காராவ் நடித்த ‘ராஜூபேடா’ படத்தில் அறிமுகமான குசலகுமாரியை அங்கே ‘குசலகுமாரிகாரு’ என்று சிறப்பாக ரசிகர்கள் அழைத்தார்கள். அந்தப் படம் பெரும் வெற்றியைப் பெற, தெலுங்கில் பல படங்களில் நடிக்க ஆரம்பித்தார்.

குசலகுமாரி மலையாளத்தில் பிரேம் நசீருடன் சோடியாக நடித்த ‘சீதா’ 200 நாட்கள் ஓடிய வெற்றிப் படம் ஆகும். அடுத்து இவர் நடித்த ‘மரியக்குட்டி’ குடியரசுத் தலைவர் விருதைப் பெற்றது. 

குசலகுமாரி சென்னை நந்தனத்தில் தனது ஒரே தம்பி டி.டி. சேகருடன் வசித்துவருகிறார். குசலகுமாரி தன் அத்தை டி. ஆர். ராஜகுமாரி போலவே திருமணம் செய்து கொள்ளவில்லை. குசலகுமாரிக்கு தமிழக அரசின் சார்பில் மாதந்தோறும் ரூ. 5,000 உதவித் தொகையை அன்றைய முதல்வர் ஜெயலலிதா அறிவித்தார்.







கலைமாமணி, கலைச்செல்வம் விருதுகள் பெற்றுள்ளார்.


</doc>
<doc id="300117" url="https://ta.wikipedia.org/wiki?curid=300117" title="புலனுணர்வு ஏற்பி">
புலனுணர்வு ஏற்பி

புலனுணர்வு ஏற்பி "( Sensory receptor)" என்பது ஓர் உயிரினத்தின் உட்புற அல்லது வெளிப்புற சூழலின் தூண்டலுக்கு, புலனுணர்ச்சி அமைப்பில் உள்ள ஒர் உணர்ச்சி நரம்பு துலங்கலை வெளிப்படுத்தும் செயலாகும். தூண்டலுக்கு ஏற்ற துலங்கலை வெளிப்படுத்தும் விதமாக, தூண்டல் ஏற்பட்ட அதே செல்லில் அல்லது அதற்கடுத்துள்ள ஒரு செல்லில் தரமான வினைநுட்பத்தை அல்லது செயல்திறலை உருவாக்க புலனுணர்வு ஏற்பி புலனுணர்வு நுண்ணிடைமாற்றம் மூலமாக ஒரு தொடக்கத்தை வழங்குகிறது.

சுவை மற்றும் மணம் ஆகியனவற்றுடன் தொடர்புடைய புலனுணர்வு ஏற்பிகள், குறிப்பிட்ட சில வேதிப்பொருட்களால் பிணைக்கப்பட்ட ஏற்பி மூலக்கூறுகளைக் கொண்டுள்ளன. மணம் சார்ந்த மூலக்கூறுகளின் மூலக்கூறு அமைப்புடன், இடைவினை நிகழ்த்துகின்ற மோப்ப ஏற்பி நரம்புகளில் உள்ள மணம் ஏற்பிகளை இதற்கு உதாரணமாகக் கூறலாம். இதைப்போலவே சுவைப் புலனுணர்வு நரம்புகளில் உள்ள சுவை மொட்டுகள் உணவில் உள்ள சுவை சார்ந்த வேதிப்பொருட்களுடன் இடைவினை நிகழ்த்த ஒரு செயல்திறலை உருவாக்குகின்றன.
தொடுவுணர்ச்சி ஏற்பி மற்றும் ஒளி ஏற்பி போன்ற மற்ற புலனுணர்வு ஏற்பிகள் உடலியக்கம் மூலம் இடைவினை நிகழ்த்துகின்றன. 
ரோடாப்சின் போன்ற சிறப்புப் புரதங்களைப் பெற்றுள்ள ஒளி ஏற்பி செல்கள் ஒளியால் தூண்டப்படும் உடலியக்க ஆற்றலை மின் அதிர்வு அறிவிப்புக் குறிகளாக மாற்றி இடைவினை நிகழ்த்துகின்றன. சிலவகை தொடுவுணர்ச்சித் தூண்டல்களுக்கு உடல்சவ்வுகள் உள்ளிழுத்து அல்லது சுருங்கி உடனடியாக துலங்கலை வெளிப்படுத்துகின்றன.

புலனுணர்வு ஏற்பியின் செயல்பாடுகளே ஒரு புலனுணர்ச்சி அமைப்பின் முதலாவது அங்கமாகும். 

தனிப்பட்ட ஒவ்வொரு வகையான புலனுணர்வு தூண்டலுக்கேற்பவும் புலனுணர்வு ஏற்பிகள் எதிர்வினையாற்றுகின்றன. புலனுணர்வு ஏற்பிகள் உணரும் தூண்டல்களின் அளவிற்கு ஏற்பவே துலங்கல்களின் அளவும் உறுதிப்படுத்தப்படுகின்றன.

புலனுணர்வைக் கடத்தத் தொடங்குவதன் மூலம் புலனுணர்வு ஏற்பியானது புலனுணர்வு வகைக்கேற்ற துலங்கலை வெளிப்படுத்துகிறது. புலனுணர்வு ஏற்பியின் தொடக்க நிலையிலிருந்து நிகர விலகலை நிறைவேற்றுகிறது. (தூண்டல் துலங்கலுக்கான உத்தேச நிலையுடன் உயிர் இயற்பியல் விளக்கப் படம் பார்க்கவும்).



</doc>
<doc id="300120" url="https://ta.wikipedia.org/wiki?curid=300120" title="சித்தி மாவட்டம்">
சித்தி மாவட்டம்

சித்தி மாவட்டம் (Sidhi district) மத்திய இந்தியாவின் மத்தியப் பிரதேச மாநிலத்தின் ஐம்பத்து ஒன்று மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிட நகரம் சித்தி ஆகும். இது ரேவா கோட்டத்தில் அமைந்துள்ளது. 

ரேவா வருவாய் கோட்டத்தில் உள்ள சித்தி மாவட்டம் கோபத் பனாஸ், சுர்ஹட், ராம்பூர் நய்கின், மஜ்ஜௌளி, குஷ்மி மற்றும் பத்பாரா என ஆறு வருவாய் வட்டங்களைக் கொண்டது.

சித்தி மாவட்டம் சித்தி, ராம்பூர், குஷ்மி, சிக்வால், மஜ்ஜௌளி என ஐந்து ஊராட்சி ஒன்றியங்களைக் கொண்டது.

2011 ஆம் ஆண்டு இந்திய மக்கள் தொகை கணக்கெடுப்பின் படி இம்மாவட்டத்தின் மொத்த மக்கள் தொகை 1,127,033. ஆக உள்ளது. கடந்த பத்தாண்டுகளில் (2001-2011) மக்கள் தொகை வளர்ச்சி விகிதம் 23.72% ஆக உயர்ந்துள்ளது. இம்மாவட்டத்தின் படிப்பறிவு 67.4% ஆகவும், பெண்களின் படிப்பறிவு 36.0% ஆகவும் உள்ளது. 
மத்தியப் பிரதேச மாநிலத்தின் ஆட்சி மொழியான இந்தி மொழியுடன், உருது மற்றும் வட்டார மொழிகளும் இம்மாவட்டத்தில் பேசப்படுகிறது.



</doc>
<doc id="300123" url="https://ta.wikipedia.org/wiki?curid=300123" title="செஹோர் மாவட்டம்">
செஹோர் மாவட்டம்

செஹோர் மாவட்டம் (Sehore District) மத்திய இந்தியாவின் மத்தியப் பிரதேச மாநிலத்தின் ஐம்பத்து ஒன்று மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிட நகரம் செஹோர் ஆகும். இது போபால் கோட்டத்தில் அமைந்துள்ளது. 

2011 ஆம் ஆண்டு இந்திய மக்கள் தொகை கணக்கெடுப்பின் படி இம்மாவட்டத்தின் மொத்த மக்கள் தொகை 1,311,332 ஆக உள்ளது. கிராமப்புறங்களில் 81.05% மக்களும்; நகரப்புறங்களில் 18.95% மக்களும் வாழ்கின்றனர். கடந்த பத்தாண்டுகளில் (2001-2011) மக்கள் தொகை வளர்ச்சி விகிதம் 21.54% ஆக உயர்ந்துள்ளது. மக்கள் தொகையில் 683,743 ஆண்களும் மற்றும் 627,589 பெண்களும் உள்ளனர். பாலின விகிதம் ஆயிரம் ஆண்களுக்கு 918 பெண்கள் வீதம் உள்ளனர். 6,578 சதுர கிலோ மீட்டர் பரப்பளவு கொண்ட இம்மாவட்டத்தின் மக்கள் தொகை அடர்த்தி ஒரு சதுர கிலோ மீட்டர் பரப்பளவில் 199 மக்கள் வாழ்கின்றனர். இம்மாவட்டத்தின் சராசரி படிப்பறிவு 70.06% ஆகவும், ஆண்களின் படிப்பறிவு 80.83% ஆகவும், பெண்களின் படிப்பறிவு 58.33% ஆகவும் உள்ளது. ஆறு வயதிற்குட்பட்ட குழந்தைகளின் எண்ணிக்கை 
197,429 ஆக உள்ளது. 
இம்மாவட்டத்தில் இந்து சமயத்தவரின் மக்கள் தொகை 1,163,607 (88.73 %) ஆகவும், இசுலாமிய சமய மக்கள் தொகை 137,980 (10.52 %) ஆகவும், கிறித்தவ, சீக்கிய, சமண, பௌத்த சமய மக்கள் தொகை கணிசமாக உள்ளது.

மத்தியப் பிரதேச மாநிலத்தின் ஆட்சி மொழியான இந்தி மொழியுடன், உருது மற்றும் வட்டார மொழிகளும் இம்மாவட்டத்தில் பேசப்படுகிறது.



</doc>
<doc id="300124" url="https://ta.wikipedia.org/wiki?curid=300124" title="பெத்தபப்பூரு">
பெத்தபப்பூரு

பெத்தபப்பூரு "(Peddapappur)" என்பது இந்தியாவின் ஆந்திரப் பிரதேச மாநிலத்திலுள்ள அனந்தபூர் மாவட்டத்தில் இருக்கும் ஒரு கிராமம் மற்றும் மண்டலம் ஆகும். 

14°53’04’’ வடக்கு 77°51’31’’ கிழக்கு என்ற அடையாள ஆள்கூறுகளில் பெத்தபப்பூரு கிராமம் பரவியுள்ளது.


</doc>
<doc id="300127" url="https://ta.wikipedia.org/wiki?curid=300127" title="பெத்தவடுகூர்">
பெத்தவடுகூர்

பெத்தவடுகூர் "(Peddavadugur)" என்பது இந்தியாவின் ஆந்திரப் பிரதேச மாநிலத்திலுள்ள அனந்தபூர் மாவட்டத்தில் இருக்கும் ஒரு கிராமம் ஆகும். இக்கிராமம் பெத்தவடுகூர் மண்டலத்தில் அமைந்துள்ளது. 

15°01’15’’ வடக்கு 77°40’25’’ கிழக்கு என்ற அடையாள ஆள்கூறுகளில் பெத்தவடுகூர் கிராமம் பரவியுள்ளது. 


</doc>
<doc id="300128" url="https://ta.wikipedia.org/wiki?curid=300128" title="திகம்கர் மாவட்டம்">
திகம்கர் மாவட்டம்

திகம்கர் மாவட்டம் அல்லது டிக்கம்கர் மாவட்டம் (Tikamgarh district) மத்திய இந்தியாவின் மத்தியப் பிரதேச மாநிலத்தின் ஐம்பத்து ஒன்று மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிட நகரம் டிக்கம்கர் ஆகும். இது சாகர் கோட்டத்தில் புந்தேல்கண்ட் புவியியல் பகுதியில் அமைந்துள்ளது.

பொருளாதாரத்தில் மிகவும் பின் தங்கிய 250 இந்திய மாவட்டங்களில் செஹோர் மாவட்டமும் ஒன்றாக இந்திய அரசால் 2006- ஆம் ஆண்டில் அறிவிக்கப்பட்டுள்ளது.
எனவே இம்மாவட்டத்தின் ஊரக வளர்ச்சி திட்டங்களுக்கு இந்திய அரசின்
பஞ்சாயத்து ராஜ் அமைச்சகம் ஆண்டுதோறும் நிதி உதவி வழங்கி வருகிறது. 

டிக்கம்கர் மாவட்டம் மூன்று உட்கோட்டங்களாகவும்; டிக்கம்கர், பல்தேவ்கர், நிவாரி, பிரிதிவிபூர், ஜாதரா, ஓர்ச்சா, லித்தோரக்காஸ், கர்க்காபூர் மற்றும் பலேரா என ஒன்பது வருவாய் வட்டங்களைக் கொண்டது.
மேலும் ஊரக வளர்ச்சி திட்டங்களை நடைமுறைப்படுத்த டிக்கம்கர், பல்தேவ்கர், ஜாதரா, பலேரா, நிவாரி மற்றும் பிரிதிவிபூர் என ஆறு ஊராட்சி ஒன்றியங்களைக் கொண்டுள்ளது.

டிக்கம்கர் மாவட்டம் டிக்கம்கர், பிரிதிவிபூர், ஜாதரா, கர்காபூர், நிவாரி என ஐந்து சட்டமன்ற தொகுதிகளை கொண்டுள்ளது. இவ்வைந்து சட்டமன்ற தொகுதிகளும் டிக்கம்கர் நாடாளுமன்ற மக்களவை தொகுதியின் கீழ் வருகிறது.

2011 ஆம் ஆண்டு இந்திய மக்கள் தொகை கணக்கெடுப்பின் படி இம்மாவட்டத்தின் மொத்த மக்கள் தொகை 
1,445,166 ஆக உள்ளது. கிராமப்புறங்களில் 82.71% மக்களும்; நகரப்புறங்களில் 17.29% மக்களும் வாழ்கின்றனர். கடந்த பத்தாண்டுகளில் (2001-2011) மக்கள் தொகை வளர்ச்சி விகிதம் 20.13% ஆக உயர்ந்துள்ளது. மக்கள் தொகையில் 760,355 ஆண்களும் மற்றும் 684,811 பெண்களும் உள்ளனர். பாலின விகிதம் ஆயிரம் ஆண்களுக்கு பெண்கள் வீதம் உள்ளனர். 5,048 சதுர கிலோ மீட்டர் பரப்பளவு கொண்ட இம்மாவட்டத்தின் மக்கள் தொகை அடர்த்தி ஒரு சதுர கிலோ மீட்டர் பரப்பளவில் 901 மக்கள் வாழ்கின்றனர். இம்மாவட்டத்தின் சராசரி படிப்பறிவு 61.43% ஆகவும், ஆண்களின் படிப்பறிவு 71.77% ஆகவும், பெண்களின் படிப்பறிவு 49.97% ஆகவும் உள்ளது. ஆறு வயதிற்குட்பட்ட குழந்தைகளின் எண்ணிக்கை 227,564 ஆக உள்ளது. 

இம்மாவட்டத்தில் இந்து சமயத்தவரின் மக்கள் தொகை 1,383,475 (95.73 %) ஆகவும், இசுலாமிய சமய மக்கள் தொகை 44,143 (3.05 %) ஆகவும், கிறித்தவ, சீக்கிய, சமண, பௌத்த சமய மக்கள் தொகை கணிசமாக உள்ளது.

மத்தியப் பிரதேச மாநிலத்தின் ஆட்சி மொழியான இந்தி மொழியுடன், உருது மற்றும் வட்டார மொழிகளும் இம்மாவட்டத்தில் பேசப்படுகிறது.



</doc>
<doc id="300129" url="https://ta.wikipedia.org/wiki?curid=300129" title="காண்டலபெண்டா">
காண்டலபெண்டா

காண்டலபெண்டா "(Gandlapenta)" என்பது இந்தியாவின் ஆந்திரப் பிரதேச மாநிலத்திலுள்ள அனந்தபூர் மாவட்டத்தில் இருக்கும் ஒரு கிராமம் ஆகும். இக்கிராமம் காண்டெலபள்ளி மண்டலத்தில் அமைந்துள்ளது. 

14°03’00’’ வடக்கு 78°18’32’’ கிழக்கு என்ற அடையாள ஆள்கூறுகளில் காண்டலபெண்டா கிராமம் பரவியுள்ளது. 


</doc>
<doc id="300130" url="https://ta.wikipedia.org/wiki?curid=300130" title="நீளவால் தேவதை">
நீளவால் தேவதை

நீளவால் தேவதை ("long-tailed sylph", "Aglaiocercus kingii") என்பது ஓர் ஓசனிச்சிட்டு குடும்பப் பறவையாகும். இது பொலிவியா, கொலொம்பியா, எக்குவடோர், பெரு, வெனிசுவேலா ஆகிய இடங்களில் காணப்படுகிறது. இதன் வாழிடம் சிறு காடுகளும் வெப்ப மண்டல ஈரலிப்பான மலைப்பகுதியாகும்.


</doc>
<doc id="300131" url="https://ta.wikipedia.org/wiki?curid=300131" title="உமரியா மாவட்டம்">
உமரியா மாவட்டம்

உமரியா மாவட்டம், மத்திய இந்தியாவின் மத்தியப் பிரதேச மாநிலத்தின் ஐம்பத்து ஒன்று மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிட நகரம் உமரியா ஆகும். இது ஷாடோல் கோட்டத்தில் அமைந்துள்ளது.

மத்தியப் பிரதேச மாநிலத்தின் வடகிழக்கில் அமைந்த இம்மாவட்டத்தின் 42% பகுதிகள் காடுகளைக் கொண்டது.

இம்மாவட்டம் பாண்டவபூர், மன்பூர் மற்றும் பாலி என மூன்று வருவாய் உட்கோட்டங்களையும்; உமரியா, சாண்டியா, நவுரோசாபாத், மன்பூர் மற்றும் பாலி என ஐந்து வருவாய் வட்டங்களைக் கொண்டுள்ளது. உமரியா நகராட்சியும், சாண்டியா, நவுரோசாபாத் மற்றும் பாலி என மூன்று நகரப் பஞ்சாயத்துக்களும்; கர்கேலி, மன்பூர் மற்றும் பாலி என மூன்று ஊராட்சி ஒன்றியங்களும் உள்ளது.

பொருளாதாரத்தில் மிகவும் பின் தங்கிய 250 இந்திய மாவட்டங்களில் உமாரியா மாவட்டமும் ஒன்றாக இந்திய அரசால் 2006- ஆம் ஆண்டில் அறிவிக்கப்பட்டுள்ளது.
எனவே இம்மாவட்டத்தின் ஊரக வளர்ச்சி திட்டங்களுக்கு இந்திய அரசின்
பஞ்சாயத்து ராஜ் அமைச்சகம் ஆண்டுதோறும் நிதி உதவி வழங்கி வருகிறது.இம்மாவட்டத்தில் சிறிதளவில் நிலக்கரிச் சுரங்கங்கள் உள்ளது.

2011 ஆம் ஆண்டு இந்திய மக்கள் தொகை கணக்கெடுப்பின் படி இம்மாவட்டத்தின் மொத்த மக்கள் தொகை 644,758 ஆக உள்ளது. கிராமப்புறங்களில் 82.85% மக்களும்; நகரப்புறங்களில் 17.15% மக்களும் வாழ்கின்றனர். கடந்த பத்தாண்டுகளில் (2001-2011) மக்கள் தொகை வளர்ச்சி விகிதம் 24.96% ஆக உயர்ந்துள்ளது. மக்கள் தொகையில் 330,674 ஆண்களும் மற்றும் 314,084 பெண்களும் உள்ளனர். பாலின விகிதம் ஆயிரம் ஆண்களுக்கு 950 பெண்கள் வீதம் உள்ளனர். 4,076 சதுர கிலோ மீட்டர் பரப்பளவு கொண்ட இம்மாவட்டத்தின் மக்கள் தொகை அடர்த்தி ஒரு சதுர கிலோ மீட்டர் பரப்பளவில் 158 மக்கள் வாழ்கின்றனர். இம்மாவட்டத்தின் சராசரி படிப்பறிவு 65.89 % ஆகவும், ஆண்களின் படிப்பறிவு 76.02 % ஆகவும், பெண்களின் படிப்பறிவு 55.23 % ஆகவும் உள்ளது. ஆறு வயதிற்குட்பட்ட குழந்தைகளின் எண்ணிக்கை 103,414 ஆக உள்ளது. 
இம்மாவட்டத்தில் இந்து சமயத்தவரின் மக்கள் தொகை 620,515 (96.24 %) ஆகவும், இசுலாமிய சமய மக்கள் தொகை 15,966 (2.48 %) ஆகவும், கிறித்தவ, சீக்கிய, சமண, பௌத்த சமய மக்கள் தொகை கணிசமாக உள்ளது.

மத்தியப் பிரதேச மாநிலத்தின் ஆட்சி மொழியான இந்தி மொழியுடன், உருது மற்றும் வட்டார பழங்குடியின மொழிகளும் இம்மாவட்டத்தில் பேசப்படுகிறது.



</doc>
<doc id="300132" url="https://ta.wikipedia.org/wiki?curid=300132" title="1,1- இருகுளோரோ-1-புளோரோயீத்தேன்">
1,1- இருகுளோரோ-1-புளோரோயீத்தேன்

1,1- இருகுளோரோ-1-புளோரோயீத்தேன் "(1,1-Dichloro-1-fluoroethane)" என்பது CHCF என்ற மூலக்கூற்று வாய்ப்பாடு கொண்ட ஒரு ஆலோ அல்கேனாகும். அறியப்பட்டுள்ள இருகுளோரோபுளோரோயீத்தேனின் மூன்று மாற்றியன்களில் இதுவும் ஒரு மாற்றியனாகும்.

குளிர்பதன வேதிப்பொருளாக 1,1- இருகுளோரோ-1-புளோரோயீத்தேன் பயன்படுத்தப்படுகிறது. ஆர்-141பி, எச்.சி.எப்.சி-141பி என்ற பெயர்களில் இச்சேர்மம் பயன்படுத்தப்படுகிறது.



</doc>
<doc id="300133" url="https://ta.wikipedia.org/wiki?curid=300133" title="பாண்டிமழவன்">
பாண்டிமழவன்

பாண்டிமழவன் என்பவன் பாண்டியநாட்டு குலசேகர சிங்கையாரியன் என்னும் இளவரசனை யாழ்ப்பாணத்துக்கு அழைத்துச்சென்று யாழ்ப்பாண அரசராக முடிசூட்டி யாழ்ப்பாண அரசு தோன்ற காரணமாய் இருந்தவன்.

இவன் தமிழ்நாட்டின் பொன்பற்றியூரை சேர்ந்தவனென கைலாய மாலை, வைபவமாலை போன்ற நூல்கள் கூறுகின்றன. அதனால் இவனை பொன்பற்றியூர் பாண்டிமழவன் எனக்கூறுகின்றனர்.


</doc>
<doc id="300134" url="https://ta.wikipedia.org/wiki?curid=300134" title="ஊதா வால் தேவதை">
ஊதா வால் தேவதை

ஊதா வால் தேவதை ("violet-tailed sylph", "Aglaiocercus coelestis") என்பது ஓர் ஓசனிச்சிட்டுக் குடும்பப் பறவை ஆகும். இது கொலொம்பியா, எக்குவடோர் ஆகிய இடங்களில் காணப்படுகிறது. ஊதா வால் தேவதை உயரமான இடத்தில் வாழ்கிறது.



</doc>
<doc id="300135" url="https://ta.wikipedia.org/wiki?curid=300135" title="ஹர்தா மாவட்டம்">
ஹர்தா மாவட்டம்

ஹர்தா மாவட்டம் (Harda District) மத்திய இந்தியாவின் மத்தியப் பிரதேச மாநிலத்தின் ஐம்பத்து ஒன்று மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிட நகரம் ஹர்தா ஆகும். போபால் நகரத்திலிருந்து ஹர்தா நகரம் 168 கி மீ தொலைவில் உள்ளது. இது நர்மதாபுரம் கோட்டத்தில் அமைந்துள்ளது. 

நர்மதை ஆற்று சமவெளியில் ஹர்தா மாவட்டத்தின் வடக்கு எல்லையாக நர்மதை ஆறு உள்ளது. இம்மாவட்டத்தின் தெற்கில் சத்புரா மலைத்தொடர்
அமைந்துள்ளது. இம்மாவட்டத்தின் மொத்த பரப்பளவில் 50% காடுகளைக் கொண்டது. நர்மதை, கஞ்சால் மற்றும் மாசக் ஆறுகள் இம்மாவட்டத்தில் பாய்கிறது. 

ஹர்தா மாவட்டம் ஒன்பது வருவாய் வட்டங்களையும், மூன்று நகராட்சிகளையும், 567 கிராமங்களையும், மூன்று ஊராட்சி ஒன்றியங்களையும் கொண்டுள்ளது.



</doc>
<doc id="300137" url="https://ta.wikipedia.org/wiki?curid=300137" title="செம்பழுப்பு வால் ஓசனிச்சிட்டு">
செம்பழுப்பு வால் ஓசனிச்சிட்டு

செம்பழுப்பு வால் ஓசனிச்சிட்டு ("rufous-tailed hummingbird", "Amazilia tzacatl") என்பது நடுத்தர அளவு ஓசனிச்சிட்டு குடும்ப பறவையாகும். இது கிழக்கு-மத்திய மெக்சிக்கோ, நடு அமெரிக்கா, கொலொம்பியா, வெனிசுவேலா, எக்குவடோர் பெருவின் எல்லை வரையான பகுதிகளில் இனப் பெருக்கம் செய்கிறது. இது பரந்த இடங்கள், ஆற்றங்கரைகள், சிறு காடுகள், கானகம், காடு ஓரங்கள், காப்பி தோட்டங்கள், உயரமான தோட்டங்கள் போன்ற இடங்களில் வாழ்கின்றது.



</doc>
<doc id="300156" url="https://ta.wikipedia.org/wiki?curid=300156" title="அனா ஓசனிச்சிட்டு">
அனா ஓசனிச்சிட்டு

அனா ஓசனிச்சிட்டு ("Anna's hummingbird", "Calypte anna") என்பது நடுத்தர அளவுள்ள, வட அமெரிக்காவின் மேற்கு கடற்கரைப்பகுதியை தாயகமாகக் கொண்ட ஓசனிச்சிட்டு ஆகும். இப்பறவைக்கு அனா மசீனா என்பவரின் பெயரைக் கொண்ட பெயர் அமைந்துள்ளது.

அனா ஓசனிச்சிட்டு நீளமுடையது. இது வானவில் போன்று மாறும் பழுப்பு-பச்சை பின்புறத்தையும், மங்கிய சாம்பல் நிறத்தை நெஞ்சு, வயிற்றுப் பகுதிகளிலும், விலாவில் பச்சை நிறத்தையும் கொண்டு காணப்படுகிறது. இதனுடைய அலகு நீண்டு, நேராக, அகன்று காணப்படுகின்றது.



</doc>
<doc id="300157" url="https://ta.wikipedia.org/wiki?curid=300157" title="1,2-இருகுளோரோபுரொப்பேன்">
1,2-இருகுளோரோபுரொப்பேன்

1,2-இருகுளோரோபுரொப்பேன் "(1,2-Dichloropropane)" என்பது CHC என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். நிறமற்றதும் எளிதில் தீப்பற்றக்கூடியதுமான இச்சேர்மம் ஒரு குளோரோகார்பன் என வகைப்படுத்தப்பட்டுள்ளது. இனிய மணம் கொண்ட இச்சேர்மம், கரிம குளோரின் சேர்மமான எபிகுளோரோவைதரின் தயாரிக்கும்போது உடன் விளைபொருளாகக் கிடைக்கிறது.

பெர்குளொரோயெத்திலீன் மற்றும் குளோரினேற்றம் பெற்ற பிற வேதிப்பொருட்கள் தயாரிக்கும் போது இடைநிலைப் பொருளாகவும் 1,2-இருகுளோரோபுரொப்பேன் கிடைக்கிறது. மண்புகை நஞ்சாகவும் வேதியியல் இடைநிலையாகவும் இது ஒருகாலத்தில் பயன்படுத்தப்பட்டது. மேலும் இது தொழிலகக் கரைப்பான், சாயம் நீக்கி, மெருகுப் பூச்சு மற்றும் மரப்பூச்சு நீக்கி போன்ற பயன்பாடுகளையும் கொண்டுள்ளது. தற்பொழுது இவற்றில் சில பயன்கள் வழக்கொழிந்துவிட்டன.

யப்பானின் அச்சிடும் நிறுவன ஊழியர்கள் மத்தியில், காணப்பட்ட பித்த நாளப்புற்றுநோயை தொடர்ந்து ஆராய்ந்த யப்பான் சுகாதாரம் மற்றும் தொழிலாளர் நலன் அமைச்சகம் மார்ச்சு 2013 இல் ஒர் அறிக்கையை வெளியிட்டது. அச்சிடும்நிறுவனத் தொழிலாளர்கள் பயன்படுத்திய தூய்மையாக்கிகளில் 1,2-இருகுளோரோபுரொப்பேன் கலந்திருக்கிறது. 1,2-இருகுளோரோபுரொப்பேனை ஒரு புற்றுநோய் ஊக்கி என்பதற்கு இவையே நியாயமான ஆதாரமாகும் என்று அந்த அறிக்கை தெரிவிக்கிறது

கல்லீரல் மற்றும் மடிச்சுரப்பிகளில் கட்டி வளர்ச்சிக்கும் 1,2-இருகுளோரோபுரொப்பேன் காரணமகிறதென விலங்குகள் குறித்த ஆய்வுகளில் இருந்து பெறப்பட்ட தரவுகள் காட்டுகின்றன. மேலும், விலங்குகள் குறித்த தொடர் ஆய்வுகளின் நச்சுத்தன்மை சுவாசத் தரவுகளும் இதை உறுதிப்படுத்துவதாக தொழில் பாதுகாப்பு மற்றும் சுகாதார தேசிய நிறுவனம் தெரிவிக்கிறது.


</doc>
<doc id="300159" url="https://ta.wikipedia.org/wiki?curid=300159" title="சில்வியா ரத்னசாமி">
சில்வியா ரத்னசாமி

சில்வியா ரத்னசாமி (பிறப்பு: 1975) பெல்ஜிய-இந்திய கணினி விஞ்ஞானி ஆவார். இவர் டி . எச் . டி என்று அறியபடுகின்ற பரம்பிய ஹஷ் அட்டவனையை கண்டுபிடித்த ஆய்வலர்களுள் ஒருவராக அறியபடுகிறார் , தற்போது கலிபோர்னியா பல்கலைக்கழகத்தில் உதவி பேராசிரியராக பணியாற்றுகிறார். 
இந்தியாவின் புனே பல்கலைக் கழகத்தில் தனது இளங்கலை பட்டம் பெற்றார், பின்னர் UC பெர்கேலியில் முனைவர் ஆய்வுப் பணியை மேற்கொண்டார். ஸ்காட் ஷங்கர் இவரது முனைவர் ஆய்வுப் பணி ஆலோசகரர் ஆவர் . 2011இல் சில்வியா UC பெர்கேலியில் உதவிப் பேராசிரியராக பணியாற்ற தொடங்கினார்.



</doc>
<doc id="300163" url="https://ta.wikipedia.org/wiki?curid=300163" title="காஞ்சிபுரம் தேவசேனாபதீசுவரர் கோயில்">
காஞ்சிபுரம் தேவசேனாபதீசுவரர் கோயில்

காஞ்சிபுரம் தேவசேனாபதீசுவரர் கோயில் (தேவசேனாபதீசம் (குமர கோட்டம்) என்றழைக்கப்படும் இது, காஞ்சிபுரத்திலுள்ள சிவக்கோயில்களில் ஒன்றாகும். மேலும், காஞ்சி குமரக் கோட்டத்தினுள் (ஈசுவரர்) கிழக்கு பார்த்த சன்னதியாக உள்ள இக்கோயில் குறிப்புகள் காஞ்சி புராண படலத்துள் உட்கோயில்களாகச் சொல்லப்பட்டுள்ளது.


முருகக் கடவுள் - பிரணவத்திற்கு பொருள் தெரியாத பிரம்மனை சிறையிலடைத்துவிட்டு, அவன் தொழிலை தான் மேற்கொண்டார். இறைவனின் ஆணைப்படி பிரம்மனை விடுதலை செய்த முருகன், தன் தந்தையாகிய சிவபெருமானின் கட்டளையை முதற்கண் மறுத்தமையால், பரிகாரமாக காஞ்சிக்கு வந்து, தான் தேவசேனாபதியாதலின், தேவசேனாபதீசுவரர் என்ற பெயரில் சிவலிங்கம் தாபித்து தவத்தை மேற்கொண்டார். இதுவே "தேவசேனாபதீசம்" எனப்படுகிறது.

இந்தியாவின் தென்கடை மாநிலம் தமிழ்நாட்டிலுள்ள காஞ்சிபுரம் மாவட்டத்தின் தலைநகரான பெரிய காஞ்சிபுரம் நடுப் பகுதியான மேற்கு ராச வீதியில் உள்ள காஞ்சி சுப்பிரமணியர் கோயிலின் (குமரக் கோட்டத்தின்) அகத்தில் இக்கோயில் அமைந்துள்ளது. மேலும், தமிழ்நாட்டின் தலைநகர் சென்னையிலிருந்து 75 கிலோமீட்டர் தொலைவிலுள்ள, காஞ்சிபுரம் பேருந்து நிலையத்திலிருந்து வடமேற்கில் ½ கிலோமீட்டர் தொலைவிலுள்ள காஞ்சி கச்சபேசத்தின் வடக்கில் சிறிது தூரம் சென்றால் இக்கோயிலை அடையலாம்.




</doc>
<doc id="300166" url="https://ta.wikipedia.org/wiki?curid=300166" title="மனித விலாக் கூடு">
மனித விலாக் கூடு

விலாக்கூடு ("rib cage") அனைத்து முதுகெலும்பிகளின் (விலக்கு:லேம்ப்ரே எனப்படும் மஞ்சள் புழு) மார்பு பகுதி எலும்புகளின் கட்டமைப்பாகும். முள்ளந்தண்டு நிரல், விலா எலும்புகள், மார்புப் பட்டை யெலும்புகளால் உருவாகியுள்ள இந்த விலாக்கூட்டினுள் இதயமும் நுரையீரல்களும் பாதுகாப்பாக வைக்கப்பட்டுள்ளன. மனிதர்களில், விலாக்கூடு, அல்லது மார்புக் கூடு ("thoracic cage"), எலும்புகளாலும் குருத்தெலும்புகளாலும் ஆனது; இது நெஞ்சுக் குழியைச் சூழ்ந்துள்ளது. மார்பு வளையத்தைத் (தோள் வளையம்) தாங்கி மனித எலும்புக் கூட்டின் கருவப் பகுதியாக விளங்குகின்றது. வழக்கமாக மனித விலாக்கூட்டில் 24 விலா எலும்புகளும் மார்புப் பட்டையெலும்பும் விலாக்கசியிழையமும் 12 மார்பு முள்ளெலும்புகளும் உள்ளன. தொடர்புடைய தசைநார்ப்பட்டை மற்றும் தசைகளுடன் தோலும் இணைந்த விலாக்கூடு மார்புச் சுவர் ஆகின்றது; இந்த மார்புச் சுவருடன் கழுத்து, மார்பகம், வயிற்றின் மேற்பாகம், முதுகு ஆகியவற்றின் தசைகள் இணைக்கப்பட்டுள்ளன.


</doc>
<doc id="300171" url="https://ta.wikipedia.org/wiki?curid=300171" title="மார்பெலும்பு">
மார்பெலும்பு

மார்பு எலும்பு அல்லது மார்புப் பட்டை யெலும்பு (sternum) முன்புற மார்பின் நடுப்பகுதியில் "கழுத்துப் பட்டை" போன்ற வடிவத்தில் அமைந்துள்ள நீண்ட, தட்டையான எலும்பாகும். இது விலா எலும்புகளுடன் குருத்தெலும்பு வழியாக இணைக்கப்பட்டு விலாக் கூட்டின் முன்புறத்தை உருவாக்குகின்றது. இதன்மூலம் உருவாகும் விலா எலும்புக் கூடு, இதயம், நுரையீரல்கள்,மற்றும் முதன்மைக் குருதிக்குழல்கள் காயப்படாமலிருக்க பாதுகாப்பு வழங்குகின்றது. மார்பெலும்பு மூன்று பகுதிகளாலானது: மனுபிரியம், உடல், மற்றும் சிஃபாய்டு நீட்டம்.

மருத்துவச்சொல்லான இசுடெர்னம், மார்பு என்பதற்கான கிரேக்க மொழிச் சொல்லிலிருந்து பெறப்பட்டுள்ளது.



</doc>
<doc id="300173" url="https://ta.wikipedia.org/wiki?curid=300173" title="சத்தர்பூர் மாவட்டம்">
சத்தர்பூர் மாவட்டம்

சத்தர்பூர் மாவட்டம் (Chhatarpur District) மத்திய இந்தியாவின் மத்தியப் பிரதேச மாநிலத்தின் ஐம்பத்து ஒன்று மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிட நகரம் சத்தர்பூர் ஆகும். இது சாகர் கோட்டத்தில் புந்தேல்கண்ட் புவியியல் பகுதியில் அமைந்துள்ளது. இம்மாவட்டத்தில் உலகப் புகழ் பெற்ற கஜுராஹோ கோயில்களின் தொகுப்புகள் உள்ளது.

மாநிலத் தலைநகரம் போபாலிருந்து 336 கிலோ மீட்டர் தொலைவில், மத்தியப் பிரதேச - உத்தரப் பிரதேச மாநில எல்லையில் அமைந்த சத்தர்பூர் மாவட்டம், ஆறு உட்கோட்டங்களும், 11 வருவாய் வட்டங்களும், 8 ஊராட்சி ஒன்றியங்களும், 3 நகராட்சிகளும், 12 நகரப் பஞ்சாயத்துகளும் கொண்டது.

வறண்ட வானிலை கொண்டடது இம்மாவட்டம். பொருளாதாரத்தில் மிகவும் பின் தங்கிய 250 இந்திய மாவட்டங்களில் ஒன்றான சத்தர்பூர் மாவட்டமும் இந்திய அரசால் 2006- ஆம் ஆண்டில் அறிவிக்கப்பட்டுள்ளது.
எனவே இம்மாவட்டத்தின் ஊரக வளர்ச்சி திட்டங்களுக்கு இந்திய அரசின்
பஞ்சாயத்து ராஜ் அமைச்சகம் ஆண்டுதோறும் நிதி உதவி வழங்கி வருகிறது.

உலகப் பாரம்பரியக் களங்களில் ஒன்றான கஜுராஹோ கோயில்களின் சிற்பங்களை காண உலகம் முழுவதிலிருந்து சுற்றுலாப் பயணிகள் வருகின்றனர். இங்குள்ள கந்தாரிய மகாதேவர் கோயில் மற்றும்
இலக்குமணன் கோயில்கள் இந்தியக் கோயில் கட்டிடக் கலைக்கும், சிற்பங்களுக்கும் புகழ் பெற்றவைகள் ஆகும். 

2011 ஆம் ஆண்டு இந்திய மக்கள் தொகை கணக்கெடுப்பின் படி இம்மாவட்டத்தின் மொத்த மக்கள் தொகை 1,762,375 ஆக உள்ளது. கிராமப்புறங்களில் 77.36% மக்களும்; நகரப்புறங்களில் 22.64% மக்களும் வாழ்கின்றனர். கடந்த பத்தாண்டுகளில் (2001-2011) மக்கள் தொகை வளர்ச்சி விகிதம் 19.51% ஆக உயர்ந்துள்ளது. மக்கள் தொகையில் 936,121 ஆண்களும் மற்றும் 826,254 பெண்களும் உள்ளனர். பாலின விகிதம் ஆயிரம் ஆண்களுக்கு 883 பெண்கள் வீதம் உள்ளனர். 8,687 சதுர கிலோ மீட்டர் பரப்பளவு கொண்ட இம்மாவட்டத்தின் மக்கள் தொகை அடர்த்தி ஒரு சதுர கிலோ மீட்டர் பரப்பளவில் 203 மக்கள் வாழ்கின்றனர். இம்மாவட்டத்தின் சராசரி படிப்பறிவு 63.74 % ஆகவும், ஆண்களின் படிப்பறிவு 72.66 % ஆகவும், பெண்களின் படிப்பறிவு 53.59 % ஆகவும் உள்ளது. ஆறு வயதிற்குட்பட்ட குழந்தைகளின் எண்ணிக்கை 282,794 ஆக உள்ளது. 
இம்மாவட்டத்தில் இந்து சமயத்தவரின் மக்கள் தொகை 1,676,918 (95.15 %) ஆகவும், இசுலாமிய சமய மக்கள் தொகை 70,351 (3.99 %) ஆகவும், கிறித்தவ, சீக்கிய, சமண, பௌத்த சமய மக்கள் தொகை கணிசமாக உள்ளது. 

மத்தியப் பிரதேச மாநிலத்தின் ஆட்சி மொழியான இந்தி மொழியுடன், உருது மற்றும் வட்டார மொழிகளும் இம்மாவட்டத்தில் பேசப்படுகிறது.




</doc>
<doc id="300180" url="https://ta.wikipedia.org/wiki?curid=300180" title="3- புரோமோபென்சால்டிகைடு">
3- புரோமோபென்சால்டிகைடு

3- புரோமோபென்சால்டிகைடு "(3-Bromobenzaldehyde)" என்பது CHBrO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். சாதாரண வெப்பநிலை மற்றும் அழுத்தத்தில் இச்சேர்மம் நிலைப்புத்தன்மை கொண்ட சேர்மமாக இருக்கிறது. தெளிவான மஞ்சள் நிறத்தில் திரவமாக இச்சேர்மம் காணப்படுகிறது.


</doc>
<doc id="300184" url="https://ta.wikipedia.org/wiki?curid=300184" title="மேக்ரோமோமைசின் பி">
மேக்ரோமோமைசின் பி

மேக்ரோமோமைசின் பி ("Macromomycin B") என்பது CHNO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். இச்சேர்மம் ஒரு நுண்ணுயிர் எதிர்ப்பியாகவும் புற்றுநோய் எதிர்ப்பியாகவும் செயல்படுகிறது.


</doc>
<doc id="300187" url="https://ta.wikipedia.org/wiki?curid=300187" title="தமோ மாவட்டம்">
தமோ மாவட்டம்

தமோ மாவட்டம் (Damoh District) மத்திய இந்தியாவின் மத்தியப் பிரதேச மாநிலத்தின் ஐம்பத்து ஒன்று மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிட நகரம் தமோ ஆகும். இது சாகர் கோட்டத்தில் புந்தேல்கண்ட் புவியியல் பகுதியில் அமைந்துள்ளது.

தமோ மாவட்டம் நான்கு வருவாய் உட்கோட்டங்களும்; தமோ, ஹட்டா, பதாரியா, ஜபேரா, பதேரா, பட்டியாகர் மற்றும் தெண்டுகேடா என வருவாய் வட்டங்களும்; இரண்டு நகராட்சிகளும்; நான்கு நகரப் பஞ்சாயத்துக்களும்; 460 பஞ்சாயத்து கிராமங்களும்; 1229 கிராமங்களும் கொண்டது. தமோ, ஹட்டா, பதாரியா, ஜபேரா, பதேரா, பட்டியாகர் மற்றும் தெண்டுகேடா என ஏழு ஊராட்சி ஒன்றியங்களையும் கொண்டது. 

இம்மாவட்டம் பதாரியா, தமோ, ஜபேரா மற்றும் ஹட்டா என நான்கு மத்தியப் பிரதேச சட்டமன்ற தொகுதிகளை கொண்டது. இந்நான்கு சட்டமன்றத் தொகுதிகளும் தமோ நாடாளுமன்ற மக்களவைத் தொகுதியின் கீழ் வருகிறது.

வறண்ட வானிலை கொண்டது இம்மாவட்டம். பொருளாதாரத்தில் மிகவும் பின் தங்கிய 250 இந்திய மாவட்டங்களில் ஒன்றாக தமோ மாவட்டம் இந்திய அரசால் 2006- ஆம் ஆண்டில் அறிவிக்கப்பட்டுள்ளது.
எனவே இம்மாவட்டத்தின் ஊரக வளர்ச்சி திட்டங்களுக்கு இந்திய அரசின்
பஞ்சாயத்து ராஜ் அமைச்சகம் ஆண்டுதோறும் நிதி உதவி வழங்கி வருகிறது.
2011 ஆம் ஆண்டு இந்திய மக்கள் தொகை கணக்கெடுப்பின் படி இம்மாவட்டத்தின் மொத்த மக்கள் தொகை 1,264,219 ஆக உள்ளது. கிராமப்புறங்களில் 80.18% மக்களும்; நகரப்புறங்களில் 19.82% மக்களும் வாழ்கின்றனர். கடந்த பத்தாண்டுகளில் (2001-2011) மக்கள் தொகை வளர்ச்சி விகிதம் 16.63% ஆக உயர்ந்துள்ளது. மக்கள் தொகையில் 661,873 ஆண்களும் மற்றும் 602,346 பெண்களும் உள்ளனர். பாலின விகிதம் ஆயிரம் ஆண்களுக்கு 910 பெண்கள் வீதம் உள்ளனர். 7,306 சதுர கிலோ மீட்டர் பரப்பளவு கொண்ட இம்மாவட்டத்தின் மக்கள் தொகை அடர்த்தி ஒரு சதுர கிலோ மீட்டர் பரப்பளவில் 173 மக்கள் வாழ்கின்றனர். இம்மாவட்டத்தின் சராசரி படிப்பறிவு 69.73% ஆகவும், ஆண்களின் படிப்பறிவு 79.27% ஆகவும், பெண்களின் படிப்பறிவு 59.22% ஆகவும் உள்ளது. ஆறு வயதிற்குட்பட்ட குழந்தைகளின் எண்ணிக்கை 
191,968 ஆக உள்ளது. 
இம்மாவட்டத்தில் இந்து சமயத்தவரின் மக்கள் தொகை 1,186,420 (93.85 %) ஆகவும், இசுலாமிய சமய மக்கள் தொகை 47,966 (3.79 %) ஆகவும், சமண சமய மக்கள் தொகை 25,005 (1.98 %) ஆகவும், கிறித்தவ, சீக்கிய, பௌத்த சமய மக்கள் தொகை கணிசமாக உள்ளது.

மத்தியப் பிரதேச மாநிலத்தின் ஆட்சி மொழியான இந்தி மொழியுடன், உருது மற்றும் வட்டார மொழிகளும் இம்மாவட்டத்தில் பேசப்படுகிறது.



</doc>
<doc id="300188" url="https://ta.wikipedia.org/wiki?curid=300188" title="பனிச்சை மரம்">
பனிச்சை மரம்

பனிச்சை மரம் ("Diospyros") இத்தாவரம் பூக்கும் தாவர இனம் ஆகும். இத்தாவரம் கொத்துக்கொத்தான இலைகளைக் கொண்ட உலகில் பல இடங்களிலும் காணப்படுகிறது. இது ஒரு வெப்ப மண்டல மற்றும் மித வெப்ப மண்டலப் பகுதில் வளரும் கருங்காலி போன்ற மரம் போன்ற பலகைகளைக் கொண்டுள்ளது. இவற்றில் 700 வகைகள் உலகம் முழுவதிலும் காணப்படுகிறது. இவற்றின் கனிகளை அணிகலன்களாக பயன்படுத்துகின்றனர்.


</doc>
<doc id="300190" url="https://ta.wikipedia.org/wiki?curid=300190" title="சியோப்பூர் மாவட்டம்">
சியோப்பூர் மாவட்டம்

சியோப்பூர் மாவட்டம் (Sheopur District) மத்திய இந்தியாவின் மத்தியப் பிரதேச மாநிலத்தின் ஐம்பத்து ஒன்று மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிட நகரம் சியோப்பூர் ஆகும். விஜய்ப்பூர், கராஹல் மற்றும் பதோதா மற்ற நகரங்கள் ஆகும். இது சம்பல் கோட்டத்தில் அமைந்துள்ளது.

இம்மாவட்டத்தில் குனோ வனவிலங்கு சரணாலயம் அமைந்துள்ளது.

மத்தியப் பிரதேச மாநிலத்தில் பழங்குடி மக்கள் அதிகம் வாழும் 21 மாவட்டங்களில் சியோப்பூர் மாவட்டமும் ஒன்றாகும். 

வறண்ட வானிலை கொண்டது இம்மாவட்டம். பொருளாதாரத்தில் மிகவும் பின் தங்கிய 250 இந்திய மாவட்டங்களில் ஒன்றாக தமோ மாவட்டம் இந்திய அரசால் 2006- ஆம் ஆண்டில் அறிவிக்கப்பட்டுள்ளது.
எனவே இம்மாவட்டத்தின் ஊரக வளர்ச்சி திட்டங்களுக்கு இந்திய அரசின்
பஞ்சாயத்து ராஜ் அமைச்சகம் ஆண்டுதோறும் நிதி உதவி வழங்கி வருகிறது.

சியோப்பூர் மாவட்டம் மூன்று வருவாய் உட்கோட்டங்களும்; சியோப்பூர், பரோடா, விஜய்ப்பூர், வீர்பூர் மற்றும் கரஹல் என ஐந்து வருவாய் வட்டங்களையும் கொண்டது.
இம்மாவட்டம் சியோப்பூர், விஜய்பூர் மற்றும் கரஹல் என மூன்று ஊராட்சி ஒன்றியங்களையும், சியோப்பூர், பரோடா மற்றும் விஜய்பூர் என மூன்று நகராட்சிகளையும் கொண்டுள்ளது.

சியோப்பூர், பரோடா, விஜய்ப்பூர், வீர்பூர், காரஹல் என 
இம்மாவட்டம் சியோப்பூர் மற்றும் விஜய்ப்பூர் என இரண்டு சட்டமன்ற தொகுதிகளைக் கொண்டுள்ளது. இவ்விரண்டு சட்டமன்ற தொகுதிகளும் மொரேனா மக்களவைத் தொகுதிக்குட்பட்டது.

2011-ஆம் ஆண்டி மக்கட்தொகை கணக்கெடுப்பின் படி, சியோப்பூர் மாவட்ட மக்கள் தொகை 687,952 ஆகும். கடந்த பத்தாண்டுகளில் (2001 - 2011) மக்கள் தொகை வளர்ச்சி விகிதம் 22.96% ஆக உயர்ந்துள்ளது.
6606 சதுர கிலோ மீட்டர் பரப்பளவு கொண்ட சியோப்பூர் மாவட்டத்தின் மக்கள் அடர்த்தி ஒரு சதுர கிலோ மீட்டருக்கு 104 ஆக உள்ளது.
ஆகும். பாலினவிகிதம் ஆயிரம் ஆண்களுக்கு 902 பெண்கள் வீதம் உள்ளனர்.
மாவட்டத்தின் சராசரி எழத்தறிவு 58.02% ஆக உள்ளது. 



</doc>
<doc id="300193" url="https://ta.wikipedia.org/wiki?curid=300193" title="பழவேற்காடு கோட்டை">
பழவேற்காடு கோட்டை

பழவேற்காடு கோட்டை (Fort Geldria அல்லது Fort Geldaria) என்பது தமிழ்நாட்டின், பழவேற்காட்டில் இருந்த கோட்டையாகும். இக்கோட்டை டச்சுக் குடியசின் காலனிக்காக இந்தியாவில் கட்டப்பட்ட முதல் கோட்டையாகும். இதுவே டச்சு சோழமண்டலத்தின் தலைமையகமாகவும் இருந்தது. இது டச்சு கிழக்கிந்திய கம்பெனியால் கி.பி. 1613 ஆண்டில் கட்டப்பட்டு, 1616 இல் உள்ளூர் அரசு மையமானது. இதற்கு அவர்கள் ஜெல்டிரியா கோட்டை என பெயர்வைத்தனர். ஜெல்டிரியா என்பது நெதர்லாந்தில் உள்ள ஒரு மாகாணத்தின் பெயர். இந்தக் கோட்டையின் முதல் இயக்குநர் ஜெனரலான வெம்மர் தனது சொந்த ஊரின் பெயரையே கோட்டைக்கு வைத்துவிட்டார். எந்நேரமும் கோட்டையை 80 இல் இருந்து 90 பேர் காவல் காத்ததாக ஒரு குறிப்பு சொல்கிறது,

இந்தக் கோட்டை பழவேற்காடு ஏரிக் கரையில் கட்டப்பட்டுள்ளது இது வங்காள விரிகுடா மற்றும் சோழமண்டலக் கடற்கரை வர்த்தகத்தில் ஒரு முக்கிய சக்தியாக போத்துகீசிய மற்றும் பிரித்தானிய காலனித்துவ சக்திகளுக்கு இடையில் இருந்தது.

சாந்தோமிலிருந்து போர்ச்சுக்கீசியர்கள் வாணிபம் செய்து வந்தனர். அவர்கள் பழவேற்காட்டைத் தாக்கக்கூடும் என்று எண்ணி அப்பகுதியின் அரசனான வேங்கடனின் மனைவி ஒபோயம்மா என்பவள் இந்தக் கோட்டையைப் பழவேற்காட்டில் கட்டிக்கொண்டிருந்தாள். அதை டச்சுக்காரர்கள் தங்களுடைய செலவில் விரைந்து கட்டித்தந்தனர். வேங்கடன் இறந்தபிறகு விசயநகரப் பேரரசில் ஏற்பட்ட குழப்பத்தால் டச்சுக்காரர்கள் நல்ல பாதுகாப்புடன் பழவேற்காட்டுக் கோட்டையில் இருந்து கொண்டு வாணிகம் செய்தனர்.

கோட்டை கட்டப்பட்ட ஒரே மாதத்தில் உள்ளூர் தலைவனான எத்திராஜா என்பவனால் தாக்கப்பட்டது. ஆனால் டச்சுக்காரர்கள் இதனை முறியடித்துவிட்டனர். அடுத்ததாக தொழில் போட்டியாளர்களான போர்த்துகீசியர்கள் தரை மற்றும் கடல்வழியாக இருமுனைத்தாக்குதல் நடத்தினர். அதையும் வெற்றிகரமாக எதிர்கொள்ளும் அளவுக்கு கோட்டை மிகப் பலமாக கட்டப்பட்டிருந்தது. டச்சுக்காரர்கள் உள்ளூர் வர்த்தகர்களுடன் ஒரு கூட்டணி அமைத்து வணிகத்தில் ஈடுப்ட்டனர். இக்கோட்டை பாதுகாப்புக்கு 1618 இல் Gouden Leeuw என்ற டச்சுக் கப்பல் வழியாக130 டச்சு வீரர்களுடன், 32 துப்பாக்கிகள் வந்து சேர்ந்தன. உள்ளூரில் ஏற்பட்ட ஒரு கொந்தளிப்பான சூழ்நிலையின்போது போர்த்துகீசிய காலனிகளில் மக்களுக்கு அடைக்கலம் வழங்கப்பட்டது. 1619 ஆம் ஆண்டு கோட்டைத் தலைவனான கெல்டிரியாவுக்கு ஆளுநர் பட்டம் மற்றும் இண்டீஸ் அசாதாரண கவுன்சிலர் பதவி வழங்கப்பட்டது. பதினேழாம் நூற்றாண்டின் பிற்பாதியில் பிரித்தானியர்கள் தெற்கில் வணிக போட்டியில் தீவிரமாக இறங்கியதால் கோட்டையின் வணிக முக்கியத்துவம் (முன்மையான வணிகம் பருத்தி ஆடைகள்) குறைய ஆரம்பித்தது. இதனால் 1689 இல் போர்த்துகீசியத் தலைமை நாகப்பட்டினம் கோட்டை மற்றும் இலங்கைக்கு நகர்ந்தது.

இயக்குநர்கள் இடம் பெயர்ந்தபோதும் கோட்டையின் பாதுகாப்புக்கு 18 துப்பாக்கிகள் மற்றும் 40 காவலர்கள் விடப்பட்டனர். கோட்டை 1714 இல் மீண்டும் பழைய நிலைக்கு மேம்படுத்தப்பட்டது. ஆனால் பிரித்தானியர்களால் 1781 முதல் 1785 வரையான காலகட்டத்தில் கோட்டை ஆக்கிரமிக்கப்பட்டது ஆனால் கோட்டை நிர்வாக மாற்றங்களால் வணிகம் பாதிக்கப்படவில்லை என்று தெரிகிறது. உதாரணமாக 1786 இல் செங்கடல், கோவா, மலபார் கடற்கரை போன்ற பகுதிகளில் இருந்து வணிகக் கப்பல்களில் இருந்து வரும் வணிகப் பொருட்களை ஏற்றிக்கொண்டு செல்ல கோல்கொண்டா, சூரத் போன்ற பகுதிகளில் இருந்து வந்து வணிகர்கள் ஒவ்வொரு மாதமும் வந்தனர். ஒரு 1792 ஆண்டைய டச்சு வர்த்தக அறிக்கை பதிவுகளின்படி இங்கு சர்க்கரை , சாராயம் , சப்பானிய செம்பு, மசாலா பொருட்கள் போன்றவை வணிகத்தில் முதன்மை இடம் பெற்றதாக தெரிகிறது. 1804 அல்லது 1805 க்கு இடையில் கோட்டையில் இருந்த டச்சுக்காரர்கள் பிரித்தானியரிடம் சரண்டைந்தனர். சூன் முதலாம் தேதி கோட்டையின் உரிமை பிரித்தானியருக்கு வந்தது அதன்பிறகு கோட்டையை அவர்கள் தகர்த்தனர் .

பழவேற்காட்டில் இருந்த துறைமுக வர்தகம் பிரித்தானியர் இதைக் கைப்பற்றிய 1825 முதல் இந்திய சுதந்திர வரை நடந்தது. கோட்டைப்பகுதி தற்போது இந்தியத் தொல்லியல் துறையின் வசம் உள்ளது. டச்சு மற்றும் இந்திய அரசாங்கங்களின் நிதி உதவியுடன், டச்சு கட்டடவியல் அறிஞர்களைக் கொண்டு கோட்டையில் மீதமுள்ள டச்சுக் கட்டடங்களையும், கல்லறைகளையும் புணரமைக்கவும், நீர்தடங்களின் சூழலைக் காக்கவும் தமிழ்நாடு அரசாங்கத்துடன் திட்டமிடப்பட்டு வருகிறது. நெதர்லாந்தர்களின் செதுக்கப்பட்ட 76 கல்லறைகள் இங்கு உள்ளது குறிப்பிடத்தக்கது.
இப்போது பழவேற்காடு கோட்டையின் எச்சமாக அதன் அகழி மட்டும்தான் இருக்கிறது. சுவர்கள், கோட்டையின் கல்லறை போன்றவை இந்தியத் தொல்லியல் துறையின் பராமரிப்பில் இருக்கிறன. பழைய டச்சு கல்லறைகள், இரு சோழர் காலக் கோயில்கள், 300 ஆண்டுகள் பழமைவாய்ந்த பள்ளிவசால்கள், ஆங்கிலோ-டச்சு வம்சாவழியினரின் இரண்டு தேவாலயங்கள் ஆகியவை அந்தக் காலத்தில் இருந்ததைப் போலவே இன்னமும் மாறாமல் இருக்கின்றன. சில வீதிகளில் உள்ள வீடுகளும் கடை வீதியும் 19 ஆம் நூற்றாண்டின் வளர்ச்சியை உள்வாங்கியுள்ளன.




</doc>
<doc id="300196" url="https://ta.wikipedia.org/wiki?curid=300196" title="புள்ளபூதங்குடி வல்வில் ராமர் கோயில்">
புள்ளபூதங்குடி வல்வில் ராமர் கோயில்

புள்ளபூதங்குடி வல்வில் ராமர் கோயில் 108 திவ்ய தேசங்களில் ஒன்றாகும். திருமங்கையாழ்வாரால் மங்களசாசனம் செய்யப்பட்டது.

இக்கோவிலில் வல்வில் ராமன் (சக்ரவர்த்திதிருமகன் ) - பொற்றாமறையாள் (ஹேமாம்புஜவல்லி ) ஆகிய வைணவக்கடவுள்கள் எழுந்தருளியுள்ளனர். இறைவன் வேறு எங்கும் காண முடியாத நான்கு திருக்கரங்களுடன் சங்கு சக்கரதாரியாக சயன திருக்கோலத்தில் சோபன விமானத்தின் கீழ் ஸ்ரீ ராமபிரான் காட்சி அளிக்கிறார். இராமாயண காவியத்தில் வரும் ஜடாயு மோட்சம் பெற்ற தலம். புள் என்றால் பறவை. பூதம் என்றால் உடல். உயிர் நீத்த ஜடாயுவிற்கு இராமபிரானே முறைப்படி ஈமகாரியங்கள் செய்தார். எனவே இவ்வூர் புள்ளபூதங்குடி ஆயிற்று. கோதண்டத்தை மட்டும் கையில் வைத்துக்கொண்டு பெரியபிராட்டியை பிரிந்த நிலையில் பள்ளி கொண்டு சேவை சாதிக்கிறார். இராமாயண கதையின் படி குடிலுக்குள் இருந்த சீதாதேவியை இராவணன் குடிலுடன் பெயர்த்து செல்வதை கண்ட ஜடாயு சீதாதேவியை மீட்க வான வெளியில் கடும் சண்டை நடந்தது. தனக்கிருக்கும் இறக்கைகளை கொண்டு தானே பறந்து பறந்து சண்டை செய்கிறாய் என இறக்கையை வெட்ட இராமா இராமா எனக் கூறிக்கொண்டே காட்டுக்குள் விழுந்தார் ஜடாயு. சீதையை தேடிய இராமன் இலட்சுமணனிடம் இராவணன் சீதையை தென்திசை நோக்கி தூக்கி செல்வதை கூறி உயிர் நீத்தார். ஜடாயு இராமனின் தந்தை தசரதனுக்கு உற்ற நண்பன். நட்பின்படி பார்த்தால் பெரிய தந்தை. எனவே கரும காரியங்களை செய்து கிழக்கே திருமுகம் காட்டி சயனம் கொண்டார். ஜடாயு மோட்சம் பெற்ற இடம் இதுவே. க்ருத்ர ராஜன் எனும் மன்னன் எம்பெருமானை நோக்கி கடும் தவம் செய்தான். வல்வில் ராமனாக புஜங்க சயனத்தில் பெருமானை தருசித்தான். எனவே இங்குள்ள ஒரு தீர்த்தம் க்ருத்ர தீர்த்தம் ஆயிற்று.

இது குடந்தை அருகே உள்ள கோயில் ஆகும். இது கும்பகோணத்தில் இருந்து திருவையாறு செல்லும் வழியில் சுவாமிமலைக்கு அருகில் உள்ளது.


</doc>
<doc id="300199" url="https://ta.wikipedia.org/wiki?curid=300199" title="செட்டூரு">
செட்டூரு

செட்டூரு "(Settur)" என்பது இந்தியாவின் ஆந்திரப் பிரதேச மாநிலத்திலுள்ள அனந்தபூர் மாவட்டத்தில் இருக்கும் ஒரு கிராமம் மற்றும் மண்டலம் ஆகும்.

14.4500° வடக்கு 76.9833° கிழக்கு என்ற அடையாள ஆள்கூறுகளில் செட்டூரு பரவியுள்ளது.மேலும் கடல்மட்டத்தில் இருந்து சராசரியாக் 551 மீட்டர்கள் உயரத்தில் இந்நகரம் உள்ளது.

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி: செட்டுரு மண்டலத்தில் 7564 குடும்பங்களைச் சேர்ந்த 38,281 பேர் வாழ்ந்தனர். மொத்த மக்கள் தொகையில் 19,493 பேர் ஆண்கள் மற்றும் 18,788 பேர் பெண்கள் ஆவர். 5920 பேர் ஆறு வயதுக்கு உட்பட்டவர்களாக இருந்தனர். அவர்களில் 3032 பேர் சிறுவர்கள் மற்றும் 2888 பேர் சிறுமிகள் ஆவர். கல்வியறிவு பெற்றவர்கள் மொத்தமாக 16,538 பேர் இங்கு வாழ்ந்தனர்.


</doc>
<doc id="300203" url="https://ta.wikipedia.org/wiki?curid=300203" title="கருவுறலும் ஈனுதலும்">
கருவுறலும் ஈனுதலும்

உயிரியலிலும் மாந்த மருத்துவத்திலும் கருவுறலும் ஈனலும் ("gravidity and parity") என்ற இந்த இரண்டு சொற்களும் பெண்ணொருவருக்கு எத்தனை முறை கருவுற்றார் ("gravidity") என்பதையும் எத்தனை முறை நிலைத்த கரு ஆயுட்காலம் எட்டிய கருத்தரித்தல்களையும் (parity) குறிக்கின்றன. இந்தச் சொற்கள் இணைந்தே வழங்கப்படுகின்றன; சிலநேரங்களில் பெண்ணின் மகப்பேறு வரலாறு குறித்த கூடுதல் தகவல்களைத் தரக்கூடிய சொற்களும் சேர்க்கப்படுகின்றன. இந்தச் சொற்களைப் பயன்படுத்தும்போது:


</doc>
<doc id="300209" url="https://ta.wikipedia.org/wiki?curid=300209" title="கும்மகட்டா">
கும்மகட்டா

கும்மகட்டா "(Gummagatta)" என்பது இந்தியாவின் ஆந்திரப் பிரதேச மாநிலத்திலுள்ள அனந்தபூர் மாவட்டத்தில் இருக்கும் ஒரு கிராமம் ஆகும். இக்கிராமம் கும்மகட்டா மண்டலத்தில் அமைந்துள்ளது. 
14°34’15’’ வடக்கு 76°51’24’’ கிழக்கு என்ற அடையாள ஆள்கூறுகளில் கும்மகட்டா பரவியுள்ளது.

இந்திய நாட்டின் 2011 ஆம் ஆண்டு மக்கள் தொகைக் கணக்கெடுப்பின்படி கும்மகட்டா மண்டலத்தின் மக்கள்தொகை 6279 ஆகும். மொத்த மக்கள் தொகையில் 3242 பேர் ஆண்கள் மற்றும் 3037 பேர் பெண்கள் ஆவர். 786 பேர் ஆறு வயதுக்கு உட்பட்டவர்களாக இருந்தனர். அவர்களில் 423 பேர் சிறுவர்கள் மற்றும் 363 பேர் சிறுமிகள் ஆவர். சிறுவர்களின் பாலின விகிதம் 1000 சிறுவர்களுக்கு 858 சிறுமிகள் என்ற நிலையில் இருந்தது. கல்வியறிவு பெற்றவர்கள் மொத்தமாக 3014 பேர் அதாவது 54.87 சதவீதம் ஆக இருந்தது.


</doc>
<doc id="300215" url="https://ta.wikipedia.org/wiki?curid=300215" title="காஞ்சிபுரம் மார்க்கண்டேசுவரர் கோயில்">
காஞ்சிபுரம் மார்க்கண்டேசுவரர் கோயில்

காஞ்சிபுரம் மார்க்கண்டேசுவரர் கோயில் (மார்க்கண்டேசம், (ஏகம்பம்) எனப்படும் இது, காஞ்சிபுரத்திலுள்ள சிவக்கோயில்களில் ஒன்றாகும். மேலும், இம்மூர்த்தியை மார்க்கண்டேயர் வழிபட்டதாக அறியப்படும் இக்கோயில் குறிப்புகள் காஞ்சி புராண படலத்துள் உட்கோயில்களாகச் சொல்லப்பட்டுள்ளது.


மார்க்கண்டேய முனிவர் ஓர் காலத்தில் சலப்பிரளயம் (பெருவெள்ளம்) வந்தபோது அதில் நீந்திவந்து ஓர் புகலிடம் காணாது மனம் வருந்திப் பார்க்க காஞ்சியிலுள்ள வேதசுவரூபமாகிய மா விருடம் வளர்ந்து சலப்பிரளயத்தின் மேல் தோன்றியது அதுகண்டு அதனைப் பிடித்துக் கொண்டு காஞ்சியிலிருந்து ஆரம்பமாகிய யாவையும் ஆம்ர நாதரையும் (ஏகாம்பர நாதரை) கண்டு களித்துப்பின்னர் தமது பெயரால் பூசித்தனர்.

இந்தியாவின் தென்கடை மாநிலம் தமிழ்நாட்டிலுள்ள காஞ்சிபுரம் மாவட்டத்தின் தலைநகரான பெரிய காஞ்சிபுரம் எனப்படும் சிவகாஞ்சியில் உள்ள காஞ்சி ஏகாம்பரநாதர் கோயிலின் அகத்தில் முதல் பிரகார வடக்கு பக்கத்தில் மத்தளமாதவேசத்திற்கு அருகில் இம்மூர்த்தி அமைந்துள்ளது. மேலும், தமிழ்நாட்டின் தலைநகர் சென்னையிலிருந்து 75 கிலோமீட்டர் தொலைவிலுள்ள, காஞ்சிபுரம் பேருந்து நிலையத்திலிருந்து வடமேற்கில் ½ மைல் தூரமுள்ள காஞ்சி சங்கர மடத்தை கடந்து வடக்கில் சிறிது தூரம் சென்றால் இக்கோயிலை (காஞ்சிபுரம் ஏகாம்பரநாதர் கோயில்) அடையலாம்.




</doc>
<doc id="300222" url="https://ta.wikipedia.org/wiki?curid=300222" title="பொம்மனகல்">
பொம்மனகல்

பொம்மனகல் "(Bommanahal)" என்பது இந்தியாவின் ஆந்திரப் பிரதேச மாநிலத்திலுள்ள அனந்தபூர் மாவட்டத் தலைமையிடத்தில் இருக்கும் ஒரு கிராமம் மற்றும் மண்டலம் ஆகும்.
14.993820° வடக்கு 76°9783900’’ கிழக்கு என்ற அடையாள ஆள்கூறுகளில் பொம்மனகல் பரவியுள்ளது. 

இந்திய நாட்டின் 2011 ஆம் ஆண்டு மக்கள் தொகைக் கணக்கெடுப்பின்படி பொம்மனகல் கிராமத்தின் மக்கள்தொகை 4952 ஆகும். மொத்த மக்கள் தொகையில் 2508 பேர் ஆண்கள் மற்றும் 2444 பேர் பெண்கள் ஆவர். பாலின விகிதம் 1000 ஆண்களுக்கு 975 பெண்கள் என்ற நிலை இருந்தது. 582 பேர் ஆறு வயதுக்கு உட்பட்டவர்களாக இருந்தனர். அவர்களில் 283 பேர் சிறுவர்கள் மற்றும் 299 பேர் சிறுமிகள் ஆவர். சிறுவர்களின் பாலின விகிதம் 1000 சிறுவர்களுக்கு 1057 சிறுமிகள் என்ற நிலையில் இருந்தது. கல்வியறிவு பெற்றவர்கள் மொத்தமாக 2911 பேர் அதாவது 66.61 சதவீதம் ஆக இருந்தது. இது நாட்டின் சராசரி கல்வியறிவான 67.41% என்பதை விடக் குறைவாகும்.


</doc>
<doc id="300223" url="https://ta.wikipedia.org/wiki?curid=300223" title="பிரம்மசமுத்திரம்">
பிரம்மசமுத்திரம்

பிரம்மசமுத்திரம் "(Brahmasamudram)" என்பது இந்தியாவின் ஆந்திரப் பிரதேச மாநிலத்திலுள்ள அனந்தபூர் மாவட்டத்தில் இருக்கும் ஒரு கிராமம் மற்றும் மண்டலம் ஆகும்.

14°33’17’’ வடக்கு 76°56’47’’ கிழக்கு என்ற அடையாள ஆள்கூறுகளில் பிரம்மசமுத்திரம் பரவியுள்ளது. 

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி பிரம்மசமுத்திரம் கிராமத்தில் 7438 குடும்பங்களைச் சேர்ந்த 39,518 பேர் வாழ்ந்துள்ளனர். மொத்த மக்கள் தொகையில் 20,120 பேர் ஆண்கள் மற்றும் 19,398 பேர் பெண்கள் ஆவர். 6,134 பேர் ஆறு வயதுக்கு உட்பட்டவர்களாக இருந்தனர். அவர்களில் 3113 பேர் சிறுவர்கள் மற்றும் 3021 பேர் சிறுமிகள் ஆவர். கல்வியறிவு பெற்றவர்கள் எண்ணிக்கை மொத்தமாக 15,164 பேராகவும் இருந்தது. 


</doc>
<doc id="300231" url="https://ta.wikipedia.org/wiki?curid=300231" title="பனாமா ஆவணங்கள்">
பனாமா ஆவணங்கள்

பனாமா ஆவணங்கள் ("Panama Papers") என்பது பனாமாவைச் சேர்ந்த சட்ட நிறுவனமான மொசாக் பொன்சேக்கா என்ற நிறுவனத்திலிருந்து கசிய வைக்கப்பட்ட 1.5 மில்லியன் இரகசிய ஆவணங்களைக் குறிக்கும். இந்த ஆவணங்களை வாசிங்டனைத் தலைமையிடமாகக் கொண்டு செயல்படும் புலனாய்வு இதழியலாளர்கள் சர்வதேச கூட்டியக்கம் கசிந்து வைத்து பல தகவல்களை அம்பலப்படுத்தியுள்ளது.

இந்த ஆவணங்களை அம்பலப்படுத்திய ஊடகவியலாளர்கள் குழுவில் இந்தியாவின் சார்பில் "தி இந்தியன் எக்ஸ்பிரஸ்" செய்தியாளர்களும் இடம் பெற்றிருந்தனர். பாலிவுட் நடிகர்கள் அமிதாப் பச்சன், ஐஸ்வர்யா ராய், டி.எல்.எப். உரிமையாளர் கே.பி.சிங், வினோத் அதானி ஆகியோர் பனாமா பேப்பர் பட்டியலில் இடம்பெற்றுள்ளனர்.


எச் எசு பி சி, இசுக்காட்லந்து ராயல் வங்கி, கிரெடிட் சூசி போன்ற பன்னாட்டு வங்கிகளுக்கு முறைகேட்டில் தொடர்பு உள்ளது என தெரியவந்துள்ளது. இவ்வங்கிகள் அதிகாரிகளால் எளிதில் வரி ஏய்ப்பை கண்டுபிடிக்கு முடியாதபடி சிக்கலான முறையை ஏற்படுத்தி கொடுத்தன என குறிப்பிடப்பட்டுள்ளது. அதை இவ்வங்கிகள் மறுத்துள்ளன. 



</doc>
<doc id="300248" url="https://ta.wikipedia.org/wiki?curid=300248" title="நாகப்பட்டினம் கோட்டை">
நாகப்பட்டினம் கோட்டை

நாகப்பட்டினம் கோட்டை (Fort Vijf Sinnen அல்லது Vyf Sinnen, டச்சு மொழியில் "ஐம்பலன்கள்" என்று பொருள்) என்பது தமிழகத்தின், நாகபட்டினத்தில் இருந்த ஒரு டச்சு கிழக்கிந்திய கம்பெனியின் கோட்டையாகும். இது டச்சு சோழமண்டலக் கடற்கரையின் ஒரு பகுதியாக (1610-1798) இருந்தது. இது டச்சு கிழக்கிந்திய கம்பெனியின் வர்த்தகத்தைப் பாதுகாக்க கட்டப்பட்டது ஆகும். 1690 இல் பழவேற்காடு கோட்டையில் இருந்து தலைநகரை டச்சுக்கார்கள் இங்கு மாற்றினர். மூன்று ஆண்டுகள் பணியாற்றிய பின்னர் கோட்டை துவங்கியது. 
1781 இல் மிகுதியான ஆயுதங்கள் தாங்கிய இந்தக் கோட்டை பயனற்றது என்று நிரூபிக்கப்பட்டது. இந்த ஆண்டில் நிகழ்ந்த நாகப்பட்டினம் முற்றுகையின்போது பிரித்தானியரிடம் கோட்டை வீழ்ந்தது. ஆம் 1784 ஆம் ஆண்டு பாரிஸ் உடன்படிக்கையின் காரணமாக நான்காவது ஆங்கிலோ-டச்சு போர் முடிவடைந்த்து. ஆங்கிலோ-டச்சு போரின் ஒரு களமாக இந்தக்கோட்டை விளங்கியது. இதன்பிறகு இங்கு டச்சு ஆட்சி நிலைநாட்டப்படாமல் போயிற்று. 



</doc>
<doc id="300275" url="https://ta.wikipedia.org/wiki?curid=300275" title="கண்ணன் சௌந்தரராஜன்">
கண்ணன் சௌந்தரராஜன்

கண்ணன் சௌந்தரராஜன்  ("Kannan Soundararajan") ஒரு கணிதவியலாளர், ஸ்டான்ஃபோர்டு பல்கலைக்கழகத்தில் கணிதப் பேராசிரியராகப் பணியாற்றுகிறார். 2006 ஆம் ஆண்டு ஸ்டான்போர்ட் செல்லும் முன் அவர் மிச்சிகன் பல்கலைக்கழகத்தில் ஆசிரியராக இருந்தார். அவர் தனது இளங்கலைப் படிப்பை மிச்சிகன் பல்கலைக்கழகத்தில் முடித்தார். அவரது முக்கிய ஆராய்ச்சி ஆர்வம் படிக உருநிறை எல் செயல்பாடுகள் குறிப்பாக பகுப்பாய்வு எண் கோட்பாடு மற்றும் பெருக்கல் எண் கோட்பாடு துணைத்துறைகள் ஆகும்.





</doc>
<doc id="300279" url="https://ta.wikipedia.org/wiki?curid=300279" title="சித்திரகூடம்">
சித்திரகூடம்

சித்திரகூடம் (Chitrakoot - चित्रकूट) மத்திய இந்தியாவின் பந்தல்கண்டு எனும் காடுகள் அடர்ந்த மத்தியப் பிரதேச மாநில சத்னா மாவட்டத்தில் அமைந்த வரலாறு, கலாசாரம், தொல்லியல் கொண்ட ஊராகும். உத்தரப் பிரதேசம் - மத்தியப் பிரதேசம் மாநிலங்களின் எல்லையை ஒட்டி அமைந்தது சித்திரகூடம். இவ்வூர் 15 உறுப்பினர்களைக் கொண்ட ஒரு நகரப் பஞ்சாயத்தாகும். சித்திரகூடம் ஊர் உத்தரப் பிரதேசம் மற்றும் மத்தியப் பிரதேச மாநிலங்களைப் பிரிக்கும் இடமாக உள்ளது. சித்திரகூட ஊரில் பல இந்து கோயில்கள் அமைந்துள்ளது.

இராமன் பதினான்கு ஆண்டு காடுறை வாழ்வின் போது, சீதை மற்றும் இலக்குவனுடன் சித்திரகூட காட்டில் சில மாதங்கள், அனுசுயா, அத்ரி, மார்க்கண்டேயர் போன்ற முனிவர்களுடன் தவமியற்றியதாக இராமாயணத்தில் கூறப்படுகிறது. அமாவாசை, பௌர்ணமி, தீபாவளி, மகரசங்கராந்தி, இராமநவமி போன்ற இந்து சமய திருநாட்களின் போது சித்திரகூடத்தில் பெருங்கூட்டமாக மக்கள் கூடி, இங்கு பாயும் மந்தாகினி ஆற்றில் புனித நீராடி இராமனை வழிபடுவார்கள்

மத்தியப் பிரதேசம் மற்றும் உத்தரப் பிரதேச மாநிலத்தில் மேற்கு - கிழக்காக பரவியுள்ள வடக்கு விந்திய மலைத்தொடரில் உத்தரப் பிரதேச மாநிலத்தின் சித்திரகூட மாவட்டத்திலும், மத்தியப் பிரதேசத்தின் சத்னா மாவட்டத்திலும் சித்திரகூடம் ஊர் பரந்துள்ளது.சித்திரகூடத்தில் மந்தாகினி ஆறு பாய்கிறது. 

சித்திரகூட மலைத் தொடர்கள் காமத் மலை, அனுமான் மலை, சீதை குளம், இலக்குவன் மலை எனும் சமயப் புகழ் வாய்ந்த மலைகளைக் கொண்டது.

இராமன் தனது பதினான்கு ஆண்டு கால காடுறை வாழ்வின் போது, சீதை மற்றும் இலக்குவனுடன் சித்திரகூடம் அடர்ந்த காட்டில் சில மாதங்கள் கழித்தார். அப்போது அத்ரி, அனுசுயா, மார்கண்டேயர் போன்ற முனிவர்களின் நட்பு இராமனுக்கு கிடைத்தது.

சித்திரகூட கானகத்தில் இருந்த இராமனைச் சந்தித்த பரதன், அயோத்தியை அடைந்து பட்டம் ஏற்றுக் கொள்ள வேண்டினான். அவனின் கோரிக்கையை இராமன் மறுத்து விட்டார். பின்னர் தசரதன் இறந்த செய்தி கேட்ட இராமன், தனது தம்பியர்களுடன் இறந்த தன் தந்தை தசரதனுக்கு இறுதிக் காரியத்தை சித்திரகூடத்தில் பாயும் மந்தாகினி ஆற்றின் கரையில் செய்தனர். பின்னர் இராமன் சித்திரகூடத்தை விட்டு மலைக்காடுகள் அடர்ந்த தண்டகாரண்யம் பகுதியை அடைந்தார்.

2011-ஆம் ஆண்டு மக்கள்தொகை கணக்கெடுப்பின் படி, சித்திரகூட நகரத்தின் மொத்த மக்கள் தொகை 23,316 ஆகும். அவர்களில் ஆண்கள் 12,675 ; பெண்கள் 10,641 ஆக உள்ளனர். ஆறு வயதிற்குட்பட்ட குழந்தைகளின் எண்ணிக்கை 3666 ஆக உள்ளது.
பாலினவிகிதம் ஆயிரம் ஆண்களுக்கு 840 என்ற அளவில் பெண்கள் உள்ளனர்.
சராசரி படிப்பறிவு 70.01 % ஆகவும்; ஆண்களின் படிப்பறிவு 79.49% ஆகவும்; பெண்களின் படிப்பறிவு 58.40 % ஆகவும் உள்ளது. சித்திரகூட நகரப் பஞ்சாயத்து 4,752 வீடுகளைக் கொண்டது.



</doc>
<doc id="300282" url="https://ta.wikipedia.org/wiki?curid=300282" title="கதிமான் விரைவுவண்டி">
கதிமான் விரைவுவண்டி

கதிமான் விரைவு வண்டியை இந்திய ரயில்வே இயக்குகிறது. இந்த வண்டி தில்லியில் இருந்து கிளம்பி ஆக்ரா வரை சென்று திரும்பும். இந்த வண்டி மணிக்கு 160 கி.மீ வேகத்தில் செல்லும். இது இந்தியாவில் இயங்கும் தொடர்வண்டிகளிலேயே அதிக வேகத்தில் செல்லக் கூடியது. இந்த வண்டி நூறு நிமிட நேரத்தில் இலக்கை அடைந்துவிடுகிறது. 


</doc>
<doc id="300288" url="https://ta.wikipedia.org/wiki?curid=300288" title="ஹல்தர் நாக்">
ஹல்தர் நாக்

ஹல்தர் நாக் ("Haldhar Nag", பிறப்பு: 31 மார்ச் 1950) என்ற இந்தியக் கவிஞர், கோசலி மொழியில் கவிதைகளை எழுதியுள்ளார். இவர் மத்திய அரசின் பத்மஸ்ரீ விருதைப் பெற்றுள்ளார். இவருக்கு லோக் கவி ரத்னா என்ற சிறப்புப் பட்டமும் உண்டு. இவர் ஒடிசாவின் பர்கட் மாவட்டத்தில் பிறந்தவர். இவர் கோசலி மொழியில் நாட்டுப் புறக் கதைகளையும் எழுதியுள்ளார்

ஹல்தர் நாக் இந்தியாவின் ஒரிசா மாநில பர்கட் மாவட்டத்தில் "கேன்ஸ்" (Ghens) எனும் பழங்குடியின வகுப்பில் பிறந்தவர். மூன்றாம் வகுப்பு படிக்கும் போது தந்தை இறந்த காரணத்தினால், படிப்பை நிறுத்தி விட்டார். பதினாறு ஆண்டுகள் ஒரு பள்ளிக்கூடத்தில் சமையல்காரர் வேலை செய்து கொண்டே காப்பியங்களையும், கவிதைகளையும் எழுதத் தொடங்கினார். தற்போது பள்ளி மாணவர்களுக்கான சிறு எழுதுபொருள் கடை நடத்தி வருகிறார்.

ஒரிசா மாநிலத்தில் பழங்குடியின மக்களின் மொழியான கோசலி மொழியில் (Kosli language) "தோடோ பர்காச்" (மூத்த ஆலமரம்) என்னும் இவரது முதல் கவிதை நூல் 1990-ஆம் ஆண்டில் வெளியானது. பின்னர் இயற்கை, சமூகம், மதம், புராணங்கள் ஆகியவற்றைக் கருப்பொருளாகக் கொண்டு இருபதுக்கும் மேற்பட்ட காப்பியங்களையும், கவிதைகளையும் இயற்றினார். அறுபத்து ஆறு வயதான ஹால்தர் நாக்கின் இலக்கியப் பணியை பாராட்டி இந்தியக் குடியரசுத் தலைவர் 28 மார்ச்சு 2016 அன்று பத்மசிறீ விருது வழங்கினார்.




</doc>
<doc id="300297" url="https://ta.wikipedia.org/wiki?curid=300297" title="கருவால் வாத்து">
கருவால் வாத்து

கருவால் வாத்து () ("Gadwall") இது ஒரு வாத்து இனத்தைச் சார்ந்த பறவையாகும். இதன் குடும்பப்பெயர் அனாடிசு (Anatidae) என அறியப்படுகிறது.

1758 ஆம் ஆண்டு சுவீடன் நாட்டைச் சார்ந்த விலங்கியலாளர் கரோலஸ் லின்னேயஸ் என்பவரின் தேடலில் இப்பெயர் இந்தப் பறவைக்குச் சூட்டியுள்ளார். சொற்பிறப்பியல் கணக்குப்படி இப்பெயர் 1666 ஆம் ஆண்டே பயன்படுத்தப்பட்டு வந்துள்ளது குறிப்பிடத்தக்கது. ஆனால் இந்த இனம் டி. என். ஏ.வின் கணக்குப்படி பேக்டட் வாத்துவின் (Falcated duck) சகோதர இனம் ஆகும். இதே போல் வேகன் (Wigeon) என்ற வாத்து வகையும் இதே போன்ற பண்புகளைக் கொண்டுள்ளது.

இப்பறவை 46 முதல் 56 செமீ வரை நீள உடல் அமைப்பைப் பெற்றுள்ளது. அதேபோல் சிறகுகள் விரிந்த நிலையில் 78 முதல் 90 செமீ அகலம் கொண்டதாக உள்ளது. இதில் ஆண் இனம் பெண் இனத்தைவிட கொஞ்சம் பெரியதாக காணப்படுகிறது. ஆண் 990 கிராம் எடையும் பெண் இனம் 850 கிராம் எடையும் கொண்டதாக உள்ளது. பிறந்த குட்டிப்பறவை கருப்பு கலந்த செம்மை நிறத்தில் காணப்படுகிறது. இதன் சிறகுகளுக்கிடையில் வெள்ளைக் கோடுகள் கொண்டு உள்ளது.
பெண் வாத்து காட்டு வாட்தைப் போல் வெளிற் சிகப்பு நிறத்தில் காணப்படுகிறது. இரண்டு இனங்களும் ஆண்டுதோறும் சிறகுகளை உதிர்க்கும் தன்மை கொண்டு உள்ளது. இவை இனவிருத்திக் காலம் தவிர்த்து மற்ற காலங்களில் அமைதியாக வாழுகிறது. பெண் இனத்தைக் கவர ஆண் மெல்லிய ஓசை எழுப்புகிறது.

பொதுவாக உலகில் பல இடங்களில் இப்பறவையைக் காணமுடிகிறது. ஆனாலும் இப்பறவை ஒரு இந்திய நாட்டில் தமிழக ஏரிகளில் காணப்படும் பறவையாகும். மேலும் உலகில் ஐரோப்பாவின் மேற்குப் பகுதி, ஆசியா, மத்திய வட அமெரிக்கா, சான்ட் லூயிஸ் ஆறு, பெரிய ஏரி, ஆல்பர்ட்டா, சஸ்காச்சுவான், டகொடாசு, தெற்கு கன்சாஸ், மெற்கு கலிபோர்னியா, கனடாவின் பசிபிக் கடற்கரைப் பகுதி, அலாஸ்காவின் தெற்குக் கடற்கரைப்பகுதி போன்ற இடங்களிலும் காணப்படுகிறது. மேலும் கிழக்கு, மற்றும் வட அமெரிக்காவின் காற்கரைப்பகுதியிலும் வாழுகிறது. மழைக்காலங்களில் இனவிருத்திக்காக அலாஸ்காவின் கடற்கரைப்பகுதிக்குச் பறந்து செல்கிறது. இனப்பெருக்கக் காலங்களில் மட்டுமே கூட்டம் கூட்டமாகக் காணப்படுகிறது.

இப்பறவை பொதுவாக கடற்கரைக்கு பக்கத்தில் அமைந்துள்ள சமவெளிப் பகுதியில் சிறிய தாவரங்களுக்கு அருகில் கூடு கட்டி முட்டையிடுகிறது. நீர் நிலைகளுக்கு சமீப தூரத்திலேயே பள்ளம் தோண்டி அதில் கூடு கட்டுகிறது. இதன் முக்கிய உணவு நீருக்கு அடியில் காணப்படும் தாவரங்கள் ஆகும். இதனை தன் தலையை கவிழ்ந்து நீருக்கு அடியில் பார்த்து உட்கொள்ளும் தன்மைகொண்டது. 



</doc>
<doc id="300306" url="https://ta.wikipedia.org/wiki?curid=300306" title="தெருவோரக் குழந்தை">
தெருவோரக் குழந்தை

தெருக் குழந்தை அல்லது தெருவோரக் குழந்தை ("Street children") என்பவர், தங்குவதற்கு வீடின்றி நகர அல்லது கிராமத்து தெருக்களில் வாழும் குழந்தையைக் குறிக்கும். யூனிசெப்பின் வரையறைப்படி, பெரியவர்களின் கண்காணிப்பும் பாதுகாப்புமின்றி தெருவில் வாழும் அல்லது தெருவையே வாழ்வாதாரமாகக் கொண்ட 18 வயதுக்குட்பட்ட சிறுவர், சிறுமியர் தெருவோரக் குழந்தைகள் ஆவர்.

வளர்ந்த நாடுகளில் தெருவோரக் குழந்தைகளில் சிலர் வீட்டைவிட்டு வெளியேறும் கட்டாயத்துக்கு ஆளானவர்களாக உள்ளனர். பெரும்பாலும் இவர்கள் ஒற்றைப் பெற்றோர் குடும்பத்தைச் சேர்ந்தவர்களாவர். தெருவோரக் குழந்தைகள் நிந்தனை, புறக்கணிப்பு, சுரண்டல் மற்றும் சிலசமயங்களில் கொலைக்கும் உள்ளாகின்றனர். மேற்கத்திய நாடுகளில் இவ்வகைக் குழந்தைகள் குற்றவாளிகளாக அல்லது பிச்சைக்காரர்களாகக் கருதப்படுவதைக் காட்டிலும் வீடற்ற குழந்தைகளாகவே கருதப்படுகின்றனர்.



</doc>
<doc id="300315" url="https://ta.wikipedia.org/wiki?curid=300315" title="கோசாம்பி">
கோசாம்பி

கௌசாம்பி அல்லது கோசாம்பி (Kausambi or Kosambi ) பரத கண்டத்தின் பண்டைய நகரங்களில் ஒன்றாகும். இந்நகரம் வேத கால கோசல நாட்டின் தலைநகராக இருந்தது. கௌசாம்பி நகரம், புத்தர் தர்மத்தை உபதேசித்த இடங்களில் ஒன்றாகும்.

அக்பருக்கு முன்னர் பிரயாகை என அழைக்கப்பட்ட இன்றைய அலகாபாத் நகரத்திலிருந்து தென்மேற்கில் 56 கிலோ மீட்டர் தொலைவில் யமுனை ஆற்றாங்கரையில் உள்ளது. இந்நகரத்தில் அசோகர் நிறுவிய மணற்கல்லால் ஆன அசோகரின் ஸ்தூபி ஒன்றை ஜஹாங்கீர் பெயர்த்தெடுத்து அலகாபாத் கோட்டையில் நிறுவினான்.

வேதகாலம் முதல் மௌரியப் பேரரசு மற்றும் குப்தப் பேரரசு காலத்தில் கௌசாம்பி நகரம் முக்கிய நகரங்களில் ஒன்றாக விளங்கியது.
பிற்கால வேத காலத்தின் போது இந்நகரம் சிறப்பு குறைந்த சிறு நகராக விளங்கியது.

வத்ச நாட்டின் தலைநகராக இருந்தது கௌசாம்பி நகரம். புஷ்யமித்திர சுங்கன் பேரரசில், சுங்கப் பேரரசிற்கு கப்பம் செலுத்தும் நாடாக இருந்தது கௌசாம்பியின் வத்ச நாடு.
சுங்கப் பேரரசின் வீழ்ச்சிக்குப் பின்னர் பதினாறு மகாஜனபதங்களில் ஒன்றான கௌசாம்பியை தலைநகராகக் கொண்ட வத்சநாடு விளங்கியது.

கௌதம புத்தர் காலத்தின் போது இந்தியாவின் நான்கு திசைகள் கூடுமிடத்தில் அமைந்த கௌசாம்பி நகரம், இந்தியாவின் பெரும் வணிக மையமாக விளங்கியது.

கௌசாம்பி நகரத்தில் 1949 மற்றும் 1951-1952 ஆண்டுகளில் அகழ்வாராய்ச்சிகள் மேற்கொள்ளப்பட்டது. கதிரியக்கக்கரிமக் காலக்கணிப்பு சோதனையில்,
கி மு 390 முதல் கி பி 600 முடிய உள்ள இடைப்பட்ட காலத்தில் கௌசாம்பி நகரம் இருந்திருக்கலாம் எனத் தெரிகிறது.
கௌசாம்பி நகரம் கோட்டைச் சுவர்களால் சூழப்பட்ட ஒழுங்கற்ற நீள்வட்ட அமைப்பு கொண்டதாக இருந்திருக்கிறது. இந்நகரம் 6.5 கி. மீ பரப்பளவு கொண்டிருந்தது.

மௌரியப் பேரரசர் அசோகரின் தூண்களில் ஒன்றான அலகாபாத் தூண் கௌசாம்பில் இருந்தது. இத்தூணை மொகலாய பேரரசன் ஜஹாங்கீரால் அலகாபாத் கோட்டையில் நிறுவப்பட்டது.

கோசாம்பி தொல்லியல் களத்தில் கண்டெடுக்கப்பட்ட தொல்பொருட்களின் படங்கள்:
இந்தியாவின் உத்தரப் பிரதேசம் மாநிலத்தில் அலகாபாத் கோட்டத்தில் கௌசாம்பி மாவட்டம் என்ற பெயரில் உள்ளது.





</doc>
<doc id="300316" url="https://ta.wikipedia.org/wiki?curid=300316" title="காசி மொழி">
காசி மொழி

காசி மொழி (Khasi language) இந்தியாவின் மேகாலயா மாநில அலுவல் மொழிகளில் ஒன்றாகும். இம்மொழி ஆசுத்ரோ-ஆசிய மொழிகள் குடும்பத்தைச் சேர்ந்தது. இம்மொழியில் இந்தோ-ஆரிய மொழிகளிலான வங்காள மொழி மற்றும் இந்தி மொழிகளின் பல சொற்கள் கலந்து பேசப்படுகிறது..

காசி மொழி இந்தியாவின் மேகாலயா மாநிலத்தின் "காசி" எனும் பழங்குடி இன மக்களால் பேசப்படுகிறது. மேலும் அசாம் மாநிலத்தின் கிழக்கு மாவட்டங்களிலும், வங்காளதேசத்தின் வடகிழக்குப் பகுதிகளிலும் பேசப்படுகிறது. எழுத்து வடிவம் கொண்ட இம்மொழி 1.6 மில்லியன் மக்களால் பேசப்படுகிறது. 

யுனேஸ்கோ நிறுவனம் அழிந்து வரும் மொழிகளில் ஒன்றாக காசி மொழியை 2012-ஆம் ஆண்டில் அறிவித்துள்ளது.


</doc>
<doc id="300324" url="https://ta.wikipedia.org/wiki?curid=300324" title="வலைப்பின்னல் கட்டமைப்பு">
வலைப்பின்னல் கட்டமைப்பு

வலைப்பின்னல் கட்டமைப்பு ("network topology") என்பது கணினி வலையமைப்பு உள்ள பல்வேறுபட்ட மூலங்களின் (இணைப்புகள், கணு) தொகுப்பு ஆகும். அடிப்படையில் இது வலைப்பின்னல் ஒன்றின் இடவியல் கட்டுமானம் ஆகும், மேலும் இக்கட்டமைப்பு பௌதிகரீதியாக அல்லது தருக்கரீதியாக சித்தரிக்க முடியும். "பௌதிக கட்டமைப்பு" என்பது வலைப்பின்னலுக்குரிய பல்வேறு கட்டமைப்பை கொண்டிருக்கும். மேலும் இது சாதனங்களின் அமைவிடம், கேபிள் நிறுவல்களை கொண்டிருக்கும் அதேவேளை "தருக்கரீதியான கட்டமைப்பு(Logical Topology)" என்பது வலைபின்னலினுள் எவ்வாறு தரவு (Data) பாய்ச்சல் நடைபெறுகின்றது இதன்போது அதன் பௌதிக கட்டமைப்பு பற்றி கருத்தில் கொள்ளபடாது. இரண்டு வலைப்பின்னல்கள் ஒரே மாதிரியாக காணப்பட்டபோதிலும் பின்வரும் வேறுபாடுகள் காணப்படலாம் அவையாவன கணுக்களுகிடைபட்ட தூரம், பௌதிகரீதியான தொடர்பு, ஊடுகடத்தல் வேகம் ஆகியனவாகும்.

இதன் ஓர் உதாரணம் குறும்பரப்பு வலையமைப்புகள் (LAN) ஆகும்.
குறும்பரப்பு வலையமைப்பு (Local Area Network) அல்லது அகக்கணினி வலையமைப்பு என்பது ஒரு வீடு, அல்லது ஒரு கல்லூரியின் சில கட்டிடங்கள் போன்று சிறு பரப்பில் அமைக்கப்பட்டிருக்கும் கணினி வலையமைப்பு ஆகும்.இவ்வலையமைப்பில் உள்ள ஏதாவது ஒரு கணு(Node) மற்றைய சாதனத்துடன் பௌதிகரீதியாக ஒன்று அல்லது ஒன்றிக்கு மேற்பட்ட தொடர்புகளை கொண்டிருக்கும்.இவ்வமைப்பை உருவவியல்ரீதியாக வரையும் போது பௌதிக கட்டமைப்பின் கேத்திரகணித வடிவமைப்பை பெற்றுக்கொள்ள முடியும்,இவ்வடிவமைப்பின்முலம் வலைப்பின்னலின் பௌதிக கட்டமைப்பைப்பற்றி விபரிக்கமுடியும்.மாறாக தர்க்கரீதியாயான கட்டமைப்பானது கூறுகளிடையான தரவுப்பாய்ச்சல் முலம் தீர்மானிக்கபடுகின்றது.

வலைப்பின்னல் கட்டமைப்பு இரண்டு வகைப்படும்: பௌதிக கட்டமைப்பு,தர்க்கரீயான கட்டமைப்பு.

வலைப்பின்னளில் உள்ள பௌதிக கட்டமைப்பை தொடர்புபடுத்துவதற்கு கம்பி இணைப்புகள் பயன்படுத்தபடுகிறது. இந்த குறிப்பானது எவ்வாறு கம்பி இணைப்புகள் இடப்படுகின்றது,கணுக்களின் அமைவிடம்,கணுக்களுக்கிடைப்பட்ட தொடர்பு மற்றும் கம்பி இணைப்புகள் பற்றி அறிந்துகொள்ள முடியும். வலையமைப்பின் பெளதிக கட்டமைப்பானது பின்வரும் காரணிகளால் தீர்மானிக்கபடுகின்றது அவையாவன வலைப்பின்னளின் அணுகல் சாதனத்தின் திறன் மற்றும் அதன் ஊடகம், விரும்பிய தவறின் சகிப்புதன்மையின் மட்டம்,மற்றும் கம்பிகளினுடன் தொடர்புடைய செலவினங்கள் அல்லது தொலைத்தொடர்புகளின் சுற்றுகளுடன் தொடர்புடைய செலவினங்கள்.

மாறாக தருக்க கட்டமைப்பியல் என்பது,எவ்வாறு சமிக்ஞை வலைப்பின்னல் ஊடகதின் மீது தொழிபடுகின்றது, அல்லது எவ்வாறு வலைபின்னளில் உள்ள தரவுகள் பெளதிக இணைப்பு இல்லாமல் ஒரு சாதனத்திலிருந்து மற்றைய சாதனத்திற்க்கு பாய்ச்சல் நடைபெறுகின்றது. ஒரு வலைபின்னளின் தருக்க கட்டமைப்பானது அவசியமாக அதே பௌதிக கட்டமைப்பைபுடன் ஒத்திருக்க வேண்டியதில்லை. உதாரணமாக, அசல் முறுக்கிணைக்கப்பட்ட ஈதர்நெட் ஆனது வலைப்பின்னல் மையம் பாவிகின்றது மேலும் இது தர்க்க பாட்டை கட்டமைப்பை பெளதிக விண்மீன் கட்டமைப்பை பயன்பாடுத்துகின்றது. வளைய ஆனது வளைய கட்டமைபை பாவிகின்றது, ஆனாலும் மீடியா அணுகல் அலகு (MAC) இலிருந்து பௌதிக விண்மீன் கட்டமைப்பாக இணைக்கபட்டிறுககின்றது.

வலையமைப்பின் தருக்கரீதியான வகைபடுத்தலும், பெளதிகரீதியான வகைபடுத்தலும் அதே மாதிரியானது ஆனால் கணுகளிடைய தரவு பரிமாற்றமானது பெளதிக இணைப்புக்கு எதிராக பயன்படுத்தப்படுகிறது. தருக்க கட்டமைப்பியலானது பொதுவாக பின்வரும் காரணிகளால் தீர்மானிக்கப்படுகிறது அவையாவன கம்பிகள்,பிணைய சாதனங்கள் அல்லது மின் சமிக்ஞைகளின் பாய்ச்சல்,வலைப்பின்னல் நெறிமுறைகள்,பல சந்தர்ப்பங்களில் கணுக்களிடையான மின் சமிக்ஞைகள் தரவு தருக்க ஓட்டதுடன் பொறுந்தி காணப்படும் எனவே தருக்க கட்டமைப்பு மற்றும் சமிக்ஞை கட்டமைப்பு என மாறி மாறி பயன்படுத்தப்படுத்தபடுகின்றது.

தருக்க கட்டமைப்பியலானது மீடியா அணுகல் கட்டுப்பாடு, நெறிமுறைகள் (Protocols) உடன் நெருக்கமாக தொடர்புடையது. தருக்க கட்டமைப்பியலானது மாறும் மிக்க வழிமுறைகளில் routers மற்றும் சுவிட்சுகள்(switches) இணைக்கப்பட்டடிருக்கும்.

வலைப்பின்னல் கட்டமைப்பானது எட்டு அடிப்படை கட்டமைபை கொண்டிருக்கும்: புள்ளிக்குப்புள்ளி, பாட்டை, விண்மீன், வளைய அல்லது வட்ட, கண்ணி, மரம், கலப்பு, அல்லது டைசி சங்கிலி.

இரண்டு இறுதிப்புள்ளிகளுக்கு இடையில் ஒரு அர்ப்பணிக்கப்பட்ட இணைப்பு எளிய கட்டமைப்பாகும். மாற்றப்பட்ட புள்ளிக்குப்புள்ளி ஆனது வழக்கமான டெலிபோனி மாதிரி ஆகும். ஒரு நிரந்தர புள்ளிக்குப்புள்ளி வலைப்பின்னல் கட்டமைப்பின் பெறுமதியானது இரண்டு இறுதிப்புள்ளிகளுக்கு இடையில் தடுக்கப்படாமல் தொடர்பு இருக்கிறது. புள்ளிக்குப்புள்ளி கட்டமைப்பின் பெறுமதியானது சந்தாதாரர்களின் சாத்தியமான ஜோடிகள் எண்ணிக்கைகு விகிதாசாமானது மெட்காஃபே தான் சட்டம்.

பாட்டை வலையைப்பானது பல்வேறு வாங்கிகளை ஒன்றாக இணைப்பதற்கு இலகுவான வழிமுறையாக இருந்தாலும் ஒரே நேரத்தில் ஒன்றிற்கு மேற்பட்ட வாங்கிகள் தொடர்பினை மேற்கொள்ள முயன்றால் தரவுப் பொதிகள் (Data packets) மோதலிற்கு உள்ளாகும். சில வலையைப்புக்களில் தரவுப் பொதிகளில் மோதற் தவிர்பு யுக்தியைக் கொண்டிருந்தாலும் பெரும்பாலான வலையைப்புக்களில் பல் அணுக்கத்திற்கான காவியை உணரும் (Carrier Sense Multiple Access) தொழில் நுட்பத்தையே கொண்டுள்ளன. 

இப்பொழுது கம்பியிணைப்புக்கள் பெரும்பாலும் இதைக் கைவிட்டுவிட்டாலும் கம்பியற்ற இணைப்புக்கள் (Wireless) இணைப்புக்கள் பாட்டை இணைப்புக்களாகக் கருதலாம். பாட்டைத் வலையமைப்பில் நேரடியாகவே புதிய சாதனங்களை இணைத்துக் கொள்ளலாம்.

விண்மீன் வலையமைப்பு ("star network") இன்று கணினி வலையமைப்பில் மிகவும் பரவலாகப் பாவிக்கப்பட்டு வரும் வலையமைப்பாகும். இது ஈதர்நெற் தொழில் நுட்பத்தில் பாவிக்கக்கூடியது. இவ்வகை வலையமைப்பில் ஒவ்வொரு கணினியும் நிலைமாற்றி (switch) அல்லது கூடுமையத்துடன் (ஹப், hub) இணைக்கப்பட்டிருக்கும். இதனால் ஏதாவது ஒரு மின்கம்பி (cable) அறுந்தாலும் மீதி வலையமைப்புத் தொடர்பு அறாமல் இருக்கும். வளைய வலையமைப்பும் (Ring network) உண்மையில் விண்மீன் வலையமப்பு போன்றே இணைக்கப்படும், பின்னர் மென்பொருள் ஊடாக வளைய வலையமைப்பு நடைமுறைப்படுத்தப்படும்.

விண்மீன் வலையமைப்பில் எல்லா வலையைப்பில் உள்ளனவும் நடு நிலையத்தில் இணைக்கபடுவதால் இவ்வகை இணைப்புக்கள் பழுதடைவதற்கான வாய்ப்புக்கள் குறைவாகும். பெருநகர் பரப்பு வலையமைப்புகள் விண்மீன் வலையமைப்பு முறையிலேயே இணைக்கப்படுகின்றது.

கண்ணி வலைப்பின்னலின் பெறுமதியானது அந்த வலைப்பின்னலின் சந்தாதாரர்களின் அடுக்கிற்க்கு விகிதாசாரமாகும், இரண்டு முடிவுப்புள்ளிகள் தொடர்பு குழுக்களானது ரீட் சட்டம் முலம் அனுமானிக்கபடுகிறது.

முற்றாக இணைக்கப்பட்ட வலைப்பின்னல் கட்டமைப்பில் எல்லா கணுக்களும் ஒன்றுடன் ஒன்று இணைக்கப்படிருக்கும். (In graph theory this is called as a complete graph.) எளிய முற்றாக இணைக்கபட்ட வலைப்பின்னலானது இரண்டு கணுக்களை கொண்டிருகும். முற்றாக இணைக்கபட்ட வலைப்பின்னலானது பொதி நிலைமாற்றம் or ஒளிபரப்பு கொண்டிருக்காது. எனினும், இணைப்புகளின் எண்ணிக்கையை கணுக்களின் எண்ணிக்கையை சதுர மடங்காக வளரும்:

formula_1

பெரிய வலைப்பின்னல் கட்டமைபிற்கு இது சாத்தியமற்றதாக உள்ளது..

பகுதியாக இணைக்கப்பட்ட வலைப்பின்னல் கட்டமைப்பில், ஒரு சில கணுக்கல் மட்டும் மற்ற கணுக்கலுடன் இணைக்கப்பட்டிருக்கும்.ஆனால் சில கணுக்கல் இரண்டு அல்லது அதற்கு மேற்பட்ட கணுக்கலுடன் புள்ளிக்குப்புள்ளியாக இணைக்கப்பட்டிருக்கும்.

கலப்பின வலையமைப்பானது இரண்டு அல்லது அதற்கு மேற்பட்ட கட்டமைப்பை கொண்டிருக்கும். உதாரணமாக, ஒரு மர வலைப்பின்னல் (
அல்லது "விண்மீன்-பாட்டை வலையமைப்பு") ஆனது ஒரு கலப்பின கட்டமைப்பாகும் இதில் விண்மீன் வலையமைப்பு ஆனது பாட்டை வலையமைப்பு முலம் இணைக்கபட்டிருக்கும். எனினும், ஒரு மர வலையமைப்பானது(த்ரீ நெட்வொர்க்) மற்றொரு மர வலையமைப்புடன் இணைக்கப்படிருக்கும் போது அது ஒரு கட்டமைப்புரீதியாக மர வலையமைப்பாக காணப்படும்.கலப்பின வலையமைப்பானது இரண்டு வெவ்வேறு வலைப்பின்னல் கட்டமைப்பபை இணைப்பதன் மூலம் உருவாக்கபடுகின்றது 

ஒரு "விண்மீன்-வளைய" வலைப்பின்னலானது இரண்டு அல்லது அதற்கு மேற்பட்ட வளையவலைப்பின்னல் கட்டமைப்பை கொண்டிருக்கும். மேலும் இது multistation அணுகல் அலகு (MAU) இணைக்கப்பட்டிருக்கும்.

ஸ்னோஃபிளாக் கட்டமைப்பானது விண்மீன் வலையமைபின் விண்மீன் வலையமைபாகும்.

மற்ற இரண்டு கலப்பின வலையமைப்பானது "கலப்பின கண்ணி" மற்றும் "படிநிலை விண்மீன்".

விண்மீன் வலையமைப்பு கட்டமைப்பு தவிர்ந்த, வலையமைபிற்கு மேலும் கணினிகளை சேர்க்க எளிதான வழிdaisy-chaining, அல்லது அடுத்த அடுத்த தொடரில் ஒவ்வொரு கணினிகளை இணைக்கவேண்டும்.ஒரு செய்தி ஒரு கணினிக்கு அனுப்பும்போது, அதன் ஒரு பகுதியை ஒவ்வொரு முறை,அதன் இலக்கை அடையும் வரை பயணிக்கின்றது. ஒரு டெய்சி சங்கிலி வலையமைப்பானது இரண்டு அடிப்படை வடிவங்களில் காணப்படும்: நேரியல் மற்றும் வளைய அமைப்பு.


விண்மீன் கட்டமைப்பு ஆனது வலைப்பின்னல் சேதமடயும் நிகழ்தவை குறைக்கிறது 
ஏனெனில் எல்லா கணுக்களும் மத்திய கணுக்களுடன் இணைக்கபட்டிருபதாலாகும். விண்மீன் வலையமைப்பு ஆனது தருக்க பஸ் உடன் இணைக்கபடும் போது அதாவது எதேர்நெட்(Ethernet),மத்திய கணு(பாரம்பரியமாக ஹப் என அழைக்கபடும்) எல்லா கணுக்களிலிருந்து பெறப்படும் பரிமாற்றங்களை ஏனைய கணுக்கலிடையே மீள் ஒளிபரப்பு செய்கின்றது, சில நேரங்களில் அதன் சொந்த கணு உட்பட. சுற்றிவரஉள்ள எல்லா கணுக்களும் மத்திய கணுவுக்கு கடத்துவதன் மூலம்,பெற்றுகொள்வதன் மூலமூம் மற்றைய கணுக்களுடன் தொடர்பை பேணுகின்றது. மத்திய கணுவிலுருந்து சுற்றயல் கணுவிக்கிடையான பரிமாற்ற இணைப்பில் தடங்கல் ஏற்ப்படும் போது அந்த குறிபட்ட கணுவை சுற்றயல் இணைப்பிலிருந்து தனிமைப்படுத்துகின்றது, ஆனால் மீதமுள்ள கணுக்கள் பாதிக்கபடாது. எனினும் மத்திய கணுவில் ஏற்ப்படும் தடங்கலானது இணைப்பில் உள்ள எல்லா கணுக்களையும் பாதிக்கும் இது இதன் தீமைகளில் ஒன்றாகும்.

மத்திய கணு செயலற்ற நிலையிலிருக்கும் போது, உற்பத்தி கணுவானது அதன் சொந்த கடத்தலை புறக்கணிக்க வேண்டும் எதிரொலி, இரு வழி இணைப்பில் ஏற்ப்படும் தாமதமானது சுற்று பயணம் ஒலிபரப்பு நேரம் மத்திய கணுவில் உருவாக்கப்பட்ட தமதங்களின் கூட்டுத்தொகைக்கு சமனாகும்.

ஒரு மர வலையமைபானது(Tree Topology) (படிநிலை கட்டமைப்பு) விண்மீன் கட்டமைபாக கண்டுகொள்ள முடியும் படிநிலை. இந்த tree அதன் சொந்த சுற்றயல் கணுக்களை கொண்டிருக்கும் (உதாரணமாக இலைகள்) இவைகள் மட்ட்றைய கணுவிலிருந்து பெற்று கடத்துவதற்க்கு அவசியமாகும் மற்றும் மீட்டியாக தொழிற்ப்பட வேண்டிய அவசியம் இல்லை 

வழக்கமான விண்மீன் வலைப்பின்னலமைப்பு போல், ஒரு தனிப்புள்ளியிள் ஏற்ப்படும் தடங்கல் மற்றய கணுக்களை அதன் கடத்தல் பாதைஇலிருந்து தனிமைப்படுத்தி வைத்திருக்கும். ஒரு உப கணுவை இணைக்கும் இணைப்பு தவறினால், உப கணு தனிமைப்படுத்தபடும்.

அனைத்து கணுக்களிருந்து வரும் சமிக்ஞைகளின் வலையமைப்பு நெரிசலை குறைக்க, இன்னும் மேம்பட்ட மத்திய கணுக்கள் அபிவிருத்தி செய்யப்பட்டன, இக்கணுக்கள் வலையமைப்புடன் இணைப்பில் உள்ள கணுக்களின் கண்காணிக்கின்றது.

கண்ணி கட்டமைப்பு (அதாவது, a பகுதியாக இணைக்கப்பட்ட கண்ணி கட்டமைப்பு), இவ்வமைப்பில் குறைந்தது இரண்டு கணுக்கள் இரண்டு அல்லது அதற்கு மேற்பட்ட பாதையுடன் காணப்படும் இதனால் தேவைக்கதிகமான பாதை காணப்படுவதால் ஒரு பாதையில் தடங்கள் ஏற்ப்படின் மற்ற பாதையை பாவிக்கமுடியும். இந்த பரவலாக்கல் பெரும்பாலும் ஒற்றை புள்ளி தடங்களை(Single-Point_failure) நீக்க உதவுகின்றது (எ.கா, விண்மீன் மற்றும் மர வலைப்பின்னல்). கண்ணி வலைப்பின்னல் ஒரு சிறப்பு வகை வலைப்பின்னலாகும், இரண்டு கணுகளிடையே ஹாப்ஸ் எண்ணிக்கையை கட்டுப்படுத்துகின்றது,கனசதுரம். தன்னிச்சையான போர்க்(Fork) எண்ணிக்கை கண்ணி வலையமைபை வடிவமைப்பதிலும் அதனை செயல்படுத்துவதையும் கடினமாக்குகின்றது., ஆனால் இதன் பன்முகப்படுத்தப்பட்ட இயல்பு மிகவும் பயனுள்ளதாக இருக்கும். 2012 இல் IEEE வெளியிடப்பட்ட குறுகிய பாதை பாலம் நெறிமுறையானது சாதனங்களை இலகுவாக இணைக்க உதவுகின்றது மேலும் அலைவரிசையை(BandWidth) அதிகரிக்கவும் செய்கின்றது. .

இது கட்டம் நெட்வொர்க் ஒத்தது, நேரியல் அல்லது வளைய கட்டமைப்பு பல திசைகளில் இணைக்க பயன்படுகிறது. கொண்டிருக்கும் ஒரு பரிமாண வளைய கட்டமைப்பானது நங்கூரவளைய கொண்டிருக்கும்.

ஒரு முற்றாக இணைக்கப்பட்ட வலைப்பின்னல், முழுமையான கட்டமைப்பு, அல்லது முழுமையான கண்ணி கட்டமைப்பு ஆனது கணுகளிடைய நேரடி இணைப்பை கொண்டிருக்கும் ஒரு வலைப்பின்னல் கட்டமைப்பாகும். முற்றாக இணைக்கப்பட்ட வலைப்பின்னலில் n கணுக்கள் காணப்படுமாயின், n(n-1)/2 நேரடி இணைப்புகள் காணப்படும். இக்கட்டமைப்புமூலம் வலைப்பின்னல் வடிவமைப்பது செளவு கூடியதாகும், ஆனால் நம்பகமானது ஏனெனில் கணுக்களுகிடயான அதிகளவு மேலதிக இணைப்புகள் மூலம் தகவலுக்காக பல பாதைகளை உள்ளடங்யிருக்கும். இந்த கட்டமைப்பு பெரும்பாலும் [ [இராணுவம்] ] பயன்படுத்துகின்றனர்.



</doc>
<doc id="300344" url="https://ta.wikipedia.org/wiki?curid=300344" title="1-பியூட்டைன்">
1-பியூட்டைன்

1-பியூட்டைன் "(1-Butyne)" என்பது CH என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். இச்சேர்மம் எத்தில் அசிட்டிலீன், பியூட்-1-ஐன், எத்திலெத்திலீன் மற்றும் ஐ.நா.எண் 2452 என்ற பெயர்களாலும் அறியப்படுகிறது. அதிக வினைத்திறனும் எளிதில் தீப்பிடிக்கக்கூடியதுமான இச்சேர்மத்தின் சிஏஎசு எண் 107-00-6 ஆகும். நிறமற்று காணப்படும் இச்சேர்மத்தை கரிமவேதியியல் சேர்மங்கள் தயாரிக்கும் தொகுப்பு வினைகளில் பயன்படுத்துகிறார்கள்



</doc>
<doc id="300346" url="https://ta.wikipedia.org/wiki?curid=300346" title="நல்லமடா">
நல்லமடா

நல்லமடா "(Nallamada)" என்பது இந்தியாவின் ஆந்திரப் பிரதேச மாநிலத்திலுள்ள அனந்தபூர் மாவட்டத்தில் இருக்கும் ஒரு மண்டலம் ஆகும். புட்டபர்த்தி சட்டப்பேரவைத் தொகுதியில் நல்லமடா இருக்கிறது. சிறீ.சத்யசாய் பாபா வின் பிறந்த ஊரான புட்டபர்த்தி நல்லமடா மண்டலத்தில் இருந்து 15 கிலோமீட்டர் தொலைவில் அமைந்துள்ளது.

14°12’59’’ வடக்கு 77°59’40’’ கிழக்கு என்ற அடையாள ஆள்கூறுகளில் நல்லமடா பரவியுள்ளது. 


</doc>
<doc id="300348" url="https://ta.wikipedia.org/wiki?curid=300348" title="தனகல்லு">
தனகல்லு

தனகல்லு "(Tanakal)" என்பது இந்தியாவின் ஆந்திரப் பிரதேச மாநிலத்திலுள்ள அனந்தபூர் மாவட்டத்தில் இருக்கும் தனகல்லு மண்டலத்தில் உள்ள ஒரு கிராமம் ஆகும். 

13.92° வடக்கு 78.18° கிழக்கு என்ற அடையாள ஆள்கூறுகளில் தனகல்லு கிராமம் பரவியுள்ளது. 


</doc>
<doc id="300369" url="https://ta.wikipedia.org/wiki?curid=300369" title="2016 தமிழ்நாடு சட்டமன்றத் தேர்தலில் கட்சிகளின் தேர்தல் பரப்புரை">
2016 தமிழ்நாடு சட்டமன்றத் தேர்தலில் கட்சிகளின் தேர்தல் பரப்புரை

2016 தமிழ்நாடு சட்டமன்றத் தேர்தலையொட்டி கட்சிகள் செய்யும் பரப்புரைகள், அவற்றின் தேர்தல் அறிக்கைகள் குறித்த தகவல்கள் இங்கு ஆவணப்படுத்தப்படுகின்றன.

கட்சியின் கழகப் பொதுச் செயலாளர் ஜெ. ஜெயலலிதா, ஏப்ரல் 9 - மே 12 வரையிலான காலகட்டத்தில் தேர்தல் பரப்புரைப் பயணம் மேற்கொள்வார்

செயலலிதா சென்னை தீவுத்திடலில் இருந்து தனது முதல் பரப்புரையை தொடங்கினார்.




சென்னை தீவுத்திடலில் நடந்த பரப்புரை பொதுக்கூட்டத்தில் காங்கிரசு தலைவர் சோனியா காந்தி திமுக கூட்டணி சார்பாக பேசினார். திமுக தலைவர் கருணாநிதியும் அக்கூட்டத்தில் கலந்துகொண்டார்.






</doc>
<doc id="300377" url="https://ta.wikipedia.org/wiki?curid=300377" title="இராபர்ட்டு புரூசு">
இராபர்ட்டு புரூசு

முதலாம் இராபர்ட்டு ("Robert I", 11 சூலை 1274 – 7 சூன் 1329), பரவலாக இராபர்ட்டு புரூசு ("Robert the Bruce", பண்டைய கேலிக்: "Roibert a Briuis"; தற்கால இசுக்காத்திய கேலிக்: "Raibeart Bruis"; நார்மன் பிரான்சியம்: "Robert de Brus" அல்லது "Robert de Bruys") 1306இலிருந்து 1329இல் தனது மரணம் வரை இசுகாத்திய அரசராக இருந்தவர். அவரது தலைமுறையில் மிகச் சிறந்த போர்வீரராகத் திகழ்ந்த இராபர்ட்டு இங்கிலாந்திற்கு எதிரான முதல் விடுதலைப் போரை நடத்தியவர். இசுக்கொட்லாந்து ஓர் தன்னாட்சி பெற்ற நாடாக மீட்பதற்கு போராடி வெற்றி கண்டார்; இன்றும் இவர் இசுக்கொட்லாந்தின் தேசிய நாயகராக கருதப்படுகின்றார்.
இராபர்ட்டு புரூசு டர்ன்பெரி கோட்டையில் சூலை 11, 1274இல் பிறந்தார்.ஆறாம் இராபர்ட் புரூசிற்கும் கார்ரிக் கோமகள் மர்ஜோரிக்கும் மூத்த மகனாகப் பிறந்தார். இராபர்ட்டின் குடும்பம் பிரான்சிலிருந்து குடிபெயர்ந்தவர்கள். பிரான்சின் வடபகுதியில் உள்ள நார்மாண்டியில் புரூசு என்றவிடத்திலிருந்து வந்தவர்கள்.1066இல் இதே பெயருடைய இவரது மூதாதை ஒருவர் முதலாம் வில்லியமுடன் இங்கிலாந்து வந்துள்ளார். மற்றுமொரு இராபர்ட்டு புரூசு இசுக்கொட்லாந்தின் முதலாம் டேவிடுடன் வந்துள்ளார்.

1286இல் இசுக்கொட்லாந்தின் மூன்றாம் அலெக்சாண்டர் மரணமடைந்தார். அடுத்த அரசியாக பதவியேற்கவிருந்த அவரது பேத்தியும் மரணமடைந்தார். 1292இல் புரூசு குடும்பமும் பேலியோல் குடும்பமும் தங்களில் ஒருவரை இசுக்கொட்லாந்து அரசராக நியமிக்கும்படி இங்கிலாந்தின் முதலாம் எட்வர்டு அரசரை வேண்டினர். எட்வர்டு அரசர் பேலியோல் குடும்பத்தின் ஜானை தேர்ந்தெடுத்தார். 

1292இல் இசுக்கொட்லாந்திலுள்ள அனைத்து புரூசு வம்சத்தினருக்கும் தலைவராக இராபர்ட்டு தேர்ந்தெடுக்கப்பட்டார். 1297இல், இங்கிலாந்து அரசர் இசுக்கொட்லாந்தை பிரான்சிற்கு எதிராக போர்புரியக் கட்டளையிட்டார். இதற்கு இசுக்கொட்லாந்தியர்கள் எதிர்ப்பு தெரிவித்தனர். இங்கிலாந்து மன்னருக்கு எதிராக நடைபெற்ற கிளர்ச்சியில் இராபர்ட்டும் பங்கேற்றார். இந்த இசுக்கொட்லாந்திய போராளிகளுடன் நடந்த பல சண்டைகளில் எட்வர்டு வெற்றி பெற்று வந்தார். இறுதியில் எட்வர்டு விரும்பியதை இராபர்ட்டுக்குச் செய்ய வேண்டியதாயிற்று.
1306இல் ஜான் கோமின் என்பவரை தேவாலயமொன்றில் இராபர்ட்டு சந்தித்தார். இவரும் இசுக்கொட்லாந்திய அரசராக விரும்பியவர். இவர்களுக்கு இடையே எழுந்த சண்டையில் இராபர்ட்டு ஜானைக் கொன்றார். இதனையடுத்து இராபர்ட்டு இசுக்கூன் என்றவிடத்திற்குச் சென்றார். இங்கு இங்கிலாந்து அரசருக்குத் தெரியாமல் ஒளித்து வைத்திருந்த இசுகொத்திய அரச அங்கிகளை இசுக்கொத்திய பிரபுக்கள் கொண்டுவந்தனர். இவர்கள் இராபர்ட்டை இசுகொட்லாந்தின் அரசராக முடிசூட்டினர்.

இங்கிலாந்தின் ஆதிக்கத்திலிருந்து இசுக்கொட்லாந்தை விடுவிக்க இராபர்ட்டு பல போர்களை நடத்தினார். முதலாம் எட்வர்டு அரசருடனும் பின்னர் அவரது மகன் இரண்டாம் எட்வர்டு அரசருடனும் சண்டைகள் புரிந்தார். 1314இல் பன்னோக்பர்ன் சண்டையில் இராபர்ட்டின் படைகள் இரண்டாம் எட்வர்டின் படைகளை வெற்றி கண்டனர். 

1315இல் இராபர்ட்டு புரூசு தனது படைகளை அயர்லாந்திற்கு அனுப்பினார். இங்கிலாந்தின் ஆதிக்கத்திலிருந்த அயர்லாந்தை வென்று தமது சகோதரர் எட்வர்டு புரூசை 1316இல் அயர்லாந்தின் அரசராக்கினார். இசுக்கொட்லாந்து படையினருக்கும் அயர்லாந்து மக்களுக்கும் சண்டைகள் எழுந்தவண்ணம் இருந்தன. 1318இல் எட்வர்டு புரூசு கொல்லப்பட்டதுடன் இசுகொட்லாந்து அயர்லாந்திலிருந்து விரட்டியடிக்கப்பட்டது.
சூன் 7, 1329இல் இராபர்ட்டு புரூசு இறந்தார். போரிடுவதிலேயே கழிந்த தமது வாழ்நாளுக்கு மீட்பாக சிலுவைப் போர்களில் கலந்துகொள்ள விரும்பினார். தன்னால் இதனை நிறைவேற்ற முடியவில்லை என்ற நிலையில் தமது நம்பிக்கைக்குரிய நண்பர் சேர் ஜேம்ஸ் டக்ளசிடம் தனது இதயத்தை ஓர் சிறிய வெள்ளிப் பெட்டகத்தில் வைத்து எடுத்துச் செல்ல வேண்டினார். ஜேம்ஸ் டக்ளசு இராபர்ட்டின் இறுதி விருப்பதை நிறைவேற்றும் பொருட்டு இதயத்தை எடுத்துக்கொண்டு பல போர்வீரர்களுடன் புறப்பட்டார். ஆனால் எசுப்பானியாவில் நடந்த சண்டையில் சர் ஜேம்ஸ் கொல்லப்பட்டார். இராபர்ட்டின் இதயம் இசுக்கொட்லாந்திற்கே திரும்பியது. இராபர்ட்டு புரூசின் உடல் டன்பெர்ம்லைன் மடத்தில் புதைக்கப்பட்டது; அவரது இதயம் மெர்லோசு மடத்தில் புதைக்கப்பட்டது.



</doc>
<doc id="300390" url="https://ta.wikipedia.org/wiki?curid=300390" title="அலங்கம்">
அலங்கம்

அலங்கம் என்பது கோட்டை மதிலில் அமைந்துள்ள ஒரு பாதுகாப்பு அமைப்பாகும். இதை கிளிகூண்டு அலங்கம் என்றும் கூறுவர் காரணம் இது பார்க்க கிளிகூண்டு போல காணப்படும். இதற்குள் ஒரு ஆள் நிற்கும் அளவிற்கு கிளி கூண்டு வடிவில் இருப்பதால் இப்பெயர் பெற்றது. உள்ளே இருப்பவருக்கு வெளியே உள்ளவர்கள் தெரியக்கூடியவகையிலும் சிறு துளைகள் கொண்டு இருக்கும் போர்க் காலங்களில் இதன்மூலம் துப்பாக்கி, ஈட்டி, வில்லம்பு கொண்டு வெளியே உள்ளவர்களை தாக்க வசதியாக இருக்கும். வெளியில் இருப்பவர்களுக்கு உள்ளே இருப்பவர்களைக் காண இயலாது என்ன செய்கிறார்கள் என்றும் அறிய இயலாது. இது போன்ற அலங்கங்கள் செஞ்சிக் கோட்டையின் மதில்களில் இன்றும் நல்ல நிலையில் உள்ளன.


</doc>
<doc id="300392" url="https://ta.wikipedia.org/wiki?curid=300392" title="சி/2007 கே5 (லவ்யாய்)">
சி/2007 கே5 (லவ்யாய்)

சி/2007 கே5 (லவ்யாய்) "(C/2007 K5 (Lovejoy))" என்பது 2007 ஆம் ஆண்டு மே மாதம் 26 ஆம் நாள் கண்டுபிடிக்கப்பட்ட ஒரு காலமுறை வால்நட்சத்திரம் ஆகும். இவ்வால் நட்சத்திரத்தை தன்னார்வ வானிலயாளர் தெர்ரி லவ்யாய் கண்டறிந்தார்.



</doc>
<doc id="300394" url="https://ta.wikipedia.org/wiki?curid=300394" title="அழகப்பா ராம்மோகன்">
அழகப்பா ராம்மோகன்

அழகப்பா ராம்மோகன் (பிறப்பு 1939) என்பவர் ஒரு ஐக்கிய அமெரிக்காவின், இல்லினாய்ஸ் மாகாணத்தில் உள்ள சிகாகோ நகரில் வாழும் தமிழர். இவர் பிறந்தது மலேசியாவின் பினாங்கு பூர்வீகம் தமிழகத்தின் உள்ள கானாடுகாத்தான். தமிழைப் பரப்புவதற்காகவும் தமிழ்ப் பிள்ளைகளுக்கு உதவுவதற்காகவும் உலக தமிழ் வளர்ச்சி அறக்கட்டளை அமைப்பை உருவாக்கி அதன் இயக்குநராக உள்ளார்.
அமெரிக்காவில் பொறியாளராக பணியாற்றிய இவர் ஓய்வு பெற்ற பிறகு தமிழ்ப் பணிகள் செய்யத்துவங்கினார். 2000 ஆண்டு திருக்குறள் பொதுமறை என்ற பெயரில் திருக்குறள் நூலை 1,824 பக்கங்களுடன் ஒவ்வொரு அதிகாரத்திற்கும் நான்கு பக்கங்களில் படங்களுடன் தமிழிலும் ஆங்கிலத்திலும் விளக்கம் போன்றவற்றுடன் உயர்ந்த தரத்தில் பைபிள் தாளில் அச்சிட்டு சென்னையில் வெளியிட்டார். இதைத் தவிர, காமத்துப் பால் குறள்களையும் எஸ்.பி.பி. - சித்ரா ஆகியோரைக் கொண்டு பாட வைத்து குறுந்தகடுகளாக பதிவு செய்திருக்கிறார். திருக்குறளின் கருத்துகளை 108 மந்திரங்களாக்கி அதையும் பத்து நிமிடம் ஓடக்கூடிய குறுந்தகடு மற்றும் ஒலி நாடாவாக வெளியிட்டிருக்கிறார். 

அமெரிக்காவில் உள்ள அனென்பெர்க் அறக்கட்டளை இயற்பியல் கணிதத்தை மாணவர்களுக்குப் எளிய நடையில் புதிய கோணத்தில் வடிவமைப்பவர்களுக்கு 6 மில்லியன் டாலர் பரிசு என 1986-ல் அறிவித்தது. இந்தச் சவாலை ஏற்று, இயற்பியல் அறிவியலாளர் ஸ்டீபன் ஹாக்கிங் அரை மணி நேரத்திற்கு ஒரு காட்சி விளக்கம் வீதம் 26 மணி நேரம் ஓடக் கூடிய ‘காலம் ஒரு வரலாற்றுச் சுருக்கம்’ என்ற பாடத் திட்டத்தை ஆங்கிலத்தில் உருவாக்கிக் கொடுத்துப் பரிசு பெற்றார்.
இத்தகைய சிறந்த படைப்பைத் அழகப்பா ராம்மோகன் தமிழ்ப் பிள்ளைகளுக்காக 2000 ஆண்டு ஒரு கோடி ரூபாய் செலவில் தமிழில் மொழியாக்கம் செய்தார். இதுவரை தமிழகம், இலங்கை, மலேசியா மற்றும் புதுச்சேரியில் 68 பள்ளிகளில் இந்தப் பாடத்திட்டத்தை அறிமுகம் செய்துவிட்டார். தமிழக குழந்தைகளுக்கும் கொண்டுவந்து சேர்க்க முயற்சி செய்துவருகிறார்.<ref name="http://www.dinamani.com/edition_madurai/sivagangai/2016/03/05/%E0%AE%95%E0%AE%BE%E0%AE%9F%E0%AF%8D%E0%AE%9A%E0%AE%BF-%E0%AE%B5%E0%AE%B4%E0%AE%BF-%E0%AE%95%E0%AE%B1%E0%AF%8D%E0%AE%B1%E0%AE%B2%E0%AF%8D-%E0%AE%95%E0%AF%81%E0%AE%B1%E0%AF%81%E0%AE%A8%E0%AF%8D%E0%AE%A4%E0%AE%95%E0%AE%9F/article3311479.ece"></ref>


</doc>
<doc id="300397" url="https://ta.wikipedia.org/wiki?curid=300397" title="சி/2007 இ2 (லவ்யாய்)">
சி/2007 இ2 (லவ்யாய்)

சி/2007 இ2 (லவ்யாய்) "(C/2007 E2 (Lovejoy)" என்பது 2007 ஆம் ஆண்டு மார்ச்சு மாதம் 15 ஆம் நாள் கண்டுபிடிக்கப்பட்ட ஒரு காலமுறையற்ற வால்நட்சத்திரம் ஆகும். 2007 ஆம் ஆண்டு மார்ச்சு 27 அன்று சூரியனுக்கு மிக அருகிலும், இதே ஆண்டு ஏப்ரல் 25 இல் இவ்வால் நட்சத்திரம் புவிக்கு அருகிலுள்ள எர்குலசு விண்மீன்குழாமுக்கு 0.44 வா.அ அருகிலும் காணப்பட்டது.

கெனான் இ.ஓ.எசு 350டி எனத் தரம் வழங்கப்பட்ட இலக்கமுறை ஒளிப்படக்கருவி மூலமாகத்தான் இக்கண்டுபிடிப்பு நிகழ்த்தப்பட்டது. இவ்வொளிப்படப்பெட்டி மின்சுமை இணை சாதன அளவையியல் ஒளிப்படப்பெட்டியல்ல என்பது குறிப்பிடத்தக்கதாகும்.



</doc>
<doc id="300406" url="https://ta.wikipedia.org/wiki?curid=300406" title="காஞ்சிபுரம் மங்களேசுவரர் கோயில்">
காஞ்சிபுரம் மங்களேசுவரர் கோயில்

காஞ்சிபுரம் மங்களேசுவரர் கோயில் (மங்களேசம்) எனப்படும் இது, காஞ்சிபுரத்திலுள்ள சிவக்கோயில்களில் ஒன்றாகும். மேலும், காமாட்சி தேவியின் தோழியான 'மங்களை' என்பவள் வழிபட்ட தலமாக அறியப்படும் இக்கோயில் குறிப்புகள் காஞ்சி புராண படலத்துள் உட்கோயில்களாகச் சொல்லப்பட்டுள்ளது.


திருமணத் தடையுள்ளவர்கள், இத்தல இறைவரான மங்களேஸ்வரரை வழிப்பட்டால் தக்க வாழ்க்கைத்துணை அமையுமென்பது தொன்னம்பிக்கை (ஐதீகம்).

இக்கோயில் இறைவர்க்கும், இறைவிக்கும் திருமுழுக்கு வழிபாடு (அபிசேகம்) செய்து, புத்தாடையுடுத்தி நேர்த்திக்கடன் செலுத்துவதாக அறியப்படுகிறது.

சிநேகிதி சிவன்: திருமணத்தின்போது, மணமகள் பார்வதிக்கு பணிவிடை செய்ய தேவலோகத்திலிருந்து வந்தவள்தான் மங்களாம்பிகா. தேவிக்கு தோழியாக இருந்து சகல உதவிகளையும் செய்து வந்தாள். திருமணம் முடிந்தபின், சிவபூசை செய்ய விரும்பினால் மங்களாம்பிகா. அதற்காகவே சிவலிங்கம் ஒன்றையும், தீர்த்தம் ஒன்றையும் உருவாக்கினாள். அதன்படி தினமும் சிவனுக்கு அபிசேகம் செய்து வழிப்பட்டாள். சிவன் அவளின் பூசையை ஏற்று மோட்ச சக்தியை அருளினார். மங்களாம்பிகா வழிபட்டமையால் இச்சுவாமிக்கு மங்களேஸ்வரர் எனும் திருநாமம் விளங்கிற்று. இக்கோயில் தீர்த்தத்தை மங்கள தீர்த்தம் என பெயர்பெற்றது.

தவம் செய்த வேம்பு: மங்களேஸ்வரர் கோயிலின் பின்புறமுள்ள வேப்பமரத்தடியில், செவ்வாய்க்கிழமைதோறும் காஞ்சிப் பெரியவர் தவம் செய்வது வழக்கம். இக்கோயிலின் மங்கள தீர்த்தத்தில் நீராடி மகிழ்வதுமுண்டு என்று உள்ளூர் வாசிகள் மூலம் அறியப்பட்டது.

சிவலோகத்தில் ஒருமுறை சிவனின் கண்களை பார்வதி தேவி விளையாட்டாக பொத்தினாள். அண்டசராசரமும் இருளில் மூழ்க சினங்கொண்ட சிவபெருமான், நீ பூலோகத்தில் பிறப்பாயாக என பார்வதி தேவிக்கு சாபமிட்டார். பார்வதிதேவி தன் தவறையுனர்ந்து வருந்தி இறைவனாகிய தாங்களை மீண்டுமடைவது எவ்வாறேனக் கேட்க; நீ காஞ்சியில் தவமிருந்து கயிலையை அடைவாயாக! என சிவன் அருள்புரிய, அவ்வாறே பார்வதியும் பூலோகத்தில் பிறந்து, காஞ்சி கம்பா நதிக்கரையை ("தற்போது மஞ்சநீர் கால்வாய்") அடைந்து மணலால் லிங்கம் அமைத்து பூசை செய்தாள், அந்நாள் ஆற்றில் வெள்ளம் வரவே சிவலிங்கத்தை காப்பாற்ற எண்ணிய பார்வதி தேவி, தன்னிரு கைகாளாலும் அணைத்துக்கொண்டாள். வெள்ளத்திலிருந்து தன்னை காக்க அன்புள்ளங்கொண்ட தேவியின் முன் சிவனார் தோன்றி அருள்பாலித்தார், அவ்விடத்திலேயே தங்கும்படி தேவி கேட்க ஏகாம்பரநாதர் பெயரில் தங்கி பார்வதி தேவியை திருமணம் முடித்துக் கொண்டார்.


இந்தியாவின் தென்கடை மாநிலம் தமிழ்நாட்டிலுள்ள காஞ்சிபுரம் மாவட்டத்தின் தலைநகரான பெரிய காஞ்சிபுரம் எனப்படும் சிவகாஞ்சியில் உள்ள கங்கைகொண்டான் மண்டபம் - நகரப் பேருந்து நிறுத்தத்தருகே காஞ்சி ஏகாம்பரநாதர் கோயிலின் தென்கிழக்கில் மங்களேசுவரர் கோயில் அமைந்துள்ளது. மேலும், தமிழ்நாட்டின் தலைநகர் சென்னையிலிருந்து 75 கிலோமீட்டர் தொலைவிலுள்ள, காஞ்சிபுரம் பேருந்து நிலையத்திலிருந்து வடமேற்கில் ½ மைல் தூரமுள்ள காஞ்சி சங்கர மடத்தின் எதிரில் மங்கள தீர்த்த குளத்தோடு இக்கோயில் தாபிக்கப்பட்டுள்ளது.




</doc>
<doc id="300415" url="https://ta.wikipedia.org/wiki?curid=300415" title="தர்மவரம்">
தர்மவரம்

தர்மவரம் "(Dharmavaram)" என்பது இந்தியாவின் ஆந்திரப் பிரதேச மாநிலத்திலுள்ள அனந்தபூர் மாவட்டத்தில் இருக்கும் ஒரு நகரமாகும். கைத்தறி பட்டுச்சேலைகளுக்கு இந்நகரம் மிகவும் புகழ்பெற்ற நகரமாகும். மேலும் இந்நகரம் பஞ்சு, பட்டு நெசவு தொழிலகங்கள் மற்றும் தோல் பொம்மைகள் போன்றனவற்றிற்கும் புகழ்பெற்ற நகரமாக உள்ளது.

14.43° வடக்கு 77.72° கிழக்கு என்ற அடையாள ஆள்கூறுகளில் தர்மவரம் நகரம் பரவியுள்ளது . மேலும் கடல்மட்டத்தில் இருந்து சராசரியாக் 345 மீட்டர்கள் உயரத்தில் இந்நகரம் உள்ளது.

தர்மவரம் நகரில் உள்ள தண்ணீர்த்தொட்டியை கிரியசக்தி ஒதியார் என்பவர் கட்டினார். அவருடைய தாயாரின் பெயரான தர்மாம்பாள் என்ற பெயரிலிருந்து இந்நகரத்திற்கான பெயர் சூட்டப்பட்டுள்ளது. 

1 ஏப்ரல் 1964ல் நிறுவப்பட்ட தர்மாவரம் நகராட்சி, தற்போது சிறப்பு நிலை நகராட்சி தகுதி பெற்றுள்ளது. 
42.5 சதுர கிலோ மீட்டர் பரப்பு கொண்ட தர்மாவரம் நகராட்சி மன்றம் 40 உறுப்பினர்களைக் கொண்டது. 

2011ம் ஆண்டின் மக்கள்தொகை கணக்கெடுப்பின் படி, தர்மாவரம் நகரத்தின் மொத்த மக்கள் தொகை 1,21,874. அதில் ஆண்கள் 62.250 ஆகவும், பெண்கள் 59,624 ஆகவும் உள்ளனர். பாலின விகிதம், ஆயிரம் ஆண்களுக்கு 958 பெண்கள் வீதம் உள்ளனர். எழுத்தறிவு பெற்றவர்கள் 77,564 (71.07 %) ஆகவுள்ளனர். 

மக்கள்தொகையில் இந்துக்கள் 85.73 % ஆகவும், இசுலாமியர் 13.68 % ஆகவும், மற்றவர்கள் 0.68% ஆகவுள்ளனர்.

தூய்மையான பட்டுச்சேலைகளுக்கு இந்நகரம் புகழ்பெற்றது. நகரத்தின் பொருளாதாரம் நெசவுத் தொழிலையே சார்ந்துள்ளது. தர்மவரத்தில் மழைபொழிவு குறைவாக இருப்பதால், நிலத்தடி நீரைக் கொண்டு நிலக்கடலை சாகுபடி செய்யப்படுகிறது. 

ஆந்திரப் பிரதேச மாநில சாலைப் போக்குவரத்து நிறுவனம் தர்மவரம் பேருந்து நிலையத்தில் இருந்து பேருந்து சேவையை இயக்குகிறது. பெங்களூரு – ஐதராபாத் தொடருந்துப் பாதையில் தர்மாவாரம் சந்திப்பு தொடருந்து நிலையம் பிரதானமாக இருக்கிறது.


</doc>
<doc id="300416" url="https://ta.wikipedia.org/wiki?curid=300416" title="கரைவணை">
கரைவணை

கரைவணை ("kestrel") என்பது வல்லூறு பேரினத்தைச் சேர்ந்த சில வேறுபட்ட அங்கத்துவப் பறவைகளின் பெயராகும். கரைவணைகள் கிட்டத்தட்ட உயரத்தில் பறந்து கொண்டு வேட்டையாடும் நடத்தையால் வேறுபடுத்திப் பார்க்கப்படுகின்றன. இவற்றால் திறந்த வெளியில் உள்ள சிறிய பாலூட்டிகள், ஊர்வன, பெரிய பூச்சிகள் மீது உயரத்தில் இருந்து வேகமாக இறங்கித் தாக்குதல் நடத்த முடியும். இவை அதிகமான பழுப்பு நிற ஏனைய இறகுகளைக் கொண்டு இருப்பதால் நன்கு அறியப்படுகின்றன.


</doc>
<doc id="300417" url="https://ta.wikipedia.org/wiki?curid=300417" title="பாறு">
பாறு

பாறு ("Hawk") என்பது சிறிது முதல் நடுத்தர அளவு வரையான கொன்றுண்ணிப் பறவைகளின் பொதுப் பெயராகும்.




</doc>
<doc id="300423" url="https://ta.wikipedia.org/wiki?curid=300423" title="சி/1847 தி1">
சி/1847 தி1

சி/1847 தி1 "(C/1847 T1)" என்பது காலமுறையற்ற ஒரு வால்வெள்ளி ஆகும். 1847 ஆம் ஆண்டு அமெரிக்க வானியலாளர் மரியா மிட்செல் இவ்வால் நட்சத்திரத்தைக் கண்டுபிடித்தார். தற்பொழுது இவ்வால் வெள்ளியை செல்வி மிட்செல் வால்வெள்ளி என்று அழைக்கிறார்கள். 

ஐரோப்பாவில், பிரான்செசுகோ டெ விக்கோ முதன் முதலில் இவ்வால் வெள்ளியைக் கண்டறியும் முயற்சியில் ஈடுபட்டார். சி/1847 தி1 வால்வெள்ளியை ரோமில் இருந்து உற்று நோக்கிய இவர், இவ்வால்வெள்ளி முதன்முதலில் ஐரோப்பாவில் கண்டறியப்பட்டதாகத் தெரிவித்தார். ஆனால் இவர் அறிவிப்பதற்கு இரண்டு நாட்கள் முன்பே மரியா மிட்செல் கண்டறிந்து அறிவித்துவிட்ட காரணத்தால் சி/1847 வால்வெள்ளியைக் கண்டுபிடித்த பெருமை இவருக்கு உரியதாயிற்று. 


</doc>
<doc id="300427" url="https://ta.wikipedia.org/wiki?curid=300427" title="புந்தேல்கண்ட்">
புந்தேல்கண்ட்

புந்தேல்கண்ட் அல்லது பந்தேல்கண்ட் (Bundelkhand) மத்திய இந்தியாவின் புவியியல் பகுதிகளில் ஒன்றாகும். மலைத்தொடர்களால் சூழ்ந்த புந்தேல்கண்ட் பகுதிகள் மத்திய இந்தியாவின் உத்தரப் பிரதேசம் மற்றும் மற்றும் மத்தியப் பிரதேசம் மாநிலங்களை பிரிக்கிறது. புந்தேல்கண்ட் பகுதியின் பெரும்பாலான பகுதிகள் மத்தியப் பிரதேச மாநிலத்தில் அமைந்துள்ளது. புகழ்பெற்ற கஜுராஹோ கோயில்கள் இப்பகுதியில் உள்ளது.

புந்தேல் கண்ட் பகுதி வறண்ட வானிலை கொண்ட, நீர் ஆதாரம் குறைந்த மலைப்பாங்கான காடுகளுடன் கூடிய மேட்டு நிலங்களாகும். சந்தேலர்கள் போன்ற பழங்குடி மக்கள் நிறைந்த புந்தேல்கண்ட் பகுதியினை மேம்படுத்தப்பட்ட புந்தேல்கண்ட் தனி மாநிலமாக பிரிக்க புந்தேல் கண்ட் பகுதியில் வாழும் மக்கள் கோரிக்கை வைத்துள்ளனர்.

புந்தேல் கண்ட் பகுதிகளில் புந்தேலி மற்றும் இந்தி மொழி பேசுகின்றனர்.

சந்தேலர்கள் இப்பகுதியை கி பி பத்தாம் நூற்றாண்டு முதல 13-ஆம் நூற்றாண்டு வரை புந்தேல்கண்ட் பகுதியை ஆண்டனர். 

புந்தேல் கண்ட் பகுதியில் உத்தரப் பிரதேசத்தின் நான்கு மாவட்டங்களும்; மத்தியப் பிரதேசத்தின் ஏழு மாவட்டங்களும் உள்ளது. 

புந்தேல் கண்ட் பகுதியில் உள்ள் உத்தரப் பிரதேசத்தின் ஜான்சி, லலித்பூர், சித்திரக்கூட மாவட்டம், பந்தா.

மத்தியப் பிரதேச மாநிலத்தின் ததியா, சாகர், தமோ, பன்னா, டிக்கம்கர், அசோக்நகர், சத்தர்பூர் மாவட்டங்கள் புந்தேல் கண்ட் பகுதியில் உள்ளது.

உலகப் பாரம்பரியக் களங்களில் ஒன்றான தொல்லியல் சிறப்பு மிக்க பத்தாம் நூற்றாண்டில் கட்டப்பட்ட அழகிய சிற்பங்கள் நிறைந்த கஜுராஹோ கோயில்கள், இராமாயணம் எனும் இதிகாசத்தில் சுட்டப்படும் சித்திரகூடம், மற்றும் வரலாற்றுச் சிறப்பு மிக்க கலிஞ்சர் கோட்டை புந்தேல்கண்ட் பகுதியில் அமைந்துள்ளது.

பன்னா மாவட்டத்தில் நவரத்தின கற்கள் நிறைந்த சுரங்கங்கள் உள்ளது.

புந்தேல் கண்ட் நிலப்பகுதியின் வடக்கில் கங்கைச் சமவெளியும், தெற்கில் விந்திய மலைத்தொடர்களும் அமைந்துள்ளது. இப்பகுதி வறண்ட வானிலை கொண்ட, நீர் ஆதாரம் குறைந்த மலைப்பாங்கான அடர்ந்த காடுகளுடன் கூடிய மேட்டு நிலங்களாகும். 

புந்தேல் கண்ட் பகுதியில், கடல் மட்டத்திலிருந்து அதிக பட்சம் 600 மீட்டர் உயரத்தில் அமைந்த விந்திய மலைத்தொடர்கள் கிழக்கிலிருந்து மேற்காக ஊடுவுருவிச் செல்கிறது. விந்திய மலைத்தொடர்களில் உற்பத்தியாகும் முக்கிய ஆறுகளான காளி சிந்து ஆறு, பேட்வா ஆறு, கென் ஆறு, ஷாசத் ஆறு, பகாகின் ஆறு, தோன்ஸ் ஆறு, பகுஜ் ஆறு, தாசன் ஆறு மற்றும் சம்பல் ஆறுகள், இறுதியாக அலகாபாத் நகரத்தில் பாயும் யமுனை ஆற்றில் கலக்கிறது.

வழக்கமாக புந்தேல்கண்ட் பகுதியில் ஆண்டிற்கு குறைந்தது 52 நாட்கள் மழை பொழிகிறது. சுரங்கங்கள் தோண்ட, நகரங்கள் பெருகிட, தொழிற்சாலைகள் அமைக்க காடுகள் அழிக்கப்படுவதால் இப்பகுதியில் தற்போது மழை வளம் குறைந்து கொண்டே வருகிறது. எனவே 2007-ஆம் ஆண்டில் புந்தேல் கண்ட் பகுதியில் கடும் வறட்சி ஏற்பட்டது.
புந்தேல்கண்ட் பகுதியில் ஆண்டு சராசரி மழை பொழிவு 800–900 மி மீட்டராகும். இறுதி ஆறு ஆண்டுகளாக இப்பகுதியின் மழை பொழிவு 400 - 450 மி மீட்டராக குறைந்து விட்டது. இதனால் இப்பகுதியில் வேளாண்மைத் தொழில் மிகவும் பாதிப்படைந்து, உணவு தாணிய உற்பத்தி மிகவும் குறைந்தது. மேலும் இப்பகுதியில் மீன் பிடித்தல், காய்கறிகள் பயிரிடுதல், வெற்றிலை கொடி பயிரிடுதல் போன்ற துணைத் தொழில்களும் கடுமையான சவால்களை சந்தித்து வருகிறது.

வறண்ட வானிலை கொண்ட புந்தேல் கண்ட் பகுதியில் உள்ள உத்திரப் பிரதேசத்தின் ஜான்சி, லலித்பூர், சித்திரக்கூட மாவட்டம், பந்தா முதலிய நான்கு மாவட்டங்களும் மற்றும் மத்தியப் பிரதேசத்தின் ததியா, சாகர், தமோ, பன்னா, டிக்கம்கர், அசோக்நகர், சத்தர்பூர் முதலிய ஏழு மாவட்டங்களும் பொருளாதாரத்தில் மிகவும் பின் தங்கிய 250 இந்திய மாவட்டங்களில் ஒன்றாக இந்திய அரசால் 2006- ஆம் ஆண்டில் அறிவிக்கப்பட்டுள்ளது. எனவே இம்மாவட்டங்களின் ஊரக வளர்ச்சி திட்டங்களுக்கு இந்திய அரசின்
பஞ்சாயத்து ராஜ் அமைச்சகம் ஆண்டுதோறும் நிதி உதவி வழங்கி வருகிறது.

கன்னோசி நாட்டின் பிரதிகாரப் பேரரசர்கள் குவாலியர் கோட்டையை கைப்பற்றி, கலிஞ்சர் கோட்டையை மையமாக்க் கொண்டு கி. பி 650 முதல் 1036 முடிய புந்தேல் கண்ட் பகுதியை கைப்பற்றி ஆண்டனர்.
பின்னர் சந்தேல இராஜபுத்திர குல மன்னர்கள் புந்தேல் கண்ட் பகுதியை கி பி பத்தாம் நூற்றாண்டு முதல் பதின்மூன்றாம் நூற்றாண்டு முடிய ஆண்டனர். 

வித்தியாதரண் எனும் சந்தேல இராஜபுத்திர மன்னன் (1017–29) வடக்கே சம்பல் ஆறு முதல் தெற்கே நர்மதை ஆறு வரை புந்தேலி கண்ட் அரசை விரிவு செய்தார்.

சந்தேல குல இராஜபுத்திர மன்னர் வித்தியாதரன் ஆட்சி காலத்தில் ஆப்கானிஸ்தான் மன்னர் கஜினி முகமது புந்தேல்கண்ட் பகுதியின் தலைநகராக விளங்கிய கலிஞ்சர் கோட்டை தாக்கப்பட்டது. சந்தேல இராஜபுத்திர குல ஆட்சியில் புந்தேல் கண்ட் பகுதியில் சமண சமயம் வளர்ந்தது. பத்தாம் நூற்றாண்டு முதல் பதினோறாம் நூற்றாண்டு காலத்தில் கஜுராஹோ பகுதியில் சமணர் கோயில்கள் மற்றும் இந்துக் கோயில்கள் கட்டப்பட்டது. 

12-ஆம் நூற்றாண்டில் ஆஜ்மீரை ஆண்ட சௌகான் குல இராஜபுத்திர மன்னர் புந்தேல்கண்ட் பகுதியின் ஆட்சியாளர்களுக்கு சிம்ம சொப்பனமாக விளங்கினார். பதினாறாம் நூற்றாண்டில் ஓர்ச்சா நகரத்தை தலைநகராகக் கொண்டு இராஜா ருத்திர பிரதாப சிங் 1531 முடிய புந்தேல்கண்ட் பகுதியை ஆண்டார். 22 மே 1545 அன்று சேர் சா சூரி புந்தேல் கண்ட் பகுதியின் கலிஞ்சர் கோட்டையை தாக்கும் போது புந்தேலி இராஜபுத்திரர்களால் கொல்லப்பட்டார்.

பாபர் முதல் அவுரங்கசீப் வரை புந்தேல்கண்ட் பகுதி பெயரளவில் 16 முதல் 18-ஆம் நூற்றாண்டு வரை மொகலாயப் பேரரசில் இருந்தது.
மராத்தியப் பேரரசின் பேஷ்வாவாவின் பேரன், உத்தரப் பிரதேசத்தின் தற்போதைய பந்தா மாவட்டத்தை தலைமையிடமாகக் கொண்டு புந்தேல் கண்ட் பகுதியை ஆட்சி செய்தார்.

இரண்டாம் ஆங்கிலேய மராத்தியப் போரின் முடிவில் மராத்திய கூட்டணிப் படைகள் கிழக்கிந்திய கம்பெனி ஆட்சியிடம் தோற்ற காரணத்தினால் டிசம்பர் 1803-இல் மராத்திய அரசர் இரண்டாம் பாஜிராவுக்கும் - ஆங்கிலேயே கம்பெனி ஆட்சியாளர்களுக்கும் இடையே ஏற்பட்ட "வசாய் உடன்படிக்கை"யின் படி மராத்தியர் வசமிருந்த புந்தேல்கண்ட் பகுதிகள் ஆங்கிலேயர் கையில் சென்றது. 

1817 – 1818-இல் நடந்த மூன்றாம் ஆங்கிலேயே மராத்தியப் போரின் முடிவில் மராத்தியப் பேரரசு வீழ்ச்சியுற்ற காரணத்தினால், புந்தேல்கண்ட் பகுதிகளை ஆண்ட மராத்திய குறுநில மன்னர்கள் மராத்தியப் பேரரசிலிருந்து விடுபட்டு, ஆங்கிலேயர்களுக்கு ஆண்டு தோறும் கப்பம் செலுத்திக் கொண்டு சுதேச சமஸ்தான மன்னர்களாக ஆட்சி செய்தனர்.

1857 சிப்பாய் கிளர்ச்சிக்கு பின்னர், 1947-ஆம் ஆண்டு வரை பிரித்தானிய இந்திய அரசின் கீழ் புந்தேல்கண்ட் பகுதியில் இந்தூர், ஓர்ச்சா, பன்னா, சம்தார், சர்க்காரி, சத்தர்பூர், ததியா, பிஜவார், அஜய்கர் என ஒன்பது சுதேச சமஸ்தான மன்னர்கள் ஆட்சி செய்தனர். மேலும் 13 ஜமீந்தாரிகளும் சிறு பகுதிகளை ஆண்டனர்.

1947-இல் இந்திய விடுதலைக்குப் பின்னர், 1950-ஆம் ஆண்டில் புந்தேல் கண்ட் பகுதிகளில் இருந்த இந்திய மன்னராட்சி நாடுகளை ஒன்று சேர்த்து விந்தியப் பிரதேசம் எனும் தனி மாகாணம் ஏற்படுத்தப்பட்டது. 
பின்னர் 1 நவம்பர் 1956-இல் விந்தியப் பிரதேசம் மத்தியப் பிரதேசம் மாநிலத்துடன் இணைக்கப்பட்டது. 

புகழ் பெற்ற சம்பல் கொள்ளையர்களான பூரான் சிங் என்ற புஜா பப்பா, மூரத் சிங் மற்றும் பூலான் தேவியின் கொள்ளைக் கூட்டத்தின் கட்டுக்குள் புந்தேல்கண்ட் பகுதி விளங்கியது.

2011-ஆம் ஆண்டில் புந்தேல் கண்ட் விடுதலை இயக்கம் (Bundelkhand Mukti Morcha) உத்திரப் பிரதேசம் மற்றும் மத்தியப் பிரதேசத்தில் உள்ள புந்தேல் கண்ட் பகுதியில் உள்ள மாவட்டங்களை உள்ளடக்கி புந்தேல் கண்ட் மாநிலம் என்ற தனி மாநில கோரிக்கையை அப்போதைய உத்தரப் பிரதேச மாநில முதல்வர் மாயாவதி ஏற்றுக் கொண்டார். 
பாரதிய ஜனதா கட்சியின் தலைவரும். முன்னாள் மத்தியப் பிரதேச முதல்வரும் ஆன உமா பாரதி மற்றும் இந்திய தேசிய காங்கிரஸ் கட்சியும் புந்தேல் கண்ட் தனி மாநில கோரிக்கையை 2014-இல் நடைபெற்ற நாடாளுமன்ற மக்களவைத் தேர்தல் பரப்புரையின் போது ஏற்றுக் கொண்டது.

உத்தேச புந்தேல் கண்ட் மாநிலத்தின் மாவட்டங்கள்;


மத்திய பிரதேசத்தின் கீழ்கண்ட சில மாவட்டங்களும் புந்தேல் கண்ட் பகுதிகளாக கருதப்படுகிறது.

இந்தி மொழி எழுத்துக்களுடன் கூடிய புந்தேலி மொழி இப்பகுதியில் பேசப்படுகிறது. புந்தேலி மொழி ஏழு வட்டார வழக்கு பேச்சுகளுடன் கூடியது.
புந்தேலி பகுதியில் இந்து மற்றும் சமண சமயங்கள் பெரும்பாலன மக்களால் பின்பற்றப்படுகிறது. இப்பகுதியில் பல சமணக் கோயில்கள் உள்ளது.





</doc>
<doc id="300433" url="https://ta.wikipedia.org/wiki?curid=300433" title="சதுப்புநிலம்">
சதுப்புநிலம்

சதுப்புநிலம் (Marsh) என்பது ஆண்டு முழுவதும் ஈரப்பதத்துடன் கூடிய நிலங்களில் சிறு தாவரங்களும், நீர் வாழ் விலங்குகள் மற்றும் பறவைகளுடன் கூடிய பகுதியாகும். 

சதுப்பு நிலங்கள், உவர்ப்புத் தன்மை கூடிய சதுப்பு நிலங்கள் என்றும் நன்னீர் சதுப்பு நிலங்கள் என இரண்டு வகையாக உள்ளது. சதுப்பு நிலங்களில் வளரம் கூட்டமாக வளரும் சிறு தாவரங்களை அலையாத்தித் தாவரங்கள் என்பர். அலையாத்தி தாவரங்கள் சுனாமி போன்ற பேரலைகளிடமிருந்து கடற்கரை மக்களையும், கட்டமைப்புகளையும் பாதுகாக்கும் வல்லமை படைத்தது.

இந்தியா - வங்காளதேசம் எல்லைகளுக்கிடையே அமைந்த வங்காள விரிகுடாவில் அமைந்த கங்கையாற்றுப் படுகையில் உள்ள சுந்தரவனக்காடுகள் உலகின் மிகப்பெரிய உவர்ப்புத் தன்மை கொண்ட அலையாத்திக் காடாகும். யுனெஸ்கோவின் உலக பாரம்பரியக் குழுவினால் சுந்தரவனக்காடுகள், உலகப் பாரம்பரியக் களமாக அறிவிக்கப்பட்டுள்ளது.

தமிழ்நாட்டில் சிதம்பரத்திற்கு அருகில் உள்ள பிச்சாவரம் என்ற ஊரில் உள்ள அலையாத்திக் காடு உலகிலேயே இரண்டாவது பெரிய கண்டல் காடுகள் ஆகும். 

கோடியக்கரையை அடுத்துள்ள முத்துப்பேட்டை கண்டல்கள், தமிழகத்திலுள்ள கண்டல் ஈரநிலங்களில் மிகப்பெரியவை, மேலும் சென்னையை ஒட்டியுள்ள பள்ளிக்கரணை சதுப்புநிலம் பகுதியும் பல்லுயிர் வளம் நிறைந்த சதுப்பு நிலப்பகுதியாகும்.

அந்தமான் நிக்கோபார் தீவுகளிலும் சதுப்பு நிலங்கள் காணப்படுகின்றன. குஜராத்தின் கட்ச் மாவட்டத்தில், சாரி-தந்து சதுப்பு நில காப்புக் காடுகள் என்ற பெயரில் சதுப்பு நிலங்கள் உள்ளது. கேரளா மாநிலத்தில் கண்ணனூர் கடற்கரைப் பகுதிகளில் சதுப்பு நிலங்கள் காணப்படுகிறது.

சுனாமி போன்ற பேரலைகளிலிருந்து கடற்கரைப் பகுதிகளையும், கடற்கரை கட்டுமானங்களையும் காக்கக்கூடிய தன்மை சதுப்பு நில அலையாத்தித் தாவரங்கள் உண்டு.

தற்போது உலகம் முழுவதும் சதுப்பு நிலங்களை அழித்து வேளாண் நிலங்களாகவும், வீட்டடி மனைகளாகவும் மாற்றம் செய்வதால் புவி வெப்பம் கூடி வருகிறது.




</doc>
<doc id="300435" url="https://ta.wikipedia.org/wiki?curid=300435" title="கருங்குருகு">
கருங்குருகு

கருங்குருகு () ("Black Bittern") இந்தியாவின் தமிழ்நாடுப் பகுதியைச் சார்ந்த இப்பறவை குறைந்த தூரம் இடம்பெயரும் தன்மை கொண்ட பறவையாகும். இவை பொதுவாக இலங்கை, ஆசியாவைன் வெப்பப்பகுதி, வங்காளதேசம், பாகிஸ்தான், சீனா, இந்தோனேசியா, ஆத்திரேலியா போன்ற நாடுகளில் இனபெருக்கம் செய்கிறது.
நீளமான கழுத்தும், நீளமான மஞ்சள் நிற அலகுடன் 58 செமீ நீளத்துடன் காணப்படுகிறது. இவற்றில் ஆண் இனம் உடல் முழுவடும் கருப்பு நிறத்துடம் நீண்ட மஞ்சள் அலகுடம் காணப்படும். பெண் பறவை அடர் பழுப்பு நிற கருப்பு நிறத்துடன் காணப்படுகிறது. இவை அதன் கூடுகளை இலை தளைகளைக் கொண்டு புதர், அல்லது மரத்தின் கிளைகளில் கூடுகட்டுகிறது. இனப்பெருக்கத்தின் போது மூன்று முதல் ஐந்து முட்டைகளை இடுகிறது.

இதன் உணவு வகைகள் நீரில் காணப்படும் பூச்சிகள், மீன்கள் போன்றவையாகும்.


</doc>
<doc id="300436" url="https://ta.wikipedia.org/wiki?curid=300436" title="செங்குருகு">
செங்குருகு

செங்குருகு (Cinnamon Bittern - "Lxobrychus cinnamomeus") இப்பறவை கொக்கு வகையைச் சார்ந்த பறவை ஆகும். சீனா, இந்தியா, இந்தோனேசியா போன்ற நாடுகளில் பரவியுள்ளது. ஆனாலும் இப்பறவை இந்தியாவின் தமிழ்நாடு மாநிலத்தைச் சார்ந்த பறவையாகும். இவை தமிழகப் பகுதியிலிருந்துதான் பல இடங்களுக்கு பரவியுள்ளது. இப்பறவை குறந்த தொலைவே பறந்து சென்று இனப்பெருக்கம் செய்யவல்லது. இதன் இனப்பெருக்கத்திற்கு உகந்த சூழல்பகுதிகள் வெப்பமண்டல மற்றும் துணை வெப்பமண்டல ஆகியவை ஆகும்.
குட்டையான கழுத்தும் நீண்ட அலகும் கொண்டு, 38 செமீ நீளம் கொண்ட உடம்புடம் சிவப்பு கலந்த வெள்ளை நிறத்தில் காணப்படுகிறது. இதன் உணவு வகைகள் நீரில் வாழும் பூச்சி, புழுக்கள் போன்றவையாகும்.



</doc>
<doc id="300441" url="https://ta.wikipedia.org/wiki?curid=300441" title="கரைக் கொக்கு">
கரைக் கொக்கு

கரைக் கொக்கு ("Reef Heron") தெற்கு ஆப்பிரிக்கா, ஐரோப்பா, ஆசியாவில் பலபகுதிகளிலிலும் பரவலாகக் காணப்படும் கொக்கு வகையாகும். கடற்க்கரைக்குப் பக்கத்தில் காணப்படும் இவை கொஞ்சம் சாம்பல் நிறத்தில் உடல் அமைப்பைப் பெற்றுள்ளது. தோற்றத்தில் சில சமயங்களில் சின்னக் கொக்குடன் இக்கொக்குவைக் கொண்டு குழப்பிக்கொள்வார்கள்.

இப்பறவைகள் சாம்பல் நிறத்திலும், வெள்ளை நிறத்திலும் காணப்படுகிறது. இவற்றில் வயது வித்தியாசத்தில் நிறம் மாறத்துவங்குகிறது. இவற்றின் இனப்பெருக்க காலத்தில் கால்களும், அலகுகளும் சிவந்து காணப்படுகிறது.
இந்தியாவின் தமிழகப் பகுதியைச் சார்ந்த இந்த பறவை வெப்ப மண்டலப் பகுதிகளான மேற்கு ஆப்பிரிக்கா, செங்கடல், ஈரான் பகுதியில் துவங்கி இந்தியா வரை பரவியுள்ள பாரசீக வளைகுடா பகுதியிலும் காணப்படுகிறது. இலங்கை, லட்சத்தீவு போன்றவற்றிலும் கூடுகட்டி இனப்பெருக்கம் செய்கிறது. ஸ்பெயின் நாட்டிலும் குறைந்த அளவு பரவியுள்ளது. தென்னமரிக்கா, வட அமெரிக்கா, கரிபியன் கடல் பகுதி போன்ற இடங்களிலும் பரவியுள்ளது.
இவற்றின் உணவு வகைகள் பொதுவாக நீரில் வாழும் பூச்சிகள், நண்டுகள், இறால் போன்ற உயிரினங்களை உட்கொள்கிறது. நீர்நிலைகளுக்கு அருகில் பரந்த சமவெளிப்பகுதில் முட்டையிட்டு இனப்பெருக்கம் செய்கிறது. சூன் மாதம் முதல் ஆகஸ்ட் மாதம் வரை செங்கடல் பகுதில் இனப்பெருக்கம் செய்கிறது. ஆனால் இந்தியாவில் மழைக் காலமான ஏப்ரல் முதல் ஆகஸ்ட் மாதம் வரையிலும், ஆப்பிரிக்கா போன்ற நாடுகளில் ஏப்ரல் முதல் செப்டம்பர் வரையிலு இனப்பெருக்கம் செய்கிறது. இந்த குறிப்பிட்ட காலங்களில் இலங்கையிலும் கூட்டம் கூட்டமாக இனப்பெருக்கம் செய்கிறது.


</doc>
<doc id="300442" url="https://ta.wikipedia.org/wiki?curid=300442" title="பெரிய கொக்கு">
பெரிய கொக்கு

பெரிய கொக்கு ("Great Egret") இப்பறவை வெப்ப வலயம் மற்றும் மிதவெப்பமண்டலம் பகுதிகளில் காணப்படும் கொக்கு வகையைச் சார்ந்த பறவையாகும். பெரும் வெண் கொக்கு என்றும் அழைக்கப்படும் இப்பறவை உலகம் முழுவதிலும் பரவலாகக் காணப்படுகிறது. மேலும் தெற்கு ஐரோப்பா பகுதிகளிலும் காணப்படுகிறது. வடக்கு அமெரிக்காவின் பல பகுதிகளிலும் பரவலாகக் காணப்படுகிறது. ஆனாலும் இவை இந்தியாவின் தமிழ்நாடு மாநிலத்தில் காணப்படும் பறவை இனம் ஆகும். பழைய காலத்திலிருந்தே இந்த கொக்கு இனம் வாழ்ந்தாலும் இதனை கரிபியா பகுதியில் காணப்படும் கொக்குடன் சேர்த்து குழப்பிக்கொள்கிறார்கள்.

இதன் உடல் முழுவதிலுமே வெள்ளை நிறத்தில் தோகையைக் கொண்டு காணப்படுகிறது. இப்பறவை நின்ற நிலையில் 1 மீட்டர் உயரமும், 80 முதல் 104 செமீ நீளமும் கொண்டு, சிறகுகள் விரிந்த நிலையில் 131 முதல் 170 செமீ அகலம் கொண்டு காணப்படுகிறது. இதன் எடை 1,000 கிராம் அளவு கொண்டுள்ளது. நீல நிறக்கொக்கை விட சிறியதாகக் காணப்படுகிறது. இவை பறக்கும்போது தனது கழுத்தை ஓர் விமானம்போல் நீட்டி மெதுவாக வானத்தில் பறந்து செல்லும்.

இவை நீர் நிலைகளில் காணப்படும் சிறிய பூச்சிவகைகள், தவளை, மீன், மற்றும் பாலூட்டிகள் போன்றவற்றை உட்கொள்கிறது.



</doc>
<doc id="300443" url="https://ta.wikipedia.org/wiki?curid=300443" title="இராயக்கோட்டை தொடர்வண்டி நிலையம்">
இராயக்கோட்டை தொடர்வண்டி நிலையம்

இராயக்கோட்டை தொடர்வண்டி நிலையம் (Rayakottai railway station ) என்பது கிருட்டிணகிரி மாவட்டம், இராயக்கோட்டையில் உள்ள ஒரு தொடர்வண்டி நிலையமாகும். இந்த நிலையம் சேலம் - பெங்களூர் இருப்புப் பாதையில் உள்ளது. இது மாவட்ட தலைநகரான கிருட்டிணகிரிக்கு 30 கி.மீ. தொலைவில் உள்ளது.


</doc>
<doc id="300444" url="https://ta.wikipedia.org/wiki?curid=300444" title="விரால் அடிப்பான்">
விரால் அடிப்பான்

விரால் அடிப்பான் ("osprey", "Pandion haliaetus") என்பது ஒரு பகலாடி, மீன் உண்ணும் கொன்றுண்ணிப் பறவை ஆகும். இது ஒரு பெரிய கொன்றுண்ணிப் பறவையும், நீளத்திற்கு மேற்பட்டதும், சிறகுக்கு குறுக்காக அளவும் உள்ளது. மேற்பக்கத்தில் பழுப்பு நிறமும் கீழ்ப்பக்கத்திலும் தலைப்பகுதியில் சாம்பல் நிறமும் காணப்படும்.



</doc>
<doc id="300446" url="https://ta.wikipedia.org/wiki?curid=300446" title="அக்ரைலோபீனோன்">
அக்ரைலோபீனோன்

அக்ரைலோபீனோன் "(Acrylophenone)" என்பது CHO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். அசிட்டோபீனோன், பார்மால்டிகைடு மற்றும் ஓர் [அமீன் ஐதரோகுளோரைடு ஆகியனவற்றைப் பயன்படுத்தி மன்னிச் வினையின் மூலம் அக்ரைலோபீனோன் தயாரிக்கலாம். தனியுறுப்பு அல்லது எதிர்மின்னயனி வழிமுறை வழியாக இச்சேர்மத்தை பாலி(பீனைல்வினைல் கீட்டோன்) என்ற பலபடியாக மாற்றவியலும். சிலவகை பிசின்கள் தயாரிப்பில் இச்சேர்மத்தை சக ஒற்றைப்படியாக சில சமயங்களில் பயன்படுத்துகிறார்கள்.


</doc>
<doc id="300447" url="https://ta.wikipedia.org/wiki?curid=300447" title="அலகாபாத் தூண்">
அலகாபாத் தூண்

அலகாபாத் தூண் (Allahabad Pillar) கி மு மூன்றாம் நூற்றாண்டின் மௌரியப் பேரரசர் அசோகர் நிறுவியதாகும். அவர் நிறுவிய பல தூண்களில் அலகாபாத் துண் மணற்கல்லால் ஆனது. இத்தூண் உயரம் 35 அடி உயரமும் 35 அங்குலம் சுற்றளவும் கொண்டது. தூணின் உச்சியில் அமர்ந்த நிலையில் சிங்கம் பொறிக்கப்பட்டுள்ளது. 

இத்தூண் இரண்டாயிரம் ஆண்டுகளுக்கு முற்பட்ட பழைமை வாய்ந்த ஸ்தூபி ஆகும். இத்தூணில் அசோகரின் குறிப்புகள் மற்றும் சமுத்திரகுப்தரின் குறிப்புகள் காணப்படுகிறது.

அலகாபாத் தூண் என அழக்கப்படும் இத்தூண் முதலில் கோசல நாட்டின் தலைநகரம் கௌசாம்பியில் அசோகரால் கி மு மூன்றாம் நூற்றாண்டில் நிறுவப்பட்டது. பின்னர் இத்தூணை கௌசாம்பிலிருந்து பிரயாகை என்றழைக்கப்பட்ட, அக்பர் 1583-இல் கட்டிய அலகாபாத் கோட்டையில் ஜஹாங்கீரால் 1605-இல் மாற்றி நிறுவப்பட்டது.

உருவ வழிபாடு வெறுத்த இசுலாமியர்களால் பலமுறை இந்த தூண் சிதைக்கப்பட்டது. 13-ஆம் நூற்றாண்டில் இத்தூண் மறுசீரமைக்கப்பட்டது.
இத்தூண் மொகலாய பேரரசன் ஜஹாங்கீர் காலத்தில் 1605-ஆம் ஆண்டில் மறுசீரமைத்து, அதில் தனது முன்னோர்களின் பெயர்களை பொரித்தார் 1838-ஆம் ஆண்டில் கிழக்கிந்திய கம்பெனி ஆட்சியின் போது ஆங்கிலேயே பொறியாளர் கேப்டன் எட்வர்டு ஸ்மித் என்பவரால் அலகாபாத்தின் அசோகரது தூண் மீண்டும் மறுசீரமைக்கப்பட்டு, புது சிங்க முகங்கள் வடிவமைக்கப்பட்டு நிறுவப்பட்டது.

1834-ஆம் ஆண்டில் ஆசியச் சமூக சங்கத்தைச் சார்ந்த ஜேம்ஸ் பிரின்ஸ்சப் என்பவர், அலகாபாத் கோட்டையின் அசோகரது தூணில் இருந்த குறிப்புகள் கடும் வெயிலாலும், மழையாலும், பனியாலும் உருக்குலைந்திருந்ததை குறிப்பெடுத்துள்ளார்.
இத்தூணில் அசோகர், சமுத்திரகுப்தர் மற்றும் ஜஹாங்கீர் போன்ற மூன்று பேரரசர்களின் குறிப்புகள் காணப்படுகிறது.
ஆங்கிலேயே தொல்லியலாளர் அலெக்சாண்டர் கன்னிங்காமனின் கூற்றுப்படி, இத்தூண்கள் சமுத்திரகுப்தர் காலத்தில் கி பி நான்காம் நூற்றாண்டில் நிறுவப்பட்டதாக அறிய முடிகிறது. இத்தூணில் சமுத்திரகுப்தரின் வெற்றிகள் குறிக்கப்பட்டுள்ளது.

அசோகரின் மற்ற ஆறு கல்வெட்டுகளில்]] உள்ள குறிப்புகள் போன்று அலகாபாத் தூணிலும், பிராமி எழுத்தில் குறிப்புகள் செதுக்கப்பட்டுள்ளது.
ஜஹாங்கீர் இத்தூணில் தன் முன்னோர்களின் பெயர்களை செதுக்கியுள்ளார். 
இத்தூணில் அசோகர், மக்கள் வாழும் நெறிகள் குறித்த அரசாணைகள் செதுக்கியுள்ளார்.
அசோகரின் மனைவி கருவாகியின் (Karuvaki) தருமச் செயல்கள் குறித்து இத்தூணில் செதுக்கப்பட்டுள்ளது.

ஆசியச் சமூக சங்கத்தைச் சார்ந்த ஜேம்ஸ் பிரின்ஸ்சப் என்பவரின் அலகாபாத் தூண் குறித்த ஆய்வுகளால் மௌரியப் பேரரசு குறித்த முழு உண்மைகள் வெளி உலகத்திற்கு தெரியலாயிற்று.

அசோகர் நிறுவிய இத்தூணில் உள்ள குறிப்புகளின் கீழ், கி பி நான்காம் நூற்றாண்டில் குப்தப் பேரரசர் சமுத்திரகுப்தர் தனது அரசியல் மற்றும் தென்னிந்திய வெற்றிக் குறிப்புகளை சமஸ்கிருதம் மொழியில் செதுக்கியுள்ளார்.
இத்தூணில் உள்ள சமுத்திரகுப்தரின் குறிப்புகளின் மூலம் குப்தப் பேரரசு, அதன் அண்டை நாடுகள் மற்றும் புவியியலை அறிய முடிகிறது.

இத்தூணில் உள்ள சமுத்திரகுப்தரின் குறிப்புகளை வரலாற்று ஆய்வாளர் டி. ஆர். பண்டார்கர் மொழி பெயர்த்துள்ளார்.


</doc>
<doc id="300456" url="https://ta.wikipedia.org/wiki?curid=300456" title="இராசகிரிக் கோட்டை">
இராசகிரிக் கோட்டை

இராசகிரிக் கோட்டை ( "Rajagiri Fort") செஞ்சிக் கோட்டையில் உள்ள மூன்று மலைக்கோட்டைகளில் ஒன்றாகும். இதுகி.பி. 1200 இல் கட்டப்பட்டது. இராஜகிரி என்பதன் பொருள் மன்னன் மலை என்பதாகும். இது செஞ்சி கடைவீதியில் இருந்து ஒரு கிலோமீட்டர் தொலைவில் உள்ளது. இக்கோட்டை கருங்கற்களால் கட்டப்பட்டது.  இந்தக்  கோட்டை வளாகத்தில்  உடற்பயிற்சிக்கூடம் , அரண்மனை தளம், பார்வையாளர் கூடம், மணிமாடம், களஞ்சியம்,  இந்தோ-இஸ்லாமிய பாணி கருவூலம், தானியங்கள் பாதுகாப்பு கட்டடம், யானைக் குளம் ஆகியவற்றுடன் மேற்கு நுழைவு வாயிலில், வேணு கோபாலசாமி கோவில், விஜயநகர மன்னர்கள் கட்டிய அரங்கநாதர் கோயில், கல்யாண மண்டபம், சதத்தல்லாகானின் பள்ளிவாசல் (1717-18), மகபத்கானின் பள்ளிவாசல் போன்றவையும் தொடர்ந்து நீர் வரக்கூடிய குளியல் தொட்டி, ஒரு பெரிய பீரங்கி, கோட்டை அருகே கோயிலைச் சேர்ந்த சக்கரக்குளம் (நீர்த்தேக்கம்) ஆகியவை உ்ள்ளன.


</doc>
<doc id="300521" url="https://ta.wikipedia.org/wiki?curid=300521" title="1546">
1546

ஆண்டு 1546 (MDXLVI) பழைய யூலியன் நாட்காட்டியில் வெள்ளிக்கிழமையில் துவங்கிய ஒரு சாதாரண ஆண்டு ஆகும்.





</doc>
<doc id="300522" url="https://ta.wikipedia.org/wiki?curid=300522" title="34டி/கேல்">
34டி/கேல்

34டி/கேல் ("34D/Gale") என்பது வால்டெர் பிரடெரிக் கேல் (சிட்னி, ஆத்திரேலியா) 1927 ஆம் ஆண்டு சூன் 7 ஆம் நாள் சூரியக்குடும்பத்தில் கண்டறிந்த ஒரு காலமுறை வால்வெள்ளி ஆகும். இரண்டாவது முறையாக இவ்வால்வெள்ளி 1938 ஆம் ஆண்டு சூரியக்குடும்பத்தில் காட்சியளிக்கும் என்று கேல் கணக்கிட்டார். ஆனால் அவரால் அதைக் காணமுடியவில்லை. மறு கணக்கீட்டை மேற்கொண்ட லெனாண்ட் இ கன்னிங்காம் அதே ஆண்டின் பின்னாளில் இவ்வால்வெள்ளியைக் கண்டார்.

கணக்கீடுகளின்படி 1949 ஆம் ஆண்டு மீண்டும் காட்சிக்கு வரும் என்று எதிர்பார்க்கப்பட்டது. ஆனால் மீண்டும் இந்நட்சத்திரத்தைச் சூரியக்குடும்பத்தில் காண இயலவில்லை. இனிமேல் காணமுடியும் என்பதற்குரிய சாதகமான சூழலும் ஒருபோதும் காணப்படவில்லை. எனவே இவ்வால்வெள்ளியை இறந்த விண்மீன் என்ற வகையில் வகைப்படுத்தியுள்ளார்கள்.



</doc>
<doc id="300525" url="https://ta.wikipedia.org/wiki?curid=300525" title="2-மெத்தில்-2-பியூட்டீன்">
2-மெத்தில்-2-பியூட்டீன்

2-மெத்தில்-2-பியூட்டீன் "(2-Methyl-2-butene)" என்பது C5H10 என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். ஆல்க்கீன் வகை ஐதரோகார்பனான இச்சேர்மத்தை 2m2b என்றும் 2-மெத்தில்பியூட்-2-யீன் என்றும் அழைக்கிறார்கள். நிறமற்ற திரவமாகக் காணப்படும் இச்சேர்மம் நீரில் கரைவதில்லை. மாறாக, ஆல்ககால், ஈதர் போன்ற கரிமக் கரைப்பான்களில் கலக்கிறது.


</doc>
<doc id="300527" url="https://ta.wikipedia.org/wiki?curid=300527" title="மோசூர் முத்துமாரியம்மன் திருக்கோயில்">
மோசூர் முத்துமாரியம்மன் திருக்கோயில்

அருள்மிகு குட்டைக்கரையம்மன் என்கிற முத்துமாரியம்மன் திருக்கோயில் தமிழ்நாடு, வேலூர் மாவட்டத்தில் மோசூர் கிராமத்தில் சுமார் ஆயிரம் ஆண்டுகளுக்கு முன்பு அமைந்த
மிகப் பழமை வாய்ந்த திருக்கோயில் ஆகும்.

முத்துமாரியம்மன் ஆலயத்தில் தவக்காளியம்மனுக்கு தனி சன்னதி அமைந்துள்ளது. சன்னதியின் முன்பாக பிள்ளையாரும், முருகனும் காட்சியளிக்கின்றனர்.

ஆலயத்திற்கு வரும் பக்தர்கள் மாவிளக்கு ஏற்றுதல், புடவை சாற்றுதல், தொட்டில் கட்டுதல் போன்ற வழிபாடுகள் செய்து வருகின்றனர். பௌர்ணமி மற்றும் அமாவாசை போன்ற நாட்களில் அபிஷேக அலங்காரம் நடைபெறுகிறது. இந்நாளில் பக்தர்கள் அதிகளவில் வருகை புரிகின்றனர்.

ஆலயத்தில் ஆடி உற்சவத்திருவிழா வருடாந்தோறும் சிறப்பாக நடந்துவருகிறது. நாள்தோறும் சிறப்பு பூசைகளும், அலங்காரமும், முக்கியமாக ஆடி அமாவாசை அன்று இரவு அம்மனுக்கு ஊஞ்சல் உற்சவம் நடைபெற்றுவருகிறது.

ஆடி நான்காம் வாரம் ஞாயிற்றுக்கிழமையன்று மலர் அலங்காரத்தில் அம்மன் திருவீதி உலாவானது நடைபெறும். இந்த நாளன்று பக்தர்கள் அம்மனுக்கு பொங்கல் படைத்தல், கூழ் வார்த்தல் போன்றவை நிகழ்த்திவருகின்றனர். ஆடி வெள்ளி நாட்களில் திரளான பக்தர்கள் வருகை புரிகின்றனர்.

சித்திரை மாதத்தில் ஊர் சாட்டுதல் நிகழ்ந்து, ஏழு நாட்கள் நடைபெறும் திருவிழாவே ஜாத்திரை ஆகும். ஒரு வாரத்திற்கு அம்மன் கரகமானது ஊரைச் சுற்றி வரும். புதன்கிழமையன்று கிராமதேவி ஏரிக்கரை பொன்னியம்மன் ஆலயத்திலிருந்து கரகம் சிங்காரிக்கப்பட்டு பம்பை, உடுக்கை, மேளதாளத்தோடு பக்தர்கள் முத்துமாரியம்மன் ஆலயத்திற்கு வந்து சேருவர். சனிக்கிழமையன்று, இரவு நேர்த்திக்கடன் செய்யும் பக்தர்கள் வேப்பஞ்சலை செலுத்தி, கும்பச்சோறு படைத்து வழிபடுகின்றனர்.

அம்மனுக்கு பால்,தயிர், இளநீர் போன்றவை அபிஷேகத்திற்கும், பூக்கள் அம்மன் அலங்காரத்திற்கும் முக்கிய பங்கு வகிக்கிறது.


சென்னை-அரக்கோணம் நெடுஞ்சாலைக்கு இடையே, திருவாலங்காடு ரயில் நிலையம் வழியாக கோயிலை சென்றடையலாம்.

சென்னை-அரக்கோணம் ரயில் நிலையத்திற்கு இடையே, மோசூர் ரயில் நிலையம் உள்ளது. அங்கிருந்து சுமார் 5 நிமிடம் நடக்கும் தொலைவில் ஆலயம் அமைந்துள்ளது.
அருள்மிகு முத்துமாரியம்மன் திருக்கோயிலுக்கு வரும் பக்தர்கள் மற்றும் கிராம பொதுமக்களும் ஒன்றினைந்து கட்டிட வேலைப்பாடுகளை மென்மேலும் நடத்திவருகின்றனர்.அம்மனை குலதெய்வமாக கொண்ட சந்ததியினர் அம்மனை வழிபட்டுச்செல்கின்றனர்.


</doc>
<doc id="300531" url="https://ta.wikipedia.org/wiki?curid=300531" title="காஞ்சிபுரம் இராமனதீசுவரர் கோயில்">
காஞ்சிபுரம் இராமனதீசுவரர் கோயில்

காஞ்சிபுரம் இராமனதீசுவரர் (இராமநாதர்) கோயில் (இராமநாதேசம்) எனப்படும் இது, காஞ்சிபுரத்திலுள்ள சிவக்கோயில்களில் ஒன்றாகும். மேலும், இராமபிரான் இராவணனை சமரித்த தோசம் நீங்குவதற்கு வழிபட்ட கிழக்கு பார்த்த சன்னதியாக அறியப்படும் இக்கோயில் குறிப்புகள் காஞ்சி புராண படலத்துள் உட்கோயில்களாகச் சொல்லப்பட்டுள்ளது.

இராமர் வழிபட்ட சிவலிங்கம் என்று செவிவழிச் செய்தியாக உள்ளது. இராவணனை அழித்த பிறகு இராமர் ராமேசுவரம் முதலான இடங்களில் சிவலிங்கம் நிறுவி வழிபட்டுள்ளார். அவ்வாறு வழிபட்ட ஒரு சிவலிங்கம் ஏகாம்பரநாதர் கோயில் சன்னதி தெருவின் முனையில் இராமநாதேசம் என்ற சிவத்தலம் உள்ளது.

இராவணனை அழித்த இராமபிரான் அப்பாவந் தீர சேதுவில் சிவலிங்க வழிபாடாற்றி, பின்னர் காஞ்சி நகரை அடைந்து இராமநாதரை பிரதிட்டை செய்து வழிபட்டுச் சென்றார்.


இந்தியாவின் தென்கடை மாநிலம் தமிழ்நாட்டிலுள்ள காஞ்சிபுரம் மாவட்டத்தின் தலைநகரான பெரிய காஞ்சிபுரம் எனப்படும் சிவகாஞ்சியில் உள்ள சாலைத் தெருவிலிருந்து காஞ்சி ஏகாம்பரநாதர் கோயிலுக்கு செல்லும் சாலையின் தொடக்கத்திலேயே இக்கோயில் அமைந்துள்ளது. மேலும், தமிழ்நாட்டின் தலைநகர் சென்னையிலிருந்து 75 கிலோமீட்டர் தொலைவிலுள்ள, காஞ்சிபுரம் பேருந்து நிலையத்திலிருந்து வடமேற்கில் ½ மைல் தூரமுள்ள காஞ்சி சங்கர மடத்தை கடந்து சற்று தூரம் சென்றால் இக்கோயில் தாபிக்கப்பட்டுள்ளது.





</doc>
<doc id="300533" url="https://ta.wikipedia.org/wiki?curid=300533" title="கவச உட்சட்டை">
கவச உட்சட்டை

கவச உட்சட்டை (gambeson, aketon, padded jack அல்லது arming doublet) என்பது தற்காப்பிற்காக தனியாகவோ, வலை அல்லது தகட்டு கவசத்தோடோ சேர்த்து அணியப்படும் ஓர் ஆடை. கவச உட்சட்டைகள் பல அடுக்காக துணியை தைக்கும் நுட்பத்தால் (quilting) உருவாக்கப்பட்டன. பொதுவாக, நாரிழை அல்லது கம்பளியிழை கொண்டு இதை உருவாக்குவர்.



</doc>
<doc id="300538" url="https://ta.wikipedia.org/wiki?curid=300538" title="ஆழ் கடல் நீர்">
ஆழ் கடல் நீர்

ஆழ் கடல் நீர் "(Deep ocean water)" என்பது புவியின் மேற்பரப்பில் காணப்படும் கடலின் ஆழத்தில் காணப்படும் குளிர்ச்சியான மற்றும் உப்பான தண்ணீரைக் குறிக்கும் பெயராகும். வெப்பத்தாலும் கரைந்துள்ள உப்பாலும் கடல்நீர் வேறுபடுகிறது. ஆழ் கடல் நீர் மற்றும் துருவப்பகுதியில் காணப்படும் நீரைவிட சூடான மேற்பரப்பு நீரானது பொதுவாக உப்பு மிகுந்த நீராக இருக்கும். துருவப்பகுதிகளில் இருக்கும் கடலின் மேற்பரப்பு நீரானது குளிர்ச்சியாகவும் புதியதாகவும் இருக்கும். சமுத்திரங்களில் உள்ள நீரின் மொத்த கன அளவில் சுமார் 90% அளவு தண்ணீர் ஆழ் கடல் நீராலானது ஆகும். ஆழ் கடல் நீர் மிகவும் குளிர்ச்சியான வெப்பநிலை , குறிப்பாக 0-3°செ வெப்பநிலை கொண்டதாகவும் 3.5% உப்புத்தன்மை மிகுந்ததாகவும் காணப்படுகிறது. கடலியல் அறிஞர்கள் உப்புத்தன்மையின் அளவை ஆயிரத்துக்கு முப்பத்தைந்து பகுதிகள் என்றும் ஆழ் கடல் நீரை ஆங்கிலச் சுருக்கெழுத்தில் DOW என்றும் குறிப்பிடுவர்

அவாய் இயற்கை ஆற்றல் ஆய்வகம் போன்ற தனிச்சிறப்பு மிக்க அமைவிடங்களில் சுமார் 9000 மீட்டர் அல்லது 3000 அடி ஆழத்திலிருந்து கடல்நீர் பூமியின் மேற்பரப்புக்கு கொண்டுவரப்படுகிறது. ஆய்வு, வணிகம் மற்றும் முன் தயாரிப்பு வணிக நடவடிக்கைகள் முதலிய காரணங்களுக்காகப் பயன்படுத்தப்படுகிறது. போதுமான துணை வெப்ப ஆழத்தில் கடல் நீரின் வெப்பநிலை வேற்பாடுகளை அளவிட்டு விவரிக்கவும் பொதுவாக ஆழ் கடல் நீர் பயன்படுத்தப்படுகிறது.

ஆழ் கடல் நீரை பூமிக்கு மேலே கொண்டு வரும்பொழுது அதை பல்வேறு காரணங்களுக்காகப் பயன்படுத்தமுடியும். இந்நீரின் மிகமுக்கியமான பயன்படும் சொத்து அதன் வெப்பநிலை ஆகும். பூமியின் மேற்பரப்பில் காணப்படும் காற்று மற்றும் நீர் ஆகியன 3 பாகை செல்சியசு வெப்பநிலைக்கு மேலான வெப்பநிலையைக் கொண்டுள்ளன. ஆழ் கடல் நீர் மற்றும் மேற்பரப்பு நீர் இரண்டிற்குமிடையிலான இவ்வெப்பநிலை வேறுபாடு இவற்றிடையே உள்ள ஆற்றல் வேறுபாட்டையும் குறிப்பாகத் தெரிவிக்கிறது. இந்த ஆற்றல் மாறுவீதத்தைக் கட்டுப்படுத்தி மனிதர்களால் அறிவியல் மற்றும் பொறியியல் துறைகளில் திறம்பட பயன்படுத்தமுடியும். 
சுற்றுச்சூழல் பாதிப்பு இல்லாமலும், இயற்கை வழிமுறைகள் மூலமாகவும் ஆழ் கடல் நீர் ஆதாரங்களை பயன்பாட்டுக்குக் கொண்டுவரமுடியுமானால், தற்போதைய புதைபடிவ எரிபொருள் ஆதாரங்களின் மூலம் பெறப்படும் ஆற்றலை விட தூய்மையான மற்றும் புதுமையான ஆற்றல் உற்பத்திக்கு அடிப்படையாக ஆழ் கடல் நீர் விளங்கும் என்பதில் ஐயமேதுமில்லை.
காற்றைக் குளிர்விக்க ஆழ் கடல் நீரைப் பயன்படுத்துவது குளிர்ந்த நீரின் ஓர் எளிய பயன்பாடாகும். பாரம்பரியமாக குளிர்பதனிகளில் உபயோகிக்கப்படும் அமுக்கிகளுக்காகச் செலவழியும் மின்னாற்றல் சேமிக்கப்படுகிறது. மற்றொரு பயன்பாடு விலையுயர்ந்த உப்பு நீக்கும் பதிலாக இருக்க முடியும். குளிர்ந்த நீரில் ஈரப்பதம் மிக்க காற்று, ஒடுக்க முடிவுகள் சூழப்பட்ட ஒரு குழாய் கடந்து செல்லும் போது. ஆவி தூய நீர், மனிதர்கள் குடிக்க அல்லது பயிர் பாசனத்திற்கு ஏற்றது. இறுதியாக, பெருங்கடல் வெப்ப ஆற்றல் மாற்றத்திற்காக என்ற தொழில்நுட்பத்தை வழியாக, வெப்பநிலை வேறுபாடு மின்சாரம் மாறியது முடியும். உப்பகற்றல் எனப்படும் உப்பு மற்றும் பிற கனிமங்கள் கலந்த நீரிலிருந்து உப்பை நீக்கும் செயல்முறைக்கு மாற்றாக ஆழ் கடல் நீரைப் பயன்படுத்தலாம். செயல்முறை உப்பகற்றல் எனப்படும். ஈரக்காற்று சூழ்ந்த குழாய்களின் வழியாகக் குளிர்ந்த நீர் செல்லும்போது ஆவிசுருங்குதல் நிகழ்கிறது. இந்நிகழ்வால் கிடைக்கும் தூய்மையான நீர் குடிநீர் மற்றும் விவசாயத்திற்கு ஏற்ற நீராக உள்ளது. வெப்பநிலை மாறுநிலையைப் பயன்படுத்தும் நவீனத் தொழில்நுட்பத்தால் கடல் வெப்ப ஆற்றல் மாற்றம் மின்னாற்றலாக மாற்றப்படுகிறது.


</doc>
<doc id="300541" url="https://ta.wikipedia.org/wiki?curid=300541" title="வலைக் கவசம்">
வலைக் கவசம்

வலைக்கவசம் (ஆங்கிலம்: "Mail, மெயில்") என்பது சிறிய உலோக வளையங்களை, ஒரே தோரணையில் பிணைக்கப்பட்ட வலை போன்ற அமைப்புடைய ஒரு வகைக் கவசமாகும். 

கால்சட்டையாக அணியும் வலைக்கவசத்தை ஆங்கிலத்தில் "ஷோஸ்," என்றும் தலையில் முக்காடிட்டால் அதனை "காய்ஃப்" என்றும் அழைப்பர். கழுத்தை பாதுகாக்க தலைக் கவசத்திலிருந்து தொங்கும் வலையை "கேமெயில்" அல்லது "எவென்டெயில்" என்பர். முட்டி வரை நீளும் வலையாலான சட்டையை "ஓபெர்க்கு" என்றும், அதுவே தொடை வரை நீண்டிருந்தால் "ஓபெர்ஜியான்" எனப்படும். துணிக்கிடையில் உள்ள வலைக்கவசத்தை "ஜசெரன்ட்" என்று ஆங்கிலத்தில் குறிப்பிடப்படுகிறது.

இடைக்கால ஐரோப்பாவில், இடுப்பு வரை இருக்கும் சட்டையை "பையர்ணி" என்பர்.

யப்பானில், வலைக்கவசம் "குசாரி" எனப்படும். அதன் பொருள் 'வலை' ஆகும். 

வலைக்கவசம் வெட்டும் மற்றும் துளைக்கும் ஆயுதங்களுக்கு எதிரான ஸ்திரமான தடுப்பாக விளங்கியது. பொதுவாக, வலைக்கவசத்தின் திறன் நான்கு காரணிகளால் தீர்மானிக்கபடுகிறது: பிணைப்பின் வகை (தறைத்த, அல்லது உருக்கியிணைத்த), பிரயோகிக்கப்பட்ட பொருள் (இரும்பு, வெண்கலம், அல்லது எஃகு), நெசவு அடர்த்தி (நெருக்கமான நெசவை ஊடுருவ மெல்லிய ஆயுதம் தேவை), மற்றும் வளையத்தின் தடிமன் (1.02–1.63 மி.மீ. தடிமன் கொண்ட கம்பி). வளையங்கள் சரியாக தறைக்காவிட்டால், ஈட்டிகளின் பலமான தாக்கத்தால் கவசத்தை ஊடுருவ முடியும்.

இக்கவசத்தின் நெகிழும் தன்மையால், அணிபவர் அடிக்கடி தாக்குதலுக்கு உள்ளாவார், இது மோசமான சிராய்ப்புகள் அல்லது எலும்பு முறிவுகளை ஏற்படுத்தும். இதனால் தலையைக் காக்க தனியாக ஒரு தலைக்கவசம் அணியவேண்டியிருக்கும். அதேபோல், கதாயுதம் மற்றும் போர் சுத்தியல் போன்று கூரற்ற ஆயுதங்களின் தாக்கம் கவசத்தை ஊடுருவாமலே அணிபவரை பாதிக்கும்.




</doc>
<doc id="300546" url="https://ta.wikipedia.org/wiki?curid=300546" title="வச்சிரகரூர்">
வச்சிரகரூர்

வச்சிரகரூர் (Wajrakarur) என்பது இந்தியாவின் ஆந்திரப் பிரதேச மாநிலத்திலுள்ள அனந்தபூர் மாவட்டத்தில் இருக்கும் ஒரு நகரம் மற்றும் மண்டலமாகும். 

15.0167° வடக்கு 77.3833° கிழக்கு என்ற அடையாள ஆள்கூறுகளில் வச்சிரகரூர் நகரம் பரவியுள்ளது.மேலும் கடல்மட்டத்தில் இருந்து சராசரியாக் 447 மீட்டர்கள் உயரத்தில் இந்நகரம் உள்ளது.

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி வச்சிரகரூர் நகரத்தின் மக்கள்தொகை 7482 ஆகும். மொத்த மக்கள் தொகையில் 3,815 பேர் ஆண்கள் மற்றும் 3,667 பேர் பெண்கள் ஆவர்.

வச்சிரக்கரூர் மண்டலத்தில் பின்வரும் 16 கிராமப் பஞ்சாயத்துகள் இடம்பெற்றுள்ளன.


</doc>
<doc id="300547" url="https://ta.wikipedia.org/wiki?curid=300547" title="விசை">
விசை

விசை (Force) என்பது ஒரு பொருளை ஒரு நிலையில் இருந்து இன்னொரு நிலைக்கு நகர்த்தவோ அல்லது சீரான விரைவுடன் நகர்ந்து கொண்டிருக்கும் ஒரு பொருளின் நகர்ச்சியின் விரைவை மாற்றவோ வல்ல ஒன்றாகும். சுருக்கமாகக் கூறின் ஒரு பொருளின் நகர்ச்சியில் மாற்றம் ஏற்படுத்தும் ஒன்றை விசை என்கிறோம். 

விசை இல்லாமல் ஒரு பொருள் தன் நிலையில் இருந்து மாறாது. மரத்தில் இருந்து பழம் கீழே விழுவது, நீரானது ஓரிடத்தில் இருந்து தாழ்வான வேறு ஓரிடத்திற்குப் பாய்வது அனைத்தும் நிலத்தின் ஈர்ப்பு விசையாலாகும். ஈர்ப்பு விசை என்பது நிலம் தன் பால் ஒரு பொருளை இழுக்கும் அல்லது ஈர்க்கும் விசை ஆகும். எல்லாப் பொருட்களுக்கும் தன் பொருட் திணிவால், பொருட் திணிவின் அளவைப் பொருத்து ஈர்ப்பு விசை உண்டு.

இது தவிர, மின் விசை, காந்த விசை, மற்றும் நாம் நம் கையால் ஒருபொருளை உந்தித்தள்ளும் விசை என்று ஒரு பொருளின் மீது எவ்வாறேனும் விசை செலுத்தப்படலாம், அல்லது தொழிற்படலாம். சுழல் வேகத்தில் மாற்றத்தை ஏற்படுத்தக் கூடிய விசையை முறுக்கு விசை என்கிறோம்.

விசையைப்பற்றி ஐசாக் நியூட்டன் கூறிய விதிகள் பரவலாக அறிந்தவை. 

இவ்விதிகளைக் கீழ்க்காணுமாறு கூறலாம்:



இந்த நியூட்டனின் இரண்டாவது விதி விசைகளின் பலத்தை அறிய உதவுகின்றது. உதாரணமாக, கிரகங்களின் சுற்றுவட்டப் பாதைகளின் முடுக்கங்களை கணக்கிட உதவுகிறது.


சர் ஐசக் நியூட்டன் அனைத்துப் பொருட்களின் இயக்கத்தையும், நிலைமம் மற்றும் விசை ஆகியவற்றின் கோட்பாடுகளைப் பயன்படுத்தி விவரிக்க முயன்றார். அவ்வாறு செய்தபோது அவை சில காப்பு விதிகளுக்குட்பட்டு இயங்குவதைக் கண்டறிந்தார். 1687 ஆம் ஆண்டு, நியூட்டன் பிரின்சிப்பியா மாத்தமாட்டிக்கா (Principia Mathematica) எனும் தனது ஆய்வறிக்கையை வெளியிட்டார். அந்த ஆய்வறிக்கையில், தற்காலத்தில் இயற்பியலில், விசைகளை விபரிக்கும் முக்கியமான மூன்று விதிகளை வரையறுத்தார்.

இயற்பியலில் விசை என்பது நேரத்துடன் உந்தம் மாறும் வீதம் ஆகும். உந்தம் (formula_2) என்பது பொருட் திணிவு (formula_3) , அதன் விரைவு (formula_4) ஆகியவற்றின் பெருக்குத் தொகை.

இங்கு,
உந்தம் formula_6, திணிவு formula_3, வேகம் formula_4 ஆகும்.

திணிவு "m" நேரத்துடன் ஒரு மாறிலி எனின், நியூட்டனின் இரண்டாம் விதி பின்வருமாறு தரப்படும்:

இங்கு formula_10 முடுக்கம் அல்லது ஆர்முடுகல் எனப்படும். 


விசையின் அலகு நியூட்டன் (N) ஆகும். ஒரு நியூட்டன் என்பது ஒரு கிலோ கிராம் எடையுள்ள பொருளொன்றின் மீது ஒரு மீ/செக் முடுக்கத்தைத் தோற்றுவிக்கும் விசையாகும்.

விசை என்பது நான்கு பெரும் பிரிவுகளைக் கொண்டதாகும்.அவை

இவையே அடிப்படை விசைகளாகும்.

அணுவை உருவாக்கும் துகள்கள் அல்லது மூலக்கூறுகளுக்கிடையே இடையே ஏற்படும் விசையே பலவீனமான விசை ஆகும். 

அணு உட்கருவில் உள்ள ஈர்ப்பு விசையே வலுவான விசை ஆகும்.இது புவியீர்ப்பு விசையை விட 10 மடங்கு அதிகம் ஆகும்.

மின் மற்றும் காந்த பொருட்களால் உண்டாகும் விசை மின்காந்த விசையாகும். இலத்திரன்கள்கள்,புரோட்டான் போன்ற இரு மின்னூட்டத் துகள்களுக்கிடையே அல்லது மின்னோட்டம் நிகழும் இரு கடத்திகளுக்கிடையே செயல்படுவது மின்காந்த விசையாகும். இது வேறின மின்னூட்டங்களுக்கு கவர்ச்சி விசையாகவும், ஓரின மின்னூட்டங்களுக்கு விலக்கு விசையாகவும் இருக்கும். மின்காந்த விசை எதிர் இருமடி விதிக்கு உட்படுகிறது. ஈர்ப்பியல் விசையுடன் ஒப்பிடும்போது, இவ்விசை மிக வலிமையுடையதாக இருக்கிறது. மின்னியல் மற்றும் காந்த விசைகளின் தொகுப்பே மின்காந்த விசையாகும்.

உலகில் உள்ள ஏதேனும் இரு பொருள்களுக்கு இடையே செயல்படுவது ஈர்ப்பு விசையாகும். இவ்விசையானது, பொருள்களின் நிறைகளைச் சார்ந்த கவர்ச்சி விசையாகும். நியூட்டனின் ஈர்ப்பு விதிப்படி, ஈர்ப்பு விசை கணக்கிடப்படும் இரு பொருட்களின் நிறைகளின் பெருக்கற்பலனுக்கு நேர்த்தகவிலும், அவற்றிற்கிடையேயுள்ள தொலைவின் இருமடிக்கு எதிர்த்தகவிலும் இருக்கும். அடிப்படை விசைகளில், ஈர்ப்பு விசையே மிகவும் வலிமை குன்றிய விசையாகும். ஆனால், அண்டத்திலே நெடுந்தொலைவிற்குச் செயல்படக் கூடியது. மற்ற விசைகளைப் போல் அல்லாமல், பொதுவாக அனைத்துப் பருப்பொருள்களிலும், ஏன், ஆற்றலிலும் செயல்படக்கூடிய ஒரு கவர்ச்சி விசையாக இவ்விசை இருக்கிறது.இரு பொருட்கள் அவற்றின் திணிவுகளின் பெருக்கத்துக்கு விகிதசமமாக ஒன்றுக்கொன்று ஏற்படுத்தும் விசை ஈர்ப்பு விசையாகும்.

அழுத்துவதனால் உண்டகும் விசை,முறுக்குதலினால் உண்டாகுவது, மீள்தன்மை விசை, இயல்பான விசை, ஈர்ப்பு விசை,மற்றும் உராய்வு விசை ஆகியன அடிப்படை அல்லாத விசைகளாகும்.

பொருள் மீது இயங்கும் வழக்கமான சக்தியை இயல்பான விசை அல்லது   

 சாதாரண விசை என்று கூறுவர் 

இயற்பியலில் மீள் விசை ("restoring force") என்பது ஒரு பொருள் தனது தொடக்க நிலைக்கு வர அதன் மீது செயற்படும் ஒரு விசை ஆகும். புறவிசை மூலம் நிலையான ஒரு பொருள் அடையப்படும் பெயர்வை அப்பொருளின் மீள் விசை சமநிலைக்கு கொண்டுவரும்
உராய்வு விசை என்பது ஒரு இயக்கத்திற்கு எதிராகச் செயற்படும் மேற்பரப்பு விசை ஆகும். உராய்வு விசையில் நிலையான உராய்வு, இயக்க உராய்வு என இரு வகைகள் உள்ளன.

உராய்வு விசை என்பது இரு திடபொருள் அடுக்குகள் அல்லது திரவ அடுக்குகள் ஒன்றன்மீதொன்று சறுக்கும்போது ஏற்படும் விசையாகும். உராய்வு விசைகளில் பல வகைகள் உள்ளன:

1.உலர் உராய்வு விசை தொடர்பில் உள்ள இரண்டு திட பரப்புகளின் ஒப்புமை நகர்தலை (relative motion) தடுக்கும் வண்ணம் அமையும். உலர் உராய்வு விசை, நகரும் பரப்புகளுக்கு இடையே வரும் அசைவு உராய்வு விசை மற்றும் நகரா பரப்புகளுக்கு இடையே வரும் நிலையான உராய்வு விசை என மேலும் பிரிக்கப்படும்.

2.திரவ உராய்வு விசை ஒன்றுக்கொன்று தொடர்பிலிருக்கும், நகரும், ஒரு பிசுபிசுப்பு தன்மை கொண்ட திரவத்தில் உள்ள, அடுக்குகளுக்கு இடையில் நிகழும் விசையாகும்.

3.எண்ணெய் உராய்வு விசை (lubricated friction) என்பது இரு திடப்பொருள் பரப்புகளுக்கு இடையில் உள்ள ஒரு திரவத்தில் ஏற்படும் உராய்வு விசை ஆகும்.

4.தோல் உராய்வு விசை (skin friction) ஒரு திரவத்தில் இருக்கும் ஒரு திடப்பொருளின் இயக்கத்தை எதிர்க்கும் சக்தியைக் குறிக்கிறது.

5.அக உராய்வு விசை(internal friction) ஒரு திடப்பொருளின் உருவம் மாறுதலுக்கு உள்ளாகும் போது அத்திடப்பொருளின் கூறுகளுக்கு இடையே நிகழும் எதிர்ப்பு விசையைக் குறிக்கிறது.

 தொடர்பில் இருக்கும் பரப்புகள் ஒன்றுக்கொன்று நகரும்போது, அவ்விரண்டு பரப்புகளுக்கு இடையே, உராய்வு விசை வெப்பம் மூலம் இயக்க ஆற்றலை வெளிப்படுத்துகிறது. இப்பண்பு பெரிய விளைவுகளை ஏற்படுத்தலாம், உதாரணத்திற்கு இரு மரத்துண்டுகளை தேய்ப்பதன் மூலம் தீயை உண்டாக்கிவிடலாம். இயக்க ஆற்றல் உராய்வு விசை உள்ள இடங்களில் வெப்பமாக மாற்றப்படுகிறது. உதாரணத்திற்கு ஒரு பிசுபிசுப்பு தன்மை கொண்ட திரவத்தை கிளறும்போது அத்திரவம் வெப்பமடைதலைக் காணலாம்.

ஒரு விசையை இரு கூறுகளாகப் பகுக்கமுடியும். இதை, விசையைப் பகுத்தல் (Resolution of a force) எனக் கூறலாம். புள்ளி ஒன்றில் செயல்படும் இரு விசைகளின் தெகுபயன் விசையினை இணைகர விதியிலிருந்து காணமுடியும். அதுபோல் விசையினை இரு கூறுகளாக பிரிக்கமுடியும். பலவாறாக இதனை பெறமுடியும். இதற்கு விசையின் -திசை அளவு- தெடக்கப் புள்ளியில் ஒரு கிடைக்கோடு வரையப்படுகிறது. விசைக்கும் கிடைக்கோட்டிற்கும் இடைப்பட்ட கோணம் θ என்று கொள்வோம். இந்நிலையில் விசையில் தொடக்கப் புள்ளியிலிருந்து ஒரு செங்குத்துக் கோடு வரையப்படுகிறது. எக்சு மற்றும் ஒய் அச்சுகளுக்குப் இணையாக இரு கோடுகள் விசையின் தலைப் பகுதியைத் தொட்டு இருக்குமாறு ஒரு நாற்கரத்தினை வரையவும். விசையை (F) ஒன்றிற்கொன்று செங்குத்தாக உள்ள இரு கூறுகளாகப் (Fcosθ, Fsinθ) பகுக்கமுடியும்.

ஒரு புள்ளியில் செயல்படும் இரு
விசைகள், இணைகரம் ஒன்றின் அடுத்தடுத்த
பக்கங்களாக எண்மதிப்பிலும் திசையிலும்
குறிப்பிடப்பட்டால், அவற்றின் தொகுபயன்,
இரு விசைகளின் பொதுவான வால்பகுதி
வழியேச் செல்லும் மூலை விட்டத்தினால்
எண் மதிப்பிலும் திசையிலும்
குறிப்பிடப்படும்.

ஒரு புள்ளியில் செயல்படும் இரு விசைகளின் தொகுபயனை முக்கோண
விதியைக் கொண்டும் அறியலாம்.
எண் மதிப்பிலும் திசையிலும் குறிக்கப்பட்ட இரு விசைகள், வரிசைப்படி, ஒரு
முக்கோணத்தின் அடுத்தடுத்தப் பக்கங்களாகக் கருதப்பட்டால் அவற்றின் தொகுபயன்
எதிர்ப்புறமாக அந்த முக்கோணத்தின் மூடிய பக்கமாக இருக்கும்.

அனைத்துலக முறை அலகுகள் எனப்படும் முறையில், விசையின் அலகு நியூட்டன் ஆகும். ஒரு நியூட்டன் எனப்படுவது, ஒரு கிலோ கிராம் திணிவை, ஒரு மீட்டர்.செக்கன் முடுக்கத்துடன் அசைப்பதற்குத் தேவையான விசையாகும்.

See also Ton-force.


</doc>
<doc id="300557" url="https://ta.wikipedia.org/wiki?curid=300557" title="அனிசில் ஆல்ககால்">
அனிசில் ஆல்ககால்

அனிசில் ஆல்ககால் "(Anisyl alcohol)" என்பது CHOCHCHOH அல்லது CHO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். 4-மெத்தாக்சிபென்சைல் ஆல்ககால் என்றும் அழைக்கப்படும் இச்சேர்மம் நிறமற்ற ஒரு திரவமாகும். நறுமணமாகவும் மற்றும் நறுமணமூட்டியாகவும் அனிசில் ஆல்ககால் பயன்படுத்தப்படுகிறது. இயற்கையாகத் தோன்றும் இச்சேர்மத்தை அனிசால்டிகைடு சேர்மத்தை ஒடுக்கவினைக்கு உட்படுத்தியும் தயாரிக்கலாம்.


</doc>
<doc id="300560" url="https://ta.wikipedia.org/wiki?curid=300560" title="ராமகிரி">
ராமகிரி

ராமகிரி "(Ramagiri)" என்பது இந்தியாவின் ஆந்திரப் பிரதேச மாநிலத்திலுள்ள அனந்தபூர் மாவட்டத்தில் இருக்கும் ஒரு கிராமம் மற்றும் மண்டலமாகும். 

ஒரு காலத்தில் ஆந்திரப்பிரதேச மாநிலத்தில் அதிகளவு தங்கம் கிடைப்பதில் இரண்டாவது இடம்பெற்றிருந்த ராமகிரி தற்பொழுது காற்றாலை மின்னுற்பத்தியாலும் அறியப்படுகிறது.

14.3000° வடக்கு 77.5000° கிழக்கு என்ற அடையாள ஆள்கூறுகளில் ராம்கிரி கிராமம் பரவியுள்ளது. மேலும் கடல்மட்டத்தில் இருந்து சராசரியாக் 516 மீட்டர்கள் உயரத்தில் இந்நகரம் உள்ளது.

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி: ராமகிரி மண்டலத்தில் 6470 குடும்பங்களைச் சேர்ந்த 31,474 பேர் வாழ்ந்துள்ளனர். மொத்த மக்கள் தொகையில் 16,269 பேர் ஆண்கள் மற்றும் 15,205 பேர் பெண்கள் ஆவர். 4,199 பேர் ஆறு வயதுக்கு உட்பட்டவர்களாக இருந்தனர். அவர்களில் 2,173 பேர் சிறுவர்கள் மற்றும் 2,026 பேர் சிறுமிகள் ஆவர். கல்வியறிவு பெற்றவர்கள் எண்ணிக்கை மொத்தமாக 15,226 பேராகவும் இருந்தது. 

இந்திய நாட்டின் 2011 ஆம் ஆண்டு மக்கள் தொகைக் கணக்கெடுப்பின்படி ராமகிரி கிராமத்தின் மக்கள் தொகை 3,778 ஆக இருந்தது. இம்மொத்த மக்கள் தொகையில் 1,933 பேர் ஆண்கள் மற்றும் 1,845 பேர் பெண்கள் ஆவர். 369 பேர் ஆறு வயதுக்கு உட்பட்டவர்களாக இருந்தனர். அவர்களில் 189 பேர் சிறுவர்கள் மற்றும் 180 பேர் சிறுமிகள் ஆவர்.

ராமகிரி மண்டலத்தில் பின்வரும் கிராமப் பஞ்சாயத்துகள் இடம்பெற்றுள்ளன.


</doc>
<doc id="300563" url="https://ta.wikipedia.org/wiki?curid=300563" title="1547">
1547

ஆண்டு 1547 (MDXLVII) பழைய யூலியன் நாட்காட்டியில் சனிக்கிழமையில் துவங்கிய ஒரு சாதாரண ஆண்டு ஆகும்.





</doc>
<doc id="300574" url="https://ta.wikipedia.org/wiki?curid=300574" title="1548">
1548

ஆண்டு 1548 (MDXLVIII) பழைய யூலியன் நாட்காட்டியில் ஞாயிற்றுக்கிழமையில் துவங்கிய ஒரு நெட்டாண்டு ஆகும்.




</doc>
<doc id="300587" url="https://ta.wikipedia.org/wiki?curid=300587" title="துசார் காந்தி">
துசார் காந்தி

துசார் காந்தி (Tushar Arun Gandhi சனவரி 7, 1960) என்பவர் மகாத்மா காந்தியின் கொள்ளுப் பெயரனும், காந்தி அடிகளின் மகன் மணிலால் காந்தியின் பெயரனும், அருண் காந்தியின் மகனும் ஆவார். 2005 ஆம் ஆண்டில் தண்டி யாத்திரை என்ற மகாத்மா காந்தி நிகழ்த்திய அறப்போராட்டம் 75 ஆண்டுகள் நிறைவடைந்ததை ஒட்டி மீண்டும் அந்நிகழ்வை நடத்திக்காட்டினார். 
சிச்ரி- ஐஎஸ்பி என்ற நிறுவனத்துக்கு நல்லெண்ணத் தூதராக இருந்தார். மகாத்மா காந்தி அறக்கட்டளையை நிருவாகம் செய்து வருகிறார். ஆத்திரேலியா இந்தியா கிராம முன்னேற்ற அறக்கட்டளை தலைவராக உள்ளார்.
ஐக்கிய நாடு அவையின் உறுப்பாகச் செயல்படும் இம்சாம் என்னும் அமைப்புடன் இணைந்து செயல்படுகிறார். இவ்வமைப்பு குழந்தைகளின் ஊட்டச் சத்துக் குறைபாட்டை நிவர்த்தி செய்யப் பாடுபடும் அமைப்பு ஆகும்.

ஒரு வணிக நிறுவனத்தில் மகாத்மா காந்தியின் உருவப்படத்தை வணிக விளம்பரம் செய்ய துசார் முயன்றபோது அதற்கு எதிர்ப்பு 
வலுத்த காரணத்தினால் அம்முயற்சியைக் கைவிட்டார்.

'காந்தியைக் கொல்வோம்' என்ற ஓர் ஆங்கில நூலில் காந்தி சுடப்பட்டு கொல்லப்பட்ட சூழ்நிலைகளையும் காரணங்களையும் விரிவாக 
எழுதியுள்ளார். 


</doc>
<doc id="300589" url="https://ta.wikipedia.org/wiki?curid=300589" title="மந்துவா வீடுகள்">
மந்துவா வீடுகள்

மந்துவா வீடுகள் (Manduva Logili) என்பவை இந்தியாவின் ஆந்திரப் பிரதேச மாநிலத்தில் உள்ள பாரம்பரிய வீட்டுவகையாகும். இவை பல அறைகளுடன் பெரியதாக பெரிய கூட்டுக் குடும்பத்துக்கு ஏற்றதாக, 1950 மற்றும் 1960 காலகட்டத்திற்கு முன் கட்டப்பட்ட வீடுகள் ஆகும். இவ்வகை வீடுகள் ஆந்திராவின் கிழக்கு கோதாவரி , மேற்கு கோதாவரி , குண்டூர் , நெல்லூர் , விசயநகர மாவட்டம் கடப்பா மாவட்டம் ஆகிய மாவட்டங்களின் கிராமப்புறங்களில் இன்றும் காணப்படுகின்றன. 

பல அறைகள் கொண்ட மிகப் பெரிய வீடுகளாக மந்துவா வீடுகள் இருந்துள்ளன. முன்புறம் வசதியான வராண்டா தேக்கு மரத் தூண்களுடன் கம்பீரத் தோற்றம் கொண்டவை. வீடுகளின் சுவர்கள் சாந்துமண் கொண்டோ அல்லது சுட்ட செங்கற்கள் கொண்டோ கட்டப்பட்டுள்ளன. வீட்டின் கூரைகள் அமைக்க ரோஸ்வுட், தேக்கு மரம் ஆகியவற்றை உத்திரங்களாக பயன்படுத்தி . அதன்மேல் சிவப்பு ஓடுகள் வேயப்பட்டுள்ளன. வராண்டாவைத் தாண்டியதும் வீட்டின் உள்ளே நடுவில் விசாலமான வரவேற்பறை (முற்றம்) அதை ஒட்டி நான்கு திசைகளிலும் பலவகையான பல விசாலமான அறைகள் இருக்கும். வீட்டின் கூரையைப் பல இராட்சத மரத் தூண்கள் தாங்கி நிற்கும். மையத்தில் உள்ள வரவேற்பறையில் காற்று, ஒளி ஆகியவை வர வசதியாக கூரை வேயப்படாமல் இருக்கும். மழைக்காலத்தில் முற்றத்தில் நீர் விழும் இடத்தில் தொட்டி அமைக்கப்பட்டிருக்கும். அதிலிருந்து நீர் வெளியேற வடிகால் வசதி செய்யப்பட்டிருக்கும். சில மந்துவா வீடுகளில் திறந்த முற்றம் இருக்காது. அதற்கு பதில் மையத்தில் வழியும் நீரை வெளியேற்ற குழாய் அமைக்கப்பட்டிருக்கும்.

மந்துவா வீடுகள் அடிக்கடி கறையான்களால் பாதிக்கப்படுகின்றன இதனால் இந்த வீடுகளைப் பராமரிக்க நிறைய செலவு செய்ய வேண்டியதாகிறது. மேலும் காடுகள் தொடர்பான சட்டங்களில் உள்ள இறுக்கத்தினால், மந்துவா வீடுகளின் சிறப்பு அம்சமான பிரம்மாண்டமான மரத்தூண்கள் கிடைப்பது கிட்டத்தட்ட சாத்தியமற்றதாக உள்ளது.

இன்றைய காலகட்டத்தில் நகரமயமாதல் கூட்டுக் குடும்ப சிதைவு ஆகியவற்றால் மாந்துவா வீடுகள் உருவாக்கப்படுவது குறைந்து வருகின்றன. ஆனால் இம்மாதிரியான வீடுகளின் மாதிரியாக கொண்ட வீடுகள் உருவாக்கப்படுகின்றன.﻿﻿﻿﻿﻿﻿


</doc>
<doc id="300590" url="https://ta.wikipedia.org/wiki?curid=300590" title="காஞ்சிபுரம் வெள்ளக் கம்பர் கோயில்">
காஞ்சிபுரம் வெள்ளக் கம்பர் கோயில்

காஞ்சிபுரம் வெள்ளக் கம்பர் கோயில் (வெள்ளக்கம்பம்) என அழைக்கப்படும் இது, காஞ்சிபுரத்திலுள்ள சிவக்கோயில்களில் ஒன்றாகும். மேலும், பிரமன் வழிபட்ட இம்மூர்த்தியார் தனிச்சந்நிதியில், இச்சிவலிங்கம் மூர்த்தம் மட்டுமே உள்ளதாக அறியப்படும் இக்கோயில் குறிப்புகள்; காஞ்சி புராண படலத்துள் உட்கோயில்களாகச் சொல்லப்பட்டுள்ளது.




இந்தியாவின் தென்கடை மாநிலம் தமிழ்நாட்டிலுள்ள காஞ்சிபுரம் மாவட்டத்தின் தலைநகரான பெரிய காஞ்சிபுரம் எனப்படும் சிவகாஞ்சியில் உள்ள திருவேகம்பத்தில் அறுபத்துமூவர் (63) மூலத்திருமேனிகள் உள்ள வரிசைக்கு எதிர்புறத்தில் சற்றுத் தள்ளி தனிக்சந்நிதியில் இக்கோயில் அமைந்துள்ளது. மேலும், தமிழ்நாட்டின் தலைநகர் சென்னையிலிருந்து 75 கிலோமீட்டர் தொலைவிலுள்ள, காஞ்சிபுரம் பேருந்து நிலையத்திலிருந்து வடமேற்கில் ½ மைல் தூரமுள்ள காஞ்சி சங்கர மடத்தை கடந்து சற்று தூரம் சென்றால் திருவேகம்பத்தில் இக்கோயில் தாபிக்கப்பட்டுள்ளது.





</doc>
<doc id="300594" url="https://ta.wikipedia.org/wiki?curid=300594" title="லிமெரிக்">
லிமெரிக்

லிமெரிக் (Limerick) என்பது ஆங்கில மொழியில் உள்ள ஒரு பாவகை ஆகும். புதினம், குறும்புதினம், சிறுகதை, புதுக்கவிதை, ஐக்கூ போல லிமெரிக் என்பது ஒரு புதிய வகை கவிதை ஆகும். 18ஆம் நூற்றாண்டில் லிமெரிக் அறிமுகமாகி செல்வாக்குப் பெறத் தொடங்கியது.

அயர்லாந்து நாட்டில் முன்சுடர் மாநிலத்தில் லிமெரிக் என்பது ஒரு சிறு நகரம். 18 ஆம் நூற்றாண்டில் பிரெஞ்சு போர் முடிந்து இந்த நகரத்திற்குத் திரும்பிய படை வீரர்கள் கூடி மகிழ்ந்து பாடுவார்கள். ஒவ்வொரு அடியையும் ஒவ்வொரு வீரர் பாடுவர். ஒருவர் ஒரு அடியைப் பாடியதும் மற்றொருவர் தொடர்ந்து பாடுவார். அதில் இறுதிச் சொல் ஒலி ஒற்றுமையுடன் இருக்கும். லிமெரிக் என்னும் ஊரில் தோன்றியதால் இந்தக் கவிதைக்கு லிமெரிக் எனப் பெயர் ஏற்பட்டது.

இந்தக் கவிதை ஐந்து அடிகளைக் கொண்டிருக்கும். முதலடியிலும் இரண்டாம் அடியிலும் கடைசி அடியிலும் உள்ள கடைசி சொற்கள் 
தம்முள் ஒலி ஒற்றுமை கொண்டிருக்கும். சில வினாடிகளில் எளிதாக மனப்பாடம் ஆகிவிடும் தன்மையும் ஓசை இனிமையும் கொண்டது. மழலையர் பாடல்கள் போல் இருக்கும். நகைச்சுவை கேலி, கிண்டல், பரிகசித்தல், ஆண் பெண் உறவுகள் ஆகியன நிறைந்திருக்கும். மனித வாழ்க்கையின் தத்துவங்களும் லிமெரிக் பாடல்களில் அண்மைக் காலத்தில் இடம் பெறுகின்றன. 

எட்வர்ட் லியர் என்பவர் லிமெரிக் பாடல்களைப் படைத்த முதல் கவிஞராகக் கருதப்படுகிறார். இவரைத் தொடர்ந்து பல ஆங்கிலக் 
கவிஞர்கள் லிமெரிக் பாடல்களைப் பாடியுள்ளனர்.

Limerick bibliographies:


</doc>
<doc id="300595" url="https://ta.wikipedia.org/wiki?curid=300595" title="சீதாபூர் மாவட்டம்">
சீதாபூர் மாவட்டம்

சீதாப்பூர் மாவட்டம், இந்தியாவின் உத்தரப் பிரதேச மாநிலத்தின் 70 மாவட்டங்களில் ஒன்றாகும். இம்மாவட்டத் தலைமையிட நகரம் சீதாப்பூர் ஆகும். இது லக்னோ கோட்டத்தில் அமைந்துள்ளது. 

இம்மாவட்டத்தின் வடக்கே லக்கிம்பூர் கேரி மாவட்டம், கிழக்கே பகராயிச் மாவட்டம், தெற்கே லக்னோ மாவட்டம், தென்மேற்கே பாராபங்கி மாவட்டம், மேற்கே ஹர்தோய் மாவட்டம் எல்லைகளாக அமைந்துள்ளது.

இம்மாவட்டம் சீதாப்பூர், பிஸ்வான், மிஷ்ரிக், லகர்பூர், மகமதாபாத், சித்தௌலி என ஆறு வருவாய் வட்டங்களையும்;
2348 கிராமங்களும், 1329 கிராமப் பஞ்சாயத்துகளும் கொண்டது
மேலும் பிஸ்வான், மஹோலி, மிஷ்ரிக், மச்ரேத்தா, கோண்லமாவ், ஐலியா, ஹர்கோன், பர்சேந்தி, கைராபாத், லகர்பூர், பேஹ்டா, ரெளஸ்சா, சக்ரன், பிசவான், பஹலா முகமதாபாத், ராம்பூர் மதுரா, கஸ்மந்தா, சித்தௌலி என 19 ஊராட்சி ஒன்றியங்கள் உள்ளது. 

இம்மாவட்டம் மகோலி, சீதாப்பூர், ஹர்கோன், லகர்பூர், பிஸ்வான், செவ்தா, மகதாபாத், சித்தௌலி மற்றும் மிஷ்ரிக் என ஒன்பது சட்டமன்ற தொகுதிகளையும், சீதாப்பூர், தௌரக்ரா, மோகன்லால்கஞ்ச், மிஷ்ரிக் என நான்கு மக்களவைத் தொகுதிகளையும் கொண்டுள்ளது. 

2011 ஆம் ஆண்டு இந்திய மக்கள் தொகை கணக்கெடுப்பின் படி இம்மாவட்டத்தின் மொத்த மக்கள் தொகை 4,483,992 ஆக உள்ளது. கிராமப்புறங்களில் 88.16% மக்களும்; நகரப்புறங்களில் மக்களும் 11.84% வாழ்கின்றனர். கடந்த பத்தாண்டுகளில் (2001-2011) மக்கள் தொகை வளர்ச்சி விகிதம் 23.88% ஆக உயர்ந்துள்ளது. மக்கள் தொகையில் 2,375,264 ஆண்களும் மற்றும் 2,108,728 பெண்களும் உள்ளனர். பாலின விகிதம் ஆயிரம் ஆண்களுக்கு 888 பெண்கள் வீதம் உள்ளனர். 5,743 சதுர கிலோ மீட்டர் பரப்பளவு கொண்ட இம்மாவட்டத்தின் மக்கள் தொகை அடர்த்தி ஒரு சதுர கிலோ மீட்டர் பரப்பளவில் 781 மக்கள் வாழ்கின்றனர். இம்மாவட்டத்தின் சராசரி படிப்பறிவு 61.12% ஆகவும், ஆண்களின் படிப்பறிவு 70.31% ஆகவும், பெண்களின் படிப்பறிவு 50.67 ஆகவும் உள்ளது. ஆறு வயதிற்குட்பட்ட குழந்தைகளின் எண்ணிக்கை 747,558 ஆக உள்ளது. 
இம்மாவட்டத்தில் இந்து சமயத்தவரின் மக்கள் தொகை 3,555,450 (79.29 %) ஆகவும், இசுலாமிய சமய மக்கள் தொகை 893,725 (19.93 %) ஆகவும், கிறித்தவ, சீக்கிய, பௌத்த [சமணம்|சமண]] சமய மக்கள் தொகை கணிசமாக உள்ளது.

உத்தரப் பிரதேச பிரதேச மாநிலத்தின் ஆட்சி மொழியான இந்தி மொழியுடன், உருது மற்றும் வட்டார மொழிகளும் இம்மாவட்டத்தில் பேசப்படுகிறது.

கங்கை ஆற்றின் வடிநிலத்தில் அமைந்த இம்மாவட்டத்தின் பொருளாதாரம் வேளாண்மையைச் சார்ந்து உள்ளது. கோதுமை, நெல், கரும்பு முக்கியப் பணப் பயிர்களாகும். உருளைக் கிழங்கு நிலக்கடலை, ஆமணக்கு அதிகம் பயிரிடப்படுகிறது. 

வேளாண் சார்ந்த தொழில்களான கரும்பாலைகள், எண்ணெய் வித்துக்கள் பிழியும் ஆலைகள், காகித ஆலைகள், அரிசி ஆலைகள், மாவு ஆலைகள் செயல்படுகிறது.

சீதாப்பூர் தொடருந்து நிலையத்திலிருந்து 
லக்னோ, புதுதில்லி, கோரக்பூர் செல்வதற்கு தொடருந்து வசதிகள் உள்ளது. 

லக்னோ - தில்லியை இணைக்கும் தேசிய நெடுஞ்சாலை எண் 24 சீதாப்பூர் நகரத்தின் வழியாக செல்கிறது.


</doc>
<doc id="300596" url="https://ta.wikipedia.org/wiki?curid=300596" title="புர்குல ராமகிருஷ்ண ராவ்">
புர்குல ராமகிருஷ்ண ராவ்

புர்குல ராமகிருஷ்ண ராவ் ("Burgula Ramakrishna Rao", மார்ச் 13, 1899 – செப்டம்பர் 15, 1967) ஆந்திர மாநிலம் ஐதராபாத் மாநிலமாக இருந்தபோது முதலமைச்சராக இருந்தார்.

புர்குல ராமகிருஷ்ண ராவ் படக்கல்லு எனும் ஊரில் தெலுங்கு பிராமணர் குடும்பத்தில் 13 மார்ச் 1899ல் பிறந்தார். இவர் வழக்கறிஞராகப் பணிபுரிந்நார்.

ஐதராபாத் மாநில விடுதலைக்காகப் பாடுப்பட்ட பலரில் இவரும் ஒருவர். நிஜாம் மன்னருக்கு எதிராகப் போரட்டாங்கள் செய்தார். இதனால் 1942லும், 1947லும் சிறைப்படுத்தப்பட்டார்.

1952 இல் ஐதராபாத் மாநிலத்தில் நடைபெற்ற முதல் பொதுத் தேர்தலில், இந்திய தேசிய காங்கிரசு சார்பில் போட்டியிட்ட டாக்டர் புர்குல ராமகிருஷ்ண ராவ் ஷாத்நகர் தொகுதியில் இருந்து தேர்ந்தெடுக்கப்பட்டார், பின்னர் மாநில முதலமைச்சர் பொறுப்பை ஏற்றார்.

இவர் 6 மார்ச் 1952 முதல் 31 அக்டோபர் 1956 வரை முதலமைச்சராகப் பதவி வகித்தார்.
நவம்பர் 1956 முதல் ஜூலை 1960 வரை, டாக்டர் ராமகிருஷ்ண ராவ் கேரள மாநில ஆளுநராகவும் பின்பு 1962 வரை உத்தர பிரதேச ஆளுநராகவும் இருந்தார். பின்பு ராஜ்ய சபா உறுப்பினராக 1962 முதல் 1966 வரை பணிபுரிந்தார்.

இவர் செப்டம்பர் 14, 1967 இல் தனது 68 வயதில் மரணமடைந்தார்.



</doc>
<doc id="300601" url="https://ta.wikipedia.org/wiki?curid=300601" title="சிர்க்கோனியம்(VI) சிலிக்கேட்டு">
சிர்க்கோனியம்(VI) சிலிக்கேட்டு

சிர்க்கோனியம் சிலிக்கேட்டு "(Zirconium silicate)" என்பது ZrSiO என்ற மூலக்கூற்று வாய்ப்பாட்டு கொண்ட ஒரு கனிம வேதியியல் சேர்மமாகும். சிர்கோனியம் ஆர்த்தோ சிலிக்கேட்டு என்ற பெயராலும் இச்சேர்மம் அழைக்கப்படுகிறது. சிர்க்கோனியத்தின் சிலிக்கேட்டு உப்பான இச்சேர்மம் இயற்கையில் சிர்க்கோன் என்ற சிலிக்கேட்டு வகைக் கனிமமாகக் கிடைக்கிறது. இக்கனிமம் சிலசமயங்களில் சிர்க்கோன் மாவு என்றும் அறியப்படுகிறது.

வழக்கமாக சிர்க்கோனியம் சிலிக்கேட்டு ஒரு நிறமற்ற சேர்மமாகும். இதனுடன் சேர்ந்துள்ள மாசுக்களைப் பொருத்து இதன் நிறம் வேறுபடுகிறது. தண்ணீர், அமிலம், காரம் மற்றும் இராச திராவகம் போன்ற கரைப்பான்களில் சிர்க்கோனியம் சிலிக்கேட்டு கரைகிறது.தனிமங்களின் கடினத்தன்மையை அளக்க உதவும் மோவின் அளவுகோலில் 7.5 என்ற அளவு கடினத்தன்மையைக் கொண்டுள்ளது.

இயற்கையில் சிர்க்கோன் என்ற சிலிக்கேட்டு வகைக் கனிமமாகக் சிர்க்கோனியம் சிலிக்கேட்டு கிடைக்கிறது. இயற்கைப் படிவுகளில் சுரங்கமாகக் கிடைக்கும் இதன் தாதுப் பொருள் பல்வேறு தொழில்நுட்ப முறைகள் மூலமாக செறிவூட்டப்படுகிறது. நிலைமின் மற்றும் மின்காந்த முறைகளில் மணலில் இருந்தும் தனித்துப் பிரித்தெடுக்கப்படுகிறது.

மின்வில் உலையில் SiO2 மற்றும் ZrO2 முதலான சேர்மங்களை சேர்ப்பு வினை முறையில் வினைபுரியச் செய்து அல்லது நீர்க்கரைசலில் உள்ள சோடியம் சிலிக்கேட்டுடன் ஒரு சிர்க்கோனியம் உப்பைச் சேர்த்து வினைபுரியச் செய்தும் இச்சேர்மத்தைத் தயாரிக்கலாம்.

எங்கெல்லாம் காரச் சேர்மங்கள் மூலம் உண்டாகும் அரிப்பைத் தடுக்கும் தேவை ஏற்படுகிறதோ அத்தகைய இடங்களில் பயன்படுத்தப்படும் அனல் எதிர்ப்புப் பொருட்கள் உற்பத்தியில் சிர்க்கோனியம் சிலிக்கேட்டு பயன்படுத்தப்படுகிறது. சில பீங்கான் வகைகள், மிளிரிகள் மற்றும் பீங்கான் மெருகுகள் தயாரிப்பிலும் இச்சேர்மம் பயன்படுகிறது. மிளிரி மற்றும் மெருகூட்டிகளில் இது ஒளிபுகுதலை தடுக்கும் பயன்பாட்டிற்காகப் பயன்படுத்தப்படுகிறது. சில சிமெண்ட் வகைகளிலும் இச்சேர்மம் பகுதிப்பொருளாகக் காணப்படுகிறது. அரவை இயந்திரங்களில் அரைக்கும் மணிகளாகவும் இதைப் பயன்படுத்துகிறார்கள். வேதியியல் ஆவி படிதல் முறையில் தயாரிக்கப்பட்ட சிர்க்கோனியம் சிலிக்கேட்டு மற்றும் ஆஃபினியம் சிலிக்கேட்டு மென்படலங்கள், குறைக்கடத்திகளில் பயன்படுத்தப்படும் சிலிக்கன் ஈராக்சைடுக்கு மாற்றாகப் பயன்படுத்தப்படுகிறது. 

சிர்க்கோனியம் சிலிக்கேட்டு சில மருத்துவப் பயன்களையும் கொண்டிருக்கிறது. உதாரணமாக ZS-9 என்ற சிலிக்கேட்டு உணவுப்பாதையில் உள்ள பொட்டாசியம் அயனிகளை அடையாளம் காண்பதற்குப் பயனாகிறது..

தோல் மற்றும் கண்களுக்கு எரிச்சல் உண்டாக்கும் ஒரு வேதிப்பொருளாக சிர்க்கோனியம் சிலிகேட் உள்ளது. நுரையீரல் கட்டி. தோல் அழற்சி, மற்றும் தோலில் சிறு கட்டிகள் ஏற்படுத்தும் பண்பையும் பெற்றிருக்கிறது. எனினும், சாதாரணமாக அல்லது தற்செயலாக உள்ளெடுத்துக்கொள்ளுதலால் ஏற்பட்ட பாதகமான விளைவுகள் ஏதும் அறியப்படவில்லை.


</doc>
<doc id="300603" url="https://ta.wikipedia.org/wiki?curid=300603" title="சம்பல் மாவட்டம்">
சம்பல் மாவட்டம்

சம்பல் மாவட்டம் (Sambhal district) இந்தியாவின் உத்தரப் பிரதேச மாநிலத்தின் 70 மாவட்டங்களில் ஒன்றாகும். இம்மாவட்டத் தலைமையிட நகரம் சம்பல் ஆகும். இது மொராதாபாத் கோட்டத்தில் அமைந்துள்ளது. 

இம்மாவட்டம் 23 சூலை 2012-ஆம் ஆண்டில் புதிதாக துவக்கப்பட்ட மூன்று மாவட்டங்களில் ஒன்றாகும். மற்ற இரண்டு புதிய மாவட்டங்கள் பிரபுத்தா நகர் மாவட்டம் மற்றும் பஞ்சசீல நகர் மாவட்டம் ஆகும். 

அம்ரோகா மாவட்டம், மொராதாபாத் மாவட்டம், இராமப்பூர் மாவட்டம், பதாவுன் மாவட்டம், அலிகார் மாவட்டம் மற்றும் புலந்தசகர் மாவட்டங்கள் எல்லைகளாக சூழ்ந்துள்ளது.

அருகில் உள்ள பெருநகரம் புதுதில்லியாகும். சம்பல் நகரம் புதுதில்லியிலிருந்து கிழக்கே 158.6 கி மீ தொலைவில் உள்ளது. அருகில் உள்ள பிற நகரங்கள் காசியாபாத், நொய்டா மற்றும் ஹப்பூர் ஆகும். சம்பல் நகரம் மாநிலத் தலைநகரம் லக்னோவிலிருந்து வடமேற்கே 355 கி. மீ தொலைவில் உள்ளது.

இம்மாவட்டம் சம்பல், சந்தௌசி, குன்னௌர் என மூன்று வருவாய் வட்டங்களையும், சம்பல், அஸ்மோலி, குன்னௌர் என மூன்று சட்டமன்றத் தொகுதிகளும்; சம்பல் மக்களவைத் தொகுதியும் கொண்டுள்ளது. 

சம்பல் மாவட்டத்தில் இசுலாமிய மக்கள் பெரும்பான்மையாக உள்ளனர்.

உத்தரப் பிரதேச பிரதேச மாநிலத்தின் ஆட்சி மொழியான இந்தி மொழியுடன், உருது மற்றும் வட்டார மொழிகளும் இம்மாவட்டத்தில் பேசப்படுகிறது.



</doc>
<doc id="300605" url="https://ta.wikipedia.org/wiki?curid=300605" title="சந்து ரவிதாஸ் நகர் மாவட்டம்">
சந்து ரவிதாஸ் நகர் மாவட்டம்

சந்து ரவிதாஸ் நகர் மாவட்டம் (Sant Ravidas Nagar District) (இந்தி|संत रविदास नगर ज़िला), இந்தியாவின் உத்தரப் பிரதேச மாநிலத்தின் 70 மாவட்டங்களில் ஒன்றாகும். இம்மாவட்டத் தலைமையிட நகரம் கியான்பூர் ஆகும். இது மிர்சாபூர் கோட்டத்தில் அமைந்துள்ளது.

சந்து ரவிதாஸ் நகர் மாவட்டம் 30 சூன் 1994 அன்று உத்தரப் பிரதேச மாநிலத்தின் 65-வது மாவட்டமாக துவக்கப்பட்டது. உத்தரப் பிரதேச மாவட்டங்களில் குறைந்த பரப்பளவு கொண்டது இம்மாவட்டம். இம்மாவட்ட்த்தின் முன்னாள் பெயர் பதோகி ஆகும். மாயாவதி உத்தரப் பிரதேசத்தின் முதல்வராக இருந்த போது பதோகி மாவட்டத்தின் பெயரை சந்து ரவிதாஸ் நகர் மாவட்டம் எனப் பெயர் மாற்றம் செய்யப்பட்டது. இம்மாவட்டம் முன்னர் வாரணாசி மாவட்டத்தின் பகுதியாக இருந்தது.

சந்து ரவிதாஸ் மாவட்டத்தின் வடக்கில் ஜவுன்பூர் மாவட்டம் கிழக்கில் வாரணாசி மாவட்டம், தெற்கில் மிர்சாபூர் மாவட்டம், மேற்கில் அலகாபாத் மாவட்டம் எல்லைகளாக அமைந்துள்ளது.
இம்மாவட்டத்தின் தென்மேற்கில் கங்கை ஆறு, வருணா ஆறு மற்றும் மோர்வா ஆறுகள் பாய்கிறது.

தில்லி - கொல்கத்தா நகரங்களை இணைக்கும் தேசிய நெடுஞ்சாலை எண் 2 இம்மாவட்டத்தின் வழியாகச் செல்கிறது.

இம்மாவட்டம் ஔராய், கியான்பூர் மற்றும் பதோயி என மூன்று வருவாய் வட்டங்களைக் கொண்டது. மேலும் பதோயி, சூரியவான், கியான்பூர், தீக், அப்ஹோலி, ஔராய் என ஆறு ஊராட்சி ஒன்றியங்களைக் கொண்டது. 
1075 கிராமங்களும், 489 கிராமப் பஞ்சாயத்துகளும், ஒன்பது காவல் நிலையங்களும் உடையது.

பதோயி மக்களவைத் தொகுதி இம்மாவட்டத்தில் உள்ளது.

2011 ஆம் ஆண்டு இந்திய மக்கள் தொகை கணக்கெடுப்பின் படி இம்மாவட்டத்தின் மொத்த மக்கள் தொகை 1,578,213 ஆக உள்ளது. கிராமப்புறங்களில் 85.47% மக்களும்; நகரப்புறங்களில் மக்களும் 14.53% வாழ்கின்றனர். கடந்த பத்தாண்டுகளில் (2001-2011) மக்கள் தொகை வளர்ச்சி விகிதம் 16.58% ஆக உயர்ந்துள்ளது. மக்கள் தொகையில் 807,099 ஆண்களும் மற்றும் 771,114 பெண்களும் உள்ளனர். பாலின விகிதம் ஆயிரம் ஆண்களுக்கு 955 பெண்கள் வீதம் உள்ளனர். 1,015 சதுர கிலோ மீட்டர் பரப்பளவு கொண்ட இம்மாவட்டத்தின் மக்கள் தொகை அடர்த்தி ஒரு சதுர கிலோ மீட்டர் பரப்பளவில் 1,555 மக்கள் வாழ்கின்றனர். இம்மாவட்டத்தின் சராசரி படிப்பறிவு 68.97 % ஆகவும், ஆண்களின் படிப்பறிவு 81.47% ஆகவும், பெண்களின் படிப்பறிவு 56.03% ஆகவும் உள்ளது. ஆறு வயதிற்குட்பட்ட குழந்தைகளின் எண்ணிக்கை 258,583 ஆக உள்ளது. 
இம்மாவட்டத்தில் இந்து சமயத்தவரின் மக்கள் தொகை 1,368,291 (86.70 %) ஆகவும், இசுலாமிய சமய மக்கள் தொகை 203,887 (12.92 %) ஆகவும், கிறித்தவ, சீக்கிய, பௌத்த, சமண சமய மக்கள் தொகை கணிசமாக உள்ளது.

உத்தரப் பிரதேச பிரதேச மாநிலத்தின் ஆட்சி மொழியான இந்தி மொழியுடன், உருது மற்றும் வட்டார மொழிகளும் இம்மாவட்டத்தில் பேசப்படுகிறது.



</doc>
<doc id="300606" url="https://ta.wikipedia.org/wiki?curid=300606" title="லோரோங் ஜாவா தமிழ்ப்பள்ளி">
லோரோங் ஜாவா தமிழ்ப்பள்ளி

லோரோங் ஜாவா தமிழ்ப்பள்ளி மலேசியா, நெகிரி செம்பிலான், சிரம்பான் நகர்ப் பகுதியில் உள்ள ஒரு தமிழ்ப்பள்ளி. இப்பள்ளி பிரித்தானியர் ஆட்சியின் போது 1897-ஆம் ஆன்டில் தூவாங்கு முனாவீர் "(Tuanku Munawir)" சாலையில் (லெமன் ஸ்திரிட்) தோற்றுவிக்கப்பட்டது. 

மலேசியாவின் மிகப் பழமையான தமிழ்ப்பள்ளிகளில் இந்தப் பள்ளியும் ஒன்றாகும். இப்பள்ளி தொடங்கப்பட்ட போது 26 மாணவர்கள் மட்டுமே கல்வி கற்றனர். தற்சமயம் 58 ஆசிரியர்களையும் 971 மாணவர்களையும் கொண்டு சிறப்பாகச் செயல்பட்டு வருகிறது. கல்வி விளையாட்டுத் துறைகளில் அதிக முன்னேற்றம் கண்டு வருகிறது.

பிரித்தானியர் ஆட்சியின் போது, இப்பள்ளி 1897 இல் தூவாங்கு முனாவீர் சாலையில் (முன்பு: "லெமன் ஸ்திரிட்" "Lemon Street") ஒரு சாதாரண கட்டடத்தில் முதலில் தொடங்கப்பட்டது. மாணவர்களின் எண்ணிக்கை அதிகரிக்கவே இடப் பற்றாக்குறை ஏற்பட்டது. 

அதனால் 1940 இல் லோரோங் ஜாவாவில் உள்ள மற்றொரு கட்டடத்திற்கு இடமாற்றம் செய்யப்பட்டது. அரசாங்க நிதியுதவி பெற்று தமிழைப் பயிற்று மொழியாகக் கொண்ட பள்ளியாக மாற்றம் கண்டது. 

1949 ஆம் ஆண்டுக்குள் மாணவர்களின் எண்ணிக்கை 150 ஆக உயர்வு கண்டது. இடவசதி இல்லாத நிலையில் புதிய கட்டடம் கட்டப்பட வேண்டும் என்று கோரிக்கைகள் முன் வைக்கப்பட்டன.

மாணவர்களின் உடல்நலத்திற்கும் பாதுகாப்பிற்கும் பழைய கட்டடம் ஏற்புடையது அல்ல என்று முடிவு செய்யப்பட்டது. அதனால் லோரோங் ஜாவா தமிழ்ப்பள்ளி அருகில் இருந்த விவேகானந்தா தமிழ்ப்பள்ளியுடன் ஒன்றிணைக்கப்பட்டது. தலைமையாசிரியராக இராசையா பொறுப்பேற்றார். 96 மாணவர்கள் அப்பள்ளியில் கல்வியைத் தொடர்ந்தனர்.

1960 ஆம் ஆண்டு லோரோங் ஜாவா தமிழ்ப்பள்ளி மீண்டும் பழைய இடத்திலேயே செயல்பட ஆரம்பித்தது. தலைமையாசிரியர் சின்னத்தம்பியிடம் இருந்து வி. கந்தையா என்பவர் புதிய தலைமையாசிரியராகப் பொறுப்பேற்றார். பின்னர் 1973 ஆம் ஆன்டில் கி. தோமஸ் என்பவர் தலைமையாசிரியரானார். இவருடைய காலத்தில் இப்பள்ளி பெரும் மாறுதல்களைக் கண்டது. மாணவர்களின் எண்ணிக்கையும் அதிகரித்தது. அதனால் இரு வகுப்பறைகளைக் கொண்ட புதிய கட்டடமும் கட்டப்பட்டது.

லோரோங் ஜாவா தமிழ்ப்பள்ளியில் 1957 இல் இருந்து பணியாற்றிய தலைமையாசிரியர்களின் விவரங்கள்:
</br>



</doc>
<doc id="300609" url="https://ta.wikipedia.org/wiki?curid=300609" title="குத்தூ வீடு">
குத்தூ வீடு

குத்தூ வீடு அல்லது குத்தூ மனை (Guthu Mane) என்பது தற்போதய கர்நாடகத்தின் ஒரு பகுதியாக உள்ள துளு நாட்டின் பந்த் சமூகத்தினரின் பாரம்பரிய வீடுகள் ஆகும். பந்த் சமூகத்தினரின் தாய்மொழி துளு. இந்த மொழியில் பந்த் என்றால் வீரன் என்று பொருள். இதிலிருந்து பந்த் சமூகம் சத்திரிய குலமாக இருந்திருக்கிறது எனத் தெரிந்துகொள்ளலாம். இவர்களின் துளுநாடு தற்போது கேரளத்தின் ஒரு பகுதியையும், கர்நாடகத்தில் தென் கன்னட மாவட்டத்தையும் உள்ளடக்கியது. இப்பகுதியில் இவர்கள் மிகுதியான அளவில் வாழ்கிறார்கள்.

பந்த் மக்களின் பாரம்பரிய வீடுகளான குத்தூ வீடுகள் கூட்டுக் குடும்பங்களுக்கு ஏற்றவாறு பெரியதாக கட்டப்பட்டவை ஆகும். பொதுவாக இவர்கள் நிலக்கிழார்களாக இருந்ததால் இவர்களது வீடுகள் இவர்களின் தோட்டங்களுக்கு நடுவில் கட்டப்பட்டுள்ளன.

வீட்டின் முன் உள்ள நிலப்பகுதி ‘பகிமர் கந்தே’ என்று அழைக்கப்படும் இங்குதான் இம்மக்களின் முக்கியமான சடங்குகள் செய்யப்படும். மூங்கில் கம்புகளால் உருவாக்கப்பட்டுள்ள வீட்டின் முன் வாசலை ‘துடமே’ என்றும், வீட்டின் முன் பகுதியில் உள்ள வரந்தாவை ‘ஜால்’ என்றும், வீட்டின் நுழைவுப் பகுதியை ‘முகசாலே’ என்றும், வீட்டின் கதவுகளை ‘ஹெப்பகிலு’ என அழைக்கப்படுகிறனர். இக்கதவுகள் தேக்கு அல்லது கருங்காலி மரப் பலகைகளைக் கொண்டு நுட்பமான வேலைப்பாடுகளுடன் செய்யப்பட்டிருக்கும். முன்வாசலைத் தாண்டி உள்ளே நுழையும் பகுதி ‘அங்கலா’.என்று அழைக்கப்படுகிறது.

அலங்காவைத் இதைத்தாண்டினால் எதிர்ப்படுவது ‘சாவடி’ எனப்படும் அறையாகும். இதுதான் விட்டின் முதன்மையானப் பகுதியாகும். இந்தச் சாவடி அறை மரத் தூண்களால் உருவாக்கப்பட்டிருக்கும். அதன் மேற்பகுதியில் உள்ள மரம் வேலைப்பாடுகள் கொண்டதாக இந்து புராணக் கதைகள், பறவைகள், விலங்குகள், துளு நாட்டுச் சிறப்புகள் போன்றவை சிற்பங்களாகச் செதுக்கப்பட்டிருக்கும். இந்த அறையில் இருக்கும் கம்பீரமான மர இருக்கையை ”நியாயபீட” என அழைக்கின்றனர். இதுதான் அந்த வீட்டின் முடிவெடுக்கும் அதிகாரமுள்ள மூத்த தாய் அமருமிடம். ஏனென்றால் இச்சமூகம் ஒரு தாய்வழிச் சமூகமாகும். சாவடிக்கு அடுத்துள்ள பகுதி ‘நடுமனே’ என்பதாகும். இது பெண்கள் மட்டும் புழங்கும் பகுதி. இந்த அறையின் கதவுகள் பலா மரத்தால் செய்யப்பட்டவை. இந்த நடுமனையில்தான் பெண்கள் பயன்படுத்தும் பொருள்களான நகைகள் போன்றவை வைக்கும் அலமாரி போன்றவை இருக்கும். இதற்கு அடுத்தபடியாக ‘பண்டசால’ என்னும் கிடங்கு அறை உள்ளது. 
சாவடி அறையின் மூலையில் மாடிக்குச் செல்ல படிக்கட்டுகள் இருக்கும். மாடியில் பல படுக்கையறைகள் கொண்டிருக்கும். மாடியில் தென் மேற்கு மூலையில்தான் குடு்ம்பத் தலைவியின் பெரிய படுக்கையறை இருக்கும். குளியலறை பெரும்பாலும் வீட்டின் பின்புறத்தில் அமைந்திருக்கும். இவ்வீடுகளில் வீட்டைவிட்டுத் தள்ளி ஒரு அறை மட்டும் தனியாக இருக்கும்.இது ‘சுதகதகோனே’ என அழைக்கப்படுகிறது. இந்த அறை மாதவிடாய் காலத்தில் பெண்கள் தங்குவதற்கான அறையாகும். 

வீட்டின் நடுப்பகுதி மேற்கூரையில்லாமல் திறந்த வெளி முற்றமாக இயற்கை வெளிச்சத்தையும் காற்றையும் பயன்படுத்தும் வகையில் உள்ளது. இந்தப் பகுதியில் துளசிச் செடி வளர்க்கும் வழக்கம் உள்ளது. மழை நீர் சேமிப்பதற்கான பாத்திரங்கள் இந்தப் பகுதியில் வைக்கப்பட்டிருக்கும்.﻿﻿﻿﻿﻿﻿ பந்த் வீடுகள் கட்டிட அமைப்பில் ஏறக்குறைய கேரளத்து நாயர்களின் தரவாட்டு வீடுகளை ஒத்ததாக உள்ளன. ஆனால் கேரள வீடுகளைவிட இந்த குத்தூ வீடுகள் உயரமான கூரைகளைக் கொண்டவை.



</doc>
<doc id="300612" url="https://ta.wikipedia.org/wiki?curid=300612" title="2016 இந்தியன் பிரீமியர் லீக்">
2016 இந்தியன் பிரீமியர் லீக்

2016 இந்தியன் பிரீமியர் லீக் (சுருக்கமாக ஐபிஎல் 9 அல்லது 2016 ஐபிஎல்), ன்பது இந்தியாவில் ஆண்டுதோறும் நடைபெறும் இருபது20 துடுப்பாட்டப் போட்டித் தொடரான இந்தியன் பிரீமியர் லீக்கின், ஒன்பதாவது பருவ நிகழ்வாகும். இதனை இந்தியத் துடுப்பாட்டக் கட்டுப்பாடு வாரியம் (பிசிசிஐ) நடத்தி வருகிறது. 2007இல் தொடங்கிய இந்தியன் பிரீமியர் லீக்கில் எட்டு பருவங்கள் ஏற்கனவே முடிந்துள்ளன. ஒன்பதாவது பருவமான இப்பருவத்தில் எட்டு அணிகள் பங்கேற்கின்றன. இப்பருவம் 9 ஏப்ரல் முதல் 29 மே 2016 வரை நடைபெறும். இப்பருவத்தில் மொத்தமாக 60 போட்டிகள் நடக்கவுள்ளன. இந்தப்பருவத்தில் சென்னை சூப்பர் கிங்ஸ், ராஜஸ்தான் ராயல்ஸ் ஆகிய அணிகளுக்குப் பதிலாக புதிதாக இரண்டு அணிகள் விளையாடுகின்றன. ராஜ்கோட் நகரத்தை மையமாக கொண்டு குஜராத் லயன்சு அணியும், புனே நகரத்தை மையமாக கொண்டு ரைசிங் புனே சூப்பர்ஜியான்ட்சு அணியும் விளையாடுகின்றன. இந்த இரு அணிகளும் 2017 வரையான இரண்டு ஆண்டுகளுக்கு சென்னை சூப்பர் கிங்ஸ், ராஜஸ்தான் ராயல்ஸ் போன்ற அணிகளுக்கு பதிலாக விளையாடும்.

லீக் விளையாடிற்கு பத்து இடங்கள் தெரிவு செய்யப்பட்டுள்ளன. முதலாவது தெரிவினரை பெங்களூர் ஏற்கும், இரண்டாவது தெரிவினரையும் வெளியேறுபவர்களையும் புனே ஏற்கும். இறுதி மும்பையில் நடைபெறும்.



</doc>
<doc id="300613" url="https://ta.wikipedia.org/wiki?curid=300613" title="குஜராத் லயன்சு">
குஜராத் லயன்சு

குஜராத் லயன்சு (often abbreviated as GL) என்பது இந்தியன் பிரீமியர் லீக்கின் ஒன்பதாவது மற்றும் பத்தாவது பருவம் மட்டும் விளையாடும் துடுப்பாட்ட அணி ஆகும். இது ராஜ்கோட், குசராத்து நகரத்தை மையமாக கொண்டுள்ளது. தவறான முறையில் சூதாட்டத்தில் ஈடுபட்ட உரிமையாளர்களை கொண்ட இரு அணிகளான சென்னை சூப்பர் கிங்ஸ் மற்றும் ராஜஸ்தான் ராயல்ஸ் ஆகியவற்றின் தண்டனை காரணமாக இரு வருடம் அந்த அணிகள் இந்தியன் பிரீமியர் லீக் தொடரில் விளையாட இயலாது. அவற்றின் இடத்தை நிரப்ப இந்த அணி விளையாடுகிறது.


</doc>
<doc id="300614" url="https://ta.wikipedia.org/wiki?curid=300614" title="சிராவஸ்தி மாவட்டம்">
சிராவஸ்தி மாவட்டம்

சிராவஸ்தி மாவட்டம் (Shravasti District), இந்தியாவின் உத்தரப் பிரதேச மாநிலத்தின் 70 மாவட்டங்களில் ஒன்றாகும். இம்மாவட்டத் தலைமையிட நகரம் பிங்கா ஆகும். தேவி படான் கோட்டத்தில் உள்ள இம்மாவட்டம் நேபாள எல்லையை ஒட்டி அமைந்துள்ளது.
பகாராயிச் மாவட்டத்தின் பகுதிகளைக் கொண்டு புதிதாக துவக்கப்பட்ட சிராவஸ்தி மாவட்டம், உத்தரப் பிரதேச மாநிலத்தின் தலைநகரம் லக்னோவிலிருந்து 175 கி மீ தொலைவில் இந்திய - நேபாள நாடுகளின் எல்லை ஓரத்தில் அமைந்துள்ளது. இம்மாவட்டத்தைச் சுற்றி
பகராயிச் மாவட்டம், பலராம்பூர் மாவட்டம், கோண்டா மாவட்டம் எல்லைகளாக அமைந்துள்ளது. சிராவஸ்தியில் ரப்தி ஆறு பாய்கிறது.

கி மு ஆறாம் நூற்றாண்டில் சிராவஸ்தி நகரம் கோசல நாட்டின் தலைநகராக விளங்கியது.

கி மு ஆறாம் நூற்றாண்டில் சிராவஸ்தி நகரம் கோசல நாட்டின் தலைநகராக விளங்கியது. சாதுர்மாஸ்ய விரதத்தின் போது கௌதம புத்தர் சிராவஸ்தி நகரத்தில் நான்கு மாதங்கள் சீடர்களுடன் தங்குவது வழக்கம்.
அசோகர் நிறுவிய ஸ்தூபிகள், பௌத்த விகாரைகள் சிராவஸ்தியில் உள்ளது. சமண சமய தீர்த்தங்கரர் சம்பவநாதர் சிராவஸ்தி நகரத்தில் பிறந்தவர் என்பதால், பௌத்தர்களுக்கும் சமணர்களுக்கும் பண்டைய சிராவஸ்தி நகரம் புனித தலமாக விளங்குகிறது.

வேத கால இச்வாகு குலத்தின் எட்டாவது மன்னர் சிராவஸ்து இந்நகரை நிறுவியதால் இந்நகரத்திற்கு சிராவஸ்தி எனப் பெயராயிற்று. கி மு ஐந்தாம் நூற்றாண்டில் சிராவஸ்தி நகரத்தின் மக்கட்தொகை 9,00,000-ஆக இருந்தது என்றும், இம்மக்கட்தொகை மகத நாட்டின் மக்கட்தொகையை விட கூடுதலாக இருந்தது எனவும் பண்டைய வரலாற்று ஆசிரியர்கள் கூறுகின்றனர்.

சிராவஸ்தி மாவட்டம் தில்லி சுல்தானகம் மற்றும் மொகலாயப் பேரரசின் அவத் மாகாணத்தின் பகுதியாக இருந்தது. சிராவஸ்தி மாவட்டத்தின் தெற்கில் கோண்டா மாவட்டம்,மேற்கில் பகராயிச் மாவட்டம் கிழக்கில் பலராம்பூர் மாவட்டம், வடக்கில் நேபாளம் எல்லைகளாக கொண்டது.

2011 ஆம் ஆண்டு இந்திய மக்கள் தொகை கணக்கெடுப்பின் படி இம்மாவட்டத்தின் மொத்த மக்கள் தொகை 1,114,615 ஆக உள்ளது. மக்கள் தொகையில் 594,318 ஆண்களும் மற்றும் 520,297 பெண்களும் உள்ளனர். பாலின விகிதம் ஆயிரம் ஆண்களுக்கு 875 பெண்கள் வீதம் உள்ளனர். 1,948 சதுர கிலோ மீட்டர் பரப்பளவு கொண்ட இம்மாவட்டத்தின் மக்கள் தொகை அடர்த்தி ஒரு சதுர கிலோ மீட்டர் பரப்பளவில் மக்கள் வாழ்கின்றனர். இம்மாவட்டத்தின் சராசரி படிப்பறிவு 49.13% ஆகவும், ஆண்களின் படிப்பறிவு 59.55% ஆகவும், பெண்களின் படிப்பறிவு 37.07%% ஆகவும் உள்ளது. ஆறு வயதிற்குட்பட்ட குழந்தைகளின் எண்ணிக்கை ஆக உள்ளது. 
உத்தரப் பிரதேச பிரதேச மாநிலத்தின் ஆட்சி மொழியான இந்தி மொழியுடன், உருது மற்றும் அவதி போன்ற வட்டார மொழிகளும் இம்மாவட்டத்தில் பேசப்படுகிறது.

2006-ஆம் ஆண்டில் பொருளாதாரத்தில் மிகவும் பின் தங்கிய இந்தியாவின் 250 மாவட்டங்களில் சிராவஸ்தி மாவட்டமும் ஒன்றாக இந்திய அரசு அறிவித்துள்ளதால், இம்மாவட்டத்தின் ஊரக வளர்ச்சித் திட்டங்களுக்கு இந்திய அரசின் பஞ்சாயத்து ராஜ் அமைச்சகம் ஆண்டு தோறும் நிதியுதவி வழங்கப்படுகிறது. 
உத்தர பிரதேச மாநிலத்தில் பொருளாதாரத்தில் மிகவும் பின் தங்கிய 34 மாவட்டங்களில் சிராவஸ்தி மாவட்டமும் ஒன்றாகும்.




</doc>
<doc id="300618" url="https://ta.wikipedia.org/wiki?curid=300618" title="தகடுபதித்த வலைக்கவசம்">
தகடுபதித்த வலைக்கவசம்

தகடுபதித்த வலைக்கவசம் (plated mail, plated chainmail) 

இவ்வகை கவசம் மத்திய கிழக்கு நாடுகள், ஜப்பான், சீனா, கொரியா, வியட்நாம், நடு ஆசியா, இந்தியா, கிழக்கு ஐரோப்பா ஆகிய நாடுகளில் உபயோகிக்கப்பட்டது.



</doc>
<doc id="300624" url="https://ta.wikipedia.org/wiki?curid=300624" title="பேகம்பூர்">
பேகம்பூர்

பேகம்பூர் ("Begampur") என்பது திண்டுக்கல் நகரத்தில் உள்ள ஒரு முக்கிய பகுதி ஆகும்.இது திண்டுக்கல்லில் மதுரை சாலையில் அமைந்துள்ளது.

முன்பு திண்டுக்கல் திப்பு சுல்தானின் தந்தை ஹைதர் அலியின் முக்கியமான படைத் தளங்களில் ஒன்று .ஹைதர் அலி அவர்களின் இளைய சகோதரி, அமீருன்னிசா பேகம் ஆவார்.அமீருன்னிசா பேகத்தின் கணவர் மிர்சா அலிக்கான் (Mirza ali khan) ஆவார்.அமீருன்னிசா பேகம் கி.பி.1772 ல் திண்டுக்கல்லில் மரணமடைந்தார்.அவர் திண்டுக்கல் பெரிய பள்ளி வாசலில் அடக்கம் செய்யப்பட்டுள்ளார். அமீருன்னிசா பேகம் பெயரால் இந்த பகுதி பேகம்பூர் என்று அழைக்கப்படுகிறது..

பேகம்பூர் பெரிய பள்ளிவாசல் ஹைதர் அலி ஆட்சி காலத்தில் கட்டப்பட்டது. இந்த பழமையான மசூதி 300 வருடங்களுக்கும் முந்தையது.அமீருன்னிசா பேகம் பெயரால் இந்த பகுதி பேகம்பூர் என்றும்,இந்த மசூதி பேகம்பூர் பெரிய பள்ளி வாசல் என்றும் திண்டுக்கல் பகுதியில் அழைக்கப்படுகிறது.

அமீருன்னிசா பேகம் பெயரால் பேகம்பூரில் அரசு உதவி பெறும் அமீருன்னிசா பேகம் ஓரியண்டல் மகளிர் மேல்நிலைப்பள்ளி இயங்கி வருகிறது.இது இப்பகுதி மகளிருக்கு கல்விக்காக முக்கியத்துவம் வாயந்தது. 


</doc>
<doc id="300636" url="https://ta.wikipedia.org/wiki?curid=300636" title="கலோல் மாவட்டம்">
கலோல் மாவட்டம்

கலோல் வட்டம், இந்திய மாநிலமான குஜராத்தின் காந்திநகர் மாவட்டத்தில் உள்ளது.

இந்த வட்டத்தில் உள்ள ஊர்கள் மான்சா சட்டமன்றத் தொகுதிக்கும், கலோல் சட்டமன்றத் தொகுதிக்கும் உட்பட்டது. இந்த வட்டம் மகேசனா மக்களவைத் தொகுதியிலும், காந்திநகர் மக்களவைத் தொகுதியிலும் உள்ளது.

இந்த வட்டத்தில் கீழ்க்காணும் ஊர்கள் உள்ளன.



</doc>
<doc id="300637" url="https://ta.wikipedia.org/wiki?curid=300637" title="மாண்சா வட்டம்">
மாண்சா வட்டம்

மாண்சா வட்டம், இந்திய மாநிலமான குஜராத்தின் காந்திநகர் மாவட்டத்தில் உள்ளது.

இந்த வட்டம் மாண்சா சட்டமன்றத் தொகுதிக்கும், மகேசனா மக்களவைத் தொகுதிக்கும் உட்பட்டது.

இந்த வட்டத்தில் கீழ்க்காணும் ஊர்கள் உள்ளன.



</doc>
<doc id="300641" url="https://ta.wikipedia.org/wiki?curid=300641" title="காந்திநகர் வட்டம்">
காந்திநகர் வட்டம்

காந்திநகர் வட்டம், இந்திய மாநிலமான குஜராத்தின் காந்திநகர் மாவட்டத்தில் உள்ளது.

இந்த வட்டத்தில் உள்ள ஊர்கள் காந்திநகர் வடக்கு மக்களவைத் தொகுதி, காந்திநகர் தெற்கு மக்களவைத் தொகுதியிலும் உள்ளன.



</doc>
<doc id="300648" url="https://ta.wikipedia.org/wiki?curid=300648" title="பின்னல் கவசம்">
பின்னல் கவசம்

பின்னல் கவசம் (ஆங்கிலம்: "Lamellar armour, லேமெல்லார் ஆர்மர்") என்பது இரும்பு, பதனிட்ட தோல், அல்லது வெண்கலத்தாலான சிறு செவ்வக தகடுகளை வரிசையாக பின்னி உருவான ஒரு முற்கால உடற்கவசம் ஆகும். பின்னல் கவசம் வெவ்வேறு வகைகளாக கிழக்கு ஐரோப்பா, மத்திய கிழக்கு மற்றும் ஆசியா முழுவதும் பயன்படுத்தப்பட்டன.

பின்னல் கவசம், மூன்று முற்கால கவசங்களுள் ஒன்றாகும், மற்றவை செதில் கவசம் மற்றும் அடுக்குக் கவசம் ஆகும். 

பின்னல் கவசம், "லாமெள்ளே" என்றழைக்கப்படும் துளையிடப்பட்ட சிறிய தட்டுகளை வரிசையாக சேர்த்துக் கட்டி செய்யப்பட்டது.

செதில் கவசத்தைப்போல் துணியை பின்புலமாக, பின்னல் கவம் கொண்டிருக்காது.
ரோமானியர்கள் இவ்வகை கவசத்தை லோரிக்கா புளுமாட்டா என்றழைப்பர்.

ஜப்பானிய பின்னல் கவசம் இரு வகைப்படும், குறுகலான தட்டுகளால் ஆன "ஹோன் கோசேன்", மற்றும் அகலமான தட்டுகளால் ஆன "ஹோன் ஐயோசென்". 


</doc>
<doc id="300655" url="https://ta.wikipedia.org/wiki?curid=300655" title="தஹேகாம் வட்டம்">
தஹேகாம் வட்டம்

தஹேகாம் வட்டம், இந்திய மாநிலமான குஜராத்தின் காந்திநகர் மாவட்டத்தில் உள்ளது.

இந்த வட்டம் தஹேகாம் சட்டமன்றத் தொகுதிக்கும், கிழக்கு அகமதாபாத் மக்களவைத் தொகுதிக்கும் உட்பட்டது.




</doc>
<doc id="300657" url="https://ta.wikipedia.org/wiki?curid=300657" title="159பி / லோனியோசு">
159பி / லோனியோசு

159பி / லோனியோசு "(159P/LONEOS)" என்பது சூரியக் குடும்பத்தில் வந்த ஒரு காலமுறை வால்வெள்ளி ஆகும்.



</doc>
<doc id="300658" url="https://ta.wikipedia.org/wiki?curid=300658" title="அடுக்குக் கவசம்">
அடுக்குக் கவசம்

அடுக்குக் கவசம் (ஆங்கிலம்: "Laminar armour, லேமினார் ஆர்மர்"; இலத்தீன்: " Lamina, லேமினா" - அடுக்கு) என்பது பின்னல் கவசம்போல் தனித்தனி சிறிய தட்டுகளை பின்னிக் கட்டாமல், கனமான கவச தகடுகளை ஒன்றின்மீது ஒன்றாக வைத்து செய்யப்படும் ஒரு வகை கவசமாகும். பிரபல உதாரணமாக லோரிக்கா செக்மெண்டேட்டா மற்றும் குறிப்பிட்ட சில சாமுராய் கவசங்கள். 




</doc>
<doc id="300663" url="https://ta.wikipedia.org/wiki?curid=300663" title="டீசா வட்டம்">
டீசா வட்டம்

டீசா வட்டம், இந்திய மாநிலமான குஜராத்தின் பனாஸ்காண்டா மாவட்டத்தில் உள்ளது.

இந்த வட்டத்தில் உள்ள ஊர்கள் டீசா சட்டமன்றத் தொகுதியிலும், தேவ்தர் சட்டமன்றத் தொகுதியிலும் உள்ளது. இந்த வட்டம் பனாஸ்காண்டா மக்களவைத் தொகுதிக்கு உட்பட்டது.

இந்த வட்டத்தில் உள்ள ஊர்களை கீழே காணலாம்.



</doc>
<doc id="300665" url="https://ta.wikipedia.org/wiki?curid=300665" title="பிறையன் ஜோசப்சன்">
பிறையன் ஜோசப்சன்

பிறையன் ஜோசப்சன் ("Brian David Josephson") கேம்பிரிச்சுப் பல்கலைகழகத்தின் கோட்பாட்டுவாத இயற்பியலாளர். மீக்கடத்துத்திறன் பற்றிய ஆராய்ச்சிக்காக மிகவும் புகழ்பெற்றவர். 1962ல், இவரது 22ம் வயதில் முனைவர் பட்டத்திற்கான ஆராய்ச்சியில் ஜோசப்சன் விளைவை யூகித்ததற்காக இயற்பியலுக்கான நோபல் பரிசு 1973ம் ஆண்டு இவருக்கு வழங்கப்பட்டது.


</doc>
<doc id="300666" url="https://ta.wikipedia.org/wiki?curid=300666" title="அவத்">
அவத்

தில்லி சுல்தானகம், முகலாயர் மற்றும் கிழக்கிந்திய கம்பெனி ஆட்சியாளர்களால் அவத் அல்லது அயோத்தி (Awadh - Awadhi-Oudh), (இந்தி|अवध) (உருது:|اودھ) ), எனப் பலவாறாக அழைக்கப்பட்டதே பாரதத்தின் பண்டைய கோசல நாடாகும் நாடாகும். பொதுவாக சமசுகிருதம் - பாரசீக மொழிகள் கலந்த அவதி மொழி பேசப்பட்ட பகுதிகளை அவத் என்பர்.

அக்பர் ஆட்சிக் காலத்தில் பதினாறாம் நூற்றாண்டின் பிற்பகுதியில் இப்பகுதியை அவத் என அழைக்கப்பட்டது.

பிரித்தானியாவின் இந்தியப் பேரரசின் ஆவணங்கள் அயோத்தியை அவத், அவுத், உத் என குறித்துள்ளது. பிரித்தானியர்கள் தற்கால உத்தரப் பிரதேச மாநிலத்தில் இப்பகுதியை இந்திய விடுதலைக்கு முன்பு வரை ஆக்ரா மற்றும் அவுத் ஐக்கிய மாகாணம் எனக் குறித்துள்ளனர்.

முகமது ஷா தலைமையிலான முகலாயப் பேரரசு வீழ்ச்சி அடைந்து கொண்டிருந்த நேரத்தில், அவுத் பகுதியின் ஆளுனராக இருந்த சதாத் அலி கான் என்பவர் அயோத்திக்கு அருகில் பைசாபாத் நகரத்தை நிறுவி 1719-ஆம் ஆண்டில் அவத் பகுதியின் நவாப் ஆனார். அவரும் அவரது 12 வாரிசுகளும் அவத் பகுதியை 1719 முதல் 1858 முடிய அவுத் நவாப்புகள் என்ற பெயரில் 139 ஆண்டுகள் ஆண்டனர். 

1857 சிப்பாய் கலவரத்திற்குப் பின்னர் பிரித்தானியாவின் இந்திய அரசின் துணைப்படைத் திட்டத்தை ஏற்ற அயோத்தி சுல்தான்களின் தனியுரிமை ஆட்சிக்கு முற்றுப்புள்ளி வைத்து, பிரித்தானிய இந்திய அரசுக்கு ஆண்டு தோறும் கப்பம் செலுத்தும் சுதேச சமஸ்தானம் என்ற நிலைக்கு தள்ளப்பட்டனர்.

1858ல் இந்தியத் தலைமை ஆளுநர் வாரன் ஹேஸ்டிங்ஸ் அறிவித்த அவகாசியிலிக் கொள்கைப்படி, வாரிசு அற்ற அவத் இராச்சியத்தை பிரித்தானிய இந்திய அரசுடன் இணைத்தனர்.

அவத் பகுதியின் புவியியலை அடிப்படையாகக் கொண்டு, நவீனகால கால கூற்றின் படி, அவத் பகுதி என்பது தற்கால உத்தரப் பிரதேச மாவட்டங்களான அவத் பகுதியைச் சேர்ந்த அம்பேத்கர் நகர் மாவட்டம், பகராயிச் மாவட்டம், பலராம்பூர் மாவட்டம், பாராபங்கி மாவட்டம், பஸ்தி மாவட்டம், பைசாபாத் மாவட்டம், கோண்டா மாவட்டம், ஹர்தோய் மாவட்டம், லக்கிம்பூர் கேரி மாவட்டம், லக்னோ மாவட்டம், பிரத்தாப்புகர் மாவட்டம், ரேபரேலி மாவட்டம், சிராவஸ்தி மாவட்டம், சுல்தான்பூர் மாவட்டம், சித்தார்த் நகர் மாவட்டம், உன்னாவு மாவட்டம், சீதாபூர் மாவட்டம் மற்றும் கங்கை சமவெளியின் தெற்கு பகுதிகளான கான்பூர் மாவட்டம், பதேபூர் மாவட்டம், கௌசாம்பி மாவட்டம், அம்ரோகா மாவட்டம் மற்றும் அலகாபாத் மாவட்டம் ஆகிய 22 மாவட்டங்கள் அவத் பகுதியாகும்.

இந்தியாவின் கோதுமை, நெல் மற்றும் கரும்புக் களஞ்சியம் எனப்படும் கங்கை ஆற்றுக்கும் யமுனை ஆற்றுக்கு இடைப்பட்ட தோப் (Doab) சமவெளியில் அவத் நாட்டின் புவியியல் பகுதி அமைந்திருந்தது.
1350-ஆம் ஆண்டு முதல் 1947 முடிய அவத் பகுதியை தில்லி சுல்தானகம், மொகலாயர்கள், அவத் நவாப்புகள், கிழக்கிந்திய கம்பெனி ஆட்சியாளர்கள், பிரித்தானிய அரசு ஆண்டனர்.

1394 முதல் 1478 வரை அவத் பகுதி ஜவுன்பூர் சுல்தானகத்தின் கட்டுக்குள் இருந்தது. 1555-இல் உமாயூன் காலத்தில் அவத் பகுதி மொகலாயப் பேரரசில் இணைக்கப்பட்டு, அவத் அப்பகுதிக்கு ஒரு ஆளுனரும் நியமிக்கப்பட்டார்.

அவத் பகுதியின் ஆளுனராக நியமிக்கப்பட்ட பாரசீக நாட்டைச் சேர்ந்த 
சியா முஸ்லீமான சதாத் அலி கான், முகலாயப் பேரரசு வீழ்ச்சி அடையும் நிலையில் இருந்த போது, 1719-இல் அவுத் பகுதியின் நவாப் (மன்னர்) ஆக பட்டம் சூட்டிக் கொண்டு, அவரும் அவரது வாரிசுகளுமாக 13 நவாப்புகள், 1719 முதல் 1948 முடிய 139 ஆண்டுகள் அவத் பகுதியை ஆண்டனர்.

சிப்பாய்1857 சிப்பாய் கிளர்ச்சிக்குப் பின் அவத் நவாப்புகள் பிரித்தானிய இந்திய அரசின் கட்டுப்பாட்டின் கீழ் தனியுரிமையின்றி சுதேச சமஸ்தான மன்னர்களாக 1858 வரை ஆண்டனர். பின்னர் அவகாசியிலிக் கொள்கையின் படி, அவத் இராச்சியம் பிரித்தானிய இந்திய அரசுடன் இணைக்கப்பட்டது. 

இந்திய விடுதலைக்குப் பின்னர் அயோத்தி நவாப்புகளின் கீழ் இருந்த அவத் பகுதி இந்தியாவின் உத்தரப் பிரதேச மாநிலத்துடன் இணைக்கப்பட்டது.



</doc>
<doc id="300670" url="https://ta.wikipedia.org/wiki?curid=300670" title="சாம்லி மாவட்டம்">
சாம்லி மாவட்டம்

சாம்லி மாவட்டம் ("Shamli district") இந்தியாவின் உத்தரப் பிரதேச மாநிலத்தின் 70 மாவட்டங்களில் ஒன்றாகும். இம்மாவட்டத் தலைமையிட நகரம் "சாம்லி" ஆகும். இது சகரன்பூர் கோட்டத்தில் அமைந்துள்ளது.

இம்மாவட்டம் முசாபர்நகர் மாவட்டத்தின் மூன்று வட்டங்களைக் கொண்டு 28 செப்டம்பர் 2011 அன்று பிரபுத்த நகர் மாவட்டம் என்ற பெயரில் நிறுவப்பட்டது. மக்களின் எதிர்ப்பால் சூலை 2012 அன்று பிரபுத்த நகர் மாவட்டத்தின் பெயரை சாம்லி மாவட்டம் என மாற்றப்பட்டது. 

இம்மாவட்டம் தில்லியிலிருந்து கிழக்கே 100 கி மீ தொலைவில் அமைந்துள்ளது. கங்கைச் சமவெளியில் அமைந்த இம்மாவட்டத்தில் கரும்பு வேளாண்மைத் தொழில் சிறப்பாக உள்ளது.

கங்கைச் சமவெளியில் யமுனை ஆற்றின் கிழக்கே அமைந்த இம்மாவட்டம், அரியானா - உத்தரப் பிரதேச மாநில எல்லையில் அமைந்துள்ளது. 


சாம்லி மாவட்டம் சாம்லி, கைரானா மற்றும் ஓன் (Oon) என மூன்று வருவாய் வட்டங்களைக் கொண்டது. மேலும் ஊரக வளர்ச்சிக்காக தானாபவன், சாம்லி, ஓன் கந்துலா மற்றும் கைரானா என ஐந்து ஊராட்சி மன்றங்களைக் கொண்டுள்ளது.

இம்மாவட்டம் சாம்லி, தனபவன் மற்றும் கைரானா என மூன்று சட்டமன்றத் தொகுதிகளைக் கொண்டது. இம்மூன்று சட்டமன்ற தொகுதிகளும் கைரானா மக்களவைத் தொகுதியின் வருகிறது.

2001 ஆம் ஆண்டு இந்திய மக்கள் தொகை கணக்கெடுப்பின் படி இம்மாவட்டத்தின் மொத்த மக்கள் 12,73,578 ஆகும். அதில் ஆண்கள் 54% ஆகவும்; பெண்கள் 46% ஆகவும் உள்ளனர். கிராமப்புறங்களில் % மக்களும்; நகரப்புறங்களில் மக்களும் % வாழ்கின்றனர். கடந்த பத்தாண்டுகளில் (2001-2011) மக்கள் தொகை வளர்ச்சி விகிதம் ஆக உயர்ந்துள்ளது. மக்கள் தொகையில் ஆண்களும் மற்றும் பெண்களும் உள்ளனர். சராசரி படிப்பறிவு 59.5% ஆகவும்; ஆண்களின் படிப்பறிவு 64% ஆகவும்; பெண்களின் படிப்பறிவு 57% ஆகவும் உள்ளது. ஆறு வயதிற்குட்பட்ட குழந்தைகள் மொத்த மக்கள் தொகையில் 15% ஆக உள்ளனர்.

இம்மாவட்டத்தில் [[இந்து சமயம்|இந்து சமயத்தவர்கள் மற்றும் [[இசுலாம்| இசுலாமிய சமய]] மக்கள் தொகை கூடுதலாகவும்; [[கிறித்தவம்|கிறித்தவ]], [[சீக்கியம்|சீக்கிய]], [[பௌத்தம்|பௌத்த]], [[சமணம்|சமண]] சமய மக்கள் தொகை குறைந்த அளவிலு உள்ளது.

உத்தரப் பிரதேச பிரதேச மாநிலத்தின் ஆட்சி மொழியான [[இந்தி மொழி|இந்தி மொழியுடன்]], [[உருது மொழி|உருது]] மற்றும் வட்டார மொழிகளும் இம்மாவட்டத்தில் பேசப்படுகிறது.

கங்கைச் சமவெளியில் அமைந்த இம்மாவட்டத்தில் வேளாண்மைத் தொழில் சிறப்பாக உள்ளது. கோதுமை, நெல் மற்றும் கரும்பு அதிக அளவில் பயிரிடப்படுகிறது.

கரும்பாலைகள், இரும்பாலைகள் மற்றும் காகித ஆலைகள் அதிகம் கொண்டது.

[[பகுப்பு:உத்தரப் பிரதேசத்தில் உள்ள மாவட்டங்கள்]]


</doc>
<doc id="300671" url="https://ta.wikipedia.org/wiki?curid=300671" title="1549">
1549

ஆண்டு 1549 (MDXLIX) பழைய யூலியன் நாட்காட்டியில் செவ்வாய்க்கிழமையில் துவங்கிய ஒரு சாதாரண ஆண்டு ஆகும்.




</doc>
<doc id="300675" url="https://ta.wikipedia.org/wiki?curid=300675" title="புங்கா வீடு">
புங்கா வீடு

புங்கா வீடுகள் (Bhunga) என்பவை இந்தியாவின், குசராத் மாநிலத்தின் கட்ச மாவட்டத்தில் உள்ள பாரம்பரிய வீடுகளாகவும், புவி அதிர்ச்சியைத் தாங்கக்கூடியவாறு, குறைந்த செலவில் கட்டப்படும் வீடுகளாகும்.

1819 ஆம் ஆண்டு இன்றைய குசராத் மாநிலத்தின் கட்ச் பகுதியில் மிகப்பெரிய நில நடுக்கம் ஏற்பட்டது. இது ரிக்டர் அளவில் எட்டாகப் பதிவாகியிருந்தது. அதுவரை நடந்த பூகம்பங்களில் இதுவே அதிகமான ரிக்டர் அளவாகும். இதனால் இப்பகுதியில் உள்ள தேரா, காத்ரா, மோதலா ஆகிய நகரங்களில் இருந்த வீடுகள் முழுவதுமாக மண்ணோடு மண்ணாகின. இந்த நிலநடுக்கப் பாதிப்புக்குப் பிறகு அந்தப் பகுதி கொத்தனார்கள் கூடி நிலநடுக்கத்தால் பாதிக்காத வீடுகளை வடிவமைக்க ஆலோசித்தனர். அவர்கள் தங்களின் மரபார்ந்த பழைய கட்டிடக் கலையில் இருந்து மண் வீடுகளின் தொழில்நுட்பத்தைக் கொண்டு புதிய வகையில் வீடுகளை உருவாக்கத் தொடங்கினர். அவையே "புங்கா வீடுகள்" என அழைக்கப்படுவன.

இந்தப் புங்கா வீடுகள் குஜராத்தின் கட்ச் மாவட்டத்தின் வடபகுதியில் உள்ள கிராமப்பகுதிகளில் பெருமளவு கட்டப்பட்டன. குறிப்பாக பந்நி, பச்சாவ் ஆகிய பகுதிகளில் மிகுதியாகக் கட்டப்பட்டன. முதலில் ஒரு குறிப்பிட்ட பிரிவினர் மட்டும் இந்த வீடுகளை கட்டும் தொழில்நுட்பத்தை அறிந்தவர்களாக இருந்தனர். அவர்கள் வழியாக கட்ச் மாவட்டத்தின் மற்ற பகுதிகளிலும் இவ்வகை வீடுகள் கட்டப்பட்டன.

பந்நி பகுதி கற்களும், ஜல்லிகளும் இல்லாப் பகுதி என்றாலும், களிமண் நிறைந்த பகுதியாக இருந்தது. இதனால் கட்டுமானத்துக்குக் களிமண்ணைதான் கட்டாயம் பயன்படுத்த வேண்டிய சூழல் நிலவியது. மேலும் இப் பகுதியில் பல வகையான மரங்களும் புற்களும் காணப்பட்டதால், இவற்றையும் கட்டுமானப் பொருள்களாகப் பயன்படுத்தி வருகின்றனர். இதனால்தான் இந்தப் பகுதியில் கட்டப்படும் புங்கா வீடுகள், களிமண்ணையும் மரங்களையும் புற்களையும் கொண்டு கட்டப்படுகின்றன. புங்கா வீடுகளின் சிறப்பு கட்டுமானப் பொருள்களை மற்ற பகுதிகளில் இருந்து தருவிக்காமல், அந்தந்தப் பகுதிகளில் கிடைக்கும் பொருள்களைக் கொண்டே சுய சார்புடன் கட்டுமானம் செய்கின்றனர்.

கட்ச் மாவட்டத்தின் பச்சாவ் பகுதி கட்ச் பாலைவனப் பகுதியைச் சேர்ந்ததாகும். இங்கு காலோ துங்கர், கரோ துங்கர் என்னும் இரு மலைகள் உள்ளன. இந்தப் பகுதியில் சுண்ணாம்புக் கற்கள் அதிக அளவில் கிடைக்கின்றன. எனவே இந்தப் பகுதியில் கட்டப்படும் புங்கா வீடுகள் சுண்ணாம்புக் கற்களையும் கட்டுமானப் பொருள்களாகக் கொள்கின்றன.

புங்கா வீடுகள் பல அறைகளின் தொகுப்பாக உள்ளன. ஒவ்வொரு அறையும் வட்டவடிவில் கட்டப்பட்டிருக்கின்றன. ‘வாஸ்’ என அழைக்கப்படும் தாழ்வாரம் ஒவ்வொரு புங்காவையும் இணைப்பதற்குப் பயன்படுகிறது. இந்தத் தாழ்வாரப் பகுதிகளில்தான் அவர்களின் பெரும்பாலான தினசரி வேலைகள் நடைபெறுகின்றன. ஒரு புங்காவுக்குள் எந்த அறையும் கிடையாது. படுக்கையறையாக ஒரு புங்காவும் வரவேற்பறையாகவும் ஒரு புங்காவும் பயன்படுத்தப்படுவதுண்டு. சமையலறைப் புங்கா, ‘ரன்தனியூ’, என அழைக்கப்படுகிறது. குடும்பத்தில் உறுப்பினர்களின் எண்ணிக்கை கூடும்போது புதியதாக புங்காக்கள் உருவாக்கப்படும்.

புங்கா வீடுகளின் அமைப்பு கால நிலைகளுக்கு ஏற்பத் தாங்கும் நுட்பம் பெற்றவை. குஜராத்தின் இந்த வடபகுதி பாலை நிலப் பகுதியாகும். அதனால் அதிக வெப்பம் வீட்டுக்குள் இறங்காத வண்ணம் இந்த வீடுகளின் தொழில் நுட்பம் உள்ளது. ஒரே ஒரு அறை கொண்ட புங்கா வீடுகளின் சுவர்கள் அடர்த்தியானவை. மேற்கூரை வெப்பத்தைக் கடத்தா வண்ணம் வடிவமைக்கப்பட்டிருக்கும். புங்காவின் சுவர்களின் காற்றும் வெளிச்சமும் வருவதற்காக சன்னல்கள் உண்டு.

பொதுவாக பூகம்பத்தால் வீடுகள் பாதிகப்பட வீட்டின் மூலைகள் ஒரு காரணமாக ஆகிறன. இதனால் வீடுகளில் மூலைகளை தவிர்க்க புங்கா வீடுகளை வட்ட வடிமாகக் கட்டுகின்றனர். இதுவே இதன் தனிச்சிறப்பு ஆகும். அதுபோல நீளம் குறைந்த சுவர்கள் பயன்படுத்தப்படுகின்றன. இதனால் நிலநடுக்கத்தைத் தாங்கும் நிலைத்தன்மை கட்டடத்துக்குக் கிடைக்கிறது. கூரைகள் புற்கள் அல்லது ஓலையால் அமைக்கப்படுவதால் கூரையின் பளு குறைவு. அதனால் நிலநடுக்கத்தால் மேற்கூரை விழ வாய்ப்பு குறைவு. 2001ஆம் ஆண்டு குஜராத்தில் நடந்த நிலநடுக்கத்தில் புங்கா வீடுகள் பாதிப்படையவில்லை என்பதிலிருந்து இந்த வீட்டின் உறுதிக்கு சானாறாக உள்ளது.
இவ்வகை வீடுகள் பாதுகாப்பனவை மட்டுமல்லாமல் அழகானவையாக உள்ளன. பண்டிகைக் காலங்களில் பெண்கள் வீட்டின் புறச் சுவர்களில் அழகான வண்ணம் தீட்டுகிறார்கள். உள்ளே கண்ணாடிச் சில்லுகளைக் கொண்டு பூ வடிவத்தில் சித்திரங்கள் உருவாக்குகிறார்கள். புங்கா வீடுகளின் அமைப்பு இன்று குஜராத்தையும் தாண்டிப் பிரபலம் அடைந்திருக்கிறது. இந்த அமைப்பு முறையில் இன்று சுற்றுலாப் பயணிகளைக் கவரும் நோக்கத்தில் தங்கும் விடுதிகளும் கட்டப்படுகின்றன.﻿﻿﻿﻿﻿


</doc>
<doc id="300679" url="https://ta.wikipedia.org/wiki?curid=300679" title="சதீஷ் குமார்">
சதீஷ் குமார்

சதீஷ் குமார் (பி. 9 ஆகத்து 1936) என்பவர் இந்திய களச்செயற்பாட்டாளரும், இதழாசிரியரும் ஆவார். 1962-இல் அணு ஆயுதம் தரித்திருந்த நான்கு நாடுகளின் தலைநகர்களான வாஷிங்டன், இலண்டன், பாரிஸ், மாஸ்கோ ஆகியவற்றை உள்ளடக்கிய 8000 மைலுக்கும் மேற்பட்ட தொலைவை "அமைதி நடை" பயணமாக நண்பர் ஒருவரோடு சேர்ந்து சுற்றிவந்தவர். சமணத்துறவியாகவும், அணு ஆயுத எதிர்ப்பாளராகவும், அமைதிவாதியாகவும் திகழ்ந்த இவர், தற்பொழுது "ரீசர்ஜன்ஸ் & ஈகாலஜிஸ்ட்" என்ற இதழின் ஆசிரியராக இருந்துவருகிறார். இயற்கையின் மீதான பெருமதிப்பே எந்தவொரு சமூக அரசியல் விவாதத்தின் மையமாகவும் திகழவேண்டும் என்று வலியுறுத்துபவர்.

"சதீஷ்குமார்" இராஜஸ்தானிலுள்ள டூங்கர்கரில் பிறந்தவர். 9 வயதில் வீட்டைவிட்டு வெளியேறி சமணத் துறவியானவர். 18 வயதில் மகாத்மா காந்தியின் நூல் ஒன்றைப் படித்துவிட்டு இரந்துண்ணும் துறவு வாழ்வை விடுத்து, காந்தியின் சீடரும் அவரது அகிம்சை மற்றும் நிலச்சீர்திருத்தக் கருத்துக்களை முன்னெடுத்தவருமான வினோபா பாவேயிடம் சேர்ந்தார்.

பெர்ட்ரண்டு ரசலின் அணு ஆயுதத்துக்கு எதிரான ஒத்துழையாமைக் கருத்தால் உந்தப்பட்டு, 1962 ஆம் ஆண்டு "சதிஷ்குமாரும்" அவரது நண்பருமான இ. பி. மேனோனும் "அமைதிக்கான புனித நடைப்பயணம்" மேற்கொள்வதென முடிவெடுத்தனர். இந்தியாவிலிருந்து அப்போதைய அணு ஆயுத நாடுகளின் தலைநகர்களான மாஸ்கோ, பாரிஸ், இலண்டன், வாசிங்டன், டி. சி. ஆகியவற்றுக்கு கையில் காசு எதுவும் வைத்துக்கொள்ளாமல் பயணிக்கத் தீர்மானித்தனர். இவ்விரு இளைஞர்களுக்கும் வினோபா பாவே இரண்டு கட்டளைகள் இட்டார்: கையில் காசு வைத்துக் கொள்ளக்கூடாது என்பது ஒன்று; சைவ உணவையே உட்கொள்ள வேண்டும் என்பது மற்றொன்று. 

வரலாற்றுரீதியாக இந்தியாவுக்கு எதிரான எதிர்ப்புணர்வு நிலவியதாகக் கருதப்பட்ட பாகிஸ்தானுக்கு முதலில் சென்ற அவர்களுக்கு அன்பான வரவேற்பு கிடைத்தது. ஆப்கானிஸ்தான், இரான், ஆர்மீனியா, ஜார்ஜியா, காக்கசஸ் மலைத்தொடர், கைபர் கணவாய் வழியாகப் பயணித்து மாஸ்கோ, பாரிஸ், இலண்டன், வாஷிங்டன் டி.சி ஆகிய இடங்களுக்குச் சென்றனர். பணம் இன்றி, கால்நடையாகச் சென்ற அவர்கள் உணவும், உறைவிடமும் எவர் தந்தாலும் ஏற்றுத் தங்கினர். 

மாஸ்கோ செல்லும் வழியில் ஒரு தேயிலைத் தொழிற்சாலைக்கு வெளியே இரு பெண்களைச் சந்தித்தனர். தமது பயணத்தின் நோக்கத்தை இவர்கள் விளக்கக் கேட்ட அப்பெண்களுள் ஒருவர் நான்கு தேயிலைப் பொட்டலங்களை இவர்களிடம் கொடுத்து அணு ஆயுத நாடுகளின் தலைவர்களிடம் அவற்றை ஒப்படைக்கக் கோரினார். ஒப்படைத்துவிட்டு அவர்களிடம் "நீங்கள் அணு ஆயுதங்களை ஏவுவதற்கான பொத்தானை அழுத்துமுன் ஒரு நிமிடம் தாமதியுங்கள்; கொஞ்சம் தேநீர் அருந்துங்கள்" என்று சொல்லும்படி வேண்டினார். அந்தப் பெண்மணியின் இச்செயல் நடை பயணத்துக்கு மேலும் ஊக்கமளிப்பதாக அமைந்தது. சொன்னவாறே அவர்கள் நான்கு அணு ஆயுத நாடுகளின் தலைவர்களுக்கும் "அமைதித் தேயிலை"யைப் பரிசளித்தனர். இந்தப் பயணம் சதீஷ் குமாரின் "நோ டெஸ்டினேஷன்" என்ற நூலில் விவரிக்கப்பட்டுள்ளது.




</doc>
<doc id="300681" url="https://ta.wikipedia.org/wiki?curid=300681" title="ஜொகன்னஸ் ஸ்டார்க்">
ஜொகன்னஸ் ஸ்டார்க்

ஜொகன்னஸ் ஸ்டார்க் ("Johannes Stark") ஜெர்மன் நாட்டைச் சேர்ந்த இயற்பியலாளர். மின் புலத்தில் நிலமாலை வரி பிளவு படுவதை (ஸ்டார்க் விளைவு) கண்டுபிடித்தமைக்கும், கால்வாய்க் கதிர்களில் டாப்ளர் விளைவுகளைக் கண்டுபிடித்தமைக்கும் இவருக்கு 1919 ஆம் ஆண்டுக்கான இயற்பியலுக்கான நோபல் பரிசு வழங்கப்பட்டது.


</doc>
<doc id="300688" url="https://ta.wikipedia.org/wiki?curid=300688" title="கும்பகோணம் பவானியம்மன் கோயில்">
கும்பகோணம் பவானியம்மன் கோயில்

கும்பகோணம் பவானியம்மன் கோயில் கும்பகோணத்தில் உள்ள அம்மன் கோயில்களில் ஒன்றாகும். 

இக்கோயில் கும்பேஸ்வரர் கோயில் தெற்கு வீதியில் அமைந்துள்ளது.

நுழைவாயிலைக் கடந்து உள்ளே செல்லும்போது நாகர், லிங்கம் காணப்படுகின்றன. முன் மண்டபத்தில் விநாயகர், முருகன் உள்ளனர். அம்மனுக்கு எதிரே பலிபீடம், சிங்கம் காணப்படுகிறது. 

மங்காளியம்மன் திருவிழா இக்கோயிலில் ஒவ்வொரு ஆண்டும் நடக்கும் திருவிழாவாகும். 2017ஆம் ஆண்டிற்கான திருவிழா 3 ஜனவரி 2017இல் அம்மன் பிரதிஷ்டையுடன் தொடங்கியது. அம்மன் வீதியுலா 4 ஜனவரி 2017இல் நடைபெற்றது. உலாவின்போது மணமாகாத இளைஞரை குலுக்கல் முறையில் தேர்ந்தெடுத்து அருக்கு பெண் உடை அணிவித்து அம்மனைப் போல வேடமிட்டு அம்மன் முகக்கவசம் வைத்துச் செல்வர். இதனை அம்மன் பண்டிகை என்றும் மங்காளியம்மன் பண்டிகை என்றும் கூறுவர்.

இக்கோயிலின் குடமுழுக்கு 25 ஏப்ரல் 2013இல் நடைபெற்றது. 


</doc>
<doc id="300692" url="https://ta.wikipedia.org/wiki?curid=300692" title="காஞ்சிபுரம் மாயவனீசுவரர் கோயில்">
காஞ்சிபுரம் மாயவனீசுவரர் கோயில்

காஞ்சிபுரம் மாயவனீசுவரர் கோயில் (கள்ளக்கம்பம்) என வழங்கப்படும் இது, காஞ்சிபுரத்திலுள்ள சிவக்கோயில்களில் ஒன்றாகும். மேலும், இவரை வழிபடுவோர் கொடிய வினைமயக்கத்துள் அகப்படார். மற்றும், உலகை மயக்க விரும்பி மாயவன் பூசித்தமையால் இது கள்ளக்கம்பம் எனவாயிற்று. இக்கோயில் குறிப்புகள்; காஞ்சி புராண படலத்துள் உட்கோயில்களாகச் சொல்லப்பட்டுள்ளது.




இந்தியாவின் தென்கடை மாநிலம் தமிழ்நாட்டிலுள்ள காஞ்சிபுரம் மாவட்டத்தின் தலைநகரான பெரிய காஞ்சிபுரம் எனப்படும் சிவகாஞ்சியின் திருவேகம்பத்தில் உட்பிரகாரத்தில் மத்தளமாதவேசத்திற்கு அருகில் சிறிய தனி மண்டபத்தில் இச்சிவலிங்க மூர்த்தம் அமைந்துள்ளது. மேலும், தமிழ்நாட்டின் தலைநகர் சென்னையிலிருந்து 75 கிலோமீட்டர் தொலைவிலும், காஞ்சிபுரம் பேருந்து நிலையத்திலிருந்து வடமேற்கில் ½ மைல் தூரத்திலுள்ள காஞ்சி சங்கர மடத்தை கடந்து சற்று தூரம் சென்றால் திருவேகம்பத்தில் இக்கோயில் தாபிக்கப்பட்டுள்ளது.





</doc>
<doc id="300698" url="https://ta.wikipedia.org/wiki?curid=300698" title="காஞ்சிபுரம் நல்லகம்பர் கோயில்">
காஞ்சிபுரம் நல்லகம்பர் கோயில்

காஞ்சிபுரம் நல்லகம்பர் கோயில் (நல்லகம்பம்) என வழங்கப்படும் இது, காஞ்சிபுரத்திலுள்ள சிவக்கோயில்களில் ஒன்றாகும். மேலும், உருத்திரரால் வழிபடப்பட்ட மூர்த்தியாக உள்ள. இக்கோயில் குறிப்புகள்; காஞ்சி புராண படலத்துள் உட்கோயில்களாகச் சொல்லப்பட்டுள்ளது.








இந்தியாவின் தென்கடை மாநிலம் தமிழ்நாட்டிலுள்ள காஞ்சிபுரம் மாவட்டத்தின் தலைநகரான பெரிய காஞ்சிபுரம் எனப்படும் சிவகாஞ்சியில் உள்ள திருவேகம்பத்தில் உள்பிரகாரத்தில் நிலாத்துண்டப் பெருமாள் சந்நிதிக்கு அருகில் சற்று உள்ளடங்கிய நிலையில் இச்சிவலிங்க மூர்த்தம் உள்ளது. மேலும், தமிழ்நாட்டின் தலைநகர் சென்னையிலிருந்து 75 கிலோமீட்டர் தொலைவிலுள்ள, காஞ்சிபுரம் பேருந்து நிலையத்திலிருந்து வடமேற்கில் ½ மைல் தூரமுள்ள காஞ்சி சங்கர மடத்தை கடந்து சற்று தூரம் சென்றால் திருவேகம்பத்தில் இக்கோயில் தாபிக்கப்பட்டுள்ளது.





</doc>
<doc id="300708" url="https://ta.wikipedia.org/wiki?curid=300708" title="சோன்பத்ரா மாவட்டம்">
சோன்பத்ரா மாவட்டம்

சோன்பத்ரா மாவட்டம் (Sonbhadra or Sonebhadra) இந்தியாவின் உத்தரப் பிரதேச மாநிலத்தின் 70 மாவட்டங்களில் ஒன்றாகும். இம்மாவட்டத் தலைமையிட நகரம் இராபர்ட்கஞ்ச் ஆகும். இது மிர்சாபூர் கோட்டத்தில் அமைந்துள்ளது.
6788 சதுர கிலோ மீட்டர் பரப்பளவு கொண்ட இம்மாவட்டம், உத்தரப் பிரதேச மாநிலத்தின் இரண்டாவது பெரிய மாவட்டமாகும்.
இம்மாவட்டம் மத்தியப் பிரதேசம், சத்தீஸ்கர், ஜார்கண்ட் மற்றும் பிகார் மாநிலங்களை எல்லைகளாகக் கொண்டுள்ளது. 

விந்திய மலைத்தொடர் மற்றும் கைமூர் மலைகளுக்கு இடையே அமைந்த சோன்பத்ரா மாவட்டம் அமைந்துள்ளது.
உத்தரப் பிரதேச மாநிலத்தின் தென்கிழக்கில் அமைந்த இம்மாவட்டத்தின் வடமேற்கில் மிர்சாபூர் மாவட்டம், வடக்கில் சந்தௌலி மாவட்டம், வடகிழக்கில் பிகார் மாநிலத்தின் கைமூர் மாவட்டம் மற்றும் ரோத்தாஸ் மாவட்டம், கிழக்கில் ஜார்கண்ட் மாநிலத்தின் காட்வா மாவட்டம், தெற்கில் சத்தீஸ்கர் மாநிலத்தின் கோரியா மாவட்டம் மற்றும் சர்குஜா மாவட்டம் மற்றும் மேற்கில் மத்தியப் பிரதேச மாநிலத்தின் சிங்கரௌலி மாவட்டம் எல்லைகளாக அமைந்துள்ளது.

இம்மாவட்டம் இராபர்ட்கஞ்ச், கோராவால், துத்தி என மூன்று வருவாய் வட்டங்களையும், இராபர்ட்கஞ்ச், கோராவால், ஒப்ரா மற்றும் துத்தி என மூன்று சட்டமன்றத் தொகுதிகளையும்; இராபர்ட்கஞ்ச் எனும் ஒரு மக்களவைத் தொகுதியும் கொண்டுள்ளது.

அலுமினியம், சுண்ணாம்புக்கற்கள், நிலக்கரி போன்ற கனிமச் சுரங்கங்கள் மிகுந்து உள்ளதால், இம்மாவட்டத்தில் அனல் மின் நிலையங்கள், அலுமினியம், சிமெண்ட் தொழிற்சாலைகள் அதிகமாக உள்ளது.

விந்திய மலைத்தொடர்களுக்கும் கைமூர் மலைகளுக்கும் இடையே அமைந்த இம்மாவட்டத்தின், மேற்கிலிருந்து கிழக்காக சோன் ஆறு பாய்கிறது. சத்தீஸ்கர் மாநிலத்தின் சர்குஜா மாவட்டத்திலிருந்து பாயும் ரிகண்ட் ஆறு சோன் ஆற்றில் கலக்கிறது.

கன்னியாகுமரி - வாரணாசி நகரங்களை இணைக்கும் தேசிய நெடுஞ்சாலை 7 மற்றும் குவாலியர் - ஒரிசாவை இணைக்கும் தேசிய நெடுஞ்சாலை எண் 75 இம்மாவட்டத்தின் வழியாகச் செல்கிறது.

2011-ஆம் ஆண்டு மக்கள்தொகை கணக்கெடுப்பின் படி இம்மாவட்ட மக்கள்தொகை 1,862,559 ஆக உள்ளது. அதில் ஆண்கள் 971,344 ஆகவும்; பெண்கள் 891,215 ஆகவும் உள்ளனர். 6788 சதுர கிலோ மீட்டர் பரப்பளவு கொண்ட இம்மாவட்டத்தின் மக்கள்தொகை அடர்த்தி 270 ஆகும். கடந்த பத்தாண்டுகளில் (2001-2011) மக்கள்தொகை வளர்ச்சி விகிதம் 27.27% ஆக உயர்ந்துள்ளது.மக்கள்தொகையில் பட்டியல் சமூக மக்கள் 22.6% ஆகவும்; பட்டியல் பழங்குடி மக்கள் 20.7% ஆகவும் உள்ளனர். பாலின விகிதம் ஆயிரம் ஆண்களுக்கு 918 பெண்கள் என்ற விகிதத்தில் உள்ளனர். ஆறு வயதிற்குட்பட்ட குழந்தைகளின் எண்ணிக்கை 323,092 ஆக உள்ளது.
மாவட்டத்தின் சராசரி எழுத்தறிவு 64% ஆகவும்; ஆண்களின் எழுத்தறிவு 74.92% ஆகவும்; பெண்களின் எழுத்தறிவு 52.14% ஆகவும் உள்ளது.

இம்மாவட்டத்தில் இந்து சமயத்தவர்கள் 93.5% ஆகவும்; இசுலாமிய சமயத்தவர்கள் 6% ஆகவும் உள்ளனர். பிற சமயத்தவர்கள் மிகக் குறைந்த அளவில் உள்ளனர்.

உத்தரப் பிரதேச பிரதேச மாநிலத்தின் ஆட்சி மொழியான இந்தி மொழியுடன், உருது மற்றும் வட்டார பழங்குடியின மொழிகளும் இம்மாவட்டத்தில் பேசப்படுகிறது.



</doc>
<doc id="300711" url="https://ta.wikipedia.org/wiki?curid=300711" title="ஷாஜகான்பூர் மாவட்டம்">
ஷாஜகான்பூர் மாவட்டம்

ஷாஜகான்பூர் மாவட்டம் (Shahjahanpur district), இந்தியாவின் உத்தரப் பிரதேச மாநிலத்தின் 70 மாவட்டங்களில் ஒன்றாகும். இம்மாவட்டத் தலைமையிட நகரம் ஷாஜகான்பூர் ஆகும். இது பரேலி கோட்டத்தில் அமைந்துள்ளது.
இம்மாவட்டத்தின் வடக்கில் பிலிபித் மாவட்டம், கிழக்கில் கேரி மாவட்டம், தென்கிழக்கில் ஹர்தோய் மாவட்டம், தென்மேற்கில் ஃபரூக்காபாத் மாவட்டம், மேற்கில் பதாவுன் மாவட்டம், வடமேற்கில் பரேலி மாவட்டம் எல்லைகளாக அமைந்துள்ளது.

இம்மாவட்டம் சதர், பெவாயன், தில்ஹர் மற்றும் ஜலாலாபாத் என நான்கு வருவாய் வட்டங்களையும்; கட்ரா, ஜலாலாபாத், தில்ஹர், பெவாயன், ஷாஜகான்பூர் மற்றும் தத்ரௌல் என ஆறு சட்டமன்ற தொகுதிகளையும்; ஷாஜகான்பூர் என ஒரு மக்களவைத் தொகுதியும் கொண்டது. 

4575 சதுர கிலோ மீட்டர் பரப்பளவு கொண்ட இம்மாவட்டதில் பாயும் முக்கிய ஆறுகள் இராம்கங்கா மற்றும் கோமதி ஆறுகள் ஆகும். கத்தன்னா, ஜும்கா மற்றும் மென்சி ஆறுகள் கோமதி ஆற்றில் கலக்கிறது. வளமான மண்னும் நீர் ஆதாரம் மிக்க கங்கைச் சமவெளியில் அமைந்த இம்மாவட்டத்தின் முக்கிய விளைபொருட்கள் கோதுமை, நெல் மற்றும் கரும்பு, உருளைக்கிழங்கு ஆகும்.

2011 ஆம் ஆண்டு இந்திய மக்கள் தொகை கணக்கெடுப்பின் படி இம்மாவட்டத்தின் மொத்த மக்கள் தொகை 3,006,538 ஆக உள்ளது. கிராமப்புறங்களில் 80.24% மக்களும்; நகரப்புறங்களில் மக்களும் 19.76% வாழ்கின்றனர். கடந்த பத்தாண்டுகளில் (2001-2011) மக்கள் தொகை வளர்ச்சி விகிதம் 18.00% ஆக உயர்ந்துள்ளது. மக்கள் தொகையில் 
1,606,403 ஆண்களும் மற்றும் 1,400,135 பெண்களும் உள்ளனர். பாலின விகிதம் ஆயிரம் ஆண்களுக்கு 872 பெண்கள் வீதம் உள்ளனர். 4,388 சதுர கிலோ மீட்டர் பரப்பளவு கொண்ட இம்மாவட்டத்தின் மக்கள் தொகை அடர்த்தி ஒரு சதுர கிலோ மீட்டர் பரப்பளவில் 685 மக்கள் வாழ்கின்றனர். இம்மாவட்டத்தின் சராசரி படிப்பறிவு 59.54% ஆகவும், ஆண்களின் படிப்பறிவு 68.18% ஆகவும், பெண்களின் படிப்பறிவு 49.57% ஆகவும் உள்ளது. ஆறு வயதிற்குட்பட்ட குழந்தைகளின் எண்ணிக்கை 502,625 ஆக உள்ளது. 
இம்மாவட்டத்தில் இந்து சமயத்தவரின் மக்கள் தொகை 2,412,595 (80.24 %) ஆகவும், இசுலாமிய சமய மக்கள் தொகை 527,581 (17.55 %) ஆகவும், கிறித்தவ, சீக்கிய, பௌத்த, சமண சமய மக்கள் தொகை கணிசமாக உள்ளது.

உத்தரப் பிரதேச பிரதேச மாநிலத்தின் ஆட்சி மொழியான இந்தி மொழியுடன், உருது மற்றும் வட்டார மொழிகளும் இம்மாவட்டத்தில் பேசப்படுகிறது.



</doc>
<doc id="300720" url="https://ta.wikipedia.org/wiki?curid=300720" title="இருநைட்ரோமீத்தேன்">
இருநைட்ரோமீத்தேன்

இருநைட்ரோமீத்தேன் "(Dinitromethane)" என்பது CH(NO). என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். தூய்மையாக்கப்பட்ட இருநைட்ரோமீத்தேன், மிகமெல்லிய நறுமணம் கொண்ட ஒரு நிறமற்ற திரவம்திரவமாகும். அறைவெப்பநிலையில் நிலைப்புத்தன்மையுடன் காணப்படும் இச்சேர்மத்தை 0 °செ வெப்பநிலையில் பலமாதங்களுக்குச் சேமித்து வைக்க இயலும்

1884 ஆம் ஆண்டு, புரோமோயிருநைட்ரோமீத்தேனை ஒடுக்கவினைக்கு உட்படுத்தி வில்லியர்சு என்பவர் இருநைட்ரோமெத்தனைடின் பொட்டாசியம் உப்பை முதன்முதலில் தயாரித்தார். ஐதரசன் புளோரைடு மற்றும் இருநைட்ரோமெத்தனைடின் பொட்டாசியம் உப்பும் டை எத்தில் ஈதருடன் வினைபுரிந்து இருநைட்ரோமீத்தேன் உருவாகிறது. முன்னதாக தனிநிலை இருநைட்ரோமீத்தேன் மங்கலான மஞ்சள் நிறத்திலான ஒரு எண்ணெய் என்றும் அது சுற்றுப்புற வெப்பநிலையில் உடனடியாக சிதைவடையக்கூடியது என்றும் அறியப்பட்டிருந்தது

ஆர்.டி.எக்சு என்ற நைட்ரோ அமீன் வெடிபொருள் தயாரிக்கும் பொழுது உடன் விளைபொருளாகவும் இருநைட்ரோமீத்தேன் உற்பத்தி செய்யப்படுகிறது

இருநைட்ரோமீத்தேனை ஒரிடத்தில் இருந்து மற்றொரு இடத்திற்கு கொண்டு செல்வதை அமெரிக்க போக்குவரத்து நீதித்துறை தடைசெய்துள்ளது


</doc>
<doc id="300722" url="https://ta.wikipedia.org/wiki?curid=300722" title="ரைசிங் புனே சூப்பர்ஜியான்ட்சு">
ரைசிங் புனே சூப்பர்ஜியான்ட்சு

ரைசிங் புனே சூப்பர்ஜியான்ட்சு (சுருக்கமாக RPS) என்பது இந்தியன் பிரீமியர் லீக்கின் ஒன்பதாவது மற்றும் பத்தாவது பருவம் மட்டும் விளையாடும் துடுப்பாட்ட அணி ஆகும். இது புனே, மகாராட்டிரம் நகரத்தை மையமாக கொண்டுள்ளது. தவறான முறையில் சூதாட்டத்தில் ஈடுபட்ட உரிமையாளர்களை கொண்ட இரு அணிகளான சென்னை சூப்பர் கிங்ஸ் மற்றும் ராஜஸ்தான் ராயல்ஸ் ஆகியவற்றின் தண்டனை காரணமாக இரு வருடம் அந்த அணிகள் இந்தியன் பிரீமியர் லீக் தொடரில் விளையாட இயலாது. அவற்றின் இடத்தை நிரப்ப இந்த அணி விளையாடுகிறது. இந்த அணியின் உரிமையாளர் சஞ்சீவ் கோயங்கா ஆவார்.

tiger. in. English


</doc>
<doc id="300737" url="https://ta.wikipedia.org/wiki?curid=300737" title="வெண்கழுத்து நாரை">
வெண்கழுத்து நாரை

வெண்கழுத்து நாரை ("White-necked Stork") இப்பறவை நாரை வகையைச் சார்ந்த உலகம் முழுவதிலும் பரவிக் காணப்படும் பறவை ஆகும்.
இப்பறவை நாரை வகைகளில் பெரிய தோற்றத்தைக்கொண்டு 88 செமீ உயரம் வரை வளருகிறது. இவை பல ஆண்டு காலமாக உயிர் வாழ்ந்த தடயங்கள் கிடைத்துள்ளன. நீண்ட கால் பகுதியும், உருதியான நீண்ட அலகும் கொண்டு, உடல் முழுவதிலும் கருமை நிறமாகவும், கழுத்திற்கு கீழ் பகுதியில் கரும் பச்சை நிறம் கொண்டும் காணப்படுகிறது. ஆனால் தலைக்கு கீழே அமைந்துள்ள கழுத்துப் பகுதி வெள்ளை நிறத்தில் காணப்படுகிறது.
ஆசியப் பகுதியில் அமைந்துள்ள இந்தியா, இந்தோனேசியா, போன்ற இடங்களிலும், ஆப்பிரிக்காவிலும் காணப்படுகிறது. ஆனாலும் இப்பறவை இந்தியாவின் தென் பகுதி மாநிலமான தமிழ்நாட்டைச் சார்ந்த பறவையாகும். இப்பறவையின் கூடுகள் நீர் நிலைகளுக்கு அருகாமையில் அமைந்துள்ள இடங்கள் ஆகும்.

"வெண்கழுத்து நாரையான" இவைகள் மற்ற நாரைகளைப் போல் பறக்கும் போது தன் கழுத்தை நீட்டிக் கொண்டு விமானம் போல் பரக்கிறது. தன் சிறகுகளைக் கொண்டு சூடான காற்றைத் தனக்கு சாதமாக்கி ஈர்த்துக் கொண்டு நீண்ட தூரம் பறந்து செல்கிறது. இரண்டு முதல் ஐந்து முட்டைகளை இடுகிறது.

இவை மெதுவாக தரையில் நடக்கும் தன்மை கொண்டது. இவை நீர்நில வாழ்வன, ஊர்வன, பூச்சி போன்றவற்றை உட்கொண்டு வாழ்கிறது.



</doc>
<doc id="300739" url="https://ta.wikipedia.org/wiki?curid=300739" title="எண்குறி வகைகளின் பட்டியல்">
எண்குறி வகைகளின் பட்டியல்

இது எண்குறி வகைகளின், அதாவது எண்களை எழுதும் பல்வேறு முறைமைகளின் பட்டியல் ஆகும்.

இங்கு எண்குறிகள் இலக்கம் அல்லது இடமதிப்பு சார்ந்தோ அல்லது வேறு பகவெண் (Radix) அல்லது அடிமானம் சார்ந்தோ பிரித்து வகைபடுத்தப்படுகின்றன.

The common names of the negative base numeral systems are formed using the prefix "nega-", giving names such as:


பாபிலோனிய எண்குறிகளுக் முந்தைய அனைத்து எண்குறி வகைகளும் இலக்கம் சாராதனவாகும்.



</doc>
<doc id="300742" url="https://ta.wikipedia.org/wiki?curid=300742" title="துக்லி">
துக்லி

துக்லி "(Dukli)" என்பது இந்தியாவின் திரிபுரா மாநிலத்திலுள்ள மேற்கு திரிபுரா மாவட்டத்தில் இருக்கும் ஒரு பெரிய கிராமம் ஆகும்.
22.18° வடக்கு 79.29° கிழக்கு என்ற அடையாள ஆள்கூறுகளில் துக்லி கிராமம் பரவியுள்ளது. 

இந்திய நாட்டின் 2001 ஆம் ஆண்டின் மக்கள் தொகைக் கணக்கெடுப்பின்படி துக்லி கிராமத்தின் மொத்த மக்கள் தொகை 17,306 பேர் ஆகும் இம்மக்கள் தொகையில் 8,850 பேர் ஆண்கள் மற்றும் 7,989 பேர் பெண்கள் ஆவர். .

]


</doc>
<doc id="300744" url="https://ta.wikipedia.org/wiki?curid=300744" title="கோபிநகர்">
கோபிநகர்

கோபிநகர் "(Gopinagar)" என்பது இந்தியாவின் திரிபுரா மாநிலத்திலுள்ள மேற்கு திரிபுரா மாவட்டத்தில் இருக்கும் ஒரு கிராமம் ஆகும். 

22.50° வடக்கு 88.07° கிழக்கு என்ற அடையாள ஆள்கூறுகளில் கோபிநகர் கிராமம் பரவியுள்ளது. 

இந்திய நாட்டின் 2011 ஆம் ஆண்டு மக்கள் தொகைக் கணக்கெடுப்பின்படி கோபிநகர் கிராமத்தின் மொத்த மக்கள் தொகை 6,984 பேர் ஆகும். இம்மக்கள் தொகையில் 3,583 பேர் ஆண்கள் மற்றும் 3,381 பேர் பெண்கள் ஆவர்.


</doc>
<doc id="300745" url="https://ta.wikipedia.org/wiki?curid=300745" title="அடிமானங்களின் அட்டவணை">
அடிமானங்களின் அட்டவணை

இது சில எண்குறி முறைமைகளில் விவாதிக்கப்படும் அடிமானங்களைப் பற்றியதாகும்.

இந்த எண்குறி முறைமை அடிமானங்களின் அட்டவணை 1 முதல் 100 வரையிலமையும் மதிப்புகளை இரும இலக்க எண்முறைமை முதல் இருபதின்ம இலக்க எண்முறைமை வரை பட்டியல் இடுகிறது.


</doc>
<doc id="300748" url="https://ta.wikipedia.org/wiki?curid=300748" title="லக்சுமிபில்">
லக்சுமிபில்

லக்சுமிபில் "(Laxmibil)" என்பது இந்தியாவின் திரிபுரா மாநிலத்திலுள்ள மேற்கு திரிபுரா மாவட்டத்தில் இருக்கும் ஒரு கிராமம் ஆகும். 

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி லக்சுமிபில் கிராமத்தின் மொத்த மக்கள் தொகை 6,684 பேர் ஆகும். இம்மக்கள் தொகையில் 3,521 பேர் ஆண்கள் மற்றும் 3,163 பேர் பெண்கள் ஆவர்.


</doc>
<doc id="300749" url="https://ta.wikipedia.org/wiki?curid=300749" title="பழந்தமிழர் வாழ்வியல் காட்சிக் கூடம்">
பழந்தமிழர் வாழ்வியல் காட்சிக் கூடம்

பழந்தமிழர் வாழ்வியல் காட்சிக் கூடம் என்பது இந்திய நாட்டில் தமிழ்நாடு மாநிலத்தின் தலைநகரான சென்னை, தரமணியில் அமைந்துள்ள உலகத் தமிழாராய்ச்சி நிறுவனத்தில் அமைக்கப்பட்ட காட்சிக்கூடமாகும். இதில் பழந்தமிழர்களின் சிறப்புகளை எடுத்துக் காட்டும் வகையில், ஆறு அரங்குகளில் சங்க காலத் தமிழர்களின் வாழ்வியலைப் பிரதிபலிக்கும் ஓவியக் கலை, மரச் சிற்பங்கள், உலோகச் சிற்பங்கள், சுடுமண் சிற்பங்கள் இடம் பெற்றுள்ளன.

ஒரே கல்லில் செதுக்கப்பட்ட தேர்வடச் சங்கிலி, அன்னப்பறவை, சேர, சோழ, பாண்டிய மன்னர்கள், ஒளவையார், தமிழ்த் தாய், தொல்காப்பியர், கபிலர் உருவங்கள், பாலை நிலத்தின் தெய்வம் கொற்றவை சிலை உருவங்கள் வடிவமைக்கப்பட்டுள்ளன. மேலும் பழந்தமிழகத்தில் கடைப்பிடிக்கப்பட்ட நீர் மேலாண்மை, பாசன முறைகள், நெசவுத் தொழில்நுட்பங்கள், குருகுலக் கல்வி, புறநானூற்றுச் சம்பவங்கள், பாரம்பரிய விளையாட்டுகள் போன்றவற்றைச் சித்திரிக்கும் ஓவியங்கள் போன்றவையும் இடம்பெற்றுள்ளன. இவைதவிர, தமிழ் வீரர்கள் பயன்படுத்திய வாள், கேடயம், ஈட்டி உள்ளிட்ட பல்வேறு போர்க் கருவிகள் போன்றவையும் ஆயுதங்கள் தயாரிக்கும் உலைக்களம், மேற்கொண்ட தொழில்கள் ஆகியவையும் காட்சிப்படுத்தப்பட்டுள்ளன.

இந்தக் காட்சிக் கூடத்தையொட்டி, தமிழ்த்தாய் ஊடக அரங்கு என்ற பெயரில் 2,300 சதுர அடியில் நவீன தொழில்நுட்பத்துடன் கூடிய குளிர்சாதன வசதி கொண்ட திரையரங்கம் அமைந்துள்ளது. இதில் மொத்தம் 56 இருக்கைகள் உள்ளன. இதில் பழந்தமிழர் வாழ்வியல் காட்சிக் கூடத்தைப் பார்வையிடுவதற்கு வரும் பார்வையாளர்களுக்கு சங்ககாலத் தமிழர்களின் போரியல், ஆட்சித்திறன், மருத்துவ முறை, கல்வி போன்றவை தொடர்பான குறும்படங்கள் காட்டப்படுகின்றன.
இங்கு ஆறு அரங்குகள் தொல்காப்பியர் அரங்கு, திருவள்ளுவர் அரங்கு, கபிலர் அரங்கு, ஔவையார் அரங்கு, இளங்கோவடிகள் அரங்கு, கம்பர் அரங்கு என்ற பெயர்களில் அமைந்துள்ளன.
தொல்காப்பியர் அரங்கில் தமிழரின் கலைநுட்பங்கள் சிறப்பிடம் பெறுகின்றன. எழில்மிகு கதவு, ஒரே சிற்பத்தின் இருபுறங்களிலும் ஆடலரசியான மாதவி மற்றும் துறவறம் பூண்ட மணிமேகலையின் தோற்றங்கள், எழில்மிகு வடிவமைப்பில் அன்னம், காளை, மரத்தூண்கள், கற்றூண்கள், கற்சங்கிலி, கல்லாலான வசந்த மண்டபம், யானை-காளை இணைந்த வடிவம், உலோகத்தாலான தமிழ்த்தாய், கபிலர், ஔவையார், தொல்காப்பியர் சிலைகள், மரத்தாலான நடராசர் சிற்பம் போன்றவையும் பழந்தமிழர் வாழ்வியலைப் படம்பிடிக்கும் பல்வேறு ஓவியங்களும் இடம்பெற்றுள்ளன.
திருவள்ளுவர் அரங்கில், பழந்தமிழரின் உலோகவியல் நுட்பம், மருத்துவ நுட்பம், நெசவுத் தொழில்நுட்பம், போரியல் நுட்பம், நீர் மேலாண்மை, வேளாண் மேலாண்மை, மண்பாண்டத் தொழில்நுட்பம், பண்டைக்கால கல்விமுறை, ஆகியற்றை எடுத்தியம்பும் ஓவியங்கள், மாதிரி வடிவங்கள், நிழற்படங்கள், கற்சிற்பங்கள், மரச்சிற்பங்கள், உலோகச் சிற்பங்கள், பல்வேறு போர்க்கருவிகள் ஆகியன இடம்பெற்றுள்ளன.
கபிலர் அரங்கில், தமிழர் குடும்ப அமைப்பு முறை, பல்வேறு வகையான இல்லப் புழங்குபொருட்கள், ஐந்திணை வாழ்வியல் காட்சிகள், சுடுமண் சிற்பங்கள், இசைக் கருவிகள், தமிழர் அளவைகள், கற்சிற்பங்கள், இலக்கியப் பறவைகளின் வடிவங்கள் போன்றன காட்சிப்படுத்தப்பட்டுள்ளன.
ஔவையார் அரங்கில், பண்டை அரசர்களின் அறம்-வீரம்-நீதிவழுவாமை-போர்முறை-கொடை போன்ற உயர் பண்புகளும், கோட்டை, அரண்மனை, கோயில்கள், பண்டைய நகரமைப்பு, கல்லணை போன்ற கட்டுமான நுட்பங்களும், மகளிர் வீரம், புறப்புண் நாணுதல், வஞ்சினம் மொழிதல், வடக்கிருத்தல் போன்ற பண்பாட்டுச் சிறப்புகள் காட்சிப்படுத்தப்பட்டுள்ளன
இளங்கோவடிகள் அரங்கில், பண்டைத் தமிழரின் வெளிநாட்டு வணிகம், வணிக வீதி அமைப்பு, கப்பல் கட்டுமான நுட்பம் போன்றவற்றின் ஓவியங்களும் கலங்கரை விளக்கம், நெசவுக் கருவிகள், நாவாய் போன்ற மாதிரி வடிவங்களும் உலோகக் கருவிகள், வேளாண்மை நுட்பம், நீர் மேலாண்மை போன்றவற்றின் நிழற்படங்களும் இடம்பெற்றுள்ளன.
கம்பர் அரங்கில் பல்வேறு வகையான இசைக்கருவிகள், தமிழகப் பழங்குடிகளின் அரிதான புழங்குபொருட்கள், பல்வேறு சடங்கியில் நிகழ்வுகளின் நிழற்படங்கள், பல்வேறுவகை நாட்டுப்புறக் கலைசார் பொருட்கள், தெருக்கூத்துக் கலைப் பொருட்கள், தமிழினத்தின் தொன்மை, அறிவு நுட்பம் போன்றவற்றை உணர்த்தும் தொல்லியல் கண்டுபிடிப்புகள் போன்றன இடம்பெற்றுள்ளன.


</doc>
<doc id="300750" url="https://ta.wikipedia.org/wiki?curid=300750" title="உத்தர் சாரிலம்">
உத்தர் சாரிலம்

உத்தர் சாரிலம் "(Uttar Charilam)" என்பது இந்தியாவின் திரிபுரா மாநிலத்திலுள்ள மேற்கு திரிபுரா மாவட்டத்தில் இருக்கும் ஒரு கிராமம் ஆகும்.

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி உத்தர் சாரிலம் கிராமத்தின் மொத்த மக்கள் தொகை 10,793 பேர் ஆகும். இம்மக்கள் தொகையில் 5,516 பேர் ஆண்கள் மற்றும் 5,277 பேர் பெண்கள் ஆவர்.


</doc>
<doc id="300751" url="https://ta.wikipedia.org/wiki?curid=300751" title="பிராயபூர்">
பிராயபூர்

பிராயபூர் "(Brajapur)" என்பது இந்தியாவின் திரிபுரா மாநிலத்திலுள்ள மேற்கு திரிபுரா மாவட்டத்தில் இருக்கும் ஒரு கிராமம் ஆகும். 

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி பிராயபூர் கிராமத்தின் மொத்த மக்கள் தொகை 8,477 பேர் ஆகும். இம்மக்கள் தொகையில் 4,303 பேர் ஆண்கள் மற்றும் 4,174 பேர் பெண்கள் ஆவர்.


</doc>
<doc id="300752" url="https://ta.wikipedia.org/wiki?curid=300752" title="சாரிபரா">
சாரிபரா

சாரிபரா "(Charipara)" என்பது இந்தியாவின் திரிபுரா மாநிலத்திலுள்ள மேற்கு திரிபுரா மாவட்டத்தில் இருக்கும் ஒரு பெரிய கிராமம் ஆகும். .

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி சாரிபரா கிராமத்தின் மொத்த மக்கள் தொகை 17,306 பேர் ஆகும். இம்மக்கள் தொகையில் 8,839 பேர் ஆண்கள் மற்றும் 8,467 பேர் பெண்கள் ஆவர்.


</doc>
<doc id="300753" url="https://ta.wikipedia.org/wiki?curid=300753" title="எண்குறி முறைமை">
எண்குறி முறைமை

எண்குறி முறைமை அல்லது எண்ணுரு முறைமை "(numeral system)" (அல்லது எண்ணும் முறைமை ("system of numeration)") என்பது எண்களைக் குறிப்பிட பயன்படுத்தும் எழுதும் முறைமையைக் குறிக்கும். அதாவது, இது ஒரு ஒருங்கிணைவாக குறிப்பிட்ட எண்களின் கணத்தை எண்ணிலக்கத்தாலோ அல்லது வேறு குறியீடுகளாலோ குறிக்கும் கணிதக் குறிமானம் ஆகும். "11" இன் குறியீடுகள் இரும இலக்க முறைமையில் மூன்று எனும் எண்ணையும் பதின்ம இலக்க முறைமையில் பதினொன்றையும் அல்லது வேறு முழு எண்ணல்லாத அடிமானங்களில் வேறு எண்ணையோ குறிப்பதாக விளக்கலாம்.

எண்குறி சுட்டும் எண் அதன் மதிப்பு எனப்படும்.

கருத்துநிலையில், எண்குறி முறைமை:

பரவலாக பொதுவழக்கில் உள்ளது இந்து-அரபு எண்குறி முறைமை ஆகும்]].





</doc>
<doc id="300759" url="https://ta.wikipedia.org/wiki?curid=300759" title="கிருட்டிணா கிசோர்நகர்">
கிருட்டிணா கிசோர்நகர்

கிருட்டிணா கிசோர்நகர் "(Krishna Kishorenagar)" என்பது இந்தியாவின் திரிபுரா மாநிலத்திலுள்ள மேற்கு திரிபுரா மாவட்டத்தில் இருக்கும் ஒரு கிராமம் ஆகும்.

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி கிருட்டிணா கிசோர்நகர் கிராமத்தின் மொத்த மக்கள் தொகை 9,244 பேர் ஆகும். இம்மக்கள் தொகையில் 4,791 பேர் ஆண்கள் மற்றும் 4,453 பேர் பெண்கள் ஆவர்.


</doc>
<doc id="300761" url="https://ta.wikipedia.org/wiki?curid=300761" title="ரோட் தீவு சிகப்புக் கோழி">
ரோட் தீவு சிகப்புக் கோழி

ரோட் தீவு சிகப்புக் கோழி ( Rhode Island Red ) என்பது ஒரு அமெரிக்க கோழி இனமாகும். இவை இறைச்சிக்காகவும் முட்டைக்காகவும் வளர்க்கப்படுகின்றன. இவை பார்க்க அழகானவையாகவும், அதிகப்படியான முட்டையிடும் திரனுக்காகவும் கொல்லைப்புறங்களில் வளர்க்க சிறந்தவையாகக் கருதப்படுகின்றன. இப்பறவைகள் ரோட் தீவின் தேசியப் பறவையாகும். இப்பறவை மாகாணத்தை பூர்வீகமாக கொள்ளாதவை என்றாலும், மூன்று அமெரிக்க மாகாணங்களின் மாநிலப்பறவையாக உள்ளது.

இக்கோழிகள் ரோடு தீவில் மிகுதியாக வளர்க்கப்பட்டதால் இப்பெயர் பெற்றன. இக்கோழிகள் சிவப்பு நிறமாக அழகாகவும் முதுகு, நெஞ்சு, தொடை பாகங்களில் மிகுதியான சதைப்பற்றுடன் இருக்கும்.

ரோடுத் தீவு சிகப்புக் கோழிகள் வாரத்துக்கு 5 முதல் 7 முட்டைகள்வரை இடக்கூடியன. இக்கோழிகள் தோராயமாக முதல் முட்டையிடும் பருவத்தில் 312 முட்டைகள்வரை இடும், இரண்டாம் பருவத்தில் 223 முட்டைகள் இடும்.


</doc>
<doc id="300763" url="https://ta.wikipedia.org/wiki?curid=300763" title="பேகம்பூர் பெரிய பள்ளிவாசல்">
பேகம்பூர் பெரிய பள்ளிவாசல்

பேகம்பூர் பெரிய பள்ளிவாசல் ("Begumpur Mosque", "Begumpur Big Mosque"), திண்டுக்கலிலுள்ள பேகம்பூரில் அமைந்துள்ளது. இது திண்டுக்கலிலுள்ள பழமையான பள்ளிவாசல். முகலாய கட்டிடப்பாணியில் ஐதர் அலியால் கட்டப்பட்டது.
முன்பு திண்டுக்கல் திப்பு சுல்தானின் தந்தை ஹைதர் அலியின் முக்கியமான படைத் தளங்களில் ஒன்று. ஹைதர் அலி அவர்களின் இளைய சகோதரி, அமீருன்னிசா பேகம் ஆவார். அமீருன்னிசா பேகத்தின் கணவர் மிர்சா அலிக்கான் (Mirza ali khan) ஆவார். அமீருன்னிசா பேகம் கி.பி.1772 ல் திண்டுக்கல்லில் மரணமடைந்தார்.அவர் திண்டுக்கல் பெரிய பள்ளி வாசலில் அடக்கம் செய்யப்பட்டுள்ளார். அமீருன்னிசா பேகம் பெயரால் இந்த பகுதி பேகம்பூர் என்று அழைக்கப்படுகிறது. மைசூர் மன்னர் ஐதர் அலி திண்டுக்கல் நகரில் 3 பள்ளிவாசல்கள் கட்டினார். அவற்றில் மிகப்பெரியதுதான் இந்த பேகம்பூர் பெரிய பள்ளிவாசல் ஆகும்.

பேகம்பூர் பெரிய பள்ளிவாசல் பெரிய மைதானத்தை கொண்டது. மைதானத்திற்கு மூன்று நுழைவாயில்கள் கொண்டது. கிழக்கு நோக்கிய நுழைவாயில் முதன்மை நுழைவாயிலாகும். முதன்மை நுழைவாயில் வழியாக உள்ளே மைதானத்தில் அமீருன்னிசா பேகத்தின் தர்கா உள்ளது. மைதானத்தின் மேற்கு நோக்கிய நுழைவாயில் அடக்கத்தலம் (கபர்ஸ்தான்) செல்லும் நுழைவாயிலாகும். தெற்கு நுழைவாயில் பகுதியில் பேகம்பூர் அஞ்சல் அலுவலகம் பள்ளிவாசலின் இடத்தில் இயங்கி வருகிறது. மைதானத்தில் பள்ளிவாசல் கட்டிடத்தின் நுழைவாயில் அருகே தப்லீக் ஜமாத் தமிழ்நாடு தலைமை மர்கஸ் இயங்கிவருகிறது.
பள்ளிவாசலின் முன் பகுதியில் திறந்த வெளிப்பகுதி உள்ளது. அதனுள் பெரிய தொழுகை இடம் அமைந்துள்ளது. பள்ளிவாசல் 2 மினார்களும் ஒரு குவிமாடமும் கொண்டது.

இப்பள்ளிவாசலில் ரமலான், பக்ரீத் போன்ற தினங்களில் சிறப்பு தொழுகை மைதானத்தில் நடைபெறும். வாரம்தோறும் வெள்ளிக்கிழமை ஜும்ஆ சிறப்பு தொழுகை நடைபெறும். இசுலாமிய கடமையான ஐவேளைத் தொழுகைகளையும் நடைபெறுகிறது. அமீருன்னிசா பேகம் தர்காவிற்கு வருடந்தோறும் உரூஸ் நடைபெறும்.


</doc>
<doc id="300764" url="https://ta.wikipedia.org/wiki?curid=300764" title="அம்பாசா">
அம்பாசா

அம்பாசா "(Ambassa (Pron:/æmˈbæsə/))" என்பது இந்தியாவின் திரிபுரா மாநிலத்திலுள்ள தலாய் மாவட்டத்தில் இருக்கும் ஒரு கணக்கெடுப்பில் உள்ள ஊர் ஆகும்.

23°55’10.8’’ வடக்கு 91°50’42’’ கிழக்கு என்ற அடையாள ஆள்கூறுகளில் அம்பாசா நகரம் பரவியுள்ளது.

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி அம்பாசா நகரத்தின் மொத்த மக்கள் தொகை 6,052 பேர் ஆகும். இம்மக்கள் தொகையில் 54% பேர் ஆண்கள் மற்றும் 46% பேர் பெண்கள் ஆவர். நகரத்தின் கல்வியறிவு சதவீதம் 70% ஆகும். இது நாட்டின் தேசிய கல்வியறிவு சதவீதமான 59.5% என்பதைவிட அதிகமாகும். மக்கள் தொகையில் ஆண்களில் 60 சதவீதத்தினர் கல்வியறிவு பெற்றவர்களாகவும் பெண்களில் 40 சதவீதம் பேர் கல்வியறிவு பெற்றவர்களாகவும் உள்ளனர். ஆறு வயதிற்குக் குறைவான சிறுவர்கள் 13% அளவில் உள்ளனர்.


</doc>
<doc id="300767" url="https://ta.wikipedia.org/wiki?curid=300767" title="ஹாப்பூர் மாவட்டம்">
ஹாப்பூர் மாவட்டம்

ஹாப்பூர் மாவட்டம் ("Hapur district"), இந்தியாவின் உத்தரப் பிரதேச மாநிலத்தின் 75 மாவட்டங்களில் ஒன்றாகும். இம்மாவட்டத் தலைமையிட நகரம் ஹாப்பூர் ஆகும். இது மீரட் கோட்டத்தில் அமைந்துள்ளது. ஹாப்பூர் நகரம் தேசிய தலைநகர வலையத்துள் அமைந்துள்ளது.

காசியாபாத் மாவட்டத்தின் சில பகுதிகளைக் கொண்டு, 28 செப்டம்பர் 2011 அன்று பஞ்சசீல நகர் மாவட்டம் என்ற பெயரில் துவக்கப்பட்ட இம்மாவட்டத்தின் பெயரை சூலை 2012 அன்று ஹாப்பூர் மாவட்டம் என பெயர் மாற்றம் செய்யப்பட்டது. 

ஹாப்பூர் மாவட்டம் ஹாப்பூர், கர்முக்தேஸ்வர், தௌலானா என மூன்று வருவாய் வட்டங்களைக் கொண்டது.
ஹாப்பூர் நகரத்தின் மக்கள்தொகை 13,28,322 ஆகும். இந்நகரம் எஃகு குழாய், குழல் வடிவ எஃகு குழாய் உற்பத்தி செய்யும் மையமாக உள்ளது. மேலும் அப்பளம், கூம்பு வடிவமும், குழல் வடிவமும் அமையப்பெற்ற காகிதப் பொருட்களுக்கு பெயர் பெற்றது. ஹாப்பூர் நகரம் புது தில்லி நகரத்திலிருந்து கிழக்கே 60 கி மீ தொலைவில் அமைந்துள்ளது. தேசிய நெடுஞ்சாலை எண் 24 தில்லி - லக்னோவை இணைக்கும் தேசிய நெடுஞ்சாலை எண் 24 ஹப்பூர் நகரத்தின் வழியாக செல்கிறது.

இம்மாவட்டத்தில் இந்து சமயத்தவர் மற்றும் இசுலாமிய சமயத்தவர் கூடுதலாகவும், கிறித்தவ, சீக்கிய, பௌத்த, சமண சமய மக்கள் குறைவான எண்ணிக்கையிலும் உள்ளனர்.

உத்தரப் பிரதேச பிரதேச மாநிலத்தின் ஆட்சி மொழியான இந்தி மொழியுடன், உருதும், வட்டார மொழிகளும் இம்மாவட்டத்தில் பேசப்படுகின்றன.



</doc>
<doc id="300769" url="https://ta.wikipedia.org/wiki?curid=300769" title="பனமாலிபூர்">
பனமாலிபூர்

பனமாலிபூர் "(Banamalipur)" என்பது இந்தியாவின் திரிபுரா மாநிலத்திலுள்ள மேற்கு திரிபுரா மாவட்டத்தில் இருக்கும் அகர்தலா நகராட்சியின் ஒரு வட்டாரம் அல்லது பகுதியாகும். 

23°50’22’’ வடக்கு 91°17’33’’ கிழக்கு என்ற அடையாள ஆள்கூறுகளில் பனமாலிபூர் வட்டாரம் பரவியுள்ளது. மேலும் கடல்மட்டத்தில் இருந்து சராசரியாக் 17 மீட்டர்கள் உயரத்தில் இவ்விடம் அமைந்துள்ளது.

இந்திய நாட்டின் திரிபுரா மாநிலத்தில் உள்ள மேற்கு திரிபுரா மக்களவைத் தொகுதியின் ஒரு பகுதியாக பனமாலிபூர் சட்டப்பேரவைத் தொகுதி இருக்கிறது. 


</doc>
<doc id="300770" url="https://ta.wikipedia.org/wiki?curid=300770" title="காகுல்நகர்">
காகுல்நகர்

காகுல்நகர் "(Gakulnagar)" என்பது இந்தியாவின் திரிபுரா மாநிலத்திலுள்ள மேற்கு திரிபுரா மாவட்டத்தில் இருக்கும் ஒரு கணக்கெடுப்பில் உள்ள ஊர் ஆகும்.

23.718° வடக்கு 91.265° கிழக்கு என்ற அடையாள ஆள்கூறுகளில் காகுல்நகர் நகரம் பரவியுள்ளது.

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி காகுல்நகர் நகரத்தின் மொத்த மக்கள் தொகை 9,037 பேர் ஆகும். இம்மக்கள் தொகையில் 54% பேர் ஆண்கள் மற்றும் 46% பேர் பெண்கள் ஆவர். நகரத்தின் கல்வியறிவு சதவீதம் 66% ஆகும். இது நாட்டின் தேசிய கல்வியறிவு சதவீதமான 59.5% என்பதைவிட அதிகமாகும். மக்கள் தொகையில் ஆண்களில் 73 சதவீதத்தினர் கல்வியறிவு பெற்றவர்களாகவும் பெண்களில் 57 சதவீதம் பேர் கல்வியறிவு பெற்றவர்களாகவும் உள்ளனர். ஆறுவயதிற்குக் குறைவான சிறுவர்கள் 15% அளவில் உள்ளனர்.


</doc>
<doc id="300771" url="https://ta.wikipedia.org/wiki?curid=300771" title="அமீர்கட் வட்டம்">
அமீர்கட் வட்டம்

அமீர்கட் வட்டம், இந்திய மாநிலமான குஜராத்தின் பனாஸ்காண்டா மாவட்டத்தில் உள்ளது.

இந்த வட்டம் தந்தா சட்டமன்றத் தொகுதிக்கும், பனாஸ்காண்டா மக்களவைத் தொகுதிக்கும் உட்பட்டது.

இந்த வட்டத்தில் உள்ள ஊர்களின் பெயர்களை கீழே காண்க.



</doc>
<doc id="300773" url="https://ta.wikipedia.org/wiki?curid=300773" title="கமலாசாகர்">
கமலாசாகர்

கமலாசாகர் "(Kamalasagar)" என்பது இந்தியாவின் திரிபுரா மாநிலத்திலுள்ள ஒரு செயற்கை ஏரியாகும். 15 ஆம் நூற்றாண்டில் திரிபுராவின் அரசர் தன்யா மாணிக்யா இந்த ஏரியை உருவாக்கினார். சுற்றுலா பயணிகளுக்கு இந்த இடம் ஒரு முக்கியமான சுற்றுலா தலமாக விளங்குகிறது. நவராத்திரி திருவிழாவின் போது ஒவ்வொரு அக்டோபர் மாதத்திலும் இங்கு திருவிழா நடைபெறுகிறது.

இந்திய நாட்டின் திரிபுரா மாநிலத்தில் உள்ள மேற்கு திரிபுரா மக்களவைத் தொகுதியின் ஒரு பகுதியாக கமலசாகர் சட்டப்பேரவைத் தொகுதி இருக்கிறது


</doc>
<doc id="300774" url="https://ta.wikipedia.org/wiki?curid=300774" title="அதிர் வேட்டுச்சூடு">
அதிர் வேட்டுச்சூடு

அதிர் வேட்டுச்சூடு அல்லது கூட்டுச்சூடு என்பது ஓர் போர் உத்தி, இதில் வீரர்கள் வரிசையாக நின்று, கட்டளையிடும்போது அனைவரும் ஒரேசமயத்தில் அவர்களின் துப்பாக்கிகளை வெடிக்கச் செய்வர். பொதுவாக இந்த உத்தி துல்லியமில்லாமை, குறைந்த வேக சுடுதல், மற்றும் வரம்புக்குட்பட்ட வீச்சு ஆகியவற்றை ஈடுகட்டவும், மற்றும் அதிகபட்ச தாக்கத்தை உருவாக்கவும் பயன்படுத்தப் பட்டது.


</doc>
<doc id="300776" url="https://ta.wikipedia.org/wiki?curid=300776" title="மகோபா மாவட்டம்">
மகோபா மாவட்டம்

மகோபா மாவட்டம் (Mahoba district) இந்தியாவின் உத்தரப் பிரதேச மாநிலத்தின் 75 மாவட்டங்களில் ஒன்றாகும். இம்மாவட்டத் தலைமையிட நகரம் மகோபா ஆகும். இது சித்திரக்கூட கோட்டத்தில் அமைந்துள்ளது. சந்தேல இராஜபுத்திரர்கள் மகோபாவையும் தலைநகராகக் கொண்டு கி பி பத்தாம் நூற்றாண்டு முதல் பதின்முன்றாம் நூற்றாண்டு முடிய ஆண்டனர். 

ஹமீர்பூர் மாவட்டத்தின் சில பகுதிகளைப் பிரித்து 11 பிப்ரவரி 1995 அன்று மகோபா மாவட்டம் துவக்கப்பட்டது.

இம்மாவட்டம் உத்தரப் பிரதேச புந்தேல்கண்ட் பகுதியில் அமைந்துள்ளது. மகோபா நகரத்திற்கு அருகே கஜுராஹோ
கோயில்கள் அமைந்துள்ளது. இப்பகுதியில் இந்தியுடன் புந்தேலி மொழியும் பேசப்படுகிறது.

மகோபா மாவட்டத்தின் வடக்கில் ஹமீர்பூர் மாவட்டம், வடகிழக்கில் பந்தா மாவட்டம், தெற்கில் சத்தர்பூர் மாவட்டம் மற்றும் மேற்கில் ஜான்சி மாவட்டம் எல்லைகளாக அமைந்துள்ளது.

2011 ஆம் ஆண்டு மக்கள்தொகை கணக்கெடுப்பின்படி, மகோபா மாவட்டத்தின் மொத்த மக்கள் தொகை 8,76,055 ஆகும். இம்மாவட்டத்தின் பரப்பளவு 2884 சதுர கி மீ., ஆகும். மக்கள் அடர்த்தி ஒரு சதுர கிலோ மீட்டரில் 304 நபர்கள் வாழ்கின்றனர். பாலின விகிதம் ஆயிரம் ஆண்களுக்கும் 880 பெண்கள் வீதம் உள்ளனர். சராசரி எழுத்தறிவு விகிதம் 66.94% ஆக உள்ளது. 
இம்மாவட்டத்தின் மக்கள் தொகையில் இந்து சமயத்தவர் மற்றும் சமண சமயத்தவர் கூடுதலாகவும், இசுலாமிய, கிறித்தவ, சீக்கிய, பௌத்த சமய மக்கள் தொகை குறைவாகவும் உள்ளது.

உத்தரப் பிரதேச பிரதேச மாநிலத்தின் ஆட்சி மொழியான இந்தி மொழியுடன், உருது மற்றும் புந்தேலி மொழி உள்ளிட்ட வட்டார மொழிகளும் இம்மாவட்டத்தில் பேசப்படுகிறது.

மகோபா மாவட்டம் மூன்று வருவாய் வட்டங்களையும்; நான்கு ஊராட்சி ஒன்றியங்களையும், 247 கிராம சபைகளையும்; 521 கிராமங்களையும்; இரண்டு நகராட்சிகளையும் கொண்டுள்ளது.

மேலும் மகோபா மற்றும் சர்க்காரி என இரண்டு சட்டமன்ற தொகுதிகளை கொண்டுள்ளது. இவ்விரண்டு சட்டமன்ற தொகுதிகளும் ஹமீர்பூர் மக்களவைத் தொகுதியில் அடங்குகிறது.

மகோபா மாவட்டத்தை பொருளாதாரத்தில் மிகவும் பின் தங்கிய இந்தியாவின் 240 மாவட்டங்களில் ஒன்றாக இந்திய அரசின் பஞ்சாயத்து ராஜ் அமைச்சகம் 2006-ஆம் ஆண்டில் அறிவித்துள்ளதால், இம்மாவட்டத்தின் ஊரக வளர்ச்சித் திட்டங்களுக்கு இந்திய அரசின் பஞ்சாயத்து இராஜ் அமைச்சகம் ஆண்டுதோறும் நிதியுதவி அளித்துவருகிறது.



</doc>
<doc id="300780" url="https://ta.wikipedia.org/wiki?curid=300780" title="பிலிபித் மாவட்டம்">
பிலிபித் மாவட்டம்

பிலிபித் மாவட்டம் (Pilibhit district) இந்தியாவின் உத்தரப் பிரதேச மாநிலத்தின் 70 மாவட்டங்களில் ஒன்றாகும். இம்மாவட்டத் தலைமையிட நகரம் பிலிபித் ஆகும். இது பரேலி கோட்டத்தில் அமைந்துள்ளது. இம்மாவட்டம் இந்திய - நேபாள எல்லையில் அமைந்த உத்தரப் பிரதேச மாவட்டங்களில் ஒன்றாகும்.

இந்திய அரசின் அமைச்சர் மேனகா காந்தி பிலிபித் மக்களவைத் தொகுதியிலிருந்து ஐந்து முறை தேர்ந்தெடுக்கப்பட்டவர். 1947-ஆம் ஆண்டில் இந்தியப் பிரிவினைக்கு பின்னர் வங்காள மக்களும், சீக்கிய மக்களும் அதிகமாக குடியேறி வாழும் உத்தரப் பிரதேச மாவட்டங்களில் பிலிபித் மாவட்டமும் ஒன்றாகும்.

இம்மாவட்டத்தில் புலிகள் காப்பகம் செப்டம்பர் 2008-இல் துவக்கப்பட்டது.

பிலிபித் மாவட்டத்தின் வடகிழக்கில் நேபாளம், கிழக்கில் லக்கிம்பூர் கேரி மாவட்டம், வடமேற்கில் உதம்சிங் நகர் மாவட்டம் மற்றும் உத்தராகண்டம் மாநிலம், தெற்கில் ஷாஜகான்பூர் மாவட்டம், மேற்கில் பரேலி மாவட்டம் எல்லைகளாக அமைந்துள்ளது.

பிலிபித் மாவட்டம் பிலிபித், புராண்பூர் மற்றும் பிசால்பூர் என மூன்று வருவாய் வட்டங்களையும், அமாரியா, மரௌரி, ல்லௌரிகேரா, பர்கேரா, பில்சந்தா, பிசால்பூர் மற்றும் புராண்பூர் என ஏழு ஊராட்சி ஒன்றியங்களையும், பிலிபித் நகரம் 52 உறுப்பினர்களைக் கொண்ட மாநகராட்சி மன்றம் கொண்டுள்ளது. மேலும் ஒன்பது நகராட்சிகளும் இம்மாவட்டம் கொண்டுள்ளது.

நீர் வளம் மிக்க இம்மாவட்டத்தில் அதிகாக கரும்பு பயிரிடப்படுவதால், இம்மாவட்டத்தில் நான்கு சர்க்கரை ஆலைகள் உள்ளது. மேலும் நெல் அரவை ஆலைகள், செங்கல் சூலைகள், மதுபானத் தொழிற்ச்சாலைகள், மாவு ஆலைகள் மற்றும் பன்சூரி வகை புல்லாங்குழல் தயாரிக்கும் ஆலையும் உள்ளது.

புதுதில்லியிலிருந்து சாலை வழியாக 274 கி மீ தொலைவிலும், மாநிலத் தலைநகர் லக்னோவிலிருந்து சாலை வழியாக 270 கி மீ தொலைவிலும்; இருப்புப்பாதை வழியாக 259 கி மீ தொலைவிலும் பிலிபத் நகரம் அமைந்துள்ளது.
2011 ஆம் ஆண்டு இந்திய மக்கள் தொகை கணக்கெடுப்பின் படி இம்மாவட்டத்தின் மொத்த மக்கள் தொகை 2,031,007 ஆக உள்ளது. கிராமப்புறங்களில் 82.70% மக்களும்; நகரப்புறங்களில் மக்களும் 17.30% வாழ்கின்றனர். கடந்த பத்தாண்டுகளில் (2001-2011) மக்கள் தொகை வளர்ச்சி விகிதம் 23.45% ஆக உயர்ந்துள்ளது. மக்கள் தொகையில் 1,072,002 ஆண்களும் மற்றும் 959,005 பெண்களும் உள்ளனர். பாலின விகிதம் ஆயிரம் ஆண்களுக்கு 895 பெண்கள் வீதம் உள்ளனர். 3,686 சதுர கிலோ மீட்டர் பரப்பளவு கொண்ட இம்மாவட்டத்தின் மக்கள் தொகை அடர்த்தி ஒரு சதுர கிலோ மீட்டர் பரப்பளவில் 551 மக்கள் வாழ்கின்றனர். இம்மாவட்டத்தின் சராசரி படிப்பறிவு 61.47% ஆகவும், ஆண்களின் படிப்பறிவு 71.70% ஆகவும், பெண்களின் படிப்பறிவு 50.00% ஆகவும் உள்ளது. ஆறு வயதிற்குட்பட்ட குழந்தைகளின் எண்ணிக்கை 304,920 ஆக உள்ளது. 
இம்மாவட்டத்தில் இந்து சமயத்தவரின் மக்கள் தொகை 1,449,007 (71.34 %) ஆகவும், இசுலாமிய சமய மக்கள் தொகை 489,686 (24.11 %) ஆகவும், சீக்கிய, மக்கள் தொகை 84,787 (4.17 %) ஆகவும் மற்றும் கிறித்தவ, பௌத்த, சமண சமய மக்கள் தொகை கணிசமாகவும் உள்ளது.

உத்தரப் பிரதேச பிரதேச மாநிலத்தின் ஆட்சி மொழியான இந்தி மொழியுடன், உருது மற்றும் வட்டார மொழிகளும் இம்மாவட்டத்தில் பேசப்படுகிறது.



</doc>
<doc id="300790" url="https://ta.wikipedia.org/wiki?curid=300790" title="சாப்ரூம்">
சாப்ரூம்

சாப்ரூம் "(Sabroom)" என்பது இந்தியாவின் திரிபுரா மாநிலத்திலுள்ள தெற்கு திரிப்புரா மாவட்டம்|தெற்கு திரிப்புரா மாவட்டத்தில்]] அமைந்துள்ள ஒரு நகரம் மற்றும் பேரூராட்சியாகும். இந்தியாவையும் வங்காளதேசத்தையும் பிரிக்கின்ற பெனி ஆற்றின் கரையில் இப்பேரூராட்சி அமைந்துள்ளது. இப்பகுதியிலுள்ள பெரும்பாலான மக்கள் வங்காள மொழியின் கிளை மொழியான நோயாகாலி மொழியைப் பேசுகின்றனர்.

23.00° வடக்கு 91.73° கிழக்கு என்ற அடையாள ஆள்கூறுகளில் சாப்ரூம் நகரம் பரவியுள்ளது.மேலும் கடல்மட்டத்தில் இருந்து சராசரியாக் 26 மீட்டர்கள் உயரத்தில் இந்நகரம் உள்ளது.

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி சாப்ரூம் நகரத்தின் மொத்த மக்கள் தொகை 5,766 பேர் ஆகும் இம்மக்கள் தொகையில் 52% பேர் ஆண்கள் மற்றும் 48% பேர் பெண்கள் ஆவர். நகரத்தின் கல்வியறிவு சதவீதம் 82% ஆகும். இது நாட்டின் தேசிய கல்வியறிவு சதவீதமான 59.5% என்பதைவிட அதிகமாகும். மக்கள் தொகையில் ஆண்களில் 86 சதவீதத்தினர் கல்வியறிவு பெற்றவர்களாகவும் பெண்களில் 78 சதவீதம் பேர் கல்வியறிவு பெற்றவர்களாகவும் உள்ளனர். ஆறுவயதிற்குக் குறைவான சிறுவர்கள் 11% அளவில் உள்ளனர்.

இந்திய நாட்டின் திரிபுரா மாநிலத்தில் உள்ள கிழக்கு திரிபுரா மக்களவைத் தொகுதியின் ஒரு பகுதியாக சாப்ரூம் சட்டப்பேரவைத் தொகுதி இருக்கிறது.


</doc>
<doc id="300799" url="https://ta.wikipedia.org/wiki?curid=300799" title="உலகாயதம்">
உலகாயதம்

சாவகம் என அழைக்கப்படும் உலகாயதம் இந்தியாவில் தோன்றிய ஒரு மெய்யியல் கோட்பாடு. உலகை நோக்கி பொருள்முதல்வாத அனுபவாத அணுகுமுறையை இது முன்னிறுத்துகிறது. கடவுள், மாயை, பிறவிச்சுழற்சி, ஆன்மா போன்ற சமய நம்பிக்கைகளையும் மீவியற்கை விளக்கங்களையும் இது மறுக்கிறது. உலகாயதம் இவ்வுலக வாழ்வில் நம்பிக்கையும், "உலக உடன்பாட்டு சிந்தனையும்" கொண்டது. இந்தச் சிந்தனை வாழ்வில் வீடு காண்பதை விட இன்பத்தை முதன்மைப்படுத்துகிறது.

இந்திய மெய்யியலில் பொருளியவாத, இயற்கை விளக்க நோக்கு உடைய மெய்யியல் சார்வாகம் அல்லது லோகாயதம் அல்லது நாத்திகம் ஆகும். இது இந்திய மைய மெய்யியலான வேத மெய்யியலுக்கும், சடங்குகளுக்கும் கடுமையான எதிர்ப்பை முன்வைத்த பொருளிய வாதமாகும்.

சார்வாகம் என்பது இந்தியத் தத்துவ இயலில், தத்துவ ரீதியான ஐயப்பாடுகள் மற்றும் வேத மறுப்பு ஆகியவற்றைக் கைக்கொண்ட ஒரு பிரிவாகும்.

இந்தியத் தத்துவ இயலில், சார்வகம், நாத்திக வாதமாகவே வகைப்படுத்தப்படுகிறது. இதே போன்றதொரு வகைப்படுத்துதலே புத்த மற்றும் சமண மதங்களுக்கும் அளிக்கப்பட்டுள்ளது. இது பருப்பொருள் சார்ந்த மற்றும் இறை மறுப்பு வாதப் பண்புகள் குறித்தே அறியப்படுவதாக உள்ளது. இந்து மதத் தத்துவ இயலின் மரபு வழி வந்துள்ள ஆறு கருத்தாக்கங்களில் ஒன்றாக இது கருதப்படவில்லை எனினும், இந்து மதத்தின் உள்ளீடாக பருப்பொருள் சார்ந்த கருத்தியக்கம் என்ற அளவில் இது குறிப்பிடத்தக்கதாகும்.[14][15]

இப்பெயர் முதன் முதலாக கௌடில்யரின் அர்த்த சாத்திரம் என்னும் நூலில் காணப்படுகிறது. இந்நூலில் அவர், யோகம், சாங்கியம் மற்றும் உலகாயதம் என்னும் மூன்று தர்க்கவியல்களைப் பற்றிக் குறிப்பிடுகிறார். உலகாயதம் என்பது இங்கு தர்க்க ரீதியான கருத்துப் பரிமாற்றங்களைக் குறிப்பிடுகிறதே அன்றி, பருப்பொருள்சார் வாதத்தினை அல்ல. இதைப் போன்றே, ஐந்தாம் நூற்றாண்டைச் சார்ந்த சத்தாநிதி மற்றும் புத்தகோஸ் ஆகியவையும், விதாந்திகளுடன் உலகாயதக் கருத்தாக்கத்தை இணைப்பவையாக உள்ளன.
ஆறாம் நூற்றாண்டிலிருந்துதான், இச்சொல்லானது [18] என்பதைக் குறிப்பதாக அமையலானது. [19] என்னும் இச்சொல், முதலில் புரந்தரர் என்னும் தத்துவ இயலாளரால் ஏழாம் நூற்றாண்டில் கையாளப்பட்டது. அவர் தம்மை ஒத்த பருப்பொருள்வாதிகளை[20] "சார்வாகர்கள்" எனக் குறிப்பிடுகிறார். ஆயினும், சங்கரர் [22] என்றல்லாது [21] என்பதாகவே இதனைக் குறிப்பிடுகிறார்.[23] சொல் இலக்கணத்தின் வழி, [24] எனும் இச்சொல்லுக்குப் பொருள், 'பேச்சில் திறனுற்றவன் வாதத்தில் ஆர்வமுற்றவன்' என்பதாகும்.

எதிக்ஸ் ஆஃப் இந்தியா (The Ethics of India) என்னும் தமது நூலில் ஈ.டபிள்யூ.ஹாப்கின்ஸ் (E. W. Hopkins), சார்வாகத் தத்துவம் புத்த தத்துவத்துடன் சமகால விளைவு என்பதாகக் குறிப்பிடுகிறார். கி.மு. 500ஆம் ஆண்டு வாக்கில், இது, "நம்பிக்கையின்மை" எனப் பொருள்தருவதாகக் கொள்ளப்பட்டு ஒரு முறையான தத்துவ இயலுக்கான அங்கீகாரம் விடுக்கப்பட்டது. இதை மேலும் தாழ்மையுறச் செய்ய, மஹாபாரதத்தில் தீயவன் ஒருவனுக்கு சார்வாகன் எனப் பெயரிடப்பட்டது. நம்பிக்கையின்மை என்பதன் நேர்மறையான முதல் வாதம் ராமாயணக் காவியத்தில் காணக் கிடைக்கிறது.

காண்பதையே கருத்தென்று கொள். உணர்வால் அறிய இயலாதவற்றை உன் பின்னால் விட்டு விட்டுச் செல். (2.108)

இவ்வாறாக, சார்வகம் என்பதானது இறுதியாக மௌரியர்கள் காலத்து நம்பிக்கையின்மை என்னும் தத்துவ வாதப் பிரிவாக மாறுபடலானது. ஆயினும், ஆறாம் நூற்றாண்டிற்கு முன்னரே எப்போதிருந்து இது முறைப்படுத்திய ஒரு தத்துவப் பிரிவாக இருந்து வந்துள்ளது என்பதை அறிய இயலவில்லை. பிரஹஸ்பத்ய சூத்திரங்கள் மௌரியர் காலத்தவையாகவே இருக்கக் கூடும். பதஞ்சலியின் மஹாபஸ்யத்தில் இவை பற்றிய ஒரு குறிப்பினைக் கொண்டு, இவற்றை கி.மி.150ஆம் ஆண்டுகளைச் சேர்ந்த கால கட்டத்தவையாகக் கொள்ளலாம்.[25]

தத்துவ இயலின் சார்வாகப் பிரிவானது, இறை மறுப்பு, பருப்பொருள் சார்பு மற்றும் இயற்கை இயைமை ஆகிய நம்பிக்கைகளைக் கொண்டது.

"மரித்தபின் மறு வாழ்வில்லை" 
மரணம் அடைந்த பின்னர் மறு வாழ்வு உண்டென்று சார்வகம் நம்புவதில்லை.
"இத்தனிமங்களிலிருந்து கிளர்ந்தெழுந்ததான
பருப்பொருள் அறிவு அழிகிறது.
அது அழிந்த பின்னர்-
அறிவென்று ஏதும் நிலைப்பதில்லை." [30]

இயற்கை இயைமை என்பதையே சார்வகம் நம்பியது. அதாவது அனைத்துப் பொருட்களும் (ஏதும் கடவுள் அல்லது பரம்பொருள் ஆகியவற்றிலிருந்து அல்லாது) இயற்கையிலிருந்தே உருவாகின்றன.

"நெருப்பு கொதிப்பாகவும், நீர் குளிராகவும்
காலைக் காற்று புத்துணர்வாகவும் உள்ளது.
யாரிடமிருந்து இந்த வகைகள் வெளியாயின?
இவை அவற்றின் இயல்புகளே அன்றி வேறேதுமில்லை".[31]

மதம் என்பது மனிதனின் கண்டுபிடிப்பே எனவும், இறைமை என்று ஏதும் இல்லை எனவும் சார்வகம் கருதியது. மூன்று வேதங்களின் ஆசிரியர்களும் கோமாளிகள், திருடர்கள், பைசாசங்கள் பண்டிதர்களின், ஜர்பாரிகளின், ருபாரிகளின் சூத்திரங்களாக அறிபவை அனைத்தும் அசுவமேத யாகத்தில் அரசியின் கடமைகளாக ஆபாசங்கள் அனைத்தும் இக்கோமாளிகளின் கண்டுபிடிப்பே. இதைப் போன்றவையே பூசாரிகளுக்கு வழங்கும் பரிசுகளும் மற்றும் இரவில் நடமாடும் இரத்தக் காட்டேரிகளுக்கு நரபலி அளிப்பதும்.

மாதவாச்சாரியர் தென்னிந்தியாவில் 13ஆம் மற்றும் 14ஆம் நூற்றாண்டுகளில் நிலவி வந்த வேதக் கருத்தாக்கங்களின் மரபு வழி வந்த தத்துவ இயலாளர். இவர், தனது சர்வ-தரிசன-சங்கிரஹம் என்னும் நூலில் ஒரு அத்தியாத்தில் சார்வாகத்தை மறுதளிக்கும் விதமாக அதைப் பற்றி உரைக்கிறார். இந்து மதத்தை உருவாக்கியவர்களாகக் கருதப்படும் சிவன் மற்றும் திருமால் ஆகிய கடவுளரைத் தொழுத பிறகு, முதல் அத்தியாயத்தில் மாதவாச்சாரியார் இவ்வாறு வினவுகிறார்:
நாத்திக வாதத்தின் முதன்மை கருத்தோற்றமாக விளங்குவதும், பிரகஸ்பதியின் அடியொற்றியதுமான சார்வாகர் முற்றிலுமாக மறுத்து விட்ட கருத்தாக்கமான, 'உலகெலாம் உணர்ந்தவன்' என்னும் பெருமையை எவ்வாறு இறைமைக்கு அளிக்கவியலும்? சார்வாகரின் முயற்சிகளை அழிப்பது கடினம். காரணம், தற்போது வாழ்வோரில் பெரும்பான்மையானோர் இவ்வாறே வாழ்ந்து வருகின்றனர்.

"வாழ்க்கை உனதாக இருக்கையில், வாழ்ந்து பார்த்து விடு
சாவின் வேட்டைக் கண்களிலிருந்து யாரும் தப்ப இயலாது.
நமது இந்த வடிவினை அது எரித்து விட்ட பின்னர்
மீண்டும் எங்ஙனம் அது திரும்ப இயலும்?"

பூதவாதம் (பூதம் + வாதம்) என்பது தமிழரின் தத்துவ மரபு ஆகும். இந்தியத் தத்துவ வரலாற்று மரபு பொருள் முதல் வாதம், கருத்து முதல் வாதம் என்னும் இருவகை நிலைப்பாட்டினைக் கொண்டுள்ளது.இதில் பொருள்முதல் வாதத்தினை மையமாகக் கொண்டது பூதவாதம். தத்துவ மரபின் ஊற்றுக்கண் பொருள் முதல் வாதம் எனலாம். பஞ்ச பூதம் தான் உலக, உயிர் உருவாக்கத்திற்கான அடிப்படை மூலம் என்று தமிழ்ச் செவ்வியல் இலக்கியப் பாடல்களின்வழி அறிந்து கொள்ளலாம். 

இந்தியத்தத்துவ ஞானம், இந்தியத் தத்துவக் களஞ்சியம் ஆகிய நூல்களில் பேசப்படும் அவைதீக மரபில் உள்ள உலகாயதம் என்னும் தத்துவ நிலைப்பாடு தமிழில் பூதவாதம் என வழங்கப்பட்டு வந்துள்ளது. மணிமேகலை நூலில் 27 வது காதையான சமயக் கணக்கர் தம் திறம் கேட்ட காதையில் பூதவாதியின் தத்துவ விளக்கத்தினைக் காணலாம்.


</doc>
<doc id="300806" url="https://ta.wikipedia.org/wiki?curid=300806" title="காஞ்சிபுரம் வாலீசுவரர் கோயில்">
காஞ்சிபுரம் வாலீசுவரர் கோயில்

காஞ்சிபுரம் வாலீசுவரர் கோயில் (வாலீசம்) எனப்படும் இது, காஞ்சிபுரத்திலுள்ள சிவக்கோயில்களில் ஒன்றாகும். இச்சிவலிங்கம், காஞ்சி திருவேகம்பத்தின் மூன்றாம் பிரகாரத்தில் கச்சிமயானத்திற்கு கீழ்பால் மேற்கு பார்த்த சன்னதியாக தாபிக்கப்பட்டுள்ளது. மேலும், இவ்விறைவரை வாலி வழிபட்டமையால் வாலீசம் எனப்பட்ட இக்கோயில் குறிப்புகள்; காஞ்சி புராண படலத்துள் உட்கோயில்களாகச் சொல்லப்பட்டுள்ளது.

தேவேந்திரனின் மகனாகிய வாலி தன்னை யுத்தத்தில் யாவர் எதிர்ப்பினும் அவரது பலத்தில் தனக்கு பாதியும், தோல்வியில்லாத வெற்றியும் வரவேண்டும் என்று பூசித்தனன். அச்சுயம்புமூர்த்தி வாலியின் வால் தழும்பும் பெற்றுள்ளார்.

இச்சிவலிங்கத்தை சித்தர்கள் வழிபட, அதனின்றும் வாயு லிங்கம் தோன்றியது. இம்மூர்த்தத்தை வாலியும் வழிபட்டு, தான் வானரங்களுக்கு அரசனாகும் தன்மையையும், தன்னை எதிர்ப்போரின் பலத்தில், தனக்குப் பாதியைப் பெறும் வரத்தினையும் பெற்றுச் சிறப்புற்றான் என்பது தல வரலாறு.

வாலீசம் வாலி பூசித்துப் போரில் எதிர்த்தவர் வலியில் செம்பாதி தன்னையடையப் பெற்றதலம். கச்சி மயானத்திற்குக் கிழக்கதாய் மேற்கு நோக்கியதாய்ச் சித்தர்கள் வழிபடத்தோன்றிய வாயுலிங்கமே அவ்வாலீசமாகும். வாலி இருக்கைக்குக் கொண்டு செல்லப் பெயராது வால் அற்று விழ அதன் வடுப்பெற்று இக்காஞ்சியை விட்டென்றும் நீங்கோரானப் பெருமான் அருளும் சிறப்பினது. (திருவே. 103-120)


இந்தியாவின் தென்கடை மாநிலம் தமிழ்நாட்டிலுள்ள காஞ்சிபுரம் மாவட்டத்தின் தலைநகரான பெரிய காஞ்சிபுரம் எனப்படும் சிவகாஞ்சியில் உள்ள திருவேகம்பத்தில் வெளியேயுள்ள பெரிய நந்திக்கு பின்புறம் அமைந்த தனிக்கோயிலாகும். மேலும், தமிழ்நாட்டின் தலைநகர் சென்னையிலிருந்து 75 கிலோமீட்டர் தொலைவிலுள்ள, காஞ்சிபுரம் பேருந்து நிலையத்திலிருந்து வடமேற்கில் ½ மைல் தூரமுள்ள காஞ்சி சங்கர மடத்தை கடந்து சற்று தூரம் சென்றால் திருவேகம்பத்தில் இக்கோயில் தாபிக்கப்பட்டுள்ளது.




</doc>
<doc id="300813" url="https://ta.wikipedia.org/wiki?curid=300813" title="பாணபட்டர்">
பாணபட்டர்

பாணபட்டர் (Bāṇabhaṭṭa) (சமசுகிருதம்:बाणभट्ट), கி பி ஏழாம் நூற்றாண்டைச் சேர்ந்த இந்தியாவின் சமஸ்கிருத மொழி இலக்கிய ஆசிரியரும், கவிஞரும் ஆவார்.

தானேசர் மற்றும் கன்னோசி தலைநகராகக் கொண்டு வட இந்தியாவை கி பி 606 முதல் கி பி 647 முடிய ஆண்ட பேரரசர் ஹர்சவர்தனரின் அரசவையில் பாணபட்டர் தலைமை அரசவைக் கவியாக இருந்தவர்.
பாணபட்டரின் முதன்மை எழுத்துக்களில் ஹர்ச சரித்திரம் (Harshacharita) என்ற நூல் மற்றும் ஹர்சரின் ஆட்சி முறைகள் (Deeds of Harsha) குறித்தான சமசுகிருத நூல்கள் சிறப்பானதாகும்.
இந்த மூன்று நூல்களும் சமசுகிருத இலக்கியத்தில் குறிப்பிடத்தக்கவைகளாகும்.
பாணபட்டர் எழுதிய சண்டிகாஷ்டகம் மற்றும் பார்வதிபரிநயணம் (பார்வதி கல்யாணம்) நாடக நூலாகும்.

சித்திரபானு - இராஜதேவி இணையருக்கு, மகத நாட்டில் தற்கால பிகார் மாநிலத்தின் சரண் மாவட்டத்தின் தலைமையிடமான சாப்ரா நகரத்திலிருந்து சிறிது தொலைவில் உள்ள "ஹிரண்யவாகு" ஆற்றாங்கரையில் அமைந்த "பிரதிகூடம்" எனும் கிராமத்தில் பிறந்தவர். பாணபட்டர் வாத்சாயனர் கோத்திரத்தில், போஜ குலத்தில் பிறந்தவர்.
தந்தையின் மறைவுக்குப் பின்னர் ஹர்சவர்தனரின் அழைப்பின் பேரில் தானேசர் நகரத்திற்குச் சென்றார்.





</doc>
<doc id="300817" url="https://ta.wikipedia.org/wiki?curid=300817" title="காஞ்சிபுரம் ரிசபேசுவரர் கோயில்">
காஞ்சிபுரம் ரிசபேசுவரர் கோயில்

காஞ்சிபுரம் ரிசபேசுவரர் கோயில் (ரிசபேசம் - (இடபேசம்) எனப்படும் இது, காஞ்சிபுரத்திலுள்ள சிவக்கோயில்களில் ஒன்றாகும். இச்சிவலிங்கம், காஞ்சி திருவேகம்பத்தில் சிவகங்கை தீர்த்தத்தின் மேற்கு கரையில் உள்ள தனிக்கோயிலாகும். மேலும், இவ்விறைவரை ரிசபம் வழிபட்டமையால் ரிசபேசம் எனப்படுகிறது இக்கோயில் குறிப்புகள்; காஞ்சி புராண படலத்துள் உட்கோயில்களாகச் சொல்லப்பட்டுள்ளது.

திருமாலை தாங்குவதால், தன்னைப்போல பலசாலி - ஆற்றலுடையவர் உலகில் எவருமிலர் என்று செருக்குற்றிருந்த கருடனின் செருக்கையடக்க எண்ணிய திருமால், கருடன் மேலமர்ந்து கயிலைக்குச் சென்றார், கருடனை கயிலை வாயிலில் நிறுத்திவிட்டு தான்மட்டும் உள்ளே சென்றார். உள்ளே சென்ற திருமால் நெடுநேரமாகியும் வரவில்லை. கருடனின் செருக்கை உணர்ந்த ரிசபதேவர், தன்னுடைய சுவாச (சுவாசத்தை உள்ளிழுக்கும்போதும், வெளிவிடும்போதும்) காற்றால் கருடனை முன்னும் பின்னும் அலைக்கழித்தார். இவ்வாறு அலைக்கழிந்ததால் கருடனின் இறகுகள் ஒடிந்துபோக, கருடன் திருமாலை அழைத்தது. திருமால், நடந்தவற்றை இறைவனுக்குத் தெரிவிக்க, இறைவனார் ரிசபத்தை உள்ளேயழைத்து, தன்ஆணையின்றி இவ்விதம் செய்ததால், அப்பழி நீங்க காஞ்சிக்கு சென்று சிவகங்கையில் நீராடி, சிவலிங்கம் பிரதிட்டை செய்து வழிபாடாற்றுமாறு பணித்தார். ரிசபதேவரும் அவ்வாறே காஞ்சிக்கு சென்று வழிபட்டார் என்பது வரலாறு.


இந்தியாவின் தென்கடை மாநிலம் தமிழ்நாட்டிலுள்ள காஞ்சிபுரம் மாவட்டத்தின் தலைநகரான பெரிய காஞ்சிபுரம் எனப்படும் சிவகாஞ்சியில் உள்ள திருவேகம்பத்தில், சிவகங்கை தீர்த்தத்தின் மேற்கு கரையில் உள்ள தனிக்கோயிலாகும். மேலும், தமிழ்நாட்டின் தலைநகர் சென்னையிலிருந்து 75 கிலோமீட்டர் தொலைவிலுள்ள, காஞ்சிபுரம் பேருந்து நிலையத்திலிருந்து வடமேற்கில் ½ மைல் தூரமுள்ள காஞ்சி சங்கர மடத்தை கடந்து சற்று தூரம் சென்றால் திருவேகம்பத்தில் இக்கோயில் தாபிக்கப்பட்டுள்ளது.




</doc>
<doc id="300818" url="https://ta.wikipedia.org/wiki?curid=300818" title="வெள்ளை அரிவாள் மூக்கன்">
வெள்ளை அரிவாள் மூக்கன்

வெள்ளை அரிவாள் மூக்கன் அல்லது கருந்தலை அரிவாள் மூக்கன் ("Black-headed Ibis") இப்பறவை அரிவாள் மூக்கன் என்ற இனத்தைச் சார்ந்த ஒரு பறவையாகும். இதன் குடும்பப்பெயர் திரிச்கொனிதிடெ (Threskiornithidae) என்பதாகும். இந்தியாவில் தமிழ் நாட்டுப்பகுதியைச் சார்ந்த பறவையான இது இந்திய துணைக் கண்டப்பகுதி, தென் மேற்கு ஆசியப் பகுதி, வடக்கு இந்தியா, வங்காளதேசம், நேபாளம், இலங்கை, மேலும் ஜப்பான் போன்ற கீழ்திசை நாடுகளில் பரவியுள்ளது. பெரிய மரக்கிளைகளின் மேல் கூடுகட்டி 2 முதல் 4 முட்டைகள் வரை இடுகிறது.
நீர் நிலைகளுக்கு அருகில் அமைந்துள்ள புல்வெளிகளில் காணப்படும் பூச்சிகள், சிறிய தவளைகளைப் பிடித்து உட்கொள்கிறது. மென்மையான தனது பாதங்களைக் கொண்டு குறைவான நீர் நிலைகளின் தனது வளைந்த அலகால் உணவுகளைப் பிடிக்கிறது. தனது உணவைத் தேடும்போது சன்னமாக ஒலி எழுப்புகிறது.இவற்றில் ஆண் பறவை 75 செமீ உயரம் வரை வளருகிறது. உடல் முழுவதிலும் வெள்ளை நிறத்தில் இருந்தாலும் இதன் அலகு மட்டும் அருமையான நிறம் கொண்டு காணப்படுகிறது.



</doc>
<doc id="300820" url="https://ta.wikipedia.org/wiki?curid=300820" title="சப்ரா">
சப்ரா

சப்ரா (Chhapra or Chapra) வட இந்தியாவின் பிகார் மாநிலத்தின் சரண் மாவட்டத்தின் நிர்வாகத் தலைமையிடமும்; மாநகராட்சி மன்றமும் ஆகும். சப்ரா நகரம் காக்ரா ஆறும், கங்கை ஆறும் சந்திக்கும் இடத்தில் அமைந்துள்ளது. 

கி பி 18-ஆம் நூற்றாண்டில் சப்ரா நகரம் டச்சுக்காரர்களின் வணிக சந்தையாக விளங்கியது.

சப்ரா நகரம் கடல் மட்டத்திலிருந்து 36 மீட்டர் உயரத்தில் அமைந்துள்ளது. வடக்கு பிகார் மாநிலத்தில் சரண் மாவட்டத்தின் நிர்வாகத் தலைமையிடமாக உள்ள சப்ரா நகரத்தின் தெற்கு எல்லையாக கங்கை ஆறு உள்ளது.

2011 ஆம் ஆண்டு இந்திய மக்கள் தொகை கணக்கெடுப்பின் படி சப்ரா நகத்தின் மொத்த மக்கள் தொகை 202,352 ஆக உள்ளது. மக்கள் தொகையில் 106,501 ஆண்களும் மற்றும் 95,851 பெண்களும் உள்ளனர். பாலின விகிதம் ஆயிரம் ஆண்களுக்கு 900 பெண்கள் வீதம் உள்ளனர். இந்நகரத்தின் சராசரி படிப்பறிவு 78.47 %% ஆகவும், ஆண்களின் படிப்பறிவு 84.16 %% ஆகவும், பெண்களின் படிப்பறிவு 72.14 %% ஆகவும் உள்ளது. ஆறு வயதிற்குட்பட்ட குழந்தைகளின் எண்ணிக்கை 29,100 ஆக உள்ளது. 
இம்மாவட்டத்தில் இந்து சமயத்தவரின் மக்கள் தொகை 164,811 (81.45 %) ஆகவும், இசுலாமிய சமய மக்கள் தொகை 36,639 (18.11 %) ஆகவும், கிறித்தவ, சீக்கிய, பௌத்த, சமண சமய மக்கள் தொகை கணிசமாக உள்ளது.

பிகார் மாநிலத்தின் ஆட்சி மொழியான இந்தி மொழியுடன், போஜ்புரி மொழி, உருது, ஆங்கிலம் மற்றும் வட்டார மொழிகளும் இந்நகரத்தில் பேசப்படுகிறது.




</doc>
<doc id="300825" url="https://ta.wikipedia.org/wiki?curid=300825" title="மனு ஆறு, திரிபுரா">
மனு ஆறு, திரிபுரா

மனு ஆறு, திரிபுரா "( Manu River, Tripura)" என்பது இந்திய நாட்டின் திரிபுரா மாநிலத்தில் உள்ள மலைகளில் உற்பத்தியாகிறது. தொடக்கத்தில் மலைப்பாதைகளில் வேகமாகப் பாய்ந்து ஓடிய பின்னர் இந்த ஆறு வளைந்து நெளிந்து சில்லெட் சமவெளியில் வேகம் குறைந்து பாய்கிறது. வங்காளதேசத்தின் மௌல்விபசார் மாவட்டத்திலுள்ள மனுமுக் என்ற இடத்தில் குசியாரா நதியுடன் இணைகிறது.



</doc>
<doc id="300828" url="https://ta.wikipedia.org/wiki?curid=300828" title="ராம்நகர், அகர்தலா">
ராம்நகர், அகர்தலா

ராம்நகர், அகர்தலா "(Ramnagar,Agartala)" என்பது இந்தியாவின் திரிபுரா மாநிலத்தின் தலைநகரான அகர்தலாவின் வடமேற்கு திசையில் உள்ள ஒரு வட்டாரம் அல்லது பகுதியாகும்.
செவ்வக வடிவத்திலான இரும்பு வலை அமைப்பில் அரசர்கள் காலத்திலிருந்து திரிபுராவுக்கு அண்மை வட்டாரமாக ராம்நகர் திகழ்கிறது. 
மேலும், ராம்நகர் வட்டாரமானது 12 கோட்டங்களாகப் பிரிக்கப்பட்டுள்ளது. அவை கோட்டம் 1 , கோட்டம் 2 என வரிசைப்படுத்தி பெயரிடப்பட்டுள்ளன.

இந்திய நாட்டின் திரிபுரா மாநிலத்தில் உள்ள மேற்கு திரிபுரா மக்களவைத் தொகுதியின் ஒரு பகுதியாக ராம்நகர் சட்டப்பேரவைத் தொகுதி இருக்கிறது .


</doc>
<doc id="300829" url="https://ta.wikipedia.org/wiki?curid=300829" title="பாரன் தீவு">
பாரன் தீவு

பாரன் தீவு (Barren Island) என்பது இந்திய ஒன்றியம், அந்தமான் நிகோபார் தீவுக்கூட்டத்தைச் சேர்ந்த ஒரு தீவாகும். இத்தீவு அந்தமான் கடலில் உள்ளது. இது அந்தமான் தீவுச் சங்கிளியின் கிழக்கில் தொலைவில் உள்ள ஒரு தீவாகும். இங்குதான் தெற்காசியாவிலேயே விழித்திருக்கும் ஒரே எரிமலை உள்ளது என உறுதி செய்யப்பட்டுள்ளது. இது ஆட்சிப்பகுதியின் தலைநகரான போர்ட் பிளேரில் இருந்து வடகிழக்காக 135 km (84 mi) தொலைவில் உள்ளது. இதில் உள்ள எரிமலை வெடிப்பு குறித்து முதல் பதிவு கி.பி. 1787 முதல் உள்ளது, அப்போதுமுதல் பத்துமுறைக்கு மேல் எரிமலை வெடித்துள்ளது. மிக அண்மையில் செப்டம்பர் 2010 மற்றும் சனவரி 2011 இல் வெடித்துள்ளது.

முதல் பதிவான 1787 க்கு பிறகு 1789, 1795, 1803–04, 1852 ஆகிய ஆண்டுகளில் வெடித்து, பின் அதற்குப்பிறகு ஏறக்குறைய ஒன்னரை நூற்றாண்டுகளாக தீவில் செயலற்று தூங்கிக்கொண்டிருந்த இந்த எரிமலை 1991 ஆண்டு வெடித்து ஆறு மாதங்கள் குமுறியபடி இருந்தது. பிறகு 1994–95 மற்றும் 2005–07 காலகட்டத்தில் வெடித்தது. பிறகு 2004 இந்திய பெருங்கடல் நிலநடுக்கத்தின்போது இதன் பங்கு இருந்த்தாக கருதப்படுகிறது.

இந்த எரிமலைத் தீவு இந்திய பரிமிய நிலத்தட்டுகளின் விளிம்பின் மையத்தில் உள்ளது. 

இத்தீவில் மனிதர்கள் யாரும் இல்லை.சிறிய எண்ணிக்கையிலான ஆடுகள், பறவைகள், பழ வௌவால்கள் போன்ற வௌவால்கள், எளி போன்ற கொறிணிகள் காணப்படுகின்றன.


</doc>
<doc id="300831" url="https://ta.wikipedia.org/wiki?curid=300831" title="ரங்கமுரா">
ரங்கமுரா

ரங்கமுரா "(Rangamura)" என்பது இந்தியாவின் திரிபுரா மாநிலத்தில் உள்ள போரோமுரா மலைத்தொடரில் அமைந்துள்ள ஒரு கிராமம் ஆகும். குகி மக்கள், இராங்கோல் மக்கள், கோலோய் மக்கள், திரிபுரி மக்கள், கைபெங் மற்றும் சில பழங்குடி மக்கள் இக்கிராமத்தில் வாழ்கின்றனர்.

தேசிய நெடுஞ்சாலை எண் 44 க்கு அருகில் உள்ள துய்சிந்தரை என்ற இடத்திலிருந்து மூன்று கிலோமீட்டர் தொலைவில் ரங்கமுரா அமைந்துள்ளது. அசாம் துணைராணுவப் படையின் ஒரு குடியிருப்பு ரங்கமுராவில் நிறுவப்படுகிறது.


</doc>
<doc id="300834" url="https://ta.wikipedia.org/wiki?curid=300834" title="சோவ்ரா தீவு">
சோவ்ரா தீவு

சோவ்ரா தீவு ( Chowra ) என்பது இந்திய ஒன்றியம், அந்தமான் நிகோபார் தீவுக்கூட்டத்தைச் சேர்ந்த ஒரு தீவாகும். இத்தீவு இந்தியப் கடலில், தெரெசா தீவுக்கு வடக்கிலும் பட்டி மலாவ் தீவுக்கு தெற்கில் இந்தியப்பெருங்கடலில் உள்ளது. இத்தீவு சோவ்ரா, டாடாட், சனின்யோ என்ற பெயர்களில் அழைக்கப்படுகிறது.

இத்தீவு 2004 இந்தியப் பெருங்கடல் நிலநடுக்க ஆழிப்பேரலையால் பாதிக்கப்பட்டது.

இத்தீவு இயல்பாக சமவெளியாக இருந்தாலும் அதன் தெற்கு இறுதியில் 104,5 மீ உயர் பாறை மேட்டுநிலம் உள்ளது. பவள பாறைத் திட்டுகள் தீவின் வடமேற்கு பகுதியில் இருந்து சுமார் 1.5 மைல்கள் நீண்டிருக்கின்றன.

இத்தீவில் நான்கு கிராமங்கள் உள்ளன. அனைத்து கிராமங்களும் தீவின் கிழக்குப் பகுதியில் அமைந்துள்ளன அவை அல்ஹியட், சொங்கமொங், குய்டசுக், ரைஹியோன், டஹைலா ஆகும். 2011 மக்கள் காணக்கெடுப்பின்படி, 1336 மக்கள் இத்தீவில் வாழ்கின்றனர். 2011 மக்கள் கணக்கெடுப்பின்படி, 1270 மக்கள் இத்தீவிலுள்ள ஐந்து கிராமங்களில் வாழ்கின்றனர்:

இத்தீவு மக்களில் ஐந்து குலங்கள் உள்ளன. ஒ்வோராண்டும் ஒவொரு குலமும் சுழற்சி முறையில் தன் பொறுப்பில் மூன்றுவார பன்றித் திருவிழாவை ஏற்று நடத்துகின்றன. திருவிழாவுக்கான ஏற்பாடுகள் பல மாதங்கள் நடக்கின்றன. விழா ஏற்பாடுகளில் பிற குலத்தவர்களும் உதவுகின்றனர். இத்திருவிழா முன்னோர்களின் நினைவாக வடகிழக்கு காற்று தொடங்கிய நேரத்தில் நடக்கிறது. திருவிழா முடிவில் ஒரு கேனோ இனம், பாடல் மற்றும் நடனத்துடன் நிறவு பெறுகிறது.


</doc>
<doc id="300835" url="https://ta.wikipedia.org/wiki?curid=300835" title="காஞ்சிபுரம் கங்கணேசுவரர் கோயில்">
காஞ்சிபுரம் கங்கணேசுவரர் கோயில்

காஞ்சிபுரம் கங்கணேசுவரர் கோயில் (கங்கணேசம்) எனப்படும் இது, காஞ்சிபுரத்திலுள்ள சிவக்கோயில்களில் ஒன்றாகும். இச்சந்நிதியின் மூலவர் அறை சுமார் 15-அடி பாதாளத்தில் உள்ளதால், மக்கள் இச்சிவலிங்கத்தை பாதாளீஸ்வரர் என்று வழங்குகின்றனர். மேலும், இவ்விறைவரை அம்பிகை வழிபட்டதாக அறியப்படும் இக்கோயில் குறிப்புகள், காஞ்சி புராண படலத்துள் உட்கோயில்களாகச் சொல்லப்பட்டுள்ளது.

பெரிய காஞ்சிபுரம் சின்னகம்மாளத் தெருவில் கிழக்கு பார்த்த சன்னதியாக உள்ள இது, பாதாளேஸ்வரர் கோவில் என வழங்கப்படுகிறது. இது காமாட்சி அம்மையார் ஏகாம்பரநாதரை வழிபடுவதற்கு கங்கணம் கட்டிக்கொண்ட தலமாகும். கங்கணதீர்த்தம் (குளம்) எதிரில் மறைக்கப்பட்டிருக்கிறது.

அம்பிகை சிவபெருமானை வழிபட வேண்டி, காஞ்சியை அடைந்து, சிவலிங்கப் பிரதிட்டை செய்து, அவ்விறைவனை வழிபட்டு, பொன்னாலான காப்புநாணை (கங்கணம்) அணிந்து கொண்டார். அதுவே கங்கணேசம் எனப் பெயர் பெற்றதாக வரலாறு.


இந்தியாவின் தென்கடை மாநிலம் தமிழ்நாட்டிலுள்ள காஞ்சிபுரம் மாவட்டத்தின் தலைநகரான பெரிய காஞ்சிபுரம் எனப்படும் சிவகாஞ்சியின் சின்னகம்மாளத் தெருவில் கங்கணேசம் அமைந்துள்ளது. மேலும், தமிழ்நாட்டின் தலைநகர் சென்னையிலிருந்து 75 கிலோமீட்டர் தொலைவிலுள்ள, காஞ்சிபுரம் பேருந்து நிலையத்திலிருந்து வடக்கில் ½ மைல் தூரமுள்ள காஞ்சி இறவாதீசுவரர் கோயிலுக்கு செல்லும் சாலையில் இக்கோயில் தாபிக்கப்பட்டுள்ளது.




</doc>
<doc id="300840" url="https://ta.wikipedia.org/wiki?curid=300840" title="கோபால்கஞ்ச் மாவட்டம்">
கோபால்கஞ்ச் மாவட்டம்

கோபால்கஞ்ச் (Gopalganj) வட இந்தியாவின் பிகார் மாநிலத்தின் 38 மாவட்டங்களில் ஒன்றாகும். இம்மாவட்ட நிர்வாகத் தலைமையிட நகரம் கோபால்கஞ்ச் ஆகும். இது சரண் கோட்டத்தில் அமைந்துள்ளது.

கோபால்கஞ்ச் மாவட்டத்தின் வடக்கில் மேற்கு சம்பாரண் மாவட்டம், கிழக்கில் கிழக்கு சம்பாரண் மாவட்டம், தென்கிழக்கில் முசாபர்பூர் மாவட்டம் மற்றும் சரண் மாவட்டம், தெற்கில் சிவான் மாவட்டம், மேற்கில் உத்தரப் பிரதேசத்தின் தியோரியா மாவட்டம், வடமேற்கில் உத்தரப் பிரதேசத்தின் குஷிநகர் மாவட்டம் எல்லைகளாக அமைந்துள்ளது.

கோபால்கஞ்ச் மாவட்டம் கோபால் கஞ்ச் மற்றும் ஹதுவா என இரண்டு உட்கோட்டங்களாக பிரிக்கப்பட்டுள்ளது. கோபால்கஞ்ச் உட்கோட்டத்தில் குசைகோட்டே என ஒரு ஊராட்சி ஒன்றியம் கொண்டுள்ளது. ஹதுவா உட்கோட்டத்தில் கதேயா, பஞ்சதௌரி, விஜய்பூர், போரே புல்வாரியா என நான்கு ஊராட்சி ஒன்றியங்களைக் கொண்டுள்ளது. 

கோபால்கஞ்ச் மாவட்டம் வைகுந்தபூர், பரௌலி, கோபால்கஞ்ச், குசாய் கோட்டே, போரே, ஹதுவா என ஆறு சட்டமன்ற தொகுதிகளையும்; கோபால்கஞ்ச் மக்களவைத் தொகுதியும் கொண்டுள்ளது.

இந்தியாவில் பொருளாதாரத்தில் மிகவும் பின் தங்கிய 250 மாவட்டங்களில் கோபால்கஞ்ச் மாவட்டத்தையும் இந்திய அரசு 2006-இல் அறிவித்துள்ளது. எனவே இம்மாவட்டத்தின் ஊரக வளர்ச்சித் திட்டங்களுக்கு இந்திய அரசின் பஞ்சாயத்து ராஜ் அமைச்சகம் நிதியுதவி வழங்கி வருகிறது.

லக்னோ - பரவுனி நகரங்களை இணைக்கும் தேசிய நெடுஞ்சாலை எண் 28 கோபால்கஞ்ச் வழியாக செல்கிறது.

2011-ஆம் ஆண்டு மக்கட்தொகை கணக்கெடுப்பின் படி, கோபால்கஞ்ச் மாவட்டத்தின் மக்கள் தொகை 2,558,037 ஆக உள்ளது. அதில் ஆண்கள் 1,269,677 ஆகவும்; பெண்கள் 1,288,360 ஆகவும் உள்ளனர். 4000 சதுர கிலோ மீட்டர் பரப்பளவு கொண்ட இம்மாவட்டத்தின் மக்கள் அடர்த்தி, ஒரு சதுர கிலோ மீட்டர் பரப்பளவில் 1258 நபர்கள் வாழ்கின்றனர்.
மக்கள் தொகை வளர்ச்சி விகிதம் கடந்த பத்தாண்டுகளில் (2001 - 2011) 18.83% ஆக உயர்ந்துள்ளது. பாலின விகிதம் 1000 ஆண்களுக்கு 1015 பெண்கள் வீதம் உள்ளனர். மாவட்ட சராசரி படிப்பறிவு 67.04% ஆக உள்ளது. மொத்த மக்கள் தொகையில் பட்டியல் சமூக மக்கள் 12.43% ஆகவும்; பட்டியல் பழங்குடி மக்கள் 0.29% ஆகவும் உள்ளனர்.

தேவநாகரி எழுத்துக்களுடன் கூடிய போஜ்புரி மொழி மற்றும் இந்தி மொழி அதிகம் பேசப்படும் மொழிகளாக உள்ளது.

இம்மாவட்டத்தில் இந்து சமயத்தவகள் மற்றும் இசுலாமிய சமயத்தவர்கள் அதிகமாகவும், கிறித்தவ, சீக்கிய, பௌத்த, சமண சமய மக்கள் கணிசமாக உள்ளனர்.



</doc>
<doc id="300849" url="https://ta.wikipedia.org/wiki?curid=300849" title="ஆலத்தூர் ஊராட்சி, புதுக்கோட்டை மாவட்டம்">
ஆலத்தூர் ஊராட்சி, புதுக்கோட்டை மாவட்டம்

ஆலத்தூர் ஊராட்சி தமிழ்நாட்டின் புதுக்கோட்டை மாவட்டம், அன்னவாசல் ஒன்றியத்தில் அமைந்துள்ள ஓர் ஊராட்சி ஆகும்.

ஆலத்தூர் ஊராட்சி ("Aalaththur Gram Panchayat"), தமிழ்நாட்டின் புதுக்கோட்டை மாவட்டத்தில் உள்ள அன்னவாசல் ஒன்றியத்தில்தில் அமைந்துள்ளது. இந்த ஊராட்சி, விராலிமலை சட்டமன்றத் தொகுதிக்கும் புதுக்கோட்டை மக்களவைத் தொகுதிக்கும் உட்பட்டதாகும். இந்த ஊராட்சி, மொத்தம் 7 ஊராட்சி மன்றத் தொகுதிகளைக் கொண்டுள்ளது. இவற்றில் இருந்து 7 ஊராட்சி மன்ற உறுப்பினர்களைத் தேர்ந்தெடுக்கின்றனர். 2011ஆம் ஆண்டு இந்திய மக்கள் தொகை கணக்கெடுப்பின்படி, மொத்த மக்கள் தொகை 1480 ஆகும். இவர்களில் பெண்கள் 753 பேரும் ஆண்கள் 727 பேரும் உள்ளனர்.

தமிழ்நாடு ஊரக வளர்ச்சி மற்றும் ஊராட்சித் துறையின் 2015ஆம் ஆண்டுத் தரவின்படி கீழ்க்கண்ட தகவல் தொகுக்கப்பட்டுள்ளது.


இக்கோவிலில் வீற்றிருக்கும் பேச்சாயி நீலீயாயி மற்றும் சடச்சாயி ஊர்காவல் தெய்வமாக விழங்குகிறாா்கள்.



</doc>
<doc id="300853" url="https://ta.wikipedia.org/wiki?curid=300853" title="சிங்க் தீவுகள்">
சிங்க் தீவுகள்

சிங்க் தீவுகள் ( Cinque Islands ) என்பவை இந்திய ஒன்றியத்தின், அந்தமான் தீவுகளைச் சேர்ந்த இரட்டைத் தீவுகளாகும். இத்தீவுக்கு போர்ட்பிளேயரில் இருந்து ஒருமணிநேரம் தரைவழியாகவும், ஒரு மணிநேரம் கடல்வழியாகவும் பயணம்செய்து அடையவேண்டிய தொலைவில் இருக்கிரது. இவற்றின் வடக்கே டன்கான் நீரினையுள்ளது. ருட்லாண்ட் தீவு மற்றும் பாசேஷ் தீவு ஆகியவற்றுக்கு இடையில் உள்ளன. 
இந்த இரண்டு தீவுகளும் மணல் பாதையால் இணைக்கப்பட்டுள்ளதால் இவற்றை ஒரே தீவாக கருதி சிங்க் தீவு என அழைக்கின்றனர். 

இந்த சிங்க் தீவுகள் ஆழ்நீர் தாவுதலுக்கு பகழ்பெற்ற இடமாகும். வடக்கு சிங்க் மற்றும் ரூட்லாண்ட் இடையிலான நீர் சந்தியை மன்னிர் இணைப்பு என வழங்கப்படுகிறது.


</doc>
<doc id="300854" url="https://ta.wikipedia.org/wiki?curid=300854" title="கொல்லம் கோவில் விழாத் தீவிபத்து">
கொல்லம் கோவில் விழாத் தீவிபத்து

இந்திய மாநிலம் கேரளாவின் கொல்லம் மாவட்டத்தில் பரவூரில் அமைந்துள்ள புட்டிங்கல் தேவி கோவிலில் ஏப்ரல் 10, 2016 அன்று கிட்டத்தட்ட 03:30 மணிக்கு, வாணவெடி கொண்டாட்டங்களின்போது வெடி மற்றும் தீ விபத்து ஏற்பட்டது. இதனையடுத்து, 111 நபர்கள் கொல்லப்பட்டனர்; 350க்கும் கூடுதலானவர்கள் காயமுற்றனர். உள்ளூர் தகவல்களின்படியும் கண்ணால் கண்டவர் சாட்சிகளின்படியும், இந்த வெடிவிபத்தும் தீ விபத்தும் கொண்டாட்டங்களின் அங்கமாக நடந்த வாணவேடிக்கைப் போட்டிக்காக காங்கிறீட்டு கிடங்கில் சேகரித்து வைக்கப்பட்டிருந்த பட்டாசுகளின் மீது தீப்பொறிகள் விழுந்ததால் நிகழ்ந்தது.
இந்த "வாணவேடிக்கைப் போட்டி"யை நடத்துவதற்கான அரசு அனுமதியை கோவில் நிர்வாகத்தினர் பெற்றிருக்கவில்லை. இந்த விழாவின்போது ஏறத்தாழ 15,000 இந்து பக்தர்கள் வந்திருந்தனர். ஏழுநாட்கள் கொண்டாடப்பட்ட திருவிழாவின் கடைசி நாளாக இது இருந்தது. 

இந்தக் கோவிலை ஈழவர் சமூக தனியார் அறக்கட்டளை நிர்வகித்து வந்தது.


</doc>
<doc id="300855" url="https://ta.wikipedia.org/wiki?curid=300855" title="கிழக்கு சகோதரி தீவு">
கிழக்கு சகோதரி தீவு

கிழக்கு சகோதரி தீவு ( East Sister Island அல்லது Takoa-te ) என்பது இந்திய ஒன்றியத்தின்,  அந்தமான் தீவுகளைச் சேர்ந்த மக்கள் குடியேற்றமில்லாத டாங்கன் பாதைக்கு வடக்கில் உள்ள ஒரு தீவாகும். இத்தீவு பாசேஜ் தீவுக்கு 6 கி.மீ தென்கிழக்கிலும், வடக்கு சகோதரன் தீவுக்கு 18 கி.மீ வடக்கிலும் உள்ளது. 

இந்த்த் தீவிவு வடகிழக்கிலிருந்து தென்மேற்கு திசையில்  750 மீட்டர் நீளத்துடனும்,  550 மீட்டர் அகலத்துடன் ஏறக்குறைய செவ்வக வடிவில் உள்ளது. தீவில் பெரும்பாலும் காடுகள் அடர்ந்துள்ளது. தீவின் வடமேற்கு பக்கத்தில் ஒரு கடற்கரையைக் கொண்டும் இதர மூன்று பக்கங்களிலும் கடற்கரையிலும் பாறைகளைக் கொண்டுள்ளது. தீவின் உயரமானப் பகுதி கடல் மட்டத்திலிருந்து 93 மீட்டர் உயரத்தில் உள்ளது.

கிழக்கு சகோதரி தீவு மற்றும் சிறிய மேற்கு சகோதரி தீவு ஆகியவை சுமார் 250 மீட்டர் இடைவெளியில் தென்மேற்கில் அமைந்துள்ளன. இதனால் இந்த இரண்டு தீவுகளையும் சகோதரிகள் என அழைக்கப்படுகின்றன.  


</doc>
<doc id="300860" url="https://ta.wikipedia.org/wiki?curid=300860" title="கொலஜன் தூண்டல் சிகிச்சை">
கொலஜன் தூண்டல் சிகிச்சை

கொலஜன் தூண்டல் சிகிச்சை ("Collagen induction therapy") அழகியல் மருத்துவ முறைகளுள் ஒன்று. இந்த மருத்துவ வழிமுறைகளில் உடலின் சருமத்தினை குறிப்பிட்ட ஊசி முறைகளைப் பயன்படுத்துவர். ஆனால் இந்த வழிமுறைகள் சிறிய ஊசிமுறைகளை விட சற்று வித்தியாசமானது. 

கொலஜன் தூண்டல் சிகிச்சை முறையில் பல முற்போக்கு ஆய்வுகள் மேற்கொள்ளப்பட்டு வருகின்றன. இருப்பினும் இதுவரை கண்டறியப்பட்ட வழிமுறைகளின் மூலம் முகப்பரு, சருமத்தில் தோன்றும் வடு போன்ற சருமப் பிரச்சினைகள் குணப்படுத்தப்படுகின்றன.

இந்த மருத்துவ வழிமுறையில் கைதேர்ந்த மருத்துவர் மூலம் இயக்கக் கூடிய சாதாரண உருளை போன்ற கருவி பயன்படுத்தப்படும். இதனை “சிறிய உருளைகள்” எனவும் அழைப்பர். 1990 ஆம் ஆண்டு காலகட்டத்திற்குப் பிறகு பயன்படுத்தப்பட்டு வரும் இந்த மருத்துவக் கருவியானது வெவ்வேறு பெயர்களுடன் பயன்படுத்தப்படுகிறது. அதில் ‘டெர்மாரோலர்’ ("Dermaroller") எனும் பெயர் முக்கியமானது. டெர்மாரோலர் எனும் மருத்துவக் கருவிக்கான காப்புரிமையினை 2000 ஆம் ஆண்டு ஹோர்ஸ்ட் லியபெல் பெற்றார். தேவையான அதிர்வெண்ணுக்கு ஏற்ப இந்த சிறிய பேனா போன்ற கருவியினை மாற்றிக்கொள்ளலாம். இதற்குத் தேவையான ஆற்றல் வெளிப்புற மோட்டார் மூலம் வழங்கப்படும். டெர்மாரோலர் செயல்படும் சரும ஆழத்தினையும் தேவைக்கேற்றாற்போல் மாற்றிக்கொள்ள இயலும். சிறிய பேனா போன்ற தோற்றத்துடன் காணப்படுவதால் சரும பேனா, டெர்மா பேனா மற்றும் மைக்ரோ பேனா போன்ற சில பிரபலமான பெயர்களுடன் இது அழைக்கப்படுகிறது.

இக்கருவி சுத்தி போன்ற தோற்றத்துடன், அடிப்பாகத்தில் சுத்தமான எஃகினால் செய்யப்பட்டிருக்கும். இதிலுள்ள அடுத்தடுத்த கூர்மையான ஊசிகள் சருமத்தினில் செயல்பட்டு அதனை சமப்படுத்தும். இதனை சிறிய ஊசிமுறை அல்லது சரும ஊசிமுறை என்று பெயருடன் அழைப்பர். சருமத்தில் உள்ள புரோட்டீன் அளவினை தூண்டும் இச்செயல்முறை கொலஜன் தூண்டல் சிகிச்சை முறை என்று அழைக்கப்படுகிறது.

இளைஞர்களுக்கு மூன்று முதல் நான்கு வாரங்கள் இடைவெளிகளிலும், வயது முதிர்ந்தவர்கள் ஆறு முதல் எட்டு வாரங்கள் இடைவெளியிலும் இந்த சிகிச்சையினை எடுத்துக்கொள்ளலாம்.

இது இரு வழிகளில் உதவுகிறது.

1. சருமத்தின் அடித்தோலில் சிறிய பகுதிகளை உருவாக்குகிறது, இதன் மூலம் இரு பயன்கள் கிடைக்கின்றன.
2. முகப்பரு வடுக்கள் ஆகியவற்றிற்குக் காரணமான நார்ச்சத்து இணைப்புகளை உடைத்து, அவற்றினை சீர்படுத்த உதவும். 

டெர்மாரோலர் மருத்துவக் கருவியினை கொலஜன் தூண்டல் சிகிச்சை முறையில் பின்வரும் நிலைகளில் பயன்படுத்த இயலும்.



1. சருமத்தின் சொந்த கொலஜன் உருவாக்கம் தூண்டப்படும்

2. பக்க விளைவுகள் குறைவு

3. லேசர் இயந்திரம் தேவையில்லை

4. பெரிய இயந்திரங்கள் எதுவும் தேவையில்லை


</doc>
<doc id="300875" url="https://ta.wikipedia.org/wiki?curid=300875" title="காஞ்சிபுரம் கடகேசுவரர் கோயில்">
காஞ்சிபுரம் கடகேசுவரர் கோயில்

காஞ்சிபுரம் கடகேசுவரர் கோயில் (கடகேசம்) எனப்படும் இது, காஞ்சிபுரத்திலுள்ள சிவக் கோயில்களில் ஒன்றாகும். காமாட்சி அம்மையார் இறைவனை வழிபட்டு கடகம் தரித்துக்கொண்ட தலமாகும். மேலும், இவ்விறைவரை அம்பிகை வழிபட்டதாக அறியப்படும் இக்கோயில் குறிப்புகள், காஞ்சி புராண படலத்துள் உட்கோயில்களாகச் சொல்லப்பட்டுள்ளது.

கங்கணேசத்தில் பொன்னாலான காப்புநாணை (கங்கணம்) அணிந்து கொண்ட அம்பிகை, மற்றுமோர் சிவலிங்கத்தைப் பிரதிட்டை செய்து வழிபட்டு, கடகம் அணிந்து கொண்டாள். அதுவே கடகேசம் எனப்பட்டதாக இத்தல வரலாறு உள்ளது.




இந்தியாவின் தென்கடை மாநிலம் தமிழ்நாட்டிலுள்ள காஞ்சிபுரம் மாவட்டத்தின் தலைநகரான பெரிய காஞ்சிபுரம் எனப்படும் சிவகாஞ்சியின் சின்னகம்மாளத் தெருவில் கங்கணேசம் அருகில் கடகேசம் அமைந்துள்ளது. மேலும், தமிழ்நாட்டின் தலைநகர் சென்னையிலிருந்து 75 கிலோமீட்டர் தொலைவிலுள்ள, காஞ்சிபுரம் பேருந்து நிலையத்திலிருந்து வடக்கில் ½ மைல் தூரமுள்ள காஞ்சி இறவாத்தானத்திற்கு செல்லும் சாலையில் இக்கோயில் தாபிக்கப்பட்டுள்ளது.




</doc>
<doc id="300877" url="https://ta.wikipedia.org/wiki?curid=300877" title="பெர்ரிக் அமோனியம் ஆக்சலேட்டு">
பெர்ரிக் அமோனியம் ஆக்சலேட்டு

பெர்ரிக் அமோனியம் ஆக்சலேட்டு "(Ferric ammonium oxalate)" என்பது C6H12FeN3O12 என்ற மூலக்கூற்று வாய்ப்பாடு கொண்ட ஒரு வேதியியல் சேர்மமாகும். பெரும்பாலும் இச்சேர்மம் நீல அச்சுப்படி காகிதம் பெருமளவில் தயாரிக்கப் பயன்படுகிறது.



</doc>
<doc id="300881" url="https://ta.wikipedia.org/wiki?curid=300881" title="அமோனியம் மூவயோடைடு">
அமோனியம் மூவயோடைடு

அமோனியம் மூவயோடைடு "(Ammonium triiodide )" என்பது (NHI) என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். அமோனியம் நேர்மின் அயனியும் மூவயோடைடு எதிர்மின் அயனியும் சேர்ந்து இவ்வுப்பு உருவாகிறது. சில சமயங்களில் அமோனியம் மூவயோடைடு என்ற இச்சேர்மத்தின் பெயர், தவறுதலாக நைட்ரசன் மூவயோடைடு (NI3). என்ற வேறொரு சேர்மத்தின் பெயராகவும் கருதப்படுவதுண்டு.


</doc>
<doc id="300884" url="https://ta.wikipedia.org/wiki?curid=300884" title="வேரெண்">
வேரெண்

வேரெண் ("radix") அல்லது அடிமானம் ("base") என்பது, எந்தவோர் எண்குறி முறைமையிலும், அந்த இலக்கஞ்சார்ந்த எண்குறி முறைமையின் சுழி உள்ளிட்ட தனித்த மொத்த எண்களின் கணத்தைக் குறிக்கும். எடுத்துகாட்டாக, பதின்ம முறைமையில் வேரெண் பத்து. ஏனெனில், இது 0 முதல் 9 வரையிலான பத்து எண்களைப் பயன்படுத்தும்.

எந்தவொரு செந்தர இலக்க எண்குறி முறைமையிலும், "x" எனும் எண்ணும் அதன் அடிமானமான "y" எனும் எண்ணும் வழக்கமாக formula_1 என எழுதப்படும். இங்கு எண்ணின் பின்னொட்டான, அடிமானமாகப் பத்து கருதப்பட்டாலும் எழுதப்படுவதில்லை. ஏனெனில், இதுவே மதிப்பை வெளியிடும் மிகப் பொதுவான வழிமுறையாகும். எடுத்துகாட்டாக, பதின்ம முறைமையில் formula_2 என்பது நூறு எனும் எண்னைக் குறிக்கும். அடிமானம் 2 ஆகும் இரும முறைமையில் formula_3 என்பது நான்கு எனும் எண்ணைக் குறிக்கும்..

"Radix" எனும் இலத்தினச் சொல்லின் பொருள் வேர் என்பதாகும்". இது எண்ணியலில் அடிமானம் என்பதன் இணைச்சொல்லாகும்.இதைத் தமிழில் வேரெண் எனலாம்.

அடிமானம் 13 ஆகவுள்ள எண்குறி முறைமையில் 398 எனும் எண்சரம் formula_4 எனும் எண்ணைக் குறிக்கும்.

மிகப் பொதுவாக, அடிமானமாக "b" ("b" > 1) உள்ல எண்குறி முறைமையில், formula_5 எனும் எண்சரம் formula_6 எனும் எண்ணைக் குறிக்கும். இங்கு, formula_7 ஆகும்.

கீழே வழக்கில் உள்ள எண்குறி முறைமைகள் தரப்படுகின்றன.
"முழுப்பட்டியலுக்கு, காண்க, எண்குறி வகைகளின் பட்டியல்."

இரும முறைமைக்கான சுருக்கமான வழிமுறையாக, எண்ம, பதினறும இலக்க முறைமைகள் பயன்படுகின்றன. 16 2 இன் 4ஆம் படியாக அமைவதால், ஒவ்வொரு பதினறும எண்ணும் 4 இரும எண்களுக்குச் சமமாகும். எடுத்துகாட்டாக, பதினறும 7, 8 ஆகியவை இரும முறைமையில் 111, 1000 ஆகும். 8 எனும் எண் 2 இன் முப்படியாக அமைவதால், ஒவ்வோர் எண்ம எண்ணும் இத்தகையதோர் உறவை ஒவ்வொரு இரும எண்ணுக்கும் பெற்றுள்ளது.

வேரெண்கள் எப்பொதுமே இயல் எண்களாகும். என்றாலும், வேறு இயல் எண்ணல்லாத இலக்க முறைமைகளும் வழக்கில் உள்ளன. எடுத்துகாட்டு, . தங்க விகிதம் அடிமானம். இதன் வேரெண் முழு எண்ணல்லாத இயற்கணித எண்ணாகும். and negative base (whose radix is negative).




</doc>
<doc id="300887" url="https://ta.wikipedia.org/wiki?curid=300887" title="வேரெண் சிக்கனம்">
வேரெண் சிக்கனம்

வேரெண் சிக்கனம் "(radix economy)" என்பது குறிப்பிட்ட அடிமானம் அல்லது வேரெண் சார்ந்த ஓர் எண்ணை, அந்த அடிமானத்தில் அவ்வெண்ணைக் குறிப்பிட தேவையான மொத்த எண்களின் எண்ணிக்கையால் பெருக்கிவரும் பெருக்குத் தொகையாகும்.கணினிகளில் எண்களைக் குறிக்க, பல்வேறு அடிமானங்களைப் பயன்படுத்துவதற்கான சார்புச் செலவினங்களை மதிப்பிட பல முன்மொழிவுகள் தரப்பட்டுள்ளன. வேரென் சிக்கனம் நிறுவனக் கட்டமைப்பு, கணினி வலையிணைப்பு, மற்றும் பிற துறைகளில் பயன்படுகிறது.
மற்ற முறைமைகளை விட இரும முறைமை பல மேம்பாடுகள் வாய்ந்ததாக உள்ளது: இது பேரளவு இரைச்சல் எதிர்ப்புத் திறம் பெற்றுள்ளது.. தற்செயலாக மாறும் மின்னழுத்த வேறுபாடுகளுக்கு மிக்க் குறைந்த பிழைக் குறிகைகளையே ஏற்படுத்துகிறது. பரந்த மின்னழுத்த நெடுக்கத்துக்குச் சுற்ரமைவுகலை வடிவமைத்து மதிப்புகலைக் குழப்பமற்றபடி, துல்லியமாகக் குறிக்கலாம்.





</doc>
<doc id="300888" url="https://ta.wikipedia.org/wiki?curid=300888" title="சுழலெண்">
சுழலெண்

ஒரு முழு எண்ணின் இலக்கங்களைச் சுழல் வரிசைமாற்றம் செய்வதால் கிடைக்கும் புது எண்கள், மூல எண்ணின் அடுத்தடுத்த மடங்குகளாக அமையுமானால் அம்முழுஎண் சுழலெண் ("cyclic number") எனப்படும்.

எடுத்துக்காட்டு:
142857 ஒரு சுழலெண்:

ஒரு எண் சுழலெண்ணாக இருக்கவேண்டுமானல் அதன் தொடர் மடங்குகள் அதன் இலக்கங்களின் சுழல் வரிசைமாற்றங்களாக இருக்க வேண்டும்.

எண் 076923 ஒரு சுழலெண் அல்ல. அதன் இலக்கங்களின் சுழல் வரிசைமாற்றங்கள் 076923 இன் மடங்குகளாக உள்ளன, ஆனால் அடுத்தடுத்த வரிசையிலான மடங்குகளாக இல்லை:

முன் சுழிகள் அனுமதிக்கப்படாவிட்டால், பதின்மங்களில் 142857 மட்டுமே சுழலெண்ணாக இருக்கும். முன்சுழிகள் ஏற்றுக்கொள்ளப்பட்டால் சுழலெண்களின் தொடர்வரிசை:

சுழலெண்களின் வடிவம்:

இதில் "b" -அடிமான எண்; "p" ஒரு பகா எண் மற்றும் "b" இன் வகுஎண்ணாக "p" இருக்காது. 

எடுத்துக்காட்டு:

"p" இன் அனைத்து மதிப்புகளுக்கும் இவ்வாய்ப்பாடு சுழலெண்ணைத் தராது. 

எடுத்துக்காட்டு:





பதினறும எண் முறைமையில் ("b" = 16) இத்தகைய "p" இன் மதிப்புகள் இல்லை.





</doc>
<doc id="300893" url="https://ta.wikipedia.org/wiki?curid=300893" title="குளோரோபீனால்">
குளோரோபீனால்

குளோரோபீனால் "(Chlorophenol)" என்பது CHClO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். ஒன்று அல்லது அதற்கு மேற்பட்ட சகப்பிணைப்பு குளோரின் அணுக்களைக் கொண்டிருக்கும் பீனாலின் கரிமகுளோரைடு எதுவாக இருந்தாலும் அது குளோரோபீனால் எனப்படும். 5 அடிப்படை வகை குளோரோபீனால்களும் 19 வேறுபட்ட வகை குளோரோபீனால்களும் அறியப்படுகின்றன, பீனாலுடன் குளோரின் சேரும் எலக்ட்ரான் கவர் ஆலசனேற்ற வினையின் மூலம் குளோரோபீனால்கள் உற்பத்தி செய்யப்படுகின்றன. பெரும்பாலான குளோரோபீனால்கள் பல்வேறு எண்ணிக்கையிலான வெவ்வேறு மாற்றியன்களைப் பெற்றுள்ளன. பீனால் மூலக்கூறின் வளைய அமைப்பின் மூவிடங்களிலும் ஒரு குளோரின் அணு இணைந்து கொள்வதற்கு வாய்ப்பு இருப்பதால் ஒருகுளோரோபீனால்கள் மூன்று மாற்றியன்களைப் பெற்றுள்ளன. உதாரணமாக பீனாலின் வளையத்தின் ஆர்த்தோ நிலையில் குளோரின் அணு இணைந்திருப்பது 2-குளோரோபீனால் என்ற மாற்றியனாகும். மாறாக பென்டாகுளோரோபீனால் ஒரேயொரு மாற்றியனையே பெற்றுள்ளது. ஏனெனில் பென்டாகுளோரோபீனாலில் இணைவதற்கு வாய்ப்புள்ள பீனால் வளையத்தின் ஐந்து அமைவிடங்களிலும் குளோரின் அணுக்களே குளோரினேற்றம் அடைந்துள்ளன. 

அறை வெப்பநிலையில் பெரும்பாலான குளோரோபீனால்கள் திண்மநிலையில் காணப்படுகின்றன. அவை வலிமையான மருந்து வகை மணமும் சுவையும் கொண்டுள்ளன. பெரும்பாலான குளோரோபீனால்கள் பூச்சிக்கொல்லிகள், களைக்கொல்லிகள், மற்றும் கிருமிநாசினிகள் ஆகப்பயன்படுகின்றன.



</doc>
<doc id="300894" url="https://ta.wikipedia.org/wiki?curid=300894" title="உப்பு மாளிகை">
உப்பு மாளிகை

உப்பு மாளிகை ( Palacio de Sal  என்ற எசுப்பானிய சொல்லுக்கு "உப்பு மாளிகை" என்று பொருள்) என்பது உப்புப் பாளங்களால் கட்டப்பட்ட ஒரு விடுதியாகும். இது தென் அமெரிக்க நாடான பொலிவியா நாட்டில் உள்ள உலகின் பெரிய உப்புப் படுகையான "சாலர் டி உயினி" என்னும் உப்பு மட்டும் எஞ்சிய காய்ந்த ஏரிப்படுக்கையின் முனையில் கட்டப்பட்டுள்ளது. ‘டான் ஜுவான் க்வீசடா’ என்ற படைப்பாளியின் மூளையில் உருவான இந்த விடுதிதான், உலகின் முதல் உப்பு விடுதி ஆகும். இதற்குப் பின் சில உப்பு விடுதிகள் திறக்கப்பட்டபோதிலும், ‘பேலசியோ டி சால்’தான் உலகின் மிகப் பெரியது. ஒவ்வொரு ஆண்டும் மழைக் காலத்தில் கரைந்த சில சேதங்களை மழைக்காலம் முடிந்தபின் மறுசீரமைப்பது வழக்கம். இது பொலிவியாவின் தலை நகரான லா பாசில் இருந்து 350 கி.மீ. (220 மைல்) தொலைவில் உள்ளது.

சாலர் டி உயினி என்பது உலகின் மிகப்பெரிய உப்புப் படுக்கையாகும். இது 10,582 சதுர கி.மீ (4,086 சதுர மைல்) பரப்பளவு உடையது. இது பொலிவியாவின் தென்மேற்கில் ஆந்தீஸ் மலைத்தொடருக்கு அருகில் 3,656 மீட்டர் (11,995 அடி) உயரத்தில் உள்ளது. "சாலர் டி உயினிக்கு" தொலைவில் இருந்து வரும் சுற்றுலா பயணிகளுக்கு இங்கிருந்து தங்கள் நகரங்களுக்கு திரும்பும்வரை ஓய்வு எடுக்க இடம் தேவைப்பட்ட நிலையில் கட்டுமானப் பொருட்கள் கிடைக்காத இந்த ஒதுக்குப்பறமான பகுதியில் உப்புப் பாளங்களால் விடுதி கட்டலாம் என்ற யோசனை உருவானதாம்.

முதல் விடுதி 1993-1995 காலக்கட்டத்தில் உப்புப் பாளங்களால் சாலர் டி உயினியின் மையத்தில் கட்டப்பட்டது. விரைவில் இந்த விடுதி புகழ்பெற்ற ஒரு சுற்றுலா தலமானது. இதில் 12 இரட்டை படுக்கை அறகளுடன் ஒரு பொதுவான குளியலறையுடன் இருந்தது. உப்புப் படுக்கையின் மையத்தில் இந்த விடுதி இருந்ததால் இந்த இடத்தில் நலவாழ்வு சிக்கல்கள் எழுந்தன. இதனால் ஏற்பட்ட தீவிர சுற்றுச்சூழல் மாசுபாடு காரணமாக விடுதி 2002 இல் கலைக்கப்பட்ட வேண்டியதாயிற்று.

2007 ஆண்டைய காலத்தில் ஒரு புதிய விடுதி கட்டப்பட்டது. பேலசியோ டி சால் என்ற பெயரில் புதிய இடத்தில் உப்புப் படுக்கையின் கிழக்கு ஓரத்தில் கட்டப்பட்டது. இந்த இடம் பொலிவியாவின் தலைநகரான லா பாசில் இருந்து தெற்காக உள்ளது. இந்த கட்டடம் 1 மில்லியன் 35-செ.மீ (14-அங்குளம்) கனமுடைய உப்புப் பாளங்களால் கட்டப்பட்டது. இதன் தரை, சுவர், கூரை, கட்டில், மேசை இருக்கை போன்ற அறைகலன்கள் என இங்கு எல்லாம் உப்பால் செய்யப்பட்டது. சுகாதார அமைப்பு முறைகளுக்கு அரசு விதிகளுக்கு இணங்க மாற்றியமைக்கப்பட்டது. இங்கு நீராவிக் குளியலறை, நீர்சுழல் குளியலறை, நீச்சல் குளம் போன்றவையும் உப்பால் செய்யப்பட்டவையாம்.



</doc>
<doc id="300895" url="https://ta.wikipedia.org/wiki?curid=300895" title="2-குளோரோபீனால்">
2-குளோரோபீனால்

2-குளோரோபீனால் "(2-Chlorophenol)" என்பது CHClO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். பீனால் வழிப்பொருளான இச்சேர்மத்துடன் தொடர்புடைய சேர்மங்கள் நச்சுக்கொல்லி முகவர்களாகவும் பல்வேறு வகையான பூச்சிக்கொல்லிகளாகவும் பயன்படுத்தப்படுகின்றன. இவற்றைத் தவிர வேறுசில பயன்களையும் குறிப்பாக 2-குளோரோபீனால் பெற்றுள்ளது. பீனாலை பல்குளோரினேற்றம் செய்யும்போது இடைநிலைச் சேர்மமாக இச்சேர்மம் தோன்றுகிறது. நிறமற்ற நிலையில் இருந்து அரக்கு திரவமாகக் காணப்படும் இச்சேர்மம் மனத்திற்கொவ்வாத ஊடுறுவும் கார்பாலிக் மணத்தைக் கொண்டுள்ளது. ஆர்த்தோ-குளோரோபீனால் என்றும் அழைக்கப்படும் 2-குளோரோபீனால் நீரில் மெல்ல மெல்ல மூழ்கி கரையக்கூடிய சேர்மமாகவும், எத்தனால், ஈதர், பென்சீன் மற்றும் எரிகாரம் ஆகியனவற்றில் நன்கு கரையக்கூடியதாகவும் விளங்குகிறது.



</doc>
<doc id="300899" url="https://ta.wikipedia.org/wiki?curid=300899" title="இருகுளோரோபீனால்">
இருகுளோரோபீனால்

இருகுளோரோபீனால்கள் "(Dichlorophenols)" என்பவை CHClO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். இரண்டு சகப்பிணைப்பு குளோரின் அணுக்களைக் கொண்டிருக்கும் பீனாலின் கரிமகுளோரைடு எதுவாக இருந்தாலும் அவை இருகுளோரோபீனால்கள் எனப்படும். இதன் அமைப்பின் அடிப்படையில் ஆறுவகையான மாற்றியன்கள் காணப்படுகின்றன.

பொதுவாகக் களைக்கொல்லி என்றழைக்கப்படும் 2,4-இருகுளோரோபீனாக்சியசிட்டிக் அமிலம் போன்ற சிக்கலான வேதிச்சேர்மங்களைத் தயாரிக்கும்போது இருகுளோரோபீனால்கள் இடைநிலைப் பொருளாகப் பயன்படுகின்றன.



</doc>
<doc id="300901" url="https://ta.wikipedia.org/wiki?curid=300901" title="காஞ்சிபுரம் விண்டுவீசர் கோயில்">
காஞ்சிபுரம் விண்டுவீசர் கோயில்

காஞ்சிபுரம் விண்டுவீசர் கோயில் (விண்டுவீசம்) என விளங்கும் இது, காஞ்சிபுரத்திலுள்ள சிவக் கோயில்களில் ஒன்றாகும். திருமால் வழிபட்ட இக்கோயில் காஞ்சி திருவேகம்பத்தின் மூன்றாம் பிராகாரம் தெற்கு பக்கம் ஆயிரங்கால் மண்டபத்திலுள்ள கோபுர வாயிலுக்கு நேரே தென் பிராகாரத்தில் பிள்ளையார் சந்நிதிக்கு பக்கத்தில் உள்ளது. மேலும், இவ்விறைவரை விஷ்ணுவேஸ்வரர் என்ற பெயராலும் அழைக்கப்படும் இக்கோயில் குறிப்புகள், காஞ்சி புராண படலத்துள் உட்கோயில்களாகச் சொல்லப்பட்டுள்ளது.

திருப்பாற்கடலிலிருந்து திருமால் தன் மனையாட்டியினருடன் தில்லையில் வந்து திருநடனம் காணத் தவம்புரியங்கால் தில்லை நாதன் திருக்காஞ்சியில் எம்மி வழிபட்டு வருவையாயின் இங்கு எமது நடனனளைப் பெறுவாயென்று கட்டளையிட அவ்வண்ணமே வந்து பூசித்தனர்.

தில்லையில் இறைவன் ஆடுகின்ற ஆனந்த நடனத்தை தன்யோக நித்திரையில் அனுபவித்துக் கொண்டிருக்கும் திருமால், அந்தற்புத நடனத்தை இலக்குமி முதலியோருக்கும் காட்ட விரும்பி, காஞ்சியில் விண்டுவீசர் என்ற பெயரில் சிவலிங்கம் பிரதிட்டை செய்து வழிபட்டு, இறைவனின் அருளால் அனைவரையும் தில்லைக்கு அழைத்துச் சென்று ஆனந்த நடனத்தைக் காட்ட, அனைவரும் கண்டு பரவசப்பட்டனர் என்பது வரலாறாகும்.


இந்தியாவின் தென்கடை மாநிலம் தமிழ்நாட்டிலுள்ள காஞ்சிபுரம் மாவட்டத்தின் தலைநகரான பெரிய காஞ்சிபுரம் எனப்படும் சிவகாஞ்சியின் காஞ்சி திருவேகம்பத்தின் பிரகாரத்தில் - பிள்ளையார் சந்நிதிக்கு பக்கத்தில் விண்டுவீசம் அமைந்துள்ளது. மேலும், தமிழ்நாட்டின் தலைநகர் சென்னையிலிருந்து 75 கிலோமீட்டர் தொலைவிலுள்ள, காஞ்சிபுரம் பேருந்து நிலையத்திலிருந்து வடமேற்கில் ½ மைல் தூரமுள்ள காஞ்சி சங்கர மடத்தை கடந்து சற்று தூரம் சென்றால் திருவேகம்பத்தில் இக்கோயில் தாபிக்கப்பட்டுள்ளது.




</doc>
<doc id="300905" url="https://ta.wikipedia.org/wiki?curid=300905" title="ஜமூய் மாவட்டம்">
ஜமூய் மாவட்டம்

ஜமூய் மாவட்டம் (Jamui district) வட இந்தியாவின் பிகார் மாநிலத்தின் 38 மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிடம் ஜமூய் நகரம் ஆகும். இது முங்கேர் கோட்டத்தில் பிகார் - ஜார்கண்ட் மாநில எல்லையில் அமைந்துள்ளது. 

சமண சமய 24-வது தீர்த்தங்கரர் மகாவீரர் இம்மாவட்டத்தில் பாயும் உஜ்ஜிஹுவாலியா ஆற்றாங்கரையில் உள்ள ஜம்பியா கிராமத்தில் "அறிவொளி" பெற்றார் என சமண சமய சாத்திரங்கள் கூறுகிறது. எனவே இவ்விடம் சமணர்களின் புனித தலமாக விளங்குகிறது.

13ஆம் நூற்றாண்டின் வரலாற்றுக் காலத்தில் இம்மாவட்டம் சந்தேல நாட்டின் தலைமையகமாக இருந்தது. 
இந்தியாவில் நக்சலைட் மற்றும் மாவோயிஸ்டு போராளிகளின் ஆதிக்கம் நிறைந்த சிவப்பு தாழ்வாரம் பகுதிகள் எனப்படும் 83 மாவட்டங்களில் ஜமூய் மாவட்டமும் ஒன்றாகும்.

3098 சதுர கிலோ மீட்டர் பரப்பளவு கொண்ட இம்மாவட்டத்தின் Jamui district மைக்கா, நிலக்கரி, இரும்பு கனிமச் சுரங்கங்கள் கனிசமாக கொண்ட மாவட்டமாக இருப்பினும், இந்தியாவில் பொருளாதாரத்தில் மிகவும் பின் தங்கிய 250 மாவட்டங்களில் ஒன்றாக ஜமூய் மாவட்ட்த்தை, இந்திய அரசு 2006-இல் அறிவித்துள்ளது. எனவே இம்மாவட்டத்தின் ஊரக வளர்ச்சித் திட்டங்களுக்கு இந்திய அரசின் பஞ்சாயத்து ராஜ் அமைச்சகம் நிதியுதவி வழங்கி வருகிறது.

இம்மாவட்டம் ஒரு வருவாய் உட்கோட்டத்தையும்; பத்து ஊராட்சி ஒன்றியங்களையும் ; 12 காவல் நிலையங்களையும்; 153 ஊராட்சி மன்றங்களையும்; 1528 கிராமங்களையும் கொண்டுள்ளது.

2011 ஆம் ஆண்டு இந்திய மக்கள் தொகை கணக்கெடுப்பின் படி இம்மாவட்டத்தின் மொத்த மக்கள் தொகை 1,760,405 ஆக உள்ளது. கிராமப்புறங்களில் 91.74% மக்களும்; நகரப்புறங்களில் மக்களும் 8.26% வாழ்கின்றனர். கடந்த பத்தாண்டுகளில் (2001-2011) மக்கள் தொகை வளர்ச்சி விகிதம் 25.85% ஆக உயர்ந்துள்ளது. மக்கள் தொகையில் 916,064 ஆண்களும் மற்றும் 844,341 பெண்களும் உள்ளனர். பாலின விகிதம் ஆயிரம் ஆண்களுக்கு 922 பெண்கள் வீதம் உள்ளனர். 3,098 சதுர கிலோ மீட்டர் பரப்பளவு கொண்ட இம்மாவட்டத்தின் மக்கள் தொகை அடர்த்தி ஒரு சதுர கிலோ மீட்டர் பரப்பளவில் 568 மக்கள் வாழ்கின்றனர். இம்மாவட்டத்தின் சராசரி படிப்பறிவு 59.79% ஆகவும், ஆண்களின் படிப்பறிவு 71.24% ஆகவும், பெண்களின் படிப்பறிவு 47.28% ஆகவும் உள்ளது. ஆறு வயதிற்குட்பட்ட குழந்தைகளின் எண்ணிக்கை 324,513 ஆக உள்ளது. 
இம்மாவட்டத்தில் இந்து சமயத்தவரின் மக்கள் தொகை 1,525,746 (86.67 %) ஆகவும், இசுலாமிய சமய மக்கள் தொகை 217,621 (12.36 %) ஆகவும், கிறித்தவ, சீக்கிய, பௌத்த, சமண சமய மக்கள் தொகை கணிசமாக உள்ளது.

பிகார் மாநிலத்தின் ஆட்சி மொழியான இந்தி மொழியுடன், போஜ்புரி மொழி, உருது மற்றும் வட்டார மொழிகளும் இம்மாவட்டத்தில் பேசப்படுகிறது.

முகல்சராய் மற்றும் பாட்னா வழியாக தில்லி - ஹவுரா நகரங்களை இணைக்கும், ஜமூய் தொடருந்து நிலையம் வட இந்தியாவின் முக்கிய நகரங்களை இருப்புப்பாதையால் இணைக்கிறது.



</doc>
<doc id="300907" url="https://ta.wikipedia.org/wiki?curid=300907" title="நாலந்தா மாவட்டம்">
நாலந்தா மாவட்டம்

நாலந்தா மாவட்டம் (Nalanda district) வட இந்தியாவின் பிகார் மாநிலத்தின் முப்பத்தி எட்டு மாவட்டங்களில் ஒன்றாகும். இம்மாவட்டத் தலைமையிடம் பிகார் செரீப் நகரத்தில் இயங்குகிறது. இம்மாவட்டம் பாட்னா கோட்டத்தில் உள்ளது.


பிகார் மாநிலத்தின் தெற்கில் அமைந்த இம்மாவட்டம் 2355 சதுர கிலோ மீட்டர் பரப்பளவு கொண்டது. இங்கு பாலகு, கும்பாரி, மோகனா மற்றும் ஜிராயன் ஆறுகள் பாய்கிறது.

2011-ஆம் ஆண்டு மக்கள் தொகை கணக்கெடுப்பின் படி இம்மாவட்ட மொத்த மக்கள் தொகை 2,872,523 ஆக உள்ளது. 2355 சதுர கிலோ மீட்டர் பரப்பளவு கொண்ட இம்மாவட்டத்தின் மக்கள் தொகை அடர்த்தி ஆக உள்ளது. மக்கள் தொகை வளர்ச்சி விகிதம் கடந்த பத்தாண்டுகளில் (2001 - 2011) 21.18 % ஆக உயர்ந்துள்ளது. பாலின விகிதம் ஆயிரம் ஆண்களுக்கு 921 வீதம் உள்ளனர். மாவட்டத்தின் சராசரி படிப்பறிவு 66.41 % ஆக உள்ளது.

இம்மாவட்டத்தில் இந்து சமயத்தவர் மற்றும் மக்கள் தொகை இசுலாமிய சமய மக்கள் தொகை கூடுதலாகவும், கிறித்தவ, சீக்கிய, பௌத்த, சமண சமய மக்கள் மிகக்குறைவாகவும் உள்ளது.

பிகார் மாநிலத்தின் ஆட்சி மொழியான இந்தி மொழியுடன், போஜ்புரி மொழி, உருது மற்றும் வட்டார மொழிகளும் இம்மாவட்டத்தில் பேசப்படுகிறது.

பீரங்கி குண்டுகள் தயாரிக்கும் இந்திய அரசின் இராணுவ தளவாட தொழிற்சாலை நாலந்தாவில் அமைந்துள்ளது.
இந்தியாவில் மிகவும் பின் தங்கிய 250 மாவட்டங்களில் ஒன்றாக, நாலந்தா மாவட்டத்தை 2006-இல் இந்திய அரசின் பஞ்சாயத்து ராஜ் அமைச்சகம் அறிவித்துள்ளதால், இம்மாவட்டத்தின் ஊரக வளர்ச்சி திட்டங்களுக்கு இந்திய அரசு நிதியுதவி வழங்கி வருகிறது.

இம்மாவட்டம் பிகார் செரீப், ராஜகிரகம் மற்றும் ஹில்சா என மூன்று வருவாய் உட்கோட்டங்களைக் கொண்டுள்ளது.
ஊரக வளர்ச்சிக்காக இம்மாவட்டத்தில் இருபது ஊராட்சி ஒன்றியங்கள் இயங்குகிறது.
இம்மாவட்டம் பிஹார்சரீப் சட்டமன்றத் தொகுதி , ராஜ்கீர் சட்டமன்றத் தொகுதி, நாலந்தா சட்டமன்ற தொகுதிகளையும்; நாலந்தா மக்களவைத் தொகுதியும் கொண்டது.

இம்மாவட்டத்தில் தேசிய நெடுஞ்சாலை எண் 30, 31, 82 மற்றும் 110 என நான்கு தேசிய நெடுஞ்சாலைகள் இம்மாவட்டத்தின் வழியாக செல்வதால், மாநிலத்தின் மற்றும் அருகில் அமைந்த மாநிலங்களுடன் தரை வழியாக நன்கு இணைந்துள்ளது.



</doc>
<doc id="300909" url="https://ta.wikipedia.org/wiki?curid=300909" title="நார்சிங்கார், திரிபுரா">
நார்சிங்கார், திரிபுரா

நார்சிங்கார் "(Narsingarh)" என்பது இந்தியாவின் திரிபுரா மாநிலத்தில் உள்ள மேற்கு திரிப்புரா மாவட்டத்தில் அமைந்துள்ள ஒரு கணக்கெடுப்பில் உள்ள ஊர் ஆகும். 

23°54’20’’ வடக்கு 91°15’08’’ கிழக்கு என்ற அடையாள ஆள்கூறுகளில் நார்சிங்கார் நகரம் பரவியுள்ளது. 

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி நார்சிங்கார் நகரத்தின் மொத்த மக்கள் தொகை 6,819 ஆகும் இம்மக்கள் தொகையில் 55% பேர் ஆண்கள் மற்றும் 45% பேர் பெண்கள் ஆவர். நகரத்தின் கல்வியறிவு சதவீதம் 71% ஆகும். இது நாட்டின் தேசிய கல்வியறிவு சதவீதமான 59.5% என்பதைவிட அதிகமாகும். மக்கள் தொகையில் ஆண்களில் 78 சதவீதத்தினர் கல்வியறிவு பெற்றவர்களாகவும் பெண்களில் 62 சதவீதம் பேர் கல்வியறிவு பெற்றவர்களாகவும் உள்ளனர். ஆறுவயதிற்குக் குறைவான சிறுவர்கள் 10% அளவில் உள்ளனர்.


</doc>
<doc id="300911" url="https://ta.wikipedia.org/wiki?curid=300911" title="பதார்காட்">
பதார்காட்

பதார்காட் "(Badharghat)" என்பது இந்தியாவின் திரிபுரா மாநிலத்தில் உள்ள மேற்கு திரிப்புரா மாவட்டத்தில் அமைந்துள்ள ஒரு கணக்கெடுப்பில் உள்ள ஊர் ஆகும். 

23.79° வடக்கு 91.28° கிழக்கு என்ற அடையாள ஆள்கூறுகளில் பதார்காட் நகரம் பரவியுள்ளது. 

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி பதார்காட் நகரத்தின் மொத்த மக்கள் தொகை 47,660 ஆகும் இம்மக்கள் தொகையில் 51% பேர் ஆண்கள் மற்றும் 49% பேர் பெண்கள் ஆவர். நகரத்தின் கல்வியறிவு சதவீதம் 80% ஆகும். இது நாட்டின் தேசிய கல்வியறிவு சதவீதமான 59.5% என்பதைவிட அதிகமாகும். மக்கள் தொகையில் ஆண்களில் 53 சதவீதத்தினர் கல்வியறிவு பெற்றவர்களாகவும் பெண்களில் 47 சதவீதம் பேர் கல்வியறிவு பெற்றவர்களாகவும் உள்ளனர். ஆறுவயதிற்குக் குறைவான சிறுவர்கள் 9% அளவில் உள்ளனர்.

இந்திய நாட்டின் திரிபுரா மாநிலத்தில் உள்ள மேற்கு திரிப்புரா மக்களவைத் தொகுதியின் ஒரு பகுதியாக பதார்காட் சட்டப்பேரவைத் தொகுதி இருக்கிறது. 


</doc>
<doc id="300913" url="https://ta.wikipedia.org/wiki?curid=300913" title="பிரதாப்கார், திரிபுரா">
பிரதாப்கார், திரிபுரா

பிரதாப்கார் "(Pratapgarh)" என்பது இந்தியாவின் திரிபுரா மாநிலத்தில் உள்ள மேற்கு திரிப்புரா மாவட்டத்தில் அமைந்துள்ள ஒரு கணக்கெடுப்பில் உள்ள ஊர் ஆகும். 

23.81° வடக்கு 91.30° கிழக்கு என்ற அடையாள ஆள்கூறுகளில் பிரதாப்கார் நகரம் பரவியுள்ளது. 

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி பிரதாப்கார் நகரத்தின் மொத்த மக்கள் தொகை 25,890 ஆகும் இம்மக்கள் தொகையில் 51% பேர் ஆண்கள் மற்றும் 49% பேர் பெண்கள் ஆவர். நகரத்தின் கல்வியறிவு சதவீதம் 72% ஆகும். இது நாட்டின் தேசிய கல்வியறிவு சதவீதமான 59.5% என்பதைவிட அதிகமாகும். மக்கள் தொகையில் ஆண்களில் 77 சதவீதத்தினர் கல்வியறிவு பெற்றவர்களாகவும் பெண்களில் 67 சதவீதம் பேர் கல்வியறிவு பெற்றவர்களாகவும் உள்ளனர். ஆறுவயதிற்குக் குறைவான சிறுவர்கள் 11% அளவில் உள்ளனர்.

இந்திய நாட்டின் திரிபுரா மாநிலத்தில் உள்ள மேற்கு திரிப்புரா மக்களவைத் தொகுதியின் ஒரு பகுதியாக பிரதாப்கார் சட்டப்பேரவைத் தொகுதி இருக்கிறது.


</doc>
<doc id="300915" url="https://ta.wikipedia.org/wiki?curid=300915" title="ராணிர்பசார்">
ராணிர்பசார்

ராணிர்பசார் "(Ranirbazar)" என்பது இந்தியாவின் திரிபுரா மாநிலத்தில் உள்ள மேற்கு திரிப்புரா மாவட்டத்தில் அமைந்துள்ள ஒரு நகரம் மற்றும் பேரூராட்சி ஆகும். நகர அரங்கம், பாரத் சஞ்சார் நிகாம் லிமிடெட் கோபுரம் , சந்தை, போன்ற பல அடிப்படை வசதி வாய்ப்புகள் இங்குக் காணப்படுகின்றன. 

23.83° வடக்கு 91.37° கிழக்கு என்ற அடையாள ஆள்கூறுகளில் ராணிர்பசார் நகரம் பரவியுள்ளது. அசாம் – அகர்தலா தேசிய நெடுஞ்சாலையில் ஆவுரா நதிக்கரையில் இந்நகரம் அமைந்துள்ளது. அகர்தலாவில் இருந்து வாகனங்களில் அரைமணி நேரப் பயணத்தில் இங்குச் செல்லமுடியும். காயெர்பூர் மற்றும் சிரானியா ஆகிய நகரங்கள் இந்நகருக்கு அருகில் உள்ளன.

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி ராணிபசார் நகரத்தின் மொத்த மக்கள் தொகை 11,0030 ஆகும் இம்மக்கள் தொகையில் 51% பேர் ஆண்கள் மற்றும் 49% பேர் பெண்கள் ஆவர். நகரத்தின் கல்வியறிவு சதவீதம் 77% ஆகும். இது நாட்டின் தேசிய கல்வியறிவு சதவீதமான 59.5% என்பதைவிட அதிகமாகும். மக்கள் தொகையில் ஆண்களில் 82 சதவீதத்தினர் கல்வியறிவு பெற்றவர்களாகவும் பெண்களில் 72 சதவீதம் பேர் கல்வியறிவு பெற்றவர்களாகவும் உள்ளனர். ஆறுவயதிற்குக் குறைவான சிறுவர்கள் 10% அளவில் உள்ளனர்.



</doc>
<doc id="300916" url="https://ta.wikipedia.org/wiki?curid=300916" title="4-புரோமோவனிலின்">
4-புரோமோவனிலின்

4-புரோமோவனிலின் "(4-Bromoaniline)" என்பது C6H6BrN என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். இச்சேர்மத்தில் அனிலின் மூலக்கூறு ஒரு புரோமின் அணுவால் பதிலீடு செய்யப்பட்டுள்ளது. வர்த்தகரீதியாகவும் இச்சேர்மம் விற்பனைக்குக் கிடைக்கிறது. கோம்பெர்க்-பச்மான் வினை வழியாக பாரா-புரோமோபீனைல் தயாரிக்கையில் கட்டுறுப்புத் தொகுதியாக 4-புரோமோவனிலின் பயன்படுத்தப்படுகிறது.


</doc>
<doc id="300921" url="https://ta.wikipedia.org/wiki?curid=300921" title="சுஹைல்தேவ் அதிவிரைவுவண்டி">
சுஹைல்தேவ் அதிவிரைவுவண்டி

22420/22419 சுஹைல்தேவ் அதிவிரைவுவண்டி, இந்திய இரயில்வேயினால் இயக்கப்படுகிறது. வாரம் மும்முறை இயக்கப்படும் இந்த வண்டி, தில்லியில் உள்ள ஆனந்து விகார் முனையத்தில் இருந்து காசீப்பூர் நகரம் வரை சென்று திரும்பும்.

22420 எண் கொண்ட ஆனந்து விகார் - காசீப்பூர் சுஹைல்தேவ் அதிவிரைவுவண்டி, ஒவ்வொரு செவ்வாய், வியாழன், சனிக்கிழமைகளில், மாலை 6:45 மணிக்கு, தில்லி ஆனந்து விகாரில் இருந்து புறப்பட்டு, அடுத்த நாள் காலை 9:15 மணிக்கு காசீப்பூரை வந்தடையும். 22419 எண் கொண்ட காசீப்பூர் - ஆனந்து விகார் அதிவிரைவுவண்டி, ஒவ்வொரு புதன், வெள்ளி, ஞாயிற்றுக்கிழமைகளில் மாலை 5:30 மணிக்கு, காசீப்பூரில் இருந்து புறப்பட்டு, அடுத்த நாள் காலை 8:10 மணிக்கு தில்லியை வந்தடையும்.

இந்த வண்டி, காசியாபாத், மொராதாபாத், பரெய்லி, லக்னோ, சுல்தான்பூர், ஜாபராபாத், ஜவுன்பூர், அவுனிஹர் ஆகிய ஊர்களில் நின்று செல்லும்.


</doc>
<doc id="300927" url="https://ta.wikipedia.org/wiki?curid=300927" title="நரங், பீகார்">
நரங், பீகார்

நரங், இந்திய மாநிலமான பீகாரின் சீதாமரி மாவட்டத்தில் உள்ள ஊர். இது பரிஹார் வட்டத்துக்கு உட்பட்டது.

இந்த ஊர் பரிஹார் சட்டமன்றத் தொகுதிக்கும், சீதாமரி மக்களவைத் தொகுதிக்கும் உட்பட்டது.


</doc>
<doc id="300932" url="https://ta.wikipedia.org/wiki?curid=300932" title="செதில் கவசம்">
செதில் கவசம்

செதில் கவசம் (ஆங்கிலம்:"Scale armour, ஸ்கேல் ஆர்மர்") என்பது ஒரு துணி, அல்லது தோலை பின்புலமாகக் கொண்டு, பல தனித்தனியான சிறிய செதில்களை (தட்டுகள்) ஒன்றன்மீது ஒன்றாக இணைத்து செய்யப்படும் ஒரு முற்கால கவசம் ஆகும். செதில் கவசம் பல்வேறு கலாச்சாரங்களை சார்ந்த வீரர்கள் மற்றும் குதிரைகளால் அணியப்பட்டிருந்தன. செதில்களை செய்ய வெண்கலம், இரும்பு, பதனிடா விலங்குத் தோல் (rawhide), பதனிட்ட தோல் (leather), கொதிக்கவைக்கப்பட்ட தோல் (cuir bouilli), வித்துக்கள், கொம்பு, ஏறும்புண்ணிச் (pangolin) செதில்கள், மற்றும் பண்டைய சீனாவில், காகிதம்  முதலிய மூலபொருட்கள் பயன்படுத்தப் பட்டன. இந்த வேற்றுமைகள் மூலப்பொருட்களின் கிடைக்கும் தன்மையை பொறுத்தது.

ஒரு பின்புலத்தில், சிறிய செதில்களை (தட்டுகள்) ஒன்றன்மீது ஒன்றாக தைத்து (அல்லது கட்டி), மீன்/ஊர்வனவின் செதில்களை அல்லது வீட்டின் ஓடுகளை போன்ற தோற்றத்துடன் உருவாக்கப்படுவதே செதில் கவசம் ஆகும். லோரிக்கா சுக்குவாமாட்டா என்பது இவ்வகையான ரோமானிய கவசமாகும்.

இவ்வகை கவசத்தை சாகர்கள், ரோமானியர்கள், இந்தியர்கள், சீனர்கள், மற்றும் ஜப்பானியர்களும் பயன்படுத்தி உள்ளனர்.

துளைக்கும் மற்றும் மழுங்கிய தாக்குதல்களில் இருந்து வலைக் கவசத்தைவிட செதில் கவசம் நல்ல பாதுகாப்பை அளித்தது. இதன் தயாரிப்புச் செலவும் குறைவு. அனால் இது வலைக் கவசத்தின் நெகிழ்தன்மை மற்றும் முழுத் தழுவு அளவுக்கு (coverage) ஈடில்லை. தறையாணிக் கவசம் மற்றும் தகட்டு மேலுடுப்பை தவிர, மற்றவை மத்தியக்கால ஐரோப்பாவில் பிரபலமில்லை, ஆனால் செதில் மற்றும் பின்னல் கவசங்கள் மற்றெங்கும் பிரபலம்.



</doc>
<doc id="300942" url="https://ta.wikipedia.org/wiki?curid=300942" title="வெள்ளியங்காட்டுப்புதூர்">
வெள்ளியங்காட்டுப்புதூர்

வெள்ளியங்காட்டுப்புதூர் தமிழ்நாட்டில் ஈரோடு மாவட்டத்தில் உள்ள கோபிச்செட்டிபாளையம் வட்டத்தின் நாகதேவம்பாளையம் ஊராட்சிக்குட்பட்ட ஒரு சிற்றூர் ஆகும்.


</doc>
<doc id="300943" url="https://ta.wikipedia.org/wiki?curid=300943" title="பாபர் வட்டம்">
பாபர் வட்டம்

பாபர் வட்டம், இந்திய மாநிலமான குஜராத்தின் பனாஸ்காண்டா மாவட்டத்தில் உள்ளது.

இது வாவ் சட்டமன்றத் தொகுதிக்கும், பனாஸ்காண்டா மக்களவைத் தொகுதிக்கும் உட்பட்டது.

இந்த வட்டத்தில் கீழ்க்காணும் ஊர்கள் உள்ளன.



</doc>
<doc id="300945" url="https://ta.wikipedia.org/wiki?curid=300945" title="சிதம்பரம் இளமையாக்கினார் திருக்கோயில்">
சிதம்பரம் இளமையாக்கினார் திருக்கோயில்

இளமையாக்கினார் திருக்கோயில், தமிழ்நாடு, கடலூர் மாவட்டம், சிதம்பரத்திலுள்ள சிவன் கோயில். இக்கோயில் நடராஜர் கோயிலுக்கு மேற்கு திசையில் அமைந்துள்ளது. இக்கோயிலுக்கு எதிர்ப்புறத்தில் இளமை தீர்த்தம் உள்ளது.

வியாக்ரட்பாதர் தில்லைக்கூத்தனின் ஆனந்த நடனத்தைக் காண விரும்பி சிதம்பரம் வந்து, தீர்த்தக்கரையில் ஒரு சிவலிங்கத்தைச் செய்து, குடில் அமைத்து தவமிருந்தார். இறைவன் அருளால் இவர் புலிக்கால் பெற்றதால், இத்தல இறைவன் "திருப்புலீஸ்வரர்' என்றும், இத்தலம் "திருப்புலீஸ்வரம்' என்றும் பெயர் பெற்றது.

சிவனடியார் ஒருவர் அனைத்து சிவன் கோயில்களுக்கும் சென்று, விளக்கேற்றும் வழக்கமுடையவர். இறைவனின் சோதனையால் வறுமையில் வாடியபோதும், தன் சொத்துக்களை விற்றுத் தன் பணியைத் தொடர்ந்தார். வறுமை மிகுந்து திரி வாங்கவும் வழியில்லாமல் கணம்புல்லை திரியாக்கி தீபமேற்றி இறைவனை வழிபட்டார். எனவே இவர் கணம்புல்லர் என்று அழைக்கப்பட்டதோடு, 63 நாயன்மார்களில் ஒருவரானார்.

திருநீலகண்டருக்கு சிவன் அருள்செய்த தலமிது. நீலகண்டருக்கும் அவர் மனைவிக்கும் இளமையை மீண்டுமளித்ததால் இறவன் இத்தலத்தில் இளமையாக்கினார் எனப் பெயர்பெற்றார்.

திருநீலகண்டர், ரத்னாசலை, கணம்புல்ல நாயனார், வியாக்ரபாதர் ஆகியோர் வழிபட்ட தலம்.
தை மாதம் விசாகம் நட்சத்திரத்தில் திருநீலகண்டருக்கு திருவோடளிக்கும் விழா சிறப்பாக நடைபெறும். இதில் பல சிவனடியார்கள் பங்கேற்று திருவோடு பெறுவர். தைப்பூசத்தன்று வியாக்கிரபாதருக்கும், விசாகம் நட்சத்திர நாட்களில் திருநீலகண்டருக்கும், கிருத்திகையன்று கணம்புல்லருக்கும் பூஜைகள் நடக்கும். தேய்பிறை அஷ்டமியில் பைரவருக்கு பூஜை நடக்கும்.


</doc>
<doc id="300949" url="https://ta.wikipedia.org/wiki?curid=300949" title="குறும்மசுகெத்து">
குறும்மசுகெத்து

குறும்மசுகெத்து அல்லது கார்பைன் "பிரெஞ்சிலிருந்து carabine", என்பது ஒரு நீள்துமுக்கி ரகத்தை சேர்ந்த சுடுகலன் ஆகும். இதன் குழல் புரிதுமுக்கி மற்றும் மசுகெத்தைவிட நீளம் குறைந்தது இருக்கும்.

சிறிய மற்றும் எடைகுறைந்த குறும்மசுகெத்துகளை கையாள சுலபமாக இருந்தது. இவை  அதிக நகர்-திறன் வாய்ந்த துருப்புகளால் பயன்படுத்தப்பட்டது.

கார்பைன்கள் ஏந்திய குதிரைப்படை வீரரை கார்பைனியர் என்றழைப்பர்.
பழம்பிரெஞ்சு மொழியில்" carabin" என்றால் "மசுகெத்து ஏந்திய வீரர்" என்று பொருள். அச்சொல் மருவி "carabine "என்றானது". "


</doc>
<doc id="300959" url="https://ta.wikipedia.org/wiki?curid=300959" title="சரண் மாவட்டம்">
சரண் மாவட்டம்

சரண் மாவட்டம் (Saran District) வட இந்தியாவின் பிகார் மாநிலத்தின் 38 மாவட்டங்களில் ஒன்றாகும். சரண் கோட்டத்தில் அமைந்த இம்மாவட்டத் தலைமையிடம் சாப்ரா நகரம் ஆகும்
இந்தியாவில் பொருளாதாரத்தில் மிகவும் பின் தங்கிய 250 மாவட்டங்களில் ஒன்றாக இம்மாவட்டத்தை இந்திய அரசு 2006-ஆம் ஆண்டில் அறிவித்துள்ளது. பொருளாதாரத்தில் மிகவும் பின் தங்கிய 38 பிகார் மாவட்டங்களில் இம்மாவட்டமும் ஒன்றாகும். இம்மாவட்டத்தின் ஊரக வளர்ச்சித் திட்டங்களுக்கு இந்திய அரசின் பஞ்சாயத்து ராஜ் அமைச்சகம் நிதியுதவி செய்கிறது.

2011 ஆம் ஆண்டு இந்திய மக்கள் தொகை கணக்கெடுப்பின் படி இம்மாவட்டத்தின் மொத்த மக்கள் தொகை 2,022,821 ஆக உள்ளது. கிராமப்புறங்களில் 91.06% மக்களும்; நகரப்புறங்களில் மக்களும் 8.94% வாழ்கின்றனர். கடந்த பத்தாண்டுகளில் (2001-2011) மக்கள் தொகை வளர்ச்சி விகிதம் 21.64% ஆக உயர்ந்துள்ளது. மக்கள் தொகையில் 2,022,821 ஆண்களும் மற்றும் 1,929,041 பெண்களும் உள்ளனர். பாலின விகிதம் ஆயிரம் ஆண்களுக்கு 954 பெண்கள் வீதம் உள்ளனர். 2,641 சதுர கிலோ மீட்டர் பரப்பளவு கொண்ட இம்மாவட்டத்தின் மக்கள் தொகை அடர்த்தி ஒரு சதுர கிலோ மீட்டர் பரப்பளவில் 1,496 மக்கள் வாழ்கின்றனர். இம்மாவட்டத்தின் சராசரி படிப்பறிவு 65.96% ஆகவும், ஆண்களின் படிப்பறிவு 77.03% ஆகவும், பெண்களின் படிப்பறிவு 54.42% ஆகவும் உள்ளது. ஆறு வயதிற்குட்பட்ட குழந்தைகளின் எண்ணிக்கை 681,142 ஆக உள்ளது. 
இம்மாவட்டத்தில் இந்து சமயத்தவரின் மக்கள் தொகை 3,534,772 (89.45 %) ஆகவும், இசுலாமிய சமய மக்கள் தொகை 406,449 (10.28 %) ஆகவும், கிறித்தவ, சீக்கிய, பௌத்த, சமண சமய மக்கள் தொகை கணிசமாக உள்ளது.

மக்கள் தொகையில் பட்டியல் சமூக மக்கள் 3,01,306 ஆக உள்ளனர்.

பிகார் மாநிலத்தின் ஆட்சி மொழியான இந்தி மொழியுடன், போஜ்புரி மொழி, உருது மற்றும் வட்டார மொழிகளும் இம்மாவட்டத்தில் பேசப்படுகிறது.

இம்மாவட்டம் சாப்ரா, மர்கௌரா, சோன்பூர் என மூன்று வருவாய் உட்கோட்டங்களும்; ஊரக வளர்ச்சித் திட்டங்களை நிறைவேற்ற இருபது ஊராசி ஒன்றியங்களையும் கொண்டுள்ளது. 

இம்மாவட்டத்தில் உள்ள பத்து சட்டமன்றத் தொகுதிகள் வருமாறு; ஏக்மா, மஞ்சி, பனியாப்பூர், தாரியா, மர்கௌரா, சாப்ரா, கர்கா, அம்னௌர், பர்சா மற்றும் சோன்பூர். இம்மாவட்டத்தில் சரண் மற்றும் மகாராஜ்கஞ்ச் என இரண்டு மக்களவைத் தொகுதிகள் உள்ளது.

1. ஜெயப்பிரகாஷ் பல்கலைக்கழகம் 
2. இராஜேந்திரா கல்லூரி 
3. ராம் ஜெய்பால் கல்லூரி 
4. ஜெகதம் கல்லூரி 
5. பல்தொழில் நுட்பக் கல்லூரி, மர்கௌரா

1. சரண் பொறியியல் நிறுவனம், மர்கௌரா
2. சரண் மதுபான தொழிற்சாலை, மர்கௌரா
3. சர்க்கரை ஆலை, மர்கௌரா
4. இரயில் சக்கரம் தொழிற்சாலை, மர்கௌரா
5. இரயில் சக்கரம் தொழிற்சாலை, தாரியாப்பூர் 
6. இரயில் பெட்டி தொழிற்சாலை, சோன்பூர் 
7. இரயில் டீசல் இன்ஜின் தொழிற்சாலை, மர்கௌரா 

நாட்டின் முக்கிய நகரங்களை இணைக்கும் ஐந்து தேசிய நெடுஞ்சாலைகள் இம்மாவட்டத்தை கடந்து செல்கிறது. அவைகள் வருமாறு;

தில்லி - லக்னோ, கான்பூர் - பாட்னா - கொல்கத்தா நகரங்களை இணைக்கும் இருப்புப்பாதைகள் சாப்ரா தொடருந்து நிலையம் வழியாக செல்கிறது. 




</doc>
<doc id="300974" url="https://ta.wikipedia.org/wiki?curid=300974" title="கார்பைனியர் (குதிரைப்படை)">
கார்பைனியர் (குதிரைப்படை)

கார்பைனியர் (சில சமயம் காரபீனியர் அல்லது கார்பீனியர்) என்பவர் குறும்மசுகெத்து ஏந்திய படைவீரர் ஆவார். புரிதுமுக்கி அல்லது மசுகெத்தின் சிறிய வடிவத்தையே குறும்மசுகெத்து/கார்பைன் என்றழைப்பர். கார்பைனியர், ஐரோப்பாவில் நடந்த நெப்போலியப் போர்களில் முதலில் அறிமுகமாகினர். 



</doc>
<doc id="300981" url="https://ta.wikipedia.org/wiki?curid=300981" title="ஏற்ற வில்வித்தை">
ஏற்ற வில்வித்தை

குதிரையின்மீது சவாரி செய்கையில் தாக்கவல்ல, வில் ஏந்திய குதிரைப்படை வீரரைதான், குதிரையேற்ற வில்லாளி, துரக வில்லாளி அல்லது அசுவ வில்லாளி  என்பர். வில்வித்தை எப்போதாவது விலங்குகளில் சவாரி செய்கையில் பிரயோகிக்கப்பட்டது. திறந்தவெளி வேட்டை, கால்நடை பாதுகாப்பு மற்றும் போர்களில் இது ஒரு வெற்றிமிகு யுக்தி ஆகும். இதுவே பண்டைக்கால மற்றும் இடைக்கால ஐரோவாசிய நாடோடிகளான -- பண்டைக்கால ஈரானியர்கள் (சாகர்கள், சசானியர்கள்) மற்றும் இந்தியர்களையும், மேலும் இடைக்காலத்தில் மங்கோலியர்கள் மற்றும் துருக்கியர்களையும் பற்றி வரையறுக்கப்பட்ட தனிச் சிறப்பாகும். இவ்வின மக்களின் விரிவாக்கத்தால், இக்கலையும் கிழக்கு ஐரோப்பா (ஹீனர்களின்  வழியாக), மெசொப்பொத்தேமியா, மற்றும் கிழக்கு ஆசியாவிற்கும் பரவியது. கிழக்கு ஆசியாவில், ஜப்பானின் சாமுராய் பாரம்பரியத்தில், அசுவ வில்வித்தை பெரும் மரியாதைக்குரியது, ஏற்ற வில்வித்தையை யபுசமே என்று ஜப்பானில் அறியப்படுகிறது.

ஏற்ற வில்வித்தை, தென் அமெரிக்காவின் பாம்பா புல்வெளிகள் மற்றும் வட அமெரிக்காவின் பிரயரி புல்வெளிகளில் தன்னிச்சையாக வளர்ந்தது; அமெரிக்க பழங்குடியான கொமேன்ஷிகள் இக்கலையில்  கை தேர்ந்தவர்கள்.

போரில் வேகமாக நகரக்கூடிய, நெருங்கி சண்டையிடுதலை தவிர்க்க இலகுரக துரக வில்லாளி, சிறுபோர் விளைவிப்பவராக பயன்படுத்தப் பட்டனர். 

பார்த்திய எய்வு உத்தியில் , சவாரியாளர் எதிரியிடமிருந்து பின்வாங்குகையில், உடலை திருப்பி பின்புறமாக அம்பு எய்வார். ஏற்ற வில்லாளிகள் ஆதிக்கமிக்க வேகம் கொண்டிருப்பதால், துரக வில்லாளிகளால் தாக்கப்படும் துருப்புகளிடம் எதிர்தாக்குதல் செய்ய எய்யும் ஆயுதங்கள் இல்லாதபோது, அவர்கள் முற்றிலும் செயலிழந்துவிடுவர். ஓயாது தொல்லை கொடுத்தால் சாவுகாயங்களை விளைவிக்கும், மன உறுதி இழக்கச் செய்யும், மேலும் படையின் அணிவகுப்பை தகர்க்கும். வில்லாளிகளை தாக்கும் முயற்சிகள், மொத்த படையையும் சோர்வடைய வைக்கும்.

துரக வில்லாளிகள், சாகர், ஹீனர், பார்த்திய வீரர்களை போல் இலகு ரகமாகவும், அல்லது பைசாந்திய கவல்லாரியோய், துருக்கிய திமாரியோத்துகள், ரஷ்ய துருசினா மற்றும் யப்பானிய சாமுராய் போன்று கன ரகமாகவும் இருந்தனர். கனரக துரக வில்லாளிகள் ஒழுக்கமுள்ள படைகளாக போரிட்டனர். இவர்கள் ஒரே கனத்தில் சரமாரியாக அம்புகளை எய்வதால், எதிரிகள் தாக்கும் முன்பே அவர்களை பலவீனப் படுத்திவிடும். நெருங்கி சண்டையிட ஏதுவாக, இவர்கள் வில்களுடன் ஈட்டிகளையும் வைத்திருப்பர். இடைக்கால மங்கோலியர்கள் மற்றும் அங்கேரியர்கள் போன்று சில தேசங்கள், இலகுரக மற்றும் கனரக ஏற்ற வில்லாளிகளை கொண்டிருந்தது. பார்த்திய, பால்மீரிய, மற்றும் தியூதோனிய வரிசை நைட்டுகள் (knights) போன்ற சில படைகளில், வில் ஏந்தா அதி-கனரக துருப்புகள் (கட்டபிறாக்துகள் ("cataphracts"), நைட்டுகள் ), மற்றும் இலகுரக ஏற்ற வில்லாளிகள் என இரண்டு  வகை ஏற்ற துருப்புகளையும் கொண்டிருந்தன.

முதலில் இரும்புக் காலத்தில் உருவான ஏற்ற வில்வித்தை, வெண்கலக் காலத்தில் படிப்படியாக ரதங்களால் மாற்றியமைக்கப்பட்டது. 

சிறுபோரை விளைவிக்க, ஓடுவதற்கு ஏதுவாக பரந்த நிலப்பரப்பு தேவை. ஓட இடமில்லாத போது, இலகுரக துரக வில்லாளிகள் எளிதில் தாக்கப்பட்டு வீழ்த்தபடுவர். காலாட்படையின் வில்லாளிகள் இலகுரக அசுவ வில்லாளிகளை எளிதில் வீழ்த்த வல்லவர்கள், ஏனெனில் அசுவ வில்லாளிகளுக்கு அவர்கள் மிகச் சிறிய இலக்குகள். பெரும் படைகள் எப்போதாவது மட்டுமே சிறுபோர் விளைவிக்க ஏற்ற வில்லாளிகளை சார்ந்திருக்கும், ஆனால் துரக வில்லாளிகள் பெரும்பங்காற்றிய வெற்றிகளுக்கு பல உதாரணங்கள் உள்ளன. காரே போரில் ரோம தளபதி கிரேசசு, குதிரைப்படை மற்றும் கணைதொடுக்கும் துருப்புகள் அற்ற பெரும்படையை வழிநடத்தி, பார்த்திய துரக வில்லாளிகள் மற்றும் கட்டாபிறாக்துகளால் பெரும் சேதத்தை சந்தித்தார். 

மக்கெடோனின் இரண்டாம் பிலிப், தன்யூப் நதியின் வடக்கில் வசிக்கும் சாகர்களின் மன்னன் ஏட்டியசைக் கொன்று இராச்சியத்தை கைப்பற்றினார். கி.மு. 329-ல் சிர் தரியா நதிக்கரையில் நடந்த ஜக்சார்த்திசு போரில் பேரரசர் அலெக்சாந்தர் சாகர்களை வென்றார். பிறகு கிரேக்கத்தின் இந்தியப் படையெடுப்பின் போது, சாகர்கள் மற்றும் தாகர்களின் ஏற்ற ;வில்லாளர்களை, அலெக்சாந்தரே தனது படையில் இணைத்துக் கொண்டார்.

ரதப்போர் கைவிடப்பட்ட பிறகு இலகுரக குதிரைப்படையையும் கனரக கட்டபிறாக்து குதிரைப்படையையும் இணைக்கும் விதமாக, கி.மு. 7-ஆம் நூற்றாண்டில் கனரக துரகவில்லாளிகள் அசீரிய படையில் முதலில் தோன்றினர். கனரக துரகவில்லாளிகள், வலை அல்லது பின்னல் கவசத்தோடு தலைக்கவசமும் பூண்டிருந்தனர். சிலநேரம் அவர்களின் குதிரைகள்கூட கவசம் பூண்டிருக்கும். கனரக துரகவில்லாளிகள், சிறுபோர் விளைவிப்பது, மற்றும் அடித்துவிட்டு ஓடும் தந்திரம் செய்யாமல், ஒழுக்கமான அமைப்பாகவும் பிரிவாகவும் போரிட்டனர். இவர்கள் தனித்தனியாக செயல்படாமல், கூட்டாக எதிரியின்மீது அம்புமழை (volley) பொழிவர்.

கவசம் பூண்ட கனரக துரகவில்லாளிகளால், தங்களின் இலகுரக சகாக்களின் தாக்குதலை எதிர்க்க இயலும். இலகுரக "டாடார்" துருப்புகளை சமாளிக்க ரஷ்ய "துருசினா" குதிரைப்படை உருவானது. அதேபோல், துருக்கிய திமாரியோத்துகள் மற்றும் காப்பிக்குலுக்கள், மேற்கத்திய நைட்டுகளைப் போல் கனமான கவசம் பூண்டிருந்ததால் அங்கேரிய, அல்பேனிய மற்றும் மங்கோலிய துரகவில்லாளிகளை எதிர்த்து நின்றனர்.

திரண்ட தரை-வில்வித்தையிடம் ஏற்ற வில்வித்தை செயலிழந்து போகும். அம்பெய்வதில் துரக வில்லாளர்களைவிட தரை-வில்லாளர்கள்/குறுக்குவில்லாளர்கள் (crossbowmen) தேர்ந்தவர்கள், மற்றும் தனி ஒரு மனிதன் குதிரைவீரரைவிட சிறிய இலக்கு ஆவர். 

நவீன சுடுகலன்களின் வளர்ச்சியால் துரக வில்லாளிகள் வழக்கற்று போயினர். 16-ஆம் மற்றும் அதன்பின்வந்த நூற்றாடுகளில், சுடுகலன்கள் ஏந்திய பல்வேறு குதிரைப்படைகள் படிப்படியாக தோன்றின. வழக்கமான ஆர்க்வெபசு மற்றும் மசுகெத்து, துரகவீரர்களுக்கு பொருத்தமற்று இருந்ததால், கலப்பு வெளிவளைமுனை வில்லை போன்று குதிரையின்மீது எளிதாக உபயோகிக்கக் கூடிய கார்பைன் போன்ற இலகுரக ஆயுதங்கள் உருவாக்க வேண்டியிருந்தது.



</doc>
<doc id="300983" url="https://ta.wikipedia.org/wiki?curid=300983" title="142857 (எண்)">
142857 (எண்)

1/7 இன் மீளும் தசமமான formula_1 இல் உள்ள மீளும் ஆறு இலக்கங்களால் எண் 142857, பத்தடிமானத்தில் அமைந்த நன்கறியப்பட்ட சுழலெண் ஆகும். 142857 ஐ 2, 3, 4, 5, 6 ஆல் பெருக்கக் கிடைக்கும் எண்கள் 142857 இன் இலக்கங்களின் சுழல் வரிசைமாற்ற எண்களாக இருக்கும். மேலும் அவற்றின் மதிப்புகள் முறையே 2/7, 3/7, 4/7, 5/7, 6/7 ஆகியவற்றின் மீளும் தசமங்களின் மீளும் இலக்கங்களாலான எண்களாகவும் இருக்கும்.

142857, பத்தடிமானத்திலமைந்த ஒரு கப்ரேக்கர் எண் மற்றும் ஹர்ஷத் எண் ஆகும்.

7 ஐ விடப் பெரிய முழு எண்ணால் பெருக்கும்போது கிடக்கும் எண்ணை ஒரு எளியமுறைப்படி மூல எண்ணின் இலக்கங்களின் சுழல் வரிசைமாற்றமாகக் காணலாம். விடையாகக் கிடைக்கும் எண்ணின் வலதுகோடி ஆறு இலக்கங்களை (ஒன்று முதல் பத்தாயிரம்வரை) மீதமுள்ள இலக்கங்களோடு கூட்ட வேண்டும். இறுதியாக ஆறிலக்க எண் கிடைக்கும்வரை இச்செயல் தொடரப்பட வேண்டும். 

7 இன் பிற அடுக்குகளால் பெருக்கக் கிடைக்கும் எண்களை 999999 ஆக மாற்றும் முறை:

142857 இன் இறுதி மூன்று இலக்கங்களாலான எண்ணின் வர்க்கத்திலிருந்து, முதல் மூன்று இலக்கங்களாலான எண்ணின் வர்க்கத்தைக் கழித்தால் மூல எண்ணின் இலக்கங்களின் சுழல் வரிசைமாற்றம் கொண்ட எண் கிடைக்கும்.

எடுத்துக்காட்டு:

விகிதமுறு எண் 1/7 இன் பதின்ம உருவகிப்பான 0. இன் மீளும் பாகமாக 142857 இருப்பதால் 1/7 இன் மடங்குகளின் பதின்ம உருவகிப்பிலுள்ள மீளும் எண்கூட்டங்கள், 142857 இன் ஒத்த மடங்குகளாக இருக்கும்: 

formula_2



</doc>
<doc id="300997" url="https://ta.wikipedia.org/wiki?curid=300997" title="மண்டகப்பட்டு">
மண்டகப்பட்டு

மண்டகப்பட்டு ("Mandagappattu") இந்தியாவின் தமிழ்நாடு மாநிலத்தில் அமைந்துள்ள விழுப்புரம் மாவட்டத்தில் இருக்கும் ஒரு ஊர் ஆகும்.

 மகேந்திர பல்லவன் என்கிற பல்லவ மன்னனால் உருவாக்கப்பட்ட தமிழகத்தின் முதல் குடைவரைக் கோவிலாகக் கருதப்படும் இலக்சிதன் கோயில் இங்கு அமைந்துள்ளது.


</doc>
<doc id="300998" url="https://ta.wikipedia.org/wiki?curid=300998" title="ஆதனூர்">
ஆதனூர்

ஆதனூர் கொள்ளிடத்தின் தெற்கே தஞ்சாவூர் மாவட்டத்தில் கும்பகோணம் அருகில் அமைந்துள்ள ஊர். திருநாளைப் போவார் நாயனார் பிறந்த ஊர்.
மகாவிஷ்ணுவை நோக்கி காமதேனு தவம் இருந்ததுதான் ஆதனூர் என்ற பெயர் வரக் காரணம் எனக் கூறப்படுகிறது.
ஆதனூர் -ஆ/தன்/ஊர்

</doc>
<doc id="301006" url="https://ta.wikipedia.org/wiki?curid=301006" title="ரோகில்கண்ட்">
ரோகில்கண்ட்

ரோகில்கண்ட் (Rohilkhand) என்பது வட இந்தியாவின் உத்தரப் பிரதேச மாநிலத்தின் வடமேற்கு பகுதிகளாகும். இப்பகுதியினை ரோகில்கண்ட் என இங்கு குடியேறிய ஆப்கானிய பஷ்தூன் மக்களால் பெயரிடப்பட்டது. எனவே இப்பகுதியில் வாழ்ந்த ஆப்கானிய பஷ்தூன் இன மக்களை ரோகில்லா பதான்கள் என வரலாற்று ஆசிரியர்கள் அழைப்பர். 
மகாபாரத இதிகாசத்தில் ரோகில்கண்ட் பகுதியை மத்சய நாடு எனக் குறிப்பிட்டுள்ளது.
கங்கைச் சமவெளியின் மேற்பகுதியில் 25,000 சதுர கிலோ மீட்டர் பரப்பளவு கொண்ட வளமான வண்டல் மண் கொண்ட நிலப்பகுதியாகும். ரோகில்கண்ட் பகுதியின் தெற்கில் கங்கை ஆறும். மேற்கில் உத்தராகண்டம் மாநிலம், வடக்கில் நேபாளம், கிழக்கில் அவத் இராச்சியப் பகுதிகளை எல்லைகளாகக் கொண்டது.

ரோகில்கண்ட் பகுதியில் தற்கால உத்தரப் பிரதேச மாநிலத்தின் பரேலி மாவட்டம், மொராதாபாத் மாவட்டம், ராம்பூர் மாவட்டம், பிஜ்னோர் மாவட்டம், பிலிபித் மாவட்டம், ஷாஜகான்பூர் மாவட்டம், பதாவுன் மாவட்டங்கள் அடங்கியிருந்தது.

இராஜபுத்திர குல மன்னர்களின் எழுச்சியை அடக்க மொகலாய மன்னர் அவுரங்கசீப் ஆப்கானிய முரட்டு பழங்குடி மக்களான பஷ்தூன் மக்களை இப்பகுதியில் கூட்டம் கூட்டமாக குடியமர்த்தினார். 
பஷ்தூன் மொழியில் "ரோ" எனில் மலைகள் என்று பொருள். எனவே ரோகில்லாக்கள் எனில் மலை மக்கள் எனப் பொருள்படியாக இப்பகுதியை ரோகில்கண்ட் என பெயரிட்டனர். இவர்களது தலைநகரம் பரேலி நகரம் ஆகும். 

மராத்தியப் படைகள் 1751–1752-ஆம் ஆண்டில் ஆப்கானியர்கள் ஆண்ட ரோகில்கண்ட் பகுதியையும், அயோத்தி நவாபிடமிருந்து அவத் இராச்சியத்தையும் கைப்பற்றினர். 
போரில் தோற்ற ஆப்கானிய ரோகில்லாக்கள் தற்கால உத்தராகண்டம் மாநில குமாவுன் மலைப்பகுதிகளில் புகழிடம் அடைந்தனர். 

பின்னர் 1761-இல் நடந்த மூன்றாம் பானிபட் போரில் ஆப்கானிய மன்னர் அகமது ஷா துரானி மராத்தியர்களை வென்று, தில்லியை கைப்பற்றியவுடன்,
குமாவுன் மலைப்பகுதியில் இருந்த ஆப்கானிய பஷ்தூன் மக்கள் மீண்டும் ரோகில்கண்ட் பகுதியில் குடியேறினர். 

கம்பெனி ஆட்சியின் போது ரோகில்கண்ட் பகுதியை ஆண்ட ஆப்கானிய மன்னர்கள், கிழக்கிந்திய கம்பெனி ஆட்சியாளர்களுக்கு ஆண்டு தோறும் குறிப்பிட்ட தொகையை திறை செலுத்தி, ஆங்கிலேயர்களுக்கு அடங்கி ஆண்டனர்.

இந்தியா விடுதலைக்குப் பின்னர் ரோகில்கண்ட் பகுதி உத்தரப் பிரதேச மாநிலத்துடன் இணைக்கப்பட்டது.

பரேலி நகரை தலைநகராகக் கொண்டு ரோகில்கண்ட் பகுதியை ஆப்கானிய ரோகில்லாக்கள் 1719 முதல் 1858 முடிய ஆண்டனர். சிப்பாய்க் கிளர்ச்சிக்குப் பின்னர் ரோகில்கண்ட் பகுதி ஆங்கிலேயரின் நேரடி ஆட்சியின் கீழ் சென்றது.



</doc>
<doc id="301022" url="https://ta.wikipedia.org/wiki?curid=301022" title="ஒண்சிவப்பு அரிவாள் மூக்கன்">
ஒண்சிவப்பு அரிவாள் மூக்கன்

ஒண்சிவப்பு அரிவாள் மூக்கன் ("scarlet ibis", "Eudocimus ruber") அரிவாள் மூக்கன் இன பறவையாகும். இது வெப்ப வலய தென் அமெரிக்கா, கரிபியன் தீவுகள் ஆகிய இடங்களில் வாழ்கின்றன. இருபத்தியேழு அரிவாள் மூக்கன் இனங்களில் ஒன்றான இது, அதன் பிரகாசமான ஒண்சிவப்பு நிறத்தினால் தனியாக அறியபப்டுகின்றது.




</doc>
<doc id="301027" url="https://ta.wikipedia.org/wiki?curid=301027" title="ஆட்டோ ஸ்டர்ன்">
ஆட்டோ ஸ்டர்ன்

ஆட்டோ ஸ்டர்ன் (Otto Stern) ஒரு ஜெர்மன் இயற்பியலாளர். இவருக்கு 1943ம் ஆண்டு இயற்பிலுக்கான நோபல் பரிசு தரப்பட்டது.


</doc>
<doc id="301028" url="https://ta.wikipedia.org/wiki?curid=301028" title="அன்சு பேத்து">
அன்சு பேத்து

அன்சு பேத்து ("Hans Bethe", ஆன்சு பேத்தே) ஒரு செர்மானிய, அமெரிக்க அணுக்கருவியல் இயற்பியலாளர். இவருக்கு இயற்பியலுக்கான நோபல் பரிசு 1967ம் ஆண்டு வழங்கப்பட்டது. 

ஆன்சு பேத்தே தனது பணிக்காலத்தின் பெரும்பகுதியை பேராசிர்யராக கோர்னெல் பல்கலைக்கழகத்தில் பணியாற்றினார். இரண்டாம் உலகப் போர்க் காலத்தில் முதலாவது அணுக்கரு ஆயுதங்கள் தயாரித்த லாசு அலாமோசு ஆய்வுகூடத்தின் கோட்பாட்டுப் பகுதிக்குத் தலைவராக விளங்கினார். அங்கு அவர் ஆயுதங்களின் உய்நிலைப் பொருண்மையை அளவிடும் பணியில் பெரும் பங்கு வகித்தார். அத்துடன், 1945 இல் நாகசாக்கியில் வீசப்பட்ட "ஃபாட் மேன்" ஆயுதம், டிரினிட்டி (அணுகுண்டு சோதனை) ஆகியவற்றில் பயன்படுத்தப்பட்ட திடீர் அழுத்த வீழ்ச்சி முறையை உருவாக்கப் பிஉன்னணியில் இருந்த கோட்பாடுகளை உருவாக்குவதிலும் இவர் முன்னிறுழைத்தார்.


</doc>
<doc id="301030" url="https://ta.wikipedia.org/wiki?curid=301030" title="புரொபைலமீன்">
புரொபைலமீன்

புரொபைலமீன் "(Propylamine)" என்பது CHNH என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். இம்மூலக்கூற்று வாய்ப்பாட்டை CHCHNH என்ற வேதி வாய்ப்பாட்டாலும் அடையாளப்படுத்துவர். என்-புரொபைலமீன் என்றும் அழைக்கப்படும் இச்சேர்மம் காடித்தன்மை எண் மதிப்பு (Kb) 4.7 × 10−4 என்ற மதிப்பு கொண்ட ஒரு வலிமையற்ற காரமாக விளங்குகிறது.

நீர் கலந்த அமோனியம் குளோரைடுடன் 1-புரொபனால் சேர்த்து உயர் வெப்பநிலை மற்றும் அழுத்தத்தில் பெர்ரிக் குளோரைடு போன்ற இலூயிக் அமில வினையூக்கியின் முன்னிலையில் வினைபுரியச் செய்து புரொபைலமீன் தயாரிக்கப்படுகிறது.



</doc>
<doc id="301031" url="https://ta.wikipedia.org/wiki?curid=301031" title="பெண்டைலமீன்">
பெண்டைலமீன்

பெண்டைலமீன் "(Pentylamine)" என்பது CH(CH)NH என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். சாயங்கள், பால்மமாக்கிகள் மற்றும் மருந்து வகைப் பொருட்கள் தயாரிப்பில் ஒரு மூலப்பொருளாகவும், கரைப்பானாகவும் மற்றும் மணமூட்டும் முகவராகவும்
பெண்டைலமீன் பயன்படுத்தப்படுகிறது.


</doc>
<doc id="301035" url="https://ta.wikipedia.org/wiki?curid=301035" title="இஸ்லாமிய வங்கி">
இஸ்லாமிய வங்கி

இஸ்லாமிய வங்கி ("Islamic banks") என்பது இசுலாமியச் சட்ட முறைமை அல்லது சரியா சட்டப்படி இயங்கும் வங்கி அமைப்பாகும்.இங்கு எந்தவொரு வைப்பிற்கும் வட்டி (Interest) வழங்கப்படமாட்டாது அத்துடன் எந்தவொரு கடனுக்கும் வட்டி அறவிடப்பட மாட்டாது.

[[File:Housing Bank and Islamic Bank Amman.jpg|thumb|right|200px| அம்மானில் உள்ள [[ஜோர்தான்]] நாட்டு இஸ்லாமிய வங்கி]

இஸ்லாமிய நிதி மற்றும் வங்கி ( Islamic finance and banking) வட்டி முறையின் முதலீடு கிடையாது. இஸ்லாமிய வங்கிகளின் அடிப்படை கொள்கை ஓர் சராசரி வர்த்தக முறையையே சார்ந்ததாக இருக்கிறது. வர்த்தகங்களிலும், வியாபாரங்களிலும் பிரச்சனைகளை அதன் பங்குதாரர்கள் எல்லாருக்கும் பகிர்ந்தளிக்கப்படுவதைப் போலவே இஸ்லாமிய வங்கிகள் இயங்குகிறது.இஸ்லாமிய வங்கி ஆபத்து பகிர்வு (Risk-Sharing)வை அடிப்படையாகவும், மற்ற வங்கிகள் ஆபத்து பரிமாற்றம் (Risk-Transfer)வை அடிப்படையாகவும் கொண்டு இயங்குகிறது. .

மற்ற நிதி நிறுவனங்களை போன்று இஸ்லாமிய நிதி மற்றும் வங்கி நிறுவனங்களிடம் மூலதன சந்தைகள் (capital markets), நிதி மேலாண்மை (fund managers), முதலீட்டு நிறுவனங்கள் (investment firms), மற்றும் காப்பீட்டு நிறுவனங்கள்(insurance companies) அதே போல் தனிநபர் நிதி சேவைகளான கடன் அட்டைகள் (credit cards), கார் நிதி( car finance), தனிப்பட்ட நிதி ( personal finance), மற்றும் வீட்டு நிதி (home finance) போன்ற தனிப்பட்ட நிதி தயாரிப்புகளை இஸ்லாமிய வங்கி நிறுவனங்கள் வழங்குகிறது.
வட்டி முறை முற்றிலும் கிடையாது. மாறாக வாடிக்கையாளர் மற்றும் வங்கிகள் அந்த முதலீட்டால் ஏற்படும் அபாயங்களை (Risk) பகிர்கிறார்கள். மேலும் அவற்றால் வரும் இலாபத்தை அவர்களுக்கு இடையே பிரிக்கப்படுகிறது.. 

இஸ்லாமிய வங்கி தயாரிப்புகள் (Islamic Banking Product) அனைத்தும் ஒரு குறிப்பிட்ட வகையான ஒப்பந்த அடிப்படையை சார்ந்தவையாக உள்ளன. 
அந்த ஒப்பந்தமுறைகள் கீழே உள்ள செயல்களை அடிப்படையாக கொண்டது.
அவைவருமாறு:

ஒப்பந்த வணிகம் அல்லது முறாபகா(Murabaha) என்பது வங்கி ஒரு பொருளை வாங்கி, பின்னர் ஒரு ஒத்திவைக்கப்பட்ட ஒப்பந்தம் அடிப்படையில் வாடிக்கையாளருக்கு அதை விற்கிறது. இது தனிப்பட்ட கடன்களுக்கு பயன்படுத்தப்படுகிறது. வங்கிகள் பொருட்கள் அல்லது பங்குகள் வாங்கி, பின்னர் இலபம் அமைத்து வாடிக்கையாளர்களுக்கு அவற்றை மீண்டும் விற்பனை செய்கிறது.ஆனால் விற்பனை தொகையை திரும்பிக்கிடைக்க சில காலவரைமுறைகளை வங்கி வகுக்கிறது.

தொழில் கடன் அல்லது முளாரபா(Mudaraba) என்பது வங்கி முதலீடு செய்கிறது. முதலீடு பெறப்பட்டு தொழில் செய்ய முனைவோர் தன் உழைப்பே மூலதரமாக வைத்து வங்கியிடன் ஒப்பந்தம் வைத்து தன் தொழிலுக்கு பணம் வாங்குகிறார்.அத்தொழிலில் வரக்கூடிய இலாபங்களை இருசாரரும் பரஸ்பர ஒப்பந்த விகிதத்தில் தீர்மானிக்கப்படுகிறது. ஆனால் அத்தொழிலில் எற்ப்பட்ட இழப்பு அல்லது நஷ்டம் வங்கியை சார்ந்தது, தொழில்முனைவோர் அவரது உழைப்பு மூலதனமாக இருப்பதால் அவர் உழைப்பையை அவர் இழக்கிறார்.

கூட்டு முயற்சி( joint venture) அல்லது முசாரகா(Musharaka) என்பது ஒரு கூட்டு வணிகம் இதில் இருவரோ அல்லது அதற்கு மேற்பட்டோரோ, முதலீடு செய்து, அதனால் வரக்கூடிய இலாப, நட்ட சார்பு விகிதத்தை முன்னே முடிவு செய்வது. இதில் வங்கியும் ஒரு பங்குதாரராக இருப்பது. இவைகள் நிலம் வாங்கும் விற்கும் வர்த்தகத்திலும், கட்டுமானத்தொழிலும் பயன்படுத்தப்படுகிறது.

குத்தகைக்கு விடுதல்(Lease) அல்லது லிஜாரா(Ijara) என்பது வங்கி ஒரு பொருளை வாங்கி, பின்னர் ஒரு குறிப்பிட்ட நேர காலத்திற்கு வாடிக்கையாளர்களுக்கு குத்தகையாக விடுவது ஆகும். இதன் அடிப்படையில் தான் வாகன கடன், அடமான அல்லது தனிப்பட்ட கடன் இவைகள் இயங்குகிறது.

உற்பத்தி நிதி(Financial products) அல்லது இசுதிசுனா(Istisna) என்பது உற்பத்தி / செயலாக்க / கட்டுமான பணிகளுக்கு பல கட்டங்கள் வாரியாக பணங்களை முதலீடு செய்வதால் தொழிலில் அல்லது கட்டுமானப்பணிகளில் முன்னேற்றத்தை எளிதாக்குகிறது. இங்கு வங்கி ஒரு வியபார பங்குதாரர்களாக இயங்குகிறது. பல தவனைகளாக தன் முதலீட்டில் தருகிறது. இலாப விகிதங்களை ஒப்பந்த அடிப்படையில் நினையிக்கப்படுகிறது.

நிரந்தர வைப்பு(safekeeping) அல்லது வதீக்(Wadih) என்பது வங்கியில் வைப்பாளர் ஒருவர் வட்டியில்லாமல் தன்னுடைய கணக்கில் நிரந்தர வைப்பாக வைத்து இருக்கிறார். சில காலங்களில் அவர் அதை திருப்பிப்பெற்றுக்கொள்கிறார். அவருடைய பணத்தை வங்கி பயன்படுத்துவதால், அவருக்கு வங்கி நன்கொடைகள் தரும் .

காப்பீடு(Insurance) அல்லது தகபுல்(Takaful) என்பது தன் உடமையோ, வாகனமோ, நிறுவனமோ போன்ற மற்றவர்களின் பொருட்களுக்கு எதாவது ஆபத்தோ, தீங்கோ வந்தால் பயன்பெறவேண்டி ஒரு சிறிய அல்லது குறைந்தப்பட்ச அளவு வழக்கமான பங்களிப்புகளாக தானம் செய்ய ஒப்பு கொண்ட நிதிஉதவி தான் காப்பீட்டு பணம். அந்த பணத்தை அதனால் பாதித்தவர்களுக்கு பயன்பட செய்வது தான் காப்பீடு. இது ஓர் சமுக கூட்டுறவு திட்டம்.


[[பகுப்பு:வங்கியியல்]]
[[பகுப்பு:இசுலாம்|வங்கி]]

</doc>
<doc id="301038" url="https://ta.wikipedia.org/wiki?curid=301038" title="மேற்றோல்">
மேற்றோல்

மேற்றோல் அல்லது மேற்தோல் ("epidermis") எனப்படுவது மனித தோலின் வெளியே உள்ள படையில் காணப்படும் உயிரணுக்கலால் உருவாக்கப்பட்டதொன்றாகும்.

மேற்றோல் ஆனது செதில்கலாளான வரிகொண்ட புறத்தோலாகும் . இவை பெருகும் மற்றும் பெருகா கொம்புறுக்கலங்களால் ஆக்கப்பட்டுள்ளது. இதுவே உடலை பல்வேறுபட்ட எதிரிகளிடம் இருந்து பாதுகாக்கும் பிரதான தடுப்பு வேலி ஆகும். இது தொற்று நோய்க்காரணிகளை உடலினுள் செல்லவிடாது தடுக்கிறது. மேலும் நீரிழப்பின் மூலம் உடலிலிருந்து வெளியேறும் நீரின் அளவையும் சீராக்குகிறது.

மனித உடலின் மிகவும் மெல்லிய மேற்றோல் கண் இமையிலும் (0.05 mm/0.020 in) மிகவும் தடித்த மேற்றோல் உள்ளங்கை மற்றும் உள்ளங்காலிலும் (1.5mm/0.059 in) காணப்படுகிறது

மேற்றோலானது கலனற்றது. இது பொதுவாக சூழ்ந்துள்ள காற்றில் கலந்துள்ள ஒட்சிசனாலேயே பிரத்தியேகமாக ஊட்டமடைகிறது. இது 95% கொம்புறுக்கலங்களால் ஆனது. இருப்பினும் மெலனோசைட், இலங்ககானின் கலங்கள், மேர்கல் கலங்கள் மற்றும் அழற்சி கலங்களும் காணப்படுகிறது. தோல் காம்புகளிடையே கீழ்நோக்கி வெளியே நீட்டப்பட்டுள்ள தடிப்பாக்கங்கள் “Rete ridges” எனப்படும். மேற்றோலுக்கு கீழே புன்னாளம் மற்றும் புன்னாடி உடன் தொடர்புபட்ட நிலையில் குருதி மயிர்த்துளைகள் காணப்படுகிறது

மேற்றோலானது 4 அல்லது 5 படைகளால் ஆக்கப்பட்டிருக்கும். இந்த படைகளின் எண்ணிக்கை தோலின் பகுதிகளுக்கு ஏற்றாற் போலவே மாறுபடும். இப்படைகளின் வரிசையானது, 
 அடித்தளப்படை மற்றும் கூறணுப்படையினை ஒன்று சேர “மல்பிகியன் படை” ("stratum malpighi") என அழைப்பர்.

மேற்றோலானது அதன் அடித்தள இழையமான அடித்தோலிலிருந்து அடித்தள மென்றகட்டின் மூலம் பிரிக்கப்பட்டுள்ளது 

செதில்களாலான வரியுடைய புறத்தோல் அடித்தள படையில் நிகழும் கலப்பிரிகையின் மூலம் பராமரிக்கப்படுகிறது. திரிபடையும் கலமானது அடித்தள மென்றகட்டில் இருந்து பிரிந்து மேற்றோல் படையூடாக வெளிநோக்கி இடம்பெயரும் . இத்திரிபடைதலானது கரட்டுப்படையில் பல்வேறு நிலைகளில் தனது கருவை இழந்து செதில்தாள்களுடன் சேரும். இறுதியில் இவை தோலின் மேற்பகுதியிலிருந்து உதிர்ந்து விழும். திரிபடைந்த கொம்புறுக்கலங்கள் கெரட்டின் புரதத்தை சுரக்கும். இது புறவணுவின் உருவாக்கத்தில் முக்கிய பங்களிப்பு ஆற்றுகிறது. இது தோலின் தடைச்செயற்பாட்டிற்கு மிகவும் முக்கிய பகுதியாகும்.

சாதாரண தோலில், கொம்புறுக்கலங்களின் உற்பத்தியானது அதன் இழப்பிற்கு சமமாக காணப்படும். கலமொன்றிற்கு அடித்தள படையிலிருந்து மணியுரு படைக்கு செல்ல 2 வாரங்கள் எடுக்கும். மேலதிகமாக 4 வாரங்கள் கரட்டுப்படலத்தை கடக்க எடுக்கும். முழு மேற்றோலும் புதிய கலவளர்ச்சியின் மூலம் 48 நாட்களில் மாற்றியமைக்கப்படுகிறது 

மேற்றோல் முழுவதுமான கொம்புறுக்கலத்தின் திரிபானது பகுதியாக கல்சியம் படித்திறனின் ஊடாகவே நிகழ்கிறது. இப்படித்திறனானது அடித்தள படையிலிருந்து வெளியே உள்ள மணியுரு வரை அதிகரிக்கும். கரட்டுப்படலத்தில் இது குறைவடையும். இங்கு கல்சியம் செறிவானது மிகவும் குறைவாகும். ஏனெனில் இந்த காய்ந்த கலங்களால் அயன்களை கரைவடைய செய்ய முடியாது. இந்த கல்சியம் படித்திறன் கொம்புறுக்கல திரிபுக்கு சமாந்தரமாவதால் இது மேற்றோல் உருவாக்கத்தின் பிரதான சீர்படுத்தி எனப்படும்.  

வெளிக்கலத்தில் உள்ள கல்சியம் செறிவு உயர்வானது உட்கல சுயாதீன கல்சியம் செறிவை தூண்டும். இந்த கலவக அதிகரிப்பானது ஒரு பகுதியளவு உள்ளக சேமிப்பகத்திலிருந்து வெளியேறும் கல்சியத்தில் இருந்தும் மற்றைய பகுதி கல்சியம் - உணர் குளோரைட்டு பாதைகள் மற்றும் கல்சியம் ஊடுருவக்கூடிய சுயாதீன மின்னழுத்த கற்றயன் பாதைகள் மூலமாக மாற்று மென்படல கல்சியப்பெருக்கிலிருந்தும் ஆகும். மேலும், உட்கல கல்சிய செறிவு அதிகரிப்புக்கு வெளிக்கல கல்சியம்-உணர் (CaSR) வாங்கிகளும் காரணம் என நம்பப்படுகிறது.  

மேற்றோல் உருவாக்கமானது மைய நரம்புத் தொகுதி உருவாக்கத்துக்கு பின் முளையத்தை சூழ்ந்துள்ள கலங்களில் தொடங்கும். பெருமளவிலான முள்ளந்தண்டுளிகள் இந்த ஒரு படல கட்டமைப்பு விரைவாக இரு-படல இழையமாக மாறும். இந்த தற்காலிக வெளிப்படலம், உள்ளக அடித்தள படை உருவானதன் பின்னர் அகற்றப்படும்.

இந்த உள்படையானது கிருமிகளின் படை எனப்படும். இதுவே அனைத்து மேற்றோல் கலங்களும் உருவாக காரணமாகும். இது பிரிவடைந்து புற கூறணுப்படை உருவாகும். இவ்விரு படைகளிலும் காணப்படும் கலங்கள் மார்செல்லோ மல்பிகி இன் பின்னர் மல்பிகியன் படைகள் என அழைக்கப்படும். இது மேலும் பிரிவடைந்து மேலோட்டமான மணியுருப்படை உருவாக வழிவகுக்கும்.   

மணியுரு படையில் காணப்படும் கலங்கள் பிரிவடையாது. மாறாக தோல் கலங்களான கொம்புறுக்கலங்கள் கேரடினிலுள்ள சிறுமணி மூலமாக உருவாகும். இந்த தோல் கலங்கள் இறுதியில் புறத்தே உள்ள மேற்றோல் படையான கரட்டு படையாக மாற்றமடையும். இங்கு கலங்களானது ஒரு முடிவில் கரு காணப்படுமாறு தட்டையான சாக்குகளாக மாற்றமடையும். பிறந்ததன் பின்னர் இந்த மணியுருப்படையானது புதிய கலங்களால் பிரதியிடப்படும். வாழ்நாளில் இக்கலங்களானது ஒரு மணித்தியாலத்திற்கு 0.001-0.003 அவுன்ஸ் தோல் செதில்கள் என்ற வீதத்தில் சிந்தும். (ஒரு நாளைக்கு 0.024-0.072 அவுன்ஸ்)

பல்வேறு வளர்ச்சிக் காரணிகள் மேற்றோல் விருத்தியில் பங்களிப்பு செய்யும். அதில் முக்கிய இரண்டு காரணிகள்:

மேற்றோலானது உடலை நுண்ணுயிர் கிருமிகள், ஒட்சியேற்ற அழுத்தம் (புற ஊதா கதிர்), இரசாயன கலவைகள் போன்றவற்றிற்கு எதிராக இயந்திர தடையை வழங்கி ஒரு தடுப்பு வேலியாக தொழிற்படுகிறது. இதற்கான பல்வேறு வேலைகளை கரட்டுபடலமே புரியும். 



தோலின் நீரை வைத்திருக்கும் திறனிற்கு கரட்டுபடையே காரணமாகும். சுகாதாரமான உடல் தோலை பேணுவதற்கும் இதுவே முக்கியமாகும். கரட்டுபடையின் கலங்களுக்கு இடையிலே ஒழுங்காக அடுக்கப்பட்டுள்ள இலிப்பிட்டு படித்திறன் நீரிழப்பிற்கு தடுப்பாக அமையும். 

மனிதர்களின் தோலின் நிறம் வேறுபட காரணம் மேற்றோலில் காணப்படும் மெலனின் எனும் நிறப்பொருளாகும். மெலனோசைட்டுகளில் தோன்றி சுற்றியுள்ள கொம்புறுக்கலங்களுக்கு இடம்மாற்றப்படும் சிறிய துணிக்கைகளாலான மெலனோசோம்களில் இது காணப்படும். வெவ்வேறு பகுதி வாழ்மக்களுக்கு இடையில் இந்த மெலனோசோம்களின் அளவு, எண்ணிக்கை மற்றும் ஒழுங்கமைப்பு வேறுபடும். இருப்பினும் ஒரே பகுதியில் வாழும் மக்களுக்கு இடையில் இதன் எண்ணிக்கை சமனாகவே காணப்படும். மாநிறம் சார்ந்த தோல்களில் மெலனோசோம்கள் கூட்டமாக பொதி செய்யப்பட்டிருக்கும். ஆனால் கருமையான தோல் பகுதிகளில் இவை பெரிதாகவும், பரவலாகவும் காணப்படும். கொம்புறுக்கலங்களில் காணப்படும் மெலனோசோம்களின் எண்ணிக்கைபுற ஊதா கதிர்ப்பினால் அதிகரிக்கும். இருப்பினும் அதன் பரவலாக்கம் பெரிதாக மாறுபடாது.

கொம்புறுக்கலங்களின் ஆய்வகத் தயாரிப்பான முப்பரிமாண கட்டமைப்பானது (செயற்கை தோல்) மேற்றோலின் தன்மைகளை கொண்டிருப்பதால் இது பல்வேறு பரிசோதனைகளுக்கும், மருந்து வகை தயாரிப்பிற்கும் பயன்படுத்தப்படுகிறது


</doc>
<doc id="301066" url="https://ta.wikipedia.org/wiki?curid=301066" title="காஞ்சிபுரம் அகத்தீசுவரர் கோயில்">
காஞ்சிபுரம் அகத்தீசுவரர் கோயில்

காஞ்சிபுரம் அகத்தீசுவரர் கோயில் (அகத்தியேச்சரம் - (திருவேகம்பம்) எனப்போற்றும் இது, காஞ்சிபுரத்திலுள்ள சிவக் கோயில்களில் ஒன்றாகும். இச்சிவலிங்கம், காஞ்சி திருவேகம்பத்தின் முதல் பிரகார தென்பாகத்தில் அமைந்துள்ளது. மேலும், அகத்திய முனிவர் வழிப்பட்டதாக அறியப்படும் இக்கோயில் குறிப்புகள், காஞ்சி புராண படலத்துள் உட்கோயில்களாகச் சொல்லப்பட்டுள்ளது.

விந்திய மலையின் இறுமாப்பை அடக்க தேவர்கள் வேண்டியவாறு காசியில் வசித்திருந்த அகத்திய முனிவர் காஞ்சிக்கு வந்தபோது. அக்காஞ்சி சான்றோரையுடைத்தாய் இருக்கும் சிறப்பை நாடி இவ்விடத்தில் நாம் தேவர்கள் சொல்லியவண்ணம் வெளிபடுத்த வெண்ணியிருக்கும் இனிமையுடைய தாகிய தமிழை வெளியாக்கல் வேண்டும் என்று பூசித்தனர்.

விந்திய மலையின் செருக்கினை அடக்கிய அகத்தியர், ஏகம்பத்திற்கு தென்பகுதியில் அகத்தியலிங்கம் (தன் பெயரில்) பிரதிட்டை செய்து தொழுதார் என்பது வரலாறாகும்.


இந்தியாவின் தென்கடை மாநிலம் தமிழ்நாட்டிலுள்ள காஞ்சிபுரம் மாவட்டத்தின் தலைநகரான பெரிய காஞ்சிபுரம் எனப்படும் சிவகாஞ்சியின் காஞ்சி திருவேகம்பத்தின் முதல் பிரகார தென்பாகத்தில் இச்சிவலிங்க மூர்த்தம் அமைந்துள்ளது. மேலும், தமிழ்நாட்டின் தலைநகர் சென்னையிலிருந்து 75 கிலோமீட்டர் தொலைவிலுள்ள, காஞ்சிபுரம் பேருந்து நிலையத்திலிருந்து வடமேற்கில் ½ மைல் தூரமுள்ள காஞ்சி சங்கர மடத்தை கடந்து சற்று தூரம் சென்றால் திருவேகம்ப அகத்தில் அகத்தீசுவர மூர்த்தம் தாபிக்கப்பட்டுள்ளது.




</doc>
<doc id="301086" url="https://ta.wikipedia.org/wiki?curid=301086" title="வடக்குக் கால்வாய்">
வடக்குக் கால்வாய்

வடக்குக் கால்வாய் ("North Channel", ஐரிய, சுகாத்திசு கேலிக்கு மொழிகளில் "Sruth na Maoile"), என்பது வட-கிழக்கு அயர்லாந்து, தென்-மேற்கு இசுக்கொட்லாந்து ஆகியவற்றிடையேயுள்ள ஒரு நீரிணை ஆகும். இது ஐரியக் கடலை அத்திலாந்திக்குப் பெருங்கடலுடன் இணைக்கிறது.


</doc>
<doc id="301091" url="https://ta.wikipedia.org/wiki?curid=301091" title="காஞ்சிபுரம் மத்தள மாதவேசுவரர் கோயில்">
காஞ்சிபுரம் மத்தள மாதவேசுவரர் கோயில்

காஞ்சிபுரம் மத்தள மாதவேசுவரர் கோயில் (மத்தளமாதவேசம்) என்றழைக்கும் இது, காஞ்சிபுரத்திலுள்ள சிவக் கோயில்களில் ஒன்றாகும். இச்சிவலிங்கம், காஞ்சி திருவேகம்பத்தின் முதல் பிராகர வடபாகத்தில் அமைந்துள்ளது. மேலும், திருமால் வழிப்பட்டதாக கருதப்படும் இக்கோயில் குறிப்புகள், காஞ்சி புராண படலத்துள் உட்கோயில்களாகச் சொல்லப்பட்டுள்ளது.

மாதவராகிய திருமால், தில்லையில் திருநடனங்கண்ட காலத்தில் நந்தியாதியர்போல் தாமும் மத்தளம் முழக்கவேண்டும் என்று நடராசப்பெருமானை வேண்ட அவர் நீ வேண்டிய இதனை பெறவேண்டுவையாயின் காஞ்சிய்ன் கண் சிவலிங்கப் பிரதிட்டை செய்து இவ்வரம்பெற்று இங்கு வந்து மத்தளம் முழக்குவாய் என்று அருள அவ்வண்ணமே வந்து பூசித்தனர்.

தில்லைத் திருநடனம் கண்ட திருமால், இறைவனின் நடனத்திற்கு தான் மத்தளம் வாசிக்க வேண்டும் என்று விரும்பி இறைவனை வேண்டினார். இறைவனார் காஞ்சியை அடைந்து தம்மை வழிபடுமாறு பணித்தார். திருமாலும் காஞ்சியை அடைந்து மத்தள மாதவேசர் என்ற பெயரில் சிவலிங்கம் பிரதிட்டை செய்து வழிபட்டார். அப்போது இறைவன் தோன்றி காப்பு நடனமாடி அருள்புரிய திருமால் அந்நடனத்திற்கு மத்தளம் வாசித்து மகிழ்ந்தார் என்பது வரலாறாகும்.


இந்தியாவின் தென்கடை மாநிலம் தமிழ்நாட்டிலுள்ள காஞ்சிபுரம் மாவட்டத்தின் தலைநகரான பெரிய காஞ்சிபுரம் எனப்படும் சிவகாஞ்சியின் காஞ்சி திருவேகம்பத்தின் உள்பிரகாரத்தில் ஆறுமுகர் சந்தியை அடுத்துள்ள மார்க்கண்டேய லிங்கத்திற்கு பக்கத்தில் உள்ள சிவலிங்கமே மத்தள மாதவேசம் ஆகும். மேலும், தமிழ்நாட்டின் தலைநகர் சென்னையிலிருந்து 75 கிலோமீட்டர் தொலைவிலுள்ள, காஞ்சிபுரம் பேருந்து நிலையத்திலிருந்து வடமேற்கில் ½ மைல் தூரமுள்ள காஞ்சி சங்கர மடத்தை கடந்து சற்று தூரம் சென்றால் திருவேகம்ப அகத்தில் மத்தள மாதவேசம் சிவலிங்கமாக தாபிக்கப்பட்டுள்ளது.




</doc>
<doc id="301093" url="https://ta.wikipedia.org/wiki?curid=301093" title="சந்தேலர்கள்">
சந்தேலர்கள்

சந்தேலர்கள் (Chandela or Chandel) மத்திய இந்தியாவின் புந்தேல்கண்ட் பகுதியை ஆண்ட இராஜபுத்திர அரசகுலத்தை சேர்ந்தவர்கள். 
சந்தேலர்கள் புந்தேல்கண்ட் பகுதியை கி பி பத்தாம் நூற்றாண்டு முதல் 13-ஆம் நூற்றாண்டு முடிய, கஜுராஹோவில் கலிஞ்சர் மற்றும் மகோபா ஆகிய நகரங்களை தலைநகராகக் கொண்டு அரசாண்ட மன்னர்கள்.

சந்தேல மன்னர் வித்தியாதரன் ஆட்சிக் காலத்தில் கஜினி முகமது, இந்தியாவின் மீது படையெடுத்து கலிஞ்சர் கோட்டையை தாக்கினான்.

சந்தேலர் எனும் சொல்லிற்குப் பொருள் சந்திர குலத்தவர்கள் எனபதாகும். 

மன்னர் வித்தியாதரன் காலத்தில் (1017–29) கஜுராஹோவில் உள்ள கந்தாரிய மகாதேவர் கோயில் மற்றும் கலிஞ்சர் கோட்டை சிறப்புடன் விளங்கியது.
கி பி 10 முதல் 13-ஆம் நூற்றாண்டு முடிய மத்திய இந்தியாவின் புந்தேல்கண்ட் பகுதியை ஆண்ட சந்தேல ஆட்சியாளர்களின் முதல் தலைநகரம் கஜுராஹோ ஆகும். பின்னர் தலைநகரத்தை மகோபாவிற்கு மாற்றினர்.

கஜுரஹோ நகரத்தை தலைநகராகக் கொண்ட சந்தேல அரசு, கூர்ஜர-பிரதிகார பேரரசின் பகுதியாக இருந்தது. கூர்ஜர-பிரதிகார பேரரசிற்கு திறை செலுத்தி ஆண்ட சந்தேல அரசை, நன்னூகா முதல் ஹம்மிரவர்மன் முடிய பல மன்னர்கள் ஆண்டனர். கூர்ஜர-பிரதிகார பேரரசு வீழ்ச்சையடைந்த பின்னர் தனியுரிமையுடன் சந்தேல அரசை ஆண்டனர். சந்தேல அரசர்களில் புகழ் பெற்ற மன்னர் வித்தியாதரன் (1017–1029) ஆவார்.

சந்தேல அரசின் நிறுவனர் நன்னுகா என்பவர் கஜுராஹோ நகரத்தை தலைநகராகக் கொண்டு புந்தேல்கண்ட் பகுதியை அரசாண்டார்.




</doc>
<doc id="301098" url="https://ta.wikipedia.org/wiki?curid=301098" title="உக்ரா">
உக்ரா

உக்ரா "(Ukrah)" என்பது இந்தியாவின் மேற்கு வங்காளம் மாநிலத்தில் உள்ள நதியா மாவட்டத்தில் அமைந்துள்ள கல்யாணி உட்கோட்டத்தில் இடம்பெற்றுள்ள ஒரு கணக்கெடுப்பில் உள்ள ஊர் ஆகும்.

22.944938° வடக்கு 88.660307° கிழக்கு என்ற அடையாள ஆள்கூறுகளில் உக்ரா நகரம் பரவியுள்ளது. மேலும் கடல்மட்டத்தில் இருந்து சராசரியாக 12 மீட்டர்கள் உயரத்தில் இந்நகரம் உள்ளது. வடக்கில் சமுனா நதியால் சூழப்பட்ட இந்நகரம் மாநிலத் தலைநகரான கொல்கத்தாவில் இருந்து தோராயமாக 58 கிலோமீட்டர் தொலைவில் அமைந்துள்ளது.

ஆர்சனிக் வேதிப்பொருளால் நிலத்தடிநீர் மாசடைந்து வரும் நகரங்களுள் உக்ரா நகரமும் ஒன்றாகும். 

இந்திய நாட்டின் 2011 ஆம் ஆண்டு மக்கள் தொகைக் கணக்கெடுப்பின்படி உக்ரா நகரத்தின் மொத்த மக்கள் தொகை 13,548 ஆகும் இம்மக்கள் தொகையில் கல்வியறிவு சதவீதம் 83.91% ஆகும்.கிராமப்புற மக்கள் தொகையில் ஆறுவயதிற்குக் குறைவான சிறுவர்கள் 9.6% அளவில் உள்ளனர்.


</doc>
<doc id="301100" url="https://ta.wikipedia.org/wiki?curid=301100" title="தங்க நச்சுத் தவளை">
தங்க நச்சுத் தவளை

தங்க நச்சுத் தவளை ( golden poison frog ("Phyllobates terribilis"), இதன் வேறு பெயர்கள் golden frog, golden poison arrow frog, golden dart frog ) என்பது கொலொம்பியாவின் பசிபிக் கடற்கரைப் பகுதியல் காணப்படும் நச்சுத்தன்மைவாய்ந்த நச்சு அம்புத் தவளை வகையைச் சேர்ந்த ஒரு ஓரிடவாழி தவளையாகும். இவை ஆண்டு மழையளவு 5 மீ அல்லது அதற்கு மேற்பட்டுள்ளதாகவும், வெப்பநிலை குறைந்தது 26 ° செ என்ற அளவும், கடல் மட்டத்தில் இருந்து 100 மீட்டர் முதல், 200 மீட்டர் வரையும், ஈரப்பதம் 80-90% உள்ள மழைக் காடுகளில் காணப்படுகின்றன. இது ஒரு சமூக விலங்காகும், இவை ஆறு தவளைவரையிலான குழுக்களாக வாழுகின்றன. இந்த தவளைகள் பெரும்பாலும் சிறிய அளவுள்ளதாகவும், பிரகாசமான வண்ணங்கள் கொண்டதாகவும் தீங்கற்றதாகவும் கருதப்படுகிறது, ஆனால் காட்டு தவளைகள் நச்சுத்தன்மை கொண்டதாக உள்ளன. இரண்டு அங்குலமே உள்ள இந்தத் தவளைதான் உலகிலேயே மிக அதிக நச்சு கொண்ட தவளை. ஒரு முறை நச்சை பீய்ச்சி அடித்தால் மூன்றே நிமிடங்களில் 10 மனிதர்களைக் கொன்றுவிடக்கூடியது. பத்து ஆயிரம் சுண்டெலிகளைக் கொன்றுவிடக் கூடியது. இவை பொன் நிறத்தில் மட்டுமின்றி, ஆரஞ்சு, வெளிர் பச்சை நிறங்களிலும் இவை காணப்படுகின்றன. தன் ஆபத்தானவன் என்று மற்ற விலங்குகளை எச்சரிப்பதற்காகவே இவ்வாறு கண்கவர் வண்ணங்கள் கொண்டுள்ளது. அழிந்துவரக்கூடிய அரிய உயிரினங்களின் பட்டியலில் இந்தத் தங்கத் தவளைகளும் உள்ளன. காடுகளை அழித்தல், சட்டத்துக்குப் புறம்பாகத் தங்கச் சுரங்கம் அமைத்தல், கோகோ பயிரிடுதல் போன்ற பல காரணங்களால் தங்கத் தவளைகள் அழிவின் விளிம்புக்குத் தள்ளப்பட்டுள்ளன. 

தங்க நச்சுத் தவளை ஓரிடவாழியாகும். இவை பசிபிக் கடற்கரையில் ஈரப்பதமான மழைக்காடுகள் உள்ள கொலொம்பியாவின் கவுகா மற்றும் வள்ளி டில் கவுகா ஆகிய பகுதிகளில், சுமார் 5,000 சதுர கிலோமீட்டர் பரப்பளவில் உள்ள காடுகளில் காணப்படுகிறது. இவை தரையில் முட்டைகளை இடுகின்றன. முட்டை பொரித்து வெளிவரும் தலைப்பிரட்டைகளை ஆண் தவளைகள் குளங்களுக்கு கொண்டுசென்று விடுகின்றன. 

இந்த தங்க நச்சுத் தவளைகள் ஆபத்தான உயிரினங்களே தவிர, கொடூரமான உயிரினங்கள் அல்ல. பொதுவாக நச்சுத்தன்மை கொண்ட விலங்குகளும் பூச்சிகளும் பற்கள், கொடுக்குகள் மூலம் நச்சை செலுத்துகின்றன. ஆனால், தங்கத் தவளை தனக்கு ஆபத்து என்று உணர்ந்தால், தன்னைக் காப்பாற்றிக்கொள்வதற்காகத் தோலில் இருந்து நச்சை பீய்ச்சி விடுகிறது. இந்தத் தவளையை நம் கையில் உறையில்லாமல் வைத்திருந்தால், அடுத்த சில நொடிகளில் மரணம் உறுதி. ‘அல்கலாய்ட்’ என்ற விஷம் தவளையின் தோல் முழுவதும் பரவியிருக்கிறது. இந்த விஷம் நரம்புகளின் செயல்களைத் தடுத்துவிடும். தசைகளைச் சுருக்குகிறது. இறுதியில் இதயத்தைச் செயலிழக்க வைத்துவிடும். உள்ளுர் பழங்குடி மக்கள் இதன் நஞ்சை சேகரித்து வேட்டைக்கு பயன்படுத்துகின்றனர். முன்பு வட, தென் அமெரிக்கக் காடுகளில் வாழ்ந்த தவளைகளுக்கு நச்சு இல்லை. காலப் போக்கில் இவை சாப்பிடும் உணவுகளிலிருந்தே நச்சுத்தன்மையைப் பெற்றிருக்க வேண்டும் என்கிறார்கள் ஆராய்ச்சியாளர்கள். 


</doc>
<doc id="301102" url="https://ta.wikipedia.org/wiki?curid=301102" title="தாராப்பூர்">
தாராப்பூர்

தாராப்பூர் "(Darappur)" என்பது இந்தியாவின் மேற்கு வங்காளம் மாநிலத்தில் உள்ள நதியா மாவட்டத்தில் அமைந்துள்ள கல்யாணி உட்கோட்டத்தில் இடம்பெற்றுள்ள சக்தாகா காவல்நிலையத்திற்கு உட்பட்ட ஒரு கணக்கெடுப்பில் உள்ள ஊர் ஆகும்.

பாகிரதி என்றழைக்கப்படும் ஊக்லி ஆற்றின் கிழக்கில் நதியா மாவட்டம் பெரும்பாலும் வண்டல் சம்வெளிகளால் ஆனது. இவ்வண்டல் சமவெளிகளின் குறுக்கே யாலங்கி, சுர்னி மற்றும் இச்சமதி துணையாறுகள் பாய்கின்றன. இந்நதிகளால் வண்டலைப்பெறும் இப்பகுதியில் வெள்ளம் ஒரு தொடர்ச்சியான வளமாக இருக்கிறது.
23.067° வடக்கு 88.652° கிழக்கு என்ற அடையாள ஆள்கூறுகளில் தாராப்பூர் நகரம் பரவியுள்ளது. 

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி தாராப்பூர் நகரத்தின் மொத்த மக்கள் தொகை 7,732 ஆகும் இம்மக்கள் தொகையில் 52% பேர் ஆண்கள் மற்றும் 48% பேர் பெண்கள் ஆவர். இம்மக்கள் தொகையில் கல்வியறிவு சதவீதம் 58% ஆகும். இது நாட்டின் தேசிய கல்வியறிவு சதவீதமான 59.5% என்பதைவிட குறைவாகும். மக்கள் தொகையில் ஆண்களில் 66 சதவீதத்தினர் கல்வியறிவு பெற்றவர்களாகவும் பெண்களில் 49 சதவீதம் பேர் கல்வியறிவு பெற்றவர்களாகவும் உள்ளனர். ஆறுவயதிற்குக் குறைவான சிறுவர்கள் 13% அளவில் உள்ளனர்.


</doc>
<doc id="301104" url="https://ta.wikipedia.org/wiki?curid=301104" title="பருயிகுடா">
பருயிகுடா

பருயிகுடா "(Baruihuda)" என்பது இந்தியாவின் மேற்கு வங்காளம் மாநிலத்தில் உள்ள நதியா மாவட்டத்தில் அமைந்துள்ள கிருட்டிணாநகர் உட்கோட்டத்தில் இடம்பெற்றுள்ள கிருட்டிணாநகர் காவல்நிலையத்திற்கு உட்பட்ட ஒரு கணக்கெடுப்பில் உள்ள ஊர் ஆகும்.

23.37762° வடக்கு 88.48941° கிழக்கு என்ற அடையாள ஆள்கூறுகளில் பருயிகுடா நகரம் பரவியுள்ளது.

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி பருயிகுடா நகரத்தின் மொத்த மக்கள் தொகை 9,575 ஆகும் இம்மக்கள் தொகையில் 51% பேர் ஆண்கள் மற்றும் 49% பேர் பெண்கள் ஆவர். இம்மக்கள் தொகையில் கல்வியறிவு சதவீதம் 58% ஆகும். இது நாட்டின் தேசிய கல்வியறிவு சதவீதமான 59.5% என்பதைவிட குறைவாகும். மக்கள் தொகையில் ஆண்களில் 58 சதவீதத்தினர் கல்வியறிவு பெற்றவர்களாகவும் பெண்களில் 42 சதவீதம் பேர் கல்வியறிவு பெற்றவர்களாகவும் உள்ளனர். ஆறுவயதிற்குக் குறைவான சிறுவர்கள் 14% அளவில் உள்ளனர்.


</doc>
<doc id="301108" url="https://ta.wikipedia.org/wiki?curid=301108" title="சார் பிரம்மாநகர்">
சார் பிரம்மாநகர்

சார் பிரம்மாநகர் "(Char Brahmanagar)" என்பது இந்தியாவின் மேற்கு வங்காளம் மாநிலத்தில் உள்ள நதியா மாவட்டத்தில் அமைந்துள்ள கிருட்டிணாநகர் சதார் உட்கோட்டத்தில் இடம்பெற்றுள்ள நபாத்விப் காவல்நிலையத்திற்கு உட்பட்ட ஒரு கணக்கெடுப்பில் உள்ள ஊர் ஆகும்

பாகிரதி என்றழைக்கப்படும் ஊக்லி ஆற்றின் கிழக்கில் நதியா மாவட்டம் பெரும்பாலும் வண்டல் சம்வெளிகளால் ஆனது. இவ்வண்டல் சமவெளிகளின் குறுக்கே யாலங்கி, சுர்னி மற்றும் இச்சமதி துணையாறுகள் பாய்கின்றன. இந்நதிகளால் வண்டலைப்பெறும் இப்பகுதியில் வெள்ளம் ஒரு தொடர்ச்சியான வளமாக இருக்கிறது.

23.25° வடக்கு 88.22° கிழக்கு என்ற அடையாள ஆள்கூறுகளில் சார்பிரம்மா நகரம் பரவியுள்ளது.

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி சார்பிரம்மா நகரத்தின் மொத்த மக்கள் தொகை 5,307 ஆகும் இம்மக்கள் தொகையில் 51% பேர் ஆண்கள் மற்றும் 49% பேர் பெண்கள் ஆவர். இம்மக்கள் தொகையில் கல்வியறிவு சதவீதம் 66% ஆகும். இது நாட்டின் தேசிய கல்வியறிவு சதவீதமான 59.5% என்பதைவிட அதிகமாகும். மக்கள் தொகையில் ஆண்களில் 74 சதவீதத்தினர் கல்வியறிவு பெற்றவர்களாகவும் பெண்களில் 57 சதவீதம் பேர் கல்வியறிவு பெற்றவர்களாகவும் உள்ளனர். ஆறுவயதிற்குக் குறைவான சிறுவர்கள் 9% அளவில் உள்ளனர்.


</doc>
<doc id="301109" url="https://ta.wikipedia.org/wiki?curid=301109" title="கோபால்பூர், நதியா">
கோபால்பூர், நதியா

கோபால்பூர் "(Gopalpur)" என்பது இந்தியாவின் மேற்கு வங்காளம் மாநிலத்தில் உள்ள நதியா மாவட்டத்தில் அமைந்துள்ள ராணாகாட் உட்கோட்டத்தில் இடம்பெற்றுள்ள ராணாகாட் காவல்நிலையத்திற்கு உட்பட்ட ஒரு கணக்கெடுப்பில் உள்ள ஊர் ஆகும்

பாகிரதி என்றழைக்கப்படும் ஊக்லி ஆற்றின் கிழக்கில் நதியா மாவட்டம் பெரும்பாலும் வண்டல் சம்வெளிகளால் ஆனது. இவ்வண்டல் சமவெளிகளின் குறுக்கே யாலங்கி, சுர்னி மற்றும் இச்சமதி துணையாறுகள் பாய்கின்றன. இந்நதிகளால் வண்டலைப்பெறும் இப்பகுதியில் வெள்ளம் ஒரு தொடர்ச்சியான வளமாக இருக்கிறது

23.18° வடக்கு 88.58° கிழக்கு என்ற அடையாள ஆள்கூறுகளில் கோபால்பூர் நகரம் பரவியுள்ளது. 

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி கோபால்பூர் நகரத்தின் மொத்த மக்கள் தொகை 6,480 ஆகும் இம்மக்கள் தொகையில் 51% பேர் ஆண்கள் மற்றும் 49% பேர் பெண்கள் ஆவர். இம்மக்கள் தொகையில் கல்வியறிவு சதவீதம் 81% ஆகும். இது நாட்டின் தேசிய கல்வியறிவு சதவீதமான 59.5% என்பதைவிட அதிகமாகும். மக்கள் தொகையில் ஆண்களில் 85 சதவீதத்தினர் கல்வியறிவு பெற்றவர்களாகவும் பெண்களில் 77 சதவீதம் பேர் கல்வியறிவு பெற்றவர்களாகவும் உள்ளனர். ஆறுவயதிற்குக் குறைவான சிறுவர்கள் 9% அளவில் உள்ளனர்.


</doc>
<doc id="301114" url="https://ta.wikipedia.org/wiki?curid=301114" title="சந்து கபீர் நகர் மாவட்டம்">
சந்து கபீர் நகர் மாவட்டம்

சந்து கபீர் நகர் மாவட்டம் (Sant Kabir Nagar district) வட இந்தியாவின் உத்தரப் பிரதேச மாநிலத்தின் எழுபது மாவட்டங்களில் ஒன்றாகும். இம்மாவட்ட நிர்வாகத் தலைமையிட நகரம் கலீலாபாத் ஆகும். உத்தரப் பிரதேசத்தின் வடகிழக்கில் அமைந்த இம்மாவட்டம் பஸ்தி கோட்டத்தில் உள்ளது.

இம்மாவட்டம் கலீலாபாத், மேத்தாவாலா, காங்கட்டா என மூன்று வருவாய் வட்டங்களும், சாந்தா, மெந்தவாலா, பெல்ஹர் காலா, செமரியாவான், பகௌலி, கலீலாபாத், நாத் நகர், ஹெயின்சர் பஜார், பௌலி என ஒன்பது ஊராட்சி ஒன்றியங்களைக் கொண்டது. 

இம்மாவட்டம் மேத்தாவாலா, காங்கட்டா, கலீலாபாத் என மூன்று சட்டமன்ற தொகுதிகளையும்; சந்த் கபீர் நகர் மக்களவைத் தொகுதியும் கொண்டுள்ளது.

இந்தியாவில் மிகவும் பின் தங்கிய 250 மாவட்டங்களில் இம்மாவட்டமும் ஒன்றாக 2006-இல் இந்திய அரசால் அறிவிக்கப்பட்டது. எனவே இம்மாவட்டத்தின் ஊரக வளர்ச்சி திட்டங்களுக்கு இந்திய அரசின் பஞ்சாயத்து ராஜ் அமைச்சகம் நிதியுதவி செய்கிறது.

2011 ஆம் ஆண்டு இந்திய மக்கள் தொகை கணக்கெடுப்பின் படி இம்மாவட்டத்தின் மொத்த மக்கள் தொகை 1,715,183 ஆக உள்ளது. கிராமப்புறங்களில் 92.50% மக்களும்; நகரப்புறங்களில் மக்களும் 7.49% வாழ்கின்றனர். கடந்த பத்தாண்டுகளில் (2001-2011) மக்கள் தொகை வளர்ச்சி விகிதம் 20.77% ஆக உயர்ந்துள்ளது. மக்கள் தொகையில் 
869,656 ஆண்களும் மற்றும் 845,527 பெண்களும் உள்ளனர். பாலின விகிதம் ஆயிரம் ஆண்களுக்கு 972 பெண்கள் வீதம் உள்ளனர். 1,646 சதுர கிலோ மீட்டர் பரப்பளவு கொண்ட இம்மாவட்டத்தின் மக்கள் தொகை அடர்த்தி ஒரு சதுர கிலோ மீட்டர் பரப்பளவில் 1,042 மக்கள் வாழ்கின்றனர். இம்மாவட்டத்தின் சராசரி படிப்பறிவு 66.72% ஆகவும், ஆண்களின் படிப்பறிவு 78.39% ஆகவும், பெண்களின் படிப்பறிவு 54.80% ஆகவும் உள்ளது. ஆறு வயதிற்குட்பட்ட குழந்தைகளின் எண்ணிக்கை 283,912 ஆக உள்ளது. 
இம்மாவட்டத்தில் இந்து சமயத்தவரின் மக்கள் தொகை 1,300,586 (75.83 %) ஆகவும், இசுலாமிய சமய மக்கள் தொகை 404,410 (23.58 %) ஆகவும், கிறித்தவ, சீக்கிய, பௌத்த, சமண சமய மக்கள் தொகை கணிசமாக உள்ளது.

மாநிலத்தின் ஆட்சி மொழியான இந்தி மொழியுடன், உருது மற்றும் வட்டார மொழிகளும் இம்மாவட்டத்தில் பேசப்படுகிறது.




</doc>
<doc id="301123" url="https://ta.wikipedia.org/wiki?curid=301123" title="நாசுரா, ராணாகாட்">
நாசுரா, ராணாகாட்

நாசுரா "(Nasra)" என்பது இந்தியாவின் மேற்கு வங்காளம் மாநிலத்தில் உள்ள நதியா மாவட்டத்தில் அமைந்துள்ள ராணாகாட் உட்கோட்டத்தில் இடம்பெற்றுள்ள ராணாகாட் காவல்நிலையத்திற்கு உட்பட்ட ஒரு கணக்கெடுப்பில் உள்ள ஊர் ஆகும்.

பாகிரதி என்றழைக்கப்படும் ஊக்லி ஆற்றின் கிழக்கில் நதியா மாவட்டம் பெரும்பாலும் வண்டல் சம்வெளிகளால் ஆனது. இவ்வண்டல் சமவெளிகளின் குறுக்கே யாலங்கி, சுர்னி மற்றும் இச்சமதி துணையாறுகள் பாய்கின்றன. இந்நதிகளால் வண்டலைப்பெறும் இப்பகுதியில் வெள்ளம் ஒரு தொடர்ச்சியான வளமாக இருக்கிறது

23.18° வடக்கு 88.58° கிழக்கு என்ற அடையாள ஆள்கூறுகளில் நாசுரா நகரம் பரவியுள்ளது. 

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி நாசுரா நகரத்தின் மொத்த மக்கள் தொகை 10,560 ஆகும் இம்மக்கள் தொகையில் 50% பேர் ஆண்கள் மற்றும் 50% பேர் பெண்கள் ஆவர். இம்மக்கள் தொகையில் கல்வியறிவு சதவீதம் 77% ஆகும். இது நாட்டின் தேசிய கல்வியறிவு சதவீதமான 59.5% என்பதைவிட அதிகமாகும். மக்கள் தொகையில் ஆண்களில் 83 சதவீதத்தினர் கல்வியறிவு பெற்றவர்களாகவும் பெண்களில் 72 சதவீதம் பேர் கல்வியறிவு பெற்றவர்களாகவும் உள்ளனர். ஆறுவயதிற்குக் குறைவான சிறுவர்கள் 9% அளவில் உள்ளனர்.


</doc>
<doc id="301131" url="https://ta.wikipedia.org/wiki?curid=301131" title="யகதாநந்தபூர்">
யகதாநந்தபூர்

யகதாநந்தபூர் "(Jagadanandapur)" என்பது இந்தியாவின் மேற்கு வங்காளம் மாநிலத்தில் உள்ள நதியா மாவட்டத்தில் அமைந்துள்ள கிருட்டிணா நகர் உட்கோட்டத்தில் இடம்பெற்றுள்ள நாகாசிபாரா காவல்நிலையத்திற்கு உட்பட்ட ஒரு கணக்கெடுப்பில் உள்ள ஊர் ஆகும்.

பாகிரதி என்றழைக்கப்படும் ஊக்லி ஆற்றின் கிழக்கில் நதியா மாவட்டம் பெரும்பாலும் வண்டல் சம்வெளிகளால் ஆனது. இவ்வண்டல் சமவெளிகளின் குறுக்கே யாலங்கி, சுர்னி மற்றும் இச்சமதி துணையாறுகள் பாய்கின்றன. இந்நதிகளால் வண்டலைப்பெறும் இப்பகுதியில் வெள்ளம் ஒரு தொடர்ச்சியான வளமாக இருக்கிறது

23.72° வடக்கு 88.26° கிழக்கு என்ற அடையாள ஆள்கூறுகளில் யகதாநந்தபூர் நகரம் பரவியுள்ளது. 

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி யகதாநந்தபூர் நகரத்தின் மொத்த மக்கள் தொகை 20,470 ஆகும் இம்மக்கள் தொகையில் 51% பேர் ஆண்கள் மற்றும் 49% பேர் பெண்கள் ஆவர். இம்மக்கள் தொகையில் கல்வியறிவு சதவீதம் 76% ஆகும். இது நாட்டின் தேசிய கல்வியறிவு சதவீதமான 59.5% என்பதைவிட அதிகமாகும். மக்கள் தொகையில் ஆண்களில் 81 சதவீதத்தினர் கல்வியறிவு பெற்றவர்களாகவும் பெண்களில் 71 சதவீதம் பேர் கல்வியறிவு பெற்றவர்களாகவும் உள்ளனர். ஆறுவயதிற்குக் குறைவான சிறுவர்கள் 10% அளவில் உள்ளனர்.


</doc>
<doc id="301133" url="https://ta.wikipedia.org/wiki?curid=301133" title="தெகெர்பூர்">
தெகெர்பூர்

தெகெர்பூர் "(Taherpur)" என்பது இந்தியாவின் மேற்கு வங்காளம் மாநிலத்தில் உள்ள நதியா மாவட்டத்தில் அமைந்துள்ள தெகெர்பூர் காவல்நிலையத்திற்கு உட்பட்ட ஒரு கணக்கெடுப்பில் உள்ள ஊர் ஆகும்.

பாகிரதி என்றழைக்கப்படும் ஊக்லி ஆற்றின் கிழக்கில் நதியா மாவட்டம் பெரும்பாலும் வண்டல் சம்வெளிகளால் ஆனது. இவ்வண்டல் சமவெளிகளின் குறுக்கே யாலங்கி, சுர்னி மற்றும் இச்சமதி துணையாறுகள் பாய்கின்றன. இந்நதிகளால் வண்டலைப்பெறும் இப்பகுதியில் வெள்ளம் ஒரு தொடர்ச்சியான வளமாக இருக்கிறது

23.18° வடக்கு 88.58° கிழக்கு என்ற அடையாள ஆள்கூறுகளில் தெகெர்பூர் நகரம் பரவியுள்ளது. 

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி தெகெர்பூர் நகரத்தின் மொத்த மக்கள் தொகை 20,060 ஆகும் இம்மக்கள் தொகையில் 51% பேர் ஆண்கள் மற்றும் 49% பேர் பெண்கள் ஆவர். இம்மக்கள் தொகையில் கல்வியறிவு சதவீதம் 80% ஆகும். இது நாட்டின் தேசிய கல்வியறிவு சதவீதமான 59.5% என்பதைவிட அதிகமாகும். மக்கள் தொகையில் ஆண்களில் 84 சதவீதத்தினர் கல்வியறிவு பெற்றவர்களாகவும் பெண்களில் 76 சதவீதம் பேர் கல்வியறிவு பெற்றவர்களாகவும் உள்ளனர். ஆறுவயதிற்குக் குறைவான சிறுவர்கள் 9% அளவில் உள்ளனர்.


</doc>
<doc id="301134" url="https://ta.wikipedia.org/wiki?curid=301134" title="சாதிகாச்சா">
சாதிகாச்சா

சாதிகாச்சா "(Satigachha)" என்பது இந்தியாவின் மேற்கு வங்காளம் மாநிலத்தில் உள்ள நதியா மாவட்டத்தில் அமைந்துள்ள ராணாகாட் உட்கோட்டத்தில் உள்ள ராணாகாட் காவல்நிலையத்திற்கு உட்பட்ட ஒரு கணக்கெடுப்பில் உள்ள ஊர் ஆகும்.

பாகிரதி என்றழைக்கப்படும் ஊக்லி ஆற்றின் கிழக்கில் நதியா மாவட்டம் பெரும்பாலும் வண்டல் சம்வெளிகளால் ஆனது. இவ்வண்டல் சமவெளிகளின் குறுக்கே யாலங்கி, சுர்னி மற்றும் இச்சமதி துணையாறுகள் பாய்கின்றன. இந்நதிகளால் வண்டலைப்பெறும் இப்பகுதியில் வெள்ளம் ஒரு தொடர்ச்சியான வளமாக இருக்கிறது .
23.10° வடக்கு 88.51° கிழக்கு என்ற அடையாள ஆள்கூறுகளில் சாதிகாச்சா நகரம் பரவியுள்ளது.

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி சாதிகாச்சா நகரத்தின் மொத்த மக்கள் தொகை 8,400 ஆகும் இம்மக்கள் தொகையில் 51% பேர் ஆண்கள் மற்றும் 49% பேர் பெண்கள் ஆவர். இம்மக்கள் தொகையில் கல்வியறிவு சதவீதம் 65% ஆகும். இது நாட்டின் தேசிய கல்வியறிவு சதவீதமான 59.5% என்பதைவிட அதிகமாகும். மக்கள் தொகையில் ஆண்களில் 69 சதவீதத்தினர் கல்வியறிவு பெற்றவர்களாகவும் பெண்களில் 60 சதவீதம் பேர் கல்வியறிவு பெற்றவர்களாகவும் உள்ளனர். ஆறுவயதிற்குக் குறைவான சிறுவர்கள் 11% அளவில் உள்ளனர்.


</doc>
<doc id="301135" url="https://ta.wikipedia.org/wiki?curid=301135" title="கும்பகோணம் படிதாண்டா பரமேஸ்வரி கோயில்">
கும்பகோணம் படிதாண்டா பரமேஸ்வரி கோயில்

கும்பகோணம் படிதாண்டா பரமேஸ்வரி கோயில் கும்பகோணத்தில் உள்ள அம்மன் கோயில்களில் ஒன்றாகும். 

இக்கோயில் கும்பேஸ்வரர் கோயில் தெற்கு வீதியில் அமைந்துள்ளது.

இக்கோயிலின் கருவறையில் படிதாண்டா பரமேஸ்வரி அமர்ந்த நிலையில் உள்ளார். மூலவரின் வலது புறம் பச்சைக்காளியும், இடது புறம் பவளக்காளியும் உள்ளனர். சன்னதியில் நீலகண்டேஸ்வரியும், பவளகண்டேஸ்வரியும் உள்ளனர்.
ஒவ்வோராண்டும் இக்கோயிலில் நடைபெறும் திருநடன உற்சவம் மிகவும் புகழ்பெற்றதாகும். ஒவ்வோராண்டும் உற்சவத்தின்போது 
படிதாண்டா பரமேஸ்வரி நீலகண்டேஸ்வரி (பச்சை காளியம்மன்), பவள கண்டேஸ்வரி (பவள காளியம்மன்) அம்மன்களுக்கு காப்புக்கட்டி கரக திருநடன உற்சவ விழா தொடங்கும். பல்வேறு நிகழ்ச்சிகளைத் தொடர்ந்து விழாவின் முக்கிய நிகழ்வான அம்பாள் புறப்பாடு நடைபெறும். மாலை காவிரியாற்றுக்குச் சென்று இரவில் அங்கிருந்து சக்தி கரகம், அக்னி கொப்பரை, பந்தம் ஆகியவற்றுடன் அம்பிகை நடனமாடிக்கொண்டு வீதியுலா வரும் நிகழ்வு நடைபெறும். 2014இல் இவ்விழா சிறப்பாக நடைபெற்றது. கடந்த ஆண்டும் இவ்விழா சிறப்பாக நடைபெற்றது. 

இக்கோயிலில் 12 சூலை 2000இல் குடமுழுக்கு நடைபெற்றதற்கான கல்வெட்டு காணப்படுகிறது. 

படிதாண்டா பரமேஸ்வரி கோயிலின் அருகே சீனிவாச நந்தவனத்தில் நீலகண்டேஸ்வரி கோயில் உள்ளது. கருவறையில் நீலகண்டேஸ்வரி காணப்படுகிறார்.

படிதாண்டா பரமேஸ்வரிகோயிலின் அருகே எல்லையம்மன் கோயில் உள்ளது. இக்கோயிலில் மூலவராக எல்லையம்மன் உள்ளார். வாயிலின் இருபுறமும் விநாயகர் முருகன் உள்ளனர். சந்தன கருப்பசாமியும் உள்ளார். திருச்சுற்றில் ஆதிகாலத்து எல்லையம்மன் உள்ளார். 


</doc>
<doc id="301137" url="https://ta.wikipedia.org/wiki?curid=301137" title="பார்ப்பாதிபூர்">
பார்ப்பாதிபூர்

பார்ப்பாதிபூர் "(Parbbatipur)" என்பது இந்தியாவின் மேற்கு வங்காளம் மாநிலத்தில் உள்ள நதியா மாவட்டத்தில் அமைந்துள்ள ராணாகாட் உட்கோட்டத்தில் உள்ள ராணாகாட் காவல்நிலையத்திற்கு உட்பட்ட ஒரு கணக்கெடுப்பில் உள்ள ஊர் ஆகும்.

பாகிரதி என்றழைக்கப்படும் ஊக்லி ஆற்றின் கிழக்கில் நதியா மாவட்டம் பெரும்பாலும் வண்டல் சம்வெளிகளால் ஆனது. இவ்வண்டல் சமவெளிகளின் குறுக்கே யாலங்கி, சுர்னி மற்றும் இச்சமதி துணையாறுகள் பாய்கின்றன. இந்நதிகளால் வண்டலைப்பெறும் இப்பகுதியில் வெள்ளம் ஒரு தொடர்ச்சியான வளமாக இருக்கிறது .

23.18° வடக்கு 88.58° கிழக்கு என்ற அடையாள ஆள்கூறுகளில் பார்ப்பாதிபூர் நகரம் பரவியுள்ளது. 

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி பார்ப்பாதிபூர் நகரத்தின் மொத்த மக்கள் தொகை 7,833 ஆகும் இம்மக்கள் தொகையில் 51% பேர் ஆண்கள் மற்றும் 49% பேர் பெண்கள் ஆவர். இம்மக்கள் தொகையில் கல்வியறிவு சதவீதம் 77% ஆகும். இது நாட்டின் தேசிய கல்வியறிவு சதவீதமான 59.5% என்பதைவிட அதிகமாகும். மக்கள் தொகையில் ஆண்களில் 82 சதவீதத்தினர் கல்வியறிவு பெற்றவர்களாகவும் பெண்களில் 72 சதவீதம் பேர் கல்வியறிவு பெற்றவர்களாகவும் உள்ளனர். ஆறுவயதிற்குக் குறைவான சிறுவர்கள் 9% அளவில் உள்ளனர்.


</doc>
<doc id="301140" url="https://ta.wikipedia.org/wiki?curid=301140" title="சிங்கப்பூர் நீரிணை">
சிங்கப்பூர் நீரிணை

சிங்கப்பூர் நீரிணை என்பது, மேற்கே மலாக்கா நீரிணைக்கும், கிழக்கே தென்சீனக் கடலுக்கும் இடையில் அமைந்துள்ள 16 கிலோமீட்டர் அகலமும், 105 கிலோமீட்டர் நீளமும் கொண்ட ஒரு நீரிணை ஆகும். இந்த நீரிணையின் வடக்கே சிங்கப்பூரும், தெற்கில் ரியாவுத் தீவுகளும் அமைந்துள்ளன. இந்தோனீசியாவுக்கும் சிங்கப்பூருக்கும் இடையிலான எல்லைக்கோடு இந்த நீரிணையின் ஊடாகச் செல்கிறது.

கிபி 9 ஆம் நூற்றாண்டைச் சேர்ந்த முசுலிம் எழுத்தாளரான யாக்கூபி சிங்கப்பூர் நீரிணையை, சலாகித் கடல் எனக் குறிப்பிட்டுள்ளார். இது சீனாவுக்குச் செல்லும்போது கடக்க வேண்டிய ஏழு கடல்களில் ஒன்றாகக் குறிப்பிடப்படுகின்றது.


</doc>
<doc id="301153" url="https://ta.wikipedia.org/wiki?curid=301153" title="சத்தீசு சந்திரா">
சத்தீசு சந்திரா

சத்தீசு சந்திரா என்பவர் இந்தியாவைச் சேர்ந்த வரலாற்றாய்வாளர். இந்திய இடைக்கால வரலாற்றில் பரந்த அறிவு கொண்டவர். இடைக்கால இந்தியா என்ற இவர் எழுதிய நூல் பள்ளி மாணவர்களுக்கும் கல்லூரி மாணவர்களுக்கும் பாட நூலாக வைக்கப்பட்டுள்ளது.
புதுதில்லி சவகர்லால் நேரு பல்கலைக் கழக வரலாற்றுப் பேராசிரியராக இருந்தார்.



</doc>
<doc id="301155" url="https://ta.wikipedia.org/wiki?curid=301155" title="பாப்லாரி தேவாங்கஞ்">
பாப்லாரி தேவாங்கஞ்

பாப்லாரி தேவாங்கஞ் "(Bablari Dewanganj)" என்பது இந்தியாவின் மேற்கு வங்காளம் மாநிலத்தில் உள்ள நதியா மாவட்டத்தில் அமைந்துள்ள கிருட்டிணாநகர் உட்கோட்டத்தில் உள்ள நபாத்விப் காவல்நிலையத்திற்கு உட்பட்ட ஒரு கணக்கெடுப்பில் உள்ள ஊர் ஆகும்.

பாகிரதி என்றழைக்கப்படும் ஊக்லி ஆற்றின் கிழக்கில் நதியா மாவட்டம் பெரும்பாலும் வண்டல் சம்வெளிகளால் ஆனது. இவ்வண்டல் சமவெளிகளின் குறுக்கே யாலங்கி, சுர்னி மற்றும் இச்சமதி துணையாறுகள் பாய்கின்றன. இந்நதிகளால் வண்டலைப்பெறும் இப்பகுதியில் வெள்ளம் ஒரு தொடர்ச்சியான வளமாக இருக்கிறது .
23.18° வடக்கு 88.58° கிழக்கு என்ற அடையாள ஆள்கூறுகளில் பாப்லாரி தேவாங்கஞ் நகரம் பரவியுள்ளது. 

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி பாப்லாரி தேவாங்கஞ் நகரத்தின் மொத்த மக்கள் தொகை 6,565 ஆகும் இம்மக்கள் தொகையில் 50% பேர் ஆண்கள் மற்றும் 50% பேர் பெண்கள் ஆவர். இம்மக்கள் தொகையில் கல்வியறிவு சதவீதம் 68% ஆகும். இது நாட்டின் தேசிய கல்வியறிவு சதவீதமான 59.5% என்பதைவிட அதிகமாகும். மக்கள் தொகையில் ஆண்களில் 56 சதவீதத்தினர் கல்வியறிவு பெற்றவர்களாகவும் பெண்களில் 44 சதவீதம் பேர் கல்வியறிவு பெற்றவர்களாகவும் உள்ளனர். ஆறுவயதிற்குக் குறைவான சிறுவர்கள் 11% அளவில் உள்ளனர்.


</doc>
<doc id="301156" url="https://ta.wikipedia.org/wiki?curid=301156" title="எய்சுதாலா">
எய்சுதாலா

எய்சுதாலா "(Aistala)" என்பது இந்தியாவின் மேற்கு வங்காளம் மாநிலத்தில் உள்ள நதியா மாவட்டத்தில் அமைந்துள்ள ராணாகாட் உட்கோட்டத்தில் உள்ள ராணாகாட் காவல்நிலையத்திற்கு உட்பட்ட ஒரு கணக்கெடுப்பில் உள்ள ஊர் ஆகும்.

பாகிரதி என்றழைக்கப்படும் ஊக்லி ஆற்றின் கிழக்கில் நதியா மாவட்டம் பெரும்பாலும் வண்டல் சம்வெளிகளால் ஆனது. இவ்வண்டல் சமவெளிகளின் குறுக்கே யாலங்கி, சுர்னி மற்றும் இச்சமதி துணையாறுகள் பாய்கின்றன. இந்நதிகளால் வண்டலைப்பெறும் இப்பகுதியில் வெள்ளம் ஒரு தொடர்ச்சியான வளமாக இருக்கிறது .
23.18° வடக்கு 88.58° கிழக்கு என்ற அடையாள ஆள்கூறுகளில் எய்சுதாலா நகரம் பரவியுள்ளது.

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி எய்சுதாலா நகரத்தின் மொத்த மக்கள் தொகை 19,425 ஆகும் இம்மக்கள் தொகையில் 51% பேர் ஆண்கள் மற்றும் 49% பேர் பெண்கள் ஆவர். இம்மக்கள் தொகையில் கல்வியறிவு சதவீதம் 70% ஆகும். இது நாட்டின் தேசிய கல்வியறிவு சதவீதமான 59.5% என்பதைவிட அதிகமாகும். மக்கள் தொகையில் ஆண்களில் 56 சதவீதத்தினர் கல்வியறிவு பெற்றவர்களாகவும் பெண்களில் 44 சதவீதம் பேர் கல்வியறிவு பெற்றவர்களாகவும் உள்ளனர். ஆறுவயதிற்குக் குறைவான சிறுவர்கள் 10% அளவில் உள்ளனர்.


</doc>
<doc id="301178" url="https://ta.wikipedia.org/wiki?curid=301178" title="த. ச. மீனாட்சிசுந்தரம்பிள்ளை">
த. ச. மீனாட்சிசுந்தரம்பிள்ளை

த. ச. மீனாட்சிசுந்தரம்பிள்ளை என்பவர் சைவ நெறியின் மீதும், தமிழ் இலக்கியங்களின் மீதும் கொண்ட அளவிலாத பற்றால் பல நூல்களை இயற்றியும், பதிப்பேற்றியும் தமிழுக்கு பெரும் பங்காற்றியவர் ஆவார். இவருக்கு திருவாவடுதுறை ஆதீனம் 21-வது குருமகா சந்நிதானம் சுப்பிரமணிய தேசிக சுவாமிகள் "மகாவித்துவான்" என பட்டம் அளித்து சிறப்பித்தார்.


</doc>
<doc id="301179" url="https://ta.wikipedia.org/wiki?curid=301179" title="ஆண்டிமனி மூவயோடைடு">
ஆண்டிமனி மூவயோடைடு

ஆண்டிமனி மூவயோடைடு "( Antimony triiodide)" என்பது (SbI) என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். மாணிக்கச் சிவப்பிலான இத்திண்மம் மட்டுமே ஆண்டிமனி தனிமத்தின் அடையாளப்படுத்தப்பட்ட ஒர் இரும அயோடைடு ஆகும். அதாவது முழு சேர்மமும் (SbxIy) என்ற வாய்ப்பாட்டுக்குள் தனிப்படுத்தப்படுகிறது. இது ஆண்டிமனியை +3 என்ற ஆக்சிசனேற்ற நிலையில் கொண்டுள்ளது. கனமான முதன்மைக்குழு தனிமங்களின் பல அயோடைடுகள் போல இவற்றின் கட்டமைப்புகள் அவற்றின் திட, திண்ம மற்றும் வாயு நிலைகளைச் சார்ந்திருக்கின்றன. வலுவளவு ஓட்டு இலத்திரன் சோடிகளின் தள்ளுகைக் கொள்கையில் எதிர்பார்த்தபடியே, வாயுநிலை (SbI3) மூலக்கூறு சார்ந்த ஒரு பட்டைக்கூம்பு வகைக் கட்டமைப்புடையதாகும். திண்ம நிலையில் ஆண்டிமனி (Sb) மையங்கள் ஆறு அயோடைடு ஈந்தணைவிகளால் ஆக்கப்பட்ட ஒர் எண்முகத்திண்மமாக இருந்தாலும், மூன்று ஈந்தணைவிகள் நெருக்கமாகவும் மூன்று ஈந்தணைவிகள் அதிக இடைவெளியுடனும் காணப்படுகின்றன . ஆனால், இதனை ஒத்த சேர்மமான பிசுமத்து அயோடைடு (BiI3 ) இல் ஆறு பிசுமத்து – அயோடைடு (Bi—I) பிணைப்பு இடைவெளிகளும் சமமாகவே உள்ளன.

ஆண்டிமனியுடன் தனிமநிலை அயோடின் வினைபுரிந்து அல்லது ஆண்டிமனி மூவாக்சைடுடன் ஐதரயோடிக் அமிலம் வினைபுரிந்து ஆண்டிமனி மூவயோடைடு உருவாகிறது. கொதிக்கும் பென்சீன் அல்லது நாற்குளோரோயீத்தேன் சேர்மத்தில் ஆண்டிமனி மற்றும் அயோடின் இடைவினை புரிவதாலும் ஆண்டிமனி மூவயோடைடை மாற்று வழிமுறையில் தயாரிக்கலாம்.

வெப்பமின் பொருட்களில் கலப்பு மாசுவாக ஆண்டிமனி மூவயோடைடு பயன்படுத்தப்படுகிறது


</doc>
<doc id="301180" url="https://ta.wikipedia.org/wiki?curid=301180" title="இடர் வட்டம்">
இடர் வட்டம்

இடர் வட்டம், இந்திய மாநிலமான குஜராத்தின் சாபர்காண்டா மாவட்டத்தில் உள்ள்து.

இந்த வட்டம், இடர் சட்டமன்றத் தொகுதிக்கும், சாபர்காண்டா மக்களவைத் தொகுதிக்கும் உட்பட்டது.

இந்த வட்டத்தில் உள்ள ஊர்களின் பட்டியலை கீழே காண்க.



</doc>
<doc id="301185" url="https://ta.wikipedia.org/wiki?curid=301185" title="ஹூணர்கள்">
ஹூணர்கள்

ஹூணர்கள் (Hunas) (கி பி 475–576) நடு ஆசியாவைச் சேர்ந்த ஹெப்தலைட்டுகள் எனும் ஆடு, மாடு மற்றும் குதிரைகளை மேய்க்கும் நாடோடி இன மக்கள் ஆவர். இவர்கள் கி பி ஐந்தாம் நூற்றாண்டின் பிற்பகுதியிலிருந்து, ஆறாம் நூற்றாண்டில் முற்பகுதிக்குள் கைபர் கணவாய் வழியாக இந்தியாவிற்கு நுழைந்து, குப்தப் பேரரசையும், மத்திய இந்தியாவின் சந்தேல குல மன்னர் யசோதர்மன் மீது அடிக்கடி தாக்குதல்கள் தொடுத்து காஷ்மீர் முதல் மாளவம் வரையிலான பகுதிகளை கி பி 475 முதல் 576 முடிய ஆண்டனர்.

வெள்ளை ஹூண மன்னர்களில் புகழ் பெற்றவர்கள் தோரமணன் மற்றும் மிகிரகுலனும் ஆவர்.

இந்தியா மீது படையெடுத்து வந்த ஹெப்தலைட்டுகளின் ஒரு கூட்டத்தவரான வெள்ளை ஹூணர்களை குப்தப் பேரரசர் ஸ்கந்த குப்தர் வென்றார். கி பி 510-இல் குப்த பேரரசர் பானுகுப்தர் காலத்தில் மீண்டும் படையெடுத்து வந்த ஹூணர்களை வென்றார்.

கி பி ஆறாம் நூற்றாண்டின் முற்பகுதியில் மீண்டும் இந்தியா மீது படையெடுத்து வந்த ஹூணர்களை புந்தேல்கண்ட் பகுதியின் சந்தேல குல மன்னர் யசோதர்மனும், நரசிம்மகுப்தரும் விரட்டியடித்தனர்.

பின்னர் ஐந்தாம் நூற்றாண்டின் பிற்பகுதியில் குப்தப் பேரரசு வீழ்ச்சி அடைந்து கொண்டிருந்த காலத்தில், ஹூணர்கள் மீண்டும் படையெடுத்து இந்தியாவின் மேற்கு, வடக்கு, மற்றும் மத்தியப் பகுதிகளைக் கைப்பற்றினர்.
திபெத்திய மொழிகளில் ஹூணர்கள் குறித்துப் பேசப்பட்டுள்ளது. ஹூணர்கள் யவனர்கள், காம்போஜர்கள் போன்றவர்களே எனக் குறித்துள்ளனர்.

ஹூனர்கள் சசானியப் பேரரசர்கள் போன்று நாணயங்களை வெளியிட்டனர்.

ஹூணர்கள் வேத கால சூரியக் கடவுளையும் சிவனையும் வழிபட்டனர்.

ஹூணர்களுக்கும் உள்நாட்டு மக்களுக்கும் பிறந்தவர்களே சூரிய, அக்னி வம்சத்தைச் சார்ந்த 36 இராஜபுத்திர குலங்கள் என நம்பப்படுகிறது.




</doc>
<doc id="301186" url="https://ta.wikipedia.org/wiki?curid=301186" title="வார்லி ஓவியம்">
வார்லி ஓவியம்

வார்லி ஓவியம் (Warli painting) என்பது ஒரு பழங்குடியன மக்களின் ஓவியக் கலையாகும். இக்கலை இந்தியாவின் மேற்கு தொடர்ச்சி மலைப்பகுதிகளில் மகாராட்டிரம், குசராத் மாநில எல்லைப்பகுதியில் வாழும் ஆதிவாசிகளான வார்லி மக்களால் வளர்க்கப்பட்ட கலையாகும். இந்த ஓவியக் கலைக்கும் இந்தியாவின் பிற வட்டார ஓவியக் கலைக்கும் மிகப் பெரிய வித்தியாசம் என்னவென்றால் இந்த வார்லி ஓவியக் கலையில் தெய்வ உருவங்கள் உருவாக்கப்படுவதில்லை; மேலும் இதில் இந்து மதச் சடங்குகளோ வழிபாடுகளோ இல்லை என்பது இதன் தனிச்சிறப்பு. இது தற்போது இந்தியா மட்டுமல்லாது உலகம் முழுவதும் பரவியுள்ளது.

யசோதர தால்மிய என்பவரின் புத்தகமான "வார்லிகளின் ஓவிய உலகம்" என்ற நூலில் வார்லி ஓவியக் கலை கி.மு. இரண்டாயிரத்து ஐநூறு முதல் மூவாயிரம் ஆண்டுகளுக்கு முற்பட்ட ஓவிய பாரம்பரியத்தின் தொடர்ச்சியைக் கொண்டது, தொன்மையுடையது. மனிதன் குகைகளை வசிப்பிடமாகக் கொண்டிருந்த காலகட்டத்தில் தங்கள் அன்றாட நிகழ்வுகளை, சடங்குகளை அறிவிக்கும் வகையில் வரையப்பட்ட ஓவியங்களே வார்லி ஓவியங்கள். இந்த ஓவியக் கலைக்கும் மத்தியப் பிரதேசத்தின் பீம்பெத்கா பகுதில் கி.மு.500 அல்லது 3000 ஆண்டுகளைச் சேர்ந்தாகக் கருதப்படும் குகை ஓவியங்களுக்கும் தொடர்பு உள்ளது. இந்த இரு பகுதிகளில் ஓவியக் கலையும் ஒரே காலகட்டத்தைச் சேர்ந்தவையாக இருக்கலாம் எனச் சொல்லப்படுகிறது. 

இந்த வார்லி ஓவியங்கள் எளிய அடிப்படை வடிவங்களை கொண்டே வரையப்படுகின்றன. அதாவது வட்டம், முக்கோணம், சதுரம் போன்ற வடிவங்களைக் கொண்டே தாங்கள் காணும் இயற்கை காட்சிகளை வரைகின்றனர். எடுத்துக் காட்டாக வட்ட வடிவத்தை சூரியன், சந்திரன் ஆகியவற்றை வரையவும், முக்கோணத்தை மலைகள், கூரான மரங்கள் போன்ற வடிவங்களை வரையவும், சதுர வடிவத்தை துண்டு நிலம் போன்றவற்றை குறிக்கும்வகையில் வரைகின்றனர். அவர்களின் அன்றாடப் பாடுகளின் பல நிலைகளை ஓவியமாக அம்மக்கள் தீட்டியிருக்கிறார்கள். அவர்களது திருமணத்தை ஒட்டி ஓவியங்கள் வரையும் பழக்கம் இருந்திருக்கிறது. ஆனால் அவை சடங்குகள் குறித்தானதாக அல்லாமல் பொதுவானவையாக இருந்திருக்கின்றன. ஆனால் மணமக்கள் குதிரையில் பயணிக்கும் ஒரு ஓவியத்தைக் காண முடிகிறது. வேட்டையாடுதல், மீன்பிடித்தல், விவசாயம், திருவிழாக்கள், நடனங்கள், மரங்கள், விலங்குகள், பெண்களின் அன்றாட வேலைகள் போன்றவற்றை காட்சிகளாக சித்தரித்து வரையப்பட்டுள்ளன. மனித உடல்கள், மற்றும் விலங்கு உடல் வடிவங்கள் ஆகியவற்றை முனையில் இணைந்த இரண்டு முக்கோணங்களைக் கொண்டு வரைகின்றனர். மேல் முக்கோணத்தை இடுப்புக்கு மேலுள்ள உடல் பகுதியை வரையவும் கீழ் முக்கோணத்தை இடுப்பை வரைந்தும் தலைப்பகுதிக்கு ஒரு வட்டத்தையும், கொண்டைக்கு இன்னொரு சிறிய வட்டத்தையும் வரைந்து சித்தரிக்கின்றனர். பல வார்லி ஓவியல்களில் வட்டமாக நடனம் ஆடுவது போன்ற ஓவியங்கள் காணப்படுகின்றன. வட்டமாக ஆண்கள் மற்றும் பெண் நடனக்கலைஞர்கள் தங்கள் கைகளை பின்னிக் கொண்டு, வட்டத்தை உருவாகுவது வாழ்க்கை வட்டத்தை ஒத்திருப்பதாக இருக்கும் என்று கூறப்படுகிறது.

வார்லி பழங்குடியினர் தங்கள் வீட்டுச் சுவர் கட்டுமானத்துக்கு மண்ணைக் குழைத்துப் பயன்படுத்துகிறார்கள். இவர்களின் வீட்டின் உட்சுவர்களில் காவி வண்ணம் பூசுகிறார்கள். இந்தக் காவி பின்புலத்தில்தான் ஓவியங்கள் வரையப்படுகின்றன. காவிப் பின்புலத்தில் தெளிவாகத் தெரிவதற்காக வெள்ளை நிறத்தைப் பயன்படுத்துகிறார்கள்.
வெள்ளை நிறத்துக்கு அரிசி மாவைத் தண்ணீரில் குழைத்துப் பயன்படுத்துகிறார்கள். ஓவியங்களை வரைய மூங்கில் குச்சிகளின் முனையை நசுக்கி தூரிகைபோல பயன் படுத்துகின்றனர். இந்த ஓவியங்கள் பெரும்பாலும் திருமணம், அறுவடைவிழா போன்றவற்றிற்காக வீட்டை அலங்கரிக்கும் விதமாக வரைகின்றனர். இவற்றை வரைந்து 1970வரை பாதுகாத்தவர்கள் பெண்களே என்பது குறிப்பிடத்தக்கது. 1970க்கு பிறகு வார்லி ஓவியங்கள் புகழ் பெறத்துவங்கின. வார்லி ஓவியம் கோகோ-கோலா விளம்பர பிரச்சாரமான 'தீபாவளியே வீட்டிற்கு வா' என்ற விளம்பரத்தில் 2010 இல் இடம்பெற்றது. இது மேற்கு இந்தியாவின் வார்லி பழங்குடிகளின் தனித்துவமான வாழ்க்கையின் கலைக்கு ஒரு அங்கீகாரமாக கருதப்படுகிறது.
வார்லி ஓவியக் கலை இன்றைக்கு சுவர் ஓவியம் என்ற நிலையில் இருந்து ஆடை வடிவமைப்பாகவும் பயன்படுத்தப்பட்டு வருகிறது. சேலை, சுடிதார் போன்றவற்றில் வார்லி ஓவியத்தை அடிப்படையாகக் கொண்டு தயாரிக்கப்பட்டு வருகின்றன. மேலும் திரைச் சீலைகள், படுக்கை விரிப்புகள் போன்றவையும் வார்லி ஓவியத்தை அடிப்படையாகக் கொண்டு உருவாக்கப்படுகின்றன.

வார்லி ஓவியத்தை அடிப்படையாகக் கொண்டு உருவாக்கப்படும் ஆடைகளுக்கும், விரிப்புகளுக்கும் சந்தையில் நல்ல வரவேற்பு கிடைக்கிறது. இது மட்டுமல்லாது ஓவியங்களாகவும் இவை இப்போது கிடைக்கின்றன. மேலும் வீட்டின் உள் அலங்கார வடிவமைப்பில் இந்த வார்லி ஓவியங்கள் முக்கியப் பங்கு வகுக்கின்றன. வார்லி பழங்குடியினரின் கொடையான இந்தக் கலை இன்று இந்தியா முழுவதும் வரையப்படும் கலையாக இருக்கிறது.﻿ 


</doc>
<doc id="301192" url="https://ta.wikipedia.org/wiki?curid=301192" title="வட்ட வரிசைமாற்றம்">
வட்ட வரிசைமாற்றம்

கணிதத்தில் சுழல் வரிசைமாற்றம் அல்லது வட்ட வரிசைமாற்றம் ("cyclic permutation" அல்லது "Circular permutation") என்பது வரிசைமாற்றங்களில் ஒரு சிறப்புவகையாகும். "X" கணத்தின் மீதான ஒரு வரிசைமாற்றம், "X" இன் ஒரு உட்கணம் "S" இன் உறுப்புகளை அவற்றுக்குள்ளாகவே ஒரு சுழலமைப்பில் வரிசைமாற்றப்படுத்தி, "S" இல் இல்லாத ஏனைய "X" இன் உறுப்புகளை தமக்குத்தாமே வரிசைமாற்றப்படுத்துமானால் அது வட்ட வரிசைமாற்றம் எனப்படுகிறது.

எடுத்துக்காட்டு: 

மாறாக, 

ஒரு வரிசைமாற்றத்தின் சுழல் என்பது வட்ட வரிசைமாற்றத்துக்குட்படும் உறுப்புகளின் ஒரு உட்கணம் ஆகும். 

கணம் "S" ஆனது, சுழலின் சுற்றுப்பாதை (orbit (குலம்)) என அழைக்கப்படும். சேர்ப்பில்லாச் சுற்றுப்பாதைக் கணங்களின் மீதான சுழல்களின் தொகுப்பாக, ஒவ்வொரு வரிசைமாற்றத்தையும் எழுதலாம்; சில சமயங்களில் ஒரு வட்ட வரிசைமாற்றம் முழுவதும் ஒரே சுழலாகவும் அமையும்.

ஒரு வரிசைமாற்றத்துக்கு 1 விட அதிக நீளமுள்ள ஒரு சுழல் இருந்தால், இருந்தால் மட்டுமே, அவ்வரிசைமாற்றம் வட்டவரிசை மாற்றமாகும்.

எடுத்துக்காட்டு:

சில கணித அறிஞர்கள் ஒரே சுழலாக அமையும் வரிசை மாற்றங்களை மட்டுமே வட்ட வரிசை மாற்றங்களாகக் கருதுகின்றனர்.
எடுத்துக்காட்டு:

"X" இல் வரையறுக்கப்பட்ட இருவழிக்கோப்பாகவுள்ள வரிசைமாற்றம்
formula_6 வட்ட வரிசைமாற்றமாக அமையவேண்டுமானால், ஒன்றுக்குமேல் உறுப்புகள் கொண்ட சுற்றுப்பாதை அதிகபட்சம் ஒன்றாவது இருக்கவேண்டும். "X" முடிவுறுகணமாக இருக்கும்போது (அதன் மிகப்பெரிய சுற்றுப்பாதை "S" உம் முடிவுறுகணமாகவே இருக்கும்) வட்ட வரிசைமாற்றத்திற்கான வரையறை இவ்விதமாகக் கொள்ளப்படுகிறது.

"S" இன் ஏதேனுமொரு உறுப்பு formula_7 மற்றும் formula_8 என்க. "S" முடிவுறு கணமாக இருந்தால் formula_9 எனப் பொருந்துமாறு ஒரு மிகச்சிறிய எண் formula_10 இருக்கும். இப்போது formula_11 ஆகும். மேலும் வரிசைமாற்றம் formula_12 இன் வரையறை:

formula_12 ஆல் மாற்றமடையாத உறுப்புகள் தவிர "S" இன் ஏனைய உறுப்புகளின் மாற்றத்தை பின்வருமாறு காட்டலாம்:

ஒரு வட்ட வரிசைமாற்றத்தை சுழல் குறியீட்டைப் பயன்படுத்திச் சுருக்கமாக எழுதலாம்:

1-சுழலின் சுற்றுப்பாதை வரிசைமாற்றத்தின் "நிலைத்த புள்ளி" எனப்படும். எனினும் ஒரு வரிசைமாற்றமாகக் கருதும்போது ஒவ்வொரு 1-சுழலும் ஒரு வரிசைமாற்றமாகும். ஒரு வரிசைமாற்றத்தை சுழல் குறியீட்டில் எழுதும்போது பொதுவாக 1-சுழல்கள் குறிக்காமல் விட்டுவிடப்படுகின்றன.

ஒரு வரிசைமாற்றத்தில், இரண்டு உறுப்புகள் மட்டுமே கொண்ட சுழல், இடமாற்றல் ("transposition") என அழைக்கப்படும்.

எடுத்துக்காட்டு:

இவ்வரிசைமாற்றத்தின் சுழல் குறியீடு:
இவ்வரிசைமாற்றத்தில் உள்ள சுழல் இரண்டு உறுப்புகள் மட்டுமே கொண்டுள்ளது.




</doc>
<doc id="301193" url="https://ta.wikipedia.org/wiki?curid=301193" title="அந்தமான் தமிழர் சங்கம்">
அந்தமான் தமிழர் சங்கம்

அந்தமான் தமிழர் சங்கம் என்பது அந்தமான் தீவுகளில் வாழும் தமிழர்களின் ஒரு தமிழ் அமைப்பாகும். இவ்வமைப்பு 1951 ஆம் ஆண்டு போர்ட் பிளேரில் துவக்கப்பட்டது. சங்கம் துவக்கப்பட்ட 1951 முதல் அந்தமான் பாரதி விழா நடை பெற்றுவருகிறது. தமிழர் வாழும் எல்லா இடங்களிலும் தமிழ்ச்சங்கம் என்று இருக்க அந்தமான் தீவில் மட்டும் தான் தமிழர் சங்கம் என்ற பெயரில் உள்ளது சிறப்பாக கருதப்படுகிறது. சங்கம் துவக்கியதுமுதல் இலக்கியக் கூட்டங்கள், சொற்பொழிவுக்கூட்டங்கள், கருத்தரங்கங்கள் யாவும் நடத்தப்பட்டு வந்துள்ளன. அந்தமான் தமிழர் சங்கத்தை தலைமை இடமாகக் கொண்டு அந்தமானின் பிற உள்தீவுகளிலும் தமிழர் இருந்த இடமெல்லாம் தமிழர் அமைப்புகள் தோன்றியுள்ளன. இந்தத் தமிழர் அமைப்புகளில் பாரதி, பாரதி தாசன் விழா, பொங்கல் விழா, சித்திரை விழா எனப் பல விழாக்களும், பல்சுவை நிகழ்ச்சிகளும் நடைபெற்று வந்துள்ளன. 1957ம் ஆண்டில் முதல் முதலாக அந்தமான் தமிழர் சங்கத்தின் சார்பில் கவிதைகள், கட்டுரைகள், சிறுகதைகள் என அந்தமான் தமிழர் படைப்புகளை ஒன்று திரட்டி சித்திரை விழா மலர் வெளியிட்டார்கள்

தீவில் தமிழ் வழிக்கல்விக்கு வழியில்லாத சூழல் நிலவியதால் அந்தமான் தமிழர் சங்க வளாகத்திலேயே தமிழ் குழந்தைகளுக்கு எட்டாம் வகுப்பு வரை கல்வி கற்பித்துள்ளனர்.அதன் பிறகு போராட்டங்கள் பல நடத்தி, உண்ணாவிரதங்கள் பல இருந்து, 1972 ஆம் கல்வி ஆண்டில் தீவுகளில் தமிழ் வழிக்கல்வி தரும் பள்ளிக்கூடங்கள் ஆரம்பிக்கப்பட்டுள்ளன. இன்று அந்தமான் தமிழர் சங்கத்தில் தமிழ் இலக்கிய மன்றம், இலவச தமிழ் கற்ற்ல் மையம் இயங்கி வருகிறது.


</doc>
<doc id="301211" url="https://ta.wikipedia.org/wiki?curid=301211" title="ஹூது">
ஹூது

ஹுது ("Hud", ) ,இசுலாமில் கடவுள் அல்லாஹ்வின் இறைதூதர் என அறியப்படுகிறார்.இஸ்லாமிய கோட்பாட்டின் படி ஒவ்வொரு இஸ்லாமியரும் இறைவனின் தூதரையும் இறைத்தூதர்களையும் நம்பிக்கை கொள்ள வேண்டும் என்று திருகுரானில் கூறப்பட்டுள்ளது, இதில் ஹுது (அலை) அவர்களும் அடக்கம்.திருகுரானில் 11 வது அத்தியாயம் ஹுது(அலை) பெயரில் உள்ளது..

'ஆது' சமூகத்தினர்க்கு நபி ஹுது (அலை) அவர்களை இறை தூதராக இறைவன் அனுப்பி வைத்ததாக இசுலாமியரின் நமபிக்கையாகும்..

நபி நூஹ் (அலை) அவர்களின் சமுதாயத்தினருக்கு பின் தோன்றியது 'ஆது' சமூகத்தினர். அவர்களுக்கு நபி ஹூத் (அலை) அவர்களை இறை தூதராக இறைவன் அனுப்பி வைத்தான், அந்த சமூகத்தார்கள் மிக நேர்தியான மாளிகைகள், அமைப்பதில் வல்லமை பெற்று விளங்கினர்,தங்களின் வலிமையை நினைத்து பெருமை கொன்டவர்களாக இருந்தனர். திருகுரானில் "ஆது(க் கூட்டத்தார்) பூமியில் அநியாயமாகப் பெருமையடித்துக் கொண்டு, "எங்களை விட வலிமையில் மிக்கவர்கள் யார்?" என்று கூறினார்கள்".என்று ஆது சமூகம் பற்றி கூறப்பட்டுள்ளது.

நபி ஹூத் (அலை) அவர்கள் இறைவன் ஒருவனே அவனையே நீங்கள் வணங்க வேண்டும் என்ற ஓர் இறை கொள்கையை அச்சமுதாய மக்களிடம் எடுத்துரைத்த போது. அவர்கள் அதை ஏற்க வில்லை. .

'ஆது' சமூகத்தினர், பேரிரைச்சலைக் கொண்ட வேகமான காற்றில் ( புயலில்) சிக்கி சிதைந்து , மண்ணோடு மண்ணாக மறைந்து போனர்..

ஆது சமுதாயத்தினர் வாழ்ந்த புதையுண்ட நகரம் இரம் நகரம் ஆகும்.அது தற்போது உபர் என்றழைக்கப் படுகிறது.உலகில் அழிந்து போன நகரங்களில் உபர் நகரமும் ஒன்றாகும்.

நிக்கோலஸ் க்லாப் என்ற தொல்பொருள் ஆரய்ச்சியாளர் ஆது சமூகத்தார் வாழ்ந்த உபர் நகரை கண்டுபிடித்தார்.
அகழ்வாராய்ச்சிக்காக தேசிய வானூர்தியியல் மற்றும் விண்வெளி நிர்வாகம் (ஐக்கிய அமெரிக்கா)( NASA) மூலம் குறுப்பிட்ட அந்த பகுதியை செயற்கைகோள் உதவியுடன் படம் பிடிக்கப்பட்டது. பின் கலிபோர்னியாவில் உள்ள ஹன்டிக்டன் நூலகத்தில் பழமையான வரைபடங்கள்(map) மற்றும் அதற்கான விளக்கங்கள்(manuscripts) பற்றி ஆராயப்பட்டதில் கி.பி 200ம் ஆண்டு கிரீசு-எகிப்து புவியியல் வல்லுனர்களால் வரையபட்ட வரைபடம் கிடைத்தது.இதை வைத்து அந்த நகரம் தோண்டும் பணி நிறைவடைந்த நிலையில் ஆது சமுகத்தினர் வாழ்ந்த 'இரம்' என்ற உபர் நகரம் கண்டறியபட்டது. தோண்டி எடுக்கபட்ட நகரம் 12 மீட்டர் அழமான மணல் அடுக்குகளால் மூடபட்டு இருந்ததை ஆய்வாளர்கள் கணகிட்டுள்ளனர்.தோண்டி எடுக்கபட்ட 'இரம்' நகரில் உயரமான தூண்கள் மற்றும் கோபுரங்கள் இருந்தன. .


</doc>
<doc id="301237" url="https://ta.wikipedia.org/wiki?curid=301237" title="கேடுபிரம்மா வட்டம்">
கேடுபிரம்மா வட்டம்

கேடுபிரம்மா வட்டம், இந்திய மாநிலமான குஜராத்தின் சாபர்காண்டா மாவட்டத்தில் உள்ளது,

இந்த வட்டம் கேடுபிரம்மா சட்டமன்றத் தொகுதிக்கும், சாபர்காண்டா மக்களவைத் தொகுதிக்கும் உட்பட்டது.

இந்த வட்டத்தில் 134 ஊர்கள் உள்ளன..



</doc>
<doc id="301251" url="https://ta.wikipedia.org/wiki?curid=301251" title="சர் மாய்ஜ்தியா">
சர் மாய்ஜ்தியா

சர் மாய்ஜ்தியா "(Char Maijdia)" என்பது இந்தியாவின் மேற்கு வங்காளம் மாநிலத்தில் உள்ள நதியா மாவட்டத்தில் அமைந்துள்ள கிருட்டிணாநகர் உட்கோட்டத்தில் உள்ள நபாத்விப் காவல்நிலையத்திற்கு உட்பட்ட ஒரு கணக்கெடுப்பில் உள்ள ஊர் ஆகும்.

பாகிரதி என்றழைக்கப்படும் ஊக்லி ஆற்றின் கிழக்கில் நதியா மாவட்டம் பெரும்பாலும் வண்டல் சமவெளிகளால் ஆனது. இவ்வண்டல் சமவெளிகளின் குறுக்கே யாலங்கி, சுர்னி மற்றும் இச்சமதி துணையாறுகள் பாய்கின்றன. இந்நதிகளால் வண்டலைப்பெறும் இப்பகுதியில் வெள்ளம் ஒரு தொடர்ச்சியான வளமாக இருக்கிறது .
23.21° வடக்கு 88.22° கிழக்கு என்ற அடையாள ஆள்கூறுகளில் சர் மாய்ஜ்தியா நகரம் பரவியுள்ளது.

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி சர் மாய்ஜ்தியா நகரத்தின் மொத்த மக்கள் தொகை 5,003 ஆகும் இம்மக்கள் தொகையில் 51% பேர் ஆண்கள் மற்றும் 49% பேர் பெண்கள் ஆவர். இம்மக்கள் தொகையில் கல்வியறிவு சதவீதம் 71% ஆகும். இது நாட்டின் தேசிய கல்வியறிவு சதவீதமான 59.5% என்பதைவிட அதிகமாகும். மக்கள் தொகையில் ஆண்களில் 79 சதவீதத்தினர் கல்வியறிவு பெற்றவர்களாகவும் பெண்களில் 61 சதவீதம் பேர் கல்வியறிவு பெற்றவர்களாகவும் உள்ளனர். ஆறுவயதிற்குக் குறைவான சிறுவர்கள் 10% அளவில் உள்ளனர்.


</doc>
<doc id="301257" url="https://ta.wikipedia.org/wiki?curid=301257" title="காயேசுப்பூர்">
காயேசுப்பூர்

காயேசுப்பூர் "(Gayeshpur)" என்பது இந்தியாவின் மேற்கு வங்காளம் மாநிலத்தில் உள்ள நதியா மாவட்டத்தில் அமைந்துள்ள கல்யாணி உட்கோட்டத்தில் உள்ள கல்யாணி காவல்நிலையத்திற்கு உட்பட்ட ஒரு நகராட்சி ஆகும்

பாகிரதி என்றழைக்கப்படும் ஊக்லி ஆற்றின் கிழக்கில் நதியா மாவட்டம் பெரும்பாலும் வண்டல் சம்வெளிகளால் ஆனது. இவ்வண்டல் சமவெளிகளின் குறுக்கே யாலங்கி, சுர்னி மற்றும் இச்சமதி துணையாறுகள் பாய்கின்றன. இந்நதிகளால் வண்டலைப்பெறும் இப்பகுதியில் வெள்ளம் ஒரு தொடர்ச்சியான வளமாக இருக்கிறது .

22.98° வடக்கு 88.48° கிழக்கு என்ற அடையாள ஆள்கூறுகளில் சார் காயேசுப்பூர் நகரம் பரவியுள்ளது. 

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி காயேசுப்பூர் நகரத்தின் மொத்த மக்கள் தொகை 55,028 ஆகும் இம்மக்கள் தொகையில் 51% பேர் ஆண்கள் மற்றும் 49% பேர் பெண்கள் ஆவர். இம்மக்கள் தொகையில் கல்வியறிவு சதவீதம் 81% ஆகும். இது நாட்டின் தேசிய கல்வியறிவு சதவீதமான 59.5% என்பதைவிட அதிகமாகும். மக்கள் தொகையில் ஆண்களில் 85 சதவீதத்தினர் கல்வியறிவு பெற்றவர்களாகவும் பெண்களில் 76 சதவீதம் பேர் கல்வியறிவு பெற்றவர்களாகவும் உள்ளனர். ஆறுவயதிற்குக் குறைவான சிறுவர்கள் 8% அளவில் உள்ளனர்.


</doc>
<doc id="301264" url="https://ta.wikipedia.org/wiki?curid=301264" title="சோழ மண்டலத்து வரலாற்று நாயகர்களின் சிற்பங்களும் ஓவியங்களும் (நூல்)">
சோழ மண்டலத்து வரலாற்று நாயகர்களின் சிற்பங்களும் ஓவியங்களும் (நூல்)

சோழ மண்டலத்து வரலாற்று நாயகர்களின் சிற்பங்களும் ஓவியங்களும், குடவாயில் பாலசுப்ரமணியன் எழுதிய நூலாகும். சோழ மண்டலத்தில் காணப்படுகின்ற குறிப்பிடத்தக்க சிற்பங்களையும், ஓவியங்களையும் பற்றி இந்நூல் ஆராய்கிறது. 

இந்நூல் எட்டு தலைப்புகளைக் கொண்டு அமைந்துள்ளது.

தோற்றுவாய், பல்லவர் இயல், பாண்டியர் இயல், சோழர் இயல், விசயநகர அரசு இயல், நாயக்கர் இயல், மராட்டியர் இயல், பொதுவியல் என்ற எட்டு தலைப்புகளில் விரிவாக பல மன்னர்களின் காலத்திலான கலைக் கூறுகளில் முக்கியமான சிற்பங்களையும், ஓவியங்களையும் பற்றி எடுத்துரைக்கப்பட்டுள்ளது.


</doc>
<doc id="301271" url="https://ta.wikipedia.org/wiki?curid=301271" title="தலோத் வட்டம்">
தலோத் வட்டம்

தலோத் வட்டம், இந்திய மாநிலமான குஜராத்தின் சாபர்காண்டா மாவட்டத்தில் உள்ளது.

இந்த வட்டம் பிராந்திஜ் சட்டமன்றத் தொகுதிக்கும், சாபர்காண்டா மக்களவைத் தொகுதிக்கும் உட்பட்டது.




</doc>
<doc id="301273" url="https://ta.wikipedia.org/wiki?curid=301273" title="புரூக்சு வால்வெள்ளி">
புரூக்சு வால்வெள்ளி

சி/1911 ஓ1 (புரூக்சு) "(C/1911 O1 (Brooks))" என்பது வில்லியம் ராப்ர்ட் புரூக்சு என்ற வானியலாளரால் 1911 ஆம் ஆண்டு சூலை மாதத்தில் கண்டறியப்பட்ட பிரகாசமான ஒரு வால்வெள்ளி ஆகும்.1911 வி வால்வெள்ளி, புரூக்சு வால்வெள்ளி என்ற பெயர்களாலும் இது அறியப்படுகிறது.

வெறும் கண்களால் பார்க்க முடிகின்ற இரண்டாம் நிலை பிரகாச ஒளிப்பொலிவு (1.5 முதல் 2.5 வரை) கொண்டிருப்பதால் இவ்வால்வெள்ளி குறிப்பிடத்தக்கதாகக் கருதப்படுகிறது. 30 பாகை நீளம் கொண்ட குறுகிய நேரான வாலும், தனித்துவமான நீலநிறமும் கொண்டதாக இவ்வால்வெள்ளி அறியப்படுகிறது. கார்பன் மோனாக்சைடை வெளியுமிழ்வதால் சில வால்வெள்ளிகள் பெரும்பாலும் இத்தகைய தனித்துவ நீலநிறத்தில் காணப்படுகின்றன. மேலும், 1911 அக்டோபர் மாதத்தில் இதே நேரத்தில் வானத்தின் இதே பகுதியில் இரண்டாவது பிரகாசமான வால்வெள்ளியாகக் காணப்படுவதாலும் இவ்வால்வெள்ளி குறிப்பிடத்தக்கதாகக் கருதப்படுகிறது. சி/1911 எசு3 (பெல்யாவசுக்கி) என்ற பெயரால் குறிக்கப்படும் இது 15 பாகை நீளமுடைய வாலுடன் தங்க – மஞ்சள் நிறம் கொண்டும் முதல்நிலைப் பிரகாச ஒளிப்பொலிவை எட்டுகிறது.



</doc>
<doc id="301286" url="https://ta.wikipedia.org/wiki?curid=301286" title="ஆனி இராசா">
ஆனி இராசா

ஆனி இராசா( Annie Raja) என்பவர் பெண்களுக்கான உரிமைப் போராட்டங்களில் முன் நிற்பவர். இந்திய தேசிய பெண்கள் கூட்டமைப்பில் பொதுச் செயலராக இருக்கிறார். கேரளத்தில் பிறந்த ஆனி உலகின் பல நாடுகளுக்கும் பயணம் செய்தவர். ஆங்காங்கே நிலவும் பெண்களின் அவல நிலைகளை நேரடியாக அறிந்தவர். 2009 திசம்பரில் இந்திய பொதுவுடைமைக் கட்சியின் சார்பில் ஒரு குழு சீனாவுக்குச் சென்றது. அக்குழுவுக்கு ஆனி இராசா தலைமை வகித்தார். இவர் இந்திய பொதுவுடமைக் கட்சியின் தலைவர் து. ராஜாவின் மனைவி ஆவார்.


</doc>
<doc id="301287" url="https://ta.wikipedia.org/wiki?curid=301287" title="1551">
1551

ஆண்டு 1551 (MDLI) பழைய யூலியன் நாட்காட்டியில் வியாழக்கிழமையில் துவங்கிய ஒரு சாதாரண ஆண்டு ஆகும்.




</doc>
<doc id="301311" url="https://ta.wikipedia.org/wiki?curid=301311" title="தேர்முட்டி மண்டபம், மதுரை">
தேர்முட்டி மண்டபம், மதுரை

தேர்முட்டி, மதுரை மாநகரில் மீனாட்சி சுந்தரேஸ்வரர் கோயில் கிழக்கு சன்னதி எதிரில் அமைந்த கீழமாசி வீதியில் உள்ளது. இது மீனாட்சியம்மன் மற்றும் சொக்கநாதர் தேர்களை நிறுத்தி வைக்கப்படும் இடமாகும். தேர்முட்டி மண்டபத்தில் உள்ள மீனாட்சியம்மன் மற்றும் சுவாமிக்கான இரண்டு தேர்கள் அழகிய மரச்சிற்பங்களுடன் கூடியது. மதுரை சித்திரைத் திருவிழாவின் போது தோரோட்டத் திருவிழாவிற்கு தேர்முட்டி மண்டபத்தில் உள்ள அலங்காரம் செய்ப்பட்ட இரண்டு தேர்களில், மீனாட்சியம்மன் மற்றும் சுந்தரேஸ்வரர் அமர்ந்து, கீழமாசி வீதி, தெற்குமாசி வீதி, மேலமாசி வீதி மற்றும் வடக்கு மாசி வீதிகளின் வழியாக மதுரை நகரை வலம் வந்து பக்தர்களுக்குக் காட்சியளிப்பர்.

சித்திரைத் திருவிழா முடிந்த பின் இரண்டு தேர்களையும் தேர்முட்டியில் தனித் தனியாக பைபர் கண்ணாடிகளால் பாதுகாப்பாக மூடி வைப்பர்.



</doc>
<doc id="301312" url="https://ta.wikipedia.org/wiki?curid=301312" title="முந்து வரலாற்று எண்குறிகள்">
முந்து வரலாற்று எண்குறிகள்

முந்துவரலாற்றில் எண்ணுதல் செயற்பாடு உடல் உறுப்புகளை வைத்து தொடங்கியது. குறிப்பாக, விரல்களை வைத்து தொடங்கியது. 
இந்நிலை சில எண்களிலும் எண்ணுப் பெயர்களிலும் பதிவாகியுள்ளது.முதனிலை இந்தோ ஐரோப்பிய எண்குறிகளில் பத்து (Ten), நூறு (hundred) ஆகிய எண்களின் வேர்ச்சொல் விரல் எனும் பொருள் உள்ள *"dḱ" என்பதாகும். இலத்தின் "digitus" எனும் சொல் ஆங்கில "toe" என்பதற்கு இணையானதாகும்.

பின் பழைய கற்காலத்தில் எண்ணிட, தொடக்கநிலையில், சரிபார்ப்புக் குறிகள் பயன்படுத்தப்பட்டுள்ளது.
முதல் சிக்கலான எண்குறிகள் தொல்பழம் அண்மைக் கிழக்கு நாடுகளில் செம்புக்கால முதனிலை எழுது முறைமையில் தொடங்கியது என உலக அளவில் கருதப்படுகிறது.

முதலில் எண்ணிட பயன்பட்ட சரிபார்ப்புக் குறிகளில் இருந்து எண்குறிகள் உருவாகியுள்ளன. இற்றைக்கு ஏறத்தாழ 35,000 முதல் 25,000 ஆண்டுகட்கு முன்பே எண்ணுதல் வரலாறு தொடங்கிவிட்டது.

புதிய கற்காலத்தில் சரிபார்ப்புக் குறிகளைவைத்து எண்ணிய செயற்பாடு, அண்மைக் கிழக்கு நாடுகளில் மேலும் நுட்பம் எய்த, பல்வேறு முதனிலை எழுது முறைமைகள் தோன்றின.

இத்தகைய முதனிலை எழுது முறைமையில் இருந்து ஆப்புவடிவ எழுத்தமைப்பு செம்புக் காலத்தில் பொருள்களைக் கணக்குவைக்கத் தோன்றியது.
கிமு முதல் ஆயிரத்தில் வாழ்ந்த மோட்ச மக்களிடம் ஒருவகை எண்குறிகல் இருந்துள்ளன. The numerals were tally marks carved on wood, drawn on clay or birch bark. In some places they were preserved until the beginning of 20th century mostly among small traders, bee-keepers, and village elders. These numerals still can be found on old shepherd and tax-gatherer staffs, apiaries, and pottery.



 தொல்பழம் எண்குறிகளுக்காகவும் தொடக்கநிலை எண்குறிகளுக்காகவும் ஒருங்குறியில் நிரப்பு பன்மொழித் தளத்தில் பல எண்குறிமுறை நெடுக்கங்கள் ஒதுக்கப்பட்டுள்ளன:




</doc>
<doc id="301316" url="https://ta.wikipedia.org/wiki?curid=301316" title="உலகில் அழிந்து போன நகரங்கள்">
உலகில் அழிந்து போன நகரங்கள்

அழிந்து போன நகரம் ("Lost city") என்பது ஒரு பகுதியில் வீழ்ச்சியடைந்தது மற்றும் முற்றிலும் குடியேற்றமில்லாமல் ஆனது ஆகும். பல அழிந்து போன நகரங்களின் இடங்கள் மறைந்து போய் விட்டன, சில நகரங்களின் இடிபாடுகள் விஞ்ஞானிகளால் கண்டுபிடிக்கப்பட்டு வருகின்றன.

அழிந்து போன நகரங்கள் ஆழிப்பேரலை, பூகம்பம், எரிமலைச் சீற்றங்கள், புயற்காற்று,நெருப்பு போன்ற இயற்கை சீற்றங்களால் அழிந்து மண்ணுக்குள்ளோ அல்லது கடலுக்குள்ளோ புதைந்து போயுள்ளன.சில நகரங்கள் போர்,நோய் போன்ற காரணிகளாலும் அழிந்து போயின.

தொல்பொருள் ஆரய்ச்சியாளர்கள் மற்றும் புவியியல் வல்லுனர்களால் பல்வேறு புதிய உத்திகள் மூலம் அழிந்து போன நகரங்கள் கண்டறிய படுகிறது.

மச்சு பிச்சு ("Machu Picchu") என்பது இன்கா பேரரசு காலத்தைய வரலாற்றுச் சிறப்பு மிக்க ஒரு பழைய நகரம் ஆகும்.. இது பெரு நாட்டில் உருபாம்பா பள்ளத்தாக்கின் மேலுள்ள மலைத் தொடரில் கஸ்கோ நகருக்கு வடமேற்கே காணப்படுகிறது. மச்சு பிச்சு நகரம் 1450 ஆம் ஆண்டளவில் இன்கா பேரரசின் ஆட்சி உச்சத்தில் இருந்தபோது அமைக்கப்பட்டது.. 100 ஆண்டுகளின் பின்னர் 1572 ஆம் ஆண்டில் எசுப்பானியர்களின் ஆக்கிரமப்பைத் தொடர்ந்து இந்நகரம் அழிந்தது.. எசுப்பானிய ஆக்கிரமிப்பாளர்கள் வருவதற்கு முன்னரேயே இந்நகரத்தின் மக்கள் இங்கு பரவிய பெரியம்மை நோய் காரணமாக அழிக்கப்பட்டனர் என்ற கருத்தும் உண்டு.

ஹேலைக் (Helike) நகரம் கிரீசு நாட்டில் கி.மு. 373 ஆம் ஆண்டு பூகம்பம் மற்றும் ஆழிப்பேரலையின் ஒரு சேர்ந்தத் தாக்கத்தினால் அழிந்துப் போனது.அன்றையக் காலத்தில் இந்நகரம் ஒரு கலாச்சார வழிப்பாட்டுத் தளமாக இருந்தது.

அழிந்து போன நகரங்களில் ஒரு சில நகரங்கள் புராதன நகரங்கள் ஆகும்.





</doc>
<doc id="301321" url="https://ta.wikipedia.org/wiki?curid=301321" title="காஞ்சிபுரம் லிங்கபேசர் கோயில்">
காஞ்சிபுரம் லிங்கபேசர் கோயில்

காஞ்சிபுரம் லிங்கபேசர் கோயில் (லிங்கபேசம் (ஏகம்பம்) என்றழைக்கும் இது, காஞ்சிபுரத்திலுள்ள சிவக் கோயில்களில் ஒன்றாகும். காஞ்சி திருவேகம்பத்தில் தனியாக சிவலிங்க மூர்த்தம் மட்டும் உள்ள இது லிங்கபேசம் என்று வழங்கப்படுகிறது; இக்கோயில் குறிப்புகள், காஞ்சி புராண படலத்துள் உட்கோயில்களாகச் சொல்லப்பட்டுள்ளது.

இந்தியாவின் தென்கடை மாநிலம் தமிழ்நாட்டிலுள்ள காஞ்சிபுரம் மாவட்டத்தின் தலைநகரான பெரிய காஞ்சிபுரம் எனப்படும் சிவகாஞ்சியின் காஞ்சி திருவேகம்பத்தின் யானை கட்டும் இடத்திற்கு அருகில் உள்ளது. மேலும், தமிழ்நாட்டின் தலைநகர் சென்னையிலிருந்து 75 கிலோமீட்டர் தொலைவிலுள்ள, காஞ்சிபுரம் பேருந்து நிலையத்திலிருந்து வடமேற்கில் ½ மைல் தூரமுள்ள காஞ்சி சங்கர மடத்தை கடந்து சற்று தூரம் சென்றால் திருவேகம்பத்தில் தனிக்கோயிலாக தாபிக்கப்பட்டுள்ளது.




</doc>
<doc id="301340" url="https://ta.wikipedia.org/wiki?curid=301340" title="வகேலா வம்சம்">
வகேலா வம்சம்

வகேலா வம்சம் (Vaghela dynasty) (ஆட்சி: 1243–1299) என்பது மேற்கு இந்தியாவின் தற்கால குஜராத் மாநிலத்தின் சௌராஷ்டிர தீபகற்ப பகுதிகளை 1243 முதல் 1304 முடிய ஆண்ட அரசகுலம். சோலாங்கி ராஜபுத்திர அரச குலத்தின் ஒரு கிளைப் பிரிவே வகேலா வம்சமாகும்.

வகேலா அரச குலத்தினரின் தலைநகரம் தற்கால அகமதாபாத் மாவட்டத்தில் உள்ள "தோல்கா" நகரமாகும்.

தில்லி சுல்தானகம் நிறுவப்பட்டப் பின் சௌராஷ்டிர தீபகற்பத்தில் இறுதி இந்து வகேலா வம்ச இராச்சியம், வகேலா வம்சத்தின் இறுதி மன்னர் இரண்டாம் கர்ணதேவன் ஆட்சியின் போது 1299-ஆம் ஆண்டில் தில்லி சுல்தான் அலாவுதீன் கில்ஜியால் சௌராஷ்டிரம் வெல்லப்பட்டு, குஜராத் பகுதிகள் அனைத்தும் தில்லி சுல்தானகத்தின் கட்டுக்குள் சென்றது. 

வகேலா குல ஆட்சியாளர்கள் காலத்தில் அபு மலையில் தில்வாரா கோயில் மற்றும் கிர்நாரில் சமணக் கோயில்கள் எழுப்பட்டது. மேலும் குடிநீர் தேவைக்காக, அகமதாபாத் அருகே அடாலஜ் கிராமத்தில் ஐந்து தளங்களுடன் கூடிய ஆழமான, அழகிய அடாலஜ் படிக்கிணறு அமைக்கப்பட்டது. 
வகேலா வம்ச அரசர்கள்;


</doc>
<doc id="301358" url="https://ta.wikipedia.org/wiki?curid=301358" title="காஞ்சிபுரம் மல்லிகார்சுனர் கோயில்">
காஞ்சிபுரம் மல்லிகார்சுனர் கோயில்

காஞ்சிபுரம் மல்லிகார்சுனர் கோயில் எனும் இது, காஞ்சிபுரத்திலுள்ள சிவக் கோயில்களில் ஒன்றாகும். காஞ்சி சர்வதீர்த்தம் தெங்கரையில் உள்ள கிழக்கு பார்த்த சன்னதியான இக்கோயில் குறிப்புகள், காஞ்சி புராண படலத்துள் உட்கோயில்களாகச் சொல்லப்பட்டுள்ளது. ("இக்கோயில் பற்றிய விபரம் சரிவர தெரியவில்லை.")

ஈசுவரன் மல்லிகார்சுனர் என்னும் பெயருடன் எழுந்தருளி இருக்கின்றார். இது பல முனிவர்கள் பூசித்து வழிபட்ட தலமாகும்.

இந்தியாவின் தென்கடை மாநிலம் தமிழ்நாட்டிலுள்ள காஞ்சிபுரம் மாவட்டத்தின் தலைநகரான பெரிய காஞ்சிபுரம் எனப்படும் சிவகாஞ்சியின் காஞ்சி சர்வதீர்த்தம் தென்கரையில் உள்ளது. மேலும், தமிழ்நாட்டின் தலைநகர் சென்னையிலிருந்து 75 கிலோமீட்டர் தொலைவிலுள்ள, காஞ்சிபுரம் பேருந்து நிலையத்திலிருந்து வடமேற்கில் 1 மைல் தூரமுள்ள காஞ்சி சங்கர மடத்தை கடந்து சற்று தூரம் சென்றால் இக்கோயிலை அடையலாம்.




</doc>
<doc id="301363" url="https://ta.wikipedia.org/wiki?curid=301363" title="தடும்ப நாரை">
தடும்ப நாரை

சிறிய பூநாரை அல்லது தடும்ப நாரை ("Lesser Flamingo"; "Phoeniconaias minor") இப்பறவை ஆப்பிரிக்காவின் ஒரு பகுதியில் அதிகமாக காணப்பட்டாலும் இவை இந்தியாவின் தென்பகுதி மாநிலமான தமிழ்நாட்டைச் சார்ந்த பறவை ஆகும். இப்பறவை பூநாரை இனத்தைச் சார்ந்தது ஆகும். மேலும் இப்பறவை உலகில் பல பகுதிகளிலும் காணப்படுகிறது. நாடோடி திரிதலில் இப்பறவை தனித்துவமாக சுற்றிவரும் தன்மை கொண்டதாக உள்ளது. 2014 ஆம் ஆண்டு வரை பூநாரை வகையானது என்று கருதப்பட்ட இப்பறவை தற்சமயம் "சிறிய பூநாரை" வகையாகப் பிரிக்கப்பட்டுள்ளது.

பறவைகள் வகைகளில் இவை தோற்றத்தில் பெரியதாகத்தோன்றினாலும் இவை சிறிய நாரை வகைகளில் சேர்க்கப்பட்டுள்ளது. இப்பறவையின் எடை 1.2 கிலோ முதல் 2.7 கிலோ வரை உள்ளது. இதன் நீளம் தோகை விரிந்த நிலையில் 90 முதல் 105 செமீ கொண்டதாக உள்ளது. பொதுவாக இவ்வகை நாரைகள் இளஞ்சிவப்பும் வெள்ளையும் கலந்த நிறத்தில் காணப்படுகிறது. பெரும் பூநாரையிடமிருந்து இதனை பிரிப்பது இதன் அலப்பகுதில் காணப்படும் அதிகப்படியான கருப்பு நிறம் தான். மேலும் இவைகளின் உயரம் கொஞ்சம் வேறுபடுத்திக் காட்டுகிறது. "சிறிய நாரைகள்" பெரிய வகையான கொக்குகள், இந்தியப் பாலைவனப் பூனை, குரங்குகள் போன்றவற்றால் மோசமாக அழிவுக்குள்ளாகிறது.



</doc>
<doc id="301367" url="https://ta.wikipedia.org/wiki?curid=301367" title="நிலையாமை">
நிலையாமை

நிலையாமை என்பது உலகியல் வாழ்வு நிலை இல்லாதது என்பதைக் குறிக்கும் ஒரு பதம் ஆகும். போர் வாழ்க்கை நிலையானதல்ல என உணர்த்தும் விதமாக அமைந்தது காஞ்சித்திணை.

தொல்காப்பியம், மதுரைக்காஞ்சி, பதினெண் கீழ்க்கணக்கு ஆகியவற்றில் காணப்படும் நிலையாமை என்பதைக் காணும்போது மாற்றம் விளங்கும். 
பிற்கால வழக்கில் இது மாற்றம் பெற்றது. யாக்கை நிலையில்லாதது, எனவே துறவு மேற்கொள்ளுங்கள் என அறநெறி காலத்தில் (பதினெண் கீழ்க்கணக்கு காலத்தில்) வலியுறுத்தப்பட்டது.
கீழ்வரும் மூன்றுவகையான நிலையாமைக் கருத்துகள் பழந்தமிழ் நூல்களில் கூறப்பட்டுள்ளன. 


</doc>
<doc id="301377" url="https://ta.wikipedia.org/wiki?curid=301377" title="செண்டு வாத்து">
செண்டு வாத்து

செண்டு வாத்து ("Comb Duck"; "Sarkidiornis melanotos") இப்பறவை வாத்து இனத்தைச் சேர்ந்த நீர்வாழ் பறவையாகும். வெப்ப மண்டலப் பகுதிகளான சகாரா ஆப்பிரிக்கா, மடகாஸ்கர், லாவோஸ், சீனாவின் வெப்பப்பகுதி, பாகிஸ்தான், இந்தியா போன்ற நாடுகளில் ஈர நிலத்தில் வாழுகிறது. மேலும் தென் அமெரிக்கா, கிழக்கு பராகுவே, தென்கிழக்கு பிரேசில், அர்சென்டினாவின் ஒரு சில பகுதிகளில் காணப்படுகிறது. டிரினிடாட் பகுதிகளில் சில காலங்களுக்கு காணமுடிகிறது.



</doc>
<doc id="301380" url="https://ta.wikipedia.org/wiki?curid=301380" title="பெரிய அந்தமான்">
பெரிய அந்தமான்

பெரிய அந்தமான் ( Great Andaman )  என்பது இந்தியாவின் அந்தமான் தீவுக்கூட்டத்தில் முதன்மையான பகுதியாகும். இப்பகுதி வடக்கிலிருந்து தெற்காக ஐந்து முதன்மையான தீவுகளை உள்ளடக்கியது.அவை வடக்கு அந்தமான் தீவு, நடு அந்தமான் தீவு, தெற்கு அந்தமான் தீவு, பரட்டாங்கு,  ரூட்லேண்ட் தீவு, ஆகும். இத்தீவுக் கூட்டத்தை பொதுவாக பெரிய அந்தமான் என அழைப்பர். இதிலுள்ள மூன்று வடக்கு  தீவுகள் இத்தீவுக் கூட்டத்தில் பெரியதாகும்.  தீவுகளின் தலைநகரமாக போர்ட் பிளேர் அமைந்துள்ளது. 

பெரிய அந்தமானின் எதிர்முனையில் உள்ளது சிறிய அந்தமான் என்கிற அந்தமானின் மற்றொரு தீவு. 

அந்தமான் தீவுகள் இரண்டு குழுக்களாக பிரிக்கப்பட்டுள்ளன அவை பெரிய அந்தமான் சிறிய நிக்கோபார் என்பனவாகும். பெரிய அந்தமானைச் சேர்ந்த  வடக்கு அந்தமான் தீவு, நடு அந்தமான் தீவு, தெற்கு அந்தமான் தீவு ஆகியவை குறுகிய நீர்பகுதியால் பிரிக்கப்பட்டுள்ளன. இந்த அந்தமான் தீவுகள் வடக்கிலிருந்து தெற்கு நோக்கி ஒரு சங்கிலியாக நீண்டுள்ளன. இந்த அனைத்து  தீவுகளும்  நீரில் மூழ்கி வெளியே தெரியும்  மலைச் சிகரங்களையுடைய சங்கிலி வடிவத்தில் உள்ளன. ஒவ்வொரு தீவின் தரைப்பகுதிகளும் மையத்தில் உயர்ந்தும் கரையை நோக்கி செல்லச் செல்ல சரிந்தும் உள்ளன.


</doc>
<doc id="301383" url="https://ta.wikipedia.org/wiki?curid=301383" title="கரீம்பூர்">
கரீம்பூர்

கரீம்பூர் "(Karimpur)" என்பது இந்தியாவின் மேற்கு வங்காளம் மாநிலத்தில் உள்ள நதியா மாவட்டத்தில் அமைந்துள்ள தெகாட்டா உட்கோட்டத்தில் உள்ள கரீம்பூர் 1 சி.டி கட்டிடத்தொகுதியில் உள்ள ஒரு கணக்கெடுப்பில் உள்ள ஊர் ஆகும்.

23.97° வடக்கு 88.62° கிழக்கு என்ற அடையாள ஆள்கூறுகளில் சார் கரீம்பூர் நகரம் பரவியுள்ளது . 

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி கரீம்பூர் நகரத்தின் மொத்த மக்கள் தொகை 9,070 ஆகும் இம்மக்கள் தொகையில் 51% பேர் ஆண்கள் மற்றும் 49% பேர் பெண்கள் ஆவர். இம்மக்கள் தொகையில் கல்வியறிவு சதவீதம் 75% ஆகும். இது நாட்டின் தேசிய கல்வியறிவு சதவீதமான 59.5% என்பதைவிட அதிகமாகும். மக்கள் தொகையில் ஆண்களில் 79 சதவீதத்தினர் கல்வியறிவு பெற்றவர்களாகவும் பெண்களில் 71 சதவீதம் பேர் கல்வியறிவு பெற்றவர்களாகவும் உள்ளனர். ஆறுவயதிற்குக் குறைவான சிறுவர்கள் 10% அளவில் உள்ளனர்.

உள்ளூர் வணிகமானது, சணல், வாழை, வெள்ளரி, கத்தரி, வெங்காயம், பிற காய்கறிகள், தானியங்கள் மற்றும் வெற்றிலை இலைகள் ஏற்றுமதியை அடிப்படையாக கொண்டுள்ளது. இந்நகரத்தில் கிட்டத்தட்ட 3000 கடைகள், 120 சிறுதொழில் அலகுகள் காணப்படுகின்றன. நகரத்தில் பாரம்பரியமாக தொடரும் சணல் வணிகத்தை இங்கு பெருவாரியாக வாழும் மார்வாரிகள் கட்டுப்படுத்துகின்றனர். இவற்றைத் தவிர, போக்குவரத்து வணிகமும் இங்கு நடைபெற்று வருகிறது. 

கரீம்பூர் சகன்னாத் உயர்நிலைப்பள்ளி, கரீம்பூர் பெண்கள் உயர்நிலைப்பள்ளி மற்றும் யாம்செர்பூர் பி.என். உயர்நிலைப்பள்ளி உட்பட கரீம்பூரில் 4 உயர்நிலைப் பள்ளிகள் உள்ளன. கரீம்பூர் பண்ணாதேவி இளங்கலை கல்லூரி மற்றும் நமீதா சங்கர் கல்வியியல் கல்லூரி போன்ற இளங்கலை கல்லூரிகள் காணப்படுகின்றன. இவை தவிர ஒரு தொடக்கப்பள்ளி ஆசிரியர்ப் பயிற்சி நிறுவனம் மற்றும் திறந்தவெளிப் பல்கலைக்கழகங்களின் கற்றல் மையங்கள் பலவும் இங்குள்ளன.

புதியவர்கள் வந்து குடியேறியுள்ள மற்ற நகரங்களைப் போல இங்குள்ள மக்களும் ஆச்சாரத்தைக் காட்டிலும் மிகவும் எளிமையாக இருக்கின்றனர். ஆண்டு முழுவதும் கலாச்சார மற்றும் ஆன்மீகத் திருவிழாக்கள் நடந்தவண்ணம் உள்ளன. விசயதசமி திருவிழாவின் இறுதிநாளில் நடைபெறும் படகுச் சவாரி மற்றும் படகுப் போட்டி மிகவும் பிரபலமான ஒரு நிகழ்வு ஆகும். 400 படகுகளுக்கு மேலாகப் போட்டியிடும் இப்போட்டிகள் தற்பொழுது தடைசெய்யப்பட்டுள்ளன. இதைத் தவிர சரசுவதி பூசை, காளி பூசை ஆகியனவும் அதிகமான ஆர்வத்தோடு இங்கே கொண்டாடப்படுகின்றன.

கரீம்பூர் நகரில் ஒரு கிராமப்புற மருத்துவமனை மற்றும் பல மருந்தகங்கள் உள்ளன. சில சிறப்பு மருத்துவர்கள் வெவ்வேறு மருத்துவமனைகளில் இருந்து வாரத்தின் குறிப்பிட்ட நாளில் வருகை தருகின்றனர். அவசரகால ஆரோக்கிய நிலைமைக்கு இங்கு போதுமான வசதிகள் இல்லை. மாவட்ட மருத்துவமனை இங்கிருந்து சுமார் 70 கி.மீ தூரத்தில் உள்ளது.

இந்தியா-வங்காளம் சர்வதேச எல்லை அருகே 25 கிலோமீட்டர் தொலைவில் கரீம்புர் நகரம் அமைந்துள்ளது. மேற்குவங்க மாநில நெடுஞ்சாலை 11 இவ்வூரின் குறுக்கே செல்கிறது. கிருட்டிணாநகரில் இருந்து கரீம்பூர் செல்லும் பேருந்து வழிச்சாலை தொலைதொடர்புக்கு ஒரு முக்கியமான அடிப்படையாக உள்ளது. பெர்காம்பூரில் இருந்து கரீம்பூர் செல்லும் சாலை அடுத்தப்பக்கமாக உள்ளது இவ்விரு பாதைகளும் சுமார் 2 முதல் 3 மணி நேர பயணத் தொலைவில் உள்ளன


</doc>
<doc id="301384" url="https://ta.wikipedia.org/wiki?curid=301384" title="கப்ரேக்கர் எண்">
கப்ரேக்கர் எண்

எடுத்துக்கொள்ளப்படும் அடிமானத்தில் அமைந்த ஒரு எதிரிலா முழு எண்ணின் வர்க்கத்தின் உருவகிப்பை இரு பாகங்களாகப் பிரித்துக் கூட்டக் கிடைப்பது அந்த மூல எண்ணாக இருந்தால், அந்த எதிரிலா முழுஎண் கப்ரேக்கர் எண் ("Kaprekar number") ஆகும். எடுத்துக்காட்டாக 45 ஒரு கப்ரேக்கர் எண். ஏனெனில் 45² = 2025; 20+25 = 45. கப்ரேக்கரால் கண்டறியப்பட்ட இவ்வெண்கள், அவரது பெயரால் அழைக்கப்படுகின்றன.

"X" ஒரு எதிரிலா முழுஎண் "X". அடிமானம் "b" இல் "X" ஒரு கப்ரேக்கர் எண்ணாக இருப்பதற்குக் கீழுள்ள முடிவை நிறைவு செய்யும்வகையில் எதிரிலா முழுஎண்கள் "n", "A" மற்று ஒரு நேரெண் "B" இருக்கவேண்டும்:

குறிப்பிட்ட "n" இன் மதிப்பிற்கு, "b" அடிமானத்திலும் "X" ஒரு கப்ரேக்கர் எண்ணாக இருக்கும்.

இரண்டடிமானத்தில் அனைத்து இரட்டை நிறைவெண்களும் கப்ரேக்கர் எண்களாகும்.


கப்ரேக்கரின் எண்ணின் வர்க்கத்தின் உருவகிப்பை இரு பாகங்களாகப் பிரிக்கும்போது இரண்டாவது பாக எண் 0 இல் தொடங்கலாம், ஆனால் பூச்சியமற்ற மதிப்புடையதாக இருக்க வேண்டும். எடுத்துக்காட்டாக, 

பத்தடிமானத்தில் 999 ஒரு கப்ரேக்கர் எண். ஏனென்றால்,

மாறாக 100 ஒரு கப்ரேக்கர் எண் அல்ல.

பத்தடிமானத்தில் உள்ள முதல் கப்ரேக்கர் எண்கள் சில:

9, 99, 999… அனைத்தும் கப்ரேக்கர் எண்களாகும். பொதுவாக ஏதேனுமொரு அடிமானம் "b" இல், "b" - 1 வடிவிலமைந்த எண்ணற்ற கப்ரேக்கர் எண்கள் இருக்கும்.




</doc>
<doc id="301386" url="https://ta.wikipedia.org/wiki?curid=301386" title="இரம் நகரம்">
இரம் நகரம்

இரம் ("Iram"; ) என்பது அரேபிய பாலைவனத்தில் ஆது சமுதாயத்தினர் வாழ்ந்த புதையுண்ட நகரம் ஆகும். அரேபிய பாலைவனத்தில் அகழ்வாராய்ச்சி மூலம் கண்டுபிடிக்கப்பட்ட உபர் நகரமே "இரம் நகரம்" என பெரும்பான்மை மக்களால் நம்பப்படுகிறது.உலகில் அழிந்து போன நகரங்களில் இரம் நகரமும் ஒன்றாகும்.

நிக்கோலஸ் க்லாப் என்ற தொல்பொருள் ஆரய்ச்சியாளர் ஆது சமூகத்தார் வாழ்ந்த உபர் நகரை கண்டுபிடித்தார்.
அகழ்வாராய்ச்சிக்காக தேசிய வானூர்தியியல் மற்றும் விண்வெளி நிர்வாகம் (ஐக்கிய அமெரிக்கா)( NASA) மூலம் குறிப்பிட்ட அந்தப் பகுதி செயற்கைக்கோள் உதவியுடன் படம் பிடிக்கப்பட்டது. பின் கலிபோர்னியாவில் உள்ள ஹன்டிக்டன் நூலகத்தில் பழமையான வரைபடங்கள்(map) மற்றும் அதற்கான விளக்கங்கள்(manuscripts) பற்றி ஆராயப்பட்டதில் கி.பி 200ம் ஆண்டு கிரீசு-எகிப்து புவியியல் வல்லுனர்களால் வரையபட்ட வரைபடம் கிடைத்தது.இதை வைத்து அந்த நகரம் தோண்டும் பணி நிறைவடைந்த நிலையில் ஆது சமுகத்தினர் வாழ்ந்த 'இரம்' என்ற உபர் நகரம் கண்டறியபட்டது.

இரம் நகரம் 12 மீட்டர் அழமான மணல் அடுக்குகளால் மூடப்பட்டு இருந்ததை ஆய்வாளர்கள் கணகிட்டுள்ளனர்.தோண்டி எடுக்கப்பட்ட 'இரம்' நகரில் உயரமான தூண்கள் மற்றும் கோபுரங்கள் இருந்தன. 10 அடி உயரமான சுவர்கள் மற்றும் மூலைகளில் 8 உயரமான கோபுரங்கள் கொண்ட பெரிய எண்கோண வடிவ கோட்டை இருந்தது.ஒரு புதைகுழி ஒரு சரிந்த போது கோட்டையின் ஒரு பெரும் பகுதி அழிந்து விட்டது.


</doc>
<doc id="301388" url="https://ta.wikipedia.org/wiki?curid=301388" title="லூதியானா மாவட்டம்">
லூதியானா மாவட்டம்

லூதியானா மாவட்டம் (Ludhiana district) வடமேற்கு இந்தியாவின் பஞ்சாப் மாநிலத்தின் 22 மாவட்டங்களில் ஒன்றாகும். இம்மாவட்டத் தலைமையிட நகரம் லூதியானா ஆகும். இம்மாவட்டம் பாட்டியாலா கோட்டத்தில் அமைந்துள்ளது. 

பஞ்சாப் மாநிலத்தின் பெரிய நகரமான லூதியானா நகரம் மாவட்டத்தின் முக்கியத் தொழில் நகரமாக உள்ளது. இம்மாவட்டத்தில் பாயும் சத்லஜ் ஆறு மாவட்டத்தின் வேளாண் வளர்ச்சிக்கு ஆதாரமாக உள்ளது.

லூதியானா மாவட்டத்தின் வடக்கில் ஜலந்தர் மாவட்டம், வடகிழக்கில் சாகித் பகத் சிங் நகர் மாவட்டம்<br> ரூப்நகர் மாவட்டம், தென்கிழக்கில் பதேகாட் சாகிப் மாவட்டம், தெற்கே சங்கரூர் மாவட்டம், தென்மேற்கே பர்னாலா மாவட்டம் மற்றும் மேற்கில் மொகா மாவட்டம் எல்லைகளாக உள்ளது. 

இம்மாவட்டம் லூதியானா கிழக்கு, லூதியானா மேற்கு, ஜாக்ரோன், சம்ரலா, கன்னா, பாயல் மற்றும் ராய்கோட் என எழு வருவாய் வட்டங்களையும், பனிரெண்டு ஊராட்சி ஒன்றியங்களையும், ஒன்பது நகராட்சிகளையும் கொண்டது.

இம்மாவட்டம் லூதியானா கிழக்கு, லூதியானா தெற்கு, லூதியானா மையம், லூதியானா மேற்கு, லூதியானா வடக்கு, கில் (தனி), தாகா, ஜாக்ரோன் (தனி). கன்னா, சம்ராலா, பாயல் (தனி), ராய்கோட் (தனி) என பதினான்கு சட்டமன்றத் தொகுதிகளயும்; லூதியானா மக்களைவைத் தொகுதியும் கொண்டுள்ளது.

2011 ஆம் ஆண்டு இந்திய மக்கள் தொகை கணக்கெடுப்பின் படி இம்மாவட்டத்தின் மொத்த மக்கள் தொகை 3,498,739 ஆக உள்ளது. கிராமப்புறங்களில் 40.84% மக்களும்; நகரப்புறங்களில் மக்களும் 59.16% வாழ்கின்றனர். கடந்த பத்தாண்டுகளில் (2001-2011) மக்கள் தொகை வளர்ச்சி விகிதம் 15.36% ஆக உயர்ந்துள்ளது. மக்கள் தொகையில் 1,867,816 ஆண்களும் மற்றும் 1,630,923 பெண்களும் உள்ளனர். பாலின விகிதம் ஆயிரம் ஆண்களுக்கு 873 பெண்கள் வீதம் உள்ளனர். 3,578 சதுர கிலோ மீட்டர் பரப்பளவு கொண்ட இம்மாவட்டத்தின் மக்கள் தொகை அடர்த்தி ஒரு சதுர கிலோ மீட்டர் பரப்பளவில் 978 மக்கள் வாழ்கின்றனர். இம்மாவட்டத்தின் சராசரி படிப்பறிவு 82.20 % ஆகவும், ஆண்களின் படிப்பறிவு 85.98 % ஆகவும், பெண்களின் படிப்பறிவு 77.88 % ஆகவும் உள்ளது. ஆறு வயதிற்குட்பட்ட குழந்தைகளின் எண்ணிக்கை 384,114 ஆக உள்ளது. 
இம்மாவட்டத்தில் சீக்கிய சமய மக்கள் தொகை 1,863,408 (53.26 %) ஆகவும், இந்து சமயத்தவரின் மக்கள் தொகை 1,502,403 (42.94 %) ஆகவும், இசுலாமிய சமய மக்கள் தொகை 77,713 (2.22 %) ஆகவும், கிறித்தவ, சீக்கிய, பௌத்த, சமண சமய மக்கள் தொகை மிகக்குறைவாகவும் உள்ளது.

பஞ்சாப் மாநிலத்தின் ஆட்சி மொழியான பஞ்சாபி மொழியுடன், இந்தி, உருது மற்றும் வட்டார மொழிகளும் இம்மாவட்டத்தில் பேசப்படுகிறது. இம்மாவட்டம் பட்டியாலா வருவாய்க் கோட்டத்தில் அமைந்துள்ளது.

இம்மாவட்டத்தில் 70% மழை சூலை முதல் செப்டம்பர் மாதங்களில் பொழிகிறது.


</doc>
<doc id="301392" url="https://ta.wikipedia.org/wiki?curid=301392" title="காஞ்சிபுரம் விடுவக்சேனேசுவரர் கோயில்">
காஞ்சிபுரம் விடுவக்சேனேசுவரர் கோயில்

காஞ்சிபுரம் விடுவக்சேனேசுவரர் கோயில் (விடுவக்சேனம்) என வழங்கும் இது, காஞ்சிபுரத்திலுள்ள சிவக் கோயில்களில் ஒன்றாகும். மேலும், இவ்விறைவரை விடுவக்சேனர் என்பவர் வழிப்பட்டதாக அறியும் இத்தலம், பிள்ளையார் பாளையம் திருவேகம்பன் தெருவிலுள்ள காஞ்சி சோளீசுவரர் கோயிலின் அகத்தில் பைரவர் சந்நிதியாக அழைக்கப்படும் இக்கோயில் குறிப்புகள், காஞ்சி புராண படலத்துள் உட்கோயில்களாகச் சொல்லப்பட்டுள்ளது.

விடுவக்சேனன் வைரவ ரூப மூர்த்தியின் சூலத்திலிருந்த தன்னைக் திருமால் மீட்பித்தனரானதால் அதற்கு கைம்மாறாகத் தக்ஷயாகத்தில் திருமாலிழந்த சக்கரத்தை தான் வீரபத்திர மூர்த்தியிடம் பெற்றுக் கொடுக்கப் பூசித்தனர்.

சலந்தரனை அழிப்பதற்காக இறைவனால் வழங்கப்பட்ட சக்கராயுதத்தை வீரபத்திரர் மீது பிரயோகப்படுத்தியபோது அவர் அணிந்துள்ள வெண்டலை மாலையில் உள்ள ஒரு தலை அதை விழுங்கிவிட்டது. "சக்கராயுதத்தை இழந்த நான் எவ்வாறு என் காத்தல் தொழிலை செய்வது" என்று திருமால் ஒருசமயம் புலம்பிக் கொண்டிருந்தார். இதைக் கேட்ட விடுவக்சேனர் தன்னை திருமால், வயிரவரின் சூலத்தினின்றும் விடுவித்து ஏற்றமையால், தானும் திருமாலுக்கு ஏதேனும் உபாயம் செய்யவிரும்பி, சக்கராயுதத்தை திரும்பப் பெற்றுத்தரும் நோக்குடன் வீரபத்திரர் கோயிலுக்குள் நுழைந்தார். பானுகம்பன் முதலானோர் விடுவக்சேனரைப் பிடித்து வெளியில் தள்ளினர். துயரமுற்ற விடுவக்சேனர், முனிவர்கள் சிலர் கூறிய யோசனைப்படி, காஞ்சியை அடைந்து தன் பெயரில் சிவலிங்கம் பிரதிட்டை ("இம்மூர்த்தம் பிள்ளையார் பாளையம் சோளீஸ்வரர் கோயிலில் உள்ளது.") செய்து வழிபட்டார். உடனே வீரபத்திரர் இவர் முன்தோன்றினார்; விடுவக்சேனரும், சக்கராயுத்தை வேண்டி நின்றார். சக்கராயுதம் எம்மிடமில்லை அது வெண்டலையின் வாயில் இருக்குமானால் வெண்டலையே கொடுக்க நீ பெற்றுக்கொள் என்றருளினார் வீரபத்திரர். விடுவக்சேனர், செய்வதறியாது கலக்கமுற்று நின்றார். பிறகு, அனைவரும் சிரிக்கும்படி, உடம்பையும்-கைகால்களையும் மாற்றி மாற்றி வளைத்தும் கோணலாக்கியும், வாய்-மூக்கினை கோணலாக்கிக் காட்டியும் விகடக் கூத்தாடினார். இதைக் கண்டு அனைவரும் பெரும் நகைப்புக் கொண்டனர். வெண்டலையும் சிரித்தது; சக்கராயுதம் அதன் வாயினின்றும் கீழே விழுந்துவிட்டது. சட்டென்று அச்சக்கராயுதத்தை விநாயகர் எடுத்துக்கொண்டு, மீண்டுமொருமுறை தனக்காக விகடக் கூத்து ஆடுமாறு செய்து, ("விகடச் சக்கர விநாயகர் திருவேகம்பத்தில் எழுந்தருளியுள்ளார்; இவரே காஞ்சி நகரின் தல விநாயகராவார்.") அதைக்கண்டு மகிழ்ந்து சக்கரத்தை விடுவக்சேனரிடம் தந்தார். விடுவக்சேனர் சக்கராயுதத்தை திருமாலிடம் ஒப்படைத்தார். மகிழ்ந்த திருமால் விடுவக்சேனருக்கு சேனாதிபதி தலைமையை அளித்தார் என்பது வரலாறு.


இந்தியாவின் தென்கடை மாநிலம் தமிழ்நாட்டிலுள்ள காஞ்சிபுரம் மாவட்டத்தின் தலைநகரான பெரிய காஞ்சிபுரம் எனப்படும் சிவகாஞ்சியின் பிள்ளையார் பாளையம் திருவேகம்பன் தெருவிலுள்ள காஞ்சி சோளீசுவரர் கோயிலின் உள்ளே பைரவர் சந்நிதியாக உள்ளது. மேலும், தமிழ்நாட்டின் தலைநகர் சென்னையிலிருந்து 75 கிலோமீட்டர் தொலைவிலுள்ள, காஞ்சிபுரம் பேருந்து நிலையத்திலிருந்து மேற்கில் 1 மைல் தூரம் சென்றால் இக்கோயிலை அடையலாம்.




</doc>
<doc id="301403" url="https://ta.wikipedia.org/wiki?curid=301403" title="மக்னீசியம் நைத்திரைடு">
மக்னீசியம் நைத்திரைடு

மக்னீசியம் நைத்திரைடு "(Magnesium nitride)" என்பது (Mg3N2) என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். மக்னீசியம் மற்றும் நைட்ரசன் சேர்ந்து உருவாகும் அறை வெப்பநிலை மற்றும் அழுத்தத்தில் இச்சேர்மம் பசுமை கலந்த மஞ்சள் நிறத்தூளாகக் காணப்படுகிறது.

பல உலோக நைத்திரைடுகள் போலவே மக்னீசியம் நைத்திரைடும் தண்ணீருடன் வினைபுரிந்து மக்னீசியம் ஐதராக்சைடு மற்றும் அமோனியா வாயு ஆகியனவற்றை உற்பத்தி செய்கிறது.

Mg3N2(s) + 6 H2O(l) → 3 Mg(OH)2(aq) + 2 NH3(g)

உண்மையில் மக்னீசிய காற்றில் எரியும் போது உருவாகும் பிரதான பொருளான மக்னீசியம் ஆக்சைடுடன் கூடுதலாக மக்னீசியம் நைத்திரைடும் உருவாகிறது.

செயல்முறையாக தொகுப்பு முறையில் போரசோன் எனப்படும் கனசதுர போரான் நைத்திரைடு தயாரிக்கையில் மக்னீசியம் நைத்திரைடு ஒரு வினையூக்கியாகப் பயன்படுகிறது. 

வெப்பம், அழுத்தம் மற்றும் ஒரு வினையூக்கி ஆகிய மூன்றையும் இணைத்து அறுகோண வடிவ போரான் நைத்திரைடை கனசதுர வடிவ போரான் நைத்திரைடாக மாற்றும் முயற்சியில் ராபர்ட் எச்.வேண்டார்ஃப், சூனியர் ஈடுபட்டார். காரணக் காரியத் தொடர்புடைய அனைத்து வினையூக்கிகளையும் (எடுத்துக்காட்டாக, தொகுப்பு முறையில் வைரம் தயாரிக்கையில் பயன்படுத்திய வினையூக்கிகள்) இவர் பயன்படுத்தி முயற்சித்த போதும் இவருக்கு வெற்றி கிடைக்கவில்லை. 

அதிகபட்ச தவறுகள் செய்து கண்டறியும் முறை), என்ற பெயரில் நம்பிக்கையோடும் ஆர்வத்தோடும் மக்னீசியம் கம்பியுடன் அறுகோண போரான் நைத்திரைடு சேர்த்து அதே அழுத்தம் மற்றும் வெப்பநிலையில் சூடுபடுத்தினார். நுண்ணோக்கியில் மக்னீசியம் கம்பியைச் சோதித்து பார்த்த இவர், சிறிய கருப்பு நிறத்தில் குவியல்கள் கம்பியைப் பற்றிக் கொண்டிருப்பதைக் கண்டார், இக்குவியல்களைச் சுரண்டி பரிசோதனை செய்ததில் இது போரான் கார்பைடு என்பதைக் உணர்ந்தார்

மக்னீசியம் உலோகம் போரான் நைத்திரைடுடன் வினைபுரிந்து மக்னீசியம் நைத்திரைடு உருவாகிறது என்பதை காற்றின் ஈரப்பதத்துடன் மகனீசியம் நைத்திரைட்டு வினை புரியும் போது வெளிப்பட்ட அமோனியா வாசனையிலிருந்து இவர் ஊகித்தறிந்தார். இதன்மூலம் மக்னீசியம் உலோகம் உண்மையான வினையூக்கி என்பதை கண்டறிந்தார்.

ஆர்கான் பிரித்தெடுத்தலின் போது, ஆக்சிசனை நீக்க செப்பு மீதும் மற்றும் மகனீசியம் நைத்திரைட்டு உருவாக்கும் போது நைட்ரசனை நீக்க மக்னீசியம் மீதும் வில்லியம் ராம்சே உலர்ந்த காற்றைச் செலுத்தினார். 


</doc>
<doc id="301410" url="https://ta.wikipedia.org/wiki?curid=301410" title="சுண்டிக்குளி மகளிர் கல்லூரி">
சுண்டிக்குளி மகளிர் கல்லூரி

சுண்டிக்குளி மகளிர் கல்லூரி ("Chundikuli Girls' College") இலங்கையின் வடக்கே யாழ்ப்பாண நகரில் அமைந்துள்ள தனியார் பெண்கள் பாடசாலை ஆகும். இது பிரித்தானிய அங்கிலிக்கன் திருச்சபையால் நிறுவப்பட்டது.

 சுண்டிக்குளி மகளிர்க்கல்லூரியானது 1896 ஆம் ஆண்டு தை மாதம் 14 ஆம் திகதி அங்கிலிக்கன் தேவாலய திருச்சபை சமூகத்தைச் சேர்ந்த மேரி காட்டர் அம்மையால் நிறுவப்பட்டது. பாடசாலை நிறுவப்பட்ட காலத்தில் 9 மாணவர்களையே கொண்டிருந்தாலும் 1896 ஆம் ஆண்டு இறுதிக்குள் மாணவர்கள் எண்ணிக்கை 30 ஆக உயர்ந்தது. 1900 ஆம் ஆண்டு சுண்டிக்குளி மகளிர்க்கல்லூரியானது மானியங்கள் உதவியில் இயங்கும் பாடசாலை ஆகியது. 1915 ஆம் ஆண்டு பாடசாலை அதிபராக கடமையாற்றிய சோபியா லூசிண்டாவினால் ஸ்தாபிக்கப்பட்டது. 1916 ஆம் ஆண்டு தமிழ் முதல் மொழியாக கற்றுத்தரப்பட்டது. அடுத்த வருடம் பாடசாலையானது முற்றாக ஒழுங்கமைக்கப்பட்ட இரண்டாம் நிலை பாடசாலையாக பதிவு செய்யப்பட்டது. இலங்கை வட பகுதியின் முதல் இரண்டாம் நிலை பாடசாலை எனும் பெருமை சுண்டிக்குளி மகளிர்க்கல்லூரியையே சாரும். 

சுண்டிக்குளி மகளிர்க்கல்லூரியானது 1896 ஆம் ஆண்டு ஐப்பசி மாதம் 6 ஆம் திகதி தற்போதைய இடத்திற்கு இடமாற்றப்பட்டது. பாடசாலையில் 1945 ஆம் ஆண்டு இலவசக்கல்வித்திட்டம் ஆரம்பிக்கப்பட்டது. 1947 ஆம் ஆண்டு சுண்டிக்குளி மகளிர்க்கல்லூரியானது முதலாம் நிலைப் பாடசாலையாக அறிவிக்கப்பட்டது. 1960 ஆம் ஆண்டில் இலங்கையிலுள்ள பெரும்பாலான தனியார் பாடசாலைகள் அரசாங்கத்தினால் உள்வாங்கப்பட்டிருந்தன. எனினும் சுண்டிக்குளி மகளிர்க்கல்லூரியானது தனியார் பாடசாலையாகவே தொடர்ந்து செயற்பட்டது. அனைத்து தனியார் பாடசாலைகள் போலவே நிதி மற்றும் மாதக்கட்டணங்கள் அளவிடப்படுகிறது. 

சுண்டிக்குளி மகளிர்க்கல்லூரியானது யாழ்ப்பாணத்தின் தென்-கிழக்குப் புறநகர் பகுதியில் பிரதான வீதியில் அமைந்துள்ளது. இப்பாடசாலையானது இலங்கையின் தமிழ்ப்பெண்களுக்கு முக்கியத்துவம் வழங்கும் பாடசாலையாகவே ஸ்தாபிக்கப்பட்டது. பாடசாலையானது கல்வி மட்டத்தின் அடிப்படையில் 3 பகுதிகளாகப் பிரிக்கப்பட்டுள்ளது. ஆரம்ப நிலைப்பள்ளியானது தரம் 1 இல் இருந்து தரம் 5 வரையான சிறப்பு கல்வியையும் இடை நிலைப்பள்ளியானது தரம் 6 இல் இருந்து தரம் 8 வரையான சிறப்பு கல்வியையும் உயர்நிலைப்பளியானது தரம் 9 இல் இருந்து தரம் 12 வரையான சிறப்பு கல்வியையும் வழங்குகிறது.   

பாடசாலையின் இல்லங்களின் அமைப்பானது 1926 ஆம் ஆண்டு அறிமுகப்படுத்தப்பட்டது. 1926 ஆம் ஆண்டு Tennys, Nightingale மற்றும் Shakespeare ஆகிய இல்லங்கள் காணப்பட்டாலும் அவை அடுத்த ஆண்டே பாடசாலையின் முன்னாள் அதிபர்களின் பெயர்களான Carter, Good Child, மற்றும் Page என பெயர் மாற்றபட்டது.




</doc>
<doc id="301418" url="https://ta.wikipedia.org/wiki?curid=301418" title="இலங்கையின் பாதுகாக்கப்படும் பிரதேசங்கள்">
இலங்கையின் பாதுகாக்கப்படும் பிரதேசங்கள்

இலங்கையின் பாதுகாக்கப்படும் பிரதேசங்கள் இலங்கையின் வனவள பாதுகாப்பு மற்றும் வனவிலங்கு பாதுகாப்பு திணைக்களத்தினால் நிர்வாகிக்கப்பட்டு வருகின்றன.இலங்கையில் 501 பாதுகாக்கப்படும் பிரதேசங்கள் உள்ளன . வனவள பாதுகாப்பு துறையின் கண்காணிப்பின் கீழ்வரும் பாதுகாக்கப்படும் பிரதேசங்கள் 1988 ஆம் ஆண்டின் தேசிய மரபுரிமைகள் வனாந்தர பிரதேச சட்டத்தில் வரையறுக்கப்பட்டவை, வன நிலம், மற்றும் பேன்தகுநிலைக்காக வனங்கள் நிர்வாகம் போன்றவையை உள்ளடக்கியிருக்கும். உலகப் பாரம்பரியக் களம், சிங்கராஜக் காடு, தேசிய பாரம்பரிய வனத்துக்கு ஓர் உதாரணமாகும். நக்கிள்ஸ் மலைத்தொடர் அடங்கலாக 32 வனங்கள் பாதுகாப்பு வனங்களாக வகைப்படுத்தப் பட்டுள்ளன . வனவிலங்கு பாதுகாப்பு திணைக்களத்தினால் தாவரங்கள் மற்றும் விலங்கினங்கள் பாதுகாப்பு அவசரசட்டத்தினால் அடையாளங் காணப்பட்ட இயற்கை வளங்கள், தேசிய பூங்காக்கள் , காட்டு தாழ்வாரங்கள் மற்றும் சரணாலயங்கள் நிர்வாகிக்கப்படுகின்றன. பாதுகாக்கப்படும் அனைத்து வகை பகுதிகளும் 1,767,000 ஹெக்டயர் ஆகும். பாதுகாக்கப்படும் பிரதேசங்கள் இலங்கையின் மொத்தப் பரப்பில் 26.5 சதவீதமாகும். இது ஏனைய ஆசிய நாடுகள் மற்றும் அநேக உலக நாடுகளைக் காட்டிலும் அதிக சதவீதமுடைய பாதுகாக்கப்படும் பிரதேசங்களாகும்.

தாவரப் பல்வகைமை மற்றும் அகணிய உயிரி இலங்கையில் மிகவும் அதிகமாகும். 1,052 இனங்களுக்கு சொந்தமான 3,210 பூக்கும் தாவரங்களில் 916 வகைகள் மற்றும் 55 இனங்கள் அகணிய தாவரங்களாகும். இலங்கையின் 55 dipterocarp (சிங்களம் "ஹோரா ") இல் ஓரினம் உலகின் எந்தப் பகுதியிலும் கிடைக்கப் பெறாது . இலங்கையின் நீர்நில உயிரின பல்வகைமை தற்பொழுதே அறியப்பட்டு வருகின்றது.இலங்கை இயலுமான பல 140 நீர்நில இனங்களுக்கு வாழிடமாக அமையலாம். 50 க்கும் மேல் அறியப்பட்ட நன்னீர் நண்டுகள் இலங்கைக்கு வரையரறுக்கப்பட்டவையாகும் .

1990 இற்கும் 2000 ஆம் ஆண்டுக்குமிடையில் இலங்கை ஒரு வருடத்திற்கு சராசரியாக 26,800 ஹெக்டயர் வனப்பகுதிகளை இழந்தது. இது 1.14 சதவீத வருடாந்த சராசரி காடழிப்பு விகிதமாக கணக்கிடப்பட்டது. 2000 மற்றும் 2005 ஆம் ஆண்டிட்கிடையில் இது வருடத்திட்கு 1.43 சதவீதமாக துரிதமடைந்தது.

வனவிலங்கு பாரம்பரிய அறக்கட்டளை மற்றும் பேராதனைப் பல்கலைக்கழகம் ஒருங்கிணைந்து நடத்திய செயல்முறை மூலம் 92 முக்கிய உயிரியற் பல்வகைமை பிரதேசங்கள் (KBAs) இணங் காணப்பட்டுள்ளன. இப்பகுப்பில், குறிப்பாக இலங்கையின் பறவையியல் களக் குழுவினால் சேகரிக்கப்பட்ட முக்கிய பறவைப் பிரதேசங்கள் பற்றிய தகவல்கள் போன்ற பல தகவல்கள் மற்றும் வெளியிடப்பட்ட இலக்கியமும் இணைக்கப்பட்டன. கிட்டத்தட்ட அனைத்து KBAக்களும் நாட்டின் தென்மேற்கு ஈர வலயத்திலேயே காணப்படுகின்றன. ஏனைய பிரேதேசங்களில் காணப்படாத அகணிய இனங்களை இக்களங்கள் கொண்டுள்ளதுடன் அவற்றில் சில உலகளவில் அச்சுறுத்தப்பட்டுள்ள 100க்கும் மேற்பட்ட இனங்களுக்கு வளர்ப்பிடமாகவும் அமைந்துள்ளதால் இவை ஈடு செய்ய முடியாத பிரதேசங்களாகக் கருதப்படுகின்றன.

இலங்கையின் தாவரங்கள் மற்றும் விலங்கினங்கள் கடினமாக ஆராயப்பட்டு வருகின்றது. உதாரணமாக 2004 ஆம் ஆண்டிலேயே செரண்டிப் scops ஆந்தை வர்ணிக்கப்பட்டு மேலும் ஒன்பது பறவை இனங்கள் அகணிய உயிரினங்கள் பட்டியலில் சேர்த்துக்கொள்ளப்பட்டது. இதனால், அகணிய உயிரின மொத்த எண்ணிக்கை குறைமதிப்பிடப்பட வாய்ப்புள்ளது.

வன வள பாதுகாப்புத் தினக்களத்தினால் பல எண்ணிக்கையான வன இருப்புக்கள் மற்றும் உத்தேச இருப்புக்கள் நிர்வகிக்கப்பட்டு வருகின்றன. இப்பிரதேசங்கள் உயிரியற் பல்வகைமை நிறைந்த சுற்றுச் சூழலாகும்.

ஐக்கிய நாடுகள் கல்வி, அறிவியல், பண்பாட்டு நிறுவனத்தின் (UNESCO) மனித மற்றும் உயிரியற் பல்வகைமைத் திட்டத்தின் கீழ் நான்கு உயிரியற் பல்வகைமை இருப்புக்கள் அறிவிக்கப்பட்டுள்ளன. அவை பூந்தல தேசிய வனம், ஹுருலு காட்டு ஒதுக்கீடு, கன்னெலிய-தெதியகல-நாக்கியாதெனிய (KDN) மற்றும் சிங்கராஜக் காடு ஆகியவையாகும். இவ் சர்வதேச உயிரியற் பல்வகைமை இருப்புக்கள் தவிர தேசிய உயிரியற் பல்வகைமை இருப்புக்களும் நியமிக்கப்பட்டுள்ளன. வனவள பாதுகாப்புத் திணைக்களத்தினால் முப்பத்தி மூன்றும் மற்ற நான்கு வனவிலங்கு பாதுகாப்புத் தினக்களத்தினாலும் நிர்வகிக்கப்பட்டு வருகின்றது.

பாதுகாக்கப்படும் தேசிய பிரதேசங்கள் ஆறு வகைகளாக வகைப்படுத்தப்பட்டுள்ளன. முதல் நான்கு பாதுகாக்கப்படும் தேசிய பிரதேச வகைகள் அனைத்து வாழ்க்கைச் சூழல் மற்றும் இலங்கையின் பகுதிகளையும் உள்ளடக்கியுள்ளது. ஐந்தாம், ஆறாம் மற்றும் ஏழாம் வகைகள் 1993 ஆம் ஆண்டு தாவர மற்றும் விலங்கியல் அவசர சட்டத்தைத் திருத்தியதன் மூலம் அறிமுகப்படுத்தப்பட்டதாகும். எனினும், இவ்வகைகளின் கீழ் இன்னும் எந்தப் பகுதிகளும் அறிவிக்கப்படவில்லை.

SNRகளில் மனித நடவடிக்கைகள் வரையறுக்கப்பட்டுள்ளதுடன் அவை ஒரு தூய இயற்கை அமைப்பாக பாதுகாக்கப்படுகின்றன. ஆராய்ச்சியாளர்கள், வனவிலங்கு பாதுகாப்புத் திணைக்கள ஊழியர்களின் கண்காணிப்பின் கீழ் மற்றும்
நிர்வாகஸ்தரின் முன் ஒப்புதலுடனும் அனுமதிக்கப்படுகின்றனர் 

மூலம்:

பொதுமக்கள் பார்வைக்காகவும் வனவிலங்கியல் பற்றி கற்பதற்காகவும் அனுமதிக்கப்படும் பிரதேசங்களே தேசிய பூங்காக்களாகும். எனினும், வனவிலங்குகளையும் அவற்றின் வாழ்விடங்களையும் பாதுகாக்கும் நோக்குடனே தேவையான விதிகள் மற்றும் கட்டுப்பாடுகள் அறிமுகப்படுத்தப்படுகின்றன.

வனவிலங்கியல் பார்வையிடல் மற்றும் கற்றல் போன்றன இப்பிரதேசங்களில் கட்டுப்படுத்தப்பட்டுள்ளன. கண்டிப்பான இயற்கை இருப்புக்கள் போன்று இங்கும் விஞ்ஞான ஆராய்ச்சிகள் வனவிலங்கு பாதுகாப்புத் திணைக்கள ஊழியர்களின் கண்காணிப்பின் கீழ் ஊக்குவிக்கப்படுகின்றன. இப்பிரதேசங்கள் கண்டிப்பான இயற்கை இருப்புக்களிலிருந்து பாரம்பரிய மனித நடவடிக்கைகளை தொடர அனுமதிப்பதன் மூலம் வித்தியாசப்படுகின்றது.

மூலம்:

துரிதப்படுத்தப்பட்ட மஹவெலி ஒலீண்ட் திட்டத்தின் கீழ் அறிவிக்கப்பட்ட காட்டு தாழ்வாதாரம் மட்டுமே.

மாநிலத்தின் வெளியே உரிமை பற்றி வாதாடுகின்ற வனவிலங்குகளின் தனிப்பட்ட நிலங்களின் பாதுகாப்பை சரணாலயங்கள் உறுதிப்படுத்துகின்றன.
சரணாலயத்தினுள் வாழ்விடங்கள் பாதுகாத்தல் மற்றும் மனித நடவடிக்கைகள் அனுமதித்தல் ஆகிய இரெண்டும் ஒரே வேளையில் இடம்பெறுகின்றன. இவ் நிலைகளில் நுழைவதற்கு அனுமதி தேவையில்லை.



</doc>
<doc id="301420" url="https://ta.wikipedia.org/wiki?curid=301420" title="ஹெராக்ளியன்">
ஹெராக்ளியன்

ஹெராக்ளியன்( Heracleion) அல்லது தோனிசு (Thonis) நகரம் எகிப்தில் கி.மு 12 ஆம் நூற்றாண்டில் அலெக்சாந்திரியா அருகாமையில் இருந்த நைல் நதியின் துறைமுக நகரம். கி.மு 6 மற்றும் 4 ஆம் நூற்றாண்டுகளில் மிகப் பெரிய ஆதிக்கத்துடன் இருந்த இந்த நகரம், ஒரு இயற்கை பேரழிவில் கடலுக்குள் மூழ்கிப் போனது. .உலகில் அழிந்து போன நகரங்களில் ஹெராக்ளியன் நகரமும் ஒன்றாகும்.

திராயன் போர் தொடங்குவதற்கு முன் பாரிசு எசுபார்த்தாவின் அரசியாக விளங்கிய ஹெலன் மற்றும் மெனெலசு ஆகியோர் ஹெராக்ளியன் நகரில் தங்கியிருந்தனர்.

ஹெராக்ளியன் நகரில் ஹெராக்ளியஸ் என்று கிரேக்கர்களால் அறியப்பட்ட கொன்சுவின் மகன் அமுனுக்கு பெரிய கோவில் இருந்தது.ஹெராக்ளியன் நகரம் கி.மு 4 ஆம் நூற்றாண்டு முதல் கி.மு 6 ஆம் நூற்றாண்டு வரை தழைத்தோங்கியது.

ஹெராக்ளியன் நகரம் தொடர்ந்து நில நடுக்கம் காரணமாகவும் பெரு வெள்ளத்தாலும் கி.மு.3 வது மற்றும் கி.மு. 2 வது நூற்றாண்டில் கடலில் மூழ்கியது. கி.பி.2000ம் வருடம் பிரெஞ்சு நாட்டை சேர்ந்த அகழ்வாராய்ச்சியாளர்கள் இந்த நகரத்தை மீண்டும் கண்டுபிடித்தனர்.]


</doc>
<doc id="301425" url="https://ta.wikipedia.org/wiki?curid=301425" title="குர்தாஸ்பூர் மாவட்டம்">
குர்தாஸ்பூர் மாவட்டம்

குர்தாஸ்பூர் மாவட்டம் (Gurdaspur district), வடமேற்கு இந்தியாவின் பஞ்சாப் மாநிலத்தின் 22 மாவட்டங்களில் ஒன்றாகும். இம்மாவட்டத் தலைமையிட நகரம் குர்தாஸ்பூர் ஆகும். மக்கள் தொகை அடிப்படையில் இம்மாவட்டம், பஞ்சாப் மாநிலத்தில் மூன்றாவது இடத்தில் உள்ளது. இம்மாவட்டத்தில் ராவி ஆறு மற்றும் பியாஸ் ஆறுகள் பாய்கிறது.

இம்மாவட்டத்தின் வடக்கில் பதான்கோட் மாவட்டம், வடகிழக்கில் இமாசலப் பிரதேசத்தின் சம்பா மாவட்டம், கிழக்கில் இமாசலப் பிரதேசத்தின் காங்ரா மாவட்டம், தென்கிழக்கில் ஹோசியார்பூர் மாவட்டம், தெற்கில் அமிர்தசரஸ் மாவட்டம், வடமேற்கில் பாகிஸ்தான் எல்லைகளாக உள்ளது.

இம்மாவட்டம் குர்தாஸ்பூர், படாலா, தேரா பாபா நானக் என மூன்று வருவாய் வட்டங்களையும்; குர்தாஸ்பூர், கலானௌர், தாரிவால், படாலா, கனுவான், தீனாநகர், பதேகர் சுரியன், தேரா பாபா நானக், ஸ்ரீஹரிகோவிந்தபூர், குவாடியன், தோராங்கிலா என 12 ஊராட்சி ஒன்றியங்களையும்; குர்தாஸ்பூர், தாரிவால், தீனாநகர், 
படாலா, ஸ்ரீஹரிகோவிந்தபூர், தேரா பாபா நானக், பதேகர் சுரியன், குவாடியன் என எட்டு நகராட்சிகளை கொண்டுள்ளது.

இம்மாவட்டம் குர்தாஸ்பூர், தீனாநகர், படாலா, ஸ்ரீஹரிகோவிந்தபூர், பதேகர் சுரியன், தேரா பாபா நானக், குவாடியன் என ஏழு சட்டமன்ற தொகுதிகளையும்; குர்தாஸ்பூர் மக்களவைத் தொகுதியும் கொண்டுள்ளது.

2011 ஆம் ஆண்டு இந்திய மக்கள் தொகை கணக்கெடுப்பின் படி இம்மாவட்டத்தின் மொத்த மக்கள் தொகை 2,298,323 ஆக உள்ளது. கிராமப்புறங்களில் 71.31% மக்களும்; நகரப்புறங்களில் மக்களும் 28.69% வாழ்கின்றனர். கடந்த பத்தாண்டுகளில் (2001-2011) மக்கள் தொகை வளர்ச்சி விகிதம் 9.26% ஆக உயர்ந்துள்ளது. மக்கள் தொகையில் 1,212,617 ஆண்களும் மற்றும் 1,085,706 பெண்களும் உள்ளனர். பாலின விகிதம் ஆயிரம் ஆண்களுக்கு 895 பெண்கள் வீதம் உள்ளனர். 3,551 சதுர கிலோ மீட்டர் பரப்பளவு கொண்ட இம்மாவட்டத்தின் மக்கள் தொகை அடர்த்தி ஒரு சதுர கிலோ மீட்டர் பரப்பளவில் 647 மக்கள் வாழ்கின்றனர். இம்மாவட்டத்தின் சராசரி படிப்பறிவு 79.95 % ஆகவும், ஆண்களின் படிப்பறிவு 84.56 % ஆகவும், பெண்களின் படிப்பறிவு 74.85 % ஆகவும் உள்ளது. ஆறு வயதிற்குட்பட்ட குழந்தைகளின் எண்ணிக்கை 253,579 ஆக உள்ளது. 
இம்மாவட்டத்தில் சீக்கிய சமய மக்கள் தொகை 1,002,874 (43.64 %) ஆகவும், இந்து சமயத்தவரின் மக்கள் தொகை 1,074,332 (46.74 %) ஆகவும், கிறித்தவ மக்கள் தொகை 176,587 (7.68 %) ஆகவும், இசுலாமிய சமய மக்கள் தொகை 27,667 (1.20 %) ஆகவும், பௌத்த, சமண சமய மக்கள் தொகை கணிசமாக உள்ளது.

பஞ்சாப் மாநிலத்தின் ஆட்சி மொழியான பஞ்சாபி மொழியுடன், இந்தி, உருது மற்றும் வட்டார மொழிகளும் இம்மாவட்டத்தில் பேசப்படுகிறது.

Business directory of Gurdaspur



</doc>
<doc id="301436" url="https://ta.wikipedia.org/wiki?curid=301436" title="கபூர்தலா மாவட்டம்">
கபூர்தலா மாவட்டம்

கபூர்தலா மாவட்டம் (Kapurthala district) (பஞ்சாபி|ਕਪੂਰਥਲਾ ਜ਼ਿਲ੍ਹਾ) வடமேற்கு இந்தியாவின் பஞ்சாப் மாநிலத்தின் 22 மாவட்டங்களில் ஒன்றாகும். இம்மாவட்ட நிர்வாகத் தலைமையிட நகரம் கபுர்த்தலா ஆகும்.

கபூர்தலா மாவட்டத்தின் நிலப்பரப்புகள் ஜலந்தர் மாவட்டத்தின் மேற்கு மற்றும் கிழக்கு பகுதிகளில் அமைந்துள்ளது.

இம்மாவட்டத்தில் பியாஸ் ஆறு மற்றும் சத்லஜ் ஆறுகள் பாய்கிறது.
இம்மாவட்டத்தின் பொருளாதாரம் கோதுமை, நெல், கரும்பு, உருளைக்கிழங்கு போன்ற வேளாண் விளைபொருட்களைச் சார்ந்துள்ளது.

இம்மாவட்டம் கோடைக்காலத்தில் கடும் வெப்பமும்; குளிர்காலத்தில் கடும் குளிரையும் கொண்டுள்ளது.

இம்மாவட்டம் கபூர்தலா, பக்வாரா மற்றும் சுல்தான்பூர் லோடி என மூன்று வருவாய் வட்டங்களைக் கொண்டுள்ளது.

2011 ஆம் ஆண்டு இந்திய மக்கள் தொகை கணக்கெடுப்பின் படி இம்மாவட்டத்தின் மொத்த மக்கள் தொகை 815,168 ஆக உள்ளது. கிராமப்புறங்களில் 65.35% மக்களும்; நகரப்புறங்களில் மக்களும் 34.65% வாழ்கின்றனர். கடந்த பத்தாண்டுகளில் (2001-2011) மக்கள் தொகை வளர்ச்சி விகிதம் 8.04% ஆக உயர்ந்துள்ளது. மக்கள் தொகையில் 426,311 ஆண்களும் மற்றும் 388,857 பெண்களும் உள்ளனர். பாலின விகிதம் ஆயிரம் ஆண்களுக்கு பெண்கள் 912 வீதம் உள்ளனர். 1,633 சதுர கிலோ மீட்டர் பரப்பளவு கொண்ட இம்மாவட்டத்தின் மக்கள் தொகை அடர்த்தி ஒரு சதுர கிலோ மீட்டர் பரப்பளவில் 499 மக்கள் வாழ்கின்றனர். இம்மாவட்டத்தின் சராசரி படிப்பறிவு 79.07 % ஆகவும், ஆண்களின் படிப்பறிவு 83.15 % ஆகவும், பெண்களின் படிப்பறிவு 74.63 % ஆகவும் உள்ளது. ஆறு வயதிற்குட்பட்ட குழந்தைகளின் எண்ணிக்கை 86,025 ஆக உள்ளது. 
இம்மாவட்டத்தில் சீக்கிய சமய மக்கள் தொகை 453,692 (55.66 %) ஆகவும், இந்து சமயத்தவரின் மக்கள் தொகை 336,124 (41.23 %) ஆகவும், இசுலாமிய சமய மக்கள் தொகை 10,190 (1.25 %) ஆகவும், கிறித்தவ, சீக்கிய, பௌத்த, சமண சமய மக்கள் தொகை கணிசமாக உள்ளது.

பஞ்சாப் மாநிலத்தின் ஆட்சி மொழியான பஞ்சாபி மொழியுடன், இந்தி, உருது மற்றும் வட்டார மொழிகளும் இம்மாவட்டத்தில் பேசப்படுகிறது.



</doc>
<doc id="301443" url="https://ta.wikipedia.org/wiki?curid=301443" title="சி/1890 வி1 (சோனா)">
சி/1890 வி1 (சோனா)

சி/1890 வி1 (சோனா) "(C/1890 V1 (Zona)") என்பது இத்தாலிய வானியலாளர் தெமிசுடோகிள் சோனா என்பவரால் 1890 ஆம் ஆண்டு நவம்பர் மாதம் 15 ஆம் நாள் கண்டுபிடிக்கப்பட்ட ஒரு காலமுறையற்ற வால்வெள்ளி ஆகும். இத்தாலியில் உள்ள பாலெர்மோ விண்வெளி ஆய்வு நிலையத்தில் நிலநடுக்கோட்டில் நிறுவப்பட்ட மெர்சு தொலைநோக்கி மூலம் இவ்வால்வெள்ளியை கண்டறிந்தார். இவ்வாள்வெள்ளியை நோக்கும் முயற்சியில் ஈடுபட்டுக் கொண்டிருந்த சிபிட்டேலர் இதே 1890 ஆம் ஆண்டில் 113/ப்பி / சிபிட்டேலர் என்ற வால்வெள்ளியைக் கண்டறிந்தார்.


</doc>
<doc id="301447" url="https://ta.wikipedia.org/wiki?curid=301447" title="பெரோஸ்பூர் மாவட்டம்">
பெரோஸ்பூர் மாவட்டம்

பெரோஸ்பூர் மாவட்டம் (Firozpur district) வடமேற்கு இந்தியாவின் பஞ்சாப் மாநிலத்தின் 22 மாவட்டங்களில் ஒன்றாகும். இம்மாவட்டத் தலைமையிட நகரம் பெரோஸ்பூர் ஆகும். 

2011 ஆம் ஆண்டு இந்திய மக்கள் தொகை கணக்கெடுப்பின் படி இம்மாவட்டத்தின் மொத்த மக்கள் தொகை 2,026,831 ஆக உள்ளது. 
கடந்த பத்தாண்டுகளில் (2001-2011) மக்கள் தொகை வளர்ச்சி விகிதம் 16.08% ஆக உயர்ந்துள்ளது. மக்கள் தொகையில் ஆண்களும் மற்றும் பெண்களும் உள்ளனர். பாலின விகிதம் ஆயிரம் ஆண்களுக்கு 893 பெண்கள் வீதம் உள்ளனர். 5305 சதுர கிலோ மீட்டர் பரப்பளவு கொண்ட இம்மாவட்டத்தின் மக்கள் தொகை அடர்த்தி ஒரு சதுர கிலோ மீட்டர் பரப்பளவில் 380 மக்கள் வாழ்கின்றனர். இம்மாவட்டத்தின் சராசரி படிப்பறிவு 69.80% ஆக உள்ளது. 

பஞ்சாப் மாநிலத்தின் ஆட்சி மொழியான பஞ்சாபி மொழியுடன், இந்தி, உருது மற்றும் வட்டார மொழிகளும் இம்மாவட்டத்தில் பேசப்படுகிறது.

இம்மாவட்டத்தில் சீக்கியர்கள் 53.76%; இந்துக்கள் 44.67%; கிறித்தவர்கள் 0.95%; இசுலாமியர்கள் 0.28% ஆக உள்ளனர். பிற சமயத்தினர் குறைவாக உள்ளனர்.

இம்மாவட்டம் பெரோஸ்பூர், சிரா, குரு ஹர் சகாய் என மூன்று வருவாய் வட்டங்களையும்; பெரோஸ்பூர், கால் கர்டு, குரு ஹர் சகாய், மாக்கு, மம்தோத், சிரா என ஆறு ஊராட்சி ஒன்றியங்களையும்; பெரோஷ்பூர், தல்வண்டி பாய், மாக்கு, குரு ஹர் சகாய், சிரா, மம்தோத், பெரோஷ்பூர் பாசறை நகரம், மல்லன்வாலா, மூட்கி, கால் கர்டு என பத்து நகராட்சிகளையும் கொண்டுள்ளது.

இம்மாவட்டம் பெரோஸ்பூர், பெரோஸ்பூர் (கிராமப்புறம்), குரு ஹர் சகாய் மற்றும் சிரா என நான்கு சட்டமன்றத் தொகுதிகளைக் கொண்டுள்ளது. 



</doc>
<doc id="301458" url="https://ta.wikipedia.org/wiki?curid=301458" title="தரண் தரண் மாவட்டம்">
தரண் தரண் மாவட்டம்

தரண் தரண் மாவட்டம் (Tarn Taran district) வடமேற்கு இந்தியாவின் பஞ்சாப் மாநிலத்தின் 22 மாவட்டங்களில் ஒன்றாகும். இம்மாவட்டத் தலைமையிட நகரம் தரண் தரண் சாகிப் ஆகும். 

இம்மாவட்டம் தரண் தரண், பட்டி, காதூர் சாகிப் என மூன்று வருவாய் வட்டங்களையும்; தரண் தரண், பட்டி, காதூர் சாகிப்பு, சோலா சாகிப்பு, பிக்கிவிண்டு, கண்டிவிண்டு மற்றும் வல்தொகா என ஏழு ஊராட்சி ஒன்றியங்களைக் கொண்டது.

இம்மாவட்டம் தரண் தரண், பட்டி மற்றும் கேம்கரண் என மூன்று சட்டமன்றத் தொகுதிகளைக் கொண்டது.

2011 ஆம் ஆண்டு இந்திய மக்கள் தொகை கணக்கெடுப்பின் படி இம்மாவட்டத்தின் மொத்த மக்கள் தொகை 1,119,627 ஆக உள்ளது. கிராமப்புறங்களில் 87.34% மக்களும்; நகரப்புறங்களில் மக்களும் 12.66% வாழ்கின்றனர். கடந்த பத்தாண்டுகளில் (2001-2011) மக்கள் தொகை வளர்ச்சி விகிதம் 19.23% ஆக உயர்ந்துள்ளது. மக்கள் தொகையில் 589,369 ஆண்களும் மற்றும் 530,258 பெண்களும் உள்ளனர். பாலின விகிதம் ஆயிரம் ஆண்களுக்கு 900 பெண்கள் வீதம் உள்ளனர். 2,414 சதுர கிலோ மீட்டர் பரப்பளவு கொண்ட இம்மாவட்டத்தின் மக்கள் தொகை அடர்த்தி ஒரு சதுர கிலோ மீட்டர் பரப்பளவில் 464 மக்கள் வாழ்கின்றனர். இம்மாவட்டத்தின் சராசரி படிப்பறிவு 67.81 % ஆகவும், ஆண்களின் படிப்பறிவு 73.24 % ஆகவும், பெண்களின் படிப்பறிவு 61.85 % ஆகவும் உள்ளது. ஆறு வயதிற்குட்பட்ட குழந்தைகளின் எண்ணிக்கை 75,382 ஆக உள்ளது. 
இம்மாவட்டத்தில் சீக்கிய சமய மக்கள் தொகை 1,044,903 (93.33 %) ஆகவும், இந்து சமயத்தவரின் மக்கள் தொகை 60,504 (5.40 %) ஆகவும், இசுலாமிய சமய மக்கள் தொகை 3,855 (0.34 %) ஆகவும், கிறித்தவ, பௌத்த, சமண சமய மக்கள் தொகை கணிசமாக உள்ளது.

பஞ்சாப் மாநிலத்தின் ஆட்சி மொழியான பஞ்சாபி மொழியுடன், இந்தி, உருது மற்றும் வட்டார மொழிகளும் இம்மாவட்டத்தில் பேசப்படுகிறது.



</doc>
<doc id="301468" url="https://ta.wikipedia.org/wiki?curid=301468" title="பெரிய நிக்கோபார் தீவு">
பெரிய நிக்கோபார் தீவு

பெரிய நிக்கோபார் தீவு ( Great Nicobar இந்தி: बड़ा निकोबार, நிக்கோபாரி: टोकिओंग लोंग, "Tokieong Long") என்பது இந்தியாவின் நிக்கோபார் தீவுகளில் பெரிய பகுதியாகும். இது சுமத்ரா தீவின் வடக்கில் உள்ளது. இத்தீவு 1045 கி.மீ பரப்பளவு உடையது, என்றாலும் இதன் மக்கள் தொகை மிக்க்குறைவாக 9,440 மட்டுமே கொண்டது. இத்தீவு பெருமளவு மழைக் காடுகளைக் கொண்டு காட்டுயிர்களின் புகளிடமாக உள்ளது.

இத்தீவில்தான் மகா நிக்கோபார் உயிர்க்கோளக் காப்பகம், இந்திரா முனை ஆகியவை உள்ளன. இந்த இந்திரா முனைதான் இந்தியாவின் தென்முனையாக உள்ளது. மேலும் ஐ. என். எஸ். பாஸ் கடற்படை விமான நிலையமும் அதன் அருகே காம்ப்பெல் பே கூட்டு சேவைகள் கீழ் இந்திய பாதுகாப்புப் படைகளைச் சேர்ந்த அந்தமான் நிக்கோபார் வானூர்தி படைப்பிரிவும் (ஏ. என். சி ) உள்ளன. இதுவே இந்திய படைத்துறையின் தென்கோடி வானூர்தி நிலையமாகும்.

இத்தீவு 2004 இந்திய பெருங்கடல் நிலநடுக்க ஆழிப்பேரலையின்போது பெருமளவு பாதிக்கப்பட்டது. அச்சமயம் வெளியுலக தொடர்பிலிருந்து ஒரு நாள்வரை துண்டிக்கப்பட்டிருந்தது.

இத்தீவில் அலெக்சாந்ரா, அம்ரித் கவுர், துக்மர், கலாதியா போன்ற பல ஆறுகள் உள்ளன. கிட்டத்தட்ட அனைத்து ஆறுகளும் தொற்கு அல்லது தென்மேற்கு திசையில் பாய்வது இத்தீவின் நிலப்பரப்பு எப்பக்கம் சாய்ந்துள்ளது என்பதை குறிப்பதா உள்ளது. இத்தீவில் நிறைய மலைத் தொடர்கள் காணப்படுகிறன. இதில் முதன்மையான தொடர் வடக்கு- தெற்காக அமைந்துள்ளது. இத்தொடரில்தான் துய்லியர் மலை உள்ளது, இதுவே கடல் மட்டத்தில் இருந்து 642 மீட்ர் உயரத்தில் உள்ள பகுதியாகும்.

இந்திரா முனை (6 ° 45'10 "வ மற்றும் 93 ° 49'36" கி) என்ற பகுதியே பெரிய நிக்கோபார் தீவு மற்றும் இந்தியாவின் தென்கோடி புள்ளியாக உள்ளது. இந்திரா முனை 26 திசம்பர் 2004 ஆண்டைய ஆழிப்பேரலையின்போது பாதிக்கப்பட்டது. இதனால் இங்கிருக்கும் கலங்கரை விளக்கம் சேதமடைந்திருந்தது. கலங்கரை விளக்கம் பின்னர் செய்யப்பட்டு செயல்பட்டு வருகிறது.

தீவின் பெரும்பான்மை பகுதி மகா நிக்கோபார் உயிர்க்கோளக் காப்பகமாக உள்ளது. இப்பகுதி பல அகணிய உயிரிகளான தாவரங்கள், விலங்குகள் ஆகியவற்றின் உறைவிடமாக உள்ளது. இங்குள்ள சில குறிப்பிடத்தக்க உயிரினங்கள் நிக்கோபார் ஸ்குருப்பலோ பறவை, எடிபிலி-கூட்டு ஸ்விஃப்லிட், நிக்கோபார் நீண்ட வால் குரங்கு, உவர்நீர் முதலை, பேராமை, மலேய பெட்டி ஆமை , நிக்கோபார் மர மூஞ்சூறு , இராச மலைப்பாம்பு, தேங்காய் நண்டு ஆகியவை ஆகும்.

இந்த தீவு ஷோம்பென் மக்களின் தாயகமாக உள்ளது.

இங்கு கிழக்கு கடற்கரையில் 915மீ விமான ஓடுபாதை உள்ளது.


</doc>
<doc id="301469" url="https://ta.wikipedia.org/wiki?curid=301469" title="கொடுங்கனவு">
கொடுங்கனவு

கொடுங்கனவு ("nightmare") என்பது மூளையில் வலிமையான உணர்வு பூர்வ விளைவை ஏற்படுத்துகின்ற ஒரு விரும்பத் தகாத நிகழ்வாகும். இதனால் பிரதானமாக பயமும் மற்றும் பதட்டம் விரக்தி கவலை என்பனவும் ஏற்படும். இக் கனவுகள் பொதுவாக மன உளைச்சல் அல்லது உடல் ரீதியான பயங்கரமானதாக இருக்கலாம். இவ்வாறு கனவினால் பாதிக்கப்பட்டோர் அவ்வப்போது தூக்கம் கலைந்து எழுந்து மீண்டும் சிறிது நேரத்திற்குத் தூங்க முடியாமல் தவிப்பார்கள்.

சரியான முறையில் உடலை வைத்து தூங்காமை, காய்ச்சல் மற்றும் பதட்டம், விரக்தி போன்ற மன அழுத்த காரணிகளால் இவ்வாறான கொடுங்கனவுகள் ஏற்படுகின்றன. தூங்குவதற்குச் சற்று முன்னதாக உணவு உட்கொள்வதனால் உடலின் வளர்சிதை அதிகரிப்பதோடு மூளையின் செயற்பாடும் அதிகரிக்கும். இது கொடுங்கனவு ஏற்படுவதற்கு பிரதான காரணமாக அமைகின்றது. மீண்டும் மீண்டும் இவ்வாறான கனவு ஏற்பட்டால் வைத்திய ஆலோசனையைப் பெறுவது சிறந்தது. ஏனெனில் கொடுங்கனவுகள் அன்றாட தூக்க வட்டத்தில் செல்வாக்குச் செலுத்தி தூக்கமின்மையை ஏற்படுத்தக் கூடும். 

கனவுகள் பற்றிய ஆய்வுகளின் படி 75% வரை கனவுகள் மூலம் எதிர்மறையான உணர்வுகளே தோற்றுவிக்கப்படுகின்றன. எப்படியாகினும், மனிதர்கள் விரும்பத்தகாத கனவுகளையே நினைவில் வைத்திருப்பார்கள்.

கொடுங்கனவு என்பது ஒருவரைத் தூக்க வட்டத்திலிருந்து இடைநடுவே எழுப்பி பயம் போன்ற எதிர்மறை உணர்வை தோற்றுவிக்கின்ற ஒரு வகைக் கனவு எனவும் வரைவிலக்கணப்படுத்த முடியும். இவ்வாறான நிகழ்வுகள் சராசரியாக மாதம் ஒரு முறை ஏற்படும் என கூறப்படுகின்றது. பொதுவாக 5 வயதிற்கு குறைந்த பிள்ளைகளுக்கு கொடுங்கனவுகள் ஏற்படுவதில்லை. இளம் வயதினருக்கே இவ்வாறான கனவுகள் ஏற்படுகின்றன(25 சதவீதம் வரை வாரம் ஒரு முறை கொடுங்கனவுகளை காண்கின்றனர்).

கொடுங்கனவுகள் ஏற்பட பல காரணிகள் இருப்பதாக விஞ்ஞான ஆராய்ச்சிகள் கூறுகின்றன. சிறுவர்களை மையப்படுத்திய ஆய்வுகளின் படி கொடுங்கனவுகளுக்கும் அவர்களது வாழ்வில் ஏற்படுகின்ற மன அழுத்தத்திற்கும் தொடர்பிருப்பதாக ஆராய்ச்சியாளர்கள் கண்டறிந்துள்ளனர். பொதுவாக சிறுவர்களுக்கு பாடசாலை மற்றும் சமூக காரணிகளால் ஏற்படும் மனஅழுத்தம் காரணமாகவும் கொடுங்கனவுகள் ஏற்படுகின்றன. குடும்ப அங்கத்தவர் அல்லது நெருங்கிய நண்பர் ஒருவரின் மரணத்தை அனுபவித்த சிறுவர்களுக்கே மிக அதிகமாக கொடுங்கனவுகள் ஏற்படுகின்றன.

நித்திரையில் மூச்சுத்திணறல் ஏற்படுகின்ற நோயாளிகளை மையமாகக் கொண்டு கொடுங்கனவிற்கான காரணிகளை கண்டறிவதற்கான மற்றுமொரு ஆய்வு நிகழ்த்தப்பட்டது. நித்திரையில் ஏற்படும் மூச்சுத்திணறல் அல்லது சுவாசிக்க முடியாமையினால் தான் கொடுங்கனவுகள் ஏற்படுகின்றதா என நிரூபிப்பதற்காக இவ் ஆய்வு நிகழ்த்தப்பட்டது. பத்தொன்பதாம் நூற்றாண்டளவில் சுவாசத்திற்கு போதுமான ஒட்சிசன் இன்மையால் தான் கொடுங்கனவுகள் ஏற்படுவதாக ஆய்வாளர்கள் கருதினார்கள். ஏவ்வாறாயினும் அவ் எடுகோள் தவறானது என நிரூபிக்கப்பட்டது. அதாவது தூக்கத்தில் மூச்சுத்திணறல் ஏற்படுபவர்களை விட உடல் ஆரோக்கியமானவர்களே கொடுங்கனவினால் அதிகம் பாதிக்கப்படுவதாக அறியப்பட்டது.

கொடுங்கனவுகளினால் ஏற்படும் விளைவுகள் தூக்கத்தின் தரத்தில் எவ்வாறு செல்வாக்குச் செலுத்துகின்றது என்பது தொடர்பாக இளங்கலை மாணவர் குழு ஒன்றினால் ஆய்வு செய்யப்பட்டது. ஆய்விற்கு உட்படுத்தப்பட்டவர்கள் அசாதாரண தூக்க வடிவமைப்பைக் கொண்டிருந்தார்கள் என ஆய்வு கூறியது. கொடுங்கனவினால் பாதிக்கப்பட்டவர்களும் தூக்கமின்மை நோயினால் பாதிக்கப்பட்டவர்கள் போலவே காணப்பட்டார்கள். அதாவது இவ்வாறான கனவினால் பாதிக்கப்படுபவர்களுக்கு சாதாரண மக்களைப் போன்று ஒய்வு கிடைப்பதில்லை. இவர்கள் தரமான தூக்க வடிவமைப்பைக் கொண்டிருப்பதில்லை. இரவு நேரங்களில் அடிக்கடி தூக்கம் கலைவதனாலும் மற்றும் மீண்டும் நித்திரைக்குத் திரும்புவதில் உள்ள பயம் காரணமாகவுமே தூக்க வடிவமைப்பு பாதிக்கப்படுவதாக கருதப்படுகின்றது.

பிராய்ட் மற்றும் யுங் ஆகிய ஆய்வாளர்களிடையே கொடுங்கனவு பற்றி ஒரு பொதுவான கருத்து காணப்பட்டது. இருவரும் இது ஒரு தீர்வு காணப்படக்கூடிய பிரச்சினை என்றே கூறினார்கள்.

கலிடே(1987) சிகிச்சை வழிமுறைகளை நான்கு வகைப்படுத்தினார். மேற்படி வழிமுறைகளில் ஒன்றுக்கு மேற்பட்ட வழிமுறைகளை இணைத்துப் பயன்படுத்துவதால் சிறந்த கிகிச்சையை வழங்க முடியும். (ஆங்கிலப் பதங்கள் தரப்பட்டுள்ளன.)


ஒரு கற்பனையை மீண்டும் மீண்டும் பயிற்சி செய்கின்ற ஒரு வகை தொழில்நுட்பமானது Trauma and Dreams(1996) என்ற புத்தகத்தில் முதன் முதலாகக் குறிப்பிடப்பட்டது. நான்கு பகுதிகளைக் கொண்ட சிகிச்சை முறையானது க்ரக்கோ மற்றும் ஸட்ரா(2006) ஆகியோரால் முன்வைக்கப்பட்டது. முதல் இரு பகுதிகளும் கொடுங்கனவுகள் எவ்வாறு தூக்கமின்மையுடன் தொடர்புபட்டுள்ளன என்பதையும்; அது எவ்வாறு இடையூறான விளைவுகளை ஏற்படுத்துகின்றது என்பதையும் மையப்படுத்தியதாக இருந்தது. மற்றைய இரு பகுதிகளும் மனிதனின் கற்பனைத் தொகுதியை(human imagery system) மையப்படுத்தியதாக அமைந்தது. முதலாவதாக நோயாளி ஒரு கொடுங்கனவினைத் தெரிவு செய்யுமாறு கூறப்பட்டது. ஆனால் அதிக அழுத்தம் ஏற்படுத்தும் கனவு தான் தெரிவு செய்யப்பட வேண்டியதில்லை. யோசப் நெய்தரிட்(Joseph Neidhardt) என்பவரால் உருவாக்கப்பட்ட விதிமுறைக்கு அமைய “உங்கள் விருப்பப்படி கொடுங்கனவினை மாற்றியமைக்குமாறு கூறப்பட்டது. இதன் விளைவாக ஒரு புதிய வேறுபட்ட கனவு உருவாக்கப்படும். இது மன அழுத்தக்காரணியில் இருந்து வேறுபட்டதாக கூட அமைய முடியும். இறுதியாக புதிய கனவினை மீளப் பயிற்சி செய்யுமாறு அறிவுறுத்தப்படும். பொதுவாக ஒருவரின் தீர்க்கப்படாத பிரச்சினை காரணமாகவும் கொடுங்கனவு ஏற்படுவதாகக் கூறப்படுகின்றது. சில சந்தர்ப்பங்களில் நீண்டகால மன உளைச்சலும் இதற்குக் காரணமாக அமையலாம். எவ்வாறாயினும் மருந்து மூலமோ அல்லது உளவியல் சிகிச்சை மூலமோ இது குணப்படுத்தக் கூடிய ஒன்றாகும்.


</doc>
<doc id="301472" url="https://ta.wikipedia.org/wiki?curid=301472" title="கடத்தி அலை">
கடத்தி அலை

மின்காந்த அலையின் ஒரு பகுதி கடத்தி அலை (carrier wave) ஆகும். பொதுவாக இதன் அலை நீளம், நீள-அலையிலிருந்து (Long-wave) ரேடார் (கதிரலைக் கும்பா) அதிர்வு (Radar frequency) அலை வரை இருக்கும். இந்தக் கடத்தி அலை தகவல்கலை எடுத்து மற்றொரு பகுதிக்கு செல்கிறது. இவ்வாறு கடத்தி அலையில் தகவலை சேர்க்கப்படும் முறைக்கு பண்பேற்றம் என்று அழைக்கப்படுகிறது.


</doc>
<doc id="301474" url="https://ta.wikipedia.org/wiki?curid=301474" title="ஹோசியார்பூர் மாவட்டம்">
ஹோசியார்பூர் மாவட்டம்

ஹோசியார்பூர் மாவட்டம் (Hoshiarpur District) வடமேற்கு இந்தியாவின் பஞ்சாப் மாநிலத்தின் 22 மாவட்டங்களில் ஒன்றாகும். இம்மாவட்டத் தலைமையிட நகரம் ஹோசியார்பூர் மாநகராட்சி ஆகும். 

ஜலந்தர் வருவாய்க் கோட்டத்தில் உள்ள இம்மாவட்டம், ஹோசியார்பூர், தசுயா, கர்சங்கர், முக்கேரியன் என நான்கு வருவாய் வட்டங்களைக் கொண்டுள்ளது. மேலும் ஊரக வளர்ச்சித் திட்டங்களை நிறைவேற்ற ஹோசியார்பூர் I, ஹோசியார்பூர் II, புங்கா, தசுயா, தண்டா, முக்கேரியன், தல்வாரா, ஹாஜிப்பூர், மகில்பூர், கர்சங்கர் என பத்து ஊராட்சி ஒன்றியங்களைக் கொண்டுள்ளது.

இம்மாவட்டம் ஹோஷியர்பூர் மாநகராட்சி, தண்டா, தசுகியா, முக்கேரியன் கர்திவாலா, சாம் சௌரசி, கர்சங்கர் என எழு நகராட்சிகளையும், மஹால்பூர், தல்வாரா என இரண்டு நகரப் பஞ்சாயத்துகளையும் கொண்டுள்ளது. இம்மாவட்டத்தில் 1416 கிராமங்கள் உள்ளது.

இம்மாவட்டம் சப்பெவால், தௌசா, கர்சங்கர், ஹோசியார்பூர், முக்கேரியன், சாம் சௌரசி, உர்மர், என ஏழு சட்டமன்றத் தொகுதிகளைக் கொண்டுள்ளது.

2011 ஆம் ஆண்டு இந்திய மக்கள் தொகை கணக்கெடுப்பின் படி இம்மாவட்டத்தின் மொத்த மக்கள் தொகை 15,86,625 ஆக உள்ளது. கிராமப்புறங்களில் % மக்களும்; நகரப்புறங்களில் மக்களும் % வாழ்கின்றனர். கடந்த பத்தாண்டுகளில் (2001-2011) மக்கள் தொகை வளர்ச்சி விகிதம் 7.1% ஆக உயர்ந்துள்ளது. மக்கள் தொகையில் 8,09,057 ஆண்களும் மற்றும் 7,77,568 பெண்களும் உள்ளனர். பாலின விகிதம் ஆயிரம் ஆண்களுக்கு 961 பெண்கள் வீதம் உள்ளனர். 3386 சதுர கிலோ மீட்டர் பரப்பளவு கொண்ட இம்மாவட்டத்தின் மக்கள் தொகை அடர்த்தி ஒரு சதுர கிலோ மீட்டர் பரப்பளவில் 469 மக்கள் வாழ்கின்றனர். இம்மாவட்டத்தின் சராசரி படிப்பறிவு 84.6% ஆகவும், ஆண்களின் படிப்பறிவு 88.8% % ஆகவும், பெண்களின் படிப்பறிவு 
80.3% ஆகவும் உள்ளது. ஆறு வயதிற்குட்பட்ட குழந்தைகளின் எண்ணிக்கை ஆக உள்ளது. மொத்த மக்கள் தொகையில் பட்டியல் சமூக மக்கள் 5,57,504 ஆக உள்ளனர்.
மாவட்ட மக்கள் தொகையில் பட்டியல் சமூக மக்கள் 34% ஆக உள்ளனர்.

இம்மாவட்டத்தில் சீக்கிய சமய மக்கள் தொகை 33.92% ஆகவும், இந்து சமயத்தவரின் மக்கள் தொகை 63.07% ஆகவும், இசுலாமிய சமய மக்கள் தொகை 1.46% ஆகவும், கிறித்தவ மக்கள் தொகை 0.94% ஆகவும், , பௌத்த, சமண சமய மக்கள் தொகை கணிசமாக உள்ளது. 

பஞ்சாப் மாநிலத்தின் ஆட்சி மொழியான பஞ்சாபி மொழியுடன், இந்தி, உருது மற்றும் வட்டார மொழிகளும் இம்மாவட்டத்தில் பேசப்படுகிறது.

ஹோசியார்பூர் மாவட்டம், பொருளாதாரத்தில் மிகவும் பின் தங்கியதாக அறிவிக்கப்பட்ட 250 இந்திய மாவட்டங்களில் ஒன்றாகும். எனவே இம்மாவட்டத்தின் ஊரக வளர்ச்சித் திட்டங்களுக்கு இந்திய அரசின் பஞ்சாயத்து ராஜ் அமைச்சகம் நிதியுதவி செய்கிறது.




</doc>
<doc id="301477" url="https://ta.wikipedia.org/wiki?curid=301477" title="மான்சா மாவட்டம், பஞ்சாப்">
மான்சா மாவட்டம், பஞ்சாப்

மான்சா மாவட்டம் (Mansa district) வடமேற்கு இந்தியாவின் பஞ்சாப் மாநிலத்தின் 22 மாவட்டங்களில் ஒன்றாகும். இம்மாவட்டத் தலைமையிட நகரம் மான்சா ஆகும். 

மான்சா மாவட்டம் மான்சா, புத்லதா, சர்துல்கர் என மூன்று வருவாய் வட்டங்களையும்; மான்சா, பிக்கி, புத்லதா, சர்துல்கர் மற்றும் ஜுனீர் என ஐந்து ஊராட்சி ஒன்றியங்களையும்; 240 கிராமங்களையும் கொண்டது.

2011 ஆம் ஆண்டு இந்திய மக்கள் தொகை கணக்கெடுப்பின் படி இம்மாவட்டத்தின் மொத்த மக்கள் தொகை ஆக 7,68,808 உள்ளது.
கடந்த பத்தாண்டுகளில் (2001-2011) மக்கள் தொகை வளர்ச்சி விகிதம் 11.62% ஆக உயர்ந்துள்ளது. பாலின விகிதம் ஆயிரம் ஆண்களுக்கு 880 பெண்கள் வீதம் உள்ளனர். இம்மாவட்டத்தின் மக்கள் தொகை அடர்த்தி ஒரு சதுர கிலோ மீட்டர் பரப்பளவில் 350 மக்கள் வாழ்கின்றனர். 

பஞ்சாப் மாநிலத்தின் ஆட்சி மொழியான பஞ்சாபி மொழியுடன், இந்தி, உருது மற்றும் வட்டார மொழிகளும் இம்மாவட்டத்தில் பேசப்படுகிறது.

முக்கோண வடிவத்தில் அமைந்த மான்சா மாவட்டம், வடக்கில் பர்னாலா மாவட்டம் வடமேற்கில் பதிண்டா மாவட்டம் வடகிழக்கில் சங்கரூர் மாவட்டம், தெற்கில் அரியானா மாநிலம் எல்லைகளாக கொண்டுள்ளது.

மாவட்டத்தின் பொருளாதாரம் வேளாண்மைத் தொழிலை குறிப்பாக பருத்தி வேளாண்மைத் தொழிலை நம்பியுள்ளது.


</doc>
<doc id="301478" url="https://ta.wikipedia.org/wiki?curid=301478" title="காஞ்சிபுரம் ஆயிரத்தெட்டு சிவலிங்கம்">
காஞ்சிபுரம் ஆயிரத்தெட்டு சிவலிங்கம்

காஞ்சிபுரம் ஆயிரத்தெட்டு சிவலிங்கம் (சகசரலிங்கம் - ஏகம்பம்) என போற்றும் இது, காஞ்சிபுரத்திலுள்ள காஞ்சி ஏகாம்பரநாதர் கோயிலின் 2-ம் (மாவடிப்) பிராகாரத்தில் வாயு மூலையில் அமைந்துள்ளது. மேலும், ஆயிரத்தெட்டு இலிங்கங்களைக் தன்னகத்தேகொண்ட பேருருவலிங்கமாக அறியப்படும் இச்சிவலிங்கம் பற்றிய குறிப்புகள், காஞ்சி புராண படலத்துள் உட்கோயில்களாகச் சொல்லப்பட்டுள்ளது.

இராமன் மற்றும் இராவணனை கொன்ற தோசம் போக்குவதற்கு பூசை செய்த சிவலிங்கமாகும்.

இந்தியாவின் தென்கடை மாநிலம் தமிழ்நாட்டிலுள்ள காஞ்சிபுரம் மாவட்டத்தின் தலைநகரான பெரிய காஞ்சிபுரம் எனப்படும் சிவகாஞ்சியின்காஞ்சி திருவேகம்பத்தின் மாவடிப் பிரகாரத்தில் உள்ளது. மேலும், தமிழ்நாட்டின் தலைநகர் சென்னையிலிருந்து 75 கிலோமீட்டர் தொலைவிலுள்ள, காஞ்சிபுரம் பேருந்து நிலையத்திலிருந்து வடமேற்கில் சுமார் 1 கிலோமீட்டர் தொலைவிலுள்ள காஞ்சி சங்கர மடத்தை கடந்து சற்று தூரம் சென்றால் திருவேகம்பத்தை அடையலாம்.



</doc>
<doc id="301480" url="https://ta.wikipedia.org/wiki?curid=301480" title="ஒலிச்செறிவுமானி">
ஒலிச்செறிவுமானி

ஒலிச்செறிவுமானி ("audiometer") என்பது மனிதனின் கேட்கும் திறனை அறிய உதவும் கருவி. இந்த கருவியின் துணை கொண்டு ஒலி அதிர்வுகளின் அளவையும் அதன் வலிமையையும் அளக்கமுடியும். இந்த கருவி ஒரு சமிக்ஞையை உருவாக்கி அதனுடைய அதிவையும் வலிமையையும் வேறுபடுத்தி அதை தலையணி முலம் மனிதனுக்குள் செலுத்தி கேட்கும் திறனை அறிகிறது.


</doc>
<doc id="301481" url="https://ta.wikipedia.org/wiki?curid=301481" title="பரவு வருடல்">
பரவு வருடல்

பரவு வருடல் (Raster scan) என்பது தொலைக்காட்சி பெட்டியில் படம் தெரிவதற்காக எதிர்மின் கதிர் குழாயில் (Display) உள்ள வருடல் (scan) முறையாகும். இந்த வருடல் முறையே நமக்குப் பிம்பத்தை தொலைக்காட்சி பெட்டியில் தோற்றுவிக்கிறது .


</doc>
<doc id="301482" url="https://ta.wikipedia.org/wiki?curid=301482" title="பர்னாலா மாவட்டம்">
பர்னாலா மாவட்டம்

பர்னாலா மாவட்டம் (Barnala district) வடமேற்கு இந்தியாவின் பஞ்சாப் மாநிலத்தின் 22 மாவட்டங்களில் ஒன்றாகும். இம்மாவட்டத் தலைமையிட நகரம் பர்னாலா ஆகும். 2006-ஆம் ஆண்டிற்கு முன்னர் இம்மாவட்டம் சங்கரூர் மாவட்டத்தின் ஒரு பகுதியாக இருந்தது. 

இம்மாவட்டத்தின் வடக்கில் லூதியானா மாவட்டம், வடமேற்கில் மொகா மாவட்டம், மேற்கில் பதிண்டா மாவட்டம், மற்ற திசைகளில் சங்கரூர் மாவட்டம் எல்லைகளாக உள்ளது.

பர்னாலா மாவட்டம் பர்னாலா, தபா என இரண்டு வருவாய் வட்டங்களையும்; பர்னாலா, தனலவா, மெஹல் காலன் என மூன்று துணை வட்டங்களையும்; பர்னாலா, செஹ்னா, மெஹல் காலன் என மூன்று ஊராட்சி ஒன்றியங்களையும், ஐந்து நகராட்சி மன்றங்களையும் கொண்டது. 

2011 ஆம் ஆண்டு இந்திய மக்கள் தொகை கணக்கெடுப்பின் படி இம்மாவட்டத்தின் மொத்த மக்கள் தொகை 595,527 ஆக உள்ளது. கிராமப்புறங்களில் 67.98% மக்களும்; நகரப்புறங்களில் மக்களும் 32.02% வாழ்கின்றனர். கடந்த பத்தாண்டுகளில் (2001-2011) மக்கள் தொகை வளர்ச்சி விகிதம் 13.02% ஆக உயர்ந்துள்ளது. மக்கள் தொகையில் 317,522 ஆண்களும் மற்றும் 278,005 பெண்களும் உள்ளனர். பாலின விகிதம் ஆயிரம் ஆண்களுக்கு 876 பெண்கள் வீதம் உள்ளனர். 1,482 சதுர கிலோ மீட்டர் பரப்பளவு கொண்ட இம்மாவட்டத்தின் மக்கள் தொகை அடர்த்தி ஒரு சதுர கிலோ மீட்டர் பரப்பளவில் 402 மக்கள் வாழ்கின்றனர். இம்மாவட்டத்தின் சராசரி படிப்பறிவு 67.82 % ஆகவும், ஆண்களின் படிப்பறிவு 71.57 % ஆகவும், பெண்களின் படிப்பறிவு 63.57% ஆகவும் உள்ளது. ஆறு வயதிற்குட்பட்ட குழந்தைகளின் எண்ணிக்கை 64,987 ஆக உள்ளது. 
இம்மாவட்டத்தில் சீக்கிய சமய மக்கள் தொகை 467,751 (78.54 %) ஆகவும், இந்து சமயத்தவரின் மக்கள் தொகை 112,859 (18.95 %) ஆகவும், இசுலாமிய சமய மக்கள் தொகை 13,100 (2.20 %) ஆகவும், கிறித்தவ, பௌத்த, சமண சமய மக்கள் தொகை கணிசமாக உள்ளது.

பஞ்சாப் மாநிலத்தின் ஆட்சி மொழியான பஞ்சாபி மொழியுடன், இந்தி, உருது மற்றும் வட்டார மொழிகளும் இம்மாவட்டத்தில் பேசப்படுகிறது.

 


</doc>
<doc id="301485" url="https://ta.wikipedia.org/wiki?curid=301485" title="ரூப்நகர் மாவட்டம்">
ரூப்நகர் மாவட்டம்

ரூப்நகர் மாவட்டம் (Rupnagar district) வடமேற்கு இந்தியாவின் பஞ்சாப் மாநிலத்தின் 22 மாவட்டங்களில் ஒன்றாகும். இம்மாவட்டத் தலைமையிட நகரம் ரூப்நகர் ஆகும். 

சத்லஜ் ஆறு இம்மாவட்டத்தின் நங்கல், ரூப்நகர் மற்றும் அனந்தப்பூர் சாகிப் வருவாய் வட்டங்கள் வழியாக பாய்கிறது.

ரூப்நகர் மாவட்டத்தின் வடக்கில் இமாசலப் பிரதேசத்தின் உன்னாவ் மாவட்டம், மற்றும் வட கிழக்கில் பிலாஸ்பூர் மாவட்டம், கிழக்கில் சோலான் மாவட்டம், தென்கிழக்கில் மொகாலி மாவட்டம், தென்மேற்கில் பதேகர் சாகிப் மாவட்டம், மேற்கில் லூதியானா மாவட்டம் வடமேற்கில் ஹோசியார்பூர் மாவட்டம் மற்றும் சாகித் பகத்சிங் நகர் மாவட்டம் எல்லைகளாக உள்ளது.

ரூப்நகர் மாவட்டம் ரூப்நகர், அனந்தப்பூர் சாகிப், சம்கௌர் சாகிப், நங்கல் என நான்கு வருவாய் வட்டங்களையும்; ரூப்நகர், சம்கௌர் சாகிப், அனந்தப்பூர் சாகிப், மொரிந்தா, கிராத்பூர் சாகிப், நங்கல் என ஆறு நகராட்சி மன்றங்களையும்; 617 கிராமங்களையும் கொண்டது. 

2011 ஆம் ஆண்டு இந்திய மக்கள் தொகை கணக்கெடுப்பின் படி இம்மாவட்டத்தின் மொத்த மக்கள் தொகை 683,349 ஆக உள்ளது. 
கடந்த பத்தாண்டுகளில் (2001-2011) மக்கள் தொகை வளர்ச்சி விகிதம் 8.67%. ஆக உயர்ந்துள்ளது. பாலின விகிதம் ஆயிரம் ஆண்களுக்கு 913 பெண்கள் வீதம் உள்ளனர். 1440 சதுர கிலோ மீட்டர் பரப்பளவு கொண்ட இம்மாவட்டத்தின் மக்கள் தொகை அடர்த்தி ஒரு சதுர கிலோ மீட்டர் பரப்பளவில் 488 மக்கள் வாழ்கின்றனர். இம்மாவட்டத்தின் சராசரி படிப்பறிவு 83.3% ஆக உள்ளது. 

பஞ்சாப் மாநிலத்தின் ஆட்சி மொழியான பஞ்சாபி மொழியுடன், இந்தி, உருது மற்றும் வட்டார மொழிகளும் இம்மாவட்டத்தில் பேசப்படுகிறது.



</doc>
<doc id="301495" url="https://ta.wikipedia.org/wiki?curid=301495" title="நோய்த்தடுப்பு">
நோய்த்தடுப்பு

நோய்த்தடுப்பு ("immunization", அல்லது "immunisation") என்பது ஒரு மனிதனின் நோய்த்தடுப்பாற்றல் மண்டலமானது ஏதேனுமொரு நோய்த் தடுப்பு ஊக்கிக்கு எதிராக பலப்படுத்தப்படும் ஒரு செயற்பாடாகும். 

இத்தொகுதியானது உடலுக்கு சொந்தமற்ற பிற மூலக்கூறுகளுக்கு வெளிப்படுத்தப்படும் போது, அது நோய் எதிர்ப்பு சக்தியை அதிகரிக்கத் திட்டமிடும், மேலும் அது தடுப்பாற்றல் நினைவகத்தால் அடுத்தடுத்த எதிர்படுதலுக்கான விரைவில் எதிர்கொள்ளும் திறனை விருத்தி செய்யும். இது முறையான நோயெதிர்ப்புத் தொகுதியின் ஒரு செயற்பாடாகும். எனவே, ஒரு கட்டுப்படுத்தப்பட்ட வழியில் ஒரு எதிர்ப்பாற்றல் ஊக்கிக்கு ஒரு விலங்கு வெளிப்படுத்தப்படுவதன் மூலம், அதன் உடல் தன்னை பாதுகாக்கக் கற்று கொள்ள முடியும்: இது செயலில் நோய்த்தடுப்பு என அழைக்கப்படுகிறது.

நோய்த்தடுப்பு மூலம் மேம்படுத்தப்பட்ட டி கலங்கள் டி கலங்கள், பி கலங்கள், மற்றும் பி கலங்களால் உற்பத்தி செய்யப்பட்ட பிறபொருளெதிரிகள் என்பன நோயெதிர்ப்புத் தொகுதியின் மிக முக்கியமான கூறுகளாகும். வெளி மூலக்கூறு ஒன்றுடனான இரண்டாவது எதிர்படுதலின் போது உடனடியாக பதிலளிக்கும் பொறுப்பு, நினைவகம் பி கலங்கள் மற்றும் நினைவகம் டி கலங்களுக்கு உண்டு. செயலற்ற நோய்த்தடுப்பு என்பது, இக்கூறுகள் உடலினால் உற்பத்தி செய்யப்படுவதற்குப் பதிலாக, இக்கூறுகளை உடலினுள் நேரடியாக அறிமுகம் செய்தலாகும்.

நோய்த்தடுப்பு பல்வேறு உத்திகள் மூலம் மேற்கொள்ளப்படுகிறது, தடுப்பூசி இவற்றுள் மிகவும் பொதுவானது. நோய்களை ஏற்படுத்தும் நுண்ணுயிரிகளுக்கு எதிரான தடுப்பூசிகள் உடலின் நோய் எதிர்ப்புத் தொகுதியை தயார் செய்கின்றன, இதனால் போராட அல்லது ஒரு தொற்றைத் தடுக்க உதவுகின்றன. புற்றுநோய் செல்கள் புரதங்களை அல்லது உடலுக்கு தெரிந்த பிற மூலக்கூறுகளை உற்பத்தி செய்வது, பிறழ்வுகளால் ஏற்படுத்தப்படக்கூடியது என்ற உண்மை, புற்றுநோய்த் தடுப்பு சிகிச்சைக்கான தத்துவார்த்த அடிப்படையை உருவாக்குகிறது. பிற மூலக்கூறுகளை நோய்த்தடுப்பிற்கும் பயன்படுத்த முடியும், உதாரணமாக நிகோடின் (NicVAX) க்கு எதிரான சோதனை தடுப்பூசிகளில் அல்லது ஒரு உடல் பருமன் தடுப்பூசியை உருவாக்க, பரிசோதனைகளில் ஹார்மோன் க்ரெலின்.  

ஒரு நோயின் மிதமான வடிவத்திற்கு பணயமாவதை விட, ஒரு குறிப்பிட்ட நோய்க்கான நோய் எதிர்ப்பை உண்டாக்க நோய்த்தடுப்புகள், நிச்சயமாக அதிக ஆபத்து விளைவிக்காத மற்றும் ஒரு எளிதான வழியாகும். அவை பெரியவர்கள் மற்றும் குழந்தைகளுக்கு முக்கியமானவை என்பதால், அவற்றால் நம்மை பல நோய்களிலிருந்து பாதுகாக்க முடியும். தடுப்பு பயன்படுத்துவதன் மூலம், சில தொற்றுக்கள், மற்றும் நோய்கள் கிட்டத்தட்ட முழுமையாக அமெரிக்கா மற்றும் உலகம் முழுவதும் முற்றிலுமாய் ஒழிக்கப்பட்டு வருகின்றன. போலியோ ஒரு உதாரணமாக உள்ளது. அர்ப்பணிப்புள்ள சுகாதார நிபுணர்கள் மற்றும் திட்டத்தின்படி தடுப்பூசி வழங்கிய குழந்தைகளின் பெற்றோர்களுக்கு நன்றி, போலியோ 1979 ஆம் ஆண்டு முதல், அமெரிக்காவிலிருந்து நீக்கப்பட்டுள்ளது. போலியோவானது இன்னும், உலகின் மற்ற பகுதிகளில் காணப்படுகிறது, இதனால் சில மக்கள் இன்னும் அதை பெறுகின்ற ஆபத்தை எதிர்நோக்கலாம். இதில் தடுப்பூசியைப் பெற்றுக் கொள்ளாத, தடுப்பூசியின் அனைத்து அளவுகளையும் பெறாத, அல்லது போலியோ இன்னும் பரவலாக உள்ள உலகின் பகுதிகளுக்குப் பயணம் செய்கின்ற மக்கள் அடங்குவர்.

செயலில் நோய்த்தடுப்பு / தடுப்பூசி "20 ஆம் நூற்றாண்டின் உடல்நலம் பற்றிய சிறந்த பத்து சாதனைகள்" இல் ஒன்று என பெயரிடப்பட்டது.

  தடுப்பூசிகளின் அறிமுகத்திற்கு முன்னர், மக்கள் நோயைத் தொற்றிக்கொண்டு மேலும், தப்பிப்பிழைப்பதனால் மட்டுமே ஒரு தொற்று நோய்க்கான நோய் எதிர்ப்பை உண்டாக்க முடியும். பெரியம்மை இந்த வழியில், இயற்கை நோயை விட ஒரு மிதமான விளைவை ஏற்படுத்திய தடுப்பூசி மூலம் தடுக்கப்பட்டது. அது 1721 இல் லேடி மேரி வோர்த்லே மாண்டேகு மூலம் துருக்கியிலிருந்து இங்கிலாந்திற்கு அறிமுகப்படுத்தப்பட்டது மற்றும் அதே ஆண்டு பாஸ்டன் நகரில் சப்தியேலின் போய்ல்ச்தனால் பயன்படுத்தப்பட்டது. 1798 ஆம் ஆண்டு எட்வர்ட் ஜென்னர் என்பவரால், கோவ்போக்ஸ் (பெரியம்மை தடுப்பூசி) கொண்ட தடுப்பூசி, ஒரு மிகவும் பாதுகாப்பான செயன்முறையாக அறிமுகப்படுத்தப்பட்டது. இந்த செயன்முறை, தடுப்பூசி என குறிப்பிடப்படுகிறது, படிப்படியாக இதற்குப் பதிலாக பெரியம்மை தடுப்பூசி இடம்பிடித்து, இப்போது தடுப்பூசியிலிருந்து வேறுபடுத்துவதற்கு அம்மைப்பால் குத்துதல் என அழைக்கப்படுகிறது. 1880 வரை தடுப்பூசி / தடுப்பூசி இடுதல், பெரியம்மைக்கு மட்டுமே குறிப்பிடப்பட்டது, ஆனால் லூயிஸ் பாஸ்டியர் கோழி காலரா மற்றும் விலங்குகளில் ஏற்படும் நச்சுச் சீழ்க்கட்டு(ஆந்த்ராக்ஸ்) மற்றும் மனித வெறிநாய் என்பவற்றுக்கு நோய்த்தடுப்பு முறைகளை உருவாக்கி, மேலும் தடுப்பூசி / தடுப்பூசி இடுதல் ஆகிய சொற்கள் புதிய செயன்முறைகளை அடக்குவதற்கு நீட்டிக்கப்பட வேண்டும் என்று பரிந்துரைத்தார். பயன்படுத்தப்படும் தடுப்பூசியைக் குறிப்பிடுவதற்கு கவனம் எடுக்கப்படா விட்டால் இது குழப்பத்தை ஏற்படுத்தலாம். உதாரணம்; தட்டம்மை தடுப்பூசி அல்லது காய்ச்சல் தடுப்பூசி.

நோய்த்தடுப்பானது ஒரு செயலில் அல்லது செயலற்ற முறையில் அடையப்பட முடியும்: தடுப்பூசி இடுதல், ஒரு செயலில் முறையிலான நோய்த்தடுப்பு ஆகும்.

செயலில் நோய்த்தடுப்பு என்பது, இயற்கையாக ஒரு நபர் தொடர்புபடும் போது ஏற்படலாம், உதாரணமாக, ஒரு நுண்ணுயிர். நோய் எதிர்ப்புத் தொகுதி இறுதியில், நுண்ணுயிருக்கு எதிராக பிறபொருளெதிரிகள், மற்றும் பிற பாதுகாப்புகளை உருவாக்கும். அடுத்த முறை, இந்த நுண்ணுயிருக்கு எதிரான நோயெதிர்ப்பு சக்தி மிகவும் திறனுடையதாக இருக்க முடியும்; இதன் காரணமாகவே, பல குழந்தை பருவத்தில் ஏற்படும் தொற்றுக்களால் ஒரு நபர், ஒரு முறை மட்டுமே பாதிப்படைகிறார். ஆனால்,பின்னர் நோய் எதிர்ப்பு உண்டாகிறது.

நுண்ணுயிர், அல்லது அதன் பகுதிகளை இயற்கையாகவே ஒரு நபர் பெற்றுக்கொள்ள முன், அவை உட்செலுத்தப்படுகின்றமை, செயற்கை செயலில் நோய்த்தடுப்பு எனப்படும். முழு நுண்ணுயிரிகள் பயன்படுத்தப்படுகின்றன என்றால், அவை முன் சிகிச்சை செய்யப்படும்.

நோய்த்தடுப்பு முக்கியத்துவம் மிகுந்ததாக உள்ளமையால், அது அமெரிக்க நோய் கட்டுப்பாடு மற்றும் தடுப்பு மையங்களால் "20 ஆம் நூற்றாண்டின் உடல்நலம் பற்றிய சிறந்த பத்து சாதனைகளில் ஒன்று" என பெயரிடப்பட்டுள்ளது. நேரடி வீரியத் தடுப்பூசிகள் குறைந்த நோயுண்டாக்கும் தன்மையைக் கொண்டிருக்கின்றன. அவற்றின் திறனானது , நோய் எதிர்ப்புத் தொகுதியின் பெருக்குகின்ற மற்றும், இயற்கை தொற்றுக்கு ஒத்த எதிர்ச்செயலைப் புரியும் திறனைப் பொறுத்தது. இது பொதுவாக, ஒரு தடவை கொடுக்கும் மருந்தின் அளவுடன் பயனளிப்பதாக இருக்கும். நேரடி, நொய்தாக்கும் தடுப்பூசிகளின் உதாரணங்களில் தட்டம்மை, பொன்னுக்கு வீங்கி, ரூபெல்லா, எம்எம்ஆர், மஞ்சள் காய்ச்சல், நீர்க்கோளவான், ரோட்டா வைரஸ், மற்றும் (LAIV) காய்ச்சல் ஆகியவை அடங்கும்.

செயலற்ற நோய்த்தடுப்பு என்றால், நோய் எதிர்ப்புத் தொகுதியால் ஏற்கனவே தொகுக்கப்பட்ட கூறுகள் செயற்கையாக ஒரு நபருக்கு மாற்றப்படுவதனால், உடல் இந்தக் கூறுகளை தானாக உற்பத்தி செய்வதற்கான அவசியமில்லாது போதல். தற்போது, பிறபொருளெதிரிகளை செயலற்ற நோய்த்தடுப்புக்கு பயன்படுத்த முடியும். இந்த முறையிலான நோய்த்தடுப்பு, மிக விரைவில் செயற்பட ஆரம்பிக்கிறது, ஆனால் அது குறுகிய காலமே நிலைத்து உள்ளது, ஏனெனில், பிறபொருளெதிரிகள் இயற்கையாகவே உடைக்கப்படுகின்றன, மேலும் அங்கு பிறபொருளெதிரிகளை உற்பத்தி செய்வதற்கு B கலங்கள் இல்லாவிட்டால் அவை மறைந்துவிடும்.

பிறப்பிற்க்கு முன் மற்றும் பிறந்த பின் விரைவிலும் கருவைப் பாதுகாக்க, கர்ப்ப காலத்தில் பிறபொருளெதிரிகள் தாயிடமிருந்து கருவிற்கு மாற்றப்படும் போது, உடலியல் ரீதியாக செயலற்ற நோய்த்தடுப்பு நிகழ்கின்றது.

செயற்கை செயலற்ற நோய்த்தடுப்பு பொதுவாக ஊசி மூலம் நிர்வகிக்கப்படுகிறது மேலும், ஒரு குறிப்பிட்ட நோயின் சமீபத்திய எதிர்பாரா கிளர்ச்சி இருப்பின் அல்லது டெட்டனசின் போது ஏற்படுவது போன்ற நச்சுத்தன்மைக்கு ஒரு அவசர சிகிச்சையாக அது பயன்படுத்தப்படுகிறது. விலங்கு சீரம், தனக்கு எதிரான நோய் எதிர்ப்பு சக்தியின் காரணமாக ஒவ்வாமை அதிர்ச்சி நிலைக்கு உட்படுவதற்கான அதிக வாய்ப்பு இருந்த போதிலும், விலங்குகளில் உற்பத்தி செய்யப்படக் கூடிய பிறபொருளெதிரிகள், "சீரம் சிகிச்சை" என்று அழைக்கப்படும். இவ்வாறு, ஆய்வுக்கூட சோதனை முறையில் கல வளர்ப்பினால் உற்பத்தி செய்யப்படுகின்ற மனித தன்மையுடைய பிறபொருளெதிரிகள் கிடைக்கும் எனில், பதிலாக பயன்படுத்தப்படுகின்றன.


</doc>
<doc id="301497" url="https://ta.wikipedia.org/wiki?curid=301497" title="மகாத்மா ஹன்ஸ்ராஜ்">
மகாத்மா ஹன்ஸ்ராஜ்

மகாத்மா அன்சுராசு (Mahatma Hansraj) (1864 ஏப்ரல் 19-1938 நவம்பர் 14) இவர், ஆரிய சமாஜம் அமைப்பின் முக்கியத் தலைவரும், சிறந்த கல்வியாளருமாக அறியப்படுகிறார். மேலும், இந்தியாவின் பஞ்சாப் மாநிலம் ஓசியார்பூர் மாவட்டத்திலுள்ள பஜ்வாரா குறுநகரில் ஏழ்மையான குடும்பத்தில் பிறந்த இவர், ஆரம்பக் கல்வியை அதே ஊரில் பெற்றார். பின்பு, லாகூர் மிஷனரி பள்ளியில் பயின்றவர் அரசுக் கல்லூரியில் பி.ஏ. இளங்கலை பட்டம் பெற்றவராவார். அளப்பரிய கல்விப் பணி ஆற்றியதால் மகாத்மா என்று போற்றப்பட்ட இவரை, லாலா அன்சுராசு என்றும் அழைக்கப்படுகிறார், சுவாமி தயானந்தரின் உரையால் ஈர்க்கப்பட்டு, அவர் நிறுவிய ஆரிய சமாசத்தில் தன்னை இணைத்துக்கொண்டு தயானந்தரின் மறைவுக்குப் பிறகு அவரது நினைவாக ஒரு (டிஏவி) கல்வி நிறுவனம் தொடங்கியவர்.

லாலா அன்சுராசு, பஞ்சாப் மாநிலம் ஹோஷியார்பூர் மாவட்டத்தில் உள்ள பஜ்வாரா நகரில் ஏழ்மையான குடும்பத்தில் பிறந்தவர். தனது 12-வது (1876-ல்) அகவையில் தந்தையை இழந்து, குடும்பம் லாகூருக்கு குடியேறிய பிறகு, தன் அண்ணனின் பராமரிப்பில் வளர்ந்தார். இளமையிலேயே அறிவுக்கூர்மை மிக்க மாணவராகத் திகழ்ந்த அவர், சுவாமி தயானந்தரின் உரையை ஒருமுறை கேட்டார். அதுமுதல், சமூக சேவையே வாழ்வின் லட்சியம் என தீர்மானித்து ஆரிய சமாசத்தில் தன்னை இணைத்துக்கொண்டார். படிக்காத மக்களுக்கு கடிதங்கள் எழுதிக் கொடுத்தும், கடிதங்களை படித்துக் கூறியும் வந்தார். தயானந்தரின் மறைவுக்குப் பிறகு அவரது நினைவாக ஒரு கல்வி நிறுவனம் தொடங்க முடிவு செய்து. ஆங்கிலக் கல்வியோடு, இந்திய பாரம்பரிய வேத கலாச்சார கல்வி வழங்கும் பள்ளியை நிறுவுவது குறித்து சமாஜ உறுப்பினர்களுடன் தீவிரமாக ஆலோசித்தார்.

1886-ல் தனது 22 வயதில், லாகூரிலுள்ள ஆரியசமாஜ கட்டிடத்தில் தயானந்த் ஆங்கிலோ - வேதிக் (டிஏவி) பள்ளியை ஆரியசமாஜ சகாக்களுடன் இணைந்து தொடங்கி. அதேப் பள்ளியில் சம்பளம் பெறாமல் தலைமை ஆசிரியராகப் பணியாற்றினார். பின்னர், 40 ரூபாய் சம்பளத்தில் இறுதிவரை பணியாற்றினார். இதுதான் முதன்முதல் துவங்கிய டிஏவி பள்ளியாகும். இவரது தலைமையின் கீழ் இப்பள்ளி கல்லூரியாக வளர்ந்தது. லாகூரின் தலைசிறந்த பள்ளிகளில் ஒன்றாகவும் திகழ்ந்தது. தயானந்த் பிரம்ம வித்யாலயா, ஆயுர்வேத கல்லூரி, மகளிர் கல்லூரி, தொழில்நுட்ப பள்ளிகள், கல்லூரிகள் என இந்தியா முழுவதும் பரந்து விரிந்தது.

இந்தியாவில் 1895-ல் பஞ்சம் ஏற்பட்டபோது, ஆரியசமாஜ அமைப்பு சார்பில் இவரது தலைமையில் 2 ஆண்டுகளுக்கு மீட்பு, நிவாரணப் பணிகள் மேற்கொள்ளப்பட்டன. பல்வேறு மாநிலங்களிலும் பாதிக்கப்பட்ட இடங்களில் மீட்பு, நிவாரணப் பணிகளை மிகச் சிறப்பாக மேற்கொண்டார்.

1911-ல் தயானந்த் கல்லூரியின் நிர்வாகக் குழு தலைவராக தேர்ந்தெடுக்கப்பட்ட லாலா அன்சுராசு, லாகூர் டிஏவி கல்லூரியின் முதல்வராக 25 ஆண்டுகள் நெடும் பணிபுரிந்ததோடு. ஆரிய பிராதேசிக் பிரதிநிதி சபாவின் தலைவராகவும் பொறுப்பேற்றார். மேலும், இவர் சிறந்த சொற்பொழிவாளராக இருந்ததோடு பிரார்த்தனை, சுய பரிசோதனை, தேச பக்தி, மக்கள் சேவையையும் தன் சொற்பொழிவுகளில் வலியுறுத்தினார். 
1927-ல் இந்தியா மற்றும் சர்வதேச ஆரியசமாச உறுப்பினர்களின் முதல் காங்கிரஸ் மாநாட்டுக்கு தலைவராக தேர்ந்தெடுக்கப்பட்டார். மிக எளிமையானவராகவும். சம்பாதிக்கும் பணத்தை சேமித்துவைக்கும் பழக்கம் இல்லாதவராகவும். தனக்காக சிறு நிலம்கூட வாங்காமல், இறுதிவரை முன்னோரின் பழைய வீட்டிலேயே குடியிருந்தார்.

மகாத்மா என்று போற்றப்பட்ட அன்சுராசு, பஞ்சாப் (பாக்கிஸ்தான்) மாநிலம் லாகூரில் தமது 74-வது வயதில் 1938 நவம்பர் 14-ல் மறைந்தார். பல கல்வி நிறுவனங்கள், மகாத்மா அன்சுராசு கல்லூரி, மகாத்மா அன்சுராசு கல்லூரி சாலை எனவும், தில்லி பல்கலைக்கழகம் உட்பட, அவரது பெயரிடப்பட்டுள்ளது. நாட்டின் பல நகரங்களிலும், வெளிநாடுகளிலும் செயல்பட்டு வரும் டிஏவி கல்வி நிறுவனங்கள், மகாத்மா அன்சுராசின் கல்விச் சேவையை இன்றளவும் பறைசாற்றி வருகின்றன.﻿﻿



</doc>
<doc id="301510" url="https://ta.wikipedia.org/wiki?curid=301510" title="மிஸ்வாக்">
மிஸ்வாக்

மிஸ்வாக் ("miswak", "" அல்லது "مسواك", சிவாக் அல்லது செவாக்) என்பது உகாய் மரத்தினால் (அரபு மொழியில் அராக் என அழைக்கப்படும்) ஆன பற்களை சுத்தப்படுத்தும் கிளை ஆகும். இது நவீன பற்தூரிகைக்கு பாரம்பரியமானதும் மற்றும் இயற்கையானதுமான மாற்றீடு ஆகும், இது நீண்ட, நன்கு ஆவணப்படுத்தப்பட்ட வரலாற்றையும் மற்றும் அதன் மருத்துவ நலன்களுக்கும் புகழ்பெற்றது. இது 7000 ஆயிரம் ஆண்டுகளுக்கு மேலாக பயன்படுத்தப்பட்டு வருகின்றது. மிஸ்வாக்கின் பண்புகள் பின்வருமாறு விபரிக்கப்படுகிறது: "பற்தகடு உருவாக்கத்தையும் அதன் செயற்பாட்டையும் கட்டுப்படுத்தக்கூடிய அதன் பாக்டீரியா எதிர்ப்பு நடவடிக்கைக்கு அப்பால், பற்சுகாதாரத்திற்கு இயற்கை பற்தூரிகையாக இதனை வினைத்திறனாக பயன்படுத்தலாம். இப்படியான குச்சிகள் மலிவானவை, பயனுள்ளவை, பொதுவானவை, எளிதில் கிடைக்ககூடியவை. மற்றும் பல மருத்துவ பண்புகளையும் கொண்டுள்ளது." இவ் அம்சங்கள் இசுலாமிய சுகாதார நீதி பரிபாலனத்தில் முக்கியமாக குறிப்பிடப்பட்டுள்ளது. 

மிஸ்வாக் முஸ்லிம் மக்கள் வசிக்கும் பகுதிகளில் முதன்மையானவை. அவை பொதுவாக அராபியத் தீபகற்பம், ஆப்பிரிக்காவின் கொம்பு, வடக்கு ஆப்பிரிக்கா, சகேலின் பாகங்கள், இந்தியத் துணைக்கண்டம், நடு ஆசியா மற்றும் தென்கிழக்காசியா போன்ற இடங்களில் பயன்படுத்தபடுகிறது. மலேசியாவில் மிஸ்வாக் "காயு சுகி" என அழைக்கப்படும் (பற் சுத்தம் செய்யும் குச்சிக்குரிய மலாய் மொழி).

2003 அறிவியல் ஆய்வின் படி வழக்கமான பற் தூரிகைகளுடன் மிஸ்வாக் ஐ ஒப்பீடு செய்யும் போது தெளிவாக மிஸ்வாக் இற்கே சாதகமான முடிவு வந்தது,அவற்றினால் எவ்வாறு பற்களை சுத்தப்படுத்தலாம் என்பதற்குரிய முறையான அறிவுறுத்தல் வழங்கப்பட்டுள்ளன. எனினும் புள்ளிவிவர முக்கியத்துவம் பற்றி கேள்வி எழுப்ப பட்டாலும் ,ஆய்வின் மாதிரி அளவு பதினைந்து பேர் மட்டுமே. 2004 இல் எதிர் பற் சிதைவு விளைவுடன் சம்பந்தப்பட்ட மற்றொரு ஆய்வு பற் தூரிகைகளுடன் மிஸ்வாக் ஐ ஒப்பிட்டு செய்யப்பட்டது ,இதன் மாதிரி அளவு 40 பேர்கள் ஆகும். மிஸ்வாக் இன் விளைவுகள் அதிகமாக குறிப்பிட கூடியதாகவும் நன்மை பயக்ககூடியதாகவும் உள்ளது . பற் தூரிகைகளுடன் ஒப்பிடும் போது மிஸ்வாக் ஐ பயன்படுத்துவதால் ப்லகுஎ (பற்களில் ஏற்படக்கூடிய படிவு)(p < 0.001 ) மற்றும் கின்கிவல் (p < 0.01) சுட்டிகளில் குறிபிடத்தக்க அளவு குறைப்பு ஏற்படுகிறது என இன்னுமொரு ஒப்பீட்டு ஆய்வு கூறுகிறது. 1986 ஆம் ஆண்டில் உலக சுகாதார அமைப்பு (WHO ) மிஸ்வாக் பயன்படுத்துவதை பரிந்துரை செய்தது,அனால் 2000 ஆம் ஆண்டில் வாய் சுகாதாரத்தின் சர்வேதேச ஒருமித்த அறிக்கை மிஸ்வாக் பயன்பாட்டின் விளைவை அறிய மேலதிக ஆராய்ச்சி தேவை என கூறியது. இதில் சில மேலதிக ஆராய்ச்சிக்கு உட்பட்டுள்ளது. இவற்றின் சனத்தொகை 203,மற்றும் இதன் முடிவுகளின் படி,சூடான் சனத்தொகையின் பல்லைச்சுற்றிய நிலை, பற்தூரிகை பயன்படுத்துபவர்களை விட மிஸ்வாக் பயன்படுத்துபவர்களுக்கு நன்றாக உள்ளது". பல்லைச்சுற்றிய பாதுகாப்பிற்கு தேவையான மட்டம் ஏனைய நாடுகளில் மேற்கொள்ளப்பட்ட ஆய்வின் கண்டுபிடிப்புக்களுடன் ஒப்பிடுகையில் தேர்ந்து எடுக்கப்பட்ட மாதிரியின் மட்டம் குறைவு என 480 வயது வந்த சவூதி அரேபியர்களை மாதிரிகளாக கொண்ட மற்றொரு ஒப்பீட்டு ஆய்வு கூறுகிறது. அடிக்கடி மிஸ்வாக் பயன்படுத்துவது சிகிச்சைக்கான தேவையை குறைப்பதுடன் தொடர்புடையது ".

டாக்டர் ரமி முஹம்மத் டைஅபி,[10]மிஸ்வாக் சுகாதாரத்தில் ஏற்படுத்தும் விளைவுகள் மற்றும் புகை பிடிப்பவர்களின் போதை எதிர்ப்பு விளைவுகள் (குணப்படுத்தும் மற்றும் தடுக்கும் பக்கங்கள்) என்பவற்றை அறிவதற்கு, இவர் 17 வருடத்திற்கு மேல் ஆராய்ச்சியில் ஈடுபட்டுள்ளார், அவருடைய கடந்த வெளியீடு அறிவியல் துறை மற்றும் ஆராய்ச்சிக்கு வழிவகுத்துள்ளது:

ஏனைய வாய்வழி கிருமிநாசினிகளான டிரைக்குளோசான் மற்றும் க்லோர்ஹெக்ஷிடின் க்ளுகோநெட் உடன் ஒப்பிடும் போது உகாய் சாரம் குறைந்தளவு வாய்வழி கிருமிநாசினி செயல்பாட்டை வெளிப்படுத்துகின்றது.

ஹதீஸ் (நபிகள் நாயகம் முகம்மது நபி (ஸல்) அவர்களின் சொல், செயல், தீர்ப்புகள், முன்னெடுத்துக்காட்டுகள், நடைமுறைகள், விமர்சனப் பதிவுகளைக் கொண்ட தொகுதி ஆகும்) இல் மிஸ்வாக் இன் பயன்பாடு அடிக்கடி வலியுறுத்தப்பட்டிருக்கின்றது  . மிஸ்வாக் பயன்படுத்துவதற்கு பரிந்துரைத்துள்ள சந்தர்ப்பங்கள் ஆவன,மார்க்க கடமைகளுக்கு முன்னர்,இன்னொரு நபரின் வீட்டிற்கு நுழையும் முன்,ஒரு பயணத்திற்கு செல்லும் முன் மற்றும் சென்ற பின்,வெள்ளிக்கிழமை நாட்களில் , தூங்குவதற்கு முன் மற்றும் தூங்கி எழுந்த பின் ,பசி அல்லது தாகம் ஏற்படும் போது மற்றும் நல்ல ஒன்றுகூடலிற்கு நுழையும் முன்.

பல் ஈறுகளை பலப்படுத்துதல்,பற்சொத்தையை தடுத்தல்,பல் வலியை இல்லாமற் செய்தல் போன்றவற்றிற்கு மேலதிகமாக, மிஸ்வாக் ஏற்கனவே ஏற்பட்டுள்ள பற்சொத்தையை மேலும் வராமல் தடுக்கின்றது. இதுமட்டுமல்லாமல்,அது வாயில் நறுமணத்தை உண்டாக்குகின்றது, வாய் துர்நாற்றத்தை இல்லாமற் செய்கின்றது மற்றும் சுவை அரும்புகளின் உணர்திறனை அதிகரிப்பதுடன் சுத்தமான பற்களை தருகின்றது.

மிஸ்வாக் பயன்படுத்துவதை முகம்மது நபி (ஸல்) அவர்கள் பல தடவைகள் பரிந்துரைத்துள்ளார்கள்.அவர்கள் அதன் சிறப்பம்சங்கள் பற்றி பல ஹதீஸ்களில் கூறியுள்ளார்கள் :

மிஸ்வாக் ஐ தேர்ந்தெடுக்கும் போது அது ஒரு கை சாண் வரை இருக்க வேண்டும்.அது வரண்டு காணப்படும் நிலையில் அதன் இரு ஓரங்களையும் மென்மையாக்குவதற்காக பன்னீர் இல் அமிழ்த்தி எடுக்க வேண்டும்.சுகாதாரத்தை உறுதிப்படுத்துவதற்காக அதன் ஓரங்கள் புதிதாக வெட்டுப்பட வேண்டும் அத்துடன் கழிவறை அல்லது கழுவு கிண்ணத்திற்கு அருகாமையில் வைக்கக்கூடாது . பற்தூரிகை உகாய் மரத்தின் வேர்களில் இருந்து வெட்டாமல் கிளைகளில் இருந்து வெட்டப்படுகிறது.வேர்கள் கிளைகளை விட ஈரப்பதத்தை தக்கவைத்துக்கொள்ளகூடியது என்பதே இதற்கான காரணம்.இது நீண்ட நாள் பாவனைக்கு வழிவகுக்கின்றது.

பல நிறுவனங்கள் மிஸ்வாக் ஐ கொண்டு செல்வதற்கு விஷேட பெட்டிகளை தயாரிக்கின்றது. இவ்வகையான நிறுவனங்கள் தானாகவே மிஸ்வாக் ஐ உற்பத்தி செய்கின்றன.மிஸ்வாக் இன் புத்துணர்ச்சியை பாதுகாப்பதற்கு இவ்வகையான பெட்டிகள் உதவுகின்றன.பிளாஸ்டிக் பற்தூரிகை பெட்டிகள் அநேகமான மருந்து கடைகளில் காணப்படுவதுடன் அவை மிஸ்வாக் ஐ கொண்டு செல்ல பயன்படுத்தப்படலம் .




</doc>
<doc id="301521" url="https://ta.wikipedia.org/wiki?curid=301521" title="அயேகிய எண்குறிகள்">
அயேகிய எண்குறிகள்

அயேகிய எண்குறிகள் "(Aegean numbers)" என்பவை மினோவிய, மைசீனேய நாகரிகங்களில் விளங்கிய எண்குறி முறைமையாகும். இவை நேரியல் A, நேரியல் B எழுத்துகள்வழி நிறுவப்பட்டுள்ளன. இவை சிப்ரோ-மினோவிய எழுத்துகளிலும் நிலவுகின்றன. குறிப்பாக, என்கோம் இடத்தின் பெரிய இலச்சினையில் ஒரே குறியாக "100" மதிப்புள்ள எண் காணப்பட்டுள்ளது. 

அயேகிய எண்குறிகள் ஒருங்குறியில் உள்ளன.



</doc>
<doc id="301524" url="https://ta.wikipedia.org/wiki?curid=301524" title="முக்த்சர் சாகிப் மாவட்டம்">
முக்த்சர் சாகிப் மாவட்டம்

முக்த்சர் சாகிப் மாவட்டம் (Muktsar Sahib district) 
வடமேற்கு இந்தியாவின் பஞ்சாப் மாநிலத்தின் 22 மாவட்டங்களில் ஒன்றாகும். இம்மாவட்டத் தலைமையிட நகரம் ஸ்ரீ முக்த்சர் சாகிப் ஆகும். 
இம்மாவட்டத்தின் தலைமையிடமான முக்த்சர் நகரத்தில் சீக்கியர்களின் பத்தாவது குருவான குருகோவிந்த சிங்கின் சீக்கிய கல்சா படைகளுக்கும், மொகலாயப் பேரரசன் அவுரங்கசீப் படைகளுக்கும் 1705-இல் பெரும் போர் நடைபெற்றது. இப்போரை முக்த்சர் போர் என வராலாற்றில் குறிபிடப்படுகிறது. 

முக்த்சர் மாவட்டத்தின் தெற்கில் அரியானா மாநிலம்; வடக்கில் பரித்கோட் மாவட்டம், மேற்கில் பெரோஸ்பூர் மாவட்டம், கிழக்கில் பதிண்டா மாவட்டம் எல்லைகளாக உள்ளது.

இம்மாவட்டம் முக்த்சர், மாலௌட், கித்தர்பாகா என மூன்று வருவாய் வட்டங்களையும், முக்த்சர், மாலௌட், லம்பி மற்றும் கோட் பாய் என நான்கு ஊராட்சி ஒன்றியங்களையும்; 234 கிராமங்களையும் கொண்டுள்ளது. 

முக்த்சர் மாவட்டத்தில் முக்த்சர், மாலௌட், கித்தர்பாகா மற்றும் லம்பி என மூன்று சட்டமன்றத் தொகுதிகள் உள்ளது.
2011 ஆம் ஆண்டு இந்திய மக்கள் தொகை கணக்கெடுப்பின் படி இம்மாவட்டத்தின் மொத்த மக்கள் தொகை 901,896 ஆக உள்ளது. கிராமப்புறங்களில் 72.04% மக்களும்; நகரப்புறங்களில் மக்களும் 27.96% வாழ்கின்றனர். கடந்த பத்தாண்டுகளில் (2001-2011) மக்கள் தொகை வளர்ச்சி விகிதம் 16.00% ஆக உயர்ந்துள்ளது. மக்கள் தொகையில் 475,622 ஆண்களும் மற்றும் 426,274 பெண்களும் உள்ளனர். ஆயிரம் ஆண்களுக்கு 896 பெண்கள் என்ற விகிதத்தில் பாலின விகிதம் உள்ளது. 2,593 சதுர கிலோ மீட்டர் பரப்பளவு கொண்ட இம்மாவட்டத்தின் மக்கள் தொகை அடர்த்தி ஒரு சதுர கிலோ மீட்டர் பரப்பளவில் 348 மக்கள் வீதம் வாழ்கின்றனர். இம்மாவட்டத்தின் சராசரி படிப்பறிவு 65.81% ஆகவும், ஆண்களின் படிப்பறிவு 71.76% ஆகவும், பெண்களின் படிப்பறிவு 59.24% ஆகவும் உள்ளது. ஆறு வயதிற்குட்பட்ட குழந்தைகளின் எண்ணிக்கை 104,419 ஆக உள்ளது. 
இம்மாவட்டத்தில் சீக்கிய சமய மக்கள் தொகை 638,625 (70.81 %) ஆகவும், இந்து சமயத்தவரின் மக்கள் தொகை 254,920 (28.26 %) ஆகவும், இசுலாமிய சமய மக்கள் தொகை 4,333 (0.48 %) ஆகவும், கிறித்தவ, பௌத்த, சமண சமய மக்கள் தொகை மிகக் குறைவாக உள்ளது.

பஞ்சாப் மாநிலத்தின் ஆட்சி மொழியான பஞ்சாபி மொழியுடன், இந்தி, உருது மற்றும் வட்டார மொழிகளும் இம்மாவட்டத்தில் பேசப்படுகிறது.



</doc>
