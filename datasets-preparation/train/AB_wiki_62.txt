<doc id="89322" url="https://ta.wikipedia.org/wiki?curid=89322" title="துப்பறிவுப் புனைவு">
துப்பறிவுப் புனைவு

துப்பறியும் புனைவு அல்லது துப்பறிவுப் புனைவு ("Detective Fiction") ஒரு வித இலக்கியப் பாணி. இது குற்றப்புனைவு பாணியின் உட்பிரிவு. துப்பறிவாளர்(கள்) குற்றத்தை ஆராய்ந்து குற்றவாளியைக் கண்டுபிடித்து மர்மத்தை விளக்கும் கதைக்கருவைக் கொண்டுள்ள படைப்புகள் துப்பறிவுப் புனைவு என்று வழங்கப்படுகின்றன.

விவிலியத்தின் பழைய ஏற்பாட்டில் இடம் பெற்றுள்ள “சூசன்னாவும் மூத்தோர்களும்” ("Susanna and the Elders") என்னும் கதையை துப்பறிவுப் புனைவுக்கு காலத்தால் மிக முந்தைய எடுத்தக்காட்டாக சில அறிஞர்கள் கருதுகிறார்கள். பண்டைய கிரேக்கத்தின் நாடகவியலாளர் சோஃபகிள்ஸ் எழுதிய "இடீஃபஸ் ரெக்ஸ்" என்னும் நாடகத்திலும், துப்பறிவுப் புனைவு எனக் கருதத்தக்க சில கூறுகள் இடம் பெற்றுள்ளன. இவை தவிர அரபு மொழி இலக்கியமான ஆயிரத்தொரு இரவுகள், சீன இலக்கியங்கள் ஆகியவற்றிலும் சில பகுதிகள் துப்பறிவுப் புனைவுக்கான வரையறைக்கு ஒத்துப்போகின்றன. மேற்கத்திய / ஐரோப்பிய இலக்கியத்தில் வோல்ட்டயர் 1748ல் எழுதிய "சாடிக்" ("Zadig") என்ற கதை மிக முந்தைய துப்பறியும் கதையாகக் கருதப்படுகிறது. 1819ல் "தி மர்டர்ஸ் இன் தி ரூ மார்க்" என்ற கதையை வெளியிட்ட எட்கர் ஆலன் போ தான் ஆங்கில வாசகர் உலகுக்கு துப்பறியும் கதைகளை அறிமுகப்படுத்தினார். போ உருவாக்கிய சி. அகஸ்டே டியூபின் பாத்திரம் தான் உலகின் முதல் புகழ்பெற்ற (புனைவு) துப்பறியும் நிபுணர். போவைப் பின்பற்றி எமீல் கபோரியூ பிரெஞ்சு மொழியிலும், வில்கி காலின்ஸ் ஆங்கிலத்திலும் 19ம் நூற்றாண்டில் பல துப்பறிவுப் புனைவு படைப்புகளை உருவாக்கினர். 

1887ல் உலகின் மிகப்புகழ் பெற்ற துப்பறியும் நிபுணர் பாத்திரமான ஷெர்லாக் ஹோம்ஸ், ஆர்தர் கொனன் டொயிலால் உருவாக்கப்பட்டார். 19ம் நூற்றாண்டின் இறுதியிலும், 20ம் நூற்றாண்டின் ஆரம்பத்திலும், ஷெர்லாக் ஹோம்ஸ் கதைகளுக்கு கிடைத்த பெரு வெற்றியைத் தொடர்ந்து துப்பறியும் கதைகள் எண்ணிக்கையில் பெருகின. 1920களும் 30களும் துப்பறிவுப் புனைவின் பொற்காலம் என்று அறியப்படுகின்றன. அகதா கிறிஸ்டி, ரேமாண்ட் சாண்ட்லர், டாஷியல் ஹாம்மட், ஏர்ல் ஸ்டான்லி கார்டனர் போன்ற துப்பறிவு புனைவுலகின் பெரும்புள்ளிகள் இக்காலகட்டத்தில் தான் எழுதத்தொடங்கினர். காகிதக்கூழ் இதழ்களின் மூலம் இப்புனைவுகள் விரிந்த வாசகர் வட்டத்தைச் சென்றடைந்தன. இக்காலகட்டத்தில் துப்பறியும் கதைகள் திரைப்படத்துறையிலும் நுழைந்து துப்பறியும் திரைப்படங்கள் எடுப்பது பிரபலமானது. இக்காலகட்டம் முதல் இன்று வரை துப்பறிவுப்புனைவுகளுக்கு வாசகர்களிடமும், பார்வையாளர்களிடமும் உள்ள வரவேற்பு குறையவில்லை. உலகெங்கும் நூற்றுக்கணக்கான மொழிகளில் எண்ணற்ற புதினங்கள், சிறுகதைகள், படக்கதைகள், தொலைக்காட்சித் தொடர்கள், நிகழ்பட ஆட்டங்கள் என பல ரகங்களில் துப்பறிவுப் படைப்புகள் வெளியாகி வருகின்றன.

தமிழில் 20ம் நூற்றாண்டின் ஆரம்பத்தில் துப்பறியும் கதைகள் வெளியாகத் தொடங்கின. வடுவூர் துரைசாமி ஐயங்கார், வை. மு. கோதைநாயகி அம்மாள், தேவன் ஆகியோர் இருபதாம் நூற்றாண்டின் முதற்பகுதியில் துப்பறியும் புதினங்களை எழுதிய குறிப்பிடத்தக்க எழுத்தாளர்கள். தமிழ்த் திரைப்படங்கள் பிரபலமடைந்த பின்னர், துப்பறியும் காவல் துறை அதிகாரி பாத்திரம் பல படங்களில் பயன்படுத்தப்பட்டது.

20ம் நூற்றாண்டின் பிற்பகுதியில் வெகுஜன இதழ்களில் தொடர்களாகவும், ”பாக்கட் நாவல்” எனப்படும் புனைவு வடிவத்திலும் துப்பறியும் கதைகள் தமிழ் வாசகர்களிடயே பிரபலமடைந்தன. ராஜேஷ் குமார், சுஜாதா, சுபா, பட்டுக்கோட்டை பிரபாகர் போன்றோர் இக்காலத்திய துப்பறிவுப்புனைவு எழுத்தாளர்களுள் குறிப்பிடத்தக்கவர்கள்.


</doc>
<doc id="89327" url="https://ta.wikipedia.org/wiki?curid=89327" title="தியான்கே-1">
தியான்கே-1

தியான்கே-I அல்லது தியான்கே-1 (எளிமைப்படுத்தப்பட்ட சீனம் : 天河一号; பாரம்பரிய சீனம்: 天河一號; ஆங்கில ஒலிக்குறிப்பு: Tiān​hé yī​hào; பொருள்: "பால்வழியிலேயே முதலிடம்") என்பது சீனத்தின் டியான்ச்சினிலுள்ள தேசிய மீத்திறன்கணினி மையத்திலுள்ள ஒரு மீத்திறன்கணினி ஆகும். இது அமெரிக்காவிற்கு வெளியிலுள்ள ஒரு சில பெடாஃப்ளாப் நிலை மீத்திறன்கணிகளுள் ஒன்றாகும்.அக்டோபர் 2010 நிலவரப்படி அவ்வியந்திரத்தின் மேம்படுத்தப்பட்ட பதிப்பான தியான்கே-1ஏ உலகிலேயே மிக வேகமான மீத்திறன்கணினியாக உள்ளது. இது 2.5 x 5 = 10 மிதப்புப் புள்ளிச் செயல்பாடு கொண்டது. தியான்கே-1 ஆனது மிகப்பெரிய அளவிலான அறிவியல் கணிப்பீடுகளைச் செய்யப் பயன்படுத்தப்பட்டது.
இது லினக்சு இயக்க அமைப்பைக் கொண்டது.

உனான், சாங்க்சாவிலுள்ள பாதுகாப்புத் தொழில்நுட்பத்திற்கான சீனத் தேசிய பல்கலைக் கழகம் ஆனது தியான்கே-1-ஐ உருவாக்கியது. இது உலகிற்கு 2009 அக்டோபர் 29 அன்று தெரிவிக்கப்பட்டது. அவ்வாண்டில் நவம்பர் 16இல் போர்ட்லேண்ட், ஓரிகானில் நடைபெற்ற மீத்திறன்கணிப்பு மாநாட்டில் வெளியிடப்பட்ட "முதல் 500" பட்டியலில் இவ்வியந்திரம் ஐந்தாம் இடம் பிடித்தது. தியான்கே ஆனது "முதல் 500"-க்கான சோதனையில் 563 டெராஃப்ளாப்பில் இயங்கியது. மேலும், அது உச்ச அளவாக 1.2 பெடாஃப்ளாப்பையும் எட்டியது. அப்போது அவ்வியந்திரம் 46% பயனுறுதிறனைக் கொண்டிருந்தது.

தியான்கே-1 ஆனது 4,096 இன்டெல் சியான் E5540 நுண்செயலிகளாலும் 1,024 இன்டெல் சியான் E5450 நுண்செயலிகளாலும் உருவாக்கப்பட்டுள்ளது. மேலும் இதில் 5,120 மேம்பட்ட நுண் கருவிகளாலான வரைகலை செயலாக்க அலகுகளும் உள்ளன. இவை 2,560 இரட்டை வரைகலை செயலாக்க அலகுகளான ATI Radeon HD 4870 X2 வரைகலை அட்டைகளால் ஆனவை. டியான்ஏ-1 மேம்படுத்தப்பட்ட பின் (அதாவது தியான்கே-1A) 14,336 சியான் X5670 நுண்செயலிகளையும் 7,168 பொதுத் தேவை வரைகலை செயலாக்க அலகுகளான விடியா டெஸ்லா M2050 -ஐயும் கொண்டிருந்தது. இது மட்டுமன்றி பலபடித்தான செயலிகளான NUDT FT1000 -ஐ 2048 என்ற எண்ணிக்கையிலும் கொண்டிருந்தது.

தியான்கே-1A ஆனது லினக்சு கருனியைக் கொண்ட செங்கொடி லினக்சில் (Red Flag Linux) இயங்குகிறது. தியான்கே-1A ஆனது டியான்ச்சினிலுள்ள தேசிய மீத்திறன்கணினி மையத்தில் நிறுவப்பட்டுள்ளது. இது வானூர்திப் பயணப் பாவனையாக்கத்திற்கும் பெட்ரோலியப் பொருள் தேடுதல் தொடர்பான கணக்கீடுகளைச் செய்வதற்கும் பயன்படுத்தப்பட்டு வருகிறது.



</doc>
<doc id="89330" url="https://ta.wikipedia.org/wiki?curid=89330" title="செங்கோட்டை கங்காதரன் கிட்டப்பா">
செங்கோட்டை கங்காதரன் கிட்டப்பா

எஸ். ஜி. கிட்டப்பா ("S. G. Kittappa") என்று அழைக்கப்பட்ட செங்கோட்டை கங்காதரன் கிட்டப்பா (ஆகத்து 25, 1906 – டிசம்பர் 2, 1933) திரைப்படக் காலத்துக்கு முன்பே 1920களில் பிரபலமாயிருந்த ஒரு செவ்வியல் பாடகர் மற்றும் நாடகக் கலைஞர். இவர் திரைப்பட நடிகையும் பாடகியுமான கே. பி. சுந்தராம்பாளின் கணவர்.

கிட்டப்பா செங்கோட்டையில் பிறந்தவர். இயற்பெயர் இராமகிருஷ்ணன். அப்பொழுது செங்கோட்டை திருவிதாங்கூர் சமஸ்தானத்தின் கீழ் இருந்தது. இவரது தந்தையின் பெயர் கங்காதர அய்யர். தாயார் மீனாட்சி அம்மாள். இவருடன் பிறந்தோர் சுப்புலட்சுமி, சிவகாமி, அப்பாத்துரை, சுப்பையா, செல்லப்பா, சங்கரன், காசி, பிச்சம்மாள், நாராயணன் ஆகியோர். வீட்டிலுள்ளோர் செல்லமாக அழைத்த பெயர் கிட்டன். அதுவே கிட்டப்பா என்ற பெயராக நிலைத்து விட்டது. 
குடும்பத்தின் வறுமையினால் இவருக்கு முறையான கல்வி கிடைக்கவில்லை. ஆனால் சங்கரதாஸ் சுவாமிகள் ஆதரவால் இசையிலும் நாடகக்கலையிலும் நல்ல தேர்ச்சி பெறமுடிந்தது. மிகச் சிறிய வயதிலேயே நாடகங்களில் நடித்து நல்ல பெயர் எடுத்தார். இவர் 5-ஆம் வயதில் முதன்முதல் மேடையேறினார். தனது 8-ஆவது வயதில் சிலோனில் நடைபெற்ற நாடகங்களில் நடித்தார். அங்கிருந்த இந்திய வர்த்தக அமைப்பு இவரது கலைத்திறமையைப் பாராட்டித் தங்கப் பதக்கமும் சான்றிதழும் வழங்கிப் பெருமைப் படுத்தியது. பாடகியாக வளர்ந்து கொண்டிருந்த கே. பி. சுந்தராம்பாளுக்கும் இவருக்கும் 1927ல் திருமணம் நடந்தது. இவர்கள் திருமணம் காதல் திருமணமாகும். திருமணத்துக்குப் பின் இருவரும் சேர்ந்து நடித்த பல நாடகங்கள் அமோகவெற்றி பெற்றன. ஓயாத உழைப்பே இவரது உடல் நலத்துக்குக் கேடாக அமைந்தது. திருவாரூரில் நடித்துக் கொண்டிருக்கும்போது மேடையிலேயே மயங்கி விழுந்து இவரது உயிர் பிரிந்தது. 1933ல் இவர் இறந்தபோது இவருக்கு வயது 28தான்.

செ.க.கிட்டப்பா பாடிய பல்வேறு பாடல்களில் புகழ்பெற்ற பாடல்கள் சில பின்வருமாறு:




</doc>
<doc id="89337" url="https://ta.wikipedia.org/wiki?curid=89337" title="அ">
அ

அ () தமிழ் மொழியின் எழுத்துகளில் ஒன்று. தமிழ் நெடுங்கணக்கில் முதலாவதாக வைக்கப்பட்டுள்ள எழுத்தும் இதுவே. இது மொழியின் ஓர் ஒலியையும், அவ்வொலியைக் குறிக்கும் வரிவடிவத்தையும் குறிக்கக்கூடும். இவ்வெழுத்தை "அகரம்" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை "ஆனா" என்பது வழக்கம்.
தமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் அ உயிரெழுத்து வகையைச் சேர்ந்தது. ஒலிக்கும் கால அளவின் அடிப்படையில் இது குற்றெழுத்து அல்லது குறில் எனப்படுகின்றது. குற்றெழுத்துகள் ஒரு மாத்திரை அளவே ஒலிக்கும் தன்மை வாய்ந்தன. இதனால் இவ்வெழுத்தும் ஒரு மாத்திரை அளவுடனேயே ஒலிக்கும் 

தமிழில் உள்ள சுட்டெழுத்துகள் மூன்றில் இதுவும் ஒன்று. இது சேய்மைச் சுட்டைக் குறிக்கப் பயன்படுகின்றது. எடுத்துக்காட்டாக அவன், அது, அங்கே போன்ற சேய்மைச் சுட்டுச் சொற்களில் அ முதல் எழுத்தாக நிற்பதைக் காணலாம். இந்த எடுத்துக் காட்டுக்களில் அ சொல்லின் உள்ளேயே வருவதால் அது அகச் சுட்டு எனப்படுகின்றது. அதாவது சொல்லில் உள்ள 'அ' எழுத்தை நீக்கினால் அச்சொல் பொருள் தராது) அ புறச் சுட்டாகவும் வருவதுண்டு. அவ்வாறு வரும்போது அது சொல்லுக்குப் புறத்தே நிற்கும்.. அப்பெண் (அ + பெண்), அம்மனிதன் (அ + மனிதன்) போன்ற சொற்கள் இதற்கு எடுத்துக்காட்டுகள்.

எழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் உயிரெழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. 


முறை என்பது எழுத்துக்களின் ஒழுங்கு. தமிழ் நெடுங்கணக்கில் அ முதல் எழுத்தாக வைக்கப்பட்டுள்ளது என்று முன்னரே கூறப்பட்டது. அகரம் தானும் இயங்கித் தனி மெய்களையும் இயங்கவைக்கும் சிறப்பால் முதலில் வைக்கப்பட்டது என்று தொல்காப்பிய உரையில் இளம்பூரணர் கூறுகிறார். உயிரெழுத்துகள் எல்லாமே தாமும் தனித்தியங்கி, மெய்களையும் இயங்கவைப்பதால் உயிர்கள் அனைத்தும் மெய்களுக்கு முன் வைக்கப்பட்டன என்றும், உயிர்களுள்ளும் அ. ஆ என்பன பிற உறுப்புக்களின் முயற்சியின்றிப் பிற உயிர்களிலும் குறைந்த முயற்சியுடன் அங்காந்து கூறுவதனால் மட்டும் உருவாவதால் அவை முன் வைக்கப்பட்டன என்றும், ஆ, அ வின் விகாரமே என்பதால் அ முதலில் வைக்கப்பட்டது என்பதும் நன்னூல் விருத்தியுரையில் தரப்படும் விளக்கம் ஆகும்.

அ வுடன் மெய்யெழுத்துகள் சேர்ந்து அகர உயிர்மெய்யெழுத்துகள் உருவாகின்றன. இதனை அகர வரிசை எழுத்துகள் என்பர். மெய்யெழுத்துகள் முதலெழுத்துக்களாக இருப்பினும் வரிவடிவங்களில் எழுதும்போது மூல வரிவடிவங்கள் அகரத்தோடு கூடிய மெய்யெழுத்துக்களையே குறிக்கின்றன. தனி மெய்களை எழுதும்போது அவற்றுக்கு மேல் ஒரு புள்ளியிட்டுக் காட்டப்படுகின்றது. 

18 மெய்யெழுத்துக்களோடும் அகரம் சேரும்போது உருவாகும் உயிர்மெய் எழுத்துக்களையும் அவற்றின் பெயர்களையும் கீழேயுள்ள அட்டவணை காட்டுகின்றது.

தனி அ சொற்களில் முதல் எழுத்தாக வரும். க், த், ந், ப், ம், வ் ஆகிய மெய்யெழுத்துக்களுடன் சேர்ந்தும் அ சொற்களுக்கு முதலாக வரும் என்கிறது தொல்காப்பியம். இதிலிருந்து தொல்காப்பியத்தின்படி ங, ச, ஞ, ட, ண, ய, ர, ல, ழ, ள ற, ந ஆகிய எழுத்துகள் சொற்களுக்கு முதலாக வரா என்பது தெளிவு. ஆனால் நன்னூல், க, ஞ, ச, ங, த, ந, ப, ம, வ, ய ஆகிய 10 அகர உயிர்மெய்களும் சொல்லுக்கு முதலில் வரும் என்கிறது. இதன்படி தொல்காப்பியத்தில் சொல்லப்படாத ங, ஞ, ச, ய என்னும் நான்கு எழுத்துக்களும் கூட சொற்களுக்கு முதலாக வரும் என்கிறது நன்னூல். 

அகரம் தனித்து நின்று சொல்லுக்கு இறுதியாக வருவதில்லை. ஆனால் எல்லா மெய்களோடும் சேர்ந்து அகரம் சொல்லுக்கு இறுதியில் வரும். எடுத்துக்காட்டாக: பல,சில என்பன. உயிரளபடைகளில் சொல்லுக்கு இறுதியில் அ இட்டு எழுதுவது வழக்கு ஆயினும், அது நெட்டுயிர்களின் மாத்திரை மிகுந்து ஒலிப்பதைக் காட்டுவதற்கான ஒரு குறியீடாக எழுதப்படுகிறதே அன்றி அது தனி அகரமாக நிற்பதில்லை. 
அகரம் தனியே சொற்களுக்கு இடையிலும் வருவதில்லை. பிற மெய்களுடன் கூடியே வரும்.

தொல்காப்பியம் எல்லா உயிர்களும் தொண்டையில்(மிடறு) இருந்து பிறக்கும் வளியின் மூலம் உருவாகிறது என்றும், அ வெறுமனே வாயைத் திறக்கும் முயற்சியால் உருவாகும் என்றும் கூறுகிறது. இது இன்றைய மொழியியலாளர்களில் கருத்தோடு ஒத்துப் போகிறது. தற்கால மொழியியலின் அடிப்படையில், தொண்டையின் ஊடாக வரும் காற்று, நாக்கு கீழே படிந்திருக்க வாயில் தடையின்றி, வெளியேறும்போது உருவாவதே அகரம் ஆகும்

தமிழில் அகர ஒலியைக் குறிக்கும் வரிவடிவம் ஒன்றுபோலவே இருந்ததில்லை. ஏறத்தாழ கிமு மூன்றாம் நூற்றாண்டில் இருந்து பல்வேறு காலகட்டங்களிலும் தமிழில் அகரத்தைக் குறிக்கப் பயன்பட்ட வரிவடிவங்கள் பற்றிய தகவல்கள் கிடைத்துள்ளன. சில காலங்களில் வெவ்வேறு இடங்களில் வெவ்வேறு வரிவடிவங்கள் பயன்பட்டதற்கான சான்றுகளும் உண்டு. கிமு மூன்றாம் நூற்றாண்டுக்குப் பின்னர் தமிழை எழுதுவதற்கு தமிழ்ப் பிராமி, வட்டெழுத்து, தமிழ் எழுத்து ஆகிய எழுத்துகள் பயன்பட்டுள்ளன.
தமிழ் மொழி எழுத்துக்களும், தமிழ் வழங்கும் பகுதிகளுக்கு அண்மையில் வழங்கும் பிற மொழிகளின் எழுத்துக்களுக்கும் இடையே அவற்றின் தோற்றம், வளர்ச்சி, தொடர்பில் ஒற்றுமைகள் உள்ளன. தென்னாசியாவிலும், தென்கிழக்காசியாவிலும் காணப்படும் பல மொழிகளின் எழுத்து முறைகள் ஒரு பொது மூலத்தில் இருந்து தோன்றியவை என்ற கருத்து உண்டு. தென்னிந்தியாவில் உருவான கிரந்த எழுத்துக்களுக்கும், தமிழ் எழுத்துக்களுக்கும் இடையிலான தொடர்புகள், வட இந்தியாவில் தோன்றியதாகக் கருதப்படும் பிராமி எழுத்துக்களுக்கும் தமிழ் எழுத்துக்களுக்கும் இடையிலான தொடர்புகள் என்பன பரவலாக ஆய்வுக்கு உட்பட்டுவரும் விடயங்கள். அகரம் பல்வேறு மொழிகளிலும் பொதுவாக உள்ள ஒரு ஒலி. தென்னிந்திய மொழிகளிலும் சில அயல் மொழிகளிலும் அகரத்தின் வரிவடிவம் உள்ளது என்பதைக் கீழுள்ள படம் காட்டுகிறது.
கண்பார்வையற்றோர் படிப்பதற்கு உதவும் பிரெய்லி முறைப்படி தமிழ் எழுத்துக்களை எழுதுவதற்கும் முறைகள் வகுக்கப்பட்டுள்ளன. இந்திய மொழிகளுக்கென உருவாக்கப்பட்டுள்ள "பாரதி பிரெய்லி" தமிழ் எழுத்துக்களையும் உள்ளடக்கியுள்ளது. ஆறுபுள்ளி முறையைப் பின்பற்றி அமைக்கப்பட்டுள்ள இம்முறையில் ஒரு எழுத்துக்கான இடம் ஒரு வரிசையில் இரண்டு வீதம் மூன்று வரிசையில் ஆறு புள்ளிகளுக்கான இடங்கள் உள்ளன. இதில் முதல் வரிசையில் இடது பக்கப் புள்ளி மட்டும் புடைத்து இருப்பின் அது அ வைக் குறிக்கும். இதை கீழே உள்ள படம் காட்டுகிறது.




</doc>
<doc id="89340" url="https://ta.wikipedia.org/wiki?curid=89340" title="கருவூர்க் கலிங்கத்தார்">
கருவூர்க் கலிங்கத்தார்

கருவூர்க் கலிங்கத்தார் சங்ககாலப் புலவர்களில் ஒருவர். அவரது பாடல் ஒன்றே ஒன்று உள்ளது. அது அகநானூறு 183 (பாலைத் திணை)

கலிங்கம் என்னும் சொல் ஆடையைக் குறிக்கும். எனவே இவர் துணி வாணிகம் செய்தவர் எனக் கொள்ளலாம். இவரது இயற்பெயர் தெரியவில்லை. 
தலைமகன் கூறிச் சென்ற பருவம் வந்துவிட்டது. தலைவன் திரும்பவில்லை. வாக்குத் தவறமாட்டார் என்றாயே, அவர் வரவில்லையே என்று தலைவி தோழியைக் கேட்பதாக இந்தப் பாடல் அமைந்துள்ளது.
யானைகள் கூட்டம் கூட்டமாக மேய்வது போல மழை மேகங்கள் வானத்தில் மேய்கின்றனவாம்.


</doc>
<doc id="89342" url="https://ta.wikipedia.org/wiki?curid=89342" title="கருவூர் கிழார்">
கருவூர் கிழார்

கருவூர் கிழார் சங்ககாலப் புலவர்களில் ஒருவர். அவரது பாடல் ஒன்றே ஒன்று உள்ளது. அது குறுந்தொகை 170.
பலரும் கூறுக அஃது அறியாதோரே
அருவி தந்த நாட்குரல் எருவை
கயம் நாடு யானைக் கவளம் மாந்தும்
மலை கெழு நாடன் கேண்மை
தலைபோகாமை நற்கு அறிந்தனன் யானே.

திருமணக் காலம் நீட்டிப்பதைத் தலைவி தாங்கமாட்டாள் என்று கவலைப்பட்ட தோழிக்குத் தலைவி சொல்வதாக இந்தப் பாடல் அமைந்துள்ளது.

ஆறு எருவைப் பூவை அடித்துச் செல்வது போல என் காமம் என்னை அடித்துச் சென்றாலும் அவன் என்னைத் துய்ப்பான் என நம்புகிறாள் தலைவி.

எருவை என்னும் நீர்வாழ் செடியை யானை விரும்பி உண்ணும் எனத் தெரிகிறது. அதன் பூ நீண்ட குச்சியில் கொத்தாகப் பூத்திருக்கும் எனவும் தெரிகிறது.


</doc>
<doc id="89343" url="https://ta.wikipedia.org/wiki?curid=89343" title="கருவூர்க் கோசனார்">
கருவூர்க் கோசனார்

கருவூர்க் கோசனார் சங்ககாலப் புலவர்களில் ஒருவர். அவரது பாடல் ஒன்றே ஒன்று உள்ளது. அது நற்றிணை 214.
பிரிந்து சென்றவர் வரவில்லை. என் தோள் வளையல் நழுவுகிறது. அதைப் பார்த்துச் சிரிப்பது போல வானம் மின்னுகிறது. சிரித்துக்கொண்டு ஆரவாரம் செய்வது போல இடித்து முழங்குகிறது. இது அவர் திரும்பி வந்து உனக்கு அலரிப் பூ சூட்டுவேன் என்று சொன்ன பருவ காலம். ஆனால் அவர் இன்னும் வரவில்லை. - இப்படித் தலைவி தோழியிடம் சொல்லிக் கவலை கொள்கிறாள்.
'இசையும் இன்பமும் ஈதலும் மூன்றும்
அசையுநர் இருந்தோர்க்கு அரும் புணர்வு இன்ம் என
வினை வயின் பிரிந்த வேறுபடு கொள்கை'
பொருள் தேடுவதன் நோக்கம் மூன்று.
சோம்பேறியாய் இருப்பவர்களுக்குப் பொருள் சேராது.


</doc>
<doc id="89348" url="https://ta.wikipedia.org/wiki?curid=89348" title="கருவூர்ச் சேரமான் சாத்தன்">
கருவூர்ச் சேரமான் சாத்தன்

கருவூர்ச் சேரமான் சாத்தன் சங்ககாலப் புலவர்களில் ஒருவர். இவர் கருவூரில் இருந்துகொண்டு அரசாண்ட சேர அரசன் என்பதை இவரது பெயரால் உணரமுடிகிறது. இவர் அரசராகவும் புலவராகவும் விளங்கியவர். இவரது பாடல் ஒன்றே ஒன்று உள்ளது. அது குறுந்தொகை 258. (குறிஞ்சித் திணை)

தலைவன் தலைவிக்காக வெளியில் காத்திருக்கிறான். தோழி தலைவியிடம் கேட்கிறாள்.

அவர் வந்திருக்கிறார். நீ என்ன செய்யப் போகிறாய்? போய்வருகிறீர்களா என்று அவரை அனுப்பிவைக்கவும் முடியவில்லை. 
இவளை அடையாமல் போனால் திரும்ப வருவீர்களா என்று கேட்கவும் முடியவில்லை. இடி முழங்கும் நள்ளிரவில் அரும்பாடு பட்டு வந்திருக்கிறார். நான் என்ன செய்யட்டும்?


</doc>
<doc id="89349" url="https://ta.wikipedia.org/wiki?curid=89349" title="கருவூர் நன்மார்பனார்">
கருவூர் நன்மார்பனார்

கருவூர் நன்மார்பனார் சங்ககாலப் புலவர்களில் ஒருவர். எட்டுத்தொகை நூல்களுள் ஒன்றான அகநானூற்றில் இவரது பாடல் ஒன்று உள்ளது. (பாலைத் திணை)யில் அமைந்த இப்பாடல் 277ஆம் வரிசையில் உள்ளது.

முருக்கம் பூ பூத்திருக்கும் வேனில் காலம் வந்துவிட்டது. பொருள் ‌தேடிச் சென்ற தலைவன் தன்னைத் தேடி இன்னும் வரவில்லையே என்று தலைவி தோழியிடம் அங்கலாய்க்கிறாள்.



</doc>
<doc id="89350" url="https://ta.wikipedia.org/wiki?curid=89350" title="சைரஸ் அணு உலை">
சைரஸ் அணு உலை

சைரஸ் ("CIRUS") என்பது மும்பையில், ட்றோம்பே என அறியப்படும் இடத்தில் உள்ள பாபா அணு ஆராய்ச்சி மையம்|பாபா அணு ஆராய்ச்சி மையத்தில் செயல்படும் ஒரு அணு உலையைக் குறிப்பதாகும். பாபா அணு ஆராய்ச்சி மையத்தில் ஆக்க பூர்வமான ஆராய்ச்சிகள் புரியும் நோக்குடன் கனடா நாட்டில் இருந்து 1954 ஆம் ஆண்டில் பெற்றதாகும்.40 மெகா வாட் திறன் கொண்ட இந்த அணு உலை, யுரேனியம் தனிம எரிபொருளை பயன்படுத்துகிறது. இது ஐதரசன் தனிமத்தின் ஓரிடத் தனிமம் ஆன துத்தேரியம் கலந்த ஒரு கனநீர் அணு உலை ஆகும், இந்த உலையை செயல்படுத்த தேவைப்படும் கனநீர் அமெரிக்காவிடம் இருந்து வரவழைக்கப் படுகிறது. கனநீர் எரிபொருள் எரியும் செயல்முறை வேகத்தை கட்டுப்படுத்தும் தணிப்பியாக இங்கு பயன்படுகிறது, அணு உலையின் செயல் முறையில் மிகவும் முக்கியமான பங்கு வகிக்கிறது. முதன் முதலாக இந்த உலை 1960 ஆம் ஆண்டு ஜூலை மாதத்தில் செயல்பாட்டில் வந்தது. 

இந்த ஆராய்ச்சியில் கனடா, இந்தியா மற்றும் அமெரிக்க நாடுகள் பங்கேற்றதால் CIRUS என இந்த அணு உலைக்கு பெயர் சூட்டினார்கள்.(C கனடாவையும், I இந்தியாவையும், நடுவில் இருக்கும் எழுத்தான R ஆராய்ச்சி (ரிசேர்ச்) என்ற பதத்தையும், US அமெரிக்காவையும் குறிப்பதாக அமைந்ததாகும்.) இந்த அணு உலையை பயன்படுத்தி புளுத்தோனியம் என்ற தனிமத்தை இந்தியா தயாரிப்பதில் வெற்றி கண்டது. புளுத்தோனியம் எரிபொருளாக கல்ப்பாக்கத்தில் உள்ள அணு மின் நிலையத்தில் பயன்படுகிறது. 1974 ஆம் ஆண்டில் ஆக்கபூர்வமான வழிகளில் ஆராய்ச்சி மேற்கொள்வதற்காக பொக்ரானில் நடத்திய சோதனைக்கான புளுத்தோனியம் சைரஸ் திட்டத்தின் கீழ் பெற்றதாகும். 1974, 1998 ஆகிய ஆண்டுகளில் இந்தியா நடத்திய சோதனைகள் மூலமாக, அணு ஆலைகளில் பயன்படும் எரிபொருட்களை தயாரிப்பதற்கான தொழில் நுட்பத்தில் இந்தியர்கள் முன்னேற்றம் அடைந்ததையும், பாதுகாப்பான முறையில் அவற்றை பயன்படுத்தும் திறனை பெற்றிருப்பதையும் உலகத்திற்கு உணர்த்தியது.

சைரஸ் அணு உலையை பழுதுபார்ப்பதற்காக 1997 ஆம் ஆண்டில் நிறுத்தி வைத்தார்கள். 2005 ஆம் ஆண்டு முதல் இது மீண்டும் செயல்பாட்டில் உள்ளது. இந்த உலையின் கழிவெப்பத்தை பயன்படுத்தும் வகையில் நீரில் உள்ள உப்பை அகற்றி நீரை தூய்மையாக்கும் எந்திரத்தையும் இத்துடன் இணைத்தார்கள். 

சைரஸ் அணு உலை தொடங்கிய பின் ஐம்பது ஆண்டுகள் (1960 -2010) நிறைவடைந்ததையும், துருவா அணு உலை தொடங்கிய பிறகு இருபத்தி ஐந்து ஆண்டுகள் (1985 -2010) நிறைவடைந்ததையும் நினைவு கூர்ந்து அண்மையில் பாபா அணு ஆராய்ச்சி மையத்தில் ஒரு பாராட்டு விழா நடத்திக் கொண்டாடினார்கள். இந்தியா-அமெரிக்க நாடுகளிடையே குடிமுறைசார் ஒப்பந்தங்கள் கை எழுத்தான பிறகு, ஒப்பந்தத்தில் கூறியபடி சைரஸ் அணு உலையையும், துருவா அணு உலையையும் டிசம்பர் 2010 முடியும்பொழுது செயல்படுத்தாமல் நிறுத்தி வைத்து விடுவார்கள். அதை வைத்துக்கொண்டு இதர ஆராய்ச்சிகளுக்குப் பயன்படுத்துவார்கள். கல்லூரி மாணவர்களும் இந்த உலையை நேரில் பார்த்து பல விடயங்களைக் கற்றுக்கொள்ள ஏற்பாடு செய்யப்படும்.


</doc>
<doc id="89351" url="https://ta.wikipedia.org/wiki?curid=89351" title="தி ஃபாக்ஃசு அண்ட் தி ஃகௌண்ட்">
தி ஃபாக்ஃசு அண்ட் தி ஃகௌண்ட்

தி ஃபாக்ஃசு அண்ட் தி ஃகௌண்ட் (தி ஃபாக்ஸ் அண்ட் தி ஹெளண்ட், "The Fox and the Hound") 1981ம் ஆண்டு வெளியான ஒரு அமெரிக்க அசைபடம் (animated movie). வோல்ட் டிஸ்னி கொம்பனி நிறுவனத்தால் தயாரிக்கப்பட்ட இப்படம் சூலை 10, 1981ல் வெளியானது.



</doc>
<doc id="89352" url="https://ta.wikipedia.org/wiki?curid=89352" title="சார்லாட்ஸ் வெப் 2: வில்பர்ஸ் கிரேட் அட்வென்ச்சர்">
சார்லாட்ஸ் வெப் 2: வில்பர்ஸ் கிரேட் அட்வென்ச்சர்

சார்லாட்ஸ் வெப் 2: வில்பர்ஸ் கிரேட் அட்வென்ச்சர் ("Charlotte's Web 2: Wilbur's Great Adventure") 2003ம் ஆண்டு வெளிவந்த ஒரு ஆங்கில ஆங்கிலத் அசைத் திரைப்படம் (Animation movie) ஆகும். இது சார்லாட்'ஸ் வெப் திரைப்படத்தின் இரண்டாம் பாகம். இப்படம் திரையரங்குகளில் வெளியாகவில்லை. நேரடியாக நிகழ்பட நாடா வடிவிலும், இலக்கமுறைப் பல்திறவாற்றல் வட்டு வடிவிலும் வெளியிடப்பட்டது. பாரமவுண்ட் பிக்சர்ஸ், யுனிவர்சல் பிக்சர்ஸ், நிக்கலோடியான் தொலைக்காட்சி ஆகிய நிறுவனங்கள் கூட்டாக இப்படத்தைத் தயாரித்தன. 


</doc>
<doc id="89353" url="https://ta.wikipedia.org/wiki?curid=89353" title="டம்போ">
டம்போ

டம்போ ("Dumbo") 1941ம் ஆண்டு வெளியான ஒரு அமெரிக்க அசைபடம் (animated movie). வால்ட் டிஸ்னி நிறுவனத்தால் தயாரிக்கப்பட்ட இப்படம் அக்டோபர் 23, 1941ல் வெளியானது.



</doc>
<doc id="89356" url="https://ta.wikipedia.org/wiki?curid=89356" title="ஒளிக்கீற்று">
ஒளிக்கீற்று

ஒளிக்கீற்று என்பது தமிழர் காட்சி தொலைக்காட்சியில் ஒளிபரப்பப்படும் ஒரு நிகழ்ச்சியாகும். இது ஈழத் தமிழர்களின் இசைப் படைப்புக்களை, ஒளிப்படைப்புகளை, கலைஞர்களை இந்த நிகழ்சி அறிமுகப்படுத்துகிறது. இந்த நிகழ்சியின் ஒரு விழுக்காட்டுப் படைப்புகள் ஆங்கிலத்தில் அமைகின்றன.


</doc>
<doc id="89359" url="https://ta.wikipedia.org/wiki?curid=89359" title="இடர்">
இடர்

இடர் ("Risk") என்பது ஒரு செயலை முன்னெடுக்கும் எதிர்பாக்கும் விளைவுகளில் இருந்து மாறுபட்ட விளைவுகளுக்கான வாய்புக்களை சுட்டுவது ஆகும். பொதுவாக பாதகமான விளைவுகள் ஏற்படக் கூடியதற்கான வாய்ப்பு ஆகும். அன்றாட செயற்பாடுகளில் இருந்து, பல்நாட்டுத் திட்டங்கள் வரை இடர் பற்றிய கவனமும், அதை குறைப்பதற்கான மேலாண்மையும் தேவைப்படுகிறது. அதே வேளை இடர்களை சமாளித்து செயற்பாடுகளை முன்னெடுப்பதன் மூலமே பலன்களை எட்ட முடியும் என்பதும் நம்பிக்கையாக இருக்கிறது. 




</doc>
<doc id="89364" url="https://ta.wikipedia.org/wiki?curid=89364" title="கரையைத் தேடும் கட்டுமரங்கள் (நூல்)">
கரையைத் தேடும் கட்டுமரங்கள் (நூல்)

கரையைத் தேடும் கட்டுமரங்கள் கே.எஸ்.பாலச்சந்திரனால் எழுதப்பட்ட புதினம். மான்பாய்ஞ்சவெளி, புங்குடுதீவு, மயிலிட்டி, தொண்டமானாறு, கரவெட்டி ஆகிய யாழ்ப்பாணத்துக் கிராமங்களைக் களமாக கொண்ட கடலோடிகளின் கதை. வானொலி அறிவிப்பாளர் பீ. எச். அப்துல் ஹமீட் முன்னுரை எழுதியிருக்கிறார். வடலி பதிப்பகத்தாரால் சென்னையில் பதிப்பிக்கப்பட்டது. ஓவியர் ரமணி (யாழ்ப்பாணம்) முகப்பு அட்டையை வரைந்திருக்கிறார்.

இந்நூலுக்கு 2009 ஆம் ஆண்டின் அமுதன் அடிகள் இலக்கிய விருது கிடைத்தது.



</doc>
<doc id="89378" url="https://ta.wikipedia.org/wiki?curid=89378" title="கருவூர்ப் பவுத்திரனார்">
கருவூர்ப் பவுத்திரனார்

கருவூர்ப் பவுத்திரனார் சங்ககாலப் புலவர்களில் ஒருவர். அவரது பாடல் ஒன்றே ஒன்று உள்ளது. அது குறுந்தொகை 162.

பாடலால் பெயர் பெற்ற புலவர்களில் இவரும் ஒருவர். (இப்போது தமிழ்நாடு நாமக்கல் மாவட்டத்தில் பவுத்திரம் என்னும் பெயர் கொண்ட ஊர் ஒன்று உள்ளது. அதன் வடபால் ஏரி ஒன்று உள்ளது. அதன் நீரலைநால் அவ்வூரைப் பவுத்திரம் என்றனர்) இந்தப் புலவர் தம் பாடலைக் 'கார் புறந்தந்த நீருடை வியன்புலம்' என்று தொடங்குகிறார். (
பௌவம் = நீரலை. பௌவம் < பவுத்திரம்)

கார் புறந்தந்த நீருடை வியன் புலத்துப்
பல் ஆ புகுதரும் புல் என் மாலை
முல்லை வாழியோ முல்லை நீ நின்
சிறுவெண் முகையின் முறுவல் கொண்டனை
நகுவை போலக் காட்டல்
தகுமோ மற்று இது தமியோர் மாட்டே.

தலைவன் பொருள் தேடப் பிரிந்திருக்கும் காலத்தில் மாலை வேளையில் மலரும் முல்லைப் பூ தன்னைப் பார்த்துச் சிரிப்பதாகத் தலைவி கூறுகிறாள். தன்னைப் பார்த்துச் சிரிப்பது தகுமோ என்றும் வினவுகிறாள்.


</doc>
<doc id="89380" url="https://ta.wikipedia.org/wiki?curid=89380" title="ஒளியின் அலைக்கொள்கை">
ஒளியின் அலைக்கொள்கை

ஒளியின் அலைக்கொள்கை 1660-களில் என்ற ஆங்கிலேய அறிவியலாரால் வெளியிடப்பட்டு பின்னர் 1678-இல் என்ற டச்சு அறிவியலாரால் இப்போது அறியப்படும் அலைக்கொள்கையின் முதல் வடிவத்தில் முன்மொழியப்பட்டது. இக்கொள்கையின்படி, ஒளி அலைகள் ஈதர் என்றொரு கற்பனை ஊடகத்தில் பரவுவதாகக் கொள்ளப்பட்டது. (ஏனெனில், அலைகள் பரவுதலுக்கு ஊடகம் கண்டிப்பாகத் தேவை என்றொரு கருத்து அக்காலத்தில் நிலவியது; ஒளி போன்ற மின்காந்த அலைகள் இதற்கு விதிவிலக்கு என்பது பின்னர் அறியப்பட்டது). 

இக்கேள்விக்கு விடையளிக்கும் வகையில் இரு கொள்கைகள் முன்மொழியப்பட்டன:

பண்டைய கிரேக்கர்கள் ஒளி துகள்களின் வழியாக ஒளிமூலத்திலிருந்து பரவுவதாகக் கற்பனை செய்தனர்; அவை மிகவும் நுண்ணிய துகள்களாக இருப்பதால் கண்ணிற்குத் தெரிவதில்லை என்று கூறினர். ஒளியின் நேர்க்கோட்டுப் பரவுதல், எதிரொளிப்பு, ஒளிவிலகல் ஆகிய நிகழ்வுகளை எளிதில் விளக்கியதன் மூலம் நியூட்டன் ஒளி நுண் துகள் வடிவிலேயே பரவுகின்றது என்று கூறினார். 



</doc>
<doc id="89381" url="https://ta.wikipedia.org/wiki?curid=89381" title="கருவூர்ப் பூதஞ்சாத்தனார்">
கருவூர்ப் பூதஞ்சாத்தனார்

கருவூர்ப் பூதஞ்சாத்தனார் சங்ககாலப் புலவர்களில் ஒருவர். அவரது பாடல் ஒன்றே ஒன்று உள்ளது. அது அகநானூறு பாடல் எண் 50.

தலைவனைப் பிரிந்திருக்கும் தலைவி தன்னால் அன்றில் போலக் குரல் எழுப்ப முடியவில்லையே. ஊர் வெளிப்படையாக அவதூறு பேசுமே என அங்கலாய்த்து வருந்துகிறாள்.

'எல்லி, மனை சேர் பெண்ணை மடிவாய் அன்றில், துணை ஒன்று பிரியினும் துஞ்சா காண்'
அன்றில் நெய்தல் நிலத்துப் பறவை. பனைமரத்தில் இரவு வேளையில் தங்கும். ஆணோ பெண்ணோ தன் துணை ஒன்று எது எதைப் பிரிந்தாலும் இடைவிடாது ஓயாமல் குரல் எழுப்பிக்கொண்டே யிருக்கும்.


</doc>
<doc id="89383" url="https://ta.wikipedia.org/wiki?curid=89383" title="கருவூர்ப் பெருஞ்சதுக்கத்துப் பூத நாதனார்">
கருவூர்ப் பெருஞ்சதுக்கத்துப் பூத நாதனார்

கருவூர்ப் பெருஞ்சதுக்கத்துப் பூத நாதனார் சங்ககாலத்துப் புலவர்களில் ஒருவர். இவரது பாடல் ஒன்றே ஒன்று உள்ளது. அது புறநானூறு பாடல் எண் 219.
'உள்ளாற்றுக் கவலைப் புள்ளி நீழல்
முழூஉ வள்ளுரம் உணக்கும் மள்ள
புலவுதி மாதோ நீயே
பலரால் அத்தை நின் குறி இருந்தோரே'
கோப்பெருஞ்சோழன் வடக்கிருந்தான். 

அவனது நன்முடிவைப் பின்பற்றி நாட்டுமக்களில் பலர் அவருடன் தாமும் வடக்கிருந்து உயிர் துறக்கத் தீர்மானித்து அவன் பக்கத்தில் அமர்ந்து வடக்கிருக்கலாயினர்.

இதனை நேரில் பார்த்த புலவர் கருவூர்ப் பெருஞ்சதுக்ககத்துப் பூத நாதனார் உடன் வடக்கிருப்போரைத் தடுக்கும் பொருட்டாவது நீ மாறுபட்டு நின்று நீ வடக்கிருப்பதைக் கைவிடலாகாதா? என்று கேட்டுக்கொள்வதாக இந்தப் பாடல் அமைந்துள்ளது.


</doc>
<doc id="89384" url="https://ta.wikipedia.org/wiki?curid=89384" title="கல்பொரு சிறுநுரையார்">
கல்பொரு சிறுநுரையார்

கல்பொரு சிறுநுரையார் சங்ககாலப் புலவர்களில் ஒருவர். பாடலால் பெயர் பெற்ற புலவர்களில் இவரும் ஒருவர். இவரது பாடல் ஒன்றே ஒன்று உள்ளது. அது குறுந்தொகை பாடல் எண் 290.

'காமம் தாங்குமதி என்போர் தாம் அஃது
அறியுநர் கொல்லோ அனை மதுகையர்கொல்
யாம் எம் காதலர்க் காணேம் ஆயின்
செறி துனி பெருகிய நெஞ்சமொடு பெருநீர்க்
கல் பொரு சிறுநுரை போல
மெல்ல மெல்ல இல்லாகுதுமே' 

நீர் பாறாங்கல்லில் மோதும்போது நுரை உண்டாகும். அந்த நுரையின் துளி ஒவ்வொன்றாக உடைந்து இல்லாமல் போகும். காமம் என்னும் நீர் என்மீது மோதுவதால் நான் நுரை போல வாழ்ந்துகொண்டிருக்கிறேன். இல்லாவிட்டால் என் உயிர் இல்லாமல் போய்விடும்.

காமத்தைப் பொறுத்துக்கொண்டு அவரை நினைக்காதிரு என்கிறார்களே! அவர்களுக்குக் காமத்தைப் பற்றித் தெரியுமா? என்றாவது காமத்தை மறந்திருக்கும் வலிமை பெற்றிருந்தார்களா? - என்று தலைவி தன் தோழியிடம் வினவுகிறாள்.


</doc>
<doc id="89385" url="https://ta.wikipedia.org/wiki?curid=89385" title="கவைமகன்">
கவைமகன்

கவைமகன் சங்ககாலப் புலவர்களில் ஒருவர். பாடலால் பெயர் பெற்ற புலவர்களில் இவரும் ஒருவர்.இவர் தமது இயற்பெயரைப் பதிவு செய்யாமையான் இப்பாடலின் ஆற்றல் மிக்க தொடராகிய கவைமகன் என்ற தொடராலேயே இப்புலவர் அழைக்கப் படுகிறாரஃ. இவரது பாடல் ஒன்றே ஒன்று உள்ளது. அது குறுந்தொகை பாடல் எண் 324.
'கொடுந்தாள் முதலைக் கொல்வல் ஏற்றை
வழி வழக்கு அறுக்கும் கானல் அம் பெருந்துறை
இன மீன் இருங்கழி நீந்தி நீ நின்
நலன் உடைமையின் வருதி இவள் தன்
மடன் உடைமையின் உவக்கும் யான் அது
கவைமகன் நஞ்சு உண்டாஅங்கு
அஞ்சுவல் பெரும என் நெஞ்சத்தானே'


முதலை மேயும் வழியில் யாரும் செல்லமாட்டார்கள். நீயோ (ஆண் முதலை போல்) அந்த வழியில் வருகிறாய். அது உன் நல்ல காலம். அந்த எண்ணம் ஒருபக்கம். இவளோ விளைவை எண்ணிப் பார்க்காமல் உன்னோடு கூடி மகிழ்கிறாள். அது அவளது மடமை. இது மற்றொரு பக்கம். இரு வேறு நினைவுகளோடு நான் பித்துப் பிடித்தவள் போல இருக்கிறேன். இந்த நிலையில் நான் இவளை உனக்குத் தந்தால் அது பித்தன் நஞ்சை உண்பது போல் ஆகும் - இவ்வாறு தோழி தலைவனிடம் சொல்லி தலைவியைத் திருமணம் செய்துகொள்ளுமாறு வற்புறுத்துகிறாள்.
கவைமகன் 

கவைத்தல் என்ற சொல்லுக்குக் கிளைத்தல் என்று பொருள். ஒட்டிப்பிறந்த இரட்டையர்களைப் பற்றிய செய்தியைக் கொண்ட சொல்லாட்சியே கவைமகன். இதற்கு முனைவர் வி. நாகராசன் தமது உரையில்,

"ஓர் உடம்பில் தலையாய்க் கவைத்த மகவு, ஒருவாயால் நஞ்சு உண்டவழி, அந்நஞ்சு, உடல் முழுவதும் பரவுதல் குறித்துத் தாய் அஞ்சுவது போல எனவும் இவ்வுவமை விளக்கப் படும். இருகொம்புகள் ஒட்டிய மரத்தைக் கவைமரம் எனவும் மானின் கொம்புகளில் கிளைத்த பகுதியைக் கவைக்கொம்பு எனவும் கூறும் வழக்கம் உள்ளது. ஆண் இரட்டை, பெண் இரட்டை, ஆண்பெண் இரட்டை, ஓருடலில் இருதலையுடன் ஒட்டிப் பிறக்கும் இரட்டை, ஓருடலில் ஒட்டிப் பிறக்கும் இரட்டை எனப் பல்வேறு இரட்டைப் பிறப்புகள் உண்டு "

என்று கவைமகனுக்கு விளக்கம் தருகிறார். இப்பாடலின் செய்தி சொல்லும் இரட்டையர் இவர்களில் யாரெனக் கேட்பின் இருதலையுடன் ஒட்டிப் பிறக்கும் இரட்டையையே குறிக்கிறது. ஒட்டிப் பிறந்த இரட்டையர்களில் ஒரு மகன் நஞ்சு உண்டவழி அது இருவருக்கும் உடலியல் ரீதியில் பரவுதல் என்பது இவ்விரட்டையரிலே சாத்தியம் ஆகும் என்பதறிக.

இக்காலத்தில் மட்டுமல்லாமல் மரபணுக் கோளாற்றின் காரணமாகப் பிறக்கும் இவ்வகை இரட்டையர்கள் அக்காலத்திலேயே இருந்திருக்கிறார்கள் என்பதை இப்பாடல் பதிவு செய்துள்ளது.
சான்று 

சங்க இலக்கியம், குறுந்தொகை, NCBH வெளியீடு பக் 774 -775.

</doc>
<doc id="89386" url="https://ta.wikipedia.org/wiki?curid=89386" title="ஆர். எல். இசுட்டீவன்சன்">
ஆர். எல். இசுட்டீவன்சன்

ஆர். எல். இசுட்டீவன்சன் (ஆர். எல். ஸ்டீவன்சன்) என்றழைக்கப்படும் இராபர்ட் லூயிசு இசுட்டீவன்சன் ("Robert Louis Stevenson", நவம்பர் 13, 1850 – டிசம்பர் 3, 1894) இசுக்காட்லாந்தைச் சேர்ந்த ஒரு ஆங்கில எழுத்தாளர். சாகசப்புனைவு, பயண இலக்கியம், கவிதைகள், கட்டுரைகள் எனப் பல்வேறு பாணிகளில் புத்தகங்களை எழுதியுள்ளார். இவரது "டிரசர் ஐலண்டு" (புதையல் தீவு), "கிட்நாப்புட்" (ஆட்கடத்தற்பாடு), "டாக்டர் சியெக்கில் மற்றும் மிசிட்டர் ஃகைடு" ஆகிய புதினங்கள் இலக்கிய உலகில் அழியாப்புகழைப் பெற்றுத் தந்துள்ளன. இசுட்டீவன்சன் மறைந்து நூறாண்டுகளுக்கு மேலாகியும், இப்புத்தகங்கள் உலகெங்கும் படிக்கப்படுகின்றன. தொலைக்காட்சித் தொடர்கள், திரைப்படங்களாகவும் பல முறை வெளியாகி உள்ளன.

எட்கர் ஆலன் போ

எச். ரைடர் அக்கார்டு, ஹோர்ஹே லூயிஸ் போர்கெஸ், ஹாவியேர் மாரியாஸ், ஏர்னெஸ்ட் ஹெமிங்வே, ரட்யார்ட் கிப்ளிங், விளாடிமிர் நபோக்கோவ், ஜே. எம். பார்ரி, மைக்கேல் டி லார்ரபெய்ட்டி, ஆர்தர் கோனன் டாயில்



</doc>
<doc id="89388" url="https://ta.wikipedia.org/wiki?curid=89388" title="ஒச்சாயி (திரைப்படம்)">
ஒச்சாயி (திரைப்படம்)

ஒச்சாயி (Ochaayi- Tamil movie) 2010ம ஆண்டு வெளியான தமிழ்த் திரைப்படம். ஆச்சிகிழவி திரைக்கூடம் திரவியபாண்டியனின் தயாரிப்பில் உருவான முதல் படம் 'ஒச்சாயி'. இதனை இயக்கியவர் ஒ. ஆசைத்தம்பி 

ஒச்சாயி என்பது மதுரை மாவட்டம் பாப்பாபட்டி, கருமாத்தூர், தும்மக்குண்டு போன்ற ஊரில் உள்ள பிரமலைக்கள்ளர் சமூகத்தின் குலதெய்வத்தின் பெயர் ஒச்சாயி. இப்படம் ஒரு மனிதன் உணர்ச்சிவசப்பட்டு எடுக்கும் முடிவின் விளைவு எப்படி குடும்பத்தைப் பாதிக்கிறது என்பதைக் கதையாகக் கொண்டுள்ளது.

இத்திரைப்படத்தில் தயா, தாமரை என்ற புதுமுகங்களும், ராஜேஷ், ஒ. முருகன், கன்சாகருப்பு, சந்தான பாரதி, திரவிய பாண்டியன், சகிலா ஆகியோர் நடித்துள்ளார்கள். பிரேம் சங்கர் ஒளிப்பதிவு செய்துள்ளார், ஜீவராஜா இசை அமைத்துள்ளார். பாடல்களை சினேகன், ஆசைதம்பி ஆகியோர் எழுதியுள்ளார்கள். ஒச்சாயி திரைப்படத்தை ஒமுரு என்ற ஒ. முருகன் நிர்வாக தாயாரிப்பில் உருவாக்கியுள்ளார்.

www.mothertamil.com


</doc>
<doc id="89391" url="https://ta.wikipedia.org/wiki?curid=89391" title="திருவள்ளுவர் பல்கலைக்கழகம்">
திருவள்ளுவர் பல்கலைக்கழகம்

திருவள்ளுவர் பல்கலைக்கழகம் தமிழக அரசால் உருவாக்கப்பட்டுள்ள ஒரு பல்கலைக்கழகம். அக்டோபர் 16, 2002 அன்று திருவள்ளுவர் பல்கலைக்கழக சட்டம், 2002 (தமிழ்நாடு சட்டம் 32 -2002) கீழ் உருவாக்கப்பட்டது. இப்பல்கலைக்கழகம் தொடக்கத்தில் வேலூர் கோட்டை வளாகத்தில் அமைந்திருந்தது. அதன் பின்னர் வேலூரை அடுத்த சேர்க்காட்டில் புதிய கட்டிடம் கட்டப்பட்டு செயற்பட்டு வருகிறது. இப்பல்கலைக்கழகம் உலகப்பொதுமறையான திருக்குறளை எழுதிய திருவள்ளுவரின் பெயரில் அமைந்துள்ளது. விழுப்புரம், கடலூர், வேலூர், திருவண்ணாமலை ஆகிய மாவட்டங்களில் உள்ள கலை மற்றும் அறிவியல் கல்லூரிகள் இப்பல்கலைக்கழகத்தின் கீழ் வருகின்றன.

தொடக்கத்தில், சென்னைப் பல்கலைக்கழகத்தின் முதுகலை படிப்பிற்கான விரிவாக்க/நீட்சி மையமாக வேலூர் கோட்டை வளாகத்தில் செயற்பட்டு வந்தது. பின்னர் பல்கலைக்கழகமாக விரிவுபடுத்தப்பட்டது.



</doc>
<doc id="89393" url="https://ta.wikipedia.org/wiki?curid=89393" title="கழார்க் கீரன் எயிற்றியனார்">
கழார்க் கீரன் எயிற்றியனார்

கழார்க் கீரன் எயிற்றியனார் சங்ககாலப் புலவர்களில் ஒருவர். அவரது பாடல் ஒன்றே ஒன்று உள்ளது. அது குறுந்தொகை 330 எண் கொண்ட பாடல்.

கழார் என்னும் ஊரில் வாழ்ந்த புலவர் இவர்.
கழாரில் வாழ்ந்த மற்றொரு புலவர் கழார்க் கீரன் எயிற்றியார்.

பாலை நிலப் பெண்ணை எயிற்றி என்பர். பாலைநில ஆண் எயினன். அம்பு எய்வதில் வல்லவன் எயினன். (எய் + இன் + அன்) எயினனுக்குப் பெண்பால் எயிற்றி. காவிரிக்கரை ஊரான கழாரில் வாழ்ந்த புலவர் கீரன். இவர் எயினப் பெண்ணை மணந்துகொஒண்டு வாழ்ந்ததால் கீரன் எயிற்றியனார் என வழங்கப்பட்டார்.
'நலத்தகைப் புலத்தி பசை தோய்த்து எடுத்துத்
தலைப்புடைப் போக்கித் தண்கயத்து இட்ட
நீரின் பிரியாப் பரூஉத்திரி கடுக்கும்
பேரிலைப் பகன்றைப் பொதியவிழ் வான்பூ
இன்கடுங் கள்ளின் மணம் இல கமழும்
புன்கண் மாலையும் புலம்பும்
இன்றுகொல் தோழி அவர் சென்ற நாட்டே'
அவர் சென்ற நாட்டில் மாலைக் காலத்தில் மலரும் பகன்றைப் பூ பூக்குமா பூக்காதா? பூத்தால் நான் மாலைக் காலத்தில் தனித்து வருந்துவது அவர் நினைவுக்கு வருமல்லவா? என்று தலைவி தோழியிடம் சொல்லித் தன் தனிமையை நொந்துகொள்கிறாள்.

அந்த முறுக்குத் துணியைப் போலப் பகன்றைப் பூ முறுக்கிக்கொண்டு பூத்திருக்கும். அந்தப் பூ மாலையில் பூக்கும். கள்ளைப்போல் நாறும்.


</doc>
<doc id="89395" url="https://ta.wikipedia.org/wiki?curid=89395" title="ஆ">
ஆ

ஆ () தமிழ் மொழியின் எழுத்துக்களில் ஒன்று. தமிழ் நெடுங்கணக்கில் இரண்டாவதாக வைக்கப்பட்டுள்ள எழுத்தும் இதுவே. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கக்கூடும். இவ்வெழுத்தை "ஆகாரம்" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை "ஆவன்னா" என்பது வழக்கம்.

தமிழ் எழுத்துக்களில் உள்ள உயிரெழுத்து, மெய்யெழுத்து என்னும் இரண்டு வகைகளில் ஆ உயிரெழுத்து வகையைச் சேர்ந்தது. ஒலிக்கும் கால அளவின் அடிப்படையில் இது நெட்டெழுத்து எனப்படுகின்றது. நெட்டெழுத்துக்கள் இரண்டு மாத்திரை அளவு ஒலிக்கும் தன்மை வாய்ந்தன. இதனால் இவ்வெழுத்தும் இரண்டு மாத்திரை அளவுடனேயே ஒலிக்கும்.

தமிழில் உள்ள வினாவெழுத்துக்களில் இதுவும் ஒன்று. இது சொல்லுக்கு இறுதியில் வந்து வினாப்பொருளைக் காட்டும்.. எடுத்துக்காட்டாக அவனா?, வந்தாயா? போன்ற வினாச் சொற்களில் ஆ இறுதி எழுத்தாக நிற்பதைக் காணலாம். இந்த எடுத்துக்காட்டுக்களில் ஆ சொல்லுக்கு வெளியே வருவதால் அது புறவினா எனப்படுகின்றது. ஆ அகவினாவாக வருவதில்லை. புறவினாவாக வரும்போது அது சொல்லுக்குப் புறம்பாக நிற்கும். அவனா (அவன் + ஆ), வந்தாயா (வந்தாய் + ஆ) போன்ற சொற்கள் இதற்கு எடுத்துக்காட்டுக்கள்.

எழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் உயிரெழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன.


தனி ஆ சொற்களில் முதல் எழுத்தாக வரும். க், ச், ஞ், த், ந், ப், ம், ய், வ் ஆகிய மெய்யெழுத்துக்களுடன் சேர்ந்தும் ஆ சொற்களுக்கு முதலாக வரும் என்கின்றன தொல்காப்பியம், நன்னூல் ஆகிய நூல்கள். இதிலிருந்து ஙா, டா, ண, ரா, லா, ழா, ளா றா, ஆகிய எழுத்துக்கள் சொற்களுக்கு முதலாக வரா என்பது தெளிவு. எனினும் தற்காலத்தில், பிற மொழிச் சொற்களை எழுதுவோர் சிலர் டா, ரா, லா போன்ற எழுத்துக்களும் சொல் முதலாக வரும்படி எழுதுகிறார்கள். "டாம்பீகம்", "ராசா", "லாவண்யா" போன்ற சொற்களை இவற்றுக்கு எடுத்துக்காட்டாகக் கொள்ளலாம். ஆகாரம் தனித்தும் மெய்களுடன் சேர்ந்தும் சொற்களுக்கு இறுதியில் வரும்.

ஆ வுடன் மெய்யெழுத்துக்கள் சேர்ந்து அகர உயிர் மெய்யெழுத்துக்கள் உருவாகின்றன. மெய்யெழுத்துக்கள் முதலெழுத்துக்களாக இருப்பினும் வரிவடிவங்களில் எழுதும்போது மூல வரிவடிவங்கள் அகரத்தோடு கூடிய மெய்யெழுத்துக்களையே குறிக்கின்றன.. இதனால், ஆகார உயிர் மெய்களை வரிவடிவில் குறிக்கும்போதும் அகரமேறிய உயிர்மெய் எழுத்துடனேயே ஆகாரத்தைக் குறிக்கும் "கால்" குறியீட்டையும் சேர்த்து எழுதுவது மரபாக உள்ளது.

18 மெய்யெழுத்துக்களோடும் ஆகாரம் சேரும்போது உருவாகும் உயிர்மெய் எழுத்துக்களையும் அவற்றின் பெயர்களையும் கீழேயுள்ள அட்டவணை காட்டுகின்றது.

தமிழில் ஆகார ஒலியைக் குறிக்கும் வரிவடிவம் காலத்துக்குக்காலம் மாற்றமடைந்து வந்திருக்கிறது. ஏறத்தாழ கிமு மூன்றாம் நூற்றாண்டில் இருந்து பல்வேறு காலகட்டங்களிலும் தமிழில் ஆகாரத்தைக் குறிக்கப் பயன் பட்ட வரிவடிவங்கள் பற்றிக் கல்வெட்டுக்கள் மூலம் அறியமுடிகிறது. சில காலங்களில் வெவ்வேறு இடங்களில் வெவ்வேறு வரிவடிவங்கள் பயன்பட்டதற்கான சான்றுகளும் உண்டு. கிமு மூன்றாம் நூற்றாண்டுக்குப் பின்னர் தமிழை எழுதுவதற்கு தமிழ்ப் பிராமி, வட்டெழுத்து, தமிழ் எழுத்து ஆகிய எழுத்துக்கள் பயன்பட்டுள்ளன.
ஆகாரம் பல்வேறு மொழிகளிலும் பொதுவாக உள்ள ஒரு ஒலி. தென்னிந்திய மொழிகளிலும் சில அயல் மொழிகளிலும் அகரத்தின் வரிவடிவம் எவ்வாறு உள்ளது என்பதைக் கீழுள்ள படம் காட்டுகிறது. பிராமி இந்திய மொழிகள் பலவற்றின் எழுத்து முறைகளுக்கு அடிப்படை என்னும் கருத்து உள்ளதாலும், பல தென்னிந்திய மொழிகளினதும், சிங்களம் முதலிய அயல்நாட்டு மொழிகளினதும் வரிவடிவங்கள் கிரந்தத்தை அடிப்படையாகக் கொண்டவையாகவும் இருப்பதால் பிராமி, கிரந்தம் ஆகியவற்றின் ஆகாரத்துக்கான வரிவடிவங்கள் ஒப்பீட்டுக்காகத் தரப்பட்டுள்ளன.

கண்பார்வையற்றோர் படிப்பதற்கு உதவும் பிரெய்லி முறைப்படி தமிழ் எழுத்துக்களை எழுதுவதற்கும் முறைகள் வகுக்கப்பட்டுள்ளன. இந்திய மொழிகளுக்கென உருவாக்கப்பட்டுள்ள "பாரதி பிரெய்லி" தமிழ் எழுத்துக்களையும் உள்ளடக்கியுள்ளது. ஆறுபுள்ளி முறையைப் பின்பற்றி அமைக்கப்பட்டுள்ள இம்முறையில் ஒரு எழுத்துக்கான இடம் ஒரு வரிசையில் இரண்டிரண்டாக மூன்று வரிசையில் ஆறு புள்ளிக்கான இடங்கள் உள்ளன. இதில் முதல் வரிசையிலும், இரண்டாம் வரிசையிலும் வலது பக்கப் புள்ளிகளும், மூன்றாம் வரிசையில் இடது பக்கப் புள்ளியும் புடைத்து இருப்பின் அது ஆ வைக் குறிக்கும். இதை அருகில் உள்ள படம் காட்டுகிறது.



</doc>
<doc id="89398" url="https://ta.wikipedia.org/wiki?curid=89398" title="மிக்கோயன்">
மிக்கோயன்

மிகோயன் குருவிச் ("Mikoyan-and-Gurevich") என்பது ரஷ்யாவின் ராணுவதிற்குத் தேவையான சண்டை விமானங்களைத் தயாரிக்கும் நிறுவனம் ஆகும். ஆர்டம் மிகோயன் மற்றும் மிக்கயில் குருவிச் ஆகியோரால் 1939 ஆம் ஆண்டு உருவக்கப்பட்டது. இவ்விருவரின் பெயர்களைக் கொண்டு மிகோயன் குருவிச் என்றும் புனைப்பெயராக மிக் என்றும் பெயரிடப்பட்டது. 1970 ஆம் ஆண்டு ஆர்டம் மிகோயன் மறைவிற்குப் பின் இந்நிறுவனத்தின் பெயரிலிருந்து மிகோயன் நீக்கப்பட்டது. ஆயினும் புனைப்பெயரான மிக் அப்படியே விடப்பட்டது.

மிக் ரக விமானங்களை சீனா, வட கொரியா மற்றும் வட வியட்னாம் ஆகிய நாடுகள் ஐக்கிய அமெரிக்கா மற்றும் அதன் தோழமை நாடுகளுக்கெதிராகப் பயன்படுத்தியுள்ளன. மேலும் சோவியத் ஒன்றியம் பல்வெறு நாடுகளுக்கு மிக் ரக விமானங்களை ஏற்றுமதி செய்துள்ளது.

2006 ஆம் ஆண்டு ரஷ்யா இந்நிறுவனத்தின் 100 % சதவிகிதப் பங்குகளை இல்லுயிசின், இர்குட், சுகோய், டியுபோலெவ் மற்றும் யகோவ்லெவ் ஆகிய நிறுவனங்களுடன் ஒன்றினைத்து யுனைடெட் ஏர்க்ராஃப்ட் கார்ப்ரேசன் எனும் நிறுவனத்தை உருவாக்கியது. குறிப்பாக மிகோயன் மற்றும் சுகோய் ஆகியவை ஒரே நிர்வாகத்தின் கீழ் இயங்குகின்றன.




</doc>
<doc id="89402" url="https://ta.wikipedia.org/wiki?curid=89402" title="தி ரெஸ்கியூயர்ஸ்">
தி ரெஸ்கியூயர்ஸ்

தி ரெஸ்கியூயர்ஸ் ("The Rescuers") 1977ம் ஆண்டு வெளியான ஒரு அமெரிக்க அசைபடம் (animated movie). வோல்ட் டிஸ்னி கொம்பனி நிறுவனத்தால் தயாரிக்கப்பட்ட இப்படம் ஜூன் 22, 1977ல் வெளியானது. உலகெங்கும் கடத்தப்பட்டவர்களுக்கு உதவும் எலிகளின் அமைப்பைப் பற்றிய இப்படம் நல்ல வரவேற்பைப் பெற்றது. இதனால் 1990ம் ஆண்டு "தி ரெஸ்கியூயர்ஸ் டவுன் அண்டர்" என்ற இரண்டாம் பாகமும் வெளியானது.



</doc>
<doc id="89403" url="https://ta.wikipedia.org/wiki?curid=89403" title="செயற்பரப்பு">
செயற்பரப்பு

செயற்பரப்பு என்பது ஒரு செயற்திட்டத்தின் வரையறை செய்யப்பட்ட எல்லைகள் ஆகும். தெளிவாக செயற்பரப்பை வரையறை செய்வது, வளங்களை வீணாக்காமல் ஒரு செயற்திட்டத்தின் முதன்மை இலக்குகளை நேர அட்டவணைப்படி அடைய முக்கியமானதாகும். 

பொருள் செயற்பரப்பு, செயற்திட்ட செயற்பரப்பு என்று இருவகைகள் உண்டு. 


</doc>
<doc id="89413" url="https://ta.wikipedia.org/wiki?curid=89413" title="துருவா அணு உலை">
துருவா அணு உலை

துருவா என்பது மும்பையில், ட்றோம்பே என அறியப்படும் இடத்தில் உள்ள பாபா அணு ஆராய்ச்சி மையத்தில் செயல்படும் ஒரு அணு உலையைக் குறிப்பதாகும்.இந்தியாவில் தற்போழுதுள்ள ஆராய்ச்சி மையங்களில் அமைந்த மிகப்பெரிய அணு உலை இதுவே. இந்த உலை இந்தியாவின் ஆக்கபூர்வமான செயல்பாடுகளுக்கு அணு ஆயுதங்கள் தயாரிக்கும் திட்டத்தின் கீழ் புளுத்தோனியம் கலந்த எரிந்த அணு எரிபொருளை சேகரித்து திட்டத்திற்கு அவ்வபோது வழங்குகிறது.இதை கட்டுவதற்கே பத்து வருடங்கள் ஆயின, பின்பு 1985 ஆம் ஆண்டில் தான் இந்த அணு ஆராய்ச்சி உலையை செயல்படுத்த முடிந்தது. அப்படி இருந்தும், சில தொழில் நுட்பம் சார்ந்த இடர்பாடுகளால், முழு வீச்சில் இந்த உலையை 1988 ஆம் ஆண்டில் தான் செயல்படுத்த இயன்றது. 

சைரஸ் அணு உலையைப் போலவே இது இருந்தாலும், இது அதை விடப் பெரியதாக, இதை இந்திய வல்லுனர்கள் உருவாக்கினார்கள். இந்த உலையில் யுரேனியம் எரிபொருளாகப் பயன்படுகிறது. துத்தேரியம் வகை கனநீர் கட்டுப்படுத்தியாக அல்லது தணிப்பியாகப் பயன்படுகிறது. இந்த உலை 100 மெகா வாட் திறன் கொண்டதாகும். ஆண்டொன்றிற்கு 16 முதல் 28 கிலோ அளவிற்கு எரிந்த புளுத்தோனியம் அணு எரிபொருளை வழங்கி வருகிறது. 

துருவா அணு உலை தொடங்கிய பிறகு இருபத்தி ஐந்து ஆண்டுகள் (1985 -2010) நிறைவடைந்ததை அண்மையில் கொண்டாடினார்கள். இந்தியா-அமெரிக்க நாடுகளிடையே குடிமுறைசார் ஒப்பந்தங்கள் கை எழுத்தான பிறகு, ஒப்பந்தத்தில் கூறியபடி சைரஸ் அணு உலையையும் துருவா அணு உலையும் டிசம்பர் 2010 முடியும்பொழுது செயல்படுத்தாமல் நிறுத்தி வைத்து விடுவார்கள். அதை வைத்துக்கொண்டு இதர ஆராய்ச்சிகளுக்குப் பயன்படுத்துவார்கள். கல்லூரி மாணவர்களும் இந்த உலையை நேரில் பார்த்து பல விடயங்களைக் கற்றுக்கொள்ள ஏற்பாடு செய்யப்படும்.


</doc>
<doc id="89414" url="https://ta.wikipedia.org/wiki?curid=89414" title="கொரிய முப்பேரரசு">
கொரிய முப்பேரரசு

கொரிய முப்பேரரசு (hangul=삼국시대|hanja=三國時代, "Three Kingoms of Korea") என்பது கி. பி. முதல் பத்து நூற்றாண்டுகளில் கொரிய தீபகற்பத்தையும் மஞ்சூரியாவின் சில பகுதிகளையும் ஆண்ட கோகுர்யியோ, பைக்யே மற்றும் சில்லா ஆகிய மூன்று நாடுகளைக் குறிக்கும். கி.மு.57 லிருந்து கி.பி 668ல் சில்லா கோகுர்யேயை வெல்லும் வரை உள்ள காலகட்டம், கொரிய முப்பேரசின் காலகட்டமாக வழங்கப்படுகிறது. கி.பி 668க்கு பின் கொரிய தீபகற்பம் வடக்கு மற்றும் தெற்கு பகுதியாகப் பிரிந்தது. வடக்கு பகுதி பல்ஹே அரசின் கட்டுப்பாட்டிலும் தென்பகுதி ஒருங்கிணைந்த சில்லாவின் கட்டுப்பாட்டிலும் இருந்தன.

கோஜோசியோன் வீழ்ந்தபிறகு முப்பேரரசு அமைய ஆரம்பித்ததாக வரலாறுகள் தெரிவிக்கின்றன. கோஜோசியோன் வீழ்ந்தபின், உருவாகியிருந்த சிறுசிறு நாடுகளையும் பகுதிகளையும் விரைவில் இவ்வரசுகள் தங்களுள் இணைத்துக்கொண்டன. ஹான் வம்ச அரசர்கள் தற்காலத்தில் லியோநிங் என்றழைக்கப்படுகின்ற பகுதியில் நான்கு மாநிலங்களை உருவாக்கியிருந்தனர். அவற்றுள் மூன்று பிரவுகள், புதிய கொரிய அரசுகளால் மிக விரைவில் அழிக்கப்பட்டன. நான்காம் மாநிலம கோகுர்யியோவினால் கி.பி 313லிலும் அழிக்கபட்டது.

கி. பி மூன்றாம் நூற்றாணடின் முடிவில் இம்மூன்று அரசுகளும் தங்கள் முழு வளர்ச்சியை அடைந்த மூன்று பேரரசுகளாக உருவாயின. பெய்க்யேயும் சில்லாவும் பல்வேறு உட்பூசல்கள், குழுக்கள், அரசாங்க மாறுதல்களைக் கடந்து ஒருங்கிணைந்து உருவாகின. கோகுர்யியோ அடுத்த நாடுகளான புயே, ஓக்யோ டோங்கயோ மற்றும் கொரிய நிலப்பகுதியின் வடக்கிலுள்ள பல்வேறு குறுநாடுகளையும் மஞ்சூரியாவையும் ஆக்கிரமித்து உருவானது.

காலச்சார அளவிலும் மொழியிலும் மூன்று நாடுகளும் ஒரே அடையாளத்தைக் கொண்டிருத்தன. ஆரம்பத்தில் மந்திர சூனியவாத நம்பிக்கைகளைக் கொண்டிருந்தாலும், பிற்காலங்ககளில் சீனத்தின் கன்பூசியம் மற்றும் டாவொ மதங்களின் தாக்கம் இவற்றினூடே அதிகரித்தது. நான்காம் நூற்றாண்டு வாக்கில் கொரிய நிலப்பரப்பில் புத்த மதம் அறிமுகப்படுத்தப்பட்டது. வேகமாகப் பரவி, சிறிது காலம் முப்பேரரசுகளின் ஆட்சி மதமாகவும் சில காலம் இருத்தது.

கோயோசானின் வீழ்ச்சிக்கு பிறகு கோகுர்யியோ யாலு ஆற்றின் வட மற்றும் தென் கரைகளில் உருவானது. சீன ஆவணங்களில் கோகுர்யியோ பற்றிய முதல் குறிப்பு கி.மு 75ல் காணக்கிடைக்கிறது. அதில் கோகுர்யியோ ஹான் வம்சாவளியினர் ஒரு மாநிலத்தை உருவாக்கிய இடமாக குறிப்பிடபடுகின்றது. முப்பேரசின் முதலில் உருவாகிய பேரரசாக கோகுர்யியோ உருவானதற்கான ஆவணங்கள் உள்ளன.

கேகுர்யியோ முன்னாடுகளில் ஆகப்பெரிய நாடாக வளர்ச்சியடைந்தது. பல்வேறு இடங்களை தலைநகராகக் கொண்டு இருந்தது. யாலுவுக்கு வடக்கேயும் பின் நான்க்ரங்கிலும்(樂浪: சீனம்:"லிலாங்" ), தற்போதைய வடகொரிய தலைநகர் யாங்யாங்கின் ஒருபகுதியையும் சில காலங்கள் தலைநகரங்களாக கொண்டு ஆட்சி நடந்தது.
ஆரம்பத்தில், சீனாவின் எல்லையில் இருந்தது. பின் கி.பி 313ல் மஞ்சூரிய நிலப்பரப்பில் லீலாங் படைத்தளத்தையும் வீழ்த்தியது. கி.பி 372ல் சீன கலாச்சர தாக்கத்தினால் புத்தமதத்தை அரசாங்க மதமாக ஏற்றுக்கொண்டது.

ஐந்தாம் நூற்றாண்டில் க்வாங்கெட்டோ காலத்திலும் அவரின் மகனான ஜாங்கஸூ வின் காலத்திலும் இப்பேரரசு மஞ்சூரியாவை வீழ்த்தியதையடுத்து மிகப்பெரும் புகழடைந்தது. அடுத்த ஒரு நூற்றாண்டு காலத்திற்கு கோகுர்யியோவே கொரிய நிலப்பரப்பின் பலம்பொருந்திய நாடாக இருந்தது. கோகுர்யியோ பின்பு லியடோங் சமவெளிப்பகுதியையும் பின் தற்காலத்திய சியோல் பகுதியையும் ஆக்ரமித்தது. கொரிய இனம், சீன இனம் மற்றும் டுங்கு இன மக்களையும் கோகுர்யோ அரசர்கள் தன் கட்டுப்பாட்டில் வைத்திருந்தனர். சுயி அரசர்கள் (சீனம்) ஆட்சிகாலத்திலும் பின் டாங் அரசர்கள் காலத்திலும் தொடர்ந்து சீனத்தாக்குதலுக்கு உள்ளாகி வந்தது. கி.பி 668 வாக்கில் சில்லா-டாங் படைகள் பிடிக்கும் வரை கோகுர்யியோ தனிநாடாக இருந்தது.

பைக்யே மாஹான் குழுமத்தின் ஒரு அங்கத்தினரால் உருவாக்கப்பட்டது. கோகுர்யியோவின் நிறுவனர்களின் வாரிசுச் சண்டையால் துரத்தப்பட்டவரின் இரண்டு மகன்களால் பைக்யே இன்றைய சியோல் பகுதியியில் உருவாக்கப்பட்டது. மற்ற மஹான் சிறு நாடுகளை ஆக்ரமித்து நாலாம் நூற்றாண்டில் கொரிய தீபகற்பத்தின் மேற்குப் பகுதி முழுவதையும் தன் கட்டுப்பாட்டில் பைக்யே வைத்திருந்தது. குர்க்யியேயின் தொடர் தாக்குதலினால் தலைநகரை உங்கயின் தெற்கேயும் பின் தொடர்ந்து அதற்கும் தெற்கே சாபியிலும் இன்றைய புயே மாகாணத்திலும் நகற்றிக்கொண்டிருந்தது.

டாம்ன அரசாங்கத்திலும் , ஜேஜூ தீவிலும் தன் அரசியல் தாக்கத்தை தொடர்ந்து பைக்யே கொண்டு இருந்தது. பைக்யே டாம்னாவுடன் நெருக்கமான உறவைக்கொண்டு இருந்தது. 
பைக்யேவின் மத, கலை, கலாச்சார அளவில் குர்கேயேவும் சில்லாவும் தாக்கத்தை ஏற்படுத்தியே வந்து இருக்கிறது.

புத்தமதம் பைக்யேவில் 384ல் குர்க்யேவிலிருத்து நுழைந்தது. பைக்யே அதை வரவேற்கவே செய்தது. பின் பைக்யே கலாச்சார உறவுகளையும் சூன எழுத்துக்களையும், புத்தமதத்தையும் ஜப்பானில் பரப்ப பெருமளவில் பங்காற்றியது. பைக்யே சில்லாவும் டாங் பேரரசுகளும் சேர்ந்து பைக்யேவை பிடித்து கி.பி 660 வாக்கில் பைக்யே பேரரசை முடிவுக்கு கொண்டு வந்தது.

கி.மு 57ம் வருடத்திய கொரிய ஆவணங்களின் படி, ஜின்ஹான் குழுமங்கள் தீபகற்பத்தின் தென்கிழக்கு பகுதியில் சியோராபியோல் (பிற்காலத்தில் சில்லா)பகுதியில் இணைந்து உருவானதாக தெரிவிக்கின்றன. சாமுக் சாகி எனப்படும் ஆவணத்தொகுப்புகள் சில்லா முதன்முதலில் உருவானதாக தெரிவிக்கின்றது. ஆனால் மற்ற எழுத்து மற்றும் அகழ்வாராய்ச்சிகளில் சில்லா முப்பேரரசில் கடைசியாக அமைந்த பேரரசாக அறியமுடிகிறது.

சாரோ என்ற பெயரில் முதலில் அழைக்கப்பட்ட இவ்வரசு கி.பி. 503ல் சில்லா பெயர் மாற்றமடைந்தது.ஆறாம் நூற்றாண்டில் ஆரம்பத்தில் கயா குழும நாடுகளை(கயா முன்பே பியோன்ஹான் குழுமத்தை பிடித்துவிட்டிருந்தது) ஆக்ரமித்தது. கோகுர்க்யியோவும் பைக்யேவும் இதைத் தொடர்ந்து இணைந்து சில்லைவை எதிர்க்க ஆரம்பித்தது. இணைந்த படையெடுப்புகளை எதிர்கொள்ள சில்லா டாங் பேரரசுடன் மேலும் ஆழமான உறவை கொண்டிருந்தது. மஞ்சள் கடற்பகுதியின் ஆக்ரமிப்பின் மூலம் டாங் அரசுடன் நேரடி தொடர்புகளை வைத்திருந்தது. ஆனாலும் பிற்காலத்தில் கோகுர்யியோவையும் பைக்யேவைம் பிடித்தபின் சில்லா யாங்யாங்குக்கு தெற்குள்ள பகுதிகள் முழுவதையும் தன்பாட்டுக்குள் கொண்டு வந்து டாங் பேரரசின் படையை துரத்தி முழு பலத்துடன் ஆட்சி நடத்திவிந்தது.
சில்லாவின் தலைநகரம் சியோராபியோல்( தற்போதைய க்யோங்யூ). புத்தமதம் அரச மதகாக கி.பி 528ல் ஏற்றுக்கொள்ளப்பட்டது. கோகுர்யியோவிலும் பைக்யேவிலும் சீனத்தாக்கம் அதிகம் இருந்தாலும் சில்லாவில் வடநில மக்களின் ஆதிவாசிகளின் தாக்கம் அதிகமாக இருந்தது. ஆவணங்கள், கலைப்பொருட்கள் தங்கவேலைப்பாடுகள் போன்றவை சில்லாவில் இந்த மாற்றத்தை பதிவு செய்திருக்கின்றன.

மற்ற சிறு நாடுகள் முப்பேரரசின் காலத்திலும் அதற்கு முன்னுப் பின்னும் இருந்து வந்தன.
சீனாவுடன் சேர்ந்து டாங் வம்சாவளியினர் ஆட்சியில் சில்லா கோர்கோயவை கி.பி 662 ஆம் ஆண்டு கைப்பற்றியது, முப்பேரரசுகளை முடிவுக்கு கொண்டு வந்தது. இதறகு முன்னரே, கி.பி.562ல் கயாவையும் 660ல் பைக்யேவையும் சில்லா ஆக்கிரமிப்பு செய்திருந்தது.



</doc>
<doc id="89417" url="https://ta.wikipedia.org/wiki?curid=89417" title="இந்தியாவுடன் குடிசார் அணுவாற்றல் ஒப்பந்தம் செய்து கொண்ட நாடுகள்">
இந்தியாவுடன் குடிசார் அணுவாற்றல் ஒப்பந்தம் செய்து கொண்ட நாடுகள்

இந்தியா ஆக்கபூர்வமான வழிகளில் அணு சக்தியைப் பயன்படுத்த பின்வரும் ஒன்பது நாடுகளுடன் ஒப்பந்தம் செய்து கொண்டுள்ளது: அமெரிக்கா, பிரான்ஸ், ரஷியா, கனடா,மங்கோலியா, கஜகஸ்தான், ‎ஆர்ஜென்டினா, நமீபியா‎ மற்றும் தென் கொரியா.

இந்தியா 2010 ஆண்டு இறுதியில் தென் கொரியா நாட்டுடன் சிவிலியன் அணுசக்தி ஒப்பந்தம் அதாவது குடிமுறை சார்ந்த அணுசக்தி ஒப்பந்தம் செய்து கொள்ள நடவடிக்கைகள் எடுத்து வருகிறது. இந்தியா NSG என வழங்கும் அணுக்கரு வழங்குவோர் குழுமத்திடம் இருந்து உரிமை விடுப்பு 2008 ஆம் ஆண்டில் பெற்றது.



</doc>
<doc id="89418" url="https://ta.wikipedia.org/wiki?curid=89418" title="எஸ். நிஜலிங்கப்பா">
எஸ். நிஜலிங்கப்பா

சித்தவனஹல்லி நிஜலிங்கப்பா (Siddavanahalli Nijalingappa, கன்னடம்: ಸಿದ್ಧವನಹಳ್ಳಿ ನಿಜಲಿಂಗಪ್ಪ ) (திசம்பர் 10, 1902 – ஆகத்து 8, 2000, சித்திரதுர்கா) காங்கிரசு அரசியல்வாதியும் 1956 முதல் 1958 வரையும் பின்னர் 1962 முதல் 1968 வரையும் கர்நாடக முதல்வராக பணி புரிந்தவருமாவார். இந்திய விடுதலை இயக்கத்திலும் கருநாடக மாநில ஐக்கியத்திற்கும் (கர்நாடக ஏக்கிகர்னா) பெரும் பங்காற்றியவர். 1968ஆம் ஆண்டு பிளவுபடாத காங்கிரசின் கடைசித் தலைவராக பணியாற்றியவர். பிளவிற்குப் பின்னர் பழமைவாதிகள் அடங்கிய காங்கிரசு (எஸ்) என்றழைக்கப்பட்ட சின்டிகேட் காங்கிரசுக்குத் தலைமையேற்றார்.

1902ஆம் ஆண்டு திசம்பர் 10 அன்று அப்போதைய மைசூர் மாகாணத்தின் (தற்கால கருநாடக மாநிலம்))பெல்லாரி மாவட்டத்தில் சிறு கிராமமொன்றில் நடுத்தர இந்து லிங்காயத் குடும்பத்தில் பிறந்தார். 
1924ஆம் ஆண்டு பெங்களூருவின் சென்ட்ரல் கல்லூரியிருந்து பட்டம் பெற்றார். 1926ஆம் ஆண்டு புனேயின் சட்டக்கல்லூரியில் பட்டம் பெற்றார்.

நிஜலிங்கப்பாவின் அரசியல் நுழைவு 1936ஆம் ஆண்டு நிகழ்ந்தது. தன்னார்வலராக இணைந்து மாநில காங்கிரசுக் கட்சியின் தலைவராகவும் அனைத்திந்திய காங்கிரசின் தலைவராகவும் முன்னேறினார். 1946-1950களில் இந்திய அரசியலமைப்பு நிர்ணய மன்ற உறுப்பினராக பெரும் பங்காற்றினார். 1952 முதல் 1957 வரை சித்திரதுர்கா மக்களவைத் தொகுதியின் நாடாளுமன்ற உறுப்பினராக பணியாற்றினார். மூன்றுமுறை கருநாடக முதல்வராகப் பணிபுரிந்து அம்மாநிலத்தின் வளர்ச்சிக்கு வித்திட்டவராகக் கருதப்படுகிறார்.விவசாயம், வேளாண்மை,தொழில்துறை மற்றும் போக்குவரத்து திட்டங்களை நிறைவேற்றினார்.

அவர் 1968 முதல் 1971 வரை காங்கிரசுக் கட்சித் தலைவராக பொறுப்பேற்றிருந்த காலத்தில் நிகழ்ந்த சம்பவங்கள் இந்திய அரசியல் வரலாற்றில் திருப்புமுனையாக அமைந்தது. இளந்துருக்கியர்கள் என்றறியப்பட்ட இளம் காங்கிரசுத் தொண்டர்கள் உதவியுடன் இந்தியப் பிரதமர்|இந்தியப் பிரதமராக இருந்த இந்திரா காந்தி காங்கிரசின் மூத்த தலைவர்களின் பழமைவாத கொள்கைகளுடன் உடன்படாத நிலையில் காங்கிரசு இரண்டாகப் பிளவுபட நேர்ந்தது. காங்கிரசு (ஐ), காங்கிரசு (ஓ) (நிறுவன காங்கிரசு/ஸ்தாபன காங்கிரசு) என்ற இரு பிளவுகளில் இரண்டாம் பிரிவிற்கு தலைமையேற்றார்.



</doc>
<doc id="89423" url="https://ta.wikipedia.org/wiki?curid=89423" title="ஓ. வி. அழகேசன்">
ஓ. வி. அழகேசன்

ஒழலூர் விசுவநாத முதலியார் அழகேசன் (Ozhalur Viswanatha Mudaliar Alagesan) (6 செப்டம்பர் 1911 – 3 சனவரி 1992)தமிழக அரசியல்வாதியும் விடுதலை இயக்க வீரருமாவார்.இந்திய அரசியலமைப்பு நிர்ணய மன்ற உறுப்பினராகவும் மக்களவை உறுப்பினராகவும் பணியாற்றியவர்.

இந்திய அரசியலமைப்பு நிர்ணய மன்ற உறுப்பினராக 1946ஆம் ஆண்டு முதல் 1951ஆம் ஆண்டுவரை பங்காற்றினார். 1951ஆம் ஆண்டு நடந்த முதல் பொதுத்தேர்தலில் 
செங்கல்பட்டு மக்களவைத் தொகுதியிலிருந்து தேர்ந்தெடுக்கப்பட்டார். ஆனால் அத்தொகுதியில் 1957ஆம் ஆண்டின் பொதுத்தேர்தலில் தோல்வியடைந்தார். பின்னர் 1962ஆம் ஆண்டு அத்தொகுதியில் மீண்டும் வென்றார். 1971ஆம் ஆண்டின் பொதுத்தேர்தலில் திருத்தணி மக்களவைத் தொகுதியிலும் 1975ஆம் ஆண்டு அரக்கோணம் மக்களவைத் தொகுதியிலும் வென்றார்.

1965ஆம் ஆண்டு இந்தி எதிர்ப்புப் போராட்டத்தின்போது நடுவண் அமைச்சரவையில் இருந்து, உணவு அமைச்சராக இருந்த சி. சுப்பிரமணியனுடன் பதவி விலகி இந்தி திணிப்பிற்கு தமது எதிர்ப்பினைத் தெரிவித்தார்.

1968 முதல் 1971 வரை எத்தியோப்பியாவிற்கு இந்திய தூதராகப் பணியாற்றியுள்ளார்.


தமது 81 ஆவது அகவையில் 3 சனவரி, 1992 அன்று இயற்கை எய்தினார்.


</doc>
<doc id="89424" url="https://ta.wikipedia.org/wiki?curid=89424" title="வள திட்டமிடல்">
வள திட்டமிடல்

ஒரு செயற்திட்டத்துக்கு தேவையான வளங்களைப் பெற்று, அவற்றைத் தகுந்த முறையில் நெறிப்படுத்தி, செயற்திட்ட இலக்குகளை எட்ட தேவையான திட்டமிடல் வள திட்டமிடல் ஆகும். எந்த எந்த திறங்களைக் கொண்ட யார், யார் எவ்வளவு காலம் இந்த செயற்திட்டத்துக்கு பங்களிக்க கூடியவர் என்ற மனித வள திட்டமிடல் வள திட்டமிடலின் ஒரு முக்கிய கூறு ஆகும். தேவையான கருவிகள், இடவசதி பெறுவது இன்னொமொரு கூறு ஆகும். 


</doc>
<doc id="89425" url="https://ta.wikipedia.org/wiki?curid=89425" title="போர்ப் பிரகடனம்">
போர்ப் பிரகடனம்

போர்ப் பிரகடனம் அல்லது போர் சாற்றுதல் ("Declaration of war") என்பது ஒரு நாடு முறைப்படி ஒன்று அல்லது அதற்கு மேற்பட்ட நாடுகளின் மீது போர் தொடுக்கப்போவதாக அறிவிக்கும் செய்கையாகும். இந்த அறிவிப்பு பொதுமக்கள் அல்லது நாடாளுமன்றத்துக்கு ஆற்றப்படும் உரையின் மூலமோ அல்லது முறைப்படி கையெழுத்திடப்படும் அரசாணையின் மூலமோ செய்யப்படலாம். சட்டப்படி யார் போர் சாற்றலாம் என்பது ஒவ்வொரு நாட்டுக்கும் மாறுபடுகிறது. பொதுவாக நாட்டின் தலைவர் அல்லது அரசின் தலைவர் போர் சாற்றும் உரிமையைப் பெற்றுள்ளார். வேறு சில நாடுகளில் நாடாளுமன்றம் அந்த உரிமையைப் பெற்றுள்ளது. போர் சாற்றுதலுக்கான சர்வதேச நெறிமுறை 1907ம் ஆண்டு கையெழுத்தான ஹாக் சாசனத்தில் வரையறுக்கப்பட்டுள்ளது.

முறைப்படி போர் சாற்றும் வழக்கம் பழங்காலத்திலேயே நிலவியதற்கான சான்றுகள் உள்ளன. கி. மு ஏழாம் நூற்றாண்டு சுமேரிய காவியமான கில்கமெஷிலும் விவிலியத்தின் பழைய ஏற்பாட்டிலும் போர் சாற்றுதல் குறிப்பிடப்பட்டுள்ளது. புறநானூற்றின் ஒன்பதாவது பாடலான ”ஆவும், ஆனியற் பார்ப்பன மாக்களும்” என்று தொடங்கும் பாடல் போர் சாற்றுதலைக் குறிப்பிடுகிறது. தற்காலத்தில் சர்வதேச சட்டப்படி, இரு நாடுகளிட்டையே போர் நிலவுகிறது என்பதன் அதிகாரப்பூர்வ ஏற்பே போர் சாற்றுதலாகும். அண்மைக் காலத்தில் தீவிரவாதம், சமச்சீரற்ற போர்கள் (asymmetrical wars) பரவியுள்ளதால் அதிகாரப்பூர்வ போர் சாற்றுதலின் முக்கியத்துவம் குறைந்துள்ளது.



</doc>
<doc id="89434" url="https://ta.wikipedia.org/wiki?curid=89434" title="இனிமைமிகு பாடல் (நூல்)">
இனிமைமிகு பாடல் (நூல்)

இனிமைமிகு பாடல் ("Song of Songs/Canticle of Canticles") என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறுகின்ற ஒரு நூல் ஆகும்.

இனிமைமிகு பாடல் என்னும் நூல் ஒரு காதல் கவிதைத் தொகுப்பு ஆகும். மூல மொழியாகிய எபிரேயத்தில் இந்நூல் שיר השירים (Shir ha-Shirim) என்னும் பெயர் கொண்டுள்ளது. இதற்கு "சாலமோனின் பாடல்" என்றொரு பெயரும் உண்டு. கிரேக்க மொழிபெயர்ப்பில் இந்நூல் ᾎσμα ᾀσμάτων (Āisma āismatōn = Song of Songs) என்று அழைக்கப்படுகிறது. Canticum Canticorum என்று இலத்தீன் பெயர் அமைந்ததால், ஆங்கிலப் பெயர்ப்பு "Canticle of Canticles" என்றும் வரும்.

பழைய தமிழ் பெயர்ப்பில் இந்நூல் "உன்னத சங்கீதம்" ("உன்னதப் பாட்டு") என்று அழைக்கப்பட்டது.

இனிமைமிகு பாடல் என்னும் விவிலிய நூலின் தொடக்கத்தில் "சாலமோனின் தலைசிறந்த பாடல்" என்னும் கூற்று உள்ளது. இதன் அடிப்படையில் இந்நூல் சாலமோன் அரசரால் உருவாக்கப்பட்டது என்று யூத மரபு கருதுகிறது.

இது சாலமோனால் எழுதப்பட்டதல்ல என்று கூறுவோரும் உண்டு. அவர்கள் கருத்துப்படி, "சாலமோனின் தலைசிறந்த பாடல்" என்பது "சாலமோனின் [பெயரால் எழுதப்பட்ட] தலைசிறந்த பாடல்" என்று விளக்கப்படுகிறது. தலைவன் தலைவியைப் பார்த்து, "பாகால்-ஆமோன் என்னுமிடத்தில் சாலமோனுக்கு இருந்தது ஒரு திராட்சைத் தோட்டம்...எனக்குரிய திராட்சைத் தோட்டம் என்முன்னே உள்ளது" (8:11-12) என்று கூறுவதின் அடிப்படையில் நூலாசிரியர் சாலமோன் அல்லர் என்பர். மேலும், சாலமோன் மன்னர் பல மனைவியரையும் துணை மனைவியரையும் கொண்டிருந்தார்; இந்நூலில் வரும் கதைத் தலைவனும் தலைவியும் ஒருவர் ஒருவரைத் தவிர வேறு யாரையும் நாடவில்லை. எனவே இந்நூல் சாலமோனை இடித்துரைக்கும் பாணியில் உள்ளதாக விளக்குவோரும் உண்டு.

பழங்கால எபிரேய மொழியில் கி.மு. 900 ஆண்டளவில் இந்நூலின் பாடல்கள் உருவாக்கப்பட்டிருக்கலாம். நூலின் ஆசிரியர் தலைசிறந்த கவிஞர். எதுகை மோனை உத்திகளையும், எழில்மிகு உவமைகளையும் பயன்படுத்தி இக்கவிதைத் தொகுப்பை உயிரோட்டத்தோடு படைத்துள்ளார். அவருடைய கற்பனை வளமும் மென்மைபொருந்திய சொற்பயன்பாடும் பாராட்டும் வகையில் உள்ளன.

ஒருசில சொற்களும் சொற்றொடர்களும் பிற்கால வழக்கைச் சார்ந்தவை என்பதால் பாடல்களை ஒருங்கிணைத்து தொகுத்த காலம் கி.மு. 6ஆம் நூற்றாண்டாக இருக்கலாம் என்று அறிஞர் கருதுகின்றனர்.

இந்நூலின் பாடல்களுக்குப் பல்வேறு பொருள்பொருத்தம் தருகின்றனர் விரிவுரையாளர்கள். அவற்றைப் பின்வருமாறு வகைப்படுத்தலாம்:




மேற்கூறிய மூன்று விளக்கங்களில் இறுதியாகத் தரப்பட்டதே ஏற்புடையது என்பது பெரும்பாலான அறிஞர் கருத்து.

காதலுணர்வு புனிதமானது; இயற்கையின் அன்பளிப்பு; கடவுளின் கொடை; இதனை விவிலியம் ஏற்கிறது. இந்நூலில் கடவுளின் பெயர் ஒருமுறைகூட வரவில்லை. எனினும், இறை ஏவுதல் பெற்ற திருமறை நூலாகிய விவிலியத்தில் இந்நூலும் இடம்பெறுதல் வியப்பன்று.

ஆண்-பெண் காதலுணர்வும் காதலுறவும் கடவுளின் அன்புக்கு ஓர் உயர்ந்த அடையாளம். தமிழ் இலக்கியத்தில் இதை நாம் காணலாம். ஆண்டாள் அருளிய திருப்பாவை இதற்குச் சிறந்த எடுத்துக்காட்டு ஆகும்.

யூத மரபில் இனிமைமிகு பாடல் கடவுளுக்கும் இசுரயேல் மக்களுக்கும் இடையே நிலவும் ஆழ்ந்த அன்பை (காதலுறவை) வெளிப்படுத்தும் உருவகத் தொகுப்பாக விளக்கம் பெறுகிறது.

கிறித்தவ மரபிலும், கடவுளுக்கும் மனித உள்ளுயிராகிய ஆன்மாவுக்கும் இடையே நிலவுகின்ற அன்புறவை இந்நூல் விளக்குகின்றது என்னும் கருத்து உண்டு. மேலும், இயேசு கிறித்து தம்மையே அன்புக் காணிக்கையாகத் தம் திருச்சபைக்குக் கையளிக்கின்றார் என்னும் ஆழ்ந்த உண்மை இந்நூலில் அடங்கியுள்ளது என்று ஞானியர் விளக்கம் தந்துள்ளனர்.

தமிழ் மரபில் அகத்திணை என்னும் இலக்கிய வகை தலைவனுக்கும் தலைவிக்கும் இடையே நிலவும் காதலுணர்வையும் காதலுறவையும் விளக்குவதாக அமைந்துள்ளது. திருக்குறளில் வரும் காமத்துப்பால், மற்றும் ஐங்குறுநூறு, குறுந்தொகை, நற்றிணை, அகநானூறு முதலியவை இவ்வகை சார்ந்த சீரிய படைப்புகள் ஆகும். இனிமைமிகு பாடலையும் தமிழ் அகத்திணை இலக்கியத்தையும் ஒப்பிட்டு ஆய்வுகள் நிகழ்ந்துள்ளன. இவற்றுள் குறிப்பிடத்தக்கது முனைவர் ஆபிரகாம் மரியசெல்வம் எழுதிய ஆய்வுநூல் ஆகும். (காண்க: இனிமைமிகு பாடலும் அகத்திணை இலக்கியமும்).

ஆடுகளை மேய்த்தல், பழத்தோட்டங்களை அமைத்தல், பழம் கொய்தல் போன்ற யூத நாட்டுத் தொழில்கள் இனிமைமிகு பாடலில் குறிப்பிடப்படுகின்றன.

"என் காதலரே, வாரும்;...<br>
வைகறையில் திராட்சைத் தோட்டத்திற்குப் போவோம்;<br>
திராட்சைக் கொடிகள் துளிர்த்தனவா,<br>
அதிலிருக்கும் மொட்டுகள் விரிந்தனவா,<br>
மாதுளை மரங்கள் மலர்ந்தனவா என்று பார்ப்போம்.<br>
அங்கே உம்மேல் என் காதலைப் பொழிவேன்." 

தமிழ் இலக்கிய அகப்பொருள் பாடல்களில் கருப்பொருள்கள் பல காட்சியளிப்பது போல, இனிமைமிகு பாடல் நூலிலும் யூதர் நாட்டைச் சார்ந்த மரம் செடி கொடிகள், விலங்குகள், பறவைகள் ஆகியவை பல உவமைகளிலும் தலைவன் தலைவியர் எதிர்ப்படும் இடத்துச் சூழ்நிலையில் புனைந்துரைகளிலும் குறிப்பிடப்படுகின்றன.

இளவேனிற் காலத்துக் காட்சிகள் கீழ்வருமாறு புனையப்படுகின்றன:

"என் காதலர் என்னிடம் கூறுகின்றார்:<br>
'விரைந்தெழு, என் அன்பே!<br>
என் அழகே! விரைந்து வா.<br>
இதோ, கார்காலம் கடந்துவிட்டது;<br>
மழையும் பெய்து ஓய்ந்துவிட்டது.<br>
நிலத்தில் மலர்கள் தோன்றுகின்றன;<br>
காட்டுப் புறா கூவும் குரலதுவோ<br>
நாட்டினில் நமக்குக் கேட்கின்றது.<br>
அத்திப் பழங்கள் கனிந்துவிட்டன;<br>
திராட்சை மலர்கள் மணம் தருகின்றன;<br>
விரைந்தெழு, என் அன்பே!<br>
என் அழகே! விரைந்து வா.'" 

விக்கிமூலத்தில் இனிமைமிகு பாடல் நூல்


</doc>
<doc id="89436" url="https://ta.wikipedia.org/wiki?curid=89436" title="கோவிந்த் வல்லப் பந்த்">
கோவிந்த் வல்லப் பந்த்

கோவிந்த் வல்லப் பந்த்(1887 ஆகத்து 30 - 1961 மார்ச் 7, गोविंद वल्लभ पंत) இந்திய சுதந்திரப் போராட்ட வீரரும் உத்தரப் பிரதேச மாநிலத்தின் முதல் முதலமைச்சராகப் பணியாற்றியவரும் ஆவார். இந்தியை ஆட்சிமொழியாக்குவதில் பெரும் பங்கு வகித்தார்.தான் தலைமையேற்ற நாடாளுமன்றக் குழுவின் அறிக்கையில் இந்தியை முதன்மையான அலுவல் மொழியாகவும் ஆங்கிலத்தைத் துணைமொழியாகவும் சட்டமாக்கப் பரிந்துரைத்தார்.இவருக்கு 1957ஆம் ஆண்டு நாட்டின் மிக உயர்ந்த குடிமை விருதான பாரத ரத்னா வழங்கப்பட்டது. இவரது நினைவைப் போற்றும் வகையில் அந்தமான் சிற்றறைச் சிறைக்கு அருகில் உள்ள மருத்துவமனைக்கு இவரது பெயர் சூட்டப்பட்டுள்ளது.

1887 ஆகத்து 30-ல், பிளவுபடாத இந்தியாவின் வடமேற்கு மாகாணத்திலிருந்த அல்மோராவில் மனோரத் பந்த் மற்றும் கோவிந்தி தம்பதியினருக்கு மகனாகப் பிறந்தார்.. 1909ஆம் ஆண்டு சட்டப்படிப்பு முடித்த பந்த் அடுத்த ஆண்டு அல்மோராவில் தமது வக்கீல் தொழிலைத் துவங்கினார்.பின்னர் காசிப்பூரில் 1914ஆம் ஆண்டு சுற்றுலா வரும் ஆங்கிலேயர்களுக்கு உள்ளூர்வாசிகள் கட்டணமின்றி பளு தூக்கவேண்டும் என்றிருந்த சட்டத்தை எதிர்க்க கிராமசபைக்கு உதவிய நேரத்தில் ஆளும் பிரித்தானியர்களுக்கு எதிராக மனம் மாறினார். 1921ஆம் ஆண்டு காந்தியின் அகிம்சை வழியில் ஈர்க்கப்பட்டு அரசியல் வாழ்வில் நுழைந்தார். ஐக்கிய மாகாணத்தில் நடந்த பொதுத்தேர்தல்களில் நைனிதால் தொகுதியிலிருந்து தேர்ந்தெடுக்கப்பட்டார்.இந்திய விடுதலை இயக்கதின் போது 1930,1933,1940 மற்றும்1942ஆம் ஆண்டுகளில் கைது செய்யப்பட்டு சிறை சென்றார். 1937 மற்றும் 1946 ஆண்டுகளில் ஐக்கிய மாகாணத்தின் முதலமைச்சராகப் பொறுப்பேற்றார்.புதியதாக உருவாக்கப்பட்ட உத்திரப் பிரதேச மாநிலத்தின் முதலாவது முதலமைச்சராகப் பொறுப்பேற்றார்.

1955ஆம் ஆண்டு முதல் 1961 வரை நடுவண் ஆயத்தில் உள்துறை அமைச்சராகப் பணியாற்றினார். அந்தக் காலகட்டத்தில் தான் இந்தியாவில் மொழிவாரி மாநிலங்கள் பிரிக்கப்பட்டன.



</doc>
<doc id="89437" url="https://ta.wikipedia.org/wiki?curid=89437" title="ஹரிணி">
ஹரிணி

ஹரிணி ஒரு தென்னிந்தியத் திரைப்படப் பாடகி. ஹரிணி இந்திரா(1995) திரைபடத்தில் ஏ. ஆர். ரகுமான் இசையில் 'நிலா காய்கிறது' பாடலை முதன் முதலில் தமிழில் பாடினார்.


</doc>
<doc id="89439" url="https://ta.wikipedia.org/wiki?curid=89439" title="அனு ஹாசன்">
அனு ஹாசன்

அனு ஹாசன் (பிறப்பு - சூலை 15, 1970) தமிழ் திரைப்பட நடிகையும் தொலைக்காட்சி தொகுப்பாளரும் ஆவார். இயக்குனர் சுஹாசினி தனது இந்திரா திரைப்படத்தின் மூலம் அனு ஹாசனை அறிமுகப்படுத்தினார். அன்றிலிருந்து தமிழ்ப்படங்களில் முக்கியமான துணைப்பாத்திரங்களில் நடித்து வருகிறார். விஜய் தொலைக்காட்சியில் "காஃபி வித் அனு" எனும் பிரபலங்களை நேர்காணும் நிகழ்ச்சியை மூன்று பருவங்களிற்கு தொகுத்து வளங்கினார். இவர் தொழில் முனைவர், வடிவழகி, இசைக்கலைஞர், தற்காப்புக் கலை நிபுணர் என பன்முகத்தன்மை கொண்டவர்.


</doc>
<doc id="89446" url="https://ta.wikipedia.org/wiki?curid=89446" title="கி. ஆ. பெ. விசுவநாதம்">
கி. ஆ. பெ. விசுவநாதம்

கி. ஆ. பெ. விசுவநாதம் பிள்ளை (நவம்பர் 11, 1899 - டிசம்பர் 19, 1994) பரவலாக முத்தமிழ் காவலர் கி.ஆ.பெ, தமிழகத்தின் திருச்சியைச் சேர்ந்த தமிழ் உணர்வாளர் ஆவார். நீதிக்கட்சி உறுப்பினராக பிராமணரல்லாதோர் முன்னேற்றத்திற்காகவும் தமிழ்மொழியின் உயர்விற்காகவும் பாடுபட்டவர். துவக்கத்தில் பெரியாருடன் இணைந்து இந்தி எதிர்ப்புப் போராட்டத்தில் ஈடுபட்டபோதும் அவரது திராவிடநாடு கோரிக்கையுடன் உடன்படாதவர். அது தமிழரின் தனித்தன்மையை நீர்த்துவிடும் என எண்ணினார். இவர் எழுதியுள்ள 23 நூல்களும் தமிழ்வளர்ச்சித்துறையால் 2007-2008 இல் நாட்டுடைமையாக்கப்பட்டு பரிவுத் தொகை 10 லட்சம் ரூபாய் வழங்கப்பட்டது.

1893-ஆம் ஆண்டு நவம்பர் 29-ஆம் தேதி பெரியண்ண பிள்ளை - சுப்புலட்சுமி அம்மையார் அவர்களுக்கு புதல்வனாய் பிறந்தார். தமிழ் இலக்கண கடலான இவர் பள்ளிக்கு சென்றதில்லை. ஐந்தாவது வயதில் முத்துச்சாமிக் கோனாரிடம் மணலில் தமிழ் எழுத்துகளை எழுதிப் பயிற்சி பெற்றார். நாவலர் வேங்கடசாமி நாட்டார், மறைமலையடிகள், திரு. வி. க, நாவலர் சோமசுந்தர பாரதியார் முதலிய தமிழறிஞர்கள் தொடர்பால் தாமாக முயன்று தமிழ் இலக்கண-இலக்கியங்களைக் கற்றுப் புலமை பெற்றார்.







</doc>
<doc id="89455" url="https://ta.wikipedia.org/wiki?curid=89455" title="அனுபமா">
அனுபமா

அனுபமா ஒரு தமிழ் திரைப்படப் பின்னணிப் பாடகி. ஏ. ஆர். ரகுமான் இசையமைப்பில் திருடா திருடா படத்தில் இடம்பெற்ற கொஞ்சம் நிலவு பாடல் தான் அனுபமா பாடிய முதல் திரைப்படப் பாடல் ஆகும்.


</doc>
<doc id="89456" url="https://ta.wikipedia.org/wiki?curid=89456" title="கழைதின் யானையார்">
கழைதின் யானையார்

கழைதின் யானையார் சங்ககாலப் புலவர்களில் ஒருவர். அவரது பாடல் ஒன்றே ஒன்று உள்ளது. அது புறநானூறு 204 எண் கொண்ட பாடலாக உள்ளது.

இவரது பெயரைப் பார்க்கும்போது இவர் பாடலால் பெயர் பெற்ற புலவர் என்று எண்ணவேண்டியுள்ளது. என்றாலும் இவரது ஒரே ஒரு பாடலில் அந்தத் தொடர் இல்லை. இவர் பாடிய பல பாடல்களில் ஒன்றில் 'கழைதின் யானை' என்னும் தொடரை இவர் பயன்படுத்தியிருக்கவேண்டும். சங்கப் பாடல்களைத் தொகுத்தவர்களில் யாருமொருவர் அப் பாடலை இடம்பெறச் செய்யாது போயினர் என்று எண்ணவேண்டியுள்ளது.

அன்றியும் இவரது ஒரே ஒரு பாடலே உலகியல் என்னும் கரும்பை மூதறிவு என்னும் யானை தின்பது போல உள்ளதை உணரமுடிகிறது.
ஈ என இரத்தல் இழிந்தன்று, அதன் எதிர்
ஈயேன் என்றல் அதனினும் இழிந்தன்று
கொள் என கொடுத்தல் உயர்ந்தன்று, அதன் எதிர்
கொள்ளேன் என்றல் அதனினும் உயர்ந்தன்று
தெண்ணீர்ப் பரப்பின் இமிழ்திரைப் பெருங்கடல்
உண்ணார் ஆகுப நீர் வேட்டோரே
ஆவும் மாவும் சென்று உணக் கலங்கிச்
சேற்றொடு பட்ட சிறுமைத்து ஆயினும்
உண்ணீர் மருங்கின் அதர் பல ஆகும்
புள்ளும் பொழுதும் பழித்தல் அல்லதை
உள்ளிச் சென்றோர்ப் பழியலர் அதனால்
புலவேன் வாழிய ஓரி விசும்பின்
கருவி வானம் போல
வரையாது சுரக்கும் வள்ளியோய் நின்னே

ஈ என்றால் கொடு, தா, என்று பொருள். எனக்குக் கொடு, எனக்குத் தா என்று கேட்டு இரப்பது இழிவு. தன்னிடம் உள்ளதை ஈயமாட்டேன் என்பது அதைவிட இழிவு. இந்தப் பாடலின் முதல் வரியிலுள்ள ஈ என்ற வார்த்தைக்கு, "ஈ..." என்று பல்லை இழித்துக்கொண்டு கேட்டல் என்று சிலர் பொருள் கூறுகின்றனர். ஆனால் இடவமைப்பின்படி இது சரியான பொருளல்ல. மூன்றாம் வரியிலுள்ள கொள் என்ற வார்த்தை இதை உறுதிசெய்கிறது. தன்னிடம் உள்ளதைப் பெற்றுக்கொள் என்று கொடுப்பது உயர்வு. பிறர் இலவசமாகக் கொடுப்பதைப் பெற்றுக்கொள்ளமாட்டேன் (உழைத்து உண்பேன்) என்பது அதைவிட உயர்வு.

கடலில் தெளிவான நீர் மிகுதியாக இருந்தாலும் தாகம் உள்ளவர் அதனை உண்பதில்லை. ஆனிரைகளும் அவற்றைக் கொன்று தின்னும் விலங்கினங்களும் சென்று உண்ணும் கலங்கிய நீராயினும் அதனை உண்ணச் செல்வோரின் எண்ணிக்கை மிகுதியாதலால் அதற்கு அமைந்த நடைபாதைகள் பல.

ஓரி!

நீ கருமேகம் சூழ்ந்த வானம் போல எல்லாருக்கும் மிகுதியாக வழங்குபவன். நீ வழங்காதுபோனால், உன் கொடையைப் பற்றி மாறுபாடாகப் புலந்து பேசமாட்டேன். தனது ஊழையும், தான் வேண்டிநிற்கும் காலத்தையும் பழிப்பதுதான் புலவர் வழக்கம்.

கடையெழு வள்ளல்களில் ஒருவனான வல்வில் ஓரியிடம் பரிசில் வேண்டி வந்த கழைதின் யானையார் இவ்வாறு பாடுகிறார்.


</doc>
<doc id="89462" url="https://ta.wikipedia.org/wiki?curid=89462" title="விஜய் பிரகாஷ்">
விஜய் பிரகாஷ்

விஜய் பிரகாஷ் ஒரு திரைப்பட பின்னணி பாடகர். தமிழ், தெலுங்கு, மலையாளம், இந்தி ஆகிய மொழி படங்களில் பின்னணி பாடல்களைப் பாடியுள்ளார்.


</doc>
<doc id="89463" url="https://ta.wikipedia.org/wiki?curid=89463" title="கள்ளிக்குடிப் பூதம் புல்லனார்">
கள்ளிக்குடிப் பூதம் புல்லனார்

கள்ளிக்குடிப் பூதம் புல்லனார் சங்ககாலப் புலவர்களில் ஒருவர். இவரது பாடல் ஒன்றே ஒன்று உள்ளது. அது நற்றிணை 333 எண் கொண்ட பாடலாக அமைந்துள்ளது.

பாலைத்திணை

தலைவன் பொருள் தேடிவரச் சென்றுள்ளான். தலைவி அவனை தினைத்துக் கவலைப்படுகிறாள். வீட்டிலே பல்லி படுகிறது(ஒலிக்கிறது).

தோழி தலைவியைத் தேற்றுகிறாள். நீ அவரை நினைக்கிறாய். அவர் உன்னை நினைக்கிறார். அதனால் பல்லி படுகிறது. நீ நின் அவலம் நீங்குக - என்கிறாள்.


</doc>
<doc id="89465" url="https://ta.wikipedia.org/wiki?curid=89465" title="கள்ளில் ஆத்திரையனார்">
கள்ளில் ஆத்திரையனார்

கள்ளில் ஆத்திரையனார் சங்ககாலப் புலவர்களில் ஒருவர். இவர் பாடிய மூன்று பாடல்கள் சங்கநூல் தொகுப்பில் உள்ளன. 175, 389 எண் கொண்ட இவரது புறநானூற்றுப் பாடல்கள் ஆதனுங்கன் என்னும் வள்ளலைப் போற்றுகின்றன. குறுந்தொகை 293 எண் கொண்ட இவரது பாடலில் ஆதி அருமன் என்னும் மன்னன் குறிப்பிடப்பட்டுள்ளான். இவரது குறுந்தொகைப் பாடல் "கள்ளில்" என்னும் சொல்லுடன் தொடங்குகிறது. இதனால் இந்தப் புலவர் கள்ளில் என்னும் அடைமொழி பெற்றார் ஆதல் கூடும். அல்லது கள்ளில் என்னும் ஊரினர் ஆதலும் கூடும்.
குளத்தில் பூத்த ஆம்பலால் செய்த தழையாடை இடையிடையே விலகி கால் தொடை தெரியுமாறு உடுத்திக்கொண்டு கொழுநனைக் காண்பதற்கு அவள் (பரத்தை) அவ்வப்போது வருவாள். (அவள் முன்) நான் எளியவள் – என்கிறாள் அவன் மனைவி. அரசன் ஆதி அருமன் நாட்டில் கள்ளைத் தந்து உறவினர்க்கு ஊட்டிய பனைமரம் பின்னர் நுங்கு தந்து உதவும். அதுபோல அவள் ஊட்ட வருவாளே! என்று மனைவி கூறுகிறாள். இப்படி இவரது இந்தப் பாடல் தெரிவிக்கிறது. 

ஆதனுங்கன் சிறந்த வள்ளல்களில் ஒருவன். இவனது வள்ளண்மையைப் பாடும் பாடல் இது. 

ஆதனுங்கனை இவர் 'அறத்துறை' என்கிறார். நீர்த்துறை அனைவருக்கும் பயன்படும். அதுபோல இவன் அறத்துறை அனைவருக்கும் பயன்படும். 

'எந்தை வாழி ஆதனுங்க! என் நெஞ்சம் திறப்போர் நின்(னைக்) காண்குவரே. நின்(னை) யான் மறப்பின், மறக்குங்காலை என் உயிர் யாக்கையிற் பிரியும். (எப்)பொழுதும் என்(னை) யான் மறப்பின் மறக்குவென்' என்று நெஞ்சுருகப் பாராட்டுகிறார்.

புலவரால் தன்னை மறந்திருக்க முடியுமாம். ஆதனுங்கனை மறந்திருக்க முடியாதாம். அவனை மறந்தால் புலவரின் உயிர் பிரிந்துவிடுமாம். என்னே ஈடுபாடு!
'விண் பொரு நெடுங்குடைக் கொடித்தேர் மோரியர் திண் கதிர்த் திகிரி திரிதரக் குறைத்த உலக இடைக்கழி அறைவாய்'

மலைத்தொடர்களுக்கு இடையே இருக்கும் இடைவெளி நிலம் 'இடைக்கழி' அத்தகைய இடைக்கழி வழியே மோரியர் தென்னகத்துக்குள் நுழைந்தனர். கொடி கட்டிய தேரில் வந்தனர். தேர்ச்சக்கரம் செல்ல மலையில் வழி உண்டாக்கினர். அதற்கு 'அறைவாய்' என்று பெயர். அறைவாய் என்பது மலையை வெட்டி உண்டாக்கிய வழி. அந்த அறைவாய்க்கு இடையே காலையில் சூரியன் தோன்றுவது போல அறத்துறையில் ஆதனுங்கன் தோன்றினான் என்கிறார் புலவர்.

இந்தப் பாடலில் ஆதனுங்கன் பாராட்டப்பட்டுள்ளான். புலவர் இந்தப் பாடலில் 'ஆதனுங்கன் போல நீயும் ... நன்கலம் நல்குமதி' என்று பாடுகிறார். பாடலில் வேங்கடங் கிழவோன் முதியன் என்பவனிடம் புலவர் பரிசில் வேண்டுவது தெளிவாக உள்ளது. 

கோடை என்பது நுங்கின் கண்ணைத் தோண்டி நுங்கு உண்ணும் காலம். வேம்பு காய்க்கும் காலம். இத்தகைய கோடைகாலக் காலை வேளையில் புலவர் தன்னை நினைக்கமாட்டார்களா என்று ஆதனுங்கன் ஏங்குவானாம்.
முதியன் வேங்கட நாட்டு மன்னன். அவன் நாட்டு மக்கள் பெண்யானை புலம்பும்படி விட்டுவிடு அதன் கன்றுகளைக் கயிற்றால் கட்டிக் கொண்டுவந்து ஊர் மன்றத்தில் கட்டிவைப்பார்களாம்.

'ஏலா வெண்பொன் போருறு காலை' (=காலை)

பொன்னைச் சூடிக்கொள்ளலாம். சூடிக்கொள்ளமுடியாத பொன் என்பது காலை நேரம். பொன் செந்நிறம் கொண்டது. காலை நேரத்தில் செந்நிறம் வெண்மையாக மாறுவதால் அது வெண்பொன் காலம். இந்த ஏலா வெண்பொன் போர்த்திக்கொள்ளும் காலம் காலை வேளை. 


</doc>
<doc id="89467" url="https://ta.wikipedia.org/wiki?curid=89467" title="கே. ஏ. மதியழகன்">
கே. ஏ. மதியழகன்

கே. ஏ. மதியழகன் (திசம்பர் 7, 1926 - ஆகத்து 17, 1983) ஓர் தமிழக அரசியல்வாதி மற்றும் தமிழ்நாடு அமைச்சராக பணியாற்றியவர். 1971 - 72 ஆண்டுகளில் சட்டப்பேரவைத் தலைவராக இருந்தவர். தி.மு.கவில் அறிஞர் அண்ணாவின் நெருங்கிய துணையாகவும் இயக்கத்திற்கு தூணாகவும் இருந்தவர். பின்னாளில் எம்.ஜி.ஆர் தி.மு.கழகத்திலிருந்து பிரிந்தபோது அவருடன் சென்ற முக்கியத் தலைவர்களில் இவரும் ஒருவர் ஆவார்.

மதியழகன் திருப்பூர் மாவட்டம் உடுமலைப்பேட்டை அருகே கணியூரில் திராவிடப் பாரம்பரிய மிக்க குடும்பத்தில் தொ.ஆ. அருணாசலனாருக்கு மகனாகப் பிறந்தார். இவருக்கு கே. ஏ அருணாசலம் (மறைவு 1957) என்னும் அண்ணனும் கே. ஏ. கிருஷ்ணசாமி என்னும் தம்பி இருந்தனர்.

திராவிடக் கழகத்திலிருந்து பிரிந்து அண்ணா திராவிட முன்னேற்றக் கழகத்தைத் தோற்றுவித்த போது அவருக்கு உறுதுணையாக இருந்தார். அவரது தமிழ் பேச்சுத்திறமை அண்ணா, மு. கருணாநிதி, இரா. நெடுஞ்செழியன் ஆகியோருடையது போன்று தி.மு.க வளர்ச்சிக்கு வித்திட்டது. தி.மு.க பிளவுபட்டு எம்.ஜி.ஆர் அண்ணா திராவிட முன்னேற்றக் கழகத்தை நிறுவியபோதும் அவருடன் இணைந்து துணை நின்றார். 1971ஆம் ஆண்டு சட்டப்பேரவையில் அவரது எம். ஜி. ஆர் ஆதரவினைக் கருத்தில்கொண்டு ஒரே நேரத்தில் அவைத்தலைவரான அவரும் அப்போதைய துணைத்தலைவர் சீனிவாசனும் வீற்றிருந்து எதிர்மறையான ஆணைகளைப் பிறப்பித்தது பேரவை வரலாற்றில் ஒரு முக்கிய நிகழ்வாகும்.

இவர் தென்னகம் என்னும் இதழை 1959 ஜனவரி 14ஆம் நாள் தொடங்கி ஆசிரியராக இருந்து வெளியிட்டு வந்தார். 



</doc>
<doc id="89469" url="https://ta.wikipedia.org/wiki?curid=89469" title="இந்திய அணு மின் கழகத்தின் விரிவாக்கத் திட்டங்கள்">
இந்திய அணு மின் கழகத்தின் விரிவாக்கத் திட்டங்கள்

இந்திய அணுமின் கழகம் தற்பொழுது 19 அணு மின் நிலையங்களை செயல்படுத்தி, 4560 மெகா வாட் மின்சாரத்தை உற்பத்தி செய்து வருகிறது. கூடங்குளம் அணு மின் நிலையம், கூடங்குளத்தில் இரு 1000 மெகா வாட் திறன் கொண்ட இரு அணு உலைகள் ரஷ்ய நாட்டின் தொழில் நுட்ப உதவியுடனும், கர்நாடகத்தில் உள்ள கைகாவில் 220 மெகா வாட் திறன் கொண்ட அணு உலையும் விரைவில் கட்டி முடிக்கப்படும்.‎

இதைத் தவிர கக்ரபார் அணுமின் நிலையம், கக்ரபாரிலும் (குஜராத்), ராஜஸ்தான் அணுமின் நிலையம், ராவட்பட்டாவிலும் (ராஜஸ்தான்) முறையே முழுக்க முழுக்க இந்திய தொழில் நுட்பத்துடன் இரு 700 மெகா வாட் திறன் கொண்ட இரு அணு உலைகள் அமைக்கும் பணிகள் நடந்துவருகின்றன. இவை யாவும் உயர்ந்த அழுத்தத்தில் செயல்படும் கனநீரைப் பயன்படுத்தி மின்சாரம் தயாரிக்கும் அணு உலைகளைக் கொண்டது.

இந்திய அணு மின் கழகம் 2017 ஆம் ஆண்டில் அணு மின் நிலையங்கள் மூலம் 9580 மெகா வாட் மின்சாரத்தை உற்பத்தி செய்யவும், 2000 ஆம் ஆண்டில் 20,000 மெகா வாட் அளவும், 2020 ஆம் ஆண்டில் 60,000 மெகா வாட் அளவும் படிப்படியாக உயர்த்த திட்டமிட்டுள்ளது.‎

இந்த விரிவாக்கத்திற்கு தேவைப்படும் நிதியுதவி, பங்குகளில் பங்கேற்பு மற்றும் ஆலோசனைகள் வழங்க பவர் கொர்போரேசன் நிறுவனம் முன்வந்துள்ளது.‎

கைகாவில் நான்காவது அணு மின் நிலையம் 24-11-2010 முதல் செயல்படத் துவங்கியது. இதுவே இந்தியாவில் தற்பொழுது செயல்பாட்டில் உள்ள இருபதாம் அணு உலை ஆகும். இந்தச் சாதனை மூலம் உலகில் அணு மின் நிலையங்களை இயக்குவதன் வழியாக மின்சாரம் தயாரிப்பதில் இந்தியா ஆறாவது இடத்தை பிடித்துள்ளது. இவ்வாறு மின்சாரம் தயாரிப்பதில் அமேரிக்கா, பிரான்ஸ், ஜப்பான், ரஷ்யா, கொரியா நாடுகள் முன்னிலை வகிக்கின்றன. மேலும் இதன் மூலமாக இந்தியாவில் அணு மின் நிலையங்களில் இருந்து தயாரிக்கும் மின்சாரத்தின் ஒட்டுமொத்த அளவு 4780 மெகா வாட் ஆக அதிகரித்துள்ளது.

இந்திய அணுமின் கழகம் அணு மின் நிலையங்களை அமைத்து வணிக ரீதியில் மின்சாரம் தயாரித்து வழங்குவதற்கான திட்டங்களை ஒன்றிய அரசின் அனுமதியுடன் தீட்டியுள்ளது. இதன் படி பிரான்ஸ் நாட்டுடன் இணைந்து மகாராட்டிர மாநிலத்தில் இரத்தினகிரி மாவட்டத்தில் கொண்கன் கடற்கரை ஓரமாக அமைந்துள்ள மதுபன் கிராமத்தில் ஜைத்தாபூர் அணு மின் நிலையத்தை ஜைத்தாபூரில் அமைக்கும் திட்டம் வணிக ரீதியில் முதலாவது திட்டமாகும். ஒன்றிய அரசின் சுற்றுச்சூழல் அமைச்சகம் சில நிபந்தனைகளை விதித்து திட்டத்தை செயல்படுத்துவதற்கான அனுமதியை வழங்கியுள்ளது. இங்கு 9900 மெகா வாட் உற்பத்தித் திறனுடன் கூடிய மின்சாரம் தயாரிப்பதற்கு இந்திய அணு சக்திக் கழகம் திட்டமிட்டுள்ளது. முதற்கட்டமாக இங்கு மிகவும் நவீன தொழில் நுட்பம் கொண்ட 1650 மெகா வாட் திறனுடன் கூடிய இரு அணு மின் உலைகள் நிறுவப்படும். பிரான்ஸ் நாட்டின் தனியார் நிறுவனம் அவேராவுடன் (Avera) இணைந்து இந்தத் திட்டம் செயல்படுத்தப் படும்.


</doc>
<doc id="89470" url="https://ta.wikipedia.org/wiki?curid=89470" title="மறைமுக வரி">
மறைமுக வரி

ஒரு நாட்டின் அரசாங்கம், தன்நாட்டு மக்களிடம் இருந்து நேரடியாகவும் மறைமுகமாகவும் வரிகளை வசூல் செய்கிறது. ஒருவர், தன்னுடைய வருமானத்தின் மீது செலுத்தும் வரி, வருமான வரி எனப்படுகிறது. இதில் வரியைச் செலுத்துபவரும் வரியின் தாக்கத்தை ஏற்பவரும் ஒருவரே. எனவே இதனை நேர்முக வரி என்கிறோம். 

ஆனால் விற்பனை வரி போன்றவற்றில் , பொருளை விற்பவர் வரியைச் செலுத்தினாலும் இறுதியில் அதன் சுமையை ஏற்பவர் பொருளை வாங்குபவர்தான். இதில் வரியைச் செலுத்துபவர் வேறு; அதன் சுமையை ஏற்பவர் வேறு. அதனால்தான் இது மறைமுக வரி எனப்படுகிறது. உற்பத்தி வரி , விற்பனை வரி, சேவை வரி, மதிப்புக் கூட்டு வரி போன்றவை மறைமுக வரிக்கு எடுத்துக்காட்டுகள்.


</doc>
<doc id="89472" url="https://ta.wikipedia.org/wiki?curid=89472" title="திரவ இயக்கத் திட்ட மையம்">
திரவ இயக்கத் திட்ட மையம்

திரவ இயக்க திட்ட மையம் ("Liquid Propulsion Systems Centre") இந்திய விண்வெளித்துறையின் கீழ் வருகின்ற ஒரு தனித்து இயங்கும் ஓர் மையமாகும். இதன் தலைமையிடம் திருவனந்தபுரத்தில் உள்ள வலியமலா ஆகும். இதன் கிளைகள் தமிழ் நாட்டிலுள்ள கன்னியாகுமரி மாவட்டத்தை சார்ந்த மகேந்திரகிரியிலும், பெங்களூருவிலும் அமைந்துள்ளன. இம் மையத்தில் திரவ எரிபொருளால் இயங்கும் ராக்கெட் இன்ஜின்கள் வடிவமைக்கப்படுகின்றன.

இது இம்மையத்தின் தலைமையகமாக விளங்குகின்றது. இங்கு திரவ இனஜின்களின் வடிவமைப்பு, மற்றும் ஆராய்ச்சி நடைபெறுகிறது. இங்கு சுமார் 800 பேர் வேலைப் பார்க்கிறார்கள்.

தமிழ்நாட்டின் திருநெல்வேலி மாவட்டம் மற்றும் கன்னியாகுமரி மாவட்டத்தின் எல்லைப் பகுதியில் தேசிய நெடுஞ்சாலை 47க்கு மிக அருகாமையில் அமைந்துள்ளது. இங்கு 600 பேர் நிரந்தரமாகவும் 1000 பேர் ஒப்பந்த தொழிலாளர்களாகவும் வேலை பார்த்து வருகிறார்கள். கடுங்குளிர் இயந்திரம் உருவாக்கம் மற்றும் அதன் சோதனை, திரவ செலுத்து வாகனம் உருவாக்குதல், ஒருங்கிணைத்தல் மற்றும் சோதனை செய்து தகுதிப்படுத்துதல் ஆகிய பணிகள் இங்கு நடைபெற்று வருகின்றன.

செயற்கைக்கோள்களுக்கான சிறிய உந்து இயந்திரங்கள் இங்கே செயல்வடிவம் பெறுகின்றன.



</doc>
<doc id="89481" url="https://ta.wikipedia.org/wiki?curid=89481" title="தெல்லிப்பழை மகாஜனக் கல்லூரி">
தெல்லிப்பழை மகாஜனக் கல்லூரி

தெல்லிப்பழை மகாஜனக் கல்லூரி ("Mahajana College, Tellippalai") இலங்கையின் வடக்கு மாகாணத்தில் யாழ்ப்பாணத்தில் தெல்லிப்பழையில் அமைந்துள்ள ஒரு பாடசாலை ஆகும்.

பாவலர் துரையப்பாபிள்ளையால் அவரது வீட்டில் திண்ணைப்பள்ளி ஒன்று 1910 ஆம் ஆண்டு ஆரம்பமானது. ஈராண்டு காலத்தில் கிராமமக்களின் கல்வியில் அக்கறை கொண்ட பாவலர் அரசாங்க உதவி எதுவுமின்றி அம்பனை கிராமத்தை நாடி 27 லாச்சம் காணியில் புதிய பாடசாலையை அமைத்தார்.

அவரது கடின உழைப்பின் பலனாக ஆரம்ப கல்விப்பிரிவாக சரஸ்வதி வித்தியாலயத்தையும், மாணவர்களின் எண்ணிக்கை அதிகரிக்கவே அதன் அருகே உயர் கல்விக்காக ரி (T) வடிவில் ஒரு கட்டிடத்தையும் அமைத்தார். பாவலர் 1929 ஆம் ஆண்டு காலமானார்.

அவர் விட்டுச் சென்ற பணியைத் தொடர, அவரது உறவினரும் கல்விமானுமாகிய கா. சின்னப்பாவின் அயராத உழைப்பால் வளர்ச்சி கண்ட பாடசாலை இவரின் தலைமையிலேயே 1935 ஆம் ஆண்டு வெள்ளிவிழாக் கண்டது. இவர் தனது காலத்திலேயே இதுவரை ஆண்கள் மட்டுமே கல்விகற்ற பாடசாலையில் பெண்களும் கல்வி அறிவு பெற்றிருக்க வேண்டும் என்ற கொள்கையோடு பெண்களையும் இணைத்துக் கொண்டார்.

அவரின் மறைவைத் தொடர்ந்து ஆசிரியராகக் கடமையாற்றிய நிறுவனரின் மகன் ரி. ரி ஜெயரட்ணம் அதிபராகப் பதவி ஏற்றார். இரண்டு பிரிவாக இயங்கிய பாடசாலையை ‘மகாஜனா’ என்ற பெயரைச் சூட்டி ஒரு படசாலையாகக் கொண்டு வந்தார். இவரே கல்லூரிக்கான இலட்சனை, கல்லூரிக் கீதம் போன்றவற்றை உருவாக்க உதவினார். இவரது காலப்பகுதியிலேயே நட்டநடுவே மைதானம், சுற்றிவர அடக்கமான வகுப்பறைகள், ஓரத்தில் மாணவர் விடுதி, அதன் அருகே அழகிய நடேஸ்வரப்பெருமாள் ஆலயம், மறுகரையில் திறந்தவெளி அரங்கம், முன்புறத்தில் வானளாவி நிமிர்ந்து நிற்கும் துரையப்பா நினைவு மண்டபம் போன்றவை எழுந்தன. ஜெயரத்தினம் 1970ம் ஆண்டு அவர் பணி ஓய்வெடுத்தார்.




</doc>
<doc id="89485" url="https://ta.wikipedia.org/wiki?curid=89485" title="இ">
இ

இ () தமிழ் மொழியின் எழுத்துகளில் ஒன்று. தமிழ் நெடுங்கணக்கில் மூன்றாவதாக வைக்கப்பட்டுள்ள எழுத்தும் இதுவே. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கக்கூடும். இவ்வெழுத்தை "இகாரம்" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை "ஈனா" என்பது வழக்கம்.

தமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் இ உயிரெழுத்து வகையைச் சேர்ந்தது. ஒலிக்கும் கால அளவின் அடிப்படையில் இது குற்றெழுத்து எனப்படுகின்றது. குற்றெழுத்துக்கள் ஒரு மாத்திரை அளவு ஒலிக்கும் தன்மை வாய்ந்தன. இதனால் இவ்வெழுத்தும் ஒரு மாத்திரை அளவுடனேயே ஒலிக்கும் 

தமிழில் சுட்டெழுத்துக்கள் மூன்று. அவை அகரம், இ, உகரம் என்பனவாகும். அவற்றுள் இகரமும் ஒன்று. இது அண்மைச் சுட்டைக் குறிக்கப் பயன்படுகின்றது. எடுத்துக்காட்டாக இவன், இது, இங்கே போன்ற அண்மைச் சுட்டுச் சொற்களில் இ முதல் எழுத்தாக நிற்பதைக் காணலாம். இந்த எடுத்துக் காட்டுக்களில் இ சொல்லின் உள்ளேயே வருவதால் அது அகச் சுட்டு எனப்படுகின்றது. இ புறச் சுட்டாகவும் வருவதுண்டு. அவ்வாறு வரும்போது அது சொல்லுக்குப் புறம்பாக நிற்கும். இச்சிறுவன் (இ + சிறுவன்), இக்கோயில் (இ + கோயில்) போன்ற சொற்களை இதற்கு எடுத்துக்காட்டாகக் கொள்ளலாம்.

எழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் உயிரெழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. 


தனி இ சொற்களில் முதல் எழுத்தாக வரும். க், ச், த், ந், ப், ம், வ் ஆகிய மெய்யெழுத்துக்களுடன் சேர்ந்தும் இ சொற்களுக்கு முதலாக வரும் என்கின்றன தொல்காப்பியம், நன்னூல் ஆகிய நூல்கள். இதிலிருந்து ஙி, டி, ணி, ரி, லி, ழி, ளி றி, ஆகிய எழுத்துக்கள் சொற்களுக்கு முதலாக வரா என்பது தெளிவு. எனினும் தற்காலத்தில், பிற மொழிச் சொற்களை எழுதுவோர் சிலர் டி, ரி, லி போன்ற எழுத்துக்களும் சொல் முதலாக வரும்படி எழுதுகிறார்கள். "டிக்கட்", "ரிக்சா", "லிவர்பூல்", "றியோடிஜெனிரோ" போன்ற சொற்களை இவற்றுக்கு எடுத்துக்காட்டாகக் கொள்ளலாம். இகரம் தனித்தும் மெய்களுடன் சேர்ந்தும் சொற்களுக்கு இறுதியில் வரும்.

இ உடன் மெய்யெழுத்துக்கள் சேர்ந்து இகர உயிர் மெய்யெழுத்துக்கள் உருவாகின்றன. மெய்யெழுத்துக்கள் முதலெழுத்துக்களாக இருப்பினும் வரிவடிவங்களில் எழுதும்போது மூல வரிவடிவங்கள் அகரத்தோடு கூடிய மெய்யெழுத்துக்களையே குறிக்கின்றன. இதனால், இகரமேறிய மெய்களை எழுதும்போது அகரமேறிய மெய்யெழுத்துடனேயே இகரத்தைக் குறிக்கும் "விசிறி" எனப்படும் துணைக்குறியையும் சேர்த்து எழுதுவது மரபு. 

18 மெய்யெழுத்துக்களோடும் அகரம் சேரும்போது உருவாகும் உயிர்மெய் எழுத்துக்களையும் அவற்றின் பெயர்களையும் கீழேயுள்ள அட்டவணை காட்டுகின்றது.

தமிழில் இகர ஒலியைக் குறிக்கும் வரிவடிவம் ஒன்றுபோலவே இருந்ததில்லை. ஏறத்தாழ கி.மு மூன்றாம் நூற்றாண்டில் இருந்து பல்வேறு காலகட்டங்களிலும் தமிழில் இகரத்தைக் குறிக்கப் பயன்பட்ட வரிவடிவங்கள் பற்றிய தகவல்கள் கிடைத்துள்ளன. சில காலங்களில் வெவ்வேறு இடங்களில் வெவ்வேறு வரிவடிவங்கள் பயன்பட்டதற்கான சான்றுகளும் உண்டு. கிமு மூன்றாம் நூற்றாண்டுக்குப் பின்னர் தமிழை எழுதுவதற்குத் தமிழ்ப் பிராமி, வட்டெழுத்து, தமிழ் எழுத்து ஆகிய எழுத்துக்கள் பயன்பட்டுள்ளன.
இகரம் பல்வேறு மொழிகளிலும் பொதுவாக உள்ள ஒரு ஒலி. தென்னிந்திய மொழிகளிலும் சில அயல் மொழிகளிலும் இகரத்தின் வரிவடிவம் எவ்வாறு உள்ளது என்பதைக் கீழுள்ள படம் காட்டுகிறது. பிராமி இந்திய மொழிகள் பலவற்றின் எழுத்து முறைகளுக்கு அடிப்படை என்னும் கருத்து உள்ளதாலும், பல தென்னிந்திய மொழிகளினதும், சிங்களம் முதலிய அயல்நாட்டு மொழிகளினதும் வரிவடிவங்கள் கிரந்தத்தை அடிப்படையாகக் கொண்டவையாகவும் இருப்பதால் பிராமி, கிரந்தம் ஆகியவற்றின் இகரத்துக்கான வரிவடிவங்கள் ஒப்பீட்டுக்காகத் தரப்பட்டுள்ளன.

கண்பார்வையற்றோர் படிப்பதற்கு உதவும் பிரெய்லி முறைப்படி தமிழ் எழுத்துக்களை எழுதுவதற்கும் முறைகள் வகுக்கப்பட்டுள்ளன. இந்திய மொழிகளுக்கென உருவாக்கப்பட்டுள்ள "பாரதி பிரெய்லி" தமிழ் எழுத்துக்களையும் உள்ளடக்கியுள்ளது. ஆறுபுள்ளி முறையைப் பின்பற்றி அமைக்கப்பட்டுள்ள இம்முறையில் ஒரு எழுத்துக்கான இடம் ஒரு வரிசையில் இரண்டிரண்டாக மூன்று வரிசையில் ஆறு புள்ளிக்கான இடங்கள் உள்ளன. இதில் முதல் வரிசையில் வலது பக்கப் புள்ளியும், இரண்டாவது வரிசையில் இடது பக்கப் புள்ளியும் புடைத்து இருப்பின் அது இ யைக் குறிக்கும். இதை அருகில் உள்ள படம் காட்டுகிறது.



</doc>
<doc id="89488" url="https://ta.wikipedia.org/wiki?curid=89488" title="கேரளத்தில் இறைமறுப்பு">
கேரளத்தில் இறைமறுப்பு

கேரளத்தில் இறைமறுப்பு நன்கு வேரூன்றி இருக்கும் கொள்கை ஆகும். பகுத்தறிவுக் கொள்கையாளர்கள், பொதுவுடமைக் கொள்கையாளர்களின் செல்வாக்கு ஆகியவை இங்கு செல்வாக்குச் செலுத்துவதாலும், கல்வியைப் பெரும்பான்மை மக்கள் பெற்றுள்ளதாலும் கேரளாவின் ஒரு குறிப்பிடத்தக்க விழுகாட்டினர் இறைமறுப்பினர் ஆவார். பல்வேறு இறைமறுப்புச் சங்கங்கள் கேரளாவில் உள்ளன. 


</doc>
<doc id="89495" url="https://ta.wikipedia.org/wiki?curid=89495" title="சமயத்தில் பெண்கள்">
சமயத்தில் பெண்கள்

பல்வேறு சமய தொன்மங்கள், நம்பிக்கைகள், கோட்பாடுகள், நடைமுறைகள் பெண்களின் ஒடுக்குமுறைக்கு காரணமாகி உள்ளன. பெண்களை தீய சக்திகளாக கட்டமைப்பது, அவர்களை கட்டுப்படுத்தும் அடக்கும் சட்டங்களை இயற்றுவது, சம உரிமைகளை வழங்காதது என பல வழிகளில் சமயங்களால் பெண்கள் ஒடுக்குமுறைக்கு உட்பட்டார்கள். பெரும்பான்மைச் சமயங்கள் ஆண் ஆதிக்க மரபைக் கொண்டவை. பெண் ஆணுக்கு கட்டுப்பட்டவள் என்ற கொள்கை உடையவை.

கிறித்தவ தொன்மவியலில் ஆண் இறையின் உருவாகவும், பெண் ஆணின் உருவாகவும் படைக்கப்படுகிறார்கள். பெண் இறையை மீறி ஆசைப்பட்டு விலக்கப்பட்ட கனியை உண்டதால்தான் மனித இனமே பாவப்பட்டு இறப்பு, நோய், துன்பம் ஆகியவற்றை எதிர்கொள்ளவேண்டி வந்தது. பெண்ணை தீய நிகழ்வுக்கு இட்டு சென்றவளாக இந்த தொன்மம் சித்தரிக்கின்றது. பெண்கள் சமய குருக்களாக அருட்பொழிவு பெறுவதை பல கிறித்தவப்பிரிவுகள் இன்னும் வன்மையாக எதிர்க்கிறன.

பல இசுலாமிய நாடுகளில் பெண்கள் ஆண்களுக்கு நிகரான உரிமைகளை சட்ட நோக்கிலோ நடைமுறை நோக்கிலோ இன்றுவரைப் பெறவில்லை. எடுத்துக்காட்டாக புனித இசுலாமிய நாடாக கருதப்படும் சவூதி அரேபியாவில் பெண்கள் தேர்தலில் ஓட்டுப் போட முடியாது. பெண்களுக்கு வேலைகள் வாய்ப்புக்கள் அரிது. குறைந்த பட்சம் அவர்கள் விரும்பும் படி உடைகளும் அணிய முடியாது. ஒர் ஆண் நான்கு மனைவிகளை வைத்திருக்க இசுலாம் அனுமதி தருகிறது. ஆனால் பெண் அப்படிச் செய்ய முடியாது. ஆணும் பெண்ணும் இணைந்து வழிபாடு கூடச் செய்ய முடியாது.

இந்து சமய மரபுகள் பெண்களை பல கொடுமைகளுக்கு உட்படுத்தின. உடன்கட்டை ஏறல் முற்காலத்தில் வற்புறுத்தப்பட்டது. பெண் குழந்தை வெறுக்கப்பட்டது. குழந்தைத் திருமணம் பரிந்துரைக்கப்பட்டது. பெண்ணை வன்முறைக்கு உட்படுத்த அனுமதித்தது. பெண்களுக்கு சுதந்திரம் இல்லை என்று ஆணித்தரமாய் இந்து சமய நூற்களில் ஒன்றான மனு சமிதி பின்வருமாறு கூறுகின்றது. "In childhood a female must be subject to her father, in youth to her husband, when her lord is dead to her sons; a women must never be independent". தமிழில், "ஒரு பெண் குழந்தையாய் இருக்கும் பொழுது அவளது தந்தைக்கு கட்டுப்பட்டு இருக்க வேண்டும். இளம் வயதில் அவளது கணவனுக்கு கட்டுப்பட்டு இருக்க வேண்டும். அவளது கணவன் இறந்த பின்பு அவளது மகன்களுக்கு கட்டுப்பட்டு இருக்க வேண்டும். ஒரு பெண் என்றும் சுந்ததிரமக இருக்கக் கூடாது."


</doc>
<doc id="89496" url="https://ta.wikipedia.org/wiki?curid=89496" title="உடன்கட்டை ஏறல்">
உடன்கட்டை ஏறல்

உடன்கட்டை ஏறல் என்பது ஒரு இந்து சமயச் சடங்கு ஆகும். கணவனை இழந்த மனைவி தன் கணவரின் சடலம் தீ மூட்டப்படும் போது அந்தத் தீயில் தன்னை அழித்துக் கொள்ளுதல் உடன்கட்டை ஏறுதல் எனப்படுகிறது. சில சமயங்களில் மனைவி தானாக முன்வந்து தீயில் விழ்ந்து அழிந்து கொள்ளலாம். பிற நேரங்களில் மற்றவர் அவரை வற்புறுத்தி உடன்கட்டை ஏற வைப்பர்.

1815 இற்கும் 1818 இற்கம் இடைப்பட்ட காலத்தில் வங்காள மாநிலத்தில் உடன்கட்டை ஏறல் 378 இல் இருந்து 839 ஆக அதிகரித்தது. உடன்கட்டை ஏறலுக்கு எதிரான பரப்புரை கிறிஸ்தவ மறைபரப்புனர்களான வில்லியம் கேரி போன்றோரினதும், பிராமண இந்து சீர்திருத்தவாதிகளான இராசாராம் மோகன் ராய் போன்றோரினதும் பெரும் முயற்சியால், இந்தச் சடங்கு ஆங்கிலேயர் ஆட்சியில் 1829 ஆம் ஆண்டு சட்டத்துக்கு எதிரானதாக மாநில அளவில் ஆக்கப்பட்டது.




</doc>
<doc id="89504" url="https://ta.wikipedia.org/wiki?curid=89504" title="கைம்பெண் (இந்து சமயம்)">
கைம்பெண் (இந்து சமயம்)

கைம்பெண் என்பது கணவனை இழந்த பெண்ணைக் குறிக்கிறது. இந்து சமயத்தின் படி ஒரு பெண் ஒரு ஆணை மட்டுமே மணந்து கொள்ள முடியும். தனது கணவனை இழக்கும் போது, வெள்ளைச் சேலை உடுத்தப்படுகிறார், அலங்காரங்கள் எல்லாம் களையப்படுகிறார். கணவனை இழந்த பெண் ஒரு தீய சகுனமாகக் கருதப்படுகிறார். இதனால் எல்லாவித பொது நிகழ்வுகளில் இருந்தும் ஒதுக்கப்படுகிறார். கணவனை இழந்த பெண்கள் மறுமணம் செய்யப்படுவது, இந்து சமயப் பண்பாட்டில் பொதுவாக ஏற்றுக் கொள்ளப்படுவதில்லை. 

சங்கப் பாடல்களில் கைம்பெண் நிலைமை


</doc>
<doc id="89506" url="https://ta.wikipedia.org/wiki?curid=89506" title="அண்ணாமலை (திரைப்படம்)">
அண்ணாமலை (திரைப்படம்)

அண்ணாமலை 1992ல் ஆம் ஆண்டு வெளிவந்த தமிழ்த் திரைப்படமாகும். சுரேஷ் கிருஷ்ணா இயக்கத்தில் வெளிவந்த இத்திரைப்படத்தில் ரஜினிகாந்த், குஷ்பூ, மனோரமா, ஜனகராஜ் எனப் பலரும் நடித்துள்ளனர்.



</doc>
<doc id="89508" url="https://ta.wikipedia.org/wiki?curid=89508" title="கதைப்பாடல்">
கதைப்பாடல்

கதை ஒன்றை பாடலாக பாடுகின்ற மரபிலமைந்த பாடல்கள் கதைப்பாடல்கள் எனப்படும். கதைப் பாடல் என்பது நாட்டாறியல் பாடல்களில் ஒருவகையாகும். இவை பாடல்களால் ஒரு கதையினை கூறுபவையாக அமைந்துள்ளன. 

நா. வானமாமலை கதைபாடலை நான்கு வகையாக குறிப்பிட்டு, நாலாவதாக கிராம தேவதைகளின் கதைப்பாடல்கள் என்பதையும் இணைத்துக் கொள்கிறார்.

கொள்ளையர் கதைப்பாடல் என்பது கதைப்பாடல்களில் கொள்ளையர்களை கதைதலைவனாக கொண்ட பாடல்கள். இவை மக்களுக்கு வீரமான கொள்ளையர்கள் கதையை விவரித்தன. பெரிய பண்ணையார்கள், செல்வந்தர்களிடம் கொள்ளைடித்து மக்களுக்கு நன்மை செய்த மனிதர்களை இப்பாடல்கள் புகழ்ந்தன. 


நாட்டார் கதைப்பாடல்களில் கொடுரமான கொலைகளுக்காக எழுதப்பட்ட பாடல்களை கொலைச் சிந்து வகையில் சேர்க்கின்றனர். தகாதப் புணர்ச்சி, கள்ளக் காதல், குடும்ப வன்முறை போன்ற காரணங்களுக்காக நடத்தப்பட்ட கொலைகள் கதைகளமாக கொள்ளப்படுகின்றன



எ.கா:




</doc>
<doc id="89509" url="https://ta.wikipedia.org/wiki?curid=89509" title="நிசீம் எசெக்கியேல்">
நிசீம் எசெக்கியேல்

நிசீம் எசெக்கியேல் அல்லது நிஸ்ஸிம் எசிக்கியேல் ("Nissim Ezekiel"; நிஸ்ஸிம் இசெக்கியேல்; டிசடம்பர் 14, 1924 – ஜனவரி 9, 2004) ஒரு இந்தியக் கவிஞர், எழுத்தாளர், நாடகாசிரியர், கலை விமர்சகர் மற்றும் இதழாளர். யூத சமயத்தினரான இவர் சுதந்திர இந்தியாவின் ஆங்கில இலக்கியத்தின் முன்னோடிகளில் ஒருவராகக் கருதப்படுகிறார்.

மும்பையின் பெனே இஸ்ரேல் யூத சமூகத்தில் பிறந்த எசெக்கியேல், 1952ல் தனது முதல் கவிதைப் புத்தகத்தை வெளியிட்டார். "தி இல்லுஸ்டிரேட்டட் வீக்லி ஆஃப் இந்தியா" போன்ற இதழ்களில் பணியாற்றியுள்ள இவர், சுயமாக ஒரு கவிதை இதழையும் நடத்தியுள்ளார். பல்வேறு கவிதைத் தொகுப்புகளுக்கு தொகுப்பாசிரியராகப் பணியாற்றியுள்ளார். துபாயிலுள்ள மிதிபாய் கல்லூரி, ஐக்கிய ராச்சியத்தின் லீட்ஸ் பல்கலைக்கழகம், பாண்டிச்சேரி பல்கலைக்கழகம் ஆகிய கல்வி நிறுவனங்களில் ஆங்கில விரிவுரையாளராகப் பணியாற்றியுள்ளார். அகில இந்திய வானொலியில் கைத்தொழில் மற்றும் இலக்கிய அறிவிப்பாளராகப் பத்தாண்டுகள் பணியாற்றியுள்ளார். 1983ல் இவருடைய "லேட்டர்-டே சாம்ஸ்" என்ற கவிதை நூல் சாகித்திய அகாதமி விருதினை வென்றது. எசெக்கியேலின் கவிதைகள் (குறிப்பாக தி நைட் ஆஃப் தி ஸ்கார்ப்பியன்) பல பள்ளிகளிலும் கல்லூரிகளிலும் ஆங்கில இலக்கிய பாடத்திட்டத்தில் இடம்பெற்றுள்ளன.





</doc>
<doc id="89544" url="https://ta.wikipedia.org/wiki?curid=89544" title="எச். ரைடர் அக்கார்டு">
எச். ரைடர் அக்கார்டு

ஹெச். ரைடர் ஹக்கார்ட் அல்லது எச். ரைடர் அக்கார்டு ("Henry Rider Haggard", ஜூன் 22, 1856 – மே 14, 1925) ஒரு ஆங்கில எழுத்தாளர். இவரது சாகசப் புனைவுக் கதைகள் உலகப் புகழ்பெற்றவை. இவர் தொலைந்த உலகுப் புனைவு இலைக்கியப் பாணியினைக் கண்டுபிடித்தவராகக் கருதப்படுகிறார். பிரிட்டானியப் பேரரசில் விவசாய சீர்திருத்தங்களை நடைமுறைப் படுத்தவும் பாடுபட்டுள்ளார். இவரது படைப்புகள் ஆங்கில இலக்கிய உலகில் பெரும் தாக்கத்தை ஏற்படுத்தியுள்ளன.

இங்கிலாந்தில் பிறந்து வளர்ந்த ஹக்கார்ட், தனது இளவயதில் பணி நிமித்தமாக ஆப்பிரிக்காவில் பல ஆண்டுகள் வாழ்ந்தார். அங்கு அவர் சந்தித்த மனிதர்களும், கேள்விப்பட்ட விஷயங்களும் அவரது மனதில் பெரும் தாக்கத்தை ஏறபடுத்தின. இங்கிலாந்து திரும்பியபின், சாகசக் கதைகளை எழுதத் தொடங்கிய ஹக்கார்ட், அவற்றை பயன்படுத்தி தனக்கென ஒரு தனிக் கதைக்களத்தை உருவாக்கினார். 1885ல் அவரது "கிங் சாலமன்ஸ் மைன்ஸ்" (சாலமன் அரசரின் சுரங்கங்கள்) வெளியாகி பெருவெற்றி பெற்றது. இக்கதைக்காக ஹக்கார்ட் உருவாக்கிய ஆலன் குவார்ட்டர்மெய்ன் என்ற வெள்ளை வேட்டைக்காரர் கதாப்பாத்திரம் வாசகர்களின் மனதைக் கவர்ந்தது. அதனால், ஹக்கார்ட் மேலும் பல குவார்ட்டர்மெய்ன் கதைகளை எழுதினார். ஹக்கார்ட்டின் கதைகள் பெரும்பாலும் ஆப்பிரிக்கத் தொலைந்த உலகு கதைக்களத்தைக் கொண்டிருந்தன. ஆப்பிரிக்கப் பின்னணியில் இவர் எழுதிய ஆலன் குவார்ட்டர்மெய்ன், ஷீ, ஆயீஷா போன்ற புதினங்கள் ஹக்கார்டிற்கு பெரும் புகழைத் தேடித் தந்தன. வெளியாகி நூறு ஆண்டுகளுக்கு மேலாகியும், ஹக்கார்டின் படைப்புகளுக்கு வாசகர் உலகில் வரவேற்பு குறையவில்லை. பல திரைப்படங்கள், தொலைக்காட்சித் தொடர்கள், பட புதினங்கள், படக்கதைகள் ஹக்கார்டின் படைப்புகளின் அடிப்படையில் தயாரிக்கப்பட்டுள்ளன். ஹக்கார்டின் படைப்புகள் ஆர்தர் கானன் டாயிலின் "லாஸ்ட் வோர்ல்ட்", எட்கர் ரைஸ் பர்ரோசின் "டார்சான்" , ராபர்ட் ஈ. ஹோவார்டின் "கோனன் தி பார்பாரியன்", இண்டியானா ஜோன்ஸ் ஆங்கிலத் திரைப்பட வரிசை போன்ற சாகசப்புனைவுப் படைப்புகள் உருவாக உந்துதலாக அமைந்துள்ளன.

ஆர். எல். ஸ்டீவன்சன்

எட்கர் ரைஸ் பர்ரோஸ், சி. எஸ். லூயிஸ், ஜே. ஆர். ஆர். டோல்கீன், ராபர்ட் ஈ. ஹோவார்ட், கார்ல் குஸ்டாவ் யங், ஜோசப் கொன்ராட், ஹென்ரி மில்லர்



</doc>
<doc id="89561" url="https://ta.wikipedia.org/wiki?curid=89561" title="டில்மா ரூசெஃப்">
டில்மா ரூசெஃப்

டில்மா வானா ரூசெஃப் ("Dilma Vana Rousseff", பிறப்பு: டிசம்பர் 14, 1947) பிரேசிலைச் சேர்ந்த பொருளியலாளரும், அரசியல்வாதியும், பிரேசிலின் அரசுத்தலைவராக (அதிபர்) தெரிவு செய்யப்பட்டவரும் ஆவார். 2005 சூன் மாதத்தில் இவர் அரசுத்தலைவர் லூயிசு இனாச்சியோ லூலா ட சில்வாவினால் அந்நாட்டின் பணித்தலைவராக (Chief of Staff) தெரிவு செய்யப்பட்டார். 2010 ஆம் ஆண்டு நவம்பரில் இடம்பெற்ற அரசுத்தலைவர் தேர்தலில் வெற்றி பெற்று, நாட்டின் முதலாவது பெண் அரசுத்தலைவராகத் தேர்ந்தெடுக்கப்பட்டார்.

திசம்பர் 3, 2015 அன்று பிரேசில் நாடாளுமன்றத்தின் கீழவை அலுவல்முறையாக இவரது பணிநீக்கத்திற்கான சட்டவாக்க அனுமதி அளித்தது.

மே 12, 2016 அன்று பிரேசிலின் மேலவை இறுதி முடிவு எடுக்கப்படும் வரை அல்லது ஆறு மாத காலத்திற்கு ரூசெஃபின் அதிகாரத்தையும் பொறுப்புகளையும் நிறுத்தி வைத்துள்ளது. துணைக் குடியரசுத் தலைவர் மிசெல் தெமர் பொறுப்பிலுள்ள குடியரசுத் தலைவராக ரூபெஃபென் அதிகாரங்களை ஏற்றுக்கொண்டுள்ளார்.

பல்கேரியாவில் இருந்து புலம்பெயர்ந்த ஒரு பள்ளி ஆசிரியர் ஒருவரின் மகளான டில்மா ரூசெஃப் நடுத்தரக் குடும்பத்தில் வளர்ந்தார். இளமைக்காலத்திலேயே இவர் சோசலிசவாதியாத் தன்னை அறிவித்துக் கொண்டார். 1964 ஆம் ஆண்டில் பிரேசிலில் இடம்பெற்ற ஆட்சிக் கவிழ்ப்புப் புரட்சியை அடுத்து இராணுவ ஆட்சியை எதிர்த்து கிளர்ச்சியில் ஈடுபட்ட இடதுசாரி கெரில்லா இயக்கத்தில் சேர்ந்தார். இவர் கைது செய்யப்பட்டு 1970 முதல் 1972 வரை சிறையில் அடைக்கப்படார். சிறையில் இருந்து விடுதலை பெற்ற பின்னர் கார்லொசு அரோஜோ என்பவரை திருமணம் முடித்தார். இருவரும் இணைந்து சனநாயகத் தொழிற்கட்சி என்ற அரசியல் கட்சி உருவாவதற்குத் துணையாயிருந்தனர். அக்கட்சியின் தேர்தல் பரப்புரைகளில் இருவரும் பெரும் பங்காற்றினர்.

2000 ஆம் ஆண்டில் கட்சியுடன் முரண்பட்டு அக்கட்சியில் இருந்து விலகி தொழிலாளர் கட்சியில் சேர்ந்தார். 2003 ஆம் ஆண்டில் பிரேசிலின் ஆற்றல் துறை அமைச்சராக அரசுத்தலைவரினால் நியமிக்கப்பட்டார். அரசுத்தலைவர் லூயிசு இனாச்சியோ லூலா ட சில்வா இரண்டு தடவைகள் பதவியில் இருந்து அடுத்து பதவியில் இருந்து விலகுவதை அடுத்து நாட்டில் இடம்பெற்ற தேர்தலில் பிரேசிலின் முதலாவது பெண் அரசுத்தலைவராக 2010 அக்டோபர் 31 இல் 56 விழுக்காடு வாக்குகள் பெற்று தேர்ந்தெடுக்கப்பட்டார். இவர் 2011 சனவரி 1 இல் அரசுத்தலைவராகப் பதவியேற்பார்.
ஏப்ரல் 17, 2016இல் பிரேசிலின் கீழவை தில்மா ரூசெபின் மீது அரசு நிதியை கையாண்டதாக குற்றம் சாட்டி பணிநீக்கத்திற்கான சட்டவாக்க செயற்பாட்டைத் துவக்கியது. வாக்கெடுப்பில் ரூசெப்பிற்கு ஆதரவாக 137 வாக்குகளும் எதிராக 367 வாக்குகளும் விழுந்தன. 342 வாக்குகள் பெற்றால் பணிநீக்கத் தேவையான என்ற நிலையில் 367 வாக்குகள் பெற்றதால் தீர்மானம் கீழவையிலிருந்து செனட் எனப்படும் மேலவைக்கு அனுப்பப்பட்டது.

மே 12, 2016இல் செனட் ரூசெஃப் மீது பணிநீக்கத்திற்கான விசாரணையை மேற்கோள்ளத் தீர்மானித்தது. இந்த விசாரணை முடிவுறும் வரை குடியரசுத் தலைவராகவிருந்த ரூசெபின் அதிகாரங்களை இடைநீக்கம் செய்தது. இந்த விசாரணை 180 நாட்களுக்குள் முடிவுற வேண்டும். துணைக் குடியரசுத் தலைவர் மிசெல் தெமர் ரூசெபின் பொறுப்புக்களை எடுத்துக் கொண்டுள்ளார்.



</doc>
<doc id="89564" url="https://ta.wikipedia.org/wiki?curid=89564" title="கல்முனை கார்மேல் பற்றிமாக் கல்லூரி">
கல்முனை கார்மேல் பற்றிமாக் கல்லூரி

கல்முனை கார்மேல் பற்றிமாக் கல்லூரி இலங்கையின் கிழக்கு மாகாணத்தில் கல்முனைப் பகுதியிலுள்ள முன்னணிப் பாடசாலைகளில் ஒன்றாகும். தேசியப் பாடசாலையாக உயர்ந்து நிற்கும் இப்பாடசாலை மாணவர் விடுதி உள்ளிட்ட வசதிகளைக் கொண்டது.

கல்முனையில் கத்தோலிக்க மறைபரப்பாளர்களின் கல்விப்பணி இருபதாம் நூற்றாண்டின் தொடக்கப்பகுதியில் தொடக்கியது. (இதற்கு முன்னதாக உவெஸ்லியன் மறைபரப்பாளர் கல்முனையில் கல்விப்பணி புரிந்து வந்தனர்). புனித மேரிக் கல்லூரி மற்றும் ஆண்களுக்கான பாடசாலை ஒன்றும் கல்முனை புனித இருதய நாதர் தேவாலயத்தில் கத்தோலிக்க மறைபரப்பாளர்களால் இயங்கி வந்ததது. 1938 இன் பிற்பகுதியில் புனித சூசையப்பர் சங்க அருட் சகோதரர்கள் இப்பாடசாலையைப் பெறுப்பேற்றனர். 1950இல் இப்பாடசாலை பாற்றிமாக் கல்லூரி எனப் பெயரிடப்பட்டது.

1928 சூலை18 இல் கார்மேல் பெண்கள் பாடசாலை கல்முனையில் நிறுவப்பட்டது. 1958 இல் இது கார்மேல் உயர் பள்ளியாக தரமுயர்ந்தது. 1960களில் மாணவர் தொகைக்கேற்ப அரசு பாடசாலைகளை உயர் மத்திய பள்ளிகளாகத் தரமுயர்த்தியது. இந்நோக்கத்திற்காக மக்களின் வேண்டுகோளின்படி பாற்றிமாக் கல்லூரியும் கார்மேல் பெண்பள்ளியும் ஒன்றிணைக்கப்பட்டு கார்மேல் பற்றிமாக் கல்லூரி உருவாக்கப்பட்டது. 



</doc>
<doc id="89575" url="https://ta.wikipedia.org/wiki?curid=89575" title="ஹற்றன் தேசிய வங்கி">
ஹற்றன் தேசிய வங்கி

ஹற்றன் தேசிய வங்கி ("Hatton National Bank") இலங்கையில் உள்ள முன்னணி வங்கிகளுள் ஒன்று. இதற்கு சென்னையிலும் கராச்சியிலும் விரிவாக்கப்பட்ட கிளைகள் உள்ளன.





</doc>
<doc id="89577" url="https://ta.wikipedia.org/wiki?curid=89577" title="இலங்கை வங்கி">
இலங்கை வங்கி

இலங்கை வங்கி ("Bank of Ceylon") இலங்கையின் மிகப் பெரிய அரசுடமை வங்கி. இதன் தலைமைக் காரியாலயம் இலங்கையின் வர்த்தக மற்றும் அரசியல் தலைநகரமான கொழும்பில் அமைந்துள்ளது. இது 303 உள்நாட்டுக் கிளைகளையும் 3 வெளிநாட்டுக் கிளைகளையும் தன்னகத்தே கொண்டு தனது சேவையினை விரிவாக்கி உள்ளது. இவ்வங்கியானது பல்வேறுபட்ட சில்லறை, மொத்த, சர்வதேச, முதலீட்டு வங்கியியல், பல்வேறுபட்ட சேவைகள், கடனட்டை வசதி, வரவட்டை வசதி, நகை அடகு சேவை போன்ற பல்வேறு சேவைகளை வழங்குகிறது.







</doc>
<doc id="89600" url="https://ta.wikipedia.org/wiki?curid=89600" title="கூடங்குளம் அணுமின் நிலையம்">
கூடங்குளம் அணுமின் நிலையம்

கூடங்குளம் அணுமின் நிலையம், தமிழ் நாட்டில், திருநெல்வேலி மாவட்டத்தில், கூடங்குளத்தில் இந்திய அணுமின் கழகத்தின் நிருவாகத்தில் ரஷ்ய நாட்டின் உதவியுடன் உருவாகிய அணுமின் நிலையமாகும்.

இத்திட்டத்திற்கான ஒப்பந்தத்தினை அன்றைய இந்தியப் பிரதமர் ராஜீவ் காந்தியும், ரஷ்ய நாட்டுப் பிரதமர் மிக்கைல் கொர்பசோவும் 1988 ஆம் ஆண்டில் கையெழுத்திட்டனர். ஆனால் ரஷ்யா பல நாடுகளாக பிரிந்து போனதனாலும், இந்தியா அணுக்கரு வழங்குவோர் குழுமத்தின் ஒப்புதல் பெறவில்லை என்ற காரணத்திற்காக அமெரிக்கா அதற்கு எதிர்ப்பு தெரிவித்ததாலும், இத்திட்டம் பத்தாண்டுகளுக்கு கிடப்பில் கிடந்தது. பிறகு இந்த திட்டத்தை செயல்படுத்துவதற்கான ஆக்கபூர்வமான ஒப்பந்தம் 2001 ஆம் ஆண்டில் கையெழுத்தானது, இதற்கான திட்ட மதிப்பீடு சுமார் 3.5 பில்லியன் (13615 கோடி) அமெரிக்க டாலராகும்.
இந்தியாவின் பாதுகாப்பைக் கருத்தில் கொண்டு இங்கு ஒரு கடற்படை தளத்தை உருவாக்க அரசு திட்டமிட்டுள்ளது. இதன் அடிப்படையில் ஜனவரி 14, 2004 அன்று இங்கு ஒரு சிறிய துறைமுகத்தை நிறுவினார்கள். கடல் வழியாக வரும் அணுமின் நிலையத்திற்கான பாகங்களை இந்த துறைமுகம் வழியாக கொண்டு வந்து 1.5 கிலோ மீட்டர் தூரத்தில் அமைந்த அணுமின் நிலையத்திற்கு கொண்டு வந்தார்கள்.அதற்கு முன் தூத்துக்குடி துறைமுகத்தில் இருந்து சாலை வழியாக பாகங்களைக் கொண்டு வர வேண்டிய கட்டாயம் இருந்தது, இந்த வழி கரடு முரடாக இருந்ததால், சில பாகங்கள் பழுதடைந்ததுடன், போக்குவரத்துச் சிக்கல்களால் கால தாமதமும் ஏற்பட்டது. 

முதலில் கூடங்குளத்தில் WER1200 வகை 1000 மெகா வாட் அணுமின் திறன் கொண்ட இரு அணு உலைகள் விரைவில் செயல்படும். இரண்டு உலைகளும் செயல்படும் பொழுது, இந்தியாவில் மிக அதிகமான செயல் திறன் கொண்ட அணு நிலையமாக கூடங்குளம் அணுமின் நிலையம் திகழும்.

2008 ஆம் ஆண்டில் கூடுதலாக மேலும் ஆறு அணுமின் உலைகளை இங்கு உருவாக்க இந்திய அணுமின் கழகம் ரஷ்ய நாட்டுடன் உடன்படிக்கை செய்து கொண்டுள்ளது. இதன் அடிப்படையில், ரஷ்யா 1170 மெகா வாட் அணுமின் திறன் கொண்ட நான்கு நான்காம் தலைமுறை WER1200 வகை அணுமின் உலைகளை வழங்கும். இந்தியா இப்பொழுது அணுக்கரு வழங்குவோரின் குழுமத்தின் ஒப்புதலும் பெற்றுள்ளதால், இந்தியாவில் மேலும் அணுமின் நிலையங்கள் மூலமாக மின்சாரத்தை உற்பத்தி செய்து வழங்குவதில் தடைகள் இருக்காது.

துவக்கத்தில் இருந்தே அணு உலைக்கான எதிர்ப்பு ஓரளவு இருந்து வந்தாலும், அண்மையில் சப்பான் நாட்டில் புக்குஷிமா டா இச்சி அணு ஆலையில் நடந்த அணு உலை விபத்து காரணமாக ஏற்பட்ட விழிப்புணர்வு மற்றும் சப்பான், செருமனி போன்ற நாடுகள் தங்கள் அணு உலைகளை மூட முடிவெடுக்கும் பின்னணியில் கூடங்குளம் ஊர் மற்றும் திருநெல்வேலி, தூத்துக்குடி, கன்னியாகுமரி போன்ற மாவட்ட மக்கள் இதற்கு எதிர்ப்பு தெரிவித்து வருகின்றனர். கூடங்குளம் அணு மின் நிலையத்திற்கு எதிராக போராட்டம் நடத்தி வரும் மக்களுக்கு ஆதரவு தரும் வகையில், 23 மார்ச் 2012 அன்று பாளையங்கோட்டையிலிருந்து இடிந்தகரைக்கு ஊர்வலமாக செல்ல முயன்ற, மதிமுக பொதுச் செயலாளர் வைகோ, நாம் தமிழர் இயக்கத் தலைவர் சீமான் உள்ளிட்ட 500 பேரைக் கைது செய்தது காவல்துறை செப்டம்பர் 11, 2011 அன்றுமுதல் இடிந்தகரை என்ற கிராமத்தில் 10,000 மக்கள் உண்ணாவிரதம் இருந்து வருகின்றனர்.

கூடங்குளம் அணுமின் நிலையத்தின் முதல் உலையை செயல்படுத்துவதற்காக அணுக் கலனில் யுரேனியம் எரிபொருள் நிரப்புதற்கு முன்பு, முறையாக 10-12 நாட்கள் நடத்தப்படும் ஆய்வுப் பணிகள் சூன் 30, 2012 ஆம் நாள் முதலிருந்து நடைபெற்று வருகிறது என அணுசக்தி கழக செயல் இயக்குனர் நாகாய்க் கூறியுள்ளார். அணு விஞ்ஞானிகளின் பார்வையில் முற்றிலும் தானியங்கு இயந்திரங்களால் நடத்தப்படும் இந்த ஆய்வானது ஒவ்வொரு 4 ஆண்டுகளுக்கு ஒரு முறை நடத்தப்படும் என்பதும், அவ்வாய்வின் போது பிற்கால பயன்பாட்டிற்காக விவரங்கள் சேகரிக்கப்படும் என்பதும் குறிப்படத்தக்கது. 


கூடங்குளம் அணுமின் நிலையம்|கூடங்குளம் அணுமின் நிலையத்தில் மூன்றாவது மற்றும் நான்காவது அணு உலைகள் அமைக்கும் பணிகள் தொடங்கியது. சுமார் ரூ.39 ஆயிரம் கோடி மதிப்பீட்டில் அணுஉலைகள் அமைக்கப்படுகின்றன. இந்த பணிகள் 2024ம் ஆண்டு நிறைவடையும் என எதிர்பார்க்கப்படுகிறது.



</doc>
<doc id="89601" url="https://ta.wikipedia.org/wiki?curid=89601" title="தெ. இரா. மகாலிங்கம்">
தெ. இரா. மகாலிங்கம்

தென்கரை இராமகிருஷ்ணன் மகாலிங்கம் அல்லது பொதுவாக டி. ஆர். மகாலிங்கம் (16 சூன் 1924 - 21 ஏப்ரல் 1978) 1940 – 1950களில் பிரபலமாயிருந்த ஒரு தமிழ்த் திரைப்பட நடிகர், பாடகர், திரைப்படத் தயாரிப்பாளர் மற்றும் இசையமைப்பாளர் ஆவார். உச்சத்தொனியில் பாடும் திறமை பெற்ற இவரின் காதல் மற்றும் பக்திப்பாடல்கள் இவருக்குப் பெயர் வாங்கித் தந்தன. 

மதுரை மாவட்டம், சோழவந்தானை அடுத்துள்ள தென்கரை என்ற ஊரில் பிறந்த மகாலிங்கம் ஐந்து வயதில் இருந்தே மேடையேறி நாடகங்களில் நடிக்கவும் பாடவும் செய்தார். சோழவந்தான் அருகே இருந்த செல்லூர் சேஷ அய்யங்கார் மிருதங்கமும் பாட்டும் மகாலிங்கத்துக்கு சொல்லிக் கொடுத்தார். அவரது குழுவுடன் மடங்களிலும் கோவில்களிலும் பஜனை பாடும் வாய்ப்பு மகாலிங்கத்துக்கு கிடைத்தது. பிரபல பாடகர் எஸ். சி. கிருஷ்ணன் அவரது நெருங்கிய நண்பர். அந்தக் காலத்தில் ஒலிபெருக்கிகள் அதிகமாக இல்லாததால் பாடகர்கள் மிகவும் சத்தமாகப் பாட வேண்டியிருந்தது. அதனால் அக்காலத்துப் பாடகர்கள் எஸ். ஜி. கிட்டப்பா, மகாலிங்கம், எஸ்.சி.கிருஷ்ணன், எம். கே. தியாகராஜ பாகவதர் மற்றும் டி. எம். செளந்தரராஜன் வரை தங்கள் குரலை அதற்குத் தகுந்தவாறு பக்குவப்படுத்த வேண்டியிருந்தது.

பாய்ஸ் நாடகக் கம்பனியில் எஸ்.ஜி.கிட்டப்பாவின் வாரிசு எனப் புகழடைந்திருந்த மகாலிங்கத்துக்கு 13 ஆவது வயதிலேயே திரைப்படத்தில் நடிக்கும் வாய்ப்புக் கிடைத்தது. 12 ஆவது வயதில் மகாலிங்கம் ஒரு நாடகத்தில் நடித்த போது அவரின் பாட்டில் மெய்சிலிர்த்துப் போன ஏ. வி. மெய்யப்பச் செட்டியார், தனது படத்தில் அவரை அறிமுகப்படுத்தினார். 1937ல் ஏவிஎம் இன் பிரகதி பிக்சர்ஸ் நிறுவனத்தின் "நந்தகுமார்" என்ற படத்தில் கதாநாயகனாக நடித்தார். எஸ். வி. வெங்கட்ராமன் இசை அமைத்த பாடலைப் பாடியபடியே அறிமுகமானார் மகாலிங்கம். கிருஷ்ணரைப் பற்றி தமிழ், இந்தி மற்றும் மராத்தி மொழிகளில் எடுக்கப்பட்ட இப்படம் அதிக வெற்றி பெறவில்லை. ஆனாலும் இப்படத்தின் பாடல்கள் பிரபலமாயின. அதன் பின்னர் பிரகலாதா, சதிமுரளி, வாமன அவதாரம், பரசுராமர் போன்ற படங்களில் பாடி நடித்துப் புகழ் பெற்றார்.

திரைப்படங்களில் நடித்தாலும் நாடகங்களிலும் தொடர்ந்து நடித்தார். வள்ளி திருமணம், பவளக்கொடி போன்ற நாடகங்கள் இவருக்குப் பெரும் புகழைத் தந்தது.

இரண்டாம் உலகப் போர் காலத்தில் 1945 ஆம் ஆண்டில் எடுக்கப்பட்ட ஸ்ரீ வள்ளி படம் அவருக்கு வெற்றிப் படமாக அமைந்தது. அப்படத்தில் அவர் முருகனாக நடித்திருந்தார். அவர் நடிகராகவும் பாடகராகவும் திரைப்படத்துறையில் நிலையான இடத்தைப் பிடிப்பதற்கு அப்படம் பெரிதும் காரணமாய் இருந்தது. 55 வாரங்கள் இத்திரைப்படம் தொடர்ந்து ஓடி சாதனை படைத்தது.




</doc>
<doc id="89604" url="https://ta.wikipedia.org/wiki?curid=89604" title="சேவை வரி">
சேவை வரி

உற்பத்தி செய்யப்படும் பொருள்களுக்கு விதிக்கப்படும் உற்பத்தி வரியைப் போல வழங்கப்படும் சேவைகளுக்கும் விதிக்கப்படும் வரி சேவை வரி ("Service Tax") எனப்படுகிறது. 

நிதிச்சட்டம் 1994 இன் படி , 1994 ஆம் ஆண்டு சூலை முதல் நாள் முதல் இந்தியாவில் சேவை வரி விதிப்பு தொடங்கியது. உற்பத்தி வரி, ஏற்றுமதி-இறக்குமதி வரி போன்றவற்றிற்கு இருப்பதைப்போல சேவை வரிக்காக தனிசட்டம் எதுவும் இந்தியாவில் இயற்றப்படவில்லை. சேவை வரி (2009-10) 10 விழுக்காடு ஆகும். இதற்குமேல் கல்வி வரி 0.2 விழுக்காடும் உயர்கல்விவரி 0.1 விழுக்காடும் ஆக மொத்தத்தில் 10.3 விழுக்காடு வசூலிக்கப்பட்டது. அதன் பின்னர், நிதி அமைச்சகம் 12.36% ஆக உயர்த்தியது. அதன் பின்னர் 2015 நிதிநிலை அறிக்கையின் பொழுது 12.36% லிருந்து, 14% க்கு உயர்ந்தது. இந்த 14% ஜூன் 1, 2015 லிருந்து அமலில் உள்ளது. மேலும் நவம்பர் 15, 2015 லிருந்து ஸ்வாச் பாரத் செஸ் (Swachh Bharat Cess) 0.5%-ம் கூடுதலாக சேர்க்கப்பட்டதால், தற்போதைய நிலவரப்படி சேவை வரியானது 14.5% வசூலிக்கப்படுகிறது. இது நவம்பர் 15, 2015 லிருந்து அமலில் உள்ளது. ஆனால் அண்மைய தகவலின் படி 2016 ஆம் ஆண்டிற்கான நடுவன் நிதிநிலை அறிக்கையில், க்ரிஷி கல்யாண் செஸ் (Krishi Kalyan Cess) 0.5% எனும் புதிய வரியையும் மத்திய நிதி அமைச்சகம் முன்மொழிந்துள்ளது. எனவே விரைவிலேயே சேவை வரியானது 14.5% லிருந்து 15% ஆக உள்ளது.

இந்தியாவில் ஜம்மு மற்றும் காஷ்மீர் தவிர்த்த மீதமுள்ள அனைத்துப் பகுதிகளுக்கும் இந்த சேவை வரியானது பொருந்தும். முதன் முதலாக 1994-95 ஆம் ஆண்டில் (1) தொலைபேசி சேவை (2) பங்குச்சந்தை தரகர்கள் மற்றும் (3) பொதுக் காப்பீடு ஆகிய சேவைகளுக்குச் சேவை வரி விதிக்கப்பட்டது.
இதே ஆண்டில் நிறைவேற்றப்பட்ட இரண்டாவது நிதிச்சட்டம் , (1) விளம்பரச் சேவைகள் (2) அஞ்சல் (கொரியர்) சேவைகள் மற்றும் (3) ரேடியோ பேஜர் சேவைகள் ஆகியவற்றுக்கும் சேவை வரியை நீட்டித்தது.

1997 மற்றும் 98 ஆம் ஆண்டுகளில் கீழ்க்காணும் சேவைகள் வரி வலைக்குள் கொண்டுவரப்பட்டன

1998-99 ஆம் ஆண்டில் மேலும் பன்னிரு சேவைகள் வரி விதிப்புக்கு உள்ளாயின
2002-2003 மற்றும் 2005-2006ஆண்டுகளில் மேலும் பல புதிய சேவைகள் வரி வலைக்குள் கொண்டுவரப்பட்டன.

தற்போது சுமார் 99 சேவைகள் மீது வரிவிதிக்கப்பட்டுள்ளது.

வழங்கப்படுகிற அல்லது வழங்குவதாக உறுதியளிக்கப்பட்டுள்ள சேவையின் மொத்த மதிப்பின்மீது வரி கணக்கிடப்படவேண்டும. முன்பணம் பெறும்போதே சேவைவரியும் செலுத்தப்படவேண்டும். 
எட்டு இலட்சம் ரூபாய் வரை வர்த்தகம் செய்பவர்களுக்கு சேவை வரியில் இருந்து விலக்கு அளிக்கப்பட்டுள்ளது.ஏற்றுமதி செய்யப்படும் சேவைக்கு வரி இல்லை.

ஒருவர் வழங்கும் சேவைகளின் மீது வரி செலுத்துகிறார் எனில் அந்தச் சேவைகளை வழங்குவதற்காக அவர் வாங்கிய பொருள்கள் மீது செலுத்தப்பட்ட உற்பத்தி வரியைக் கழித்துக்கொள்ளலாம். அதேபோன்று இதற்காகப் பெறப்பட்ட சேவைகளின் மீது செலுத்தப்பட்ட வரியையும் கழித்துக்கொள்ளலாம். பொதுவாகச் சேவை வழங்குபவர்கள்தான் வரியைச் செலுத்தவேண்டும் என்றாலும் சில பரிவர்த்தனைகளில் சேவையைப் பெற்றுக்கொள்பவர் வரியைச் செலுத்தவேண்டி உள்ளது. இதற்கு ரிவர்ஸ் சார்ஜ் என்று பெயர். அடுத்த மாதம் ஐந்தாம் தேதிக்குள் வரி செலுத்தப்படவேண்டும். மார்ச்சு மாதத்தில் மார்ச்சு மாதம் 31 ஆம் தேதிக்குள் வரி செலுத்தப்படவேண்டும். வரிசெலுத்துவதில் தாமதம் ஏற்பட்டால் வட்டியுடன் சேர்த்து வரி செலுத்தப்படவேண்டும்.

சேவையைப் பெற்றுக் கொள்கிறவர்கள் ,அதற்கான வரியையும் சேர்த்துதான் சேவை வழங்குகிறவர்களிடம் கொடுக்கிறார்கள்.அந்த வரியை அரசாங்கத்திற்கு செலுத்தும் பொறுப்பு சேவை வழங்குபவருக்கு உள்ளது.
பொதுவாக சேவை வழங்குபவர்கள்தான் வரியைச் செலுத்தவேண்டும் என்றாலும் சில பரிவர்த்தனைகளில் சேவையைப் பெற்றுக்கொள்பவர் வரியைச் செலுத்தவேண்டி உள்ளது. இதற்கு ரிவர்ஸ் சார்ஜ் என்று பெயர். 


</doc>
<doc id="89605" url="https://ta.wikipedia.org/wiki?curid=89605" title="பரிகாரக் கற்பித்தல்">
பரிகாரக் கற்பித்தல்

கற்றலில் பின்னடைவான, கற்றல் இடர்ப்பாடுடைய மற்றும் மந்தமாகக் கற்கின்ற மாணவர்களை கற்றலில் மேம்படுத்துவதற்காக வழங்கப்படும் விசேட கற்றல் கற்பித்தல்(Remedial Teaching) செயற்பாடு ஆகும்.

மாணவர்கள் வெவ்வேறு திறன்களும் உளத்தன்மைகளும் கொண்டவர்களாக உள்ளனர். இதற்கேற்ப மாணவர்களின் அடைவுகளும் இவ்வடைவுகளை ஈட்டும் தன்மைகளும் மாணவருக்கு மாணவர் வேறுபட்டதாகக் காணப்படுகிறது. மாணவர்களின் உள்ளார்ந்த திறமைகளுக்கும் உளத் தேவைகளுக்கும் சார்பாக மாணவர்கள் தம் கல்வியில் உச்ச அடைவினைப் பெறும் சூழலை ஏற்படுத்துவதும், தோன்றும் தடைகளை நீக்குவதும் பரிகாரக் கற்பித்தலின் நோக்கம் ஆகும்.




</doc>
<doc id="89609" url="https://ta.wikipedia.org/wiki?curid=89609" title="கோல்டான்">
கோல்டான்

கோல்டான் ("Coltan") என்பது கொலம்பைட்டு-டாண்ட்டலைட்டு ஆகிய கனிமங்களின் கலவை ஆகும். இதிலிருந்து தான் நியோபியம் (முன்னர் கொலம்பியம் என்ற பெயரிடப்பட்டிருந்தது) என்ற தனிமமும் டாண்ட்டலம் என்ற தனிமமும் பிரித்தெடுக்கப் படுகின்றன. கோல்டானிலிருந்து பிரித்தெடுக்கப்படும் டாண்ட்டலம் செல்பேசிகள், இறுவட்டு இயக்கிகள், காணொலி விளையாட்டு அமைப்புகள், கணினிகள் ஆகிய மின்னணுவியல் பொருள்களில் பயன்படுத்தப்படும் மின்னணுவியல் (மின்பகு/ஊசிமுனை) மின்தேக்கிகளைத் தயாரிக்கப் பெரிதும் பயன்படுகின்றன. காங்கோ மக்களாட்சிக் குடியரசில் தற்போது நிகழ்ந்து கொண்டிருக்கும் மோதல்களுக்குக் காரணமாகவும் அவற்றிற்கு பணமளிக்கும் மூலமாகவும் கோல்டான் உள்ளது என்ற குற்றச்சாட்டு எழுந்துள்ளது. காங்கோ போரில் 1998-இலிருந்து இதுவரை 69 இலட்சம் மக்கள் உயிரிழந்துள்ளனர் என்று கணிக்கப்பட்டுள்ளது. 


</doc>
<doc id="89612" url="https://ta.wikipedia.org/wiki?curid=89612" title="டாண்ட்டலம்">
டாண்ட்டலம்

டாண்ட்டலம் என்பது அணு எண் 73 கொண்ட Ta என்ற குறியீடுடைய வேதித் தனிமம். ஆண்டர்சு எகெபெர்கு என்ற சுவீடன் நாட்டு வேதியலாளரால் 1802-ஆம் ஆண்டு இது கண்டறியப்பட்டது. இது நீல-சாம்பல் நிறங்கொண்ட, பளபளப்பான இடைநிலை உலோகம். டாண்ட்டலைட்டு என்ற கனிமத்திலிருந்து டாண்ட்டலம் கிடைக்கின்றது; டாண்ட்டலைட்டுடன் சேர்ந்தே நியோபியம் என்ற தனிமமும் கிடைக்கின்றது. தற்போது டாண்ட்டலம் மின்னணுவியல் மின்தேக்கிகள் தயாரிக்கப் பெரிதும் பயன்படுத்தப் படுகின்றது. 


</doc>
<doc id="89617" url="https://ta.wikipedia.org/wiki?curid=89617" title="ஓசிமாண்டியாசு">
ஓசிமாண்டியாசு

ஓசிமாண்டியாசு அல்லது ஓஸிமாண்டியாஸ் ("Ozymandias") பெர்சி பைஷ் ஷெல்லி எழுதிய ஒரு புகழ்பெற்ற ஆங்கிலக் கவிதை. 1818ல் எழுதப்பட்ட சோனட் வகைக் கவிதையான இது, ஷெல்லியின் குறிப்பிடத்தக்க படைப்புகளில் ஒன்றாகக் கருதப்படுகிறது. வெளியாகி கிட்டத்தட்ட இருநூறு ஆண்டுகள் ஆன பின்பும், பல கவிதைத் தொகுப்புகளில் இக்கவிதை தொடர்ந்து இடம்பெற்று வருகிறது. இக்கவிதையை ஷெல்லி தன் நண்பரும் சக கவிஞருமான ஹோரேஸ் ஸ்மித்துடன் நடந்த ஒரு போட்டியின் காரணமாக எழுதினார். பண்டைய எகிப்தின் பேரரசர்களுள் ஒருவரான இரண்டாம் ராமேசசின் பெரும் சிலை ஒன்றின் தாக்கத்தினால் இக்கவிதை எழுதப்பட்டது. இதன் தனித்துவமான சொல்நடையும், காட்சியமைப்பும், கருத்தாழமும் ஆங்கிலக் கவிதையுலகில் இதற்கு அழியாத இடத்தைப் பெற்றுத் தந்துள்ளன.

ஓசிமாண்டியாஸ், பண்டைய எகிப்தின் பேரரசர்களுள் ஒருவரான இரண்டாம் ராமேசசைக் குறிக்கும். ராமசேசின் ஆட்சிப் பெயரான "உசெர்-மாட்-ரே செடெப்-என்-ரே" (User-maat-re Setep-en-re) என்பதின் கிரேக்க எழுத்துப்பெயர்ப்பே ”ஓசிமாண்டியாஸ்”. ராமசேஸ் தனது பதவி காலத்தில் எகிப்தில் பல உன்னதமான கட்டிடங்களை எழுப்பினார். அவருடைய காலத்தில் அவருக்கு நிறுவப்பட்ட பெரும் சிலையொன்றின் பீடத்தில் பின்வரும் வாக்கியங்கள் பொறிக்கப்பட்டிருந்ததாக கிரேக்க வரலாற்றாளர் டியோடரஸ் சிகோலஸ் தனது "பிபிளோதிகா ஹிஸ்டோரிக்கா" நூலில் குறிப்பிட்டுள்ளார்:

நான் ஓசிமாண்டியாஸ், அரசர்களுக்கெல்லாம் அரசன். என் பெருமைகளை உணர வேண்டுமெனில் நான் படைத்தவற்றுள் ஏதேனும் ஒன்றை மிஞ்சப் பார். (King of Kings am I, Osymandias. If anyone would know how great I am and where I lie, let him surpass one of my works.)

இவ்வரிகளே, ஷெல்லியின் கவிதையில் சற்றே மாற்றப்பட்டு பயன்படுத்தப்பட்டுள்ளன. ஷெல்லி வாழ்ந்த காலத்தில் ராமேசசின் மாபெரும் சிலையொன்று பிரித்தானிய அருங்காட்சியகத்துக்காக இத்தாலிய நாடுகாண் பயணி ஜியோவானி பெல்சோனி என்பவரால் எகிப்திலிருந்து கொண்டுவரப்பட்டது. முன்னர் பிரெஞ்சுப் பேரரசர் நெப்போலியன் இச்சிலையை ஐரோப்பாவுக்குக் கொண்டுவர முயன்று தோற்றிருந்தார். இதனால் இச்சிலை ஐரோப்பிய மக்களிடையே நன்கு அறியப்பட்டிருந்தது. இது லண்டனுக்கு கொண்டுவரப்படும் செய்தியைக் கேள்விப்பட்ட ஷெல்லியும் அவரது நண்பர் ஹோரேஸ் ஸ்மித்தும் அதனைப் பற்றிய சோனட் ஒன்றை எழுதும் போட்டியில் இறங்கினர்.

இச்சிலை கவிதையில் வர்ணிக்கப்பட்டிருக்கும் சிலை போன்று கால்கள் மட்டும் கொண்டதல்ல. மாறாக ராமேசசின் மார்பளவு உருவம் இதில் வடிக்கப்பட்டுள்ளது. ஷெல்லியின் கவிதை இச்சிலையைப் பற்றியானதல்ல, லக்சோர் நகரில் காணப்படும் ராமசேசின் மற்றொரு இடிந்த சிலையே இக்கவிதையின் காரணியென்றும் ஒரு கருத்து நிலவுகிறது. ஆனால் இந்த இரண்டாவது சிலைக்கும் கவிதையில் வருணிக்கப்படிருக்கப்பட்டது போல தோற்றம் கிடையாது. ஜனவரி 11, 1818ல் "தி எக்சாமினர்" என்ற இதழில் ஷெல்லியின் கவிதை வெளியானது. அதே இதழில் சில வாரங்கள் கழித்து பெப்ரவரி 1ம் தேதி ஸ்மித்தின் கவிதையும் வெளியானது. ஸ்மித்தின் கவிதை பின்வருமாறு:

இரண்டும் ஒரே தலைப்பையும் கருப்பொருளையும் கொண்டிருந்தன; ஒரே நீதியைச் சொல்கின்றன. ஆனால் ஷெல்லியின் கவிதை மட்டும் இலக்கிய உலகில் பெரும் வரவேற்பைப் பெற்றது. ஸ்மித்தின் கவிதை பொது நினைவிலிருந்து மெல்ல மறைந்து போனது. ஸ்மித், தனது பிற்காலக் கவிதைத் தொகுப்புகளில் இக்கவிதையின் தலைப்பை “ஓசிமாண்டியாஸ்” என்பதிலிருந்து "On A Stupendous Leg of Granite, Discovered Standing by Itself in the Deserts of Egypt, with the Inscription Inserted Below" என்று மாற்றிவிட்டார்.

ஓசிமாண்டியாஸ் சொல்லும் நீதி - எவ்வளவு பெரிய பேரரசாயினும் ஒரு நாள் அழிந்து போகும்; பலம் வாய்ந்த சர்வாதிகாரிகள் ஒரு நாள் உலக நினைவிலிருந்து மறைந்து போவர் என்பதே. இக்கருத்தினை ஷெல்லி அற்புதமான காட்சியமைப்பின் மூலமும் உரத்துப் படிக்க ஏற்ற மொழிநடையில் வெளிக் கொணர்ந்துள்ளார். இக்கவிதையின் வரிகள் பல புத்தகங்கள், புனைகதைகள், நிகழ்பட ஆட்டங்கள், செய்தித்தாள் பத்திகள் போன்ற வெகுஜன இலக்கியப் படைப்புகளில் பயனபடுத்தப்பட்டுள்ளன. ஓசிமாண்டியாஸ் என்னும் பெயர் பல புனைவுப் படைப்புகளில், ஆணவம் அல்லது இறுமாப்பினால் அழிந்து போகும் பாத்திரங்களுக்கு சூட்டப்பட்டுள்ளது. வெளியாகி கிட்டத்தட்ட இருநூறு ஆண்டுகள் ஆன பின்பும், பல கவிதைத் தொகுப்புகளில் இக்கவிதை தொடர்ந்து இடம்பெற்று வருகிறது. ஷெல்லியின் மிகவும் குறிப்பிடத்தக்க படைப்புகளில் ஒன்றாக இக்கவிதை கருதப்படுகிறது.



</doc>
<doc id="89622" url="https://ta.wikipedia.org/wiki?curid=89622" title="வித்து உறங்குநிலை">
வித்து உறங்குநிலை

வித்து உறங்குநிலை (Seed Dormancy) என்பது தாவர விதை அல்லது வித்தானது முளைப்பதற்கு ஏற்ற உகந்த சூழல்காரணிகள் இருக்கும் நிலையிலும், குறிப்பிட்ட ஒரு காலத்திற்கு வித்து முளைத்தலைத் தடுக்கக் கூடிய ஒரு நிலைமையாகும். உறங்குநிலையில் இல்லாத உயிர் வித்துக்கள் உகந்த வெப்பநிலை, நீர், ஆக்சிசன், தேவையேற்படின் ஒளி அல்லது இருள் போன்றன கிடைக்கும் சூழ்நிலையில் முளைக்க ஆரம்பிக்கும். ஆனால் உறங்கு நிலையிலுள்ள வித்துக்கள் இவ்வாறான உகந்த சூழ்நிலையிலும் முளைப்பதில்லை. அவை குறிப்பிட்ட ஒரு காலத்தின் பின்னரே தகுந்த சூழல் கிடைத்தால் முளைக்கும். 
வித்து முளைத்தல் மூலம் உருவாகும் நாற்றானது தொடர்ந்து உயிர்வாழ்தலுக்கான சாத்தியங்கள் குறைவாக இருக்கும் நிலையைத் தவிர்க்க தாவரங்களால் கையாளப்படும் ஒரு பொறிமுறையே உறங்குநிலையாகும்.

இந்த உறங்குநிலை மூலம் முளைத்தல் தள்ளிப்போடப்படுவதால், வித்துக்கள் ஓரிடத்திலிருந்து, வேறோர் இடத்திற்கு பரவுவதற்கான வாய்ப்பு வழங்கப்படுகிறது. ஏனைய தாவரங்களுடன் ஒளி, நீருக்கான போட்டி குறைவான நேரத்தில், அவை முளைத்தலை மேற்கொள்ளவும் இந்த உறங்குநிலை உதவும். பல விதைகள் பல மாதங்களுக்கோ அல்லது ஆண்டுகளுக்கோ உறங்குநிலையில் இருக்கும் தன்மை கொண்டனவாக இருக்கின்றன. 1000 ஆண்டுகள் வரைகூட விதைகள் வாழும்திறன் கொண்டனவாக இருப்பதாக ஆய்வு முடிவுகள் கூறுகின்றன. நீண்டகாலத்தைப் பொறுத்தளவில், விதை எக்காலத்தில் இருந்து உறங்குநிலையில் இருந்திருக்கிறது என்பதனைக் கணிக்க கதிரியக்கக்கரிமக் காலக்கணிப்பு பயன்படுகின்றது. 2008 இல் வெளிவந்த அறிக்கை ஒன்றின்படி, கதிரியக்கக்கரிமக் காலக்கணிப்பு முறையினால் காலம் கணிக்கப்பட்டு, கிட்டத்தட்ட 2000 ஆண்டுகள் உறங்குநிலையில் இருந்து, தனது வாழ்திறனைத் தக்க வைத்துக் கொண்ட பேரீச்சை வித்து ஒன்றே ஆவணப்படுத்தப்பட்ட நீண்டகால உறங்குநிலை கொண்ட வித்தாகக் கருதப்படுகின்றது. இந்த பேரீச்சை விதையானது 2005 ஆம் ஆண்டில் முளைவிட்டு, அறிக்கை வெளிவந்த 2008 ஆம் ஆண்டில் 4 அடி உயரமுள்ள, 3 வயதுடைய மரமாக இருந்திருக்கின்றது.

=வித்து உறங்குநிலையை வகைப்படுத்தல்=
வித்து உறங்குநிலையானது, உறங்குநிலையை ஏற்படுத்தும் காரணிகளில் அடிப்படையில் அகக்காரணிகளாலான உறங்குநிலை, புறக்காரணிகளாலான உறங்குநிலை என இரு பெரும்பாகங்களாக வகைப்படுத்தப்படும்.

முளையத்தின் உள்ளாக இருக்கும் சில காரணிகளால் உறங்குநிலை ஏற்படும்போது அவை அகக்காரணிகள் எனப்படும். இது மூன்று வகைப்படும்

உடலியங்கியல் உறங்குநிலையானது, முளையத்திற்கு உள்ளாக குறிப்பிட்ட ஒரு வேதியியல் மாற்றம் நிகழும் வரை முளைய விருத்தி மற்றும் முளைத்தல் நிகழ்வதைத் தடுக்கிறது. விதையின் முளையம் வித்துறையை உடைத்து வெளியேறுவதற்கு வலிமையற்றதாக இருக்கையில், ஒருவகை செயல்குறைப்பி (inhibitor) வேதிப்பொருள் முளைய வளர்ச்சியைத் தடுத்து வைக்கும். Abscisic acid விதைகளில் காணப்படும் ஒரு பொதுவான வளர்ச்சி செய்ற்குறைப்பியாகும். ஒளி இருக்கையில் இதன் உற்பத்தி குறையும். இவ்வகையான செயல் குறைப்பிகள் செயலிழந்து போகும்போதோ, அல்லது விதையினால் உற்பத்தி செய்யப்படாமல் போகும்போதோ, விதைகள் உறங்குநிலையிலிருந்து அகன்று முளைக்கும். பொதுவாக குளிர், ஈரலிப்பான சூழலில் உறங்குநிலை நீக்கப்படும். இவ்வகையான உறங்குநிலையை வித்துறையையோ, அல்லது முளைத்தலைத் தடுக்கக் கூடிய வேறு இழையங்களையோ அகற்றுவதனால் போக்க முடியாது. 
உடலியங்கியல் உறங்குநிலையைக் கட்டுப்படுத்தும் காரணிகள் சில:

வளர்ச்சி குன்றிய முளையம் அல்லது உயிரணு வேற்றுமைப்பாடு சரிவர நிகழாத முளையங்களில் இது நிகழும். சிலசமயம் முழுமையாக வேற்றுமைப்பாடு நிகழ்ந்த முளையமும், சிலகாலம் வளர்ந்த பின்னரே முளைக்கும் இயல்பைப் பெறும். அல்லது முளையத்திலுள்ள உயிரணுக்கள், வெவ்வேறு இழையங்களாக வேற்றுமைக்குட்படாமல் இருப்பின், அந்த வேற்றுமைப்பாடு நிகழும்வரை உறங்கு நிலையில் இருக்கும்.

உருவ-உடலியங்கியல் உறங்குநிலை என்பது மேற்கூறிய உடலியங்கியல் காரணிகள், உருவவியல் காரணிகள் இரண்டும் இணைந்து உருவாகும் உறங்குநிலையைக் குறிக்கும்.

முளையத்திற்கு வெளியாக காணப்படும் காரணிகளால் உறங்குநிலையேற்படுமாயின் அது புறக்காரணிகள் என அழைக்கப்படும். இவை வெவ்வேறு வழிகளில் உறங்குநிலையை ஏற்படுத்தலாம். 
இப்படியான புறக்காரணிகளை மூன்று வகையாகப் பிரிக்கலாம்.

பொதுவாக விதை முதிர்ச்சியின்போது, நீரையும், வளியையும் உட்புகவிடாத தன்மை (impermeable) கொண்ட ஒரு உறையானது விதையைச் சுற்றி தோன்றுவதனால், இவ்வகையான உறங்குநிலை விதைகளில் ஏற்படும். இந்த தடித்த உறையானது முளைத்தலுக்குத் தேவையான நீர் உட்புகுதலைத் தடுக்கிறது. பொதுவாக அவரையின விதைகளில் இவ்வகையான உறங்குநிலை காணப்படும். அப்படியான வித்துறை அகற்றப்படும்போது விதை முளைக்கத் தயாராகும். உறைநிலை அகற்றப்பட கூடிய வெப்பநிலை, மாறும் வெப்பநிலை, நெருப்பு, உறைதல் / உருகுதல், உலர்தல், விலங்குகளின் சமிபாட்டுத் தொகுதியூடான பயணம் என்பன உதவும். 100 மில்லியன் ஆண்டுகளுக்கு முன்னரே இவ்வகையான உறங்குநிலை விருத்தியடைந்ததாகக் கருதப்படுகின்றது.
இவ்வகையான உறங்குநிலை ஒரு தடவை அகற்றப்பட்ட பின்னர், பொதுவாக மீண்டும் ஒரு உறங்குநிலைக்கு விதைகள் போவது சாத்தியமில்லை. உடலியங்கியல் உறங்குநிலை பொறிமுறையில் ஒரு தடவை உறங்குநிலை நீங்கினாலும், சூழல் நிலைமைகள் பாதகமாக இருப்பின், விதையானது மீண்டும் இரண்டாம் உறங்குநிலைக்குச் செல்ல முடியும். ஆனால் இயற்பியல் உறங்குநிலை அகற்றப்பட்டால், ஒரு சில விதைகள் தவிர ஏனையவற்றில் அவ்வாறு இரண்டாம் உறங்குநிலை வருவதில்லை. எனவே இவ்வகையான உறங்குநிலையை நீக்கல், முளைத்தலுக்குச் சாதகமான சூழல் நிலைகளைகளுடன் பொருந்திப் போவது அவசியமாகும். அவ்வாறு பொருத்தமான சந்தர்ப்பத்தில் உறங்குநிலை அகற்றப்பட்டால், விதையானது முளைத்து சரியான முறையில் இனப்பெருக்கம் செய்ய உதவும். 
இவ்வகையான உறங்குநிலை பூக்கும் தாவரங்களில் பல குடும்பங்களில் காணப்படுகின்றது. வித்துமூடியிலிகளில் இவ்வகை உறங்குநிலை பதிவு செய்யப்படவில்லை.
விதையில் காணப்படும் பிரத்தியேகமான அமைப்பான 'நீர் இடைவெளி' என்ற அமைப்பு நீர் உட்புகவிடாத தன்மைக்கு உதவுகின்றது. இந்த நீர் இடைவெளிகள் விதை முதிர்ச்சியின்போது மூடிய நிலைக்கு வந்து, அப்படியே சில காலத்துக்கு மூடியபடி இருப்பதனால், நீர் உட்செல்லலைத் தடுத்து, வித்தை உறங்குநிலையில் வைத்திருக்கும். பின்னர் அவற்றிற்கு சாதகாமன சூழ்நிலைகள் இருக்கும் ஒரு தருணத்தில் நீர் இடைவெளிகள் திறந்து, நீர் உட்புகுதலை அனுமதிக்கையில் உறங்குநிலையை இழந்து முளைத்தலுக்குத் தயாராகும். இத்தகைய நீர் உட்புகவிடாத தன்மையைக்கான நீர் இடைவெளியை ஒத்த வேறு பல அமைப்புக்களும் தாவரங்களில் காணப்படுகின்றது.

விதையின் உறையானது மிகவும் கடினமாக இருப்பதனால், முளையம் முளைக்கும்போது, அது வெளியேற முடியாத நிலை இருக்குமாயின் அது பொறிமுறை உறங்குநிலை எனப்படும். இது முளையத்தின் குறைவான வளர்ச்சி ஆற்றல் என்னும் உடலிங்கியல் உறங்குநிலையுடன் சேர்த்து அகக்காரணியாலான உறங்குநிலையாகவும் கருதப்படலாம்.

முளையத்தை மூடியிருக்கும் உறையில் காணப்படும் சில வேதிப்பொருட்களின் தாக்கத்தால் விதை முளைக்க முடியாத தன்மையைக் கொண்டிருத்தலாகும். விதைகளை நீரில் ஊறப்போடுவதாலோ, அல்லது நீரில் கழுவுவதாலோ இவ்வகையான வேதியியல் பொருட்கள் கழுவிச் செல்லப்பட்டு, அவற்றின் தாக்கம் நீக்கப்பட்டு, இவ்வகையான உறங்கு நிலையைப் போக்கலாம். இயற்கையில் மழைநீரில் அல்லது உருகிவரும் பனி நீரில் இவ்வகை வேதிப்பொருட்கள் கழுவிச் செல்லப்பட்டு உறங்குநிலை நீங்கலாம்.

அகக்காரணிகள், புறக்காரணிகள் இரண்டும் இணைந்து உருவாகும் உறங்குநிலை இணைந்த உறங்குநிலை (Combinational dormancy) எனப்படும். அகக்காரணிகளில் உடலியங்கியல் காரணிகளும், புறக்காரணிகளில் இயற்பியல் காரணிகளும் ஒன்றாக இணைந்து தொழிற்படுவதனால் விதைகள் உறங்குநிலையில் இருக்கலாம். அதாவது கடினமான வித்துறை இருக்கும் அதேவேளை, அவற்றின் முளையம் சில செயல்குறைப்பிகளையும் (inhibitors) கொண்டிருக்கும். 
உறங்குநிலை அற்ற விதைகளில், அல்லது முதலாம் உறங்குநிலை முடிந்து முளைத்தலுக்குத் தயாராகும் விதைகளில், முளைத்தலுக்குப் பாதகாமான சில சூழல் நிலைகள் ஏற்படும்போது உறங்குநிலை தோன்றுவது இரண்டாம் உறங்குநிலை எனப்படும். இதற்கான பொறிமுறை இன்னமும் சரியாக அறியப்படாவிட்டாலும், முதலுருமென்சவ்விலுள்ள ஏற்பிகளில் (receptors) ஏற்படும் உணர்திறன் இழப்பு காரணமாகலாம் எனக் கருதப்படுகின்றது.
=உறங்கு நிலையை அகற்றல்=
வித்துக்கள் பொதுவாக ஒரு குறிப்பிட்ட காலத்தின் பின்னர் உறங்குநிலையிலிருந்து மீண்டு, முளைத்தலுக்கான சாதகமான சூழ்நிலை கிடைக்கையில் முளைக்கும். செயற்கையாக உறங்குநிலையைக் கலைத்து, விதைகளை முளைத்தலுக்குத் தயார்ப்படுத்தவும் முடியும். சில விதைகளுக்கு ஒன்றுக்கு மேற்பட்ட வெவ்வேறு உறங்குநிலை அகற்றும் முறைகள் பயன்படுத்த முடியும். அவற்றில் சிலவற்றைக் கீழே காணலாம்
உறங்குநிலையானது தடித்த வித்துறையால் ஏற்பட்டிருப்பின் வித்துறை அகற்றல் மூலம் உறங்குநிலையை அகற்றலாம். 


உறங்குநிலையகற்ற ஒளி தேவைப்படும் விதைகளுக்கு ஒளி வழங்கல் மூலம் அவற்றை முளைத்தலுக்குத் தயார்ப்படுத்தலாம்.

வேதிப்பொருட்களினால் உறங்குநிலை ஏற்படும் விதைகளை நீர்ல் கழுவுவதால் உறங்குநிலையை அகற்றலாம். 
உறங்குநிலையானது முளைத்தல் செயல்குறைப்பி மூலம் ஏற்பட்டிருப்பின் அதனைச் செயலிழக்க வைக்க வேண்டும்.

அதற்கு Gibberellins, Cytokinins, Ethylene போன்றவற்றை வழங்குவதன் மூலம் செய்யலாம். சோள விதைகளை 100ppm செறிவுள்ள GA3 கரைசலில் ஊறவிடுவதன் மூலம் அதன் உறங்குநிலையை அகற்றலாம்.

பொட்டாசியம் நைத்திரேட்டு (0.2%), தியோ-யூரியா (0.5 to 3%) போன்றனவும் பரன்ந்தளவில் பயன்படுகின்றன. இந்த முறையில் புல்லரிசி, வாற்கோதுமை, தக்காளி போன்றவற்றின் விதைகள் உறங்குநிலை அகற்றப்படுகின்றன.

பொட்டாசியம் நைத்திரேட்டு (0.2%) அல்லது செறிவு குறைந்த கந்தகக் காடியில் ஊறவிடும்போது நெல் விதைகள் உறங்குநிலையை இழக்கும்.

=உறங்குநிலையற்ற விதைகள்=

சில விதைகள் உறங்குநிலையைக் கொண்டிருப்பதில்லை. ஆனாலும் அவற்றில் சில முளைத்தலுக்கான சாதகமற்ற சூழ்நிலைகளைத் தவிர்ப்பதற்கான சில பொறிமுறைகளைக் கொண்டிருக்கின்றன.

முளைத்தலுக்கான சூழல் மண்ணில் இருக்காத காலங்களில், அதாவது மண் மிகவும் உலர்வாக இருக்கையில், அல்லது மிகக் குறைந்த வெப்பநிலையைக் கொண்டிருக்கையில் தாவரங்கள் விதைகளை வெளியேற்றும். எனவே அவை இயற்கையாகவே அடுத்த முளைத்தலுக்கான சூழல் வரும்வரை இருந்த பின்னர், பரம்பலுக்குட்பட்டு அல்லது மனிதர்களால் சேகரிக்கப்பட்டு, சரியான சூழலில் முளைக்கத் தயாராகும்.

வேறு சில விதைகள் சதைப்பிடிப்பான பழங்களின் உள்ளாக வைத்திருக்கப்படுவதினால், முளைத்தல் சில காலம் தடுத்து வைக்கப்படும். இதனை வித்தின் உறங்குநிலை என்று அழைக்காமல், வித்தின் ஓய்வு நிலை (seed quiescence) எனக் கொள்ளலாம். வித்தின் ஓய்வுநிலை என்பது, வித்து தனக்கு முளைத்தலுக்கான சாதகமான சூழ்நிலை இல்லாத காரணத்தால், குறுகிய காலத்திற்கு ஒரு ஓய்வுநிலையில் இருத்தலாகும்.

சில காட்டுவகைத் தாவரங்கள் உறங்குநிலை கொண்ட விதைகளைக் கொண்டிருப்பினும், அவற்றிலிருந்து உருவான பயிரிடும்வகைகள் உறங்குநிலையற்ற விதைகளை உருவாக்குபனவாக மாறியுள்ளன. பல தோட்டத் தாவரங்களும் தமக்குத் தேவையான நீர், சாதகமான வெப்பம் கிடைக்கையில் எப்பொழுதும் முளைக்கத் தயாராகும். இந்த இயல்பானது தாவர உற்பத்தியாளர்கள், தோட்டக்கலை செய்பவர்களின் தொடர்ந்த சந்ததியூடான தேர்வினால் ஏற்பட்டதாகும்.

இவை தவிர, சில அலையாத்திக்காட்டு அல்லது சதுப்புநிலக்காட்டு வகைத் தாவரங்களின் விதைகள், அவற்றின் உறங்குநிலையற்ற தன்மையால், தாய்த் தாவரத்தில் இருக்கும்போதே முளைக்கத் தொடங்கிவிடும். அவை பெரிய, பாரமான வேர்களை உற்பத்தி செய்து, நாற்று விழும்போது உறுதியாக வேரூன்ற உதவும்.

=ஆதாரங்கள்=


</doc>
<doc id="89623" url="https://ta.wikipedia.org/wiki?curid=89623" title="நாற்று">
நாற்று

நாற்று என்பது தாவரங்களில், அவற்றின் விதைகளிலிருக்கும், முளையத்திலிருந்து, முளைத்தல் என்னும் செயல்முறை மூலம், வெளியே வரும் இளம்தாவரமாகும். நாற்றின் விருத்தியானது முளைத்தலில் ஆரம்பிக்கும். நாற்றானது மூன்று முக்கிய பகுதிகளைக் கொண்டிருக்கும். அவையாவன: முளைவேர் (radicle), வித்திலைக்கீழ்த்தண்டு (hypocotyl), வித்திலை (cotyledons). 
பூக்கும் தாவரங்களின் இரு பெரும் பிரிவுகளான ஒருவித்திலைத் தாவரம், இருவித்திலைத் தாவரம் ஆகியனவற்றின் நாற்றுக்கள் அமைப்பில் வேறுபாட்டைக் காட்டும். ஒருவித்திலைத் தாவரங்களின் நாற்றில் ஒரேயொரு நீண்ட கத்தி போன்ற அமைப்பைக் கொண்ட வித்திலையும், இருவித்திலைத் தாவரங்களின் நாற்றில் இரண்டு வட்டமான வித்திலைகளும் உருவாகும். வித்துமூடியிலித் தாவரங்கள் பலவேறுபட்ட நாற்றுக்களைக் கொண்டிருக்கும். உதாரணமாக பைன் தாவரத்தின் நாற்றில் எட்டு நீண்ட வித்திலைகள் உருவாகும். ஒரு சில பூக்கும் தாவரங்கள் வித்திலைகள் எதுவுமற்றதாகவும் இருக்கும். அவை வித்திலையற்ற தாவரம் எனப்படும்.

தாவர நாற்றுக்கள் விசேட பராமரிப்புகளுடன் வளர்க்கப்படும் இடம் நாற்றுமேடை (Nursery) எனப்படும்.

முளைத்தலின்போது, தாவர வித்தின் பாதுகாப்பான கவசத்தை அல்லது உறையை விட்டு, முதலில் முளை வேரும், அதைத் தொடர்ந்து வித்திலைகளும் இளம் தாவரமாக வெளி வரும். பொதுவாக கல அல்லது உயிரணு விரிவாக்கம் மூலம் முளை வேரானது புவியீர்ப்பை நோக்கியும், வித்திலைக்கீழ்த்தண்டானது புவியீர்ப்புக்கு எதிர்த் திசையை நோக்கியும் வளர ஆரம்பிக்கும். அப்படி வளர்கையில் வித்தைலை நிலத்திற்கு மேலாக தள்ளப்பட்டு வெளியே வரும்.

ஒருவித்திலை, இருவித்திலைத் தாவரங்களினதும், வித்துமூடியிலித் தாவரங்களினதும் நாற்றுக்கள் வேறுபட்ட தோற்றங்களைக் கொண்டிருக்கும். முளைத்தல் செயல்முறையிலும் வேறுபாடுகள் உண்டு.

ஆரம்பத்தில் விதையில் சேமிக்கப்பட்டுள்ள ஆற்றலானது தாவரத்தின் விருத்திக்கு பயன்படும். நாற்Ril இலைகள் விருத்தியடைந்து, அவை ஒளியைப் பெற்று, ஒளிச்சேர்க்கை செய்ய ஆரம்பிக்கையில், சேமிப்பில் தங்கியிராது, தனக்குத் தேவையான ஆற்றலைத் தானே உருவாக்கிக் கொள்ளும். நாற்றின் பிந்திய விருத்திநிலையில், உச்சிப்பிரியிழையம் கலப்பிரிவுக்கு உட்பட்டு வளர ஆரம்பிக்கையில், உண்மையான வேர், தண்டு என்பன விருத்தியடைய ஆரம்பிக்கும். உண்மையான இலைகள் ஒவ்வொரு தாவர் வகைக்கும் ஏற்ற தனித்துவமான இலை வடிவத்தைக் கொண்டு உருவாகும். இவை யாவும் விருத்தியடைய ஆரம்பித்த பின்னர் வித்திலைகள் தாவரத்திலிருந்து விடுபட்டு விழுந்து விடும்.

நாற்றுக்கள், வளர்ந்த தாவரங்களைவிட தீங்குயிர், நோய்த் தாக்கங்களுக்குட்படும்போது, அவற்றினால் இலகுவில் பாதிப்படையக் கூடியனவாக இருப்பதுடன், பாதிப்பின்போது அவற்றின் இறப்பு வீதமும் அதிகமாக இருக்கின்றது.


</doc>
<doc id="89634" url="https://ta.wikipedia.org/wiki?curid=89634" title="நவம்பர் 2010">
நவம்பர் 2010

நவம்பர் 2010, ஒரு திங்கட்கிழமை ஆரம்பித்து 30 நாட்களின் பின்னர் ஒரு செவ்வாய்க்கிழமை முடிவடைகிறது. தமிழ் நாட்காட்டியின் படி கார்த்திகை மாதம் நவம்பர் 17, புதன்கிழமை தொடங்கி, டிசம்பர் 15 புதன்கிழமை முடிவடையும்.



</doc>
<doc id="89640" url="https://ta.wikipedia.org/wiki?curid=89640" title="நிர்மலா (திரைப்படம்)">
நிர்மலா (திரைப்படம்)

நிர்மலா இலங்கையில் தயாரித்து வெளியிடப்பட்ட தமிழ்த் திரைப்படம். இத்திரைப்படம் 1968 ஆம் ஆண்டு சூலை 15 இல் வெளியிடப்பட்டது. ஏ. ரகுநாதனின் தயாரிப்பில் வெளியான இத்திரைப்படத்தை அருமைநாயகம் என்பவர் நெறிப்படுத்தினார்.

பாடல்களுக்கான இசையை திருமலை பத்மநாதன் அமைத்திருந்தார். பாடல்களை முருகையன், சில்லையூர் செல்வராஜன் ஆகியோர் எழுதியிருந்தனர். நிர்மலா படத்தில் வரும் "கண்மணி ஆடவா" என்ற பாடல் பல ஆண்டுகளாக இலங்கை வானொலியில் ஒலிபரப்பப்பட்ட புகழ்பெற்ற பாடல் ஆகும்.



</doc>
<doc id="89641" url="https://ta.wikipedia.org/wiki?curid=89641" title="இருள்">
இருள்

இருள் ("dark") அல்லது இருள்மை ("darkness") எனப்படுவது ஒளிர்வு ("bright") அல்லது ஒளிர்மை ("brightness") கொண்ட நிலைக்கு முரண்பாடான எதிர்ப்பதமாகவும், கண்ணுக்குப் புலப்படக்கூடிய ஒளி அற்ற நிலையாகவும் இருக்கின்றது. நிறவெளியில் இது கறுப்பு நிறத்தைக் காட்டுகிறது. ஒளியற்ற சூழலில் கண்ணிலுள்ள உயிரணுக்கள் தூண்டப்படுவதில்லை. அதனால் ஒளிவாங்கும் உயிரணுக்களால் பொருட்களிலிருந்து பெறப்படும் அலைநீளம், அதிர்வெண் போன்றவற்றை வேறுபடுத்தி அறிய முடியாது போகின்றது. இதனால் நிறமற்றதன்மை அல்லது கறுப்பு நிறம் தோன்றுகிறது.

இருள் என்பது அறிவியல்துறையில் நேரடியான பொருளையும், கவிதை, ஓவியக் கலை போன்ற கலாச்சாரம் தொடர்பான விடயங்களில் தமக்கேயுரிய பொருட்களையும் காட்டி நிற்கும்.

இருண்ட பொருட்கள் ஒளியன்களை (Photons) தமக்குள் உறிஞ்சிக் கொள்வதனால், ஏனைய பொருட்களைவிட தெளிவற்றவையாக அல்லது மங்கியவையாகத் தோற்றமளிக்கும். உதாரணமாக கறுப்புப் பொருள் ஒன்று ஒளிக்கதிர்களிலுள்ள ஒளியன்களை தெறிக்கச் செய்யாமல் தமக்குள் உறிஞ்சி விடுவதனால், இருண்டவையாகத் தோன்றும் அதேவேளையில், வெள்ளை நிறப் பொருளானது, கண்ணுக்குப் புலப்படக் கூடிய ஒளிக்கதிர்களை தெறிக்கச் செய்வதனால் ஒளிர்மை நிறைந்ததாகத் தோற்றமளிக்கும்.
இருப்பினும் ஒளியானது ஒரு குறிப்பிட்ட எல்லக்குட்பட்டே உறிஞ்சப்பட முடியும். ஒளி போன்ற ஆற்றல்கள் உருவாக்கப்படவோ, அழிக்கப்படவோ முடியாதவை. ஒரு ஆற்றலை இன்னொரு ஆற்றலாக மாற்றப்படவே முடியும். அனேகமாக பொருட்களால் உறிஞ்சப்படும் கண்ணுக்குப் புலனாகும் ஒளியானது, மீண்டும் பொருட்களில் இருந்து அகச்சிவப்புக் கதிர்களாக வெளியேற்றப்படும். எனவே எந்த ஒரு பொருளும் இருண்டதாகத் தோற்றம் கொடுப்பினும், மனிதக் கண்களுக்குத் தெரிய முடியாத குறிப்பிட்ட ஒளிர்மை நிலையைக் கொண்டதாகவே இருக்கும். இதனால் இருள் என்பது ஒரு சார்பான நிலை மட்டுமே என அறியலாம்.
இருண்ட இடங்களில் ஒளிப்பற்றாக்குறை இருப்பதனால் பொருட்கள் கண்களுக்குத் தெளிவாகத் தெரிவதில்லை. ஒளிக்கும், இருளுக்கும் மாற்றி மாற்றி வெளிப்படுத்தப் படுவதனால், இருளுக்கான பல இசைவாக்க கூர்ப்பு இயல்புகள் தோன்றின. மனிதன் போன்ற முதுகெலும்பிகள் இருண்ட பகுதியினுள் செல்கையில், அவற்றின் விழித்திரைப் படலம் விரிவடைந்து, அதிகளவு ஒளிக்கதிர்களை உட்செல்ல அனுமதித்து இரவுப் பார்வைக்குத் தயாராக்கும்.

அனேகமான கலாச்சாரங்களில் இருண்ட ஆடைகள் அணிவது துக்கத்தின் அடையாளமாகப் பார்க்கப்படுகிறது. சமயம் தொடர்பான கருத்துக்களிலும் இருளானது தீவினையைக் குறிக்க பயன்படுத்தப்பட்டிருக்கிறது.

இருளானது கவிதைத்துவமாக சொல்லப்படும்போது நிழல், தீவினை, மன அழுத்தம் என்பவற்றைக் குறிக்கும்.
இலக்கியங்களில் இருள் என்ற சொல் ஒரு அடையாளமாகப் பயன்படுத்தப்பட்டுள்ளது. வில்லியம் சேக்சுபியர் சாத்தான் என்னும் ஒரு கதாபாத்திரத்துக்கு 'இருளின் இளவரசன்' எனப் பெயரிடுகிறார்.

ஒளியை தீர்க்கமாகக் காட்டுவதற்காகவும், ஒளியுடன் முரண்பட்டு தெரிவதற்காகவும் ஓவியத்தில் இருண்ட பகுதிகள் பயன்படுத்தப்படுகின்றன. நிறங்கள் கலக்கப்பட்டு கறுப்பு நிறம் பெறப்படும்.



</doc>
<doc id="89675" url="https://ta.wikipedia.org/wiki?curid=89675" title="இந்திய கனநீர் வாரியம்">
இந்திய கனநீர் வாரியம்

இந்திய நடுவண் அரசின் அணுசக்தித்துறையின் கீழ் கனநீர் வாரியம் செயல்படுகிறது. அணுமின் நிலையங்களிலும் அணு ஆராய்ச்சி மையங்களிலும் கனநீர் (D2O) மட்டுப்படுத்தியாக அல்லது தணிப்பியாகவும், குளிராக்குதிரவமாகவும் அதிக அளவில் தேவைப்படுகிறது. இத்தேவையைப் பூர்த்தி செய்வதற்காகவே கனநீர் வாரியம் அமைக்கப்பெற்றது. உலகில் கனநீர் உற்பத்தியில் இந்தியா தற்பொழுது இரண்டாவது இடத்தை பிடித்துள்ளது. 

1960 ஆம் ஆண்டுகளில், மும்பையில் செயல்பட்ட பாபா அணு ஆராய்ச்சி மையம் தீவிரமாக கனநீர் ஆராய்ச்சியில் ஈடுபட்டது. அதே நேரத்தில் 1962 ஆம் ஆண்டில் இந்திய அணுசக்தித்துறை இந்தியாவின் முதல் கனநீர் ஆலையை பஞ்சாப் மாநிலத்தில், நங்கலில் அமைந்த தேசிய உரத் தொழிற்சாலையின் வளாகத்தில் நிறுவியது.இந்த ஆலையின் பங்குகளைத் தனியாருக்கு விற்றதால் பாதுகாப்பு கருதி இந்த கனநீர் ஆலையைப் பிரித்தெடுக்க வேண்டியதாயிற்று. அது வரை இந்த ஆலையை உரத்தொழிற்சாலையின் பணியாளர்கள் செயல்படுத்தி வந்தனர். கனநீரின் உற்பத்தித்தரத்தை அணு சக்தித்துறை உறுதியளித்து வந்தது. 

தற்பொழுது கனநீர் வாரியம் இந்தியாவில் வெவ்வேறிடங்களில் அமைந்த ஏழு கனநீர் ஆலைகளை செயல்படுத்தி வருகிறது. அவை பரோடா, ஹஜீரா, கோட்டா, மனகுரு, தால்செர், தால், தூத்துக்குடி ஆகிய இடங்களில் அமைந்துள்ளது.


</doc>
<doc id="89677" url="https://ta.wikipedia.org/wiki?curid=89677" title="கனநீர் ஆலை, பரோடா">
கனநீர் ஆலை, பரோடா

பரோடாவில் உள்ள கனநீர் ஆலை, இந்திய கனநீர் வாரியத்தால் இயக்கப்படும் ஏழு கனநீர் ஆலைகளுள் ஒன்று. அணுமின் நிலையங்களிலும், அணு ஆராய்ச்சி மையங்களிலும் கனநீர் அதிக அளவில் தேவைப்படுகிறது.வளர்ந்து வரும் இதற்கான தேவைகளையும், வழங்கு முறையையும் ஒருங்கிணைக்கும் நோக்குடன் இந்தியாவில் கனநீர் வாரியம் இந்திய அணு சக்தித்துறையின் கீழ் அமைக்கப்பெற்றது. இந்த வாரியம் இந்தியாவில் முதன்முதலாக குஜராத் மாநிலத்தில் பரோடாவில் செயல்பட்டுவரும் குஜராத் உரத் தொழிற்சாலையின் (GSFC) வளாகத்தில் அமைத்தது. 

பரோடாவில் அமைந்த கனநீர் ஆலை அம்மோனியா-ஐதரசன் பரிமாற்றத்தை அடிப்படையாகக் கொண்ட ஒற்றை வெப்ப பதனிடும் செய்முறையில் செயல்படுவதாகும். குஜராத் மாநில உர-ரசாயனத் தயாரிப்பு நிறுவனம் அம்மோனியா தயாரிக்கும் முறையை குறைந்த அழுத்தத்துடன் செயல் படும் செய்முறைக்கு மாற்றியமைத்ததன் விளைவால், இந்த கனநீர் ஆலையின் பணிகளை தற்காலிகமாக கைவிட வேண்டிய கட்டாயம் ஏற்பட்டது.அது வரை டியூட்டிரியம் தேவைகள் அம்மோனியாவை பிரித்தெடுக்கும் முறையில் கிடைக்கப்பெற்றது. பிறகு இந்திய வல்லுனர்கள் இந்த செய்முறையை மாற்றியமைத்து டியூட்டிரியம் தேவைகளை ஆலையின் பயன்படுத்தும் நீரில் இருந்தே பிரித்தெடுக்கும் முறையை கையாண்டு வெற்றி அடைந்தனர். அதனால் அம்மோனியா ஒரு சுமைகாவிவாயுவாக மட்டுமே தற்பொழுது பயன்படுகிறது. இப்படியாக உரத் தொழிற்சாலையின் பங்கில்லாமலேயே இந்த கனநீர் ஆலையை செயல் படுத்தும் தொழில் நுட்பத்தை இந்தியர்கள் பயன்படுத்துவதில் வெற்றி கண்டனர். 


</doc>
<doc id="89678" url="https://ta.wikipedia.org/wiki?curid=89678" title="கனநீர் ஆலை, தூத்துக்குடி">
கனநீர் ஆலை, தூத்துக்குடி

தூத்துக்குடியில் உள்ள கனநீர் ஆலை, இந்திய கனநீர் வாரியத்தால் இயக்கப்படும் ஏழு கனநீர் ஆலைகளுள் ஒன்று. தூத்துக்குடியில் இருந்து 15 கிலோ மீட்டர் தொலைவில் அமைந்த இந்த கனநீர் ஆலை பரோடாவில் உள்ளது போலவே அம்மோனியா-ஐதரசன் பரிமாற்றத்தை அடிப்படையாகக் கொண்ட ஒற்றை வெப்பப் பதனிடும் செய்முறையில் செயல்படும் இரண்டாவது ஆலையாகும்.
இவ்வாலையின் திட்டப்பணிகள் 1971 - ஆம் ஆண்டில் துவங்கின. 1978 ஆம் ஆண்டு முதல் இங்கு கனநீர் உற்பத்தி செய்யப்பட்டு வருகிறது. இந்த கனநீர் ஆலை கட்டுவதற்கான முதலீடு ரூபாய் 3741 இலட்சம் ஆகும். 


</doc>
<doc id="89679" url="https://ta.wikipedia.org/wiki?curid=89679" title="கனநீர் ஆலை, ஹஜீரா">
கனநீர் ஆலை, ஹஜீரா

இந்திய அணுசக்தித் துறையின் கீழ் செயல்படும் கனநீர் வாரியம் இரண்டாவதாக குஜராத் மாநிலத்தில் ஹஜீராவில் கனநீர் ஆலையை அமைத்தது. இதன் செய்முறை செறிவூட்டிய டியூட்டிரியம் தனிமம் கலந்த அம்மோனியாவிலிருந்து அதனை பிரித்தடுக்கும் முறையை சார்ந்ததாகும். 

ஹஜீராவில் செயல்படும் கனநீர் ஆலை பரோடா ஆலையில் முதன் முதலில் பயன்படுத்திய செய்முறையைத் தழுவி இருந்தாலும், இதில் வெளிநாட்டினரின் தொழில் நுட்பப் பங்கேற்பு இல்லாததாகும். சூரத்திலிருந்து சுமார் 16 கிலோமீட்டர் தொலைவில் ஹஜீராவின் ஆலை அமைந்துள்ளது. இத்திட்டம் 1986 ஆம் ஆண்டில் துவங்கியது. 1991 ஆம் ஆண்டின் பிப்ரவரி மாதம் முதல் கனநீர் தயாரித்து வழங்கி வருகிறது.


</doc>
<doc id="89680" url="https://ta.wikipedia.org/wiki?curid=89680" title="கனநீர் ஆலை, கோட்டா">
கனநீர் ஆலை, கோட்டா

கோட்டாவில் உள்ள கனநீர் ஆலை, இந்திய கனநீர் வாரியத்தால் இயக்கப்படும் ஏழு கனநீர் ஆலைகளுள் ஒன்று. கனநீர் வாரியம் ராஜஸ்தான் மாநிலத்தில் கோட்டாவில் இந்தியாவின் மூன்றாவது கனநீர் ஆலையை அமைத்தது. இவ்வாலையில் 1985 ஆண்டு ஏப்ரல் மாதம் முதல் நாள் அன்று வணிக முறையில் உற்பத்தி துவங்கியது. இந்த அலையை நிறுவ ஆன முதலீடு ரூபாய் 7730 இலட்சம் ஆகும். 

கோட்டாவில் அமைந்துள்ள கனநீர் ஆலை முழுக்க முழுக்க இந்திய அறிவியல் வல்லுனர்களின் தொழில் நுட்பத்தின் அடிப்படையில், H2S-H20, அதாவது நீர்-ஐதரசன் சல்பைட்டு பரிமாற்றத்தை அடிப்படையாகக் கொண்ட, இரு முறை வெப்ப பதனீட்டு முறையில் செயல்படுவதாகும். ராஜஸ்தான் அணுமின் நிலையத்திற்கு அருகாமையில் செயல்படும் இவ்வாலையில் இருந்து தயாரித்த கனநீர் இந்த அணுமின் நிலையத்தில் பயன்படுகிறது. ராணா பிரதாப் ஏரியில் இருந்து தூய்மைப்படுத்திய நீரும் இங்கு கலந்து D20 வுடன் பயன்படுகிறது.


</doc>
<doc id="89681" url="https://ta.wikipedia.org/wiki?curid=89681" title="கனநீர் ஆலை, மனகுரு">
கனநீர் ஆலை, மனகுரு

ஆந்திரப் பிரதேசத்தில் மனகுருவில் என்ற இடத்தில் உள்ள கனநீர் ஆலை, இந்திய கனநீர் வாரியத்தால் இயக்கப்படும் ஏழு கனநீர் ஆலைகளுள் ஒன்று.

ஆந்திரப் பிரதேசத்தில் மனகுருவில் அமைந்த கனநீர் ஆலையும் H2S-H20, அதாவது நீர்-ஐதரசன் சல்பைட்டு பரிமாற்றத்தை அடிப்படையாகக் கொண்ட, இரு முறை வெப்ப பதனீட்டு முறையில், இந்திய தொழில் நுட்பத்தை பயன்படுத்தும் இரண்டாவது ஆலையாகும். சிங்கரேணி கரிச்சுரங்கத்தின் அருகிலும், கோதாவரி ஆற்றின் அருகிலும், மனகுரு அமைந்தது இந்த இடத்தை தெரிவு செய்வதற்கு காரணமாக அமைந்தது. இந்த ஆலை 1991 ஆம் ஆண்டு டிசம்பர் மாதத்தில் உற்பத்தியைத் துவங்கியது, இவ்வாலையை அமைப்பதற்கான செலவு ரூபாய் 647.28 கோடியாகும். 


</doc>
<doc id="89683" url="https://ta.wikipedia.org/wiki?curid=89683" title="கனநீர் ஆலை, தால்செர்">
கனநீர் ஆலை, தால்செர்

கனநீர் ஆலை, தால்செர் (Heavy Water Plant, Talcher) என்பது இந்திய அணுசக்தித் துறையின் கனநீர் ஆலைகளுள் ஒன்று. தால்செர், இந்தியாவில் உள்ள ஒரிசா மாநிலத்தின் புவனேசுவரில் இருந்து சுமார் 150 கிலோ மீட்டர் தொலைவில் உள்ளது. இங்கு இந்திய கனநீர் வாரியம் ஒரிசாவின் முதல் கனநீர் ஆலையை இந்திய ரூபாய் 73.83 கோடி முதலீட்டில் அமைத்தது. இது அம்மோனியா-ஐதரசன் பரிமாற்றத்தை அடிப்படையாகக் கொண்டு இரட்டை வெப்ப பதனிடும் செய்முறையில் செயல்படுவதாகும். உலகிலேயே இம்முறையில் செயல்படும் ஒரே கனநீர் ஆலை இதுவேயாகும். இத்திட்டப் பணிகள் 1972 ஆம் ஆண்டில் தொடங்கினாலும், கனநீர் உற்பத்தி 1985 ஆம் ஆண்டில் தான் துவங்கியது.1994 ஆம் ஆண்டு சில காரணங்களால் ஆலையின் பணிகள் தடைபட்டாலும், ஆலை மீண்டும் விரைவில் செயல்படத்துவங்கியது.


</doc>
<doc id="89684" url="https://ta.wikipedia.org/wiki?curid=89684" title="கனநீர் ஆலை, தால்">
கனநீர் ஆலை, தால்

மகாராட்டிரத்தில் தால் என்ற இடத்தில் உள்ள கனநீர் ஆலை, இந்திய கனநீர் வாரியத்தால் இயக்கப்படும் ஏழு கனநீர் ஆலைகளுள் ஒன்று. 

தால் கனநீர் ஆலை மகாராட்டிரத்தில் உள்ள தால்-வைஷெட் கிராமத்தின் அருகாமையில் நிலைகொண்டுள்ளது. இவ்விடம் மும்பையில் இருந்து சுமார் 100 கிலோ மீட்டர் தொலைவில், ரைகத் மாவட்டத்தில் அமைந்துள்ளது. இரண்டாம் தலைமுறை வகையான இந்தியத் தொழில் நுட்பத்தை அடிப்படையாகக் கொண்டு, இத்திட்டப் பணிகள் 1982 ஆம் ஆண்டில் தொடங்கியது என்றாலும், கனநீர் உற்பத்தி 1985 ஆம் ஆண்டு முதல் வெகுசீக்கிரமாகவே துவங்கப்பெற்றது. 


</doc>
<doc id="89691" url="https://ta.wikipedia.org/wiki?curid=89691" title="துன்னாலை">
துன்னாலை

துன்னாலை இலங்கையின் வடபகுதியில் யாழ் மாவட்டத்தில் பருத்தித்துறைக்கும் தொண்டமன் ஆற்றுக்கும் அருகாக அமைந்துள்ள சிறிய கிராமமாகும்.இது துன்னையம்பதி எனவும் அழைக்கப்படும். புகழ் பெற்ற விஷ்ணு ஆலயமான வல்லிபுர ஆழ்வார் ஆலயம் இங்கு அமைந்துள்ளது. இக்கிராமத்திற்கு அருகாக பாயும் தொண்டமன் ஆற்றங்கரையில் புகழ் பெற்ற செல்வச்சந்நிதி முருகன் ஆலயம் அமைந்துள்ளது.

தமிழ் பேசும் மக்கள் இங்கு வாழ்கின்றனர். இவர்கள் சைவ, கிறிஸ்தவ சமயங்களை கடைபிடிக்கின்றனர். விவசாயம் இவர்களின் பிரதான தொழிலாகும். இங்கு பனை மரங்கள் அதிகளவில் காணப்படுகிறது. மந்திகை அரசினர் ஆதார வைத்தியசாலை அருகில் அமைந்துள்ளது.


</doc>
<doc id="89694" url="https://ta.wikipedia.org/wiki?curid=89694" title="செலான் வங்கி">
செலான் வங்கி

செலான் வங்கி PLC (Seylan Bank PLC) இலங்கையில் வங்கிச் சேவையில் ஈடுபடும் தனியார் வணிகவங்கிகளில் ஒன்றாகும்.இது ஒர் பொறுப்பு வரையறுக்கப்பட்ட தனியார் நிறுவனமாகும்.இலங்கை முழுமைக்குமாக 114 ற்கு மேற்பட்ட கிளைகளையும்,4000 அதிகமான பணியாளர்களையும் இந் நிறுவனம் கொண்டுள்ளது.28 ஆகஸ்ட்,1987 ல் ஆரம்பிக்கப்பட்டது. 





</doc>
<doc id="89695" url="https://ta.wikipedia.org/wiki?curid=89695" title="ஒளிர்மை">
ஒளிர்மை

ஒளிர்மை என்பது அலகு நேரத்தில் விண்மீன்களோ அல்லது பால்வெளிகளோ வெளியிடக்கூடிய ஒள்யாற்றல் ஆகும். ஒளியைக் கதிர்வீசக் கூடிய அல்லது ஒளியைப் பெற்று தெறிப்படையச் செய்யக் கூடிய ஒரு வாயிலில் இருந்து அலகு நேரத்தில் வெளிவரும் ஒளியாற்றல் அளவாகும். . ஒளிர்வுள்ள பொருட்களிலிருந்து கிடைக்கும் ஒளியைக் கண்ணால் அல்லது கருவியால் உள்வாங்கும் நேரவீத ஒளியாகும் எனவும் சுருக்கமாகச் சொல்லலாம். குறிப்பிட்ட கதிர்நிரல் இடைவெளியில் இது ஒளிப்பொலிவு எனப்படுகிறது.


</doc>
<doc id="89698" url="https://ta.wikipedia.org/wiki?curid=89698" title="மதுரை பன்னாட்டு வானூர்தி நிலையம்">
மதுரை பன்னாட்டு வானூர்தி நிலையம்

மதுரை பன்னாட்டு வானூர்தி நிலையம் தமிழ்நாட்டில் உள்ள சுங்கத்தீர்வு மற்றும் பன்னாட்டு நிலை பெற்ற வானூர்தி நிலையம் .இது மதுரை மற்றும் தென் தமிழ்நாட்டிற்குத் தனது சேவையை வழங்குகிறது. இந்த வானூர்தி நிலையம் மதுரை தொடருந்து நிலையத்தில் இருந்து சுமார் தொலைவில் நகருக்குத் தெற்கே அமைந்துள்ளது. இந்த வானூர்தி நிலையம் 1957 ஆம் ஆண்டு நிறுவப்பட்டது.

இரண்டாம் உலகப் போரின் போது ராணுவ வானூர்தித் தளமாக மதுரை விமானநிலையம் இருந்தது. பின், மதுரையில் இருந்த பிரிட்டன் அதிகாரிகளின் போக்குவரத்திற்கும், அவர்களுக்கு பத்திரிகைகள் எடுத்து வரவும் விமான போக்குவரத்து துவங்கியது. ராணுவ வானூர்தித் தளமாக இருந்த மதுரை வானூர்தி நிலையம், 1960க்கு பின் உள்நாட்டு விமானப் போக்குவரத்திற்கு பயன்படுத்தப்பட்டது. சுதந்திரத்திற்கு பின் இந்தியன் ஏர்லைன்ஸ் வானூர்தி அவ்வப்போது மதுரை வந்து செல்லும். பின்னர் சில ஆண்டுகளில், தினமும் மும்பையிலிருந்து சென்னை வழியாக மதுரை, மீண்டும் அதே வழியில் மும்பைக்கு வானூர்தி சென்றது. இடையில் தனியார் நிறுவனங்கள் சிறிய ரக வானூர்திகளை இயக்கித் தொடர முடியாமல் விட்டு விட்டன.

மதுரையிலிருந்து கொழும்புவிற்கு முதலாவது பன்னாட்டு விமான சேவையை செப்டம்பர் 20, 2012 ல் ஸ்பைஸ்ஜெட் நிறுவனம் துவக்கியது.

ஸ்பைஸ்ஜெட் நிறுவனம் மதுரையிலிருந்து துபாய்க்கு தனது இரண்டாவது பன்னாட்டு விமான சேவையை நவம்பர் 22, 2013 ல் துவக்கியது.

129 கோடி செலவில் கட்டப்பட்ட புதிய ஒருங்கிணைந்த பயணிகள் முனையம் 12 செப்டம்பர் 2010 அன்று தொடங்கப்பட்டது. 17,560 சதுர மீட்டர் அளவு கொண்ட இரண்டடுக்கு முனையத்தில் ஒரே நேரத்தில் 500 பயணிகளைக் கையாளும் திறன் கொண்டதாக வடிவமைக்கப்பட்டிருக்கிறது. புதிய முனையத்தின் சில அம்சங்கள் : 


•மதுரை வானூர்தி நிலையத்தின் இணையத்தளம் 


</doc>
<doc id="89699" url="https://ta.wikipedia.org/wiki?curid=89699" title="செல்வ வரி">
செல்வ வரி

ஒருவருடைய வருமானத்தின் மீது விதிக்கப்படும் வரி வருமான வரி. அது போல ஒருவரிடம் இருக்கும் செல்வத்தின் மதிப்பின்மீது விதிக்கப்படும் வரி செல்வ வரி (Wealth Tax) எனப்படுகிறது. ஒவ்வோர் ஆண்டும் மதிப்பீட்டு நாளில் ஒருவர் வைத்திருக்கும் செல்வத்தின் மதிப்பை பொருத்து இந்த வரி விதிக்கப்படுகிறது.மதிப்பீட்டு நாள் என்பது ஒவ்வோர் ஆண்டும் மார்ச்சு 31 ஆம் நாளாகும். மதிப்பீட்டு நாளில் ஒருவருடைய செல்வத்தின் நிகர மதிப்பு ரூபாய் முப்பது இலட்சத்தைத் தாண்டுமெனில் (2010 நிலவரம்) அவர் செல்வவரி செலுத்தவேண்டும். முப்பது இலட்சத்துக்கு மேல் உள்ள தொகையில் ஒரு விழுக்காடு வரியாக செலுத்தப்படவேண்டும். இதன்மீது உபரி வரிகள் எதுவும் செலுத்தப்படவேண்டியதில்லை.
தனிநபர்கள், ஒன்றுபட்ட இந்து குடும்ப நிறுவனங்கள் மற்றும் கம்பெனிகள் இந்த வரியைச்செலுத்த வேண்டும். பிரிவு 25 இன் கீழ் பதிவு பெற்ற நிறுவனங்கள் சொத்துவரி செலுத்த வேண்டியதில்லை.
நிகர செல்வ மதிப்பு = மொத்த செல்வம் + செல்வத்துக்கு சமமாகக்கருதப்படுபவை-விலக்கு பெறும் செல்வம் -கடன்கள்
நிகர செல்வத்தில் சேர்க்கப்பட்டிருக்கும் சொத்துக்களை வாங்குவதற்காக பெறப்பட்டுள்ள கடன்கள் மட்டுமே கழிக்கப்படும். மதிப்பீட்டு நாளன்று உள்ள கடன்களின் மதிப்பே கணக்கில் எடுத்துக்கொள்ளப்படும். 
இந்தியக்குடிமக்கள் வெளிநாடுகளில் வைத்திருக்கும் செல்வத்தின் மதிப்பும் கணக்கில் எடுத்துக்கொள்ளப்படும். வெளிநாட்டினரைப்பொருத்த வரையில் அவர்கள் இந்தியாவில் வைத்திருக்கும் செல்வம் மட்டுமே கணக்கில் எடுத்துக்கொள்ளப்படும்.

செல்வ வரியும் சொத்து வரியும் வேறுபட்டவை. வீடு ,கடை போன்ற அசையாச் சொத்துக்களின் மீது சொத்து வரி விதிக்கப்படுகிறது.நகை, வாகனம் போன்ற அசையும் சொத்துக்களின் மீது செல்வ வரி விதிக்கப்படுகிறது.செல்வ வரி , நடுவன் அரசுக்கு செலுத்தப்பட வேண்டும்.


</doc>
<doc id="89702" url="https://ta.wikipedia.org/wiki?curid=89702" title="சேலம் வானூர்தி நிலையம்">
சேலம் வானூர்தி நிலையம்

சேலம் விமான நிலையம் ஓமலூர் அருகே காமலாபுரம் ஊராட்சியில் சேலம் விமான நிலையம் அமைந்துள்ளது. 165 ஏக்கர் பரப்பளவில் உள்ள விமான நிலையத்தை 565 ஏக்கர் பரப்பளவில் விரிவாக்கம் செய்ய உள்ளதாக அரசு அறிவித்துள்ளது.

கடந்த 1993ம் ஆண்டு சேலம் விமான நிலையம் தொடங்கப்பட்டது. எந்த விமான நிறுவனமும் சேவையைத் தொடங்க முன்வராததால் தொடங்கப்பட்டது முதல் விமான நிலையம் காலியாகவே கிடந்தது. ஆரம்பத்தில் என்இபிசி நிறுவனம் தனது சேவையை தொடங்கியது. ஆனால் பயணிகள் சரிவர வராததால் அந்த சேவை நிறுத்தப்பட்டது.

இதையடுத்து உள்ளூர் தொழில் துறையினர் இந்த விமான நிலையத்திற்கு உயிரூட்டும் முயற்சிகளை தொடர்ந்து மேற்கொண்டு வந்தனர். கடந்த 2006ம் ஆண்டு ஏர் டெக்கான் நிறுவனம் சேலம் விமான நிலையத்திலிருந்து சேவையைத் தொடங்குவதாக அறிவித்தது. ஆனால் உள்ளூர் தொழில்துறையினர் ரூ.90 லட்சம் டெபாசிட் செய்ய வேண்டும் அல்லது 50 சதவீத அளவுக்கு விமான டிக்கெட்கள் விற்பனையாக வேண்டும் என அது உத்தரவாதம் கோரியது.

இந்த சமயத்தில் ஏர் டெக்கான் நிறுவனம் கிங்பிஷர் நிறுவனத்துடன் இணைக்கப்பட்டது. நீண்ட காலமாக நிலவி வந்த பேச்சுவார்த்தைகளின் விளைவாக கிங்பிஷர் நிறுவனம் தனது விமான சேவையை தொடங்கியது.
சேலம் விமான நிலையம் அமைக்கப்பட்டு கிட்டத்தட்ட 16 ஆண்டுகள் கழிந்த நிலையில் அங்கு சேலம் - சென்னை இடையிலான விமான சேவையை கிங்பிஷர் நிறுவனம் தொடங்கியது.
சென்னை – சேலம் இடையிலான பயண நேரம் ஒரு மணி நேரம் ஆகும். சென்னையிலிருந்து இந்த விமானம் பிற்பகல் 2.50க்குக் கிளம்பி, மாலை 3.50 மணிக்கு சேலத்தை சென்றடையும். மறுமார்க்கத்தில், மாலை 4.20 மணிக்கு சேலத்திலிருந்து கிளம்பி மாலை 5.20 மணிக்கு சென்னை அடையும்.

நிர்வாக காரணங்களால் இந்த சேவை மீண்டும் நிறுத்தப்பட்டுவிட்டது. மீண்டும் சென்னை - சேலம் விமான சேவை விரைவில் தொடங்க உள்ளது.

தற்பொழுது கடந்த மார்ச் 25 ம் தேதி முதல் சென்னையிலிருந்து சேலம் மற்றும் சேலத்தில் இருந்து சென்னைக்கு தினசரி விமான சேவை உள்ளது.

விரைவில் சேலத்திலிருந்து பெங்களூர் மற்றும் பாண்டிச்சேரிக்கு ஏர் ஒடிசா தனது சேவையை தொடங்க உள்ளது.


https://www.airodisha.com/eng/flight-schedule

https://www.dailythanthi.com/News/State/2018/03/26022914/Between-Salem-and-Chennai-Flight-service-back.vpf


</doc>
<doc id="89705" url="https://ta.wikipedia.org/wiki?curid=89705" title="ஈ (எழுத்து)">
ஈ (எழுத்து)

ஈ () தமிழ் மொழியின் எழுத்துக்களில் ஒன்று. தமிழ் நெடுங்கணக்கில் நான்காவதாக வைக்கப்பட்டுள்ள எழுத்தும் இதுவே. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கக்கூடும். இவ்வெழுத்தை "ஈகாரம்" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை "ஈயன்னா" என்பது வழக்கம்.

தமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் ஈ உயிரெழுத்து வகையைச் சேர்ந்தது. ஒலிக்கும் கால அளவின் அடிப்படையில் இது நெட்டெழுத்து எனப்படுகின்றது. நெட்டெழுத்துக்கள் இரண்டு மாத்திரை அளவு ஒலிக்கும் தன்மை வாய்ந்தன. இதனால் இவ்வெழுத்தும் இரண்டு மாத்திரை அளவுடனேயே ஒலிக்கும்

தமிழ் எழுத்துக்களில் ஆ, ஈ, கா, கை, கோ, தா, தீ, தை, நீ, பா, பீ, பூ, பை, போ, மா, மை, வா, வை ஆகிய எழுத்துக்கள் தனித்து நின்று ஒரு சொல்லாக அமைகின்றன. இவற்றுள் ஈயும் ஒன்றாகும். ஈ என்ற சொல் ஈ எனப்படும் பூச்சியைக் குறிக்கின்றது.

எழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் உயிரெழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. 


தனி ஈ சொற்களில் முதல் எழுத்தாக வரும். க், ச், த், ந், ப், ம், வ் ஆகிய மெய்யெழுத்துக்களுடன் சேர்ந்தும் ஈ சொற்களுக்கு முதலாக வரும் என்கின்றன தொல்காப்பியம், நன்னூல் ஆகிய நூல்கள். இதிலிருந்து ஙீ, ஞீ, டீ, ணீ, யீ, ரீ, லீ, ழீ, ளீ றீ, ஆகிய எழுத்துக்கள் சொற்களுக்கு முதலாக வருவது மரபல்ல என்பது தெளிவு. எனினும் தற்காலத்தில், பிற மொழிச் சொற்களையோ பெயர்களையோ தமிழில் எழுதுவோர் சிலர் டீ, ரீ, லீ போன்ற எழுத்துக்களும் சொல் முதலாக வரும்படி எழுதுகிறார்கள். "டீச்சர்", "ரீட்டா", "லீவு" போன்ற சொற்களை இவற்றுக்கு எடுத்துக்காட்டாகக் கொள்ளலாம். ஈகாரம் தனித்தும் மெய்களுடன் சேர்ந்தும் சொற்களுக்கு இறுதியில் வரும்.

ஈ யுடன் மெய்யெழுத்துக்கள் சேர்ந்து ஈகார உயிர் மெய்யெழுத்துக்கள் உருவாகின்றன. மெய்யெழுத்துக்கள் முதலெழுத்துக்களாக இருப்பினும் வரிவடிவங்களில் எழுதும்போது மூல வரிவடிவங்கள் அகரத்தோடு கூடிய மெய்யெழுத்துக்களையே குறிக்கின்றன. . இதனால், ஆகார உயிர் மெய்களை வரிவடிவில் குறிக்கும்போதும் அகரமேறிய உயிர்மெய் எழுத்துடனேயே ஈகாரத்தைக் குறிக்கும் சுழியுடன் கூடிய "விசிறி" குறியீட்டையும் சேர்த்து எழுதுவது மரபாக உள்ளது. 
18 மெய்யெழுத்துக்களோடும் ஈகாரம் சேரும்போது உருவாகும் உயிர்மெய் எழுத்துக்களையும் அவற்றின் பெயர்களையும் கீழேயுள்ள அட்டவணை காட்டுகின்றது.

தமிழில் ஈகார ஒலியைக் குறிக்கும் வரிவடிவம் இப்போதுள்ளவாறே எப்போதும் இருந்ததில்லை. ஏறத்தாழ கிமு மூன்றாம் நூற்றாண்டில் இருந்து பல்வேறு காலகட்டங்களிலும் தமிழில் ஈகாரத்தைக் குறிக்கப் பயன் பட்ட வரிவடிவங்கள் பற்றிய தகவல்கள் அவ்வக்காலத்துக் கல்வெட்டுக்கள் மூலம் தெரியவந்துள்ளன. சில காலங்களில் வெவ்வேறு இடங்களில் வெவ்வேறு வரிவடிவங்கள் பயன்பட்டதற்கான சான்றுகளும் உண்டு. கிமு மூன்றாம் நூற்றாண்டுக்குப் பின்னர் தமிழை எழுதுவதற்கு தமிழ்ப் பிராமி, வட்டெழுத்து, தமிழ் எழுத்து ஆகிய எழுத்துக்கள் பயன்பட்டுள்ளன.
ஈகாரம் பல்வேறு மொழிகளிலும் பொதுவாக உள்ள ஒரு ஒலி. தென்னிந்திய மொழிகளிலும் சில அயல் மொழிகளிலும் ஈகாரத்தின் வரிவடிவம் எவ்வாறு உள்ளது என்பதைக் கீழுள்ள படம் காட்டுகிறது. பிராமி இந்திய மொழிகள் பலவற்றின் எழுத்து முறைகளுக்கு அடிப்படை என்னும் கருத்து உள்ளதாலும், பல தென்னிந்திய மொழிகளினதும், [[சிங்களம்}} முதலிய அயல்நாட்டு மொழிகளினதும் வரிவடிவங்கள் கிரந்தத்தை அடிப்படையாகக் கொண்டவையாகவும் இருப்பதால் பிராமி, கிரந்தம் ஆகியவற்றின் ஈகாரத்துக்கான வரிவடிவங்கள் ஒப்பீட்டுக்காகத் தரப்பட்டுள்ளன.
[[படிமம்:Other_Languages-II.jpg|thumb|center|250px]]

கண்பார்வையற்றோர் படிப்பதற்கு உதவும் பிரெய்லி முறைப்படி தமிழ் எழுத்துக்களை எழுதுவதற்கும் முறைகள் வகுக்கப்பட்டுள்ளன. இந்திய மொழிகளுக்கென உருவாக்கப்பட்டுள்ள "பாரதி பிரெய்லி" தமிழ் எழுத்துக்களையும் உள்ளடக்கியுள்ளது. ஆறுபுள்ளி முறையைப் பின்பற்றி அமைக்கப்பட்டுள்ள இம்முறையில் ஒரு எழுத்துக்கான இடம் ஒரு வரிசையில் இரண்டிரண்டாக மூன்று வரிசையில் ஆறு புள்ளிக்கான இடங்கள் உள்ளன. இதில் இரண்டாவது வரிசையில் வலது பக்கப் புள்ளியும், மூன்றாவது வரிசையில் இடது பக்கப் புள்ளியும் புடைத்து இருப்பின் அது ஈ யைக் குறிக்கும். இதை அருகில் உள்ள படம் காட்டுகிறது.
[[படிமம்:Braille-Uyir-II.jpg|thumb|250px|center|பாரதி பிரெய்லியில் ஈகாரம்]]


[[பகுப்பு:தமிழ் எழுத்துக்கள்]]
[[பகுப்பு:இயங்குபடம் உள்ள கட்டுரைகள்]]
[[பகுப்பு:ஒலிக்கோப்பு உள்ள கட்டுரைகள்]]

</doc>
<doc id="89711" url="https://ta.wikipedia.org/wiki?curid=89711" title="ஆஃகன்">
ஆஃகன்

ஆஃகன் அல்லது ஆஹன் ("Aachen") ஜெர்மனியின் நகரங்களுள் ஒன்று. இது பிரெஞ்சு மொழியில் ஐக்ஸ்-லா-ஷாப்பெல் ("Aix-la-Chapelle") என்றும் அழைக்கப்படுகிறது. இது ஜெர்மனியின் வடக்கு ரைன்-வெஸ்ட்ஃபாலியா மாநிலத்தில் அமைந்துள்ளது. பல நூற்றாண்டுகளாக இது, சுற்றுலாப்பயணிகள் வந்து செல்லும் நீரூற்று நகரமாக இயங்கிவந்துள்ளது. ஜெர்மனியின் நகரங்களுள் மேற்கு எல்லையின் மிக அருகே அமைந்துள்ள நகரமிது. பெல்ஜியம் மற்றும் நெதர்லாந்து நாடுகளின் எல்லைகளுக்கு மிக அருகில் அமைந்துள்ளது. ஜெர்மனியின் புகழ்பெற்ற ஆர். டபிள்யூ. டி. ஹெச். ஆஃகன் பல்கலைக்கழகம் இந்நகரில் அமைந்துள்ளது.



</doc>
<doc id="89712" url="https://ta.wikipedia.org/wiki?curid=89712" title="ரூர் ஆறு">
ரூர் ஆறு

ரூர் ("Rur") ஜெர்மனி, நெதர்லாந்து மற்றும் பெல்ஜியம் வழியாகப் பாயும் ஒரு ஆறு. பிரெஞ்சு மொழியில் ரோயர் (Roer) என்றும் வழங்கப்படுகிறது. இது மியூசே ஆற்றின் கிளை ஆறாகும். 90 சதவிகிதம் ஜெர்மனி வழியாகப் பாய்கின்றது.


</doc>
<doc id="89713" url="https://ta.wikipedia.org/wiki?curid=89713" title="மாஸ்ட்ரிக்ட்">
மாஸ்ட்ரிக்ட்

மாசுட்ரிக்ட் அல்லது மாஸ்ட்ரிக்ட் ("Maastricht") நெதர்லாந்தில் உள்ள ஒரு நகரம். நெதர்லாந்தின் லிம்பர்க் மாநிலத்தின் தலைநகரான இது, நாட்டின் தென்பகுதியில் அமைந்துள்ளது. இந்நகரம் நெதர்லாந்தின் மிகப்பழமையான நகரங்களுள் ஒன்று. ரோமக் குடியரசின் காலத்திலேயே இங்கு மக்கள் குடியேற்றம் ஆரம்பமாகிவிட்டது. மியூசே ஆற்றின் மீது அமைந்துள்ள இந்நகரம் சுற்றுலாப் பயணிகளிடையே பிரபலமாக உள்ளது. 



</doc>
<doc id="89715" url="https://ta.wikipedia.org/wiki?curid=89715" title="நாற்றுமேடை">
நாற்றுமேடை

நாற்றுமேடை (Plant nursery) என்பது தாவரங்களின் இளம்பருவமான நாற்று நிலையில் அதிக கவனிப்புத் வழங்கப்பட்டு, அவை தகுந்த வளர்ச்சியடைந்து வருவதற்காக உகந்த சூழ்நிலைகளை வழங்கி, அவற்றின் இலகுவான இனப்பெருக்கத்திற்காக பராமரிக்கும் இடமாகும். இந்த நாற்று மேடையில் உருவாக்கப்படும் நாற்றுக்களிலிருந்து பின்னர் வளர்ந்த தாவரங்களை உருவாக்குவதற்காக நாற்றுநடல் செய்யப்படும். நாற்றுக்களாக இருக்கும் நிலையிலேயே விற்பனைக்கு விடப்படவோ, அல்லது வேறு இடங்களுக்கு எடுத்துச் செல்லப்படவோ முடியும்

இப்படியான நாற்றுமேடைகளில் வளர்க்கப்படும் நாற்றுக்கள் சிறிய அளவில் பொது மக்களுக்கு சில்லறையாக விற்கப்படும் நோக்கிலோ, அல்லது பெரிய அளவில் வேறு நாற்றுமேடைகளுக்கோ அல்லது வர்த்தக ரீதியான தோட்டங்களை வைத்திருப்பவர்களுக்கோ விற்கப்படக்கூடிய மொத்த விற்பனை நோக்கிலோ வளர்க்கப்படலாம். சில தனியார் நிறுவனங்களில், அல்லது தனியார் தோட்டங்களில் தமது நாற்றுத் தேவையை தாமே பூர்த்தி செய்து கொள்வதற்காகவும் இவ்வாறான நாற்றுமேடைகள் பயன்படுத்தப்படுகின்றன.
சில நாற்றுமேடைகள் பல்வேறுபட்ட தாவரங்களை இனப்பெருக்கத்துக்கு உட்படுத்தும் நோக்கிலும், வேறு சில பல தாவரங்களை வளர்த்தெடுக்கவும், இன்னும் சில நாற்றுமேடைகள் குறிப்பிட்ட ஒரு தாவரத்திற்காகவோ தயார் செய்யப்பட்டு பராமரிக்கப்பட்டு வருகின்றன.

பொதுவாக நவீன நாற்றுமேடைகள் கண்ணாடி அல்லது நெகிழிகளால் ஆன குகைபோன்ற அமைப்பையுடைய பசுமைக்குடில்களில் தயார் செய்யப்படுகின்றன. ஆனாலும் திறந்த வயல்/தோட்ட நிலங்களிலும் நாற்றுமேடைகள் தயாரிக்கப்படுவதுண்டு. நிலத்திலோ, வெவ்வேறு வகையான கொள்கலன்களிலோ நாற்றுக்கள் வளர்க்கப்படலாம். கொள்கலன்களைக் கொண்ட வயல்/தோட்ட நிலங்களிலோ, அல்லது கட்டடங்களிற்குள்ளாகவோ கூட நாற்றுமேடைகள் அமைக்கப்படுவதுண்டு. 

சிறிய வீட்டுத் தோட்டம் அமைக்கத் தேவையான நாற்றுக்களைப் பெற வேண்டுமாயின், ஒரு சிறிய கொள்கலனிலேயே கூட நாற்றுமேடையை அமைத்துக் கொள்ளலாம். அதேவேளை, அழிக்கப்பட்ட காடுகளை மீண்டும் காடாக்கல் மூலம் திரும்பப் பெறவோ, அல்லது புதிய காடுகளை உருவாக்கவோ வேண்டுமாயின், பெரிய மரங்களுக்கான நாற்றுமேடை அமைப்பதற்கு பெரிய நிலப்பரப்பை உள்ளடக்கிய இடம் தேவைப்படும். 

நாற்றுமேடைகளில் இளம்தாவரங்களுக்கு மேலதிக கவனிப்பு கொடுக்கப்பட்டு, அவற்றிலிருந்து சிறப்பான, நலம் மிக்க தாவரங்கள் உருவாதல் உறுதிப்படுத்தப்படுகின்றது. பராமரிப்பில் சில தொழில்நுட்ப உதவியுடன் தானியங்கிகளாக அமைக்கப்படுகின்றன. எடுத்துக்காட்டாக, நீர் பாய்ச்சும் இயந்திரங்கள், குறிப்பிட்ட நேரத்தில தாமாகவே இயங்க ஆரம்பித்து, குறிப்பிட்ட நேரத்திற்கு நீர் பாய்ச்சுமாறு அமைக்கப்படுவதுண்டு.

நாற்றுமேடைகளில் கலவிமுறை இனப்பெருக்கத்தால் விளைந்த வித்துக்களை இட்டு முளைக்கவிட்டு நாற்றுக்கள் பெறப்படுவதுண்டு. கலவியற்ற இனப்பெருக்க முறைகள் மூலமும் நாற்று மேடைகள் பராமரிக்கப்படுவதுண்டு. தண்டு ஒட்டல் முறை (Grafting), அல்லது அரும்பொட்டல் முறை (Budding) போன்ற கலவியற்ற இனப்பெருக்கம் மூலம் பல விரும்பப்படும் இயல்புகள் கொண்ட தாவரங்கள் பெறப்படுகின்றன.

நாற்றுமேடை அமைக்கும் முறைகள் பல விதப்படும். இவை தாவர வகை, அவற்றின் இனப்பெருக்க முறை, தேவைப்படும் நாற்றுக்களின் அளவு, கிடைக்கும் இட வசதி, நீர் கிடைக்கும் அளவு போன்ற பல்வேறு காரணிகளில் தங்கியிருக்கும். நாற்றுக்கள் குறிப்பிட்ட அளவு வளர்ந்து, உறுதியானவையாக வந்ததும், அவை வயலிலோ, தோட்டத்திலோ, அவற்றிற்கான இடத்தில் மீள்நடுகை செய்யப்படும். அவ்வாறு மீள்நடுகைக்கான காலம் முன்கூட்டியே தீர்மானிக்கப்பட்டு, அதற்கு ஏற்ப, நாற்றுக்கள் உறுதியானவையாக வருவதற்கான போதியளவு காலம் வழங்கப்பட்டு நாற்றுமேடை தயார் செய்ய்யப்படும்.

அதிகளவு நாற்றுக்கள் தேவைப்படும் வர்த்தக ரீதியான நாற்று உற்பத்தியின் போது அதிக மழைவீழ்ச்சி கிடைக்கும் இடங்களில் உயர் நாற்று மேடையும் குறைந்த மழை வீழ்ச்சி கிடைக்கும் இடங்களில் தாழ் நாற்று மேடையும் அமைக்கலாம்.

இந்த நற்று மேடைப் பாத்திகளில் நாம் மண்ணை 25–30 cm ஆழத்திற்கு புரட்ட வேண்டும்.பின் பாத்தியின் மேல் சேதனப்பசளை மேல் மண் ஆகியவற்றை 1:1 எனும் வீதத்தில் கலந்து பாத்தியின் மேல் 5 cm உயரத்திற்கு இட வேண்டும்.

தொற்று நீக்கப்பட்டு தயார்செய்யப்பட்ட நாற்று‌‌‌மேடைகளில் அகலவாக்கில் சால்கள் அமைக்கப்பட்டு அவற்றில் வித்துக்களை இட்டு ஊடகக் கலவையால் மூடவேண்டும்.வித்துக்களுக்கேற்ப நாட்டும ஆழம் தீர்மானிக்கவேண்டும்.



</doc>
<doc id="89723" url="https://ta.wikipedia.org/wiki?curid=89723" title="ஜிஎடிட்">
ஜிஎடிட்

ஜிஎடிட்(gedit) UTF-8 வடிவத்துடன் ஒத்தியங்கக்கூடிய ஒர் உரை திருத்தி மென்பொருள். இது லினக்ஸ் இயங்குதளத்தில் குனோம் வரைகலை இடைமுகப்பினை தரும் பணிச்சூழலில் பெருமளவில் பயன்படுத்தப்படுகிறது. இதுவே குனோம் பணிசூழலின் இயல்பிருப்பான(default) உரை திருத்தியாகும். மேலும் இது மாக் ஓ.எசு(Mac OS), விண்டோசு(windows) இயங்குதளங்களிலும் இயங்கும். எளிமையை கருத்தில் கொண்டு உருவாக்கப்பட்டிருந்தாலும் ஜிஎடிட்-இல் உள்ள நீட்சிகளை (addons) நிறுவதின் மூலம் இதை ஒரு நிரல் திருத்தியாகவும், மீயுரை திருத்தியாகவும் பயன்படுத்த முடியும். இந்த உரையாவணத் தொகுப்பியானது, உபுண்டு இயக்குதளத்தில் இயல்பிருப்பாகத் தரப்படுகிறது.



</doc>
<doc id="89726" url="https://ta.wikipedia.org/wiki?curid=89726" title="பல்ஜ் சண்டை">
பல்ஜ் சண்டை

பல்ஜ் சண்டை ("Battle of the Bulge") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. இது ஆர்டென் தாக்குதல் ("Ardennes Offensive") மற்றும் வான் ரன்ட்ஸ்டெட் தாக்குதல் ("Von Rundstedt Offensive") என்றும் அறியப்படுகிறது. டிசம்பர் 16, 1944 - ஜனவரி 25, 1945 காலகட்டத்தில் நடந்த இத்தாக்குதல் மேற்குப் போர்முனையில் நாசி ஜெர்மனி மேற்கொண்ட இறுதி முக்கிய தாக்குதல் முயற்சியாகும். இத்தாக்குதலில் ஜெர்மானியப்படைகள் ஆண்ட்வெர்ப் துறைமுகத்தைக் கைப்பற்றி நேச நாட்டுப்படைகளை இரு பிளவுகளாகப் பிரிக்க முயன்று தோற்றன.

1944ன் இறுதியில் மேற்கு ஐரோப்பாவின் பெரும் பகுதிகளை நேசநாட்டுப் படைகள் ஜெர்மனியின் ஆக்கிரமிப்பிலிருந்து விடுவித்துவிட்டன. அடுத்து ஜெர்மனியின் பிரதேசங்களைத் தாக்கும் முயற்சி தொடங்கியது. கிழக்குப் போர்முனையிலும் சோவியத் யூனியனின் படைகள் ஜெர்மானியப்படைகளை முறியடித்து வேகமாக முன்னேறி வந்தன. இருமுனைப் போரில் வெகு காலம் தாக்குப்பிடிக்க முடியாதென்பதை உணர்ந்த ஹிட்லர் மேற்குப் போர் முனையில் வேகமாக போரை முடிக்க விரும்பினார். மேற்கத்திய நேச நாடுகள் போரை நிறுத்தி அமைதிப் பேச்சுவார்த்தைக்கு வரவேண்டுமெனில் அவர்களுக்குப் போர்களத்தில் ஒரு பெரும் தோல்வியைக் கொடுக்க வேண்டுமென்று உணர்ந்தார். இதற்காக பல்ஜ் சண்டைக்கான திட்டம் வகுக்கப்பட்டது. 

ஆர்டென் பகுதியில் தாக்கி நேசநாட்டுப் படைநிலைகளை இரண்டாகப் பிளந்து, ஆண்ட்வெர்ப் துறைமுகத்தைக் கைப்பற்ற வேண்டும். பின்னர் வடக்கு நோக்கி திரும்பி சுற்றி வளைக்கப்பட்ட நான்கு நேசநாட்டு ஆர்மிகளை அழிக்க வேண்டும். இவையே பல்ஜ் சண்டையில் ஜெர்மனியின் இலக்குகள். இவற்றை நிறைவேற்றிவிட்டால், சோர்வடைந்த மேற்கத்திய நாடுகள் போர் போதுமென்று அமைதிப் பேச்சுவார்த்தைக்கு வந்து விடுவார்கள் என்பது ஜெர்மானிய மேல்நிலை உத்தியாளர்களின் கணிப்பு. இதற்கான ஆயத்தங்கள் மிக ரகசியமாக மேற்கொள்ளப்பட்டன. டிசம்பர் 16ல் தொடங்கிய தாக்குதல் மேற்கத்தியப் படைகளை பெரும் அதிர்ச்சிக்கு உள்ளாக்கியது. நேசநாட்டு உளவுத்துறைகள் இப்படி ஒரு தாக்குதல் நிகழும் என்று எச்சரித்திருந்தாலும், தளபதிகள் அதனைப் பொருட்படுத்தாமலிருந்தனர். பனிக்காலத்தில் வானிலை மோசமாக இருந்ததால் நேசநாட்டு வான்படைகள் தங்கள் பலத்தை ஜெர்மானியத் தரைப்படைகள் மீது பிரயோகிக்க முடியவில்லை. ஆரம்பத்தில் ஜெர்மானியப் படைகள் நேசநாட்டு பாதுகாவல் நிலைகளை முறியடித்து வேகமாக முன்னேறின. ஆனால் முக்கிய இலக்கான பாஸ்டோன் நகரை அவைகளால் கைப்பற்ற முடியவில்லை. அவசரமாக போர்முனைக்கு அனுப்பப்பட்ட புதிய நேசநாட்டுத் துணைப்படைகளின் எதிர்த்தாக்குதல், வானிலை சீரடைந்ததால் தொடங்கிய நேசநாட்டு வான்படைத் தாக்குதல் போன்ற காரணங்களால் விரைவில் ஜெர்மானிய முன்னேற்றம் தடைபட்டு அறவே நின்று போனது. 1945 ஜனவரி மாத இறுதிக்குள் ஜெர்மானியர் இச்சண்டையில் கைப்பற்றிய பகுதிகள் அனைத்தும் மீண்டும் நேசநாடுகள் வசமாகின.

மேற்குப் போர்முனையில் ஜெர்மனி மேற்கொண்ட இறுதிப் பெரும் தாக்குதல் இதுவே. இத்தாக்குதலில் ஜெர்மானியப்படைகளுக்கு ஏற்பட்ட பெரும் இழப்புகள் (சுமார் 1,00,000) மேற்குப் போர்முனையின் முக்கியப் படைப்பிரிவுகள் அனைத்தையும் வெகுவாக பலவீனப்படுத்தி விட்டன. மிஞ்சிய படைப்பிரிவுகள் சிக்ஃபிரைட் கோட்டிற்குப் பின் வாங்கின. அமெரிக்கப் படைகளுக்கு இச்சண்டையே இரண்டாம் உலகப்போரில் மிகப்பெரியதும், அதிக அளவில் இழப்புகளை (சுமார் 89,000) ஏற்படுத்திய சண்டையுமாக அமைந்தது. “பல்ஜ்” என்ற ஆங்கில சொல்லுக்கு வீக்கம் என்று பொருள். வரைபடங்களில் நேச நாட்டு படைநிலைகளின் ஊடாக ஜெர்மானியப் படைகளின் முன்னேற்றம் ஒரு வீக்கம் போல காட்சியளித்ததால், மேற்கத்திய ஊடகங்கள் இதனை பல்ஜ் சண்டை என்று அழைக்கத் தொடங்கினர். பிற்காலத்தில் இந்தப் பெயரே நிலைத்து விட்டது.

1944 ஜூன் மாதம் ஓவர்லார்ட் நடவடிக்கையின் மூலம் நேசநாட்டுப் படைகள் நான்கு ஆண்டுகளாக ஜெர்மனியால் ஆக்கிரமிக்கப்பட்டிருந்த மேற்கு ஐரோப்பாவைத் தாக்கின. அடுத்த சில மாதங்களில் பிரான்சு, பெல்ஜியம், நெதர்லாந்து போன்ற நாடுகளின் பெரும் பகுதிகள் ஜெர்மானிய ஆக்கிரமிப்பிலிருந்து விடுவிக்கப்பட்டன. நேச நாட்டுத் தளபதிகள் எதிர்பார்த்ததை விட வேகமாக அவர்களது படைகள் முன்னேறியதால் அவற்றுக்கு தளவாடங்களை அனுப்புவதில் பெரும் சிக்கல் ஏற்பட்டது. ஆங்கிலக் கால்வாயில் பல துறைமுகங்கள் ஜெர்மானியர் வசமிருந்ததால் சரக்குப் போக்குவரத்து மந்தமாகவே இருந்தது. ஆண்ட்வெர்ப் மற்றும் மார்சே துறைமுகங்கள் கைப்பற்றப்பட்ட போதும் கூட தளவாடப் போக்குவரத்து மந்தமாகவே இருந்தது. இதனால் 1944ன் இறுதியில் மேற்குப் போர்முனையில் கீழ்நிலை உத்தியளவில் இழுபறி நிலை உருவானது. நெச நாட்டுப் படைகள் ஜெர்மனியின் உள்பிரதேசங்களைத் தாக்கத் தொடங்கியிருந்தாலும் அடுத்த பெரும் தாக்குதல் எங்கு நிகழ்ம் என்பது முடிவாகாமல் இருந்தது.
ஜெர்மானியத் தரப்பில் நிலை மோசமாக இருந்தது. மேற்கு மற்றும் கிழக்குப் போர்முனைகளில் ஏற்பட்ட தொடர் தோல்விகளால், ஜெர்மானிய போர் எந்திரம் வெகுவாகப் பழுதுபட்டிருந்தது. இன்னும் வெகு காலம் இருமுனைப் போரில் தாக்குப்பிடிக்க முடியாது என்பது ஹிட்லருக்கும் அவருடைய தளபதிகளுக்கும் தெளிவானது. இதனால் ஏதேனும் ஒரு முனையில் போரை உடனே முடிவுக்குக் கொண்டு வருவது அவசியமானது. ஹிட்லர் தனது விரோதிகளில் ஜோசப் ஸ்டாலினை முக்கியமானவராகக் கருதியதால், சோவியத் ஒன்றியத்துடன் போரைத் தொடர்வதென்றும், மேற்கத்திய நேச நாடுகளுடன் அமைதி ஒப்பந்தங்கள் செய்து கொள்ளவேண்டுமென்றும் முடிவானது. ஆனால் தொடர் வெற்றிகளைப் பெற்று வரும் நிலையில் மேற்கத்திய நாட்டுத் தலைவர்கள் அமைதிப் பேச்சு வார்த்தைக்கு ஒத்துக்கொள்ள மாட்டார்கள்; அவர்களுக்கு ஒரு பெரும் தோல்வியை அளித்த்தால் பேச்சு வார்த்தைக்கு இணங்குவார்கள் என்று ஹிட்லர் கணக்கிட்டார்.

செப்டம்பர் மாதம் இத்தாக்குதலுக்கான திட்டமிடும்பணி தொடங்கியது. அமெரிக்கப் படைகளுக்கு போர்த்திறன் குறைவு என்று ஹிட்லர் கருதியால், ஆர்டென் காட்டுப் பகுதியில் பலவீனமாக இருந்த அமெரிக்கப் படைநிலைகளைத் தாக்கி ஊடுருவது என்று முடிவானது. இதன் மூலம் ஆண்ட்வெர்ப் துறைமுகத்தைக் கைப்பற்றி, நேசநாட்டு படைநிலைகளை இரண்டாகப் பிளக்க வேண்டுமென்பது திட்டத்தின் குறிக்கோள். பின்னர் வடக்கு நோக்கி திரும்பி இரண்டுள் ஒரு பிரிவை சுற்றி வளைத்து அதனை அழித்து விடலாம் என்று ஜெர்மானியப் போர்த்தலைமையகம் திட்டமிட்டது. வடக்குப் பிரிவிலுள்ள நான்கு நேச நாட்டு ஆர்மிகளை அழித்துவிட்டால், தோல்வியால் துவண்ட மேற்கத்திய நாடுகள் அமைதிப் பேச்சு வார்த்தைக்கு இணங்கிவிடுவார்கள் என்பது அவர்களது கணக்கு.

பல்ஜ் தாக்குதலுக்கான ஆயத்தங்கள் மிக ரகசியமாக மேற்கொள்ளப்பட்டன. இத்தாக்குதலுக்கு 45 டிவிசன்கள் தேவைப்பட்டாலும், ஆள் பற்றாக்குறையால் 30 டிவிசன்களை மட்டுமே ஜெர்மனியால் இதற்கு பயன்படுத்த முடிந்தது. இவை நான்கு ஆர்மிகளாகப் பிரிக்கப்பட்டிருந்தன. இத்தாக்குதலின் தலைமை தளபதிகளாக ஃபீல்டு மார்ஷல்கள் வால்டர் மோடல் மற்றும் கெர்ட் வான் ரண்ட்ஸ்டெட் ஆகிய இருவரும் நியமிக்கப்பட்டன. தாக்குதல் முழுமையாக வெற்றி பெற நான்கு விஷயங்கள் தேவைப்பட்டன: 1) நேச நாட்டுப் படைகளுக்கு தாக்குதல் முழு அதிர்ச்சியாக அமைய வேண்டும் 2) நேசநாட்டு வான்படைகள் எதிர்த்தாக்குதல் நடத்தாமலிருக்க வானிலை மோசமாக இருக்க வேண்டும் 4) வேகமான முன்னேற்றம் வேண்டும்; தாக்குதல் தொடங்கி நாலாம் நாள் மியூசே ஆற்றைக் கடந்து விட வேண்டும் 5)தாக்குதலுக்குத் தேவைப்படும் எரிபொருளை நேசநாட்டுப் படைகளிடமிருந்தே கைப்பற்றிக் கொள்ள வேண்டும்.

மேற்கில் ஒரு தாக்குதல் நிகழப்போகிறதென்று நேசநாட்டு உளவுத்துறை எச்சரித்தாலும், நேசநாட்டு தளபதிகள் அதனைப் பொருட்படுத்தவில்லை. ஒரு பெரும் தாக்குதலை நிகழ்த்தும் அளவுக்கு ஜெர்மனியிடம் படைபலம் கிடையாது என்று அவர்கள் மெத்தனமாக இருந்து விட்டனர். தாக்குதலுக்கு சாதகமான வானிலை டிசம்பர் மாத மத்தியில் உருவானதால், டிசம்பர் 19ம் தேதி தாக்குதல் தொடங்கியது. மேலும் கிழக்குப் போர்முனையில் சோவியத் படைகளின் குளிகாலத் தாக்குதல் டிசம்பர் 20ம் தேதி தொடங்கும் என்று ஜெர்மானிய உளவுத்துறை கணித்ததால், அதனைத் தாமதப்படுத்த பல்ஜ் தாக்குதலை அதற்கு ஒரு நாள் முன்னர் ஜெர்மானியத் தளபதிகள் தொடங்கினர்.

பல்ஜ் தாக்குதலுக்கு முன் ஏற்பாடாக ஜெர்மானிய அதிரடிப்படையினர் இரு நடவடிக்கைகளை மேற்கொண்டனர். ஓட்டோ ஸ்கொர்செனியின் தலைமையில் ஒரு குழுவினர் நேச நாட்டுப் படைவீரர்களைப் போல் வேடமிட்டு அமெரிக்கப் படைநிலைகளுக்குப் பின் பெரும் குழப்பத்தை விளைவித்தனர். அமெரிக்க மற்றும் பிரிட்டானிய வீரர்களின் சீருடைகளை அணிந்து கொண்டு அமெரிக்கப் படைநிலைகளை ஊடுருவி சாலை வழிகாட்டிகளை மாற்றிவிடுதல், போக்குவரத்து நெரிசல்களை உண்டாக்குதல், முக்கியமான பாலங்களைக் கைப்பற்றுதல் போன்ற வேலைகளைச் செய்தனர். இன்னொரு நடவடிக்கையில் மால்மெடியிலுள்ள முக்கிய பாலமொன்றை ஜெர்மானிய வான்குடை வீரர்கள் கைப்பற்ற முயன்றனர். 
டிசம்பர் 16, காலை 5.30 மணியளவில் பெரும் பீரங்கித் தாக்குதலுடன் பல்ஜ் சண்டை ஆரம்பமாகியது. களத்தின் வடபகுதியில் ஜெனரல் செப்ப் டைட்ரிக் தலைமையிலான 6வது எஸ். எஸ் பான்சர் (கவச) ஆர்மி லீஜ் நகரை நோக்கி முன்னேறத் தொடங்கியது. மத்தியில் வான் மாண்ட்டூஃபலின் தலைமையிலான 5வது பான்சர் ஆர்மி பாஸ்டோன் நகரை நோக்கியும் தெற்கில் எரிக் பிராண்டன்பெர்கரின் 7வது ஆர்மி லம்சம்பர்கை நோக்கியும் முன்னேறத் தொடங்கின. ஆரம்பத்தில் கடுமையான வானிலையும், அமெரிக்கப்படைகளில் நிலவிய குழப்பமும் ஜெர்மானியருக்குச் சாதகமாக அமைந்தன. இரு நாட்களுக்கு ஜெர்மானிய முன்னேற்றம் திட்டமிட்டபடி நடந்தது. ஆனால், நாட்கள் செல்லச் செல்ல, அமெரிக்க எதிர்ப்பு வலுக்கத் தொடங்கியது. சுதாரித்துக்கொண்ட நேசநாட்டுத் தளபதிகள் பல்ஜ் போர்முனைக்குப் புதிய இருப்புப் படைபிரிவுகளை அனுப்பத் தொடங்கினர். வடக்கில் டைட்ரிக்கின் படைகள் விரைவில் முடக்கப்பட்டன. மத்தியப் பகுதியில் மாண்டூஃபலின் படைகள் டிசம்பர் 21ல் சென் வித் நகரைக் கைப்பற்றின. அதே நாள் பாஸ்டோன் நகரை அடைந்து முற்றுகையிட்டன. பெல்ஜியத்தின் மேற்குப்பகுதிக்குச் செல்லும் சாலைகளின் சங்கமத்தில் பாஸ்டோன் இருந்ததால், பல்ஜ் தாக்குதலின் வெற்றிக்கு அதனைக் கைப்பற்றுவது மிக அவசியமாக இருந்தது. ஆனால் பாஸ்டோன் நகரில் இருந்த அமெரிக்க 101வது வான்குடை டிவிசனின் படைவீரர்கள் நகரம் ஜெர்மானியர் வசமாகாமல் காப்பாற்றிவிட்டனர். வடக்கிலும் மத்தியிலும் போலல்லாமல் தெற்குக் களத்தில் ஜெர்மானியப்படைகள் சிறிது தூரம் மட்டுமே முன்னேற முடிந்தது. இக்காலகட்டத்தில் முன்னேறிய ஜெர்மானியப் படைகள் மால்மெடி என்னும் இடத்தில் சரணடைந்த அமெரிக்கப் போர்க்கைதிகளை படுகொலை செய்தன.
டிசம்பர் 23ம் தேதி நேசநாட்டு எதிர்த்தாக்குதல் ஆரம்பமாகியது. வானிலை சீராகத்தொடங்கியதால், தரையில் முடங்கியிருந்த நேசநாட்டு வான்படைகள் ஜெர்மானியப் படைகளைத் தாக்கத் தொடங்கின. டிசம்பர் 24ம் தேதி ஜெர்மானியப் படைகளின் முன்னேற்றம் அறவே தடைபட்டது. திட்டமிட்டபடி மியூசே ஆற்றை அவைகளால் அடையமுடியவில்லை. ஜனவரி 1ம் தேதி இழந்த வேகத்தை மீண்டும் பெற ஜெர்மானியப் படைகள் மீண்டுமொரு ஒரு புதிய தாக்குதலைத் தொடங்கின. ஜெர்மானிய வான்படை லுஃப்ட்வாஃவே பெல்ஜியம், லக்சம்பர்க், நெதர்லாந்து நாடுகளிலுள்ள நேசநாட்டு வான்படைத் தளங்களைத் தாக்கியது. தரைப்படைகளும் புதிய தாக்குதலின் மூலம் இழுபறி நிலையை முடிவுக்குக் கொண்டுவர முயன்றன. ஆனால் அடுத்த சில நாட்களில் இத்தாக்குதல்கள் நேசநாட்டுப் படைகளால் முறியடிக்கப்பட்டன. அடுத்த சில வாரங்களில் ஜெர்மானியர்கள் கைப்பற்றியிருந்த பகுதிகள் அனைத்தும் நேசநாட்டுப் படைகளால் மீட்கப்பட்டன.

மேற்குப் போர்முனையில் ஜெர்மனி மேற்கொண்ட இறுதிப் பெரும் தாக்குதல் இதுவே. ஜெர்மனியால் இவ்வளவு பெரிய அளவில் ஒரு தாக்குதலை மேற்கொள்ள முடியாது என்று நினைத்திருந்த நேசநாட்டுத் தளபதிகளுக்கு இது அதிர்ச்சியாக அமைந்தது. இத்தாக்குதலில் ஜெர்மானியப் படைகளுக்கு ஏற்பட்ட பெரும் இழப்புகள் (சுமார் 1,00,000) மேற்குப் போர்முனையின் முக்கியப் படைப்பிரிவுகள் அனைத்தையும் வெகுவாக பலவீனப்படுத்தி விட்டன. மிஞ்சிய படைப்பிரிவுகள் சிக்ஃபிரைட் கோட்டிற்குப் பின் வாங்கின. இத்தாக்குதலால் ஜெர்மானிய இருப்புப்படைகள் கணிசமாகக் குறைந்துவிட்டன. லுஃப்ட்வாஃபேவின் இழப்புகளால் பின்வரும் மாதங்களில் நடந்த வான்போர்களில் அதனால் எந்த தாக்கத்தையும் ஏற்படுத்தமுடியவில்லை. ஜெர்மனியின் பலவீனத்தை பயன்படுத்திக்கொண்டு பெப்ரவரி மாத ஆரம்பத்தில் மேற்குப் போர்முனையெங்கும் மேற்கத்திய நேசநாடுகள் ஒரு பெரும் தாக்குதலைத் தொடங்கின.

அமெரிக்கப் படைகளுக்கு இச்சண்டையே இரண்டாம் உலகப்போரில் மிகப்பெரியதும், அதிக அளவில் இழப்புகளை (சுமார் 89,000) ஏற்படுத்திய சண்டையுமாக அமைந்தது. இவற்றுள் சுமார் 19,000 பேர் போரில் கொல்லப்பட்டனர். ஜெர்மானியத் தரப்பில் சுமார் 90,000 (அதிகாரப்பூர்வமாக) இழப்புகள் ஏற்பட்டன. 1,500 பிரிட்டானிய வீரர்களும் இதில் கொல்லப்பட்டனர். பல்ஜ் சண்டையில் பிரிட்டானியத் தளபதி ஃபீல்டு மார்ஷல் பெர்னார்ட் மோண்ட்கோமரி நடந்து கொண்ட விதம் பிற நேச நாட்டு தளபதிகளிடையே பெரும் அதிருப்தியை ஏற்படுத்தியது. ஏற்கனவே அவர் பலமுறை அமெரிக்கத் தளபதிகளை அவமதிக்கும் வகையில் நடந்துகொண்டிருந்ததால், நேச நாட்டுப் போர்த்தலைமையகத்தில் சிறிது உட்பூசல் ஏற்பட்டது. இரண்டாம் உலகப்போர் முடியும்வரை இந்த நிலை நீடித்தது. பல்ஜ் சண்டையைப் பற்றி பல புத்தகங்களும், திரைப்படங்களும் வெளியாகியுள்ளன.




</doc>
<doc id="89727" url="https://ta.wikipedia.org/wiki?curid=89727" title="ஆண்ட்வெர்ப்">
ஆண்ட்வெர்ப்

ஆண்ட்வெர்ப் ( "", டச்சு: "Antwerpen") பெல்ஜியம் நாட்டிலுள்ள துறைமுக நகரம். பெல்ஜியத்தின் ஃபளாண்டெர்ஸ் பகுதியில் அமைந்துள்ள இந்நகரம் ஆண்ட்வெர்ப் மாநிலத்தின் தலைகரமாகும். இதன் மக்கள் தொகை 472,071 (2008 கணிப்பு). ஆண்ட்வெர்ப் துறைமுகம் ஐரோப்பாவின் முக்கியமான துறைமுகங்களில் ஒன்று. பெனிலக்ஸ் பகுதியின் (பெல்ஜியம், நெதர்லாந்து மற்றும் லக்சம்பர்க்) பொருளாதாரத்தில் இது முக்கிய பங்கு வகிக்கிறது.



</doc>
<doc id="89735" url="https://ta.wikipedia.org/wiki?curid=89735" title="இந்திய கதிரியக்க ஓரிடத்தனிம தொழிநுட்ப வாரியம்">
இந்திய கதிரியக்க ஓரிடத்தனிம தொழிநுட்ப வாரியம்

இந்திய கதிரியக்க ஓரிடத்தனிம தொழிநுட்ப வாரியம், ("Board of Radiation and Isotope Technology") என்பது இந்திய அணு சக்தித்துறையின் கீழ், மும்பை நகரத்தை தலைமை அலுவலகமாகக் கொண்டு செயல் படும் ஒரு அமைப்பாகும். நடுவண் அரசின் திட்டக் குழு இந்திய அரசின் அறிவுரைகளைக் கருத்தில் கொண்டு நாட்டின் திட்டங்களை உருவாக்கி அதற்கான வழிமுறைகளையும், செயல்முறைகளையும் பரிந்துரைகின்றன. இதன் அடிப்படையில், இந்திய கதிரியக்க ஓரிடத்தனிம தொழிநுட்ப வாரியம், அணு சக்திப் பயன்பாட்டைச்சார்ந்த நாட்டின் ஐந்தாண்டுத் திட்டங்கள், ஓராண்டிற்கான திட்டங்கள், இதர திட்டப்பணிகள் ஆகியவற்றை பாதுகாப்பான முறையில் செயல்படுத்துவதற்கான வழிமுறைகளை ஆராய்ந்து அரசுக்கு பரிந்துரைக்கின்றது. அணு சக்திதுறையின் கீழ் செயல்படும் வெவ்வேறு துறைகளின் செயல்பாடுகளையும் கண்காணித்து, மேற்பார்வையிட்டு, கட்டுப்படுத்தவும் செய்கிறது. திட்டங்களின் செயல்பாடுகளை சரியான முறையில் ஒருங்கிணைத்து நடைமுறைப்படுத்துகிறது. அறிவியல், தொழில் நுட்பம் சார்ந்த விவகாரங்கள், குழப்பங்கள் ஆகியவற்றை தீர்த்து வைக்கிறது.

இந்த அமைப்பு பல வகையான கதிரியக்க ஓரிடத்தனிமப் பொருட்களையும் இந்தியாவில் தயாரித்து, அவற்றை அணு சக்தித்துறையின் கீழ் செயல்படும் நிறுவனங்களுக்கு வழங்கி வருகிறது. அவற்றில் சில கதிரியக்க வேதிப்பொருட்களும், (radiochemicals) கதிர்வீச்சு மூலக்கருவிகள், காமா கதிரியக்க வரைவியல் கருவிகள் ஆகியவையும் அடங்கும். இவற்றில் சில ஆய்வுக்கூடங்களில் பயன்படுபவை யாகும், இது போன்ற கருவிகளையும், வேதிப்பொருட்களையும் வெளிநாடுகளுக்கும் வழங்கி வருகின்றனர்.


</doc>
<doc id="89737" url="https://ta.wikipedia.org/wiki?curid=89737" title="மரபணு திடீர்மாற்றம்">
மரபணு திடீர்மாற்றம்

மரபணு திடீர்மாற்றம் (ஆங்கிலம்: "Genetic mutation") என்பது மரபணுத்தொடரில் ஏற்படும் சிறிய அல்லது பெரிய அளவிலான மாற்றங்களைக் குறிக்கும். இது மரபணு விகாரம் எனவும் அழைக்கப்படுகின்றது. இத்தகைய மாற்றங்கள் அம்மரபணுத் தொடர் புரதமாக வெளிப்படுத்தப்படுதலைப் பாதிக்கும். இம்மாற்றங்களை ஏற்படச் செய்யும் காரணிகளை திடீர்மாற்றநச்சுகள் என அழைக்கலாம். புற ஊதாக் கதிர்கள், பலவித நச்சு வாயுக்கள் மற்றும் பலவித நச்சு வேதிகள் காரணிகளாகச் செயல்படுகின்றன. ஆயினும், திடீர்மாற்றங்கள் இயல்பாகவே ஒரு தலைமுறையிலிருந்து மற்றொரு தலைமுறையில் பிறப்பு நிகழும் போது ஏற்படுகின்றன. திடீர்மாற்றங்களே பரிணாம வளர்ச்சியின் உயிர்நாடி ஆகும். மிகுதியாக ஏற்படும் திடீர்மாற்றங்கள் தொகுக்கப்படும் போது அதனால் புதிய வகை உயிரினம் உண்டாகிறது. இந்த திடீர்மாற்றங்களை செயற்கையாகத் தூண்டுவதன் மூலம், ஒரு நுண்ணுயிரியில் வேண்டிய நொதிகள் மட்டும் மிகுதியாக சுரக்குமாறு செய்ய இயலும். இதன் மூலம் அந்த நொதிகளின் உற்பத்தியை மிகுதிப்படுத்த இயலும். தொழிலங்களில் இம்முறை மிக வேண்டத்தக்கதாகும்.

புற்று நோய், பரிணாமம், நோயெதிர்ப்புத் தொகுதியின் வளர்ச்சி போன்றவற்றில் மரபணு விகாரம் பெரும் செல்வாக்கு செலுத்துகின்றது. மரபணு விகாரங்கள் பொதுவாக விகாரத்துக்குட்பட்ட உயிரினத்தில் பெரும் தாக்கத்தை ஏற்படுத்தாது. சில வேளைகளில் உயிரினத்துக்குத் தீங்கு விளைவிக்கலாம். உதாரணமாக புகையிலையில் காணப்படும் நிக்கோட்டின், பென்ஸோ(a)பைரீன் உள்ளடங்கலான விகாரலாக்கிகள் நுரையீரலின் மேற்றோற்கலங்களில் விகாரங்களைத் தூண்டி புற்று நோயை உருவாக்கும். விகாரங்களுக்குட்பட்ட மரபணுக்களால் உருவாக்கப்படும் புரதங்களின் செயற்பாடு பொதுவாக உயிரினத்துக்குப் பாதகமாகவே அமையும். இப்புரதங்கள் வினைத்திறனற்ற அல்லது பாதகமான விளைவுகளைப் பல வேளைகளில் தோற்றுவிக்கும். எனவே கலங்களில் மரபணு விகாரங்களைத் திருத்தும் முறைகள் கூர்ப்படைந்துள்ளன. எனினும் சில வேளைகளில் மாத்திரம் மரபணு விகாரங்கள் உயிரினத்துக்கு சிறிதளவு அனுகூலமாகலாம். மரபணு மாற்றம் இயற்கைத் தேர்வுக்கு உட்பட்டு அனுகூலமானவை தேர்ந்தெடுக்கப்படும். 

மரபணு திடீர்மாற்றத்தினால் பெரிய ஆபத்துக்கள் ஏது ஏற்படுவதில்லை என மார்ச்சு 3, 2016 அன்று சயன்சு இதழில் அறிஞர்கள் அறிக்கையைத் தெரிவித்துள்ளனர். 

நாங்கு முறைகளில் மரபணு விகாரங்கள் நடைபெறலாம். சுயமான மரபணு மாற்றம், டி.என்.ஏயில் ஏற்படும் இயற்கையான மாற்றங்கள், டி.என்.ஏயைத் திருத்தும் போது ஏற்படும் வழுக்கள், விகாரத்தூண்டிகளால் தூண்டப்படும் மரபணு விகாரங்கள். 


</doc>
<doc id="89739" url="https://ta.wikipedia.org/wiki?curid=89739" title="தொடர்ச்சியான தணிக்கை">
தொடர்ச்சியான தணிக்கை

தொடர்ச்சியான தணிக்கை அல்லது தொடர் தணிக்கை (Continuous auditing) தணிக்கை முறைகளுள் ஒன்று. ஒரு நிறுவனத்தின் நிதி நிலை மற்றும் கணக்குகள், அந்நிறுவனத்தின் ஊழியர்களால் தயாரிக்கப்பட்டு இயக்குனர் குழுவால் அங்கீகரிக்கப்படுகிறது. இதன் பிறகு, புறத் தணிக்கையாளர் ஒருவர் , இக் கணக்குகளைச் சரி பார்த்து சான்றளிக்கிறார். புறத் தணிக்கையாளர், ஆண்டின் இறுதியில்தான் தமது பணியைத் தொடங்குகிறார்.இயக்குனர் குழு, கணக்குகளைத் தம்மிடம் ஒப்படைத்த பிறகு, மிகக் குறுகிய காலத்திற்குள் அவர் தமது பணியை முடிக்க வேண்டி இருக்கிறது. மேலும், சில நிறுவனங்களில் (வங்கி போன்றவை) தணிக்கையாளரின் சான்றளிப்பு உடனடியாகத் தேவைப்படுகிறது. அவசரமாக பணியை முடிப்பதால் தவறுகள் நிகழ வாய்ப்பு உள்ளது. இதைத் தவிர்ப்பதற்காகவே தொடர்ச்சியான தணிக்கை அறிமுகப் படுத்தப் பட்டது.இதன் படி, தணிக்கையாளர், ஆண்டின் தொடக்கத்தில் இருந்தே நிறுவனத்திற்கு வருகை புரிந்து கணக்குகளைச் சரி பார்க்கிறார். குறிப்பிட்ட இடைவெளிகளில் மீண்டும் மீண்டும் வந்து கணக்குகளைப் பரிசோதித்து விடுவதால், ஆண்டு இறுதியில் வேலையை விரைவாக முடிக்க முடிகிறது.


</doc>
<doc id="89741" url="https://ta.wikipedia.org/wiki?curid=89741" title="உ">
உ

உ () தமிழ் மொழியின் எழுத்துக்களில் ஒன்று. இது தமிழ் நெடுங்கணக்கில் ஐந்தாவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை "உகாரம்" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை "ஊனா" என வழங்குவர். 

தமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் உ உயிரெழுத்து வகையைச் சேர்ந்தது. ஒலிக்கும் கால அளவின் அடிப்படையில் இது குற்றெழுத்து எனப்படுகின்றது. குற்றெழுத்துக்கள் ஒரு மாத்திரை அளவே ஒலிக்கும் தன்மை வாய்ந்தன. இதனால் இவ்வெழுத்தும் ஒரு மாத்திரை அளவுடனேயே ஒலிக்கும் 
தமிழில் உள்ள சுட்டெழுத்துக்கள் மூன்றில் இதுவும் ஒன்று. இது சேய்மைக்கும் அண்மைக்கும் இடைப்பட்டவற்றைக் குறிக்கப் பயன்படுகின்றது. எடுத்துக்காட்டாக உவன், உது, உங்கே போன்ற சேய்மைச் சுட்டுச் சொற்களில் உ முதல் எழுத்தாக நிற்பதைக் காணலாம். இந்த எடுத்துக் காட்டுக்களில் உ சொல்லின் உள்ளேயே வருவதால் அது அகச் சுட்டு எனப்படுகின்றது. உ புறச் சுட்டாகவும் வருவதுண்டு. அவ்வாறு வரும்போது அது சொல்லுக்குப் புறம்பாக நிற்கும். உவ்விடம் (உ + இடம்) போன்ற சொற்கள் இதற்கு எடுத்துக்காட்டுக்கள்.

எழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் உயிரெழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. 


தனி உ சொற்களில் முதல் எழுத்தாக வரும். க், ச், த், ந், ப், ம் ஆகிய மெய்யெழுத்துக்களுடன் சேர்ந்தும் உ சொற்களுக்கு முதலாக வரும் என்கின்றன தொல்காப்பியம், நன்னூல் ஆகிய நூல்கள். இதிலிருந்து ஙு, ஞு, டு, ணு, ரு, லு, வு, ழு, ளு று, ஆகிய எழுத்துக்கள் சொற்களுக்கு முதலாக வரா என்பது தெளிவு. எனினும் தற்காலத்தில், பிற மொழிச் சொற்களை எழுதுவோர் சிலர் டு, ரு, லு போன்ற எழுத்துக்களும் சொல் முதலாக வரும்படி எழுதுகிறார்கள். "டுவிட்டர்", "ருக்குமணி", "லுக்மன்" போன்ற சொற்களை இவற்றுக்கு எடுத்துக்காட்டாகக் கொள்ளலாம். உகரம் தனித்தும் மெய்களுடன் சேர்ந்தும் சொற்களுக்கு இறுதியில் வரும்.

உ உடன் மெய்யெழுத்துக்கள் சேர்ந்து உகர உயிர் மெய்யெழுத்துக்கள் உருவாகின்றன. மெய்யெழுத்துக்கள் முதலெழுத்துக்களாக இருப்பினும் வரிவடிவங்களில் எழுதும்போது மூல வரிவடிவங்கள் அகரத்தோடு கூடிய மெய்யெழுத்துக்களையே குறிக்கின்றன. உகர உயிர்மெய்களைக் குறிப்பிடுவதற்கு அகரமேறிய மெய்கல் மூன்று வகையாகத் திரிபு அடைகின்றன. சில எழுத்துக்களுக்குக் கீழ் நிலைக்குத்தான சிறு கோடு ஒன்று இடப்படுகிறது. "பு", "சு", "பு", "யு", "வு" என்னும் எழுத்துக்கள் இவ்வகையின. எழுத்தின் கீழ்ப்பகுதியைச் சுற்றி வளைவாகக் கோடு வரைவது இன்னொரு வகை. "கு", "டு", "மு", "ரு", "ழு", "ளு" என்பன இவ்விரண்டாம் வகையைச் சேர்ந்தவை. "ஞு", "ணு", "து", "நு", "லு", "று", "னு" ஆகியவை மூன்றாவது வகையைச் சேர்ந்த எழுத்துக்கள். 
18 மெய்யெழுத்துக்களோடும் உகரம் சேரும்போது உருவாகும் உயிர்மெய் எழுத்துக்களையும் அவற்றின் பெயர்களையும் கீழேயுள்ள அட்டவணை காட்டுகின்றது.

தமிழில் உகர ஒலியைக் குறிக்கும் வரிவடிவம் இப்போது இருப்பது போலவே எப்போதும் இருந்தது என்பதில்லை. ஏறத்தாழ கிமு மூன்றாம் நூற்றாண்டில் இருந்து பல்வேறு காலகட்டங்களிலும் தமிழில் உகரத்தைக் குறிக்கப் பயன் பட்ட வரிவடிவங்களில் ஏற்பட்ட மாற்றம் பற்றிய தகவல்கள் அவ்வக்காலத்துக் கல்வெட்டுக்கள் மூலம் தெரியவந்துள்ளன. சில காலங்களில் வெவ்வேறு இடங்களில் வெவ்வேறு வரிவடிவங்கள் பயன்பட்டதற்கான சான்றுகளும் உண்டு. கிமு மூன்றாம் நூற்றாண்டுக்குப் பின்னர் தமிழை எழுதுவதற்கு தமிழ்ப் பிராமி, வட்டெழுத்து, தமிழ் எழுத்து ஆகிய எழுத்துக்கள் பயன்பட்டுள்ளன.
உகரம் பல்வேறு மொழிகளிலும் பொதுவாக உள்ள ஒரு ஒலி. தென்னிந்திய மொழிகளிலும் சில அயல் மொழிகளிலும் உகரத்தின் வரிவடிவம் எவ்வாறு உள்ளது என்பதைக் கீழுள்ள படம் காட்டுகிறது. பிராமி இந்திய மொழிகள் பலவற்றின் எழுத்து முறைகளுக்கு அடிப்படை என்னும் கருத்து உள்ளதாலும், பல தென்னிந்திய மொழிகளினதும், சிங்களம் முதலிய அயல்நாட்டு மொழிகளினதும் வரிவடிவங்கள் கிரந்தத்தை அடிப்படையாகக் கொண்டவையாகவும் இருப்பதால் பிராமி, கிரந்தம் ஆகியவற்றின் உகரத்துக்கான வரிவடிவங்கள் ஒப்பீட்டுக்காகத் தரப்பட்டுள்ளன.

கண்பார்வையற்றோர் படிப்பதற்கு உதவும் பிரெய்லி முறைப்படி தமிழ் எழுத்துக்களை எழுதுவதற்கும் முறைகள் வகுக்கப்பட்டுள்ளன. இந்திய மொழிகளுக்கென உருவாக்கப்பட்டுள்ள "பாரதி பிரெய்லி" தமிழ் எழுத்துக்களையும் உள்ளடக்கியுள்ளது. ஆறுபுள்ளி முறையைப் பின்பற்றி அமைக்கப்பட்டுள்ள இம்முறையில் ஒரு எழுத்துக்கான இடம் ஒரு வரிசையில் இரண்டிரண்டாக மூன்று வரிசையில் ஆறு புள்ளிக்கான இடங்கள் உள்ளன. இதில் முதல் வரிசையில் இடது பக்கப் புள்ளியும், மூன்றாவது வரிசையில் வலது பக்கப் புள்ளியும் இடது பக்கப் புள்ளியும் புடைத்து இருப்பின் அது உ வைக் குறிக்கும். இதை அருகில் உள்ள படம் காட்டுகிறது.



</doc>
<doc id="89742" url="https://ta.wikipedia.org/wiki?curid=89742" title="வேறுபடு ஆற்றல் சுழல்முடுக்கி மையம்">
வேறுபடு ஆற்றல் சுழல்முடுக்கி மையம்

வேறுபடு ஆற்றல் சுழல்முடுக்கி மையம் (Variable Energy Cyclotron Centre) என்பது இந்திய அணு சக்தித்துறையின் மேற்பார்வையில் செயல்படும்
ஒரு ஆராய்ச்சியுடன் கூடிய மேம்பாட்டு மையம் ஆகும். இந்திய அரசு அங்கீகாரம் வழங்கியுள்ள ஹோமி பாபா நிகர் நிலைப் பல்கலைக்கழகத்துடன் இணைந்த நான்கு முதன்மை ஆராய்ச்சி மையங்களில் ஒன்றாகும். 

வேறுபடு ஆற்றல் சுழல்முடுக்கி மையம் இந்தியாவில் மேற்கு வங்காளத்தின் தலைநகரான கொல்கத்தாவில் அமைந்துள்ளது. இந்த மையத்தில் ஆதார அணுக் கரு அறிவியல், பயன்முறை அணுக் கரு அறிவியல் ஆகிய துறைகளில் மிகவும் நவீனமான ஆய்வுகள் மேற்கொள்ளப்படுகிறது. வேகமுடுக்கி இயற்பியல் தொழில் நுட்பங்களில் பெருமளவு ஆராய்ச்சிகள் நடந்து வருகின்றன. கணினி அறிவியல் தொழில் நுட்பங்களிலும் இணைந்து செயல்பட்டு வருகின்றனர். 

வேகமுடுக்கி இயற்பியல் சார்ந்த ஆராய்ச்சிகளை மேற்கொள்ள, இங்கு 1970 ஆம் ஆண்டுகளில் தொடங்கி, இந்திய வல்லுனர்களின் தொழில் நுட்பத்தில் ஒரு 224 செ.மீ. அளவுடன் கூடிய வேறுபடு ஆற்றல் சுழல்முடுக்கியை வடிவமைத்து கட்டி முடித்தார்கள். இது 1977 ஆண்டு முதல் ஆராய்ச்சிகள் புரிவதற்காக பயன்பாட்டில் உள்ளது. இதன் மூலம் வேறுபடும் ஆற்றலளவு கொண்ட புரோட்டான், டியூட்டிரான், அலுபாத்துணிக்கை,(proton, deuteron, alpha particles), கனமான அயனிக்கற்றைகள் (heavy ion beams) ஆகியவற்றை இதர நிறுவனங்களுக்கு வழங்குகிறார்கள். தற்பொழுது இங்கு மீக்கடத்து சுழல்முடுக்கி (superconducting cyclotron) ஒன்றையும் பணிந்து வருகிறார்கள். இது செயல்படும் பொழுது, இந்திய வல்லுனர்களால் மீக்கடத்து காந்தம், கடுங்குளிர் இயக்கம் (superconducting magnets, cryogenics) ஆகியவற்றில் பொதிந்து கிடக்கும் அறிவியல் இரகசியங்களை தெரிந்து கொள்ள வாய்ப்பளிக்கும். 

இதைத் தவிர இந்த மையத்தில் புதியதாக கதிரியக்க அயனிக்கற்றைகள் வேகமுடுக்கி விசைகளையும் (radioactive ion beam accelerators) அமைத்து வருகிறார்கள். இதன் மூலமாக உயர்ந்த வகையிலான அணுக்கரு இயற்பியல் ஆராய்ச்சிகளை செயல்படுத்தலாம். 

குவார்க்கு உட்கருத் துகள் இரத்த நீர்மம் (Quark Gluon Plasma) என அறியப்படும் துறையில் ஆராய்ச்சிகளை மேற்கொண்டதற்கு இந்நிறுவனம் வெளிநாடுகளில் நல்ல பெயரை சம்பாதித்துள்ளது. ஹீலியம் வாயுவை பிரித்தெடுத்தல், நிலநடுக்கங்களை கண்டறிதல் ஆகிய ஆய்வுகளிலும் பல சாதனைகளை கண்டறிந்துள்ளனர். 

கணினி தொழில் நுட்பத்திலும் இம்மையம் பெயர்பெற்று விளங்குகிறது. வடக்கு, வட கிழக்கு மாநிலங்களுக்காக இம்மையம் வலைத்தளம் மூலமாக ERNET என்ற மின்னஞ்சல் வலைச்சேவைகளையும் வழங்கி வருகிறது. 


</doc>
<doc id="89747" url="https://ta.wikipedia.org/wiki?curid=89747" title="பெர்சி பைச்சு செல்லி">
பெர்சி பைச்சு செல்லி

பெர்சி பைச்சு செல்லி அல்லது பெர்சி பைஷ் ஷெல்லி ("Percy Bysshe Shelley", ஆகஸ்ட் 4, 1792 – ஜூலை 8, 1822) ஒரு ஆங்கிலக் கவிஞர். பி.பி. ஷெல்லி என்றும் இவர் அழைக்கப்படுகிறார்.புனைவியல்/கற்பனையியல் இயக்கத்தின் (romantic movement) முக்கிய கவிஞர்களுள் ஒருவராகக் கருதப்படுகிறார். இவர் ஜான் கீட்ஸ் மற்றும் பைரன் பிரபு ஆகியோரின் நண்பர். இவருடைய இரண்டாவது மனைவி மேரி ஷெல்லியும் புகழ் பெற்ற புதின எழுத்தாளர்.

ஷெல்லியின் அசாத்திய கொள்கைப்பிடிப்பும், தனித்துவ வாழ்க்கைமுறையும் அவர் வாழ்ந்த காலத்தில் அவரைப் புகழை அடையவிடாமல் தடுத்தன. அவருடைய படைப்புகள் பலமுறை புறக்கணிக்கப்பட்டன அல்லது உலகின் பார்வையிலிருந்து மறைக்கப்பட்டன. அவர் இறக்கும்வரை அவருடைய ரசிகர் கூட்டத்தின் எண்ணிக்கை ஐம்பதைத் தாண்டவில்லை. "ஓசிமாண்டியாஸ்", "ஓட் டூ எ வெஸ்ட் விண்ட்", "டூ எ ஸ்கைலார்க்", "தி மாஸ்க் ஆஃப் அனார்க்கி" அஃப் அனார்க்கி போன்ற தனிக்கவிதைகள் ஷெல்லியின் மிகவும் குறிப்பிடத்தக்க படைப்புகளாகும். ஆங்கில கவிதையுலகில் அழியாப்புகழ் பெற்றிருக்கும் இவை, இன்று வரை செவ்வியல் கவிதைத் தொகுப்புகளில் இடம் பெறுகின்றன. இவற்றைத் தவிர "அடோனாய்ஸ்", குயின் மாப், அலாஸ்டர், ரிவோல்ட் ஆஃப் இஸ்லாம், தி டிருயம்ஃப் ஆஃப் லைஃப் போன்ற புகழ்பெற்ற நெடுங்கவிதைகளையும், தி சென்சி, புரோமீத்தியஸ் அன்பவுண்ட் போன்ற மேடை நாடகங்களையும் ஷெல்லி எழுதியுள்ளார். முப்பதாண்டுகளே வாழ்ந்தாலும், ஆங்கில இலக்கியத்தில் ஷெல்லி பெரும் தாக்கத்தை ஏற்படுத்தியுள்ளார். நான்கு தலைமுறைகளாக பல கவிஞர்கள் ஷெல்லியின் படைப்புகளால் உந்தப்பட்டு கவிதைகளை எழுதினர். அவரது வன்முறையற்ற போராட்ட முறைகள் கென்றி டேவிட் தூரோவின் சட்டமறுப்புக் கொள்கைக்கும் மகாத்மா காந்தியின் அறப்போர் முறைக்கும், முன்னோடியாக இருந்தது.

ஜான் மில்டன்

வில்லியம் பட்லர் யீட்ஸ், ஜான் காஸ்புரோவிக்ஸ், ஆல்பிரட் நோபல், கிரகோரி கார்சோ, கார்ல் மார்க்ஸ், ஆஸ்கார் வைல்ட், தாமஸ் ஹார்டி, ஜார்ஜ் பெர்னாட் ஷா, பெர்ட்ரண்டு ரசல், அப்டன் சின்கிளெயர், ஜே. கிருஷ்ணமூர்த்தி

திமோதி ஷெல்லி என்பவருக்கு முதல் மகனாக ஷெல்லி 1792 ஆம் ஆண்டு ஆகத்து மாதம் நான்காம் திகதி பிறந்தார்.இவருக்கு நான்கு தங்கைகளும்,ஒரு தம்பியும் இருந்தனர்.ஆக்ஸ்போர்டு பல்கலைக்கழகத்தின் ஈடோன் கல்லூரியில் அவர் தன் கல்லூரிப் படிப்பை படித்தார்.கல்லூரியில் மதங்களுக்கு எதிராக துண்டு பிரசுரங்களை வினியோகித்த காரணங்களுக்காக அவர் கல்லூரியை விட்டு நீக்கப்பட்டார்.அதன் பின் அவர் ஹாரியட் வெஸ்ட் புரூக் என்பவரை காதல் திருமணம் செய்து கொண்டார்.வில்லியம் காட்வின் என்பவரையே ஷெல்லி குருவாக ஏற்றிருந்தார்.காட்வின்னின் மகளான மேரியை ஷெல்லி இரண்டாவது திருமணம் செய்து கொண்டார்.

1822 ஆம் ஆண்டு ஜூலை எட்டாம் நாள் படகு விபத்தில் ஷெல்லி இறந்தார்.ஒரு நூற்றாண்டுக்கு பிறகு ஆக்ஸ்போர்ட் கல்வி நிறுவனம் அவரின் வாழ்க்கை வரலாறு புத்தகத்தை எழுதியது.

சுப.வீரபாண்டியன் எழுதி,நக்கீரன் பிரசுரம் வெளியிட்ட இளமை எனும் பூங்காற்று நூல்.


</doc>
<doc id="89749" url="https://ta.wikipedia.org/wiki?curid=89749" title="தகழி சிவசங்கரப் பிள்ளை">
தகழி சிவசங்கரப் பிள்ளை

தகழி சிவசங்கரப் பிள்ளை ("Thakazhi Sivasankara Pillai", , ஏப்ரல் 17, 1912 - ஏப்ரல் 10, 1999) மலையாள மொழியின் யதார்த்தவாத முற்போக்கு எழுத்தாளர்களில் முக்கியமானவர். ஞானபீட விருது பெற்றவர். மலையாள மொழியில் 36 நாவல்களையும் 500க்கு மேற்பட்ட சிறுகதைகளையும் ஒரு நாடகத்தையும் எழுதியிருந்ததால் பரவலாக அறியப்பட்டார்.

கை டி மாப்பசான், கார்ல் மார்க்ஸ், சிக்மண்ட் பிராய்ட்.

சிவசங்கரப்பிள்ளை கேரளாவிலுள்ள ஆலப்புழா அருகே தகழி என்ற கிராமத்தில் பிறந்தார். அப்பா பொய்ப்பள்ளிக்குளத்து சங்கரக்குறுப்பு. அம்மா பார்வதியம்மா. பிரபல கதகளி நடிகரான "குரு குஞ்சுக்குறுப்பு" தகழி சிவசங்கரப்பிள்ளையின் சித்தப்பா.

அம்பலப்புழா கடற்கரை ஆங்கிலப்பள்ளியில் ஏழாம் வகுப்பு வரை படித்தார். வைக்கத்திலும் கருவாற்றாவிலும் பள்ளியிறுதிப் படிப்பை முடித்தார். பின்னர் திருவனந்தபுரம் சட்டக் கல்லூரியில் பிளீடர் படிப்பை முடித்தார். அப்போது கேரளத்தின் முக்கியமான இலக்கிய விமர்சகரான கேசரி பாலகிருஷ்ணபிள்ளையின் மாணவரானார். கேரளகேசரி இதழின் நிருபராக பணியாற்றினார். 1934ல் காத்தம்மாவை மணந்துகொண்டார். நெடுமுடி தெக்கேமுறி செம்பகச்சேரி சிறைக்கல் வீட்டில் கமலாட்சியம்மா என்பது காத்தம்மாவின் முழுப் பெயர்.
அம்பலப்புழா நீதிமன்றத்தில் பி பரமேஸ்வர பிள்ளை என்ற வழக்கறிஞரின் கீழே பணியாற்றினார். அப்போது கம்யூனிஸ்டுக் கட்சி ஈடுபாடு வந்தது. முற்போக்கு எழுத்தாளர் சங்க ஊழியராக பணியாற்றினார். கேரளத்தில் முற்போக்கு எழுத்தாளர் சங்கத்தை நிறுவி நிலைநாட்டியவர் தகழி.

இவர் கேரள சாகித்ய அக்காதமி என்ற அமைப்பை தலைமை ஏற்று திறம்பட நடத்தியிருக்கிறார். 

தகழி தன் 13 ஆம் வயதில் முதல்கதையை எழுதினார். கேசரி பாலகிருஷ்ணபிள்ளை வழியாக முற்போக்கு எழுத்தில் ஈடுபட்ட தகழி யதார்த்தவாத அழகியல் கொண்ட முற்போக்கு படைப்புகளை எழுதினார். அவர் பிறந்த நிலப்பகுதி குட்டநாடு என்று அழைக்கப்பட்டது. அதைப்பற்றி விரிவாக எழுதியமையால் குட்டநாட்டின் இதிகாசக்காரர் என்று அவர் சிறப்பிக்கப்பட்டார்

1934ல் வெளிவந்த தியாகத்தின் விலை என்ற நாவல் அவரது முதல் பெரும் படைப்பாக அமைந்தது. 600 சிறுகதைகளை எழுதினார். வெள்ளப்பொக்கத்தில் என்ற அவரது கதை மிகப்பிரபலமான ஒன்று. 1954ல் வெளிவந்த செம்மீன் அவரது மிகப் புகழ் பெற்ற நாவல். இதை ராமு காரியாட்டு 1965ல் திரைப்படமாக தயாரித்தார். அந்தப் படம் தேசிய விருது பெற்றது. அதற்கு சிவசங்கரப் பிள்ளையே திரைக்கதை எழுதினார். இவரது பெரும்பாலான நாவல்கள் திரைப்படங்களாக வந்தன. இரண்டு இடங்கழி, அனுபவங்ஙள் பாளிச்சகள், அடிமகள், ஏணிப்படிகள் போன்றவை முக்கியமான படங்கள்.

ஏணிப்படி என்ற நாவலுக்காக கேந்திர சாகித்திய அக்காதமி விருது வழங்கப்பட்டது. 1984ம் ஆண்டுக்கான ஞானபீட விருதை கயிறு என்ற நாவலுக்காக பெற்றார்.

விடுதலைப் போராட்ட இயக்கத்திலும் பங்கு பெற்ற இவரது செயல்பாடுகள் அனைத்தும் காவல்துறையினரின் கண்காணிப்புக்கு உட்படுத்தப்பட்டன. எனவே திருச்சூர் அருகிலுள்ள “தடக்கன்சேரி” எனும் ஊரில் இவர் தலைமறைவு வாழ்க்கையை மேற்கொண்டார். 



</doc>
<doc id="89750" url="https://ta.wikipedia.org/wiki?curid=89750" title="ஆண்ட்ரூ கார்னேகி">
ஆண்ட்ரூ கார்னேகி

ஆண்ட்ரூ கார்னேகி அல்லது ஆண்ட்ரூ கார்னெகீ, "Andrew Carnegie", நவம்பர் 25, 1835 - ஆகத்து 11, 1919) ஐக்கிய அமெரிக்காவில் வாழ்ந்த புகழ் பெற்ற கைத்தொழில் அதிபரும் கொடைவள்ளலுமாவார். அவரது நன்கொடையினால் ஏற்படுத்தப்பட்ட பல்வேறு கல்வி மற்றும் கலை நிறுவனங்கள் இன்றும் மகத்தான சேவையைப் புரிந்து வருகின்றன.

கார்கேகி 1835ஆம் ஆண்டு ஸ்கொட்லாந்தில் பிறந்தார். தனது 13வது வயதில் தன் குடும்பத்தினருடன் அமெரிக்காவுக்குச் சென்று அங்கு பருத்தி ஆலை ஒன்றில் நூல்சுற்றும் பையனாக சொற்ப சம்பளத்திற்கு வேலை செய்ய ஆரம்பித்தார்.

ஸ்காட்லாந்தில் பிறந்தவர். அப்பா நெசவாளர். 13 வயதில் குடும்பத்துடன் அமெரிக்கா சென்றார். ஒரு தொழிற்சாலையில் வேலை பார்த்தார். பிறகு, தந்தி கொண்டு செல்லும் பணியாளரானார். சிறிது காலத்தில் தந்தி ஆபரேட்டராக உயர்ந்தார்.

 பென்சில்வேனியாவில் ரயில் நிலையப் பணியில் சேர்ந்தார். தொழில் நுணுக்கங்களைத் தெரிந்துகொண்டார். 3 ஆண்டுகளில் ரயில் நிலையக் கண்காணிப்பாளராக பதவி உயர்வு பெற்றார்.

 ரயில்வேயில் வேலை பார்க்கும்போதே முதலீடுகள் செய்தார். எண்ணெய் தொழிலில் நிறைய வருமானம் கிடைப்பதை அறிந்தார். 30-வது வயதில் ரயில்வே வேலையை விட்டுவிட்டு தொழிலில் இறங்கினார்.

 அடுத்த 10 ஆண்டுகள் முழு மூச்சாக எஃகுத் தொழிலில் ஈடுபட்டார். கார்னகி ஸ்டீல் கம்பெனி அமெரிக்காவின் எஃகு உற்பத்தியில் புரட்சியை உண்டாக்கியது. நாடு முழுவதும் தொழிற்சாலைகளை நிறுவினார். எஃகு உற்பத்தியில் புதிய தொழில்நுட்பம், வழிமுறைகளைப் பயன்படுத்தினார்.

 கச்சாப் பொருட்கள், கப்பல்கள், பொருட்களைக் கொண்டுசெல்வதற்கான ரயில் பாதை, எரிபொருளுக்கான நிலக்கரி சுரங்கங்கள் என தொழிலுக்குத் தேவையான அனைத்தையும் சொந்தமாக்கிக் கொண்டார்.

 எடுத்த காரியத்தை முடிக்காமல் விடமாட்டார். இதனால் தொழில் துறையில் ஆதிக்க சக்தியாகவும் அபரிமிதமாக சொத்துகளுக்கு அதிபதியாகவும் திகழ்ந்தார். இவரது நிறுவனத்தின் அபார வளர்ச்சியால் அமெரிக்காவின் பொருளாதாரமும் உயர்ந்தது. அமெரிக்காவை வடிவமைத் தவர்களில் ஒருவர் என்ற புகழ் மகுடத்தையும் சூடினார்.

 தன் வாழ்வின் திருப்புமுனையாகத் திகழ்ந்த ஒரு அதிரடி முடிவை 65 வயதில் எடுத்தார். நிதித் துறை ஜாம்பவானும் யுனைடெட் ஸ்டேட்ஸ் ஸ்டீல் கார்ப்பரேஷனின் அதிபருமான ஜே.பி.மார்கனிடம் தனது அனைத்து தொழில் நிறுவனங்களையும் விற்றார். அதில் 480 மில்லியன் டாலர் வருமானம் கிடைத்தது. உலகின் மிகப்பெரிய பணக்காரர் ஆனார்.

 நியூயார்க் பொது நூலகத்துக்கு 5 மில்லியன் டாலர் வழங்கினார். இவரது ஆதரவில் 2,800 நூலகங்கள் தொடங்கப்பட்டன. ஏராளமான பள்ளிகள், கல்லூரிகள், பல்கலைக்கழகங்கள் தொடங்கினார்.

 மாத்யூ அர்னால்ட், மார்க் ட்வைன், வில்லியம் கிளாட்ஸ்டோன், தியோடர் ரூஸ்வெல்ட் ஆகியோருடன் நெருங்கிய நட்பு கொண்டிருந்தார். நிறைய புத்தகங்கள், கட்டுரைகள் எழுதியுள்ளார்.

 பணக்காரர்கள் சமூகப் பொறுப்புணர்வுடன் நடந்துகொண்டு, தங்கள் செல்வத்தால் மற்றவர்களுக்கு உதவ வேண்டும் என்ற கருத்தின் அடிப்படையில்1900-ல் இவர் எழுதிய புத்தகம் ‘தி காஸ்பல் ஆஃப் வெல்த்’ என்ற பெயரில் வெளிவந்தது. பூஜ்ஜியத்தில் இருந்து தொடங்கி உலகத்தின் மிகப்பெரிய கோடீஸ்வரராக உயர்ந்த இவர் 83 வயதில் காலமானார்.




</doc>
<doc id="89751" url="https://ta.wikipedia.org/wiki?curid=89751" title="அந்துவான் இலவாசியே">
அந்துவான் இலவாசியே

அந்துவான் இலவாசியே (Antoine-Laurent de Lavoisier: 26 ஆகஸ்ட், 1743 – 8 மே, 1794;) ஒரு பிரான்சிய வேதியலாளர். தற்கால வேதியலின் தந்தை’ என்று போற்றப்படுபவர். ஆக்சிசனைக் கண்டறிந்தவர்; ; தவறான கொள்கைகள் காரணமாக பின்தங்கிய நிலையிலிருந்த வேதியல், உயிரியல் துறைகளில் புதிய வரலாற்றை உருவாக்கியவர்களுள் அந்துவான் இலவாசியே முக்கியமான ஒருவராவார். வேதியலுக்கான கலைச்சொல் தொகுதியை உருவாக்கியவர்; மெட்ரிக் முறை எனப்படும் அளவீட்டு முறையை உருவாக்க உதவியவர்; கந்தகம் உள்ளிட்ட ஒருசில பொருட்கள் கூட்டுப்பொருளல்ல தனிமமே என மெய்ப்பித்தவர்; ஆக்சிசன், நைதரசன் ஆகிய இரண்டு வளிமங்கள் கலந்ததுதான் காற்று என்பதையும், அதேபோல் ஆக்சிசனும், ஐதரசனும் கலந்ததுதான் தண்ணீர் என்பதையும் ஆதாரங்களுடன் நிறுவியவர். மனிதனும் விலங்குகளும் தாங்கள் மூச்சுவிடும் உயிர் வளியைக் கொண்டு, உடலுக்குள் கரிமப் பொருளை எரிப்பதன் மூலம் சக்தியைப் பெறுகின்றன என்று இலவாசியே கண்டறிந்து கூறினார். பொருள்களின் நிறை குறையாப் பண்பினைக் (Conservation of Matter) கண்டறிந்தவர் 1794 ஆம் ஆண்டு நடந்த பிரான்சியப் புரட்சியின் போது புரட்சியாளர் என்று குற்றஞ்சாட்டிக் கிளெட்டின் இயந்திரத்தால் கொல்லப்பட்டார் இந்த மிகச்சிறந்த அறிவியல் மேதை.

இலவாசியே 1743 ஆம் ஆண்டு ஆக்ஸ்ட் 26 ஆம்தேதி பாரிசில் ஒரு செல்வக் குடும்பத்தில் பிறந்தார் .ஐந்து வயதிலேயே தனது தாயாரை இழந்தார். மாசாரின் கல்லூரியில் 1754 முதல் 1761 வரை வேதியல், தாவரவியலும், வானவியலும், கணிதமும் பயின்றார். கல்வியில் சிறந்து விளங்கிய அவர் தனது தந்தையின் வழியில் சட்டத்துறையில் பட்டம் பெற்றார். எனினும் அவர் சட்டம் பழகவில்லை லவாய்சியருக்கு ஆராய்ட்சிகள் செய்வதிலேயே அதிக ஆர்வம் இருந்தது. அதிலும் குறிப்பாக வேதியியலில் அதிக ஆர்வம் காட்டினார். தனது 25 ஆம் வயதில் பிரான்சிய அறிவியல் கழகத்தின் உறுப்பினரானார். 1769 இல், அவர் பிரான்சின் முதல் புவியியல் வரைபடத்தை உருவாக்குவதில் பங்காற்றினார்..

1771 ல், தனது 28 ஆவது வயதில், 13-வயதான மேரி-அன்னே என்பவரை மனந்துகொண்டார். காலப்போக்கில் அவர் தனது கணவருக்கு பல வகையிலும் உறுதுணையாக இருந்தார். இரிச்சர்டு கிர்வன் மற்றும் சோசப்பு பிரீசிட்லி ஆகியோருடைய ஆங்கில கட்டுரைகள், ஆராய்ச்சிகளை பிரான்சிய மொழியில் மொழிபெயர்த்தார். தனது கணவர் மற்றும் அவரது கூட்டாளிகளுக்காக மேரி பல ஆய்வக துணைக்கருவிகளை வடிவமைத்துள்ளார். இலவாசியே எழுதிவைத்த நிணைவுக்குறிப்புகளை இவர் திருத்தி வெளியிட்டுள்ளார். இதில் கூறப்பட்ட வேதியல் தொடர்பான கருத்துகள் இன்றும் பல்வேறு அறிவியல் அறிஞர்களால் விவாதிக்கப்பட்டு வருகிறது.

1766 ஆம் ஆண்டு பாரிசின் தெருக்களில் விளக்குகளைப் பொருத்த வேண்டும் என்று இலவாசியே கருத்துரைத்தார். அதற்காக அவருக்கு தங்கப்பதக்கம் கிடைத்தது. வெடிகுண்டு தூள் அதிகாரியாக அவர் பணியாற்றியபோது வெடித்தல் பற்றியும் எரியும் தன்மை பற்றியும் நிறைய ஆராய்ச்சிகள் செய்தார். ஓர் உலோகத்தை எரித்தால் அதிலிருந்து கிடைக்கும் சாம்பலின் எடை அந்த உலோகத்தின் ஆரம்ப எடையைக் காட்டிலும் அதிகமாக இருக்கும் என்பதை லவாய்சியர் சோதனைகள் மூலம் மெய்ப்பித்துக் காட்டினார். இதேபோன்ற இன்னும் பல முக்கிய கண்டுபிடிப்புகளை அவர் செய்தார். அந்தக் காலகட்டத்தில் இயற்பியல், கணிதம், வானவியல் போன்ற அறிவியல் துறைகள் கண்டிருந்த வளர்ச்சியை வேதியியல் கண்டிருக்கவில்லை, அது பெருமளவு பின்தங்கியிருந்தது.

அந்தக் காலகட்டத்தில் வேதியியலார் பல்வேறு தனிப்பட்ட உண்மைகளைக் கண்டு கூறியிருந்தனர். அவையெல்லாம் சிதறி ஒருங்கிணைக்கப்படாத உண்மைகளாக இருந்தன. மேலும் பல தவறான கருத்துகளும் நிலவின. காட்டாக காற்றும் தண்ணீரும் கூட்டுப்பொருள்கள் (compounds) என்பது பற்றிய கருத்து. லவாய்சியரின் வருகைக்கு முன் காற்றும் தண்ணீரும் தனிமங்கள் என்று தவறாகக் கருதப்பட்டது. மேலும் நெருப்பின் தன்மைப் பற்றியும் மிகத் தவறான கருத்து நிலவியது. எல்லா எரியக்கூடியப் பொருள்களும் 'புளோஜிஸ்டான்' எனப்படும் பொருளை வெளியேற்றுவதாக அக்கால வேதியலாளர் நம்பினர். இந்த தவறான கருத்துக்களையெல்லாம் மாற்றி அமைத்தார் இலவாசியே. 'புளோஜிஸ்டான்' என்று எந்தப்பொருளும் கிடையாது என்பதை முதலில் சோதனைகள் மூலம் நிறுவினார். வேதியல் கலப்பினால்தான் நெருப்பு எரிகிறது என்பதை இலவாசியே கண்டு சொன்னார்.

சோசப்பு பிரீசிட்லி கண்டறிந்து தனிமைப்படுத்திய வளிமத்துக்கு ஆக்சிசன் என்ற பெயரிட்டார் இலவாசியே. நெருப்பு எரிவதற்கு காற்றில் உள்ள ஆக்சிசன் தான் காரணம் எனஇலவாசியே கண்டறிந்தார். ஆக்சிசன், நைதரசன் ஆகிய இரண்டு வாயுக்கள் கலந்ததுதான் காற்று என்பதையும், அதேபோல் ஆக்சிசனும், ஐதரசனும் கலந்ததுதான் தண்ணீர் என்பதையும் ஆதாரங்களுடன் நிறுவினார். ஆனால் இலவாசியே கண்டு சொல்லும்வரை அவை அறியப்படாமல் இருந்தன. புதிதாக கண்டுபிடிக்கப்படும் எதனையும் அறிவியல் உலகம் அவ்வளவு விரைவாக ஏற்றுக்கொண்டதில்லை. இலவாசியேவின் கண்டுடிப்புகளும் அதற்கு விதிவிலக்காக இல்லை. இலவாசியே தனது கண்டுபிடிப்புகளை தகுந்த ஆதாரங்களுடன் எடுத்துக்காட்டியும் அப்போது புகழ்பெற்றிருந்த வேதியியலாளர்கள் அவரது கருத்துக்களை ஏற்க மறுத்தனர். ஆனால் தான் உண்மை என்று நம்பியவற்றை எடுத்துக்கூற லவாய்சியர் தயங்கியதில்லை.

1781 வாக்கில் இலவாசியேவின் மனைவியான மாரி-ஆன் இராபர்ட் பாய்லேயின் ஒரு கட்டுரையை பிரான்சிய மொழிக்குப் பெயர்த்தார். அக்கட்டுரையில் ஒரு சோதனை பற்றிய முடிவுகளை பாய்லே குறித்து வைத்திருந்தார். அதாவது இரும்புத் தகடைச் சூடாக்கும் போது அதன் எடையில் மாற்றம் ஏற்படுவதைக் குறித்திருந்தார். மற்ற அறிவியலாளர்களைப் போலவே பாய்லேயும் அந்த வேதியியல் ஆராய்ச்சியின் போது அதிகப்படியான எடை உருவானதாகக் குறிப்பிட்டிருந்தார்.

இலவாசியேவுக்கு அதை அப்படியே நம்புவதில் விருப்பமில்லை. சரியான முறையில் அனைத்தையும் அளக்கவில்லை, அதிலும் குறிப்பாக பொருளின் எடையை மட்டுமல்லாது சுற்றுப்புறத்தைப் பற்றியும் துல்லியமாக அளக்க வேண்டும். அவ்வாறு பாய்லே செய்திருக்க மாட்டார் என்று சந்தேகப்பட்டார். அதனைச் சரிபார்க்க, பாய்லேயின் அந்தச் சோதனையைத் தானும் செய்து விட முடிவுசெய்தார்.

முதலில் ஒரு சிறு தகட்டை எடுத்த ஆண்டனி அதை மிகத் துல்லியமாகத் தன் தராசில் வைத்து எடையைக் கண்டுபிடித்துக் குறித்துக் கொண்டார். அதன் பின்னர் அத்தகட்டை வெப்பத்தைத் தாங்கும்படி வடிவமைக்கப்பட்ட ஒரு கண்ணாடி குடுவைக்குள் வைத்து அதன் வாயை இறுக அடைத்தார். இப்போது அந்தத் தகட்டோடு சேர்த்துக் குடுவையின் எடையையும் குறித்துக் கொண்டார். இப்போது அந்தக் குடுவையைச் சூடாக்க ஆரம்பித்தார். சூடு அதிகமாகும் போது அவர் உள்ளே வைத்த இரும்புத் தகட்டின் மேல் சாம்பல் நிறத்தில் ஒரு அடுக்கு படியக் கண்டார். அதன் பின்னர் சூடாக்குவதை நிறுத்தி விட்டுக் குடுவையைக் குளிர வைத்தார். மீண்டும் குடுவையை எடை போட்டார். குடுவையின் எடையில் எந்த மாற்றமும் இல்லை இப்போது குடுவையை மெல்லத் திறந்ததும் காற்று வெற்றிடத்தை நிரப்புவதைப் போல் வேகமாக உள்ளே நுழைந்தது. இப்போது தகட்டை மீண்டும் எடுத்து எடையைப் போட்டார் ஆண்டனி. தகட்டின் எடை 2 கிராம் அதிகரித்திருப்பதைக் கண்டறிந்தார். பாய்லே சொன்னது போலவே தகட்டின் எடை அதிகரித்திருந்தது.

குடுவையின் மொத்த எடை ஆய்வுக்கு முன்னும் பின்னும் மாறாததால் தகட்டுக்கு அதிகப்படியான எடை குடுவைக்கு உள்ளே இருந்த காற்றினால் ஏற்பட்டிருக்க வேண்டும் என்று ஐயப்பட்டார். அதனால் தான் காற்று வெற்றிடத்தை நிரப்புவதற்கு வேகமாக நுழைந்திருக்க வேண்டும் என்று அறிந்தார். தகடு சூடேறும் போது காற்றுடன் வினைபுரிந்து சாம்பல் நிற அடுக்கு உருவாகி இருக்கின்றது என்று கண்டறிந்தார். இப்போது சற்றுப் பெரிய தகட்டை எடுத்துச் சூடாக்கி அதனை எடை போட்டார். அதே இரண்டு கிராம் தான் அதிகரித்திருந்தது! எத்தனை பெரிய தகடைச் சூடாக்கினாலும் இரண்டு கிராம் மட்டுமே அதிகரித்தது. அதுவே பெரிய குடுவையில் வைத்தால் இன்னும் கொஞ்சம் அதிக எடை அதிகரித்தது. ஆக, குடுவைக்குள் இருக்கும் காற்றின் அளவைப் பொறுத்தே தகடின் எடையில் மாற்றம் உருவாவதைக் கண்டறிந்தார். அதிலும், குடுவைக்குள் இருக்கும் காற்று அதிகரிக்க அதிகரிக்க, அதிகமான எடை அளவில் 20 சதவீதம் மட்டுமே தகட்டுடன் வினைபுரிந்து அதன் எடை அதிகரிக்க வகை செய்தது. சுற்றுப்புறக் காற்றில் 20 சதவீதக் காற்று மட்டுமே தகட்டை வினைபுரியச் செய்ய வைக்க வல்லது என்று கண்டறிந்தார். இந்த 20 சதவீதக் காற்று தான் 1774 இல் பிரீசிட்லி கண்டறிந்த சுத்தக் காற்று என்று உணர்ந்து கொண்ட லவாய்சியர். அதற்கு ஆக்சிசன் என்று பெயரிட்டு அழைத்தார். அத்தோடு அதை ஆண்டனி விடவில்லை. மேலும் பல ஆராய்ச்சிகளைச் செய்தார். பல்வேறு வேதி வினைகளின் போது நிகழ்வதை அளந்து பார்த்து மிக முக்கியமான ஒன்றைக் கண்டறிந்தார்.

மொத்தமாகப் பொருளின் நிறை எப்போதும் அழிவதில்லை! அதை யாரும் அழிக்க முடியாது வேதி வினைகளின் போது பொருளின் நிறையானது ஓரிடத்தில் இருந்து இன்னொரு இடத்திற்குச் செல்லலாம், அல்லது ஒரு பொருளிலிருந்து இன்னொரு பொருளுக்குச் செல்லலாம். ஆனால் மொத்த நிறை எப்போதும் மாறுவதில்லை என்று உலகுக்கு வெளிக்காட்டினார். எந்த ஓர் ஆராய்ச்சியின் போதும் நிறை எங்கே சென்றது என்பதையும் குறித்து வைத்திருத்தல் அவசியம் என்றும் வலியுறுத்தினார். தான் கண்டறிந்த இம்முடிவுகளை 1789 இல் அவர் வேதியியல் புத்தகத்தில் வெளியிடும் வரை கமுக்கமாகவே (இரகசியமாகவே) வைத்திருந்தார்.

1789 ஆம் ஆண்டில் இலவாசியே Elements of Chemistry என்ற மிகச்சிறந்த பாட நூலை எழுதி வெளியிட்டார். தற்கால வேதியியலுக்கு அடிப்படையாக விளங்கும் கொள்கைகளையும், கோட்பாடுகளையும் அந்த பாட நூலில் ஆதாரங்களுடன் விளக்கினார்.

அதனை படித்த இளைய வேதியியலாளர் இலவாசியேவின் கருத்துக்களை ஏற்க தொடங்கினர். தனிமங்கள் என்று தான் கருதிய பொருட்களின் பட்டியலையும் அந்த பாட நூலில் இணைத்திருந்தார். ஒருசில தவறுகள் நீங்கலாக இலவாசியேகண்டு சொன்ன பெரும்பாலான வேதிப்பொருட்கள் இன்றைய தற்கால வேதியியலின் பொருட்களின் பட்டியலில் இடம்பெற்றிருக்கின்றன. லவாய்சியர் அடுத்து வேதியியலுக்கான கலைச்சொல் தொகுதியை நன்கு திட்டமிட்டு உருவாக்கினார். அவர் உருவாக்கி தந்த அந்த கலைச்சொல் தொகுதிதான் வேதியலுக்கு ஓர் ஒருங்கிணைந்த அடையாளத்தை ஏற்படுத்திக் கொடுத்தது.

உலகம் முழுவதிலும் உள்ள வேதியியலாளர்கள் ஒரே மாதிரியான கலைச்சொற்களை பயன்படுத்த தொடங்கினார்கள். அதனால் அவர்களால் தங்களது கண்டுபிடிப்புகளை ஒருவொருக்கொருவர் பரிமாறிக்கொள்ள முடிந்தது. வேதியியல் துறையும் விரைவாக வளர்ச்சியடையத் தொடங்கியது. மற்ற துறைகளிலும் தனது பங்களிப்பை செய்திருக்கிறார் இலவாசியே.

உடலியலில் அவர் ஒரு நுட்பமான உண்மையை கண்டுபிடித்துச் சொன்னார். நாம் மூச்சு விடும் செயல் மெதுவாக எரியும் செயலுக்கு சமமானது என்பதுதான் அந்த உண்மை. மனிதனும் விலங்குகளும் தாங்கள் சுவாசிக்கும் பிராண வாயுவைக் கொண்டு உடலுக்குள் கரிமப் பொருளை எரிப்பதன் மூலம் சக்தியைப் பெறுகின்றன என்று இலவாசியேகண்டறிந்து கூறினார். முக்கியத்துவம் வாய்ந்த அந்த கண்டுபிடிப்பு உடலில் இரத்த ஓட்டத்தை கண்டுப்பிடித்த வில்லியம் ஹார்வியின் கண்டுப்பிடிப்புக்கு சமமானது என்று ஒரு வரலாற்றுக்குறிப்பு கூறுகிறது.

பிரான்ஸ் முழுவதும் எடை மற்றும் அளவுகளை கணக்கிடும் முறையை ஒருங்கிணைக்கும் பணிக்குழு அமைக்கப்பட்டபோது அதில் இலவாசியே முக்கிய உறுப்பினராக சேர்த்துக்கொள்ளப்பட்டார். அந்த பணிக்குழு சமர்ப்பித்த அறிக்கையின் அடிப்படையில்தான் பிரான்ஸில் மெட்ரிக் அளவுமுறை நடப்பில் வந்தது. சுமார் இருபது ஆண்டுகள் அரசாங்கத்துறையில் விஞ்ஞானியாக பணியாற்றினார் லவாய்ஸியர். பொதுச்சேவையிலும் ஈடுபட்டார். பிரெஞ்சு ராயல் அறிவியல் கழகத்தில் முக்கிய உறுப்பினராக இருந்தார். பர்ம் ஜெனரல் என்ற அமைப்பின் முக்கிய பொறுப்பாளாராகப் பணியாற்றியதுபோது அந்த அமைப்பின் வரி வசூலிக்கும் பணியில் ஈடுபட்டார். 1766 ஆம் ஆண்டு பாரிஸின் தெருக்களில் விளக்குகளைப் பொருத்த வேண்டும் என்று இலவாசியே கருத்துரைத்தார். அதற்காக அவருக்கு தங்கப்பதக்கம் கிடைத்தது. வெடிகுண்டு தூள் அதிகாரியாக அவர் பணியாற்றியபோது வெடித்தல் பற்றியும் எரியும் தன்மை பற்றியும் நிறைய ஆராய்ச்சிகள் செய்தார். ஓர் உலோகத்தை எரித்தால் அதிலிருந்து கிடைக்கும் சாம்பலின் எடை அந்த உலோகத்தின் ஆரம்ப எடையைக் காட்டிலும் அதிகமாக இருக்கும் என்பதை லவாய்ஸியர் சோதனைகள் மூலம் மெய்ப்பித்துக் காட்டினார். இதேபோன்ற இன்னும் பல முக்கிய கண்டுபிடிப்புகளை அவர் செய்தார். அந்தக் காலகட்டத்தில் இயற்பியல், கணிதம், வானவியல் போன்ற அறிவியல் துறைகள் கண்டிருந்த வளர்ச்சியை இரசாயனவியல் கண்டிருக்கவில்லை, அது பெருமளவு பின்தங்கியிருந்தது.

1794 ஆம் ஆண்டு பிரெஞ்சு புரட்சி நடப்பிலிருந்த காலகட்டம். அப்போது பிரான்சின் ஆட்சிப் பொறுப்பிலிருந்த புரட்சி அரசாங்கம் பர்ம் ஜெனரல் அமைப்பைச் சேர்ந்தவர்களைச் சந்தேகக் கண்ணோடு பார்க்கத் தொடங்கியது.மொத்தம் 28 பேரை கைது செய்தது. முந்தைய அரசாங்கத்தோடு அரசியல் தொடர்புடையவர்கள் என்பதும், புரட்சிக்கு எதிரானவர்கள் என்பதும் அவர்கள் மீது சுமத்தப்பட்ட குற்றச்சாட்டு. ஒரே நாளில் அதாவது 1794 ஆம் ஆண்டு மே மாதம் 8ஆம் தேதி அந்த 28 பேரும் விசாரிக்கப்பட்டு குற்றவாளிகள் என தீர்ப்பளித்து அவர்களுக்கு மரண தண்டனை விதிக்கப்பட்டது. அதே தினம் அந்த 28 பேரின் தலையும் கிளெட்டின் எனப்படும் வெட்டுக் கருவியால் துண்டிக்கப்பட்டது. உலகில் புரட்சி நிகழ்ந்தபோதெல்லாம் இதுபோன்ற அநியாயமான மரணங்களை வரலாறு சந்தித்திருக்கிறது. ஆனால் அன்றைய தினம் நிகழ்ந்த அந்தச் சம்பவம் வரலாற்றில் ஒரு கரும்புள்ளியாக அமைந்துவிட்டது. காரணம் கொல்லப்பட்ட அந்த 28 பேரில் உலகம் இதுவரை கண்டிருக்கும் மிகப்பெரிய அறிவியல் மேதைகளில் ஒருவரான இலவாசியேவும் இருந்தார்.
இலவாசியே நாட்டிற்கும், அறிவியலுக்கும் ஆற்றியிருக்கும் அரும்பங்கை எடுத்துக்கூறி அவரை விடுவிக்குமாறு கேட்டுக்கொள்ளப்பட்டபோது நீதிபதி; இந்த நாட்டிற்கு மேதைகள், விஞ்ஞானிகள் தேவையில்லை என்று கூறி மரண தண்டனையை உறுதி செய்தார். 




</doc>
<doc id="89752" url="https://ta.wikipedia.org/wiki?curid=89752" title="ஈரேழ்வரிப்பா">
ஈரேழ்வரிப்பா

ஈரேழ்வரிப்பா (Sonnet) ஐரோப்பாவில் உருவான கவிதை வடிவங்களில் ஒன்று. 13ம் நூற்றாண்டில் தற்போது கொண்டிருக்கும் வடிவைப் பெற்றது. இவ்வகைக் கவிதைகள் பதினான்கு வரிகளையும் மாற்றக்கூடாத ஒலி இயைபு விதிமுறைகளையும், உள்ளமைப்பையும் கொண்டுள்ளன. சோனட் கவிதைகளின் மரபுகள் காலஓட்டத்தில் மாறியுள்ளன. சானட் எழுதுவோர் ”சானடியர்கள்” என்று அழைக்கப்படுகிறார்கள். வில்லியம் ஷேக்ஸ்பியர் இவர்களுள் மிகவும் புகழ் பெற்றவர். தற்கால ஆங்கில சானட்டின் வடிவமுறைகள் உருவாக்கியவர் இவரே.

தற்கால ஆங்கில சானட்டில் 14 வரிகள் உள்ளன. ஓவ்வொரு வரியிலும் பத்து அசைகள் உள்ளன. ஆங்கில சானட்டுகள் அயாம்பிக் பெண்டாமீட்டர் எனப்படும் குறில்-நெடில் ஈரசைச் சீர்வரிசை முறையை பயன்படுத்தி எழுதப்படுகின்றன. இவ்வகையில் எழுதப்படும் வரிகளைப் படிக்கும் போது அசைகளை ஒன்றை விட்டு ஒன்று அழுத்திப் படிக்க வேண்டும். சானட்டின் பதினான்கு வரிகளில் பின்வரும் ஒலி இயைபு முறை பயன்படுத்தப்படுகிறது - அ-ஆ-அ-ஆ, இ-ஈ-இ-ஈ, உ-ஊ-உ-ஊ, எ-எ; எடுத்துக்காட்டாக ஷேக்ஸ்பியரின் 116வது சானட் கீழே கொடுக்கப்பட்டுள்ளது.
<poem style="margin-left: 2em">
Let me not to the marriage of true minds (அ)
Admit impediments, love is not love (ஆ)*
Which alters when it alteration finds, (அ)
Or bends with the remover to remove. (ஆ)*
O no, it is an ever fixéd mark (இ)** 
That looks on tempests and is never shaken; (ஈ)***
It is the star to every wand'ring bark, (இ)
Whose worth's unknown although his height be taken. (இ)***
Love's not time's fool, though rosy lips and cheeks (உ)
Within his bending sickle's compass come, (ஊ)*
Love alters not with his brief hours and weeks, (உ)
But bears it out even to the edge of doom: (ஊ)*
</poem>



</doc>
<doc id="89756" url="https://ta.wikipedia.org/wiki?curid=89756" title="பெஞ்சமின் டிஸ்ரைலி">
பெஞ்சமின் டிஸ்ரைலி

பெஞ்சமின் டிஸ்ரைலி (Benjamin Disraeli)(டிசம்பர் 21, 1804–ஏப்ரல் 19, 1891), கன்சர்வேட்டிவ் கட்சி அரசியல்வாதி, எழுத்தாளர் மற்றும் ஐக்கிய இராச்சியத்தின் முன்னாள் பிரதமர் ஆவார். இவர் 1804 ஆண்டில் ஒரு யூத குடும்பத்தில் பிறந்தார். ஆனால் இவருக்கு 13 வயது இருக்கும் போது இவரது தந்தை குடும்பத்துடன் கிறித்துவத்துக்கு மாறி விட்டார். லிபரல் கட்சியின் கிலாட்ஸ்டோன் இவரது முக்கிய அரசியல் எதிரி ஆவார்.



</doc>
<doc id="89766" url="https://ta.wikipedia.org/wiki?curid=89766" title="வில்லியம் கிளாட்ஸ்டோன்">
வில்லியம் கிளாட்ஸ்டோன்

வில்லியம் எவார்ட் கிளாட்ஸ்டோன் (William Ewart Gladstone) (டிசம்பர் 29, 1809 - 19 மே, 1898) ஐக்கிய இராச்சியத்தின் லிபரல் கட்சி அரசியல்வாதி மற்றும் ஓமரிய அறிஞர் ஆவார். 60 ஆண்டுகளுக்கு மேலாக நீடித்த அரசியல் வாழ்க்கையில் இவர் நான்கு முறை ஐக்கிய இராச்சியத்தின் பிரதமராக இருந்தார் (1868-1874, 1880-1885, பெப்ரவரி-ஜூலை 1886, 1892-1894).



</doc>
<doc id="89772" url="https://ta.wikipedia.org/wiki?curid=89772" title="ஆர்தர் வெல்லஸ்லி, முதலாம் வெல்லிங்டன் பிரபு">
ஆர்தர் வெல்லஸ்லி, முதலாம் வெல்லிங்டன் பிரபு

ஆர்தர் வெலஸ்லி, முதலாம் வெலிங்டன் பிரபு ("Arthur Wellesley, 1st Duke of Wellington", ஏப்ரல் 29, 1769 - செப்டம்பர் 14, 1852) 19ம் நுற்றாண்டில் பிரித்தானியப் படைத் தளபதியாகவும் கன்சர்வேட்டிவ் கட்சியின் அரசியல்வாதியாகவும் இருந்தார்.


</doc>
<doc id="89774" url="https://ta.wikipedia.org/wiki?curid=89774" title="முத்தையா முதலியார்">
முத்தையா முதலியார்

எஸ். முத்தையா முதலியார் (பி. 1883 – இ. ஜூலை 15, 1953) ஒரு இந்திய அரசியல்வாதி. சென்னை மாகாணத்தின் சட்டமன்ற உறுப்பினராகவும், மாகாண அரசில் கல்வி மற்றும் சுங்கவரித்துறை அமைச்சராகவும் இருந்தவர். இவர் சிலகாலம் சுயாட்சிக் கட்சியிலும் பின்னர் நீதிக்கட்சியிலும் உறுப்பினராக இருந்தார். இவர் வகுப்புவாரி இட ஒதுக்கீடு அரசாணை நடைமுறைப்படுத்தப்பட முக்கியக் காரணமாயிருந்தவர்.

முத்தையா 1883ல் கும்பகோணத்தில் தொண்டைமண்டல முதலியார் குடும்பத்தில் பிறந்தார். இவர் கும்பகோணம் அரசு கலைக்கல்லூரியில் பட்டப்படிப்பும் சென்னை சட்டக்கல்லூரியில் சட்டமும் படித்தார். நீதிக்கட்சியில் சேர்வதற்கு முன்பு சென்னை உயர்நீதி மன்றத்தில் வழக்கறிஞராகப் பணிபுரிந்தார். ஜூலை 15, 1953ல் இவர் மரணமடைந்தார்.

1923ல் இவர் நீதிக்கட்சியை விட்டு விலகி சுயாட்சிக்கட்சியில் சேர்ந்தார். 1923ல் நடந்த தேர்தலில் வெற்றிபெற்று சென்னை சட்டமன்ற உறுப்பினரானார். 1926ல் மீண்டும் சட்டமன்றத்துக்குத் தேர்ந்தெடுக்கப்பட்டாலும் இரட்டை ஆட்சிமுறைக்கு எதிரான சுயாட்சிக்கட்சியின் கொள்கையினால் இவருக்கு அமைச்சர் பதவி கிடைக்கவில்லை. இவரது கட்சியின் பிற சட்டமன்ற உறுப்பினர்கள் ப. சுப்பராயன் அரசை ரகசியமாய் ஆதரித்தது இவருக்குப் பிடிக்கவில்லை. இரட்டை ஆட்சிமுறையின்கீழ் அமைந்த அரசை ஆதரிப்பது இரட்டை ஆட்சிமுறையையே ஆதரிப்பதற்குச் சமமெனக் கருதினார். பம்பாயில் நடந்த அனைத்திந்திய காங்கிரசுக் கமிட்டியின் கூட்டத்தில் இவர் கலந்து கொண்டபோது இந்தப் பிரச்சனை குறித்து விசாரிக்க ஒரு ஆணயத்தை ஏற்படுத்த வேண்டும் என்ற கோரிக்கையை முன் வைத்தார். ஆணயம் நியமிக்கப்பட்டு அடுத்தநாளே கட்சியின் கொள்கைகளுக்கெதிராகச் சட்டமன்ற உறுப்பினர்கள் எந்தவொரு தவறும் செய்துவிடவில்லை என்ற அறிக்கையும் சமர்ப்பிக்கப்பட்டது. ஆயத்தின் இந்த முடிவை ஒப்புக்கொள்ள மறுத்து இவர் சுயாட்சிக்கட்சியை விட்டு விலகினார்.

1928ல் சுப்பராயன் ஆட்சியில் ஆர். என். ஆரோக்கியசாமி முதலியார், எ. ரங்கநாத முதலியார் ஆகிய இரு அமைச்சர்கள் பதவியிலிருந்து விலகினர். ரங்கநாத முதலியாரின் கீழிருந்த கல்வி மற்றும் சுங்க வரித்துறைக்கு அமைச்சராகப் பதவி ஏற்கும்படி சுப்பாராயன் கேட்டுக் கொண்டதால் இவர் சுயேட்சை அமைச்சராக பொறுப்பேற்று 1928லிருந்து 1930 வரை பணிபுரிந்தார். 1920 களின் கடைசியில் மீண்டும் நீதிக்கட்சிக்குத் திரும்பினார். 1938ல் சென்னையில் நடந்த இந்தி எதிர்ப்புப் போராட்டத்தில் கலந்து கொண்டார். இவர் பெரியாரின் நெருங்கிய நண்பராகவும் நல்ல தோழராகவும் இருந்தார்.

வகுப்புவாரியான இடஒதுக்கீடு சம்பந்தமாக 1921ல் பிறப்பிக்கப்பட்ட அரசாணையை நடைமுறைப்படுத்தும் அரசாணை எண் 1021 இவரது முயற்சியால் வெளியானது. இதன்படி இடஒதுக்கீட்டில் தலித்துகளுக்கும் பங்களிக்கப்பட்டு இந்திய கிருத்துவர்களுக்கும் முஸ்லீம்களுக்கும் இடஒதுக்கீட்டு அளவு அதிகரிக்கப்பட்டது. ஆனால் பிராமணர்களுக்கு 22%லிருந்து 16%ஆகவும் பிராமணர் அல்லாதோருக்கு 48%லிருந்து 42%மாகவும் ஒதுக்கீட்டு அளவு குறைக்கப்பட்டது. இந்த அரசாணைப்படி இடஒதுக்கீடு முதன்முதல் பதிவுத்துறையில் அறிமுகப்படுத்தப்பட்டது.

வகுப்புவாத இடஒதுக்கீட்டை நடைமுறைப்படுத்திய பின்னர், பிராமணர்களுக்கு மூன்று இடம் ஒதுக்குவதற்குப் பதில் பதினாலு இடம் ஒதுக்கிவிட்டார் என்று புறங்கூறப்பட்டு நீதிக்கட்சியின் முதலியார் சமூகத்தைச் சேர்ந்தவரால் அடுத்த பொதுத்தேர்தலில் தோற்கடிக்கப்பட்டார்.
சென்னை மாகாணத்தில் மதுவிலக்கை நடைமுறைப்படுத்த இவர் பெரும் முயற்சி மேற்கொண்டார். மதுவிலக்குக் கொள்கையைப் பரப்புவதற்காக மட்டுமே 4 லட்சம் ரூபாய் நிதி அறிக்கையில் ஒதுக்கினார். பல கழகங்களை மாவட்ட அளவிலும் மாகாண அளவிலும் உருவாக்கி மது அருந்துவதைத் தடைசெய்யப் பாடுபட்டார். சுப்பாராயன் ஆட்சிகாலம் வரை நீடித்த மதுவிலக்கு அதற்குப்பின் ஆட்சிக்கு வந்த நீதிக்கட்சி காலத்தில் கைவிடப்பட்டது. மதுவிலக்குச் சங்கத்தின் செயலாளரான அருள்திரு ஹெர்பெர்ட் நாடர்சன் மதுவிலக்கிற்காக இவர் எடுத்துக் கொண்ட முயற்சிகளை லண்டனிலுள்ள இம்பீரியல் கழகத்தில் பாராட்டியுள்ளார்.

இவருடன் பணிபுரிந்தவர்களும் இவரைப் பின்பற்றியவர்களும் எளிமை, யதார்த்தம், ஆர்வம் மற்றும் சுறுசுறுப்பை இவரது சிறப்பியல்புகளாகக் குறிப்பிடுகின்றனர். இவர் கடைசிவரை ஒரே வீட்டில்தான் வசித்தார். பெண்களின் நலனுக்காக இவர் எடுத்துக்கொண்ட முயற்சிகளை முதல் பெண் சட்டமன்ற உறுப்பினரான முத்துலெட்சுமி ரெட்டி, சட்டமன்றத்தில் பாராட்டிப் பேசியுள்ளார். பொதுச் சுகாதாரத்துறைக்கு ஒரு பெண் இயக்குனரை நியமித்ததும், தாய், சேய் நல அலுவலர்களின் எண்ணிக்கையை கணிசமாக அதிகரித்ததும் பெண்களின் மேம்பாட்டுக்காக இவர் செய்த முயற்சிகளாகும். மேலும் இவர் செஞ்சிலுவைச் சங்கத்தின் சுகாதாரப் பள்ளிக்கு மானியம் கிடைப்பதற்கும் ஏற்பாடு செய்தார்.



</doc>
<doc id="89775" url="https://ta.wikipedia.org/wiki?curid=89775" title="திராவிட் (பெயர்)">
திராவிட் (பெயர்)

திராவிட் என்பது மகாராட்டிரம், கர்நாடகம் மற்றும் மத்திய பிரதேசத்தில் வசித்து வரும் தேசஸ்த் பிராமணர்கள் பயன் படுத்தும் ஒரு பெயர் ஆகும். இப் பெயரைப் பயன் படுத்தும் பெரும்பாலானோர் தமிழகத்தில் இருந்து சென்ற பிராமணர்கள் ஆவர். திராவிட பகுதியில் இருந்து வட மாநிலங்களுக்கு சென்றதால் "திராவிட்" என்கிற பெயரை தங்கள் பெயருடன் இணைத்து பயன்படுத்துகிறார்கள்.



</doc>
<doc id="89781" url="https://ta.wikipedia.org/wiki?curid=89781" title="வாத்திமா">
வாத்திமா

வாத்திமா (அல்லது வாத்திமர், மாத்தியமர்) என்றழைக்கப்படுவோர் தமிழ்நாட்டில் வாழும் ஐயர் சமூகத்தின் ஒரு பிரிவினர் ஆவர். ஆதிசங்கரரின் அத்வைதத்தைக் கடைப்பிடிக்கும் இவர்கள் ஸ்மார்த்த மரபைச் சேர்ந்த பஞ்ச திராவிடப் பிராமணர் ஆவர்.

இவர்கள் குறிப்பிட்ட சில இடங்களில் செறிந்து வாழ்வதனால், தனிப்படுத்தப்பட்டும், பிற பண்பாடுகளின் தாக்கங்களுக்கு அதிகம் உட்படாதவர்களாகவும் உள்ளனர். இதனால், ஆங்கில மொழியையும், மேனாட்டுப் பண்பாட்டையும் ஏற்றுக்கொள்ளும் போக்கு இவர்கள் மத்தியில் மிகவும் தாமதமாகவே ஏற்பட்டது. 

பழைய காலத்தில் இவர்கள் மத்தியில் இருந்த முக்கியமான தொழில் பணம் கடன் கொடுப்பது ஆகும். வாத்திமாப் பெண்களும் தொழில் செய்வது உண்டு. இவர்கள் வேளாண்மை, பாய் பின்னுதல், கடன் கொடுத்தல் ஆகிய தொழில்களில் ஈடுபடுவர். இவர்கள் இந்து இலக்கியங்களிலும் அறிவு பெற்றவர்கள்.



</doc>
<doc id="89782" url="https://ta.wikipedia.org/wiki?curid=89782" title="பிரகச்சரணம்">
பிரகச்சரணம்

பிரகச்சரணம் (சமசுகிருதம்: ब्रहतचरनम्) (பொருள்: Great Sect / பெரும் தொகையினர்) என்றழைக்கப்படுவது பிராமணர் சமூகத்தின் ஒரு பிரிவு ஆகும். இவர்கள் ஆதிசங்கரரின் அத்வைதம் என்னும் சித்தாந்தத்தைக் கடைப்பிடித்து வருபவர்கள். இவர்களுக்கும் வடமா சமுகத்தினருக்கும் ஒரு தனி வீரவரலாறு உள்ளது.



</doc>
<doc id="89784" url="https://ta.wikipedia.org/wiki?curid=89784" title="மாவோரி">
மாவோரி

மாவோரிகள் ("Māori") எனப்படுபவர் நியூசிலாந்து நாட்டில் வசிக்கும் பழங்குடி மக்கள். இவர்கள் கிழக்கு பொலினீசியாவிலிருந்து வந்தவர்கள். இவர்கள் மாவோரி மொழியைப் பேசுகிறார்கள். 19 நூற்றாண்டில் ஐரோப்பியர்களின் வருகையால் மாவோரி அரசுகள் வீழ்ச்சியடைந்தன. ஐரோப்பாவிலிருந்து கொண்டுவரப்பட்ட புதிய வகை நோய்களுக்கு எதிர்ப்பு சக்தி இல்லாமையால் மாவோரிகளின் மக்கள்தொகை 1840 இற்குப் பிறகு பெருமளவு குறைந்தது. 19ம் நூற்றாண்டின் பிற்பகுதியிலிருந்து மீண்டும் மாவோரிகளின் எண்ணிக்கை கூடத்தொடங்கியது. 1960களிலிருந்து மாவோரி சமூகத்திலும் பண்பாட்டிலும் மறுமலர்ச்சி ஏற்பட்டது.

மாவோரிகள் தங்கள்து முன்னோர்கள் கடல் கடந்து பல பயணங்கள் மேற்கொண்டதாக கூறுவர். இதே கருதுகோள் மற்ற பாலினேசிய பழங்குடிகளுக்கும் உண்டு. இம்மாவோரிகள் பேசும் மாவோரி மொழிக்கும் தமிழுக்கும் பலவித் தொடர்புகள் உள்ளதாக டெய்லர் என்னும் பாதிரியார் கண்டறிந்துள்ளார். இதற்கு மேலும் வலு சேர்க்கும் விதமாக தமிழ் எழுத்துக்களால் பொறிக்கப்பட்ட வெண்கல மணி ஒன்று நியுசிலாந்து கரியோரா கிராமத்தில் கண்டறியப்பட்டது. இம்மணியைக் கொண்டு வந்த கப்பல் தேக்கு மரத்தால் செய்யப்பட்டது. இதனால் கடல் கடந்து தன் முன்னோர்கள் பயணித்ததாக கூறும் மாவாரிகளுக்கும் தமிழ் மணி நியுசிலாந்தில் கிடைத்துளதால் தமிழருக்கும் அதிக தொடர்புண்டு என்று ஆராய்ச்சியாளர்கள் கூறுவதுண்டு.


</doc>
<doc id="89785" url="https://ta.wikipedia.org/wiki?curid=89785" title="ஊ">
ஊ

ஊ () தமிழ் மொழியின் எழுத்துக்களில் ஒன்று. தமிழ் நெடுங்கணக்கில் இது ஆறாவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை "ஊகாரம்" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை "ஊவன்னா" என்பது வழக்கம். 

தமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் ஊ உயிரெழுத்து வகையைச் சேர்ந்தது. ஒலிக்கும் கால அளவின் அடிப்படையில் இது நெட்டெழுத்து எனப்படுகின்றது. நெட்டெழுத்துக்கள் இரண்டு மாத்திரை அளவு ஒலிக்கும் தன்மை வாய்ந்தன. இதனால் இவ்வெழுத்தும் இரண்டு மாத்திரை அளவுடனேயே ஒலிக்கும் 

எழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் உயிரெழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. 


தனி ஊ சொற்களில் முதல் எழுத்தாக வரும். க், ச், த், ந், ப், ம், ஆகிய மெய்யெழுத்துக்களுடன் சேர்ந்தும் ஊ சொற்களுக்கு முதலாக வரும் என்கின்றன தொல்காப்பியம், நன்னூல் ஆகிய நூல்கள். எனினும் யகர மெய்யும் ஊகாரத்துடன் சேர்ந்து சொற்களுக்கு முதலாக வரும் என்கிறது நன்னூல். இதிலிருந்து ஙூ, ஞூ, டூ, ணூ, ரூ, லூ, வூ, ழூ, ளூ றூ, ஆகிய எழுத்துக்கள் சொற்களுக்கு முதலாக வருவது மரபல்ல என்பது தெளிவு. எனினும் தற்காலத்தில், பிற மொழிச் சொற்களையோ பெயர்களையோ தமிழில் எழுதுவோர் சிலர் டூ, ரூ, லூ போன்ற எழுத்துக்களும், சில வேளைகளில் றூ வும் சொல் முதலாக வரும்படி எழுதுகிறார்கள். "டூர்", "ரூபா", "லூட்டி", "றூபன்" போன்ற சொற்களை இவற்றுக்கு எடுத்துக்காட்டாகக் கொள்ளலாம். ஊகாரம் தனித்தும் மெய்களுடன் சேர்ந்தும் சொற்களுக்கு இறுதியில் வரும்.

ஊ வுடன் மெய்யெழுத்துக்கள் சேர்ந்து ஊகார உயிர் மெய்யெழுத்துக்கள் உருவாகின்றன. மெய்யெழுத்துக்கள் முதலெழுத்துக்களாக இருப்பினும் வரிவடிவங்களில் எழுதும்போது மூல வரிவடிவங்கள் அகரத்தோடு கூடிய மெய்யெழுத்துக்களையே குறிக்கின்றன.. இதனால், ஆகார உயிர் மெய்களை வரிவடிவில் குறிக்கும்போதும் அகரமேறிய உயிர்மெய் எழுத்துடனேயே ஊகாரத்தைக் குறிக்கும் பல்வேறு துணைக் குறியீடுகளையும் சேர்த்து எழுதுவது மரபாக உள்ளது. 

18 மெய்யெழுத்துக்களோடும் ஊகாரம் சேரும்போது உருவாகும் உயிர்மெய் எழுத்துக்களையும் அவற்றின் பெயர்களையும் கீழேயுள்ள அட்டவணை காட்டுகின்றது.

தமிழில் ஊகார ஒலியைக் குறிக்கும் வரிவடிவம் இப்போதுள்ளவாறே எப்போதும் இருந்ததில்லை. ஏறத்தாழ கிமு மூன்றாம் நூற்றாண்டில் இருந்து பல்வேறு காலகட்டங்களிலும் தமிழில் ஊகாரத்தைக் குறிக்கப் பயன் பட்ட வரிவடிவங்கள் மாறிவந்த முறை பற்றிக் கல்வெட்டுக்கள் மூலம் தெரியவந்துள்ளது. சில காலங்களில் வெவ்வேறு இடங்களில் வெவ்வேறு வரிவடிவங்கள் பயன்பட்டதற்கான சான்றுகளும் உண்டு. கிமு மூன்றாம் நூற்றாண்டுக்குப் பின்னர் தமிழை எழுதுவதற்கு தமிழ்ப் பிராமி, வட்டெழுத்து, தமிழ் எழுத்து ஆகிய எழுத்துக்கள் பயன்பட்டுள்ளன.
ஊகாரம் பல்வேறு மொழிகளிலும் பொதுவாக உள்ள ஒரு ஒலி. தென்னிந்திய மொழிகளிலும் சில அயல் மொழிகளிலும் ஊகாரத்தின் வரிவடிவம் எவ்வாறு உள்ளது என்பதைக் கீழுள்ள படம் காட்டுகிறது. பிராமி இந்திய மொழிகள் பலவற்றின் எழுத்து முறைகளுக்கு அடிப்படை என்னும் கருத்து உள்ளதாலும், பல தென்னிந்திய மொழிகளினதும், சிங்களம் முதலிய அயல்நாட்டு மொழிகளினதும் வரிவடிவங்கள் கிரந்தத்தை அடிப்படையாகக் கொண்டவையாகவும் இருப்பதால் பிராமி, கிரந்தம் ஆகியவற்றின் ஊகாரத்துக்கான வரிவடிவங்கள் ஒப்பீட்டுக்காகத் தரப்பட்டுள்ளன.

கண்பார்வையற்றோர் படிப்பதற்கு உதவும் பிரெய்லி முறைப்படி தமிழ் எழுத்துக்களை எழுதுவதற்கும் முறைகள் வகுக்கப்பட்டுள்ளன. இந்திய மொழிகளுக்கென உருவாக்கப்பட்டுள்ள "பாரதி பிரெய்லி" தமிழ் எழுத்துக்களையும் உள்ளடக்கியுள்ளது. ஆறுபுள்ளி முறையைப் பின்பற்றி அமைக்கப்பட்டுள்ள இம்முறையில் ஒரு எழுத்துக்கான இடம் ஒரு வரிசையில் இரண்டிரண்டாக மூன்று வரிசையில் ஆறு புள்ளிக்கான இடங்கள் உள்ளன. இதில் முதல் வரிசையில் இடது பக்கப் புள்ளியும், இரண்டாவது வரிசையில் வலது பக்கப் புள்ளியும் இடது பக்கப் புள்ளியும், மூன்றாவது வரிசையில் வலது பக்கப் புள்ளியும் புடைத்து இருப்பின் அது ஊ வைக் குறிக்கும். இதை அருகில் உள்ள படம் காட்டுகிறது.



</doc>
<doc id="89805" url="https://ta.wikipedia.org/wiki?curid=89805" title="இளந் தேவனார்">
இளந் தேவனார்

இளந்தேவன1ர் சங்ககாலப் புலவர்களில் ஒருவர். நான்கு பாடல்கள் அவர் பாடியனவாகச் சங்கநூல்களில் காணப்படுகின்றன. அவை அகநானூறு 58, 298, 328, நற்றிணை 41 ஆகியவை.
தலைவன் தலைவியை அவள் வீட்டிலிருந்து வெளியிடத்துக்கு அழைத்துவந்து அவளைத் துய்க்கிறான். தலைவி மகிழ்கிறாள். பின் தலைவி தலைவனிடம் கூறுகிறாள். 

என் வளைக்கையால் உன்னை வளைத்துக்கொண்டேன். நீ என் மார்பகம் அமுங்கும்படி புல்லினாய். இனிமையாக உள்ளது. ஆனால் வீட்டுக்குப் போனபின் வாடைக் காற்று வீட்டு மரத்தை வளைத்துக் கொண்டு வீசும்போது எல்லாரும் புலித்தோல் படுக்கையில் உறங்கும்போது நான் உன்னை நினைக்கும்போது நான் நலிவதை எண்ணிப் பார்ப்பாயா?

இது பாடல் தரும் செய்தி.
கூதிர் காலத்தில் குறிஞ்சிநில மக்கள் வரிப்புலித் தோலில் உறங்குவர்.

யானை நடமாடும் நள்ளிரவில் நள்ளிரவில் தலைவன் வந்தான். தலைவியின் தாயும் தந்தையும் உறங்கவில்லை. தலைவிக்கு இது இனிமையானதுதான். என்றாலும் அவள் உயங்குகிறாள். இது பாடல் தரும் செய்தி.
'உயாவே உயங்கல்' என்பது தொல்காப்பியம். உயா = உயிர்ப்பு இல்லாமல் (பேச்சு மூச்சு காட்டாமல்) மனம் வருந்தல். உயங்கல் = உடல் படும் துன்பம். (தொல்காப்பியம் உரியியல் 71)
கடலில் ஞாயிறு தோன்றுவது போல வேங்கை மரம் பூத்துக் குலுங்கும்.

மூங்கிலைத் தின்ற பெண்யானை வாழைத் தோப்பில் தூங்கும்போது ஆண்யானை தடவிக்கொடுக்கும். அது போல நள்ளிரவில் வந்த தலைவன் தலைவியை அணைத்துக்கொண்டான். அவளை முயங்க முயங்க இன்பம் அள்ளுகிறது - என்கிறான் தலைவன். இது பாடல் தரும் செய்தி.
பாடலில் காணப்படும் பழந்தமிழ்ச் சொற்களில் சில.

இது பாலைத்திணைப் பாடல். தலைவன் பொருள் தேடச் செல்ல விழைகிறான். தலைவி ஒப்புதல் தர விரும்பவில்லை. தோழி உலகியலைக் கூறித் தலைவியை ஏற்றுக்கொள்ளுமாறு செய்கிறாள். 

தோழி! நீ நெய் ஊற்றிச் சமைப்பாய். அப்போது உன் நெற்றி வேர்க்கும். அந்த வேர்வையை நீ உன் நெய்க் கையால் துடைத்துக்கொள்வாய். நெய்யோடு கூடிய அந்த நெற்றி வியர்வை அவருக்கு மிக விருப்பம். பொருள் தேடச் சென்ற காட்டில் யானை கலக்கிய சேற்று நீரை உண்ணும் அவர் உன் நெற்றி வேர்வையைச் சுவைக்க வந்துவிடுவார். கவலை வேண்டாம் என்கிறாள் தோழி.


</doc>
<doc id="89806" url="https://ta.wikipedia.org/wiki?curid=89806" title="இந்தியாவின் மூன்று கட்ட அணுசக்தித் திட்டம்">
இந்தியாவின் மூன்று கட்ட அணுசக்தித் திட்டம்

தென் இந்தியாவின் கடற்கரை கனிம வளங்களுக்குப் பெயர் போனது. கேரளக் கடற்கரையில் உலகின் மிகப் பெரிய அளவிலான மானசைட்டு கனிமப் படிவங்கள் உள்ளன. இப்படிவங்களில் இருந்து தோரியம், யுரேனியம் ஆகிய அணு ஆற்றலுடன் கூடிய தனிமங்களைப் பிரித்தெடுக்கலாம். இந்தியாவின் மூன்று கட்ட அணுசக்தித் திட்டம் இக்கனிம வளங்களைப் பயன்படுத்திக் கொள்ளும் வண்ணம் அமைக்கப்பட்டுள்ளது

இந்தியா விடுதலை பெற்ற உடனேயே அணு சக்தியை ஆக்கபூர்வமான வழிகளில் பயன்படுத்துவதற்காக, 1948 ஆம் ஆண்டிலேயே நடுவண் அரசு அணு சக்தித்துறை அமைப்பதற்கான சட்டத்தை நிறைவேற்றியது. இந்திய அணுசக்திப் பேரவையும் அவ்வாண்டே அமைந்தது.. அணு சக்தித்துறையை அமைத்து அதற்கான நெறிமுறைகளையும் வகுத்தது. 

முதல் கட்டமாக இயற்கையாகக் கிடைக்கும் யுரேனியம் தனிமத்தை எரிபொருளாகப் பயன்படுத்தி மிகையான அழுத்தத்தில் செயல்படும் கனநீர் உலைகளை அமைத்து மின்சாரத்தைத் தயாரிக்க முடிவு செய்தது. இந்த செய்முறையின் பக்கவிளைவாக புளுத்தோனியம் 239 தனிமமும் கிடைக்கப்பெற்றது. இந்தியாவில் செயல்படும் அணு மின் நிலையங்கள் பெரும்பாலும் இம்முறையைப் பின்பற்றி மின்சாரத்தை உற்பத்தி செய்து வருகிறது. 

இரண்டாவது கட்டத்தில் யுரேனியத்தை எரிபொருளாகக் கொண்டு வேக ஈனுலையைப் (Fast Breeder Reactor) பயன்படுத்தி மின்சாரம் தயாரிக்கும் திட்டத்தை அணு சக்தித்துறை தீட்டியது. இந்த செய்முறை ஆய்வுகளில் தோரியம் 232 தனிமத்தில் இருந்து யுரேனியம் 233 பிரித்தெடுக்கப்பெற்றது.வேக ஈனுலை சார்ந்த ஆய்வுகள் சென்னையில் கல்பாக்கத்தில் இந்திரா காந்தி அணு ஆராய்ச்சி மையத்திலும், அணுமின் நிலையத்திலும் நடந்து வருகிறது.இவை நீர்ம உலோகம்
வகை வேக ஈனுலை சார்ந்தவையாகும், கல்பாக்கத்தில் சோடியம் நீர்மம் உலோகமாகவும், குளிரூட்டியாகவும் பயன்படுகிறது. சோடியம் அணு உலையின் வெப்பத்தைத் தாங்கிச்செல்வதுடன், அந்த வெப்பத்தை வெப்பப் பரிமாற்றி மூலமாக நீரை நீராவியாக மாற்றி மின்சாரம் தயாரிக்க உதவுகிறது. இவ்வகையில் அமைந்த வேக ஈனுலைகள் இங்கு 2012-13 ஆண்டுகளில் செயல்படலாம். 

மூன்றாம் கட்டம், இதை விட முன்னேறிய அதிக திறனுடைய அணுமின் நிலையங்களை, உருவாக்குவதாகும். இவற்றில் தோரியம் 232, யுரேனியம் 233 வகை தனிமங்களை எரிபொருளாகப் பயன்படும். 


</doc>
<doc id="89809" url="https://ta.wikipedia.org/wiki?curid=89809" title="பிளாசுமா ஆராய்ச்சி நிறுவனம்">
பிளாசுமா ஆராய்ச்சி நிறுவனம்

பிளாசுமா ஆராய்ச்சி நிறுவனம் (Institute for Plasma Research) இயற்பியலில் ஆராய்ச்சிகளை தனித்தியங்கி செயல்படுத்தும் ஒரு புகழ் பெற்ற இந்திய நிறுவனமாகும். இந்நிறுவனம் பிளாசுமா சார்ந்த அறிவியல் தொழில்நுட்பங்களை, அடிப்படை பிளாசுமா இயற்பியல் ஆய்வுகள், காந்தச் சிறைப் பிணைவு ஆய்வுகள், பிளாசுமா தொழில்நுட்பங்கள், ஆகிய பிரிவுகளில் தொழில் முறையில் மேம்படுத்த கவனம் செலுத்துகிறது. இது ஒரு பெரிய நிறுவனமாகவும், முன்னணி நிறுவனமாகவும் இருக்கிறது. அனைத்துலக அணுப்பிணைவு ஆற்றல் முனைப்பில் மிகவும் தீவிரமான ஈடுபாட்டுடன் செயல்படுகிறது.. இதற்கான பொருளாதார உதவி முக்கியமாக இந்திய அணுசக்தித் துறையால் வழங்கப்படுகிறது.

பிளாசுமா ஆராய்ச்சி நிறுவனம் குஜராத்தில், காந்திநகர் மாவட்டத்தில், சபர்மதி ஆற்றின் அருகிலுள்ள பட் எனும் கிராமத்தில் அமைந்துள்ளது. இது அகமதாபாத், காந்திநகர் ஆகிய இரு நகரங்களுக்கு மத்தியில் உள்ளது. அகமதாபாத் விமானநிலையத்திலிருந்து 5 கி.மீ. தூரத்திலும், அகமதாபாத் தொடர்வண்டி நிலையத்திலிருந்து 14 கி.மீ. தூரத்திலும் அமைந்துள்ளது.

வளர்ந்து வரும் பிளாசுமா ஆராய்ச்சியில் 1982 ஆம் ஆண்டில் இந்திய அரசு மிகவும் ஈடுபாடு கொண்டு அதில் பங்கேற்க நினைத்ததால், 1986 ஆம் ஆண்டில், இந்நிறுவனத்தை இந்திய அரசின் அறிவியல் மற்றும் தொழில்நுட்பத் துறை செயல்படுத்தியது.

1989 ஆம் ஆண்டில், 'ஆதித்யா' (ADITYA) திட்டத்தை செயல்படுத்தியதுடன், டோகாமாக் (tokamak) வகை ஆய்வுகளை முழு வீச்சுடன் இந்நிறுவனம் செயல்படுத்தத் துவங்கியது.1995 ஆம் ஆண்டில், இரண்டாவது தலைமுறையை சார்ந்த டோகாமாக் வகை இயந்திரங்களை நிறுவ முடிவெடுத்தார்கள். இது மீக்கடத்துத் தன்மையுடன் தளராநிலையில் நொடிக்கு ஆயிரம் செய்பணிகளை இயக்க வல்லதாகும். இந்த நிறுவனம் வெகு விரைவில் வளர்ந்தமையால், இந்திய அணு சக்தித் துறையின் கீழ் மாற்றியமைக்கப் பெற்றது. இதன் தொழிலகத்துடன் கூடிய செயல்பாடுகளை நிறைவேற்ற இதற்கான வசதிகளை எளிதாக்கும் பொருட்டு (FCIPT) காந்திநகரில் வேறோரிடத்திற்கு 1998 ஆம் ஆண்டில் மாற்றியமைத்தார்கள்.

இந்த எளிதாக்கு வசதியுடன் கூடிய அமைப்பு 1997 ஆம் ஆண்டு முதல் செயல்படத் துவங்கியது. வணிக ரீதியில் தொழில்மயமாக்கக் கூடிய பிளாசுமா சார்ந்த தொழில் நுட்பங்களை இங்கு பல முன்னணி நிறுவனங்களுக்கு அவர்கள் தேவைக்கிணங்க வழங்கியுள்ளனர். இந்த சேவைகளை வழங்குவதில் ஒரு தன்னிகரற்ற நிலையை அடைந்துள்ளது. அதற்காகவே இதன் உட்கட்டமைப்பும் நவீன வசதிகளுடனும் கருவிகளுடனும் அமைந்துள்ளது. இங்கே செயல்படும் ஆராய்ச்சி மையங்களில் சில: உலோகவமைப்பியல் ஆய்வுக்கூடம், மின்னணுவியல் அளவுக்கருவிமயமாக்கல், செயல்முறைக் காட்சி போன்றவை.

இந்த அமைப்பு கழிவுப்பொருட்களை மீட்பது, கழிவுப்பொருட்களில் இருந்து மின்சாரம் தயாரிப்பது, மேற்பரப்பை கடினமாக மாற்றுவது, வெப்பப் பதனிடல் ஆகிய தொழில்நுட்பங்களை மேம்படுத்தியுள்ளது. தேவைப்படும் நிறுவனங்கள் நேரடியாக இங்கு தொடர்பு கொள்ளலாம்.



</doc>
<doc id="89824" url="https://ta.wikipedia.org/wiki?curid=89824" title="நெருப்புக் கோவில்">
நெருப்புக் கோவில்

நெருப்புக் கோவில் என்பது, சரத்துஸ்திர சமயத்தைப் பின்பற்றும் பார்சி மக்களின் வணக்கத் தலமாகும். 2010 ஆம் ஆண்டின் கணக்கின்பட்இ மும்பையில் 50 கோயில்களும், இந்தியாவின் பிற இடங்களில் நூறு கோயில்களும் மற்றும் உலகின் பிற பகுதிகளில் 27 கோயில்களும் உள்ளன. 


</doc>
<doc id="89827" url="https://ta.wikipedia.org/wiki?curid=89827" title="உயிரியாற் சிதைத்தல்">
உயிரியாற் சிதைத்தல்

நுண்ணுயிரிகளைக் கொண்டு கரிமச் சேர்மங்களை சிதைக்கும் முறை உயிரியாற் சிதைத்தல் என்று அழைக்கப்படுகிறது. சூழலியல் உயிரியலில் இம்முறை மிகவும் இன்றியமையாத முறையாகும். பல்வேறு நுண்ணிகள் இம்முறை மூலம் தங்களுக்குத் தேவையான உணவை தங்கள் சூழ்நிலையில் இருக்கும் பொருட்களிலிருந்து பெறுவது நிறுவப்பட்டுள்ளது.

இம்முறையானது நுண்ணிகளின் சிறப்பான நொதிகளின் மூலம் நிகழ்த்தப்படுகிறது. பல்வேறுபட்ட உயிர்வேதி வினைகள் மூலம் கடினமான கரிமச் சேர்மங்கள், மிக எளிய சேர்மங்களாகப் சிதைக்கப்படுகிறது. பின்னர் இவ்வெளிய சேர்மங்கள் நுண்ணிகளால் நேரடியாக உட்கொள்ளப்படுகிறது. நுண்ணிகள் பெரும்பாலும் கரிமச் சேர்மங்களை நேரடியாக உண்ணக்கூடியவையாக இருப்பினும், சில நேரங்களில் தங்களுக்குத் தேவையான குறிப்பிடத் தகுந்த சேர்மங்கள் நேரடியாக கிடைக்கப்பெறாமல் போகும் போது, அச் சூழலில் இருக்கப்பெற்ற வேறு கடினமான சேர்மங்களை உட்கொள்ள வேண்டிய கட்டாயம் ஏற்படுகிறது. இத்தகைய நிலையில் அவை அந்தச் சேர்மங்களை இனங்கண்டு அவற்றை சிதைப்பதற்கு ஏற்ற நொதிகளை உற்பத்தி செய்து அச்சேர்மங்களை எளிய கரிம மூலக்கூறுகளாக மாற்றுகின்றன. பின்னர் அவை உட்கொள்ளப்படுகின்றன.





</doc>
<doc id="89828" url="https://ta.wikipedia.org/wiki?curid=89828" title="சின்ன நீர்க்காகம்">
சின்ன நீர்க்காகம்

சிறிய நீர்க்காகம் ("Microcarbo niger", little cormorant), கரண்டம், அர்க்கம் என்றழைக்கப்படும் பறவை தெற்காசியாவில் இனப்பெருக்கம் செய்கின்றது; தெற்கு பாகிஸ்தானில் தொடங்கி இந்தியா, இலங்கை வழியே கிழக்கு இந்தோனேசியா வரை இதன் இனப்பெருக்க வாழ்விடங்கள் அமைந்துள்ளன. நன்னீர் ஈரநிலங்கள், கடற்கரையோரங்களில் இனப்பெருக்கம் செய்கின்றன. மூன்றிலிருந்து ஐந்து முட்டைகள் வரை இடப்படும். 55 செ.மீ வரை வளரும் இவை நீர்க்காக வகைகளில் மிகச்சிறியவை. செவ்வக வடிவத்தலை, சிறிய அலகு ஆகிய குணநலன்கள் இப்பறவையை கொண்டை நீர்க்காகத்திலிருந்து (Indian Cormorant or Shag) வேறுபடுத்திக் காட்டுகின்றன.




அதிக எண்ணிக்கையில் காணப்படும் சிறிய நீர்க்காகங்கள் சிவப்புப் பட்டியலில் "அக்கறை வேண்டாதவை" பிரிவில் வைக்கப்பட்டுள்ளன. 



வங்கதேசத்தில் மேற்கொள்ளப்பட்ட ஆய்வின் முடிவுகள்:

அலகின் இருபுறமும் குஞ்சம் வைத்தாற்போல் கரும் முள்மயிர்களும் வெண்ணிற கண்ணிமை முடியும் காணப்பட்டன; கன்றிப்போன கண்ணிமைகளும் பதிவு செய்யப்பட்டன.

நீர்க்காகங்கள் தம் கூடுகளை குருட்டுக் கொக்குகள், சிறுவெண் கொக்குகளுடன் கட்டுகின்றன (அதாவது, அதே மரங்களில்); பிற பறவை ஆய்வாளர்களின் முடிவுகளில் கொக்குகள், பாம்புத்தாராக்கள், நாரைகள், வெளவால்கள் ஆகியவற்றுடன் கூடுகளைக் கட்டுவதாகத் தெரிகின்றது.

கொண்டைவாகை ("Albizia procera"), மா ("Mangifera indica"), அரச மரம் ("Ficus spp."), குட்டிப்பலா (அ) பிராய் ("Strebulus asper"), தென்னை ("Cocos nucifera") 

மிளகாய் ("Capsicum frutescens"), "Eucalyptus citriodora", கொத்தமல்லி ("Coriandrum sativum"), அருகம்புல் ("Cynodon dactylon"), "Enhydra fluctuans", காட்டுத்துத்தி ("Corchorus olitorius"), இலந்தை ("Zizyphus jujuba"), மா ("Mangifera indica"), "Polygonum spp." ஆகிய மரங்கள், செடிகளின் இலைகள், குச்சிகள் கூடு கட்டப் பயன்படுத்தப் பட்டன. 

ஆண், பெண் இரண்டுமே கூடு கட்ட உழைக்கின்றன. கூடு கட்டும் பொருள்களை மார்பாலும் கால்கள்/அலகாலும் முட்டுக் கொடுத்து கூடு கட்டுகின்றன. ஏறக்குறைய 8 முதல் 15 நாட்கள் எடுத்துக் கொள்கின்றன.

சராசரியாக நாள் ஒன்றிற்கு ஒரு முட்டை வீதம் இடப்படுகின்றது; இவ்வாய்வில் ஒரே நாளில் இரு முட்டைகள் இடப்பட்டது குறிப்பிடத்தக்கது. சராசரியாக ஒரு கூட்டில் 2 - 6 முட்டைகள் இருந்தன. முட்டைகள் நீள்வட்ட வடிவம் கொண்டிருந்தன; ஒரு முனை கூராகவும் மறுமுனை மழுங்கியும் காணப்பட்டன. 

சீனா, ஜப்பான் ஆகிய நாடுகளில் பாரம்பரியமாக மீன்பிடி தொழிலில் நீர்க்காகங்கள் பயன்படுத்தப்பட்டு வருகின்றன. நீர்க்காகத்தின் கழுத்தில் சுருக்குக் கயிற்றைக் கட்டி விடுவர்; இதனால் பிடிக்கும் மீன்களை காகங்களால் விழுங்க இயலாது. பிறகு, அள்ளிய மீன்களுடன் படகிற்கு இழுக்கப்படும் நீர்க்காகங்களின் தொண்டையிலிருந்து மீன்களைக் கக்க வைத்து விடுவர். கூலியாக சில மீன்கள் அளிக்கப்படும். ஆனால் தற்போது முதன்மையாக மீன்பிடி தொழிலிற்கு இவ்வழக்கம் பயன்படுத்தப் படுவதில்லை; மாறாக, சுற்றுலா வரும் பயணிகளுக்கு களிப்பூட்டும் செயல்பாடாக இவ்வழக்கம் மாறி விட்டது. 

பசிபிக் பெருங்கடலில் அமைந்துள்ள தீவுக்குழுமமான கலபகோசு தீவுகளில் காணப்படும் பெரிய நீர்க்காகங்கள் ("Phalacrocorax harrisi") பரிணாம வளர்ச்சியில் பறக்குந்தன்மையை இழந்து விட்டன. இவற்றின் இறக்கைகள் குட்டையானவை. மற்றபடி, இவை நீரில் மூழ்கும், நீந்தும் திறமையை இழக்கவில்லை.

 


</doc>
<doc id="89833" url="https://ta.wikipedia.org/wiki?curid=89833" title="கிளார்க் கேபிள்">
கிளார்க் கேபிள்

வில்லியம் கிளார்க் கேபிள் (பெப்ரவரி 1, 1901-நவம்பர் 16, 1960) ஓர் அமெரிக்க நடிகர் ஆவார். இவருக்கு "ஹாலிவுட்டின் அரசன்" என்று பட்டம் கொடுக்கப்பட்டுள்ளது. அமெரிக்க பிலிம் இன்ஸ்டிடியூட்டின் சிறந்த ஆண் நடிகர் பட்டியலில் இவர் ஏழாவது இடத்தில் உள்ளார்.

கிளார்க் கேபிள் கடிட்ஜ், ஓஹியோவில் வில்லியம் ஹென்றி "வில்" கேபிள்(1870-1948) மற்றும் அவரது மனைவி அடிலினுக்கு(1869–1901) மகனாக பிறந்தார்.அவருக்கு பத்து மாத வயதாகும் போது த்னது தாயை இழந்துவிட்டார்.
இப்படத்தில் முதலில் அவர் நடிக்க தயக்கம் காட்டிய போதிலும்,இப்படம் அவரது சிறந்த நடிப்பிற்காக அறியப்படுகிறது.
பட்லரின் கடைசி வரியான "ஃப்ராங்லி, மை டியர், ஐ டோன்ட் கிவ் எ டாம்ன்," திரைப்பட வரலாற்றில் மிகவும் பிரபலமான வசனங்களில் ஒன்றாகும்.அமெரிக்க பிலிம் இன்ஸ்டிடியூட்டின் சிறந்த வசனங்களின் பட்டியலில் இது முதலாவது இடத்தில் உள்ளது.

கரோல் லம்பார்ட் இந்த புத்தகத்தை அவருக்கு பரிசளித்தபோது ரெட் பட்லெர் கதாபாத்திரத்தில் அவரை நடிக்கச் சொன்ன முதல் நபராக இருக்கலாம்,ஆனால் அவர் அதை படிக்க மறுத்துவிட்டார்.பொதுமக்களும், தயாரிப்பாளர் டேவிட் ஓ செல்ஸ்னிக்கும் கேபிள் இந்த கதாபத்திரத்தில் நடிக்க வேண்டுமென்று விரும்பினர்.ஆனால் செல்ஸ்னிக்கின் கீழ் நீண்ட கால ஒப்பந்தத்தில் எந்த ஆண் நட்சத்திரமும் இல்லாததால், அவர் மற்றொரு ஸ்டூடியோவின் நடிகரை கடன் வாங்க தேவை ஏற்பட்டது.கேரி கூப்பர் செல்ஸ்னிக்கின் முதல் விருப்பமாக இருந்தார்.கூப்பர் பட்லர் கதாபாத்திரத்தில் நடிக்க மறுத்துவிட்டபோது, அவர் "ஹாலிவுட் வரலாற்றில் மிகப் பெரிய தோல்வியாக கான் வித் த விண்ட்இருக்க போகிறது",என்று கூறியதாக செய்திகள் வெளியாயின.பின்னர், செல்ஸ்னிக் கேபிள் நடிக்க வேண்டும் என்பதில் உறுதியாக இருந்து மெட்ரோ கோல்ட்வின் மேயரிடமிருந்து அவரை கடன்பெறத் தீர்மானித்தார்.
ஆப்பிரிக்க-அமெரிக்க நடிகை மெக்டேனியல் இப்படத்தின் அட்லாண்டா, ஜியார்ஜியா திரையீட்டில் கலந்து கொள்ள அனுமதிக்கபடவில்லை என்று தெரிந்தவுடன்,கேபிள் திரையீட்டை புறக்கணிக்க முயற்சித்தார்.மெக்டேனியல் அவரை போகுமாறு கெஞ்சிய பின்னரே அவர் சென்றார் என கூறப்படுகிறது. 

கேபிள் ஒரு முறை அவரது திரைவாழ்க்கை மங்கத் தொடங்கும் போதெல்லாம், கான் வித் த விண்டை மறு வெளியீடு செய்வதன் மூலம் அவரது புகழை புதுப்பிக்கலாம் என்றார் இருந்தபோதும் அவர் தனது வாழ்நாள் முழுவதும் ஒரு சிறந்த முன்னணி நடிகராக தொடர்ந்தார்.

1942 இல்,அவரது மனைவி லம்பார்ட்டின் மரணத்திற்கு பின்னர்,கேபிள் அமெரிக்க விமான படையில் சேர்ந்தார்.
கேபிள் B-17 விமானத்தில் மே 4, முதல் செப்டம்பர் 23, 1943 வரை ஜெர்மனி உட்பட ஐந்து போர் பயணங்களை மேற்கொண்டார்.ஜெர்மனி மீதான தாக்குதலில், அவர் குழுவில் ஒருவர் கொல்லப்பட்டார் மற்றும் இரண்டு பேர் காயமுற்றனர், அவர் மயிரிழையில் உயிர் தப்பினார்.இந்த செய்தி MGMஐ அடைந்த போது, ஸ்டூடியோ நிர்வாகிகள் அதன் மிகவும் மதிப்புமிக்க திரைப்பட நடிகரை போர் பயணம் அல்லாத ராணுவ பணியில் ஈடுபடுத்துமாறு ராணுவத்திடம் கோரிக்கை வைத்தனர்.மே 1944 ல், கேபிள் ராணுவ மேஜராக பதவி உயர்த்தப்பட்டார்.அவர் மற்றொரு போர் பயணத்தை எதிர்பார்த்திருக்கையில்,நார்மாண்டி படையிறக்கம் நடைபெற்றது மற்றும் எந்த பணி உத்தரவும் இல்லாமல் ஜூன் மாதம் சென்ற போது, கேபிளின் கோரிக்கையை ஏற்று ஜூன் 12, 1944 இல் பணியிலிருந்து விடுவிக்கப்பட்டார்.அவரது பணிவிடுப்பு பத்திரங்கள், பின்னாட்களில் அமெரிக்க ஜனாதிபதியான கேப்டன் ரானல்ட் ரேகன் ஆல் கையெழுதிடப்பட்டன.
அடால்ஃப் ஹிட்லர் மற்ற நடிகர்களை விட கேபிள் மேல் மிகுந்த மதிப்பு வைத்திருந்தார். இரண்டாம் உலக போரின் போது ஹிட்லர் கேபிளை சிறிதும் காயம் அடையாத வகையில் பிடித்து கொடுப்பவர்களுக்கு தகுந்த சன்மானம் வழங்கப்படும் என்று அறிவித்திருந்தார்.

இரண்டாம் உலக போருக்கு பின்னர் கேபிளின் முதல் திரைப்படம் அட்வென்ச்சர்(1945), இப்படம் விமர்சன மற்றும் வணிகரீதியான தோல்வியைத் தழுவியது.கேபிளின் ஹக்ஸ்டர்ஸ்(1947) படம், போருக்கு பிந்தைய மாடிசன் அவென்யூ ஊழல் மற்றும் ஒழுக்க கேடு பற்றி நையாண்டி செய்யும் படம், இது அவரது நடிப்பிற்காக பாராட்டப்பட்டது.கேபிளின் கடைசி படம் மிஸ்ஃபிட்ஸ்(1961), மர்லின் மன்றோவுடன் இதில் நடித்திருந்தார்.இது இருவருக்கும் கடைசி படமாக அமைந்தது. 
பிப்ரவரி 1952 ல், அவர் நியூயார்க்கில் ந்டைபெற்ற ஒரு பேரணியில் கலந்துகொண்டபோது டுவைட் டி. ஐசனாவரை ஜனாதிபதி தேர்தலில் போட்டியிடுமாறு வலியுறுத்தினார்.இச்சமயத்தில் தான் ஐசனோவரை தங்களது வேட்பாளராக்க அமெரிக்காவின் இரு கட்சிகளும் முயன்று வந்தன.கடுமையான இதய இரத்த உறைவால் பாதிக்கப்பட்ட நிலையிலும், கேபிள் 1960ம் ஆண்டு ஜனாதிபதி தேர்தலில் அஞ்சல் மூலம் வாக்களித்தார்.
கேபிள் நவம்பர் 16, 1960 இல் ஹாலிவுட்டின் பிரிஸ்பைடீரியன் மருத்துவமனையில் இதய இரத்த உறைவால் இறந்தார்,பத்து நாட்களுக்கு முன் 59 ஆம் வயதில் கடுமையான மாரடைப்பால் பாதிக்கப்பட்ட பின்னர்.உடலளவில் மிகுந்த சிரமத்துடன் த மிஸ்ஃபிட்ஸ் படத்தில் அவர் நடித்ததன் காரணமாக அவர் திடீர் மரணமடைந்ததாக ஊகங்கள் உள்ளன.கேபிள் அவரது மூன்றாவது மனைவி, கரோல் லம்பார்ட் அருகில் க்ளொன்டேல், கலிபோர்னியாவில் புதைக்கப்பட்டார்.

ஒருமுறை ஆர்தர் மில்லர், த மிஸ்ஃபிட்ஸ் ஆசிரியர், கேபிளை பற்றி கூறும்போது "எப்படி வெறுப்பது என்று தெரியாத மனிதன்" என்று கூறினார்.

நடிகை ஜோன் க்ராஃபோர்ட் கேபிளை பற்றி கூறும்போது "அவர் எங்கு சென்றாலும் ஒரு அரசனைப் போல இருந்தார்" என்றார்.

ராபர்ட் டெய்லர் கேபிள் "ஒரு உயர்ந்த மனிதர்,இனி மற்றொரு கிளார்க் கேபிள் உருவாவது சந்தேகமே அவர் ஒரு தனித்துவமானவர்" என்று கூறினார்.

அவர் தனது ஒப்புமைக்கு பொருத்தமில்லை என்று உணர்ந்த ஸ்கிரிப்ட் அம்சங்களை மாற்றுவதன் காரணமாக விமர்சிக்கப்பட்டார்.ஒருமுறை ஜேம்ஸ் கார்னர் கதாசிரியர் லார்ரி கெல்பர்ட் கூறியதாக சொன்னது "கேபிளை உடையும் நீர்மூழ்கி கப்பல் கீழே கொண்டு போக முடியாது (Run Silent, Run Deep படத்தின் கடைசிப்பகுதி அதன் அடிப்படையான புத்தகத்தில் இருந்து வேறுபட்டு முடிவடைந்ததை சுட்டிக்காட்டி),ஏனெனில் கேபிள் மூழ்குவதில்லை" என்றார்.

கேபிள் 1924 மற்றும் 1930 இடையே 13 படங்களில் ஒரு துணை நடிகராக தோன்றினார். பின்னர் அவர் 17 "குறும்படம்" படங்களில் அவராகவும், 67 திரையரங்குகளில் வெளியான படங்களிலும் தோன்றினார்.காம்பாக்ட் அமெரிக்கா என்னும் ஒரு இரண்டாம் உலகப் போர் பிரச்சார படத்திலும் பணியாற்றினார்.



</doc>
<doc id="89834" url="https://ta.wikipedia.org/wiki?curid=89834" title="உயிர்வேதிப் பொறியியல்">
உயிர்வேதிப் பொறியியல்

உயிர்வேதிப் பொறியியல் என்பது வேதிப் பொறியியல் மற்றும் உயிரிப் பொறியியல் ஆகியன இணைந்த ஒரு அறிவியற் பிரிவாகும். உயிரினங்களால் நிகழ்த்தப்படும் வினைகளுக்கான வினைகலன்களை வடிவமைத்தல் மற்றும் கட்டுமானத்தில் தொடர்புடைய பல்வேறு செயல்முறைகளைப் பற்றி விரிவாக இது விளக்குகிறது. பெரும்பாலும், உயிர்வேதிப் பொறியியல் வேதிப்பொறியியலின் துணைப்பாடமாகக் கற்பிக்கப்படுகிறது. 

உயிர்வேதிப் பொறியியல் முறைகள் கீழ்கண்ட தொழிலகங்களில் பெரும்பாலும் பயன்படுத்தப்படுகின்றன.


</doc>
<doc id="89839" url="https://ta.wikipedia.org/wiki?curid=89839" title="உயிர்மருத்துவப் பொறியியல்">
உயிர்மருத்துவப் பொறியியல்

உயிர்மருத்துவப் பொறியியல் ("Biomedical engineering") என்பது பொறியியற் கொள்கைகளையும், மருத்துவக் கொள்கைகளையும் ஒருங்கிணைந்த ஒரு பாடப்பிரிவாகும். பொறியியலின் சிறந்த வடிவமைப்பு மற்றும் தீர்வு தொடர்பான அறிவை மருத்துவத் துறையில் வெற்றிகரமாக செயல்படுத்துவதில் இப்பிரிவு மிக சிறப்பான பங்கு வகிக்கிறது. மேலும் இப்பிரிவின் மூலம் நோய் சிகிச்சை, கண்டறிதல் மற்றும் ஆராய்தல் ஆகியன தொடர்பான மருத்துவம் நன்கு வளர்ந்துள்ளது.

உயிர்மருத்துவப் பொறியியல் அண்மைக் காலத்தில் வளர்ச்சியடைந்த பொறியியல் துறையாகும். புலக்கலப்பு சிறப்புத் துறைகள் ஏற்கனவே நன்கு நிறுவப்பட்டுள்ள நிலையில், இது போன்ற வேறுபட்ட புலங்கள் கலந்து ஏற்படுத்தப்படும் புதிய புலங்கள் வளர்ச்சியின் அடையாளங்கள் ஆகும். ஆராய்ச்சி மற்றும் மேம்பாட்டுத் துறையில் உயிர்மருத்துவப் பொறியியல் தொடர்பான துணைப்பிரிவுகள் நன்கு வளர்ச்சி பெற்றுள்ளன. மருத்துவக் கருவிகள் செய்தல், மருத்துவ சிகிச்சை மற்றும் நோய் கண்டறிதல் தொடர்பான முறைகள் மற்றும் கருவிகள், கதிர்வருடிகள், படக்கருவிகள் மற்றும் உணர்விகள் ஆகியன இத்துறையால் கிடைத்த சிறப்பான பயன்பாடுகள் ஆகும்.

உயிர்மருத்துவப் பொறியியல் துணைப்பாடப்பிரிவுகள் நிறைந்த துறையாகும். அவற்றுள் கீழ்காண்பவை சிறப்பு வகைகளாக அமைந்துள்ள பாடப்பிரிவுகள் ஆகும்.


</doc>
<doc id="89846" url="https://ta.wikipedia.org/wiki?curid=89846" title="ஈழத்துப் பூதன்தேவனார்">
ஈழத்துப் பூதன்தேவனார்

பூதந்தேவனார் அல்லது ஈழத்துப் பூதன்தேவனார் சங்க காலத்தில் வாழ்ந்த புலவர் ஆவர். ஏழு பாடல்கள் இவர் பாடியனவாகச் சங்கநூல்களில் இடம்பெற்றுள்ளன. இவர் அக்காலத்தில் தமிழர் வாழ்ந்துவந்த பகுதியாக விளங்கிய ஈழநாட்டில் வாழ்ந்து வந்தவர்.

இவரது பாடல்கள் அகநானூறு 88, 231, 307, குறுந்தொகை 189, 343, 360, நற்றிணை 366 ஆகியனவாகும்.

இவர் மதுரைக் கடைச் சங்கப் புலவர்களுள் ஒருவர். ஈழத்து பூதந்தேவனார் எனவும் சொல்லப்படுவர். ஈழநாட்டிலிருந்து பாண்டியநாடு போய் மதுரைச் சங்கத்தில் புலவராய் நிலவினார். இவர் தனது தந்தையாகிய ஈழத்துப் பூதனோடு மதுரை வந்து கற்று புலவரானார் என்றும் கூறுவார். ஈழத்து பூதந்தேவனார் என்னும் பெயர் நற்றிணையிலுங் குறுந்தொகையிலும் செய்யுள் முகப்பில் வரையப்பட்டுள்ளது. 

இவர் பாலையுங் குறிஞ்சியும் பாடியுள்ளார். இவருடைய பாடல்கள் நற்றிணையிலொன்றும் குறுந்தொகையில் மூன்றும் அகநானூறு என்னும் நெடுந்தொகையில் மூன்றுமாக ஏழு பாடல்கள் உள்ளன. நற்றிணையில் வாடை விசுங் குளிர்காலத்தில் தலைவியைப் பிரிபவர் மடைமையரென்று பாடுவர். அப்பாடலை இங்கே தருதும்:- 
திணை:- பாலை 
துறை:- இஃது உலகியல் கூறப் பொருள் வயிற் பிரிய வலித்த நெஞ்சிற்குத் தலைமகன் கூறியது.

இன்னும் குறுந்தொகையில் உள்ள மூன்று செய்யுட்களும் சிறந்த பொருளமைவுடையன ஆகும். அவற்றுள் இரண்டைக் காட்டுதும்:-

திணை:- பாலை 
துறை:- இஃது தோழி கிழத்தியை உடன்போக்கு நயம்பக் கூறியது.

திணை:- குறிஞ்சி 
துறை:- இஃது தலைமகன் சிறைப்புறத்தானாக வெறியஞ்சிய தோழிக்குச் சொல்லுவாளாய்ச் சொல்லியது.

நெடுந்தொகையான அகநானூற்றில் இவரால் பாடப்பட்ட மூன்றுள் ஒன்று காட்டுதும்:-
திணை:- குறிஞ்சி துறை:- இரவுக்குறி வந்த தலைமகன் சிறைப்புறத்தானாகத் தோழி சொல்லியது.

இது குறிஞ்சித்திணைப் பாடல்.

காட்டு விலங்குகள் திரியும் வழியில் தலைவன் வந்திருக்கிறான். காவல் காக்கும் கானவன் கண்ணில் படாமல் வந்திருக்கிறான். இப்படி அரும்பாடு பட்டு வந்திருக்கிறான். நீ அவனிடம் செல் என்று தலைவியிடம் தோழி சொல்லும் பாடல் இது.
தினையை மேயச் செல்லும் புருவைப் பன்றி காட்டுப் பல்லியின் ஒலியைக் கேட்டுக்கொண்டே செல்லுமாம்.
புலியைக் கொன்ற யானை தன் கடாம் என்னும் மதம் ஒழுகக் குரல் கொடுத்ததாம். அந்தக் குரல் ஒலியை யாழின் இசை என்று எண்ணி மலைப்பாறை வெடிப்புகளில் இருக்கும் அசுணம் என்னும் விலங்கு கேட்டு இன்புற்றதாம்.

உளியம் என்பது கரடி. இது புற்றைக் கிண்டிக் கறையானை உண்ணும்.

காட்டுப் பன்றியைப் புருவைப் பன்றி என்றனர். மலைநிலத்தில் விளைந்திருக்கும் தினையைப் புலுவைப் பன்றி மேய வரும். குறிஞ்சிநிலக் கானவன் பரண்மீது ஏறி இருந்துகொண்டு தன் கையிலிருக்கும் சீப்பத்தத்தைச் சுற்றி அதனை ஓட்டுவான்.

இது பாலைத்திணைப் பாடல்.

கானவர் விளைச்சலை அழிக்க வரும் விலங்குகளை ஓட்ட எய்த கணை பட்டு மாய்ந்தவர்களுக்கு நினைவுச் சின்னமாகக் கற்களை அடுக்கிப் பதுக்கைகள் அமைப்பர். இப்படிப்பட்ட கள்ளிக் காட்டில் பொருள் தேடச் செல்லும்போது அவருக்கு உன் உச்சிக்கொண்டை நினைவு வரும். விரைவில் திரும்பிவிடுவார். அஞ்ச வேண்டாம் என்று தோழி தலைவன் பிரிவுக்கு ஒப்புதல் தரும்படி வேண்டும் பாடல் இது. 
'செறுவோர் செம்மல் வாட்டவும், சேர்ந்தோர்க்கு உறுமிடத்து உவக்கும் உதவி ஆண்மையும், இல் இருந்து அமைவோர்க்கு இல் என்று எண்ணி, நல் இசை வலித்த நாணுடை மனத்தர்' பொருள் தேடச் செல்வர் என்று பொருள் தேடும் நோக்கத்தை இப்புலவர் தெளிவுபடுத்துகிறார்.

பகைவரின் கொட்டத்தை அடக்கவும், உறவினரின் துன்பத்தைப் போக்கவும் பொருள் உதவும். 
உறவினரின் துன்பம் போக்குவதே ஆண்மை.

பசும்பூட் பாண்டியன் சங்ககால மன்னனர்களில் ஒருவன். இவனது கூடல் நகரம் போலத் தலைவி 'முச்சி' என்னும் உச்சிக்கொண்டை போட்டிருந்தாளாம்.

இது பாலைத்திணைப் பாடல்.

மழையில் நனையும் பூன் போல இவளைக் கண்ணீர் வடிக்க விட்டுவிட்டுப் பிரியலாமா என்று தோழி தலைவனுக்கு எடுத்துரைக்கும் பாடல் இது. 

வேங்கைப் புலியை வென்ற யானை வழியில் செல்வோரையும் தாக்கும் வழியில் செல்லவேண்டுமா? 

எண்கு என்னும் கரடி கரையான் புற்றைக் கிண்டும் வழியில் செல்ல வேண்டுமா?

பொதியில் என்றும் மன்றக் கோயிலில் 'கடவுள் போகிய கருந்தாள் கந்தத்து' ஓரமாகப் போய்த்தான் ஆகவேண்டுமா?

போனால் பிரிந்த புறாவுக்காக் குரல் கொடுக்கும் புறாவின் ஒலியை எண்ணிப் பார்ப்பீர்களா?
கறையான் புற்றைக் கிண்டி எண்கு உண்ணும்.

நாளை பொருள் தேடிவரச் செல்ல உள்ளேன். எனவே இன்றே என்னவளிடம் சென்று அவளைத் தழுவி வந்துவிடுகிறேன். என்று தலைவன் தன் பாங்கனிடம் கூறுகிறான். (பாங்கன் = பக்கத்தில் இருக்கும் உடன் தோழன். பாங்கு = பக்கம்)
எரிமீனைப் புலவர் இவ்வாறு கூறுகிறார். 

செவ்வாய்க் கோளுக்கும் வியாழக் கோளுக்கும் இடையில் மிதக்கும் விண்கற்கள் சில வேளைகளில் சுழல் விசையில் திசை மாறிப் பூமியின் ஈர்ப்பாற்றலுக்குள் நுழைந்துவிடும். அப்போது பூமியின் காற்றுவிசை உரசும்போது எரியும். இதனை எரிமீன் என்கிறோம்.

இது பாலைத்திணைப் பாடல்.

'தலைவனுட்ன் செல்க' என்று தோழி தலைவிக்குச் சொல்லும் பாடல் இது. உடன்போக்குக்கு ஆசை காட்டும் பாடல் இது. 

ஆண்யானை பாய்ந்தது என்று ஆண்புலி அயர்ந்து கிடக்கும். வெண்ணிறக் கிளைகளை உடைய வேங்கை மரம் பூத்து உதிர்ந்த பூக்கள் போல ஆண்புலி அயர்ந்து கிடக்கும். (அவர் ஆண்யானை போன்றவர் - இது உவமையால் பெறப்படும் இறைச்சிப் பொருள்) எனவே அஞ்சாது செல்க என்கிறாள் தோழி.

இது குறிஞ்சித்திணைப் பாடல். தலைவி தோழியிடம் சொல்கிறாள். தலைவனை எண்ணித் நான் ஏங்குவதை வெறி என வேலன் சொல்லக் கேட்டு அன்னை வெறியாட்டி என்னைத் துன்புறுத்துவாள். அதனாலென்ன? கொடிச்சியர் கையில் குளிரை எடுத்துக்கொண்டு கிளி ஓட்டச் செல்வர். நாமும் செல்லலாம்.(அவர் வருவார்)
தினைக்கதிர் யானையின் துதிக்கை போல வளைந்திருக்கும்.

இது பாலைத்திணைப் பாடல். பொருள் தேடுவது உலகியல். உலகியல் வழக்கப்படி பொருள் தேடச் செல்லும் தலைவன் தன் நெஞ்சோடு பேசிக்கொள்கிறான்.

அவள் தன் மணிநிற ஐம்பால் கூந்தலை அவிழ்த்து மாசு போகக் கழுவி உலர விட்டு முல்லைப் பூவை வண்டு மொய்க்கச் சூடிக்கொண்டிருப்பாள். நானோ வடபுலத்தில் வாடைக் காற்று வீசும்போதும் பொருள் தேடிக்கொண்டிருப்பேன். அவள் கூந்தல் மெத்தை அங்கு ஏது? (அங்குக் குருவியும் கரும்புப் பூ மெத்தையைத் தானே முயன்று தேடிக்கொள்கிறது)
கரும்புப் பூவைக் கொய்து சென்று தன் கூட்டில் மெத்தையாக வைத்துக்கொள்ளும்.



</doc>
<doc id="89851" url="https://ta.wikipedia.org/wiki?curid=89851" title="விட்டலர்">
விட்டலர்

விட்டலர், விதோபர், அல்லது பாண்டுரங்கன், இந்து சமயத்தினரின் வைணவ சமயக் கடவுளான கிருஷ்ணர் ஆவார். மஹராஷ்டிர மாநிலத்தின் சோலாப்பூர் மாவட்டத்தில், பந்தர்ப்பூர் எனும் பண்டரிபுரம் என்ற நகரத்தில் புகழ்பெற்ற விட்டலர் - ருக்மணி கோயில் அமைந்துள்ளது. இவரை வழிபடுபவர்கள் பெரும்பாலானோர் மகாராட்டிரம், கர்நாடகம், கோவா, தமிழ்நாடு மற்றும் ஆந்திரப் பிரதேசத்தை சேந்தவர்கள் ஆவார்.

பாவ்சார் சத்திரியர்


</doc>
<doc id="89853" url="https://ta.wikipedia.org/wiki?curid=89853" title="கிரீன்சுடோன் எண்ணிம நூலக மென்பொருள்">
கிரீன்சுடோன் எண்ணிம நூலக மென்பொருள்

கிறீன்ஸ்ரோன் (Greenstone) எண்ணிம நூலக மென்பொருள் எண்ணிம நூலகங்களை இலகுவாக உருவாக்க சிறப்பாகத் துணைபுரிகிறது. புதிய நூல்களை இணைத்து சேகரங்களை (collection) மிகக்குறுகிய நேரத்துள் உருவாக்குதல்; இணையத்திலிருந்து சுயமாகவே விடயங்களை உள்ளீர்த்தல்; புத்தகங்கள் மட்டுமல்லாது, காணொளிகள், பாடல்கள் என்பவற்றையும் எண்ணிம வடிவில் உள்ளடக்கல்; நூலசிரியரின் பெயர், வெளியிடப்பட்ட ஆண்டு என்பவற்றை சுயமாகவே தொகுத்து இலகுவாக நூல்களைத் தேடிப்பெற உதவுதல்; தமிழ் மொழி மட்டுமன்றி பல்வேறு உலக மொழிகளில் பயன்படுத்த முடிதல் என பல்வெறு கோணங்களில் ஏனைய எண்ணிம நூலக மென்பொருட்களுடன் ஒப்பிடுகையில் கிறீன்ஸ்ரோன் மிகச் சிறந்ததாகும்.


</doc>
<doc id="89862" url="https://ta.wikipedia.org/wiki?curid=89862" title="எயிற்றியனார்">
எயிற்றியனார்

எயிற்றியனார் சங்ககாலப் புலவர்களில் ஒருவர். இவரது பாடல் ஒன்றே ஒன்று மட்டும் உள்ளது. இவர் பாலை நிலப் பெண் எயிற்றி ஒருத்தியை மணந்துகொண்டு வாழ்ந்து வந்தமையால் இவரை மக்கள் எயிற்றியனார் என்றனர்.

உள்ளிக் காண்பென் போல்வல் முள்ளெயிற்று
அமிழ்தம் ஊறும் செவ்வாய்க் கமழ் அகில்
ஆரம் நாறும் அறல் போல் கூந்தல்
பேர் அமர் மழைக்கண் கொடிச்சி
மூரல் முருவலொடு மதைஇய நோக்கே.

-குறுந்தொகை 286

அவன் அவளிடம் கெஞ்சுகிறான். அவள் வெளிப்படையாகப் பல்லைக் காட்டிச் சிரிக்கிறாள். என்றாலும் அவள் தன் அழகு மதமதப்போடு பார்க்கிறாள். இதனை நினைத்து நினைத்து மகிழலாம்.


</doc>
<doc id="89863" url="https://ta.wikipedia.org/wiki?curid=89863" title="எயினந்தையார்">
எயினந்தையார்

மகன் பெயர் எயினன். எயினனின் தந்தையார் எயினந்தையார். இந்தச் சங்ககாலப் புலவரின் பாடலாக ஒன்றே ஒன்று மட்டும் உள்ளது. அது நற்றிணை பாடல் எண் 43

தலைவன் பொருள் தேடச் செல்லப்போவதாகக் கூறுகிறான். தோழி பக்குவமாகக் கூறித் தடுத்து நிறுத்தும் பாடல் இது.

பொருள் தேடச் செல்லும் வழியில் நல்ல உணவு கிடைக்காதாம். செந்நாய், மானைப் பிடித்துத் தின்றுவிட்டு விட்டுப்போன இறைச்சியைத் தின்றுவிட்டுச் செல்வார்களாம். இப்படிப்பட்ட வழியில் நீ செல்வதை நினைக்கும்போது இவளுக்குச் சிரிப்பு வருகிறது. 

'அஞ்சல் என்ற இறை கைவிட்டு என' (பயப்படாதே என்று சொன்ன தெய்வம் கை விட்டுவிட்டது போல) இவன் நெஞ்சழிகிறாள்.

ஒரே ஒரு மதில் சுவரைக் கொண்ட தலைநகரை உடைய மன்னன் அந்த மதிலும் அழியும்போது மனம் நோவது போல இவள் நெஞ்சழிகிறாள்.


</doc>
<doc id="89866" url="https://ta.wikipedia.org/wiki?curid=89866" title="காசிபன் கீரன்">
காசிபன் கீரன்

காசிபன் கீரன் சங்ககாலப் புலவர்களில் ஒருவர். கீரனார் என்று கூறப்படாமல் கீரன் என்று இவரது பெயர் குறிப்பிடப்பட்டுள்ளமையால் இவரை அரசன் புலவர் எனக் கொள்வது முறைமை. கீரன் என்னும் இந்த அரசப் புலவரின் தந்தை காசிபன். இவரது பாடல் ஒன்றே ஒன்று மட்டும் உள்ளது. அது நற்றிணை 248 எண் கொண்ட பாடலாக உள்ளது.
இவரது இந்தப் பாடல் முல்லைத் திணையைச் சேர்ந்தது.

மழை பொழிய இடி முழங்குகிறது. கார்காலத்துக்கு முன் திரும்பிவிடுவதாகச் சொல்லிச் சென்ற தலைவன் திரும்பவில்லை. தலைவி கவலைப்படுகிறாள். தோழி பொய் இடியை நம்பி மயில் ஏமாந்தது போல நானும் ஏமாறுவேனா என்று மழையைப் பார்த்துச் சொல்வது போலத் தேற்றுவதாக இந்தப் பாடல் அமைந்துள்ளது. 

இவர் பயன்படுத்தியுள்ள அரிய சொற்கள்


</doc>
<doc id="89875" url="https://ta.wikipedia.org/wiki?curid=89875" title="கலந்துரையாடல்">
கலந்துரையாடல்

கலந்துரையாடல் ("dialogue") என்பது இருவர் அல்லது பலருக்கு இடையேயான நேரடி அல்லது பிற ஊடகக் கருத்துப் பரிமாற்றம் ஆகும். அன்றாட வாழ்விலும், நீதிமன்றம், சட்டமன்றம், ஊடகம் போன்ற முக்கிய சமூக நிறுவனங்களிலும் உரையாடல் ஒரு முக்கியக் கூறாக உள்ளது. நெறிப்படுத்தப்பட்ட உரையாடல் ஒரு மெய்யியல் துறை ஆகும்.


</doc>
<doc id="89876" url="https://ta.wikipedia.org/wiki?curid=89876" title="ஆறு ஏனாக்கள்">
ஆறு ஏனாக்கள்

ஆறு வினாக்கள் () என்பது ஊடகத்துறையில் அல்லது காவல்துறையில் ஒரு செய்தியை அல்லது விடயத்தை ஆய்வு செய்யும் அடிப்படை முறையாகும். இவை ஒரு விடயம் தொடர்பான முழுத் தகவல்களையும் பெறுவதற்கான கேள்விகளைக் குறிக்கின்றன. "இப்படி நடந்தால்"? என்பது தான் இதன் அடிப்படைக் கேள்வியாக இருக்கின்றது.


இதன் அர்த்தம் கொண்டு ஆங்கிலத்தில் குறிப்பிடப்படும் 5Wக்கள் முறையே:

ஆங்கிலத்தில், சிலர் இதனுடன் ஆறாவதாக H என்பதையும் குறிப்பிடுவர்



</doc>
<doc id="89891" url="https://ta.wikipedia.org/wiki?curid=89891" title="இந்திரா காந்தி அணு ஆராய்ச்சி மையம்">
இந்திரா காந்தி அணு ஆராய்ச்சி மையம்

இந்திய அணு சக்தித்துறை 1971 ஆம் ஆண்டில் சென்னையில் இருந்து தெற்கே 80 கிலோ மீட்டர் தொலைவில் அமைந்த கல்பாக்கதில் ஒரு அணு ஆராய்ச்சி மையத்தை நிறுவியது. 1985 ஆம் ஆண்டில் இந்த ஆராய்ச்சி மையத்தின் பெயரை இந்திரா காந்தி அணு ஆராய்ச்சி மையம் என மாற்றியமைத்தார்கள். இந்த மையம் ஒரு முதன்மை அணு ஆராய்ச்சி மையமாக விளங்குவதுடன், நாட்டின் மின்சாரத் தேவைகளின் ஒரு பங்கை வழங்கும் ஒரு அணுமின் நிலையமாகவும் செயல்பட்டு வருகிறது. தற்பொழுது இந்த மையத்தின் இயக்குனராக டாக்டர் பல்தேவ் ராஜ் செயல்பட்டு வருகிறார்.

இந்திரா காந்தி அணு ஆராய்ச்சி மையத்தில் இரு 175 மெகா வாட் திறன் கொண்ட அணு உலைகள் செயல்பட்டு வருகின்றன, இங்கு உற்பத்தியாகும் மின்சாரம் வணிக ரீதியில் பொது மக்களுக்கும், நிறுவனங்களுக்கும் வழங்கப்பட்டு வருகிறது. இவ்விரு உலைகளையும் இந்திய அணுமின் கழகம் இந்திய நியூக்கிளியர் பவர் கார்ப்பரேசன் நிறுவனம் நிருவாகம் செய்து வருகிறது.

1. இங்கு இரு வேக ஈனுலைகள் (FBTR) செயல்படுகின்றன. இவை நீர்ம உலோகம்
சார்ந்தவையாகும், சோடியம் நீர்மம் உலோகமாகவும், குளிரூட்டியாகவும் பயன்படுகிறது. சோடியம் அணு உலையின் வெப்பத்தைத் தாங்கிச்செல்வதுடன், அந்த வெப்பத்தை வெப்பப் பரிமாற்றி மூலமாக நீரை நீராவியாக மாற்றி மின்சாரம் தயாரிக்க உதவுகிறது.

2. கமினி அணுக்கரு ஆராய்ச்சி உலை (கல்பாக்கம் மினி என்பதன் சுருக்கம்) யுரேனியம் 233 வகை தனிமத்தை எரிபொருளாகக் கொண்டு, இலேசான நீரைப் (light water) தடுப்பியாகப் பயன்படுத்தும் அணுக்கரு உலையாகும். இந்த உலை நியூட்ரான் கதிர்வீச்சு வரைவி சார்ந்த ஆராய்ச்சிகளுக்கும், செயல் பகுப்பாய்வு சோதனைகளை புரிவதற்கும் பயன்படுகிறது. அணு உலை செய்முறை நடவடிக்கைகளுக்கும் பராமரிப்பதற்கும் ஒரு தனிக்குழு இதற்காக அமைக்கப் பெற்றுள்ளது.

உயர் தொழில்நுட்பக் கலன் என்ற நூதனமான திட்டத்திற்காக இந்திரா காந்தி ஆராய்ச்சி மைய வல்லுனர்கள் செயல்பட்டு, 100 மெகா வாட் மின்திறன் கொண்ட ஒரு அணு உலையை அமைத்து அதை நிலத்தில் சோதித்துப்பார்த்த பிறகு, அதனை இந்தியாவின் கடற்படையைச் சார்ந்த ஒருபுதிய நீர் மூழ்கிக் கப்பலில் பொருத்தி செயல்படுத்துவதில் வெற்றியும் கண்டார்கள்.

யுரேனியம் 238 தனிமத்தை எரிபொருளாகக் கொண்டும், சோடியம் நீர்மம் உலோகமாகவும், குளிரூட்டியாகவும் பயன்படும் 500 மெகா வாட் திறன் கொண்ட ஒரு முதலுறு வேக ஈனுலையை (Prototype Fast Breeder Reactor) வடிவமைத்து செயல்படுத்தி உள்ளார்கள். இதற்காக குறித்த காலம் வருவதற்கு முன்னரே இதை அவர்கள் செய்து முடித்தார்கள்.

இங்கு கல்பாக்கம் அணுக்கரு மீள்உருவாக்கு நிலையம் ஒன்றும் செயல்படுகிறது.


</doc>
<doc id="89892" url="https://ta.wikipedia.org/wiki?curid=89892" title="கல்பாக்கம் அணுக்கரு மீள்உருவாக்கு நிலையம்">
கல்பாக்கம் அணுக்கரு மீள்உருவாக்கு நிலையம்

கல்பாக்கம் அணுக்கரு மீள்உருவாக்கு நிலையம் ("Kalpakkam Atomic Reprocessing Plant") கல்பாக்கத்தில் இந்திரா காந்தி அணு ஆராய்ச்சி மையத்தில், இந்திய அணுக்கரு வல்லுனர்கள் வடிவமைத்து அமைத்த அணுக்கரு எரிபொருளை மீள்உருவாக்கும் நிலையத்தைக் குறிப்பதாகும்.‎ இந்த நிலையம் ஆண்டொன்றிற்கு 1000 டன் புளுத்தோனியம் தனிமத்தை மீள்உருவாக்கும் திறன் கொண்டதாகும். இந்த ஆலையின் வடிவமைப்பு பல புதுமையான செயல்பாடுகளையும், புதிய தொழில் நுட்பங்களையும், நவீன சிறப்பியல்புகளையும் கொண்டதாகும். எடுத்துக்காட்டாக, அதிக வெப்பத்தில் செயல்படும் கலன்களுக்கான கலப்பின பராமரிப்பு வசதிகள் (hybrid maintenance concept) முதன் முறையாக இங்கு செயல்பட்டது. இதற்காக அஞ்சற்கருவிக் கையாளுவிகள் (servo-manipulators) வடிவமைத்து உருவாக்கி, பின்னர் அதைப் பொருத்தினார்கள். பல பொறியியல் ஒதுக்கீடுகள் (engineered provisions) அமைக்கப்பெற்றது. இவற்றின் காரணமாக இந்நிலையத்தின் செயல்பாட்டுக்காலம் மேலும் நீடிக்கவும் இது வழி வகுத்தது. இந்த நிலையம் சென்னை அணுமின் நிலையத்தில் இருந்தும், வேக ஈனுலையில் இருந்தும் கழிவுப்பொருளாக வெளியேறும் எரிபொருளை மீள்உருவாக்க வல்லது. உலகிலேயே முதல் முறையாக இந்நிலையத்தில் தான் அதிக அளவில் கதிர்வீச்சேற்றப் பொருட்கள், குறிப்பாக கார்பைடு கலந்த அணுஉலை எரிபொருள் கொண்ட கழிவுகள் மீள் உருவாக்கப்படுகின்றன. 


</doc>
<doc id="89897" url="https://ta.wikipedia.org/wiki?curid=89897" title="எ">
எ

எ () தமிழ் மொழியின் எழுத்துக்களில் ஒன்று. இவ்வெழுத்து தமிழ் நெடுங்கணக்கில் ஏழாவதாக உள்ளது. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கக்கூடும். இவ்வெழுத்தை "எகரம்" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை "ஏனா" என்பது வழக்கம். 

தமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் எ உயிரெழுத்து வகையைச் சேர்ந்தது. ஒலிக்கும் கால அளவின் அடிப்படையில் இது குற்றெழுத்து எனப்படுகின்றது. குற்றெழுத்துக்கள் ஒரு மாத்திரை அளவே ஒலிக்கும் தன்மை வாய்ந்தன. இதனால் இவ்வெழுத்தும் ஒரு மாத்திரை அளவுடனேயே ஒலிக்கும் 

தமிழில் உள்ள வினாவெழுத்துக்கள் ஐந்தில் இதுவும் ஒன்று. இது சொல்லுக்கு முதலில் வந்து வினாப்பொருளைக் காட்டி நிற்கும்.. எடுத்துக்காட்டாக எவன், எது, எங்கே போன்ற வினாச் சொற்களில் எ முதல் எழுத்தாக நிற்பதைக் காணலாம். இந்த எடுத்துக் காட்டுக்களில் எ சொல்லின் உள்ளேயே வருவதால் அது அகவினா எழுத்து எனப்படுகின்றது. எ புற வினா எழுத்தாகவும் வருவதுண்டு. அவ்வாறு வரும்போது அது சொல்லுக்குப் புறம்பாக நிற்கும். எப்பெண் (எ + பெண்), எவ்விடம் (எ + இடம்) போன்ற சொற்கள் இதற்கு எடுத்துக்காட்டுக்கள்.

எழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் உயிரெழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. இம்மூன்று வித அடிப்படையிலும், எ என்பது ஏ க்கு இன எழுத்தாக அமையும்.

எ யுடன் மெய்யெழுத்துக்கள் சேர்ந்து எகர உயிர் மெய்யெழுத்துக்கள் உருவாகின்றன. மெய்யெழுத்துக்கள் முதலெழுத்துக்களாக இருப்பினும் வரிவடிவங்களில் எழுதும்போது மூல வரிவடிவங்கள் அகரத்தோடு கூடிய மெய்யெழுத்துக்களையே குறிக்கின்றன. எகர உயிர் மெய்களில் எகரத்தைக் குறிக்க ஒற்றைக் கொம்புக்குறி அகரம் ஏறிய மெய்களுடன் சேர்த்தே எழுதப்படுகிறது. 

18 மெய்யெழுத்துக்களோடும் அகரம் சேரும்போது உருவாகும் உயிர்மெய் எழுத்துக்களையும் அவற்றின் பெயர்களையும் கீழேயுள்ள அட்டவணை காட்டுகின்றது.

தனி எ சொற்களில் முதல் எழுத்தாக வரும். க், ச், ஞ், த், ந், ப், ம், வ் ஆகிய மெய்யெழுத்துக்களுடன் சேர்ந்தும் எ சொற்களுக்கு முதலாக வரும் என்கிறது தொல்காப்பியம். இதிலிருந்து தொல்காப்பியத்தின்படி ஙெ, டெ, ணெ, யெ, ரெ, லெ, ழெ, ளெ றெ, னெ ஆகிய எழுத்துக்கள் சொற்களுக்கு முதலாக வரா என்பது தெளிவு. எனினும், தற்காலத்தில் பிற மொழிப் பெயர்களையும் சொற்களையும் எழுதுபவர்கள் "டெ", "யெ", "ரெ", "லெ" போன்ற எழுத்துக்களும் முதலில் வரும்படி எழுதுகின்றனர். "டென்மார்க்", "யெமென்", "ரெட்டி", "லெபனான்" என்னும் சொற்கள் இவற்றுக்கு எடுத்துக்காட்டுகள். 

எகரம் தனித்து நின்று சொல்லுக்கு இறுதியாக வருவதில்லை. இது மெய்களோடு சேர்ந்தும் சொல்லுக்கு இறுதியில் வருவதில்லை. உயிரளபடைகளில் சொல்லுக்கு இறுதியில் எ இட்டு எழுதுவது வழக்கு ஆயினும், அது நெட்டுயிர்களின் மாத்திரை மிகுந்து ஒலிப்பதைக் காட்டுவதற்கான ஒரு குறியீடாக எழுதப்படுகிறதே அன்றி அது தனி எகரமாக நிற்பதில்லை. எகரம் தனியே சொற்களுக்கு இடையிலும் வருவதில்லை. பிற மெய்களுடன் கூடியே வரும்.

தமிழில் எகர ஒலியைக் குறிக்கும் வரிவடிவம் ஒன்றுபோலவே தொடக்க காலத்தில் இருந்தே இருந்ததில்லை. ஏறத்தாழ கிமு மூன்றாம் நூற்றாண்டில் இருந்து பல்வேறு காலகட்டங்களிலும் தமிழில் எகரத்தைக் குறிக்கப் பயன் பட்ட வரிவடிவங்கள் பற்றிய தகவல்கள் கல்வெட்டுக்கள் மூலம் கிடைக்கின்றன. சில காலங்களில் வெவ்வேறு இடங்களில் வெவ்வேறு வரிவடிவங்கள் பயன்பட்டதற்கான சான்றுகளும் உண்டு. கிமு மூன்றாம் நூற்றாண்டுக்குப் பின்னர் தமிழை எழுதுவதற்கு தமிழ்ப் பிராமி, வட்டெழுத்து, தமிழ் எழுத்து ஆகிய எழுத்துக்கள் பயன்பட்டுள்ளன.
தொல்காப்பியம் எகரத்தின் இயற்கை புள்ளி பெற்று நிற்றல் என்று கூறுவதால், எகரத்துக்கும் ஏகாரத்துக்கும் இருந்த வேறுபாடு ஒரு புள்ளியே என உணரலாம். இதனால் எகர எழுத்தின் வடிவம் ஏகாரக் குறியீட்டுடன் புள்ளியும் சேர்ந்ததாக அமைந்தது தெளிவு. இவ்வேறுபாடு கிபி ஐந்தாம் நூற்றாண்டுக்கு முந்திய தமிழ்ப் பிராமி எழுத்துக்களின் மூலம் தெளிவாகத் தெரிகிறது. ஆனால் ஆறாம் நூற்றாண்டுக்குப் பிந்திய தமிழ் கல்வெட்டுக்களில் எகரமும், ஏகாரமும் வேறுபாடு இன்றி எழுதப்பட்டது தெரிகிறது. பிற்காலத்தில் வீரமாமுனிவர் ஏகாரத்திற்கு அடியில் சிறிய சரிவான கோடொன்றைச் சேர்த்து அதனை எகரத்திலிருந்து வேறுபடுத்தியபோது ஏகாரத்துக்கான பழைய குறியீடு எகரத்துக்கு ஆகியது. 

எகரம் பல்வேறு மொழிகளிலும் பொதுவாக உள்ள ஒரு ஒலி. தென்னிந்திய மொழிகளிலும் சில அயல் மொழிகளிலும் எகரத்தின் வரிவடிவம் எவ்வாறு உள்ளது என்பதைக் கீழுள்ள படம் காட்டுகிறது. பிராமி இந்திய மொழிகள் பலவற்றின் எழுத்து முறைகளுக்கு அடிப்படை என்னும் கருத்து உள்ளதாலும், பல தென்னிந்திய மொழிகளினதும், சிங்களம் முதலிய அயல்நாட்டு மொழிகளினதும் வரிவடிவங்கள் கிரந்தத்தை அடிப்படையாகக் கொண்டவையாகவும் இருப்பதால் பிராமி, கிரந்தம் ஆகியவற்றின் எகரத்துக்கான வரிவடிவங்கள் ஒப்பீட்டுக்காகத் தரப்பட்டுள்ளன. பிராமி, கிரந்தம் ஆகிய எழுத்து முறைகளிலும், வட இந்திய மொழிகளின் எழுத்து முறைகளிலும் எகரம் கிடையாது. ஆனால் இந்திய-ஆரிய மொழியாக வகைப்படுத்தப்பட்டுள்ள சிங்கள மொழியில் எகரம் உள்ளது.
கண்பார்வையற்றோர் படிப்பதற்கு உதவும் பிரெய்லி முறைப்படி தமிழ் எழுத்துக்களை எழுதுவதற்கும் முறைகள் வகுக்கப்பட்டுள்ளன. இந்திய மொழிகளுக்கென உருவாக்கப்பட்டுள்ள "பாரதி பிரெய்லி" தமிழ் எழுத்துக்களையும் உள்ளடக்கியுள்ளது. ஆறுபுள்ளி முறையைப் பின்பற்றி அமைக்கப்பட்டுள்ள இம்முறையில் ஒரு எழுத்துக்கான இடம் ஒரு வரிசையில் இரண்டிரண்டாக மூன்று வரிசையில் ஆறு புள்ளிக்கான இடங்கள் உள்ளன. இதில் இரண்டாவது வரிசையில் இடது பக்கப் புள்ளியும் மூன்றாவது வரிசையில் வலப்பக்கப் புள்ளியும் புடைத்து இருப்பின் அது எ யைக் குறிக்கும். இதை கீழே உள்ள படம் காட்டுகிறது.



</doc>
<doc id="89910" url="https://ta.wikipedia.org/wiki?curid=89910" title="ஏ">
ஏ

ஏ () தமிழ் மொழியின் எழுத்துக்களில் ஒன்று. தமிழ் நெடுங்கணக்கில் இது எட்டாவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை "ஏகாரம்" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை "ஏயன்னா" என்பது வழக்கம். 

தமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் ஏ உயிரெழுத்து வகையைச் சேர்ந்தது. ஒலிக்கும் கால அளவின் அடிப்படையில் இது நெட்டெழுத்து எனப்படுகின்றது. நெட்டெழுத்துக்கள் இரண்டு மாத்திரை அளவு ஒலிக்கும் தன்மை வாய்ந்தன. இதனால் இவ்வெழுத்தும் இரண்டு மாத்திரை அளவுடனேயே ஒலிக்கும் 

எழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் உயிரெழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. இம்மூன்று வித அடிப்படையிலும், ஏ என்பது எ க்கு இன எழுத்தாக அமையும்.

தனி ஏ சொற்களில் முதல் எழுத்தாக வரும். க், ச், த், ந், ப், ம், வ் ஆகிய மெய்யெழுத்துக்களுடன் சேர்ந்தும் ஏ சொற்களுக்கு முதலாக வரும் என்கிறது தொல்காப்பியம். இதிலிருந்து தொல்காப்பியத்தின்படி ஙே, ஞே, டே, ணே, யே, ரே, லே, ழே, ளே றே, னே ஆகிய எழுத்துக்கள் சொற்களுக்கு முதலாக வரா என்பது தெளிவு. எனினும், தற்காலத்தில் பிற மொழிப் பெயர்களையும் சொற்களையும் எழுதுபவர்கள் "டே", "யே", "ரே", "லே" போன்ற எழுத்துக்களும் முதலில் வரும்படி எழுதுகின்றனர். "டேனியம்", "யேசு", "ரேடியோ", "லேகியம்" என்னும் சொற்கள் இவற்றுக்கு எடுத்துக்காட்டுகள். 
ஏகாரம் தனித்து நின்றும், மெய்களோடு சேர்ந்தும் சொல்லுக்கு இறுதியில் வரும். ஆனால் ஞகர மெய்யுடன் ஏகாரம் சொல்லுக்கு இறுதியில் வராது. ஏகாரம் தனியே சொற்களுக்கு இடையிலும் வருவதில்லை. பிற மெய்களுடன் கூடியே வரும்.

ஏ யுடன் மெய்யெழுத்துக்கள் சேர்ந்து ஏகார உயிர் மெய்யெழுத்துக்கள் உருவாகின்றன. மெய்யெழுத்துக்கள் முதலெழுத்துக்களாக இருப்பினும் வரிவடிவங்களில் எழுதும்போது மூல வரிவடிவங்கள் அகரத்தோடு கூடிய மெய்யெழுத்துக்களையே குறிக்கின்றன. . இதனால், ஏகார உயிர் மெய்களை வரிவடிவில் குறிக்கும்போதும் அகரமேறிய உயிர்மெய் எழுத்துடனேயே ஏகாரத்தைக் குறிக்கும் "இரட்டைக் கொம்பு" குறியீட்டையும் சேர்த்து எழுதுவது மரபாக உள்ளது. 
18 மெய்யெழுத்துக்களோடும் ஏகாரம் சேரும்போது உருவாகும் உயிர்மெய் எழுத்துக்களையும் அவற்றின் பெயர்களையும் கீழேயுள்ள அட்டவணை காட்டுகின்றது.

தமிழில் ஏகார ஒலியைக் குறிக்கும் வரிவடிவம் இப்போதுள்ளவாறே எப்போதும் இருந்ததில்லை. ஏறத்தாழ கிமு மூன்றாம் நூற்றாண்டில் இருந்து பல்வேறு காலகட்டங்களிலும் தமிழில் ஏகாரத்தைக் குறிக்கப் பயன் பட்ட வரிவடிவங்கள் பற்றிய தகவல்கள் அவ்வக்காலத்துக் கல்வெட்டுக்கள் மூலம் தெரியவந்துள்ளன. சில காலங்களில் வெவ்வேறு இடங்களில் வெவ்வேறு வரிவடிவங்கள் பயன்பட்டதற்கான சான்றுகளும் உண்டு. கிமு மூன்றாம் நூற்றாண்டுக்குப் பின்னர் தமிழை எழுதுவதற்கு தமிழ்ப் பிராமி, வட்டெழுத்து, தமிழ் எழுத்து ஆகிய எழுத்துக்கள் பயன்பட்டுள்ளன.
தொல்காப்பியம் எகரத்தின் இயற்கை புள்ளி பெற்று நிற்றல் என்று கூறுவதால், எகரத்துக்கும் ஏகாரத்துக்கும் இருந்த வேறுபாடு ஒரு புள்ளியே என உணரலாம். இதனால் ஏகாரமே புள்ளியில்லாத அடிப்படைக் குறியீடாக அமைந்தது தெளிவு. இவ்வேறுபாடு கிபி ஐந்தாம் நூற்றாண்டுக்கு முந்திய தமிழ்ப் பிராமி எழுத்துக்களின் மூலம் தெளிவாகத் தெரிகிறது. ஆனால் ஆறாம் நூற்றாண்டுக்குப் பிந்திய தமிழ் கல்வெட்டுக்களில் எகரமும், ஏகாரமும் வேறுபாடு இன்றி எழுதப்பட்டது தெரிகிறது. பிற்காலத்தில் வீரமாமுனிவரே ஏகாரத்திற்கு அடியில் சிறிய சரிவான கோடொன்றைச் சேர்த்து அதனை எகரத்திலிருந்து வேறுபடுத்தியதாகச் சொல்லப்படுகிறது. 
ஏகாரம் பல்வேறு மொழிகளிலும் பொதுவாக உள்ள ஒரு ஒலி. தென்னிந்திய மொழிகளிலும் சில அயல் மொழிகளிலும் ஏகாரத்தின் வரிவடிவம் எவ்வாறு உள்ளது என்பதைக் கீழுள்ள படம் காட்டுகிறது. பிராமி இந்திய மொழிகள் பலவற்றின் எழுத்து முறைகளுக்கு அடிப்படை என்னும் கருத்து உள்ளதாலும், பல தென்னிந்திய மொழிகளினதும், சிங்களம் முதலிய அயல்நாட்டு மொழிகளினதும் வரிவடிவங்கள் கிரந்தத்தை அடிப்படையாகக் கொண்டவையாகவும் இருப்பதால் பிராமி, கிரந்தம் ஆகியவற்றின் ஏகாரத்துக்கான வரிவடிவங்கள் ஒப்பீட்டுக்காகத் தரப்பட்டுள்ளன.
கண்பார்வையற்றோர் படிப்பதற்கு உதவும் பிரெய்லி முறைப்படி தமிழ் எழுத்துக்களை எழுதுவதற்கும் முறைகள் வகுக்கப்பட்டுள்ளன. இந்திய மொழிகளுக்கென உருவாக்கப்பட்டுள்ள "பாரதி பிரெய்லி" தமிழ் எழுத்துக்களையும் உள்ளடக்கியுள்ளது. ஆறுபுள்ளி முறையைப் பின்பற்றி அமைக்கப்பட்டுள்ள இம்முறையில் ஒரு எழுத்துக்கான இடம் ஒரு வரிசையில் இரண்டிரண்டாக மூன்று வரிசையில் ஆறு புள்ளிக்கான இடங்கள் உள்ளன. இதில் முதலாவது வரிசையில் இடது பக்கப் புள்ளியும் இரண்டாவது வரிசையில் வலப்பக்கப் புள்ளியும் புடைத்து இருப்பின் அது ஏ யைக் குறிக்கும். இதை கீழே உள்ள படம் காட்டுகிறது.



</doc>
<doc id="89914" url="https://ta.wikipedia.org/wiki?curid=89914" title="கொல்லன்கலட்டி">
கொல்லன்கலட்டி

கொல்லன்கலட்டி அல்லது கொல்லங்கலட்டி யாழ்ப்பாண மாவட்டத்தில், வலிகாமம் வடக்கு தெல்லிப்பழை பிரதேசச் செயலாளர் பிரிவில் உள்ள ஊர் ஆகும்.




</doc>
<doc id="89917" url="https://ta.wikipedia.org/wiki?curid=89917" title="ஐ">
ஐ

ஐ () தமிழ் மொழியின் எழுத்துக்களில் ஒன்று. தமிழ் நெடுங்கணக்கில் இது ஒன்பதாவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை "ஐகாரம்" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை "ஐயன்னா" என்பது வழக்கம்.

தமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் ஐ உயிரெழுத்து வகையைச் சேர்ந்தது. ஒலிக்கும் கால அளவின் அடிப்படையில் இது நெட்டெழுத்து எனப்படுகின்றது. நெட்டெழுத்துக்கள் இரண்டு மாத்திரை அளவு ஒலிக்கும் தன்மை வாய்ந்தன. இதனால் இவ்வெழுத்தும் இரண்டு மாத்திரை அளவுடனேயே ஒலிக்கும்

எழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் உயிரெழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. இந்த அடிப்படைகளில், ஐ என்பது இ க்கு இன எழுத்தாகும் என்கிறது நன்னூல்.

தனி ஐ சொற்களில் முதல் எழுத்தாக வரும். க், த், ந், ப், ம், வ் ஆகிய மெய்யெழுத்துக்களுடன் சேர்ந்தும் ஐ சொற்களுக்கு முதலாக வரும் என்கிறது தொல்காப்பியம். இதிலிருந்து தொல்காப்பியத்தின்படி ஙை, சை, ஞை, டை, ணை, யை, ரை, லை, ழை, ளை றை, னை ஆகிய எழுத்துக்கள் சொற்களுக்கு முதலாக வரா என்பது தெளிவு. ஆனால் நன்னூல் சகரத்துடனும் ஐகாரம் சொற்களுக்கு முதலில் வரும் என்கிறது. தற்காலத்தில் பிற மொழிப் பெயர்களையும் சொற்களையும் எழுதுபவர்கள் "டை", "ரை", "லை" போன்ற எழுத்துக்களும் முதலில் வரும்படி எழுதுகின்றனர். "டைனோசோர்", "ரைன்", "லைலா" என்னும் சொற்கள் இவற்றுக்கு எடுத்துக்காட்டுகள்.

ஐகாரம் தனித்து நின்றும், மெய்களோடு சேர்ந்தும் சொல்லுக்கு இறுதியில் வரும். ஐகாரம் தனியே சொற்களுக்கு இடையிலும் வருவதில்லை. பிற மெய்களுடன் கூடியே வரும்.

ஐ யுடன் மெய்யெழுத்துக்கள் சேர்ந்து ஐகார உயிர் மெய்யெழுத்துக்கள் உருவாகின்றன. மெய்யெழுத்துக்கள் முதலெழுத்துக்களாக இருப்பினும் வரிவடிவங்களில் எழுதும்போது மூல வரிவடிவங்கள் அகரத்தோடு கூடிய மெய்யெழுத்துக்களையே குறிக்கின்றன.. இதனால், ஐகார உயிர் மெய்களை வரிவடிவில் குறிக்கும்போதும் அகரமேறிய உயிர்மெய் எழுத்துடனேயே ஐகாரத்தைக் குறிக்கும் "சங்கிலிக் கொம்பு" குறியீட்டையும் சேர்த்து எழுதுவது மரபாக உள்ளது.

18 மெய்யெழுத்துக்களோடும் ஐகாரம் சேரும்போது உருவாகும் உயிர்மெய் எழுத்துக்களையும் அவற்றின் பெயர்களையும் கீழேயுள்ள அட்டவணை காட்டுகின்றது.

தமிழில் ஐகார ஒலியைக் குறிக்கும் வரிவடிவம் இப்போதுள்ளவாறே எப்போதும் இருந்ததில்லை. மிகப் பழைய காலத்தில் இருந்து பல்வேறு காலகட்டங்களிலும் தமிழில் ஐகாரத்தைக் குறிக்கப் பயன் பட்ட வரிவடிவங்கள் பற்றிய தகவல்கள் அவ்வக்காலத்துக் கல்வெட்டுக்கள் மூலம் தெரியவந்துள்ளன. சில காலங்களில் வெவ்வேறு இடங்களில் வெவ்வேறு வரிவடிவங்கள் பயன்பட்டதற்கான சான்றுகளும் உண்டு. கிமு மூன்றாம் நூற்றாண்டுக்குப் பின்னர் தமிழை எழுதுவதற்கு தமிழ்ப் பிராமி, வட்டெழுத்து, தமிழ் எழுத்து ஆகிய எழுத்துக்கள் பயன்பட்டுள்ளன.
ஐகாரம் பல்வேறு மொழிகளிலும் பொதுவாக உள்ள ஒரு ஒலி. தென்னிந்திய மொழிகளிலும் சில அயல் மொழிகளிலும் ஐகாரத்தின் வரிவடிவம் எவ்வாறு உள்ளது என்பதைக் கீழுள்ள படம் காட்டுகிறது. பிராமி இந்திய மொழிகள் பலவற்றின் எழுத்து முறைகளுக்கு அடிப்படை என்னும் கருத்து உள்ளதாலும், பல தென்னிந்திய மொழிகளினதும், சிங்களம் முதலிய அயல்நாட்டு மொழிகளினதும் வரிவடிவங்கள் கிரந்தத்தை அடிப்படையாகக் கொண்டவையாகவும் இருப்பதால் பிராமி, கிரந்தம் ஆகியவற்றின் ஏகாரத்துக்கான வரிவடிவங்கள் ஒப்பீட்டுக்காகத் தரப்பட்டுள்ளன.
கண்பார்வையற்றோர் படிப்பதற்கு உதவும் பிரெய்லி முறைப்படி தமிழ் எழுத்துக்களை எழுதுவதற்கும் முறைகள் வகுக்கப்பட்டுள்ளன. இந்திய மொழிகளுக்கென உருவாக்கப்பட்டுள்ள "பாரதி பிரெய்லி" தமிழ் எழுத்துக்களையும் உள்ளடக்கியுள்ளது. ஆறுபுள்ளி முறையைப் பின்பற்றி அமைக்கப்பட்டுள்ள இம்முறையில் ஒரு எழுத்துக்கான இடம் ஒரு வரிசையில் இரண்டிரண்டாக மூன்று வரிசையில் ஆறு புள்ளிக்கான இடங்கள் உள்ளன. இதில் முதலாவது வரிசையில் வலது பக்கப் புள்ளியும் மூன்றாவது வரிசையில் இடது பக்கப் புள்ளியும் புடைத்து இருப்பின் அது ஐ யைக் குறிக்கும். இதை கீழே உள்ள படம் காட்டுகிறது.



</doc>
<doc id="89919" url="https://ta.wikipedia.org/wiki?curid=89919" title="மூலக்கூற்றுப் பொறியியல்">
மூலக்கூற்றுப் பொறியியல்

மூலக்கூற்றுப் பொறியியல் ("molecular engineering") மூலக்கூறுகளை உருவாக்குதல் பற்றிய அறிவியல் பிரிவாகும். இத்துறையானது இயற்கையிற் கிடைக்காத மீச்சிறு அளவிலான மிகவும் நிலைத்தன்மை வாய்ந்த மூலக்கூறுகளை மிகுதியாக உற்பத்தி செய்தலைப் பற்றி தெளிவாக விவரிக்கிறது. 

மூலக்கூற்றுப் பொறியியற் துறையானது மருந்தியல் ஆய்வு மற்றும் பொருளறிவியலிலும் மிகவும் இன்றியமையாததாகும்.


</doc>
<doc id="89922" url="https://ta.wikipedia.org/wiki?curid=89922" title="சுட்டாங்கல் (பீங்கான்)">
சுட்டாங்கல் (பீங்கான்)

சுட்டாங்கல் அல்லது பீங்கான் ("ceramic") ஒரு மாழையல்லாத கனிமச் சேர்மத்தாலான திடப் பொருளாகும். இது மிகுதியான வெப்பப்படுத்தல் மற்றும் தொடர்ச்சியான குளிர்வித்தல் வினையால் செய்யப்படுகிறது. சுட்டாங்கல் பொருட்கள் படிக மற்றும் குறைபடிக அமைப்பு (எ.கா. பீங்கான்) கொண்டவையாகவோ அல்லது துகளமைப்பு (எ.கா. ஆடிகள்) கொண்டவையாகவோ இருக்கக் கூடும்.

மிகப் பழமையான சுட்டாங்கற்கள், களிமண்ணால் செய்யப்பட்ட மண்பாண்டங்கள் ஆகும். இவை நெருப்பினால் சுட்டு உறுதிப்படுத்தப்பட்டன. தற்காலங்களில், சுட்டாங்கற்கள் வீட்டு பயன்பாட்டு பொருட்கள் மற்றும் கட்டுமானப் பொருட்கள் செய்வதற்கு பெரிதும் பயன்படுத்தப்படுகின்றன. இருபதாம் நூற்றாண்டில் சுட்டாங்கற்களை பல புதிய துறைகளில் பயன்படுத்தத் துவங்கினர். எடுத்துக்காட்டாக, இவை மேம்பட்ட சுட்டாங்கல் பொறியியலிலும், குறைமின்கடத்திகள் செய்வதற்கும் பயன்படுகின்றன.

சுட்டு செய்யப்படுவதன் பொருட்டு சுட்டாங்கல் எனப் பெயர்பெற்ற இவை ஆங்கிலத்தில் செராமிக்ஸ் (ஆங்கிலம்:Ceramics) என அழைக்கப்படுகின்றன. 


</doc>
<doc id="89924" url="https://ta.wikipedia.org/wiki?curid=89924" title="வேதித்தற் செய்கை மாதிரியாக்கம்">
வேதித்தற் செய்கை மாதிரியாக்கம்

வேதித்தற் செய்கை மாதிரியாக்கம் ("Chemical Process Modeling") என்பது ஒரு கணினி வழி மாதிரியாக்க முறையாகும். இதன் வழியாக வேதித்தற் பொறியியலின் பல செய்கைகளை முன்னறிந்து கொள்ளலாம். மேலும் செயல்முறை கட்டமைப்பு செய்வதிலும் இம்முறை மிகுதியாகப் பயன்படுகிறது. இம்மாதிரியாக்கம், வேதிகளின் இயற்பியல் பண்புகள் மற்றும் தொட்டிகள், ஏற்றிகள், குழாய்கள், அழுத்தக்கலன்கள் ஆகியன போன்ற அமைப்புகளின் பண்புகள், போன்ற பரந்துபட்ட அறிவின் மேல் செய்யப்படுகிறது.


</doc>
<doc id="89925" url="https://ta.wikipedia.org/wiki?curid=89925" title="ஒ">
ஒ

ஒ () தமிழ் மொழியின் எழுத்துக்களில் ஒன்று. இவ்வெழுத்து தமிழ் நெடுங்கணக்கில் பத்தாவதாக உள்ளது. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கக்கூடும். இவ்வெழுத்தை "ஒகரம்" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை "ஓனா" என்பது வழக்கம். 

தமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் ஒ உயிரெழுத்து வகையைச் சேர்ந்தது. ஒலிக்கும் கால அளவின் அடிப்படையில் இது குற்றெழுத்து எனப்படுகின்றது. குற்றெழுத்துக்கள் ஒரு மாத்திரை அளவே ஒலிக்கும் தன்மை வாய்ந்தன. இதனால் இவ்வெழுத்தும் ஒரு மாத்திரை அளவுடனேயே ஒலிக்கும் 

எழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் உயிரெழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. இம்மூன்று வித அடிப்படையிலும், ஒ என்பது ஓ க்கு இன எழுத்தாக அமையும்.

ஒ வுடன் மெய்யெழுத்துக்கள் சேர்ந்து ஒகர உயிர் மெய்யெழுத்துக்கள் உருவாகின்றன. மெய்யெழுத்துக்கள் முதலெழுத்துக்களாக இருப்பினும் வரிவடிவங்களில் எழுதும்போது மூல வரிவடிவங்கள் அகரத்தோடு கூடிய மெய்யெழுத்துக்களையே குறிக்கின்றன. ஒகர உயிர் மெய்களில் ஒகரத்தைக் குறிக்க "ஒற்றைக் கொம்புக்" குறியும், "கால்" குறியும் அகரம் ஏறிய மெய்களுடன் சேர்த்தே எழுதப்படுகின்றன. 
18 மெய்யெழுத்துக்களோடும் ஒகரம் சேரும்போது உருவாகும் உயிர்மெய் எழுத்துக்களையும் அவற்றின் பெயர்களையும் கீழேயுள்ள அட்டவணை காட்டுகின்றது.

தனி ஒ சொற்களில் முதல் எழுத்தாக வரும். க், ச், த், ந், ப், ம் ஆகிய மெய்யெழுத்துக்களுடன் சேர்ந்தும் ஒ சொற்களுக்கு முதலாக வரும் என்கிறது தொல்காப்பியம். இதிலிருந்து தொல்காப்பியத்தின்படி ஙொ, ஞொ, டொ, ணொ, யொ, ரொ, லொ, வொ, ழொ, ளொ றொ, னொ ஆகிய எழுத்துக்கள் சொற்களுக்கு முதலாக வரா என்பது தெளிவு. எனினும், தற்காலத்தில் பிற மொழிப் பெயர்களையும் சொற்களையும் எழுதுபவர்கள் "டொ", "யொ", "ரொ", "லொ", "வொ" போன்ற எழுத்துக்களும் முதலில் வரும்படி எழுதுகின்றனர். "டொனால்ட்" (இலங்கை வழக்கு), "யொரூபா", "ரொட்டி", "லொள்ளு", "வொட்கா" (இலங்கை வழக்கு) என்னும் சொற்கள் இவற்றுக்கு எடுத்துக்காட்டுகள். 
உயிரளபடைகளில் சொல்லுக்கு இறுதியில் ஒ இட்டு எழுதுவது வழக்கு என்பதால் ஒகரம் சொல்லுக்கு இறுதியில் வரும் என்கிறது தொல்காப்பியம். அது நெட்டுயிர்களின் மாத்திரை மிகுந்து ஒலிப்பதைக் காட்டுவதற்கான ஒரு குறியீடாக எழுதப்படுகிறதே அன்றி அது தனி ஒகரமாக நிற்பதில்லை. எனவே ஒகரம் தனித்து நின்று சொல்லுக்கு இறுதியாக வருவதில்லை என்பது நன்னூலின் கருத்து. மெய்களுள் "நகர" மெய்யுடன் சேர்ந்து மட்டுமே ஒகாரம் சொல்லுக்கு இறுதியில் வரும். ஒகரம் தனியே சொற்களுக்கு இடையிலும் வருவதில்லை. பிற மெய்களுடன் கூடியே வரும்.

தமிழில் ஒகர ஒலியைக் குறிக்கும் வரிவடிவம் ஒன்றுபோலவே தொடக்க காலத்தில் இருந்தே இருந்ததில்லை. ஏறத்தாழ கிமு மூன்றாம் நூற்றாண்டில் இருந்து பல்வேறு காலகட்டங்களிலும் தமிழில் ஒகரத்தைக் குறிக்கப் பயன் பட்ட வரிவடிவங்கள் பற்றிய தகவல்கள் கல்வெட்டுக்கள் மூலம் கிடைக்கின்றன. சில காலங்களில் வெவ்வேறு இடங்களில் வெவ்வேறு வரிவடிவங்கள் பயன்பட்டதற்கான சான்றுகளும் உண்டு. கிமு மூன்றாம் நூற்றாண்டுக்குப் பின்னர் தமிழை எழுதுவதற்கு தமிழ்ப் பிராமி, வட்டெழுத்து, தமிழ் எழுத்து ஆகிய எழுத்துக்கள் பயன்பட்டுள்ளன.
தொல்காப்பியம் ஒகரத்தின் இயற்கை புள்ளி பெற்று நிற்றல் என்று கூறுவதால், ஒகரத்துக்கும் ஓகாரத்துக்கும் இருந்த வேறுபாடு ஒரு புள்ளியே என உணரலாம். இதனால் ஒகர எழுத்தின் வடிவம் ஓகாரக் குறியீட்டுடன் புள்ளியும் சேர்ந்ததாக அமைந்தது தெளிவு. ஆனால் தமிழ் கல்வெட்டுக்களில் ஒகரமும், ஓகாரமும் வேறுபாடு இன்றி எழுதப்பட்டது தெரிகிறது. பிற்காலத்தில் வீரமாமுனிவர் ஓகாரத்திற்கு அடியில் சிறிய சுழியொன்றைச் சேர்த்து அதனை ஒகரத்திலிருந்து வேறுபடுத்தினார் என்கிறார்கள். 
ஒகரம் பல்வேறு மொழிகளிலும் பொதுவாக உள்ள ஒரு ஒலி. தென்னிந்திய மொழிகளிலும் சில அயல் மொழிகளிலும் ஒகரத்தின் வரிவடிவம் எவ்வாறு உள்ளது என்பதைக் கீழுள்ள படம் காட்டுகிறது. பிராமி இந்திய மொழிகள் பலவற்றின் எழுத்து முறைகளுக்கு அடிப்படை என்னும் கருத்து உள்ளதாலும், பல தென்னிந்திய மொழிகளினதும், சிங்களம் முதலிய அயல்நாட்டு மொழிகளினதும் வரிவடிவங்கள் கிரந்தத்தை அடிப்படையாகக் கொண்டவையாகவும் இருப்பதால் பிராமி, கிரந்தம் ஆகியவற்றின் எகரத்துக்கான வரிவடிவங்கள் ஒப்பீட்டுக்காகத் தரப்பட்டுள்ளன. பிராமி, கிரந்தம் ஆகிய எழுத்து முறைகளிலும், வட இந்திய மொழிகளின் எழுத்து முறைகளிலும் ஒகரம் கிடையாது. ஆனால் இந்திய-ஆரிய மொழியாக வகைப்படுத்தப்பட்டுள்ள சிங்கள மொழியில் ஒகரம் உள்ளது.
கண்பார்வையற்றோர் படிப்பதற்கு உதவும் பிரெய்லி முறைப்படி தமிழ் எழுத்துக்களை எழுதுவதற்கும் முறைகள் வகுக்கப்பட்டுள்ளன. இந்திய மொழிகளுக்கென உருவாக்கப்பட்டுள்ள "பாரதி பிரெய்லி" தமிழ் எழுத்துக்களையும் உள்ளடக்கியுள்ளது. ஆறுபுள்ளி முறையைப் பின்பற்றி அமைக்கப்பட்டுள்ள இம்முறையில் ஒரு எழுத்துக்கான இடம் ஒரு வரிசையில் இரண்டிரண்டாக மூன்று வரிசையில் ஆறு புள்ளிக்கான இடங்கள் உள்ளன. இதில் முதலாவது வரிசையில் உள்ள இரண்டு புள்ளிகளும் மூன்றாவது வரிசையில் உள்ள இரண்டு புள்ளிகளும் புடைத்து இருப்பின் அது ஒ வைக் குறிக்கும். இதை கீழே உள்ள படம் காட்டுகிறது.



</doc>
<doc id="89926" url="https://ta.wikipedia.org/wiki?curid=89926" title="வேதித் தொழிற்நுட்ப வல்லுநர்">
வேதித் தொழிற்நுட்ப வல்லுநர்

வேதித் தொழிற்நுட்ப வல்லுநர் என்போர் வேதியியல், வேதிப் பொறியியல் மற்றும் தொடர்புடைய துறைகளில் திறன் பெற்றோரைக் குறிப்பதாகும். இவர்கள் பல்வேறுபட்ட ஆய்வகங்கள் முதல் தொழிலகங்கள் வரை பரந்துபட்ட சூழல்களில் பணியாற்றுபவர் ஆவர். இவர்களின் பணித் திறம் பல முகங்களைக் கொண்டதாக இருப்பதனால் இவர்களின் சிறப்புப் பணிகளைப் பொதுமைப்படுத்துவது இயலாததாகும். 

எரிநெய்வேதித் தொழிலகங்கள், மருந்துத் தொழிலகங்கள் மற்றும் பல வேதித் தொழிற்சாலைகள் இவர்களைப் பணியமர்த்துகின்றன. இவ்வகைத் தொழிலகங்களின் உற்பத்தி, ஆராய்ச்சி மற்றும் மேம்பாடு, ஆலோசனை மற்றும் தரக் கட்டுப்பாட்டுப் பிரிவுகளில் இவர்கள் பணிபுரியக்கூடும்.


</doc>
<doc id="89927" url="https://ta.wikipedia.org/wiki?curid=89927" title="காட்டூர் கிழார் மகனார் கண்ணனார்">
காட்டூர் கிழார் மகனார் கண்ணனார்

காட்டூர் கிழார் மகனார் கண்ணனார் சங்ககாலப் புலவர்களில் ஒருவர். இவரது பாடல் ஒன்றே ஒன்று சங்கநூல் தொகுப்பில் இடம் பெற்றுள்ளது. அது அகநானூறு 85 எண் கொண்ட பாடலாக உள்ளது.
தலைவன் பிரிவால் கவலை கொள்ளும் தலைவியைத் தோழி பொறுத்துக்கொள்ளுமாறு வற்புறுத்துகிறாள்.

உன் நெற்றியில் பசப்பு ஊர்கிறது. உன் தோள் வாடுகிறது. நீ உண்ணாமல் உயங்குகிறாய். உயிர் செல்லும் அளவுக்கு வலு இழந்துள்ளாய். அவர் அறவர் அல்லர் எனக் கூறிப் புலம்புகிறாய். அழாதே! 

அவர் செல்லும் திரையனின் வேங்கடமலைக் காட்டில் கன்று ஈன்ற பெண்யானைக்கு அதன் ஆண்யானை மூங்கிலை வளைத்து உண்ணத் தருவதை அவர் அங்கே பார்ப்பார். தன்மீது வேங்கைப் பூக்கள் கொட்டியதால் உணர்வு மேலிட்ட மயில் பூத்திருக்கும் குருந்தின்மீது ஏறித் தன் துணை மயிலை அழைக்கும் குரலைக் கேட்பார். (உன் நினைவு அவருக்கு வரும். விரைவில் திரும்புவார்.) அழாதே!
திருவேங்கட மலையைச் சூழ்ந்த நாட்டை 'வென்வேல் திரையன்' என்பவன் ஆண்டுவந்தான். அவன் நாட்டில் யானைகள் மிகுதி. தமிழ்மக்கள் இவனது நாட்டைக் கடந்து பொருள் தேடச் சென்றனர். இந்தத் திரையன் தொண்டைமான் இளந்திரையனின் முன்னோன். தொண்டைமான் இளந்திரையன் பத்துப்பாட்டு நூல்களுள் ஒன்றான பெரும்பாணாற்றுப்படை நூலின் பாட்டுடை தலைவன். பெரும்பாணாற்றுப்படை நூலைப் பாடியவர் கடியலூர் உருத்திரங் கண்ணனார்.



</doc>
<doc id="89931" url="https://ta.wikipedia.org/wiki?curid=89931" title="ஓ">
ஓ

ஓ () தமிழ் மொழியின் எழுத்துக்களில் ஒன்று. தமிழ் நெடுங்கணக்கில் இது பதினோராவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை "ஓகாரம்" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை "ஓவன்னா" என்பது வழக்கம். 

தமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் ஓ உயிரெழுத்து வகையைச் சேர்ந்தது. ஒலிக்கும் கால அளவின் அடிப்படையில் இது நெட்டெழுத்து எனப்படுகின்றது. நெட்டெழுத்துக்கள் இரண்டு மாத்திரை அளவு ஒலிக்கும் தன்மை வாய்ந்தன. இதனால் இவ்வெழுத்தும் இரண்டு மாத்திரை அளவுடனேயே ஒலிக்கும் 

எழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் உயிரெழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. இம்மூன்று வித அடிப்படையிலும், ஓ என்பது ஒ க்கு இன எழுத்தாக அமையும்.

தனி ஓ சொற்களில் முதல் எழுத்தாக வரும். க், ச், த், ந், ப், ம், ஆகிய மெய்யெழுத்துக்களுடன் சேர்ந்தும் ஓ சொற்களுக்கு முதலாக வரும் என்கிறது தொல்காப்பியம். இதிலிருந்து தொல்காப்பியத்தின்படி ஙோ, ஞோ, டோ, ணோ, யோ, ரோ, லோ, வோ, ழோ, ளோ றோ, னோ ஆகிய எழுத்துக்கள் சொற்களுக்கு முதலாக வரா என்பது தெளிவு. எனினும், தற்காலத்தில் பிற மொழிப் பெயர்களையும் சொற்களையும் எழுதுபவர்கள் "டோ", "யோ", "ரோ", "லோ" போன்ற எழுத்துக்களும் முதலில் வரும்படி எழுதுகின்றனர். "டோக்கியோ", "யோவான்", "ரோடு", "லோரன்ஸ்" (இலங்கை வழக்கு) என்னும் சொற்கள் இவற்றுக்கு எடுத்துக்காட்டுகள். 
ஓகாரம் தனித்து நின்றும், மெய்களோடு சேர்ந்தும் சொல்லுக்கு இறுதியில் வரும். ஆனால் ஞகர மெய்யுடன் ஓகாரம் சொல்லுக்கு இறுதியில் வராது. ஏகாரம் தனியே சொற்களுக்கு இடையிலும் வருவதில்லை. பிற மெய்களுடன் கூடியே வரும்.

ஓ வுடன் மெய்யெழுத்துக்கள் சேர்ந்து ஓகார உயிர் மெய்யெழுத்துக்கள் உருவாகின்றன. மெய்யெழுத்துக்கள் முதலெழுத்துக்களாக இருப்பினும் வரிவடிவங்களில் எழுதும்போது மூல வரிவடிவங்கள் அகரத்தோடு கூடிய மெய்யெழுத்துக்களையே குறிக்கின்றன. . இதனால், ஓகார உயிர் மெய்களை வரிவடிவில் குறிக்கும்போதும் அகரமேறிய உயிர்மெய் எழுத்துடனேயே ஓகாரத்தைக் குறிக்கும் "இரட்டைக் கொம்பு" குறியீட்டையும் "கால்" குறியீட்டையும் சேர்த்து எழுதுவது மரபாக உள்ளது. 
18 மெய்யெழுத்துக்களோடும் ஓகாரம் சேரும்போது உருவாகும் உயிர்மெய் எழுத்துக்களையும் அவற்றின் பெயர்களையும் கீழேயுள்ள அட்டவணை காட்டுகின்றது.

தமிழில் ஓகார ஒலியைக் குறிக்கும் வரிவடிவம் இப்போதுள்ளவாறே எப்போதும் இருந்ததில்லை. ஏறத்தாழ கிமு மூன்றாம் நூற்றாண்டில் இருந்து பல்வேறு காலகட்டங்களிலும் தமிழில் ஓகாரத்தைக் குறிக்கப் பயன் பட்ட வரிவடிவங்கள் பற்றிய தகவல்கள் அவ்வக்காலத்துக் கல்வெட்டுக்கள் மூலம் தெரியவந்துள்ளன. சில காலங்களில் வெவ்வேறு இடங்களில் வெவ்வேறு வரிவடிவங்கள் பயன்பட்டதற்கான சான்றுகளும் உண்டு. கிமு மூன்றாம் நூற்றாண்டுக்குப் பின்னர் தமிழை எழுதுவதற்கு தமிழ்ப் பிராமி, வட்டெழுத்து, தமிழ் எழுத்து ஆகிய எழுத்துக்கள் பயன்பட்டுள்ளன.
தொல்காப்பியம் ஒகரத்தின் இயற்கை புள்ளி பெற்று நிற்றல் என்று கூறுவதால், ஒகரத்துக்கும் ஓகாரத்துக்கும் இருந்த வேறுபாடு ஒரு புள்ளியே என உணரலாம். இதனால் ஓகாரமே புள்ளியில்லாத அடிப்படைக் குறியீடாக அமைந்தது தெளிவு. இவ்வேறுபாடுகளைக் கல்வெட்டு எழுத்துக்களில் காணமுடியவில்லை. பிந்திய தமிழ் கல்வெட்டுக்களில் ஒகரமும், ஓகாரமும் வேறுபாடு இன்றி எழுதப்பட்டது தெரிகிறது. பிற்காலத்தில் வீரமாமுனிவரே ஓகாரத்தைக் குறிக்க அடியில் சிறிய சுழியொன்றைச் சேர்த்து அதனை ஒகரத்திலிருந்து வேறுபடுத்தியதாகச் சொல்லப்படுகிறது. 
ஓகாரம் பல்வேறு மொழிகளிலும் பொதுவாக உள்ள ஒரு ஒலி. தென்னிந்திய மொழிகளிலும் சில அயல் மொழிகளிலும் ஓகாரத்தின் வரிவடிவம் எவ்வாறு உள்ளது என்பதைக் கீழுள்ள படம் காட்டுகிறது. பிராமி இந்திய மொழிகள் பலவற்றின் எழுத்து முறைகளுக்கு அடிப்படை என்னும் கருத்து உள்ளதாலும், பல தென்னிந்திய மொழிகளினதும், சிங்களம் முதலிய அயல்நாட்டு மொழிகளினதும் வரிவடிவங்கள் கிரந்தத்தை அடிப்படையாகக் கொண்டவையாகவும் இருப்பதால் பிராமி, கிரந்தம் ஆகியவற்றின் ஓகாரத்துக்கான வரிவடிவங்கள் ஒப்பீட்டுக்காகத் தரப்பட்டுள்ளன.
கண்பார்வையற்றோர் படிப்பதற்கு உதவும் பிரெய்லி முறைப்படி தமிழ் எழுத்துக்களை எழுதுவதற்கும் முறைகள் வகுக்கப்பட்டுள்ளன. இந்திய மொழிகளுக்கென உருவாக்கப்பட்டுள்ள "பாரதி பிரெய்லி" தமிழ் எழுத்துக்களையும் உள்ளடக்கியுள்ளது. ஆறுபுள்ளி முறையைப் பின்பற்றி அமைக்கப்பட்டுள்ள இம்முறையில் ஒரு எழுத்துக்கான இடம் ஒரு வரிசையில் இரண்டிரண்டாக மூன்று வரிசையில் ஆறு புள்ளிக்கான இடங்கள் உள்ளன. இதில் முதலாவது, மூன்றாவது வரிசைகளில் இடது பக்கப் புள்ளியும் இரண்டாவது வரிசையில் வலப்பக்கப் புள்ளியும் புடைத்து இருப்பின் அது ஓ வைக் குறிக்கும். இதை கீழே உள்ள படம் காட்டுகிறது.



</doc>
<doc id="89932" url="https://ta.wikipedia.org/wiki?curid=89932" title="காப்பியஞ் சேந்தனார்">
காப்பியஞ் சேந்தனார்

காப்பியஞ் சேந்தனார் சங்ககாலப் புலவர்களில் ஒருவர். அவரது பாடல் ஒன்றே ஒன்று நற்றிணை 246 எண் கொண்ட பாடலாக அமைந்துள்ளது.

தனிப் பெருங் காப்பியம் இயற்றியவர் இப்புலவர் என்பதை இவரது பெயருக்குத் தரப்பட்டுள்ள அடைமொழியால் உணரலாம். 
நல்ல புள் (விலங்கின ஒலிகள்) கேட்கிறது. நல்ல நிமித்தம் தெரிகிறது. அவர் திரும்புவதாகச் சொல்லிச் சென்ற மழைக்காலமும் வந்துவிட்டது. அவர் பொய் சொல்லமாட்டார். வந்துவிடுவார். கவலை வேண்டாம் என்றெல்லாம் சொல்லித் தோழி தலைவியைத் தேற்றுகிறாள்.


</doc>
<doc id="89936" url="https://ta.wikipedia.org/wiki?curid=89936" title="ஔ">
ஔ

ஔ () தமிழ் மொழியின் எழுத்துக்களில் ஒன்று. தமிழ் நெடுங்கணக்கில் இது பன்னிரண்டாவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை "ஔகாரம்" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை "ஔவன்னா" என்பது வழக்கம். 

தமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் ஔ உயிரெழுத்து வகையைச் சேர்ந்தது. ஒலிக்கும் கால அளவின் அடிப்படையில் இது நெட்டெழுத்து எனப்படுகின்றது. நெட்டெழுத்துக்கள் இரண்டு மாத்திரை அளவு ஒலிக்கும் தன்மை வாய்ந்தன. இதனால் இவ்வெழுத்தும் இரண்டு மாத்திரை அளவுடனேயே ஒலிக்கும் 

எழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் உயிரெழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. இந்த அடிப்படைகளில், ஔ என்பது உ க்கு இன எழுத்தாகும் என்கிறது நன்னூல்.

ஔ வுடன் மெய்யெழுத்துக்கள் சேர்ந்து ஔகர உயிர் மெய்யெழுத்துக்கள் உருவாகின்றன. மெய்யெழுத்துக்கள் முதலெழுத்துக்களாக இருப்பினும் வரிவடிவங்களில் எழுதும்போது மூல வரிவடிவங்கள் அகரத்தோடு கூடிய மெய்யெழுத்துக்களையே குறிக்கின்றன. ஔகர உயிர் மெய்களில் ஔகரத்தைக் குறிக்க "ஒற்றைக் கொம்புக்" குறியும், "ள" குறியும் அகரம் ஏறிய மெய்களுடன் சேர்த்தே எழுதப்படுகின்றன. 
18 மெய்யெழுத்துக்களோடும் ஔகரம் சேரும்போது உருவாகும் உயிர்மெய் எழுத்துக்களையும் அவற்றின் பெயர்களையும் கீழேயுள்ள அட்டவணை காட்டுகின்றது.

தனி ஔ சொற்களில் முதல் எழுத்தாக வரும். க், த், ந், ப், ம், வ் ஆகிய மெய்யெழுத்துக்களுடன் சேர்ந்தும் ஔ சொற்களுக்கு முதலாக வரும் என்கிறது தொல்காப்பியம். இதிலிருந்து தொல்காப்பியத்தின்படி ஙௌ, சௌ, ஞௌ, டௌ, ணௌ, யௌ, ரௌ, லௌ, ழௌ, ளௌ றௌ, னௌ ஆகிய எழுத்துக்கள் சொற்களுக்கு முதலாக வரா என்பது தெளிவு. ஆனால் நன்னூல் சகரத்துடனும், யகரத்துடனும் ஐகாரம் சொற்களுக்கு முதலில் வரும் என்கிறது. தற்காலத்தில் பிற மொழிப் பெயர்களையும் சொற்களையும் எழுதுபவர்கள் "ரௌ", "லௌ" போன்ற எழுத்துக்களும் முதலில் வரும்படி எழுதுகின்றனர். "ரௌத்திரம்", "லௌகீகம்" என்னும் சொற்கள் இவற்றுக்கு எடுத்துக்காட்டுகள். 

ஔகாரம் தனித்தோ, மெய்களோடு சேர்ந்தோ சொல்லுக்கு இறுதியில் வருவதில்லை. ககர மெய்யுடனும், வகர மெய்யுடனும் மட்டுமே ஔகாரம் சொல்லுக்கு இறுதியில் வரும். ஔகாரம் தனியே சொற்களுக்கு இடையிலும் வருவதில்லை. பிற மெய்களுடன் கூடியே வரும்.

கண்பார்வையற்றோர் படிப்பதற்கு உதவும் பிரெய்லி முறைப்படி தமிழ் எழுத்துக்களை எழுதுவதற்கும் முறைகள் வகுக்கப்பட்டுள்ளன. இந்திய மொழிகளுக்கென உருவாக்கப்பட்டுள்ள "பாரதி பிரெய்லி" தமிழ் எழுத்துக்களையும் உள்ளடக்கியுள்ளது. ஆறுபுள்ளி முறையைப் பின்பற்றி அமைக்கப்பட்டுள்ள இம்முறையில் ஒரு எழுத்துக்கான இடம் ஒரு வரிசையில் இரண்டிரண்டாக மூன்று வரிசையில் ஆறு புள்ளிக்கான இடங்கள் உள்ளன. இதில் முதலாவது வரிசையில் வலது புள்ளியும், இரண்டாவது வரிசையில் இடது புள்ளியும், மூன்றாவது வரிசையில் வலது புள்ளியும் புடைத்து இருப்பின் அது ஔ வைக் குறிக்கும். இதை கீழே உள்ள படம் காட்டுகிறது.



</doc>
<doc id="89939" url="https://ta.wikipedia.org/wiki?curid=89939" title="காமஞ்சேர் குளத்தார்">
காமஞ்சேர் குளத்தார்

காமஞ்சேர் குளத்தார் சங்ககாலப் புலவர்களில் ஒருவர். இவரது ஒரே ஒரு பாடல் குறுந்தொகை 4 எண் கொண்ட பாடலாக உள்ளது. பாடலால் பெயர் பெற்ற புலவர்களில் இவரும் ஒருவர்.

கண்ணைக் காமக் கண்ணீர் நிறைந்த குளமாக்கிக் காட்டிய புதுமையால் இவர் இப் பெயர் பெற்றார். 
நோம் என் நெஞ்சே நோம் என் நெஞ்சே
இமை தீய்ப்பு அன்ன கண்ணீர் தாங்கி
அமைதற்கு அமைந்த நம் காதலர்
அமைவு இலர் ஆகுதல் நோம் என் நெஞ்சே

கண் ஒரு குளம். அதில் காமக்கண்ணீர் நிறைந்திருக்கிறது. குளத்து நீர் குளுமையாக இருக்கும். அதன் நீர் பயிரை வளர்க்கும். கண்ணில் தேங்கும் காமக் கண்ணீரோ கண் குளத்துக் கரையாகிய இமையைத் தீய்த்துச் சுட்டெரிக்கும்.

இந்தக் கண்ணீரொடு வாழ்வதற்காகவே என் காதலர் எனக்கு அமைந்துள்ளார். ஆனால் அவருக்கு அந்தக் காமக்கண்ணீர்க் குளம் அமையவில்லை.

நெஞ்சே! நொந்து தொலைக!
நெஞ்சே! நொந்து தொலைக!
நெஞ்சே! நொந்து தொலைக!


</doc>
<doc id="89943" url="https://ta.wikipedia.org/wiki?curid=89943" title="சகோதரி (அமைப்பு)">
சகோதரி (அமைப்பு)

சகோதரி என்பது தமிழ்நாட்டில் இயங்கும் திருநங்கைகளுக்கான அமைப்பு ஆகும். திருநங்கைகள் உரிமைகளுக்காக இந்த அமைப்பு செயற்படுகிறது. வீதி நாடகம், வேலைவாய்ப்புத் திட்டங்கள், மற்றும் விழிப்புணர்வு நடவடிக்கைகள் ஊடாக தமது செயற்பாட்டை முன்னெடுக்கிறது.



</doc>
<doc id="89945" url="https://ta.wikipedia.org/wiki?curid=89945" title="சினேகிதன் (அமைப்பு)">
சினேகிதன் (அமைப்பு)

சினேகிதன் என்பது வெவ்வேறு பாலின அமைவு கொண்ட தமிழ், தெலுங்கு, மலையாளம், கன்னடம், சிங்களம் பேசும் ஆண்களுக்கான ஓர் ஆதரவு அமைப்பு ஆகும். இது ரொறன்ரோவில் இயங்குகிறது. பாதுகாப்பாக பாலியல் உறவை எப்படி மேற்கொள்ளுவது என்ற விழிப்புணர்வு இவர்களின் ஒரு முக்கிய செயற்பாடாக அமைகிறது.



</doc>
<doc id="89950" url="https://ta.wikipedia.org/wiki?curid=89950" title="அகனள்">
அகனள்

அகனள் ("lesbian", லெசுபியன், லெஸ்பியன்) என்பது மற்றொரு பெண் மீது காதல் அல்லது பாலியல் ஈர்ப்பு கொள்ளும் இயல்பைக் கொண்டுள்ள பெண்ணைக் குறிக்கிறது.

இவ்வாறான பெண்ணியர் இடையேயான உறவு நிலைகள் சிலவற்றில் ஒரு பெண் பெண்மையுடையவராக, பெண்களுக்கு உரிய அனைத்து உணர்வுகளையும் கொண்டவராகவும், மற்றையப் பெண் ஆண்மை தன்மை உடையவர் போன்றவராகவும் காணப்படுவர். அதாவது ஆண்களின் குணயியல்புகளைக் கொண்டவராகவும், ஆண்கள் போன்று பாவனை செய்துக்கொள்பவர்களாகவும் காணப்படுகின்றனர். இவர்களை ஆணின் இயல்புகளை வெளிப்படுத்தும் அல்லது வெளிக்காட்டும் பெண்கள் எனும் வகையில் ஆணியல் பெண் (Tomboy) என்றும் அழைக்கப்படுகின்றது.

இத்தகைய குணாதிசயங்கள் சில உறவுநிலைகளில் காணப்பட்டாலும், இப்படி இருவரில் ஒருவர் ஆண்தன்மையுடன் இருக்கவேண்டும் என்பது அவசியமல்ல. சமூகம் பெண்மை என்று அடையாளப்படுத்தும் குணாதிசயங்களுடன் கூடிய இரண்டு பெண்கள் இது போன்ற உறவுநிலைகளை இணைவதும் உண்டு.

பெண்ணியரிடையே காணப்படும் இவ்வாறான உறவு நிலையை கொண்டுள்ள பெண்களை ஆங்கிலத்தில் "லெஸ்பியன்" என்றழைப்பர். தொன்று தொட்டு இந்த இயல்பு இருந்து வந்தது எனினும், 19 ம் நூற்றாண்டிலேயே லெசுபியன் என்ற அடையாளப்படுத்தல் வழக்கத்துக்கு வந்தது.

அண்மைக் காலத்திலேயே கனடா போன்ற சில மேற்குநாடுகளில் அரசியல், சட்ட தளங்களில் இவர்களின் உரிமைகள் முழுமையாக ஏற்றுக்கொள்ளப்பட்டன.



</doc>
<doc id="89952" url="https://ta.wikipedia.org/wiki?curid=89952" title="குழு மணம்">
குழு மணம்

ஒன்றுக்கு மேற்பட்ட ஆண்களும், ஒன்றுக்கு மேற்பட்ட பெண்களும் கூட்டாகத் திருமண பந்தத்தில் ஈடுபட்டிருப்பது குழு மண முறையாகும். இங்கே குழுவிலுள்ள ஒவ்வொரு பெண்ணும் மற்ற எல்லா ஆண்களுக்கும் மனைவியாகவும், அது போல ஒவ்வொரு ஆணும் மற்ற எல்லாப் பெண்களுக்கும் கணவனாகவும் ஆகிறார்கள். இம்முறை இக்காலத்தில் மிகக் குறைவான அளவிலேயே பின்பற்றப்படுகின்றது. இன்று பல கணவர் மண முறையைப் பின்பற்றும் சில சமுதாயங்களில் அம்முறையில் ஒரு விரிவாக்கமாக இந்தக் குழு மணமுறை இருப்பதாகக் கூறப்படுகிறது. இக்குழு மணமுறை நாடோடிகளாக இருக்கும் இனக்குழுக்களிடம் உள்ளது.


</doc>
<doc id="89957" url="https://ta.wikipedia.org/wiki?curid=89957" title="தம்பு சிவசுப்பிரமணியம்">
தம்பு சிவசுப்பிரமணியம்

தம்பு சிவசுப்பிரமணியம் (பிறப்பு: பெப்ரவரி 24, 1944) ஈழத்து எழுத்தாளர். தம்பு சிவா என்ற பெயரிலும் இணுவையூர் தொண்டு, தேடலோன், இணுவை வசந்தன், இணுவிலிமாறன், சிவநித்திலன், த. சிவா, சிவ சிவா போன்ற பல்வேறு புனைபெயர்களில் பல்துறை இலக்கிய ஆக்கங்களைப் படைத்தவர்.

தம்பு சிவா யாழ்ப்பாணத்தில் இணுவில் என்ற ஊரில் தம்பு, தையல்நாயகி ஆகியோருக்குப் பிறந்தவர். ஆரம்பக் கல்வியை இணுவில் சைவ மகாசன வித்தியாலயத்திலும், இடைநிலைக் கல்வியை கொக்குவில் இந்துக் கல்லூரியிலும் கற்றார். இவர், மாணவனாக இருந்த காலத்திலேயே பேச்சுப் போட்டி, எழுத்துப் போட்டிகளில் கலந்துகொண்டு பரிசுகள் பெற்றுள்ளார்.

1965 ஆம் ஆண்டு உள்நாட்டு இறைவரித் திணைக்களத்தில் எழுத்தராக நியமனம் பெற்ற இவர், 1975 இல் இறைவரி உத்தியோகத்தராக பதவி உயர்வு பெற்று 1985 இல் ஓய்வு பெற்றார். 1987 முதல் 1989 வரை மாலைதீவில் மீன்பிடி செயற்பாட்டுத் திணைக்களத்தில் உதவிக் கணக்காளராகப் பணியாற்றினார். பின்னர் இவர் இலங்கை வடக்குக் கிழக்கு மாகாண சபையில் பதிப்பகத் திணைக்களத்தில் உதவிப் பணிப்பாளராக எட்டு ஆண்டுகள் பணியாற்றினார். அங்கு கடமையாற்றிய காலத்தில், இத்திணைக்கள வெளியீடான "தமிழ்த்தெனறல்" என்ற இதழின் ஆசிரியராகவும் இருந்தார். தொழிற்சங்கவாதியாக அடையாளம் காட்டிக்கொண்ட இவர், இடதுசாரிக் கொள்கையில் தீவிர பற்றுடையவராக இருந்து வருகின்றார்.

1973 இல் கவிதைகள் எழுத ஆரம்பித்தார். "ஈழமணி", "ஞானம்", "காப்புறுதி உலகம்", "சுடர் ஒளி" போன்ற வெளியீடுகளில் இவரது கவிதைகள் வெளிவந்துள்ளன. 80 சிறுகதைகளையும் பல கட்டுரைகளையும் எழுதியுள்ளார். வீரகேசரி, தினகரன், தினக்குரல், சுடர்ஒளி, உதயன், ஆகிய பத்திரிகைகளிலும், மல்லிகை, ஞானம், இனிய நந்தவனம், செங்கதிர், ஜீவநதி, இந்து ஒளி, ஒலை, பூங்காவனம் போன்ற இதழ்களிலும் இவரது ஆக்கங்கள் வெளிவந்துள்ளன. ‘அரும்பு’, ‘கற்பகம்’, ‘அர்ச்சுனா’, ‘தமிழ்த்தென்றல்’, ‘ஓலை’ போன்ற இதழ்களின் ஆசிரியராகப் பணியாற்றினார்.






</doc>
<doc id="89962" url="https://ta.wikipedia.org/wiki?curid=89962" title="டாம் கிளான்சி">
டாம் கிளான்சி

டாம் கிளான்சி ("Tom Clancy", பி. ஏப்ரல் 12, 1947 - இ. அக்டோபர் 1, 2013) ஒரு அமெரிக்க ஆங்கில எழுத்தாளர். உளவுப்புனைவு, தொழில்நுட்பப் பரபரப்புப் புனைவு, ராணுவப் புனைவு போன்ற பாணிகளில் இவர் எழுதிய புத்தகங்கள் உலகப் புகழ் பெற்றவை. பனிப்போரை களமாகக் கொண்டு இவர் பல புதினங்களை எழுதியுள்ளார். 1984ல் வெளியான "தி ஹன்ட் ஃபார் தி ரெட் அக்டோபர்" என்ற புதினம் இவரது முதல் படைப்பாகும். இதன் வெற்றியைத் தொடர்ந்து இதில் அறிமுகப்படுத்தப்பட்ட ஜாக் ரயான் என்ற பாத்திரத்தை மையமாகக் கொண்டு மேலும் பல புதினங்களை எழுதினார் கிளான்சி. இதைத் தவிர வேறு சில புதின வரிசைகளையும் எழுதியுள்ளார். அவற்றுள் பல திரைப்படங்களாக எடுக்கப்பட்டுள்ளன. கிளான்சியின் படைப்புகளின் அடிப்படையில் பல நிகழ்பட ஆட்டங்கள் உருவாக்கப்பட்டுள்ளன. கிளான்சியின் பெயர் பிற எழுத்தாளர்களால் எழுதப்படும் திரைக்கதைகளுக்கும் அபுனைவு புத்தகங்களுக்கும், வாழ்க்கை வரலாறுகளுக்கும் விளம்பரமாக பயன்படுத்தப்படுகிறது. 



</doc>
<doc id="89967" url="https://ta.wikipedia.org/wiki?curid=89967" title="நிதி மேலாண்மை">
நிதி மேலாண்மை

நிதி மேலாண்மை என்பது, ஒரு நிறுவனம் தனது நோக்கங்களை அடைவதற்கு ஏற்ற வகையில், செயற்றிறனுடனும், பயனுள்ள வகையிலும் பணத்தை மேலாண்மை செய்வதைக் குறிக்கும். இது உயர் முகாமைத்துவத்துடன் நேரடியாகத் தொடர்புடைய சிறப்புச் செயற்பாடு ஆகும். இதற்குப் பல்வேறு விதமாக வரைவிலக்கணம் கூறப்படுகிறது. ஒரு நிறுவனம் , தனக்குத் தேவையான நிதியினை எங்கிருந்து பெறுவது, குறைந்த கால கடன்கள் மற்றும் நீண்ட காலக் கடன்கள் போன்றவற்றை எந்த அளவு பெறுவது , தன்னிடம் உள்ள உபரிப் பணத்தை எங்கே , எப்படி முதலீடு செய்வது போன்ற விடயங்களை இது கையாள்கிறது.


</doc>
<doc id="89968" url="https://ta.wikipedia.org/wiki?curid=89968" title="ஏ. நேசமணி">
ஏ. நேசமணி

மார்சல் ஏ. நேசமணி ("Marshal A. Nesamony", சூன் 12, 1895 - 1968) தமிழ்நாடு கன்னியாகுமரி மாவட்ட அரசியல்வாதி. இந்தியா விடுதலை பெற்ற பின்னரும் திருவிதாங்கூர் சமத்தானத்துடன் (கேரளா) இருந்த குமரி மாவட்டத்தைத் தமிழ்நாட்டுடன் இணைக்கப் பல போராட்டங்கள் நடத்தி 1956 நவம்பர் 1 இல் குமரி மாவட்டத்தை தமிழகத்துடன் இணைக்கத் தலைமையேற்றுப் பாடுபட்டவர் இவர். இவரை மக்கள் குமரித் தந்தை என்று சிறப்பிக்கின்றனர்.
நேசமணி விளவங்கோடு வட்டத்தைச் சார்ந்த பள்ளியாடி என்னும் இடத்தில் 12 சூன் 1895 ம் ஆண்டு அப்பாவு-ஞானம்மாள் தம்பதியினருக்கு இரண்டாவது மகனாகப் பிறந்து வளர்ந்தார். தன் தாயின் ஊரான கல்குளம் வட்டத்தைச் சார்ந்த மாறாங்கோணம் என்னும் இடத்தில் பிறந்தார். இதனால் இவருக்கு நாயர்களின் அடக்குமுறையை நேரடியாக உணர வாய்ப்பு கிடைத்து. நேசமணி இளம் வயதிலேயே சமூக விடுதலைக்காகப் போராடியவர். திருவனந்தபுரம் மகாராசா கல்லூரியில் பி.ஏ. பட்டம் படித்து ஆசிரியர் தொழிலில் ஈடுபட்ட இவர், பின்னர் திருவனந்தபுரம் சட்டக்கல்லூரியில் சேர்ந்து பி.எல். பட்டம் பெற்றார். பின்னர் நாகர்கோவில் நீதிமன்றத்தில் 1921 ஆம் ஆண்டு வழக்குரைஞராகப் பதிவு செய்து பணியாற்றினார். நாகர்கோவில் நீதிமன்றத்தில் உயர் சாதி வழக்கறிஞர்கள் உட்கார நாற்காலியும் கீழ்சாதி வழக்கறிஞர்களுக்கு குந்துமனையும் (Stool) இடப்பட்டிருந்ததை, முதல் நாளன்றே காலால் உதைத்துத் தள்ளிவிட்டு, நாற்காலியால் உட்கார்ந்து நீதிமன்றத்தில் சாதி்க் கொடுமையை ஒழித்தார். அதே போன்று நாகர்கோவில் வழக்கறிஞர் சங்கத்தில் மேல்சாதி வக்கீல்களுக்கும் கீழ்சாதி வக்கீல்களுக்கும் தனித்தனியாக வைக்கப்பட்டிருந்த குடிநீர்ப் பானையை உடைத்துவிட்டு, அனைத்து வக்கீல்களுக்கும் பொதுவாக ஒரே பானையை வைத்தார். அந்த அளவிற்குச் சமுதாய சீர்திருத்தத்தில் அக்கறை எடுத்துக்கொண்டார். பொது வாழ்க்கையில் ஈடுபட்ட பின்பு நாகர்கோவில் நகர்மன்றத் தலைவராகவும் இருந்தார். பின்னர் தேர்தலில் போட்டியிட்டு எம்.எல்.ஏ. வாகி சட்டசபைக்கும் சென்றார். தொடர்ந்து நாகர்கோவில் நாடாளுமன்ற உறுப்பினராகத் தான் இறக்கும் வரை பணியாற்றினார்.

இந்தியா சுதந்திரம் பெற்றபோது, கன்னியாகுமரி மாவட்டம் கேரளாவுடன் இணைந்திருந்தது. ஆனால், அங்குப் பெரும்பாலானோர் தமிழ் மொழி பேசுபவர்களாக இருந்தனர். இவர்கள், இம்மாவட்டத்தைத் தமிழ்நாட்டுடன் இணைக்க விரும்பினர். இதற்கான போராட்டம் வெடித்தபோது, அதை அடக்க, கேரள அரசு கடும் முயற்சிகள் மேற்கொண்டது. நேசமணி தலைமையில் இந்தப் போராட்டம் எழுச்சி பெற்றது.நீண்ட போராட்டத்துக்குப் பின், 1956 நவ.,1 ல் கன்னியாகுமரி மாவட்டம் தமிழ்நாட்டுடன் இணைந்தது. அதன் பின், குமரி மாவட்டம் பல்வேறு வளர்ச்சிகளைப் பெற்றது. இந்தியாவின் தென் எல்லை குமரி மாவட்டம். மொழி வாரி மாநிலங்கள் பிரிக்கப்பட்டபோது குமரிமாவட்டம் கேரளாவின் ஆளுகைக்குள் சென்றது. ஆனால் இந்த மாவட்டத்தைத் தாய் தமிழகத்துடன் சேர்க்க வேண்டும் என்று இங்குள்ள மக்கள் பெரும் போராட்டத்தில் ஈடுபட்டனர். இந்தப் போராட்டத்தை முன்னெடுத்துச் சென்றவர்களில் முக்கியமானவர் நேசமணி. இதனால் மார்ஷல் நேசமணி என்று இம்மாவட்ட மக்களால் அன்போடு அழைக்கப்பட்டார். தொடர்ந்து நடந்த போராட்டத்தின் காரணமாகக் குமரி மாவட்டம் தமிழகத்தோடு இணைக்கப்பட்டது. தமிழகத்தின் தென் எல்லையாகக் குமரிமாவட்டம் மாறியது.

நேசமணி அரசியலில் தன்னை ஈடுபடுத்திக் கொண்ட பின்பு தமிழக காங்கிரசின் தலைவராகவும் ஆனார். பின்னர் நாகர்கோவில் பாராளுமன்ற தொகுதியில் போட்டியிட்டு வெற்றி பெற்று பாராளுமன்ற உறுப்பினரானார். பாராளுமன்றத்தில் சிறப்பாகச் செயல்பட்டதற்காகப் பிரதமர் நேருவால் பாராட்டப்பட்டார். விடுபட்டுப் போன தமிழ்ப் பகுதிகளான செங்கோட்டை மேற்குப் பகுதி, தேவிக்குளம்-பீர்மேடு, நெய்யாற்றின்கரை மற்றும் சித்தூர் ஆகியவற்றைத் தமிழகத்துடன் இணைப்பதற்கு இந்தியப் பாராளுமன்றத்தில் 3 நாட்கள் தன்னந்தனியாக நின்று போராடினார். ஆனால் அதில் வெற்றிக் கிட்டவில்லை.

சுப்பிரமணிப்பிள்ளை என்ற பி.எஸ்.மணி. கூறுகிறார்: “கழிந்த 30 ஆண்டுகளாக நான் உங்களை (நேசமணியை) அறிவேன். இதில் கழிந்த 17 ஆண்டுகளாக நான் உங்களுடன் சேர்ந்தும், பிரிந்தும், தூர நின்றும் உங்களைக் கவனித்திருக்கிறேன். குமரி மாவட்ட மக்களில் பெரும்பான்மையோர் உங்களிடம் அன்பும் மதிப்பும் கொண்டிருப்பதைக் காணுகிறேன். நீங்களும் இனி கட்சிசார்பற்ற உயரிய நிலையில் குமரி மக்களின் தந்தையாக அறிவுரை கொடுப்பவராக இருக்க வேண்டுமென்பது என் எதிர்பார்ப்பு”. பி. எஸ். மணி நேசமணிக்கு “குமரித் தந்தை” என்ற பட்டத்தை அளித்தார்.



</doc>
<doc id="89970" url="https://ta.wikipedia.org/wiki?curid=89970" title="அகத்தணிக்கை">
அகத்தணிக்கை

ஒரு நிறுவனத்தின் இலாப நட்டக் கணக்குகள் மற்றும் இருப்பு நிலைக்குறிப்பு ஆகியவற்றை அந்த நிறுவனத்தின் கணக்குத் துறைதான் தயாரிக்கிறது. பேரேடுகளில் உள்ள பதிவுகளை சரி பார்த்து இலாப நட்டக் கணக்குகள் மற்றும் இருப்பு நிலைக்குறிப்பு ஆகியவற்றுக்கு புறத்தணிக்கையாளர் சான்றளிக்கிறார். புறத்தணிக்கையாளருக்குத் தேவையான தகவல்கள் அனைத்தையும் நிறுவனம்தான் அளிக்கிறது. அவ்வாறு அளிக்கப்படும் தகவல்கள் சரியானதாகவும் பிழை இல்லாமலும் இருக்க வேண்டும். இதனை உறுதி செய்வதற்காக அகத் தணிக்கை யை அந்த நிறுவனம் உருவாக்குகிறது. பெரிய நிறுவனங்களில் இதற்காகத் தனித் துறையும் நிறுவப்படலாம். புறத்தணிக்கை, வெளியார் ஒருவரால் மேற்கொள்ளப்படுகிறது. ஆனால் அகத்தணிக்கை, நிறுவன ஊழியர்களால் மேற்கொள்ளப்படுகிறது.

புறத்தணிக்கை செய்பவருக்குக் குறிப்பிட்ட தகுதிகள் இருக்க வேண்டும். ஆனால், அகத்தணிக்கையாளருக்கு இத்தகைய தகுதிகள் எதுவும் தேவையில்லை. அனுபவம் மட்டுமே போதும்.

புறத்தணிக்கை மிகக்குறைந்த காலத்திற்குள் முடிக்கப் படவேண்டியுள்ளது. இந்தக் குறுகிய காலத்திற்குள் கணக்குப் பேரேடுகளில் உள்ள அனைத்துப் பதிவுகளையும் முற்றிலும் சரிபார்ப்பது என்பது இயலாத காரியம். எனவே, புறத்தணிக்கையாளர், தாம் தேர்வு செய்யும் பதிவுகளை மட்டும் சரி பார்க்கிறார். சரியான, பிழை இல்லாத தகவல்களை வழங்க வேண்டியது நிறுவனத்தின் கடமையும் பொறுப்பும் ஆகும். இப்பணியில் அகத்தணிக்கையாளரின் பங்கு மிகவும் முக்கியத்துவம் வாய்ந்தது. எனவே நிறுவனம் வழங்கும் தகவல்கள் பிழை அற்றதாக இருப்பதை உறுதி செய்வதற்காக அகத்தணிக்கையாளரும் நிறுவனமும் இணைந்து பல அகக் கட்டுப்பாடுகளை (Internal Controls) உருவாக்குகின்றனர்.

(எ.கா) நிறுவனத்தின் உள்ளிருந்து ஒரு பொருளை வெளியே எடுத்துச் செல்ல வேண்டுமெனில் இதற்காக சில நடை முறைகள் உள்ளன. இதற்கான கடவுச் சீட்டு தயாரிக்கப் பட வேண்டும். அதில் பொருளைப் பற்றிய விவரங்கள், அதன் பொறுப்பாளர், எடுத்துச் செல்பவர் பற்றிய விவரங்கள், நோக்கம், பொருள் மீண்டும் கொண்டு வரப்படுமா இல்லையா என்ற விவரம், பொறுப்பாளரின் கையொப்பம் ஆகியவை பதியப்பட வேண்டும். வெளியில் செல்லும்போது வாயிலில் உள்ள காவலர் பொருளையும் கடவுச் சீட்டில் உள்ள விவரங்களையும் ஒப்பிட்டுப் பார்ப்பதோடு இந்த விவரங்களைத் தமது பதிவேட்டில் பதிந்து எடுத்துச் செல்பவரின் கையொப்பத்தையும் பெற்றுக்கொள்கிறார்.இத்துடன் கடவுச்சீட்டின் ஒரு பிரதியும் காவலரிடம் சமர்ப்பிக்கப்பட வேண்டும். குறிப்பிட்ட காலத்திற்குள் அந்த பொருள் திரும்பவில்லை எனில் எடுத்துச் சென்றவர் மற்றும் பொறுப்பாளரின் கவனத்திற்கு இத்தகவல் கொண்டுவரப் படுகிறது. இத்தகைய செயல்முறையின் காரணமாக நிறுவனத்தின் பொருட்கள் காணாமல் போவதைத் தடுக்க முடியும். ஆனால், இந்த நடைமுறை சரியாகப் பின்பற்றப்படவில்லையெனில் நிறுவனம் நட்டம் அடைகிறது. அப்படி நடந்துவிடாமல் பார்த்துக் கொள்ளும் பொறுப்பு நிறுவன மேலான்மையிடம்தான் உள்ளது. அப்படி நடந்தால் "அகக் கட்டுப்பாடுகள் " வலுவாக இல்லை என்று பொருள்.

எனவே "அகக் கட்டுப்பாடுகளை உருவாக்குவதும் அவை சரியான முறையில் ஆண்டு முழுவதிலும் பின்பற்றப் படுகின்றனவா என்று பார்த்துக் கொள்வதும் அகத் தணிக்கையாளரின் கடமை ஆகும். அகக் கட்டுப்பாடுகள் முறையாகப் பின்பற்றப் பட்டால் தவறுகளும் திருட்டுகளும் தவிர்க்கப் பட்டுவிடும். நிறுவனம், புறத் தணிக்கையாளருக்கு அளிக்கும் தகவல்களும் சரியானவைதான் என்ற நம்பிக்கையும் இருக்கும். புறத் தணிக்கையாளர், அகத் தனிக்கையாளரைப் பெரிதும் சார்ந்து உள்ளார். அகக் கட்டுப்பாடுகள் சரியாக இருக்கும் பட்சத்தில் தமக்கு அளிக்கப்பட்டுள்ள தகவல்களின் நம்பகத் தன்மை நன்றாக இருக்கும் என அவர் கருதுகிறார். இருந்தாலும் அகக் கட்டுப்பாடுகளை அவர் சோதித்து அறிய விரும்புகிறார். இதற்காக அவர் இரண்டு முறைகளைப் பயன்படுத்துவார்.


</doc>
<doc id="89974" url="https://ta.wikipedia.org/wiki?curid=89974" title="கொழுப்புறிஞ்சல்">
கொழுப்புறிஞ்சல்

கொழுப்புறிஞ்சல் ("liposuction") என்பது உடலில் அதிக அளவில் உள்ள கொழுப்புகளை அகற்றுவதற்கு செய்யப்படுகிற ஒரு அறுவை சிகிச்சை அகும். 

மனிதர்களில் பொதுவாக கீழே காணும் உடல் பகுதிகளிள் கொழுப்புறிஞ்சல் அறுவை சிகிச்சையை செய்வார்கள்.



</doc>
<doc id="89979" url="https://ta.wikipedia.org/wiki?curid=89979" title="கமினி அணுக்கரு ஆராய்ச்சி உலை">
கமினி அணுக்கரு ஆராய்ச்சி உலை

கமினி அணுக்கரு ஆராய்ச்சி உலை ("KAMINI", Kalpakkam Mini reactor) கல்பாக்கத்தில் அமைந்துள்ள இந்திரா காந்தி அணு ஆராய்ச்சி மையத்தில் செயல்படும் அணு உலையாகும். இந்த அணுவுலையில் யுரேனியம் 233 தனிமம் எரிபொருளாக பயன்படுகிறது. இந்த யுரேனியம் 233 எரிபொருள், வேக ஈனுலையில் தோரியம் தனிமத்தை எரிபொருளாகக் கொண்டு இயக்கும் பொழுது கிடைக்கப்பெறுகிறது. இதற்கான தொழில் நுட்பமும் இந்திய அறிவிய வல்லுனர்களின் முயற்சியால் உருவானதாகும். இந்தியாவில் போதிய அளவு யுரேனியம் தனிம எரிபொருள் கிடைக்காததால், இவ்வாறு யுரேனியம் 233 எரிபொருளை உற்பத்தி செய்வதை இந்திய அணுசக்தித் துறை ஒரு மிக முக்கியமான உத்தியாகக் கடைப்பிடித்து வருகிறது.

உல்கிலேயே முதல் முறையாக யுரேனியம் 233 தனிமத்தை எரிபொருளாக பயன்படுத்தி செயல்படுத்தும் அணு ஆராய்ச்சி உலை இங்கு தான் செயல்படுகிறது. பாபா அணு ஆராய்ச்சி மையத்திலும், இந்திரா காந்தி அணு ஆராய்ச்சி மையத்திலும் பணிபுரிந்த இந்திய தொழில்நுட்ப வல்லுனர்கள் இதை வெற்றிகரமாக வடிவமைத்து செயல்படுத்தி வருகிறார்கள். மேலும் கனநீருக்குப் பதிலாக இலேசான நீரே இங்கு தணிப்பியாகப் பயன்படுகிறது.

கமினி அணு ஆராய்ச்சி உலை முக்கியமாக வேக ஈனுலையில் செயல்படுத்திய கதிர்வீச்சுக்கு உட்பட்ட எரிபொருளின் தன்மையை நியூட்ரான் கதிர்வீச்சு வரைவி (neutron radiography) மூலம் சோதித்துப் பார்ப்பதாகும். இதில் நிழற்படமெடுத்துப்பதிவு செய்யும் வசதியும், நிகழ்நேரப் படிம உருவாக்க வசதியும் கொண்டது. செயல் பகுப்பாய்வு (Activation Analysis) ஆய்வுகளையும் மேற்கொள்ளலாம்.

அணு உலையில் செயல்பட்ட எரிபொருளின் கதிர் இயக்க அளவை மிகையாக இருப்பதால், பொதுவாக பயன்படும் ஙீ-கதிர்-காமாகதிர் நகலியல் (conventional X-radiography) இங்கு சரிவராது. இது போன்ற சோதனைகளுக்கு நியூட்ரான் கதிர்வீச்சு வரைவியை பயன்படுத்துவதே சரியாகும். விண்வெளியில் பயன்படும் வெடிமுறைக் கருவிகளை (Pyro technique devices) சோதிக்கவும் நியூட்ரான் கதிர்வீச்சு வரைவி பயன்படுகிறது. மருத்துவ தடயம் சார்ந்த கூறுகள் (Analysis of forensic samples), வண்ணப் பூச்சின் கூறுகள் (Fire retardation paints/compounds), கனிமத்தில் தங்கம், வெள்ளி ஆகியவற்றின் மதிப்பீடு (assay for gold) ஆகியவற்றையும் சோதித்துப் பார்க்கலாம்.

கமினி அணு உலை புளுத்தோனியம் தயாரிக்க உதவுகிறது. இதன் மூலம் அணு எரிபொருள் சுழற்சி முழுமை பெறுகிறது, கழிவுகளை முழுமையாக நீக்கவும் இயலுகிறது.


</doc>
<doc id="89980" url="https://ta.wikipedia.org/wiki?curid=89980" title="சாகசப் புனைவு">
சாகசப் புனைவு

சாகசப் புனைவு (Adventure Fiction) என்பது புனைவுப் பாணிகளில் ஒன்று. கதை மாந்தர்கள் சிக்கலான அபாயமான சூழல்களை எதிர்கொள்ளுவதை விவரிக்கும் புனைவுப் படைப்புகள் சாகசப் புனைவுகள் எனப்படும். இந்த அபாயமான சூழல்கள், தெரிந்த உலகுகள்/சமூகங்களிலோ அல்லது புதிய/தொலைந்து உலகுகளிலோ நடக்கலாம். கதை மாந்தருக்கு தொடர்ச்சியாக அபாயங்கள் நிகழும்படியும், அதனை எதிர்கொண்டு அவர்கள் வெல்வது போலவும் எழுதுவது சாகச எழுத்தாளர்களின் இயல்பு. சாகசப் புனைவுகளில் நிகழ்வுகள் அடுத்தடுத்து வேகமாக நிகழ்ந்து, வாசகரின் கவனம் சிதறாமல் கதையை இறுதி கட்டத்தை நோக்கி நகர்த்துகின்றன. பெரும்பாலும் இக்கதைகளில் நிகழ்வுகளுக்கே முக்கியத்துவம் கொடுக்கப்படுகின்றது; பாத்திரப்படைப்பு, நீதி போதனை போன்ற விஷயங்கள் பின்னுக்குத் தள்ளப்படுகின்றன. நவீன இலக்கியத்தின் சாகசப் புனைவுகள் பெரும் பங்கு வகிக்கின்றன. புதினங்கள், சிறுகதைகள், கவிதைகள், காப்பியங்கள், நிகழ்பட ஆட்டங்கள், படக்கதைகள், படப்புதினங்கள், திரைப்படங்கள், தொலைக்காட்சித் தொடர்கள் என பல வகைகளிலும் தரங்களிலும் சாகசப் புனைவுகள் படைக்கப்படுகின்றன


</doc>
<doc id="89987" url="https://ta.wikipedia.org/wiki?curid=89987" title="தேய்மானம்">
தேய்மானம்

ஓர் உற்பத்தி நிறுவனத்தில் பலவிதமான இயந்திரங்கள் பயன்படுத்த்தப்பட்டு பொருட்கள் உற்பத்தி செய்யப்படுகின்றன. இந்த இயந்திரங்களின் உற்பத்திதிறன், நாளுக்கு நாள் குறைந்து கொண்டே வரும். இயந்திரங்கள், தேய்வடைவதன் காரணமாகத் தங்களின் உற்பத்திதிறனை இழந்து விடுவதையே நாம் தேய்மானம் என்கிறோம். பயன்பாட்டின் காரணமாக இயந்திரங்கள் தங்களின் உற்பத்தித்திறனை இழத்தல், உற்பத்தியில் இந்த இயந்திரங்களைப் பயன் படுத்த்த் தேவை இல்லாமல் போய்விடுதல் மற்றும் வாங்கி நீண்ட காலம் ஆகி விடுதல் போன்ற காரணங்களால் தேய்மானம் ஏற்படுவதாகக் கணக்கியல் கொள்கை கூறுகிறது.

ஒரு கால கட்டத்தில் - அதாவது இந்த இயந்திரங்களின் நிர்ணயிக்கப்பட்ட ஆயுள் முடிவடையும்போது- நாம் அவற்றைத் தூக்கி எறிந்துவிட்டு புது இயந்திரங்களை நிறுவ வேண்டிய அவசியம் ஏற்படுகிறது.இத்ற்காக நாம் பெரும் தொகையைச் செலவு செய்ய வேண்டி இருக்கும்.திடீரென இவ்வளவு பெரிய தொகையை எங்கிருந்து திரட்டுவது? இதனைக் கருத்தில் கொண்டு, ஒவ்வோர் ஆண்டும் ஒரு குறிப்பிட்ட தொகையை ஒதுக்கி வைக்கிறோம்.இயந்திரத்தை மாற்ற வேண்டிய நேரத்தில் இந்தத் தொகை நமக்கு கை கொடுக்கிறது.இந்த்த் தொகையை நமது இலாபத்தில் இருந்து கழித்துக் கொள்ளலாம்.இத்தொகைக்கு வருமான வரிச் சட்டத்தின்படி விலக்கும் கிட்டுகிறது.
உற்பத்தியில் பயன்படுத்தப்படும் இயந்திரங்கள் மட்டுமின்றி அலுவலகப் பொறிகள், வாகனகங்கள் போன்றவற்றுக்கும் தேய்மானம் அனுமதிக்கப்படுகிறது.

இயந்திரத்தை பயன் படுத்தினாலும் பயன் படுத்தாவிட்டாலும் தேய்மானம் கணக்கிடப்பட்டு அதன் மூலதன மதிப்பில் இருந்து கழிக்கப்பட வேண்டும்.தேய்மானம் கழிக்கப் பட்ட பிறகு மீதம் உள்ள மதிப்பு நமது கணக்குப் புத்தகத்தில் பதியப்படுகிறது.இது ஏட்டுப் பெறுமானம் (Book Value ) என அழைக்கப்படுகிறது.

ஓர் இயந்திரத்தின் தேய்மானத்தைக் கணக்கிட வேண்டுமெனில் அதனுடைய ஆயுள் எவ்வளவு என்பதைத் தெரிந்துகொள்ள வேண்டும்.பொதுவாக இயந்திர உற்பத்தியாளர்களிடம் இருந்து இத்தகவலைப் பெறலாம்.இயந்திரத்தின் கொள்முதல் விலை என்ன என்பதையும் பார்க்க வேண்டும்.இயந்திரத்தின் விலயை மட்டும் பார்க்காமல், அதற்காகக் கட்டப்பட்ட வரிகள், அதனை நமது பணிமனைக்குக் கொண்டு வருவதற்காக செய்யப்பட்ட செலவு, அதனை பணிமனையில் நிறுவுவதற்காக செய்யப்பட்ட செலவு( சிறப்புக் கட்டுமான செலவுகள்) ,இதற்காக பிரத்யேகமாக செய்யப்பட்ட மின்சாதன செலவுகள் போன்ற அனைத்தும் சேர்த்து இயந்திரத்தின் மூலதன சொத்து மதிப்பு(Capitalised Value) எனப்படும்.இந்த மதிப்பில் ஐந்து விழுக்காட்டினை அதன் இறுதி மதிப்பாக எடுதுக்கொள்ள வேண்டும்.இயந்திரத்தின் மூலதன மதிப்பில் இறுதி மதிப்பைக் கழித்து வரும் தொகையை அதன் ஆயுட் காலத்தால் ( ஆண்டுகள்) வகுக்க ஓர் ஆண்டுக்கான தேய்மானம் எவ்வளவு என்று அறியலாம்.
தேய்மானத்தைக் கணக்கிட பல முறைகள் கையாளப்படுகின்றன.

தேய்மானமாகக் கணக்கிடபப்டும் தொகைக்கு வருமான வரியில் இருந்து விலக்கு அளிக்கப்படுகிறது.

நிறுமச் சட்டமும் தேய்மானமும்: (Indian Companies Act 1956 and Depreciation ) 
இந்தியாவைப்பொறுத்த வரையில் , ஒவ்வொரு வகை இயந்திரத்துக்கும் எத்தனை விழுக்காடு தேய்மானம் கணக்கிடப்பட வேண்டும் என்பதை இந்திய நிறுமச் சட்டம் -1956 குறிப்பிட்டுள்ளது.
ஒரு நிறுவனம், இந்த சட்டத்தில் குறிப்பிடபப்ட்டுள்ளதை விட அதிக விகிதாச்சாரத்திலும் தேய்மானத்தைக் கணக்கிட்டு கழித்துக் கொள்ளலாம்.ஆனால் இதில் குறிப்பிட்டுள்ள விழுக்காட்டை விட குறைந்த விகிதத்தில் தேய்மானம் கணக்கிட முடியாது.


</doc>
<doc id="89991" url="https://ta.wikipedia.org/wiki?curid=89991" title="சரிபார் பட்டியல்">
சரிபார் பட்டியல்

சரிபார் பட்டியல் என்பது ஒரு எளிமையான தகவல் உதவி கருவி. ஒரு செயற்பாட்டை செய்ய முன்பு, அல்லது செய்த பின்பு சில குறிப்பிடத்தக்க விடயங்கள் செய்யப்பட்டனவா அல்லது கவனிக்கப்பட்டனவா என்பதை சரிபார்க்க சரிபார் பட்டியல் உதவுகிறது. ஒருவர் எல்லா விடயங்களையும் நினைவில் வைத்திருக்கவோ, அல்லது கவனத்தில் கொள்ளவோ முடிவதில்லை, இதை நிவர்த்தி செய்ய சரிபார் பட்டியல் உதவுகிறது. எளிமையான அன்றாட செய்ய வேண்டிய பட்டியலில் இருந்து, சிகிச்சைக்கு முன்பு, வானூர்தி ஓட்ட முன்பு என பல சந்தர்ப்பங்களில் சரிபார் பட்டியல் உதவுகிறது.


</doc>
<doc id="89993" url="https://ta.wikipedia.org/wiki?curid=89993" title="பதினாறு பேறு">
பதினாறு பேறு

தமிழர்களின் சைவத் திருமணச் சடங்குகளில் "ஆல் போல் தழைத்து அறுகு போல் வேரூன்றி மூங்கில் போல் சுற்றம் முழுமையாய்ச் சூழப் பதினாறும் பெற்றுப் பெருவாழ்வு வாழ்க” என வாழ்த்தப்படுகின்றது. இங்கு குறிப்பிடப்படும் பதினாறு பெரும் பேறுகளாவன:


</doc>
<doc id="90013" url="https://ta.wikipedia.org/wiki?curid=90013" title="செவன்">
செவன்

செவன் (Seven) 1995 ஆம் ஆண்டு வெளிவந்த ஒரு கொடூர பாணியில் அமைந்த, நவீன இருண்ட வகை (Neo-noir) சார்ந்த அமெரிக்க திகில் திரைப்படம் ஆகும். இப்படமானது அன்ட்ரு வால்கர் என்பவரால் எழுதப்பட்டு, டேவிட் பிஞ்சர் என்பவரால் இயக்கப்பட்டு, நியூ லைன் சினிமா நிறுவனத்தால் வெளியிடப்பட்டது. இதில் ஆஸ்கார் விருது பெற்ற நடிகர் மார்கன் ஃப்ரீமேன், பலமுறை ஆஸ்கார் விருதுக்கு பரிந்துரைக்கபட்ட நடிகர் பிராட் பிட் மற்றும் பல நடிகர்கள் நடித்துள்ளனர்.

இத்திரைப்படம் செப்டம்பர் 22, 1995 அன்று அமெரிக்காவில் வெளியிடப்பட்டது. பாக்ஸ் ஆபிஸில் $ 327 மில்லியன் வசூலித்தது சர்வதேச அளவில், இத்திரைப்படம் வணிக ரீதியாக வெற்றி பெற்றது. பெரும்பாலான விமர்சகர்களிடமிருந்து மிகவும் நல்ல விமர்சனங்களைப் பெற்றது.

புதிதாக இடமாற்றம் பெற்ற கொலைகளை துப்பறியும் போலீஸ் அதிகாரி டேவிட் மில்ஸ் (பிராட் பிட்), அனுபவம் வாய்ந்த,விரைவில் ஓய்வு பெற உள்ள மூத்த அதிகாரி வில்லியம் சொமேர்செட் (மார்கன் ஃப்ரீமேன்)இருவரும் சேர்ந்து ஒரு தொடர் கொலைகாரனை கண்டுபிடிக்கும் வழக்கில் சேர்ந்து செயற்படுகிறார்கள்.இக்கொலைகாரன் பெருந்தீனி, பேராசை, சோம்பல், கடுங்கோபம், தற்பெருமை, காமம், பொறாமை போன்ற எழு கொடிய பாவங்களை செய்பவர்களை மிகக் கொடூரமான முறையில் கொலை செய்கிறான். இறுதியில் கொலைகாரனுக்கும் போலிஸ் அதிகாரிகளுக்கும் என்ன நடந்தது என்பது கதையின் முடிவு 


</doc>
<doc id="90027" url="https://ta.wikipedia.org/wiki?curid=90027" title="நவஜீவன் (இதழ்)">
நவஜீவன் (இதழ்)

நவஜீவன் ஈழத்திலிருந்து வெளியான ஒரு பத்திரிகை ஆகும். மலையகத் தோட்டத் தொழிலாளர்களின் முன்னேற்றம் கருதி உழைப்பதைக் குறிக்கோளாகக் கொண்டு 1948 இல் கொழும்பிலிருந்து வெளிவந்தது. இப்பத்திரிகை வெளியீட்டுக்கு திரு. சின்னையா, திரு.ரா.மு.நாகலிங்கம் ஆகியோர் முன்னின்று உழைத்தனர். நவஜீவனின் முதல் ஆசிரியராக இருந்தவர் கே.எஸ்.காளிமுத்து.


</doc>
<doc id="90029" url="https://ta.wikipedia.org/wiki?curid=90029" title="தீப்பொறி (இதழ்)">
தீப்பொறி (இதழ்)

தீப்பொறி ஈழத்திலிருந்து வெளிவந்த ஒரு பத்திரிகை. 1967 இல் ம. க. அந்தனிசில்லை ஆசிரியராகக் கொண்டு வார இதழாக இது வெளிவந்தது. கம்யூனிசக் கோட்பாடுகளையும், மாக்சிசத் தத்துவங்களையும் அடிப்படையாகக் கொண்ட ஒரு அரசியல் சார்பு பத்திரிகையாக இது தன்னை இனங்காட்டியது. அந்தனிசில் தமது அனல் கக்கும் வசனங்களாலும் சந்தம் நிறைந்த தமது அதிரடித் தலைப்புகளினாலும் தமது பத்திரிகையைப் பரபரப்புக்கு உட்படுத்தினார். இலங்கை அரசினால் இப்பத்திரிகை தடை செய்யப்பட்டதும், அந்தனிசில் "பல்கலை" என்ற பெயரில் 1970 ஆம் ஆண்டில் வார இதழைத் தொடங்கினார். பின்னர் ஒரு தீப்பொறி என்ற பெயரில் 1972 ஆம் ஆண்டில் இருந்து தொடர்ந்து வெளிவரச் செய்தார். காலப்போக்கில் அடிக்கடி மாறும் கொள்கையுடன் இது எழுதி வந்ததால் செல்வாக்கிழந்தது. 1982 இல் இதன் வெளியீடுகள் முற்றாகத் தடைப்பட்டன.


</doc>
<doc id="90030" url="https://ta.wikipedia.org/wiki?curid=90030" title="தீப்பொறி">
தீப்பொறி

மின்புல வலிமை சுமார் 4-30 கிலோவோல்ட் / செ.மீ. அள்வுக்கு அதிகமாகும் போது ஒரு தீப்பொறி தூண்டப்படுகிறது. இதனால் காற்றில் உள்ள இலவச எலக்ட்ரான்கள் மற்றும் அயனிகளின் எண்ணிக்கையில் மிக விரைவான அதிகரிப்பு ஏற்படலாம், தற்காலிகமாக மின்கடத்தா மின்தேக்கி முறிவு என்று அழைக்கப்படும் ஒரு செயல்பாட்டில் திடீரென ஒரு மின் திசையான்து ஆக மாறுகிறது.

ஒரு இயற்கையான தீப்பொறியின் சிறந்த அறியப்பட்ட உதாரணம் மின்னல் ஆகும். இந்த நிலையில், ஒரு மேகம் மற்றும் தரையில் அல்லது இரண்டு மேகங்களுக்கு இடையில் உள்ள மின்சார சாத்தியக்கூறு, பொதுவாக நூற்றுக்கணக்கான மில்லியன் வோல்ட் ஆகும். இதன் விளைவாக தற்போதைய ஸ்ட்ரோக் சேனலின் மூலம் சுழற்சிகள் ஆற்றல் மிகப்பெரிய மாற்றத்தை ஏற்படுத்துகின்றன. மிகக் குறைவான அளவில், 380 வி (பாசென் சட்டத்தின்) அளவுக்கு விதிக்கப்படும் மின்னூட்டச் சுற்றுவட்டிகளில் இருந்து மின்னாற்பகுப்பு வெளியேற்றங்களின்போது தீப்பொறிகள் ஏற்படலாம்


</doc>
<doc id="90031" url="https://ta.wikipedia.org/wiki?curid=90031" title="தினக்கதிர்">
தினக்கதிர்

தினக்கதிர் மட்டக்களப்பில் இருந்து வெளிவந்த ஒரு பத்திரிகை ஆகும்.1999 இலிருந்து அழகிய வடிவமைப்புடன் இது வெளிவந்தது. உள்ளுர்ச் செய்திகளுடன் அரசியல் செய்திகளையும் உடனுக்குடன் வெளியிட்டமையால் பல தடவைகள் தாக்குதலுக்குள்ளானது. 2001 இல் நடைபெற்ற பாரிய தாக்குதலொன்றின் பின்னர் நிறுத்தப்பட்டது.


</doc>
<doc id="90034" url="https://ta.wikipedia.org/wiki?curid=90034" title="தினபதி">
தினபதி

தினபதி இலங்கைத் தலைநகர் கொழும்பில் இருந்து வெளிவந்த ஒரு நாளிதழ். சுயாதீன பத்திரிகா சமாசத்தால் (எம். டி. குணசேனா நிறுவனம்) வெளியிடப்பட்டது.. 1964 முதல் எஸ். ரி. சிவநாயகத்தை ஆசிரியராகக் கொண்டு இது வெளிவந்தது. புதிய அழகியல் உத்திகளைக் கொண்ட பத்திரிகையாக இது வெளிவந்தது. தினபதி தினசரியின் வாரவெளியீடாக ஞாயிற்றுக்கிழமைகளில் சிந்தாமணி வெளியிடப்பட்டது. இராஜ அரியரத்தினம் இதன் ஆசிரியராக இருந்தார்.

1966 ஆம் ஆண்டில் இதன் விற்பனை 11,000 ஆக இருந்தது. 1970 இல் சராசரியாக 12,100 உம், 1973 இல் 31,337 உம் ஆக இருந்தது.

1973/74 ஆம் ஆண்டுகளில் இந்நிறுவனத்தின் பத்திரிகைகள் அன்றைய சிறிமாவோ பண்டாரநாயக்காவின் அரசை விமரிசித்து வந்தன. 1974 ஏப்ரல் 19 இல் சிறிமாவோ அரசு அவசரகாலச் சட்டத்தின் மூலம் தினபதி உட்பட இந்நிறுவனத்தின் அனைத்து மொழிப் பத்திரிகைகளையும் தடை செய்து அச்சு நிறுவனதையும் மூடியது. 1977 மார்ச் 30 இல் இந்நிறுவனம் தனது பத்திரிகைகளை மீண்டும் வெளியிட ஆரம்பித்தது. ஆனாலும், தமிழ் மொழிப் பத்திரிகைகள் எதுவும் வெளியிடப்படவில்லை. 1990 டிசம்பர் 26 இல் நிதி நெருக்கடியினால் இந்நிறுவனம் மீண்டும் மூடப்பட்டது.


</doc>
<doc id="90035" url="https://ta.wikipedia.org/wiki?curid=90035" title="சிந்தாமணி">
சிந்தாமணி

சிந்தாமணி என்ற தலைப்பில் உள்ள கட்டுரைகள்:




</doc>
<doc id="90038" url="https://ta.wikipedia.org/wiki?curid=90038" title="பொத்துவில்">
பொத்துவில்

பொத்துவில் ("Pottuvil") என்பது இலங்கையின் கிழக்கு மாகாணத்தில் அம்பாறை மாவட்டத்தில் பொத்துவில் தேர்தல் தொகுதியில் அமைந்துள்ள ஒரு நகரம். இங்கு முஸ்லிம்களே பெரும்பான்மையாகக் குடியிருக்கின்றனர். இலங்கையின் முக்கிய சுற்றுலாத் தளமான அறுகம் குடாவில் இருந்து வடக்கே 4 கிமீ தூரத்தில் அமைந்துள்ளது. 2007 ஆம் ஆண்டு கணக்கெடுப்பின் படி, இந்த நகரத்தின் மக்கள்தொகை 33,625 ஆகும். 

பொத்துவில் நகரத்தின், வடக்கே, திருக்கோவில் பிரதேச செயலகப் பிரிவும், கிழக்கே வங்காள விரிகுடாவும், தெற்கேயும் மேற்கேயும் லாகுகல பிரதேச செயலகப் பிரிவும் அமைந்து காணப்படுகின்றன. 

இந்த நகரமானது, 63 சிறிய கிராமங்களை தன்னகம் கொண்டுள்ளதோடு, இவற்றின் நிர்வாகம், 27 கிராம சேவகர் பிரிவுகளின் படி ஒழுங்கமைக்கப்பட்டுள்ளது. 1958 ஆம் ஆண்டிற்கு முன்னர் இந்தப் பிரதேசமானது, மட்டக்களப்பு மாவட்டத்தின் ஒரு பகுதியாகவே காணப்பட்டது. இருந்த போதிலும், 1958 ஆம் ஆண்டில் தோற்றுவிக்கப்பட்ட அம்பாறை மாவட்டத்துடன் பின்னர் இப்பிரதேசம் இணைத்துக் கொள்ளப்பட்டது. 

பொத்துவில் பிரதேசத்தின் கிராம சேவகர் பிரிவும் அதன் குறியீடும் பின்வரும் அட்டவணையில் காட்டப்படுகிறது.

பொத்துவில் நகரத்தின் அடிப்படையான பொருளாதார மார்க்கமாக காணப்படுவது, விவசாயமாகும். அத்தோடு, விலங்கு வேளாண்மை, கரையோர மற்றும் உள்ளக மீன்பிடி, சிறிய மற்றும் நடுத்தர வியாபாரம், சுற்றுலாத்துறை அத்தோடு வர்த்தகம் போன்ற வழிகளிலும் நகரத்தின் உள்ளக பொருளாதாரம் வலுப்படுத்தப்படுகிறது.

இங்கு இயற்கை வளங்கள் நிறைந்து காணப்படுவது வெளிப்படையானதாகும். நெல் வயல்கள், காடு, அழகிய கடற்கரைகள், ரம்மியமான மலைகள் மற்றும் குளிர்மையான நீர் ஊற்றுக்கள், தேக்கங்கள் என்பன காணப்பட்டு இந்த நகரத்திற்கு அழகு சேர்க்கின்றன. 
நெற்பயிர்ச் செய்கையே இந்தப் பிரதேசத்தில் பிரதானமாக பயிரிடப்படுகிறது. இருந்த போதிலும், மரக்கறி, தென்னை மற்றும் பழங்கள் போன்றனவும் வளர்க்கப்பட்டு அவையும் உள்ளக வாழ்வாதாரத்தில் பங்களிப்பு செய்கின்றன. இதேவேளை, விலங்கு வேளாண்மை மற்றும் மீன்பிடி என்பனவும் குறிப்பிடத்தக்களவு பொருளாதாரத்தில் பங்களிப்பு செய்வதோடு, சுற்றுலாத் துறையானது, மிகவும் முக்கியமானதும், அபிவிருத்தி அடையக்கூடிய தகவுகளைக் கொண்டதாகவும் காணப்படுகிறது.

இந்தப் பிரதேசம், கடற்கரை, ஆறு மற்றும் தேக்கங்களை தன்னகம் கொண்டுள்ளதால் இது மண் வளமிக்க பூமியாக சொல்லப்படுகிறது. தென்னைப் பயிர்ச்செய்கையானது, சிறிய பரிமாணத்தில், கோமாரி, மணற்சேனை, விக்டர் தோட்டம், ஹிதாயா புரம், ஊறணி, உல்லை ஆகிய கரையோரக் கிராமங்களில் மேற்கொள்ளப்பட்டு வருகின்றது. அத்தோடு, மறக்கறிச் செய்கையில் பிரதானமாக மிளகாய் பயிரிடப்படுகிறது.

அழகிய கடற்கரைகளைக் கொண்டு காணப்படுவதோடு, உலகிலேயே நீர்ச் சறுக்கல் விளையாட்டுக்குப் பிரசித்தமான அறுகம் குடாவும் இந்த நகரத்திலேயே காணப்படுகிறது. அருகம் குடாவை அண்டிய கடற்கரைகள், உல்லை கடற்கரை என்றும் வழங்கப்படுவதுண்டு. 2004 இல் ஏற்பட்ட இந்தியப் பெருங்கடல் ஆழிப் பேரலையின் போது, இப்பிரதேசம் அதிகளவில் பாதிப்புக்களுக்கு உள்ளானது.

இங்கு குறிப்பிடத்தக்களவு பிரசித்தம் பெற்ற சுற்றுலாப் பயணிகள் விரும்பிச் செல்கின்ற பல இடங்கள் காணப்படுகின்றன. அவை,






</doc>
<doc id="90043" url="https://ta.wikipedia.org/wiki?curid=90043" title="தோமஸ் முன்ரோ">
தோமஸ் முன்ரோ

மேஜர் ஜெனரல் சர் தோமஸ் முன்ரோ பிரபு ("Sir Thomas Munro, 1st Baronet", மே 27, 1761 – சூலை 6, 1827) என்பவர் ஸ்கொட்லாந்தைச் சேர்ந்த பிரித்தானிய கிழக்கிந்தியக் கம்பனியின் இராணுவ அதிகாரியும், இராசதந்திரியும் ஆவார். இவர் 1814 இல் இருந்து 1827 வரை சென்னை மாகாணத்தின் பிரித்தானிய ஆளுநராக இருந்தார். இவர் தமிழர்கள் மற்றும் தெலுங்கர்களால் முன்ரோல்ப்பா என்று அன்புடன் அழைக்கப்பட்டார்.

கிளாஸ்கோ நகரில் 27.05.1761 அன்று மன்றோ பிறந்தார். நான்கு சகோதரர்களையும் இரண்டு சகோதரிகளையும் கொண்ட பெரிய குடும்பம் அவருடையது. தந்தை அலெக்ஸாண்டர் மன்றோ. தாய் மார்கரெட் ஸ்டார்க். 


இவருக்கு சென்னையின் அண்ணா சாலையில் தீவுத் திடல் அருகே சிலை வைக்கப்பட்டு இருக்கிறது. சேணம் இல்லாத குதிரை மீது கம்பீரமாக மன்றோ அமர்ந்து இருக்கின்ற அந்தச் சிலையைச் செய்தவர் பிரான்சிஸ் சாண்டரி. அவர் ரயாட்வாரி நிலவரி அமைப்பின் தந்தை என கருதப்படுகிறார்.
1800ல் பெல்லாரி மாவட்டத்தின் மாவட்ட ஆட்சியர் ஆக பணி புரியும் போது மதராஸ் அரசாங்கம் ராகவேந்திரர் மடத்திலிருந்தும் மற்றும் மந்த்ராலயத்திலிருந்தும் வரும் வருவாயை அரசுக்கு அளிக்குமாறு உத்தரவிட்டிருந்தது. அப்போது அது குறித்த விசாரணைக்காக அங்கு சென்ற போது ராகவேந்திரர் அவரிடம் பேசியதாகவும் அவருக்கு தீட்சை வழங்கியதாகவும் கூறப்படுகிறது. அதன் பின்னர் தனது அறிக்கையை மடத்திற்கு சாதகமாக வழங்கினார் என்றும் கூறப்படுகிறது.. இந்த ஆணை இன்றும் புனித ஜார்ஜ் கோட்டை மற்றும் மந்த்ராலயத்திலும் பாதுகாக்கப்பட்டு வருகிறது.



</doc>
<doc id="90045" url="https://ta.wikipedia.org/wiki?curid=90045" title="சீர்வேக ஏவுகணை">
சீர்வேக ஏவுகணை

சீர்வேக ஏவுகணை ("cruise missile") என்பது சிறு இறக்கையுடன் கூடிய குறைந்த உயரத்தில் பறக்கவல்ல வழிகாட்டப்பட்ட ஏவுகணை. இதனை "குரூஸ்" ஏவுகணை என்று ஆங்கிலத்தில் அழைக்கப்படும். சீர்வேக ஏவுகணை சிறியதொரு ஆளில்லா விமானத்தைப் போன்று இயங்கும் இவ்வகை ஏவுகணைக்குத் தாரை இயந்திரம் ஒன்றின்மூலம் உந்துசக்தி வழங்கப்படுவதுடன், இவை தன்னியக்க வழிச்செலுத்தி மூலம் இலக்கை நோக்கி வழிநடத்தப்பட்டு மிகவும் துல்லியமாக இலக்கினைத் தாக்கவல்லன. இவ்வகை ஏவுகணைகள் பொதுவாக பாரிய சாதாரண வெடிமருந்திகாலான வெடிபொருட்களையோ அல்லது அணுவாயுதங்களையோ காவிச்செல்ல வல்லனவாகக் காணப்படுகின்றன. மிகவும் தாழ்வான உயரத்தில் ஒரு விமானத்தைப்போன்று பறந்துசெல்லவல்ல இவ்வகை ஏவுகணைகள் எதிரிகளின் தொலைக்கண்டுணர்வி திரைகளிற் படாது தன்னியக்கமாக வழிநடாத்தப்பட்டு இலக்கைநோக்கிப் பயணிக்கவல்லன. அத்துடன் தாரை இயந்திரங்களால் இயக்கப்படுவதன் காரணமாக இவ்வகை ஏவுகணைகள் இலக்கை அடைவதற்காக வளிமண்டலத்தைத் தாண்டிச்செல்ல வேண்டிய தேவை இல்லை.


</doc>
<doc id="90049" url="https://ta.wikipedia.org/wiki?curid=90049" title="வழி செலுத்திய ஏவுகணை">
வழி செலுத்திய ஏவுகணை

வழி செலுத்திய வகை ஏவுகணைகள் (Missile guidance) ஏவுகணைத் தொழிநுட்ப வளர்ச்சியில் ஒரு புதிய படிக்கல். இவ் வகை ஏவுகணைகள் சிறு இறக்கையைக் கொண்டு உயரத்தில் பறக்கவல்லஏவுகணையகும். மேலும் இது கணிப்பொறியின் உதவியைக் கொண்டு இதன் இலக்கு முடிவு செய்யப்படும். ஆகையால் இது வழிகாட்டப்பட்ட ஏவுகணை எனப்படும். 


</doc>
<doc id="90063" url="https://ta.wikipedia.org/wiki?curid=90063" title="காரி கிழார்">
காரி கிழார்

காரி கிழார் சங்ககாலப் புலவர்களில் ஒருவர். அவரது ஒரே ஒரு பாடல் புறநானூறு 6 எண் கொண்ட பாடலாக உள்ளது.

காரி என்னும் சொல் நஞ்சைக் குறிக்கும். அது ஆகுபெயராய் நஞ்சுண்ட சிவபெருமானையும் குறிக்கும். இவரது பெயர் சிவபெருமானை அழைக்கும் பெயர். 

பாடலில் இவர் சொல்லும் கருத்துகள் புராண நம்பிக்கையின் அடிப்படையில் அமைந்துள்ளன.
'தண்டா ஈகைத் தகைமாண் வழுதி' என இவன் போற்றப்படுவதால் இவன் சிறந்த கொடைவள்ளல்களில் ஒருவன் எனத் தெரியவருகிறது.
தண்கதிர் மதியம் போல மற்றவர்களுக்குக் குளுமையாகவும், ஞாயிற்றின் ஒளியைப்போல மற்றவர்களுக்கு விளக்கமாவும் வாழ்வாயாக எனப் புலவர் வழுதியை வாழ்த்துகிறார்.

காதுகளில் தைக்கும்படி அறிவுறுத்துவது செவியறிவுறூஉ. புலவர் அரசன் காதுகளில் உறைக்கும்படி சில செய்திகளை இப் பாடலில் கூறுகிறார். 

நன்னெறியைப் பொருண்மொழி என்பது சங்ககால வழக்கு. செவியறிவுறூஉ பகுதியில் புலவர் அரசர்க்கு நன்னெறிகளாகக் கூறும் செய்திகளைப் பொருண்மொழிக் காஞ்சி என்றும் கொள்கின்றனர்.

உலகின் கட்டு 3 நிலைகளாக அடுக்கப்பட்டுள்ளது. அந்த அடுக்கின் இடைநில் உள்ளது நாம் வாழும் உலகம். கீழே உள்ளது நீர்நிலை ஓங்கியுள்ள உலகம்.
மேலே உள்ளது ஆன்மாக்கள் வாழும் உலகம்.

இங்கெல்லாம் முதுகுடுமிப் பெருவழுதியின் புகழ் பரவ வேண்டும் என்று இப் புலவர் வாழ்த்துகிறார்.



</doc>
<doc id="90064" url="https://ta.wikipedia.org/wiki?curid=90064" title="ஏழு வெளி">
ஏழு வெளி

இந்து தத்துவத்தின் அடிப்படையில் அண்டசராசரத்தில் பூமிக்கு வெளியில் ஏழு வெளிகள் காணப்படுவதாகவும் இவை ஏழுலோகங்களாகக் கூறப்படுபவை எனவும் கூறப்படுகிறது. இது பற்றிய குறிப்புகள் கம்பிளிச் சட்டை முனிவர் எழுதிய வாதகாவியம் ஆயிரம் எனும் நூலில் இருப்பதாகவும் கூறப்படுகிறது. .

இதன்படி ஏழு வெளிகளுமாவன:


</doc>
<doc id="90081" url="https://ta.wikipedia.org/wiki?curid=90081" title="வசந்தகுமார்">
வசந்தகுமார்

வசந்தகுமார் தமிழின் முக்கியமான நூல்வெளியீட்டாளார், பிரதிமேம்படுத்துநர். இருபதாண்டுகளாக தமிழினி பதிப்பகம், யுனைட்டட் ரைட்டர்ஸ் என்ற இரு பதிப்பகங்களை நடத்தி வருகிறார். தமிழின் முக்கியமான இளம்படைப்பாளிகளான சு. வேணுகோபால், கண்மணி குணசேகரன், ஜோ டி குரூஸ், சு. வெஙகடேசன், உமா மகேஸ்வரி, ஜெ. பிரான்ஸிஸ் கிருபா போன்றோரின் ஆக்கங்களை அறிமுகம்செய்து வெளியிட்டு வருகிறது தமிழினி. முக்கியமான ஆய்வுநூல்களையும் வெளியிட்டுள்ளது. வசந்தகுமார் ’தமிழினி’ சிற்றிதழின் ஆசிரியர். இவ்விதழ் பழந்தமிழ் ஆய்வுகள், சூழியல் ஆய்வுகள், தத்துவ ஆய்வுகள் ஆகியவற்றுக்கு முக்கியத்துவம் கொடுத்து வெளிவருகிறது.


</doc>
<doc id="90082" url="https://ta.wikipedia.org/wiki?curid=90082" title="தமிழினி பதிப்பகம்">
தமிழினி பதிப்பகம்

தமிழினி பதிப்பகம் சென்னையில் உள்ள நூல்வெளியீட்டகம். வசந்தகுமார் இதை நடத்தி வருகிறார். தமிழினி பதிப்பகம் சார்பில் தமிழினி என்ற முக்கியமான மாத இதழும் வெளிவருகிறது. தமிழினி பழந்தமிழ் ஆய்வுகள், தத்துவ ஆய்வுகள், சிற்பக்கலை கட்டுரைகள், சூழியலாய்வுகள் ஆகியவற்றை வெளியிட்டுவரும் இதழாகும். கரு ஆறுமுகத்தமிழன் இதன் ஆசிரியர். இவ்விதழில் பாதசாரி, ராமச்சந்திரன், குமரிமைந்தன், பாமயன், அ.கா.பெருமாள், ராமகி, செந்தீ நடராசன் போன்ற அறிஞர்கள் தொடர்ச்சியாக எழுதி வருகிறார்கள்.


</doc>
<doc id="90086" url="https://ta.wikipedia.org/wiki?curid=90086" title="ஜேரட் டயமண்ட்">
ஜேரட் டயமண்ட்

ஜேரட் டயமண்ட் அல்லது ஜாரெட் டயமண்ட் (Jared Diamond, பி. செப்டம்பர் 10, 1937) ஒரு அமெரிக்க அறிவியலாளர் மற்றும் எழுத்தாளர் ஆவார். தனது அறிவியல் அபுனைவு படைப்புகளில் பல அறிவியல் துறைகளைப் பற்றி எழுதியுள்ளார். தற்போது லாஸ் ஏஞ்சல்ஸ் கலிபோர்னியா பல்கலைக்கழகத்தில் (யுசிஎலஏ)புவியியல் மற்றும் உடற்செயலியல் பேராசிரியராக உள்ளார். "தி தர்ட் சிம்பான்சி", "துப்பாக்கிகள், கிருமிகள், எஃகு", "கொலாப்ஸ்" போன்ற இவரது வெகுஜன அறிவியல் புத்தகங்கள் உலகப்புகழ் பெற்றவை. புலிட்சர் பரிசு, அமெரிக்காவின் தேசிய அறிவியல் பதக்கம், ஐக்கிய இராச்சியத்தின் வேந்திய சங்கத்தின் அறிவியல் புத்தகங்களுக்கான 
பரிசு உட்பட பல விருதுகளையும் வென்றுள்ளார்.



</doc>
<doc id="90092" url="https://ta.wikipedia.org/wiki?curid=90092" title="குற்றப்புனைவு">
குற்றப்புனைவு

குற்றப்புனைவு (Crime fiction) இலக்கியப் பாணிகளில் ஒன்று. குற்றம் மற்றும் குற்றவாளிகளைக் கதைக் களமாகக் கொண்டு படைக்கப்படும் புனைவுகள் குற்றப்புனைவு என்று வழங்கப்படுகின்றன. அறிபுனை, வரலாற்றுப் புனைவு போன்ற பிற பாணிகளிலிருந்து இது பொதுவாக வேறுபட்டாலும், பல குற்றப்புனைவுப் படைப்புகள் பிற பாணிகளின் கூறுகளையும் கொண்டுள்ளன. குற்றப்புனைவில் பல உட்பிரிவுகள் உள்ளன. துப்பறிவுப் புனைவு, யார் செய்தது?, சட்டப் பரபரப்புப் புனைவு, நீதிமன்ற நாடகப்புனைவு, பூட்டிய அறை மர்மப்புனைவு போன்றவை இவற்றுள் சில.

ஆயிரத்தொரு இரவுகளில் வரும் மூன்று ஆப்பிள்கள் கதை குற்றப்புனைவுக்கான மிகப்பழைய எடுத்துக்காட்டுகளுள் ஒன்று. ஆனால் குற்றப்புனைவு தனித்துவம் பெற்றது 19ம் நூற்றாண்டில் தான். 1829ல் வெளியான ஸ்டீன் ஸ்டீன்சன் பில்ச்சர் என்ற தானிய எழுத்தாளரின் "தி ரெக்டர் ஆஃப் வெயில்பை" என்ற புத்தகமே நவீன இலக்கியத்தின் முதல் குற்றப்புனைவு படைப்பாகக் கருதப்படுகிறது. எட்கர் ஆலன் போ, வில்கி காலின்ஸ், எமீல் கபோரியூ போன்றவர்கள் நவீன குற்றப்புனைவின் முன்னொடிகளாகக் கருதப்படுகிறார்கள். 19ம் நூற்றாண்டின் இறுதியில் வெளியான ஆர்தர் கானன் டாயிலின் ஷெர்லாக் ஹோம்ஸ் கதைகளால் குற்றப்புனைவு இலக்கியம் பொதுமக்களின் ஆதரவைப்பெற்றது. 20ம் நூற்றாண்டில் காகிதக்கூழ் இதழ்களின் பெருக்கத்தால் குற்றப்புனைவுப் படைப்புகள் உலகெங்கும் படிக்கப்படலாயின. அகதா கிரிஸ்டி, பி. டி. ஜேம்ஸ், ரூத் ரெண்டல், ரேமாண்ட் சேண்ட்லர், டேஷியல் ஹாம்மெட், இயன் ஃபிளமிங், டிக் ஃபிரான்சிஸ் ஆகியோர் குற்றப்புனைவுப் பாணியின் குறிப்பிடத்தக்க எழுத்தாளர்கள்.


</doc>
<doc id="90097" url="https://ta.wikipedia.org/wiki?curid=90097" title="சி-25 ஆழ்குளிர் உந்துபொறி">
சி-25 ஆழ்குளிர் உந்துபொறி

சி-25 ஆழ்குளிர் உந்துபொறி இந்திய விண்வெளி ஆய்வு மையம் தயாரிக்கும் ஒரு உந்துபொறியாகும். சி-25 ஆழ்குளிர் உந்துபொறியானது ஜி. எஸ். எல். வி மார்க் III ராக்கெட்டின் ஒரு பகுதியாக விளங்குகிறது. இது திரவ ஐட்ரசன் மற்றும் திரவ ஆக்சிசன் ஆகிய எரிபொருள்களைக் கொண்டு இயங்குகின்றது. இது 25 டன் எடை எரிபொருளைக் கொண்டது. இது ஏற்கனவே சோதனைச் செய்யப்பட்டு தகுதிப்படுத்தப்பட்ட ஜி. எஸ். எல். வி மார்க் II யின் மூன்றாம் நிலையில் பயன்படுத்தப் படுகின்ற ஆழ்குளிர் உந்துபொறியை விட அதிக ஆற்றல் வாய்ந்தது.

இந்த இராக்கெட் 5000 கிலோ எடையுடன் செயற்கைகோள்களை விண்ணிற்கு அனுப்புவதற்கு தயாரிக்கப்பட்டு வருகிறது. இதில் 
ஆகியவற்றை கொண்டு வடிவமைக்கப்பட்டு வருகிறது. இதில் திட திரவ எரிபொருள்களைக் கொண்டு பகுதிகள் வடிவமைக்கப்பட்டு, சோதனை செய்யப்பட்டுத் தகுதிபடுத்தப்பட்டுள்ளது. தற்போது சி-25 எனப்படும் ஆழ்குளிர் உந்துபொறி வடிவமைப்பு நடைபெற்று வருகின்றது.

இது 20 டன் உந்து விசையை கொடுக்க வல்ல ஒரு இராக்கெட் பொறி. இதை C-25 என்றும் அழைப்பர். 25 என்ற எண் அதில் உள்ள திரவத்தின் எடையை குறிக்கும். இது திரவ ஐட்ரசனாலும் திரவ நைட்ரசனாலும் இயங்குகின்றது.



இந்த எரி அறை (Combustion Chamber) அதிக அழுத்தத்தையும் அதிக வெப்பத்தையும் தாங்கும் அளவில் வடிவமைக்கப்பட்டுள்ளது. இந்திய விண்வெளித்துறையில் உள்ள திரவ இயக்க திட்ட மையம், வலியமலா என்ற இடத்தில் இவ்வுந்து பொறி வடிவமைக்கப்பட்டது. முதல் உந்து பொறி கோட்ரெச் மற்றும் மதார் குழுமத்தால் உருவாக்கப்பட்டது. தற்போது இது சோதனைக்கு தயாராக உள்ளது. இதைச் சோதனை செய்வதற்கு தேவையான உள்கட்டமைப்புகள் திரவ இயக்க திட்ட மையம், மகேந்திரகிரியில் உருவாக்கப்பட்டு வருகின்றது.

இதன் முதல் சோதனையனது திரவ உந்துகை அமைப்பு மையம், மகேந்திரகிரியில் உள்ள சோதனை சாலையில் வைத்து பரிசோதிக்க முடிவு செய்யப்பட்டுள்ளது.



</doc>
<doc id="90104" url="https://ta.wikipedia.org/wiki?curid=90104" title="பலா இனம்">
பலா இனம்

பலா இனம் ("Artocarpus") மரவகையைச் சார்ந்த இனம். தெற்கு ஆசியா மற்றும் தென்கிழக்காசியாவில் இயற்கையாக வளர்வது. இது "Moraceae" குடும்பத்தை சேர்ந்தது, கிட்டதட்ட 60 இனங்கள் இருப்பதாக கணிக்கப்பட்டுள்ளது.




</doc>
<doc id="90105" url="https://ta.wikipedia.org/wiki?curid=90105" title="தணிக்கை மற்றும் உறுதியளிப்பு நியமங்கள்">
தணிக்கை மற்றும் உறுதியளிப்பு நியமங்கள்

தணிக்கை மற்றும் உறுதியளிப்பு நியமங்கள் (AUDITING AND ASSURANCE STANDARDS- AAS)
ஒரு நிறுவனத்தின் (இலாப நோக்கம் கொண்ட அல்லது இலாப நோக்கம் இல்லாத எந்த வகை நிறுவனம் ஆனாலும்) நிதிக் கணக்குகளை , சார்பற்ற, திறமையும் தகுதியும் பெற்ற , மூன்றாவது நபர் ஒருவர் தணிக்கை செய்து சான்று வழங்கினால் அதில் முதலீடு செய்துள்ளவர்களும் உறுப்பினர்களும்,பொது மக்களும் மற்றும் அரசாங்கமும் அவருடைய சான்றளிப்பை ஏற்றுக் கொள்கின்றனர்.இந்த மூன்றாவது நபரைத்தான் நாம் தணிக்கையாளர் என்கிறோம்.ஒவ்வொரு நாட்டிலும் இத்தகைய தணிக்கையாளர்களுக்குத் தேவையான கல்வியையும் பயிற்சியையும் வழங்க அந்தந்த நாட்டின் அரசுகள் ஓர் அமைப்பை உருவாக்கி வைத்துள்ளன.இந்தியாவில் "இந்தியப் பட்டயக் கணக்காளர்கள் கழகம்" (INSTITUTE OF CHARTERED ACCOUNTANTS OF INDIA-ICAI ) இப்பணியை மேற்கொண்டுள்ளது.பட்டயக் கணக்காளர்களை உருவாக்குவது மட்டுமின்றி அவர்களுக்குத் தேவையான பயிற்சிகளை வழங்குவது, ஆலோசனைகளை வழங்குவது, அவர்களுடைய பணியைச் சிறப்பாக மேற்கொள்வதற்குத் தேவையான் நியமங்களை வகுத்தளிப்பது , அவர்களுக்கான நன்னெறிகளை வகுப்பது, அவர்கள் நன்னெறிகளில் இருந்து வழுவும்போது அவர்கள் மீது நடவடிக்கை எடுப்பது போன்ற பணிகளையும் இக்கழகம் செய்து வருகிறது.
தணிக்கை முறைகள் ஒரே சீராக , முரண்பாடுகள் அற்றதாய் இருப்பதற்காகவும் தணிக்கையாளர்களுக்கு வழிகாட்டி உதவி புரிவதற்காகவும் , தணிக்கை மற்றும் உறுதியளிப்பு நியமங்கள் உருவாக்கப்பட்டுள்ளன.தணிக்கையாளர்கள்,சட்டப்படி இவற்றை பின்பற்றியே தீர வேண்டும்.
இந்தியப் பட்டயக் கணக்காளர்கள் கழகம், இதுவரையில் முப்பத்து நான்கு "தணிக்கை மற்றும் உறுதியளிப்பு நியமங்களை" வெளியிட்டுள்ளது.அவை பின்வருமாறு:


</doc>
<doc id="90106" url="https://ta.wikipedia.org/wiki?curid=90106" title="பங்காளர்">
பங்காளர்

மிகப் பெரிய மூலதனம் தேவைப்படுகின்ற ஒரு வர்த்தக நிறுவனம், தனது மூலதனத்தை சிறு சிறு கூறுகளாக்கி அதைப் பொது மக்களிடமும் பிற நிறுவனங்ககளிடமும் விற்பனை செய்கிறது.மூலதனத்தின் சிறு கூறு அல்லது அலகு(பிரிவு) க்கு பங்கு (SHARE) 
என்று பெயர்.ஒரு பங்கின் முக மதிப்பு(NOMINAL / FACE VALUE) பத்து ரூபாய் இருக்கலாம்.எனவே பத்து இலட்ச ரூபாய் முதலீடு தேவையெனில் ஒரு நிறுவனம் , பத்து ரூபாய் முக மதிப்பு கொண்ட ஓர் இலட்சம் பங்குகளைப் பிறரிடம் விற்கிறது.இத்தகையப் பங்குகளை பணம் கொடுத்து வாங்குபவர்கள் அந்த நிறுவனத்தின் பங்குதாரர்களாகவும்(SHAREHOLDER) உறுப்பினர்களாகவும் (MEMBER)ஆகிறார்கள்.
பங்குதாரர்களின் / உறுப்பினர்களின் உரிமைகள்: 

பங்குதாரர்களின் / உறுப்பினர்களின் கடமைகள் :


</doc>
<doc id="90108" url="https://ta.wikipedia.org/wiki?curid=90108" title="சீமைக் கருவேலம்">
சீமைக் கருவேலம்

சீமைக் கருவேலம் என்றும், வேலிக்காத்தான் என்றும் பரவலாக அறியப்படும் இது வேளாண் நிலங்களையும், பிற வாழ்வாதாரங்களையும் நாசப்படுத்தக்கூடிய ஒரு கொடியத் தாவரமாகும். என்று சமீப காலமாக வதந்தி பரப்பப்பட்டு வருகிறது. இதன் அறிவியல் பெயர் "ப்ரோசோபிச் சூலிஃப்லோரா" "Prosopis juliflora" என்பதாகும். இதை எசுப்பானிய மொழியில் bayahonda blanca எனக் கூறுவர். மெக்சிகோ, கரிபியன் தீவுகள் மற்றும் தென் அமெரிக்கா போன்றவற்றை தாயகமாகக் கொண்ட இவை, ஆசிய, ஆசுதிரேலியக் கண்டங்களில் மமமிகப்பெரும் நன்மை பயக்கும் தாவரமாகவும், ருவெடுத்துள்ளது.

பயிர்களுக்கு வேலியாகவும் சமையலுக்கு விறகாகவும் பயன்படும் என்ற நம்பிக்கையில், 1950களில் ஆசுத்திரேலியாவில் இருந்து சிறிதளவு விதையாக இது இந்தியாவுக்குக் கொண்டுவரப்பட்டது. இந்த அறுபது ஆண்டுகளில் வளர்ந்து பெருகிப் பரவி இன்று தமிழகம் முழுவதையுமே ஆக்கிரமித்து விட்டது. இந்த முள்மரம், அமெரிக்கா போன்ற பல வளர்ந்த நாடுகளில் வேளாண்மைக்கு எதிரான ஆபத்தான நச்சுத் தாவரமாக அறிவிக்கப்பட்டு வேளாண் கண்காட்சியில் மட்டும் வைக்கப்பட்டு வருகிறது.

கேரளாவில் இவை வேறோடு பிடுங்கியெறியப்பட்டு இவை வளரா வண்ணம் பாதுகாக்கப்படுகிறது. தமிழகத்தில், இவை விளை நிலங்களில் 25 விழுக்காட்டிற்கு மேல் வளர்ந்து வேளாண்மையே தொடரா வண்ணம் நிலத்தைப் பாழ்படுத்தியிருக்கிறது. இதனைக் களைய பல அரசு மற்றும் தன்னார்வ தொண்டு நிறுவனங்கள் முனைப்புடன் ஈடுபட்டு வருகின்றன.குறிப்பாக சீமை கருவேலமரம் ஒழிப்பு இயக்கம் எனும் மக்கள் அமைப்பு தீவிரமாக இம்மரங்களை வேரோடு அகற்றிவருகிறது. தமிழக அரசிடம் இம்மரங்களை தடை செய்யக்கோரியும் பல போராட்டங்களில் ஈடுபட்டு வருகிறது.

மரம் 12 மீட்டர் உயரம் வரை வளரக்கூடியது. இது புளியமர இலைகளைப் போல் சிறு இலைகளையும், கருவேலமரத்தை ஒத்தும் காணப்படுகின்றன. இவைகள் மஞ்சள் நிற நீண்ட பூக்களையும், முதிர்ச்சியில் மஞ்சளாக மாறிவிடும் பச்சை நிறக்காய்களையும் கொண்டது. இதன் வேர், நிலத்தில் ஆழச்சென்று நிலத்தடி நீரையும் உறிஞ்சக்கூடியது. இதன் வேர் (53 மீட்டர்) 175 அடி நீளம் வளரக்கூடியதென பதிவிடப்பட்டுள்ளது. இதன் தண்டுப்பகுதிகளில் திரவ ஒழுக்கு காணப்படும்.

எந்த வறட்சியிலும் வளரக்கூடிய தன்மை சீமைக் கருவேல மரங்களுக்கு உண்டு. மழை இல்லாமல் போனாலும் நிலத்தடி நீரை உறிஞ்சி , தனது இலைகளை வாடவிடாமல் பார்த்துக்கொள்கிறது. இவை ஆழ வேர் மட்டுமில்லாமல் உறுதியானப் பக்கவேர்களையும் கொண்டு வளர்வதால் இவை மழைநீரை உறிஞ்சி நிலத்தடிக்குச் செல்வதை தடைசெய்கிறது. எந்த நோயினாலும் பூச்சிகளாலும் தாக்க முடியாத, எந்த இடத்திலும் மற்ற தாவரங்களை அழித்துவிட்டு தான் மட்டும் செழித்துப் படருகின்ற தன்மை வேலிக்காத்தானுக்கு மட்டுமே உண்டு. இவை வாழும் இடத்தில் உற்பத்தி செய்யும் நச்சுப்பொருளால் நிலத்தில் பிற செடிகள் வளர்வதை அறவே தடுக்கிறது.

தமிழ் நாட்டில் காட்டுக்கருவேல் மரம், சீமை உடை, சீமைக்கருவை, வேளிக்கருவை, டெல்லி முள், முட்செடி என அழைக்கப்படுகின்றது. தமிழ் நாட்டில் இயற்கையாக வளரும் கருவேலமரத்தையும் ("Acacia nilotica") ஒத்து இருப்பதால் இவை கருவமரம் என அழைக்கப்படுதலும் உண்டு. ஆனால் அடிப்படையில் இவை இரண்டும் வெவ்வேறு மரங்களாகும்.

வறட்சி காலங்களில் நிலத்தடி நீரை இம்மரம் உறிஞ்சிவிடுவதால் மற்ற தாவரங்களுக்கு போதிய நீர் கிடைப்பதில்லை. இவை நிலத்தில் பிற செடிகள் வளர்ப்பைத் தடுக்கிறது. நிழல் மரமாகவோ, கனி மரமாகவோ, கதவு சன்னல் என்று பயன்பாட்டிற்குரிய பொருள்களைச் செய்வதற்கோ எவ்வளவு பசுமையான தழையாக இருந்தாலும் அடியுரமாக இடுவதற்கோ, குறைந்தபட்சம் பறவைகள் அமர்ந்து கூடு கட்டுவதற்குக்கூட வேலிக்காத்தான் பயன்படுவதில்லை. இவைகளால் ஏற்படும் பாதிப்பு அளவிட முடியாதது.

பல்லாயிரம் பறவைகளின் சரணாலயமாகத் திகழும் வேடந்தாங்கல் ஏரியில் செழித்து வளர்ந்த வேலிக்காத்தான், பருவ காலத்திற்கு வந்து அந்த ஏரியில் நீந்த முனைந்த வெளிநாட்டுப் பறவைகளையெல்லாம் குத்திக் கிழித்துக் கொன்று, பின்பு வனத்துறையின் முயற்சியால் அந்த மரங்கள் பிடுங்கி எறியப்பட்டுள்ளன. அதன் முள் குத்தி இறந்துபோன விவசாயிகளும் நிறையபேர் உண்டு. தாவரம் முழுமையுமே நஞ்சாக உள்ளது.

இதைப்போல் இதன் பட்டியல் நீண்டுக்கொண்டே செல்கின்றன. இறுதியில் விளைநிலங்கள் பாலைவனங்கள் ஆகின்றன.

சீமை கருவேலமரம் ஒழிப்பு இயக்கம் எனும் மக்கள் அமைப்பு இயந்திரங்களைக் கொண்டு இம்மரங்களை வேரோடு பிடுங்கி அழித்துவருகிறது. ஆசிட் அல்லது வேறுவகையான முயற்சிகள் மனவளத்தை கெடுக்கும் என்பது சீமை கருவேலமரம் ஒழிப்பு இயக்கத்தினரின் கருத்து. மேலும், பயன்பாட்டில் இல்லாமல் இருக்கும் இடத்தில் மீண்டும் நல்ல மரங்களை நட்டு வளர்ப்பதன் மூலமாக மீண்டும் சீமை கருவேலமரங்கள் முளைத்துவிடாமல் அழிக்கப்படுகிறது. இந்த மரங்களை அழித்தாலும் மீண்டும் முளைத்துவிடுகிறது என்று பொதுவான கருத்து மக்களிடையே நிகழ்கிறது. ஆனால் இந்த மனநிலை முற்றிலும் தவறு. முறையாக அகற்றினால் இம்மரங்கள் வளர்வதை தவிர்க்கலாம். இயக்கத்தின் இணையதளம்: www.aaproject.org; www.facebook.com/karuvelamaram இயக்கத்தின் தொடர்பு மின்னஞ்சல்: aaproject.tn@gmail.com

சீமைக் கருவேலமரம் ஒழிப்பு இயக்கமானது 16/08/2013ம் தேதியில் தொடங்கப்பட்டது. 
இந்த இயக்கத்தை தோற்றுவித்து மக்களை ஒருங்கிணைப்பவர் ஏனாதி அ.பூங்கதிர்வேல் 
ஆவார். இந்த இயக்கமானது சீமை கருவேலமரங்களினால் ஏற்படும் தீமைகளை விழிப்புணர்வு 
முகாம்களின் மூலமாக எடுத்துரைத்து மக்களோடு இணைந்து கிராமபுறங்களில் அழித்துவருகிறது. 
இந்த இயக்கத்தில் தன்னார்வ உறுப்பினர்கள் இருப்பினும், மாவட்டந்தோறும் முழுநேர 
பணியாளர்களை ஊதிய அடிப்படையில் அமர்த்தியுள்ளது. அவர்களுக்கு சீமை கருவேலமரங்களின் 
தீமைகளை மக்களுக்கு எடுத்துரைப்பதே பணியாக கொடுக்கப்படுகிறது. இவ்வியக்கத்தில், மாற்று 
விவசாயம் மற்றும் தொழில் திட்டம் , பனை வளர்ப்பு மற்றும் பாதுகாப்புத் திட்டம் ,வர்த்தக பிரிவு 
என பல்வேறு திட்டங்கள் அமலில் உள்ளது.

இதுவரை 400 க்கும் மேற்பட்ட நீர்நிலைகள் மற்றும் 4 ஆயிரத்திற்கும் மேற்பட்ட விளைநிலங்கள், அரசு புறம்போக்கு இடங்கள் சீரமைக்கப்பட்டுள்ளது. இச்சீரமைப்பிற்கு இயற்கை வேளாண்மை கூட்டுறவு வங்கி மற்றும் மாவேள் உணவு மற்றும் இயற்கை வேளாண்மை நிறுவனம் நிதி உதவி செய்கிறது. சீரமைக்கப்படும் இடத்தில் மீண்டும் வளராமலிருக்க உடனடியாக குத்தகை முறையில் வேளாண்மை செய்வதும் , நல்ல மரங்களை நட்டுக்கொடுப்பதையும் தலையாய பணியாக கொண்டுள்ளது. தமிழகத்தில் இளைஞர்கள் இவ்வியக்கத்தை முழுமையாக ஆதரித்து செயல்படுத்த உதவிவருகின்றனர்.

இதன் விறகுகள் அதிக ஆற்றல் கொண்டவை என அறியப்பட்டுள்ளது. இவைகள் மின்சார உற்பத்தியில் பயன்படுத்தப்படுகிறது. ஆனால் இவை வளர்க்க வேண்டிய இடம் பாலைவனம், விளைநிலமல்ல.

திருச்செங்கோடு வட்டம், உஞ்சனை கிராமத்தில் சுமார் 90 ஏக்கர் பரப்பளவில் உள்ள ஏரியை நம்பி சுமார் 100 ஹெக்டேர் நிலங்கள் பாசன வசதி பெற்று வந்தன. ஆனால், கடந்த 40 ஆண்டுகளுக்கு மேலாக இந்த ஏரி கவனிப்பாரின்றி சீமைக் கருவேலம் மரங்கள் சூழ்ந்து காணப்படுவதால், நிலத்தடி நீரை வெகுவாக உறிஞ்சக்கூடிய இந்த சீமைக் கருவேலம் மரங்களால் சுற்றுவட்டாரப் பகுதியிலுள்ள விவசாயக் கிணறுகள் நீரின்றி வறண்டு விட்டதாக அந்தக் கிராம மக்கள் போராடியுள்ளனர்.

சீமை கருவேலமரம் ஒழிப்பு இயக்கம் இந்த தாவரத்தை தடை செய்யக் கோரியும் உடனடியாக அகற்றக் கோரியும் மாநில அளவில் ஆர்பாட்டங்கள் , உண்ணாவிரதங்கள் , கோரிக்கை மனு அளித்தல் , உறுப்பினர்களைக் கொண்டு முதலமைச்சர் கவனத்திற்கு அஞ்சல் அனுப்பும் போராட்டம் என பல்வேறு போராட்டங்களை செய்துள்ளது. மேலும் போராட்டங்கள் அறிவிக்கப்பட்டுள்ளது. 

தமிழ்நாட்டில், மதுரை சம உரிமை அமைப்பு சார்பில், வைகை ஆறு, மதுரை கண்மாய்கள் மற்றும் தமிழக நீர்நிலைகளில் உள்ள சீமைக் கருவேல மரங்களை அகற்ற, அரசுக்கு உத்தரவிட வேண்டி உயர்நீதிமன்ற கிளையில் மனு தாக்கல் செய்யப்பட்டதை அடுத்து, நீதிபதிகள் இந்த மரங்களை அகற்ற உத்தரவிட்டனர். இவை நிலத்தில் நீரில்லாத போது, காற்றின் ஈரப்பதத்தை உறிஞ்சுகின்றன,மேலும் கரியமில வாயுவை அதிக அளவில் வெளியிடுவதாலும் வளிமண்டலம் மாசுபடுகிறது. எனினும் தமிழக அரசு தரப்பில் நடவடிக்கை எடுக்கப்படவில்லை என்றுகூறி நீதியரசர்கள் தமிழக சட்டமன்றத்தில் கருவேலமர அழிப்பு சட்டத்தை இரு மாதங்களுக்குள் இயற்ற உத்தரவிட்டனர்.



</doc>
<doc id="90109" url="https://ta.wikipedia.org/wiki?curid=90109" title="காலெறி கடிகையார்">
காலெறி கடிகையார்

காலெறி கடிகையார் சங்ககாலப் புலவர்களில் ஒருவர். பாடலால் பெயர் பெற்ற புலவர்களில் இவரும் ஒருவர். இவரது பாடலில் 'காலெறி கடிகை' என்னும் தொடர் காணப்படுகிறது. இப் புலவரின் இயற்பெயர் தெரியாத நிலையில் இவரது தொடரைக்கொண்டே இவருக்குப் பெயரிட்டு இவரைக் குறிக்கலாயினர்.

சங்கநூல்களில் இவரது பாடலாக ஒன்றே ஒன்று உள்ளது. அது குறுந்தொகை பாடல் எண் 267.
பொருள் தேடச் செல்ல எண்ணிய தலைவன் தலைவி தரும் இன்பத்தோடு பொருளை ஒப்பிட்டுப் பார்த்து பொருள் தேடச் செல்வதைக் கைவிடும் செய்தியை இப்பாடல் கூறுகிறது.
'கரும்பின் காலெறி கடிகைக் கண் அயின்று அன்ன வால் எயிறு ஊறிய வசை இல் தீ நீர்க் கால் அமை குறுந்தொடிக் குறுமகள்'

கடிகை என்பது இங்குக் கரும்பு வெட்டும் கோடாரியைக் குறிக்கும். கடிகைக் கண் என்பது அக் கோடாரியின் வெட்டுமுகம். கால் என்பது கரும்பின் காலாகிய அதன் அடிப்பகுதி. கரும்பு வெட்டும்போது கோடாரி கரும்புச் சாற்றைச் சுவைப்பது போல் அவள் வெண்ப்பற்களில் ஊரும் நீரைச் சுவைத்தேன் என்கிறான் அவன்.
'பாலொடு தேன் கலந்து அற்றே பணிமொழி வால் எயிறு ஊறிய நீர்' (1121)


</doc>
<doc id="90110" url="https://ta.wikipedia.org/wiki?curid=90110" title="காவட்டனார்">
காவட்டனார்

காவட்டனார் சங்ககாலப் புலவர்களில் ஒருவர். சங்கநூல் தொகுப்பில் அவரது பாடல்கள் 2 இடம்பெற்றுள்ளன. அவை அகநானூறு 376, புறநானூறு 359 எண் கொண்ட பாடல்கள்.
மகளிர் சூடிக்கொள்ளும் வகையில் வேங்கை பூத்தது. அதன் தாதுகள் உதிர்ந்தன. மயில் தோகை விரித்து ஆடியது. வருடை மான் தன் ஆண்துணையோடு கொம்புகளை மாட்டிச் சேர்த்து ஆடியது.

இந்த ஆட்டம் ஆடுகளத்தில் வயிரியர் ஆடுவது போல் இருந்தது.

இப்படிப்பட்ட துன்பத்தை எப்படிப் பொறுத்துக்கொண்டிருக்கிறாய் என்று தோழி கேட்கத் தலைவி விடைகூறும் பாங்கில் இப் பாடல் அமைந்துள்ளது.
தலைவன் நாட்டில் பலாப்பழத்தைக் கையில் வைத்துக்கொண்டு கடுவனும் மந்தியும் விளையாடுவது. (இதனைப் பார்க்கும்போது தனைவன் தன்னை நினைத்துகொண்டு வந்து மணந்துகொள்வான் எனத் தலைவி நம்புகிறாள்.)

சேர மன்னன் அந்துவன் கீரனுக்கு இப்புலவர் கூறும் அறிவுரைகள் இப் பாடலில் உள்ளன.
நிலையாமை பற்றிக் கூறுவது பெருங்காஞ்சி. 

'காடு முன்னினரே நாடு கொண்டோரும்' 

பலநாடுகளை வென்ற வேந்தரும் சுடுகாடு சென்றுவிட்டனர். எனவே புகழைத் தேடு என்கிறார் புலவர்.


</doc>
<doc id="90112" url="https://ta.wikipedia.org/wiki?curid=90112" title="காவற்பெண்டு">
காவற்பெண்டு

காவற்பெண்டு சங்ககாலப் பெண்பாற் புலவர்களில் ஒருவர். இவரது ஒரே ஒரு பாடல் புறநானூறு 86 எண் கொண்ட பாடலாக அமைந்துள்ளது. 
ஆண்சிங்கம் போலப் போராடும் ஆண்மகனின் சிறப்பினைக் கூறுவது ஏறாண்முல்லை.
'சிற்றில் நற்றூண் பற்றி நின்மகன்
யாண்டுளனோ என வினவுதி, என்மகன்
யாண்டு உளனாயினும் அறியேன் ஓரும்
புலி சேர்ந்து போகிய கல் அளை போல
ஈன்ற வயிறோ இதுவே
தோன்றுவன் மாதோ போர்க்களத்தானே.
போருக்கு அரசன் அழைப்பு வந்துள்ளது. காவற்பெண்டு குடிசை வீட்டில் வாழ்ந்துவந்தாள். ஒருவன் அவள் வீட்டுக்கு வந்து அவளது வீட்டுத் தூணைப் பற்றி நின்றுகொண்டு உன் மகன் எங்கே என்று காவற்பெண்டைக் கேட்டான். அப்போது அவள் சொல்கிறாள்.

என் மகன் எங்கு இருக்கிறானோ எனக்குத் தெரியாது. அவனைப் பெற்ற வயிறு இதோ இங்கு இருக்கிறது. (இது மறக்குடி மகனைப் பெற்றெடுத்த வயிறு) அவன் கட்டாயம் போர்களத்துக்குத் தானே வந்து நிற்பான். (நீ செல்)


</doc>
<doc id="90113" url="https://ta.wikipedia.org/wiki?curid=90113" title="காவிரிப் பூம்பட்டினத்துக் கந்தரத்தனார்">
காவிரிப் பூம்பட்டினத்துக் கந்தரத்தனார்

காவிரிப்பூம்பட்டினத்துக் கந்தரத்தனார் சங்ககாலப் புலவர்களில் ஒருவர். அவரது பாடல் ஒன்றே ஒன்று உள்ளது. அது குறுந்தொகை பாடல் எண் 342 (குறிஞ்சித் திணை)
கலை கைதொட்ட கமழ் சுளைப் பெரும்பழம்
காவல் மறந்த கானவன் ஞாங்கர்க்
கடியுடைய மரந்தொறும் படுவலை மாட்டும்
குன்ற நாட! தகுமோ பைஞ்சுனைக்
குவளைத் தண் தழை இவள் ஈண்டு வருந்த
நயந்தோர் புன்கண் தீர்க்கும்
பயம் தலைப்படாப் பண்பினை எனினே
கலை என்னும் ஆண்குரங்கு பலாப்பழத்தைத் தோண்டிவிட்டது என்று பழுத்துள்ள பகுதிக்கு வலை போடும் நாட்டைக் கொண்டவன் தலைவன். அவன் பண்பு இல்லாதவன்.

தோழி தலைவனிடம் இவ்வாறு பேசித் தலைவியைத் திருமணம் செய்துகொண்டு அடையுமாறு வற்புறுத்துகிறாள்.
விரும்பி வந்தவரின் துன்பம் போக்குவதே வாழ்க்கையின் பயன். அதுவே பண்பு.


</doc>
<doc id="90119" url="https://ta.wikipedia.org/wiki?curid=90119" title="சத்தியவாடி">
சத்தியவாடி

சத்தியவாடி கடலூர் மாவட்டத்தில் விருத்தாசலம் வட்டத்தில், விருத்தாசலத்திலிருந்து திட்டக்குடி செல்லும் நெடுஞ்சாலையில் 8வது கிலோமீட்டரில் அமைந்துள்ள ஒர் கிராமம் ஆகும். கிட்டத்தட்ட 850 குடும்பங்கள் உள்ள இந்த கிராமத்தில் 4500-கும் மேற்பட்ட மக்கள் வசிக்கின்றனர். கிராமத்தின் பெரும்பகுதி விளைச்சல் நிலமாகையால் மக்களின் முக்கியத்தொழில் விவசாயம் ஆகும். இவ்வூரின் அருகிலேயே அம்பிகா சர்க்கரை ஆலை(முன்பு அருணா சர்க்கரை ஆலை என வழங்கப்பட்டது) உள்ளதால் கரும்பு பெருமளவில் பயிரிடப்படுகிறது. நீர்வளம் நன்றாக உள்ளதால் கரும்புக்கு இணையாக நெல்லும் பயிரிடப்படுகிறது. உளுந்து, நிலக்கடலை, கம்பு, எள், சோளம், துவரை, மரவள்ளிகிழங்கு, வெள்ளரி இன்ன பிற காய்கறிகள் போன்றவையும் அவ்வப்போது ஆங்காங்கே சிறிய அளவிலும், ஊடுபயிராகவும் பயிரிடப்படுகிறது. ஊருக்கு வடமேற்கே பெரிய ஏரி உள்ளது; ஊருக்கு தெற்கே வெள்ளாறு ஓடுகிறது, மழைகாலத்தில் ஆற்றில் வெள்ளம் வருவதுண்டு ஆகையால் நிலத்தடிநீர் எப்போதும் வளமாக இருக்கும். பெருமளவு நீர்பாசனம் மின்மோட்டார் மூலமே நடைபெறுகிறது.

இவ்வூரில் எட்டாவது வரை இருபாலரும் படிக்கும் வகையில் ஊராட்சி ஒன்றிய நடுநிலைப்பள்ளி ஒன்று உள்ளது. அருகில் உள்ள கிராமங்களான நந்தப்பாடி, ஆலந்துரைப்பட்டு ஆகியவற்றுக்கும் சேர்த்து ஒரு அஞ்சல் அலுவலகமும் உள்ளது. மேலும் ஒரு ஆரம்ப சுகாதார நிலையம் உள்ளது.



</doc>
<doc id="90121" url="https://ta.wikipedia.org/wiki?curid=90121" title="சென்னை கிறித்துவக் கல்லூரி">
சென்னை கிறித்துவக் கல்லூரி

சென்னைக் கிறித்தவக் கல்லூரி (Madras Christian College) சென்னையிலுள்ள கலைக்கல்லூரிகளில் ஒன்று. 1837ஆம் ஆண்டு துவக்கப்பட்ட இக்கல்லூரி ஆசியாவின் பழம்பெரும் கல்லூரிகளில் ஒன்று. தாம்பரத்தில் இக்கல்லூரியின் வளாகம் அமைந்துள்ளது. இது சென்னைப் பல்கலைகழகத்துடன் இணைவுப்பெற்றக் கல்லூரியாகும். இந்தியா டுடே இதழின் கணிப்பின்படி 2007 முதல் இந்தியாவில் உள்ள கல்லூரிகளில் கலை அறிவியல் மற்றும் வணிகவியல் துறைகளில் தலைசிறந்த பத்து கல்லூரிகளில் ஒன்றாக இடம் பெற்றுள்ளது.

சென்னைக் கிருத்துவக் கல்லூரியில் 6 மாணவ மாணவிகள் தங்கும் விடுதி செயல்பட்டு வருகிறது . இக்கல்லூரியில் இவ்விடுதிகளை " இல்லம் " என தமிழில் அழைப்பர் . ஆங்கிலத்தில் இதனை " ஹால் " என்று அழைப்பார்கள் . சேலையூர் இல்லம் , புனித தோமையார் இல்லம் , பிஷப் ஹீபர் இல்லம் , மார்ட்டின் இல்லம் , மார்கரெட் இல்லம் மற்றும் பார்ன்ஸ் இல்லம் என 6 இல்லங்கள் ஆண்கள் மற்றும் பெண்களுக்கு என தனி தனியாக இயங்கி வருகிறது .




</doc>
<doc id="90127" url="https://ta.wikipedia.org/wiki?curid=90127" title="பி. கலிஃபுல்லா">
பி. கலிஃபுல்லா

கான் பகதூர் பி. கலிஃபுல்லா சாகிப் பகதூர், சென்னை மாகாணத்தைச் சேர்ந்த ஒரு அரசியல்வாதி; முசுலிம் லீக் கட்சியைச் சேர்ந்தவர். 1937ல் ஏற்பட்ட கூர்ம வெங்கட ரெட்டி நாயுடுவின் இடைக்கால அரசில் பொதுப்பணித்துறை அமைச்சராகப் பணியாற்றினார். இவர் ஒரு இராவுத்தர். வழக்கறிஞராகப் பணியாற்றிய கலிஃபுல்லா 1930களில் சென்னை மாகாண சட்டமன்ற உறுப்பினராகப் பணியாற்றினார். 1937 தேர்தலில் திருச்சி தொகுதியில் போட்டியிட்டு சட்டமன்ற கீழவைக்குத் தேர்ந்தெடுக்கப்பட்டார். பெரியார் ஈ. வெ. ராமசாமியின் நண்பரான இவர் 1937-40ல் நடைபெற்றஇந்தி எதிர்ப்புப் போராட்டத்திற்கு ஆதரவளித்தார்.


</doc>
<doc id="90129" url="https://ta.wikipedia.org/wiki?curid=90129" title="காவிரிப் பூம்பட்டினத்துச் சேந்தன் கண்ணனார்">
காவிரிப் பூம்பட்டினத்துச் சேந்தன் கண்ணனார்

காவிரிப்பூம்பட்டினத்துச் சேந்தன் கண்ணனார் சங்ககாலப் புலவர்களில் ஒருவர். அவரது ஒரே ஒரு பாடல் குறுந்தொகை 347 எண்ணுள்ள பாடலாக அமைந்துள்ளது.
மல்கு கனை உலந்த நலகூர் சுரம் முதல்
குமரி வாகைக் கோலுடை நறு வீ
மடமாத் தோகை குடுமியின் தோன்றும்
கான நீளிடைத் தானும் நம்மொடு
ஒன்று மணஞ்செய்தனள் இவள் எனின்
நன்றே நெஎஞ்சம் நயந்த நின் துணிவே.
கனைப் புல் உலர்ந்து வறுமையுற்றிருக்கும் காட்டில் வாகைப் பூ மயிலின் கொண்டையைப் போலப் பூத்திருக்கும். பொருள் தேடச் செல்லும் அந்தக் காட்டில் தன் காதலியும் உடன் வந்தால் செல்லலாம் என்று காதலன் நினைக்கிறான். (அவளை அழைத்துச் செல்ல முடியாது. எனவே போகவேண்டாம் என்று தீர்மானிக்கிறான்)
கனைப் புல்லை இக்காலத்தில் முறுக்கம்புல் என்பர். துணி தைக்கும் ஊசி போன்ற கதிர்நூனிகள் பல முறுக்கிக் கொண்டிருக்கும் புல் கனைப் புல். காய்ந்திருக்கும் இந்தப் புல்லில் ஈரம் பட்டதும் அதன் முறுக்கு உடைந்து விரிந்து உதிர்ந்து விழுந்து மண்ணில் புதுப்புல் முளைக்கும்.
மயிலின் தலையுச்சி போல வாகைப் பூ பல நிறங்கள் கொண்டதாகவும், மென்மையானதாகவும் இருக்கும்.


</doc>
<doc id="90131" url="https://ta.wikipedia.org/wiki?curid=90131" title="காவிரிப் பூம்பட்டினத்துச் செங்கண்ணனார்">
காவிரிப் பூம்பட்டினத்துச் செங்கண்ணனார்

காவிரிப்பூம்பட்டினத்துச் செங்கண்ணனார் பாடிய சங்கப் பாடல்கள் 3 உள்ளன. அகநானூறு 103, 271, நற்றிணை 389 ஆகிய பாடல்கள் அவை.
அவர் பொருள் தேடச் சென்றார். என் உடல் நலத்தையும் உடல் அழகையும் தம்முடன் எடுத்துச் சென்றுவிட்டார். என்னை நயந்தவர் அவற்றைத் திருப்பித் தரமாட்டார் போலும் - என்கிறாள் தலைவி.
வல்லூறு என்னும் கழுகு வகையைச் சேர்ந்தது எழால் என்னும் பறவை. இதன் தலைமயிர் கதிர்த்து இருக்கும். (பொது பொது என்று சிலிர்த்துக்கொண்டிருக்கும்). நிழலில்லாத வெட்டவெளியில் பறந்து இரை தேடும். மக்கள் விட்டு விலகிய பாழ் மன்றங்களில் இருக்கும். அது தன் உயிர்ப்புக் குரலை எழுப்பித் தன் துணையை அழைக்கும். குட்டிச்சுவர் மனையில் இருந்துகொண்டு அது எழுப்பும் ஒலியை எண்ணிப் பார்த்து என்னை நினைக்கமாட்டாரா என்று எண்ணித் தலைவி ஏங்குகிறாள்.

அவியன் நாட்டு மூங்கில் போன்ற இவள் தோள் நலம் நெகிழ்ந்து போய்விட்டால் அதனை நலமுறச் செய்யும் மருந்து தலைவனைத் தவிர வேறு யார்? என்று தோழி தலைவன் உணரும் வகையில் தலைவியிடம் கூறுகிறாள்.
அவியன் என்னும் அரசன் ஆண்ட நாட்டில் வளமான மூங்கில்கள் மிகுதி. தலைவியின் தோள் இந்த அவியன் நாட்டு மூங்கில் போல் இருந்தது என்கிறார் இந்தச் செங்கண்ணனார்.
ஞெகிழின் = நெகிழின்
வல்லுவதாக செய்வினை = செய்யஃம் செயல் நிறைவேறுவதாக
இயவு = நடந்து இயங்கும் ஆற்று வழி
'நிலையரும் பொருட் பிணி' = பொருள் மேல் உள்ள ஆசை ஒரு பிணி. பொருள் நிலையில்லாதது.

சிவந்த கால்களைக் கொண்டது வரிப்புறா. அது தன் துணையுடன் நெடுந்தொலைவு சென்று மேயும். ஆற்றுப்படுகையில் உள்ள சிறு சிறு கற்களை உண்ணும். (இது அதன் இரையைச் செரிமானம் செய்ய உதவும்) மழை பெய்யாத்தால் வாடிக் கிடக்கும் மரல் என்னும் புல்லின் விதைகளையும் உண்ணும்.

வெயிலில் நடந்து செல்வோர்க்கு நெல்லிக்காய் தாகம் தீர்க்கும் மருந்தாக உதவும்.

என் தாய் என்னை விருப்பத்தோடு பார்த்தாள். கிளி ஓட்டத் தினைப்புனம் செல்க என்றாள். என் தந்தை தன் ஏவல் இளையருடன் மா வேட்டைக்குச் சென்றுள்ளான். வாரணம் என்னும் காட்டுக் கோழி புழுதியைக் கிண்டும்போது நல்ல பொன் துகள்கள் இமைக்கும் நாட்டை உடையவர் அவர் (தலைவன்) என்கிறாள் தலைவி. (தன்னைப் பொன்னோடு பொருத்திக் காட்டுகிறாள்)
தொல்காப்பியர் காதலன் தாரலிக்கு இடையே அமைந்த தொடர்பை 'அன்பொடு புணர்ந்த ஐந்திணை' என்று குறிப்பிடுகிறார். செங்கண்ணனார் இந்தத் தொடர்பை அன்புறு காமம் என்கிறார்.
'சிதர் கால் வாரணம்' - வாரணம் என்னும் சொல் யானையையும் கோழியையும் குறிக்கும். யானையின் காலில் சிதைவு இல்லை. கோழியின் காலில் பிளவு பட்ட விரல்கள் இருக்கும். எனவே கோழியைக் குறிக்கும் பொருள் விளக்கத் தொடராகச் சிதர்க்கால் வாரணம் என்னும் தொடரை இந்தச் செங்கண்ணனார் பயன்படுத்தியுள்ளார்.


</doc>
<doc id="90137" url="https://ta.wikipedia.org/wiki?curid=90137" title="திறவுகோல்">
திறவுகோல்

சாவி (Chave என்ற போர்த்துகீசிய சொல்லி இருந்து வந்தது) பாதுகாப்பிற்காக பயன்படுத்தப்படும் பூட்டினை திறக்கவும், பூட்டவும் பயன்படும் ஒரு உபகரணம் அகும். ஆங்கிலத்தில் key என வழங்கப்படும். இது பொதுவாக ஒரு பக்கம் நீண்டும் மற்றொரு பக்கம் தட்டையாக அகன்றும் காணப்படும். பட்டையான அகன்ற பக்கம் ஒரு துளையுடன் காணப்படும். சாவியை சாவிக்கொத்தில் இணைக்க இந்த துளை உதவுகிறது. சில வகை சாவிகள் ஒருபக்கம் மட்டும் பல் அமைப்பை கொண்டும் ஒரு பக்கம் சமமாகவும் இருக்கும். சில இரண்டு பக்கமும் ஒரே மாதிரியான பல்லமைப்பைக் கொண்டிருக்கும் இது இருபக்க சாவி எனப்படும். சில வகை சாவிகள் பல்லமைப்பைக் கொண்டுள்ள பக்கத்தில் உருளை வடிவில் உட்புறம் ஒரு துளையுடன் காணப்படும். தொட்டி பூட்டு எனப்படும் பெரிய வகை பூட்டுகளின் சாவியும் மிக நீண்டு பெரியதாகவும் அதிக எடையுள்ளதாகவும் இருக்கும்.


</doc>
<doc id="90138" url="https://ta.wikipedia.org/wiki?curid=90138" title="கிள்ளிமங்கலங் கிழார்">
கிள்ளிமங்கலங் கிழார்

கிள்ளிமங்கலம் கிழார் சங்ககாலப் புலவர்களில் ஒருவர். இவர் பாடியனவாக 4 பாடல்கள் உள்ளன. அவை குறுந்தொகை 76, 110, 152, 181 ஆகியவை. இவரது மகனார் சேரகோவனார் பாடல் ஒன்றும் உள்ளது.
காந்தள் வேலி ஓங்குமலை நன்னாட்டுச்
செல்வல் என்பவோ கல்வரை மார்பர்
சிலம்பில் சேம்பின் அலங்கல் வள்ளிலை
பெருங்களிற்றுச் செவியின் மானத் தைஇத்
தண்வரல் வாடை தூக்கும்
கடும்பனி அற்சிரம் நடுங்கு அஞர் உறவே.
அவர் கல்வரை (=கல்மலை) போன்ற மார்பை உடையவர். வேலி முள்ளில் காந்தள் பூத்திருக்கும் மலைநாட்டைக் கடந்து செல்லப் போகிறேன் என்கிறார். யானை சேம்பு இலை போன்ற தன் காதை ஆட்டிக்கொள்ளும் கடும்பனிக் காலத்தில் நான் நடுங்கித் துன்புறுவதை எண்ணாமல் செல்லப்போகிறேன் என்கிறார். 

தலைவன் பிரிவை முன்கூட்டியே அறிந்த தலைவி தன் தோழியிடம் இவ்வாறு கூறுகிறாள்.
யானைக்காது சேப்பங்கிழங்குச் செடியின் இலை போல் இருக்கும்.

வாரார் ஆயினும் வரினும் அவர் நமக்கு
யாராகியரோ தோழி நீர
நீலப் பைம்போது உளரிப் புதல
பீலி ஒண்பொறிக் கருவிளை நாட்டி
நுண்முள் ஈங்கை செவ் அரும்பு ஊழ்த்த
வண்ணத் துய்ம்மலர் உதிரக் தண் என்று
இன்னா எறிதரும் வாடையொடு
என் ஆயினள்கொல் என்னாதோரே.
அவர் வந்தால் என்ன? வராவிட்டால் என்ன? அவர் நமக்கு யார்? வாடை நீரில் பூக்கும் நீல மலரை உலரச் செய்கிறது. புதரில் மயில் பீலி போல் பூத்த கருவிளைப் பூவை நடுங்கி ஆடும்படி செய்கிறது. முள்ளில் பூத்திருக்கும் ஈங்கைப் பூவை உதிரும்படி செய்கிறது. தண் என்று வீசி நடுங்கச் செய்கிறது. இந்த நிலையில் என்ன ஆனாள் என்று எண்ணாத அவர் வந்தால் என்ன? வராவிட்டால் என்ன? அவர் நமக்கு யார்? - இவ்வாறு தலைவி தோழியிடம் கூறுகிறாள். (தோழி தலைவியிடம் கூறி அவளை ஆறுதல் கொள்ளச் செய்கிறாள் என்றும் கொள்வர்)

யாவதும் அறிகிலர் கழறுவோரே
தாயில் முட்டை போல உள் கிடந்து
சாயின் அல்லது பிறிது எவன் உடைத்தே
யாமைப் பார்ப்பின் அன்ன
காமம் காதலர் கையற விடினே. 
பிரிவைப் பொறுத்துக்கொள் என்று தோழி தலைவியை வேண்டினாள். அப்போது தலைவி தோழிக்குச் சொல்கிறாள். 

பொறுத்துக்கொள் என்று சொல்பவர்களுக்கு என்ன தெரியும்? தாய் வயிற்றில் இருக்கும் முட்டை எப்படி இருக்கும் என்று தாய்க்குத்தான் தெரியும். கருமுட்டை அதுவாகவே வேளிவந்துதான் உடையவேண்டும். ஆமை முட்டைநிட்டு மணலில் புதைத்துவிட்டுச் செல்வது போல அவர் சென்றுவிட்டார். இனிப் பொரியும் குஞ்சுதான் தன்னைத் தானே காப்பாற்றிக் கொள்ள வேண்டும். (நானும் என்னை நானே காப்பாற்றிக்கொள்ளும் நிலையில்தான் உள்ளேன்)

இது மற்று எவனோ தோழி! துனியிடை
இன்னர் என்னும் இன்னாக் கிளவி
இரு மருப்பு எருமை ஈன்று அணிக் காரான்
உழவன் யாத்த குழவியின் அகலாது
பாஇல் பைம்பயிர் ஆரும் ஊரன்
திருமனைப் பல்கடம் பூண்ட
பெருமுது பெண்டிரேம் ஆகிய நமக்கே.
உழவன் எருமைக் கன்றைக் கட்டிவைப்பான். தாய் எருமையை மேய விடுவான். அந்த எருமைக்கு மேய்ச்சல் ஒரு கண். தன் கன்று ஒரு கண். அல்லது மேய்ச்சல் ஒரு நினைவு. தன் கன்று ஒரு நினைவு. கிழத்தியின் கணவன் கிழவனும் தாய் எருமையைப் போலத்தான் அவ்வப்போது சென்று (பரத்தையை) மேய்ந்துவிட்டு மீள்கிறான். பக்கத்தில் உள்ள விளைச்சல் பயிரை எருமை மேய்ந்துவிட்டு மீள்வது போல இவன்(கிழவன்) அவ்வப்போது மேய்ந்துவிட்டு மீள்கிறான்.

காரணம்!

நான் திருமனையில் வாழ்கிறேன். பல கடமைகள் பூண்டவளாக வாழ்கிறேன். பொறுப்புள்ள பெருமுது பெண்ணாக உள்ளேன். அதனால் அவன் தன் விருப்பம் போல் சென்று மேய்ந்துவிட்டு வருகிறான். 

இவ்வாறு மனைக் கிழத்தி ஒருத்தி தன் கணவனோடு வாழும் தன் வாழ்க்கையை எண்ணிப் பார்த்துத் தன் தோழியிடம் தன் கணவனை விட்டுக்கொடுக்காமல் பேசுகிறாள். அவன் மேய்ச்சலுக்குப் பொறுப்பு தன் கடமை உணர்வுதான் என்கிறாள்.


</doc>
<doc id="90139" url="https://ta.wikipedia.org/wiki?curid=90139" title="டு கில் எ மாக்கிங் பேர்ட்">
டு கில் எ மாக்கிங் பேர்ட்

டு கில் எ மாக்கிங் பேர்ட் ("To Kill a Mockingbird") 1960ல் அமெரிக்காவில் வெளிவந்த ஒரு ஆங்கிலப் புனைவுப் புதினம். இதன் ஆசிரியர் ஆர்ப்பர் லீ, ஒரு அமெரிக்கப் பெண். இப்புதினம் நவீன அமெரிக்க இலக்கியத்தில் ஒரு செவ்வியல் படைப்பு. மிகவும் பிரபலமடைந்த இப்புதினம் புலிட்சர் பரிசு பெற்றது. இக்கதை 1962ல் ஆங்கிலத்தில் திரைப்படமாக்கப்பட்டு ஆஸ்கார் விருதும் பெற்றது.

ஆர்ப்பர் லீ 1926ல் அமெரிக்காவில் அலபாமா மாநிலத்திலுள்ள மன்ரோவில் என்ற ஊரில் பிறந்தார். 1944 – 45ல் ஹண்டிங்டன் கல்லூரியில் (மாண்ட்கமெரி) படித்தார். 1945 முதல் 1949 வரை அலபாமா பல்கலைக்கழகத்தில் சட்டம் படித்தார். படிக்கும் காலத்திலேயே கல்லூரி இதழ்களில் எழுதினார். அந்தக் காலத்தில் அதிகம் பேசப்படாத இனவெறியின் அநீதி குறித்துக் கதைகளும் கட்டுரைகளும் எழுதினார். 1950 ல் நியூயார்க் நகருக்கு இடம் பெயர்ந்து அங்கு பிரிட்டிஷ் வெளிநாட்டு விமானச் சேவை நிறுவனத்தில் முன்பதிவு எழுத்தராகப் பணிபுரிந்தார். அவரது இளவயது நண்பரான ட்ரூமன் கப்போட்டியின் ஆலோசனையின்பேரில் மன்ரோவில் பற்றிய கட்டுரைகளும் கதைகளும் எழுதி அவற்றைப் பிரசுரிப்பதற்கு இலக்கிய முகவர்களை நாடினார். ஜே. பி. லிப்பின்காட் என்ற முகவர் இவரைப் பணியிருந்து விலகி முழுநேர எழுத்தாளராகி எழுதும்படி யோசனை கூறினார். அதன்படி விமானப்பணியினை விட்டுவிட்டு நண்பர்களின் ஆதரவுடன் ஒரு வருடகாலம் தொடர்ந்து எழுதினார். "டு கில் எ மாக்கிங் பெர்ட்" என்ற இந்த புத்தகத்தை எழுதி முடிக்க அவருக்கு இரண்டரை ஆண்டுகள் ஆனது. ஜூலை 11, 1960ல் இப்புதினம் வெளியானது. ஆர்ப்பர் லீ எழுதி வெளியான புதினம் இது ஒன்று மட்டும்தான். இவர் தன்னையோ தனது புத்தகத்தையோ 1964க்குப் பிறகு அதிகமாக விளம்பரப்படுத்தவில்லை.

இக்கதையின் கருத்தும் கதாபாத்திரங்களும் ஆர்ப்பர் லீ சிறுவயதில் (1936) வாழ்ந்த ஊரில் வசித்த மனிதர்களையும் அங்கு நடந்த நிகழ்வுகளையும் களமாகக் கொண்டுள்ளது. அட்டிகஸ் ஃபின்ச் அலபாமாவிலுள்ள மேகோம்ப் (கற்பனை) ஊரில் வசிக்கும் ஒரு வழக்கறிஞர். மனைவி இறந்துபோனதால் தனது மகன் ஜெம் மற்றும் மகள் ஸ்கெளட்டுடனும் வாழ்ந்து வருகிறார். கதை முழுவதும் 6 வயது சிறுமியான ஸ்கெளட் (scout) தனது அனுபவங்களைக் கூறுவதாக அமைந்துள்ளது. அவளது தந்தையின் அன்பும் அரவணைப்பும், அண்ணன் மற்றும் பக்கத்து வீட்டுக்கு கோடை விடுமுறைக்கு வரும் நண்பனோடு விளையாடிய விளையாட்டுக்கள், பள்ளியில் அவளுக்குக் கிடைத்த அனுபவங்கள், அக்கம் பக்கத்தில் இருப்போரின் குணாதிசயங்கள் என பலவிதமான அனுபவங்களைக் கதை விவரிக்கிறது. ஒரு சமயம் அவளது தந்தை ஒரு நீக்ரோவின் சார்பில் வாதாட நேர்ந்ததும் அதனால் அவர்களுக்கு ஏற்பட்ட கஷ்டங்களும் கதையினை வளர்க்கிறது. சமுதாயக் கருத்துக்கள் கதையோட்டத்தில் கலக்கப் பட்டுள்ளன. இக்கதையில் அக்காலத்தில் இனப்பாகுபாட்டினால் நடந்த கொடுமைகளைப் பற்றி எழுதப்பட்டாலும் கதை சொல்லும் முறையில் நகைச்சுவை இழையோடுகிறது. ஸ்கெளட்டின் தந்தை கதாபாத்திரம் (அட்டிகஸ் ஃபின்ச்) வாசகர்கள் நமக்கும் இப்படி ஒரு தந்தை இருந்திருக்கக் கூடாதா என்று நினைக்கத் தூண்டும்வண்ணம் உருவாக்கப் பட்டுள்ளது.

டு கில் எ மாக்கிங் பேர்ட் தெற்கத்திய காதிக் (southern gothic), மற்றும் பில்டங்ஸ்ரோமன் (bildungsroman) புனைவுப்பாணிப் பிரிவுகளைச் சேர்ந்தது. இனவெறியின் அநீதிகளும் வெகுளித்தனத்தின் முடிவும் இக்கதையின் முக்கியக் கருப்பொருட்கள். ஆங்கிலம் பேசும் பல நாடுகளில் சகிப்புத்தன்மை மற்றும் அநீதிக்கு எதிராகக் குரல் கொடுக்கும் பண்புகளைக் குழந்தைகளிடம் வளர்க்கும் விதமாக இந்தக் கதை பாடமாகச் சொல்லித்தரப் பட்டது. ஆனால் இனவெறி பற்றிக் குறிப்பிடும் இடங்களில் பயன்படுத்தப்பட்ட அடைமொழிகளைக் காரணம் காட்டி இப்புத்தகம் பள்ளிகளிலிருந்து நீக்கப்பட வேண்டும் என்ற எதிர்ப்பும் எழுந்தது. கறுப்பினக் கதாபாத்திரங்கள் முழுமையாக சித்தரிக்கப்படவில்லை என்ற குற்றச்சாட்டையும் சிலர் முன் வைக்கின்றனர். வெள்ளையின மக்கள் இப்புதினத்தை முழுவதுமாக ஏற்றுக் கொண்டாலும் கறுப்பின மக்களிடம் இருவிதமான கருத்துக்கள்தான் உள்ளன.

30க்கும் மேற்பட்ட செய்தித்தாள்களும் பத்திரிக்கைகளும் இப்புத்தகத்தை மதிப்பாய்வு செய்து வேறுபட்ட விமர்சனங்களைத் தந்துள்ளன. சமீபத்தில் பிரிட்டிஷ் நூலகத்தினர் பைபிளுக்கும் மேல் ஒருபடி உயர்த்தி ஒவ்வொரு மனிதனும் தன் வாழ்நாளில் இறப்பதற்கு முன் ஒரு முறையாவது இதனைப் படித்திருக்க வேண்டியது அவசியம் என்கின்றனர்.

டு கில் எ மாக்கிங் பேர்ட், புத்தகம் ஆர்ப்பர் லீக்கு இலக்கிய வட்டத்தில் மட்டுமல்லாது மன்ரோவில்லிலும் அலபாமா முழுவதிலும் பெருமை தேடித் தந்தது. வெளியாகி ஒரே வருடத்தில் 10 மொழிகளில் மொழிபெயர்க்கப்பட்டது. இதுவரை 30 மில்லியன் பிரதிகளுக்கும் மேல் விற்பனையாகி உள்ளது. தொடர்ந்து அச்சேறிக் கொண்டிருக்கிறது. மொத்தம் 40 மொழிகளில் மொழிபெயர்க்கப் பட்டுள்ளது. இலக்கிய உலகில் இப்புதினம் ஒரு பெரிய அலையையே ஏற்படுத்தியுள்ளது. இக்கதை 1962ல் திரைப்படமாக்கப்பட்டு ஆஸ்கார் விருதும் பெற்றது. 1990லிருந்து ஆர்ப்பர் லீ பிறந்த ஊரான மன்ரோவில்லில் இக்கதை ஒவ்வொரு ஆண்டும் நாடகமாக நடத்தப்படுகிறது.




</doc>
<doc id="90148" url="https://ta.wikipedia.org/wiki?curid=90148" title="முகம்மது பஷீர்">
முகம்மது பஷீர்

வைக்கம் முகமது பஷீர் (பிறப்பு. 19 ஜனவரி 1908 - இறப்பு. 5 ஜூலை 1994) மலையாள மொழியின் முதன்மையான இலக்கிய படைப்பாளிகளில் ஒருவர். கேரளத்தில் வைக்கம் அருகே தலையோலப்பறம்பு என்ற ஊரில் பிறந்தார். இளம்வயதிலேயே சுதந்திரப்போராட்டத்தில் ஈடுபட்டு சிறைசென்றார். பின்னர் நாடோடியாக வாழ்க்கையை ஆரம்பித்தார். பின்னர் சிறுகதைகளும் நாவல்களும் எழுத ஆரம்பித்தார்.

வாழ்க்கையில் பலவிதமான அனுபவங்கள் வழியாகச் சென்றவர் பஷீர். கப்பல் ஊழியர், சமையற்காரர், சூபி துறவி, சூதாட்டவிடுதி ஊழியர், திருடர் ஆகியபல தொழில்களைச் செய்திருக்கிறார். கடுமையான வறுமையைச் சந்தித்திருக்கிறார். ஆரம்பத்தில் இடதுசாரிகளுடன் ஒத்துழைத்தார். பின்னர் இஸ்லாமிய சூபி மரபை ஏற்றுக்கொண்டவர் ஆனார். ஒருங்கிணைந்த இந்தியாவை தன் தேசமாக ஏற்றுக்கொண்ட பஷீர் கடைசிவரை பாகிஸ்தான் பிரிவினையை ஏற்கவில்லை. காந்தியவாதியாக கடைசிவரை வாழ்ந்தார்.




"பஷீர் தனிவழியிலோர் ஞானி" ,என்கிற அவரது வாழ்க்கை வரலாறு நூல் பேராசிரியர் எம்.கே.ஸாநுவால் எழுதப்பட்டது . இதை தமிழில் யூமா வாசுகி மொழிபெயர்க்க பாரதி புத்தகாலயம் வெளியிட்டது .



</doc>
<doc id="90155" url="https://ta.wikipedia.org/wiki?curid=90155" title="க்">
க்

க் () தமிழ் மொழியின் எழுத்துகளில் ஒன்று. இது தமிழ் நெடுங்கணக்கில் பதினான்காவது எழுத்து. இது மொழியின் ஓர் ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை "ககர மெய்" அல்லது "ககர ஒற்று" என்பர். எனினும், பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை "இக்கன்னா" என வழங்குவர். 

தமிழ் எழுத்துகளின் உள்ள உயிரெழுத்து, மெய்யெழுத்து என்னும் இரண்டு வகைகளில் க் மெய்யெழுத்து வகையைச் சேர்ந்தது. மெய்யெழுத்துகள் அரை மாத்திரை அளவே ஒலிக்கும் தன்மை வாய்ந்தன. இதனால், இவ்வெழுத்தும் அரை மாத்திரை அளவுடனேயே ஒலிக்கும் 

தமிழ் எழுத்துகளில் மெய்யெழுத்துகள் வல்லினம், மெல்லினம், இடையினம் என மூன்று இனங்களாகப் பிரிக்கப்பட்டுள்ளன. இவற்றில் "க்" வல்லின மெய் வகையைச் சேர்ந்தது. இவ்வெழுத்து, வன்மையான ஓசை உடையது ஆதலால் வல்லின வகையுள் சேர்க்கப்பட்டுள்ளது.

எழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் எழுத்துகளை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. ஒலியின் பிறப்பிடம், முயற்சி என்பவற்றின் அடிப்படையில் பார்க்கும்போது க், ங் என்னும் இரண்டும் அடி நாக்கு மேல்வாயின் அடியைப் பொருந்த உருவாகின்றன. இதனால் க், ங் இரண்டும் ஒன்றுக்கு ஒன்று இன எழுத்தாக அமைகின்றன..

க் தனியாகச் சொல்லுக்கு முதலிலோ அல்லது இறுதியிலோ வருவதில்லை. க் சொல்லில் இடையில் வரும் எனினும், இது "பக்கம்", "அக்காள்", "செக்கு" போன்ற சொற்களில் வருவது போல இன்னொரு ககர உயிர்மெய்யுடன் சேர்ந்தே இடையில் வரும். க் 12 உயிரெழுத்துக்களுடன் சேர்ந்து உருவாகும் எல்லாக் ககர உயிர்மெய் எழுத்துகளும் சொல்லுக்கு முதலில் வரக்கூடியன. இவை சொல்லுக்கு இறுதியிலும் வருவன. பிற மொழிச் சொற்களையோ பெயர்களையோ தமிழில் கையாளும்போது மேற்சொன்ன விதிகளைப் பலர் தற்காலத்தில் கைக்கொள்வதில்லை. "கார்த்திக்", "கட்டாக்", "ஜோக்" போன்ற சொற்கள் இதற்கு எடுத்துக்காட்டுகள். "விக்டோரியா", "ஆக்சிஜன்" என்று க் பிற உயிர் மெய்களுடன் சேர்ந்தும் சொற்களுக்கு இடையில் வரும்படி பயன்படுவதையும் தற்காலத்தில் காணலாம்.
க் தமிழ் எழுத்துக்களில் அடிப்படையான எழுத்து. ஒலி அடிப்படையில் க் உடன் பிற உயிர்கள் சேரும்போது ககர உயிர்மெய்கள் பெறப்பட்டாலும், வரி வடிவத்தில் அகரத்தோடு சேர்ந்த ககர வர்க்க எழுத்தே அடிப்படையான வரிவடிவமாக உள்ளது. இவ்வரிவடிவுடன் புள்ளி ஒன்றைச் சேர்ப்பதன் மூலமே தனி மெய்யான க் பெறப்படுகின்றது. 
ககர மெய், 12 உயிரெழுத்துகளுடனும் சேர்ந்து உருவாகும் உயிர்மெய் எழுத்துகளையும் அவற்றின் பெயர்களையும் கீழுள்ள அட்டவணை காட்டுகின்றது.



</doc>
<doc id="90165" url="https://ta.wikipedia.org/wiki?curid=90165" title="கிள்ளிமங்கலங்கிழார் மகனார் சேரகோவனார்">
கிள்ளிமங்கலங்கிழார் மகனார் சேரகோவனார்

சேரகோவனார் சங்ககாலப் புலவரில் ஒருவர். இவர் கிள்ளிமங்கலம் கிழார் என்னும் புலவரின் மகன் ஆவார். சேர கோவனாரின் பாடல் ஒன்றே ஒன்று உள்ளது. அது நற்றிணை 365 எண் கொண்ட பாடலாக உள்ளது. 

'கோன்' என்னும் சொல் அரசனை உணர்த்துவது போலக் 'கோவன்' என்னும் சொல்லும் அரசனை உணர்த்தும். இவன் சேர அரசன் எனத் தெரியவருகிறது.
தலைவன் தலைவியை நாடிவந்து காத்திருக்கிறான். களவு போதும், கற்பு வாழ்க்கை அமையட்டும் என வற்புறுத்த விரும்பும் தோழி தலைவிக்குச் சொல்வது போலத் தலைவனுக்கு உறைக்கும்படி அவனது இயல்பைப் பழித்துக் கூறுகிறாள்.

தாயின் கட்டுக்காவலை மீறக்கூடாது. நாம் மீறிச் செல்வோம். (ஊரின் எல்லையைப் பெருங்கடை என்பர்) பெருங்கடையை மகளிர் துணையின்றித் தாண்டக்கூடாது. நாம் தாண்டிச் செல்வோம். வெளியூர் மன்றங்களுக்குப் போகக்கூடாது. நாம் பட்டப் பகலிலேயே போவோம். அவரின் ஊர்மன்னறத்தில் அவர் அறம் இல்லாதவர் என்பதைச் சொல்லிவிட்டு வந்துவிடலாம் என்கிறாள் தோழி.
மழை பெய்யாவிட்டாலும் ஊற்று நீர் ஓடும் அறம் கொண்டது அவர் நாடு. ஆனால் அவரிடம் அறம் இல்லை. அவர் ஊருக்கே சென்று நீர் அறம் இல்லாதவர் என்று சொல்லிவிட்டு வந்துவிடலாம். போய்வரலாமா தோழி! என்கிறாள் தோழி.


</doc>
<doc id="90166" url="https://ta.wikipedia.org/wiki?curid=90166" title="கிடங்கில் காவிதிக் கீரங்கண்ணனார்">
கிடங்கில் காவிதிக் கீரங்கண்ணனார்

காவிதிக் கீரங்கண்ணனார் சங்ககால புலவர்களில் ஒருவர் ஆவார். இவர் கிடங்கில் என்னும் ஊரில் வாய்ந்தவர். உழவரில் சிறந்து விளங்கிக் கிடங்கில் அரசனால் சிறப்பிக்கப்பட்டவர். கிடங்கில் அரசன் இவருக்குக் 'காவிதி' என்னும் விருது வழங்கிச் சிறப்பித்துள்ளான். 

இவரது பாடல் ஒன்றே ஒன்று உள்ளது. அது நற்றிணை 218 எண்ணுள்ள பாடலாக அமைந்துள்ளது. 


</doc>
<doc id="90167" url="https://ta.wikipedia.org/wiki?curid=90167" title="கிடங்கில்">
கிடங்கில்

கிடங்கில் என்பது சங்ககாலத்து ஊர்களில் ஒன்று ஆகும். இதைப்பற்றி சிறுபாணாற்றுப்படை அடி எண் 160, நற்றிணை பாடல் எண் 65 ஆகியவை குறிப்பிடுகின்றன. 
இப்போதுள்ள திண்டிவனம் என்னும் ஊர்தான் கிடங்கில் என்று ஆய்வாளர்கள் கருதுகின்றனர்.
'கிடங்கில் அன்ன இட்டுக்கரைக் கான் யாற்றுக், கலங்கும் பாசி நீர் அலைக் கலாவ' என்று பாடல் கிடங்கில் அகழியைப் பற்றிக் குறிப்பிடுகிறது. அருவி ஒன்றின் துறை இவ்வாறு இருந்ததாம். கிடங்கில் அகழியில் காட்டாற்றுப் பருவகால வெள்ளம் பாய்ந்ததாம். வெள்ள வரத்து இல்லாத காலத்தில் அந்தக் கிடங்கில் நீரில் பாசி படிந்திருந்ததாம். (நற்றிணை 65)
மதிலொடு பெயரிய பட்டினம் சென்றால் என்ன பெறலாம் என்று புலவர் விளக்குகிறார்.

பத்துப்பாட்டு தொகுப்பில் இடம் பெற்றுள்ள 10 நூல்களில் ஒன்று சிறுபாணாற்றுப்படை. அதில் சிறப்பிக்கப்பட்டுள்ள அரசன் ஓய்மான் நாட்டு நல்லியக் கோடன். இவன் 'கிடங்கிற் கோமான்' என்று சிறப்பிக்கப்பட்டுள்ளான். இந்த அரசனின் தலைநகர் மாவிலங்கை. இது தொண்டை நாட்டின் ஒரு பகுதியான ஓய்மான் நாட்டின் தலைநகர். இந்த அரசன் ஓவியர் பெருமகன் என்று கூறப்படுவதால் இவனது நாட்டு மக்கள் ஓவியர் எனப்பட்டனர் என்பது தெரியவருகிறது. 
கிடங்கு என்னும் சொல் அகழியைக் குறிக்கும். அகழியால் பாதுகாக்கப்பட்டுள்ள இடம் கிடங்கில். கிடங்கை உடைய இல் என்பது பொருள். இதனைச் சிறுபாணாற்றுப்படை தெளிவாக்குகிறது.
சோ என்னும் சொல் மதிலரணைக் குறிக்கும். எனவே இந்த ஊரின் பெயர் 'சோபட்டினம்' என்பதாகும்.
கிரேக்க மாலுமிகள் இதனைச் சோபட்னா என்று குறிப்பிட்டுள்ளனர்.

கிடங்கில் அரசர்கள் சிறந்த உழவர்களுக்குக் 'காவிதி' என்னும் விருது வழங்கிப் பாராட்டினர். அப்படிப் பாராட்டப்பட்ட இருவர் புலவர்களாகவும் விளங்கியுள்ளனர். கிடங்கில் காவிதிக் கீரங்கண்ணனார், கிடங்கில் காவிதிப் பெருங்கொற்றனார் ஆகியோர் காவிதி விருது பெற்ற புலவர்கள்.

குறுந்தொகை 252ஆம் பாடலைப் பாடிய புலவர் குலபதி நக்கண்ணனார் இந்தக் கிடங்கில் ஊரில் வாழ்ந்தவர்.


</doc>
<doc id="90173" url="https://ta.wikipedia.org/wiki?curid=90173" title="கியூ. ஆர். குறி">
கியூ. ஆர். குறி

கியூ.ஆர். குறி (விரைவு எதிர்வினை- Quick Response குறி) என்பது பட்டைக் குறியீடு வாசிப்பிகளால் (bar code readers), வருடிகளால், நுண்ணறிவு நகர்பேசிகளால் புரிந்து கொள்ளக் கூடிய குறிகள் ஆகும். இக்குறியீடு வெள்ளை நிறப்புலத்தில் கருப்பு வடிவங்களைக் கொண்டது. இங்கு குறியீட்டாக்கம் கொண்டுள்ளவை எண்கள் அல்லது எழுத்துகளாக இருக்கலாம். இதனை வருடி, வாசித்து மேலதிக தகவல்களை, அல்லது செயற்பாடுகளை மேற்கொள்ளலாம். ஒரு இணையத்தளத்தின் முகவரியையும் இம்முறையில் அடக்கலாம்.

கியூ.ஆர். என்பது விரைவு எதிர்வினை (Quick Response) என்பதன் ஆங்கிலச் சுருக்கமாகும், இது உயர் வேகத்தில் குறிநீக்கம் (decode) செய்யப் பயன்படுவதால் இதனை உருவாக்கியவர்களால் இந்தப் பெயர் வைக்கப்பட்டது. ஜப்பானில் டொயோட்டா மற்றும் டென்சோ நிறுவனங்களால்1994 இல் உருவாக்கப்பட்டது. இது இருபரிமாண பட்டைக் குறியீட்டு முறையில் புகழ்பெற்ற ஒன்றாகும்.

சப்பானில் இத்தொழில்நுட்பம் அதிகமாகப் பயன்படுத்தப்படுகிறது. மேலும் ஐக்கிய இராச்சியம் தேசிய அளவில் இக்குறியீடைப் பயன்படுத்தும் ஏழாவது பெரிய நாடாகும்.

ஆரம்பகாலத்தில் வாகன உற்பத்தியில் பயன்படுத்தப்பட்ட இந்தக் குறியானது தற்போது பரவலாக வேறு தேவைகளுக்கும் பயன்படுகிறது. உதாரணமாக ஒரு குறிப்பிட்ட நபரது தொடர்பு விபரத்தை இம்முறைமூலம் நகர்பேசியில் உள்ளடக்கி வைத்திருந்து தேவைப்படும் பட்சத்தில் வேறொருவருடன் பரிமாறிக்கொள்ளலாம் அல்லது இணையதள முகவரிகள், குறுந்தகவல், மின்னஞ்சல் போன்றவற்றையும் இம்முறைமூலம் உள்ளடக்கலாம். ஒருவர் தனது தொடர்பு விபரங்களை இந்த QR குறியைப் பயன்படுத்தி உருவாக்கி, பின்னர் அச்சிட்டு ஆளறி அட்டையாக (visiting card) உபயோகப்படுத்தலாம்.

இலவசமான குறியீட்டாக்கம் அல்லது குறிநீக்கம் செய்யும் இணையதளங்கள், சில புகைப்படக் கருவிகள் கொண்ட நகர்பேசிகள் இவற்றை உருவாக்கவும் குறிநீக்கம்செய்யவும் வசதிகள் உடையன, கூகிளின் ஆண்ட்ராய்டு நகர்பேசிகளில் இயல்பாகவே காணப்படும் பட்டைக் குறியீடு வாசிப்பி மூலம் கியூ.ஆர் குறியைப் பயன்படுத்தலாம்.


</doc>
<doc id="90174" url="https://ta.wikipedia.org/wiki?curid=90174" title="சூரன் போர்">
சூரன் போர்

சீவான்மா மும்மலங்களால் கட்டுப்பட்டது. இந்த அசுரப் பிடியிலிருந்து விடுதலை பெற்று முத்தியின்பத்தை அடைதலே ஆன்மாக்களுக்கு வகுக்கப்பட்ட இலக்கு. அசுரகுணங்களை அழித்து நன்னிலை அடைதலை குறியிட்டு நிற்கும் சடங்காக சூரன் போர் விளங்குகிறது.

அசுரர்கள் தாம் செய்த தவ வலிமை காரணமாக வல்லமை பெற்று அந்த ஆணவ முனைப்பினால் நற்குணங்களுக்குப் பாத்திரமான தேவர்களை கொடுமைப்படுத்துகின்றனர். பல இன்னல்களைச் செய்கின்றனர். தேவர்களை இவிவின்னல்களிலிருந்து மீட்கும் தெய்வமாக முருகப் பெருமான் அசுரர்களை வதம் செய்து தேவர்களை மீட்கின்றார். புராணக் கதைகள் பாமர மக்களுக்கு மிகவுயரந்த தத்தவங்களை இலகுபடுத்தி விளக்க எழுந்தவையாகும். இங்கு மும்மலங்களான ஆணவம் கன்மம் மாயை என்பனவே அசுரர்களாக விபரிக்கப்படுகிறது. மாயைக்குத் தாரகாசுரனும், கன்மத்திற்கு சிங்கமுகாசுரனும், ஆணவத்திற்குச் சூரபத்துமனும் உருவகப்படுத்தப்படுகிறார்கள. இம்மும்மலங்களையும் திருவருட் சக்தியாகிய ஞானவேல் எனும் முருகன் திருக்கை வேல் அழித்து விடுகின்றது. ஆன்மா முத்தியின்பப் பேறினை பெற்றுய்ய வழிபிறக்கிறது.
சூரன் போர் கந்த சட்டி விரத்தின் இறுதிநாளில் சட்டித் திதி கூடிநிற்கும் மாலைப் பொழுதில் நிகழ்த்தப்படுகிறது.


</doc>
<doc id="90175" url="https://ta.wikipedia.org/wiki?curid=90175" title="தேனி">
தேனி

தேனி மாவட்டத்தின் தலைநகராக தேனி இருக்கிறது. இது உள்ளாட்சி அமைப்பில் தேனி-அல்லிநகரம் (ஆங்கிலம்:Theni-Allinagaram) என்று குறிப்பிடப்பட்டுள்ளது. இந்தியாவின் தமிழ்நாடு மாநிலத்தில் அமைந்துள்ள தேனி மாவட்டத்தில் இருக்கும் ஒரு நகராட்சி ஆகும்.

மதுரையிலிருந்து 74 கி.மீ. தொலைவில் உள்ளது தேனி. இந்நகரம் தேனி, அல்லி நகரம், பொம்மைய கவுண்டன் பட்டி, கருவேல் நாயக்கன் பட்டி எனும் ஊர்களை உள்ளடக்கியிருக்கிறது. தமிழ் நாடு அரசின் வருவாய்த்துறையில் இந்த ஊர்களின் வருவாய் கிராமம் அல்லி நகரம் எனும் பெயரில் இருந்ததால் இந்நகர் உள்ளாட்சி அமைப்பில் தேனி-அல்லி நகரம் நகராட்சி என்கிற பெயரில் 1964 ஆம் ஆண்டில் மூன்றாம் நிலை நகராட்சியாக உருவாக்கப்பட்டது. இந்நகராட்சி தமிழ் நாடு அரசு ஆணை(G.O. No. 194, date: 10. பெப்ரவரி 1972)மூலம் இரண்டாம் நிலை நகராட்சியாக மாற்றப்பட்டது. அதன் பிறகு தமிழ் நாடு அரசு ஆணை(G.O. No. 851, date: 9. மே 1983) மூலம் முதல் நிலை நகராட்சியாகத் தரமுயர்த்தப்பட்டது. தற்போது இந்நகராட்சி தேர்வுநிலை நகராட்சியாக முன்னேற்றமடைந்துள்ளது.

2011 இந்திய மக்கள் தொகைக் கணக்கெடுப்பின் படி தேனியின் மொத்த மக்கள் தொகை 94,453 ஆகும். இவர்களில் 47,244 ஆண்கள். 47,209 பெண்கள் ஆவார்கள். பாலின விகிதம் 1000 ஆண்களுக்கு 999 பெண்கள், இது தேசிய சராசரியான 929-யை விட, மாநில சராசரியான 996-யை விட அதிகம் ஆகும். மொத்த மக்கள் தொகையில் 9,138 பேர் ஆறு வயதிற்கும் கீழானவர்கள். நகரின் சராசரி கல்வியறிவு தேசிய சராசரியான 72.99% ஐ ஒப்பிடும் போது, அதை விட அதிகமாக 85.86% உள்ளது. இதில் ஆண்களில் கல்வியறிவு பெற்றோர் 90.85% ஆகவும், பெண்களில் கல்வியறிவு பெற்றோர் 80.90% ஆகவுமாக உள்ளனர். தேனி நகரில் 25,371 வீடுகள் உள்ளன. 

2011 ஆம் ஆண்டின் மதவாரியான கணக்கெடுப்பின் படி இந்துக்கள் அதிக எண்ணிக்கையில் உள்ளனர். மொத்த மக்கள்தொகையில் இந்துக்கள் 95.04% ஆக இருக்கின்றனர். அதையடுத்து இஸ்லாமியர்கள் 3.18%, கிருஸ்துவர்கள் 1.63%, சீக்கியர்கள் 0.02%, புத்த மதத்தினர் 0.01%, மற்றவர்கள் 0.01%, மதம் குறிப்பிடாதவர் 0.12% ஆகவும் உள்ளனர்.

தேனி - அல்லி நகரம் நகராட்சி 33 நிருவாகப் பிரிவுகளாகப் பிரிக்கப்பட்டுள்ளது. இந்த நகராட்சியின் தலைவர் பதவிக்கு 2011 ஆம் ஆண்டு நடைபெற்ற உள்ளாட்சித் தேர்தலில் இந்நகராட்சியின் நகரமன்றத் தலைவராக எஸ். முருகேசன் என்பவரும், 33 நிருவாகப் பிரிவுகளுக்கும் உறுப்பினர்களும் தேர்ந்தெடுக்கப்பட்டு செயற்பட்டு வருகின்றனர்.

ஒரு இலக்கியவாதியாக தமிழ்நாட்டில் உங்களைப் பெரிதும் கவர்ந்த ஊர்? என்கிற கேள்விக்கு கவிஞர் ஜெயபாஸ்கரன், “எழுத்தாளர்கள், கவிஞர்கள், விமர்சகர்கள் என்று எந்தப் பக்கம் திரும்பினாலும் தேனி மண் இலக்கியத்தால் மணக்கும். தேனியை தமிழ்நாட்டின் "இலக்கியத் தலைநகரம்' என்று ஒரு நேர்காணலில் பதில் அளித்திருக்கிறார்.

தேனியின் மையப்பகுதியில் தேனி - அல்லிநகரம் நகராட்சிக்குச் சொந்தமான காமராசர் பேருந்து நிலையம் அமைந்துள்ளது. இப்பேருந்து நிலையத்திலிருந்து தமிழ்நாட்டின் முக்கிய நகரங்களுக்கு குறிப்பிட்ட நேரங்களிலும், மதுரை, திண்டுக்கல், கம்பம், போடிநாயக்கனூர் ஆகிய ஊர்களுக்கு அரசு மற்றும் தனியார் நிறுவனப் பேருந்துகள் அதிக அளவில் இயக்கப்படுகின்றன. இந்தப் பேருந்துநிலையத்திற்கு அதிகமான பேருந்துகள் வந்து செல்வதால் இடநெருக்கடி ஏற்பட்டு போக்குவரத்து நெரிசல் ஏற்பட்டு வந்தது. இதனால் புதிய பேருந்து நிலையம் ஒன்று அமைக்க நகராட்சி நிர்வாகம் முடிவு செய்து தேனி புறவழிச்சாலையில் கட்டி முடிக்கப்பட்டது. 2014ம் வருடத்திலிருந்து இப்புதிய பேருந்து நிலையம், 'கர்னல் பென்னிகுயிக் பேருந்து நிலையம்' என்ற பெயரில் இயங்கி வருகிறது.

மதுரையிலிருந்து போடிநாயக்கனூர் செல்லும் தொடருந்துப் பாதையில் தேனி தொடருந்து நிலையம் அமைந்துள்ளது. இந்தத் தொடருந்து நிலையத்திற்கு மதுரையிலிருந்து போடிநாயக்கனூர் செல்லும் பயணிகள் தொடருந்து காலையிலும், இந்தப் பயணிகள் தொடருந்து மாலையில் போடிநாயக்கனூரிலிருந்து மதுரைக்குத் திரும்பிச் செல்லும் போதும் நின்று செல்கிறது. இந்தத் தொடருந்து நிலையம் தவிர தேனி மாவட்ட ஆட்சித்தலைவர் அலுவலகப் பகுதியில் அமைக்கப்பட்டுள்ள நிறுத்தப் பகுதியிலும் இந்தத் தொடருந்து நிறுத்தப்படுகிறது. இந்தத் தொடருந்து வாரவிடுமுறை நாளான ஞாயிற்றுக்கிழமைகளில் இயக்கப்படுவதில்லை. தேனி - மதுரை இருப்புப் பாதையை (இரயில் பாதையை) அகலப்படுத்தும் பணிக்காக 08 ஆண்டுகளாக மூடப்பட்டுள்ளது.

தேனி-அல்லிநகரம் நகராட்சியில் கீழ்காணும் மேல்நிலைப்பள்ளிகள் உள்ளன.


தேனி-அல்லிநகரம் நகராட்சியில் கீழ்காணும் உயர்நிலைப் பள்ளிகள் உள்ளன.



இங்கு இந்து சமயம் சார்ந்தவர்கள் வழிபாட்டிற்காகப் பல கோயில்கள் இருப்பினும் கீழ்காணும் கோயில்கள் சிறப்புடன் விளங்குகின்றன.

இங்கு கிறித்துவ சமயம் சார்ந்தவர்கள் வழிபாட்டிற்காக சில தேவாலயங்கள் உள்ளன. அவை: 

1.வழி விடு மாதா கோவில், லோயர்கேம்ப், குமுளி. 

2.அந்தோணியார் ஆலயம், கனவாய், உசிலம்பட்டி

3. விண்ணரசி ஆலயம், உத்தமபாளையம்

இங்கு இசுலாமிய சமயம் சார்ந்தவர்கள் தொழுகை நடத்துவதற்காக சில பள்ளிவாசல்கள் உள்ளன. அவை:




</doc>
<doc id="90177" url="https://ta.wikipedia.org/wiki?curid=90177" title="மொட்டவிளை">
மொட்டவிளை

மொட்டவிளை ("Mottavillai") என்பது இந்தியாவின் தமிழ்நாடு மாநிலத்தில் அமைந்துள்ள கன்னியாகுமரி மாவட்டத்தில் கல்குளம் வட்டத்தில் இருக்கும் குருந்தன் கோடு ஊராட்சி ஒன்றியத்துட்பட்ட ஒரு கிராமம் ஆகும். இது நாகர்கோவில்-திங்கள்நகர் நெடுஞ்சாலையில் நாகர்கோவிலிருந்து 12 கி.மீ. தொலைவில் அமைந்துள்ளது.இந்த கிராமத்தில் சுமார் 600 குடும்பங்கள் வாழ்ந்து வருகின்றனர். பெரும்பாலான மக்கள் விவசாயத்தை நம்பி வாழ்ந்து வருகின்றனர்.

ஊர் மக்கள் சுடலை மாடன் சாமியை தெய்வமாக வழிபடுகின்றனர். வருடம்தோறும் மார்கழி மாதம் சுடலைமாடன் கோயில் திருவிழா மிகுந்த சீரும் சிறப்போடும் நடைபெறும்.
மொட்டவிளை
மொட்டவிளை கிராமம்


</doc>
<doc id="90178" url="https://ta.wikipedia.org/wiki?curid=90178" title="நார்ட்வின்ட் நடவடிக்கை">
நார்ட்வின்ட் நடவடிக்கை

நார்ட்வின்ட் நடவடிக்கை அல்லது நார்த்வின்ட் நடவடிக்கை ("Operation Nordwind") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. இது பல்ஜ் சண்டையின் ஒரு பகுதியாகும். ஜனவரி 1945ல் நடைபெற்ற இச்சண்டையில் நாசி ஜெர்மனியின் படைகள் பிரான்சின் அல்சேஸ் மற்றும் லொரைன் பகுதியில் நிறுத்தப்பட்டிருந்த அமெரிக்க 7வது ஆர்மியினை அழிக்க முயன்று தோற்றன.

டிசம்பர் 1944ல் மேற்குப் போர்முனையில் போரை முடிவுக்குக் கொண்டுவரும் நோக்கத்தோடு ஜெர்மனி பல்ஜ் தாக்குதலைத் தொடங்கியது. ஆனால் எதிர்பார்த்தபடி அதில் வெற்றி கிட்டவில்லை. டிசம்பர் இறுதியில் நேசநாட்டுப்படைகளின் எதிர்த்தாக்குதலால் ஜெர்மானியப் படைகளின் முன்னேற்றம் தடைபட்டது. இந்த இழுபறி நிலையினை மாற்ற பிரான்சின் அல்சேஸ் மற்றும் லொரைன் பகுதியில் நிறுத்தப்பட்டிருந்த அமெரிக்க 7வது ஆர்மியைத் தாக்கி அழிக்க அடால்ஃப் ஹிட்லர் தன் படைகளுக்கு உத்தரவிட்டார். பல்ஜ் போர்முனைக்கு ஏற்கனவே 7வது ஆர்மியின் பல படைப்பிரிவுகள் அனுப்பப் பட்டிருந்ததால் அது பலவீனமான நிலையில் இருந்தது. அதனை முறியடித்து அழித்து விட்டால் பின்னர் பல்ஜ் போர்முனையில் சண்டையிட்டுக் கொண்டிருக்கும் அமெரிக்க 3வது ஆர்மியைப் பின்புறமிருந்து தாக்கலாம் என்பது ஜெர்மானிய தளபதிகளின் திட்டம். இதற்கு நார்ட்வின்ட் நடவடிக்கை என்று குறிப்பெயரிடப்பட்டது

ஜனவரி 1ம் தேதி ஜெர்மானியத் தாக்குதல் தொடங்கியது. பலவீனமான அமெரிக்க 7வது ஆர்மியை பல இடங்களில் முறியடித்து, ஜெர்மனி ஆர்மி குரூப் ஜி யும், ஆர்மி குரூப் மேல் ரைனும் முன்னேறின. இரு வாரங்கள் நடந்த கடும் சண்டையில் அமெரிக்க 7வது ஆர்மி அழியும் நிலை உருவானது. அமெரிக்கப் படைகள் மோடர் ஆற்றின் தென்கரைக்குப் பின் வாங்கின. ஜனவரி மூன்றாம் வாரத்தில் பல்ஜ் முனையிலிருந்த படைப்பிரிவுகள் சிலவற்றை 7வது ஆர்மியின் துணைக்கு அனுப்பினார் நேச நாட்டு ஐரோப்பியத் தலைமைத் தளபதி டுவைட் டி. ஐசனாவர். ஜனவரி 25ம் தேதி போர்முனையை அடைந்த இப்படைகள் ஜெர்மானிய முன்னேற்றத்தைத் தடுத்து நிறுத்தின. அமெரிக்க 7வது ஆர்மி அழிவிலிருந்து தப்பியது. நார்ட்வின்ட் சண்டை நடந்து கொண்டிருக்கும் போதே வடமேற்கு ஐரோப்பாவில் உள்ள நேசநாட்டு வான்படைகளை அழிக்க ஜெர்மானிய வான்படை லுஃப்ட்வாஃபே போடன்பிளாட் நடவடிக்கையை மேற்கொண்டது. நார்ட்வின்ட் சண்டையைப் போலவே அந்த முயற்சியும் தோல்வியில் முடிவடைந்தது.

இச்சண்டையிலும் அடுத்து நிகழ்ந்த கோல்மார் இடைவெளிச் சண்டையிலும் ஏற்பட்ட ஜெர்மானியத் தோல்விகளால் தெற்கு பிரான்சு ஜெர்மானியர் ஆக்கிரமிப்பிலிருந்து முழுவதும் மீட்கப்பட்டது.



</doc>
<doc id="90179" url="https://ta.wikipedia.org/wiki?curid=90179" title="அடிமானப் புள்ளி">
அடிமானப் புள்ளி

அடிமானப்புள்ளி ("Basis Point") என்பது ஒரு சதவிகிதத்தில் நூற்றில் ஒரு பங்காகும். bp என்ற குறியீட்டால் குறிக்கப்படுகிறது. ஒரு சதவிகிதப்புள்ளி = 0.01%. இந்த அளவை பெரும்பாலும் வட்டி விகிதத்தில் ஏற்படும் மாற்றத்தைக் குறிக்கப் பயன்படுத்தப்படுகின்றது. சதவிகிதத்தில் அளக்கப்படும் மற்ற கூறுகளின் மாற்றங்களைக் குறிக்கவும் பயன்படுத்தப்படுவதுண்டு. விகிதங்களின் மாற்றங்களை விகித முறையிலேயே குறித்தால் ஏற்படும் குழப்பத்தைப் போக்கவே இந்த அளவை பயன்படுத்தப்படுகிறது. 

(எ. கா) ஒரு வங்கியின் வட்டி விகிதம் 10% ஆக உள்ளது. இது 1 % அதிகரித்துள்ளதென்று ஒரு அறிக்கை வெளியானால், அது 10 இல் 1 % அதிகரிக்கிறதா (10% - 10.1%), அல்லது 10 % இல் இருந்து 11 % ஆக மாறுகிறதா என்று குழப்பம் ஏற்பட வாய்ப்புண்டு. விகிதம் என்பதே சார்பு அளவையாக (relative measure) உள்ளதால் இக்குழப்பம் ஏற்படுகிறது. இதனைத் தவிர்க்க சார்பு அளவையல்லாது தனித்துவ எண்ணிக்கை அளவை (absolute numerical measure) ஒன்றை பயன்படுத்த வேண்டிய தேவை எழுகிறது. வட்டி விகிதம் 100 சதவிகிதப் புள்ளிகள் உயர்ந்துள்ளது என்று குறிப்பிட்டால் எளிதாக 10 % + (100 X 0.01) % = 11 % என்று பொருள் கொள்ள முடியும்.

அடிமானப்புள்ளி, நிதிச் சந்தைகளில் வட்டி ஈட்டும் பொருளியல் கருவிகளின் (financial instruments - கடன் பத்திரம், வைப்புப் பத்திரம், அடமானப் பத்திரம் போன்றவை) வட்டி விகிதத்தில் ஏற்படும் மாற்றங்களைக் குறிக்கப் பரவலாக பயன்படுத்தப் படுகின்றது. 


</doc>
<doc id="90182" url="https://ta.wikipedia.org/wiki?curid=90182" title="பிரித்திவிராசு சவான்">
பிரித்திவிராசு சவான்

பிரித்திவிராசு சவான் (Prithviraj Chavan) (மராத்தி:पृथ्वीराज चव्हाण}}) (பிறப்பு 17 மார்ச் 1946) மகாராட்டிர மாநில காங்கிரசு கட்சி அரசியல்வாதியும் இந்திய மாநிலங்களவை உறுப்பினரும் ஆவார்.இந்தியப் பிரதமரின் அலுவலகத்தில் சார் அமைச்சராகப் பணியாற்றியவர்.11 நவம்பர் 2010 அன்று மகாராட்டிர மாநில முதலமைச்சராக பொறுப்பேற்றார்.நடப்பு முதல்வர் அசோக் சவான் ஆதர்ச வீட்டு வாரிய ஊழல் புகார்களை அடுத்து பதவி விலகியதை அடுத்து காங்கிரசுத் தலைமை இவரை தெரிந்தெடுத்துள்ளது.

இலத்திரனியல் பொறியாளராகிய இவர் பிரதமரின் அலுவலகத்தில் பணிபுரிந்தபோது இந்திய அமெரிக்க குடிசார் அணுவாற்றல் உடன்பாடு வெற்றியடைய பலநாடுகளுக்கும் பிரதமரின் சார்பாக பயணித்து இந்திய நிலையை விளக்கி அணுவாற்றல் வழங்குவோர் குழுமத்தின் மற்றும் பன்னாட்டு அணுசக்தி முகமையகத்தின் ஒப்புதல்களைப் பெறுவதில் பெரும் பங்காற்றினார்.

இந்தூரில் முதுபெரும் காங்கிரசு அரசியல்வாதி டி.ஆர் சவானின் புதல்வராக மார்ச் 17,1946ஆம் ஆண்டு பிறந்தார். பிட்சு, பிலானியில்மின்னியல் மற்றும் இலத்திரனியல் பொறியியல் பட்டப்படிப்பும் அமெரிக்காவிலுள்ள கலிபோர்னியா பல்கலைக்கழகம் - பெர்க்லியில் பட்டமேற்படிப்பும் படித்தார். இந்திய அரசியலில் ராஜீவ் காந்தியின் தூண்டுதலில் நுழைவதற்கு முன்னர் அங்கு சிலகாலம் விமான அளவுக்கருவிகள் மற்றும் நிலத்தடி சண்டைகளுக்கு பயனளிக்கும் வகையில் ஒலிப்பதிவுக் கருவிகள் வடிவமைப்பில் பணியாற்றினார.

பிரித்திவிராசு 1991ஆம் ஆண்டு அவரது குடும்பக் கோட்டையாக விளங்கிய கராட் மக்களவைத் தொகுதியிலிருந்து தேர்ந்தெடுக்கப்பட்டு அரசியலில் காலடி வைத்தார். இத்தொகுதியிலிருந்து 1991, 1996 மற்றும் 1998 ஆண்டுகளில் வென்றவர் 1999ஆம் ஆண்டு தேசியவாதிக் காங்கிரசின் சீனிவாச பாடீலிடம் தோல்வியடைந்தார். பின்னர் 2002 மற்றும் 2008ஆம் ஆண்டுகளில் மாநிலங்களவை உறுப்பினராகத் தேர்ந்தெடுக்கப்பட்டார்.

நடுவண் அமைச்சரவையில் சார் அமைச்சராக அறிவியல் மற்றும் தொழில்நுட்ப அமைச்சகம், புவி அறிவியல் அமைச்சகம்,ஊழியர்,பொதுமக்கள் குறைதீர்ப்பு மற்றும் ஓய்வூதிய அமைச்சகம்,நாடாளுமன்ற நடப்புகள் அமைச்சரகம் ஆகியவற்றில் பணி புரிந்துள்ளார்.தற்போது பிரதமரின் அலுவலகத்தில் பணியாற்றி வருகிறார்.அணுவாற்றல் துறையின் மேற்பார்வையும் இவரிடம் சிலகாலம் இருந்தது.

மரபணு மாற்றுப் பயிர் பிரச்சினையில் உயிரித் தொழில்நுட்ப நிறுவனங்களின் நிலையை பரிந்துரைத்தார்.

 


</doc>
<doc id="90187" url="https://ta.wikipedia.org/wiki?curid=90187" title="போடன்பிளாட் நடவடிக்கை">
போடன்பிளாட் நடவடிக்கை

போடன்பிளாட் நடவடிக்கை ("Operation Baseplate", இடாய்ச்சு: "Unternehmen Bodenplatte") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு வான்படைச் சண்டை. இது பல்ஜ் சண்டையின் ஒரு பகுதியாகும். இதில் நாசி ஜெர்மனியின் வான்படையான லுஃப்ட்வாஃபே வடமேற்கு ஐரோப்பாவில் நிறுத்தப்பட்டிருந்த நேச நாட்டு வான்படைகளை அழிக்க இந்த நடவடிக்கையை மேற்கொண்டது. 

மேற்குப் போர்முனையில் நேசநாட்டுப் படைகளை முறியடிக்க டிசம்பர் 16, 1944ல் ஜெர்மனி பல்ஜ் தாக்குதலை மேற்கொண்டது. ஆனால் இரு வாரங்களில் படை முன்னேற்றம் தடைபட்டு இழுபறி நிலை உருவானது. இந்த மந்த நிலையை மாற்றி தடைபட்ட தரைப்படை முன்னேற்றத்தை மீண்டும் தொடங்க ஜனவரி 1, 1945 அன்று லுஃப்ட்வாஃபே போடன்பிளாட் நடவடிக்கையை மேற்கொண்டது. பெல்ஜியம், நெதர்லாந்து மற்றும் பிரான்சு ஆகிய நாடுகளில் நிறுத்தப்பட்டிருந்த நேசநாட்டு வான்படைப்பிரிவுகளைத் தாக்கி அழித்து பல்ஜ் போர்முனையின் வான்வெளியில் வான் ஆதிக்கம் அடைவதே இத்தாக்குதலின் நோக்கம். மிக ரகசியமாக இத்தாக்குதலுக்கான ஆயத்தங்கள் நடைபெற்றதால், நேச நாட்டு உளவுத்துறைகளால் இது நடைபெறப் போகிறதென்று கண்டுபிடிக்கமுடியவில்லை. மேல்நிலை மற்றும் கீழ்நிலை உத்திகள் அளவில் இத்தாக்குதல் நேசநாட்டுப் படைகளை வியப்பில் ஆழ்த்தினாலும், நினைத்த இலக்குகளை அடைய முடியவில்லை.

இத்தாக்குதலில் லுஃப்ட்வாஃபே விமானங்கள் நூற்றுக்கணக்கான நேசநாட்டு விமானங்களை அவற்றின் ஓடுதளங்களில் அழித்தன. ஆனால் நேசநாட்டு விமான எதிர்ப்பு பீரங்கிகளால் ஜெர்மானிய விமானங்கள் பலவும் சுட்டு வீழ்த்தப்பட்டன. தாக்குதலுக்கான ஆயத்தங்கள் வெகு ரகசியமாக இருந்தபடியால் ஜெர்மானிய விமான எதிர்ப்பு பீரங்கிக் குழுமங்களுக்கும் தாக்குதலைப் பற்றிய முன்னறிவிப்பு செய்யப்படவில்லை. இதனால் லுஃப்ட்வாஃபே விமானங்களை எதிரி விமானங்கள் என்று தவறாகக் கருதி அவை தாக்கியதால், லுஃப்ட்வாஃபேக்கு மேலும் பல இழப்புகள் ஏற்பட்டன. எதிர்பார்த்தபடி பல்ஜ் போர்முனையில் லுஃப்ட்வாஃவேவினால் வான் ஆதிக்கம் பெற இயலவில்லை. நேசநாட்டு விமானங்கள் ஜெர்மானியத் தரைப்படைகளைத் தாக்குவது நிற்கவில்லை.

நேசநாட்டு விமானங்கள் ஓடு தளங்களில் நிறுத்தப்பட்டிருந்த போது அழிக்கப்பட்டதால், அவற்றின் விமானிகள் உயிர் தப்பினர். போரினால் பாதிக்கப்படாத நேசநாட்டு தொழிற்சாலைகள் எளிதில் புதிய விமானங்களைத் தயாரித்து இழப்புகளை ஈடுகட்டி விட்டன. ஆனால் போரினால் கடும் பாதிப்புக்குள்ளாகியிருந்த ஜெர்மானியத் தொழில் துறையால் லுஃப்ட்வாஃபே இழந்த விமானங்களுக்குப் பதில் புதிய விமானங்களைத் தயாரிக்க முடியவில்லை. மேலும், லுஃப்ட்வாஃபே விமானங்கள் நடுவானில் அழிக்கப்பட்டபடியால் உயிரிழந்த தேர்ந்த விமானிகளுக்கும் ஏனைய வான்படை வீரர்களுக்கும் பதில் குறுகிய காலத்தில் புதிய விமானிகளுக்கு ஜெர்மனியால் பயிற்சி அளித்து தயார் செய்ய முடியவில்லை. இத்தாக்குதல் மேல்நிலை உத்தியளவில் ஜெர்மனிக்குப் பெரும் தோல்வியில் முடிவடைந்தது. வெகுவாக பலவீனமடைந்த லுஃப்ட்வாஃபே இதற்குப் பின் போர் முடியும்வரை எந்தவொரு பெரும் தாக்குதல் நடவடிக்கையும் மேற்கொள்ளவில்லை.



</doc>
<doc id="90193" url="https://ta.wikipedia.org/wiki?curid=90193" title="ஒட்டியாணம்">
ஒட்டியாணம்

ஒட்டியாணம் என்பது பெண்கள் இடையில்/இடுப்பில் அணியும் ஒரு ஆபரணம். பொதுவாக, திருமணம் போன்ற விழாக்களின் போது அணியப்படுகிறது. அத்துடன், பரத நாட்டியம் முதலான மரபுவழி நடனங்களுக்கான உடையலங்காரத்திலும் ஒட்டியாணம் இடம்பெறுவதோடு, வரலாற்று நாடகங்கள், திரைப்படங்கள் போன்றவற்றில் முற்காலக் கதை மாந்தர்களின் அணி வகைகளிலும் ஒட்டியாணம் இடம் பெறுவதைக் காண முடியும். இந்த அணியின் பழங்காலப் பெயர் காஞ்சி

ஒட்டியாணம் பெரும்பாலும் தங்கத்தில் செய்யப்படுகிறது. தங்க முலாம் பூசிய ஒட்டியாணங்கள் விலைக்கும், வாடகைக்கும் கிடைக்கின்றன. சில ஒட்டியாணங்கள் எளிமையானங்கள் வடிவமைப்புக் கொண்டவையாக இருக்கும் அதே வேளை, நுணுக்கமான வேலைப்பாடுகளைக் கொண்ட ஒட்டியாணங்களும் உள்ளன. வேலைப்பாடுகளைப் பொறுத்து ஒட்டியாணங்களின் மதிப்பும் வேறுபடும். தனி உலோகங்களால் மட்டுமன்றி கற்கள் பதிக்கப்பட்ட ஒட்டியாணங்களும் செய்யப்படுகின்றன.

ஒட்டியாணம் என்பது தங்கம் அல்லது வெள்ளியால் செய்யப்படும் மாதர் இடையணியுள் ஒன்று என்று பொருள்தருகிறது தமிழ் லெக்சிக்கன். அத்துடன், யோகிகள் தியானத்தில் இருக்கும்போது மடிக்கப்பட்டிருக்கும் கால்களை இடுப்போடு சேர்த்துக் கட்டிக்கொள்வதற்குப் பயன்படும் ஒரு இடுப்புப் பட்டி அல்லது "யோகப்பட்டி" என்ற பொருளும் தரப்பட்டுள்ளது. முற்காலத் தமிழகத்தில் ஒட்டியாணம் அல்லது ஒட்டியாணம் போன்ற இடுப்பில் அணியும் அணிவகைகளைப் பற்றிய தகவல்கள் தமிழ் இலக்கியங்களிலே காணப்படுகின்றன. மேகலை, மேகலாபாரம், கலாபம், கலை, தொடலை, பட்டிகை, படுகால், ஏணிப்படுகால், ஏணிப்பந்தம், விரிசிகை போன்ற பெயர்களில் இவ்வணிகள் அவற்றில் குறிக்கப்பட்டுள்ளன. இவற்றுள் கலை என்பது ஏழு இழைகளால் ஆன ஒரு இடை அணி என்றும், கலாபம் பதினாறு இழைகளால் ஆனது என்றும் தெரிகிறது. இவ்வாறே மேகலை என்பது ஏழு அல்லது எட்டு இழைகளைக் கொண்டது எனவும், தொடலை என்பது மணி இழைகளால் தொடுக்கப்பட்டது என்றும் பட்டிகை தங்கம் அல்லது வெள்ளியால் ஆன இடை அணி எனவும் தமிழ் லெக்சிக்கன் பொருள் தருகிறது. சிலப்பதிகாரத்தில் முப்பத்திரண்டு இழைகளுடன் கூடியதாகச் சொல்லப்படும் இடையணி விரிசிகை எனப்படும் எனச் சிலப்பதிகார உரையாசிரியர் கூறுகிறார்.

தமிழில் உள்ள ஐம்பெருங் காப்பியங்களில் ஒன்றான மணிமேகலையின் பெயர், மணிகளால் ஆன இடை அணியின் பெயரிலிருந்தே பெறப்பட்டது என்பதும் குறிப்பிடத்தக்கது.

ஒட்டியாணம் பொதுவாக உடைக்கு வெளியிலேயே அணியப்படுகின்றது. எனினும் பண்டைத் தமிழர்கள் இடையணிகளை உடைக்குள்ளும் அணிந்ததாகத் தெரிகிறது. இத்தகைய இடையணிகள் நுண்ணிய உடையினூடாகத் தெரிவது பற்றியும் இலக்கியங்கள் கூறுகின்றன. இடையணிகளை ஆடைகளின் மேல் அணிந்து கொள்வது பற்றிய தகவல்களையும் இலக்கியங்கள் தருகின்றன.

கிமு 4 ஆம் நூற்றாண்டிலிருந்து கிபி தொடக்கம் வரையிலான காலப் பகுதிகளைச் சேர்ந்த சிற்பங்கள் இந்தியாவில் ஒட்டியாணங்களையொத்த இடையணிகள் புழக்கத்தில் இருந்ததைக் காட்டுகின்றன. இவ்வணிகள் கோர்க்கப்பட்ட மணிகளாலான பல இழைகளினால் ஆக்கப்பட்டிருந்ததாகத் தெரிகிறது. தொடக்கத்தில் இம் மணிகள் "கக்சா" எனப்படும் தாவரத்தின் செந்நிறமான விதைகளைக் கொண்டு செய்யப்பட்டன. பிற்காலத்தில் வெள்ளி, தங்கம் முதலிய விலையுயர்ந்த உலோகங்கள் பயன்பட்டன. நடனமாடும் பெண்கள் இவ்விடை அணிகளில் வெள்ளி, தங்கச் சங்கிலிகளில் கோர்க்கப்பட்ட சிறிய ஒலியெழுப்பும் மணிகளையும் தொங்கவிட்டிருந்ததாகக் கூறப்படுகிறது.

வட இந்தியாவில், பர்குத் என்னும் இடத்தில் உள்ள கிமு இரண்டாம் நூற்றாண்டைச் சேர்ந்த இயக்கி ஒருத்தியின் சிற்பத்தில் இடம்பெற்றுள்ள இடையணி, மணிகள் கோர்க்கப்பட்ட பல இழைகள் அடுக்காக அமைந்துள்ளதைக் காட்டுகிறது. இச் சிற்பத்தின் படத்தையும் அதன் அருகில் பெருப்பிக்கப்பட்ட இடையணியின் படத்தையும் காணலாம். பர்குத் என்னும் இடத்தில் உள்ள இன்னொரு சிற்பத்தில் காணப்படும் ஏழு இழைகளிலாலான இடையணியின் அமைப்புப் பற்றி அல்காசி தனது நூலில் விளக்கியுள்ளார். இதன்படி, இரண்டு கரைகளிலும் உள்ள இழைகள் சதுர வடிவான மணிகள் கோர்க்கப்பட்டவையாக இருக்கின்றன. இவ்விரு இழைகளுக்கும் இடையே, உருண்டையான மணிகளைக் கொண்ட இழைகளும், நீள்வட்ட வடிவம் கொண்ட மணிகளைக் கொண்ட இழைகளும் இருக்கின்றன.
இக்காலத்தின் பின்னர் கிபி 250 வரையிலான காலப்பகுதியில், பல இழைகளைக் கொண்ட பல்வேறு வகையான இடையணிகள் பயன் பட்டுள்ளன. இவற்றுள் ஒலியெழுப்பும் சிறிய மணிகள் பொருத்தப்பட்ட "காஞ்சி" எனப்படும் இடையணிகளும்; இணைக்கப்பட்ட சங்கிலிகளால் ஆன அல்லது, முத்துக்கள் கோர்க்கப்பட்ட அல்லது விலையுயர்ந்த கற்களினால் ஆன இடையணிகளும் பயன்பட்டதாகத் தெரிகிறது. அவை அழகைக் கொடுத்தது மட்டுமன்றிக் கீழாடை வழுவாமல் பிடித்துக் கொள்வதற்கும் பயன்பட்டன.

பிற்பட்ட காலத்துச் சிற்பங்களிலும் ஏறத்தாழ இதே வகையான இடையணிகள் காணப்படுகின்றன. ஒரிசாவின் புபனேசுவரில் அமைந்துள்ள கிபி ஏழாம் நூற்றாண்டைச் சேர்ந்த பரசுராமேசுவரர் கோயிலில் உள்ள பெண்சிற்பம் ஒன்றில் நான்கு இழைகளால் ஆன இடையணி காணப்படுகின்றது. இதன் கீழ் இழையில் குஞ்சம் அல்லது சிறிய மணிகள் போன்ற அமைப்புக்கள் காணப்படுகின்றன. இச் சிற்பத்தினதும், பெருப்பிக்கப்பட்ட இடையணியினதும் படத்தை அருகே காணலாம்.

தமிழ் நாட்டில் சங்ககாலத்திலேயே ஒட்டியாணம் போன்ற இடையணிகள் இருந்தமைக்கான சான்றுகளும் பெண்கள் பரவலாக இதனை அணிந்தனர் என்பதும் சங்க இலக்கியங்களில் இருந்து தெரிய வருகிறது. சங்ககாலத்துக்குப் பின்னர் எழுந்த சிலப்பதிகாரத்திலும் கண்ணகி, மாதவி முதலியோர் மேகலை அணிந்தது பற்றிய குறிப்புக்கள் காணக்கிடைக்கின்றன. கோவலன் பிரிந்து சென்றதனால் ஏற்பட்ட துயர் காரணமாக மெலிவுற்றதனால், அவள் ஆடையின் மீது அணிந்திருந்த மேகலை நீங்கியது என்கிறது சிலப்பதிகாரம்

பொதுவாக வசதி படைத்தோரும், உயர்குலப் பெண்களும் தங்கம், வெள்ளி, முத்து, பவளம், இரத்தினங்கள் முதலிய விலையுயர்ந்த பொருட்களினால் ஆன இடையணிகளை அணிந்தனர் எனலாம்.

தென்னிந்தியாவில் அணியப்பட்ட இடையணிகள் பற்றிய தகவல்களைத் தென்னிந்தியச் சிற்பங்களும் தருகின்றன. இச் சிற்பங்கள் சிலவற்றில் மிகவும் நுணுக்கமான வேலைப்பாடுகளுடன் கூடிய இடையணிகள் காணப்படுகின்றன. கர்நாடக மாநிலத்தில் உள்ள 10 ஆம் நூற்றாண்டைச் சேர்ந்த அப்சரசின் சிற்பம் ஒன்று ஒலியெழுப்பும் மணிகள் பொருத்தப்பட்ட நுணுக்கமான வேலைப்பாடுகளுடன் கூடிய இடையணியுடன் கூடியதாகக் காணப்படுகிறது. இச் சிற்பத்தை அருகில் உள்ள படம் காட்டுகிறது.




</doc>
<doc id="90194" url="https://ta.wikipedia.org/wiki?curid=90194" title="மூக்குத்தி">
மூக்குத்தி

மூக்குத்தி ("Nose-jewel" ) என்பது மூக்கில் துளையிட்டு அணியும் நகை. இப்போது, துளையிடாமலே அணியக் கூடிய மூக்குத்திகளும் கிடைக்கின்றன. பொதுவாக திருமணமான பெண்களே மூக்குத்தி அணிகிறார்கள். பெரும்பாலும் மூக்குத்தி உள்ளிட்ட மூக்கணிகள் தங்கத்திலேயே செய்யப்படுகின்றன. வெள்ளி, பித்தளையும் பயன்படுவதுண்டு.

மூக்குத்தி பற்றி பழைய இலக்கியங்களில் சொல்லப்படவில்லை. சோழர்,பாண்டியர்.கால சிற்பங்கள் ஓவியங்கள் போன்றவற்றிலும் காணப்படவில்லை. பழந்தமிழகத்திலும், வடஇந்தியாவிலும் பழங்காலத்தில் மூக்குத்தி அணிந்தாக தெரியவில்லை.
நிறைய அணிகலன்களுடன் காணப்படும் பஹ்ரூத் சிற்பங்களிலோ, பைரா, புத்தகயா, கவுசம்பி, குசானர்களின் சிற்பங்கள் அஜந்தா ஓவியங்களிலோ, உதயகிரி சிற்பங்களிலோ மூக்கில் அணி எதுவும் காணப்படவில்லை" 17ஆம் நூற்றாண்டுக்கு பிறகே இந்தியாவில் சிற்பங்கள், ஓவியங்கள் போன்றவற்றில் மூக்குத்தி காணயியலுகிறது." மதுரை மீனாட்சிக்கும்,கன்னியாகமரியின் குமரியம்மனுக்கும் உள்ள மூக்குத்திகள் பிற்காலத்தில் அணிவிக்கப்பட்டவை என்ற கருத்து உள்ளது. மூக்குத்தி அணியும் பழக்கம் எங்கிருந்து வந்தது என்பது தெளிவாகத் தெரியவில்லை.

இந்தியாவிலுள்ள ஒவ்வொரு பகுதியிலும் வேறுபட்ட மூக்கணிகள் பிரபலமாகவுள்ளன. நாதையா எனப்படும் வெளியில் உள்ள ஒரு வளையமும்,அத்துடன் ஒரு சங்கிலியும் இணைக்கப்பட்ட மூக்கணி ராஜஸ்தானில் செல்வாக்குடன் உள்ளது. நாத் மற்றும் நாக் அணி, ஜம்மு காஷ்மீரில் பரவியுள்ள மூக்கணி. மூக்குத்தி என்பது தமிழகத்தில் பரவலாக‍ அணியப்படுகிறது மேற்கு வங்கத்தில் புல்லாக்கு அணியப்படுகிறது. உ.பி. யில் முர்க்கிலா, எனப்படும் அணிஅணியப்படுகிறது. நாத்து, பூங்க், மூக்கு கடா ஆகியவை ஆந்திரத்தின் மூக்கணிகள். மகாராஸ்டிராவில் முத்து கோர்க்கப்பட்ட வளையமுள்ள மூக்கணியை அணிகிறார்கள். அரியானாவில் அணியப்படுவது புர்லி, கோக்கா, நாத், லாங்க் அகியவையாகும். பீகாரில் நாக்புல், சந்திரா, சொக்கி, ஜுல்னி, தோராபுல் அகிய மூக்கணிகள் அணியப்படுகின்றன ஒடிசாவின் மூக்கணிகள் ஜாரியாபுலி, கைலேகி ஆகும். இவற்றுள் விலையுயர்ந்த அல்லது சாதாரண கற்கள் பதிக்கப்படுவதுண்டு. இம்மாநில பழங்குடி மக்கள் இரு மூக்குகளிலும் இரு வளையங்களும் நடுவில் ஒன்றுமாக மூக்கணிகளை அணிகின்றனர். "


</doc>
<doc id="90200" url="https://ta.wikipedia.org/wiki?curid=90200" title="நகம்">
நகம்

மாந்தர்களின் புறங்கை, புறங்கால் பக்கத்தில் விரல்களின் நுனிப்பகுதியில் கெட்டியாக சற்று வளைந்த தகடு போல் உள்ள பகுதி. இது நாளும் வளர்ந்துகொண்டிருக்கும் நகமியம் அல்லது கெரட்டின் என்னும் ஒரு புரதப்பொருளால் ஆன பகுதி.
இது மாந்தர்களைத் தவிர, குரங்கு முதலான பிற முதனிகள் பலவற்றிலும், யானை முதலான பாலூட்டிகள் பலவற்றிலும் விரல்களில் காணப்படுவது. சில விலங்குகளில் இது உகிர் எனவும் கூறப்படும்.


</doc>
<doc id="90201" url="https://ta.wikipedia.org/wiki?curid=90201" title="விரல்">
விரல்

விரல் என்பது கைகளின் இறுதியிலும், கால்களின் இறுதியிலும் இருப்பவை. மனிதர்களின் கைகளில் ஐந்து விரல்கள் உள்ளன - 

இவ் விரல்கள் மனிதனின் முக்கியமான உறுப்புகளுள் ஒன்று.


</doc>
<doc id="90206" url="https://ta.wikipedia.org/wiki?curid=90206" title="ங்">
ங்

ங் () தமிழ் மொழியின் எழுத்துக்களில் ஒன்று. இது தமிழ் நெடுங்கணக்கில் பதினைந்தாவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை "ஙகர மெய்" அல்லது "ஙகர ஒற்று" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை "இங்கன்னா" என வழங்குவர். 

தமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் ங் மெய்யெழுத்து வகையைச் சேர்ந்தது. மெய்யெழுத்துக்கள் அரை மாத்திரை அளவே ஒலிக்கும் தன்மை வாய்ந்தன. இதனால் இவ்வெழுத்தும் அரை மாத்திரை அளவுடனேயே ஒலிக்கும் 

தமிழ் எழுத்துக்களில் மெய்யெழுத்துக்கள் வல்லினம், மெல்லினம், இடையினம் என மூன்று இனங்களாகப் பிரிக்கப்பட்டுள்ளன. இவற்றில் ங் மெல்லின மெய் வகையைச் சேர்ந்தது. இவ்வெழுத்து, மென்மையான ஓசை உடையது ஆதலால் மெல்லின வகையுள் சேர்க்கப்பட்டுள்ளது.

எழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் எழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. ஒலியின் பிறப்பிடம், முயற்சி என்பவற்றின் அடிப்படையில் பார்க்கும்போது க், ங் என்னும் இரண்டும் அடி நாக்கு மேல்வாயின் அடியைப் பொருந்த உருவாகின்றன. இதனால் க், ங் இரண்டும் ஒன்றுக்கு ஒன்று இன எழுத்தாக அமைகின்றன..

ங் தமிழ் எழுத்துக்களில் அடிப்படையான எழுத்து. ஒலி அடிப்படையில் ங் உடன் பிற உயிர்கள் சேரும்போது ஙகர உயிர்மெய்கள் பெறப்பட்டாலும், வரி வடிவத்தில் அகரத்தோடு சேர்ந்த ஙகர வர்க்க எழுத்தே அடிப்படையான வரிவடிவமாக உள்ளது. இவ்வரிவடிவுடன் புள்ளி ஒன்றைச் சேர்ப்பதன் மூலமே தனி மெய்யான ங் பெறப்படுகின்றது. 
ஙகர மெய், 12 உயிரெழுத்துக்களுடனும் சேர்ந்து உருவாகும் உயிர்மெய் எழுத்துக்களையும் அவற்றின் பெயர்களையும் கீழுள்ள அட்டவணை காட்டுகின்றது.



</doc>
<doc id="90208" url="https://ta.wikipedia.org/wiki?curid=90208" title="ச்">
ச்

ச் () தமிழ் மொழியின் எழுத்துக்களில் ஒன்று. இது தமிழ் நெடுங்கணக்கில் பதினாறாவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை "சகர மெய்" அல்லது "சகர ஒற்று" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை "இச்சன்னா" என வழங்குவர். 

தமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் ச் மெய்யெழுத்து வகையைச் சேர்ந்தது. மெய்யெழுத்துக்கள் அரை மாத்திரை அளவே ஒலிக்கும் தன்மை வாய்ந்தன. இதனால் இவ்வெழுத்தும் அரை மாத்திரை அளவுடனேயே ஒலிக்கும் 

தமிழ் எழுத்துக்களில் மெய்யெழுத்துக்கள் வல்லினம், மெல்லினம், இடையினம் என மூன்று இனங்களாகப் பிரிக்கப்பட்டுள்ளன. இவற்றில் "ச்" வல்லின மெய் வகையைச் சேர்ந்தது. இவ்வெழுத்து, வன்மையான ஓசை உடையது ஆதலால் வல்லின வகையுள் சேர்க்கப்பட்டுள்ளது.

எழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் எழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. ஒலியின் பிறப்பிடம், முயற்சி என்பவற்றின் அடிப்படையில் பார்க்கும்போது ச், ஞ் என்னும் இரண்டும் நாக்கின் நடு மேல்வாயின் நடுவைப் பொருந்த உருவாவதால் ச், ஞ் இரண்டும் ஒன்றுக்கு ஒன்று இன எழுத்தாக அமைகின்றன..

ச் தமிழ் எழுத்துக்களில் அடிப்படையான எழுத்து. ஒலி அடிப்படையில் ச் உடன் பிற உயிர்கள் சேரும்போது சகர உயிர்மெய்கள் பெறப்பட்டாலும், வரி வடிவத்தில் அகரத்தோடு சேர்ந்த சகர வர்க்க எழுத்தே அடிப்படையான வரிவடிவமாக உள்ளது. இவ்வரிவடிவுடன் புள்ளி ஒன்றைச் சேர்ப்பதன் மூலமே தனி மெய்யான ச் பெறப்படுகின்றது. 
சகர மெய், 12 உயிரெழுத்துக்களுடனும் சேர்ந்து உருவாகும் உயிர்மெய் எழுத்துக்களையும் அவற்றின் பெயர்களையும் கீழுள்ள அட்டவணை காட்டுகின்றது.



</doc>
<doc id="90210" url="https://ta.wikipedia.org/wiki?curid=90210" title="ஞ்">
ஞ்

ஞ் () தமிழ் மொழியின் எழுத்துக்களில் ஒன்று. இது தமிழ் நெடுங்கணக்கில் பதினேழாவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை "ஞகர மெய்" அல்லது "ஞகர ஒற்று" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை "இஞ்ஞன்னா" என வழங்குவர்.

தமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் ஞ் மெய்யெழுத்து வகையைச் சேர்ந்தது. மெய்யெழுத்துக்கள் அரை மாத்திரை அளவே ஒலிக்கும் தன்மை வாய்ந்தன. இதனால் இவ்வெழுத்தும் அரை மாத்திரை அளவுடனேயே ஒலிக்கும் 

தமிழ் எழுத்துக்களில் மெய்யெழுத்துக்கள் வல்லினம், மெல்லினம், இடையினம் என மூன்று இனங்களாகப் பிரிக்கப்பட்டுள்ளன. இவற்றில் ஞ் மெல்லின மெய் வகையைச் சேர்ந்தது. இவ்வெழுத்து, மென்மையான ஓசை உடையது ஆதலால் மெல்லின வகையுள் சேர்க்கப்பட்டுள்ளது.

எழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் எழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. ஒலியின் பிறப்பிடம், முயற்சி என்பவற்றின் அடிப்படையில் பார்க்கும்போது ச், ஞ் என்னும் இரண்டும் நாக்கின் நடு மேல்வாயின் நடுவைப் பொருந்த உருவாவதால் ச், ஞ் இரண்டும் ஒன்றுக்கு ஒன்று இன எழுத்தாக அமைகின்றன..

ஞ் தமிழ் எழுத்துக்களில் அடிப்படையான எழுத்து. ஒலி அடிப்படையில் ஞ் உடன் பிற உயிர்கள் சேரும்போது ஞகர உயிர்மெய்கள் பெறப்பட்டாலும், வரி வடிவத்தில் அகரத்தோடு சேர்ந்த ஞகர வர்க்க எழுத்தே அடிப்படையான வரிவடிவமாக உள்ளது. இவ் வரிவடிவுடன் புள்ளி ஒன்றைச் சேர்ப்பதன் மூலமே தனி மெய்யெழுத்தான ஞ் பெறப்படுகின்றது. 

ஞகர மெய், 12 உயிரெழுத்துக்களுடனும் சேர்ந்து உருவாகும் உயிர்மெய் எழுத்துக்களையும் அவற்றின் பெயர்களையும் கீழுள்ள அட்டவணை காட்டுகின்றது.



</doc>
<doc id="90212" url="https://ta.wikipedia.org/wiki?curid=90212" title="ட்">
ட்

ட் () தமிழ் மொழியின் எழுத்துக்களில் ஒன்று. இது தமிழ் நெடுங்கணக்கில் பதினெட்டாவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை "டகர மெய்" அல்லது "டகர ஒற்று" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை "இட்டன்னா" என வழங்குவர்.

தமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் ட் மெய்யெழுத்து வகையைச் சேர்ந்தது. மெய்யெழுத்துக்கள் அரை மாத்திரை அளவே ஒலிக்கும் தன்மை வாய்ந்தன. இதனால் இவ்வெழுத்தும் அரை மாத்திரை அளவுடனேயே ஒலிக்கும் 

தமிழ் எழுத்துக்களில் மெய்யெழுத்துக்கள் வல்லினம், மெல்லினம், இடையினம் என மூன்று இனங்களாகப் பிரிக்கப்பட்டுள்ளன. இவற்றில் "ட்" வல்லின மெய் வகையைச் சேர்ந்தது. இவ்வெழுத்து, வன்மையான ஓசை உடையது ஆதலால் வல்லின வகையுள் சேர்க்கப்பட்டுள்ளது.

எழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் எழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. ஒலியின் பிறப்பிடம், முயற்சி என்பவற்றின் அடிப்படையில் பார்க்கும்போது ட், ண் என்னும் இரண்டும் நாக்கின் நுனி மேல்வாயின் முன் பகுதியைப் பொருந்த உருவாவதால் ட், ண் இரண்டும் ஒன்றுக்கு ஒன்று இன எழுத்தாக அமைகின்றன..



</doc>
<doc id="90215" url="https://ta.wikipedia.org/wiki?curid=90215" title="ண்">
ண்

ண் () தமிழ் மொழியின் எழுத்துக்களில் ஒன்று. இது தமிழ் நெடுங்கணக்கில் பத்தொன்பதாவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை "ணகர மெய்" அல்லது "ணகர ஒற்று" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை "இண்ணன்னா" என வழங்குவர். ண், ன் ஆகிய எழுத்துக்களிடையே ஒலிப்பு வேறுபாடுகள் உள்ளனவாயினும் பலர் இவற்றை வேறுபடுத்தி ஒலிப்பதில்லை. எழுதுவதிலும் சில சமயங்களில் சில மாணவர்கள் குழப்பம் அடைவது உண்டு. இதனால் இவற்றை வேறுபடுத்திச் சொல்வதற்காக இரண்டு சுழி நானா, மூன்றுசுழி ணானா என்று கூடுதல் விளக்கத்துடன் சொல்லும் வழக்கமும் உண்டு.
தமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் ண் மெய்யெழுத்து வகையைச் சேர்ந்தது. மெய்யெழுத்துக்கள் அரை மாத்திரை அளவே ஒலிக்கும் தன்மை வாய்ந்தன. இதனால் இவ்வெழுத்தும் அரை மாத்திரை அளவுடனேயே ஒலிக்கும் 

தமிழ் எழுத்துக்களில் மெய்யெழுத்துக்கள் வல்லினம், மெல்லினம், இடையினம் என மூன்று இனங்களாகப் பிரிக்கப்பட்டுள்ளன. இவற்றில் ண் மெல்லின மெய் வகையைச் சேர்ந்தது. இவ்வெழுத்து, மென்மையான ஓசை உடையது ஆதலால் மெல்லின வகையுள் சேர்க்கப்பட்டுள்ளது.

எழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் எழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. ஒலியின் பிறப்பிடம், முயற்சி என்பவற்றின் அடிப்படையில் பார்க்கும்போது ட், ண் என்னும் இரண்டும் நாக்கின் நுனி மேல்வாயின் முன் பகுதியைப் பொருந்த உருவாவதால் ட், ண் இரண்டும் ஒன்றுக்கு ஒன்று இன எழுத்தாக அமைகின்றன..



</doc>
<doc id="90217" url="https://ta.wikipedia.org/wiki?curid=90217" title="கிடங்கில் காவிதிப் பெருங்கொற்றனார்">
கிடங்கில் காவிதிப் பெருங்கொற்றனார்

கிடங்கில் காவிதிப் பெருங்கொற்றனார் சங்ககாலப் புலவர்களில் ஒருவர்.நற்றிணை 364 எண் கொண்ட பாடலைப் பாடியவர் இவர். இவர் பாடியதாக இந்த ஒரே ஒரு பாடல்தான் உள்ளது.

காவிதி என்பது சிறந்த உழவர்களுக்கு அரசன் வழங்கும் விருது. கிழார் என்பது சிறந்த உழவரை மக்கள் பாராட்டும் விருது.
தலைவன் பிரிந்திருந்தபோது தலைவி எண்ணி எண்ணி மெலிந்ததை இப்பாடல் தெரிவிக்கிறது. 

அவர் திரும்பி வருவேன் என்று சொல்லிச் சென்ற கார் காலம் போய்க் கூதிர் காலமும் வந்துவிட்டது. அத்துடன் ஆனிரை இல்லம் திரும்பும் மணியோசையுடன் ஆயர் குழலூதிக்கொண்டு இல்லம் திரும்பும் மாலைக் காலமும் வந்துவிட்டது. இனி என்னால் பல நாள் வாழமுடியாது போல் இருக்கிறது. என்ன செய்வேன்? என்று தலைவி வருந்துகிறாள்.


</doc>
<doc id="90220" url="https://ta.wikipedia.org/wiki?curid=90220" title="கிடங்கில் குலபதி நக்கண்ணனார்">
கிடங்கில் குலபதி நக்கண்ணனார்

கிடங்கில் குலபதி நக்கண்ணனார் சங்ககாலப் புலவர்களில் ஒருவர். அவரது பாடல் ஒன்றே ஒன்று உள்ளது. அது குறுந்தொகை 252. இதில் அரிய தொடர்கள் உள்ளன.
நெடிய திரண்ட தோள்வளை நெகிழ்த்த
கொடியன் ஆகிய குன்று கெழு நாடன்
வருவதோர் காலை இன்முகம் திரியாது
கடவுள் கற்பின் அவன் எதிர் பேணி
மடவை மன்ற நீ எனக் கடவுபு
துனியல் வாழி தோழி சான்றோர்
புகழு முன்னர் நாணுப
பழி யாங்கு ஒல்பவோ காணுங்காலே.
கொடியவனாகிப் பிரிந்து சென்று வந்தவனிடத்திலும் இன்முகம் காட்டுகிறாயே என்று கூறி வியந்த தோழிக்குத் தலைவி சொல்கிறாள்.

சான்றோர் புகழுக்காகவும் நாணுவர். நான் இன்முகம் காட்டாவிட்டால் தாம் பழி செய்துவிட்டதாக அவர் உணர்வர். அப்போது என்ன ஆவாரோ என்று எண்ணித்தான் இன்முகம் காட்டுகிறேன். 
அவள் உடலும் உள்ளமும் சோரும்படி விட்டுவிட்டுப் பிரிந்து சென்று மீண்டு வந்தாலும் இன்முகத்தோடு அவனை வரவேற்றுப் பேணுதல் கடவுள் கற்பு என்று போற்றப்படுகிறது. 

கற்பு = கற்றுக்கொண்ட கடமை
கடவுள் = உலகியலைக் கடந்து உள்ள நிலைமை

பிறர் தன்னைப் புகழத் தொடங்கும் முன்னரே நாணுவர். இது ஆண்களும் கொள்ளும் நாணம்.
கடவுபு - கடவிக்கொண்டு
கடவுபு துனியல் = கேட்டுக்கொண்டு மாறுபட்டு நிற்காதே


</doc>
<doc id="90222" url="https://ta.wikipedia.org/wiki?curid=90222" title="பாஸ்டோன் முற்றுகை">
பாஸ்டோன் முற்றுகை

பாஸ்டோன் முற்றுகை ("Siege of Bastogne") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு முற்றுகைச் சண்டை. இது பல்ஜ் சண்டையின் ஒரு பகுதியாகும். இதில் நாசி ஜெர்மனியின் படைகள் பெல்ஜியம் நாட்டின் பாஸ்டோன் நகரைக் கைப்பற்ற முயன்று தோற்றன.

டிசம்பர் 16, 1944ல் ஐரோப்பாவின் மேற்குப் போர்முனையில் நேசநாட்டுப் படைகளை முறியடிக்க ஜெர்மனி பல்ஜ் தாக்குதலைத் தொடங்கியது. இத்தாக்குதலின் குறிக்கோள் ஆண்ட்வெர்ப் துறைமுகத்தைக் கைப்பற்றுவதாகும். ஆர்டென் காடு வழியாக நடைபெற்ற இத்தாக்குதலின் இலக்குகளின் ஒன்று பாஸ்டோன் நகரை விரைவில் கைப்பற்றுவது. நேசநாட்டுப் படைகள் சுதாரிக்கும் முன் ஆண்ட்வெர்ப் நகரை அடைய நெடுஞ்சாலைகள் வழியாக ஜெர்மானியப் படைகள் பயணிக்க வேண்டும். ஆர்டென் பகுதியிலுள்ள ஏழு முக்கிய சாலைகளும் பாஸ்டோன் நகரில் ஒன்று கூடின. பாஸ்டோன் நகரைக் கட்டுப்படுத்துபவர் எளிதில் ஆண்ட்வெர்ப் நகரை சாலைகள் மூலம் அடைய முடியும். இதனால் பாஸ்டோனை ஜெர்மானியப் படைகள் கைப்பற்ற முயன்றன.

பாஸ்டோன் நகரில் அமெரிக்க 101வது வான்குடை டிவிசன் நிறுத்தப்பட்டிருந்தது. டிசம்பர் 20ம் தேதி ஜெனரல் ஹாஸ்ஸோ வான் மாண்ட்டூஃபல் தலைமையிலான ஜெர்மானிய 5வது பான்சர் ஆர்மி பாஸ்டோன் நகரை அடைந்து முற்றுகையிட்டது. அடுத்த ஒரு வாரம் இரு தரப்பினருக்கும் கடுமையான சண்டை நடந்தது. அமெரிக்கப் படைகள் ஜெர்மானியத் தாக்குதலை சமாளித்து பாஸ்டோன் நகரைப் பாதுகாத்து விட்டன. டிசம்பர் 27ம் தெதி ஜெனரல் ஜார்ஜ் பாட்டனின் 3வது அமெரிக்க ஆர்மி பாஸ்டோன் நகரை அடைந்து ஜெர்மானிய முற்றகையை முறியடித்தது. பாஸ்டோன் நகரைக் கைப்பற்ற இயலாமையால் பல்ஜ் சண்டைக்கான ஜெர்மானியப் போர்த்திட்டம் தோல்வியடைந்தது.



</doc>
<doc id="90226" url="https://ta.wikipedia.org/wiki?curid=90226" title="டி. ஈ. லாரன்சு">
டி. ஈ. லாரன்சு

டி. ஈ. லாரன்ஸ் ("Thomas Edward Lawrence", ஆகஸ்ட் 16, 1888 – மே 19, 1935) என்பவர் ஒரு பிரிட்டானியப் போர் வீரர், தூதுவர், ராஜதந்திரி மற்றும் எழுத்தாளர் ஆவார். முதல் உலகப் போரில் ஒத்தமான் பேரரசுக்கு எதிராக ஏற்பட்ட அரபுப் புரட்சியில் பிரிட்டனின் தூதுவராகவும் ராஜதந்திரியாகவும் செயல் புரிந்ததற்காக "லாரன்ஸ் ஆஃப் அரேபியா" (அரேபியாவின் லாரன்ஸ், Lawrence of Arabia) என்று பரவலாக அறியப்படுகிறார்.

வேல்சில் பிறந்த லாரன்ஸ் தன் இளமைக் காலத்தில் களத் தொல்லியளாராக பணிபுரிந்தார். மத்திய கிழக்கு ஆசியாவின் பல மொழிகளை லாரன்ஸ் அறிந்திருந்ததால் பாலஸ்தீனத்தின் நெகேவ் பாலைவனத்தை ஆய்வு செய்ய பிரிட்டானிய ராணுவத்தால் வேலைக்கு அமர்த்தப்பட்டார். முதல் உலகப் போர் மூண்ட பின்னர் முறைப்படி பிரிட்டானிய தரைப்படையில் சேர்ந்தார். துருக்கியைத் தலைமையாகக் கொண்டு ஆட்சிபுரிந்த ஒத்தமானியப் பேரரசின் கட்டுப்பாட்டுக்குள் இன்றைய பெரும்பாலான அரபு வளைகுடா பகுதிகள் இருந்த காலகட்டத்தில் ஒத்தமான் பேரரசை வீழ்த்தத் திட்டமிட்ட பிரிட்டனும் ஏனைய நேச நாடுகளும் அரபுப் பாலைவனப் பகுதிகளில் வாழ்ந்து வந்த பழங்குடியினரை ஒத்தமான் அரசுக்கு எதிராகப் புரட்சி செய்யுமாறு தூண்டினர். அதன் விளைவாக உருவான அரபுப் புரட்சியின் போது பிரிட்டனின் சார்பாக அரபுப் பாலைவனப் பழங்குடிகளுக்குத் தூதுவராகவும் ஆலோசகராகவும் லாரன்ஸ் அனுப்பப்பட்டார். 

ஓத்தமான் பேரரசின் முக்கிய நகரங்களான அக்கபா மற்றும் தமாஸ்கஸ் போன்றவற்றை கைப்பற்றும் முயற்சிகளில் அரபுப் படைகளுடன் இணைந்து பங்கேற்றார் லாரன்ஸ். துருக்கியிலிருந்து மதீனா வரை அமைக்கப்பட்டிருந்த ஹிஜாஸ் ரயில்வேயின் தண்டவாளங்களை அரபுப் போராளிகளின் உதவியுடன் குண்டு வைத்துத் தகர்த்தார் லாரன்ஸ். இதனால் மக்கா மற்றும் மதீனாவுடனான ஒத்தமான் பேரரசின் சரக்கு மற்றும் போர்வீரர் போக்குவரத்து பாதிக்கப்பட்டதன் மூலம் இந்தப் பகுதியின் மீதான ஒத்தமான் பேரரசின் கட்டுப்பாடு குலைக்கப்பட்டு இப்பகுதியின் அதிகாரம் உள்ளூர் அரபுத் தலைவர்களின் வசம் வந்தது. 

முதலாம் உலகப்போரில் லாரன்ஸ் ஆற்றிய பணிகளுக்காக பிரிட்டானிய அரசு அவருக்கு பல உயரிய பதக்கங்களை வழங்கி லெப்டினன்ட் கர்னலாகப் பதவி உயர்வு அளித்தது.

போர் முடிந்து ஒத்தமான் பேரரசு வலுவிழந்த பின்னர் ஒரு சுதந்திரமான அரபு நாட்டை அமைப்பதற்காக சவூத் குடும்பத்தின் அரபுத் தலைவரான எமிர் ஃபைசலின் ஆலோசகராக நியமிக்கப்பட்டார் லாரன்ஸ். இக்காலகட்டத்தில் வெளியான இவரது "செவன் பில்லர்ஸ் ஆஃப் விஸ்டம்" என்ற நூலும் அமெரிக்கப் பத்திரிக்கையாளர் லோவல் தாமசின் இவரைப்பற்றிய 'திட்டமிடப்பட்டு மிகைப்படுத்தப்பட்ட' செய்திக் குறிப்புகளும் மேற்குலகில் இவருக்கு பெரும் புகழைப் பெற்றுத் தந்தன. அவருக்கு 'அரேபியாவின் லாரன்ஸ்' என்ற பெயர் உருவானது. 

1922இல் பிரிட்டானிய வான்படையில் சேர்ந்து பல ஆண்டுகள் பணிபுரிந்தார் லாரன்ஸ். விசையுந்து (மோட்டார் பைக்) ஆர்வலரான லாரன்ஸ் 1935ஆம் ஆண்டு ஒரு விசையுந்து விபத்தில் மரணமடைந்தார். இவரது வாழ்க்கையைப் பற்றி பல திரைப்படங்களும் நாடகங்களும் வெளியாகியுள்ளன. 1962இல் வெளியான "லாரன்ஸ் ஆஃப் அரேபியா" என்ற ஹாலிவுட் படம் உலகெங்கும் லாரன்சின் புகழைப் பரவச் செய்தது.



</doc>
<doc id="90233" url="https://ta.wikipedia.org/wiki?curid=90233" title="வால்ட் விட்மன்">
வால்ட் விட்மன்

வால்ட் விட்மன் ("Walt Whitman", மே 31, 1819 – மார்ச் 26, 1892) ஒரு அமெரிக்கக் கவிஞர், இதழாளர் மற்றும் கட்டுரையாளர். கடந்தநிலைவாதம் ("transcendentalism") மற்றும் யதார்த்தவாதம் ("realism") ஆகிய இரு இலக்கிய இயக்கங்களின் கூறுகளையும் இவரது படைப்புகளில் காணலாம். விட்மன் அமெரிக்க கவிதையுலகின் பெரும் புள்ளிகளில் ஒருவர். அமெரிக்க புதுக்கவிதையின் முன்னோடியாகக் கருதப்படுகிறார்.

அமெரிக்காவின் நியூயார்க் மாநிலத்தில் நெடுந்தீவில் (long island) பிறந்த விட்மன் இதழாளர், பள்ளி ஆசிரியர், அரசாங்க எழுத்தர், அமெரிக்க உள்நாட்டுப் போரில் தன்னார்வலச் செவிலியர் என பல வேலைகளைச் செய்தார். 1842ல் "ஃபிராங்க்ளின் எவன்ஸ்" என்ற மதுவிலக்கை வலியுறுத்தும் புதினத்தை எழுதினார். 1855ல் அவருடைய மிக முக்கிய கவிதைப் படைப்பான "லீவ்ஸ் ஆஃப் கிராஸ்" (புல் இலைகள், Leaves of Graves) வெளியானது. சொந்த செலவில் முதலில் இதனை பதிப்பித்த விட்மன் 1892ல் இறக்கும் வரை இதனை திருத்தி எழுதி வேறு பதிப்புகளை வெளியிட்டுக் கொண்டிருந்தார். சாதாரண மக்கள் படிக்கத்தக்க ஒரு காவியத்தை இயற்ற விட்மன் மேற்கொண்ட முயற்சியே "லீவ்ஸ் ஆஃப் கிராஸ்" உருவாகக் காரணமாயிற்று. பாலியல் விஷயங்களை வெளிப்படையாகப் பேசியதால் இந்நூல் வெளியான காலகட்டத்தில் பெரும் சர்ச்சைகளுக்கு உள்ளானது. அரசியலிலும் ஈடுபாடு கொண்டிருந்த விட்மன் அமெரிக்காவில் அடிமை முறையினை எதிர்த்தார். அவரது படைப்புகளில் இன அடிப்படையில் அனைவரும் சமமென்ற கருத்து வலியுறுத்தப்பட்டுள்ளது.

விட்மனின் கவிதைகளைப் போலவே அவரது பால் தன்மையும் இன்று வரை விரிவாக அலசப்பட்டு வருகின்றன. அவர் தன்பால் புணர்ச்சியாளராகவோ அல்லது இருபால்சேர்க்கையாளராகவோ இருக்கலாம் என்று அவரது வாழ்க்கை வரலாற்றை ஆய்ந்தவர்கள் கருதுகின்றனர். 



</doc>
<doc id="90240" url="https://ta.wikipedia.org/wiki?curid=90240" title="எஸ். எல். வி">
எஸ். எல். வி

எஸ்.எல்.வி என்பது இந்திய விண்வெளி ஆய்வு மையம் செயற்கைக்கோள் செலுத்தி வண்டி ("Satellite launch vehicle") என்ற பெயரில் முதன்முறையாக தயாரித்த ஏவுகலமாகும். இந்த ஏவுகலம் தயாரிப்பதற்கான திட்டம் 1970 களில் ஆரம்பிக்கப்பட்டது. ஏவுகலம் தயாரிப்பதற்கான திட்டத்தின் முதல் திட்டத்தலைவராக ஆ. ப. ஜெ. அப்துல் கலாம் பணியாற்றினார். இதன் செயற்கைகோள் எடை 40 கிலோ கிராம். இதில் உள்ள 4 உறுப்பு கலங்களும் திட எரிபொருளைக் கொண்டு வடிவமைக்கப்பட்டன. இதன் முதல் சோதனையானது ஆகத்து 10,1979ம் ஆண்டு நடைப்பெற்றது. இச்சோதனை தோல்வியில் முடிந்தது.அதன் பிறகு 3 சோதனைகள் நடத்தப்பெற்றன. அதில் 2 மற்றும் 4 ஆம் சோதனைகள் முழு வெற்றிப் பெற்றன. இதன் கடைசி சோதனை ஏப்ரல் 17, 1983 அன்று நடத்தப்பெற்றது.


</doc>
<doc id="90242" url="https://ta.wikipedia.org/wiki?curid=90242" title="சதீஸ் தவான் விண்வெளி மையம்">
சதீஸ் தவான் விண்வெளி மையம்

சதீஷ் தவான் விண்வெளி ஆய்வு மையம் "(Satish Dhawan Space Centre, सतीश धवन अंतरिक्ष केंद्र, సతీష్ ధావన్ అంతరిక్ష కేంద్రం)" இந்திய விண்வெளி ஆராய்ச்சி நிறுவனத்தின் (இஸ்ரோ) ஏவுதளமாகும். அது ஆந்திர பிரதேசம் மாநிலத்தில், சென்னைக்கு 80 கி.மீ. (50 மைல்) வடக்கே அமைந்துள்ள ஸ்ரீஹரிக்கோட்டா நகரத்தில் உள்ளது. இது முதலில் ஸ்ரீஹரிக்கோட்டா அதி உயர வீச்சு (Sriharikota High Altitude Range (SHAR)) என அழைக்கப்பட்டது, மற்றும் சில ராக்கெட் ஏவுதல் வீச்சு எனவும் அறியப்பட்டது. இவ்விடம் இஸ்ரோவின் முன்னாள் தலைவர் சதீஷ் தவான் 2002 ஆம் ஆண்டில் இறந்த பிறகு அதன் தற்போதைய பெயருக்கு மாற்றம் செய்யப்பட்டது. இந்த பெயர் மாற்றங்களுக்குப் பிறகும் ஷார் (SHAR) எனவும் அழைக்கப்படுகின்றது. 

இவ்விடம் 1971 ஆம் ஆண்டில் ஒரு RH-125 ஒலி ராக்கெட் ஏவப்பட்ட போது செயல்படத்துவங்கியது. ஒரு கோளப்பாதை செயற்கைக்கோளை ஏவுவதன் முதல் முயற்சியாக 10 ஆகஸ்ட் 1979 அன்று, ஒரு செயற்க்கைக்கோள் வாகன விமானத்தில் ரோஹிணி 1A ஏவப்பட்டது. ஆனால் ராக்கெட்டின் இரண்டாவது கட்டத்தின் உந்துதல் வெக்டாரிங்கில் ஒரு செயலிழப்பின் காரணமாக, செயற்கைக்கோளின் சுற்றுப்பாதை வீழ்ச்சியடைந்தது.

ஷார் வசதி இப்போது சமீபத்தில் கட்டப்பட்ட இரண்டாவது ஏவுமிடத்தையும் சேர்த்து, இரண்டு ஏவுமிடங்களை கொண்டுள்ளது. இரண்டாவது ஏவுமிடம் 2005 இன் தொடக்கத்திலிருந்து ஏவப்பட்ட வாகனங்களுக்கு பயன்படுத்தப்படுகின்றது. மேலும் இந்த ஏவுமிடம் இஸ்ரோவால் பயன்படுத்தப்படும் அனைத்து ஏவு வாகனங்களத்திற்க்கும் பயன்படுத்தப்படக்கூடிய, ஒரு உலகளாவிய ஏவுமிடமாக உள்ளது. இவ்விரண்டு ஏவுமிடங்களும், இதற்க்குமுன் முடியாத, ஒரு வருடத்தில் பல ஏவுதல்களுக்கு பயன்படுத்த முடியும். இந்தியாவின் சந்திர கலமான சந்திரயான் 1, 22 அக்டோபர் 2008 அன்று, இந்திய மணிப்படி காலை 6:22 மணிக்கு இவ்விடத்திலிருந்து ஏவப்பட்டது.

ஷார் இந்தியாவின் மனித விண்வெளி திட்டத்தின் முக்கிய தளமாக இருக்கும். ஒரு புதிய மூன்றாவது ஏவுதளம் 2015 ஆம் ஆண்டில், மனித விண்வெளி பயண இலக்கை சந்திக்க, குறிப்பாக கட்டப்பட்ட உள்ளது.

சதீஷ் தவான் விண்வெளி மையம் (ஷார்) உள்ள ஷீஹரிகோட்டா, ஆந்திர பிரதேசம் கிழக்கு கடற்கரையிலுள்ள ஒரு சுழல் வடிவ தீவாகும். ஆந்திர பிரதேசம் & தமிழ்நாடு மையப்புள்ளியிலுள்ள, சென்னை வடக்கே சுமார் 70 கி.மீ. (43 மைல்) தொலைவில் , ஒரு வளரும் செயற்கைக்கோள் நகரமான ஷீசிடி (Sricity) அருகில், இந்திய விண்வெளித்தளமான ஷீஹரிகோட்டா உள்ளது. இந்த தீவு, ஒரு செயற்கைக்கோள் செலுத்து நிலையம் அமைக்க 1969 இல் தேர்வு செய்யப்பட்டது. பல்வேறு பயணங்களுக்கான ஒரு நல்ல துவக்க திசைக்கோணம், கிழக்கு நோக்கிய ஏவுதல்களுக்கு பூமியின் சுழற்சியின் சாதகம், மத்திய கோட்டிற்க்கு நெருக்கம், மற்றும் பெரிய குடியேற்றமல்லாத பாதுகாப்பு மண்டலம் போன்ற அம்சங்கள் அனைத்தும் பிரபலமாக 'ஷார்' எனப்படும் ஷீஹரிகோட்டா வீச்சை, ஒரு சிறந்த விண்வெளித்தளமாக ஆக்குகின்றன. சென்னை மற்றும் கொல்கத்தாவை இணைக்கும் தேசிய நெடுஞ்சாலையில் ஆந்திர பிரதேசத்தில், நெல்லூர் மாவட்டத்தில் ஒரு பெரிய நகரமான நாய்டுபெட்டிலிரிந்து, புலிகாட்டு ஏரி குறுக்கே அமைக்கப்பட்டுள்ள சாலையில் கிழக்கு நோக்கி ஒரு 20 நிமிட பயணம் ஷீஹரிகோட்டாவிற்க்கு எடுத்துச் செல்லும். ஷார், இஸ்ரோ முன்னாள் தலைவரான பேராசிரியர் சதீஷ் தவானின் நினைவாக, 'சதீஷ் தவான் விண்வெளி மையம்' (Satish Dhawan Space Centre, SDSC) என 5 செப்டம்பர் 2002 அன்று பெயரிடப்பட்டது.

ஷார் மொத்தம் கடற்கரையில் 27 கி.மீ. (17 மைல்) நீளத்தையும் சுமார் 145 சதுர கிமீ (56 சதுர மைல்) பகுதியை உள்ளடக்குகின்றது. இந்திய அரசு இஸ்ரோ விற்க்கு கையகப்படுத்துவதற்க்கு முன்னர், அவ்விடம் யூக்கலிப்டஸ் மற்றும் சவுக்கு மரங்களின் ஒரு விறகு தோட்டமாக இருந்தது. இந்த தீவு இரண்டு தென்மேற்கு மற்றும் வடகிழக்கு பருவக்காற்றாலும் பாதிக்கப்பட்டாலும், பலத்த மழை அக்டோபர் மற்றும் நவம்பர் மாதங்களில் மட்டுமே பெய்கின்றன. இதனால் பல தெளிவான வானிலை கொண்ட நாட்கள் வெளிப்புற நிலைபடுத்தப்பட்ட சோதனைகள் மற்றும் ஏவுதல்களுக்கு கிடைக்கும்.

முதலில் ஷார் எனப்பட்ட பின்னர் சதீஷ் தவான் நினைவில் பெயரிடப்பட்ட இவ்விடம், இந்நாள் வரை இந்தியாவின் முதன்மையான கோளப்பாதை ஏவு தளமாக உள்ளது. 9 அக்டோபர் 1971 அன்று நடந்த, சிறிய ஒலி விண்கலமான 'ரோஹிணி-125' இன் முதல் விமானம்-சோதனை, ஷார் இல் இருந்து முதல் விண்வெளி பயணமாகும். அதற்க்கு பின்னர் தொழில்நுட்ப, கணிப்பியல் மற்றும் நிர்வாக உட்கட்டமைப்பு மேம்பட்டுள்ளன. வடக்கு பலாசோர் விண்கல ஏவு நிலையமத்துடன் இணைந்து, இவ்வசதிகள் ஷார் இல் தலைமையிடத்தை கொண்டுள்ள இஸ்ரோ வீச்சு வளாகத்தின் கீழ் இயக்கப்படுகின்றன. 

மூன்று ரோகினி 125 ஒலி விண்கலங்கள், 9 மற்றும் 10அக்டோபர் 1971 ஏவப்பட்ட போது இவ்விடத்தின் செயல்பாடு தொடங்கியது. முன்னதாக, இந்தியா ஒலி விண்கலங்கள் ஏவ, இந்தியாவின் மேற்கு கடற்கரை பகுதியிலுள்ள, தம்பா ஈக்குவாடோரியல் ராக்கெட் லான்ச்சிங் நிலையம் (Thumba Equatorial Rocket Launching Station, TERLS) பயன்படுத்தப்பட்டது. SLV-3 ராக்கெட்டின் முதல் முழு சோதனை ஏவுதல் ஆகஸ்ட் 1979 இல் நிகழ்ந்தது, ஆனால் அதன் இரண்டாம் நிலை கைடன்ஸ் சிஸ்டத்தில் ஒரு செயலிழப்பை தொடர்ந்து முழு வெற்றியை அடையவில்லை. ஷார் வசதிகள் SLV-3 இன் தயாரிப்பு மற்றும் ஏவப்படுதலின் போது திருப்திகரமாக பணியாற்றின. 18 ஜூலை 1980 அன்று SLV-3 ஆல் வெற்றிகரமாக இந்தியாவின் மூன்றாவது செயற்கைக்கோள் ஏவப்பட்டது. ஷார் இல் இருந்து ஏவப்பட்ட நான்கு SLV களில், இரண்டு மட்டுமே வெற்றிகரமாக ஏவப்பட்டிருந்தன.

ASLV ஏவு வாகனம், தொடக்கத்தில் வாகன ஒருங்கிணைப்பு கட்டிடத்தில் (VIB) மோட்டார் மற்றும் துணை-ஒருங்கிணைப்பு ஏற்பாடுகளும், 40 மீ உயர கைபேசி சேவை அமைப்பு உள்ள இடத்தில் நிறைவு வேலைகளும் நடைப்பெற்று, செங்குத்தாக ஒருங்கிணைக்கப்பட்டது. ஷார் இல் முதல் ASLV ஏவுதல் 1987 இல் நடந்து தோல்வியை தழுவியது. இறுதியில், 1987 இருந்து 1994 வரை நடைபெற்ற நான்கு ASLV ஏவுதல்களில் ஒன்று மட்டுமே வெற்றிகரமான நடைப்பெற்றது.

PSLV ஏவுதல் வளாகம் 1990 இல் பணிக்கப்பட்டது. இது ஒரு 3,000 டன், SP-3 பேலோட் Clean room வழங்கும் 76.5 மீ உயர் கைபேசி சேவை கோபுரம் (MST) கொண்டிருக்கிறது. PSLV வாகனத்திற்க்கு தேவையான திட செலுத்துபொருள் மோட்டார்களை கையாளும் ஷார், மேலும் ஏவுதல் நடவடிக்கைகளையும் மேற்கொள்கிறது. PSLV வாகனத்தின் முதல் ஏவுதல் 20 செப்டம்பர் 1993 அன்று நடைபெற்றது. அதற்க்குப் பிறகு 15 ஏவுதல்களில் PSLV 14 வெற்றிகளை கண்டுள்ளது. PSLV முதல் மற்றும் இரண்டாவது ஏவுமிடம்,இரண்டில் இருந்தும் செலுத்தப்படுகின்றது.

இந்த மையம் இரண்டு செயல்படும் விண்கலம் ஏவுமிடங்களை கொண்டுள்ளது. ஷார் இஸ்ரோவின் செயற்கைக்கோள் செலுத்தும் தளமாக உள்ளது. மேலும் கூடுதலாக ரோஹிணி ஒலி ஏவுகணைகளை முழு அளவில் சோதனை செய்யும் வசதிகளையும் வழங்குகிறது. வாகன ஒன்றுசேர்த்தல், அசைவற்ற சோதனை மற்றும் மதிப்பீட்டு வளாகம் மற்றும் திட செலுத்து ஊக்கப் பொருள் ஆலை (SPROB) ஆகியவை, திட மோட்டார்களை வார்ப்பதற்க்கு மற்றும் சோதனை செய்யும் பொருட்டு ஷார் இல் அமைந்துள்ளது. மேலும் இத்தளத்தில், ஒரு தொலைப்பதிவு கண்காணிப்பு மற்றும் கட்டுப்பாட்டு மையமும், மேலாண்மை சேவை பிரிவும், ஷீஹரிகோட்டா பொது வசதிகளையும் கொண்டுள்ளது. பிஸ்ல்வி ஏவுதல் வளாகம் 1990 ஆம் ஆண்டு நியமிக்கப்பட்டது. இங்கு ஒரு 3,000 டன், SP-3 பேலோட் வழங்கும், 76.5 மீ உயர் மொபைல் சேவை கோபுரம் (MST) உள்ளது.

திட செலுத்து ஊக்கப் பொருள் ஆலை, செயற்க்கைகோளை விண்ணில் செலுத்தும் வாகனங்களுக்கு, பெரிய அளவு ஓட்டு பொருள்களை தயாரிக்கும் நடவடிக்கைகளை மேற்கொள்கிறது. அசைவற்ற சோதனை & மதிப்பீட்டு வளாகம் (stex) சோதனைகள் செய்து, ஏவுதல் வாகனங்களின் பல்வேறு வகையானதிட மோட்டார்களை தேர்வு செய்கின்றது. ஷாரின் மூடப்பட்ட மையத்தில் கணினிகள் மற்றும் தகவல் செயலாக்கம், மின்சுற்று தொலைக்காட்சி, நிகழ் நேர கண்காணிப்பு அமைப்புகள் மற்றும் வானிலை கண்காணிக்கும் உபகரணங்கள் உள்ளன. அது ஷீஹரிகோட்டாவில் அமைந்துள்ள மூன்று ரேடார்கள் மற்றும் இஸ்ரோவின் தொலைப்பதிவு, கண்காணிப்பு மற்றும் ஆணை வலையமைப்பின் (ISTRAC) ஐந்து நிலையங்களுடன் இணைக்கப்பட்டுள்ளது.

செலுத்துபொருள் உற்பத்தி ஆலை அம்மோனியம் பெர்க்ளோரேட் (Ammonium perchlorate, oxidiser), நன்றாக தூளாக்கப்பட்ட அலுமினிய பொடி (எரிபொருள்) மற்றும் ஹைட்ராக்சில் முடிக்கப்பட பாலிபூட்டாடையீன் (hydroxyl terminated polybutadiene) (சேர்ப்பான்) ஆகியவற்றை பயன்படுத்தி, இஸ்ரோ ராக்கெட் மோட்டார்களுக்கு, கூட்டு திட செலுத்துபொருளை உருவாக்குகிறது. 2.8 மீ விட்டம் மற்றும் 22 மீ நீளம், 450 டன் உந்துதல் அளவு மற்றும் 160 டன் எடையுள்ள, ஐந்து பாகமாக பிரிக்கப்பட்ட மோட்டாரான, பிஸ்ல்வி இன் முதல் நிலை ஊக்க மோட்டார் உட்பட, இங்கு பல திட மோட்டார்கள் உருவாக்கப்படப்படுகிறது.

ராக்கெட்டின் மோட்டார்கள் மற்றும் அதன் துணை அமைப்புகள் பறக்க தகுதியானவையாக அறிவிக்கப்படுவதற்க்கு முன்னர் கடுமையான தரை சோதனை மற்றும் மதிப்பிடுதல் செய்யப்படுகின்றன. ஷாரில் உள்ள வசதிகள், பொருத்தமான சுற்றுப்புற நிலைமைகள் மற்றும் உருவகப்படுத்தப்பட்ட உயரமான நிலைமைகளில், திட ராக்கெட் மோட்டார்களை சோதனை செய்ய பயன்படுத்தப்படுகின்றன.இவற்றை தவிர, அதிர்வு, அதிர்ச்சி, மாறா முடுக்கம் மற்றும் வெப்ப / ஈரப்பதம் பரிசோதனைகள் செய்ய வசதிகளும் அங்கு உள்ளன. 

ஷாரில் சிறிய புவி சுற்றுவட்ட பாதை, துருவ சுற்றுப்பாதையில் மற்றும் நிலை-பூகோள நிலை மாறும் சுற்றுப்பாதை ஆகிய சுற்றுப்பாதைகளில் செயற்கைக்கோள்களை விண்ணில் செலுத்தும் கட்டமைப்புகள் உள்ளன. வாகன ஒருங்கிணைப்பு, எரிபொருள் மற்றம், சரிபார்த்து அனுப்புதல் மற்றும் ஏவுதல் நடவடிக்கைகளுக்கு, ஏவுதல் வளாகங்கள் ஆதரவு வழங்குகின்றன. இம்மையம் வளிமண்டல ஆய்வுகள் செய்ய ஒலி ஏவுகணைகளை செலுத்தும் வசதிகளையும் கொண்டுள்ளது. மொபைல் சேவை கோபுரம், ஏவுமிடம், வெவ்வேறு ஏவுதல் நிலைகள் & விண்கலத்திற்க்கு தயாரிப்பு வசதிகள், திரவ தள்ளுந்திகளின் சேமிப்பு, பரிமாற்றம் மற்றும் சேவை வசதிகள், ஆகியவை பிஸ்ல்வி/ ஜிஸ்ல்வி ஏவுதல் வளாகத்தின் முக்கிய பாகங்களாகும்.

GSLV Mk III திட்டத்திற்கு துணைபுரிய, கூடுதல் வசதிகள் SDSC இல் அமைக்கப்பட உள்ளன. 200 டன்கள் திட செலுத்துபொருள் கொண்ட வலுவான வர்க்க உயர்த்திகளை தயாரிக்க, ஒரு புதிய ஆலை அமைக்கப்பட உள்ளது. நிலை சோதனை வளாகம், S-200 உயர்த்து பொருளை கையாள தகுதிபெறுவதற்காக புதுப்பிக்கப்பட உள்ளது. ஒரு திட நிலை ஒருங்கிணைப்பு கட்டிடம், செயற்கைக்கோள் தயாரிப்பு மற்றும் நிரப்புதல் வசதி மற்றும் வன்பொருள் சேமிப்பு கட்டிடங்கள் ஆகியவை பிற புதிய வசதிகளாகும். ஏற்கனவே உள்ள திரவ செலுத்துபொருள் மற்றும் கடுங்குளிர் செலுத்துபொருள் சேமிப்பு மற்றும் நிரப்புதல் அமைப்புகள், செலுத்துபொருள் சேவை வழங்கல் வசதிகள் ஆகியவையும் புதுப்பிக்கப்பட உள்ளன. எல்லை கருவி அமைப்பும் மேலும் மேம்படுத்தப்பட உள்ளது.

இது 1960 இன் பிற்பகுதியிண் போது ஷாரில் கட்டப்பட்ட முதல் ஏவுமிடமாகும். இது 1971 ல் செயல்பாட்டிற்க்கு வந்த பின்னர் பல ஏவுதல்கள் இங்கு நடைபெற்றுள்ளன. இது இன்றும் செயல்பாட்டி உள்ளது;பிஸ்ல்வி செயற்கை கோள்களை ஏவுவுதற்க்கு பயன்படுத்தப்படுகிறது.

ஷாரில் உள்ள இரண்டாம் ஏவுமிடம் ஒரு புத்தம் புதிய நவீநமயமான ஏவுதல் வளாகமாகும். இரண்டாம் ஏவுமிடம், அடுத்த தசாப்தத்தில் மற்றும் அதற்க்கு அப்பால் கட்டப்பட்ட உள்ள மேம்பட்ட ஏவுதல் வாகனங்கள் உட்பட இஸ்ரோவின் அனைத்து ஏவுதல் வாகனங்களையும் கையாளும் திறனுடைய, உலகளாவிய ஏவுமிடமாக கட்டப்பட்டுள்ளது. இது 2005 ல் செயல்பாட்டிற்க்கு வந்தது.

மூன்றாவது ஏவுமிடம் ரூ 600 கோடி செலவில் மனிதனை விண்வெளியில் செலுத்தும் பணிக்காக கட்டப்பட்டு வரப்படுகிறது. இதை 2012 க்குள் கட்டி முடிக்க திட்டமிடப்பட்டுள்ளது மற்றும் முதல் சோதனை விமானம் 2013 ல் நடக்க உள்ளது.


</doc>
<doc id="90247" url="https://ta.wikipedia.org/wiki?curid=90247" title="டபிள்யூ. பி. யீட்சு">
டபிள்யூ. பி. யீட்சு

வில்லியம் பட்லர் யீட்சு அல்லது வில்லியம் பட்லர் யீட்ஸ் ("William Butler Yeats", சூன் 13, 1865 – சனவரி 28, 1939) ஒரு ஐரிய கவிஞர் மற்றும் நாடகாசிரியர். 20ம் நூற்றாண்டு இலக்கியத்தின் பெரும் புள்ளிகளில் ஒருவராகக் கருதப்படுபவர். ஐரிய மற்றும் பிரிட்டானிய இலக்கிய உலகுகளில் முக்கியமானவராக இருந்த யீட்சு அயர்லாந்தின் செனட் (நாடாளுமன்ற மேல்சபை) உறுப்பினராகவும் இருமுறை பணியாற்றியுள்ளார்.

19 மற்றும் 20ம் நூற்றாண்டுகளின் ஐரிய இலக்கிய மறுமலர்ச்சிக்கு வித்திடவர் இவரே. யீட்சு லேடி கிரகோரி மற்றும் எட்வார்ட் மார்ட்டினுடன் இணைந்து டப்ளினின் புகழ்பெற்ற ஆபி நாடக அரங்கை உருவாக்கினார். அரங்கின் ஆரம்பக் காலத்தில் அதன் தலைவராகவும் பணியாற்றினார். 1923ம் ஆண்டு யீட்சுக்கு இலக்கியத்துக்கான நோபல் பரிசு வழங்கப்பட்டது. நோபல் பரிசினை பெற்ற பிறகு தங்களது மிகச்சிறந்த படைப்புகளைப் படைத்த ஒரு சில படைப்பாளிகளுள் யீட்சும் ஒருவர். டப்ளினில் பிறந்த யீட்சு தனது இளவயதில் கிரேக்க தொன்மவியல் கதைகளையும், நாட்டார் கதைகளையும் விரும்பிப் படித்தார். அவற்றின் தாக்கம் அவரது இலக்கிய வாழ்வின் முதற்கட்டத்தில் படைத்த படைப்புகள் (19ம் நூற்றாண்டின் முடிவு வரை) தெரிகிறது. 1889ம் ஆண்டு அவரது முதல் கவிதைப் படைப்பு வெளியானது. அவரது ஆரம்பகால கவிதைகளில் எட்மண்ட் ஸ்பென்சர் மற்றும் பெர்சி பைஷ் ஷெல்லி ஆகியோரின் தாக்கமும் தெரிகிறது. 20ம் நூற்றாண்டில் யீட்சு தனது இளமைக்கால கடந்தநிலைவாத (transcendentalism) கருத்துகளை விடுத்து, தனது படைப்புகளில் யதார்த்தவாதத்தை பின்பற்றத் தொடங்கினார். யீட்சு தனது வாழ்நாளின் பல்வேறு காலகட்டங்களில் தேசியவாதம், செவ்வியல் தாராண்மையியம், எதிர்வினைப் பழமைவாதம் பெருமாற்ற அழிவுவாதம் போன்ற பல்வேறு கொள்கைகளைப் பின்பற்றினார்.




</doc>
<doc id="90259" url="https://ta.wikipedia.org/wiki?curid=90259" title="2010 ஆசிய விளையாட்டுப் போட்டிகள்">
2010 ஆசிய விளையாட்டுப் போட்டிகள்

2010 ஆசிய விளையாட்டுப் போட்டிகள், பரவலாக XVI ஆசியட், நவம்பர் 12 முதல் நவம்பர் 27, 2010 வரை சீனாவில் குவாங்சோவில் நடைபெற்றது. 1990ஆம் ஆண்டு பெய்சிங்கில் நடந்த ஆசிய விளையாட்டுப் போட்டிகளுக்கு அடுத்து குவாங்சோ சீனாவின் இரண்டாவது நகரமாக நடத்துகிறது.இதுவரை நடந்த ஆசிய விளையாட்டுப் போட்டிகளில் மிகப் பெரியதாக 42 விளையாட்டுகளில் 476 போட்டிகள் நடைபெறவுள்ளன. அம்மான், கோலாலம்பூர், சியோல் போன்ற பல நகரங்கள் மறுத்தமையால் சூலை 1,2004 அன்று குவாங்சோ மட்டுமே தனிநகரமாக நடத்த ஏலத்தை வென்றது.அண்மை நகரங்களான டோங்குவான்,ஃபோசன்,சன்வே ஆகியனவும் கூட்டாக விளையாட்டுக்களை நடத்தும்.

மொத்தம் 53 போட்டிக் களங்களும் 17 பயிற்சிக் களங்களும் அமைக்கப்பட்டுள்ளன.விளையாட்டுகள் சிற்றூர் உள்ளிட்ட நான்கு நிகழிடங்கள் குவாங்டோங் மாநிலத்திற்கு வெளியே உள்ளது. இவற்றிற்கான கட்டுமான செலவு ￥15 பில்லியனாக நடத்தும் குழு அறிவித்துள்ளது.

ஏப்ரல் 19, 2009, விழாக்குழுவினர் பவழ நதியில் அமைந்த ஹைக்சின்சா தீவில் திறப்புவிழா மற்றும் மூடுவிழா நடத்த திட்டமிட்டுள்ளனர்.
நவம்பர் 12, 2010 அன்று உள்ளூர்நேரம் 20:04க்கு விளையாட்டுக்களின் துவக்கவிழா நடைபெற்றது. வரலாற்றில் முதன்முறையாக விளையாட்டரங்கின் வெளியே பவழநதியில் அமைந்த ஹைக்சின்சா தீவில் நடைபெற்றது.ஒவ்வொரு அணியின் சார்பாக 45 படகுகள் பங்கேற்றன. இவ்விழாவிற்கு சீனப்பிரதமர் வென் ஜியாபோ, பாக்கித்தான் அதிபர் அசிஃப் அலி சர்தாரி, தாய் பிரதமர் அபிசித் வெஜ்ஜஜிவா, வருகை தந்து சிறப்பித்தனர்.
2008 பெய்சிங் போலவே குவாங்சோ நகரமும் காற்றின் தரத்தை உயர்த்துவதில் தீவிரமாக இருந்தது. இதற்கான இயக்கத்திற்காக ￥600 மில்லியன்கள் ஒதுக்கியும் 2009ஆம் ஆண்டு இறுதியில் 32 வேதி ஆலைகளை மூடியும் தனது கடமையை ஆற்றியது. 
சூலை 13, 2010 வெளியான அறிக்கையின்படி காற்றின் தரம் 2009ஆம் ஆண்டு 2004ஆம் ஆண்டினதைவிட 12.01% உயர்ந்து 95.07% எட்டியது; இருப்பினும் இதனை எட்ட ￥24 பில்லியன் செலவானது. தற்போது விளையாட்டு நிர்வாகம் காற்றுமாசினைக் குறைக்க மகிழுந்து போக்குவரத்தை 40%வரை குறைத்துள்ளனர் மற்றும் 11 நகரங்களில் தழல்சூட்டு கடைகளை தடைசெய்துள்ளனர்.

தொலைக்காட்சி செய்திகளில் குவாங்சோவில் பெரும்பான்மையாகப் பேசப்படும் காந்தோநீசிய மொழியில் இல்லாது மாண்டரின் மொழியை பயன்படுத்த நகரத்தின் "சீனமக்கள் அரசியல் கலந்தாய்வு மாநாடு"(CPPCC) எடுத்த முடிவிற்கு பெரும் எதிர்ப்பு எழுந்தது. காந்தோநீசிய மொழிக்கு இருதரப்பில் பாதிப்பு ஏற்பட்டது.முதலாவதாக "உள்ளூர் குடிபெயர்தல்" - பிற பிராந்தியங்களிலிருந்து மக்கள் குவாங்டோங் மாநிலத்திற்கு இடம் பெயர்தல்.14 மில்லியன் மக்களில் புதிதாக குடிபெயர்ந்தவர்களில் பாதிக்கும் மேலானவர்கள் காந்தோநீசியம் பேசாதவர்கள்.இரண்டாவது அரசுக் கொள்கையான "சீரான சமுதாயம்";சீன மக்கள் குடியரசின் 1982ஆம் ஆண்டு அரசியல் சட்டத்தின் 19ஆம் பிரிவு மாண்டரின் வகைப்பட்ட புதோங்குவாவை ஆட்சிமொழியாக அங்கீகரித்துள்ளது.சூன் 2010இல் நடந்த வாக்கெடுப்பில் கலந்துகொண்ட 30,000 பேரில் 80% காந்தோநீசியத்திலிருந்து மாண்டரின் மாற எதிர்ப்பு தெரிவித்துள்ளனர்.

இந்த விளையாட்டுகளில் முதன்முறையாக நடத்தப்படும் ஐந்து போட்டிகளில் துடுப்பாட்டமும் ஒன்று.இருப்பினும் துடுப்பாட்டத்தில் சிறந்த வரலாற்றைக் கொண்டுள்ள இந்தியத் துடுப்பாட்டக் கட்டுப்பாடு வாரியம் தனது முன்னதான "பன்னாட்டு வாக்குறுதி"களைக் கருத்தில்கொண்டு தேசிய துடுப்பாட்ட அணியை அனுப்ப மறுத்துள்ளது. இதேவேளையில் இதன் முதன்மை போட்டியாளர்களான பாக்கித்தானும் இலங்கையும் தங்களது பங்கேற்பை உறுதி செய்துள்ளன. 
பதக்கப் பட்டியலில் இடம் பிடித்த முதல் பத்து நாடுகளின் விவரம்:
இந்திய விளையாட்டு வீரர்களின் அணிவகுப்பு நீள்துப்பாக்கி சுடுதல் வீரர் ககன் நரங் தலைமையில் நடந்தேறியது. இதுவரை நடந்துள்ள 16 ஆசிய விளையாட்டுப் போட்டிகளில் இந்தியாவின் மிகச்சிறப்பான பங்களிப்பு நிறைந்த போட்டிகளுள் இதுவும் ஒன்று. 14 தங்கங்களுடன் மொத்தம் 64 பதக்கங்களைப் பெற்றது இந்தியா. 



</doc>
<doc id="90262" url="https://ta.wikipedia.org/wiki?curid=90262" title="த்">
த்

த் () தமிழ் மொழியின் எழுத்துக்களில் ஒன்று. இது தமிழ் நெடுங்கணக்கில் இருபதாவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை "தகர மெய்" அல்லது "தகர ஒற்று" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை "இத்தன்னா" என வழங்குவர்.

தமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் த் மெய்யெழுத்து வகையைச் சேர்ந்தது. மெய்யெழுத்துக்கள் அரை மாத்திரை அளவே ஒலிக்கும் தன்மை வாய்ந்தன. இதனால் இவ்வெழுத்தும் அரை மாத்திரை அளவுடனேயே ஒலிக்கும் 

தமிழ் எழுத்துக்களில் மெய்யெழுத்துக்கள் வல்லினம், மெல்லினம், இடையினம் என மூன்று இனங்களாகப் பிரிக்கப்பட்டுள்ளன. இவற்றில் "த்" வல்லின மெய் வகையைச் சேர்ந்தது. இவ்வெழுத்து, வன்மையான ஓசை உடையது ஆதலால் வல்லின வகையுள் சேர்க்கப்பட்டுள்ளது.

எழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் எழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. ஒலியின் பிறப்பிடம், முயற்சி என்பவற்றின் அடிப்படையில் பார்க்கும்போது த், ந் என்னும் இரண்டும் நாக்கின் நுனி மேல்வாய்ப் பல்லின் அடியைப் பொருந்த உருவாவதால் த், ந் இரண்டும் ஒன்றுக்கு ஒன்று இன எழுத்தாக அமைகின்றன..



</doc>
<doc id="90264" url="https://ta.wikipedia.org/wiki?curid=90264" title="ந்">
ந்

ந் () தமிழ் மொழியின் எழுத்துக்களில் ஒன்று. இது தமிழ் நெடுங்கணக்கில் இருபத்தோராவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை "நகர மெய்" அல்லது "நகர ஒற்று" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை "இந்தன்னா" என வழங்குவர். தனி மெய்களாக நிற்கும்போது ந், ன் என்பவற்றிடையே ஒலிப்பு வேறுபாடு தெளிவாக உள்ளது. எனினும் இவ்விரண்டு எழுத்துக்களுடனும் உயிர்கள் சேர்ந்து உருவாகும் இவ்வெழுத்துக்களின் ஒத்த உயிர்மெய்களிடையே ஒலிப்பு வேறுபாடு இல்லை. இதனால் இவ்விரு எழுத்துக்களையும் முறையே "நகரம்", என்றும் "ன்கரம்" என்றும் எழுத்தில் வேறுபாடு காட்ட முடிந்தாலும், சொல்லும்போது ஒலிப்பு வேறுபாடு இருக்காது. இதனால் இவற்றை வேறுபடுத்திக் குறிப்பிட வேண்டியபோது அவற்றுக்கு முன்வரும் எழுத்துக்களைக் குறித்து ன் ஐ "றன்னகரம்" என்றும் ந் ஐத் "தன்னகரம்" என்றும் குறிப்பிடப்படுவது வழக்கம்.

தமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் ந் மெய்யெழுத்து வகையைச் சேர்ந்தது. மெய்யெழுத்துக்கள் அரை மாத்திரை அளவே ஒலிக்கும் தன்மை வாய்ந்தன. இதனால் இவ்வெழுத்தும் அரை மாத்திரை அளவுடனேயே ஒலிக்கும் 

தமிழ் எழுத்துக்களில் மெய்யெழுத்துக்கள் வல்லினம், மெல்லினம், இடையினம் என மூன்று இனங்களாகப் பிரிக்கப்பட்டுள்ளன. இவற்றில் ந் மெல்லின மெய் வகையைச் சேர்ந்தது. இவ்வெழுத்து, மென்மையான ஓசை உடையது ஆதலால் மெல்லின வகையுள் சேர்க்கப்பட்டுள்ளது.

எழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் எழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. ஒலியின் பிறப்பிடம், முயற்சி என்பவற்றின் அடிப்படையில் பார்க்கும்போது த், ந் என்னும் இரண்டும் நாக்கின் நுனி மேல்வாய்ப் பல்லின் அடியைப் பொருந்த உருவாவதால் த், ந் இரண்டும் ஒன்றுக்கு ஒன்று இன எழுத்தாக அமைகின்றன..



</doc>
<doc id="90266" url="https://ta.wikipedia.org/wiki?curid=90266" title="ப்">
ப்

ப் () தமிழ் மொழியின் எழுத்துக்களில் ஒன்று. இது தமிழ் நெடுங்கணக்கில் இருபத்திரண்டாவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை "பகர மெய்" அல்லது "பகர ஒற்று" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை "இப்பன்னா" என வழங்குவர்.

தமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் ப் மெய்யெழுத்து வகையைச் சேர்ந்தது. மெய்யெழுத்துக்கள் அரை மாத்திரை அளவே ஒலிக்கும் தன்மை வாய்ந்தன. இதனால் இவ்வெழுத்தும் அரை மாத்திரை அளவுடனேயே ஒலிக்கும் 

தமிழ் எழுத்துக்களில் மெய்யெழுத்துக்கள் வல்லினம், மெல்லினம், இடையினம் என மூன்று இனங்களாகப் பிரிக்கப்பட்டுள்ளன. இவற்றில் "ப்" வல்லின மெய் வகையைச் சேர்ந்தது. இவ்வெழுத்து, வன்மையான ஓசை உடையது ஆதலால் வல்லின வகையுள் சேர்க்கப்பட்டுள்ளது.

எழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் எழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. ஒலியின் பிறப்பிடம், முயற்சி என்பவற்றின் அடிப்படையில் பார்க்கும்போது ப், ம் என்னும் இரண்டும் மேலுதடும் கீழுதடும் பொருந்த உருவாவதால் ப், ம் இரண்டும் ஒன்றுக்கு ஒன்று இன எழுத்தாக அமைகின்றன..



</doc>
<doc id="90268" url="https://ta.wikipedia.org/wiki?curid=90268" title="ம்">
ம்

ம் () தமிழ் மொழியின் எழுத்துக்களில் ஒன்று. இது தமிழ் நெடுங்கணக்கில் இருபத்துமூன்றாவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை "மகர மெய்" அல்லது "மகர ஒற்று" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை "இம்மன்னா" என வழங்குவர். 

தமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் ம் மெய்யெழுத்து வகையைச் சேர்ந்தது. மெய்யெழுத்துக்கள் அரை மாத்திரை அளவே ஒலிக்கும் தன்மை வாய்ந்தன. இதனால் இவ்வெழுத்தும் அரை மாத்திரை அளவுடனேயே ஒலிக்கும் 

தமிழ் எழுத்துக்களில் மெய்யெழுத்துக்கள் வல்லினம், மெல்லினம், இடையினம் என மூன்று இனங்களாகப் பிரிக்கப்பட்டுள்ளன. இவற்றில் ம் மெல்லின மெய் வகையைச் சேர்ந்தது. இவ்வெழுத்து, மென்மையான ஓசை உடையது ஆதலால் மெல்லின வகையுள் சேர்க்கப்பட்டுள்ளது.

எழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் எழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. ஒலியின் பிறப்பிடம், முயற்சி என்பவற்றின் அடிப்படையில் பார்க்கும்போது ப், ம் என்னும் இரண்டும் மேலுதடும் கீழுதடும் பொருந்த உருவாவதால் ப், ம் இரண்டும் ஒன்றுக்கு ஒன்று இன எழுத்தாக அமைகின்றன..



</doc>
<doc id="90270" url="https://ta.wikipedia.org/wiki?curid=90270" title="ய்">
ய்

ய் () தமிழ் மொழியின் எழுத்துக்களில் ஒன்று. இது தமிழ் நெடுங்கணக்கில் இருபத்துநான்காவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை "யகர மெய்" அல்லது "யகர ஒற்று" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை "இய்யன்னா" என வழங்குவர். 

தமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் ய் மெய்யெழுத்து வகையைச் சேர்ந்தது. மெய்யெழுத்துக்கள் அரை மாத்திரை அளவே ஒலிக்கும் தன்மை வாய்ந்தன. இதனால் இவ்வெழுத்தும் அரை மாத்திரை அளவுடனேயே ஒலிக்கும் 

தமிழ் எழுத்துக்களில் மெய்யெழுத்துக்கள் வல்லினம், மெல்லினம், இடையினம் என மூன்று இனங்களாகப் பிரிக்கப்பட்டுள்ளன. இவற்றில் ய் இடையின மெய் வகையைச் சேர்ந்தது. இவ்வெழுத்து, வல்லினம் பிறக்கும் மார்புக்கும், மெல்லினம் பிறக்கும் மூக்குக்கும் இடைப்பட்ட இடமான கழுத்தில் பிறப்பதால் இடையின வகையுள் சேர்க்கப்பட்டுள்ளது.

எழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் எழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. ய், ர், ல், வ், ழ், ள் ஆகிய ஆறும் ஓரினத்தைச் சேர்ந்தவையாகக் கொள்ளப்படுகின்றன..



</doc>
<doc id="90272" url="https://ta.wikipedia.org/wiki?curid=90272" title="ர்">
ர்

ர் () தமிழ் மொழியின் எழுத்துக்களில் ஒன்று. இது தமிழ் நெடுங்கணக்கில் இருபத்தைந்தாவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை "ரகர மெய்" அல்லது "ரகர ஒற்று" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை "இர்ரன்னா" என வழங்குவர். 

தமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் ர் மெய்யெழுத்து வகையைச் சேர்ந்தது. மெய்யெழுத்துக்கள் அரை மாத்திரை அளவே ஒலிக்கும் தன்மை வாய்ந்தன. இதனால் இவ்வெழுத்தும் அரை மாத்திரை அளவுடனேயே ஒலிக்கும் 

தமிழ் எழுத்துக்களில் மெய்யெழுத்துக்கள் வல்லினம், மெல்லினம், இடையினம் என மூன்று இனங்களாகப் பிரிக்கப்பட்டுள்ளன. இவற்றில் ர் இடையின மெய் வகையைச் சேர்ந்தது. இவ்வெழுத்து, வல்லினம் பிறக்கும் மார்புக்கும், மெல்லினம் பிறக்கும் மூக்குக்கும் இடைப்பட்ட இடமான கழுத்தில் பிறப்பதால் இடையின வகையுள் சேர்க்கப்பட்டுள்ளது.

எழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் எழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. ய், ர், ல், வ், ழ், ள் ஆகிய ஆறும் ஓரினத்தைச் சேர்ந்தவையாகக் கொள்ளப்படுகின்றன..



</doc>
