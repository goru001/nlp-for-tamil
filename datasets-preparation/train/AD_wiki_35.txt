<doc id="303066" url="https://ta.wikipedia.org/wiki?curid=303066" title="மும்மெத்தில் பாசுபேட்டு">
மும்மெத்தில் பாசுபேட்டு

மும்மெத்தில் பாசுபேட்டு "(Trimethyl phosphate )" என்பது (CH)PO என்ற மூலக்கூற்று வாய்ப்பாடு கொண்ட ஒரு எசுத்தர் ஆகும். இச்சேர்மம் நிறமற்றதாகவும், எளிதில் ஆவியாகாத ஒரு திரவமாகவும் உள்ளது. பிற சேர்மங்களை உற்பத்தி செய்வதில் சில தனிச்சிறப்புகளை மும்மெத்தில் பாசுபேட்டு பெற்றுள்ளது. 

அமீன் காரத்தின் முன்னிலையில் பாசுபரசு ஆக்சிகுளோரைடை மெத்தனாலுடன் சேர்த்து சூடுபடுத்தினால் மும்மெத்தில் பாசுபேட்டு உருவாகிறது.

POCl3 + 3 CH3OH + 3 R3N → PO(OCH3)3 + 3 R3NH+Cl−

நான்முக வடிவ மூலக்கூறான இச்சேர்மம் ஒரு வலிமையற்ற முனைவுக் கரைப்பானாகும்.

மிதமான மெத்திலேற்றும் முகவராக மும்மெத்தில் பாசுபேட்டு செயல்படுவதால், அனிலீன்கள் மற்றும் தொடர்புடைய பல்லினவளையச் சேர்மங்களில் இருமெத்திலேற்றம் செய்யப் பயன்படுத்தப்படுகிறது. பாரம்பரிய முறையான ஈச்சுவெய்லர் – கிளார்க்கு வினையை மூழுமையாக்கும் ஒரு வினையாக இம்முறை கருதப்படுகிறது. பாரம்பரிய முறையில் பார்மால்டிகைடு பக்க வினைகளில் பங்கேற்கிறது என்பது குறிப்பிடத்தகுந்தது ஆகும்.
அரோமாட்டிக் ஆலசனேற்றம் மற்றும் நைட்ரோயேற்றம் போன்ற வினைகளில் மும்மெத்தில் பாசுபேட்டு பயன்படுத்தப்படுகிறது. பூச்சிக்கொல்லிகள் மற்றும் மருந்துவகைப் பொருட்கள் தயாரிப்பில் இவ்வினைகலின் தேவை அவசியமானதாகும்.
பாலி எசுத்தர் போன்ற இழைகள் மற்றும் பலபடிகளில் வண்ணம் ஒடுக்கியாகவும் . மும்மெத்தில் பாசுபேட்டு பயன்படுத்தப்படுகிறது.

2கி/கி.கி உயிர்போக்கும் அளவைக் (எல்டி50) கொண்டிருப்பதால் மும்மெத்தில் பாசுபேட்டு ஒரு குறைவான நச்சுத்தன்மை கொண்ட சேர்மமாகக் கருதப்படுகிறது. 



</doc>
<doc id="303068" url="https://ta.wikipedia.org/wiki?curid=303068" title="ஆர்த்தோபார்மிக் அமிலம்">
ஆர்த்தோபார்மிக் அமிலம்

ஆர்த்தோபார்மிக் அமிலம் அல்லது மீத்தேன் டிரையால் "(Orthoformic acid or methanetriol)" என்பது HC(OH)3 என்ற மூலக்கூற்று வாய்ப்பாடு கொண்ட ஒரு கருத்தியலான சேர்மமாகும். இச்சேர்மத்தின் மூலக்கூறில் நடுவிலுள்ள கார்பன் அணுவானது ஓர் ஐதரசன் மற்றும் மூன்று ஐதராக்சில் குழுக்களால் சூழப்பட்டுள்ளது.

இன்றையநாள் வரையில் ஆர்த்தோபார்மிக் அமிலம் தனித்துப்பிரிக்கப்படவில்லை. நிலைப்புத்தன்மையற்றதாகக் கருதப்படும் இது தண்ணீர் மற்றும் பார்மிக் அமிலமாகச் சிதைவடையும் என்று நம்பப்படுகிறது.

ஆர்த்தோபார்மேட்டுகள் என அறியப்படும் மீத்தேன் டிரையால் எசுத்தர்கள் வர்த்தகமுறையில் விற்பனைக்குக் கிடைக்கின்றன. அசிட்டால்களைப் போல இவை காரங்களுடன் நிலைப்புத்தன்மையுடனும், அமிலச்சூழலில் எளிதாக நீராற்பகுப்பு அடைந்து ஆல்ககால் மற்றும் பார்மிக் அமிலத்தினுடைய எசுத்தராகவும் பிரிகின்றன. மிதமான நீர்நீக்கியாக ஆர்த்தோபார்மேட்டுகளைப் பயன்படுத்துகிறார்கள். மும்மெத்தில் ஆர்த்தோபார்மேட்டு மற்றும் மூவெத்தில் ஆர்த்தோபார்மேட்டு போன்றவை பரவலாக அறியப்பட்டுள்ள ஆர்த்தோபார்மேட்டுகளாகும்.



</doc>
<doc id="303071" url="https://ta.wikipedia.org/wiki?curid=303071" title="பெராக்சியிருசல்பேட்டு">
பெராக்சியிருசல்பேட்டு

பெராக்சியிருசல்பேட்டு"(peroxydisulfate)" என்பது என்ற மூலக்கூற்று வாய்ப்பாடு கொண்ட ஓர் அயனியாகும். பொதுவாக இது பெர்சல்பேட்டு அயனி என்று அடையாளப்படுத்தப்படுகிறது. ஆனால் பெராக்சோவொருசல்பேட்டு, .அயனியையும் இது குறிக்கிறது. பெராக்சியிருசல்பேட்டு அயனியைக் கொண்டிருக்கும் உப்புகள் தோராயமாக ஆண்டொன்றுக்கு 5,00,000 இலட்சம் டன்கள் உற்பத்தி செய்யப்படுகின்றன. சோடியம் பெர்சல்பேட்டு (NaSO), பொட்டாசியம் பெர்சல்பேட்டு (KSO), அமோனியம் பெர்சல்பேட்டு ((NH)SO) போன்றவை முக்கியமான சில உப்புகளாகும். இவ்வுப்புகள் யாவும் நிறமற்றவை, நீரில் கரையக்கூடியவை மற்றும் வலிமையான ஆக்சிசனேற்றிகள் ஆகும். 

சிடைரீன், அக்ரைலோநைட்ரைல் மற்றும் புளோரோ ஆல்க்கீன்கள் போன்ற ஆல்க்கீன்களின் பலபடியாக்கல் வினைகளைத் தொடங்கி வைக்கப் பெராக்சியிருசல்பேட்டு உப்புகள் பயன்படுத்தப்படுகின்றன. பெராக்சியிருசல்பேட்டு உப்புகள் இவ்வினையில் சமப்பிளவு அடைந்து பலபடியாதல் வினையைத் தொடங்கி வைக்கின்றன.

[O3SO–OSO3]2− ⇌ 2 [SO4]•−

பிரதான வர்த்தகப் பயன்பாடுகள் தவிர்த்து பெராக்சியிருசல்பேட்டுகள் ஆய்வகங்களிலும் வினைகளில் பங்கேற்கின்றன.:



</doc>
<doc id="303074" url="https://ta.wikipedia.org/wiki?curid=303074" title="ஆக்டிவ்எக்ஸ்">
ஆக்டிவ்எக்ஸ்

ஆக்டிவ் எக்ஸ் ("ActiveX" ) என்பது வெவ்வேறு மொழிகளில் உருவாக்கப்பட்ட மென்பொருள் செயல் உறுப்புகள் (components) ஒரு பிணையப் பணிச் சூழலில் தமக்குள் உறவாடிக் கொள்ள வகை செய்யும் தொழில் நுட்பங்களின் கூட்டுத் தொகுதி ஆகும். 1990களின் இடைப்பகுதியில் மைக்ரோசாப்ட் நிறுவனம் இதனை உருவாக்கியது. மைக்ரோசாப்ட் நிறுவனத்தின் காம் (COM-Component Object Model) தொழில் நுட்பத்தின் அடிப்படையில் இது உருவாக்கப்பட்டுள்ளது. தற்போது மையவிரிவலையில் பயனாளர் உறவாடும் பக்கங்களை வடிவமைக்க ஆக்டிவ்எக்ஸ் பெருமளவு பயன்படுத்தப்படுகிறது. மேசைக் கணினிப் பயன்பாடுகளிலும், ஏனைய நிரலாக்கங்களிலும் கூடப் பயன்படுத்திக் கொள்ள முடியும்.

ஆக்டிவ்எக்ஸ் தொழில் நுட்ப அடிப்படையில் உருவாக்கப்பட்ட, மீண்டும் மீண்டும் பயன்படுத்திக் கொள்ளக்கூடிய மென்பொருள் செயலுறுப்புகள். அசைவூட்டம் (animation), மீள்-எழுபட்டிகள் (pop-up menu) போன்ற தினிச்சிறப்பான செயல்பாடுகளை வலைப்பக்கங்களிலும் உருவாக்குவதற்கு இச்செயலுறுப்புகளைப் பயன்படுத்திக் கொள்ள முடியும். சி, சி++ , விசுவல் பேசிக், விசுவல் சி++ போன்ற மொழிகளில் ஆக்டிவ்எக்ஸ் செயலுறுப்புகளை உருவாக்க முடியும்.


</doc>
<doc id="303090" url="https://ta.wikipedia.org/wiki?curid=303090" title="சாந்திரா மூர் பேபர்">
சாந்திரா மூர் பேபர்

சாந்திரா மூர் பேபர் "(Sandra Moore Faber" ( பிறப்பு 1944) ஒரு கலிபோர்னியா பல்கலைக்கழக வானியல், வானியற்பியல் பேராசிரியர். இவர் இலிக் வான்காணகத்தில் பணிபுரிகிறார். இவர் பால்வெளிகளின் பொலிவை அவற்றில் அமைந்த விண்மீன்களின் வேகத்துடன் உறவுபடுத்தி பல கண்டுபிடிப்புகளை ஆற்றியுள்ளார். மேலும் இவர் பேபர்- ஜாக்சன் உறவைக் கண்டறிந்தார். அவாயில் அமைந்த கெக் வான்காணகத்தை வடிவமைத்து நிறுவியதில் பேபருக்கு பெரும்பங்குண்டு.

பேபர் 1966,இல் சுவார்த்மோர் கல்லூரியில் பயின்று இயற்பியலில் உயர்தகைமையுடன் இளவல் பட்ட்த்தைப் பெற்றார். 
இவர் 1972 இல் ஆர்வார்டு பல்கலைக்கழகத்தில் இருந்து வானியலில் தன் முனைவர் பட்ட்த்தைப் பெற்றார்.

பேபர் ஏழு சாமுராய் என்ற குழுவின் தலைவராவார். இக்குழு மாபெரும் கவர்வி அல்லது ஈர்ப்பி எனும் பொருண்மைச் செறிவைக் கண்டுபிடித்தது. இவர் நூக்கர் குழுவின் முதன்மை ஆய்வாளரும் ஆவார். இக்குழு அப்புள் விண்வெளித் தொலைநோக்கியைப் பயன்படுத்திப் பால்வெளிகளின் மையத்தில் உள்ள மீப்பொருண்மை வாய்ந்த கருந்துளைகளைக் கண்டுபிடித்தது. இவர் முதன்முதலாக, அப்புள் தொலைநோக்கியை அகற்புல கோள் ஒளிப்படக் கருவியாகப் பயன்படுத்தினார். இக்குழு அகற்புலக்கோள் ஒலிப்படக் கருவிக் குழு எனப்பட்டது. இவர் அப்புள் முதன்மையில் கோளப் பிரழ்வை வடிவமைத்தார்.

பேபர் கூறுகிறார், "நாம் ஆய்வதன் விளைவுகளைப் பற்றிக் கட்டாயமாக நாமே எண்ணிப்பார்த்தல் வேண்டும் என நான் நம்புகிறேன். மாந்தரினம் எங்கே போகிறது என இது பல வாய்ப்புகளை நல்குகிறது." 

இவர் ஒரு நிறுவனத்தில் (UCSC) புடவியின் படிமலர்ச்சியிலும் பால்வெளிகளின் தோற்றத்திலும் படிமலர்ச்சியிலும் தன் தேடலைக் குவித்துச் செயற்பட்டார். மேலும் இவர் கெக் வான்காணகத்தின் ஒரு கருவியின் (DEIMOS) உருவாக்கத்திலும் பங்கேற்றார். இதைக் கொண்டு நெடுந்தொலைவில் உள்ள பால்வெளிகளின் கதிர்நிரல்களை படம்பிடித்து பதிவு செய்தார். 2012 ஆகத்து 1 இல் கலிபோர்னியா பல்கலைக்கழகத்தின் வான்காணகங்களின் இடைநிலை இயக்குநரானார்.

சாந்திரா பேபர் வானியல் வானியற்பியல் மீள்பார்வை இதழின் இணை ஆசிரியர் ஆவார்.

பேபர் 1985 இல் அமெரிக்க நாட்டுத் தேசிய அறிவியல் கல்விக்கழகத்துக்குத் தேர்ந்தெடுக்கப்பட்டார். இவர் 2001 ஏப்பிரல் 29 இல் அமெரிக்க மெய்யியல் கழகதுக்குத் தேர்ந்தெடுக்கப்பட்டார். இவர் 1985 இல் வானியற்பியலுக்கான டான்னி ஃஈன்மேன் பரிசைப் பெற்றார். மேலும் 2006 இலார்வார்டு நூற்றாண்டுப் பதக்கத்தைப் பெற்றார்.

இவர் 2009 இல் ஃபிராங்ளின் நிறுவன போவர் விருதைப் பெற்றார். முப்பது ஆண்டுகளாக பால்வெளிகளின் தோற்றத்தையும் படிமலர்ச்சியையும் தொடர்ந்து ஆய்வு செய்த்தற்காகவும் வானியல் குமுகத்துக்கான கலைநயம் மிக்க வானியல் கருவிகளைப் புதிதாகப் புனைந்ததற்காகவும் ஃபிராங்ளின் நிறுவனத்தின் அறிவியல் அருஞ்செயல் விருதைப் பெற்றார். இவரது ஆய்வு அண்டவியலையும் அதன் படிமத்தையும் பற்றிய புரிதலைப் புரட்சிகரமாக மாற்றியது.

இவர் 2012 மே மாதத்தில் பசிபிக் வானியல் கழகத்தில் இருந்து புரூசு பதக்கத்தைப் பெற்றார். இவர் 2012 செப்டம்பரில் செருமானிய வானியல் கழகத்தின் கார்ல் சுவார்சுசைல்டு பதக்கத்தைப் பெற்றார்.

இவர் 2013 பிப்ரவரியில் க்டியரசுத் தலைவர் பாரக் ஒபாமாவிடம் இருந்து அறிவியலுக்கான தேசிய பதக்கத்தைப் பெற்றார்.



</doc>
<doc id="303097" url="https://ta.wikipedia.org/wiki?curid=303097" title="நான்சி கிரேசு உரோமன்">
நான்சி கிரேசு உரோமன்

நான்சி கிரேசு உரோமன் ("Nancy Grace Roman", மே 16, 1925 – திசம்பர் 25, 2018) ஓர் அமெரிக்க வானியல் வானியலாளர் ஆவார். நாசாவில் முதன்முதலில் பணிபுரிந்த பெண் செயல் அலுவலரும் இவரே. அப்புள் தொலைநோக்கியை வடிவமைத்து நிறுவியதால் இவர் அப்புள் தொலைநோகியின் அன்னை எனப் போற்றப்படுபவர். தன் வாழ்நாள் முழுவதும் இவர் சிறந்த மேடைப் பேச்சாளராகத் திகழ்ந்தார். மேலும் இவர் சிறந்த கல்வியாளராக விளங்கினார். அறிவியலில் பெண்கள் முன்னேற பெரிதும் உழைத்தார்.

இவர் டென்னசியில் உள்ள நாழ்சுவில்லியில் பிறந்தார். இவரது தாயார் இசையாசிரியர் ஜார்ஜியா சுமித் உரோமன் ஆவார்;தந்தையார் இர்வின் உரோமன் ஆவார். உரோமன் பிறந்த்தும் அவரது தந்தையின் பணிக்காக குடும்பம் ஓக்லகோமாவுக்கு இடம்பெயர்ந்தது. பின்னர், உரோமனும் அவரது பெற்றோரும் அவுசுட்டன், நியூஜெர்சி, மிச்சிகானுக்குத் தொடர்ந்து இடம்பெயர்ந்தனர். இவர் 1955 ஆம் ஆண்டுக்குப் பிறகு வாழ்சிங்டன் டி. சி. நகரில் வாழ்ந்தார். இவர் தனது அறிவியல் ஆர்வத்தைப் பெற்ரோரே ஊட்டியதாக்க் கருதுகிறார். தன் பணிக்கு அப்பால், அமெரிக்கப் பல்கலைக்கழக மகளிர் கழகத்தில் முனைவாகச் செயல்பட்டு விரிவுரைகளுக்கும் இசைக் கச்சேரிகளுக்கும் சென்றார்.

இவர் தன் பதினொறாம் அகவையிலேயே வானியலில் ஆர்வம் கொள்ளத் தொடங்கி ஒரு வானியல் குழுவையும் உருவாக்கியுள்ளார். இவரும் இவரது வகுப்பு மாணவரும் ஒன்றாகச் சேர்ந்து வாரம் ஒருமுறை நூல்களைப் படித்து விண்மீன்குழுக்களைப் பற்றிப் பயின்றுள்ளனர். இவரது அர்வத்தைத் தடுக்க முயன்றும் உயர்நிலைப் பள்ளியில் படிக்கும்போதே வானியலில் தேர்ச்சிபெற முடிவு செய்துவிட்டார். இவர் பால்டிமோரில் உள்ள வெசுட்டர்ன் உயர்நிலைப் பள்ளியில் சேர்ந்து விரைவுப் பாடத்திட்டத்தில் சேர்ந்து மூன்றாண்டுகளில் பள்ளிப்படிப்பை முடித்துள்ளார்.

இவர் 1946 இல்சுவார்த்மோர் கல்லூரியில் சேர்ந்து வானியலில் இளங்கலைப் பட்டம் பெற்றார். இவர் அங்கு பட்க்கும்[ப்போது சுப்பிரவுல் வான்காணகத்திலும் பணி செய்தார். இதற்குப் பிறகு தன் வானியல் முனைவர் பட்டத்துக்காக சிகாகோ பல்கலைக்கழகத்தில் 1946இல் சேர்ந்தார். அங்கு அவர் ஆற்றாண்டுகள் தங்கி, யெர்க்கேசு வான்காணகத்திலும் டெக்சாசில் உள்ள மெக்டொனால்டு வான்காணகத்திலும் பணிபுரிந்தபடி, டபுள்யூ. டபுள்யூ. மார்கனிடம் ஆராய்ச்சி உதவியாளராகவும் இருந்தார்.அந்த ஆராய்ச்சி இருக்கை நிலையானதாக இ;ல்லாததால் இவர் அங்கு பயிற்றுநராகச் சேர்ந்துப் பின்னர் பேராசியரின் உதவியாளராகவும் இருந்தார். அக்காலத்தில் பெண்கள் ஆராய்ச்சியில் ஈடுபட உரிய காலம் தரப்படாததால் பல்கலைக்கழக வேலையித் துறந்தார். இவர் 1980 முதல் 1988 வரை சுவார்த்மோர் கல்லூரியில் மேலாளர்களில் ஒருவராகத் தொடர்ந்தபோதும் தன் ஆராய்ச்சியைக் கைவிடாமல் தொடர்ந்தார்.

சிகாகோ பல்கலைக்கழக யெர்க்கேசு வான்காணகம் விட்டகன்றதும் நாவாய் ஆராய்ச்சி ஆய்வகத்தில் சேர்ந்து கதிர்வானியல் திட்டத்தில் பணிபுரியலானார். இங்கு இவர் வெப்பம்சாரா கதிர்வீச்சு வாயில்களின் கதிர்நிரல்களிலும் புவிவடிவ அளக்கைப் பணியிலும் ஈடுபட்டார்.இதில் இவர் நுன்னலை கதிர்நிரலியல் பிரிவின் தலைமையை ஏற்றார்.

ஆரி யூரேவின் விரிவுரையைக் கேட்டுக்கொண்டிருந்த்போது ஜேக் கிளார்க் இவரிடம் வந்து எவராவது அங்குள்ளவர்களில் நாசாவில் விண்வெளி வானியல் திட்ட்த்தில் சேர ஆர்வமுடன் உள்ளனரா எனக் கேட்டுள்ளார். அந்த இருக்கைக்கு இவர் மட்டுமே ஏற்பு தெரிவித்துள்ளார். நாசாவில் விண்வெளி அறிவியல் அலுவலகத்தில் முதல் வானியல் தலைவராகச் சேர்ந்துள்ளார். இவ்ர் அந்த்த் திட்ட்த்தை வடிவமைத்து விண்வெளி முகமையில் செயல் அலுவலர் பதவியை ஏற்ற முதல் பெண்மணியும் இவரேயாவார். இவர் அப்பணி தொடர்பாக நாடு முழுவதும் சுற்றி அனைத்துப் வானியல் துறைகளுடனும் விவாதம் நடத்தினார். அப்போது அவர்களிடம் திட்டம் உருவாக்கத்தில் உள்ளதாகவும் அதில் மேலும் எவற்றை சேர்க்கலாம் என வினவியுள்ளார். இவர் நாசாவில்வானியலுக்கும் சூரிய இயற்பியலுக்கும் தலைவராக 1961 முதல் 1963 வரை பணியாற்றினார். வானியலுக்கும் பொது சார்பியலுக்க்ம் தலைவராக இருந்தமை உட்பட, இவர் நாசாவில் பல பதவிகளை வகித்துள்ளார்.

இவர் நாசாவில் பணிபுரிந்தபோது, பல்வேறு திட்டங்களை உருவாக்கி உரிய பாதீடுகளும் பெற்று அறிவியல் பங்களிப்பாளரையும் அணிதிரட்டினார். இவர் வட்டணையில் சுற்றிவரும் மூன்று சூரிய நோக்கீட்டகங்களையும் மூன்று சிறிய வானியல் செயற்கைக்கோள்களையும் ஏவும்பணியில் பங்கேற்றுள்ளார். இவை சூரிய, வான்வெளி, விண்வெளி நோக்கிடுகளுக்காக புற ஊதாக்கதிர், x-கதிர் தொழிநுட்பங்களைப் பயன்படுத்தின. இவர் ஆழ்சு திக்சனுடன் இணைந்து ஒளி, புற ஊதாக்கதிர் அளவீடுகளைப் பயன்படுத்திய வட்டணையில் சுற்றிவரும் வான்காணகங்களை ஏவும்பணியையும் மேற்பார்வையிட்டுள்ளார். மேலும் இவர் புவிப்புற அளக்கைச் செயற்கைக்கோள்களை ஏவுதலிலும் ஈடுபட்டுள்ளார். அதோடு, இவர் வானியல் ஏவூர்தித் திட்டம், உயர் ஆற்றல் வான்காணகங்கள், சார்பியல் ஈர்ப்புச் செம்பெயர்ச்சியை அளப்பதற்கான சுகவுட் ஆய்கலத் திட்டம் போன்ற சிறிய திட்டங்களையும் விண்ணாய்வகத் திட்டம், ஜெமினித் திட்டம், அப்பொல்லோத் திட்டம் வான்வெளி ஆய்வகத் திட்டம் ஆகியவற்றின் செய்முறைகளையும் திட்டமிடலிலும் பங்கேற்றுள்ளார். இவர் ஜேக் ஓல்ட்சுடன் இணைந்து சிறு வானியல் செயர்கைக்கோளிலும் பரோபிரிட்ஜுடன் இணைந்து விண்வெளித் தொலைநோக்கியிலும் பணிபுரிந்துள்ளார்.

இவர் கடைசியாக, அபுள் தொலைநோக்கித் திட்டக் குழுவை உருவாக்கித் தானும் அதில் ஆர்வமுடன் கலந்துகொண்டு பணியாற்றியுள்ளார். இவர் அத்திட்ட்த்தைத் தொடக்கநிலையில் திட்டமிடலிலும் அதன் செயல்பாட்டுக் கட்டமைப்பினை வரையறுப்பதிலும் பெரும்பங்காற்றியுள்ளார். இவரது இந்த பங்களிப்புக்காக "அபுள் தொலைநோக்கியின் அன்னை" எனப் பராட்டப்படுகிறார். இவருடன் விண்வெளி முகமையில் பணிசெய்த நாசாவின் நடப்பு முதன்மை வானியலாளர் இவரைப் பற்றி “அபுள் தொலைநோக்கியின் அன்னை” என வியந்து பாராட்டுகிறார். “ அபுள் தொலைநோக்கியில் வேலைசெய்யும் இன்றைய இளந்தலைமுறை வானியலாளர்கள் இவரது பணியை மறந்துவிட்டனர்", என எடு வீலர் மேலும் கூறுகிறார். "இந்த இணைய ஊழியில் பெரும்பாலானவை மறக்கப்பட்ட்தை எண்ணி வருத்தப்படவேண்டியுள்ளது’ இணையமும் கூகிளும் மின்ன்ஞ்சலும் வருவதற்கு முந்தைய பழைய காலத்திலேயே நான்சி அபுள் விண்வெளித் தொலைநோக்கித் திட்டத்தை ஏற்கவைத்து, வானியலாரை அணிதிரட்டி,அதற்கான அரசின் பாதீட்டைப் பெறவும் வழிவகுத்துள்ளார்.” 

இவர் நாசாவில் இருபத்தியோராண்டுகள் பணிக்குப் பிறகும் 1997 வரை தொடர்ந்து கோடார்டு விண்வெளி பரப்பு மையத்தின் வேலைகளுக்கு ஆதரவு நல்கிய ஒப்பந்தக்கார்ர்களுக்காகப் பணிபுரிந்துள்ளார். > இவர் ஓ.ஆர்.ஐ. குழுமத்துக்கு 1980 முதல் 1988 வரை அறிவுரைஞராகப் பணிஒபுரிந்துள்ளார்.

மற்ற பெரும்பாலான பெண் அறிவியலாரைப் போலவே இவரும் ஒரு பெண் அறிவியலாளராகப் பல சிக்கல்களைச் சந்தித்துள்ளார்.இவர் வானியல் பணி ஆற்றுவதையே சுற்றியிருந்தவர் விரும்பவில்லை. இவரது தளராத ஊக்கத்திக் குலைத்தனர். மேலும் அப்போது நாசாவில் இவரைப் போல மேலண்மை இருக்கையில் இருந்தவர் மிகச் சிலரே. பெண்களுக்கு ஏற்படும் மேலாண்மைச் சிக்கல்களை அறிய இவர் மிச்சிகனிலும் பென்சுடேட்டிலும் நிகழ்ந்த “மேலாண்மையில் பெண்கள்” பயிற்சித் திட்ட்த்தில் கலந்துகொண்டார். என்றாலும் அந்த திட்டங்கள் பெண்களின் ஆர்வங்களைப் பேசினவே தவிர, மேலாண்மையில் அவர்கள் எதிர்கொண்ட சிக்கல்களை அலசவில்லை எனத் தன் 1980 ஆண்டைய நேர்காணல் ஒன்றில் குறிப்பிட்டுள்ளார்.

இவரது தொடக்க கால வெளியீடுகள் இவர் யெர்க்கேசு, மெக்டொனால்டு வான்கானகங்களில் வேளை செய்த பிறகு, 1955 ஆண்டில் வானியற்பியல் இதழில் குறைநிரப்பு வரிசையாக வெளியாகின. இவை உயர்விரைவு விண்மீன்கள் வரிசைத் தொகுப்பு அட்டவணை சார்ந்தனவாக அமைந்தன. இவர் ஏறத்தாழ, 600 உயர்விரைவு விண்மீன்களை ஆய்வு செய்து அவற்றின் பான்மைகளை ஆய்வுக் கட்டுரைகளாக எழுதினார். அப்பான்மைகள் “ஒளிமின் பருமைகளின் கதிர்நிரல் வகைகள், வண்ணங்கள், கதிர்நிரலியல் இடமாறு தோற்றப் பிழைகள் என்பனவாகும்.” Then in 1959, Roman wrote a paper on the detection of extraterrestrial planets. நீரகமும் எல்லியமும் அடங்கிய விண்மீன்கள் உயர்தனிமங்கள் அடங்கிய விண்மீன்களைவிட வேகமாக நகர்வதைக் கண்டுபிடித்தார். பொதுவாக அமையும் எல்லா விண்மீன்களும் ஒரே காலத்தவயல்ல என்பதையும் கண்டுபிடித்தார். இதை விண்மீன்களின் தாழ்விரவல் கதிர்நிரல்கள் கொண்ட நீரக வரிகளை வைத்து கண்டுபிடித்து நிறுவினார். வலிமையான வரிகள் கொண்ட விண்மீன்கள் பால்வழி மையம் நோக்கி இயங்குவதையும் பிற விண்மீன்கள் பால்வெளித் தளத்துக்கு வெளியே விலகி நீள்வட்ட வடிவத்தில் இயங்குவதையும் கண்ணுற்றார். இவர் 1875 ஆண்டு இருப்பில் இருந்த விண்மீன்குழுக்களின் இருப்புகளைக் கண்டறிந்து அதைப் பற்றி எழுதி வெளியிட்டுள்ளார். அவரது கட்டுரையில் அவற்றின் இருப்புக்களை கண்டறியும் முறையை விளக்கியுள்ளார்இதை பேரியல் அர்சா விண்மீன் குழு பற்ரிய தன் முனைவர் பட்ட ஆய்வுரையிலும் குறிப்பிட்டுள்ளார்.





</doc>
<doc id="303104" url="https://ta.wikipedia.org/wiki?curid=303104" title="பெராக்சியிருகந்தக அமிலம்">
பெராக்சியிருகந்தக அமிலம்

பெராக்சியிருகந்தக அமிலம் "(Peroxydisulfuric acid)" என்பது HSO என்ற மூலக்கூற்று வாய்ப்பாடு கொண்ட ஓர் கனிம வேதியியல் சேர்மமாகும். மார்சலின் அமிலம் என்ற பெயராலும் இச்சேர்மம் அழைக்கப்படுகிறது. கந்தக ஆக்சோ அமிலமான இச்சேர்மம் அமைப்பியல் முறையில் HO3SOOSO3H என்று எழுதப்படுகிறது. ஆக்சிசனேற்ற நிலை எண் 6 இல் கந்தகமும் ஒரு பெராக்சைடு குழுவும் சேர்ந்து இச்சேர்மத்தை உருவாக்குகின்றன. பெராக்சோயிருகந்தக அமிலத்தின் உப்புகள் பொதுவாக பெர்சல்பேட்டுகள் எனப்படுகின்றன. தொழிற்சாலைகளில் இந்த பெர்சல்பேட்டுகள் ஆக்சிசனேற்றும் முகவர்களாக முக்கியத்துவம் பெற்றுள்ளன,

குளோரோகந்தக அமிலத்துடன் ஐதரசன் பெராக்சைடைச் சேர்த்து வினைப்படுத்துவதன் மூலமாக பெராக்சியிருகந்தக அமிலத்தைத் தயாரிக்க முடியும்.


</doc>
<doc id="303112" url="https://ta.wikipedia.org/wiki?curid=303112" title="பன்னாட்டு ஆற்றல் முகமை">
பன்னாட்டு ஆற்றல் முகமை

தனது உறுப்பினர் நாடுகளுக்கு கொள்கை அறிவுரையாளராக பொறுபாற்றும் ஐஈஏ உறுப்பினர் அல்லாத நாடுகளுடனும், குறிப்பாக சீனா, இந்தியா, மற்றும் உருசியா, வினையாற்றுகின்றது. இந்த முகமையின் உரிமைக்கட்டளை ஆற்றல் காப்பு, பொருளியல் மேம்பாடு, சூழலியல் பாதுகாப்பு ஆகியவற்றின் பயன்விளைவிக்கும் ஆற்றல் கொள்கைகளில் குவியப்படுத்தப்பட்டுள்ளது. மூன்றாவதின் அங்கமாக வானிலை மாற்றங்களைக் குறைப்பதில் குவியம் கொள்ளப்படுகின்றது. தவிரவும் மாற்று ஆற்றல் மூலங்களை அடையாளம் காணவும், அறிவார்ந்த ஆற்றல் கொள்கைகள், மற்றும் பன்னாட்டு ஆற்றல் தொழினுட்ப்பக் கூட்டுறவு ஆகியவற்றிலும் பரந்தளவில் பங்கேற்கின்றது.

ஐஈஏ உறுப்பினர் நாடுகள் முந்தைய ஆண்டின் நிகர இறக்குமதியில் குறைந்தது 90 நாட்கள் இருப்பிற்கு இணையாக எண்ணெய் இருப்புநிலையை பராமரிக்க வேண்டும். சூலை 2009இன் முடிவில் ஐஈஏ உறுப்பினர்கள் அனைவரும் இணைந்து கிட்டத்தட்ட 4.3 பில்லியன் பீப்பாய்கள் (680,000,000 மீ) எண்ணெய் இருப்பை வைத்திருந்தன.

செப்டம்பர் 1, 2015இல் பெய்த் பிரோல் புதிய செயல் இயக்குநராகப் பொறுப்பேற்றுக் கொண்டார். இதற்கு முன்னதாக டச்சு பொருளியியல் துறை அமைச்சராகவிருந்த மாரியா வான்டெர் ஊவன் பொறுப்பிலிருந்தார்.


</doc>
<doc id="303132" url="https://ta.wikipedia.org/wiki?curid=303132" title="சாசானியப் பேரரசு">
சாசானியப் பேரரசு

சாசானியப் பேரரசு அல்லது சாசானிய மரபு (Sassanid Empire or Sassanian Dynasty) கி.பி. 224 முதல் 651 முடிய தெற்காசியா, வட ஆப்பிரிக்கா, ஐரோப்பா ஆகிய பகுதிகளை நானூறு ஆண்டுகளுக்கு மேலாக ஆண்ட பாரசீக நாட்டவர்கள் ஆவர். சாசானியப் பேரரசின் தலைநகரங்களாக இஸ்தகர், "டெஸ்சிபான்" நகரங்கள் விளங்கின.

பார்த்தியப் பேரரசின் இறுதி மன்னர் நான்காம் அர்தபனாஸை வென்ற சாசானிய மன்னர் "முதலாம் அர்தசிர்" கி பி 224 இல் சாசானியப் பேரரசை நிறுவியவர் ஆவார்.

சாசானியப் பேரரசை விரிவு படுத்தும் நோக்கில் சாசானியர்கள் ரோமப் பேரரசுடனும், அதற்கு பிந்திய பைசாந்திப் பேரரசுடனும் தொடர்ந்து போரிட்டனர்.

சாசானியப் பேரரசர் மூன்றாம் "யஸ்தஜிர்து" (632–651), அரபு நாட்டின் முதல் ராசிதீன் கலீபாக்களுடன் நடத்திய 14 ஆண்டு கால நீண்ட போருக்குப் பின்னர் சாசானியப் பேரரசு கி பி 651-இல் முடிவுற்றது.

சாசானியப் பேரரசில் மேற்காசியா, நடு ஆசியா, வட ஆப்பிரிக்கா, கிழக்கு ஐரோப்பா ஆகிய பகுதிகளில் உள்ள தற்கால பாகிஸ்தான், ஆப்கானித்தான், இரான், ஈராக் ஆர்மீனியா, ஜார்ஜியா, அசர்பைஜான், கசக்ஸ்தான், துருக்மெனிஸ்தான், உஸ்பெகிஸ்தான், தாஜிக்ஸ்தான், பஹ்ரைன், குவைத், எகிப்து, லிபியா, பாலஸ்தீனம், இசுரேல், சிரியா, லெபனான், யோர்தான், ஓமான், யெமன், கத்தார் போன்ற நாடுகளை முழுமையாகவும் துருக்கியின் பெரும் பகுதிகளையும் உருசியா, இந்தியாவின் சில பகுதிகளையும் கொண்டிருந்தது. 

சசானியப் பேரரசில் பெரும்பாலான மக்கள் சரத்துஸ்திர சமயம், யூத சமயம், நெஸ்டோரியக் கிறித்தவம், மானி சமயங்கங்ளைப் பின்பற்றினர். சிறிதளவு மக்கள் இந்து சமயம், அஞ்ஞானம், பௌத்தம் பாபிலோனிய சமயங்களைப் பின்பற்றினர். அரபு முஸ்லிம்களின் தொடர் படையெடுப்புகளால் சாசானியப் பேரரசு வீழ்ந்த பின்பு பெரும்பாலான சாசானியப் பேரரசின் பாரசீக மக்கள் 652 ஆம் ஆண்டிற்கு பின்னர் இசுலாமிய சமயத்தை தழுவினர். 

சசானியப் பேரரசில் அலுவல் மொழியாக மத்திய கால பாரசீக மொழியும், அரமேயம், பார்த்திய மொழி, கிரோக்க மொழி என்பனவும் வட்டார மொழிகளும் பேசப்பட்டன. 

சசானிய பேரரசின் காலம், ஈரானிய வரலாற்றில் முக்கிய இடம் பிடித்தது. பாரசீகத்தின் சசானிய பேரரசு காலத்தில் இரானின் நாகரீகம் மற்றும் பண்பாடு உயர்ந்த இடத்தில் இருந்தது. சசானியப் பேரரசின் ஆட்சிக் காலம் பாரசீகத்தின் பொற்காலமாக விளங்கியது. சசானியப் பேரரசின் காலத்தில், பாரசீகர்களிடம் ரோமானியர்களின் கலாசார, நாகரீகத்தின் தாக்கம் ஏற்பட்டது. உரோமைப் பேரரசு, சசானியப் பேரரசை தனக்கு நிகராக கொண்டாடியது. இரு பேரரசுகளுக்கிடையே தொடர்ந்த கடிதத் தொடர்பும் இருந்தது. Africa,

ஆசிய, ஐரோப்பிய நாடுகளின் மத்திய கால கலை வளர்ச்சிக்கு சீனா மற்றும் இந்திய நாடுகளின் பங்கு முக்கியத்துவம் வாய்ந்தது. 

224-271: "முதலாம் அர்தசிர்" ஆட்சிக் காலம்; 





241–271: "முதலாம் ஷபூரின்" ஆட்சிக் காலம்; 




271–301: பேரரசின் அதிகாரத்தை கைப்பற்றுவதற்கான சண்டைகள்

283: ரோமர்களுடனான போரில், சசாசனிய பேரரசின் தலைநகர் டெஸ்சிபானை ரோமானியர்கள் சூறையாடல்.

296-298: ரோமர்களுடனான போரில் தோற்ற சசானியர்கள், டைகிரீஸ் ஆற்றிக்கு கிழக்கின் ஐந்து மாகாணங்களை ரோமானியர்களுக்கு வழங்கினர்.

309–379: "இரண்டாம் மகா ஷாப்பூரின்" ஆட்சிக் காலம்: 



399–420: முதலாம் யாஸ்தெகெர்ட் (Yazdegerd) ஆட்சிக் காலம்; 


420–438: ஐந்தாம் பக்ரம் ஆட்சிக் காலம்;



438–457: இரண்டாம் யாஸ்தெகெர்ட் (Yazdegerd) ஆட்சிக் காலம்; 



482-483: ஆரிமீனியர்கள் மற்றும் ஐபீரியர்களின் கிளர்ச்சி 

483: பாரசீகர்கள், கிறித்துவர்களுடன் சகிப்புத்தன்மையுடன் வாழ்வதற்கான அரசாணை வெளியிடல். 

484:சசானிய மன்னர் முதலாம் பெரோஸ் (Peroz I) ஹெப்தலைட்டுகளால் (Hephthalites) வெல்லப்பட்டு பின் கொல்லப்படல். 

491:ஆர்மீனியாவில் கிளர்ச்சி;
502-506: பைசாந்தியர்களுடன் போர் 

526-532: மீண்டும் பைசாந்தியர்களுடன் போர் 

531–579: "முதலாம் கொஸ்ரோவ்" மன்னரின் ஆட்சி; 

540–562: பைசாந்தியர்களுடன் போர் 

572-591: பைசாந்தியர்களுடன் நடந்த போரில் ஆர்மீனியாவை சசானியர்கள் இழந்தனர்.

590–628: "இரண்டாம் கொஸ்ரோவ்" மன்னரின் ஆட்சி; 

603–628: பைசாந்தியர்களுடன் நடந்த போரில், சசானியர்கள் மெசொப்பொத்தேமியா, சிரியா, பாலஸ்தீனம், எகிப்து மற்றும் காக்கேசியா ஆகிய நாடுகளை கைப்பற்றுதல்.

610: திக்காரில் நடைப்பெற்ற கலீபாவின் அரபு நாட்டுப் படைகள் சசானியப் படைகளை வெல்தல்.

626: போரில் பைசாந்தியம் சசானியர்களால் எளிதில் கைப்பற்ற இயலவில்லை.
627: பைசாந்தியப் பேரரசர் ஹெராகிலீஸ் அசிரியா மற்றும் மெசொப்பொத்தேமியாவை வெற்றி கொண்டதுடன், "நினிவே " நகரத்தில் நடந்த போரில் சசானியப் படைகள் தோற்கடிக்கப்பட்டது.

628–632: குழப்பமான காலத்தில் பல மன்னர்கள் ஆண்டனர்.

632–642: மன்னர் மூன்றாம் "யெஸ்டெகெர்ட்" (Yazdegerd III) ஆட்சிக் காலம்;

636: அரபு இசுலாமியப் படைகள் சசானியப் பேரரசை தோற்கடித்தல். 

642: நஹாவந்துப் போரில் அரபு இசுலாமியர்கள் இறுதியாக பாரசீகப் படைகளை வெற்றிக் கொள்ளுதல்.

651: இறுதி சசானியப் பேரரசர் மூன்றாம் "யெஸ்டெகெர்ட்" , தற்கால துருக்மெனிஸ்தானில் வைத்து கொலை செய்யப்படல். சசானியப் பேரரசு முடிவுக்கு வருதல். பேரரசரின் மகன் பிரோஸ் மற்றும் பிறரும் சீனாவிற்கு நாடு கடத்தப்படல்.



</doc>
<doc id="303134" url="https://ta.wikipedia.org/wiki?curid=303134" title="ஓரினோக்கோ மண்டலம்">
ஓரினோக்கோ மண்டலம்

ஓரினோக்கோ மண்டலம் ("Orinoco Belt") வெனிசுவேலாவின் ஓரினோக்கோ ஆற்றுப் படுகையின் தெற்குப் பகுதியில் உள்ள நிலப்பகுதியாகும். உலகில் மிகுந்த அளவில் பாறை எண்ணெய் வைப்புகள் உள்ள இடங்களில் இதுவும் ஒன்றாக உள்ளது. இதன் உள்ளூர் எசுப்பானியப் பெயர் "ஃபாகா பெத்ரோலிபெரா டெல் ஓரினோக்கோ" (Faja Petrolífera del Orinoco) என்பதாகும்.

ஓரினோக்கோ மண்டலம் குயாரிகோ மாநிலத்திலும் அன்சுவாடெகி, மோனாகேசு, டெல்ட்டா அமாகுரோ மாநிலங்களுக்கு தெற்கிலும் ஆற்றின் போக்கையொட்டியும் அமைந்துள்ளது. இது கிழக்கு மேற்காக ஏறத்தாழ தொலைவிற்கும் வடக்குத் தெற்காக தொலைவிற்குமாக பரப்பில் அமைந்துள்ளது.


</doc>
<doc id="303144" url="https://ta.wikipedia.org/wiki?curid=303144" title="பால்பெருக்கி">
பால்பெருக்கி

பால்பெருக்கி ("Euphorbia heterophylla") இது பூக்கும் தாவர வகையைச் சார்ந்த கள்ளி குடும்ப தாவரம் ஆகும். இதன் பூர்வீகம் மெக்சிக்கோ நாட்டின் பகுதியாகும். மேலும் கலிபோர்னியா, டெக்சஸ், மத்திய அமெரிக்கா போன்ற பகுதிகளிலும் காணப்படுகிறது. பருத்தி உற்பத்தி சாகுபடிகளின் ஊடாக களை போல் வளரும் தன்மை கொண்ட இத்தாவரம் தாய்லாந்து, இந்தியாவில் பல பகுதிகளில் அலங்கார தாவரமாக தொட்டிகளில் வளர்க்கப்படுகிறது. 

சாலையோரங்களிலும், வயல்வெளிகளிலும் தாமாக வளரும் தன்மைகொண்ட இத்தாவரம் 30 செமீ, முதல் 70 செமீ வரை உயரம் கொண்டதாக உள்ளது. 



</doc>
<doc id="303147" url="https://ta.wikipedia.org/wiki?curid=303147" title="சாலமிசிரி">
சாலமிசிரி

சாலமிசிரி ("Eulophia") என்பது மருத்துவக் குணம் கொண்ட பூக்கும் தாவரம் ஆகும். இவற்றில் 165 வகையான தாவரங்கள் உலகில் காணப்படுகிறது. ஆப்பிரிக்கா, இந்தியா, போன்ற நாடுகளின் மழைக்காட்டுப்பகுதிகளில் அதிகளவில் காணப்படும் இவை தொட்டிகளில் அலங்காரத்தாவரமாக வளர்க்கப்படுகிறது. ஆஸ்திரேலியாவின் குயின்ஸ்லாந்து பகுதியிலும், அமெரிக்காவின் பல பகுதிகளிலும் உலர்ந்த நிலங்களில் கூட இத்தாவரம் வளருகிறது.


</doc>
<doc id="303170" url="https://ta.wikipedia.org/wiki?curid=303170" title="பொது மடக்கை">
பொது மடக்கை

கணிதத்தில் பொது மடக்கை ("common logarithm") என்பது 10 அடிமான மடக்கையாகும். பொது மடக்கையானது அதன் அடிமானத்தின் பெயரால் பதின்ம மடக்கை ("decadic logarithm" , "decimal logarithm") என்றும், இம்மடக்கையின் முன்னோடியான ஆங்கிலக் கணிதவியலாளர் ஹென்றி பிரிக்சின் பெயரால் பிரிக்சிய மடக்கை ("Briggsian logarithm") என்றும் அழைக்கப்படுகிறது. log("x") அல்லது Log("x") எனப் பொது மடக்கைக் குறிக்கப்படுகிறது. வழக்கமாக இது கணிப்பான்களில் "log" என்று குறிப்பிடப்பட்டிருக்கும். ஆனால் கணிதவியலாளர்கள் இயல் மடக்கையைத்தான் (அடிமானம் e ≈ 2.71828) "log" எனக் குறிக்கின்றனர். இக்குழப்பத்தைத் தவிர்ப்பதற்காக log("x") என்பதை lg ("x") எனவும், log("x") என்பதை ln ("x") எனவும் எழுத வேண்டுமென ISO 31-11 இன்படி பரிந்துரைக்கப்பட்டுள்ளது.

1970 களின் துவக்கத்திற்கு முன்பு கையடக்க மின் கணிப்பான்கள் அறிமுகமாகாத நிலையில், பெருக்கலைச் செய்யக்கூடிய எந்திரக் கணிப்பான்கள் விலை அதிகமானதாகவும், அளவில் பெரியதாகவும் இருந்ததோடு பரவலாகக் கிடைக்கக்கூடியதாகவும் இல்லை. இதனால் அறிவியல், பொறியியல் மற்றும் வழிச் செலுத்தல் போன்ற துறைகளில், நழுவுச் சட்டத்தைப் பயன்படுத்துவதால் பெறக்கூடியதைவிடத் துல்லிய கணக்கிடுதல்களுக்கு பொது மடக்கை அட்டவணைகள் பயன்படுத்தப்பட்டன. மடக்கையைப் பயன்படுத்திக் கணக்கிடுதலால், சாதாரண முறையில் பெருக்கல் மற்றும் வகுத்தலைச் செய்யும்போது ஏற்படக்கூடிய பிழைகள் நேர வாய்ப்புகள் குறையும். மடக்கை மிகவும் பயனுள்ளதாகையால், பல பாடப் புத்தகங்களில் பொது மடக்கை அட்டவணைகள் இணைக்கப்பட்டுள்ளன. கணித மற்றும் வழிச்செலுத்தல் கையேடுகள் முக்கோணவியல் சார்புகளின் மடக்கை அட்டவணைகளைக் கொண்டுள்ளன. 

எண் ஒன்றைவிடப் பெரியதாகவும் பத்தின் அடுக்குகளில் வித்தியாசப்படுவதாகவும் அமையும் முழுஎண்கள் அனைத்தின் பொது மடக்கையின் பின்னப்பகுதிகளும் சமமானதாக இருப்பதே பொது மடக்கையைக் கணக்கிடுதலில் மிகவும் பயனுள்ளதாக்கும் முக்கியமான பண்பாகும். இப்பின்னப்பகுதி "பதின்மானக்கூறு" ("mantissa") எனப்படுகிறது. இப்பண்பினால் பொது மடக்கை அட்டவணையின் பின்னப்பகுதி மட்டுமே தரப்பட்டுள்ளன. பொது மடக்கை அட்டவணைகளில் குறிப்பிட்ட வீச்சிலான (எடுத்துக்காட்டாக, 1000 முதல் 9999 வரை) முழுஎண்களின் பொது மடக்கைகளின் பின்னப்பகுதிகள் நான்கு அல்லது ஐந்து அல்லது அதற்கும் மேற்பட்ட தசம இலக்கங்களுக்கு பட்டியிலிடப்படுகின்றன.

பொது மடக்கை காணவேண்டிய முழுஎண்ணிலுள்ள தசமப் புள்ளியானது அவ்வெண்ணின் முதல் பொருளுள்ள இலக்கத்திற்கு வலப்புறம் அமைவதற்கு அப்புள்ளியை எத்தனை இடங்களுக்கு நகர்த்த வேண்டுமென்பதைக் கொண்டு பொது மடக்கையின் முழுஎண் பகுதியான "நேர்க்கூறு" ("characteristic") கணக்கிடப்படுகிறது.

எடுத்துக்காட்டாக 120 இன் மடக்கை:

120 இன் பொது மடக்கையின் பதின்மானக் கூறு 0.07918 மடக்கை அட்டவணையிலிருந்து பெறப்படுகிறது; அதன் நேர்க்கூறு  2.

பூச்சியத்தைவிடப் பெரிய ஆனால் ஒன்றைவிடச் சிறிய எண்களின் பொது மடக்கை எதிர்ம எண்ணாக இருக்கும். எடுத்துக்காட்டாக,

நேர்ம மற்றும் எதிர்ம பொது மடக்கைகளுக்கான மூல எண்ணைப் பெறுவதற்காக தனித்தனியான அட்டவணைகளின் அவசியதைத் தவிர்ப்பதற்காக கிடைக்கோட்டுக் குறியீடு பயன்படுத்தப்படுகிறது:

நேர்க்கூறின் மீதுள்ள கிடைக்கோடு, நேர்க்கூறு எதிர்மம் என்பதைக் குறிக்கிறது; பதின்மானக்கூறு நேர்ம்மாகும்.

எடுத்துக்காட்டு:
<nowiki>*</nowiki> என்ற குறியிட்ட படிநிலையில் எதிர்மடக்கை காணும் வசதிக்காக பதின்மானக்கூறின் மதிப்பு 0-1 ஆக இருக்குமாறு மாற்றப்பட்டுள்ளது.

பத்தின் அடுக்குகளில் மதிப்பு வேறுபாடுடைய அனைத்து எண்களுக்கும் எவ்வாறு ஒரே பதின்மானக்கூறு அமைகிறது என்பதைக் கீழுள்ள அட்டவணை விளக்குகிறது:
அனைத்து 5×10 வடிவ எண்களின் பதின்மானக்கூறு ஒரே எண்ணாக அமைவதைக் காணலாம். formula_5 என்பதால் இவ்வுண்மை எந்தவொரு நேர்ம மெய்யெண்ணுக்கும் பொருந்தும். formula_6 எப்பொழுதும் முழுஎண் என்பதால் நேர்க்கூறு formula_7 ஆக இருக்கும். எனவே தரப்பட்ட ஒரு formula_8 க்கு, நேர்க்கூறு formula_7 மாறாது. இதனால் பொது மடக்கை அட்டவணைகளில் ஒவ்வொரு நேர்க்கூறும் ஒருமுறை மட்டுமே தரப்பட்டுள்ளது. மேலுள்ள 5×10 எடுத்துக்காட்டில் 5, அல்லது 0.5, அல்லது 500 etc.. என சுட்டப்படும்போது 0.698 970 (004 336 018 ...) நேர்க்கூறாகக் கிடைக்கும்.

17 ஆம் நூற்றாண்டின் ஆங்கிலக் கணிதவியலாளர் ஹென்றி பிரிக்சின் பெயரால் பொது மடக்கையானது "பிரிக்சிய மடக்கை" ("Briggsian logarithms") என அழைக்கப்படுகிறது. 1616, 1617 களில் பிரிக்சு எடின்பரோவில் இயல் மடக்கையைக் கண்டறிந்த கணிதவியலாளர் நேப்பியரைச் சந்திந்து நேப்பியரின் மடக்கையில் மாற்றங்கள் செய்யும் கருத்தை முன்வைத்தார். நேப்பியரின் ஒப்புதல் பெற்று முதல் 1000 எண்களின் பொது மடக்கை அட்டவணையை வெளியிட்டார்.

பத்தடிமான மடக்கைகள் கணக்கிடுதலுக்கு மிகவும் பயனுள்ளதாக இருந்ததால் பொறியியலாளர்கள் log("x") என்பதை சுருக்கமாக "log("x")" என எழுதினர். ஆனால் கணிதவியலாளர்கள் "e"-அடிமான இயல் மடக்கை log("x") ஐ "log("x")" எனக் குறித்தனர். கையடக்க கணிப்பான்கள் பொறியியலாளர்களால் வடிவமைக்கப்படுவதால் அக்கணிப்பான்களில் பொது மடக்கையே "log("x")" எனக் குறிக்கப்படுகிறது. இயல் மடக்கை "ln("x")" எனக் குறிக்கப்படுகிறது.




</doc>
<doc id="303177" url="https://ta.wikipedia.org/wiki?curid=303177" title="ஆர்சனிக் ஐங்குளோரைடு">
ஆர்சனிக் ஐங்குளோரைடு

ஆர்சனிக் ஐங்குளோரைடு "(Arsenic pentachloride)" என்பது AsCl என்ற மூலக்கூற்று வாய்ப்பாடு கொண்ட ஓர் கனிம வேதியியல் சேர்மமாகும். ஆர்சனிக்கும் குளோரினும் சேர்ந்து உருவாகும் இச்சேர்மம் முதன்முதலில் 1976 ஆம் ஆண்டு தயாரிக்கப்பட்டது. இத்தயாரிப்பு முறையில் 105 பாகை செல்சியசு வெப்பநிலையில் திரவ குளோரினில் ஆர்சனிக் முக்குளோரைடு, AsCl புறஊதா கதிர்வீச்சுக்கு உட்படுத்தப்படுகிறது.
ஆர்சனிக் ஐங்குளோரைடு – 50 பாகை செல்சியசு வெப்பநிலையில் சிதைவடைகிறது. திட ஆர்சனிக் ஐங்குளோரைடின் கட்டமைப்பு இறுதியாக 2001 ஆம் ஆண்டில் உறுதிபடுத்தப்பட்டது . பாசுபரசு ஐங்குளோரைடைப் போலவே இதுவும் முக்கோண இரட்டைப்பட்டைக்கூம்பு அமைப்பைப் பெற்றுள்ளது. தளவழிப் பிணைப்புகள் அச்சுப்பினைப்புகளைவிட நீளம் குறைவானவையாக உள்ளன. (As-Cl = 210.6 பை.மீ 211.9 பை.மீ; As-Cl= 220.7 பை.மீ).

தனிமவரிசை அட்டவணையின் 15 ஆவது தொகுதியில் ஆர்சனிக் தனிமத்திற்கு மேலும் கீழும் உள்ள ஐங்குளோரைடுகளான பாசுபரசு ஐங்குளோரைடும் ஆண்டிமனி ஐங்குளோரைடும் மிகுந்த நிலைப்புத்தன்மை கொண்டவையாகும். ஆனால் ஆர்சனிக் ஐங்குளோரைடின் நிலைப்புத்தன்மை முரண்பட்டதாக உள்ளது. தனிமங்களின் உட்கருவில் முழுமையடையாத எலக்ட்ரான் மற்றும் உட்கரு இடையிலான கவர்ச்சிவிசை இதற்கு காரணமாக இருக்கலாம் என்று நம்பப்படுகிறது. முதல்வரிசை இடைநிலைத் தொடரில் தொடர்ந்து வரும் காலியம், செருமேனியம், ஆர்சனிக், செலீனியம் மற்றும் புரோமின் முதலியன தங்களுடைய 4s எலக்ட்ரான்களை உறுதிப்படுத்தும் நிலைக்குக் கொண்டுச்செல்ல வழிவகுக்கின்றன. இதனால் மேற்கோண்டு கூடுதல் பிணைப்புக்கு வாய்ப்பில்லாமல் போகிறது. இவ்விளைவு டி தொடர் சுருக்கம் என்று அழைக்கப்படுகிறது. எப் தொடர் சுருக்கத்தைப் போலவே இருக்கும் இச்சுருக்கம் பொதுவாக இலந்தனைடு சுருக்கம் என்ற பெயரால் அழைக்கப்படுகிறது. 


</doc>
<doc id="303185" url="https://ta.wikipedia.org/wiki?curid=303185" title="ரொட்ரிகோ துதெர்த்தெ">
ரொட்ரிகோ துதெர்த்தெ

ரொட்ரிகோ "ரோடி" ரோவா துதெர்த்தெ ("Rodrigo "Rody" Roa Duterte", பிறப்பு மார்ச் 28, 1945), விளிப்பெயர் டிகொங், பிலிப்பீனிய வழக்கறிஞரும் அரசியல்வாதியும் ஆவார். பிலிப்பீன்சில் மிக நீண்ட காலம் மேயராகப் பணியாற்றியவர்களில் ஒருவராவார். மிண்டனாவோ தீவில் 1,449,296 மக்கள் வாழும் டவாவோ நகரத்தின் மேயராக ஏழு முறை, 22 ஆண்டுகளுக்கும் மேலாக இருந்துள்ளார். முன்னதாக துணை மேயராகவும் நாடாளுமன்றத்தில் டவாவோ நகரத்தின் சார்பான உறுப்பினராகவும் பணியாற்றியுள்ளார்.

குற்றவாளிகளுக்கு எதிரான கடுமையான கொள்கைகளுக்காக (சூன்ய சகிப்பு) உள்ளூரில் இவர் பெரிதும் புகழ் பெற்றுள்ளார். "டைம்" இதழ் இவரை "தண்டிப்பவர்" என பெயரிட்டுள்ளது. துதெர்த்தெயுடன் தொடர்புள்ள காப்புக்குழுக்கள் போதை மருந்து கையாளுபவர்கள், குற்றவாளிகள், கும்பல் உறுப்பினர்களு மற்றும் பிற சட்டவிரோத குழுக்களை தண்டனைக் கொலை செய்ததாக கருதப்படுகின்றது. இருபது ஆண்டுகளுக்கும் மேலான ஆட்சியில் துதெர்த்தெ டவாவோ நகரத்தை "பிலிப்பீன்சின் கொலைத் தலைநகரம்" என்பதிலிருந்து “தென்கிழக்காசியாவின் மிகவும் அமைதியான நகரமாக” மாற்றியுள்ளார்.

பிலிப்பீன்சு குடியரசுத் தலைவராகப் போட்டியிட பலமுறை வேண்டுகோள் விடப்பட்டும் 2015 வரை "தவறான அரசமைப்பு" எனக் கூறியும் குடும்ப எதிர்ப்பு காரணமாகவும் துதெர்த்தெ செவிமடுக்கவில்லை. இருப்பினும், நவம்பர் 21, 2015இல் 2016ஆம் ஆண்டு குடியரசுத் தலைவர் தேர்தலில் போட்டியிட முடிவு செய்தார். மே 2016 தேர்தல் முடிவுகளில் முன்னணியில் உள்ளார்.



</doc>
<doc id="303193" url="https://ta.wikipedia.org/wiki?curid=303193" title="கொண்டுல் தீவு">
கொண்டுல் தீவு

கொண்டுல் தீவு ("Kondul Island") என்பது நிக்கோபார தீவுகளைச் சேர்ந்த ஒரு சிறிய தீவாகும்.

இத்தீவு 2004 ஆம் ஆண்டு ஏற்பட்ட ஆழிப்பேரலையால் கடுமையாக தாக்கப்பட்டது. இதனால் ஆழிப்பேரலைக்குபின் இத்தீவின் மக்கள் பெரிய நிக்கோபாருக்கு இடம்பெயர்ந்தனர். 2015 ஆம் ஆண்டு இரண்டு மூத்தவர்கள் தீவுக்கு திரும்பி தீவின் படகுதுறையை சீர்படுத்தினர். இத்தீவைச் சுற்றிய பகுதிகளில் சட்டவிரோதமாக மியான்மர் நாட்டவர்கள் வாடிக்கையாக மீன்பிடித்துவருகின்றனர்.

இத்தீவு வங்காள விரிகுடாவில் பெரிய நிக்கோபார் மற்றும் சிறிய நிக்கோபார் ஆகிய தீவுகளுக்கு இடையில் அமைந்துள்ளது. இத்தீவு 2.6 கி.மீ. நீளத்தோடும், 0.95 கி.மீ. அதிகபட்ச அகலத்துடனும் 1.55 km (0.60 sq mi). பரப்பளவுடன் உள்ளது.

இத்தீவு பெரிய நிக்கோபார் நகரியத்திற்கு உட்பட்டதாகவும் சிறிய நிக்கோபார் வட்டத்தைச் சேர்ந்ததாக உள்ளது.

இந்த தீவில் உள்ள மாயாயா என்னும் சிற்றூரும் அதில் வானொலி ஏற்பியும் உள்ளது.


</doc>
<doc id="303197" url="https://ta.wikipedia.org/wiki?curid=303197" title="மேன் தீவு (நிக்கோபார்)">
மேன் தீவு (நிக்கோபார்)

மேன் தீவு ("Man Island") என்பது இந்தியாவின்  அந்தமான் நிக்கோபார் தீவுகளைச் சேர்ந்தநிகோபார் மாவட்டத்துக்கு உட்பட்ட ஒரு தீவாகும்.
இத்தீவு நான்கோவரி நகரியத்தைச் சேர்ந்ததாகவும், தெரசா வட்டத்தைச் சேர்ந்ததாகவும் உள்ள ஒரு பகுதியாகும்.

இத்தீவு நிக்கோபார் தீவுக் கூட்டத்தைச் சேர்ந்ததாகும். இது இந்தியப் பெருங்கடல் மற்றும் வங்காள விரிகுடா ஆகியவற்றுக்கு இடையில் அந்தமான் கடல் பகுதியில் டிலங்சொங் தீவிலிருந்த நான்கு கிலோமீட்டர் (2.5 மைல் ) தொலைவில் உள்ளது.


</doc>
<doc id="303220" url="https://ta.wikipedia.org/wiki?curid=303220" title="வெட்புலா">
வெட்புலா

வெட்புலா ("FLUGGEA VIROSA") இது ஒரு பூக்கும் தாவர இனத்தைச் சேர்ந்த மூலிகை மருந்தாகும். இதன் குடும்ப பெயர் பெலன்தெசு (Phyllanthaceae) என்பதாகும். இத்தாவரம் ஆசியா, ஆப்பிரிக்கா, தென் அமெரிக்கா, லைபேரியன் கடல் பகுதி, மேலும் உலகில் பல சிறிய தீவுகளிலும் இவை காணப்படுகிறது. இதன் பூக்கள் மெல்லிய பச்சை நிறம்கொண்டு இலைக்காம்பு அருகில் ஒட்டிக்கொண்டு உள்ளது. இதன் பழங்கள் சதைப்பற்றுள்ளவையாக பட்டாணியைப் போன்ற தோற்றம் கொண்டது. 


</doc>
<doc id="303227" url="https://ta.wikipedia.org/wiki?curid=303227" title="தாமசு ரோ">
தாமசு ரோ

சர் தாமசு ரோ ("Sir Thomas Roe", c. 1581 – 6 நவம்பர் 1644) முதலாம் ஜேம்சு, எலிசபெத் காலத்து ஆங்கில நல்லுறவு பேராளர் ஆவார். 1614க்கும் 1644க்கும் இடையே பல முறை இங்கிலாந்தின் மக்களவை உறுப்பினராக இருந்துள்ளார். சிறந்த கல்வியாளராகவும் அறிஞராகவும் விளங்கினார்.

ரோ எசெக்சு கவுன்ட்டியில் வான்சுடெட் அருகிலுள்ள கீழ் லெய்டனின் சர் இராபர்ட் ரோ, எலினோர் ஜெர்மி இணையருக்குப் பிறந்தார். தனது 12வது அகவையிலேயே, சூலை 6, 1593இல் ஆக்சுபோர்டின் மக்டலென் கல்லூரியிலிருந்து பல்கலைக்கழக நுழைவிற்குத் தேர்வானார். 1597இல் இங்கிலாந்தின் சீர்மிக்க வழக்கறிஞர் குழாமான "மிடில் டெம்பிளில்" உறுப்பினரானார். இங்கிலாந்தின் முதலாம் எலிசபெத்தின் அவையில் சீமான் (எஸ்குயர்) ஆனார். சூலை 23, 1604இல் முதலாம் ஜேம்சு இவரை "நைட்" எனப்படும் "ஆண்தகை" ஆக்கினார். 1610இல் இளவரசர் என்றி இவரை மேற்கிந்தியத் தீவுகளுக்கு அனுப்பினார். 
1614இல், இங்கிலாந்தின் மக்களவைக்குத் தேர்ந்தெடுக்கப்பட்டார். 1615 முதல் 1618 வரை இந்தியாவின் ஆக்ராவில் மொகலாயப் பேரரசர் ஜஹாங்கீர் அவையில் இங்கிலாந்து அரசரின் தூதராக விளங்கினார். இவரது முதன்மை நோக்கம் சூரத்திலிருந்த பிரித்தானிய கிழக்கிந்திய நிறுவனத்தின் ஆலைகளுக்கு பாதுகாப்புக் கோருவதாகும். அரசவையில் விரைவிலேயே ஜகாங்கீரின் நட்பை வென்று இருவரும் இணைந்து மதுவருந்தும் பங்காளி ஆனார். அப்போது இவர் எழுதிய நாட்குறிப்பு ஜகாங்கீர் ஆட்சிக்கான மதிப்புமிக்க மூலமாக விளங்குகின்றது. 

1621இல், மீண்டும் மக்களவை உறுப்பினராகத் தேர்ந்தெடுக்கப்பட்டார். உதுமானியப் பேரரசுக்கான இங்கிலாந்து தூதராக நியமிக்கப்பட்டார். தமது பணிக்காலத்தில் இங்கிலாந்து வணிகர்களுக்கு பல உரிமைகளை நீட்டித்தார். 1624இல் அல்சியர்சுடன் உடன்பாடு கண்டு பல நூறு ஆங்கில போர்கைதிகளை விடுவித்தார். 

1629இல் ரோ சுவீடனுக்கும் போலந்துக்கும் இடையேயான அமைதி காணும் முயற்சியில் ஈடுபடுத்தப்பட்டார். இதன்மூலம் சுவீடனின் அரசர் குசுதவுசு அடோல்பசு முப்பதாண்டுப் போரில் ஈடுபட முடிந்தது. ரோ மேலும் தான்சிக்கிற்கும் டென்மார்க்கிற்கும் இடையே உடன்பாடு காண உதவினார். 1630இல் தாயகம் திரும்பினார். 1631இல், லூக் பாக்சின் ஆர்க்டிக் தேடுதலுக்கு நிதியாதரவு வழங்கினார்; கனடாவிலுள்ள நீரிணை "ரோசு வெல்கம் சவுண்டு" இவரது நினைவாகப் பெயரிடப்பட்டுள்ளது.


</doc>
<doc id="303233" url="https://ta.wikipedia.org/wiki?curid=303233" title="1864 கொல்கத்தா புயல்">
1864 கொல்கத்தா புயல்

1864 கொல்கத்தா புயல் ("1864 Calcutta Cyclone") என்பது 1864 ஆம் ஆண்டு அக்டோபர் 5-ம் தேதி கொல்கத்தாவைத் தாக்கிய கொடூரமான புயல் ஆகும். இதன் பாதிப்பாக 60,000 மக்கள் உயிரிழந்தனர். மேலும் பல்லாயிரம் மக்கள் புயலின் பின் ஏற்பட்ட நோயின் காரணத்தால் உயிரிழந்தனர். இது கொல்கத்தாவை உலுக்கிய மிகப்பெரிய புயல்களில் ஒன்று ஆகும். இது சுமார் காலை பத்து மணியளவில் கிழக்குக்கரையில் உள்ள ஹுக்ளி நதியைக் கடந்தது. அப்பொழுது அந்த நதியின் நீரின் அளவு 40 அடி உயரம் வரை எழுந்தது. இதன் விளைவாக அதன் கரையிலிருந்த பகுதிகள் அனைத்தும் நீரினால் இழித்து செல்லப்பட்டது. துறைமுகத்திலிருந்த பெரும்பாலான கப்பல்கள் (172/195) நாசமடைந்தன. அதன் பின் அந்த நகரத்தை நிர்மாணிக்க மாதக்கணக்காகியது.



</doc>
<doc id="303234" url="https://ta.wikipedia.org/wiki?curid=303234" title="தோனாவான் கரைசல்">
தோனாவான் கரைசல்

தோனாவானின் கரைசல் (Donovan's solution) என்பது AsHgI4 என்ற மூலக்கூற்று வாய்ப்பாடு கொண்ட கனிம வேதியியல் சேர்மமாகும். ஆர்சனிக் மூவயோடைடுடன் பாதரச அயோடின் சேர்த்து இச்சேர்மம் தயாரிக்கப்படுகிறது . 

100 மி.லி கரைசலாக்கும் விதமாக தண்ணீரில் உள்ள 0.9 சோடியம் பைகார்பனேட்டுடன் AsI3 மற்றும் HgI2 ஆகிய இரண்டையும் ஒவ்வொன்றும் ஒரு கிராம் அளவிற்கு எடுத்துக் கொண்டு இக்கரைசல் தயாரிக்கப்படுகிறது.
மேலும் சிக்கலான தயாரிப்புக் கலை பற்றிய தகவல், பெருமளவில் தயாரிப்பு மற்றும் வர்த்தகம் குறித்த தகவல்கள், செயல்முறை வரவுகள் மற்றும்... என்ற அமோல்டு யேம்சு கூலியின் கலைக் களஞ்சியத்தில் கொடுக்கப்பட்டுள்ளன .

கால்நடை மருத்துவத்தில் நாள்பட்ட தோல் தொடர்பான நோய்களுக்கு சிகிச்சையளிக்க தோனாவான் கரைசல் பயன்படுத்தப்படுகிறது . ஒருவகை நாட்டுப்புற மருந்தாகவும் மக்களால் பயன்படுத்தப்பட்டது . 19 ஆம் நூற்றாண்டில் தொழு நோய் சிகிச்சை மற்றும் சோரியாசிசு எனப்படும் தடிப்புத் தோல் அழற்சி நோய் சிகிச்சையிலும் உள்மருந்தாகவும் பயன்படுத்தப்பட்டது.


</doc>
<doc id="303236" url="https://ta.wikipedia.org/wiki?curid=303236" title="பெங்களூர் நாட்கள்">
பெங்களூர் நாட்கள்

பெங்களூர் நாட்கள் என்பது 2016 ஆம் ஆண்டு வெளியான தமிழ்த் திரைப்படம் ஆகும். மேலும் இது ஒரு இந்தியத் தமிழ் நகைச்சுவை திரைப்படம் ஆகும். இத்திரைப்படம் 2014 ஆம் ஆண்டு வெளியான அஞ்சலி மேனோன் எழுதி இயக்கிய "பெங்களூர் டேய்ஸ்" என்ற மலையாளத் திரைப்படத்தின் மறுதயாரிப்பு ஆகும். இதில் ஆர்யா, ஸ்ரீ திவ்யா, போப்பி சிம்கா, ரானா தக்குபாடி, ராய் லட்சுமி, பார்வதி மேனன் மற்றும் சமந்தா ருத் பிரபு ஆகியோர் நடித்துள்ளனர்.


</doc>
<doc id="303238" url="https://ta.wikipedia.org/wiki?curid=303238" title="அசாம் கிராமீண் விகாஸ் வங்கி">
அசாம் கிராமீண் விகாஸ் வங்கி

அசாம் கிராமீண் விகாஸ் வங்கி, இந்திய மாநிலமான அசாமில் இயங்குகிறது. இதன் தலைமையகம் குவாஹாட்டியில் உள்ளது.

இந்த வங்கியின் தன்னியக்க வங்கி இயந்திரம் அசாமில் மட்டும் 100 இடங்களில் திறக்கப்படவுள்ளன. இவற்றில் 20 இயந்திரங்கள் பராக் பள்ளத்தாக்கு மாவட்டத்தில் திறக்கப்படவுள்ளன. இந்தக் கிராமப்புறங்களில் வசிக்கும் மக்களின் நலனைக் கருத்தில் கொண்டு திறக்கப்பட்டது. இந்த வங்கிக்கு 8 கிளைகள் உள்ளன.


</doc>
<doc id="303246" url="https://ta.wikipedia.org/wiki?curid=303246" title="யூலியெத்தா லாந்தேரி">
யூலியெத்தா லாந்தேரி

யூலியெத்தா லாந்தேரி ("Julieta Lanteri"), (மார்ச் 22, 1873 — பெப்ரவரி 25, 1932) இத்தாலிய அர்கெந்தீன மருத்துவர், முன்னணி கட்டற்ற சிந்தனையாளர், அர்கெந்தீன மகளிர் உரிமை மற்றும் சமூக சீர்திருத்த செயற்பாட்டாளர் ஆவார்.

ஜூலி மாடெலின் லாந்தேரி அப்போதைய இத்தாலியின் கூனியோ மாகாணத்தில் "பிரிகா மரித்தமா" என்னும் (தற்போது "லா பிரிகெ", பிரான்சு) சிற்றூரில் பிறந்தார். அவரது பெற்றோர், மாட்டெயா கைடொவும் பியர்ரி-அன்டாயின் லாந்தேரியும் தங்கள் இரு மகள்களுடன் 1879இல் அர்கெந்தீனாவிற்கு குடி பெயர்ந்தனர். யூலியெத்தா புவனெசு ஐரிசிலும் லா பிளாடாவிலும் வளர்ந்தார். 

1898 ஆம் ஆண்டு புவனெசு ஐரிசு பல்கலைக்கழகத்தில் மருந்தியல் பட்டம் பெற்றார். பின்னர் பல்கலைக்கழகத்தின் மருத்துவத் துறையில் தொடர விண்ணப்பித்தார். ஆனால் இவரது சேர்க்கைக்கு பலத்த எதிர்ப்பு எழுந்தது; பொதுவான பெண்கள் வேலைக்கு செல்வதற்கு எதிராகவும் குறிப்பாக பிணங்களை வைத்து பெண்கள் பரிசோதனைகளில் ஈடுபடுவதற்கு எதிராகவும் குரல் எழுப்பினர். ஆனால் மருத்துத்துறை தலைவர் லோயோபோல்டொ மோன்டெசு டெ ஓகாவின் பரிந்துரையில் சேர்த்துக் கொள்ளப்பட்டார். இத்தகைய நிகழ்வுகளால் லாந்தேரியும் அர்கெந்தீனாவில் முதன்முதலில் மருத்துவப் பட்டம் பெற்ற செசிலியா கிரீர்சன் என்ற மருத்துவரும் இணைந்து 1904 ஆம் ஆண்டு "அசோசியேசன் டெ யுனிவெர்சிடரியசு அர்ஜென்டினாசு" (அர்கெந்தீனப் பல்கலைக்கழக சங்கம்) என்ற முதல் பெண்களுக்கான மாணவர் சங்கத்தை நிறுவினர். சான் ரோக் மருத்துவமனையில் மகளிர் பிரிவில் பயிற்சி மருத்துவராகப் பணியாற்றிய பின்னர் 1907 ஆம் ஆண்டு அர்கெந்தீனாவின் ஐந்தாவது பெண்ணாக மருத்துவப் பட்டம் பெற்றார்; இவர் முதல் மருத்துவப் பட்டம் பெற்ற இத்தாலிய அர்கெந்தீனப் பெண்ணாவார் .

புவனெசு ஐரிசு பொதுமக்கள் உதவி மையத்திலும் அவசரக்கால மருத்துவமனை மற்றும் மருந்தகத்தில் லாந்தேரி பத்தாண்டுகள் பணி புரிந்தார். வறியவர்களுக்கு மருத்துவ வசதிகளுக்கான அணுக்கம் பெற அப்போதிலிருந்தே போராடினார்; இதற்காக "செமனா மெடிகா" என்ற பருவ ஏட்டைத் துவக்கினார். 1905இல் அர்கெந்தீன கட்டற்ற சிந்தனை சங்கத்தை நிறுவினார். பெண்களின் உரிமைகள் குறித்த செயல்பாடுகளில் துடிப்புடன் விளங்கினார்; கிரீர்சன், அலிசியா மோரோ டெ ஜஸ்டோ போன்றோருடன் இணைந்து 1906இல் பெண்ணியத்திற்கான மையம் நிறுவப்படக் காரணமாகவிருந்தார்.

தேசிய பெண் கட்டற்ற சிந்தனையாளர் கூட்டிணைவை நிறுவி அதன் இதழ் "லா நுவா முகெர்" வெளியிடத் தொடங்கினார். 1910ஆம் ஆண்டில் முதல் பன்னாட்டு மகளிர் பேராயம் நிகழ்த்திட வேண்டிய ஏற்பாடுகளை ஒருங்கிணைத்தார். பின்னதாக தேசிய சிறார்நல பேராயம் நடந்திடவும் ஒருங்கிணைத்தார். தான் படித்த கல்லூரியின் மருத்துவத் துறையில் ஆசிரியப்பணிக்கு விண்ணப்பித்தபோது வெளிநாட்டினர் என்ற காரணத்தால் மறுக்கப்பட்டதால் அர்கெந்தீன குடியுரிமைக்கு விண்ணப்பித்தார். திருமணமாகாத புலம்பெயர் பெண்களுக்கு பொதுவாக அர்கெந்தீனக் குடியுரிமை வழங்கப்படுவதில்லை. 1910இல் மருத்துவர் ஆல்பெர்டோ ரென்ஷாவை மணந்து, எட்டு மாத நீதிமன்ற வழக்குக்குப் பிறகு 1911இல் இவருக்கு குடியுரிமை வழங்கப்பட்டது. இந்தத் திருமணமும் சர்ச்சைக்குள்ளானது; மணப்பெண்ணை விட மணமகன் 14 ஆண்டுகள் அகவை குறைந்தவராக இருந்தார். இதே காரணத்தால் அதே கல்லூரியில் அவருக்கு உளவியல் மருத்துவப்படிப்பு படிக்க அனுமதி மறுக்கப்பட்டது.

அர்கெந்தீன சட்டத்தில் பெண்கள் வாக்குரிமை குறித்து விரிவாக தெரிந்திருந்ததனால் புவனெசு ஐரிசு நகர மன்றத் தேர்தலில் வாக்குப்பதிவு அலுவரிடம் போராடி சூலை 16, 1911இல் தமது வாக்கை பதிவு செய்தார்; இதன்மூலம் தென் அமெரிக்காவிலேயே வாக்களித்த முதல் பெண்மணி என்ற பெருமை பெற்றார். (இருப்பினும் அர்கெந்தீனாவில் பெண்களுக்கு வாக்குரிமை 1947 வரை வழங்கப்படவில்லை.) இச்சம்பவத்தால் இராணுவப் பணி புரிந்தோருக்கு மட்டுமே வாக்குரிமை என அந்தாண்டு சட்டம் திருத்தப்பட்டு (அர்கெந்தீனாவில் இராணுவப்பணி அனைத்து ஆண்களுக்கும் கட்டாயமானது) பெண்களுக்கு வாக்குரிமை மீண்டும் மறுக்கப்பட்டது. லாந்தேரி தனது வழக்கறிஞர் அஞ்செலிகா பரேடாவுடன் இணைந்து தேசிய பெண்ணிய சங்கம் என்ற அரசியல் கட்சியை நிறுவினார். 1918இல் அர்கெந்தீன மக்களவைக்கு போட்டியிட்டார்; தொடர்ந்து 1930 இராணுவப் புரட்சி வரை அடுத்தடுத்த தேர்தல்களில் போட்டியிட்டார்.

அவரது அரசியல் இயக்கம் பொது வாக்குரிமை, அர்கெந்தீன குடியியல் சட்டத்தில் பாலினச் சமநிலை, மற்றும் பல்வேறு முற்போக்கான சமூக சீர்திருத்தச்சட்டங்களுக்குப் போராடியது; வேலைநேர கட்டுப்பாடு, சமவூதியம், ஓய்வூதியம், பேறுகால விடுப்பு, பெண்கள் , குழந்தைத் தொழிலாளர் நலம், பெண்களுக்கு தொழில்முறை பயிற்சி, திருமண முறிவை சட்டபூர்வமாக்குதல்; இளம் குற்றவாளிக்கு சிறப்புக் கவனிப்பு; சிறைச்சாலை சீர்திருத்தங்கள்; மரணதண்டனை ஒழிப்பு; பொது நலத்திற்கும் கின்டர்கார்ட்டின் பள்ளிகளுக்கும் கூடுதல் முதலீடு; தொஒழிற்சாலைகளில் பணிப்பாதுகாப்பு சட்டங்கள்; மதுவிலக்கு, தொற்றுநோய்களுக்கு முன்தடுப்பு மருந்துகள், விலைமாதர் விடுதிகள் ஒழிப்பு என பல்வேறு முற்போக்கு சீர்திருத்தங்களை முன்வைத்தார். இருப்பினும் ஒவ்வொரு தேர்தலிலும் 1,000 முதல் 1,730 வாக்குகளே பெற்று வந்தார்; இவருக்கு ஆதரவாக இருந்தவர்களில் தேசிய எழுத்தாளர் ஆனுவல் கால்வேசு முதன்மையானவராவார். 

மரு. லாந்தேரி அர்கெந்தீன மருத்துவக் கழகத்திற்கு தேர்ந்தெடுக்கப்பட்டார். அவர் தொடர்ந்து மருத்துவ சேவை புரிந்து வந்தார். சேனெசு பெனா என்ற புவனெசு ஐரிசின் புறநகரில் துவக்கப்பள்ளியைத் தொடங்கினார். ஐரோப்பாவில் விரிவாக பயணித்து விரிவுரைகள் ஆற்றினார். 1928இல் முடி மீட்பு தைலம் தயாரிப்பில் இறங்கினார். வாக்களிக்க படைத்துறையில் பணி புரிந்திருக்க வேண்டும் என்ற சட்டத்தால் பெண்கள் வாக்குரிமை போராட்டத்தின் அங்கமாக 1929இல் படைத்துறையில் பணிபுரிய விண்ணப்பித்தார். இந்த வழக்கு அர்கெந்தீனா உச்ச நீதிமன்றம் வரை சென்றது. அங்கு இவரது முயற்சி தோல்வியடைந்தது. 

லாந்தேரி பெப்ரவரி 23, 1932இல் புவனெசு ஐரிசின் மையப்பகுதியில் வணிக மாவட்டத்திலுள்ள அவெனிடா ரோக் சேன்சு பெனா சாலையில் நடந்து செல்கையில் மகிழுந்து மோதியது. ஓட்டுநர் தப்பியோடிவிட லாந்தேரி மருத்துவமனையில் அனுமதிக்கப்பட்டார். இரண்டுநாட்கள் சிகிச்சைக்குப் பிறகு தமது 58ஆம் அகவையில் உயிரிழந்தார்; அவரது அடக்கத்திற்கு 1,000 மக்கள் கூடினர்.

விபத்து என காவல்துறை அறிவித்தபோதும் அர்கெந்தீனாவின் "எல் முண்டோ" இதழில் அடெலியா டி கார்லோ ஏற்கவில்லை. இந்த விபத்தின் விவரங்களை வெளியிட்ட அச்செய்தி இதழ் காவல்துறை அறிக்கையில் ஓட்டுநர் பெயரும் வண்டி அடையாளங்களும் அழிக்கப்பட்டிருந்ததைக் குறிப்பிட்டது; ஓட்டுநர், டேவிட் கிளாப்பென்பாக், வலதுசாரி துணைப்படை குழுவான அர்கெந்தீன நாட்டுப்பற்றாளர் சங்கத்தைச் சேர்ந்தவர் என்றும் கிளாப்பென்பாக் அதற்கு முன்னால் பல கொலைகளை நிகழ்த்தியுள்ளார் என்றும் செய்தி வெளியிட்டது. இது பிரசுரமான சில நாட்களில் அர்கெந்தீன கூட்டரசு காவல்துறை டி கார்லோவின் வீட்டை சூறையாடியது.

புலன்விசாரிப்பு இதழாளர்களான அரசெல்லி பெல்லோட்டா, அன்னா மாரியா டெ மெனா லாந்தேரியின் வாழ்க்கை வரலாற்றை 2001இல் (முறையே "யூலியெத்தா லாந்தேரி: லா பேசன் டெ உனா முகெர் " மற்றும் "பலோமிட்டா பிளாங்கா") வெளியிட்டுள்ளனர். புவனெசு ஐரிசின் புதிய மாவட்டமான புவர்ட்டோ மதெரோவில் உள்ள ஒரு சாலைக்கு இவரது பெயர் சூட்டப்பட்டுள்ளது.


</doc>
<doc id="303249" url="https://ta.wikipedia.org/wiki?curid=303249" title="1897 அஸ்ஸாம் நிலநடுக்கம்">
1897 அஸ்ஸாம் நிலநடுக்கம்

1897 அஸ்ஸாம் நிலநடுக்கம் ("1897 Assam earthquake") என்பது 1897-ம் ஆண்டு ஜூன் 12-ம் நாள் இந்தியாவில் உள்ள அஸ்ஸாம் மாநிலத்தில் நிகழ்ந்த வலுவான நிலநடுக்கம் ஆகும். இது ரிக்டர் அளவில் 8.7 எனப் பதிவாகியது. இதன் விளைவாக 6,000 மக்கள் தங்கள் உயிரை இழந்தனர். இது அப்பகுதியிலிருந்த கட்டிடங்களைத் தரைமட்டமாக்கியது. மேலும் இது இந்தியாவின் பிற பகுதிகளிலும் உணரப்பட்டது. மேலும் டாக்காவில் (கிழக்கு வங்காளத்தின் தலைநகரம்) அதிகமான மக்கள் உயிரை இழந்தனர். இதனால் 50 மைல் நீள இருப்புப்பாதை முழுவதுமாக அழிக்கப்பட்டது. டார்ஜிலிங்கில் உள்ள தேயிலைத் தோட்டங்களும் கட்டிடங்களும் அழிக்கப்பட்டன. இதனால் தேயிலைத் தொழில் அழிந்தது. கிழக்கு வங்காளத்தில் பல பாலங்கள் உடைந்த காரணத்தால் தொடருந்துப் போக்குவரத்து முற்றிலுமாக நிறுத்தப்பட்டது.



</doc>
<doc id="303259" url="https://ta.wikipedia.org/wiki?curid=303259" title="நெடுந்தீவு தேசிய வனம்">
நெடுந்தீவு தேசிய வனம்

நெடுந்தீவு தேசிய வனம் ("Delft National Park") என்பது நெடுந்தீவுப் பகுதியில் அமைந்துள்ள ஒரு தேசிய வனம் ஆகும். இது யாழ்ப்பாணம் தென் மேற்கிலிருந்து கிட்டத்தட்ட தூரத்தில் அமைந்துள்ளது.

ஐக்கிய நாடுகள் வளர்ச்சித் திட்டம், ஐக்கிய நாடுகள் சூழல் திட்டம் என்பவற்றின் உதவியோடு அரசாங்கம் வட மாகாணத்தில் ஓர் ஒருங்கிணைந்த தந்திரோபாய சுற்றாடல் மதிப்பீட்டைச் செய்து 2014 ஆம் ஆண்டு வெளியிட்டது. அதன்படி நெடுந்தீவில் பரப்பளவு தேசிய வனமாக உருவாக்கப்பட வேண்டும் என பரிந்துரைக்கப்பட்டிருந்தது. மே 2015 இல் அரசாங்கம் ஆதாம் பாலம் கடல்சார் தேசிய வனம், சுண்டிக்குளம் தேசிய வனம், மடு வீதி தேசிய வனம் என்பவற்றுடன் இதனையும் தேசிய வனமாக இருக்க வேண்டும் என்று அறிவித்தது. நெடுந்தீவு 22 சூன் 2015 அன்று பரப்பளவுடன் தேசிய வனமாக அறிவிக்கப்பட்டது.


</doc>
<doc id="303260" url="https://ta.wikipedia.org/wiki?curid=303260" title="ஆதாம் பாலம் கடல்சார் தேசிய வனம்">
ஆதாம் பாலம் கடல்சார் தேசிய வனம்

ஆதாம் பாலம் கடல்சார் தேசிய வனம் ("Adam's Bridge Marine National Park") என்பது ஆதாமின் பாலம் சுற்றுவட்டாரத்தில் இலங்கையின் வடக்கில் அமைந்துள்ள ஒரு தேசிய வனம் ஆகும். இது மன்னார் தென் மேற்கிலிருந்து கிட்டத்தட்ட 30 கி.மீ தூரத்தில் அமைந்துள்ளது.

ஐக்கிய நாடுகள் வளர்ச்சித் திட்டம், மற்றும் ஐக்கிய நாடுகள் சூழல் திட்டம் என்பவற்றின் உதவியோடு அரசாங்கம் வட மாகாணத்தில் ஓர் ஒருங்கிணைந்த தந்திரோபாய சுற்றாடல் மதிப்பீட்டைச் செய்து 2014 இல் வெளியிட்டது. அதன்படி பரப்பளவு ஆதாம் பாலம் கடல்சார் தேசிய வனம் உருவாக்கப்பட வேண்டும் என பரிந்துரைக்கப்பட்டிருந்தது. மே 2015 இல் அரசாங்கம் நெடுந்தீவு தேசிய வனம், சுண்டிக்குளம் தேசிய வனம், மடு வீதி தேசிய வனம் என்பவற்றுடன் இதனையும் தேசிய வனமாக இருக்க வேண்டும் என்று அறிவித்தது. ஆதாமின் பாலம்22 சூன் 2015 அன்று பரப்பளவுடன் தேசிய வனமாக அறிவிக்கப்பட்டது.


</doc>
<doc id="303263" url="https://ta.wikipedia.org/wiki?curid=303263" title="சிர்க்கோனியம்(IV) ஐதராக்சைடு">
சிர்க்கோனியம்(IV) ஐதராக்சைடு

சிர்க்கோனியம்(IV) ஐதராக்சைடு "(Zirconium (IV) hydroxide)" பெரும்பாலும் ஐதரசு சிர்க்கோனியா என்றே அழைக்கப்படுகிறது. ZrO.HO என்ற உறுதியற்ற வேதி வாய்ப்பாடு அமைப்பு இச்சேர்மத்தை அடையாளப்படுத்துகிறது. ZrO.2HO என்ற மூலக்கூற்று வாய்ப்பாடு கொண்ட சிர்க்கோனியம்(IV) ஐதராக்சைடு ஒர் ஐதராக்சைடு என்பதால், இச்சேர்மத்தை Zr(OH) என்ற எளிய அமைப்பில் எழுதுவார்கள். நச்சுத்தன்மையுடன் படிக உருவிலா வெண் தூளாகக் காணப்படும் சிர்க்கோனியம்(IV) ஐதராக்சைடு தண்ணிரில் கரைவதில்லை. மாறாக நீர்த்த கனிம அமிலங்களில் கரைகிறது.

சிர்க்கோனியம் ஆக்சைடுடன் நைட்ரிக் அமிலம் சேர்த்து வினைபுரியச் செய்து சிர்க்கோனியம் நைத்திரேட்டு தயாரிக்கப்படுகிறது.

ZrO2 + 4HNO3 → Zr(NO3)4 + 2H2O

தயாரிக்கப்பட்ட சிர்க்கோனியம் நைட்ரேட்டு நீர்க்கரைசலுடன் அமோனியம் ஐதராக்சைடு சேர்த்து வினைபுரியச் செய்தால் சிர்க்கோனியம்(IV) ஐதராக்சைடு வீழ்படிவாகிறது. பின்னர் இதை வடிகட்டி தூய்மைப்படுத்திக் கொள்ளலாம்.
சிர்க்கோனியம் நைட்ரேட்டு விளைபொருளைத் தொடர்ந்து ஆவியாதலுக்கு உட்படுத்தி உலர்த்தினால் ஐந்துநீரேற்றாகவும் படிகமாக்கலாம். 

சிர்க்கோனியம் ஆக்சைடு தேவையான அளவு கையிருப்பில் இல்லையெனில் மேற்கண்ட சிக்கலான பாதையில் சிர்க்கோனியம் ஐதராக்சைடு தயாரிக்கும் முறையின் பயன்பாடு குறைவாகும். இச்சூழலில் வர்த்தகமுறையில் அதிகமாகக் கிடைக்கும் சிர்க்கோன் மணல் எனப்படும் சிர்க்கோனியம் சிலிக்கேட்டிலிருந்து (ZrSiO4) இச்சேர்மம் தயாரிக்கப்படுகிறது.
சிர்க்கோனியம் சிலிக்கேட்டுடன் மிகையளவு சோடியம் ஐதராக்சைடு கரைசல் சேர்த்து 650 பாகை செல்சியசு வெப்பநிலைக்குச் சூடுபடுத்த வேண்டும்.. நீண்ட நேரத்திற்குப் பின் சோடியம் சிலிக்கேட்டு மற்றும் சோடியம் சிர்க்கோனேட்டு ஆகியன உருவாகின்றன. பின்னர் இவற்றுடன் தண்ணீர் சேர்த்து நீராற்பகுப்பு செய்தால் சோடியம் சிர்க்கோனேட்டு, சிர்க்கோனியம்(IV) ஐதராக்சைடாக வீழ்படிவாகிறது. இதை வடிகட்டி பின்னர் சோடியம் ஐதராக்சைடு மற்றும் சோடியம் சிலிக்கேட்டு ஆகியனவற்றை நீக்கித் தூய்மைப்படுத்தலாம்.

பெருமளவில் சிர்க்கோனியம் சேர்மங்கள் தயாரிப்பதில் இடைநிலைப் பொருளாகப் பயன்படுவது சிர்க்கோனியம்(IV) ஐதராக்சைடின் பிரதானமான பயனாகும். இதுதவிர கண்ணாடி, சாயங்கள் மற்றும் நிறமிகள் தயாரிப்பிலும் பயன்படுத்தப்படுகிறது


</doc>
<doc id="303273" url="https://ta.wikipedia.org/wiki?curid=303273" title="இப்னு மாஜா (நூல்)">
இப்னு மாஜா (நூல்)

இப்னு மாஜா("Sunan ibn Majah", ) என்பது முகம்மது நபியின் பொன்மொழிகள் அடங்கிய ஒரு தொகுப்பு நூலாகும். நபிகளாரின் முக்கியமான ஆறு ஸிஹாஹ் ஸித்தா ஹதீஸ் தொகுப்பு நூல்களில் இப்னு மாஜா ஹதீஸ் தொகுப்பும் ஒன்றாகும். இதனைத் தொகுத்து எழுதியவர் இந்நூலின் அரபி மூலத்தின் ஆசிரியர் இமாம் இப்னு மாஜா ஆவார். அவரது பெயராலேயே இந்நூல் இப்னு மாஜா என்று அழைக்கப்படுகிறது. இந்நூலில் முகமது நபிகள் கூறிய ஹதீஸ்கள் இடம்பெற்றுள்ளன.
இப்னு மாஜா தொகுப்பின் தொகுப்பாளர் இமாம் இப்னு மாஜா இசுலாமிய நாட்காட்டி (ஹிஜ்ரி) 209இல் (கி.பி. 824இல்) ஒரு பாரசீகக் குடும்பத்தில் கஸ்வீன் என்ற ஊரில் பிறந்தார். இசுலாமிய நாட்காட்டி 273இல் (கி.பி.887இல்) இறந்தார். ஹதீஸ்களைச் சேகரிக்க அவர் குராசான், ஹிஜாஸ், மிஸ்ர், ஷாம், தற்போதைய ஈராக் , சிரியா மற்றும் எகிப்து உட்பட அரேபிய தீபகற்பத்தில் உள்ள பல பகுதிகளுக்கு பல தடவை பயணம் செய்தார். இப்னு மாஜா தொகுத்த நூலில் 4,000 ஹதீஸ்கள் உள்ளன. இவை 1,500 அத்தியாயங்களாக பிரிக்கப்பட்டுள்ளன..
இப்னு மாஜா தொகுப்பு 32 புத்தகங்களாகத் தொகுக்கப்பட்டுள்ளது.

ஆறு முக்கிய ஹதீஸ்கள் தொகுப்புகளான ஸிஹாஹ் ஸித்தாவில் இப்னு மாஜா ஹதீஸ் நூலை மிகவும் நம்பகமான ஹதீஸ் தொகுப்பாக பல முஸ்லிம்கள் கருதுகின்றனர். ஆறு முக்கிய ஹதீஸ்கள் தொகுப்புகளில் இது ஆறாவது தரத்தில் உள்ளது.

இந்தத் தரம் 14ஆம் நூற்றாண்டு வரை தீர்மாணிக்கப்படவில்லை.
அல் நவவி (கி.பி. 1277 ) மற்றும் இப்னு கால்துண் (கி.பி. 1405 ) போன்ற அறிஞர்கள் "பொதுவாக ஏற்றுக்கொள்ளப்பட்ட நூல்களில் இருந்து சுனன் வகை விலக்கப்பட்டதாகக்" கருதினர்.மற்ற அறிஞர்கள் முஅத்தா அல்லது சுனன் அல் தாரமீ ஆகியவற்றில் ஒன்றை ஆறாவதாகச் சேர்த்தார்கள். இப்னு மாஜா தொகுப்பு மற்ற ஐந்து நூல்களுக்கு வழங்கப்பட்ட தரத்துடன் அல் கைசுரானி அவர்களால் தரப்படுத்தப்பட்டது.


</doc>
<doc id="303277" url="https://ta.wikipedia.org/wiki?curid=303277" title="இந்தோ கிரேக்க நாடு">
இந்தோ கிரேக்க நாடு

இந்தோ கிரேக்க நாடு (Indo-Greek Kingdom or Graeco-Indian Kingdom) (ஆட்சிக் காலம்; கி மு 180 - கி பி 10)
தெற்காசியாவின் வடமேற்கு பகுதியில் உள்ள தற்கால பாகிஸ்தான், ஆப்கானித்தான் மற்றும் துருக்மெனிஸ்தான் நாடுகளை ஆண்ட கிரேக்கர்கள் ஆவர். இருபதிற்கும் மேற்பட்ட இந்தோ கிரேக்க மன்னர்கள் இப்பகுதிகளை, கி மு 180 முதல் கி பி 10 முடிய இருநூறு ஆண்டுகள் ஆண்டனர்.

கி மு இரண்டாம் நூற்றாண்டில் பாக்டீரிய - கிரேக்க மன்னர் முதலாம் டெமிடிரியஸ் இந்தியத் துணைக் கண்டத்தின் மீது படையெடுத்து வென்ற போது இந்தோ கிரேக்க நாடு நிறுவப்பட்டது. 

தெற்காசியாவில் கிரேக்க மன்னர்கள் ஆப்கானித்தானுக்கும் - உஸ்பெக்கிஸ்தானுக்கும் நடுவே அமைந்த பாக்டீரியவை மையமாகக் கொண்டு தாங்கள் வென்ற பகுதிகளை பிரித்துக் கொண்டு தன்னாட்சியுடன் ஆண்டனர். 

இந்தோ-கிரேக்க மன்னர்களில் பெரும் புகழ் பெற்றவர் முதலாம் மெனாண்டர் மற்றும் ஸ்டாட்ரோ ஆவார்கள். "சகலா" எனப்படும் தற்கால சியால்கோட் நகரமே இந்தோ கிரேக்க நாட்டின் தலைநகரம் ஆகும். தக்சசீலா நகரம் நாட்டின் வடமேற்கு பகுதியின் தலைநகராக விளங்கியது.

இருநூறு ஆண்டு கால ஆட்சியில், இந்தோ கிரேக்கர்களின் கிரேக்க மொழி மற்றும் நாகரீகத்தின் தாக்கத்தால் இந்தோ ஈரானிய மற்றும் இந்தோ ஆரிய மொழிகளில் மட்டுமல்லாது, பௌத்தம் சமயக் கட்டிடம் மற்றும் சிற்பக் கலைகளில் பெரும் மாற்றங்கள் ஏற்பட்டது. 
இந்தோ-சிதியர்களின் படையெடுப்புகளால் கி பி 10-இல் நாடுகளை இழந்த இந்தோ கிரேக்கர்கள், இந்தோ-சிதியப் பேரரசு மற்றும் குசான் பேரரசு ஆளுகையில் நடு ஆசியா மற்றும் இந்தியத் துணைக் கண்டத்து நாடுகளின் உள்ளூர் மக்களுடன் இரண்டறக் கலந்து விட்டனர். இந்தோ கிரேக்கர்களில் பலர் இந்திய மன்னர்களிடம் படைவீரர்களாகவும் இருந்தனர்.

தமிழ் மற்றும் சமஸ்கிருத இலக்கியங்களில் இந்தோ கிரேக்கர்களை யவனர்கள் எனக் குறிப்பிடுகிறது.

கி மு 326-இல் அலெக்சாண்டரின் இந்தியா மீதான படையெடுப்பிற்குப் பின், அவருடன் வந்த சில படைத்தலைவர்களும், பெரும் படைவீரர்களும் இந்தியத் துணைக் கண்டத்தில் நிரந்தரமாகத் தங்கி, நடு ஆசியா மற்றும் இந்தியாவின் வடமேற்கு பகுதிகளை பிரித்துக் கொண்டு, தத்தம் பகுதிகளை ஆளத் துவங்கினர். 

இந்தியாவிலேயே சில படையணிகளுடன் தங்கியிருந்த அலெக்சாண்டரின் படைத்தலைவரான முதலாம் செலுக்கஸ் நிகோடர் கி மு 305-இல் மகத நாட்டின் சந்திர குப்த மௌரியருடன் போரிட்டான். போரின் முடிவில் செலுக்கஸ் நிகோடருக்கு, சந்திரகுப்த மௌரியர் ஐநூறு யானைகளைப் பரிசாக வழங்கினார்.; மேலும் தரப்பினருக்கும் இடையே நடந்த கலப்புத் திருமண உறவுகளால், இரு நாட்டவர்களுக்கிடையே நல்லுறவு உண்டானது. 

கிரேக்க வரலாற்று அறிஞர் மெகஸ்தெனஸ் சந்திரகுப்தரின் அவையில் செலுக்கஸ் நிகோடரின் தூதுவராக தங்கியிருந்தார். 
அசோகரது காலத்தில் இந்தியாவின் வடமேற்கில் இருந்த கிரேக்கர்களை பௌத்த சமயத்திற்கு மாற்றினார் என்பதை கந்தகாரில் கிடைத்த அசோகரின் கல்வெட்டுகள் மூலம் தெரியவருகிறது.

கி பி முதல் பத்தாண்டுகளின் முடிவில் இந்தோ-கிரேக்க மன்னர்கள் தாங்கள் ஆண்ட மேற்குப் பகுதிகளை பார்த்தியர்களிடமும், கிழக்குப் பகுதிகளை இந்தோ சிதியர்களிடமும் மற்றும் இந்தோ பார்த்தியர்களிடமும் இழந்தனர்.




</doc>
<doc id="303278" url="https://ta.wikipedia.org/wiki?curid=303278" title="இமாம் இப்னு மாஜா">
இமாம் இப்னு மாஜா

அபூ அப்தில்லாஹ் முஹம்மத் பின் யஸீத் இப்னு மாஜா ("Abū ʻAbdillāh Muḥammad ibn Yazīd Ibn Mājahj" ) பொதுவாக இமாம் இப்னு மாஜா என அழைக்கப்படுகிறார்.இவர் பாரசீக இஸ்லாமிய அறிஞர் , குறிப்பாக ஒரு முஹதீத் ( ஹதீஸ் கலை அறிஞர் ) என்று அழைக்கப்படுகிறார். . ஆறு முக்கிய ஹதீஸ்கள் தொகுப்புகளான ஸிஹாஹ் ஸித்தாவில் இவர் தொகுத்த இப்னு மாஜா மிகவும் நம்பகமான ஹதீஸ் தொகுப்பாக கருதப் படுகிறது. .

இமாம் இப்னு மாஜா, இ.நா 209 ( கி.பி. 824)ல் பாரசீக குடும்பத்தில் (இன்றைய இரான் நாட்டில்) உள்ள கஸ்வீன் என்ற ஊரில் பிறந்தார்.
.இவரது இயற்பெயர் முஹம்மத் பின் யஸீத் என்பதாகும்.இவரது தந்தை பெயர் யஸீத்.
இவர் ரபயீ கோத்திரத்தைச் சார்ந்தவர்.

இமாம் இப்னு மாஜா,அவர்கள் கஸ்வீன் என்ற தன்னுடைய ஊரில் ஏறத்தாழ 20ஆவது வயதில் கல்வி கற்க ஆரம்பித்தார்கள்.பின்னர் ஹதீஸ்கள் சேகரிக்க குராசான், ஹிஜாஸ், மிஸ்ர், ஷாம் தற்போதைய ஈராக் , சிரியா மற்றும் எகிப்து உட்பட அரேபிய தீபகற்பத்தில் உள்ள பகுதிகளுக்கு பல தடவை பயணம் செய்தார்.

இவரது ஹதீஸ் சேகரிப்பான இப்னு மாஜா நூல் 4,000 ஹதீஸ்கள் 1,500 அத்தியாயங்களாக பிரிக்கப்பட்டுள்ளது.இப்னு மாஜா தொகுப்பு இது 32 புத்தகங்களாக தொகுக்கப் பட்டுள்ளது...
அப்துல்லாஹ் பின் அபீஷைபா, அலீ பின் முஹம்மத், முஸ்அப் பின் அப்தில்லாஹ் உஸ்மான் பின் அபீஷைபா, மற்றும் பலர்.

அலீ பின் இப்ராஹீம் அல்கத்தான், சுலைமான் பின் யஸீத், முஹம்மது பின் ஈஸா மற்றும் அபூபக்கர் ஹாமித்.

இமாம் இப்னு மாஜா,அவர்கள் கஸ்வீன் என்ற தன்னுடைய ஊரிலேயே ரமலான் மாதம் இ.நா 273 ( பிப்ரவரி 19ல் கி.பி. 887 )ல் இறந்தார்.அங்கேயே அடக்கம் செய்யப்பட்டுள்ளார்கள்.


</doc>
<doc id="303285" url="https://ta.wikipedia.org/wiki?curid=303285" title="பார்த்தியப் பேரரசு">
பார்த்தியப் பேரரசு

பார்த்தியப் பேரரசு (Parthian Empire) (ஆட்சிக் காலம்; கி மு – 247 - கி பி 224), என்பதை அரசிட் பேரரசு (Arsacid Empire) என்றும் அழைப்பர். பண்டைய ஈரானின் பார்த்திய மொழி பேசும் மக்கள், ஈரானிலும், ஈராக்கிலும் அரசியல் மற்றும் நாகரீகத்தில் மிகவும் செல்வாக்குடன் விளங்கியவர்கள். 

"முதலாம் அராசஸ்" கி மு மூன்றாம் நூற்றாண்டின் நடுவில் பாரசீகத்தின் வடகிழக்கில் உள்ள கொரசான் பெரு நிலப்பகுதிகளை ஆண்ட கிரேக்க செலுக்கியப் பேரரசிடமிருந்து கைப்பற்றி, (r. "c". 171–138 BC) பார்த்தியப் பேரரசை நிறுவியவர் ஆவார். பின்னர் இராக்கின் வடமேற்கு பகுதிகளான மீடியா, மெசபடோமியா பகுதிகளையும் கிரேக்க செலுசிட் பேரரசிடமிருந்து கைப்பற்றி பேரரசை விரிவு படுத்தினார்.

பின்னர் மத்திய கிழக்கு துருக்கி முதல் ஈரான் வரை தங்கள் ஆட்சியை விரிவு படுத்தினர். மேற்கே மத்தியதரைக்கடலின் உரோம் பேரரசு முதல் கிழக்கே சீனாவின் ஹான் பேரரசு வரை செல்லும் பட்டுப் பாதையில் அமைந்த பார்த்திய பேரரசு வணிகம் மற்றும் பொருளாதார மையமாக விளங்கியது. 

பார்த்தியப் பேரரசில் தற்போதைய ஈரான், ஆர்மீனியா, ஈராக், ஜார்ஜியா, கிழக்கு துருக்கி, கிழக்கு சிரியா, அசர்பைஜான், துர்க்மெனிஸ்தான், ஆஃப்கானிஸ்தான், பாகிஸ்தான், குவைத், பாரசீக வளைகுடா, சவுதி அரேபியாக் கடற்கரை, பஹ்ரைன், கத்தார், ஐக்கிய அரபு அமீரகம் ஆகிய நாடுகளைக் கொண்டது.

கிரேக்க செலுசிட் பேரரசின் பண்பாடும், நாகரீகமும் பரவிய பார்த்தியப் பேரரசில், கிரேக்க பண்பாட்டின் தாக்கத்தால் மறுமலர்ச்சி பெற்ற பாரசீக பண்பாடு மற்றும் நாகரீகத்தை மக்கள் விரும்பி ஏற்றனர்.

கிரேக்கர்களை பின்பற்றி பார்த்தியப் பேரரசர்கள் தங்கள் உருவம் பதித்த நாணயங்களை வெளியிட்டனர்.

பல்வேறு மொழி, பண்பாடு, நாகரீகங்கள் கொண்ட பார்த்தியப் பேரரசில் பல தெய்வ வழிபாடுகள் கொண்ட கிரேக்க சமயங்களும்; சரத்துஸ்திர சமயம், யூத சமயம், மானி சமயம், பௌத்தம் மற்றும் பாபிலோனிய சமயங்கள் மக்கள் பின்பற்றினர்.

பார்த்திய கலைகள், பிரதேசம் மற்றும் வரலாறு வாரியாக பாரசீகம், மெசபடோமியா மற்றும் பாத்தியன் மொசபடோமிய என மூன்று வகையான கலைகள் கொண்டது.

பார்த்தியர்கள் ஈரானிய மற்றும் கிரேக்க கட்டிடக் கலை நயத்துடன், வளைவுகளுடன் கூடிய பெரும் கட்டிடங்கள் மற்றும் சிற்பங்களை வடித்தனர்.

பார்த்தியப் பேரர்சில் அலுவல் மொழியாக கிரேக்க மொழியும்; பேச்சு மொழியாக பழைய அரமேய மொழியும், உள்ளூர் பார்த்திய மொழி, மத்திய கால பாரசீக மொழியும் விளங்கியது.

சாசானியர்கள், கி பி 224-இல் பார்த்தியப் பேரரசின் இறுதி மன்னர் நான்காம் அர்தபனாஸை வென்றதன் மூலம் பார்த்தியப் பேரரசு வீழ்ச்சி கண்டது.




</doc>
<doc id="303289" url="https://ta.wikipedia.org/wiki?curid=303289" title="இக்கடுவை தேசிய வனம்">
இக்கடுவை தேசிய வனம்

இக்கடுவை தேசிய வனம் அல்லது ஹிக்கடுவை தேசிய வனம் ("Hikkaduwa National Park") இலங்கை உள்ள மூன்று கடல்சார் தேசிய பூங்காக்களில் ஒன்று ஆகும். இங்கு உயிரியற் பல்வகைமையின் உயர் கடல் நீரடி பவளப் பாறைகள் காணப்படுகின்றன. இப்பகுதி வனவிலங்குகள் காப்பக மே 18, 1979 அன்று அறிவிக்கப்பட்டு, ஆகத்து 14, 1988 அன்று தேசிய ஓதுக்கி வைக்கப்பட்ட பகுதியாக நில விரிவாக்கத்துடன் இன்றை செய்யப்பட்டது. கடந்த 25 வருடங்களில் வருகையாளர்களின் எண்ணிக்கை பவளப்பாறைகளின் குறைவினை அதிகரித்தது. இதனால், செப்டம்பர் 19, 2002 அன்று தேசிய வனமாக அறிவிக்கப்பட்டது.



</doc>
<doc id="303291" url="https://ta.wikipedia.org/wiki?curid=303291" title="இந்தோ ஆரிய மக்கள்">
இந்தோ ஆரிய மக்கள்

இந்தோ ஆரியர்கள் (Indo-Aryan peoples) என்பவர்கள், தெற்காசியாவில் குறிப்பாக இந்தியத் துணை கண்டத்து நாடுகளில் வாழும் பெரும்பாலான மக்கள் ஆவர். இந்தோ ஆரிய மக்கள் தங்களை ஆரியர்கள் என்று அழைத்துக் கொண்டனர். இந்தோ ஆரிய மக்கள் வேதகாலத்தைச் சேர்ந்தவர்கள். 

இந்தோ ஆரிய மக்களின் மொழி, இந்தோ ஐரோப்பிய மொழிக் குடும்பத்தில் ஒன்றான இந்தோ ஈரானிய மொழியின் ஒரு கிளை மொழியாகும். இந்தோ ஆரியர்கள் பேசிய மொழிகள் பிராகிருதம், பாலி, சமஸ்கிருதம் ஆகும். 

தற்போது தெற்காசியாவில் 1.21 பில்லியன் இந்தோ ஆரிய மக்கள், இந்தோ ஆரிய மொழிகளைப் பேசுகின்றனர். இந்தியாவில் தென்னிந்தியாவைத் தவிர மற்ற பெரும்பாலான இந்தியப் பகுதிகளில், இந்தோ ஆரிய மொழிகள் ஏறத்தாழ 856 மில்லியன் மக்களால் பேசப்படுகிறது.
கிழக்கு ஐரோப்பியவின், இந்தோ ஐரோப்பிய மொழிகளை பேசிய இந்தோ ஐரோப்பியர்கள் தங்களின் கால்நடைகளுக்கான புல்வெளிகளைத் தேடி நடு ஆசியாவின் உஸ்பெக்கிஸ்தாண், துருக்மெனிஸ்தான், கசக்ஸ்தான் பகுதிகளிலும்; தெற்காசியாவில் குறிப்பாக ஈரான், ஈராக் நாடுகளில் குடியேறினர். பின்னர் இவர்களில் ஒரு பிரிவினரான இந்தோ ஈரானிய குடும்பத்தின் ஒரு ஒரு கூட்டம் இந்தியத் துணைகண்டத்தின் வடமேற்கு இந்தியாவில் கி மு 1800-இல் குடியேறியேறினார்கள். .





</doc>
<doc id="303292" url="https://ta.wikipedia.org/wiki?curid=303292" title="டாண்ட்டலேட்டு">
டாண்ட்டலேட்டு

டாண்ட்டலேட்டு "(Tantalate)" என்பது டாண்ட்டலம் அணுவைக் கொண்டிருக்கும் ஒரு எதிர் மின்னயனி அல்லது அத்தகைய அயனியாலான ஓர் உப்பாகும். எழுபுளோரோடாண்ட்டனேட்டு (TaF)மற்றும் இதனுடைய பொட்டாசியம் உப்பு (KTaF) என்ற இரண்டு சேர்மங்களும் வணிகரீதியாக முக்கியத்துவம் பெற்றவையாகும்.

டாண்ட்டலத்தின் பல ஆக்சைடுகள் டாண்ட்டலேட்டுகள் என்று அழைக்கப்படுகின்றன. இவை டாண்ட்டலிக் அமிலத்தின் வழிப்பொருட்கள் என்றும் TaO·nHO அல்லது HTaO) என்ற மூலக்கூற்று வாய்ப்பாடு கொண்ட கருத்தியலான வேதிச் சேர்மங்கள் என்பதாகவும் பார்க்கப்படுகின்றன. இலித்தியம் டாண்ட்டலேட்டு (LuTaO) , லியுதேத்தியம் டாண்ட்டலேட்டு (LuTaO) மற்றும் ஈயயிசுக்காண்டியம் டாண்ட்டலேட்டு (PST அல்லது Pb(ScTa)O என்பவை மேற்கண்ட வகைக்கு சில உதாரணங்களாகும். டாண்ட்டலம் கொண்டுள்ள பல்லாக்சோவுலோகயீந்தனைவிகள் கரைசலில் காணப்படும் தனித்தனியான டாண்ட்டலம் ஆக்சைடுகளை உதாரணமாகத் தருகின்றன.


</doc>
<doc id="303297" url="https://ta.wikipedia.org/wiki?curid=303297" title="சுப்ரதா ராய்">
சுப்ரதா ராய்

சுப்ரதா ராய் (10 சூன் 1948) என்பவர் சகாரா இந்தியா பரிவார் என அறியப்படும் நிறுவன முதலாளி. இந்தியப் பெரும் தொழில் குழுமத் தலைவர் ஆவார். இவர் பிகாரில் பிறந்த வங்காளி. 10 ஆற்றல் வாய்ந்த மனிதர்களில் ஒருவர் என இந்தியா டுடே இதழ் இவரைத் தேர்ந்தெடுத்தது.

கொல்கத்தா பள்ளியில் பயின்ற பின்னர் கொரக்பூர் அரசு தொழில்நுட்ப நிலையத்தில் எந்திரவியல் கற்றார்.

இவரது சகாரா இந்தியா பரிவார் என்னும் பெருங் குழுமம் இலண்டனில் உள்ள விடுதியையும் நியூயார்க்கில் உள்ள விடுதியையும் வாங்கியது. நில விற்பனை, விளையாட்டு, பொழுதுபோக்கு, செய்தித்தாள், விடுதிகள், சில்லறை வணிகம் போன்ற துறைகளில் சுபத்ரா ராயின் இந்நிறுவனம் ஈடுபட்டு வருகிறது.

24000 கோடி ரூபாய் பணம் முதலீட்டார்களுக்கு திருப்பித் தராமையால் உச்சநீதி மன்றம் 2014 ஆம் ஆண்டில் பிப்பிரவரி 26 இல் சுபத்ரா ராய்க்கு சிறைத் தண்டனை வழங்கியது. எனவே திகார் சிறையில் சுபத்ரா ராய் தண்டனை அனுபவித்து வருகிறார். 


</doc>
<doc id="303301" url="https://ta.wikipedia.org/wiki?curid=303301" title="இந்தியாவில் நிலநடுக்கங்கள் பட்டியல்">
இந்தியாவில் நிலநடுக்கங்கள் பட்டியல்

இந்தியத் துணைக் கண்டத்தில் இந்திய கண்டத்தட்டு, ஆசிய கண்டத்திட்டுடன் ஆண்டிற்கு ஏறத்தாழ 49 மில்லி மீட்டர் அளவில் மோதுவதால் இந்தியாவிலும், இமயமலை நாடுகளிலும் அடிக்கடி நிலநடுக்கங்கள் ஏற்படுகிறது.இந்தியாவில் உண்டான கடுமையான நிலநடுக்கங்கள் விவரம்; 



</doc>
<doc id="303310" url="https://ta.wikipedia.org/wiki?curid=303310" title="பசுபதிகோயில் பசுபதீசுவரர் கோயில்">
பசுபதிகோயில் பசுபதீசுவரர் கோயில்

பசுபதிகோயில் பசுபதீசுவரர் கோயில் தஞ்சாவூர் மாவட்டம், தஞ்சாவூர்-கும்பகோணம் நெடுஞ்சாலையில் அமைந்துள்ளது.

தஞ்சாவூர் கும்பகோணம் நெடுஞ்சாலையில் 14வது கிமீ தொலைவில் உள்ள பசுபதிகோயில் பேருந்து நிறுத்தத்திலிருந்து தெற்கில் 0.5 கிமீ தொலைவில் பிரிவு சாலையில் கோயில் உள்ளது. இக்கோயில் அமைந்துள்ள இடம் கள்ளர் பசுபதிகோயில் என்றழைக்கப்படுகிறது. இக்கோயிலுக்கு அருகே உள்ள மற்றொரு புகழ்பெற்ற கோயில் புள்ளமங்கை ஆலந்துறைநாதர் கோயில் ஆகும்.

இக்கோயிலிலுள்ள இறைவன் பசுபதீஸ்வரர். இறைவி பால்வள நாயகி என்றும் லோகநாயகி என்றும் அழைக்கப்படுகிறார்.

ராஜகோபுரத்தைக் கடந்து உள்ளே சென்றால் உயர்ந்த தளத்தில் அடுத்தடுத்து இரு கருவறைகள் உள்ளன. ஒரு சன்னதியில் மூலவரும், மற்றொரு சன்னதியில் உச்சிஷ்ட கணபதியும் உள்ளனர். தரைத்தளத்தில் திருச்சுற்றில் சனீஸ்வர பகவான், பைரவர், துர்க்கை, தட்சிணாமூர்த்தி, கஜலட்சுமி ஆகியோர் உள்ளனர்.

இக்கோயில் கோச்செங்கட்சோழனால் கட்டப்பட்ட மாடக்கோயில்களில் ஒன்றாகும்.பிற்காலத்தில் காவிரி வெள்ளத்தாலும் மாலிக்காபூர், ஆற்காடு நவாப் போன்றவர்களின் படையெடுப்பின் காரணமாகவும் பேரழிவினைச் சந்தித்துள்ளது. சோழர் கால எழுத்தமைதியிலான துண்டு கல்வெட்டுகளும், கட்டுமானங்களும், ஜேஷ்டாதேவியின் சிற்பமும் சோழர் காலம் என்பதை உணர்த்துகின்றன. கடைசியாக தஞ்சாவூர் மராட்டிய மன்னர்களால் திருப்பணி செய்யப்பட்டுள்ளது. இங்குள்ள உச்சிஷ்ட கணபதி ஓர் அரிய சிற்பக்கலைப்படைப்பாகும்.


</doc>
<doc id="303311" url="https://ta.wikipedia.org/wiki?curid=303311" title="நிலைகொள் வேளாண்மை">
நிலைகொள் வேளாண்மை

நிலைகொள் விவசாயம் அல்லது நிலைகொள் வேளாண்மை ("Permaculture") என்பது சூழலியல் மானிட வாழிடத்தையும், உணவு உற்பத்தி முறைகளையும் ஒன்றிணைத்து வடிவமைத்த வேளாண்மை முறை ஆகும். இது நிலைப்பேறான மனிதக் குடியிருப்பு மற்றும் வேளண்மை முறைமைகளை இயற்கையோடிணைந்ததாக வடிவமைக்க முயலும் சூழல்சார் வடிவமைப்புத் தத்துவம் ஆகும்.

நிலைகொள் வேளாண்மை என்பது சேதனப் பண்ணையாக்கம், வேளாண்மைக் காடாக்கம், நிலைத்திரு அபிவிருத்தி மற்றும் பயன்பாட்டுச் சூழலியல் ஆகிய பல்வேறு துறைகளை ஒன்றிணைந்ததாகும். இதன் முக்கிய இலக்கு உற்பத்தித்திறனும் நிலைத்திருப்புமுள்ள பண்ணைமுறை ஒன்றை உருவாக்குவதன் மூலம் தன்னிறைவும் இயைபும் கொண்ட பயிராக்கத்தை ஏற்படுத்துவதாகும். இதன் அடிப்படையில் நிலைகொள் விவசாயத்தின் அடிப்படை எண்ணக்கரு தொகுதிச் சூழலியல் மற்றும் நிலைப்பேறான நிலப்பயன்படுத்துகையின் கைத்தொழிலாக்கத்திற்கு முந்திய எடுத்துக்காட்டுகள் என்பவற்றிலிருந்து பெறப்பட்டவையாகும்.
இம்முறையை முதன்முதலில் உலகிற்கு அறிமுகம் செய்தவர்கள் ஆஸ்திரேலிய நாட்டைச் சேர்ந்த பில் மோலிசான் மற்றும் டேவிட் ஹோல்ம்கிரன் ஆவர். இன்று உலகின் பல இடங்களில் இம்முறை வெற்றிகரமாக செயல்பாட்டில் உள்ளது. இம்முறையைத் தான் தமிழ்நாட்டின் இயற்கை விஞ்ஞானி நம்மாழ்வார் தொடர்ந்து தமிழகம் முழுதும் பரப்புரை செய்து வந்தார். 

1978ஆம் ஆண்டு, ஆத்திரேலிய சூழலியலாளர்களான பில் மொலிசனும் அவரது மாணவரான டேவிட் கொல்மரனும் நிலைகொள் விவசாயம் என்ற பொருள் தரும் ஆங்கிலச் சொல் ஒன்றின் (PERMAnant AgriCULTURE) சுருக்கமாக நிலைகொள் வேளாண்மை (Permaculture) என்னும் சொல்லை உருவாக்கினர். தமிழில் நிலையான வேளாண்மை, நிரந்தர வேளாண்மை, நிலைகொள் வேளாண்மை ஆகிய சொற்கள் இதற்குப் பயன்படக் கூடியவை.




நிலைகொள் வேளாண்மை ஏனைய மாற்றுப் பண்ணை முறைகளான இயற்கை வேளாண்மை, நிலைப்பேறான வேளாண்மை, சூழல் வேளாண்மை ஆகியவற்றிலிருந்து தனித்துவமானது. இது தனித்தனிக் கொள்கைகளுக்குப் பதிலாக முழுப் பூகோள சமுதாயத்தினதும் வாழ்விருப்பு பற்றி கருதுகிறது.



சூழலியல், ஆற்றல் சேமிப்பு, நிலக்காட்சிமை வடிவமைப்பு, சுற்றாடல் அறிவியல் எனப் பல்துறை சார்ந்ததாக இது வடிவமைக்கப்படுகிறது.

இயற்கைக்கு எதிரான செயல்களை செய்வதை தவிர்த்து, இயற்கையுடன் இணைந்து அதைத் தொடர்ந்து கவனித்தல் எ.கா: பூச்சிகளைக் கொல்ல பூச்சிக்கொல்லிகளுக்குப் பதிலாக மாற்று முறைகளைப் பயன்படுத்துதல்.
சூரிய வெளிச்சம், மழை, காற்று முதலான இயற்கை வளங்களை தக்க முறையில் பயன்படுத்தலும் பாதுகாத்தலும்.

முதன்மை விளைபொருள் தவிர்ந்த ஏனைய பக்க விளைபொருள்களையும் முடிந்தவரைபயன்படுத்துதல். எ.கா: அறுவடையின் பின்னான வைக்கோல்.

மண்ணின் வளத்தை அழிவடையாமல் பாதுகாத்தல்.

இயற்கை வளங்களை மதித்து அதனைப் பேணுதல்.

மானிடச் சூழலியலில் தொகுதியின் பயன்படி தன்மை மற்றும் தாவர விலங்கினத் தேவைகள் என்பவற்றின் அடிப்படையிலும் நிலைகொள் வேளாண்மைத் தொகுதி பல வலயங்களைக் கொண்டதாக வடிவமைக்கப்படும். தாவர விலங்குத் தொகுதிகளைப் பராமரிப்பதற்கான தேவையும் வலயங்களைத் தீர்மானிக்கும். இதன்படி கூடிய அல்லது செறிந்த பராமரிப்பு தேவையான பயிர்த் தொகுதி முதலாம் இரண்டாம் வலயங்களில் பெரிதும் இடம்பெறும். இதன் அடிப்படையில் 0 தொடக்கம் 5 வரையான வலயங்கள் வடிவமைக்கப்படும்.

இது வீடு அல்லது பண்ணை அலுவலகம் ஆகும். சூழலைப் பெரிதும் மாசாக்கம் செய்யாததும் சூழலை சமநிலை குலையாமல் பேணுவதுமான நடவடிக்கைகளைக் கொண்டதாக இருப்பதால் இது நிலைகொள் வேளாண்மை அணுகுமுறைக்குள் அடங்கும். இயற்கை சூரிய ஒளியைப் பயன்படுத்துதல், குறைந்த சக்தி மற்றும் நீர்ப் பயன்பாடு என்பன காணப்படும்.

இடு பண்ணை வீட்டுக்கு அடுத்து காணப்படக்கூடிய வலயம். இங்கு பைங்குடில் அமைப்பு, மூலிகைத் தாவரங்கள், சலாது வகைகள், கொடிகள் கொண்ட மரக்கறி வகைகள், சிறு பழத் தாவரங்கள் என்பன காணப்படும்.

இவ்வலயத்தில் பராமரிப்பு செறிவு குறைந்த பல்லாண்டுத் தாவரங்கள் பயிரிடப்படும். இவற்றுக்கு தினமும் நீரிட்டு பராமரிப்பதோ அல்லது அடிக்கடி களை கட்டும் தேவையோ இருக்காது. இவ்வலயம் தேனீ வளர்ப்புக்குரிய தேன்கூடு மற்றும் சேதனப் பசளை தயாரிக்கும் குழிகள் முதலானவற்றையும் கொண்டிருக்கும். 

இவ்வலயத்தில் முதன்மையான பயிரிடல் மேற்கொள்ளப்படும். பத்திரக்கலவை இடல் முதலான அணுகுமுறைகளால் நீர் வழங்கல் களைகட்டல் என்பன குறைக்கப்பட்டிருக்கும். 
இது ஓரளவு காடு சார்ந்ததாக இருக்கும். நேரடியாக விறகு மற்றும் உணவுப் பொருட்கள் இங்கிருந்து சேகரிக்கப்படும். 
இது மனிதத் தலையீடு இல்லாத காடாகக் காணப்படும்.


</doc>
<doc id="303316" url="https://ta.wikipedia.org/wiki?curid=303316" title="நேப்பியர் மடக்கை">
நேப்பியர் மடக்கை

கணிதவியலாளர் ஜான் நேப்பியரின் பெயரால் அழைக்கப்படும் நேப்பியர் மடக்கை ("Napierian logarithm", "Naperian logarithm") என்பது பெரும்பாலும் இயல் மடக்கையைக் குறிக்கப் பயன்படுத்தப்பட்டாலும் நேப்பியரால் உருவாக்கப்பட்ட மூல மடக்கையைக் குறிக்கிறது.

இம்மடக்கை பின்வரும் சார்பாக அமையும்:

தற்கால அறிதலின்படி இது எந்தவொரு குறிப்பிட்ட அடிமான மடக்கை இல்லை; இதனை கீழுள்ளபடியும் எழுதலாம்:

இது ஒரு குறிப்பிட்ட மடக்கையின் நேரியல் சார்பாக உள்ளதால் கீழ்வரும் முற்றொருமையை நிறைவு செய்யும்:



மேலும்,



</doc>
<doc id="303320" url="https://ta.wikipedia.org/wiki?curid=303320" title="மீசோதெரபி">
மீசோதெரபி

மீசோதெரப்பி ("mesotherapy") என்பது அறுவை சிகிச்சை அல்லாத ஒரு அழகுமுறை சிகிச்சையாகும். இந்த சிகிச்சை முறையில் மருந்துப் பொருட்கள், ஓமியோபதி, தாவர சாறு, வைட்டமின்கள் மற்றும் இதர சிகிச்சைக்குரிய பொருட்கள் தோலடுக்கிற்கு கீழுள்ள கொழுப்பில் செலுத்தப்படும். இதனை பல சிறிய மருத்துவ ஊசிகள் மூலம் செயல்படுத்துவர். மீசோதெரபி மருத்துவ முறை, தோலின் கொழுப்பு சார்ந்த கொழுப்பு செல்களையே இலக்காகக் கொண்டு செயல்படும்.

மீசோதெரபி எனும் ஆங்கில வார்த்தை மீசோஸ், தெரபியா எனும் கிரேக்க வார்த்தைகளில் இருந்து வந்தது. மீசோஸ் என்பதற்கு ‘மத்தியில்’ எனவும், தெரபியா என்பதற்கு ‘மருத்துவ சிகிச்சை’ எனவும் பெயர். 

ஹையலூரோனிக் அமிலம், வைட்டமின் சி, வைட்டமின் ஏ, அமினோ அமிலங்கள் அல்லது பிற வைட்டமின்கள், கனிமங்கள் போன்ற ஒன்றாவது கலந்திருக்கும்படி தூய்மையான மருத்துவப் பொருட்கள் பயன்படுத்தப்படும்.

மீசோதெரபி சிகிச்சை முறை ஐரோப்பா நாடுகள், தென் அமெரிக்கா, சமீப காலத்தில் அமெரிக்கா உட்பட பல நாடுகளில் கடந்த ஐம்பது ஆண்டுகளுக்கு மேலாக பயன்படுத்துகின்றனர். இருப்பினும் பல மருத்துவர்கள் மீசோதெரபி முறையின் பலாபலன்கள் அனைத்தையும் கற்றுக்கொள்ள இயலாத நிலையில் இருப்பதாக தெரிவித்துள்ளனர். இதனால் அதன் முழுப்பலன்களைப் பற்றி முற்றிலுமாகத் தெரியவில்லை. மீசோதெரபி தரமான மற்றும் நிலையான சிகிச்சை பயிற்சிகளில் பாடமாக இல்லாததே மீசோதெரபியில் இருக்கும் முதன்மை பிரச்சினையாகும். இருப்பினும் தசைநார் முன்னேற்றம், பல் சிகிச்சை முறைகள், புற்றுநோய் சிகிச்சை முறைகள், கீல்வாதம், நிணநீர் தேக்க வீக்கம் மற்றும் சிரை தேக்க நிலை நோய்களுக்கான சிகிச்சை முறைகளில் மீசோதெரபி சிகிச்சை முறைகளின் செயல்முறை விளக்கங்கள் மற்றும் சிகிச்சைச் செயல்பாடுகள் பாடமாக வைக்கப்பட்டுள்ளன. மீசோதெரபி குறித்து பல்வேறு வகையான ஆராய்ச்சிக் கட்டுரைகள் வெளிவந்துள்ளன. அத்துடன் மீசோதெரபியில் பயன்படுத்தப்படும் பல்வேறு வகையான படிப்பு முறைகளும் முன்னேறியுள்ளன. 

தென்மேற்கு மருத்துவ மையம், டெக்ஸாஸ் பல்கலைக்கழகத்தில் பிளாஸ்டிக் அறுவைசிகிச்சைப் பிரிவின் தலைவரான ரோட் ரோஹ்ரிச் அவர்களின் மீசோதெரபி மீதான கூற்று, இந்த விவாதத்திற்கு மற்றொரு கைப்பிடியாக கிடைத்தது. அவரின் கூற்றுப்படி இந்த மீசோதெரபி செயல்படுவதற்கான எவ்வித சாத்தியக்கூறுகளும் இல்லை. அமெரிக்க பிளாஸ்டிக் அறுவை சிகிச்சைக் குழு மீசோதெரபி பற்றி எதிர்மறையான கருத்துக்களை வழங்கினர். ஏனெனில் மீசோதெரபி ஒரு அறுவை சிகிச்சை அல்லாத சிகிச்சை முறை, அதனால் அறுவை சிகிச்சை மூலம் தரக்கூடிய அதாவது பிளாஸ்டிக் அறுவை சிகிச்சை முறை மூலம் தரக்கூடிய பலன்களை முழுமையாகத் தர இயலாது என அவர்கள் நம்பினர்.

அமெரிக்க மருந்துப் பொருட்கள் ஆலோசனைக் குழுவினால் மீசோதெரபிக்காக ஆராய்ச்சி மேற்கொள்ளும் முயற்சிகளைத் தடுக்க இயலவில்லை. அவர்கள் பலதரப்பட்ட மருந்துகளை பரிசோதித்து மருத்துவ விதிகளுக்கு அப்பாற்பட்டதாகக் கருதப்பட்டது. குறுகிய காலத்திலேயே மீசோதெரபிக்கான செய்முறைகளுக்கு அனுமதி வழங்கும் நிலை வந்தது. அதேநேரத்தில் மருந்துப் பொருள் கட்டுப்பாட்டுக் குழு உணவுகள், உணவுத்திட்டம், மருந்துகள், தடுப்பூசிகள், மருத்துவப் பொருட்கள், மருத்துவ சாதனங்கள், இரத்த பொருட்கள், கதிர்வீச்சு தன்மை கொண்ட சாதனங்கள், கால்நடை பொருட்கள் மற்றும் அழகு சாதன பொருட்கள் போன்றவற்றிற்கான அனுமதி வழங்க வேண்டிய கட்டாயத்தில் இருந்தனர்.

சருமம் தொடர்பான அமெரிக்க குழுவின் சார்பில் பேசிய ராபின் ஆஷினாஃப், “ஒரு எளிமையான மருத்துவ ஊசி மக்களுக்கு தவறுதலான நம்பிக்கையினை விதைக்கும். அனைவரும் உடனடியாக சரிசெய்யக்கூடிய வழியினைத் தேடுகின்றனர். கொழுப்பு அல்லது கொழுப்பு படிவுகள் அல்லது கொழுப்பு செல்லுலாய்டுகள் போன்றவை சம்பந்தப்பட்ட சிகிச்சைகளில் உடனடியாக சரிசெய்யும் விளைவுகள் ஏதுமில்லை”. 2005 ஆம் ஆண்டு பிப்ரவரி மாதத்தில், சரும அறுவை சிகிச்சையாளர்களின் அமெரிக்க குழுவானது தனது உறுப்பினர்களிடத்தில் குழுவிடம் அனுமதி பெற்ற பின்னரே மீசோதெரபி தொடர்பான ஆய்வுகளை மேற்கொள்ள வேண்டும் என கூறியது.

தற்போது, தெற்கு அமெரிக்க நாடுகளில் மீசோதெரபி தடைசெய்யப்பட்டுள்ளது. அமெரிக்காவினைவிட தளர்த்தப்பட்ட மருத்துவக் கட்டுப்பாடுகள் கொண்டுள்ள பிரேசில் நாட்டில்கூட இது சம்பந்தப்பட்ட மருத்துவ பொருட்களை தடைசெய்துள்ளது.

ஆஸ்திரேலிய சுகாதாரக் குழு, இந்த மீசோதெரபிக்கு பதிலான வேறொரு சிகிச்சை முறையினை மேம்படுத்தி வருகிறது. பாக்டீரியா தொற்று, தொடை, அடிவயிறு, தோள், முகம் மற்றும் கழுத்து போன்ற இடங்களில் சிகிச்சை பெறுபவர்களுக்கு ஏற்பட்ட பிரச்சினைகளால் ஆஸ்திரேலிய சுகாதாரக் குழு இம்முடிவினை எடுத்தது.

பிரஞ்சு நாட்டு சில சிகிச்சை முறையினரால், சிகிச்சை பெறுபவர்கள் சிலருக்கு ஏற்பட்ட பிரச்சினைகளால் மீசோதெரபி சிகிச்சை முறையினை பிரான்ஸ் அரசு ஏப்ரல் 2011 இல் தடை செய்தது. இந்த தடை ஜூன் 2011 இல், பிரஞ்சு மாநிலக் குழுவினால் நீக்கப்பட்டது. ஏனெனில் இவ்வாறான கோளாறுகள் ஏற்பட்டதற்கு மீசோதெரபி சிகிச்சை முறை காரணமல்ல, அதில் கூறப்பட்டவாறு முறையான சுகாதாரமான சிகிச்சை முறைகளை கையாளாமல் செயல்பட்டதே காரணம் என்று விசாரணையில் தெரியவந்தது. 

எவ்வித பக்க விளைவுகளும் ஏற்படுவதில்லை. லேசான வீக்கம் மற்றும் சிவப்பு நிறத்திலான தோற்றம் தோன்றும். மருத்துவ ஊசி செலுத்தப்பட்ட சருமத்தில் தோல் நசுக்கப்பட்டிருப்பின் அந்த தாக்கம் தீர ஒரு வாரம் ஆகும்.



</doc>
<doc id="303324" url="https://ta.wikipedia.org/wiki?curid=303324" title="ராணி அண்ணா அரசினர் மகளிர் கலைக்கல்லூரி">
ராணி அண்ணா அரசினர் மகளிர் கலைக்கல்லூரி

ராணி அண்ணா அரசினர் மகளிர் கலைக்கல்லூரி இந்தியாவின் தமிழ்நாட்டில் திருநெல்வேலி மாவட்டத்தில் செயற்பட்டுவரும் மகளிருக்கான தமிழக அரசின் கலைக் கல்லூரியாகும். இக்கல்லூரி 1970ஆம் ஆண்டில் தொடங்கப்பட்டது. தொடக்கத்தில் தற்காலிக கட்டிடத்தில் இயங்கிய இக்கல்லூரி பின்னர், அருகிலுள்ள அபிசேகப்பட்டி அரசு கால்நடைப் பண்ணையின் 40 ஏக்கர் நிலத்தைப் பெற்று தற்போது சொந்தக் கட்டிடத்தில் இயங்கி வருகிறது. தற்போது மனோன்மணியம் சுந்தரனார் பல்கலைக்கழகத்தின் உறுப்புக் கல்லூரியாக செயற்பட்டு வருகிறது. 



</doc>
<doc id="303343" url="https://ta.wikipedia.org/wiki?curid=303343" title="முருகல்">
முருகல்

முருகல் ("GARNICIA INDICA") இத்தாவரம் சமையலுக்கும், மருந்து பொருளாகவும், தொழிற்சாலை உபயோகங்களுக்காகவும் பயன்படுத்தப்படும் மங்குசுத்தான் குடும்பத்தைச் சார்ந்த மூலிகைத் தாவரம் ஆகும். இவற்றில் 200 வகையான தாவரங்கள் ஆசியா, ஆப்பிரிக்கா போன்ற பகுதிகளில் கண்டுபிடிக்கப்பட்டுள்ளது. இற்றில் அதிக அளவாக மேற்குத் தொடர்ச்சி மலைப்பகுதி மேற்கு கடற்கரையை ஒட்டிய காடுகளில் காணப்படுகிறது. இந்தியக் காடுகளில் காணப்படும் 35 வகைத்தாவரத்தில் காடுகளில் மறைவுபிரதேசங்களில் வெளியில் தெரியாமல் இருப்பவை 17 வகையாகும். மேற்கு தொடர்ச்சி மலைப்பகுதியில் ஏழுவகையும், அந்தமான் பகுதியில் ஆறு வகையும், இந்தியாவின் வடமேற்குப் பகுதியில் நான்கு வகையும் காணப்படுகிறது.
பொதுவாக ஆறுகளின் கழிமுகப்பகுதிகளிலும், சமவெளிப்பகுதிகளிலும் செழித்துவளரும் தன்மை கொண்டதாக உள்ளது. எல்லா இடங்களிலும் குறைந்த அளவு விளைச்சல் கொண்டதாகவே இருக்கிறது.



</doc>
<doc id="303352" url="https://ta.wikipedia.org/wiki?curid=303352" title="மார்கரெட் கெல்லர்">
மார்கரெட் கெல்லர்

மார்கரெட் ஜே. கெல்லர் ("Margaret J. Geller", பிறப்பு 1947) ஓர் அமெரிக்க வானியற்பியலாளர். இவர் ஆர்வார்டு சுமித்சோனிய வானியற்பியல் மையத்தில் பணிபுரிகிறார். இவரது பணிகள் முன்னோடி புடவியின் வான்வரைபடம், பால்வெளிகளும் அவற்றின் சூழலும் சார்ந்த உறவு, புடவியின்பொருண்மப் பரவலை அளப்பதற்கான முறைகளை உருவாக்கிப் பயன்படுத்தல் என்பவையாகும்.



</doc>
<doc id="303359" url="https://ta.wikipedia.org/wiki?curid=303359" title="கணித மாறிலி e-இன் உருவகிப்புகள்">
கணித மாறிலி e-இன் உருவகிப்புகள்

கணித மாறிலி ("mathematical constant e"), ஒரு மெய்யெண்ணாகப் பலவிதங்களில் உருவகிக்கப்படலாம். ஒரு விகிதமுறா எண் என்பதால் அதனை ஒரு பின்னமாக எழுத முடியாது. ஆனால் அதனை ஒரு தொடரும் பின்னமாக எழுத முடியும். நுண்கணிதத்தின் மூலம் இக்கணித மாறிலியை ஒரு முடிவுறாத் தொடராக, முடிவுறாப் பெருக்கமாக அல்லது தொடர்முறையின் எல்லையாக எழுதலாம்.

கணிதவியலாளர் ஆய்லர் ஐ ஒரு முடிவுறாத் தொடரும் பின்னமாக எழுதலாம் என்பதை நிறுவினார்.] :

இதில் ஒரேயொரு பின்ன எண்ணை எடுத்துக்கொள்வதால் இதன் ஒருங்கல் மும்மடங்காகும்:

[1; 0.5, 12, 5, 28, 9, ...] க்குச் சமானமான கடைசி விரிவு, படிக்குறிச் சார்பின் பொது வாய்பாடாகும்:

 -கணித மாறிலியை முடிவுறாத் தொடரின் கூடுதலாக எழுதலாம்:

"x" = 1, −1 எனில்:

பிற தொடர்கள்:

சில எடுத்துக்காட்டுகள்: ("n"=1,2,3)

கணித மாறிலி , பிப்பிங்கரின் பெருக்கம் உட்பட்ட பல முடிவுறாப் பெருக்கங்களாக எழுதப்படுகிறது:




பல தொடர்வரிசைகளின் எல்லையாக அமையும்:

இசுடெர்லிங் வாய்பாட்டின்படி:

சமச்சீர் எல்லை:

அடுத்த இரு வரையறைகளும் பகா எண் தேற்றத்தின் நேரடி கிளைமுடிவுகளாக அமையும்:

மேலும்:

இவ்வெல்லையின் சிறப்புவகையாக formula_38 எனும்போது:

முக்கோணவியலில் இரு அதிபரவளையச் சார்புகளின் கூடுதலாக எழுதலாம்:


</doc>
<doc id="303360" url="https://ta.wikipedia.org/wiki?curid=303360" title="நேபாள நாட்டுப்பண்">
நேபாள நாட்டுப்பண்

நேபாள நாட்டுப்பண் ("Sayaun Thunga Phool Ka" நேபாள மொழி: सयौं थुँगा फूलका "நூற்றுக்கணக்கான பூக்களால் தொடுக்கப்பட்டது") என்பது நேபாள நாட்டுப்பண்ணாகும். இப்பாடல் நேபாள தேசிய திட்டக் குழுவின் தலைமையகத்தில் உள்ள சிங்க தர்பார் என்னும் அரங்கத்தில் இடைக்கால பாராளுமன்ற அவைத்தலைவரான சுபாஷ் சந்திர நிம்வாங் என்பவரால் நேபாளத்தின் நாட்டுப்பண்ணாக அதிகாரப்பூர்வமாக 2007 ஆகத்து 3, அன்று அறிவிக்கப்பட்டது. இதற்கு முந்தைய நாட்டுப்பண்ணான, ராஷ்ட்ரிய காணம் என்னும் பாடல் 1962 இல் இருந்து நாட்டுப்பண்ணாக இருந்துவந்தது.

நேபாள நாட்டுப்பண் வரிகள் கவிஞர் பையாகுல் மய்லா என்னும் பிரதீப் குமார் ராய் என்பவரால் எழுதப்பட்டது. இந்த பாடலுக்கு அம்பீர் குருங் என்பவரால் இசையமைக்கப்பட்டது. இந்த நாட்டுப்பண் எளிமையான சொற்களால் நேபாள இறையாண்மை, ஒற்றுமை, அஞ்சாமை, பெருமை, அழகு, முன்னேற்றம், அமைதி, கலாச்சாரம், உயிரியல் பண்மை போன்றவற்றை புகழ்ந்து எழுதப்பட்டுள்ளது.
மே 19, 2006, அன்று நேபாள அரச பிரதிநிதிகள் அவை (பிரதிநிதி சபா) பழைய நாட்டுப்பண்ணை தாற்காலிகமாக நீக்கியது. 2006 நவம்பர் 30 ஆம் நாள் நாட்டுப்பண் தேர்வு பணி குழு (NASTT) கவிஞர் பையாகுல் மைலா (இயற் பெயர்: பிரதீப் குமார் ராய் ) என்பவரின் பாடலை நேபாளத்தின் புதிய நாட்டுப்பண்ணாக அதிகாரப்பூர்வமாக ஒப்புதல் அளிக்கப்பட்டது. இந்த புதிய நாட்டுப்பண் நாடு முழுவதும் இருந்து தேர்வுக்கு வந்த 1272 பாடல்களில் இருந்து தேர்வு செய்யப்பட்டது.

2007 ஆகத்து 3 அன்று, சாயாயும் துங்கா ஃபூல் கா அதிகாரப்பூர்வமாக நேபாள பிரதிநிதிகள் அவையில் இப்பாடலை நேபாள நாட்டின் நாட்டுப்பண் என அறிவித்தது. 


</doc>
<doc id="303363" url="https://ta.wikipedia.org/wiki?curid=303363" title="தருண் தேஜ்பால்">
தருண் தேஜ்பால்

தருண் தேஜ்பால் (, ) (பிறப்பு: 15 மார்ச் 1963) என்பவர் ஒரு இந்திய பத்திரிகையாளர் , வெளியீட்டாளர் , புதின எழுத்தாளர் மற்றும் தெகல்கா பத்திரிக்கையின் முன்னாள் ஆசிரியர் ஆவார். இவர்மீது சக பெண் பத்திரிக்கையாளர் ஒருவர் சுமத்திய பாலியல் குற்றச்சாட்டால் நவம்பர் 2013 இல், ஆசிரியர் பதவியில் இருந்து விலகினார். பின் 30 நவம்பர் 2013 அன்று கைதுசெய்யப்பட்டு பின் பிணையில் வெளிவந்தார்..


</doc>
<doc id="303364" url="https://ta.wikipedia.org/wiki?curid=303364" title="இந்தோ சசானியர்கள்">
இந்தோ சசானியர்கள்

இந்தோ சசானியர்கள் அல்லது குசான சசானியர்கள் (Indo-Sassanids or Kushano-Sassanids) (ஆட்சிக் காலம்: கி பி 230 - 636) என்பவர்கள் பாரசீகச் சாசானியர்களின் வழித்தோன்றல்கள் ஆவர். குசானர்களின் வீழ்ச்சிக்கு பின்னர் இந்தோ சசானியர்கள் இந்தியத் துணைக் கண்டத்தின் வடமேற்கில் கி பி 3 - 4-ஆம் நூற்றாண்டில் தங்கள் ஆட்சியை நிறுவினர். கி பி 410-இல் ஹூணர்களின் படையெடுப்பால், தற்காலிக வீழ்ச்சி கண்ட இந்தோ சசானியர்கள், கி பி 565-இல் சாசானியர்கள், ஹூணர்களை வீழ்த்திய பின்னர், மீண்டும் தாங்கள் ஆண்ட நிலப்பரப்பை ஹூணர்களிடமிருந்து கைப்பற்றினர். அரபு இசுலாமியர்களின் தொடர் படையெடுப்பால் கி பி ஏழாம் நூற்றாண்டில் இந்தோ சசானியர்கள் வீழ்ச்சி அடைந்தவர்.

இவர்கள் ஆண்ட நிலப்பரப்புகள் தற்கால மேற்கு பாகிஸ்தான், கந்தகார் மற்றும் காபூல் ஆகும். 

சாசானியப் பேரரசர் முதலாம் ஷாப்பூர் காலத்தில் கி பி 230-இல், குசான் பேரரசின் ஒரு பகுதியான தற்கால மேற்கு பாகிஸ்தான், கந்தகார் பகுதிகளை கைப்பற்றிய சசானியப் பிரபுக்கள், குசானர்களின் மன்னர் என்ற பட்டப் பெயருடன் இந்தோ சாசானியர்கள் ஆண்டனர்.





</doc>
<doc id="303366" url="https://ta.wikipedia.org/wiki?curid=303366" title="இராய் வம்சம்">
இராய் வம்சம்

இராய் வம்சம் (Rai Dynasty) (கி பி 416–644) தற்கால பாகிஸ்தானின் சிந்துப் பகுதியை மையமாகக் கொண்டு, இந்தியத் துணைக்கண்டத்தின் பலுசிஸ்தான் கந்தகார், காஷ்மீர், கராச்சி, சூரத், கட்ச் போன்ற பகுதிகளை, கி பி 416 முதல் 644 முடிய ஆண்டவர்கள். இராய் குல மன்னர்கள் இந்து மற்றும் பௌத்த சமயங்களை ஆதரித்தனர்.
இராய் வம்சத்தவர்கள் ஆண்ட நிலப்பரப்பின் அளவு 600,000 சதுர மைல் (1,553,993 ச கி மீ) கொண்டது. 

ராசிதீன் கலீபாக்களின் ஆட்சிக் காலத்தில், கி பி 644-இல் நடைபெற்ற போரில் அரபு இசுலாமியர்களிடம் இராய் வம்சத்தவர்கள் தோற்றனர்.

இராய் வம்ச மன்னர்கள் பௌத்தம் மற்றும் இந்து சமயங்களை ஆதரித்தனர். இராய் குலத்தவர்களின் தலைநகரான அல்-ரோர் அருகில் தற்கால பாகிஸ்தானில் உள்ள சுக்கூர் எனுமிடத்தில் சிவபெருமானுக்கு ஆலயம் கட்டினர். 




</doc>
<doc id="303369" url="https://ta.wikipedia.org/wiki?curid=303369" title="தே. வே. மகாலிங்கம்">
தே. வே. மகாலிங்கம்

டி. வி. மகாலிங்கம் என அழைக்கப்படும் தே. வே. மகாலிங்கம் (1907--1983) வரலாற்றாய்வாளர், நூலாசிரியர், பதிப்பாசிரியர் ஆவார். தொல்லியல், கல்வெட்டியல், நாணயவியல், சுவடியியல், சிற்பம், சமயம் தத்துவம் ஆகியவற்றில் வரலாற்றுப் புலமை கொண்டவர். காவிரிப் பள்ளத்தாக்கிலும் பாலாற்றுப் பகுதியிலும் தொல்பொருள் ஆய்வுகளைச் செய்தார்.
ஆங்கிலப் புலமைமிக்க இவர் தமது 16 நூல்களையும் நூற்றுக்கும் மேற்பட்ட கட்டுரைகளையும் ஆங்கிலத்தில் எழுதினார்.
விசய நகரப் பேரரசின் நிருவாகமும் சமூக வாழ்க்கையும் என்னும் இவரது நூல் தென்னிந்திய வரலாற்றின் மாற்றத்தை ஆய்வு செய்தது.
இந் நூலில் மக்களின் பொருளாதாரம் சமூக வாழ்க்கை ஆகியவற்றை புதிய கோணத்தில் ஆய்வு செய்துள்ளார். 

தஞ்சை மாவட்டம் மயிலாடுதுறைக்கு (தற்பொழுது திருவாரூர் மாவட்டம்)அருகில் உள்ள தெரெழுந்தூர் என்னும் ஊரில் டி. வி. மகாலிங்கம் பிறந்தார் தந்தை வேங்கட ராம 
சடாவல்லபர், தாயார் சாவித்திரி அம்மாள். 
பள்ளிப் படிப்பை முடித்து சென்னைப் பல்கலைக் கழகத்தில் சேர்ந்து வரலாறு பாடத்தில் 1929இல் இளங்கலைப் பட்டம் பெற்றார். 
1931இல் முதுகலைப் பட்டமும் பெற்றார்.

சென்னைப் பல்கலைக் கழகத்தில் 1939 முதல் 1942 வரை வரலாற்றில் ஆராய்ச்சி மாணவராகவும் ஆய்வு உதவியாளராகவும் 
பணி செய்தார். கே.ஏ நீலகண்ட சாத்திரியார் வழிகாட்டலில் ஆய்வேட்டை எழுதி முனைவர் பட்டம் பெற்றார். 
மதுரைக் கல்லூரியிலும் புதுக்கோட்டை மாமன்னர் கல்லூரியிலும் விரிவுரையாளராகப் பணி புரிந்தார்.
1947 முதல் சென்னைப்பல்கலைக் கழகத்தில் விரிவுரையாளர், இணைப் பேராசிரியர், பேராசிரியர், துறைத் தலைவர் எனப் பதவிகளைப் பெற்று 1972இல் ஒய்வு அடைந்தார்.





இவைதவிர பல்லவர்கள் பாணர்கள் நாகர்கள் பற்றிய வரலாற்று நூல்களையும் கோவில்கள், கலை, கட்டடக் கலை, கல்வெட்டியல் போன்றவற்றின் வரலாறுகளையும் எழுதினார் தி.வி.மகாலிங்கம் 16 நூல்களையும் பல கட்டுரைகளையும் ஆங்கிலத்தில் எழுதினார்.
பல்கலைக் கழகங்களில் அறக்கட்டளைச் சொற்பொழிவுகள் நிகழ்த்தினார்.
மெகன்சி சுவடிகளையும் பல்லவர்காலக் கல்வெட்டுகளையும் தமிழக கேரள மாநிலக் கல்வெட்டு களைச் சேகரித்துப் பதிப்பிக்கும் பணியில் ஈடுபட்டார்.

விசய நகரப் பேரரசின் பொருளாதார வாழ்க்கை என்னும் ஆய்வு நூலுக்காக சங்கரபார்வதி பரிசு இவருக்கு வழங்கப்பட்டது.

இந்திய நடுவணரசு 1969 ஆம் ஆண்டில் பத்ம சிறி விருது இவருக்கு வழங்கிச் சிறப்பித்தது.

தமிழக வரலாற்றறிஞர்கள் (நூல்) தொகுப்பாசிரியர் ம.சா.அறிவுடைநம்பி, இளங்கணி பதிப்பகம் சென்னை-15


</doc>
<doc id="303372" url="https://ta.wikipedia.org/wiki?curid=303372" title="ரோர் வம்சம்">
ரோர் வம்சம்

ரோர் வம்சம் (Ror dynasty) (ஆட்சிக் காலம்: கி மு 450 - கி பி 489) தற்கால பாகிஸ்தான் நாட்டின் சிந்துப் பகுதியை மையமாகக் கொண்டு, இந்தியத் துணைக்கண்டத்தின் பகுதிகளை 1040 ஆண்டுகள் ஆண்ட இந்து சமய மன்னர்கள் ஆவர். ரோர் வம்சத்தவர்கள் ஆண்ட நாட்டின் தலைநகராக ரோக்கிரி நகரம் (தற்கால சுக்கூர் நகரம்) விளங்கியது. ரோர் வம்சத்தவர்கள் பௌத்த சமயத்தையும் ஆதரித்தனர். ரோர் வம்சத்தவர்களுக்குப் பின்னர் இராய் வம்சத்தவர்கள் சிந்து நாட்டை ஆண்டனர். 

ரோர் வம்சத்தின் முதல் மன்னர் "தாஜ், ரோர் குமார்" . இறுதி மன்னர் "தாத்ரோர்" ஆவார்.
ரோர் வம்சத்து மன்னர்களைக் குறித்தான செய்திகள் மற்றும் ரோர் வம்ச மன்னர்களுக்கும் மௌரியர்களுக்கும் இருந்த தொடர்புகள் குறித்து பௌத்த ஜாதக கதைகள் மற்றும் திபெத்திய நூல்கள் மூலம் தெரியவருகிறது. 

மன்னர் தாஜ், ரோர் குமார் முதல் தாத்ரோர் வரையிலான 41 ரோர் வம்ச மன்னர்கள் கி மு 450 முதல் கி பி 489 வரை (1039 ஆண்டுகள்) ஆண்டனர்.



</doc>
<doc id="303388" url="https://ta.wikipedia.org/wiki?curid=303388" title="மெரோ தீவு">
மெரோ தீவு

மெரோ தீவு (Meroe Island) என்பது  இந்தியாவைச் சேர்ந்த ஒரு தீவு ஆகும்.

இத்தீவு பெரிய நிக்கோபார் நகரியத்துக்கு உட்பட்டது. சிறிய நிக்கோபார் வட்டத்தைச் சேர்ந்தது.


</doc>
<doc id="303393" url="https://ta.wikipedia.org/wiki?curid=303393" title="வளையபென்டனால்">
வளையபென்டனால்

வளையபென்டனால் அல்லது வளையபென்டைல் ஆல்ககால் "(Cyclopentanol or cyclopentyl alcohol)" என்பது CHO என்ற மூலக்கூற்று வாய்ப்பாடு கொண்ட ஒரு வளைய ஆல்ககால் சேர்மம் ஆகும். ஐதராக்சிவளையபென்டேன் 
என்றும் இச்சேர்மம் அழைக்கப்படுகிறது.

வளையபென்டனால், நீர்நீக்க வினையின் வழியாக வளையபென்டீனை உற்பத்தி செய்கிறது. 


</doc>
<doc id="303395" url="https://ta.wikipedia.org/wiki?curid=303395" title="டி. என். கோசு">
டி. என். கோசு

டி. என். கோசு (Dhruba Narayan Ghosh) என்பவர் அரசுத் துறை, வங்கி மற்றும் நிதித்துறை ஆகியவற்றில் உயர்மட்ட பதவிகள் வகித்த அதிகாரி ஆவார். 

லார்சன் அன்ட் டூப்ரோ, பிலிப்சு இந்தியா, பியர்லஸ், இக்ரா, பாரதிய ஸ்டேட் வங்கி ஆகிய குழுமங்களில் தலைவராக இருந்தார் 
மேலும் லக்னோவில் உள்ள ஐ. ஐ. எம். என்னும் இந்திய மேலாண்மை நிறுவனத்தில் ஆளுநர்கள் போர்டின் தலைவராகவும் இருந்தார் 
1969 ஆம் ஆண்டில் 14 வங்கிகளைப் பிரதமர் இந்திரா காந்தி அரசு நாட்டுடைமை ஆக்கியபோது, அவசரச் சட்டம் கொண்டு வருவதில் டி . என். கோசு முக்கியப் பங்காற்றினார்.

அரசும் அதன் பொறுப்புகளும், வர்த்தகமும் அரசியலும், வருத்தம் எதும் இல்லை ஆகிய மூன்று நூல்களை ஆங்கிலத்தில் எழுதியுள்ளார். பொருளியல் மற்றும் அரசியல் என்னும் வாராந்தார இதழில் டி .என்.கோசு பங்காற்றி வருகிறார்.


</doc>
<doc id="303404" url="https://ta.wikipedia.org/wiki?curid=303404" title="இந்திய வளைதடிப்பந்தாட்டக் கூட்டமைப்பு">
இந்திய வளைதடிப்பந்தாட்டக் கூட்டமைப்பு

இந்திய வளைதடிப்பந்தாட்டக் கூட்டமைப்பு (Indian Hockey Federation) என்பது, பன்னாட்டு வளைதடிப்பந்தாட்டக் கூட்டமைப்பின் இந்தியக் கிளையாக இயங்கிவந்த அமைப்பு ஆகும்.

1928 ஆம் ஆண்டு குவாலியரில் தொடங்கப்பட்ட இவ்வமைப்பு, இந்தியாவில் வளைதடிப் பந்தாட்ட விளையாட்டுக்கான உயர் ஆட்சிக் குழுவாக விளங்கியது. இதுவே பன்னாட்டு வளைதடிப்பந்தாட்ட அமைப்பில் இணைந்த முதலாவது ஐரோப்பா சாராத அமைப்பு ஆகும். தலைவர் கே.பி.எசு.கில், செயலர் கே சோதிகுமாரன் ஆகியோரின் நிர்வாகத்தின் கீழ் இவ்விளையாட்டுக்கான எல்லாப் பன்னாட்டுப் போட்டிகளிலும் இவ்வமைப்பு இந்தியாவைப் பிரதிநிதித்துவப் படுத்தியது. பெண்களுக்கான வளைதடிப்பந்தாட்டக் குழு பெண்கள் வளைதடிப்பந்தாட்டக் கூட்டமைப்பின்கீழ் இயங்கியது.

எப்ரல் 2008ல், தொலைக்காட்சி நிகழ்ச்சி ஒன்றில், அமைப்பின் செயலாளர் கையூட்டு வாங்கியதாகக் குற்றச்சாட்டு முன்வைக்கப்பட்டது. இதைத் தொடர்ந்து செயலாளர் கந்தசுவாமி சோதிகுமாரன் பதவியில் இருந்து விலகினார். அதே ஆண்டு ஏப்ரல் 20 ஆம் தேதி இந்திய ஒலிம்பிக் சங்கம், இந்திய வளைதடிப்பந்தாட்டக் கூட்டமைப்பை இடைநிறுத்தம் செய்தது. இதனால் 14 ஆண்டுகள் தலைவராகப் பணியாற்றிய கே.பி.எசு கில்லும் பதவியிழந்தார்.



</doc>
<doc id="303412" url="https://ta.wikipedia.org/wiki?curid=303412" title="லெகோ மொழி">
லெகோ மொழி

லெகோ, ("Leco" மற்றும் "Leko") ஓர் தனித்த மொழியாகும். வெகுகாலமாகவே அழிந்த நிலையில் உள்ளதாக கருதப்பட்ட இந்த மொழியை பொலிவியாவின் தித்திகாக்கா ஏரியின் கிழக்கில் ஏறத்தாழ 20–40 பேர் பேசி வருகின்றனர். லெகோ மொழியினத்தவர்களின் மக்கள்தொகை 80 என மதிப்பிடப்பட்டுள்ளது.

சிலச் சொற்களடங்கிய பட்டியல்கள் கிடைக்கப்பெற்றாலும் 19ஆவது நூற்றாண்டின் துவக்கத்தில் "ஆந்த்ரே எர்ரேரோ" என்ற கிறித்தவப் பாதிரியார் தொகுத்த கிறித்தவ நூல் முதன்மையான லெகோ மொழி ஆவணமாக விளங்குகின்றது. இந்த நூல் 1905இல் லபோன் குவெடோவால் வெளியிப்பட்டது. அவர் இந்த நூலைப் பயன்படுத்தி மொழியின் இலக்கணத்தை வரையறுத்தார். 1994இல் சைமன் வான் டெ கெர்கே என் மொழியியலாளர் இந்த மொழி பேசும் சிலரைக் கண்டறிந்து குவெடோவின் இலக்கணப் பகுப்பாய்விற்கு கூடுதலாக சில தகவல்களைத் தொகுத்தார். 

லெகோ எதனையும் தாய்மொழியாக கொண்டிராத ஓர் தனித்த மொழியாகவும் அழிபட்ட மொழியாகவும் 1988இல் வகைபடுத்தப்பட்டுள்ளது. இருப்பினும், மொன்டானோ அரகோன் (1987) இந்த மொழி பேசும் சிலரை அதென் பகுதியிலும் லா பாஸ் மாவட்டத்தில் அப்பல்லோ நகரிலும் மாபிரி ஆற்றோரம் கண்டறிந்துள்ளார். 

இம்மொழி பேசும் சிலரை வான் டெ கெர்கே 1994–97 காலப்பகுதியில் குடிபெயரச் செய்தார். பெரும்பாலும் ஆடவராகவும் 50 அகவைக்கு மூத்தவர்களாகவும் இருந்த இவர்கள் இந்த மொழியை வெகுகாலமாக பயன்படுத்தாது இருந்தவர்கள்; இயற்கையாக லெகோ மொழி பேச இவர்கள் மிகவும் தயங்குகின்றனர்.



</doc>
<doc id="303424" url="https://ta.wikipedia.org/wiki?curid=303424" title="குமாரி ருக்மணி">
குமாரி ருக்மணி

குமாரி ருக்மணி (ஏப்ரல் 19, 1929 - செப்டம்பர் 4, 2007) என்பவர் ஒரு தமிழ்த் திரைப்பட நடிகையாவார்.

ருக்மணி தமிழகத்தின் தஞ்சை மாவட்டம் மெலட்டூரை பூர்வீகமாகக் கொண்டவர். இவர் நடிகை நுங்கம்பாக்கம் ஜானகியின் மகளும், நடிகை லட்சுமியின் தாயாரும், நடிகை ஐஸ்வர்யாவின் பாட்டியும் ஆவார். இவரது கணவர் பெயர் ஒய். வி. ராவ் பின்னர் இருவரும் பிரிந்துவிட்டனர்.

மும்பையில் ஹரிச்சந்திரா திரைப்படத்தின் படப்பிடிப்பு நடந்துவந்தவேளையில். லோகிதாசன் வேடத்துக்குப் பொருத்தமான சிறுவன் கிடைக்கவில்லை. அப்போது டி. பி. ராஜலட்சுமி தங்கியிருந்த விடுதியின் பக்கத்து அறையில் தங்கி இருந்தவரின் அழகான பெண் குழந்தையைக் கண்டு அக்குழந்தையின் பெற்றோரிடம் பேசி திரைப்படத்தில் லோகிதாசனாக நடிக்கவைத்தனர். இந்த ஹரிச்சந்திரா திரைப்படத்தில குழந்தை நட்சத்திரமாக அறிமுகமானவர்தான் குமாரி ருக்மணி. குமாரி ருக்மணிக்கு டி.பி. ராஜலட்சுமியுடன் தொடர்ந்து நடிக்கும் வாய்ப்பு கிடைத்தது. ‘ஜலஜா’ என்னும் படம் வழியாக இந்தித் திரைப்படத்திலும் அறிமுகமானார். அம்மா ஜானகியும் ருக்மணியும் சேர்ந்து ‘பாக்யலீலா’ படத்தில் நடித்தார்கள்.



</doc>
<doc id="303426" url="https://ta.wikipedia.org/wiki?curid=303426" title="சரண் ராணி பாக்லீவால்">
சரண் ராணி பாக்லீவால்

சரண் ராணி பாக்லீவால்﻿﻿ என்றறியப்படும் (Sharan Rani Backliwal) (1929 ஏப்ரல் 09 - 2008 ஏப்ரல் 08) இவர், இந்துத்தானி சாத்திரிய சங்கீத மேதையாகவும், புகழ்பெற்ற சரோத் வாத்தியக் கலைஞராகவும், அறியப்படுகிறார். மேலும், சரண் ராணி மாத்தூர் எனும் இயற்பெயர் கொண்ட இவர், சரோத் இசையை உலகம் முழுவதும் பரவச் செய்தமையால் இவருக்கு ‘சரோத் ராணி’.
என்ற பெரும்பெயராலும் போற்றப்படுகிறார்.

சரண் ராணி தில்லியிலுள்ள புகழ்பெற்ற வியாபாரிகள், கல்வியாளர்களின் குடும்பத்தில் 1929-ம் ஆண்டு ஏப்ரல் 09-ல் பிறந்தார். இசை மரபு அல்லாத குடும்பம் என்றாலும், தங்கள் மகள் அதில் சாதிக்க வேண்டும் என்று அவரது பெற்றோர் விரும்பினர். சிறு வயதிலேயே உத்தாத் அலாவுதீன் கான், அவரது மகனான இந்துஸ்தானி இசைக் கலைஞரும் சரோத் வாத்தியக் கலைஞருமான உத்தாத் அலி அக்பர் கான் உள்ளிட்ட மேதைகளிடம் சரோட் கற்றார். பள்ளிப் படிப்பு முடிந்த பிறகு தில்லி பல்கலைக்கழகத்தின் இந்திரபிரஸ்தா மகளிர் கல்லூரியில் எம்.ஏ. பட்டம் பெற்றவர். கதக், மணிப்புரி நடனமும் பயின்றார். இசை, நடனம் இந்த இரண்டில் எதை தேர்ந்தெடுப்பது என்று குழம்பியவர். இறுதியில் இசையையே தேர்வு செய்தார்.

இந்திய விடுதலைப் போராட்டங்களில் கலந்துகொண்ட ராணி பாக்லீவால், மேடைக் கச்சேரிகளில் 1930-ம் ஆண்டு முதல் சரோத் வாசித்து வந்தவர். ஆண்கள் மட்டுமே வாசித்து வந்த சரோத் இசையில் வல்லமை பெற்ற அவர், 1950-களில் வெளிநாடுகளில் ஏராளமான கச்சேரிகள் வழங்கினார். உலகம் முழுவதும் உள்ள பிரபல இசையரங்குகளில் கச்சேரிகள் நடத்தியவர், இசைக் கலைஞர் என்ற வகையில் உலகலளாவிய பயணம் செய்த முதல் இந்தியப் பெண்மணியாவார்.

அமெரிக்கா, பிரிட்டன் போன்ற நாடுகளில் இசை நிறுவனங்களுடன் இணைந்து யுனெஸ்கோ அமைப்புக்காக சரோத் இசை பதிவு செய்தவர். இவரது கச்சேரிகளை சனாதிபதிகள், பிரதமர்கள், மன்னர்கள், ராணிகள் மற்றும் பல நாடுகளின் தலைவர்கள் ரசித்துள்ளனர். குழந்தைகளுக்கும், இளைஞர்களுக்கும் இசை நிகழ்ச்சி நடத்த எப்போதும் தயாராக இருக்கும் இவர். தொண்டு நிறுவனங்களுக்காக பல நிகழ்ச்சிகளை கொடையாக நடத்துபவர். வளரும் கலைஞர்களுக்கும், வறிய நிலையில் உள்ள கலைஞர்களுக்கும் விளம்பரமின்றி பல உதவிகளை செய்துள்ளார்.

சரோத் இசையின் வரலாறு குறித்த நூலை எழுதிய சரண் ராணி, இசை பற்றி பல கட்டுரைகளையும் தொகுத்தவர். இசை சம்பந்தமாக உலகின் பல முக்கிய நகரங்களில் ஏராளமான விரிவுரைகள் நிகழ்த்தியுள்ளார். குரு-சிஷ்ய மரபு முறைப்படி இசை கற்றுக் கொடுத்தார். பல மாணவர்கள் இவரது வீட்டில் ஆண்டுக்கணக்கில் தங்கியிருந்து இசை பயின்றனர். ஆனால், ஒருவரிடம்கூட இவர் கட்டணம் வாங்கியதே இல்லை. இந்தியாவின் கலைப் பண்பாடு, பாரம்பரியப் பெருமை அடுத்தடுத்த தலைமுறைக்கும் செல்லவேண்டும் என்ற நோக்கில், தொன்மையான, அரிதான 15-ம் நூற்றாண்டு முதல் 20-ம் நூற்றாண்டு வரையிலான ஏறக்குறைய 450 வாத்தியங்களை சேகரித்தார். அவற்றை தில்லியில் உள்ள தேசிய அருங்காட்சியகத்துக்கு நன்கொடையாக வழங்கினார்.

உலகம் முழுவதும் உள்ள பல பல்கலைக்கழகங்கள் இவருக்கு டாக்டர் பட்டம் வழங்கி கவுரவித்துள்ளன. ‘இந்தியாவின் கலாச்சாரத் தூதர்’ என ஜவகர்லால் நேருவால் புகழாரம் சூட்டப்பட்டவர். சரோட் இசையை உலகம் முழுவதும் பரவச் செய்தவரும், ‘சரோட் ராணி’ என போற்றப்பட்டவருமான சரண் ராணி பாக்லீவால் 2008 ஏப்ரல் 8-ம் நாள் தனது 79-வது வயதில் மறைந்தார்.

விருதுகள் மற்றும் அவர் பெற்ற கவுரவங்கள்.


</doc>
<doc id="303428" url="https://ta.wikipedia.org/wiki?curid=303428" title="சுனில் கில்னானி">
சுனில் கில்னானி

சுனில் கில்னானி (Sunil Khilnani) என்பவர் அவந்தா இருக்கை பேராசிரியராகவும் இலண்டனில் உள்ள இந்திய நிறுவன கிங்க்ஸ் கல்லூரியில் இயக்குநராகவும் உள்ளார். இவர் இந்திய வரலாறு மற்றும் அரசியல் தொடர்பான நூல்களை எழுதியுள்ளார். 

தில்லியில் பிறந்த சுனில் கில்னானி ஆப்பிரிக்கா, ஐரோப்பா, ஆசியா ஆகிய கண்டங்களில் வளர்ந்தார். கேம்பிரிச்சில் சமூகம் அரசியல் சார்ந்த கல்வி பயின்று முனைவர் பட்டமும் பெற்றார்.

அறிவு புலத்தின் வரலாறு, அரசியல் ஆய்வு, நவீன இந்தியாவின் வரலாறு, தற்கால இந்தியாவின் அரசியல் நிலைமை ஆகியன இவர் 
எழுதிய நூல்களின் கருப்பொருள்களாக உள்ளன. இந்தியா பற்றிய கருத்து, சிவில் சொசைட்டி, ரீஇன்கார்னேசன் போன்ற சில நூல்களை எழுதியுள்ளார்.

இந்திய அரசு 2005 ஆம் ஆண்டில் சுனில் கில்னானிக்கு பிரவாசி பாரதிய சம்மான் விருதை வழங்கியது. 2010 இல் பெர்லின் பரிசு இவருக்குக் கிடைத்தது. 


</doc>
<doc id="303442" url="https://ta.wikipedia.org/wiki?curid=303442" title="ஐபீரோ-அமெரிக்கா">
ஐபீரோ-அமெரிக்கா

ஐபீரோ-அமெரிக்கா (, ) அல்லது ஐபீரிய அமெரிக்கா ("Iberian America") என்பது அமெரிக்கக் கண்டங்களில் உள்ள எசுப்பானிய மற்றும் போர்த்துக்கேய மொழிகளை முதன்மையானதாகக் கொண்ட நாடுகளை உள்ளடக்கிய பகுதி ஆகும். பொதுவாக ஐபீரோ-அமெரிக்கா என்பது எசுப்பானியா மற்றும் போர்த்துக்கல் நாடுகளின் ஆதிக்கத்தின் கீழ் முன்னர் இருந்த அமெரிக்கப் பகுதிகளையே குறிக்கும். ஐபீரோ-அமெரிக்க உச்சி மாநாட்டில் எசுப்பானிய, போர்த்துக்கேய நாடுகளும் பங்குபெறும். ஐபீரோ-அமெரிக்க நாடுகள் அமைப்பில் எசுப்பானிய, போர்த்துக்கேய நாடுகளுடன் மத்திய ஆப்பிரிக்காவில் உள்ள எசுப்பானிய மொழி பேசும் மக்கள் அதிகம் உள்ள நாடான எக்குவடோரியல் கினியும் உறுப்பினராக உள்ளது. ஆனால், போர்த்துக்கீச மொழி பேசும் ஆப்பிரிக்க நாடுகள் இவ்வமைப்பில் இடம்பெறவில்லை.

ஐபீரோ-, ஐபீரியன் என்பவை ஐரோப்பாவில் உள்ள ஐபீரியன் தீபகற்பத்தை குறிக்கிறது. இந்நிலப்பகுதி இன்றைய எசுப்பானியம், போர்த்துக்கல் ஆகிய நாடுகள் அமைந்திருக்கும் இடம் ஆகும். இந்நாடுகள் தவிர ஆண்டோரா நாடும், கிப்ரால்ட்டர் பிரித்தானிய ஆட்சிப்பகுதியும் ஐபீரியன் தீபகற்பத்தில் அடங்கும் . ஐபீரோ-அமெரிக்கா என்பது வட அமெரிக்கா, மத்திய அமெரிக்கா, தென் அமெரிக்கா பகுதிகளில் உள்ள எஸ்பானிய மொழி அதிகம் பேசும் நாடுகளையும் போர்த்துகேய மொழியை முதன்மையாக கொண்ட நாடான பிரேசில்லையும் குறிக்கிறது . ஐபீரோ-அமெரிக்க நாடுகளுடன் பிரஞ்சு மொழி பேசும் நாடான ஹெய்தி, பிரான்ஸ் வெளிநாட்டு துறை கட்டுபாட்டில் உள்ள பகுதிகளான பிரெஞ்சு கயானா, மார்டீனிக் மற்றும் குவாதலூப்பே, பிரான்சின் கடல்கடந்த தொகுப்புகளான செயிண்ட் மார்டின், செயிண்ட் பார்த்தலெமி ஆகியவை இலத்தீன் அமெரிக்கா என்று அழைக்கபடுகிறது .

1991ம் ஆண்டு முதல் ஒவ்வொரு ஆண்டும் ஐபீரோ-அமெரிக்கன் உச்சி மாநாடு நடைபெற்று வருகிறது . இந்த மாநாட்டில் ஐபீரோ-அமெரிக்க நாடுகளுடன் ஸ்பெயின், போர்த்துக்கல் மற்றும் அன்டோரா நாடுகளும் உறுப்பினர்களாக பங்கு பெறும்,





</doc>
<doc id="303443" url="https://ta.wikipedia.org/wiki?curid=303443" title="பி. எஸ். சரோஜா">
பி. எஸ். சரோஜா

பி. எஸ். சரோஜா ("B. S. Saroja", பிறப்பு: நவம்பர் 18, 1929) தமிழ்த் திரைப்பட நடிகையாவார்.

சரோஜாவின் பூர்வீகம் சேலம் ஆகும். இவர் பாலசுப்ரமணியம், ராஜலட்சுமி ஆகியோருக்கு திருவனந்தபுரத்தில் பிறந்தார். சரோஜா சிறுமியாக இருந்தபோதே அவரது குடும்பம் சென்னை ராயபுரத்தில் குடியேறியது. சரோஜாவின் தாத்தா ஒரு வயலின் ஆசிரியர். அம்மா வாய்ப்பாட்டில் தேர்ந்தவர். பி. எஸ். சரோஜா தாயாரிடம் வாய்ப்பாட்டு கற்றுக்கொண்டார். சிறுவயதிலேயே தெலுங்குக் கீர்த்தனைகள் பாடும் அளவுக்கு இசையில் தேறினார். சரோஜா ராயபுரம் புனித அந்தோணியார் தொடக்கப் பள்ளியில் சேர்க்கப்பட்டார்.

சரோஜா ஒன்பது வயதுச் சிறுமியாக இருந்த போது அவரது பள்ளி மைதானத்தில் ‘தமிழ்நாடு சர்க்கஸ்’ என்னும் வட்டரங்குக் குழு முகாமிட்டிருந்தது. சரோஜாவும் ஆர்வத்தின் காரணமாக பள்ளிக்கூடத்துக்கு சரிவர போகாமல் அங்கேயே பல நாட்கள் ஒளிந்திருந்து சர்க்கஸ் பயிற்சிகளைக் கவனித்துக்கொண்டிருந்தார். சர்க்கசுப் பயிற்சியாளர் டி. எம். நாமசிறீ என்பவர் சரோஜாவின் ஆர்வத்தைக் கண்டு அவளுக்குப் பயிற்சியளித்தார். நாமசிறீயிடம் சரோஜா முழுக் கலையையும் கற்றுக்கொண்டார். ஆனாலும், தனது 12வது அகவையில் சர்க்கஸ் அரங்கேற்றத்துக்காகக் காத்திருந்த நேரத்தில் ‘தமிழ்நாடு சர்க்கஸ் கம்பெனி’ மூடப்பட்டது.

வட்டரங்கு நிறுவனம் மூடப்பட்டாலும் தனது மாணவர்களுக்குத் தொடர்ந்து பயிற்சியளித்துவந்தார் நாமசிறீ. இந்த நேரத்தில் ராயபுரத்தில் ராசாசி கலந்துகொண்ட காங்கிரஸ் பொதுக்கூட்டத்தில் கூட்டம் தொடங்கும்முன் தனது மாணவர்களைச் சாகசங்கள் செய்துகாட்டச் செய்தார் ஆசிரியர். ராசாசி சாகச நிகழ்ச்சியைக் குறிப்பிட்டுப் பாராட்டிப் பேசினார். இந்தக் கூட்டத்துக்கு ராசாசியுடன் வந்திருந்த காங்கிரஸ் ஊழியரான தட்சிணாமூர்த்தி என்பவர் ஜெமினி ஸ்டுடியோவில் பணியாற்றிவந்தவர். இவர் சரோஜாவின் அழகையும் சாகசத் திறமையையும் கண்டு மாதம் 45 ரூபாய் சம்பளத்துக்கு சரோஜாவை ஜெமினி ஸ்டூடியோவில் சேர்த்துவிட்டார்.

1941-ல் வெளியான ‘மதன காமராஜன்' திரைப்படக் குழுநடனம் மூலம் திரைப்படத்தில் அறிமுகமானார். பின் ஜெமினியிலிருந்து வெளியேறி, ஜுபிடர் நிறுவனத்தில் சேர்ந்தார். ஜுபிடர் தயாரிப்பில் மிகப் பெரிய வெற்றிப் படமாக அமைந்த ‘குபேர குசேலா’வில் (1943) டி.ஏ.ஜெயலட்சுமியுடன் இணைந்து ஆடி பிரபலமானார்.

பி. எஸ். சரோஜாவின் கணவர் பண்டிட் போலாநாத் ஆக்ராவைச் சேர்ந்தவர். சரோஜா நடித்த பல படங்களுக்கு நடன இயக்குனராகப் பணியாற்றியவர். 1943 ஆம் ஆண்டில் சரோஜாவைக் காதலித்துத் திருமணம் செய்து கொண்டார். போலோநாத் பரதக் கலையுடன் மணிப்பூரி, கதக் போன்ற நடனங்களிலும் சரோஜாவுக்குப் பயிற்சி அளித்தார். போலோநாத் பர்மா ராணி, ராஜராஜேஸ்வரி ஆகிய படங்களில் தனி நடனம் ஆடும் வாய்ப்புகளை சரோஜாவுக்கு பெற்றுத்தந்தார். சரோஜா தனது கணவருடன் இணைந்து கீத காந்தி திரைப்படத்தில் நடித்துள்ளார். இவர்கள் இருவரும் நடன கலா மந்திர் என்ற பெயரில் நடனப் பயிற்சிப் பள்ளி ஒன்றை நிறுவியிருந்தனர். இவர்களுக்கு கலாராணி என்ற முதல் மகள் பிறந்தாள்.

இன்பவல்லி திரைப்படத்தில் ஒரு காட்சியில் நடிப்பதற்காக 1949 மே 11 அன்று இரவு தமது வாகனத்தில் போலோநாத்தும், சரோஜாவும் பயணம் செய்தபோது சேலத்திற்கு அருகில் எட்டு மைல் தூரத்தில் வாகனம் விபத்துக்குள்ளாகியதில் போலோநாத் படுகாயம் அடைந்து மே 12 அன்று சேலம் மருத்துவமனையில் காலமானார். சரோஜா சிறுகாயங்களுடன் உயிர் தப்பினார். போலோநாத் மரணமடந்து சில காலத்திற்குப் பின்னர் பி. எஸ். சரோஜா டி. ஆர். ராமண்ணாவை திருமணம் செய்துகொண்டார்.

பி.யு.சின்னப்பாவும், டி.ஆர். ராஜகுமாரியும் இணைந்து நடித்த விகடயோகி திரைப்படத்தில் இரண்டாவது கதாநாயகியாக நடிக்கும் வாய்ப்பு அமைந்தது. அதன் பிறகு பி.எஸ்.ராமையாவின் ‘தன அமராவதி' திரைப்படத்தில் கதாநாயகன் எஸ்.எம்.குமரேசனுக்கு இணையாக தனிக் கதாநாயகியாக நடித்தார். அன்றைய உச்ச நட்சத்திரமான டி.ஆர். மகாலிங்கத்துடன் 'பாரிஜாதம்' படத்தில் நடித்தார். எம்.ஜி.ஆர், சிவாஜி கணேசன், மலையாளத் திரைப்பட நடிகர் திக்குரிசி சுகுமாரன் நாயர் ஆகியோருடன் இணைந்து நடித்துப் புகழ்பெற்றார்.


</doc>
<doc id="303453" url="https://ta.wikipedia.org/wiki?curid=303453" title="உயிரியற்பிய வேதியியல்">
உயிரியற்பிய வேதியியல்

உயிரியற்பிய வேதியியல் (Biophysical chemistry) என்னும் இயற்பிய அறிவியல் பிரிவானது இயற்பியல் மற்றும் இயற்பிய வேதியியல் கோட்பாடுகளைப் பயன்படுத்தி தொகுப்பியக்க உயிரியலைப் படிப்பதற்கு பயன்படுகிறது. உயிரிய அமைப்புகளில் நிகழும் பல்வேறு நிகழ்வுகளுக்கான விளக்கங்களை மூலக்கூறுகளின் அல்லது மேற்புற-மூலக்கூற்று வடிவங்களின் அடிப்படையில் விளக்கங்களைத் தேடும் ஆய்வுகள் இத்துறையில் நடத்தப்படுகின்றன.

உயிரியற்பிய வேதியியலாளர்கள் இயற்பிய வேதியியலில் உள்ள பல்வேறு செய்நுட்பங்களைப் பயன்படுத்தி உயிரிய அமைப்புகளிலுள்ள வடிவங்களை ஆராய்கிறார்கள். நிறமாலையியல் வழிமுறைகளான அணுக்கருக் காந்த ஒத்ததிர்வு (nuclear magnetic resonance; NMR), எக்சு கதிர் விளிம்பு விளைவு (X-ray diffraction) போன்றவை இத் துறையில் பயன்படுத்தப்படுகின்றன.


</doc>
<doc id="303460" url="https://ta.wikipedia.org/wiki?curid=303460" title="சதின் தாசு">
சதின் தாசு

சதின் தாசு (Jatin Das, திசம்பர் 1941) என்பவர் ஓவியர், சிற்பக் கலைஞர், கவிஞர் என அறியப்படுபவர். இந்திய நடுவணரசின் பத்ம பூசண் விருதைப் பெற்றவர். 

ஒரிசா மாநிலம் மயூர்பஞ்ச் என்னும் ஊரில் பிறந்த சதின் தாசு மும்பை சர். ஜே. ஜே. கலைப் பள்ளியில் ஓவியம் கற்றுக்கொண்டார். 68 ஓவியக் கண்காட்சிகளை இந்தியாவிலும் வெளிநாடுகளிலும் நடத்தினார். உலகத்தில் உள்ள பல கலை சிற்பக் கல்லூரிகளிலும் அருங்காட்சிகளிலும் சென்று சொற்பொழிவுகளை ஆற்றினார்.

1987-88 கால கட்டத்தில் இரசியாவில் நடந்த இந்தியத் திருவிழா நிகழ்ச்சியை முன்னிட்டு வடகிழக்கு மாநிலங்களின் கைவினைப் பொருள்கள் வாரியத்தில் ஆலோசகராக இருந்தார். இது போன்ற பல கலைப் பண்பாட்டு அமைப்புகளில் கௌரவ பதவிகளில் பொறுப்பு வகித்தார்.

சதின் தாசு மும்பை திரை நடிகைநந்திதா தாசின் தந்தை ஆவார். தற்பொழுது புதுதில்லியில் இவர் வாழ்ந்து வருகிறார்.




</doc>
<doc id="303461" url="https://ta.wikipedia.org/wiki?curid=303461" title="குளுசிக் அமிலம்">
குளுசிக் அமிலம்

குளுசிக் அமிலம் "(Glucic acid)" என்பது CHO என்ற மூலக்கூற்று வாய்ப்பாடு கொண்ட ஒரு கரிம வேதியியல் அமிலமாகும். கரும்புச் சாற்றுடன் அமிலம் அல்லது குளுக்கோசுடன் காரம் வினைபுரிந்து குளுசிக் அமிலம் உருவாகிறது


</doc>
<doc id="303469" url="https://ta.wikipedia.org/wiki?curid=303469" title="கன்னி ஆடு">
கன்னி ஆடு

கன்னி ஆடு () ("Kanni goat") என்பது தமிழ்நாட்டில் காணப்படும் ஒரு வெள்ளாட்டினமாகும். இவை தோலுக்காகவும், இறைச்சிக்காகவும் வளர்க்கப்படுகின்றன. இந்த ஆடுகள் மந்தையாகச் செல்லும்போது, அதன் கால் அசைவுகள் ராணுவ வீரர்களைப் போல வரிசையாக அமைந்திருக்கும். இதனால் இவை சிப்பாய் நடை ஆடுகள் என்றும் அழைக்கப்படுகின்றன. தவிர‌ இவற்றின் காது, நெற்றியில் கோடுகள் காணப்படுவதால் இவற்றை வரி ஆடுகள் என்றும் அழைக்கிறார்கள். இவை தமிழகத்தின் திருநெல்வேலி மாவட்டம், தூத்துக்குடி மாவட்டம், விருதுநகர் மாவட்டம் போன்ற மாவட்டங்களின் சில பகுதிகளில் மட்டும் காணப்படுபவை. தென் தமிழகத்தில் உள்ள கன்னி நாய்கள் தோற்றத்தில் இந்த ஆடுகளைப்போல உள்ளதால் அவை கன்னி நாய் என பெயரைப் பெற்றன.
இவ்வகை ஆடுகள் தமிழகத்தில் காணப்படும் ஆடுகளிலேயே உயரமானவையாகவும், கருமை நிறம் கொண்டும். முகத்திலும், காதுகளிலும், கழுத்திலும் இரு வெள்ளை கோடுகள் கொண்டும் இருக்கும். அடி வயிற்றுப் பகுதி மற்றும் கால்களின் உட்புறத்தில் வெண்மை நிறத்துடன் காணப்படும் கன்னி ஆடுகளை பால்கன்னி என்றும், வெண்மைக்குப் பதிலாக செம்பழுப்பு நிறம் கொண்டவைகளைச் செங்கன்னி என்றும் அழைப்பர்.
இவற்றில் ஆண், பெண் ஆடுகள் இரண்டுக்கும் கொம்புகள் இருக்கும். ஆண் ஆடு 35 முதல் 40 கிலோவரையும், பெண் ஆடு 25 முதல் 30 கிலோவரையும் எடை கொண்டவை. இந்த ஆடுகள் முதல் முறை மட்டும் எட்டு முதல் பத்து மாதத்தில் சினை பிடிக்கும். அதன் பிறகு, ஒவ்வொரு ஏழு மாதத்துக்கு ஒரு முறை குட்டி போடும். இவை, ஒரே நேரத்தில் இரண்டு முதல் மூன்று குட்டிகள்வரை ஈனுகின்ற ஆற்றல் உடையவை. பிறக்கும்போது, கிடா ஆட்டுக் குட்டிகளின் எடை சுமார் 2.1 கிலோவாகவும், பெட்டை ஆட்டுக் குட்டிகளின் எடை சுமார் 2 கிலோ எடையுடனும் இருக்கும். பிறந்த ஒரு வருடத்தில் கிடா ஆடுகள் சுமார் 22 கிலோ எடையையும், பெட்டை ஆடுகள் சுமார் 21 கிலோ எடையையும் கொண்டதாக வளர்ந்துவிடும். அப்போது, கிடா சுமார் 76 செ.மீ. உயரமும், பெட்டை சுமார் 72 செ.மீ. உயரமும் கொண்டிருக்கும்.


</doc>
<doc id="303472" url="https://ta.wikipedia.org/wiki?curid=303472" title="அர்கெந்தீனாவில் சுரங்கத் தொழில்">
அர்கெந்தீனாவில் சுரங்கத் தொழில்

அர்கெந்தீனாவில் சுரங்கத் தொழில் "(Mining in Argentina)" அலுமினியம், ஈயம், செப்பு, துத்தநாகம், வெள்ளி மற்றும் தங்கம் போன்ற தனிமங்களின் கனிமங்களை பிராந்திய அளவில் உற்பத்தி செய்யும் தொழிலாக விளங்குகிறது. 2003 ஆம் ஆண்டில் எரிபொருளல்லாத கனிமங்களின் உற்பத்தி மட்டும் $1.1 பில்லியன் வருவாயை ஈட்டித்தந்துள்ளது. இதிலும் குறிப்பாக அடர்த்தியான செப்பு உற்பத்தியில் மட்டும் $467 மில்லியன் கிடைத்துள்ளது என்பது குறிப்பிடத்தக்கதாகும்.

2003 ஆம் ஆண்டில், பாயோ டி லா அலும்பிரேரா மற்றும் செர்ரோ வேங்குவார்தியா சுரங்கங்களில் இருந்து பெரும்பாலும் நாட்டின் தங்கம் உற்பத்தி செய்யப்பட்டுள்ளது. இவ்வாண்டில் மொத்தமாக 29,744 கிலோகிராம் தங்கம் உற்பத்தியாகியுள்ளது. இந்த அளவு முந்தைய ஆண்டான 2002 இல் உற்பத்தி செய்யப்பட்ட தங்கத்தின் அளவான 32,506 கிலோகிராம் என்பதைவிட குறைவாகும்.

நாட்டின் 2003 ஆம் ஆண்டு மொத்த வெள்ளி உற்பத்தி 133,917 கிலோகிராம் ஆகும். 2001 ஆம் ஆண்டில் இவ்வுற்பத்தி 152,802 கிலோகிராம் ஆக இருந்தது. நாட்டின் 2003 ஆம் ஆண்டு மொத்த துத்தநாக உற்பத்தி 29,839 மெட்ரிக் டன்கள் ஆகும். 2001 ஆம் ஆண்டில் இவ்வுற்பத்தி 39,703 மெட்ரிக் டன்களாக இருந்தது. இவ்வாறே நாட்டின் 2003 ஆம் ஆண்டு மொத்த ஈயம் உற்பத்தி 12,079 மெட்ரிக் டன்கள் ஆகும். 2001 ஆம் ஆண்டில் இவ்வுற்பத்தி சற்று அதிகமாக 12,334 மெட்ரிக் டன்களாக இருந்தது.

2003 ஆம் ஆண்டில் அர்கெந்தினா மொத்தமாக 545,304 மெட்ரிக் டன்கள் போரான் தொடர்புடைய பொருட்களை உற்பத்தி செய்துள்ளது. உலக போரான் உற்பத்தியில், அமெரிக்கா மற்றும் துருக்கி நாடுகள் முறையே முதல் இரண்டு இடங்களையும் அர்கெந்தீனா மூன்றாவது இடத்தையும் பிடித்தன. 1999 மற்றும் 2000 ஆம் ஆண்டுகளில் அர்கெந்தீனாவின் போரான் உற்பத்தி முறையே 245,450 மற்றும் 512,624 மெட்ரிக் டன்களாக இருந்தது.

2003 ஆம் ஆண்டில் உற்பத்தி செய்யப்பட்ட மற்ற தொழில்துறை கனிமங்களின் அளவு இங்கு கொடுக்கப்பட்டுள்ளது. 

இவைதவிர பளிங்குக்கல், களிமண், செலசிடைட்டு, சோடியம் கார்பனேட்டு, கல்நார், பேரைட்டு, மற்றும் வெர்மிகுலைட்டு ஆகியனவற்றையும் அர்கெந்தீனா தயாரிக்கிறது. ஆசுபால்டைட்டு, புளோர்சிபார், மைக்கா, மாங்கனீசு, மற்றும் ஆண்டிமனி போன்றவை முக்கியமாக நாட்டின் வடமேற்கு பகுதிகளில் காணப்படுகின்றன. மேலும், இலித்தியம் (உலகின் மூன்றாவது பெரிய படிவு), [1] பெரிலியம் மற்றும் கொலம்பியம் போன்றவற்றின் படிவுகளும் இங்கு காணப்படுகின்றன.

சுரங்கத் தொழில் திட்டமிடல் மற்றும் பொது முதலீட்டு அமைச்சகம் அர்கெந்தீனாவின் சுரங்கத் தொழிலை மேற்பார்வை செய்கிறது.


</doc>
<doc id="303480" url="https://ta.wikipedia.org/wiki?curid=303480" title="செலூக்கியப் பேரரசு">
செலூக்கியப் பேரரசு

செலுசிட் பேரரசு அல்லது செலூக்கியப் பேரரசு (Seleucid Empire) (; , "Basileía tōn Seleukidōn") (ஆட்சிக் காலம்: கி.மு. 312 - கி.மு. 63) என்பது செலூக்கிய வம்சத்தினரால் ஆளப்பட்டப் பிராந்தியமாகும். பேரரசர் அலெக்சாண்டரின் ஆசியப் படையெடுப்பிற்குப் பின் நடு ஆசியா, தெற்காசியா மற்றும் மேற்கு ஆசியாவின் பகுதிகளை கி.மு. 312 முதல் கி.மு. 63 முடிய கிரேக்கப் போர்ப்படைத் தலைவர் செலூக்கசு நிக்காத்தர் முதல், பேரரசின் இறுதி மன்னர் இரண்டாம் பிலிப்பு வரை 375 ஆண்டுகள் ஆண்டனர்.

அலெக்சாண்டர் பஞ்சாப் மன்னர் போரசுடனான போரில் வென்று, மீண்டும் கிரேக்கத்திற்கு திரும்பும் வழியில் பாபிலோனில் மறைந்த பின், அலெக்சாண்டர் வென்ற பகுதிகளை அவரது படைத்தலைவர்கள் பிரித்துக் கொண்டு ஆண்டனர். அலெக்சாண்டரின் நெருங்கிய நண்பரும், கிரேக்கப் படைத்தலைவர்களில் ஒருவரான செலூக்கஸ் நிக்காத்தர், கிரேக்கத்திற்கு கிழக்கில் அமைந்த ஆசியப் பகுதிகளுக்கு கி.மு. 312 முதல் பேரரசர் ஆனார்.

முதலாம் செலூக்கசு நிக்காத்தரும், அவருக்கு பின்வந்த கிரேக்க மன்னர்களும் செலூக்கியப் பேரரசின் தற்கால பாகிஸ்தான், ஆப்கானித்தான், துருக்மேனிஸ்தான், தஜிகிஸ்தான், உஸ்பெக்கிஸ்தான், ஈரான், ஈராக், இஸ்ரேல், லெபனான், பாலஸ்தீனம், ஜோர்டான், குவைத், சவுதி அரேபியா, சிரியா, துருக்கி ஆகிய பகுதிகளை ஆண்டனர்.

செலூக்கியப் பேரரசின் தலைநகரங்களாக துருக்கி - சிரியாவின் எல்லையில் அமைந்த அந்தியோக்கியா மற்றும் டைகிரிஸ் ஆற்றாங்கரையில் அமைந்த "செலுசியா" நகரங்கள் விளங்கியது.

செலூக்கியப் பேரரசின் நீண்டகால ஆட்சியால், ஆசியாவில் கிரேக்கக் கட்டிடக் கலை மற்றும் சிற்பக் கலை பரவியது.

கி.மு 307-இல் முதலாம் செலூக்கசு நிக்கோட்டரின் மௌரியப் பேரரசர் சந்திரகுப்த மௌரியர் மீதான படையெடுப்பு தோல்வியில் முடிந்தது. இதனால் ஏற்பட்ட உடன்படிக்கையின் பேரில் செலூக்கியப் பேரரசின் ஆஃப்கானிஸ்தான், பலுசிஸ்தான் பகுதிகள் சந்திரகுப்த மௌரியருக்கு வழங்கப்பட்டது. மேலும் செலூக்கசு நிக்காத்தர் தனது மகளை சந்திர குப்த மௌரியருக்கு மணம் முடித்து வைத்துடன், செலூக்கியப் பேரரசின் தூதுவராக மெகஸ்தெனஸ் என்பவரை மௌரியப் பேரரசுசில் நியமித்தார்.

செலூக்கியப் பேரரசர் மூன்றாம் அந்தியோக்கசு ஆட்சிக் காலத்தில் கி.மு. 190-இல் உரோமானியப் படைகள் சிரியாவைக் கைப்பற்றியது.

கி.மு. 168-இல் நான்காம் அந்தியோக்கசு ஆட்சிக்காலத்தில் ஜெரூசலத்தில் இருந்த யூதர்களின் கோயில் செலூக்கியப் படைவீரர்களால் பாழ்படுத்தப்பட்டது. இதனால் கோபம் கொண்ட யூதர்கள் ஒன்றிணைந்து செலூக்கியப் படைவீர்ர்கள் மீது கொரில்லா தாக்குதல்கள் தொடுத்து பாலஸ்தீனத்திலிருந்து விரட்டியடித்தனர்.

அதே கால கட்டத்தில் கி.மு. 168-இல் பாரசீகர்கள் செலூக்கியப் பேரரசிடமிருந்து பாரசீகம் மற்றும் மெசபடோமியாவை கைப்பற்றி பார்த்தியப் பேரரசை நிறுவினர். 

கி.மு. 141-இல் செலூக்கியப் பேரரசின் தலைநகரங்களில் ஒன்றான செலுசியா நகரம் எதிரிகளால் கைப்பற்றப்பட்டது. பின்னர் கி.பி. முதல் நூற்றாண்டில் செலூக்கியப் பேரரசு வீழ்ச்சி அடைந்து கொண்டிருந்த காலத்தில், செலூக்கியப் பேரரசிடமிருந்த சிரியாவை ஆர்மீனியர்கள் கைப்பற்றினர். 

கி.பி. 64-இல் உரோமானியப் படைத்தலைவர் "பாம்பே" அந்தியோக்கியா நகரத்தில் புகுந்து சிரியாவைக் கைப்பற்றியதன் மூலம் செலூக்கியப் பேரரசு வீழ்ச்சி கண்டது.

செலூக்கியப் பேரரசின் இறுதி மன்னர் இரண்டாம் பிலிப்பு ஆட்சிக் காலத்தில் செலூக்கியப் பேரரசு வீழ்ச்சியை நோக்கிச் சென்று கொண்டிருந்தது. இறுதியில் செலூக்கியப் பேரரசு கிரேக்க-பாக்திரியா நாடு மற்றும் இந்தோ கிரேக்க நாடு என சிதறுண்டது. இந்தோ - கிரேக்க சிற்றரசர்கள் கி.மு. 100 முதல் கி.பி. 10 வரை ஆண்டனர்.

 

கி.மு. 305 முதல் கி.மு. 63 முடிய செலூக்கிய கிரேக்கப் பேரரசை ஆண்ட 31 பேரரசர்களின் பட்டியல்:





</doc>
<doc id="303501" url="https://ta.wikipedia.org/wiki?curid=303501" title="மரவட்டை">
மரவட்டை

மரவட்டை ( Millipedes ) என்பவை கணுக்காலி வகுப்பைச் சேர்ந்த உயிரினமாகும். இவை உடலில் துண்டத்துக்கு இரு சோடி கால்கள் என கொண்டிருப்பவை. பெரும்பாலான மரவட்டைகள் 20 க்கும் மேற்பட்ட துண்டங்களுடன், மிகவும் நீண்ட, உருளைவடிவான உடலைக் கொண்டவை. இருப்பினும் சில மரவட்டைகள் முதுகு-வயிற்றுப்புறமாகத் தட்டையானவையாகவும், நீளத்தில் மிகவும் குறுகியவையாக இருக்கும். அவற்றால் தங்கள் உடலை ஒரு பந்து போல் சுருட்டிக் கொள்ள முடியும். மரவட்டைக்கு ஆங்கிலச்சொல் ’millipede’ என்பதாகும். Millipede எனும் சொல் லத்தீனில் இருந்து வந்த சொல்லாகும், லத்தீனில் இந்தச் சொல்லிற்கு ஆயிரம் கால்கள் எனப் பொருட்படும் என்றாலும் ஆயிரங்கால்களைக் கொண்டதாக இதுவரை எந்தவொரு மரவட்டை இனமும் அறியப்படவில்லை. இருந்தபோதும், Illacme plenipes எனும் அரிய மரவட்டை இனம் 750 கால்கள் வரை கொண்டுள்ளதாக அறியப்பட்டுள்ளது. மரவட்டைகளில் சுமார் 12,000 இனங்கள் உள்ளதாகத் தெரிகிறது. மேலும் சுமார் 140 குடும்பங்கள், கொண்டு பலகாலிகளில் பெரிய வர்க்கமாக உள்ளது. மரவட்டைகள், பூரான் போன்ற பலகால் உயிரினங்கள் கணுக்காலி குழுவைச் சேர்ந்தவை.

பெரும்பாலான மரவட்டைகள் மெதுவாக நகரும் அழுகலுண்ணிகளாகும். பெரும்பாலான மரவட்டைகள் மக்கும் இலைகளையும், ஏனைய இறந்த தாவரப் பகுதிகளையும் உணவாகக் கொள்பவை. சில பூஞ்சைகளையும் சாப்பிடக்கூடியன. ஆண் மரவட்டைகள் தனது கால்களின் வழியே பெண்ணுக்கு விந்துகளை அனுப்புகிறன. சில மரவட்டைகள் வீடு அல்லது தோட்டத்தில் காணப்பட்டாலும் இவற்றால் பொதுவாக மனிதர்களுக்கு எந்த பாதிப்பும் ஏற்படுவதில்லை. இவை தாவர உண்ணிகளாகும். இவற்றின் வாய் நுண்ணியதாக இருப்பதால் மனிதர்களை இவற்றால் கடிக்க இயலாது. 

இவை சிலபோது மிகக் குறைந்த அளவில் தோட்டப் பயிர்களுக்கு பாதிப்பளிப்பவையாக விளங்குகின்றன. சிறப்பாக இவை பசுமைக்குடில்களில் வளரும் நாற்றுக்களுக்கு கடுமையான சேதத்தை ஏற்படுத்தக்கூடியவை. மரவட்டைகள் ஏற்படுத்திய சேதத்தினை, இளந் தாவரத் தண்டின் வெளிப் பட்டைகள் சிதைக்கப்பட்டிருத்தல், இலைகளிலும் தாவர முனைப்பகுதிகளிலும் ஏற்பட்டுள்ள ஒழுங்கற்ற சேதம் போன்ற அறிகுறிகளை வைத்து இனங்காணலாம். பெரும்பாலான மரவட்டைகளின் உடலில் உள்ள சிறு துளைகள் வழியாக தற்காப்பு ரசாயனங்களைச் சுரக்கின்றன. இவற்றில் பெரும்பாலான இனங்கள் இனப்பெருக்கத்திற்கான விந்துக்கள் ஆண் மரவட்டைகளின் கால்கள் மூலம் பெண் மரவட்டைகளுக்கு அனுப்பப்படுகிறது. 

மரவட்டைகள் மிகப் பழமையான சில நிலவிலங்குகளில் ஒன்றாகும். இவை சிலுரியக் காலத்திலேயே காணப்படுகின்றன. வரலாற்றுக்கு முந்தையகால மரவட்டைகளில் சில இனங்கள் அதிகபட்சமாக 2 மீ (6 அடி 7 அங்குலம்) வரை வளர்ந்திருக்கின்றன. தற்கால நீண்ட மரவட்டைகள் 27 முதல் 38 செமீ (11 முதல் 15 அங்குலம்) வரை காணப்படுகின்றன. நீண்ட மரவட்டை இனங்கள் மாபெரும் ஆப்பிரிக்க மரவட்டை ( Archispirostreptus gigas ) இனமாகும்.


</doc>
<doc id="303505" url="https://ta.wikipedia.org/wiki?curid=303505" title="பெனத்தாரான் கோவில்">
பெனத்தாரான் கோவில்

பெனத்தாரான் ("Penataran" அல்லது "Panataran", ) என்பது இந்தோனேசியாவில் கிழக்கு ஜாவா மாகாணத்தில் பிலித்தார் நகரில் இருந்து வடக்கே 10 கிமீ தொலைவில் அமைந்துள்ள ஓர் இந்துக் கோவில் ஆகும். இக்கோவில் கிபி 12-ஆம் நூற்றாண்டு முதல் 15-ஆம் நூற்றாண்டு வரையான காலப்பகுதியில் கட்டப்பட்டிருக்கலாம் என நம்ப்பப்படுகிறது. இது மயாபாகித்து பேரரசு காலத்தில் குறிப்பாக ஹயாம் புரூக் பேரரசரின் ஆட்சியில் அவரது முக்கிய வழிபாட்டிடமாக முக்கியத்துவம் பெற்று விளங்கியது.

பெனத்தாரான் கோவில் கேதிரி காலத்தில் இருந்து பெயர் பெற்று விளங்கியுள்ளது. "கிருஷ்ணயானா" (பாகவத புராணம்) காவியக் கவிதை இதனை சித்தரிக்கிறது. இக்கோவில் "பலா" கோயில் என "நகரகிரேத்தகாமா" என்ற பண்டைய கிழக்கு சாவக புகழஞ்சலிக் குறிப்பில் கூறப்பட்டுள்ளது. அயாம் புரூக் பேரரசர் தனது கிழக்கு சாவக அரச சுற்றுப் பயணத்தின் போது இக்கோவிலுக்கு வருகை தந்திருந்தார்.

இக்கோவிலும் அதன் சுற்றுப்புறமும் உலகப் பாரம்பரியக் களங்களின் பட்டியலில் சேர்க்கப்பட்டுள்ளது.

இக்கோவில் யுனெசுக்கோ அமைப்பினால் உலகப் பாரம்பரியக் களங்களில் ஒன்றாக 1995 அக்டோபர் 19 இல் பட்டியலிடப்பட்டது.


</doc>
<doc id="303511" url="https://ta.wikipedia.org/wiki?curid=303511" title="கிழக்கு சாவகம்">
கிழக்கு சாவகம்

கிழக்கு சாவகம் ("East Java", கிழக்கு ஜாவா, , சாவகம்: Jåwå Wétan) என்பது இந்தோனேசியாவின் ஒரு நுவாக மாகாணம் ஆகும். சாவகத் தீவின் கிழக்கே அமைந்துள்ள இம்மாகாணத்தில் மதுரா, கங்கியன், மாசாலெம்பு ஆகிய தீவுகள் வடக்கு மற்றும் கிழக்கே அமைந்துள்ளன. இதன் தலைநகர் சுராபாயா இந்தோனேசியாவின் இரண்டாவது பெரிய நகரமும், முக்கிய தொழில் மையமும் ஆகும்.

கிழக்கு சாவகத்தின் பரப்பளவு 47,800 கிமீ ஆகும். 2010 கணக்கெடுப்பின் படி இங்கு 37,476,757 பேர் வாழ்கின்றனர். இது இந்தோனேசியாவின் இரண்டாவது அதிகூடிய மக்கள்தொகை உள்ள மாகாணம் ஆகும். 2014 சனவரி கணக்கெடுப்பின் படி மக்கள்தொகை 38,529,481 ஆகும்.

கிழக்கு சாவகம் மேற்கே நடுச் சாவக மாகாணத்துடன் நில எல்லையைக் கொண்டுள்ளது. வடக்கே சாவகக் கடலும், தெற்கே இந்தியப் பெருங்கடலும் உள்ளன. கிழக்கேயுள்ள ஒடுக்கமான பாலி நீரிணை சாவகத் தீவை பாலியில் இருந்து பிரிக்கிறது.



</doc>
<doc id="303513" url="https://ta.wikipedia.org/wiki?curid=303513" title="வளையயெக்சைல் குளோரைடு">
வளையயெக்சைல் குளோரைடு

வளையயெக்சைல் குளோரைடு அல்லது குளோரோ வளையயெக்சேன் "(Cyclohexyl chloride (or chlorocyclohexane)" என்பது CHCl என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். வளையயெக்சேனுடன் தொடர்புடைய குளோரினேற்றம் பெற்ற ஐதரோகார்பனாகிய இச்சேர்மம் ஒரு நிறமற்ற திரவமாகும். 

வளையயெக்சனாலுடன் ஐதரசன் குளோரைடு சேர்த்து சூடுபடுத்துவதன் மூலமாக வளையயெக்சைல் குளோரைடு தயாரிக்க முடியும்


</doc>
<doc id="303518" url="https://ta.wikipedia.org/wiki?curid=303518" title="கார்கோடப் பேரரசு">
கார்கோடப் பேரரசு

கார்கோடப் பேரரசு (Karkota Empire) (ஆட்சிக் காலம்: கி பி 625 - 885 ) இந்தியாவின் காஷ்மீர் பகுதியில் 625 முதல் 885 முடிய இருந்த அரசாகும்.

கார்கோட அரசை கி பி 625-இல் நிறுவியவர் மன்னர் துர்லபவர்தனர் ஆவார். கார்கோடப் பேரரசு தற்கால இந்தியா, பாகிஸ்தான் மற்றும் ஆப்கானிஸ்தானின் பகுதிகளைக் கொண்டிருந்தது. "இராஜதரங்கிணி" மற்றும் "லலிதாத்திய முக்தபீடம்" ஆகிய சமஸ்கிருத நூல்களை இயற்றிய கல்ஹானரின் கூற்றுப்படி, கி பி 740-இல் கார்கோட மன்னர்கள் கன்னோசி மன்னர் யசோவர்மனை வீழ்த்தி, துருக்கியர்கள் மற்றும் திபெத்தியர்களை வென்றார்கள் என அறியப்படுகிறது. 

இந்து சமயத்தவராக இருந்த கார்கோடகப் பேரரசர்கள் தலைநகர் பரிஹாஸ்பூரில் இந்துக் கோயில்களைக் கட்டினர்.காஷ்மீர் சமவெளியின் அனந்தநாக் நகரத்தில் சூரியக் கடவுளான மார்த்தாண்டனுக்கு ஒரு கோயில் எழுப்பப்பட்டது. மேலும் தமது பேரரசில் பௌத்த சமயத்தின் தூபிகள், விகாரைகள் எழுப்ப அனுமதித்தனர்.

கி பி 885-இல் அவந்தி நாட்டு உத்பால வம்சத்தின் மன்னர் அவந்தி வர்மன், கார்கோடப் பேரரசை வீழ்த்தினார்.



</doc>
<doc id="303538" url="https://ta.wikipedia.org/wiki?curid=303538" title="செர்ரோ வேங்குவார்தியா சுரங்கம்">
செர்ரோ வேங்குவார்தியா சுரங்கம்

செர்ரோ வேங்குவார்தியா சுரங்கம் "(Cerro Vanguardia Mine)" அர்கெந்தீனாவில் உள்ள சாந்தா குரூசு மாகாணத்தில், புயெர்டோ சான் யூலியனுக்கு வடமேற்கில் 150 கிலோமீட்டர் தொலைவில் அமைந்துள்ள தங்கம் மற்றும் வெள்ளி சுரங்கம் ஆகும். உலகளாவிய சுரங்கத் தொழில் நிறுவனமான ஆங்கிலோகோல்டு அசாந்தி லிமிட்டெடு நிறுவனம் இச்சுரங்கத்தின் 92.5% உரிமையையும், எஞ்சியிருக்கும் 7,5% உரிமையை சாந்தா குரூசு மாகாணத்தின் பார்மிகுரூசு நிறுவனமும் வைத்திருக்கின்றன. 

இச்சுரங்கத்தின் பெரும்பாலான நடவடிக்கைகளை ஆங்கிலோகோல்டு அசாந்தி லிமிட்டெடு நிறுவனம் கட்டுப்படுத்துகிறது. 
நிறுவனத்தின் 2008 ஆம் ஆண்டிற்கான வருடாந்திர உற்பத்தியில் 3% அதிகமான பங்களிப்பையும், அந்த ஆண்டில் கூடுதலாக 1000 பேருக்கு வேலை வாய்ப்பையும் இச்சுரங்கம் அளித்துள்ளது. செர்ரோ வேங்குவார்தியா சுரங்கத்தில் சிறிய திறந்த சுரங்கக் குழிகள் பல உள்ளன. 

செர்ரோ வேங்குவார்தியாவில் தங்கப்படிவுகள் இருப்பது முதன்முதலில் 1976 ஆம் ஆண்டில் கண்டறியப்பட்டது. 1987 ஆம் ஆண்டு பிரெசு கம்பாங்கு என்பவர் ஆங்கிலோ அமெரிக்கரின் தென் அமெரிக்க நிறுவனத்துடன் இணைந்து ஒரு கனிம ஆய்வு கூட்டுறவு ஒப்பந்தத்தை முன்னெடுத்தார்.

ஆங்கிலோகோல்டு அசாந்தி நிறுவனத்திற்கு முன்னோடியான ஆங்கிலோகோல்டு 1998-99 ஆம் ஆண்டில் இச்சுரங்கத் திட்டத்தின் 46.23% உரிமையை ஈட்டியது. பிரெசு கம்பாங்குவின் முயற்சியால் இவ்வுரிமை கூடுதலாக 46.25% அதிகமாகி இரட்டிப்பாகியது.

திசம்பர் 1996 இல் யுசுபிரக்டு ஒப்பந்தத்தின் அடிப்படையில் 40 ஆண்டுகளுக்கு இச்சுரங்கத்தைச் சுரண்டும் உரிமையை ஆங்கிலோகோல்டு அசாந்தி நிறுவனம் தனதாக்கிக் கொண்டுள்ளது. செர்ரோ வேங்குவார்தியா சுரங்கம் 270 மில்லியன் அமெரிக்க டாலர் மதிப்பிலான செலவில் கட்டப்பட்டு 1998 இல் இதற்கான ஆணையம் உருவாக்கப்பட்டது. 

2008 ஆம் ஆண்டு இச்சுரங்க நிறுவனம் இடர்பாட்டுக்கு உள்ளானது. தங்கம் உற்பத்தியானது 25% அளவிற்கு குறைந்து போனதால் உற்பத்திச் செலவு இரட்டிப்பாக உயர்ந்தது. 2009 ஆம் ஆண்டு இந்நிலைமையைக் கட்டுப்பாட்டுக்குள் கொண்டு வந்த நிறுவனம், உற்பத்தியளவையும் மேம்படுத்தியதால் உற்பத்திச் செலவு வெகுவாகக் குறைந்தது. தற்பொழுது தொடர்ச்சியான ஏழாவது ஆண்டாக சரிவுக்கு உள்ளாகாமல் வளர்ச்சி முகத்துடன் இயங்கிவருகிறது
2010 ஆம் ஆண்டு முதல் பல்வேறு மேம்பாட்டுத் திட்டங்களை திட்டமிட்டு செர்ரோ வேங்குவார்தியா சுரங்கம் செயல்பட்டு வருகிறது

சமீபத்தில் இங்கு உற்பத்தி செய்யப்பட்ட தங்கத்தின் அளவுகள் இங்கு அட்டவனைப்படுத்தப்பட்டுள்ளன.


</doc>
<doc id="303548" url="https://ta.wikipedia.org/wiki?curid=303548" title="மத்ரித் முற்றுகை">
மத்ரித் முற்றுகை

மத்ரித் முற்றுகை ("Siege of Madrid") 1936 முதல் 1939 வரை நடந்த எசுப்பானிய உள்நாட்டுப் போரின் போது எசுப்பானியத் தலைநகரம் மத்ரித் இரண்டரை ஆண்டுகள் முற்றுகையிடப்பட்டதைக் குறிப்பதாகும். அக்டோபர் 1936 முதல் முற்றுகையிடப்பட்ட நகரம் முடிவில் மார்ச் 28, 1939இல் தேசியவாதிகளிடம் வீழ்ந்தது. இரண்டாவது எசுப்பானியக் குடியரசுக்கு விசுவாசமான பல படைகள் மத்ரித் வீழ்ச்சியடையாது இருக்கப் போராடின; தளபதி பிரான்சிஸ்கோ பிராங்கோ தலைமையிலான போராளிக் குழுக்கள் முற்றுகையை நடத்தியும் வான்வழி குண்டு வீசியும் நகரை கைக்கொள்ள முயன்றன. 1936இல் நடந்த மத்ரித் சண்டையின் ("Battle of Madrid") போது நகரைச் சூழ்ந்து மிகக் கடுமையான சண்டை நடந்தது; குடியரசுவாதிகளின் ஆதிக்கத்தில் இருந்த தலைநகரைக் கைப்பற்ற தேசியவாதிகள் மிகுந்த முயற்சி எடுத்தனர். 

எசுப்பானிய குடியரசின் மிக உயரிய படைத்துறை விருதுகளான "மத்ரித் லாரேட் பிளேட்" () மற்றும் "மத்ரித் மேன்சிறப்பு" (), எசுப்பானியத் தலைநகரத்தின் பெயரைத் தாங்கி நிற்கின்றன; உள்நாட்டு போரின்போது இந்த நீண்ட முற்றுகைக் காலத்தில் காட்டிய வீரத்தையும் துணிவையும் குறிக்கும் விதமாக இந்த விருதுகளுக்கு பெயரிடப்பட்டுள்ளன.



</doc>
<doc id="303554" url="https://ta.wikipedia.org/wiki?curid=303554" title="எம்பால்செ அணுக்கரு ஆற்றல் நிலையம்">
எம்பால்செ அணுக்கரு ஆற்றல் நிலையம்

எம்பால்செ அணுக்கரு ஆற்றல் நிலையம் "(Embalse Nuclear Power Station)" என்பது அர்கெந்தினாவில் செயல்படும் மூன்று அணுக்கரு ஆற்றல் நிலையங்களில் ஒன்றாகும். கொர்தோபாவிற்கு அருகிலுள்ள எம்பால்செ நகரில், ரியோ தெர்செரோ ஆற்றின் மீது கட்டப்பட்டுள்ள நீர்த்தேக்கத்தின் தென்கரையில் எம்பால்செ அணுக்கரு உலை அமைந்துள்ளது. கொர்தோபா நகரின் தெற்கு மற்றும் தென்மேற்கில் 110 கிலோமீட்டர் தொலைவில் இவ்வமைவிடம் இருக்கிறது. 

கனடா தியூட்ரியம் யுரேனியம் என்ற சொற்களுக்கான ஆங்கில எழுத்துகளின் சுருக்கம் (CANDU - CANada Deuterium Uranium) காண்டு அணு உலை என்று அழைக்கப்படுகிறது. எம்பால்செ அணுக்கரு உலையும் இவ்வகையான ஒரு அணு உலையேயாகும். இவ்வணுவுலையில் இயற்கை யுரேனியம் (0.72 சதவீதம் 235U) எரிபொருளாகவும் தியூட்டிரியம் ஆக்சைடு எனப்படும் கனநீர் (D2O) குளிர்வியாகவும் நியூட்ரான் மட்டுப்படுத்தியாகவும் பயன்படுத்தப்படுகிறது. இதனால் இவ்வணு உலை அழுத்த கனநீர் அணு உலை என்ற பெயராலும் அழைக்கப்படுகிறது. 2,109 மெகாவாட் வெப்ப ஆற்றல் கொண்ட இவ்வுலை 648 மெகாவாட் மின்சாரத்தை உற்பத்தி செய்யவல்லது ஆகும். இங்கிருந்து சுமார் 600 மெகாவாட் மின்சாரம் நிகர வெளியீடாக உற்பத்தியாகிறது. அர்கெந்தீனாவின் உள்ளிணைப்பு மின்னாற்றல் திட்டத்திற்கு தேவையான மின்னாற்றலில் 4.5% இங்கிருந்து அனுப்பப்படுகிறது.
புற்றுநோய்ச் சிகிச்சை மற்றும் தொழிற்சாலைகளில் பயன்படுத்தப்படும் கோபால்ட் – 60 என்ற கதிரியக்க ஓரிடத்தனிமத்தையும் எம்பால்செ அணுக்கரு உலை கூடுதலாக உற்பத்தி செய்கிறது. 

1974 ஆம் ஆண்டு தொடங்கப்பட்ட எம்பால்செ அணு உலை 1983 ஆம் ஆண்டு முதல் செயல்படத்தொடங்கியது. இத்தாலிய-கனடிய கூட்டமைப்பினால் இவ்வணுவுலையின் கட்டுமானம் மேற்கொள்ளப்பட்டது. 



</doc>
<doc id="303558" url="https://ta.wikipedia.org/wiki?curid=303558" title="புரெயில் கோட்டை">
புரெயில் கோட்டை

புரெயில் கோட்டை "(Burail Fort)" என்பது இந்தியாவின் பஞ்சாப் மற்றும் அரியானா மாநிலங்களின் தலைநகரமான சண்டிகர் நகரின் தற்போதைய 45 ஆவது பிரிவில் அமைந்துள்ள ஒரு கோட்டையாகும். முகலாயர் காலத்தில் இக்கோட்டை கட்டப்பட்டுள்ளது. கி.பி 1712 ஆம் ஆண்டுவரையில் இக்கோட்டை ஃபாச்தார் எனப்படும் முகலாயக் காவல் அதிகாரியின் கட்டுப்பாட்டின் கீழ் இருந்தது. இக்காவல் அதிகாரி பொதுமக்களிடம் மிகவும் கடுமையாக நடந்து கொண்டார். புதியதாக திருமணம் செய்து கொண்ட மணப்பெண் ஒவ்வொருவரும் அவர்களுடைய கணவன்மார்களுடன் செல்வதற்கு முன் சிலநாட்கள் இவருடன் இருக்கவேண்டும் என்று கட்டாயப்படுத்தப்பட்டனர். பொதுமக்கள் இவருக்கு எதிராக பண்டா பகதூர் எனப்படும் சீக்கிய படைத்தலைவரிடம் முறையிட்டனர். கல்சா இராணுவத்தை அனுப்பிய இவர் காவல் அதிகாரியையும் கொன்று கோட்டையையும் கைப்பற்றினார் 


</doc>
<doc id="303567" url="https://ta.wikipedia.org/wiki?curid=303567" title="சூம்ர வம்சம்">
சூம்ர வம்சம்

சூம்ர வம்சம் (Soomra dynasty) () என்பது தற்கால பாகிஸ்தானின் சிந்து, பலுசிஸ்தான் மற்றும் இந்தியாவின் குஜராத் பகுதிகளை கி பி 1024 முதல் 1351 முடிய 327 ஆண்டுகள் ஆண்ட அரச குலமாகும்.

சூம்ர வம்சத்தினர் இராஜபுத்திர குலத்தின் வழித்தோன்றல்கள் ஆவார்.

கஜினிப் பேரரசர் கஜினி முகமதுவின் மகன் சுல்தான் முதலாம் மசூத்திற்கு (ஆட்சிக் காலம் 1030-1040) எதிராக கிளர்ச்சி செய்து, கஜினிப் பேரரசின் சிந்துப் பகுதிகளைக் கைப்பற்றி ஆண்டவர்கள்.
பின்னர் இராஜபுத்திர குல சம்ம வம்சத்தவர்கள் கி பி 1351-இல் சூம்ர வம்சத்தவர்களை வென்று சிந்துப் பகுதிகளை கைப்பற்றி ஆண்டனர்.


</doc>
<doc id="303571" url="https://ta.wikipedia.org/wiki?curid=303571" title="வீவோ">
வீவோ

வீவோ ("Vevo") என்பது ஒரு பன்னாட்டுக் காணொளிப் புரவற் சேவை ஆகும். இஃது உனிவேர்சல் மியூசிக்கு குறூப்பு, சொனி மியூசிக்கு எண்டர்த்தெயின்மெண்டு, கூகுள், அபு தாபி மீடியா ஆகிய நிறுவனங்களின் கூட்டுமுயற்சியில் இயக்கப்படுகின்றது. நியூ உயோர்க்கு நகரத்தை அடிப்படையாகக் கொண்டு இயங்கும் இச்சேவையானது, 2009 திசம்பர் 8 அன்று தொடங்கப்பட்டது. இச்சேவையை 200 நாடுகளில் அணுகமுடியும்.

வீவோவில் வெளியிடப்பட்டு 24 மணித்தியாலங்களுக்குள் கூடுதலான பார்வைகளைப் பெற்ற இசைக் காணொளி, 24 மணித்தியால வீவோ சாதனையை நிகழ்த்தியதாகக் கொள்ளப்படும். தற்போது, அலோ என்ற இசைக் காணொளி 27717671 பார்வைகளுடன் இச்சாதனையைத் தக்கவைத்துள்ளது.



</doc>
<doc id="303590" url="https://ta.wikipedia.org/wiki?curid=303590" title="2016 தமிழ்நாடு சட்டமன்றத் தேர்தல், ஆறு கூட்டணிகளின் வேட்பாளர்கள்">
2016 தமிழ்நாடு சட்டமன்றத் தேர்தல், ஆறு கூட்டணிகளின் வேட்பாளர்கள்

மே 16, 2016 அன்று தமிழ்நாட்டில் நடந்த 2016 சட்டமன்றத் தேர்தலில் போட்டியிட்ட கூட்டணிகளின் வேட்பாளர் பெயர்கள் இங்கு பட்டியலிடப்பட்டுள்ளன.

மக்கள் தேமுதிக, பெருந்தலைவர் மக்கள் கட்சி , சமூக சமத்துவப் படை , தமிழ்நாடு விவசாயிகள் தொழிலாளர்கள் கட்சி ஆகியவை திமுகவின் சின்னத்தில் போட்டியிட்டன.

தேர்தல் ஆணையத்திற்கு வழங்கப்பட்ட உறுதிமொழிப்பத்திரத்தை வைத்து இந்த பட்டியல் தயாரிக்கப்பட்டது.. கட்சியின் பெயர் தேர்தல் ஆணைய உறுதிமொழிப்பக்க பட்டியலில் இல்லை என்றால் ?? அல்லது -- என்று குறிப்பிடப்பட்டிருக்கும். குறிப்பாக பாமக, நாம் தமிழர் கட்சிகள் சில தொகுதிகளில் அப்பட்டியலில் இல்லை.

அதிமுகவின் கூட்டணி கட்சியினர் அதிமுக சின்னத்திலேயே போட்டியிட்டனர்.


</doc>
<doc id="303592" url="https://ta.wikipedia.org/wiki?curid=303592" title="ஏவுகணை எதிர்த்தாக்குதல்">
ஏவுகணை எதிர்த்தாக்குதல்

ஏவுகணைகளிடமிருந்து பாதுகாக்க ("Missile countermeasure") பல வழிகள் மேற்கொள்ளப்படுகின்றன. பொதுவாக இது இரண்டு வழிகளில் பிரிக்கப்படுகிறது. செயலற்றமுறை மூலம் எதிர்த்தல், செயலின் மூலம் எதிர்த்தல் ஆகும்.

இவ்வகை ஏவுகணைகள் பெரும்பாலும் விமானத்தால் வெளியிடப்படும் அகச்சிவப்புக் கதிர்களைக் கொண்டு தனது இலக்குகளை அடைவதன் காரணத்தால், அகச்சிவப்புக் கதிர் வெளியற்றதை குறைத்தல் மூலம் இந்த ஏவுகணை தாக்குதலை தவிர்க்கலாம். ஆனால் இந்த முறையால் பலன் அதிகம் இல்லை.

இவ்வகை எதிர்த் தாக்குதல் சில வினைகளை ஊக்குவிப்பதன் மூலம் நடைபெறுகிறது. இதன் வகைகளை பின்வருமாறு அறியலாம்.
1. பதர்கள் ( Chaff ), 2. பட்டொளி ( Flare ), 3. ஏவுகணைகள் முன்கூட்டியே அறியும் கருவி ( Missile Approach Warning System-MAWS), 4. அகச்சிவப்புக் கதிர்களை நேரடியாக வெளிபடுத்துதல் போன்ற முறைகளாகும்.

பதர்கள் ("chaff") ஒரு மேகம் போன்று வானில் தென்படும். இது ரேடர் கருவிகளை ஏமாற்ற விமானத்திலிருந்து வீசப்படுகிறது. இவை பிளாஸ்டிக்கினால் ஆன மின் மற்றும் மின்காந்த அலைகளைக் கடத்தக் கூடிய பொருள்களால் முலாம் போன்று பூசப்பட்டிருக்கும். இந்த மின்காந்த அலை மாற்றம் கதிரலைக் கும்பா "( ரேடர் )" கருவிகளின் உணர்வில் மாற்றங்களை உண்டுபடுத்துகிறது. இதனால் "ரேடர்" தவறாக செயல்படும். இதனால் "ரேடரால்" செலுத்தப்படும் ஏவுகணைகளின் தனது இலக்கை அடைவதிலிருந்து தவறுகிறது.

எறிகணைகள் (பட்டொளி, flare) விமானகளிலிருந்து வீசப்படுகிறது. இது வெப்பத்தை கவர்ந்து இலக்கை அடையும் எவுகணைகளிடம் இருந்து போர் விமானகள் தங்களை பாதுகாத்துகொள்ளும் பொருட்டு வீசப்படுகிறது. இவ்வகை எரிகணைகள் எரிந்து வெப்பத்தை வெளிபடுத்தும் (Pyrophoric) பொருள்களால் தயாரிக்கபடுகிறது. இவற்றின் வெப்பத்தால் கவரப்பட்ட ஏவுகணைகள் இலக்கை தவறவிடுகிறது.

ஏவுகணைகளை முன்கூட்டியே அறியும் கருவிகள் (Missile Approach Warning System-MAWS) மற்ற "செயலின் மூலம் எதிர்க்கும் கருவிகளுக்கு" உதவி செய்கிறது. இது ஏவுகணைகளை முன்னரே கண்டுபிடித்து விமானிக்கு எச்சரிக்கை கொடுத்து அதன் திசையையும் அறிவிக்கும்.

ஏவுகணையின் திசையை அறிந்தவுடன் "அகச்சிவப்புக் கதிர்களை நேரடியாக வெளிபடுத்தும் கருவி" (Directed Infrared Countermeasures-DIRCM), அகச்சிவப்புக் கதிர்களை ஏவுகணைகளின் திசை உணரிகளின் மேல் செலுத்தும். இந்த அகச்சிவப்புக் கதிர்கள் ஏவுகணைகளின் திசை உணரிகளை செயலிழக்க செய்து இலக்கை தவறவிடும்படி செய்கிறது.


</doc>
<doc id="303605" url="https://ta.wikipedia.org/wiki?curid=303605" title="பி. டி. சீனிவாச அய்யங்கார்">
பி. டி. சீனிவாச அய்யங்கார்

பி. டி. சீனிவாச அய்யங்கார் (1863--1931) என்பவர் வரலாற்றாய்வாளர், மொழியியல் அறிஞர், மற்றும் கல்வியாளர் ஆவார். தமிழிலும் ஆங்கிலத்திலும் பல நூல்கள் எழுதியவர்.

தஞ்சை மாவட்டம் புள்ளைபூதங்குடி என்னும் ஊரில் பிறந்த சீனிவாச அய்யங்கார், கும்பகோணம் அரசு கலைக் கல்லூரியிலும் திருச்சிராப்பள்ளி புனித சூசையப்பர் கல்லூரியிலும் கல்வி கற்றார்.


தமிழக வரலாற்றறிஞர்கள், இளங்கணி பதிப்பகம்,சென்னை--15


</doc>
<doc id="303609" url="https://ta.wikipedia.org/wiki?curid=303609" title="இராபின்சுவில் நகரியம், நியூ செர்சி">
இராபின்சுவில் நகரியம், நியூ செர்சி

இராபின்சுவில் நகரியம் ("Robbinsville Township") ஐக்கிய அமெரிக்காவில் நியூ செர்சி மாநிலத்தில் மெர்சர் கவுன்ட்டியில் உள்ள நகரியமாகும். 2010ஆம் ஆண்டு மக்கள்தொகை கணக்கெடுப்பின்படி இந்த நகரியத்தின் மக்கள்தொகை 13,642 ஆகும். 2000ஆம் ஆண்டில் 10,275 ஆக இருந்த மக்கள்தொகை +32.8% வளர்ந்துள்ளது. 1990இலிருந்து (5815) 2000 வரை +76.7% உயர்ந்துள்ளது. இந்த நகரியம் இப்பகுதியில் வாழ்ந்திருந்த ஜார்ஜ் ஆர். ராபின்சு நினைவாகப் பெயரிடப்பட்டுள்ளது.

தற்போது இராபின்சுவில் நகரியமாக உள்ளப் பகுதி துவக்கத்தில் கிழக்கு விண்ட்சர் நகரியத்திலிருந்து சிலபகுதிகளைப் பிரித்தெடுத்து வாசிங்டன் நகரியம் (சியார்ச் வாசிங்டன் நினைவாக) என மார்ச் 15, 1859 அன்று நியூ செர்சி சட்டப்பேரவையால் சட்டவாணை மூலமாக உருவாக்கப்பட்டிருந்தது. நியூ செர்சி மாநிலத்தில் இதே பெயரில் ஐந்து நகராட்சிகள் இருந்தமையால் நகரியத்தின் பெயர் வாசிங்டன் நகரியத்திலிருந்து தற்போதைய பெயருக்கு மாற்ற நவம்பர் 6, 2007இல் 1,816 ஆதரவு 693 எதிர்ப்பு வாக்குகளுடன் நிறைவேற்றப்பட்டது. அலுவல்முறையான பெயர் மாற்றம் சனவரி 1, 2008இல் நிகழ்ந்தது.



</doc>
<doc id="303610" url="https://ta.wikipedia.org/wiki?curid=303610" title="துத்தநாக காட்மியம் சல்பைடு">
துத்தநாக காட்மியம் சல்பைடு

துத்தநாக காட்மியம் சல்பைடு "(Zinc cadmium sulphide)" என்பது துத்தநாக சல்பைடு (ZnS) மற்றும் காட்மியம் சல்பைடு (CdS) ஆகிய இரண்டு சேர்மங்களின் கலவையாகும். இதனுடைய மூலக்கூற்று வாய்ப்பாடு ZnCdS இக்கலவையின் ஒளிர் பண்பிற்காகவே இது பல்வாறாகப் பயன்படுத்தப்படுகிறது.

1957 ஆம் ஆண்டில் அமெரிக்காவின் வேதியியல் படைப்பிரிவு மேற்கொண்ட ஒரு நடவடிக்கை பரந்த பரப்பு பிடிப்பு நடவடிக்கை என்றழைக்கப்படுகிறது. இந்நடவடிக்கையில், துத்தநாக காட்மியம் சல்பைடின் நுண்ணியதூளை இப்படைப்பிரிவு அமெரிக்காவின் பெரும் பரப்பெங்கும் தூவியது. உயிரியல் அல்லது வேதியியல் முகவர்களின் புவியியல் வீச்சு மற்றும் விரவலை உறுதிப்படுத்திக் கொள்வதே இந்நடவடிக்கையின் நோக்கமாகும். துத்தநாக காட்மியம் சல்பைடை எளிதாக கண்டுபிடிக்க முடியும் என்பதால் இக்கலவை தூவப்பட்டது. அந்நேரத்தில் இக்கலவையால் எந்தவிதமான சுகாதாரக் கேடுகளும் நிகழாது என்றும் நம்பப்பட்டது. பிரிட்டன் பொதுமக்களுக்குத் தெரியாமல் அவர்களிடம் பரிசோதனையும் மேற்கொள்ளப்பட்டது

பரப்பு பிடிப்பு நடவடிக்கையில் தூவப்பட்ட துத்தநாக காட்மியம் சல்பைடால் உடல்நலக்கேடு உண்டாகும் என்பதற்கான பதிவு ஆதாரங்கள் இருக்கின்றன. இருப்பினும், 1997 இல் அமெரிக்க அரசாங்கத்தின் தேசிய ஆராய்ச்சி ஆய்வுக்குழு மேற்கொண்ட ஆய்வின் ஒரு பகுதியாக, இந்நிலையில் தூவப்பட்ட துத்தநாகம் காட்மியம் சல்பைடால் மக்களுக்கு காய்ச்சல் ஏற்படும் என்பது குறித்த ஆதாரம் எவையும் இல்லையென அறிவிக்கப்பட்டது. ஏனெனில் இக்கலவை மிகவும் குறைவான அளவே அப்பொழுது அங்கே தூவப்பட்டது. அதிக அளவிலான துத்தநாகம் காட்மியம் சல்பைடுதான் உடல்நலத்திற்கு தீங்கை விளைவிக்கும் என்று நம்பப்படுகிறது. எனினும் இக்கலவையை பரிசோதித்துப் பார்ப்பது குறித்த விவாதங்கள் தொடர்ந்து நிகழ்ந்த வண்ணம் உள்ளன.


</doc>
<doc id="303614" url="https://ta.wikipedia.org/wiki?curid=303614" title="மா. ச. மாணிக்கம்">
மா. ச. மாணிக்கம்

மாணிக்கம் சபாபதி மாணிக்கம் (பி அக்டோபர் 26, 1946) ஓர் இந்திய அரசியல்வாதி மற்றும் விவசாயி ஆவார். இவர் சுருக்கமாக எம்.எசு.எம்.என்றும் அழைக்கப்படுகிறார். 


</doc>
<doc id="303619" url="https://ta.wikipedia.org/wiki?curid=303619" title="மெர்சர் கவுன்ட்டி, நியூ செர்சி">
மெர்சர் கவுன்ட்டி, நியூ செர்சி

மெர்சர் கவுன்ட்டி ("Mercer County") ஐக்கிய அமெரிக்க மாநிலமான நியூ செர்சியிலுள்ள கவுன்ட்டி அல்லது மாவட்டம் ஆகும். மாநிலத் தலைநகரமான இட்ரென்டனே இதற்கும் தலைநகரம் ஆகும். இந்த கவுன்ட்டி இட்ரென்டன் பெருநகரப் புள்ளியியல் நிலப்பரப்பில் அமைந்துள்ளது. தவிரவும் ஐக்கிய அமெரிக்க கணக்கெடுப்புத் துறையின் நியூயார்க் பெருநகரப் பகுதியிலும் அடங்குகின்றது. பிலடெல்பியா பெருநகரப் பகுதியின் எல்லையில் உள்ளது; கூட்டரசு தொலைத்தொடர்பு ஆணையத்தின் பிலடெல்பியா வரையறுத்த சந்தைப் பகுதியின் அங்கமாகவும் உள்ளது. 2015இல் மெர்சர் மாவட்ட மக்கள்தொகை 371,398 ஆகும்; இது 2010 கணக்கெடுப்பின் தொகையைவிட 1.3% கூடுதலாகும். மாநிலத்தில் மிகக்கூடிய மக்கள்தொகை கொண்ட மாவட்டங்களில் 12வதாக உள்ளது. ஐக்கிய அமெரிக்காவில் மிகவும் கூடுதலான வருமானம் உள்ள மாவட்டங்களில் ஒன்றாக மெர்சர் மாவட்டம் விளங்குகின்றது; நாட்டிலுள்ள 3,113 மாவட்டங்களில் 78ஆம் இடத்திலும் மாநிலத்தில் ஆறாம் நிலையிலும் உள்ளது. இந்த மாவட்டம் 1838ஆம் ஆண்டு பெப்ரவரி 22 அன்று நியூ செர்சி சட்டப்பேரவையின் சட்டத்தால் உருவானது. 
மெர்சர் மாவட்டத்தில் பிரின்ஸ்டன் பல்கலைக்கழகம், பிரின்சுடன் இறையியல் குருத்துவக் கல்லூரி, இரைடர் பல்கலைக்கழகம், நியூ செர்சி கல்லூரி, தாமசு எடிசன் மாநிலக் கல்லூரி, மெர்சர் கவுன்ட்டி கம்யூனிட்டிக் கல்லூரி ஆகியன அமைந்துள்ளன.


</doc>
<doc id="303622" url="https://ta.wikipedia.org/wiki?curid=303622" title="கோழிக்கோடு நாடு">
கோழிக்கோடு நாடு

சாமூத்திரி அல்லது சமோரின் (Samoothiri - Zamorin) (மலையாளம்: സാമൂതിരി), 
இந்தியாவின் கேரள மாநிலத்தில் மலபார் கடற்கரைப் பகுதிகளை, கோழிக்கோட்டை தலைநகராகக் கொண்டு சாமூத்திரிகள் எனும் ஏராடி குல இந்து சமய மன்னர்கள் கி பி 12-ஆம் நூற்றாண்டு முதல் கி பி 17-ஆம் நூற்றாண்டு முடிய ஆண்டனர். கோழிக்கோடு தென்னிந்தியாவின் முக்கிய வணிகத் தலமாக விளங்கியது.

நறுமணப் பொருட்களைத் தேடி 1498-இல் இந்தியாவின் கோழிக்கோட்டிற்கு வந்த முதல் ஐரோப்பியர், போர்ச்சுக்கல் நாட்டின் வணிகரும், மாலுமியுமான வாஸ்கோ ட காமா ஆவார்.

 
சாமூத்திரியர்கள் ஆண்ட கோழிக்கோடு நாட்டின் பகுதிகளாக குறும்பரநாடு, பையநாடு, ஏறநாடு, பொன்னானி, சேரநாடு, வெங்கிட்டா கோட்டை, மலப்புறம், கப்புல், மண்ணார்க்காடு, கரிம்புழா, நெடுங்காடு, கொல்லங்கோடு, கோட்டுவாயூர் இருந்தன.

புதுப்பட்டினம், கொல்லம், கோழிக்கோடு, பொன்னானி சாமூத்திரிகளின் முக்கிய துறைமுகங்கள் ஆகும்.

கோழிக்கோடு அரசு கி பி 826-இல் நெடுயிரிப்பு சுவரூபம் எனும் பெயரில் நிறுவப்பட்டது. கோழிக்கோடு நகரம் 1026 நிறுவப்பட்டது. 1766 - 1792-ஆம் ஆண்டுகளுக்கிடையே கோழிக்கோடு அரசு மைசூர் அரசுடன் இணைக்கப்பட்டது. பின்னர் கோழிக்கோடு அரசை பிரித்தானிய இந்திய அரசுடன் இணைக்கப்பட்டது. 




</doc>
<doc id="303629" url="https://ta.wikipedia.org/wiki?curid=303629" title="சாந்தி திரையரங்கம் (சென்னை)">
சாந்தி திரையரங்கம் (சென்னை)

சாந்தி திரையரங்கம் தமிழ்நாட்டின் தலைநகரான சென்னை அண்ணா சாலையில், அண்ணா சிலைக்கு அருகில் சிவாஜி கணேசன், தன் மகள் "சாந்தி"யின் பெயரால் நிறுவியதாகும். இத்திரையரங்கு, அன்றைய சென்னை மாகாண முதலமைச்சர் காமராசரால் 1961-ஆம் ஆண்டு ஜனவரி 12-ஆம் தேதி திறந்து வைக்கப்பட்டது. குளிர்சாதன வசதியுடன் சென்னையில் தொடங்கப்பட்ட முதல் திரையரங்கம் சாந்தி திரையரங்கம்.

சாந்தி திரையரங்கம் சென்னை மாநகரின் ஒரு அடையாளக் குறியாக விளங்கியது. இத்திரையரங்கில் முதலில் 1961 மார்ச் மாதம் 16 ஆம் தேதி திரையிடப்பட்ட திரைப்படம், ஏ. பீம்சிங் இயக்கத்தில், சிவாஜி கணேசன் நடித்து வெளியான பாவ மன்னிப்பு ஆகும். பின்னர், சிவாஜி கணேசன் இந்த திரையரங்கத்தை வாங்கினார். ரஜினிகாந்த் நடித்த மன்னன் திரைப்படம் சாந்தி திரையரங்கில் தொடர்ந்து 888 நாட்கள் திரையிடப்பட்டு வரலாறு படைத்தது. மே 2005-ஆம் ஆண்டு சாந்தி திரையரங்கம் புதுப்பிக்கப்பட்டு சாந்தி மற்றும் சாய்சாந்தி என இண்டு திரையரங்குகளாக மாற்றப்பட்டது. மறுசீரமைப்பு பணிகள் நடைபெற்ற சாந்தி திரையரங்கத்தை ரஜினிகாந்த் 2005 ஆம் ஆண்டு ஏப்ரல் மாதம் 13 ஆம் தேதி திறந்து வைத்தார். இத்திரையரங்கில் சிவாஜி புரொடக்சன்ஸ் தயாரித்து, ரஜினிகாந்த் நடித்த சந்திரமுகி திரைப்படம் 800 நாட்களுக்கும் மேல் ஓடி சாதனை படைத்தது. 

16 மே 2016-அன்று 53 ஆண்டு காலம் திரையரங்கமாக இருந்த கட்டிடம் சாந்தி திரையரங்கை இடித்து பல்நோக்கு வணிக வளாகமாக மாற்றுவதற்காக, சாந்தி மற்றும் சாய்சாந்தி திரையரங்கங்கள் மூடப்பட்டது.


</doc>
<doc id="303630" url="https://ta.wikipedia.org/wiki?curid=303630" title="செலூக்கஸ் நிக்காத்தர்">
செலூக்கஸ் நிக்காத்தர்

முதலாம் செலூக்கஸ் நிக்காத்தர் (Seleucus I Nicator) (கி மு 358 – 281) அலெக்சாண்டரின் குடும்ப உறுப்பினரும், நண்பரும், கிரேக்கப் படைத்தலைவர்களில் ஒருவருமாவார். கி மு 323 இல் அலெக்சாண்டரின் மறைவிற்குப் பின்னர், அவர் கைப்பற்றிய பகுதிகள் ஐந்தாகப் பிரிக்கப்பட்டது. அதில் ஏஜியன் கடலுக்குக் கிழக்கே சிரியா முதல் தற்கால இந்தியாவின் பஞ்சாப் வரை உள்ள பகுதிகளுக்கு செலூக்கியப் பேரரசிற்கு செலூக்கஸ் நிக்காத்தர் மன்னரானார். 

சந்திர குப்த மௌரியர் மீதான இரண்டு ஆண்டு காலப் போரின் (கி மு 305-303) முடிவில், செலூக்கஸ் நிக்கோடர், சந்திரகுப்த மௌரியருடன் அமைதி ஒப்பந்தம் செய்து கொண்டு, சிந்து ஆற்றுச் சமவெளியின் சிந்து மாகாணம் மற்றும் பஞ்சாப் பகுதிகளைச் சந்திர குப்த மௌரியருக்கு வழங்கியதுடன், தனது மகளை சந்திரகுப்தருக்கு மணமுடித்து வைத்தார். சந்திரகுப்த மௌரியர், செலூக்கஸ் நிகோடருக்கு ஐந்நூறு போர் யானைகளைப் பரிசாக வழங்கினார். மேலும் சந்திரகுப்த மௌரியனின் அரசவையில், செலூக்கியப் பேரரசர் தனது தூதுவராக மெகஸ்தெனசை நியமித்தார். 

கி மு 281-இல் திராஸ் நகரத்தில் செலுக்கஸ் நிக்கோடர் கொல்லப்பட்டார். பின்னர் அவரது மகன் முதலாம் ஆண்டியோக்கஸ் செலுக்காசியப் பேரரசின் மன்னரானார்.

செலூக்கியப் பேரரசின் தலைநகரங்களாக துருக்கி - சிரியாவின் எல்லையில் அமைந்த அந்தியோக்கியா மற்றும் டைகிரிஸ் ஆற்றாங்கரையில் அமைந்த "செலுசியா" நகரங்கள் விளங்கியது.

செலுக்கஸ் நிகோடரும், அவருக்குப் பின்வந்த கிரேக்க செலுக்கஸ் நிக்கோடரின் மரபினரும், செலூக்கசியப் பேரரசின் தற்கால பாகிஸ்தான், ஆப்கானித்தான், துருக்மேனிஸ்தான், தஜிகிஸ்தான், உஸ்பெக்கிஸ்தான், சிரியா, ஈரான், ஈராக், குவைத், சவுதி அரேபியா, சிரியா, இஸ்ரேல், பாலஸ்தீனம், ஜோர்டான், லெபனான், துருக்கி ஆகிய பகுதிகளை ஆண்டனர்.




</doc>
<doc id="303641" url="https://ta.wikipedia.org/wiki?curid=303641" title="ஜார்ஜ் ஆர். ராபின்சு">
ஜார்ஜ் ஆர். ராபின்சு

ஜார்ஜ் ராபின்ஸ் ராபின்ஸ் ("George Robbins Robbins", செப்டம்பர் 24, 1808 – பெப்ரவரி 22, 1875) 1855 முதல் 1859 வரை நியூ செர்சியின் இரண்டாம் மாவட்டத்திலிருந்து எதிர்கட்சி/குடியரசுக் கட்சி சார்பாளராக தேர்ந்தெடுக்கப்பட்ட அமெரிக்க அரசியல்வாதி. 

ராபின்சு செப்டம்பர் 24, 1808இல் நியூ செர்சியின் அல்லேன்டவினில் பிறந்தார். நல்ல இலக்கியக் கல்விக்குப் பின்னர் பிலடெல்பியாவின் ஜெபர்சன் மருத்துவக் கல்லூரியிலிருந்து 1837இல் பட்டம் பெற்றார். தமது மருத்துவ சேவையை பென்சில்வேனியாவின் பால்சிங்டனில் தொடங்கினார். அதே ஆண்டு நியூ செர்சியின் மெர்சர் கவுன்ட்டியில் உள்ள ஆமில்டன் நகரியத்தின் ஆமில்டன் சதுக்கத்திற்கு குடிபெயர்ந்தார். 

ராபின்சு 34ஆவது அமெரிக்கப் பேராயத்திற்கு எதிர்கட்சி உறுப்பினராகத் தேர்ந்தெடுக்கப்பட்டார் மீண்டும் குடியரசுக் கட்சி சார்பில் 35ஆவது பேராயத்திற்கும் தேர்ந்தெடுக்கப்பட்டார். மார்ச் 4, 1855 முதல் மார்ச் 3, 1859 வரை கீழவை உறுப்பினராக இருந்த ராபின்சு 1858இல் 36ஆவது பேராயத்திற்கு மீண்டும் நியமிக்கப்படவில்லை. 

அரசியலிலிருந்து விலகிய பிறகு தமது மருத்துவ சேவையைத் தொடர்ந்தார். பெப்ரவரி 22, 1875இல் ஆமில்டன் சதுக்கத்தில் மரணமடைந்தார்.


</doc>
<doc id="303643" url="https://ta.wikipedia.org/wiki?curid=303643" title="ஐக்கிய அமெரிக்க மாநிலம்">
ஐக்கிய அமெரிக்க மாநிலம்

அமெரிக்க ஐக்கிய நாட்டின் மாநிலம் என்பது தனது இறைமையை ஐக்கிய அமெரிக்காவின் கூட்டரசு உடன் பகிர்ந்து கொண்டுள்ள 50 அங்க அரசியல் அமைப்புகளில் ஒன்றாகும். ஒவ்வொரு மாநிலத்திற்கும் கூட்டரசிற்கும் இறையாண்மை பகிர்ந்து கொள்ளப்படுவதால் அமெரிக்கர்கள் கூட்டுக் குடியரசிற்கும் தாங்கள் வாழும் மாநிலத்திற்கும் குடியுரிமை பெற்றவர்களாவர். மாநில குடியுரிமையும் வாழ்விடமும் நெகிழ்வானவை; மாநிலங்களுக்கிடையே குடிபெயர எந்த அரசு அனுமதியும் தேவையில்லை. சில நீதிமன்றத் தடை பெற்றவர்கள் மட்டுமே குடிபெயர அனுமதி தேவை.

மக்கள் தொகையின்படி மிகச் சிறிய மாநிலமாக 600,000 மக்கட்தொகை கொண்ட வயோமிங்கும் மிகப்பெரிய மாநிலமாக 38 மில்லியன் மக்கள்தொகை கொண்ட கலிபோர்னியாவும் உள்ளன; பரப்பளவில் மிகச்சிறியதாக பரப்புள்ள றோட் தீவும் மிகப் பெரியதாக பரப்புள்ள அலாஸ்காவும் உள்ளன. நான்கு மாநிலங்கள் "மாநிலம்" என்பதை விட "பொதுநலவாயம்" என தங்கள் அலுவல்முறையான பெயர்களில் குறிப்பிடுகின்றன.

மாநிலங்கள் கவுன்ட்டி அல்லது மாவட்டங்களாகப் பிரிக்கப்பட்டுள்ளன. இவற்றிற்கு உள்ளாட்சி அதிகாரங்கள் வழங்கப்பட்டிருப்பினும் இறையாண்மை இல்லை. மாவட்டக் கட்டமைப்பு மாநிலத்திற்கு மாநிலம் வேறுபடுகின்றது. மாநில அரசுகளுக்கு மக்கள் அதிகாரம் வழங்குகின்றனர்; தங்களுக்கான அரசியலமைப்புச் சட்டத்தைக் கொண்டுள்ளன. இவை அனைத்துமே மக்களாட்சித் தத்துவத்தை அடிப்படையாகக் கொண்டவை. ஒவ்வொரு மாநில அரசிற்கும் மூன்று பிரிவுகள் உள்ளன: ஆளுநர் (நிர்வாகம்), மாநில சட்டப்பேரவை (சட்டவாக்கம்), மாநில நீதிமன்றம் (நீதி பரிபாலனம்).
ஐக்கிய அமெரிக்க அரசியலமைப்பின் கீழ் மாநிலங்களுக்கு பல அதிகாரங்களும் உரிமைகளும் கொடுக்கப்பட்டுள்ளன; அரசியலமைப்புச் சட்டத் திருத்தங்களை ஏற்கும் அதிகாரமும் இவற்றில் ஒன்றாகும். பொதுவாக, உள்ளக சட்ட ஒழுங்கு, பொதுக் கல்வி, பொதுச் சுகாதாரம், உட்கட்டமைப்பு, உள்ளக போக்குவரத்து மற்றும் மாநிலங்களிடையேயான வணிகக் கட்டுப்பாடு ஆகியவை மாநிலங்களின் பணிகளாகவும் பொறுப்புகளாகவும் கருதப்படுகின்றன; இருப்பினும் தற்காலத்தில் இவற்றில் கூட்டரசு கணிசமான அளவில் முதலீட்டை செய்துவருவதுடன் கட்டுப்பாடுகளையும் விதிக்கின்றது. காலவெள்ளத்தில், அமெரிக்க அரசியலமைப்பு திருத்தப்பட்டு வந்துள்ளது; அதன் பயன்பாடும் புரிதலும் மாறியுள்ளது. பொதுவாக மையப்படுத்தலை நோக்கிய பயணமாக இது உள்ளது. மாநிலங்களின் உரிமைகள் குறித்து தொடர்ந்து உரையாடப்பட்டு வருகின்றது.

மாநிலங்களும் அவர்களின் குடிகளும் கூட்டரசின் பேராயத்தில் அங்கம் பெறுகின்றனர்; செனட் மற்றும் கீழவை என்ற ஈரவைகளைக் கொண்ட சட்டமன்றத்தில் ஒவ்வொரு மாநிலத்திற்கும் இரண்டு செனட்டர்களும் குறைந்தது ஒரு கீழவை உறுப்பினரும் ஒதுக்கப்பட்டுள்ளனர். கீழவையில் கூடுதல் உறுப்பினர்கள் அந்த மாநிலத்தின் மக்கள்தொகையை பொறுத்து வழங்கப்படுகின்றது. இதற்காக பத்து ஆண்டுகளுக்கு ஒருமுறை மக்கள்தொகை கணக்கெடுப்பு அரசியலமைப்பின்படி கட்டாயமாக்கப்பட்டுள்ளது; அண்மையில் நடந்த கணக்கெடுப்பில் மாநிலத்தின் விகிதாச்சாரத்தின்படி உறுப்பினரிடங்கள் ஒதுக்கப்படுகின்றன. தவிரவும் ஒவ்வொரு மாநிலத்திற்கும் அமெரிக்கக் குடியரசுத் தலைவரைத் தேர்ந்தெடுக்கும் வாக்காளர் குழுவிற்கு தங்கள் மாநிலத்தின் செனட்டர்கள், கீழவை உறுப்பினர்களின் எண்ணிக்கைக்கு இணையான வாக்காளர்களை தேர்ந்தெடுக்கும் உரிமை உள்ளது.

ஒன்றியத்திற்கு புதிய மாநிலங்களைச் சேர்க்கும் அதிகாரத்தை அரசியலமைப்பு பேராயத்திற்கு வழங்கியுள்ளது. 1776இல் நிறுவப்பட்ட பிறகு துவக்கத்தில் பதின்மூன்றாக இருந்த மாநிலங்கள் தற்போது 50ஆக உயர்ந்துள்ளது. கடைசியாக 1959இல் அலாஸ்காவும் அவாயும் மாநிலங்களாக ஏற்கப்பட்டன.

மாநிலங்கள் ஒன்றியத்திலிருந்து பிரிந்து செல்வதற்கான அதிகாரம் உடையவையா என்பது குறித்து அரசியலமைப்பில் குறிப்பிடவில்லை. உள்நாட்டுப் போரை அடுத்து சில ஆண்டுகளில் ஐக்கிய அமெரிக்க உச்ச நீதிமன்றம், "டெக்சாசு எ. வைட்" வழக்கில், ஒரு மாநிலம் தன்னிச்சையாக அவ்வாறு செய்ய இயலாது எனத் தீர்ப்பு வழங்கியது.
ஐக்கிய அமெரிக்காவின் மாநிலங்களின் அஞ்சல் குறியீட்டுச் சுருக்கங்களும் தலைநகரங்களும் எப்போது ஒன்றியத்தில் மாநிலமாக இணைக்கப்பட்டன என்னும் தகவல்களும் கீழே பட்டியலிடப்பட்டுள்ளன:

மாநிலங்களைத் தவிர ஐக்கிய அமெரிக்காவின் பிற பகுதிகளாவன:



</doc>
<doc id="303646" url="https://ta.wikipedia.org/wiki?curid=303646" title="பெல் எண்">
பெல் எண்

சேர்வியல் கணிதத்தில், பெல் எண்ணானது ("Bell number") ஒரு கணத்தின் பிரிவினைகளின் எண்ணிக்கையைத் தருகிறது. 19 ஆம் நூற்றாண்டிலிருந்து கணிதவியலாளர்களால் மேற்கொள்ளப்பட்ட இவ்வெண்கள் பற்றிய ஆய்வின் துவக்கம் சப்பானின் நடுக்காலமாக (1185-1600) அறியப்பட்டாலும், 1930 களில் இவ்வெண்கள் பற்றிய குறிப்புகளைத் தந்த கணிதவியலாளர் எரிக் டெம்பிள் பெல் என்பாரின் பெயராலேயே அழைக்கப்படுகின்றன.

"B" = "B" = 1 என்பதில் தொடங்கியமையும் பெல் எண்கள்::

"n" உறுப்புகள் கொண்ட பிரிவினைகளாக ஒரு கணத்தை எத்தனை வெவ்வேறு வழிகளில் பிரிக்கலாம் என்பதை, "n" ஆவது பெல் எண் "B" தருகிறது. அதாவது அக்கணத்தின் மீதான சமான உறவுகளின் எண்ணிக்கையைக் குறிக்கிறது. கணிதத்தில் மட்டுமல்லாது கவிதைகளில் "n"- வரிசைகள் கொண்ட கவிதைகளில் எத்தனை வேறுபட்ட ஒலி இயைபு அமைவுகள் இருக்க முடியும் என்ற எண்ணிக்கையைத் தருகிறது.

நிகழ்தகவுப் பரவல்களின் விலக்கப் பெருக்குத் தொகைகளாகவும் (moments of probability distributions) பெல் எண்கள் உள்ளன. குறிப்பாக, கூட்டுச்சராசரி 1 கொண்ட பாய்சான் பரவலின் "n" ஆம் விலக்கப் பெருக்குத்தொகை "B" ஆகும்.

பொதுவாக ஒரு கணத்தின், "n" உறுப்புகள் கொண்ட பிரிவினைகளின் எண்ணிக்கையை "B" குறிக்கிறது. ஒரு கணத்தின் ("S") பிரிவினை என்பது, அக்கணத்தின் ஒவ்வொரு உறுப்பும் ஒரேயொரு உட்கணத்தில் மட்டும் உள்ளவாறு பிரிக்கப்படுகின்ற மூலகணத்தின் ("S") வெற்றில்லா உட்கணங்களின் கணமாகும். இப்பிரிவினை கணங்களின் சேர்ப்பு, மூலகணம் ("S") ஆக அமையும்.

எடுத்துக்காட்டாக, 3-உறுப்பு கணத்தை ( {"a", "b", "c"}) 5 வெவ்வேறான வகைகளில் பிரிக்கலாம் என்பதால் "B" = 5:

வெற்றுக் கணத்திற்கு ஒரெயொரு பிரிவினை மட்டுமே உள்ளதால், "B" = 1. வெற்றுக் கணத்தின் ஒவ்வொரு உட்கணமும் வெற்றற்ற கணமாகவும் அவற்றின் சேர்ப்பு வெற்று கணமாகவும் கொள்ளப்படுவதால், வெற்றுக் கணத்திற்கு அது மட்டுமே பிரிவினையாக அமையும்.
பிரிவினைகள் அல்லது உறுப்புகளின் வரிசை கணக்கில் எடுத்துக்கொள்ளப்படவில்லை. அதாவது கீழ்வருபவை முற்றொத்தவைகளாகும்:

மாறாக, கணங்களின் வரிசையைக் கணக்கில் எடுத்துக்கொண்டால் அவை வெவ்வேறான பிரிவினைகளைத் தரும். இந்த வரிசைப்படுத்தப்பட்ட பிரிவினைகளின் எண்ணிக்கை "வரிசைப்படுத்தப்பட்ட பெல் எண்கள்" எனப்படும்.

"N" ஒரு வர்க்கக்காரணியற்ற முழுஎண் (வெவ்வேறான "n" பகா எண்களின் பெருக்கலாக அமையும் எண்) எனில், அதன் வெவ்வேறான பெருக்கல் பகிர்வுகளின் எண்ணிக்கையை "B" குறிக்கும். "N" இன் இப்பெருக்கல் பகிர்வுகள் ஒன்றைவிடப் பெரிய எண்களைக் காரணிகளாகக் கொண்டிருக்கும்; மேலும் ஒரே கார
ணிகளை வெவ்வேறான வரிசையில் கொண்ட பெருக்கல் பகிர்வுகள் முற்றொத்தவையாகக் கருதப்படும். 

எடுத்துக்காட்டாக, எண் 30 ஆனது பகா எண்கள் 2, 3, 5 இன் பெருக்குத்தொகையாகும். அதன் ஐந்துவிதமான காரணியாக்கங்கள்:

"n"-வரிகள் கொண்ட கவிதைகளில்ல் அமையக்கூடிய ஒலியியைபு அமைப்புகளின் எண்ணிக்கையை பெல் எண்கள் குறிக்கின்றன. ஒன்றோடொன்று ஒலியியைபுடைய வரிகளை ஒலியியைபு அமைப்பு குறிப்பதால், வரிகளை உறுப்புகளாகக் கொண்ட கணத்தின் பிரிவினையாக இருக்கும். இப்பிரிவினை ஒலியியைபுகளை உறுப்புகளாகக் கொண்ட உட்கணங்களாகும். ஒரு வரிக்கு ஒரு ரோம எழுத்துவீதமாக, ஒன்றுக்கொன்று ஒத்த ஒலியியைபுடைய வரிகளுக்கு ஒரே ரோம எழுத்து குறிக்கப்பட்ட ரோம எழுத்துக்களின் தொடர்வரிசையாக ஒலியியைபு அமைப்புகள் அமைகின்றன. 

நான்கு வரிகளில் அமையக்கூடிய 15 விதமான ஒலியியைபு அமைப்புகள்:

பெல் முக்கோணம் மூலம் பெல் எண்களைக் காணமுடியும். அலெக்சாண்டர் அயிட்கென் மற்றும் சார்லசு சாண்டர்சு பியர்சு என்ற கணிதவியலாளர்களின் பெயரால் பெல் முக்கோணம் "அயிட்கென்னின் வரிசை" ("Aitken's array") அல்லது "பியர்சு முக்கோணம்" என அழைக்கப்படுகிறது.

இம்முறைப்படி உருவாக்கப்பட்ட முக்கோணத்தின் முதல் ஐந்து வரிசைகள்:

முக்கோணத்தின் இடது மற்றும் வலது பக்கங்களில் பெல் எண்கள் உள்ளன.






</doc>
<doc id="303666" url="https://ta.wikipedia.org/wiki?curid=303666" title="ஏ. பி. கோமளா">
ஏ. பி. கோமளா

ஏ. பி. கோமளா ("A. P. Komala", பிறப்பு: 28 ஆகத்து 1934) தென்னிந்தியத் திரைப்படப் பின்னணிப் பாடகி ஆவார். இவர் தமிழ், மலையாளம், தெலுங்கு, கன்னடம் ஆகிய மொழிகளில் பாடல்களைப் பாடியுள்ளார்.

1940களில் இருந்து 1960களின் நடுப்பகுதி வரை இவர் பல திரைப்படங்களுக்கு பின்னணி பாடியுள்ளார். 1970கள் வரை மலையாளத்தில் தொடர்ந்து பாடி வந்தார். ஜி. ராமநாதன், கே. வி. மகாதேவன், எஸ். வி. வெங்கட்ராமன், ம. சு. விசுவநாதன், சி. எஸ். ஜெயராமன், எஸ். எம். சுப்பையா நாயுடு, டி. ஆர். பாப்பா, வெ. தட்சிணாமூர்த்தி, ஜி. தேவராஜன் போன்ற பல பிரபலமான இசையமைப்பாளர்களின் படங்களில் இவர் பின்னணி பாடியுள்ளார்.

பெண் மனம், தங்கப்பதுமை, தங்கமலை ரகசியம், மாமியார் மெச்சின மருமகள்‎, பொம்மை கல்யாணம், எங்கள் குடும்பம் பெரிசு, ஸ்ரீ வள்ளி, தாமரைக்குளம் ஆகிய திரைப்படங்களில் இவர் பாடிய பாடல்கள் இடம்பெற்றுள்ளன.


</doc>
<doc id="303678" url="https://ta.wikipedia.org/wiki?curid=303678" title="டேவிட் ரிட்டன்ஹவுஸ்">
டேவிட் ரிட்டன்ஹவுஸ்

டேவிட் ரிட்டன்ஹவுஸ்﻿﻿ (David Rittenhouse) என்றறியப்படும் (1732 ஏப்ரல் 08 - 1796 சூன் 26) இவர், அமெரிக்க வானியல் நிபுணரும்,﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿﻿ பல அறிவியல் கருவிகளை கண்டறிந்தவரும், அளவையாளரும் மற்றும் கணித மேதையாகவும் அறியப்படுகிறார்.
மேலும், அறிவியல் கருவி கைவினைஞர் மற்றும் பொது அதிகாரியாகவும், பணியாற்றிய டேவிட் ரிட்டன்ஹவுஸ், அமெரிக்கன் பிலோசபிக்கல் சொசைட்டியின் (American Philosophical Society) உறுப்பினராகவும் மற்றும் அமெரிக்க மின்ட்டின் (United States Mint) முதல் இயக்குநராக இருந்துள்ளதாக அறியப்படுகிறார்.

டேவிட் ரிட்டன்ஹவுஸ், அமெரிக்காவின் பென்சில்வேனியா மாகாணத்திலுள்ள பிலடெல்பியா நகரத்தின் அருகேயுள்ள "பேப்பர் மில் ரன்" என்னுமிடத்தில், 1732-ம் ஆண்டு ஏப்ரல் 08-ம் நாள் ஏழை விவசாயக் குடும்பத்தில் பிறந்தார். குடும்ப வறுமையின் காரணமாக முறையாக பள்ளிக்கு செல்ல இயலாத ரிட்டன்ஹவுஸ். கணிதம், இயந்திரங்கள் குறித்து ஒரு உறவுக்காரரிடம் கற்றறிந்தார். அவ்வுறவுக்காரர், (டேவிட் வில்லியம்ஸ் (மாமா) தன்னிடம் இருந்த சில புத்தகங்கள், மாற்றும் பல கருவிகள் அடங்கிய பெட்டியையும் கொடுத்தார். தனது கைத்தொழிலான மரவேலைகளை செய்துகொண்டே அளவற்ற கணிதப் புத்தகங்கள் படித்தவர் நியூட்டனின் ‘பிரின்சிபியா’ நூலின் ஆங்கில மொழிபெயர்ப்பு உள்ளிட்ட அறிவியல் நூல்களைப் படித்து ஆழமான இயற்பியல் அறிவையும், கோட்பாடு மற்றும் கண்காணிப்பு வானியலில் அபாரத் திறனையும் வளர்த்துக்கொண்டார்.

அறிவுக்கூர்மை மிக்க டேவிட், நீர் ஆலையின் மாதிரி ஒன்றை 8 வயதில் வடிவமைத்தார். மேலும், 17 வயதில், முதலில் ஒரு மர கடிகாரத்தையும் பின்னர் ஒரு பித்தளை கடிகாரத்தையும் உருவாக்கினார். தந்தையின் வயலில் ஒரு ஆய்வுகூடத்தை தொடங்கி. அங்கு உயரமான, துல்லியமாக நேரம் காட்டும் கடிகாரங்களை தயாரித்து விற்றார். ஜெனித் சுற்றுக்கண்டம் (Zenith Sector), தொலைநோக்கி (Telescope) போன்ற வானியல் ஆய்வுகளுக்கான கருவிகளை உருவாக்கினார். அளவுருக்கள் (Parameters), உலோக உறை வெப்பமானி (Metallik Pocket Thermometer), ஹைக்ரோமீட்டர் (Haikrometers) உள்ளிட்ட கருவிகளையும் தயாரித்தார். இவை 1770-களில் பெரும் வரவேற்பைப் பெற்று, அதிகம் விற்பனையாகின.

பல்வேறு வகையான திசையறி கருவிகளை (Compass) தயாரித்த ரிட்டன்ஹவுசு. வெர்னியர் கண்காணிப்பு திசையறி கருவியையும் (Vernier Tracking Compass) உருவாக்கியவர் என கூறப்படுகிறது. தேசிய பொது நிலங்களை கணக்கெடுக்க, இவரது பெயரிலான ‘ரிட்டன்ஹவுஸ் மேம்படுத்தப்பட்ட திசையறி கருவிகளை’ அரசு பயன் படுத்தியது. இதன் காரணமாக டேவிட் ரிட்டன்ஹவுசை பிலடெல்பியா நகர சர்வேயராக 1774-ல் நியமிக் கப்பட்டார். வானியல் கண்காணிப்புக்காக அமெரிக்க தத்துவவியல் சங்கம் (American Philosophical Society) ஒருசில இடங்களில் கண்காணிப்பு நிலையங்களை அமைத்தன. இவற்றில் ஒன்று இவரது வீட்டில் அமைக்கப்பட்டது. இந்நிலையங்களில் பயன்படுத்தப்பட்ட பல கருவிகளை இவர் தனக்காகவும், மற்ற கண்காணிப்பாளர்களுக்காகவும் தயாரித்தார். இதற்காக இவர் தயாரித்த தொலைநோக்கிதான் அமெரிக்காவின் முதல் தொலைநோக்கி என்று கருதப்படுகிறது.

டேவிட் ரிட்டன்ஹவுஸ்﻿﻿ மற்ற நடுவங்களிலும் வானியல் கண்காணிப்புகளுக்காக கருவிகளைப் பொருத்த உதவி செய்தார். பிலடெல்பியாவில் 1770-ல் நிரந்தரமாகக் குடியேறிய அவர், அங்கு மற்றொரு கண்காணிப்பு நிலையம் அமைத்து, தொடர்ந்து கண்காணிப்பை மேற்கொண்டார். புதன் (Mercury), வியாழன் (Jupiter), யுரேனசு (Uranus) ஆகிய கோள்களின் பாதைகளைக் கண்காணித்த டேவிட், விண்கற்கள், வால்நட்சத்திரங்கள், சூரிய, சந்திர கிரகணங்கள் குறித்தும் ஆராய்ந்தார். இதன்மூலம், உலகம் முழுவதும் பிரபலம் அடைந்தார்.

‘ஆன் ஈஸி மெத்தட் ஃபார் டிடக்டிங் தி ட்ரூ டைம் ஆஃப் தி சன்ஸ் பாசிங் தி மெரிடியன்’ என்ற நூலை வெளியிட்டார். காந்த சக்தி, மின்சாரம் குறித்த சோதனைகளை 1784-ல் மேற்கொண்டார். தனது முதல் கணிதக் கட்டுரையை 1792-ல் வெளியிட்டார்.
பல்வேறு அரசுப் பதவிகள் இவரைத் தேடிவந்தன.

படித்துப் பெரிய பட்டங்களைப் பெறாமலேயே தனது திறமையால் பல சாதனை களை நிகழ்த்தியவரும், 18-ம் நூற்றாண்டின் முன்னணி வானியலாளருமான டேவிட் ரிட்டன்ஹவுஸ் தனது 64-வது வயதில் 1796-ஆண்டு மறைந்தார்.



</doc>
<doc id="303686" url="https://ta.wikipedia.org/wiki?curid=303686" title="கோண்டபோரஸ்">
கோண்டபோரஸ்

Gondophares 

முதலாம் கோண்டபோரஸ் (Gondophares I) கி மு 12-இல் தற்கால பாகிஸ்தான் மற்றும் ஆப்கானித்தான் நிலப்பரப்பைக் கொண்ட இந்தோ பார்த்தியப் பேரரசை நிறுவிய மன்னர் ஆவார்.
இந்தோ பார்த்தியப் பேரரசை கி மு 12 முதல் கி பி 10 வரை ஆண்டவர். 

கோண்டபோரஸ் இந்தோ சிதியன் பேரரசிடமிருந்து காபூல் சமவெளி, சிந்து சமவெளி, பஞ்சாப் பகுதிகளை கைப்பற்றி இந்தோ பார்த்தியப் பேரரசை நிறுவியவர். 

கோண்டபோரஸ் மன்னரின் தலைநகரங்களாக கந்தகார் மற்றும் தக்சசீலா நகரங்கள் விளங்கியது.





</doc>
<doc id="303693" url="https://ta.wikipedia.org/wiki?curid=303693" title="எக்குவடோரில் எசுப்பானிய மீள்வெற்றிக்கு எத்தனம்">
எக்குவடோரில் எசுப்பானிய மீள்வெற்றிக்கு எத்தனம்

எக்குவடோரில் எசுப்பானிய மீள்வெற்றிக்கு எத்தனம் ("attempted Spanish reconquest of Ecuador") என்பது 1846இல் எசுப்பானிய அரசியின் அன்னை மாரியா கிறிஸ்டினாவும் எக்குவடோரின் நீக்கப்பட்ட அரசுத்தலைவர் யுவான் ஒசே பிளோரெசும் திட்டமிட்ட சதியாகும். முன்னதாக எக்குவடோர் அங்கம் வகித்த குயிட்டோ அரச இராச்சியத்தை மீளவும் அமைத்து அரசியின் மகன்களில் ஒருவரை அரசராக்குவதே அவர்கள் திட்டமாக இருந்தது. தெற்கில் ஆட்சியை விரிவுபடுத்தி பெரு, பொலிவியா குடியரசுகளையும் இணைத்து "எக்குவடோர், பெரு, பொலிவியா ஐக்கிய இராச்சியம்" உருவாக்குவதும் இந்த திட்டத்தின் அங்கமாக இருந்தது.

பெரும்பாலான ஆவணங்கள் மாரியா கிறிஸ்டியானாவின் இரண்டாம் திருமணம் மூலம் பிறந்த அகஸ்டின் முனோசுக்கு எக்குவடோர் அரசராக முடி சூட்டும் திட்டம் இருந்ததைக் குறிப்பிட்ட போதிலும் சிலவற்றில் பிரான்சிய அரசர் முதலாம் லூயி பிலிப்பும் இத்திட்டத்தில் இணைந்து மாரியாவின் மகளை தனது மகன் திருமணம் புரிந்த நிலையில் அவர்களது வாரிசை தென்னமெரிக்க அரியாசனத்தில் அமர்த்தவிருந்ததாக குறிப்பிடுகின்றன. இருப்பினும் பிரான்சிய அரசு இந்ததிட்டத்தை நிராகரித்து எக்குவடோரில் எசுப்பானிய மீள்வெற்றிக்கு ஆதரவளிக்கவில்லை.


</doc>
<doc id="303696" url="https://ta.wikipedia.org/wiki?curid=303696" title="உவயாகில்">
உவயாகில்

உவயாகில் ("Guayaquil", ), அலுவல்முறையாக சான்டியாகோ டெ உவயாகில் () எக்குவடோரின் மிகப் பெரியதும் மிகுந்த மக்கள்தொகை உடையதுமான நகரமாகும். இங்கு பெருநகரப் பகுதியில் ஏறத்தாழ 2.69 மில்லியன் மக்கள் வாழ்கின்றனர். நாட்டின் முதன்மைத் துறைமுகமாகவும் இது விளங்குகின்றது. எக்குவடோரின் மாகாணமான உவாசாசின் தலைநகரமாகவும் தனது பெயரைத் தாங்கிய மாவட்டத்தின் (கேன்டன்) தலைமையிடமாகவும் விளங்குகின்றது. 

அமைதிப் பெருங்கடலின் உவயாகில் வளைகுடாவில் கலக்கின்ற உவாசாசு ஆற்றின் மேற்குக் கரையில் உவயாகில் அமைந்துள்ளது.


</doc>
<doc id="303697" url="https://ta.wikipedia.org/wiki?curid=303697" title="துத்தநாக ஐதராக்சைடு">
துத்தநாக ஐதராக்சைடு

துத்தநாக ஐதராக்சைடு "(Zinc hydroxide)" என்பது Zn(OH) என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். இயற்கையில் இச்சேர்மம். செஞ்சாய் சதுர அமைப்பு கொண்ட உல்பிங்கைட்டு, நாற்கோணக வடிவமைப்பிலான அச்சோவரைட்டு, மற்றும் சுவீட்டைட்டு என்ற மூன்று அரிய கனிமங்களாகக் கிடைக்கிறது.

ஈயம், அலுமினியம், பெரிலியம் வெள்ளீயம் மற்றும் குரோமியம் போன்ற பிற உலோகங்களின் ஐதராக்சைடுகள் போலவே துத்தநாக ஐதராக்சைடும் ஈரியல்பு ஐதராக்சைடாகும். துத்தநாக ஆக்சைடும் ஈரியல்பு கொண்ட சேர்மம் என்பது குறிப்பிடத்தக்கது ஆகும். இதனால், வலிமையான அமிலமான ஐதரசன் குளோரைடின் நீர்த்த கரைசலிலும், சோடியம் ஐதாக்சைடு போன்ற காரக் கரைசலிலும் துத்தநாக ஐதராக்சைடு விரைவாகக் கரைகிறது. 

துத்தநாக உப்பு ஏதாவதொன்றுடன் சோடியம் ஐதராக்சைடு கரைசலைச் சேர்த்து வினைபுரியச் செய்தால் துத்தநாக ஐதராக்சைடு வெண்மைநிற வீழ்படிவாக உருவாகிறது.

அதிக நீர் அடர்த்தியில் Zn2 + அறு-நீரயனி ஆக உருவாகும் தன்மையும் குறந்த நீர் அடர்த்தியில் நான்கு-நீரயனியாக உருவாகும் தன்மையும் கொண்டதாக உள்ளது. இதனால், புரோட்டான் நன்கொடை மூலம் நீரேறிய அயனி ஐதராக்சைடு அயனி வினைபுரிகிறது என்று இவ்வினையைக் கருதி இவ்வாறு எழுதலாம்.
Zn(OH) + OH --> Zn(OH)OH + HO

இங்கு அடுத்தடுத்துள்ள சில வினைகளும் இவ்வாறே கருதப்படுகின்றன. எனவே நீரேற்றம் பெற்ற துத்தநாக அயனிகளுடனான வினைகளை மேற்கண்டவாறு சரிசெய்து கொள்ளவியலும். எளிமையைக் கருதி இனி வரும் வினைகளில் நீர் மூலக்கூறுகள் காட்டப்படவில்லை.

வினையில் அதிக அளவு சோடியம் ஐதராக்சைடு சேர்க்கப்பட்டால் துத்தநாக ஐதராக்சைடு வீழ்படிவானது கரைந்து சிங்கேட்டு அயனியின் நிறமற்ற கரைசல் உருவாகிவிடும்.:

ஒரு கரைசலில் துத்தநாக அயனிகள் இருக்கின்றனவா என்பதைக் கண்டறிவதற்கான சோதனைகளில் இதுவும் ஒன்றாகும். அலுமினியமும் ஈயமும் இதேவகையான பண்பைக் கொண்டிருப்பதால் இக்கண்டறியும் முறை ஒரு தனித்துவமான முறையாகக் கருதப்படுவதில்லை. அலுமினியம் ஈயம் ஐதராக்சைடுகளிடம் மாறுபட்டு துத்தநாக ஐதராக்சைடு அதிக அளவு அமோனியாவிலும் கரைந்து நிறமற்ற நீரில் கரையக்கூடிய அம்மைன் அணைவுச் சேர்மங்களைக் கொடுக்கின்றன.

பொதுவாக இங்கு துத்தநாக அயனிகள் நீர் ஈந்தணைவிகளால் சூழப்பட்டிருப்பதால் துத்தநாக ஐதராக்சைடு கரைகிறது. அதிக அளவு சோடியம் ஐதராக்சைடு கரைசலுடன் சேர்க்கப்படும் போது, ஐதராக்சைடு அயனிகள் அணைவின் மின்சுமையை - 2 ஆகக் குறைத்து அதைக் கரைய வைக்கிறது. இதேபோல அதிக அமோனியா சேர்க்கப்பட்டாலும் ஐதராக்சைடு அயனிகளுக்கு சமநிலை கிடைக்கப்பெற்று சோடியம் ஐதராக்சைடுடன் நிகழ்ந்த வினையைப் போலவே வினை நிகழ்கிறது. அணைவுக்கு இங்கு +2 மின்சுமை அதிகரித்து அமோனியா ஈந்தணைவிகளுடன் அணைவு எண் 4 என்றாகி அணைவுச் சேர்மத்தைக் கரையச் செய்கிறது. 

அறுவை மருத்துவத்தில் காயங்களுக்கு மருதிடலில் உறிஞ்சுப் பொருளாகப் பயன்படுவது இதன் பிரதானப் பயனாகும்.



</doc>
<doc id="303699" url="https://ta.wikipedia.org/wiki?curid=303699" title="கல்லோயா தேசிய வனம்">
கல்லோயா தேசிய வனம்

கல்லோயா தேசிய வனம் ("Gal Oya National Park") 1954 இல் சேனநாயக்கா சமுத்திரத்தின் பிரதான நீர் தோக்கப் பகுதியாக உருவாக்கப்பட்டது. சேனநாயக்கா சமுத்திரம் கல்லோயா அபிவிருத்தி திட்டத்தின் கீழ் இக்கினியாகலையில் 1950 இல் ஏற்படுத்தப்பட்டது. கல்லோயா தேசிய வனத்தில் முக்கிய விடயமாக யானைக் கூட்டத்தைக் குறிப்பிடலாம். மூன்று முக்கிய ஆயுர்வேத மருத்துவ மூலிகைகளாக "கடுக்காய்", "தான்றி", "நெல்லி" என்பவற்றுடன் ஏனைய தாவரங்களும் இங்கு காணப்படுகின்றன. 1954 முதல் 1965 வரை கல்லோயா அபிவிருத்தி சபையால் இவ்வனம் நிறுவகிக்கப்பட்டது. பின்பு வனவிலங்கு பாதுகாப்பு திணைக்களத்தினால் பொறுப்பெடுக்கப்பட்டது. தேசிய வனம் கொழும்பிலிருந்து 314 கிமி தூரத்தில் அமைந்துள்ளது.



</doc>
<doc id="303703" url="https://ta.wikipedia.org/wiki?curid=303703" title="ஐதரசனாக்சலேட்டு">
ஐதரசனாக்சலேட்டு

ஐதரசனாக்சலேட்டு அல்லது "ஐதரசன் ஆக்சலேட்டு" (Hydrogenoxalate or hydrogen oxalate) என்பது ஆக்சாலிக் அமிலத்தில் இருந்து வருவிக்கப்படும் ஒரு எதிர்மின் அயனியாகும். இவ்வயனியின் மூலக்கூற்று வாய்ப்பாடு HC2O4− அல்லது HOC–CO ஆகும். ஆக்சாலிக் அமிலம் ஒரு புரோட்டானை இழப்பதால் இவ்வயனி உண்டாகிறது. அல்லது, மாறாக ஆக்சலேட்டு எதிர்மின் அயனி CO2 ஒரு புரோட்டானை ஏற்பதால் இவ்வயனி உண்டாகிறது.
NaHCO, KHCO, அல்லது NHHCO போல இவ்வெதிர்மின் அயனியைப் பெற்றுள்ள எந்தச் சேர்மத்திற்கும் இப்பெயர் சூட்டப்படுகிறது. பண்டைய நூல்களில் ஐதரசனாக்சலேட்டுகள் பைனாக்சலேட்டுகள், அமில ஆக்சலேட்டுகள் மற்றும் ஒரு கார ஆக்சலேடுகள் என்ற பலவிதமான பெயர்களால் அழைக்கப்பட்டுள்ளது.



</doc>
<doc id="303705" url="https://ta.wikipedia.org/wiki?curid=303705" title="சர்குட்-1 மின்னுற்பத்தி நிலையம்">
சர்குட்-1 மின்னுற்பத்தி நிலையம்

சர்குட்-1 மின்னுற்பத்தி நிலையம் "(Surgut-1 Power Station)" என்பது எண்ணெய் எரிபொருளல் இயங்கக்கூடிய 3268 மெகாவாட் மின்னுற்பத்தி திறன் கொண்ட உலகின் மூன்றாவது பெரிய மின்னுற்பத்தி நிலையமாகும். உருசியாவின் சர்குட் நகரில் அமைந்துள்ள இம்மின்னுற்பத்தி நிலையம் 1972 பிப்ரவரி மாதம் முதல் செயல்பட்டு வருகிறது.
2011 ஆம் ஆண்டு சூன் மாதம் இங்கு நிகழ்ந்தாயு வெடி விபத்தில் குறைந்தது 12 பேர் காயமடைந்தனர்.


</doc>
<doc id="303715" url="https://ta.wikipedia.org/wiki?curid=303715" title="திண்டுக்கல் மாநகராட்சி">
திண்டுக்கல் மாநகராட்சி

திண்டுக்கல் மாநகராட்சி இந்தியாவின் மாநிலமான தமிழகத்தின் மாவட்டமான திண்டுக்கல்மாவட்ட மாநகராட்சியாகும்.மாநிலத்தின் 11–வது மாநகராட்சியாக திண்டுக்கல் 2014 ஏப்ரல் மாதம் 10 ஆம் தேதி தரம் உயர்த்தப்பட்டது.

திண்டுக்கல் நகராட்சி மன்றம் கி.பி.1866 நவம்பர் 1-ம் தேதி முதல் நகராட்சியாக செயல்படுகிறது. இந்த நகராட்சியை ஆங்கிலேயர் உருவாக்கினர்.கி.பி.1988-ம் ஆண்டு சிறப்புநிலை நகராட்சியாக தமிழக அரசு தரம் உயர்த்தியது. மிகவும் பழமை வாய்ந்த இந்த நகராட்சி உருவாகி 2016-ஆம் ஆண்டுடன் 150 ஆண்டுகள் ஆகின்றன.

திண்டுக்கல் நகராட்சி சிறப்பு நிலை நகராட்சியாக இருந்து வந்தது.மாநிலத்தின் 11–வது மாநகராட்சியாக திண்டுக்கல் 2014 ஏப்ரல் மாதம் 10 ஆம் தேதி தரம் உயர்த்தப்பட்டது.
திண்டுக்கல் நகராட்சியில் முன்னர் நாகல்நகர், மேட்டுப்பட்டி, பேகம்பூர், முகமதியா புரம் ,சவேரியார் பாளையம், கோவிந்தாபுரம், ஆர்.எம்.காலனி, என்.ஜி.ஓ.காலனி, ரவுன்டு ரோடு, அசனாத் புரம் போன்ற பகுதிகள் இருந்தன.
திண்டுக்கல் மாநகராட்சியாக தரம் உயர்த்தப்பட்டதை தொடர்ந்து,நகரை சுற்றி அமைந்துள்ள பாலகிருஷ்ணாபுரம்,பள்ளப்பட்டி, செட்டிநாயக்கன்பட்டி, குரும்பப்பட்டி, தோட்டனூத்து, அடியனூத்து உள்பட 10 ஊராட்சிகள் திண்டுக்கல் மாநகராட்சியுடன் இணைந்துள்ளன.

2016 ஆம் ஆண்டு 70 ஆவது இந்திய சுதந்திர தினத்தை முன்னிட்டு சிறந்த நகர்ப்புற உள்ளாட்சி அமைப்புகளுக்கான முதல்வர் விருதுகள் வழங்கப்பட்டன.இதில் சிறந்த மாநகராட்சிக்கான விருது திண்டுக்கல் மாநகராட்சிக்கு வழங்கப்பட்டது.விருதுடன் ரூபாய் 25 லட்சத்திற்கான காசோலையும் வழங்கப்பட்டது.

மேலும், வந்த முதல் வருடத்தில் சிறந்த மாநகராட்சி விருதை பெற்ற பெருமை திண்டுக்கல் மாநகராட்சியையே சேரும்


</doc>
<doc id="303724" url="https://ta.wikipedia.org/wiki?curid=303724" title="மௌரீன் மாழ்சி">
மௌரீன் மாழ்சி

மௌரீன் ஈகா மாழ்சி ("Maurren Higa Maggi", பிறப்பு: சான் கார்லோசில் சூன் 25, 1976) பிராசிலிய தடகள விளையாட்டாளரும் ஒலிம்பிக் தங்கப் பதக்கம் வென்றவரும் ஆவார். 100 மீட்டர் தடை தாண்டுதலிலும் நீளம் தாண்டுதலிலும் தென் அமெரிக்க சாதனையாளராகத் திகழ்கிறார்; முன்னதில் 12.71 வினாடிகளும் பின்னதில் 7.26 மீட்டர்களும் இவரது சாதனையாக நிற்கின்றது. தவிரவும் மும்முறை தாண்டுதலில் இவரது சிறந்த தொலைவான 14.53 மீட்டர்கள் முன்னாள் தென் அமெரிக்க சாதனையாக இருந்தது. ஒரு தனிநபர் போட்டியில் ஒலிம்பிக் தங்கப் பதக்கம் வென்ற முதல் பிராசிலியப் பெண்ணாக இவர் விளங்குகின்றார்.

2003இல் மௌரீன் மருந்தேற்றல் சர்ச்சையில் சிக்கினார்; இவரது மாதிரிச் சான்றில் குளோசுடெபால் என்ற தடை செய்யப்பட்ட மருந்தின் எச்சம் கண்டறியப்பட்டது. தான் பயன்படுத்திய வடுநீக்கு களிம்பில் இது இருந்திருக்கலாம் எனக் கூறினார். மௌரீன் இதற்காக போட்டிகளிலிருந்து இரண்டாண்டுகள் தடை செய்யப்பட்டார். இதனால் 2003ஆம் ஆண்டு நடந்த பான் அமெரிக்கன் விளையாட்டுக்களில் அவரால் கலந்து கொள்ள முடியவில்லை. கருவுற்றதால் 2004ஆம் ஆண்டு ஒலிம்பிக் விளையாட்டுக்களில் கலந்து கொள்ளவில்லை.

2009ஆம் ஆண்டில் கெய்லா கோஸ்டாவில் நடந்த பிரேசிலின் தேசிய விளையாட்டுக்களில் இரண்டாவதாக வந்தார்; 1998க்குப் பிறகு வெற்றிபெறாதது இதுவே முதல் முறையாகும்.

மௌரீன் சக விளையாட்டாளர் அன்டோனியோ பிசோனியாவைத் திருமணம் புரிந்துள்ளார்; இவர்களுக்கு சோபியா என்ற மகள் உள்ளார்.



</doc>
<doc id="303742" url="https://ta.wikipedia.org/wiki?curid=303742" title="யுவான் செர்மன் ரோசியோ">
யுவான் செர்மன் ரோசியோ

யுவான் செர்மன் ரோசியோ ("Juan Germán Roscio", 27 மே 1763 – 10 மார்ச் 1821) இத்தாலியப் பின்னணிகொண்ட வெனிசுவேலா வழக்கறிஞரும் அரசியல்வாதியும் ஆவார். இவர் "காரகாசு உச்ச இராணுவ ஆட்சி"யில் வெளியுறவுத்துறை அமைச்சராகப் பணியாற்றினார். வெனிசுவேலாவின் விடுதலை சாற்றறிக்கையை வடிப்பதில் இவர் முதன்மைப் பங்காற்றினார். 1811ஆம் ஆண்டு நிறைவேற்றப்பட்ட வெனிசுவேலாவின் அரசியலமைப்புச் சட்டத்தின் முதன்மை வடிவமைப்பாளராகவும் ரோசியோ இருந்தார். 


</doc>
<doc id="303746" url="https://ta.wikipedia.org/wiki?curid=303746" title="அலுமினியம் ஈரசிட்டேட்டு">
அலுமினியம் ஈரசிட்டேட்டு

அலுமினியம் ஈரசிட்டேட்டு "(Aluminium diacetate)" என்பது CHAlO என்ற மூலக்கூற்று வாய்ப்பாடு ஒரு கனிம வேதியியல் சேர்மமாகும். கார அலுமினியம் அசிட்டேட்டு என்றும் அழைக்கப்படும் இச்சேர்மம் வெண்மை நிறத்தில் தூளாக இருக்கிறது. அலுமினியம் அசிட்டேட்டு வகைகளுள் ஒன்றான இச்சேர்மத்தை சோடியம் அலுமினேட்டுடன் (NaAlO) அசிட்டிக் அமிலம் சேர்த்து தயாரிக்கலாம்.

அலுமினியம் ஈரசிட்டேட்டு ஒரு கிருமி நாசினியாகவும் மற்றும் தசைக் கட்டுப்படுத்தியாகவும், குறிப்பாக ஈரமான அல்லது கசியும் புண்களின் காயங்களைச் சுருக்கி தூய்மையாக்கவும் தற்காலிகமாக நமைச்சலை குறைத்து ஆற்றவும் இது பயன்படுத்தப்படுகிறது. பூச்சிக்கடி, பாதப்படை, நஞ்சுப்படர்கொடி போன்ற செடிகள் மற்றும் மரங்களைத் தொடுவதால் உண்டாகும் அழற்சி நோய்களிலிருந்து விடுதலை பெற உதவுகிறது. மேலும் அழகு சாதனப் பொருட்கள் மற்றும் அணிகலன்களை உபயோகிப்பதால் ஏற்படும் அழற்சிகளைப் போக்கவும், காயங்களால் தோன்றிய வீக்கத்தைக் குறைக்கவும் அலுமினியம் ஈரசிட்டேட்டு பயன்படுகிறது. தோலின் மீது உண்டாகும் சிரங்கு, வெடிப்பு, அரிப்புகள், முகப்பருக்கள் ஆகியனவற்ரிலிருந்து நிவாரணம் பெறவும் அலுமினியம் ஈரசிட்டேட்டு பயன்படுகிறது. பரோவின் கரைசல், அதாவது நீரில் கரைக்கப்பட்ட 13 சதவீத அலுமினியம் அசிட்டேட்டாக பெரும்பாலும் இச்சேர்மம் பயன்படுத்தப்படுகிறது. அமெரிக்காவில் அலுமினியம் அசிட்டேட்டு கலந்துள்ள மருந்துப் பொருட்கள் தோம்போரோ தூள், கோர்தோன்சின் போரோகட்டு என்ற வணிகக் குறியீட்டுப் பெயர்களுடனும், திரைகாம் என்ற கூழ்ம வடிவிலும் விற்கப்படுகின்றன. 

வெளிப்புற காதில் ஏற்படும் தொற்றுநோய்களுக்கு சிகிச்சை அளிப்பதற்கு அசிட்டிக் அமிலம்/அலுமினியம் அசிட்டேட்டு கரைசல் பயன்படுகிறது. நோய்த் தொற்றால் காதில் வளரும் பாக்டீரியா, பூஞ்சை முதலியவற்றை இம்மருந்து கட்டுப்படுத்துகிறது. தோம்போரோ ஓட்டிக், சிடார்-ஓட்டிக், போரோ ஃபெர் போன்ற வர்த்தகப் பெயர்களுடன் அமெரிக்காவில் காது தொற்று நோய்க்கான மருந்துகள் தயாரித்து விற்கப்படுகின்றன.


</doc>
<doc id="303747" url="https://ta.wikipedia.org/wiki?curid=303747" title="எகிப்து ஏர் பறப்பு 804">
எகிப்து ஏர் பறப்பு 804

எகிப்துஏர் பறப்பு 804 ("EgyptAir Flight 804 (MS804/MSR804)" பாரிசு சார்லசு டிகால் வானூர்தி நிலையம்|பாரிசு சார்லசு டி கால் வானூர்தி நிலையத்திலிருந்து கெய்ரோ பன்னாட்டு வானூர்தி நிலையத்திற்கு எகிப்துஏர் நிறுவனத்தால் இயக்கப்பட்ட பன்னாட்டு பயணிகள் வான்பயணம் ஆகும். இது 2016 மே 19 அன்று எகிப்து சீர்தர நேரம் (UTC+2) 02:30 மணிக்கு நடுநிலக் கடற்பகுதியில் காணாமல் போனது.

இந்த வானூர்தியின் சிதைந்த பாகங்களாகக் கருதப்படுபவை வானூர்தியின் கடைசியாக அறியப்பட்ட அமைவிடத்திலிருந்து தென்கிழக்கே ஏறத்தாழ தொலைவில், கார்பதோசு என்ற கிரேக்கத் தீவருகே கண்டறியப்பட்டதாக நாளின் பிற்பகுதியில் எகிப்திய அலுவலர்கள் அறிவித்தனர். இருப்பினும், கிரேக்க வான்விபத்து ஆய்வாளர் இதனை மறுத்துள்ளார்; பின்னதாக, எகிப்துஏர் அலுவலர்கள் தங்களது அறிக்கையை மீட்டுக் கொண்டனர்.

இந்த வான்பயணத்தில் 66 பேர் பயணித்தனர்: 56 பயணிகள், 7 வான்சேவையாளர்கள், மற்றும் 3 பாதுகாப்பு அலுவலர்கள். தற்போது இவர்களில் எவராவது தப்பித்துள்ளனரா எனத் தெரியவில்லை. பன்னாட்டு தேடுதல் மற்றும் மீட்புப் பணிகள் தொடங்கியுள்ளன. 

கிரேக்க படைத்துறை ராடார் தரவுகளின்படி எகிப்திய பறப்புத் தகவல் மண்டலத்தை எட்டிய பிறகு பறப்பு804 தனது வழியிலிருந்து மாறியது; உயரத்திலிருந்த வானூர்தி 90-பாகை இடதுபுறம் திரும்பி, பின்னர் முழு வட்டமாக வலதுபுறம் திரும்பி, பின் திடீரெனக் கீழே இறங்கத் தொடங்கியது. உயரத்தில் ரடார் தொடர்பு அற்றுப்போனது.

விபத்திற்குள்ளான வானூர்தி ஏர்பஸ் ஏ320-232 ஆகும். வானூர்தியின் வால்எண் எஸ்யூ-ஜிசிசி ஆகும். தயாரிப்பாளரின் தொடர்எண் 2088 ஆகும். இந்த வானூர்தி முதன்முறையாக சூலை 25, 2003இல் பறந்தது; எகிப்துஏர் நிறுவனத்திற்கு நவம்பர் 3, 2003இல் வழங்கப்பட்டது. வழக்கமான பராமரிப்புப் பணிகள் மே 18 அன்று கெய்ரோவில், பாரிசுக்குப் புறப்படுவதற்கு முன்பாக, மேற்கொளப்பட்டதாக வான்சேவை நிறுவன அலுவலர் கூறியுள்ளார்.

மே 18, 2016 அன்று 23:09 மணிக்கு (அனைத்தும் உள்ளூர் நேரத்தில், UTC+2, பிரான்சுக்கும் எகிப்துக்கும் ஒரே நேர வலயம்) சார்லசு டிகால் வானூர்தி நிலையத்திலிருந்து கெய்ரோ பன்னாட்டு வானூர்தி நிலையத்திற்கு புறப்பட்டது.

வானூர்தி கெய்ரோவில் காலை 03:05க்கு இறங்க வேண்டும். கடைசி ரடார் தொடர்பிற்கு இரண்டு மணி நேரம் கழித்து 04:26 மணிக்கு எகிப்திய படைத்துறைநினர் நெருக்கடி கருவியிலிருந்து சங்கேதம் பெற்றதாக துவக்கத்தில் அறிவித்தனர்; ஆனால் இக்கூற்றை பின்னர் மீட்டுக்கொண்டனர்.

கிரேக்க பாதுகாப்பு அமைச்சர் பனோசு காமெனோசு வானூர்தி தனது நிலையை 90 பாகை இடதுபுறம் திரும்பி பின்னர் முழு 360 பாகை வட்டமடித்து வலதுபுறம் திரும்பி 37,000 அடி உயரத்திலிருந்து திடீரென க்கு இறங்கியதாக கூறினார்.

வானூர்தியின் தயாரிப்பாளரான ஏர்பஸ் தனது முகநூல் பக்கத்தில் இவ்வாறு அறிவித்துள்ளது: "Airbus regrets to confirm that an A320 operated by EgyptAir was lost at around 02:30 (Egypt local time) today over the Mediterranean sea."
பதின்மூன்று நாடுகளைச் சேர்ந்த ஐம்பத்தாறு பயணிகள் வானூர்தியில் இருந்தனர். இதில் மூவர் சிறுவர்களாவர்; அதிலும் இருவர் மழலையர். வானூர்தியில் பயணித்த சிலரது இரட்டைக் குடியுரிமை நிலையால் எண்ணிக்கையில் குழப்பம் ஏற்பட்டுள்ளது.

பயணித்த பத்து பணியாளர்களில் மூவர் எகிப்துஏர் பாதுகாப்பு அலுவலர்கள் ஆவர். ஐவர் பறப்புச் சேவைப் பணியாளர்கள், இரண்டு வானோட்டிகளாவர். எகிப்துஏர் அறிக்கையின்படி, கட்டுப்படுத்திய வானோட்டிக்கு 6,275 மணிநேரம் பறந்த அனுபவமும் குறிப்பிட்ட ஏ320 இரக வானூர்தியில் 2,101 மணிநேரம் பறந்த அனுபவமும் இருந்தது; உடனிருந்த முதல் அலுவலருக்கு 2,766 மணிநேர அனுபவம் இருந்தது.



</doc>
<doc id="303750" url="https://ta.wikipedia.org/wiki?curid=303750" title="டானியல் பேரென்கைட்">
டானியல் பேரென்கைட்

டானியல் காப்ரியல் ஃபேரென்ஃகைட் (; ; 24 மே 1686 – 16 செப்டம்பர்1736) செருமானிய இயர்பியலாளர் ஆவார். பாதரச - கண்ணாடி வெப்பமானியை 1917 ஆம் ஆண்டு இவர் கண்டுபிடித்துள்ளார். பாரன்ஃகைட் வெப்பநிலை அலகின் கண்டுபிடிப்பால் இவர் பெரிதும் அறியப்படுபவர் ஆவார். இவரின் பெயரை வைத்தே அவ்வலகிற்கு பாரன்ஃகைட் வெப்பநிலை அலகு எனப் பெயர் இடப்பட்டுள்ளது.


</doc>
<doc id="303753" url="https://ta.wikipedia.org/wiki?curid=303753" title="2டி என்டேர்டைன்மென்ட்">
2டி என்டேர்டைன்மென்ட்

2டி என்டேர்டைன்மென்ட் ("2D Entertainment") ஒரு இந்திய படத்தயாரிப்பு மற்றும் வினியோக நிறுவனம் ஆகும். சூர்யா இதன் நிறுவனர் ஆவார். நடிகை ஜோதிகா மற்றும் நடிகர் கார்த்தி இதன் மற்ற உறுப்பினர்கள் ஆவர்.

2 D entertainment-இன் பக்கம்


</doc>
<doc id="303758" url="https://ta.wikipedia.org/wiki?curid=303758" title="அமுக்கிரா">
அமுக்கிரா

அமுக்கிரா, அமுக்கரா, அமுக்கிரி அல்லது அசுவகந்தி () (Withania somnifera) மூலிகை மருத்துவத்தில் பயன்படும் ஒரு செடியாகும். இதன் வேரும் இலையுமே மருத்துவப் பயனுள்ளவை.
அமுக்கிராவுக்கு அசுவகந்தி அமுக்குரவி, அமுக்கிரி, அசுவம், அசுவகந்தம், இருளிச்செவி, வராககர்ணி, கிடிச்செவி ஆகிய வேறு பெயர்கள் உண்டு. ‘கந்தம்’ என்றால் கிழங்கு என்பதாக அசுவ‘கந்தம்’ என்றழைக்கப்படுகிறது. அசுவம் என்றால் வடமொழியில் குதிரை என்பது பொருள். குதிரை பலத்தை வழங்கும் என்பதால் அசுவகந்தா என்ற பெயரைப் பெற்றதாக கூறப்படுகிறது. இதன் இலையை முகர்ந்தால் குதிரை நாற்றம் அடிப்பதால் அசுவகந்தா அல்லது அசுவகந்தா என்று வடமொழியில் அழைக்கப்படுகிறது என்றும் கூறப்படுகிறது. இதன் இலையை அரைத்து கட்டிகளின் மேலே பூசினால் கட்டிகளை அமுக்கிவிடும் அதனால் இதனை தமிழில் அமுக்கிரா என்று அழைக்கிறார்கள்.
150 - 170 சென்ரி மீற்றர் உயரமாக வளர்கிறது. இதன் இலைகள் முட்டை வடிவம் கொண்டவை. இதன் இலைகளின் மேற்பரப்பில் மெல்லிய ரோம வளரிகள் காணப்படும். இச்செடியானது சிவப்பு நிறம் கொண்ட சிறிய அளவிலான காய்களைக் கொண்டிருக்கும்.


</doc>
<doc id="303776" url="https://ta.wikipedia.org/wiki?curid=303776" title="அமெரிசியம்(III) குளோரைடு">
அமெரிசியம்(III) குளோரைடு

அமெரிசியம்(III) குளோரைடு "(Americium(III) chloride)" என்பது AmCl என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். அமெரிசியம் டிரைகுளோரைடு, அமெரிசியம் முக்குளோரைடு என்ற பெயர்களாலும் இச்சேர்மம் அழைக்கப்படுகிறது. அமெரிசியம் மற்றும் குளோரின் தனிமங்கள் இணைந்து இளஞ்சிவப்புநிறத்தில் அறுகோணப் படிகங்களாக அமெரிசியம்(III) குளோரைடு உருவாகிறது. திண்ம நிலையில் ஒவ்வொரு அமெரிசியம் அணுவும் மூவுச்சி முக்கோணப் பட்டகத்தில், ஒன்பது குளோரின் அணுக்களை தோராயமாக சமமான தூரத்தில் அண்மை உறவாகக் கொண்டுள்ளன. 

அமெரிசியம் முக்குளோரைடின் அறுநீரேற்று வடிவம் ஒற்றைச்சாய்வு படிகவமைப்பைக் கொண்டுள்ளது. இவ்வமைப்பில், ஏ=970.2 பை.மீ, பி= 656.7 பை.மீ , சி= 800.9 பை.மீ, β = 93°.37’ மற்றும் இடக்குழு: P2/n.என்ற அமைப்பு காணப்படுகிறது

இலந்தனைடு கலவைகளை தனித்தனியாகப் பிரிக்க அமெரிசியம்(III) குளோரைடு மின் தூய்மையாக்கல் முறை ஆராயப்பட்டு வருகிறது. அமெரிசியம்(III) குளோரைடு உருவாக்கத்தில், நிலையான கிப்சின் ஆற்றலானது, எஞ்சியிருக்கும் இலந்தனைடு குளோரைடுகளின் ஆற்றல் உருவாக்கத்திலிருந்து வேறுபட்டதாகும்
இவ்வேறுபாட்டைப் பயன்படுத்தி பதனிடப்படாத கலவையுடன் சோடியம் குளோரைடு போன்ற உப்புகளைச் சேர்த்து உருக்குவதன் மூலம் புளூட்டோனியத்திலிருந்து அமெரிசியத்தை பிரித்தெடுக்க முடியும்


</doc>
<doc id="303777" url="https://ta.wikipedia.org/wiki?curid=303777" title="கொடி ஆடு">
கொடி ஆடு

கொடி ஆடு என்பது தமிழகத்தின் ஒரு வெள்ளாடு இனமாகும். இவை தமிழகத்தின் தூத்துக்குடி மாவட்டத்தில் உள்ள ஒட்டப்பிடாரம், விளாத்திகுளம் மற்றும் கருங்குளம் போன்ற பகுதிகளில் பரவலாக காணப்படுகின்றன. இவ்வாட்டின் உடல் அமைப்பு மெலிந்து காணப்படும். நீண்ட கால்களைக் கொண்டு உயரமாகவும் இவற்றின் கொம்புகள் நல்ல நீளமாகவும், பார்க்க கம்பீரமாகவும் இருக்கும். காதுகள் நடுத்தரஅளவில் வெளிப்புறமாக வளைந்திருக்கும். இக்கிடா ஆட்டின் எடை 37 கிலோ மற்றும் பெண் ஆட்டின் எடை 31 கிலோ கொண்டதாக இருக்கும். இந்த ஆடுகளில் கரும்போறை, செம்போறை என்று இரண்டு வகைகள் உள்ளன. கரிய நிற உடலில் வெள்ளைப் புள்ளிகளும், வெள்ளை உடம்பில் கருப்புப் புள்ளிகளும் இருந்தால் அவை கரும்போறை. சிவப்பு நிற உடம்பில் வெள்ளைப் புள்ளிகளும், வெள்ளை உடம்பில், சிவப்புப் புள்ளிகளும் இருந்தால் செம்போறை எனப்படுகின்றன. இவை ஒன்று அல்லது இரண்டு குட்டிகளை ஈனக்கூடியன. கொடி ஆட்டின் காலும் கொம்பும் மிக நீளமாக இருக்கும். பிறந்து 15 மாதங்களில் மூன்று அடி உயரத்துக்கு வளர்ந்துவிடும். பெண் ஆடு பிறந்து ஏழு மாதங்களிலேயே 15 கிலோ எடைவரை வளர்ந்துவிடும். அதேகாலத்தில் கிடா ஆடு 20 கிலோ எடைக்கு வந்துவிடும். இறைச்சிக்காகவே கொடி ஆடுகள் வளர்க்கப்படுகின்றன. தமிழ்நாட்டில் 2016 ஆண்டில் சுமார் ஒரு லட்சத்து 67 ஆயிரம் கொடி ஆடுகள் உள்ளதாக கணக்கிடப்பட்டுள்ளது.


</doc>
<doc id="303783" url="https://ta.wikipedia.org/wiki?curid=303783" title="கருத்துக் கணிப்பு">
கருத்துக் கணிப்பு

கருத்துக் கணிப்பு () ("Opinion poll") குறிப்பிட்ட மாதிரி அடிப்படையில், மக்கள் கருத்தை அறிந்துகொள்வதற்கான ஒரு ஆய்வு மதிப்பீடு ஆகும். கருத்துக் கணிப்புக்கள், பல்வேறு கேள்விகளைக் கேட்டு கிடைக்கும் பதில்களின் அடிப்படையில் மக்கள் கருத்தை நூற்றுவீதமாகவோ (விழுக்காடு) அல்லது நம்பக இடைவெளிகளாகவோ தரக்கூடிய வகையில் வடிவமைக்கப்படுகின்றன. தேர்தல்களில் யார் அல்லது எந்தக் கட்சி வெல்லக்கூடும் அல்லது அவர்களுக்கு மக்களிடையே எவ்வளவு செல்வாக்கு உள்ளது என்பதை முன்கூட்டியே மதிப்பிடுவதற்குப் பெரும்பாலும் கருத்துக் கணிப்புப் பயன்படுகின்றது. 

கருத்துக்கணிப்பு எனக் கூறத்தக்க முதல் எடுத்துக்காட்டு 1824ல் ஆன்ட்ரூ சாக்சன், சான் குயின்சி ஆடம்சு ஆகியோரிடையே இடம்பெற்ற அமெரிக்க சனாதிபதித் தேர்தலின் போது பென்சில்வேனியாவில் எடுக்கப்பட்ட ஒரு கணிப்பு ஆகும். எதிர்வு கூறியபடியே பென்சில்வேனியாவிலும், முழு அமெரிக்காவிலும் சாக்சன் வெற்றி பெற்றதால், இவ்வாறான கருத்துக் கணிப்புகள் புகழ் பெறத் தொடங்கின. ஆனாலும், இவை நகரம் போன்ற உள்ளூர் அலகுகளுக்கு மட்டுப்படுத்தப்பட்டவையாகவே இருந்தன. 1916ல் "லிட்டரரி டைஜஸ்டு" நாடுதழுவிய கருத்துக்கணிப்பு ஒன்றை நடத்தி அமெரிக்க சனாதிபதித் தேர்தலில், வூட்ரோ வில்சனின் வெற்றியைச் சரியாக எதிர்வு கூறியது. மில்லியன் கணக்கில் அஞ்சல் அட்டைகளை அனுப்பிப் பதிலுடன் திரும்பி வருபவற்றை எண்ணிக் கணக்கிடுவதன் மூலம் 1920ல் வாரென் ஆர்டிங், 1924ல் கால்வின் கூலிட்ச், 1928ல் ஏர்பர்ட் ஊவர், 1932ல் பிராங்க்லின் ரூசுவெல்ட் ஆகியோரின் வெற்றிகளையும் "டைஜஸ்ட்" சரியாக எதிர்வு கூறியது. 

1036ல் "டைஜஸ்ட்" எடுத்துக்கொண்ட "மாதிரி", 2.3 மில்லியன் மக்களைக் கொண்ட மிகப்பெரிய மாதிரியாக இருந்தபோதும், இவர்களில் பெரும்பாலோர் வசதிபடைத்த அமெரிக்கர்களாக இருந்தனர். வசதிபடைத்த அமெரிக்கர்கள் பொதுவாகக் குடியரசுக் கட்சியின் அனுதாபிகளாக இருந்தனர். இந்தப் பக்கச் சார்பு நிலையை "டைஜஸ்ட்" அறிந்திருக்கவில்லை. தேர்தலுக்கு ஒரு கிழமைக்கு முன்னர் வெளியான அவர்களது கருத்துக் கணிப்பு ரூசுவெட்டை விட அவருடன் போட்டியிட்ட ஆல்ஃப் லான்டனுக்கே வெற்றி வாய்ப்பு உள்ளதாகக் கூறியது. அதேவேளை ஜார்ஜ் கலப் என்பார் இன்னொரு கணிப்பை நடத்தினார். புவியியல் பகுதிகளைப் பிரதிநிதித்துவப்படுத்தும் வகையில் சிறிய ஆனால் அறிவியல் அடிப்படையிலான மாதிரிகளுடன் நடத்தப்பட்ட கருத்துக் கணிப்பு ரூசுவெல்ட்டின் பெரும் வெற்றியை எதிர்வு கூறியது. இதன் பின்னர் "தி லிட்டரரி டைஜஸ்ட்டின்" விற்பனை சரிந்துவிட்டது. ஆனால், கருத்துக் கணிப்பு வளர்ச்சி பெறலாயிற்று.

எல்மோ ரோப்பர் என்பார் அறிவியல் அடிப்படையில் கருத்துக்கணிப்பு நடத்திய இன்னொரு அமெரிக்க முன்னோடி ஆவார். இவர் 1936, 1940, 1944 ஆகிய ஆண்டுகளில் பிராங்க்ளின் டி ரூசுவெல்ட்டின் வெற்றியை மூன்று முறை சரியாக எதிர்வு கூறியிருந்தார். லூயிசு ஆரிசு என்பார் 1947ல் எல்மோ ரோப்பரின் நிறுவனத்தில் சேர்ந்து கருத்துக் கணிப்புத் துறையில் நுழைந்தார். பின்னர் இவர் அதே நிறுவனத்தில் பங்காளரும் ஆனார்.

செப்டெம்பர் 1938ல் கலப்பைச் சந்தித்த ஜான் இசுட்டொட்செல் என்பார் முதல் ஐரோப்பிய கருத்துக் கணிப்பு நிறுவனத்தைப் பிரான்சில் நிறுவினார். இவர் 1939ல் அரசியல் கருத்துக் கணிப்புகளை நடத்தத் தொடங்கினார். கலப் தனது நிறுவனத்தின் கிளை ஒன்றை ஐக்கிய இராச்சியத்தில் நிறுவி, 1945ல் இடம்பெற்ற பொதுத் தேர்தலில், வின்ஸ்டன் சர்ச்சில் தலைமையிலான பழமைவாதக் கட்சியே வெற்றி பெறும் என அரசியல் விமர்சகர்கள் எதிர்பார்த்திருந்த நிலையில், கலப் தொழிற் கட்சியின் வெற்றியைச் சரியாக எதிர்வு கூறினார்.

1930களின் தொடக்கத்தில், விளம்பரத்துறை பெரும் நெருக்கடிகளைச் சந்திக்கலாயிற்று. பெரும் பொருளாதார நெருக்கடியால் வணிக நிறுவனங்கள் விளம்பரச் செலவைக் கணிசமாகக் குறைத்தன. அத்துடன், பெரும் பொருளாதார நெருக்கடியை எதிர்கொள்வதற்கான அரசின் திட்டங்களும் விளம்பரத்தின் பெறுமதியையும், தேவையையும் குறைத்தன. 1930களின் இறுதியில் விளம்பர நிறுவனங்கள் தம்மீதான விமர்சனங்களுக்கு எதிரான வெற்றிகரமான தாக்குதல்களைத் தொடுத்தனர். அவர்கள் அறிவியல் அடிப்படையிலான மக்கள் கருத்துக்கணிப்பைக் கண்டுபிடித்து அதைத் தமது சொந்தச் சந்தை ஆய்வுக்கும், அரசியலை விளங்கிக்கொள்வதற்குமான முக்கிய கருவி ஆக்கியதன் மூலமும், நுகர்வோர் இறைமை என்னும் கருத்துருவுக்கு மறுவாழ்வளித்தனர். "கலப்"பும், ஏராளமான விளம்பர வல்லுனர்களும் இதற்கான வழிகாட்டிகளாக அமைந்தனர்.


</doc>
<doc id="303787" url="https://ta.wikipedia.org/wiki?curid=303787" title="மாதிரி (புள்ளியியல்)">
மாதிரி (புள்ளியியல்)

புள்ளியியலிலும், கணித ஆய்வு முறைகளிலும், மாதிரி ("sample") அல்லது மாதிரித் தரவு ("data sample") என்பது, வரையறுக்கப்பட்ட முறை ஒன்றின் மூலம், புள்ளியியல் தொகுதி ஒன்றிலிருந்து சேகரிக்கப்பட்ட அல்லது தெரிவு செய்யப்பட்ட ஒரு தொகுதி தரவுகளைக் குறிக்கும்.

பொதுவாக, புள்ளியியல் தொகுதி (population) என்பது, அத்தொகுதியில் கணக்கெடுப்பு நடத்தி எல்லாப் பெறுமானங்களையும் பெறுவது நடைமுறைச் சாத்தியம் இல்லாதது அல்லது முடியாது என்னும் அளவுக்கு மிகவும் பெரிதாக இருக்கும். மாதிரி என்பது முழுத் தொகுதியின் கையாளக் கூடிய அளவிலான ஒரு உட்தொகுதி. புள்ளியியல் முறைகளைப் பயன்படுத்தி மாதிரிகளிலிருந்து பெறப்படும் தரவுகளிலிருந்து முழுத் தொகுதி தொடர்பிலான விடயங்களை உய்த்துணர முடியும்.


</doc>
<doc id="303792" url="https://ta.wikipedia.org/wiki?curid=303792" title="கெய்ரோ பன்னாட்டு வானூர்தி நிலையம்">
கெய்ரோ பன்னாட்டு வானூர்தி நிலையம்

கெய்ரோ பன்னாட்டு வானூர்தி நிலையம் ("Cairo International Airport", , அராபிக்: ; "Maṭār al-Qāhirah al-Duwaliyy") கெய்ரோவிலுள்ள பன்னாட்டு வானூர்தி நிலையம் ஆகும்; இது எகிப்தின் போக்குவரத்து மிகுந்த வானூர்தி நிலையமாகவும் உள்ளது. எகிப்துஏர், எகிப்துஏர் எக்சுபிரசு போன்ற பல வான்வழிச் சேவை நிறுவனங்களுக்கு அச்சுமையமாக விளங்குகின்றது. இந்த வானூர்தி நிலையம் நகரத்தின் வணிகப் பகுதியிலிருந்து வடகிழக்கில் கிட்டத்தட்ட தொலைவில் அமைந்துள்ளது. இது ஏறத்தாழ பரப்பளவில் கட்டமைக்கப்பட்டுள்ளது. ஆபிரிக்காவில் ஜோகானஸ்பேர்க்கின் ஓ. ஆர். டாம்போ பன்னாட்டு வானூர்தி நிலையத்திற்கு அடுத்ததாக, இரண்டாவது மிக நெருக்கடிமிக்க வானூர்தி நிலையமாக விளங்குகின்றது.


</doc>
<doc id="303794" url="https://ta.wikipedia.org/wiki?curid=303794" title="பன்னாட்டு வானூர்தி நிலையம்">
பன்னாட்டு வானூர்தி நிலையம்

பன்னாட்டு வானூர்தி நிலையம் ("international airport") நாடுகளுக்கிடையே பயணப்படும் பயணிகளுக்காக சுங்கம், குடிவரவு போன்ற வசதிகள் அமைந்த வானூர்தி நிலையம் ஆகும். பன்னாட்டு வானூர்தி நிலையங்கள் பொதுவாக உள்நாட்டு வானூர்தி நிலையங்களை விட பெரியதாகவும் நீண்ட ஓடுபாதைகள் கொண்டவையாகவும் இருக்கும்; பொதுவாக கண்டங்களிடையே செல்லும் எடைமிகு வானூர்திகள் வந்திறங்கி செல்வதற்கான வசதிகளைக் கொண்டிருக்கும். பன்னாட்டு வானூர்தி நிலையங்களிலிருந்து உள்நாட்டுப் பறப்புகளும் இயக்கப்படுவதுண்டு. செருமனியிலுள்ள பிராங்க்ஃபுர்ட் வானூர்தி நிலையம் போன்ற சில பன்னாட்டு வானூர்தி நிலையங்கள் மிகப் பெரியன; அதேநேரத்தில் தாகித்தியிலுள்ள ஃபாஆ பன்னாட்டு வானூர்தி நிலையம் போன்ற மிகச் சிறிய நிலையங்களும் உள்ளன.

இருபதாம் நூற்றாண்டின் மையத்திலிருந்து பன்னாட்டு வானூர்தி நிலையக் கட்டிடங்கள், இயக்கம், மேலாண்மை மிகவும் அதிநவீனமாகி வருகின்றன; பாதுகாப்பையும் உலகளவில் இயக்கப் பொது குறியீட்டு அமைப்புக்களையும் உறுதிசெய்ய மிக விரிவான தொழினுட்ப சீர்தரங்கள் உருவாக்கப்பட்டு வருகின்றன. மில்லியன் கணக்கான பயணிகளுக்கும் பறப்புகளுக்கும் சேவை வழங்கிட உருவாக்கப்படும் இயல் கட்டமைப்புகள் தொடர்ந்து நவீனமயமாகி வருகின்றன; இருபத்தி முதலாம் நூற்றாண்டின் இரண்டாம் பத்தாண்டுகளில் 1200க்கும் மேற்பட்ட பன்னாட்டு வானூர்தி நிலையங்கள் ஆண்டுக்கு இரண்டு பில்லியன் பயணிகளையும் 50 மில்லியன் மெட்றிக் டன் சரக்குகளையும் மேலாள்கின்றன.


</doc>
<doc id="303798" url="https://ta.wikipedia.org/wiki?curid=303798" title="எகிப்துஏர்">
எகிப்துஏர்

எகிப்துஏர் ("EgyptAir", அராபி: مصر للطيران, "") எகிப்தின் கொடிதாங்கிய வான்வழிச்சேவை நிறுவனம் ஆகும். கெய்ரோ பன்னாட்டு வானூர்தி நிலையத்தை தனது அச்சுமையமாகக் கொண்டு மத்திய கிழக்கு நாடுகள், ஐரோப்பா, ஆபிரிக்கா, ஆசியா, மற்றும் அமெரிக்காகளில் உள்ள 75க்கும் மேற்பட்ட சேரிடங்களுக்கு முன்வெளியிட்ட அட்டவணைப்படியாக பயணிகள், சரக்கு சேவைகளை வழங்கி வருகின்றது. கெய்ரோவை அடிப்படையாகக் கொண்ட உள்நாட்டு சேவைகளையும் வழங்கும் எகிப்துஏர் 2011 புரட்சிக்குப் பின்னர் இலாபமிகு இயங்குதலை மீட்க முயன்று வருகின்றது. எகிப்துஏர் இசுடார் அலையன்சில் சூலை 11, 2008இல் இணைந்தது; தவிரவும் அராபெசுக் ஏர்லைன் அலையன்சு, அரபு ஏர் கேரியர்சு அமைப்பு ஆகியவற்றிலும் உறுப்பினராக உள்ளது.



</doc>
<doc id="303800" url="https://ta.wikipedia.org/wiki?curid=303800" title="யஷ் பால்">
யஷ் பால்

யஷ் பால் ("Yash Pal", 26 நவம்பர் 1926 - 24 சூலை 2017) இந்திய அறிவியலாளர் ஆவார். இவர் விண்வெளிக் கதிர்களைப் பற்றிய ஆய்வுகளை மேற்கொண்டார். இவர் முதலில் டாட்டா அடிப்படை ஆராய்ச்சிக் கழகத்தில் பணியைத் தொடங்கி, பின்னர் இந்திய அரசின் பல்கலைக்கழக மானியக் குழுவில் தலைமைப் பொறுப்பிலும் இருந்துள்ளார்.

இவர் 1926 ஆம் ஆண்டில், பிரித்தானிய இந்தியாவின் ஜாங் என்ற இடத்தில் பிறந்தார். இந்த இடம் தற்போது பாக்கிஸ்தானில் உள்ளது. அரியானா மாநிலத்தில் உள்ள கைத்தல் என்ற நகரத்துக்கு அருகில் உள்ள பை என்ற ஊரில் வளர்ந்தார். பின்னர், சண்டிகரில் உள்ளா பஞ்சாப் பல்கலைக்கழகத்திலும், மாசாச்சூசெட்சு பல்கலைக்கழகத்திலும் பயின்றார்.

இவர் மும்பையில் உள்ள டாட்டா அடிப்படை ஆராய்ச்சிக் கழகத்தில் பணியைத் தொடங்கினார். பின்னர், எம்.ஐ.டி.யில் படித்து, மீண்டும் பழைய இடத்திலேயே தொடர்ந்தார்.

இவர் அகமதாபாத்தில் உள்ள விண்வெளிப் பயன்பாட்டு மையத்தின் இயக்குனராகவும், இந்திய திட்டக்குழுவில் முதன்மை ஆலோசகராகவும் பதவியில் இருந்துள்ளார். அதன் பின்னர், பல்கலைக்கழக மானியக் குழுவின் தலைவராகவும் இருந்துள்ளார். 

தில்லியில் உள்ள ஜவஹர்லால் நேரு பல்கலைக்கழகத்தின் துணைவேந்தராகவும் இருந்தார்.

அறிவியலின் வளர்ச்சிக்கு பாடுபட்டதற்காக, ஐக்கிய நாடுகள் கல்வி, அறிவியல், பண்பாட்டு நிறுவனம் இவருக்கு கலிங்கா விருதை வழங்கிச் சிறப்பித்தது.

இந்திய அரசின் பத்ம பூசண் விருதை 1976ஆம் ஆண்டில் பெற்றார்.

2013ஆம் ஆண்டில், பத்ம விபூசண் விருதைப் பெற்றார்.



</doc>
<doc id="303804" url="https://ta.wikipedia.org/wiki?curid=303804" title="வி. என். மயேகர்">
வி. என். மயேகர்

வி.என். மயேகர், இந்தியத் திரைப்படத் தொகுப்பாளர் ஆவார். இவர் இந்தி, மராத்தித் திரைப்படங்களைத் தொகுத்துள்ளார்.






</doc>
<doc id="303806" url="https://ta.wikipedia.org/wiki?curid=303806" title="2,5- ஈரைதராக்சிசின்னமிக் அமிலம்">
2,5- ஈரைதராக்சிசின்னமிக் அமிலம்

2,5- ஈரைதராக்சிசின்னமிக் அமிலம் "(2,5-Dihydroxycinnamic acid)" என்பது CHO என்ற மூலக்கூற்று வாய்ப்பாடு கொண்ட ஒரு ஐதராக்சிசின்னமிக் அமிலமாகும். இவ்வமிலம் காபெயிக் அமிலத்தினுடைய மாற்றீயன் ஆகும்.

ஆர்த்தோ குமாரிக் அமிலத்தை எல்புசு பெர்சல்பேட்டு ஆக்சிசனேற்றம் செய்து 2,5- ஈரைதராக்சிசின்னமிக் அமிலம் தயாரிக்கப்படுகிறது.


</doc>
<doc id="303808" url="https://ta.wikipedia.org/wiki?curid=303808" title="அகோண்டா">
அகோண்டா

அகோண்டா "(Agonda)" என்பது இந்தியாவின் கோவா மநிலத்தில் இருக்கும் தெற்கு கோவா மாவட்டத்தில் உள்ள ஒரு கடற்கரை ஆகும். கடலோர ஒழுங்கமைப்பு மண்டலம், ஆமைகள் பாதுகாப்பிற்கென 2011 இல் அறிவித்துள்ள நான்கே நான்கு தளங்களில் இக்கடலோரப்பகுதியும் ஒரு தளமாகும். இதைத்தவிர அகோண்டா குன்றின் மறுபுறம் கோலா கடற்கரை என்ற பெயரில் மற்றொரு கடற்கரையும் உள்ளது. இக்கடற்கரைக்கு அருகாமையில் ஒரு உப்பங்கழியும் இருக்கிறது.


</doc>
<doc id="303811" url="https://ta.wikipedia.org/wiki?curid=303811" title="குருதிச்சால் அருவி">
குருதிச்சால் அருவி

குருதிச்சால் அருவி, கேரளத்தின் பாலக்காடு மாவட்டத்தில் அமைந்துள்ளது. இது மண்ணார்க்காடு வட்டத்தில் சைலன்ட் வேலி என்ற இடத்தில் உள்ளது. குந்திப்புழை ஆற்றின் நீர் இந்த அருவியில் பாய்கிறது. கோடைகாலத்தில் சுற்றுலாப் பயணிகள் வந்து செல்கின்றனர். இந்த அருவி குமரம்புத்தூர் ஊராட்சிக்கு உட்பட்டது.


</doc>
<doc id="303814" url="https://ta.wikipedia.org/wiki?curid=303814" title="நிலைக்கல்">
நிலைக்கல்

நிலைக்கல், இந்திய மாநிலமான கேரளத்தின் பத்தனம்திட்டா மாவட்டத்தில் உள்ள ஊர். இங்கிருந்து 23 கி.மீ வடகிழக்கில் சபரிமலை அமைந்துள்ளது. இங்கு ரப்பர் தோட்டங்கள் அமைந்துள்ளன. இந்த ஊர். மண்ணாறக்குளஞ்ஞி - சாலக்கயம் சாலையில், பிலாப்பள்ளியில் இருந்து 8 கி.மீ தொலைவில் அமைந்துள்ளது. 


</doc>
<doc id="303816" url="https://ta.wikipedia.org/wiki?curid=303816" title="சேரமான்துருந்து">
சேரமான்துருந்து

சேரமாந்துருந்து, இந்திய மாநிலமான கேரளத்தின் திருவனந்தபுரம் மாவட்டத்துக்கு உட்பட்ட கடினங்குளம் ஊராட்சியில் உள்ள கிராமம். இந்த கிராமத்தில் ஏறத்தாழ இரண்டாயிரம் மக்கள் வசிக்கின்றனர்.

செறுமண்+துருத்து ஆகிய சொற்களில் இருந்து இவ்வூர் இப்பெயரைப் பெற்றதாகவும், சேரமான்பெருமாளின் நினைவாக இப்பெயரை பெற்றதாகவும் செவிவழிக் கருத்துக்கள் உண்டு.

இங்கு கயிறு திரிக்கும் தொழிலை மேற்கொள்கின்றனர். இங்குள்ள மக்களில் பலர் அரபு நாடுகளில் பணியாற்றுகின்றனர்.


</doc>
<doc id="303818" url="https://ta.wikipedia.org/wiki?curid=303818" title="கேரள சட்டமன்றத் தேர்தல், 2016">
கேரள சட்டமன்றத் தேர்தல், 2016

கேரளத்தில் உள்ள 140தொகுதிகளுக்கும், 2016ஆம் ஆண்டின் மே பதினாறாம் நாள் தேர்தல் நடத்தப்பட்டது.. எல்.டி.எப், யூ.டி.எப், என்.டி.ஏ ஆகிய கட்சிக் கூட்டணிகள் பெரும்பாலான தொகுதிகளில் போட்டியிட்டன. தேர்தல் முடிவுகள் மே பத்தொன்பதாம் நாளில் அறிவிக்கப்பட்டன.

மொத்த வாக்காளர்களின் எண்ணிக்கை 2,60,19,284 ஆகும். ஆனால், இந்த சட்டமன்றத் தேர்தலில் 2,01,25,321 வாக்காளர்களே வாக்களித்தனர். அதாவது, வாக்களித்தோரின் சதவீதம் 77.35% ஆகும்.


2016ஆம் ஆண்டின் மே மாதம் பதினாறாம் நாளில் கேரள சட்டமன்றத் தேர்தல் நடத்தப்பட்டது. இந்தத் தேர்தலில் 77.35 சதவீத வாக்குகள் பதிவாகின. மாவட்டவாரியான விவரங்கள்:



</doc>
<doc id="303825" url="https://ta.wikipedia.org/wiki?curid=303825" title="பாம்போலிம்">
பாம்போலிம்

பாம்போலிம் "(Bambolim)" என்பது இந்தியாவின் கோவா மாநிலத்தின் வடக்கு கோவா மாவட்டத்திலுள்ள ஒரு கணக்கெடுப்பில் உள்ள ஊராகும். இம்மாநிலத்திலுள்ள ஒரேயொரு எதிர்முறை மருத்துவக் கல்லூரியான கோவா மருத்துவக் கல்லூரி இங்குதான் அமைந்துள்ளது.

15.45°வடக்கு மற்றும் 73.85°கிழக்கு என்ற அடையாள ஆள்கூறுகளில் பாம்போலிம் நகரம் பரவியுள்ளது. மேலும் கடல் மட்டத்தில் இருந்து சராசரியாக 1 மீட்டர் உயரத்தில் இந்நகரம் உள்ளது.

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி பாம்போலிம் நகரின் மொத்த மக்கள் தொகை 5,319 ஆகும். இம்மக்கள் தொகையில் 64% பேர் ஆண்கள் மற்றும் 36% பேர் பெண்கள் ஆவர். பாம்போலிம் நகரின் கல்வியறிவு சதவீதம் 82% ஆகும். இது நாட்டின் தேசிய கல்வியறிவு சதவீதமான 59.5% என்பதைவிட அதிகமாகும். கல்வியறிவு பெற்ற மக்களில் ஆண்கள் 69% எண்னிக்கையும் பெண்கள் 31% எண்ணிக்கையிலும் காணப்பட்டனர். மக்கள் தொகையில் 10% பேர் ஆறு வயதிற்கு உட்பட்டவர்களாக இருந்தனர்.


</doc>
<doc id="303827" url="https://ta.wikipedia.org/wiki?curid=303827" title="காலபூர்">
காலபூர்

காலபூர் "(Calapor)" என்பது இந்தியாவின் கோவா மாநிலத்தின் வடக்கு கோவா மாவட்டத்திலுள்ள ஒரு கணக்கெடுப்பில் உள்ள ஊராகும். 

15.46374°வடக்கு மற்றும் 73.81603°கிழக்கு என்ற அடையாள ஆள்கூறுகளில் காலபூர் நகரம் பரவியுள்ளது.
இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி காலபூர் நகரின் மொத்த மக்கள் தொகை 11,823 ஆகும். இம்மக்கள் தொகையில் 50% பேர் ஆண்கள் மற்றும் 50% பேர் பெண்கள் ஆவர். காலபுர் நகரின் கல்வியறிவு சதவீதம் 80% ஆகும். இது நாட்டின் தேசிய கல்வியறிவு சதவீதமான 59.5% என்பதைவிட அதிகமாகும். கல்வியறிவு பெற்ற மக்களில் ஆண்கள் 85% எண்னிக்கையும் பெண்கள் 76% எண்ணிக்கையிலும் காணப்பட்டனர். மக்கள் தொகையில் 10% பேர் ஆறு வயதிற்கு உட்பட்டவர்களாக இருந்தனர்.


</doc>
<doc id="303828" url="https://ta.wikipedia.org/wiki?curid=303828" title="காரபூர்">
காரபூர்

காரபூர் "(Carapur)" என்பது இந்தியாவின் கோவா மாநிலத்தின் வடக்கு கோவா மாவட்டத்திலுள்ள ஒரு கணக்கெடுப்பில் உள்ள ஊராகும்.

15.55°வடக்கு மற்றும் 73.97°கிழக்கு என்ற அடையாள ஆள்கூறுகளில் காரபூர் நகரம் பரவியுள்ளது. மேலும் கடல் மட்டத்தில் இருந்து சராசரியாக 6 மீட்டர் உயரத்தில் இந்நகரம் உள்ளது.

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி காரபூர் நகரின் மொத்த மக்கள் தொகை 5334 ஆகும். இம்மக்கள் தொகையில் 50% பேர் ஆண்கள் மற்றும் 50% பேர் பெண்கள் ஆவர். காரபூர் நகரின் கல்வியறிவு சதவீதம் 76% ஆகும். இது நாட்டின் தேசிய கல்வியறிவு சதவீதமான 59.5% என்பதைவிட அதிகமாகும். கல்வியறிவு பெற்ற மக்களில் ஆண்கள் 83% எண்னிக்கையும் பெண்கள் 69% எண்ணிக்கையிலும் காணப்பட்டனர். மக்கள் தொகையில் 11% பேர் ஆறு வயதிற்கு உட்பட்டவர்களாக இருந்தனர்.


</doc>
<doc id="303829" url="https://ta.wikipedia.org/wiki?curid=303829" title="சிம்பெல்">
சிம்பெல்

சிம்பெல் "(Chimbel)" என்பது இந்தியாவின் கோவா மாநிலத்தின் வடக்கு கோவா மாவட்டத்திலுள்ள ஒரு கணக்கெடுப்பில் உள்ள ஊராகும். 

15.495283°வடக்கு மற்றும் 73.876955°கிழக்கு என்ற அடையாள ஆள்கூறுகளில் காரபூர் நகரம் பரவியுள்ளது. மேலும் கடல் மட்டத்தில் இருந்து சராசரியாக 7 மீட்டர் உயரத்தில் இந்நகரம் உள்ளது

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி சிம்பெல் நகரின் மொத்த மக்கள் தொகை 11,983 ஆகும். இம்மக்கள் தொகையில் 51% பேர் ஆண்கள் மற்றும் 49% பேர் பெண்கள் ஆவர். சிம்பெல் நகரின் கல்வியறிவு சதவீதம் 61% ஆகும். இது நாட்டின் தேசிய கல்வியறிவு சதவீதமான 59.5% என்பதைவிட அதிகமாகும். கல்வியறிவு பெற்ற மக்களில் ஆண்கள் 67% எண்னிக்கையும் பெண்கள் 54% எண்ணிக்கையிலும் காணப்பட்டனர். மக்கள் தொகையில் 14% பேர் ஆறு வயதிற்கு உட்பட்டவர்களாக இருந்தனர்.


</doc>
<doc id="303830" url="https://ta.wikipedia.org/wiki?curid=303830" title="தளங்கரை">
தளங்கரை

தளங்கரை, இந்திய மாநிலமான கேரளத்தின் காசர்கோடு மாவட்டத்தில் உள்ள ஊர். 
இது காசர்கோடு மக்களவைத் தொகுதிக்கு உட்பட்டது.


</doc>
<doc id="303832" url="https://ta.wikipedia.org/wiki?curid=303832" title="விஜயபுரா வட்டம்">
விஜயபுரா வட்டம்

விஜயபுரா வட்டம், இந்திய மாநிலமான கருநாடகத்தில் உள்ள பிசப்பூர் மாவட்டத்தின் வருவாய்வட்டங்களில் ஒன்று.

இங்கு வாழும் மக்கள் கன்னடம், மராட்டி, உருது, இந்தி, ஆங்கிலம் ஆகிய மொழிகளில் பேசுகின்றனர்.

இவ்வட்டத்துக்கு உட்பட்ட ஊர்களின் பெயர்களை கீழே காண்க.

ஆஹேரி(பேரி), ஐனாபுர, அகசனஹள்ளி, அளகினாள, அலியாபாத்(அலிபாத்), அங்கலகி, அரகேரி, அர்ஜுனகி, அடவி சங்காபுரா, அதாலட்டி, பபலாதி, பபலேஸ்வரா, பாபாநகரா, பரடகி, பெள்ளுப்பி, பிஜ்ஜரகி, போளசிக்கலகி, பொம்மனள்ளி, புரணாபுரா,பூதனாள, சிக்க கலகலி, சிந்தாமணி, தாஸ்யாள, தேவாபுரா, தேவர கெண்ணூரா, தன்னர்கி (தந்தரகி), தன்யாள, டோமனாள, தூடிஹாள, தியாபேரி, தனவாட ஹட்டி, ததாமட்டி, கொனசகி, கூகதட்டி, குணதாள, குணகி, ஹடகலி, ஹலகணி, ஹஞ்சினாள பி.எச், ஹஞ்சினாள பி.எம், ஹங்கரகி, ஹெப்பாளட்டி, ஹெகடிஹாள, ஹிட்டினஹள்ளி, ஹொக்குண்டி, ஹொனகனஹள்ளி, ஹொனவாட, ஹொன்னள்ளி, ஹொன்னுடகி, ஹொசூர், ஹுபனூர், ஹுணஸ்யாள, ஹரனாள, ஹணமசாகரா, இங்கனாள, இட்டங்கிஹாள, ஜைனாபுரா, ஜாலகேரி, ஜம்பகி எ, ஜம்பகி எச், ஜுமனாள, கக்கோட, கனககிரி, காகண்டகி, கிருஷ்ணாநகரா, கிலாரஹட்டி, கள்ளகவடகி, கம்பாகி, கணபூர், கனமடி, கணமுசனாள, கன்னாள, கன்னூர, காரஜோள, கத்னள்ளி(கதகனஹள்ளி), காத்ராள, கவலகி, கெங்கலகுத்தி, கதிஜாபுர(கஜாபுர), கொடபாகி, கொட்யாள, குமடகி, குமடெ, லிங்கதள்ளி, லோஹகாம்வ, மதகுணகி, மடசனாள, மதபாவி, மஹல பாகாயத, மகணாபுர, மமதாபுர, மங்களூர, மிஞ்சனாள, மலகனதேவரஹட்டி, நாகராள, நாகடாண, நந்தியாள, நவரசபுர, நிடோணி, ரத்னாபுர, ராம்புர, ரம்பாபுர, சாரவாட, சங்காபுர(எஸ்.ஹெச்), சவனள்ளி, சேகுணஸி, சிர்பூர், சிரனாள, சிவணகி, சித்தாபுர கெ, சித்தாபுர, சோமதேவரஹட்டி, சுதகுண்டி, தாஜபுரா பி.எம்., தாஜபுரா எச், டக்களகி, திடகுந்தி, திகணிபிதரி, திகோடா, தோனஸ்யாள, தொரவி, உகுமனாள, உப்பலதின்னி, உத்னாள, யக்குண்டி, யத்னாள.

இவ்வட்டத்துக்கு உட்பட்ட ஊராட்சிகளை கீழே காண்க.
ஆஹேரி, ஐனாபுர, அலியாபாத, அரகேரி, அர்ஜுணகி, பபலேஸ்வர, பாபானகர, பரடகி, பிஜ்ஜரகி, போளசிக்கலகி, தேவரகெண்ணூர, கோணஸகி, குணதாள, குணகி, ஹடகலி, ஹலகணி, ஹெகடிஹாள, ஹிட்னள்ளி, ஹொனகனஹள்ளி, ஹொனவாட, ஹொன்னுடகி, ஹொசூர், ஜைனாபுர, ஜாலகேரி, ஜம்பகி ஹெச், கம்பாகி, கனமடி, கன்னூர், காரஜோள, காகண்டகி, கோட்யாள, குமடெ, லோஹகாவ், மதபாவி, மகணாபுர, மமதாபுர, நாகடாண, நிடோணி, சார்வாடா, சிவணகி, சித்தாபுர கெ, தாஜபுர ஹெச், டக்களகி, திடகுந்தி, திகோடா, தொரவி.


</doc>
<doc id="303867" url="https://ta.wikipedia.org/wiki?curid=303867" title="இசுக்காண்டியம் சல்பேட்டு">
இசுக்காண்டியம் சல்பேட்டு

இசுக்காண்டியம் சல்பேட்டு "(Scandium sulphate)" என்பது Sc(SO) என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும் கந்தக அமிலத்தினுடைய இசுக்காண்டியம் உப்பான இச்சேர்மம், விதைகள் முளைப்பதை மேம்படுத்துவதற்காக விவசாயத்தில் பயன்படுத்தப்படுகிறது. மிக நீர்த்த கரைசாலாக சோளம், பட்டாணி, கோதுமை மற்றும் பிற தாவரங்கள் சிலவற்றின் விதைகளைப் பதப்படுத்த இசுக்காண்டியம் சல்பேட்டு உபயோகப்படுகிறது.


</doc>
<doc id="303868" url="https://ta.wikipedia.org/wiki?curid=303868" title="ரோனு புயல்">
ரோனு புயல்

ரோனு புயல் ("Cyclonic Storm Roanu") வங்காள விரிகுடாவில் செயற்பாட்டில் உள்ள வெப்ப மண்டலச் சூறாவளி ஆகும். இது இந்தியாவின் கிழக்குக் கடற்கரை மற்றும் இலங்கை கடற்கரையில் பாதிப்பை ஏற்படுத்தியுள்ளது. 2016ஆண்டின் சூறாவளிப் பருவத்தின் முதல் புயலாக இது உள்ளது. ரோனு இலங்கையின் தென்பகுதியில் குறைந்த காற்றழுத்த தாழ்வுப் பகுதியாகத் தொடங்கியது. வடக்கு நோக்கி நகர்ந்து இது மே 19இல் புயலாக மாறியது; தரைபகுதியைக் கடந்ததால் இது வலிவிழந்தது. ஆனால் மீண்டும் வலிவுற்று வங்காளதேச கடற்கரையை நோக்கி நகர்ந்து வருகின்றது.

ரோனு புயலால் இலங்கையில் குறைந்தது 71 பேர் உயிரிழந்துள்ளனர்; வங்காளதேசத்தில் 19 பேர் உயிரிழந்துள்ளனர். ரோனு புயலால் இந்தியாவின் தமிழ்நாடு, ஆந்திரப் பிரதேசம், ஒடிசா மாநிலங்களில் கனமழை பெய்துள்ளது. இது கடற்கரையோரமாகவே வடகிழக்கு திசையில் நகர்ந்து வருகின்றது; வங்காளதேசத்தின் கடற்கரையில் நிலப்பகுதியை அடையும் என எதிர்பார்க்கப்படுகின்றது.

குறைந்த காற்றழுத்தப் பகுதி உருவானவுடனேயே இலங்கையின் வானிலை மையம் மே 13 அன்று எச்சரிக்கை வெளியிட்டது. மீனவர்கள் பாதுகாப்பாக இருக்கும்படி அறிவுறுத்தப்பட்டனர். பின்னர், தேசிய கட்டிட ஆராய்ச்சி அமைப்பு (NBRO) பதுளை, மொனராகலை, கண்டி, இரத்தினபுரி, குருணாகல், நுவரெலியா, கேகாலை, மாத்தளை மாவட்டங்களில் நிலச்சரிவுகள் ஏற்படலாம் என எச்சரிக்கை விடுத்தது. அரசுத்தலைவர் மைத்திரிபால சிறிசேன உள்ளாட்சி அதிகாரிகளுக்கு உடனடி நிவாரண நடவடிக்கைகளை எடுக்க ஆணையிட்டார். பேரிடர் மேலாண்மை அமைச்சர், படைத்துறைச் செயலர், முப்படைகளின் தளபதிகள் மற்றும் காவல்துறை தலைமை ஆய்வாளர் ஆகியோருக்கு தகுந்த நடவடிக்கைகள் எடுக்க ஆணைகள் பிறப்பிக்கப்பட்டன.

இலங்கையின் பேரிடர் மேலாண்மை மையம் (DMC) மே 16 அன்று வெள்ள எச்சரிக்கை வெளியிட்டனர்; களனி கங்கையும் மகா ஓயாவும் கனமழையால் வெள்ளப் பெருக்கெடுத்தன. புயல் தாக்கத்தால் இலங்கையில் பெருமழை பெய்தது. இதனால் விளைந்த வெள்ளத்திலும் நிலச்சரிவுகளிலும் 37 பேர் உயிரிழந்தனர். தவிரவும் புயலால் 134,000 மக்கள் வீடிழந்தனர்.<ref name="BOB01 Sri Lanka 17/05"></ref> மே 21 வரை உயிரிழந்தோர் எண்ணிக்கை 71ஆக உயர்ந்துள்ளது; குறைந்தது 127 பேர் காணாமல் போயுள்ளனர். இலங்கையின் பேரிடர் மேலாண்மை மையம் 2010க்குப் பிறகு மிகக் கூடுதலான மழையை நாடு பெற்றுள்ளதாக அறிவித்தது. நிலச்சரிவுகளால் கேகாலை மாவட்டத்தில் மூன்று சிற்றூர்கள் புதைபட்டன.<ref name="BOB01 Sri Lanka 18/05"></ref>



</doc>
<doc id="303873" url="https://ta.wikipedia.org/wiki?curid=303873" title="தோர்ட்வெய்தைட்டு">
தோர்ட்வெய்தைட்டு

தோர்ட்வெய்தைட்டு "(Thortveitite)" என்பது (Sc,Y)SiO என்ற மூலக்கூற்று வாய்ப்பாடு கொண்ட ஒரு கனிமம் ஆகும். இசுக்காண்டியம் இட்ரியம் சிலிக்கேட்டைப் பகுதிப்பொருளாகக் கொண்ட இக்கனிமமே இசுக்காண்டியத்தின் முதன்மையான ஆதார மூலப்பொருளாகும். பாறை போன்ற பெக்மாதைட்டுகளாக தோன்றும் இக்கனிமத்தை நார்வே நாட்டு பொறியாளர் ஒலாசு தோர்ட்வெய்ட் கண்டறிந்ததால் இப்பெயர் பெற்றது. சாம்பல்-பச்சை, கருப்பு அல்லது சாம்பல் நிறத்தில் தோர்ட்வெய்தைட்டு கனிமம் காணப்படுகிறது.

2004 ஆம் ஆண்டில் ஒளிபுகும் இரத்தினம் போன்ற தரத்தில் தோர்ட்வெய்தைட்டு கனிம மாதிரியொன்று கண்டறியப்பட்டது. 2008 ஆம் ஆண்டு வெளிவந்த மணிக்கற்கள் ஆய்விதழின் தொகுதி 31 இல் இதைப்பற்றிய குறிப்பும் காணப்படுகிறது.



</doc>
<doc id="303888" url="https://ta.wikipedia.org/wiki?curid=303888" title="மேற்கு வங்காள சட்டமன்றத் தேர்தல் (2016)">
மேற்கு வங்காள சட்டமன்றத் தேர்தல் (2016)

மேற்கு வங்காள சட்டமன்றத் தேர்தல், 2016 ஆறு கட்டமாக நடந்தது. மொத்தம் உள்ள 295 தொகுதிகளில் 294 தொகுதிகளுக்கு தேர்தல் நடந்தது. .. தேர்தல் முடிவுகள் மே பத்தொன்பதாம் நாளில் அறிவிக்கப்பட்டன. தேர்தலில் திரிணாமுல் காங்கிரசு 211 தொகுதிகளில் வென்று பெரும்பான்மையுடன் ஆட்சி அமைக்கிறது.காங்கிரசு 44 தொகுதிகளில் வென்றது. இடது முன்னணி 32 தொகுதிகளில் வென்றது.

திரிணாமுல் காங்கிரசு யாருடனும் கூட்டணி சேராமல் தனியாக போட்டியிடும் என்ற மம்தா பானர்சி அனைத்து தொகுதிகளுக்கும் வேட்பாளர்களை அறிவித்தார். பவானிபூர் தொகுதியில் போட்டியிடும் மம்தா பானர்சியை எதிர்த்து பாசக சுபாசு சந்திர போசு குடும்பத்தைச் சேர்ந்த சந்திர குமார் போசை வேட்பாளராக நிறுத்தியது. மம்தா பானர்சியை எதிர்த்து காங்கிரசு ஓம் பிரகாசு மிசுராவை நிறுத்தியது காங்கிரசிற்கும் மார்க்சிய பொதுவுடமை கட்சிக்கும் திரிணாமுல்லை எதிர்ப்பதற்காக புரிந்துணர்வு உடன்பாடு எட்டப்பட்டது. பாசக 194 தொகுதிகளுக்கு வேட்பாளர்களை அறிவித்தது.

மேற்கு வங்காள சட்டமன்றத் தேர்தல், 2016 முடிவுகள்.


</doc>
<doc id="303894" url="https://ta.wikipedia.org/wiki?curid=303894" title="சுழற்சி (இயற்பியல்)">
சுழற்சி (இயற்பியல்)

அணுக்களின் நிறமாலையை அறிவது மிகவும் கடினமான ஒன்று. இதை அறிவதற்கு சில கடினமான வியுகங்களை உருவாக்க வேண்டியதாக உள்ளது. அவ்வாறு ஏற்பட்ட ஒரு கடினமான அனுமானமே துகள்களின் தற்சுழற்சி (spin) ஆகும்.

செய்முறை வல்லுநர்களின் மூலம் இதன் ஆரம்பம் ஏற்பட்டது. அவர்கள் காந்த புலத்தை ஒளியின் குறுக்கே வைத்து சோதனை செய்தனர். அப்பொழுது நிரமளைகளில் இருந்த நிற வரிகள் தனித்தனியாக பிரிவதைக் கண்டனர்.இந்த விளைவை ஹாலோந்த் நாட்டைச் சேர்ந்த ஜீமான் என்பவர் 1896-ம் ஆண்டு சோதனை மூலம் கண்டறிந்தார். இதற்கு ஜீமான் விளைவு அல்லது சீமன் விளைவு என்று பெயரிடப்பட்டது. ஆனால் இந்தப் பிரிதலுக்கான காரணம் என்ன? என்று அவருக்கு விளங்கவில்லை. இதனை விளக்க டச்சு இயற்பியல் அறிஞ்சர் லாரன்ஸ் ஒரு விளக்கத்தினை கொடுத்தார். அப்பொழுது போர் அணு மாதிரி (Bohr atom model) இல்லாத காலம். போர் தனது அணு மாதிரி விளக்குவதற்கு சுமார் பதினைந்து ஆண்டுகளுக்கு முற்பட்டது. லாரன்ஸின் இந்த விளக்கம், சோடியம் நிறமாலையில் ஏற்பட்ட D1 மற்றும் D2 நிற வரிகளை விளக்க முடியவில்லை. இதனை முரணிய அல்லது "முரண்பாடான ஜீமான் விளைவு" என்று அழைக்கப்பட்டது.

போர் தனது அணு மாதிரியை முதன்முதலாக உலகிற்கு விளக்கிய போது அனைவரும் இந்த ஜீமான் விளைவை எவ்வாறு இந்த அணு மாதிரி விளக்கும் என்று எதிர்பார்த்து இருந்தனர். போர் அணு மாதிரிபடி எதிர்மின்துகள்கள் ஒரு குறிப்பிட்ட பாதையில் மட்டுமே அணுக்கருவை சுற்ற முடியும். இந்தச் சுழற்சியின் காரணத்தால் ஒரு சுற்றுப்பாதை கோண உந்தம் ( Orbital Angular Momentum ) ஏற்படுகிறது. மேலும் எதிர்மின்துகள்கள் மின் ஆற்றலைப் பெற்றிருக்கும் காரணத்தால் இதன் ஓட்டம் ஒரு காந்த புலத்தை உருவாகுகிறது. இந்தக் காந்தப் புலம் ஒரு சுற்றுப்பாதை காந்தத்திருப்புதிறனை (Orbital Magnetic Moment) ஏற்படுத்துகிறது. இந்தச் சுற்றுப்பாதை கோண உந்தம் மற்றும் சுற்றுப்பாதை காந்தத்திருப்புதிறன் ஆற்றல் மட்டங்களில் எண்ணிக்கையை மேலும் அதிகமாகியது. ஆற்றல் மட்டங்களின் எண்ணிக்கை அதிகமான காரணத்தால், ஒரு ஆற்றல் மட்டத்திலிருந்து அடுத்த மட்டங்களுக்குத் தாவும் எண்ணிக்கையும் அதிகமானது. இருப்பினும், முரண்பாடான ஜீமான் விளைவு ஏற்பட இந்த ஆற்றல் மட்டங்கள் போதுமானதாக இல்லை. மேலும் சில ஆற்றல் மட்டங்கள் தேவைப்பட்டன. இதனை விளக்க உலேன்பேக் (Uhlenbeck) மற்றும் கௌட்ச்மித் (Goudsmit) ஒரு புதிய விளக்கத்தினை கொடுத்தனர். அதுதான் எதிர்மின்துகள்களின் தற்சுழற்சி (electron spin) என்பது ஆகும். 

பொதுவாக இந்த தற்சுழற்சியை பூமி தன்னைதானே சுழல்வது போன்று, என்று கூறுவது வழக்கம். ஆனால் எதிர்மின்துகள்களின் தற்சுழற்சி அவ்வளவு எளியது அல்ல. மேலும் அவர்கள் இதனைக் கூர்ந்து உற்று நோக்கும் பொழுது துகள்களின் இயக்கம் கடினமானதாகவும், ஆனால் இந்த எதிர்மின்துகள்கள் அதிகப்படியான கோண உந்தம் (extra Angular Momentum) கொண்டுள்ளதும் தெரியவந்தது. இது ஒரு அதிகப்படியான உரிமை அளவெண் (Degree of Freedom) கொடுப்பதைத் தவிர தன்னைத்தானே சுழல்வதில்லை. ஆனால் "சுழற்சி" என்ற இந்தச் சொல் ஏற்கனவே அணுவைப் பற்றி விளக்கும் பொழுது வழக்கத்தில் இருந்த காரணத்தால் அதே சொல்லை உபயோகித்தனர். எதிர்மின்துகளின் இந்தச் சுழற்சி இரண்டு அளவுகள் மட்டுமே கொள்ளும். அவையாவன + 1/2 மற்றும் - 1/2. இது போன்று அரை (1/2) அளவுகள் சுழற்சி கொண்ட துகள்கள் பெர்மியான் (Fermion) என்று அழைக்கப்படுகின்றன. ஒளி துகள்களின் (Photon) சுழற்சி எண் ஒன்று (±1) ஆகும் . இது போன்று முழு அளவுகள் சுழற்சி கொண்ட துகள்கள் போசான் (Boson) என்று அழைக்கப்படுகின்றன.

இது போன்று குறிப்பிட்ட எண்களை மட்டும் அளவைகளாகக் கொண்ட இயக்கம் பாரம்பரிய அல்லது பழைய இயக்கவியலில் (Classical mechanics) அல்லாத ஒன்று. பழைய இயக்கவியலிலை பொறுத்தமட்டில் ஒரு இயக்கத்தில் அளவைகளின் மாற்றம் என்பது தொடர்ச்சியான ஒன்று, குறிப்பிட்ட எண்கள் மட்டும் அல்ல! கடைசியாகத் துகள்களின் தற்சுழற்சி என்பது துகள் தன்னைதானே சுற்றுவது அல்ல அது ஒரு அதிகப்படியான உரிமை அளவெண் ஆகும்.

சுழற்சியை ஒரு பந்து சுழல்வது போல கற்பனை செய்வது உதவாத காரணத்தால், இந்த சுழற்சியை அறிய பல அறிஞர்கள் முற்பட்டனர். "ஸ்டீபன் ஹாகிங்" இதை பின்வருமாறு விளக்குகிறார்.

துகள் சுழற்சியை பூஜியம் (spin=0) என்று எடுத்துக்கொண்டால் அது ஒரு புள்ளி (•)போன்று தோன்றும். எந்த திசையில் இருந்து இதை பார்த்தாலும் அந்த துகள் ஒரே மாதிரியாக தோன்றும். 

மாறாக இந்த சுழற்சியை ஒன்று (spin=1) என்று கொண்டால் அது ஒரு அம்பு (arrow) போன்று எண்ணலாம். இதற்கு நாம் சீட்டு கட்டில் உள்ள "ஸ்பேடு" சீட்டை (♠) நினைவு கொள்ளலாம். இந்த பூவை ("ஸ்பேடை") வெவ்வேறு திசையிலிருந்து பார்த்தால் வெவ்வேறாக தெரியும். இந்த பூ வை (♠) 360° சுழல செய்தால் மட்டுமே அதன் பூ (♠) அமைப்பை மீண்டும் பெறமுடியும். இதற்கு மாறாக 90° அல்லது 180° சுற்றினால் நமக்கு பூ (♠) அமைப்பு பக்கவாட்டிலோ அல்லது தலைகீழகவோ தோன்றும் அல்லவா? சுழற்சி ஒன்று என்பது ஒரு முழு சுற்றுசுற்றுவது போலாகும்.

இதே போன்று சுழற்சியை இரண்டு (spin=2) என கொண்டால் இதற்கு "அர்டீன்" சீட்டை (♥) கொள்ளலாம். இந்த பூவை ("அர்டீனை") 180° சுழல செய்தால், அதன் பூ (♥) அமைப்பை அந்த சீட்டு மீண்டும் பெறமுடியும். இதற்கு மாறாக 90° அல்லது 270° சுற்றினால் நமக்கு பூ (♥) அமைப்பு பக்கவாட்டில் தெரியும். இதே போன்று அதிக சுழற்சி எண்கள் கொண்ட துகள்கள் வெவ்வேறு குறிபிட்ட கோணத்தில் சுழல்வதால் அதன் இயல்பு அமைப்பை பெறுகின்றன. 

மேலும் துகள்களின் சுழற்சி அரை (spin=1/2) என்று கொண்டால், இதற்கு நம்மிடத்தில் உதாரணம் இல்லை. ஆனால் சுழல் கோணம் 720° சுழலும் பொழுது இந்த துகள் தன் இயல்பு நிலையை பெருகின்றன. அதாவது இரண்டு முறை சுழன்றால் அந்த துகள் தன் இயல்பு நிலையை அடையும். சுருங்க சொன்னால் ஒரு துகள் சுழலும் பொழுது எந்த கோணத்தில் அந்த துகள் தன்னுடைய இயல்பு அமைப்பை அல்லது சமச்சீர் தன்மையை பெறுகின்றனவோ அதை கொண்டு அந்த துகளின் சுழற்சி நிர்ணயிக்கபடுகிறது. அதாவது சுழற்சி அந்த துகளின் சமச்சீர் தன்மையை பற்றியது ஆகும்.



</doc>
<doc id="303896" url="https://ta.wikipedia.org/wiki?curid=303896" title="தீரேந்திர வர்மா">
தீரேந்திர வர்மா

தீரேந்திர வர்மா﻿﻿﻿﻿ (Dhirendra Verma) (1897 மே 17 - 1973 ஏப்ரல் 23) என்பவர் பிரபல இந்தி கவிஞரும், எழுத்தாளரும், மொழியியல் ஆராய்ச்சியாளர் மற்றும் நிபுணராகவும் அறியப்படுகிறார். மொழி ஆய்வுக்காகத் தன் வாழ்நாளையே அர்ப்பணித்தவரும், இந்தி இலக்கியத்துக்குப் புது வடிவம் கொடுத்தவருமான தீரேந்திர வர்மா இந்தி இலக்கிய களத்தைப் பொருத்தவரை, ஒரு தனி நபர் அளவில் இல்லாது, ஒரு நிறுவனம் போலச் சாதனைப் படைத்திருக்கிறார். ஒரு யுகம் போலத் திகழ்ந்தவர் என்று இந்தி இலக்கிய ஆர்வலர்களால் தீரேந்திர வர்மா இன்றளவும் போற்றப்படுகிறார்.

தீரேந்திர வர்மா, இந்தியாவின் வட மாநிலமான உத்தரப்பிரதேசத்தில் உள்ள பரேலி என்னும் முகனை நகரத்தில் 1897-ம் ஆண்டு மே 17-ல் பிறந்தார். இவரது தந்தை, ஆரியசமாசக் கொள்கைகளில் ஈடுபாடு கொண்டவர். தீரேந்திரனிடம் சிறுவயது முதலே அவரது அப்பாவின் தாக்கம் இருந்தது.

பரேலியில், நைனிடா எனும் ஊரில் பள்ளிப்படிப்பை முடித்த தீரேந்திர் பின்னர், இலக்னோ குயீன்ஸ் கல்லூரியில் சேர்ந்து இந்தியை விசேடப் பாடமாக எடுத்து படித்து 1914-ல் இளங்கலை பட்டமும், மற்றும் அலகாபாத் மத்தியக் கல்லூரியில் சேர்ந்து 1921-ல் சமசுகிருதத்தில் எம்.ஏ. முதுகலை பட்டமும், பின்னாளில் பிரான்சின் பாரிசு பல்கலைக்கழகத்தில் 1934-ல் டி.லிட். பட்டம் பெற்றார்.

இந்தியாவில் 1917-1923 ஆகிய காலகட்டத்தில் நடந்த அரசியல் நிகழ்வுகள் குறித்து குறிப்பேட்டில் எழுதி வந்தார். இது நான்கு பாகங்கள் கொண்ட ‘மேரீ காலேஜ் டைரி’ என்று இந்தியில் 1958-ல் புத்தகமாக வெளிவந்தது. இந்தி மற்றும் வ்ரஜபாஷா மொழிகளில் கவிதைகள் எழுதியுள்ளார். மேலும், இந்திய மொழிகள் சம்பந்தமான ஒட்டுமொத்த ஆய்வுகளை ஆதாரமாகக் கொண்டு இந்தி மொழியின் முதல் அறிவியல்பூர்வமான வரலாற்றை 1933-ல் எழுதினார். தனது ஆய்வுகளின் அடிப்படையில் ஏராளமான கட்டுரைகள் எழுதியவர், வ்ரஜபாஷா தொடர்பாக பல ஆய்வுகள் மேற்கொண்டு பிரெஞ்சு மொழியில் கட்டுரை எழுதினார். "அது இந்தியில் மொழிபெயர்க்கப்பட்டுள்ளது". மேலும், ‘வ்ரஜபாஷா’, ‘வ்ரஜசாப் கா வ்யாகரண்’, ‘அஷ்டசாப்’, ‘சூர்சாகர் ஸார்’ என்பது போன்ற ஏராளமான நூல்களை எழுதியுள்ளார். அதில் பல நூல்கள் இந்தி இலக்கியத்தின் செவ்வியல் (classicism) நூல்களாகப் போற்றப்படுகின்றன. தரம் வீர் பாரதி உள்ளிட்ட பல பிரபல எழுத்தாளர்களுக்கு வழிகாட்டியாகத் திகழ்ந்தார்.

அலகாபாத் பல்கலைக்கழகத்தில் முதலாவது இந்தி விரிவுரையாளராக 1924-ல் நியமிக்கப்பட்டவர், பின்னர் பேராசிரியராகவும் அத்துறை தலைவராகவும் நியமிக்கப்பட்டார். மத்தியப் பிரதேசத்தில் உள்ள சாகர் பல்கலைக்கழகத்தில் மொழி அறிவியல் துறை தலைவராகவும் பணிபுரிந்துள்ளார். பின்னர் ஜபல்பூர் பல்கலைக்கழக வேந்தராகவும் நியமிக்கப்பட்டார். நூல்களைப் படிப்பதில் அதிக நாட்டம் கொண்டவர் தீரேந்திர வர்மா. இவருடைய சிந்தனை தனித்துவம் வாய்ந்ததாக இருந்தது. மொழி, இலக்கியத்தை கலாச்சாரத் தின் அடிப்படையாகவே கருதுவார். மொழி, இலக்கியங்களின் இளங் கலை, முதுநிலை பாடத்திட்டங்களில் பல சீர்திருத்தங்கள் செய்தார். மிகவும் தெளிவாகவும், நன்கு புரியும்படியும் மாணவர்களுக்கு கற்ப்பிக்கும் முறையை கையால்பவர். மொழி அறிவியல் போன்ற பாடங்களைக்கூட எளிமையாகவும், சரளமாகவும் கற்பிக்கும் முன்னுதாரண ஆசிரியராகத் திகழ்ந்தார்.

இந்துஸ்தானி அகாடமியின் உறுப்பினராக நீண்ட காலம் செயல்பட்ட தீரேந்திர வர்மா, 1958-ல் இந்திய மொழியியல் சங்கத்தின் தலைவராக பணியாற்றினார். முதலாவது இந்தி கலைக்களஞ்சியத்தின் முதன்மை ஆசிரியராக இருந்தவர் மொழி, இலக்கியம் தொடர்பான அறியப்படாத உண்மைகளை ஆராய்வதையே தன் வாழ்க்கை லட்சியமாகக் கொண்டு மொழி ஆராய்ச்சிக்காக தன் வாழ்நாளையே அர்ப்பணித்தார்.

இந்தி இலக்கிய களத்தைப் பொருத்தவரை ஒரு நிறுவனமாக சாதனை படைத்தவரும், இந்தி இலக்கியத்துக்கு புது வடிவம் கொடுத்தவருமான தீரேந்திர வர்மா, 1973-ம் ஆண்டு ஏப்ரல் 23-ம் நாள் தனது 76-வது வயதில் மறைந்தார். "இந்தி இலக்கிய ஆர்வலர்களால் தீரேந்திர வர்மா இன்றளவும் போற்றப்படுகிறார்".



</doc>
<doc id="303899" url="https://ta.wikipedia.org/wiki?curid=303899" title="மைசூர் சாண்டல் சோப்பு">
மைசூர் சாண்டல் சோப்பு

மைசூர் சாண்டல் சோப்பு (Mysore Sandal Soap கன்னடம்: ಮೈಸೂರ್ ಸ್ಯಾಂಡಲ್ ಸೋಪ್) என்பது ஒரு நிறுவனத்தின் சோப்பு ஆகும். இது கர்நாடக அரசு நிறுவனமான, கர்நாடக சோப்ஸ் அண்ட் டிடர்ஜண்ட் நிறுவனத்தின் தயாரிப்பாகும். இந்த சவர்க்காரம் 1916 முதல் தயாரிக்கப்படுகிறது. இந்நிறுவனம் மைசூர் மன்னரான நான்காம் கிருட்டிணராச உடையாரால் பெங்களூரில் துவக்கப்பட்டது. இந்நிறுவனம் முதன்மையாக மைசூர் நாட்டில் கிடைக்கின்ற சந்தன மரங்களைக் கொண்டு சந்தன எண்ணெய் எடுத்து ஐரோப்பாவுக்கு ஏற்றுமதி செய்யும் நோக்கத்துடன் தொடங்கப்பட்டது. ஆனால் முதல் உலகப்போரின் காரணமாக ஐரோப்பாவுக்கு ஏற்றுமதி செய்ய இயலாத நிலை ஏற்பட்டது. இந்த ஆலையிலிருந்து 1918 ஆம் ஆண்டிலிருந்து சந்தன சவர்க்காரங்கள் விற்பனைக்கு வந்தன. 1980, இந்நிறுவனம் பொதுத்துறை நிறுவனமாக்கப்பட்டு, இந்நிறுவனத்துடன் சிமோகா, மைசூர் ஆகிய இடங்களில் இருந்த சந்தன எண்ணெய் தொழிற்சாலைகளை இதனுடன் இணைத்தனர். மைசூர் சாண்டல் சோப் ஒன்றுதான் உலகின் 100% சுத்தமான சந்தன எண்ணெய் கொண்டு தயாரிக்கப்படும் சவர்க்காரம் ஆகும். இது புவிசார் குறியீட்டைப் பெற்றுள்ளது. 2006, ஆண்டு இந்திய துடுப்பாட்ட வீரர் மகேந்திர சிங் தோனி மைசூர் சாண்டலின் விளப்பரத்தூதராக ஒப்பந்தம் செய்யப்பட்டார்.2012 ஆம் ஆண்டு மில்லினியம் எனும் உயர் விலை கொண்ட சவர்க்காரத்தை இந்நிறுவனம் அறிமுகப்படுத்தியது. 150 கிராம் சவர்க்காரத்தின் விலை ரூ.720 ஆகும். இந்த சவர்க்காரத்தில் 3 விழுக்காடு சுத்தமான சந்தன மர எண்ணெய் சேர்க்கப்பட்டிருப்பது இதன் சிறப்பம்சமாக உள்ளது.
விப்ரோ நிறுவனத் தலைவர் அசிம் பிரேம்ஜி மைசூர் சாண்டல் நிறுவனத்தைக் கையகப்படுத்த முயன்றபோது, இதன் ஊழியர்களின் கடும் எதிர்ப்புக் காரணமாக அந்த முயற்சியைக் கர்நாடக அரசு கைவிட்டது. ஆண்டுக்கு 40-50 கோடி ரூபாய் லாபம் ஈட்டிவரும் அரசு நிறுவனத்தின் பங்குகளை விலக்கிக்கொள்ளும் திட்டம் ஏதும் இல்லை என்றும், எதிர்காலத்தில் ஆண்கள் குழந்தைகளுக்கான பொருட்கள் மற்றும் கிருமி நாசினி ஆகியவையும் தயாரிக்க திட்டமிட்டிருப்பதாக கர்நாடக அரசின் கூடுதல் தலைமைச் செயல் அதிகாரி ரத்ன பிரபா தெரிவித்தார். 



</doc>
<doc id="303905" url="https://ta.wikipedia.org/wiki?curid=303905" title="கமோர்டா தீவு">
கமோர்டா தீவு

கமோர்டா தீவு ("Kamorta Island") என்பது இந்தியாவின் நிக்கோபார் தீவுத் தொடரைச் சேர்ந்த ஒரு தீவாகும். இத்தீவு இந்தியப் பெருங்கடலின் வடகிழக்கில் வங்காள விரிகுடா மற்றும் அந்தமான் கடல் ஆகியவற்றுக்கு இடையில் உள்ளது.
கலாடாப்பு என்னும் தீவுப்பகுதியே, இத்தீவின் ஒரு முதன்மை கிராமம் ஆகும். 2011 இந்திய மக்கள் கணக்கெடுப்பின்படி இத்தீவில் 915 வீடுகள் உள்ளன.
வடக்கிலிருந்து தெற்காக இத்தீவின் கிராமங்களின் பட்டியலும், மக்கள் தொகையும்:

இத்தீவு நான்கவுரி டிசில் நகரியத்தைச் சேர்ந்தது. 


</doc>
<doc id="303907" url="https://ta.wikipedia.org/wiki?curid=303907" title="தாவிசைட்டு">
தாவிசைட்டு

தாவிசைட்டு "(Davisite)" என்பது (CaScAlSiO என்ற மூலக்கூற்று வாய்ப்பாடு கொண்ட ஒரு கனிமம் ஆகும். மிகவும் அரிய வகை பைராக்சின் தொகுதி வகைக் கனிமமான இக்கனிமத்தில் இசுக்காண்டியம் தனிமம் பெரும்பான்மையாக உள்ளது. இசுக்காண்டியம் ஒத்த மற்ற எசெனைட்டு, கிராசுமானைட்டு மற்றும் குசிரோயிட்டு போன்ற பைராக்சின் தொகுதி வகை கனிமங்களின் சார்பாக இக்கனிமம் நிற்கிறது. அத்தியாவசியமான இசுக்காண்டியத்தைக் கொண்டுள்ள பற்றாக்குறை கனிமமாக தாவிசைட்டு கனிமம் காணப்படுகிறது


</doc>
<doc id="303913" url="https://ta.wikipedia.org/wiki?curid=303913" title="பெல் முக்கோணம்">
பெல் முக்கோணம்

கணிதத்தில் பெல் முக்கோணம் ("Bell triangle") என்பது பாஸ்கலின் முக்கோணத்தை ஒத்த எண்களாலான ஒரு முக்கோணம். இம்முக்கோணத்தின் எண்கள் ஒரு கணத்தின் எடுத்துக்கொள்ளப்பட்ட ஒரு உறுப்பை மிகப்பெரிய ஓருறுப்பு கணமாகக் கொண்ட அக்கணத்தின் பிரிவினைகளின் எண்ணிக்கையைத் தருகின்றன. பெல் எண்களுடன் நெருங்கிய தொடர்புடையதாக இருப்பதால் இம்முக்கோணம் பெல் முக்கோணம் என அழைக்கப்படுகிறது. இம்முக்கோணத்தின் இருபக்கங்களிலும் அமையும் எண்கள் பெல் எண்களாக உள்ளன. சார்லஸ் சாண்டர்சு பியர்சு (1880), அலெக்சாண்டர் அயிட்கென் (1933) உட்பட்டப் பல கணிதவியலாளர்களால் பெல் முக்கோணம் தனித்தனியாகக் கண்டறியப்பட்டது. கணிதவியலாளர்கள் பியர்சு மற்றும் அயிட்கென் இருவரின் பெயரால் "அயிட்கென் வரிசை" , "பியர்சு முக்கோணம்" எனவும் பெல் முக்கோணம் அழைக்கப்படுகிறது.

வெவ்வேறு ஆதாரங்கள் தருகின்ற பெல் முக்கோணங்கள், வெவ்வேறான திசைப்போக்குடையதாக இருப்பினும் அவற்றில் சில ஒன்றிலிருந்து மற்றதை மாற்றி அமைக்கப்பட்டுள்ளவையாக உள்ளன. பாஸ்கல் முக்கோணத்தை ஒத்ததாகவும், நேரிணைய எண்வரிசை கலைக்களஞ்சிய வரிசைப்படியும் அமைந்த பெல் முக்கோணத்தின் சில முதல் வரிசைகள்:

இம்முறைப்படி உருவாக்கப்பட்ட முக்கோணத்தின் முதல் ஐந்து வரிசைகள்:

முக்கோணத்தின் இடது மற்றும் வலது பக்கங்களில் உள்ள எண்கள் பெல் எண்கள்.

பெல் முக்கோணத்தின் இடது மற்றும் வலது பக்கங்களில் அமைந்துள்ள பெல் எண்கள் ஒரு முடிவுறு கணத்தை உட்கணங்களாகப் பிரிக்கக்கூடிய பிரிவினைகளின் என்ணிக்கையை, அதாவது அந்த கணத்தின் மீதான சமான உறவுகளின் எண்ணிக்கையைக் குறிக்கின்றன.

பெல் முக்கோணத்தின் முதல் எண் "A"; "n" ஆவது வரிசையில், "k" ஆவது இடத்திலுள்ள எண் "A" எனில், "A" என்பது "k" + 1 ஆவது உறுப்பை மட்டுமே மிகப்பெரிய ஓருறுப்பு கணமாகக் கொண்ட {1, 2, ..., "n" + 1} கணத்தின் பிரிவினைகளின் எண்ணிக்கையக் குறிக்கும். அதாவது அக்கணத்தின் "k" + 1 ஆவது உறுப்பு மட்டுமே அதன் பிரிவினையின் மிகப்பெரிய ஓருறுப்பு கணமாக இருக்கும்.

எடுத்துக்காட்டாக மூன்றாவது வரிசையின் நடுவிலுள்ள எண் 3, "A" எனக் குறிக்கப்படும். மேலும் இது {1, 2, 3, 4} கணத்தின் பிரிவினைகளில் 3 ஐ மிகப்பெரிய ஓருறுப்புக் கணமாகக் கொண்ட பிரிவினைகளின் எண்ணிக்கையைக் குறிக்கும். அவ்வாறான பிரிவினைகள்:

"n" + 1 உறுப்புகள் கொண்ட கணத்தின், முதல் உறுப்பை மட்டும் ஓருறுப்புக்கணமாகக் கொண்ட பிரிவினைகளின் எண்ணிக்கையைக் குறிக்கும் கீழுள்ள எண்களை இடதுபக்க மூலைவிட்டமாக சேர்ப்பதன் மூலம் பெல் முக்கோணத்தை கீழ்வருமாறு விரிவுபடுத்தலாம்:

பழைய பெல் முக்கோணத்தைப் போலவே ஆனால் சற்றே மாறுபட்ட விதிமுறைப்படி இம்முக்கோணத்தை உருவாக்கலாம். ஒவ்வொரு வரிசையின் இடதுகோடி எண்ணும், அதற்கு முதல் வரிசையின் வலதுகோடி மற்றும் இடதுகோடி எண்களின் வித்தியாசமாக அமையும்.
"A" = 1, 0, 1, 1, 4, 11, 41, 162, ...-இவ்வெண்கள்



</doc>
<doc id="303922" url="https://ta.wikipedia.org/wiki?curid=303922" title="பபானிபூர் (சட்டமன்றத் தொகுதி)">
பபானிபூர் (சட்டமன்றத் தொகுதி)

பபானிபூர் (Bhabanipur) () என்பது இந்தியாவின் மேற்கு வங்காளம் மாநிலத்திலிருக்கும் கொல்கத்தா நாடாளுமன்ற தொகுதிக்குள் 2011 ஆம் ஆண்டு உருவாக்கப்பட்ட ஒரு சட்டமன்றத் தொகுதி ஆகும். தொகுதி மறுசீரமைப்பின்படி காலிகட் தொகுதி இல்லாமற்போனது. பபானிபூர் சட்டமன்ற தொகுதியில் 2011 ஆம் ஆண்டு நடந்த தேர்தலில் திரிணமூல் காங்கிரசு தலைவர் மம்தா பானர்ஜி 77.46 சதவிகித வாக்குகள் பெற்று வெற்றி பெற்றார். 
பபானிபூர் சட்டமன்றத் தொகுதியில் கொல்கத்தா மாநகராட்சியை சார்ந்த 63, 70, 71, 72, 73, 74, 77 மற்றும் 82 ஆகிய வார்டுகள் உள்ளன. 


</doc>
<doc id="303928" url="https://ta.wikipedia.org/wiki?curid=303928" title="உமறு இப்னு அல்-கத்தாப் பள்ளிவாசல்">
உமறு இப்னு அல்-கத்தாப் பள்ளிவாசல்

ஒமார் இபன் அல்-கதாப் பள்ளிவாசல் ("Mosque of Omar Ibn Al-Khattab") கொலொம்பியாவின் லா வகீரா மாநிலத்தில் (உள்ளூர்: "டிபார்ட்மென்ட்") மைகாவ் நகராட்சியில் அமைந்துள்ள பள்ளிவாசல் ஆகும். இலத்தீன் அமெரிக்காவில் அமைந்துள்ள மூன்றாவது பெரிய பள்ளிவாசலாக இது விளங்குகின்றது. இந்த வலயத்தில் உள்ள ஒரே பள்ளிவாசல் என்பதால் உள்ளூரில் இதனை “லா மெசுகிட்டா” (“பள்ளிவாசல்”) என்றே அழைக்கின்றனர். இந்தப் பள்ளிவாசலும் தர் அலர்கான் பள்ளியும் இப்பகுதியில் இசுலாமிய சமயத்திற்கும் பண்பாட்டிற்கும் மையங்களாக விளங்குகின்றன. இந்தப் பள்ளிவாசல் 1997ஆம் ஆண்டு செப்டம்பர் 17 அன்று திறக்கப்பட்டது. இரண்டாம் சுன்னி இசுலாம் கலீஃப் உமறு இப்னு அல்-கத்தாப் பெயர் சூட்டப்பட்டுள்ளது. இதனை ஈரானிய கட்டிடவடிவியலாளர் அலி நமாசி வடிவமைத்து, பொறியாளர் ஓசுவால்டோ விர்சைனோ பான்டால்வோவால் இத்தாலிய பளிங்குக் கற்களைப் பயன்படுத்தி கட்டப்பட்டது. இங்கு எளிதாக 1,000 நபர்கள் தொழ முடியும்.
நுழைவில் அராபிய எழுத்துகளால் அலங்கரிக்கப்பட்ட பெரிய திறந்தவெளி கூடம் உள்ளது. உட்சென்றால் முந்தையதை விடப் பெரிய மற்றுமொரு கூடம் உள்ளது; இது ஆண்கள் தொழ பயன்படுத்தப்படுகின்றது. நோன்புக்காலங்களில் நோன்பு முடிகின்ற நேரத்தில் சந்திக்கின்ற இடமாகவும் இது உள்ளது. இந்தக் கூடத்தின் மாடத்தில் அழகாக செதுக்கப்பட்ட சிற்பங்கள் உள்ளன. மெக்காவை நோக்கிய பெண்களுக்கான தொழுகைக் கூடமும் உள்ளது. இது ஆண்களின் தொழுகைக் கூடத்திற்கு மேலாக அமைந்துள்ளது. கட்டிடத்தின் மேற்பகுதியை மினார் கோபுரங்கள் சீர் செய்கின்றன.

பெரிய படிகளுக்கு கீழே இறந்தவர்களுக்கு ஈமச்சடங்குகள் செய்யும் வசதி கொண்ட அறை உள்ளது; சடங்குகளுக்குப் பிறகு உடல் உள்ளூர் இசுலாமியக் கல்லறைக்கு எடுத்துச் செல்லப்படுகின்றது.




</doc>
<doc id="303929" url="https://ta.wikipedia.org/wiki?curid=303929" title="கொலம்பியாவில் இசுலாம்">
கொலம்பியாவில் இசுலாம்

கொலம்பியாவில் இசுலாம் மக்கள்தொகை 14,000 (0.03 %) ஆக மதிப்பிடப்பட்டுள்ளது. கொலொம்பியாவில் சான் ஆன்ட்ரெசு, பொகோட்டா, லா வகீரா, நாரினோ, சான்டா மார்டா போன்ற பல மையங்களில் இசுலாமிய அமைப்புக்கள் உள்ளன. கொலம்பியாவில் அகமதியா சமூகத்தினரும் உள்ளனர். பொகோட்டா, மைகாவ் நகரங்களில் இசுலாமிய துவக்க, இடைநிலைப் பள்ளிகளும் உள்ளன. மைகாவில் கண்டத்தின் மூன்றாம் மிகப் பெரிய பள்ளிவாசலான உமறு இப்னு அல்-கத்தாப் பள்ளிவாசல் உள்ளது.

கொலம்பியாவிற்கு 19ஆவது நூற்றாண்டின் இறுதியிலும் இருபதாம் நூற்றாண்டின் துவக்கத்திலும் சிரியா, லெபனான், பாலத்தீனம் போன்ற நாடுகளிலிருந்து அராபியர் குடிபெயர்ந்துள்ளனர். 


</doc>
<doc id="303954" url="https://ta.wikipedia.org/wiki?curid=303954" title="கிழக்கு லண்டன் மசூதி">
கிழக்கு லண்டன் மசூதி

கிழக்கு லண்டன் மசூதி ("East London Mosque ") இங்கிலாந்தின் லண்டன் நகரில் ஒயிட்சேப்பல் சாலையில் அமைந்துள்ள பள்ளிவாசல் ஆகும். இங்கிலாந்தில் அமைந்துள்ள மிகப்பெரிய பள்ளிவாசலாக இது விளங்குகின்றது.இந்தப் பள்ளிவாசலும் லண்டன் முசுலிம் மையமும் இப்பகுதியில் இசுலாமிய சமயத்திற்கும் பண்பாட்டிற்கும் மையங்களாக விளங்குகின்றன. இந்தப் பள்ளிவாசல் 1985 ஆம் ஆண்டு திறக்கப்பட்டது. இங்கு 7,000 நபர்கள் தொழ முடியும்.

இம்மசூதியில் 7,000 நபர்கள் தொழலாம்.உள்ளே நூலகம்,பல பயன்பாட்டு அறை,வானொலி நிலையம்,கருத்தரங்கு அறை ஆகியவை உள்ளன..இந்த கருத்தரங்கு அறை நோன்புக்காலங்களில் நோன்பு முடிகின்ற நேரத்தில் சந்திக்கின்ற இடமாகவும் இது உள்ளது.கட்டிடத்தின் மேற்பகுதியை 3 மினார் கோபுரங்கள் சீர் செய்கின்றன.தகருத்தரங்கு அறை ங்க நிற குவிமாடம் மேற்பகுதியில் உள்ளது.

கிழக்கு லண்டன் மசூதியும் லண்டன் முசுலிம் கலாச்சார மையமும் இப்பகுதியில் இசுலாமிய சமயத்திற்கும் பண்பாட்டிற்கும் மையங்களாக விளங்குகின்றன.லண்டன் முசுலிம் கலாச்சார மையம் 2001 ல் இளவரசர் சார்லசால் தொடங்கிவைக்கப்பட்டது. தொடக்க விழாவில் 15,000 நபர்கள் கலந்து கொண்டனர்.

2008 ஆம் ஆண்டு அக்டோபரில் கிழக்கு லண்டன் மசூதி மற்றும் லண்டன் முஸ்லீம் மையம் ஆகியவற்றிற்கு "உலக அமைதி மற்றும் ஒற்றுமைக்காக" இஸ்லாமிய சேனல் மையம் சார்பாக சிறந்த மசூதி விருது வரங்கப்பட்டது.



</doc>
<doc id="303955" url="https://ta.wikipedia.org/wiki?curid=303955" title="சேற்றில் மனிதர்கள்">
சேற்றில் மனிதர்கள்

சேற்றில் மனிதர்கள் என்பது "ராஜம் கிருஷ்ணன்" எழுதிய நாவலாகும். இந்நாவல் 1982இல் வெளியானது. இது பாரதிய பாஷா பரிஷத் பரிசு மற்றும் இலக்கியச் சிந்தனை பரிசு போன்ற இரண்டையும் பெற்ற நாவல் ஆகும். இதன் நூலட்டையை வடிமைத்தவர் கே. உமா ஆவார். இந்நாவலை ஜெயகனேஷ் ஓப்செட் பதிப்பகம் வெளியிட்டுள்ளது.



</doc>
<doc id="303968" url="https://ta.wikipedia.org/wiki?curid=303968" title="ஏடன்">
ஏடன்

ஏடன் (Aden) மத்தியக் கிழக்கு நாடுகளில் ஒன்றான யேமன் நாட்டில் அமைந்த துறைமுக நகரமாகும். ஏடன் நகரம் செங்கடலை ஒட்டி ஏடன் வளைகுடாவில் உள்ளது. இந்நகரத்தின் மக்கள் தொகை எட்டு இலட்சமாகும்.

1990-இல் வடக்கு யேமன் மற்றும் தெற்கு யேமன் நாடுகள் ஐக்கியமாவதற்கு முன் வரை ஏடன் நகரம் தெற்கு யேமனின் தலைநகராக விளங்கியது. 

2014 - 2015-ஆம் ஆண்டில் துவங்கிய உள்நாட்டுப் போரினால் யேமமனின் தலைநகரமாக செயல்பட்ட சனாவிலிருந்து, மீண்டும் தற்காலிகமாக தலைநகரம் ஏடன் நகரத்திற்கு மாற்றப்பட்டுள்ளது. 



</doc>
<doc id="303970" url="https://ta.wikipedia.org/wiki?curid=303970" title="துருகியோ, பெரு">
துருகியோ, பெரு

துருகியோ ("Trujillo") பெருவின் வடமேற்கே உள்ள கடலோர நகரமாகும். இது லா லிபெர்டாடு மண்டலத்தின் தலைநகரமாகும். நாட்டின் மிகவும் மக்கள்தொகை கொண்ட இரண்டாவது மையமாக விளங்குகின்றது. பெருவின் மிகுந்த மக்கள்தொகை கொண்ட பெருநகரப் பகுதிகளில் இரண்டாவதாக உள்ளது. மோச்சே பள்ளத்தாக்கில் அமைதிப் பெருங்கடலின் முகத்துவாரத்தில் மோச்சே ஆற்றின் கரையில் இந்த நகரம் அமைந்துள்ளது. இங்குதான் இன்கா பேரரசு வரலாற்றுக்காலத்திற்கு முந்தைய பண்பாட்டு மையங்களான மோச்சே நாகரிகமும் சிமூ நாகரிகமும் தழைத்திருந்தன.

1820ஆம் ஆண்டு திசம்பர் 29 அன்று துருகியோவின் வரலாற்று மையத்தில் எசுப்பானியாவிலிருந்து துருகியோவின் விடுதலை அறிவிக்கப்பட்டது; விடுதலைக்கு இந்த நகரம் ஆற்றிய பணிக்காக 1822இல் குடியரசின் நாடாளுமன்றம் "தகுதிசார் நகரமும் தாய்நாட்டிற்கு ("பெருவில் தந்தைநாடு") நம்பிக்கைக்குரியதும்", என் பட்டத்தை வழங்கியது. பெருவின் நீதித்துறை பிறந்த இடமாகவும் கருதப்படுகின்றது. நாட்டின் தலைநகரமாக இருமுறை விளங்கியது. 1932இல் துருகியோவில் புரட்சி நிகழ்ந்தது.

துருகியோ "எக்காலத்தும் இளவேனில் நிலவும் தலைநகரம்" எனவும், பெருவின் பாரம்பரிய நடனமான "மரினேரா நடனத் தலைநகரம்" எனவும், தனித்துவமான "பெருவிய பாசோ குதிரையின் தொட்டில்" எனவும், "பெருவின் பண்பாட்டுத் தலைநகரம்" எனவும் அறியப்படுகின்றது. இங்கு பல தேசிய, பன்னாட்டு பண்பாட்டு நிகழ்வுகள் நடைபெற்றுள்ளன. தேசிய மரினேரா விழா, திருகியோ வசந்த விழா, துருகியோ பன்னாட்டு புத்தகக் கண்காட்சி, இங்கு இடம் பெறுகின்றன. சுற்றுலாப் பயணிகளுக்கு உணவகங்களும் தங்கு விடுதிகளும் நிறைந்துள்ளன. 

பெருவின் இரு முதன்மை தொல்பொருளியல் களங்களுக்கு அண்மையில் இந்த நகரம் அமைந்துள்ளது; தொன்மைக்கால சுடப்படாத செங்கற் நகரங்களில் பெரியதான சான் சான் 1986இல் ஐக்கிய நாடுகள் கல்வி, அறிவியல், பண்பாட்டு நிறுவனத்தால் உலகப் பாரம்பரியக் களமாக அறிவிக்கப்பட்டுள்ளது; பெருவிலுள்ள மிகப் பெரும் சுடப்படாத செங்கற் பிரமிடுகளான சூரிய,சந்திரக் கோயில்கள்.


</doc>
<doc id="303975" url="https://ta.wikipedia.org/wiki?curid=303975" title="தமிழ்நாட்டில் மதுவிலக்கு">
தமிழ்நாட்டில் மதுவிலக்கு

தமிழ்நாட்டில் மதுவிலக்கு என்பது இந்தியாவின் தமிழ்நாடு மாநிலத்தில் மதுவிலக்கு குறித்த மாநில அரசின் கொள்கையைக் குறிப்பதாகும். தமிழ்நாட்டில் மதுவிலக்குக் கொள்கையானது வருவாயைக் கருத்திற் கொண்டு வெவ்வேறு காலகட்டங்களில் வெவ்வேறு விதமாக அரசுகளால் கையாளப்பட்டு வருகின்றது. இந்தியா விடுதலை பெற்று முதல் 23 ஆண்டுகாலம் தமிழகத்தில் மதுவிலக்கு நடப்பில் இருந்தது. 

பிரித்தானியாவின் இந்தியப் பேரரசுக்கு எதிராக, 1930ஆம் ஆண்டில் இந்தியாவில் மதுவிலக்கை நடைமுறைப்படுத்தக்கோரி மகாத்மா காந்தி அறிவித்த சாராயம் மற்றும் கள்ளுக் கடை மறியல் போராட்டங்களின் விளைவாக அன்றைய சென்னை மாகாணத்தில் 9000 சாராயக் கடைகளை ஏலம் எடுக்க ஆளின்றி 6000க்கு மேற்பட்டவை அடைக்கப்பட்டன. பல தாலுகா, மாவட்டப் பஞ்சாயத்து போர்டுகள் தென்னை, பனை மரங்களைக் கள்ளிறக்கக் குத்தகைக்கு விடுவதில்லை எனத் தீர்மானம் இயற்றி இலாபத்தைப் புறக்கணித்தன. காந்தி தொடங்கி வைத்த மதுவிலக்குப் போராட்டத்தின் விளைவாக கிராமங்களில் மது குடிப்பவர்களை புறக்கணிப்பதும் நடந்தேறியது.

தமிழ்நாட்டில் நீண்ட காலமாக மதுவிலக்கு அமலில் இருந்து வந்துள்ளது. முதன் முதலில் 1937 ஆம் ஆண்டு சென்னை மாகாணத்தில் சி. ராஜகோபாலச்சாரியின் காங்கிரசு அரசாங்கத்தினால் மதுவிலக்கு அமல் படுத்தப்பட்டது. அன்றிலிருந்து 2001 வரை, 1971–74, 1983–87, 1990–91 ஆகிய சிறு கால இடைவெளிகளைத் தவிர தமிழ்நாட்டில் மது விற்பனை தடை செய்யப்பட்டிருந்தது. விஸ்கி, பிராந்தி, ரம், ஓட்கா, வைன் போன்ற இந்தியாவில் தயாரிக்கப்படும் வெளிநாட்டு மது வகைகளும் கள், சாராயம் போன்ற உள்நாட்டு மதுவகைகளும் தடை செய்யப்பட்டிருந்தன.

1971-1972ஆம் ஆண்டின் வரவு-செலவுத் திட்டம் தாக்கல் செய்யப்பட்டபோது ஆகஸ்டு 30,1971 அன்றுமுதல் தமிழகத்தில் மதுவிலக்கு தளர்த்தப்படும் என்று அப்போது ஆட்சியிலிருந்த திமுக அரசால் அறிவிக்கப்பட்டது. ஆனால் மீண்டும் 1974 இல் திமுக அரசு மதுவிலக்கை தமிழ்நாட்டில் அமுல்படுத்தியது.. 

1981 இல் தமிழ்நாட்டில் மதுவிலக்கை நீக்கிய எம். ஜி. இராமச்சந்திரன் தலைமையிலான அரசு 1987 இன் துவக்கத்தில் சாராயம் மற்றும் கள் கடைகளை மூடச் செய்தது. மதுவிலக்கு அமுலில் இருந்த காலகட்டங்களில் கள்ளச் சாராய வியாபாரம் அதிகரித்து, கள்ளச் சாராயத்தைக் குடித்ததால் அதிகளவில் தமிழக மக்கள் உயிரிழந்தனர். அதனால் மதுவிலக்கை நீக்க வேண்டிய நிலை ஏற்பட்டது. மெத்தனாலை அருந்தியதால் நிகழ்ந்த இறப்புகளின் எண்ணிக்கை அதிகரித்ததால், 2002 ஆம் ஆண்டு ஓ. பன்னீர்செல்வம் தலைமையிலான அரசு மலிவுவிலை மது விற்பனையைத் தொடங்கியது. 2001 இல் மதுவிலக்கு நீக்கப்பட்டபோது, டாஸ்மாக் நிறுவனத்தை மொத்த விற்பனை நிறுவனமாக மாநில அரசு பயன்படுத்தியது.

தமிழ்நாடு மாநில வாணிபக் கழகம், 1983 ஆம் ஆண்டு எம். ஜி. ராமச்சந்திரன் (எம். ஜி. ஆர்) தலைமையிலான அதிமுக அரசாங்கத்தால், தமிழகத்தில் மதுவகைகளின் மொத்த விற்பனைக்காக தொடங்கப்பட்டது. நவம்பர் 29, 2003 முதல் இந்நிறுவனத்தின் மூலம் தமிழ்நாட்டில் மதுபான சில்லறை விற்பனைக் கடைகள் நடத்தப்பட்டுவருகிறது.

அக்டோபர் 2003 இல் தமிழ்நாடு மதுவிலக்குச் சட்டம் - 1937 இல் செய்யப்பட்டத் திருத்தத்தின் மூலம் தமிழ்நாடு மாநில வாணிபக் கழகத்திற்கு மாநிலம் முழுவதும் மது விற்பனையின் தனியுரிமை அளிக்கப்பட்டது. ஜெயலலிதா தலைமையிலான அதிமுக அரசால் செய்யப்பட்ட இம்மாற்றம் நவம்பர் 29, 2003 இல் அமலுக்கு வந்தது. தொடக்கத்தில் திமுக இதை எதிர்த்தாலும், 2006 ஆம் ஆண்டு மு.கருணாநிதி தலைமையிலான அரசு பொறுப்பேற்ற பின்னர், தமிழ்நாடு அரசு நிறுவனமான தமிழ்நாடு மாநில வாணிபக் கழகத்தின் ஏகபோக மது விற்பனையால் அரசுக்கு அதிகமான வருவாய் கிட்டியதால் இம்முடிவை மாற்ற விருப்பமின்றி தொடர்ந்து செயற்படுத்தியது. இதன் பின்னர் 2011 இல் பதவிக்கு வந்த அதிமுக அரசும் இதனைத் தொடர்ந்ததால், மது விற்பனையில் தமிழ்நாடு மாநில வாணிபக் கழகத்தின் தனியுரிமை தொடர்கிறது.

தமிழ்நாட்டில் மதுவிலக்கு அமுலில் இல்லாததால் மக்களிடையே குடிப்பழக்கம் பெருகி அவர்களது உடல் நலமும் வாழ்க்கையும் சீர்கெடுவதாக சில அமைப்புகள் தொடர்ந்து குற்றம் சாட்டி வந்தன. இந்திய அரசியல் சாசனம் 47ம் பிரிவின்படி, போதைப் பொருட்களை அரசு கட்டுப்படுத்த வேண்டும்; ஆனால் அதற்கு முரணாக மதுபானத்தை அரசே விற்பனை செய்வதைத் தடைசெய்யக்கோரி டிராபிக் இராமசாமி என்பவர் தொடர்ந்த வழக்கை விசாரிக்க தகுதியற்றது என்று கூறி சென்னை உயர்நீதிமன்றம் தள்ளுபடி செய்தது. தமிழ்நாட்டின் பல பகுதிகளில் இத்தகைய மதுபானக்கடைகளில் மது அருந்திவிட்டு தகராறு செய்வோரின் தொல்லை பொறுக்காமல் அவ்வப்பகுதி பெண்களே டாஸ்மாக் கடைகள் மீது முட்டை வீசுதல், அடித்து நொறுக்குதல், சாலைமறியல் செய்வது போன்ற சம்பவங்களில் ஈடுபடுகின்றனர்.

அதிக அளவில் சாலை விபத்து நடப்பதற்குக் காரணமாக டாஸ்மாக் கடைகள் இருப்பதால், தேசிய நெடுஞ்சாலைகளில் உள்ள மதுபானக் கடைகளை நீக்கச் சொல்லி மத்திய தரைவழிப் போக்குவரத்து அமைச்சகம் 15 ஆண்டுகளுக்கு மேலாகச் சொல்லிவந்தும் தமிழக அரசுகள் நடவடிக்கை எடுக்கவில்லை. 2013 ஆம் ஆண்டு மார்ச்சு 31 ஆம் தேதிக்குள் தேசிய நெடுஞ்சாலைகளில் உள்ள 504 டாஸ்மாக் கடைகளையும் மாநில நெடுஞ்சாலைகளில் உள்ள 1500க்கு மேற்பட்ட கடைகளையும் நீக்கக் கூறி உயர் நீதிமன்றம் கெடுவிதித்தது. எனினும் தமிழக அரசு அனைத்துக் கடைகளையும் மூடவில்லை.

தமிழ்நாட்டில் மதுவிலக்கு கொண்டுவரப்படாததைக் கண்டித்து காந்தியவாதியான சசிபெருமாள் சூலை 31, 2015 அன்று தொலைபேசிக் கோபுரத்தின் மீது ஏறி நடத்திய போராட்டத்தில் உயிரிழந்தார்.. அவரது மரணத்தின் எதிரொலியாக மதுபானக் கடைகளை அடைக்கக்கோரி தமிழ்நாட்டின் பல்வேறு இடங்களிலும் ஊர்வலங்கள், பொதுக் கூட்டங்கள், கடையடைப்புப் போராட்டம், டாஸ்மாக் மதுக்கடைகள் மீதான வன்முறைத் தாக்குதல்களெனப் போராட்டங்கள் வலுப்பெற்றன..

2017 ஏப்ரலில் திருப்பூர் அருகே முதலிபாளையம் ஊராட்சி சிட்கோ பஸ் நிறுத்தம் அருகில் இருந்த டாஸ்மாக் மதுபானக் கடை - எண் 2307ஐ முற்றுகையிட்டுப் போராட்டம் நடத்திய மக்கள், மதுபான கூடத்தை அடித்து நொறுக்கினர் . 

திமுக, பாமக, மக்கள் நல கூட்டணி கட்சிகள் தங்களது 2016 சட்டமன்றத் தேர்தல் அறிக்கையில் தாங்கள் வெற்றி பெற்றால் தமிழ்நாட்டில் பூரண மதுவிலக்கு கொண்டுவரப்படுமென அறிவித்தன.. ஆனால் அதிமுக தனது தேர்தல் அறிக்கையில் முழுமையான மதுவிலக்கு உடனடியாக சாத்தியமானது இல்லை; மதுவிலக்கு படிப்படியாகக் கொண்டுவரப்படும் என அறிவித்தது. தேர்தலில் அதிமுக வெற்றிபெற்று ஜெயலலிதா முதலமைச்சராகப் பதவியேற்றதும் 24 மே, 2016 அன்று 500 மதுக்கடைகளை மூடுவதற்கான அரசாணையிலும், மதுக்கடைகளை காலை 10 மணிக்குப் பதில் நண்பகல் 12 மணிக்கு திறப்பதற்கான அரசாணையிலும் கையெழுத்திட்டார். இதன் காரணமாக, இக்கடைகளின் வணிக நேரம் 12 மணி நேரத்திலிருந்து 10 மணி நேரமாக குறைக்கப்பட்டது.




</doc>
<doc id="303980" url="https://ta.wikipedia.org/wiki?curid=303980" title="துருகியோவின் வரலாற்று மையம்">
துருகியோவின் வரலாற்று மையம்

துருகியோவின் வரலாற்று மையம் பெருவின் லா லிபர்டாடு மண்டலத்தில் அமைந்துள்ள துருகியோ நகரத்தின் முதன்மையான நகரியப் பகுதியும் வளர்ச்சி மையமும் ஆகும். எசுபானா நிழற்சாலை சூழ்ந்து நீள்வட்ட வடிவத்தில் உள்ள இந்நகரப் பகுதி துருகியோ சுவரை ஒட்டி கட்டமைக்கப்பட்டது. இது துருகியோ நகராட்சியின் தலைமையிடமாக விளங்குகின்றது. இந்த வரலாற்று மையத்தின் நடுவில் "துருகியோவின் பிளாசா டெ அர்மாசு" அமைந்துள்ளது; இந்த இடத்தில்தான் 1534இல் எசுப்பானியர்கள் முதலில் குடியேற்றத்தை நிறுவினர்; தவிரவும் திசம்பர் 29, 1820இல் துருகியோவின் விடுதலை சாற்றுரையும் இங்குதான் அறிவிக்கப்பட்டது. 

துருகியோவின் வரலாற்று மையத்தில் பல்வேறு நினைவுச் சின்னங்கள் எழுப்பப்பட்டுள்ளன; இதனை ஏப்ரல் 23, 1971இல் "நினைவுச்சின்ன நகரம்" என்றும் 1972, திசம்பர் 26இல் நினைவுச்சின்னப் பகுதி என்றும் நகராட்சி தீர்மானம் இயற்றப்பட்டது. இது வரலாற்று மையமாகத் திகழும் அதேவேளையில் செயற்பாட்டிலுள்ள நகரமாகவும் விளங்குகின்றது. துருகியோ பெருநகரப் பகுதியின் அங்கமாக வளர்ந்து வருகின்றது. இந்த வரலாற்றுப் பகுதியின் பராமரிப்பையும் பாதுகாப்பையும் துருகியோ மாகாண நகராட்சி மேற்பார்வையிடுகின்றது. 

"துருகியோவின் வரலாற்று மையம்" கிட்டத்தட்ட 133.5எக்டேர் பரப்பில் அமைந்துள்ளது. 72 வளாகங்களாக தொகுக்கப்பட்டுள்ள மொத்தம் 1,783 இடங்களும் முன்பு "துருகியோ சுற்றடைப்பு" எனப்பட்டுது; இது நகரச் சுவரால் சூழப்பட்டிருக்கிறது.

2005ஆம் ஆண்டு மக்கள்தொகை கணக்கெடுப்பின்படி துருகியோவின் வரலாற்று மையத்தில் 12,000 மக்கள் வாழ்ந்து வருகின்றனர்.




</doc>
<doc id="304002" url="https://ta.wikipedia.org/wiki?curid=304002" title="மரியம் மசூதி">
மரியம் மசூதி

மரியம் மசூதி ("Mosque Maryam ") அமெரிக்க ஐக்கிய நாட்டில் சிகாகோ நகரில் அமைந்துள்ள பள்ளிவாசல் ஆகும்.இந்த மசூதி இஸ்லாம் தேசம் எனும் அமைப்பின் தலைமையகமாக உள்ளது. இந்த சர்ச் 1972 ல் முதலில் கிரீக் சர்ச்சாக இருந்தது.இது எலிஜா முகமதுவால் விலைக்கு வாங்கப்பட்டது.பின் 1988 ல் அவரிடமிருந்து லூயிஸ் பர்கான் என்பவரால் விலைக்கு வாங்கப்பட்டது.பின் 3 மில்லியன் அமெரிக்க டாலர் மதிப்பில் பள்ளிவாசலாக மாற்றப்பட்டது.
மரியம் மசூதி தனித்துவமான ஆன்மீக முக்கியத்துவம் வாய்ந்த கட்டடக்கலை வடிவமைப்பு கொண்டது.கட்டிடத்தின் மேற்பகுதியில் மினார் கோபுரங்கள் இல்லை.தங்க நிற குவிமாடம் மேற்பகுதியில் உள்ளது.குவிமாடம் மையத்தில் "இறைவன் மிகப் பெரியவன் " என்று அரபு மொழியில் எழுதி உள்ளது.

மரியம் மசூதி அருகில் ஆண்கள் மற்றும் பெண்கள் 12 ஆம் வகுப்பு வரை படிக்கும் இஸ்லாமிய முகமது பல்கலைக்கழகம் உள்ளது.



</doc>
<doc id="304009" url="https://ta.wikipedia.org/wiki?curid=304009" title="ஜேம்ஸ் ஹார்டி">
ஜேம்ஸ் ஹார்டி

ஜேம்ஸ் ஹார்டி﻿﻿﻿﻿ முழுப்பெயர் ஜேம்ஸ் டேனியல் ஹார்டி (James D.Hardy) (1918, மே 14 - 2003, பிப்ரவரி 19) என்பவர், ஐக்கிய அமெரிக்காவின் பிரபல உறுப்பு மாற்று அறுவை சிகிச்சையின் முன்னோடியாகவும், 20-ஆம் நூற்றாண்டின் முக்கிய மருத்துவக் கண்டுபிடிப்பாளராகவும், மருத்துவத்துறையின் பேராசிரியராகவும் அறியப்படுகிறார். மேலும், அறுவை சிகிச்சை குறித்து பல நூல்களை எழுதியவரும், அறுவை சிகிச்சைகள் குறித்த தகவல்களை வெளியிடும் இதழின் ஆசிரியராகவும், மற்றும், பல்வேறு அறுவை சிகிச்சை அமைப்புகளில் உறுப்பினராகவும் செயல்பட்டாவராவார்.

ஐக்கிய அமெரிக்காவின் தென் பிராந்திய மாநிலமான அலபாமாவின் நெவாலா எனும் நகரில் 1918-ஆம் ஆண்டு மே 14-இல் பிரெட், ஜூலியா தம்பதியருக்கு முதற் பிள்ளையாக பிறந்தார். அவரது தந்தை பிரெட், சுண்ணாம்பு ஆலை அதிபராவார். ஹார்டி, பள்ளி மாணவனாக இருந்தபோது அந்நாட்டில் கடுமை யான பொருளாதார மந்தநிலை நிலவியதால், பணம் சம்பாதிப்பதற்காக தனது 2 இரட்டைச் சகோதரர்கள் ஜூலியன், டெய்லர், மற்றும் நண்பர்களுடன் சேர்ந்து நடனக் குழு அமைத்தார். மேலும், மேல்நிலைப் பள்ளியில் கால்பந்து குழுவில் இருந்துள்ளார். இதுபோன்ற அனுபவங்கள்தான் வாழ்க்கையில் வெற்றிக்கான உத்வேகத்தை தந்ததாக குறிப்பிட்டுள்ளார்.

1938-இல், அலபாமா பல்கலைக்கழகத்தில் வேதியியல், உயிரியல், ஜெர்மன் மொழியில் பயின்று பட்டப் படிப்பை முடித்த ஹார்டி. 1942-இல் பென்சில்வேனியா பல்கலையில் சேர்ந்து, மருத்துவத்தில் எம்.டி. பட்டம் பெற்றார். மேலும், 1944-ஆம் ஆண்டில் நடந்த இரண்டாம் உலகப்போரின்போது, அமெரிக்க ராணுவத்துக்கு சேவை செய்ய அழைக்கப்பட்டு, ராணுவ சேவையில் 2 ஆண்டுகள் ஈடுபட்டதால் , தான் ஒரு அறுவை சிகிச்சை நிபுணராகி, மனித குலத்துக்கு சேவையாற்ற வேண்டும் என்று அவர் முடிவு செய்தார்.

‘சர்ஜரி அண்ட் தி எண்டோக்ரைன் சிஸ்டம்’ (Surgery and the endocrine System) என்ற தனது முதல் மருத்துவ நூலை 1950-ல் எழுதிய டேனியல் ஹார்டி, அதை தொடர்ந்து பல மருத்துவ நூல்களை எழுதினார். மீண்டும் பென்சில்வேனியா பல்கலையில் சேர்ந்து, மனித உடலின் திரவங்கள் குறித்து ஆய்வு செய்தவர், உடலியல் வேதியியலில் 1951-இல் முதுகலைப் பட்டம் பெற்றார். டென்னஸி பல்கலையில் அறுவை சிகிச்சைத் துறையின் உதவிப் பேராசிரியராகவும், அறுவை சிகிச்சை ஆய்வுக்கான இயக்குநராகவும் நியமிக்கப்பட்டார். 2 ஆண்டுகளில் அறுவை சிகிச்சை துறை தலைவரான இவர், 1955-இல் தொடங்கப்பட்ட மிசிசிபி பல்கலை மருத்துவ மையத்தில் அறுவை சிகிச்சை துறை தலைவராகப் பதவியேற்று, 1987-ஆம் ஆண்டு வரை பணிபுரிந்தார்.

மிசிசிபி பல்கலை மருத்துவ மையத்தில் இவரது தலைமையில் உறுப்பு மாற்று ஆராய்ச்சிகள் தீவிரமாக நடந்தன. இதையடுத்து, பல விலங்குகளிடம் வெற்றிகரமாக இந்த அறுவை சிகிச்சைகளை குழுவாக செய்தனர். முதன்முதலாக 1963-இல் மனித நுரையீரல் மாற்று அறுவை சிகிச்சையை மேற்கொண்ட அக்குழு, விலங்கிடம் இருந்து மனிதனுக்கு இதய மாற்று அறுவை சிகிச்சை செய்தனர். 1964-இல் இரட்டை நுரையீரல் மாற்று அறுவை சிகிச்சை ஆகியவற்றை வெற்றிகரமாக மேற் கொண்ட ஹார்டி, விலங்கிடம் இருந்து மனிதனுக்கு இதய மாற்று அறுவை சிகிச்சை செய்தார். அவ்வறுவை சிகிச்சை வெற்றி பெற்றாலும், சம்பந்தப்பட்ட நபர் 90 நிமிடங்கள் மட்டுமே உயிருடன் இருந்தார். அச்சிகிச்சை சர்ச்சைகளைக் கிளப்பினாலும் இவரது முனைப்பால், மனித இதய மாற்று அறுவை சிகிச்சைத் துறை வளர்ச்சியடைய வழிவகுத்தது.

ஜேம்ஸ் டி ஹார்டி, அறுவை சிகிச்சை குறித்து பல நூல்களை எழுதியுள்ளதோடு, அறுவை சிகிச்சைகள் குறித்த தகவல்களை வெளியிடும் இதழின் ஆசிரியராகவும், பல்வேறு அறுவை சிகிச்சை அமைப்புகளில் உறுப்பினராகவும் செயல்பட்டார். அமெரிக்காவில் உள்ள சுமார் 3 டசன் மருத்துவக் கல்லூரிகளிலும், வெளிநாடுகளில் பல பல்கலைகளிலும், கல்லூரிகளிலும் வருகைதரு பேராசிரியராகப் பணிபுரிந்தார். 20-ஆம் நூற்றாண்டின் முக்கிய மருத்துவக் கண்டுபிடிப்பாளரும், உறுப்பு மாற்று அறுவை சிகிச்சை துறையின் முன்னோடியுமான ஜேம்ஸ் ஹார்டி தமது 85-ஆவது அகவையில் 2003-ஆம் ஆண்டு பிப்ரவரி 19-ஆம் நாள் மறைந்தார்.



</doc>
<doc id="304027" url="https://ta.wikipedia.org/wiki?curid=304027" title="அருண் நேரு">
அருண் நேரு

அருண் நேரு ("Arun Nehru", 24 ஏப்பிரல் 1944--25 சூலை 2013) இந்திய அரசியல் வாதி ஆவார். நடுவணரசு அமைச்சராக இருந்தவர். 1984 ஆம் ஆண்டில் இராசீவ் காந்தி இந்தியாவின் தலைமை அமைச்சராக இருந்தபோது அவருடைய நெருங்கிய நண்பராகவும் ஆலோசகராகவும் அருண் நேரு கருதப்பட்டார். நேரு குடும்பத்தாருக்கு இவர் உறவினர் ஆவார்.

அரசியலில் நுழைவதற்கு முன்பாக ஜென்சன் அண்டு நிக்கல்சன் என்னும் குழுமத்தின் தலைவராக 17 ஆண்டுகள் இருந்தார். 1984 இல் இந்திரா காந்தி விருப்பத்திற்கிணங்க காங்கிரசுக் கட்சியில் சேர்ந்தார். ஏழாவது மக்களவையிலும் எட்டாவது மக்களவையிலும் உறுப்பினராக இருந்தார். 

1984 -86 இல் காங்கிரசு நடுவணரசிலும் 1989-90 இல் சனதாதள அரசிலும் அமைச்சராகவும் இருந்தார். 1987 இல் இராசீவ் காந்தியுடன் ஏற்பட்ட கருத்து வேறுபாடுகளால் காங்கிரசிலிருந்து பிரிந்து வி. பி. சிங் தலைமையில் இருந்த முன்னணியான ஜன மோர்ச்சாவில் அருண் நேரு சேர்ந்தார். 1989 இல் சனதா தளம் அரசு அமையப் பெரும் பங்காற்றினார். 1990 வரை நடுவணரசு அமைச்சராக இருந்தார்.

1999 இல் பாரதிய ஜனதா கட்சி சார்பாக ரேபரேலி தொகுதியில் போட்டியிட்டார். செக்கோசிலோவாக்கியா குழுமத்திலிருந்து துப்பாக்கிகள் வாங்கியதில் முறைகேடுகள் நடந்ததாக அருண் நேரு மீது குற்றம் சாற்றப்பட்டு வழக்குத் தொடரப்பட்டது .

பிற்காலத்தில் ஆங்கில இதழ்களில் கட்டுரைகள் எழுதி வந்தார். வரலாறு, இலக்கியம், வேளாண்மை போன்ற துறைகளில் நாட்டம் கொண்டவராக இருந்தார்.


</doc>
<doc id="304030" url="https://ta.wikipedia.org/wiki?curid=304030" title="அதிவிடயம்">
அதிவிடயம்

அதிவிடயம் (Aconitum heterophyllum) மலைப்பகுதிகளில் வளரும் ஒரு குறுஞ்செடியாகும். அகன்ற இலைகளுடன் நீலநிற பூக்களுடைய இச்செடி மருத்துவகுணம் கொண்டது. ஆயுர்வேதம், ஹோமியோபதி போன்ற மருத்துவ முறைகளில் பயன்படுத்தப்படுகிறது.

சுரம், அதிசாரம், சளி, அஜீரணம் போன்ற நோய்களைக் குணமாக்க சித்த மருத்துவர்கள் அதிவிடயத்தைப் பயன்படுத்துகிறார்கள். நேபாள பரம்பரை மருத்துவர்கள் அதிவிடய பொடியுடன் தேன் சேர்த்து இருமல், வயிற்றுப்போக்கு ஆகிய நோய்களுக்கு தருகிறார்கள். அதிவிவிடயத்தை காய்ச்சி வயிற்று வலிக்கு கொடுக்கிறார்கள். ஜம்மு–காஷ்மீரத்து மலைவாழ் மக்கள் பசியின்மைக்கு பயன்படுத்துகிறார்கள். ஆயுர்வேத முறையில் அதிவிடயம் அதிகம் பயன்படுத்தப்படுகிறது. ஓமியோபதி மற்றும் யுனானி மருத்துவத்திலும் அதிவிடயம் உபயோகிக்கப்படுத்தப்படுகிறது.


</doc>
<doc id="304043" url="https://ta.wikipedia.org/wiki?curid=304043" title="எசெனைட்டு">
எசெனைட்டு

எசெனைட்டு "(Esseneite)" என்பது (CaFeAlSiO என்ற மூலக்கூற்று வாய்ப்பாடு கொண்ட ஒரு கனிமம் ஆகும். மிகவும் அரிய வகை பைராக்சின் தொகுதி வகைக் கனிமமான இக்கனிமத்தில் பெர்ரிக் இரும்பு பெரும்பான்மையாக உள்ளது. பெர்ரிக் இரும்பு ஒத்த மற்ற தாவிசைட்டு, கிராசுமானைட்டு மற்றும் குசிரோயிட்டு போன்ற பைராக்சின் தொகுதி வகை கனிமங்களின் சார்பாக இக்கனிமம் நிற்கிறது. பரலவா என்று அழைக்கப்படும் வெப்ப உருமாற்ற பாறைகளில் இவ்வுருமாற்ற கனிமம் உருவாகிறது. பொதுவாக நிலக்கரி எரிந்து படிவுப் பாறைகள் மீது உருகி இவை உருவாகின்றன. மனித இனச்சூழலின் நிலக்கரி நெருப்புத் தளங்கள் மற்றும் இயற்கை என்ற இருமூலங்களிலும் எசெனைட்டு காணப்படுகிறது. 


</doc>
<doc id="304077" url="https://ta.wikipedia.org/wiki?curid=304077" title="2006 சான் சல்வடோர் அடென்கோவில் உள்நாட்டுக் கலவரம்">
2006 சான் சல்வடோர் அடென்கோவில் உள்நாட்டுக் கலவரம்

2006ஆம் ஆண்டு சான் சல்வடோர் அடென்கோவில் உள்நாட்டுக் கலவரம் மெக்சிக்கோ நகரத்திலிருந்து ஏறத்தாழ தொலைவில் மெக்சிக்கோ மாநிலத்தின் டெக்சாக்கோ நகர உள்ளூர் சந்தையில் 60 பூ விற்பவர்களை காவல்துறையினர் தடுத்தபோது மே 3, புதன்கிழமை தொடங்கியது. காவல்துறை வன்முறையைப் பயன்படுத்தி எதிர்த்தவர்களை கைது செய்தனர். மெக்சிக்கோ நகரிலிருந்து வடகிழக்கில் தொலைவிலிருந்த புறநகர் பகுதியான சான் சல்வடோர் அடென்கோ 2002ஆம் ஆண்டில் தங்கள் நிலப்பகுதியில் வானூர்தி நிலையம் அமைக்கவிருந்ததை எதிர்த்து நடத்தியப் போராட்டத்தால் பெயர் பெற்றிருந்தனர். எனவே கைது செய்யப்பட்ட பூ வியாபாரிகள் இந்த புறநகர்ப் பகுதி மக்களிடம் தங்களுக்கு ஆதரவளிக்க வேண்டினர். இவர்களுக்கு ஆதரவாக அடென்கோ குடிமக்கள் டெக்சாக்கோ செல்லும் நெடுஞ்சாலையை மறித்து போராட்டம் நடத்தினர். நூற்றுக்கணக்கான மாநிலக் காவல்துறையினர் இந்த சாலை மறியலை நீக்க அனுப்பப்பட்டனர்; ஆனால் அவர்களால் ஐந்து முறை முயன்றும் போராட்டதை முறிக்க முடியவில்லை. 

இந்த முயற்சிகளின்போது காவல்துறை வன்முறையைக் கையாண்டது; இரண்டு போராட்டக்காரர்கள் உயிரிழந்தனர், பல பெண்கள் காவல்துறையினரால் பாலியல் வன்முறைக்கு ஆளாயினர். 

அக்டோபர் 16, 2006இல் மெக்சிக்கோவின் தேசிய மனித உரிமைகள் ஆணையத்தின் (CNDH) தலைவர் ஒசே லூயி சோபரானெசு பெர்னான்டசு இந்த வழக்கில் ஐந்து மாத புலனாய்விற்குப் பிந்தைய முடிவுகளை அறிவித்தார். இந்த அறிக்கையில் தேசிய மனித உரிமைகள் ஆணையம் இதனை ஓர் "துன்பியல்" நிகழ்வு எனக் குறிப்பிட்டது; மாநில மற்றும் கூட்டாட்சியின் காவல்துறையினரின் கூடுதலான எண்ணிக்கையில் ஈடுபடுத்தப்பட்டதையும் வன்முறையையும் சுடுகலன்களைப் பயன்படுத்தியதையும் குறிப்பிட்டது. குறிப்பாக தனது அறிக்கையில்: 

இந்த விசாரணை முடிவுகளின் அடிப்படையில் ஆணையம் கூட்டாட்சி பொதுப் பாதுகாப்புச் செயலருக்கும் மெக்சிக்கோ மாநில ஆளுநருக்கும் தேசிய புலம்பெயர்ந்தோர் கழகத்திற்கும் தனது பரிந்துரைகளை அனுப்பியது. இவற்றில் பாதுக்காப்புப் படையினருக்கான மேம்பட்ட பயிற்சிகள், உயிரிழந்த இருவரின் உறவுகளுக்கு தகுந்த நட்டயீடு, பிற மனித உரிமை மீறல்களுக்கும் நட்ட ஈடு, வெளிநாட்டினரை வெளியேற்றும் செயற்பாடுகளில் சீர்திருத்தங்கள் ஆகியன அடங்கும். 
அறிக்கையின் முடிவாக இந்த வன்மைறை பேச்சுவார்த்தைகள் மூலமாக தவிர்க்கப்பட்டிருக்கலாம் எனவும் ஆயினும் காவல்துறையினரை பயன்படுத்த முன்னுரிமை அளிக்கப்பட்டது எனவும் குறிப்பிட்டது. 
தேசிய மனித உரிமைகள் ஆணையம் காவல்துறை கூடுதலான ஆட்பலத்தைப் பயன்படுத்தியதாகவும் சன்னல்களையும் அறைக்கலன்களையும் உடைத்ததாகவும் படுக்கைகளிலிருந்து குடிகளை வெளியே இழுத்ததாகவும் குற்றம் சாட்டியது. பாலியல் வன்முறை, கைது செய்யப்பட்டவர்களின் மீது வன்கலவி மற்றும் சிறார், முதியோர்,மாற்றுத்திறனாளிகள் மீதான வன்முறை ஆகியவற்றையும் விசாரித்தது.


Atenco - Women of Mexican Dissent the New Target http://www.scoop.co.nz/stories/HL0605/S00313.htm


</doc>
<doc id="304080" url="https://ta.wikipedia.org/wiki?curid=304080" title="புனித மரியன்னை மேனிலைப் பள்ளி, திண்டுக்கல்">
புனித மரியன்னை மேனிலைப் பள்ளி, திண்டுக்கல்

புனித மரியன்னை மேனிலைப் பள்ளி (St. Mary's Higher Secondary School) திண்டுக்கல் மாவட்டத்தில் திண்டுக்கல் மாநகராட்சிப் பகுதியில் மாநகராட்சி அலுவலகம் அருகில் அமைந்துள்ளது. தமிழ்நாடு அரசு உதவி பெறும் பள்ளிகளில் ஒன்றான இப்பள்ளி ஏழைகளுக்கு கல்வி வழங்கும் பொருட்டு கத்தோலிக்க ஆலயத்தின் ஆணைப்படி இயேசு சபை சங்கத்தால் 1850 இல் நிறுவப்பட்டது.

இக்னேசியசு லயோலா( 1491- ஜூலை 31,1556 ) ஸ்பெயின் நாட்டில் பாசுக்கு உயர்குடியிலிருந்து வந்தவர். இவர் இயேசு சபை சங்கத்தை நிறுவினார். 
மறுமலர்ச்சிக் காலத்தில் கிரேக்க- இக்னேசியசு மத தலைவராக உருவானார். இவர் கத்தோலிக்க திருச்சபை அதிகாரம் மற்றும் தலைமைக்கு கீழ்ப்படிந்தார்.
1524 மற்றும் 1537 ஆம் ஆண்டிற்கு இடையில், இக்னேசியசு ஸ்பெயின் மற்றும் பாரிசில் இறையியல் மற்றும் லத்தீன் படித்தார். 1540ல் திருத்தந்தை மூன்றாம் பவுல் (ஆட்சிக் காலம் 1534-1549) இக்னேசியசுக்கு கத்தோலிக்க திருச்சபையில் சீர்திருத்தம் கொணரவும் (Counter-Reformation) அதைக் காலத்தின் தேவைகளுக்கேற்ப புதுப்பிக்கவும் அங்கீகாரம் அளித்தார். அதன்படி இயேசு சபையால் புனித மரியன்னை மேனிலைப் பள்ளி திண்டுக்கல்லில் 1850 இல் நிறுவப்பட்டது. பள்ளி சூழல் பசுமையான விசாலமான மைதானம் மற்றும் பல விளையாட்டு துறைகள் கொண்டது.இப்பள்ளி மாணவர்கள் விளையாட்டு போட்டிகளில் சிறந்து விளங்குகின்றனர்.

நகைச்சுவை பட்டிமன்ற நடுவர் திண்டுக்கல் ஐ. லியோனி புனித மரியன்னை மேனிலைப் பள்ளியில் ஆசிரியராக இருந்தார்.


</doc>
<doc id="304083" url="https://ta.wikipedia.org/wiki?curid=304083" title="கண. முத்தையா">
கண. முத்தையா

கண. முத்தையா (24 மே 1913 – 12 நவம்பர் 1997) நேதாஜி சுபாஷ் சந்திர போஸ் தலைமையில் இந்திய விடுதலைக்காக போராடியவரும், தமிழ் பதிப்புலக முன்னோடியும் ஆவார். சிவகங்கை மாவட்டம், மதகுபட்டியில் ஜமீன் குடும்பத்தில் பிறந்தவர். தந்தை கணபதியின் மறைவால் மெட்ரிக் தேர்வு எழுத இயலாது, தந்தையின் வணிகத்தை மீட்டெடுத்தார்.

இந்திய விடுதலை இயக்கப் போராட்டங்களில் பங்கேற்றவர். தமிழ், ஆங்கிலம், இந்தி மொழிகளில் புலமை பெற்றவர். 1936-ல் வணிகத்திற்காக பர்மா சென்று, "தன வணிகன்" இதழின் உதவி ஆசிரியராகப் பணியாற்றிவர். பின்னர். 1937-இல் "ஜோதி" மாத இதழில் நிர்வாகப் பொறுப்பேற்றார்.

பர்மாவின் ரங்கூன் நகரை அடுத்த "கம்பை" எனும் ஊரில் உயர்நிலைப் பள்ளியின் நிர்வாகப் பொறுப்பில் பணியாற்றியபோது, 1945-ல் நேதாஜியின் இந்திய தேசிய ராணுவத்தில் அதிகாரியாகப் பணியாற்றினார். நேதாஜியின் மேடைப் பேச்சுகளை மொழிபெயர்த்தார். நேதாஜியை கடைசியாக சந்தித்த வெகு சிலரில் இவரும் ஒருவர்.

பர்மாவில் போர்க் கைதியாக ஓராண்டு காலம் சிறையில் இருந்தபோது, இராகுல் சாங்கிருத்தியாயனின் "பொதுவுடைமைதான் என்ன" , "வால்காவிலிருந்து கங்கை வரை" என இரண்டு நூல்களை தமிழில் மொழி பெயர்த்தார்.

1946-இல் தமிழ் புத்தகாலயத்தை நிறுவினார். நேதாஜியின் புரட்சி என்ற நூலை முதன் முதலில் பதிப்பித்து வெளியிட்டார். மாவோ, கார்க்கி, ஸ்டாலின் ஆகியோரது நூல்களை தமிழில் பதிப்பித்து வெளியிட்டார். தமிழ் இலக்கியவாதிகளின் நூல்களை மட்டுமல்லாது, பிரேம்சந்த் போன்ற இந்தி மொழி இலக்கியவாதிகளின் நூல்களையும் தமிழில் வெளியிட்டார். புதுமைப்பித்தனின் கட்டுரை நூலை முதலில் பதிப்பித்தவர்.. 


</doc>
<doc id="304090" url="https://ta.wikipedia.org/wiki?curid=304090" title="ஆக்ரி (மாநிலம்)">
ஆக்ரி (மாநிலம்)

ஆக்ரி ("Acre", ) பிரேசிலின் வடக்கு மண்டலத்தில் அமைந்துள்ள மாநிலம் ஆகும். நாட்டின் மேற்குக் கோடியில் அமைந்துள்ள இந்த மாநிலம் பிரசிலியாவிலிருந்து இரண்டு மணி நேர வேறுபாட்டில் உள்ளது. இதன் எல்லை மாநிலங்களாக வடக்கு மற்றும் வடகிழக்கில் அமேசோனாசு, கிழக்கில் ரோன்டோனியாவும் தென்கிழக்கில் பொலிவியாவின் மாநிலமான பாண்டோவும், தெற்கிலும் மேற்கிலும் பெருவின் மாத்ரெ டெ டியாசு, உகயாலி, லவரேட்டோ மண்டலங்களும் அமைந்துள்ளன. இதன் பரப்பளவு 152,581.4 கிமீ ஆகும்; இது தூனிசியாவை விட சற்றே சிறியதாகும்.

ரியோ பிரான்கோ இதன் தலைநகரமாகவும் மிகப் பெரிய நகரமாகவும் உள்ளது. மாநிலத்தின் பிற முதன்மை இடங்களாக குருசீரோ டொ சூல், சேனா மதுரீரா, தரவுக்கா மற்றும் ஃபீழ்சா உள்ளன.

தீவிரமான பிரித்தெடுப்புத் தொழில் பிரேசிலின் மற்ற மண்டலங்களிலிருந்து இந்த மாநிலத்திற்கு ஈர்த்தது; இருபதாம் நூற்றாண்டில் இத்தொழில் தன் உச்சத்தை எட்டியது. பல்வேறு மண்டலத்து மக்கள் கூடி வாழ்ந்ததால் இங்கு தென் மண்டல, பாவுலோ, வட மண்டல மற்றும் உள்ளூர் வழக்கங்கள் இணைந்து பல்வேறுபட்ட உணவுமுறைகள் உருவாகின. 

இந்த மாநிலம் பெரும்பாலும் அமேசான் மழைக்காடுகளால் நிறைந்துள்ளது. பல ஆறுகள் ஆக்ரியில் பாய்கின்றன. ஆற்றுப் போக்குவரத்து, மாநிலத்தின் மேற்குப் பகுதியில் ஜுருவா, மோவா ஆறுகளையும் வடமேற்கில் தரவுக்கா, என்விரா ஆறுகளையும் அடிப்படையாகக் கொண்டுள்ளது; குறிப்பாக நவம்பர் முதல் சூன் வரை சாலைகள் துண்டிக்கப்படுவதால் ஆற்றுப் போக்குவரத்தே முதன்மையாக உள்ளது.

மாநிலத்தின் பொருளியல்நிலை வேளாண்மை, மாடு கால்நடை வளர்ப்பு, மற்றும் இயற்கை மீள்மத் தயாரிப்பை அடிப்படையாகக் கொண்டுள்ளது.

இருபதாம் நூற்றாண்டின் துவக்கம் வரை ஆக்ரி பொலிவியாவின் பகுதியாக இருந்தது. 19-ஆம் நூற்றாண்டிலிருந்தே, ஆக்ரியின் பெரும்பான்மை மக்களாக பிரேசிலியர்கள் இருந்தனர்; இவர்கள் விடுதலை பெற்ற மாநிலத்தை நிறுவினர். 

1889இல் இந்தப் பகுதியை பொலிவியா மீண்டும் கைப்பற்ற முயன்றதால் பல சண்டைகள் நடந்தன.

1903ஆம் ஆண்டு நவம்பர் 17இல் ஆக்ரி பிரேசிலின் அங்கமாக ஆனது. ஜூன் 15, 1962இல் ஒன்றிணைக்கப்பட்டு பிரேசிலின் மாநிலங்களில் ஒன்றானது.



</doc>
<doc id="304104" url="https://ta.wikipedia.org/wiki?curid=304104" title="தமிழ்நாடு சட்டமன்றப் பேரவை விதி எண் 110">
தமிழ்நாடு சட்டமன்றப் பேரவை விதி எண் 110

தமிழ்நாடு சட்டமன்றப் பேரவை விதி எண் 110 என்பது தமிழ்நாடு சட்டமன்றப் பேரவை விதிகளில் ஒன்று ஆகும். அரசியலமைப்பு சட்டத்தின் 208-வது பிரிவு 1-வது உட்பிரிவின்படி இயற்றப் பெற்றவை தமிழ்நாடு சட்டமன்றப் பேரவை விதிகள் ஆகும். இதில் மொத்தம் 23 அத்தியாயங்கள், 292 விதிகள் உள்ளன. இவ்விதிகளில் உட்பிரிவுகளும் உள்ளன. இந்த விதிகளின்படிதான் சட்டப்பேரவை நடத்தப்படவேண்டும். சட்டப்பேரவை உறுப்பினர்கள் நடந்து கொள்ள வேண்டும்.

பொது முக்கியத்துவம் வாய்ந்த ஒரு பொருளைப் பற்றி அவசரமாக அறிவிப்பு வெளியிட வேண்டுமானால், அதை அவை விதி எண் 110ன் கீழ் அறிவிக்கலாம் என்றும், இந்த அறிவிப்பின் கீழ் எந்த விதமான விவாதமும் கூடாது என்றும் பேரவை விதிகளில் கூறப்பட்டுள்ளது.



</doc>
<doc id="304109" url="https://ta.wikipedia.org/wiki?curid=304109" title="சோ. நடராசன்">
சோ. நடராசன்

சோ. நடராசன் (நவாலி, யாழ்ப்பாணம்) ஈழத்து எழுத்தாளர். இவர் நவாலியூர் சத்தியநாதன் எனும் புனைப்பெயரைக் கொண்டவர். நவாலியூர் சோமசுந்தரப்புலவரின் மகன் ஆவார். பல கவிதைகள், சிறுகதைகள் எழுதியவர். தமிழில் முதல் ஒலிபரப்பாளராக இருந்தவர். தமிழ், சம்ஸ்கிருதம், சிங்களம் ஆகிய மொழிகளில் பாண்டித்தியம் பெற்றவர். சமஸ்கிருதம், சிங்கள மொழி நூல்கள் பலவற்றைத் தமிழில் மொழிபெயர்த்தவர்.
இவர் நவாலியூர் சோமசுந்தரப் புலவரின் புதல்வர் மேலும் நவாலியூர் சோ. இளமுருகனாரின் சகோதரனும் ஆவார்..



</doc>
<doc id="304110" url="https://ta.wikipedia.org/wiki?curid=304110" title="பாபி சிம்ஹா">
பாபி சிம்ஹா

பாபி சிம்ஹா என்பவர் தமிழ், மலையாளம், தெலுங்கு மொழிப்படங்களில் நடித்து வரும் நடிகராவார். இவர் காதலில் சொதப்புவது எப்படி மற்றும் பீட்சா படங்களின் மூலமாக ரசிகர்களுக்கு அறிமுகம் ஆனார். இவர் ஜிகர்தண்டா, நேரம் படங்களில் எதிர்மறை நாயகனாக நடித்திருந்தார். ஜிகர்தண்டா திரைப்படத்திற்காகச் சிறந்த துணை நடிகருக்கான விருது இவருக்கு கிடைத்தது. 


</doc>
<doc id="304118" url="https://ta.wikipedia.org/wiki?curid=304118" title="மலைக் கொரில்லா">
மலைக் கொரில்லா

மலைக் கொரில்லா (mountain gorilla) கிழக்கத்திய கொரில்லா இனத்தின் இரண்டு உட்பிரிவுகளில் ஒன்றாகும்.
இவைகளில் ஒரு பிரிவு மலைக் கொரில்லாக்கள் மத்திய ஆப்பிரிக்காவின் "விருங்க" எரிமலைகளில், தென்மேற்கு உகாண்டா, வடமேற்கு ருவாண்டா மற்றும் காங்கோ மக்களாட்சிக் குடியரசு நாடுகளின் தேசியப் பூங்காக்களில் காணப்படுகிறது.

மலைக் கொரில்லாக்களின் மற்றொரு இனம் எளிதல் செல்ல இயலாத உகாண்டாவின் பிவிண்டி தேசியப் பூங்காவில் உள்ளது.
செப்டம்பர், 2015-இல் இங்கு 900 மலைக்கொரில்லாக்கள் இருப்பதாக கணக்கெடுத்துள்ளனர்.

மலைக்கொரில்லாக்களை, பன்னாட்டு இயற்கைப் பாதுகாப்புச் சங்கத்தினால் வழங்கப்படும் சிவப்புப் பட்டியலில் வாழிடத்தில் மிகவும் அச்சுறுத்தலுக்கு உள்ளான, அல்லது அதிக சூழ் இடர் கொண்ட அருகிய இனமாக அடையாளப்படுத்தப்பட்டுள்ளது. ’




</doc>
<doc id="304122" url="https://ta.wikipedia.org/wiki?curid=304122" title="சுதியா நாடு">
சுதியா நாடு

சுதியா நாடு அல்லது சுடியா நாடு (Sutiya Kingdom) (ஆட்சிக் காலம்: 1187-1673)என்பது தற்கால அசாம் மற்றும் அருணாசலப் பிரதேசம் என இரண்டு மாநிலத்தின் பகுதிகளைக் கொண்டது. சுவர்ணகிரியை தலைநகராகக் கொண்டு சுதியா நாட்டை நிறுவியவர் மன்னர் "பீர்பால்" ஆவார். பாலப் பேரரசின் வீழ்ச்சிக்குப் பின்னர் சடியா நகரை தலைநகராகக் கொண்டு சுதியா நாட்டை ஏறத்தாழ நானூறு ஆண்டுகள் ஆண்டவர்கள். சீனாவின் சிச்சுவான் மற்றும் திபெத் இனக்குழுவினரின் வழித்தோன்றல்களே சுதியா மக்கள் ஆவர்.

தற்கால அசாம் மாநிலத்தின் லக்கீம்பூர் மாவட்டம், தேமாஜி மாவட்டம், தின்சுகியா மாவட்டம், ஜோர்ஹாட் மாவட்டம், திப்ருகர் மாவட்டம், சோனித்பூர் மாவட்டம் மற்றும் அருணாசலப் பிரதேசத்தின் கிழக்கு சியாங் மாவட்டம், கீழ் சுபன்சிரி மாவட்டம், கீழ் டிபாங் பள்ளத்தாக்கு மாவட்டம் மற்றும் லோகித் மாவட்டங்கள் சுதியா நாட்டின் பரப்புகளாக அமைந்திருந்தது. 

சுதியா நாட்டின் பலமிக்க மன்னரான கௌரிநாராயணன் எனும் இரத்தினதுவஜபாலன் அசாமின் வடகிழக்குப் பகுதிகளை வென்
று நாட்டை விரிவு படுத்தினார்.

சுதியா நாட்டின் இறுதி மன்னர் நித்தியபாலன் ஆட்சிக்காலத்தில் சுதியா நாடு கி பி 1524-இல் அகோம் பேரரசால் வீழ்ச்சி கண்டது.




</doc>
<doc id="304126" url="https://ta.wikipedia.org/wiki?curid=304126" title="ஆட்கொணர்வு மனு">
ஆட்கொணர்வு மனு

ஆட்கொணர்வு மனு அல்லது ஹேபியஸ் கார்பஸ் (Habeas corpus) (; என்ற மத்திய கால இலத்தீன் மொழிச் சொல்லிற்கு "நீ உயிருடன் இருக்கிறாய்" எனப் பொருளாகும்.) ஒருவரை சட்டத்திற்குப் புறம்பாக வேண்டுமென்றோ அல்லது தவறாகவோ காவல்துறையினர் தடுப்புக் காவலில் அல்லது சிறையில் அடைத்து வைத்திருப்பதாக கருதினால், அந்நபரை நீதிமன்றத்தில் கொண்டு வந்து நிறுத்துவதற்கு, நீதிமன்றத்தில் ஆட்கொணர்வு மனு சமர்ப்பிப்பதன் மூலம், அந்நபரின் தனி மனித உரிமை காக்கப்படுகிறது.
தனிமனித உரிமை பாதிக்கப்படும்போது, அக்குறையை நீக்குவதற்கும், பாதுகாப்பதற்கும், ஆட்கொணர்வு நீதிப் பேராணை பெரும்பங்கு வகிக்கிறது. ஒரு தனிமனிதனின் சுதந்திரம் தடை செய்யப்படும் போது, நீதிமன்றத்தில் ஆட்கொணர்வு மனு சமர்ப்பிப்பதன் மூலம், அந்தத் தடை பற்றி விசாரித்து தக்க தீர்வு கோர உரிமை உள்ளது. 

ஆட்கொணர்வு நீதிப் பேராணை முதலில் இங்கிலாந்து நாட்டின் நீதிமன்றங்களில் வழங்கப்பட்டது. பின்னர் காமன்வெல்த் நாடுகளிலும், ஏனைய பல நாடுகளிலும் பின்பற்றப்பட்டு, தனிமனித உரிமைக்கு ஒரு சட்டப் பாதுகாப்பு அளிக்கிறது. 

ஒருவரை வேண்டுமென்றோ அல்லது தவறாக காவல் துறையால் கைது செய்யப்பட்டு, சுதந்திரமற்று இருக்கும்போது, ஆட்கொணர்வு மனு மூலம் நீதிமன்றத்தை அணுகினால், அந்த நபரை கட்டுப்பாட்டில் வைத்திருப்பவர் நீதிமன்றத்தின் முன் கொண்டு வந்து நிறுத்துவது காவல் துறையின் கடமையாகும். அந்த சுதந்திரத் தடை சட்டத்துக்குப் புறம்பாக இருப்பின், அவர் விடுவிக்கப்படலாம். தகுந்த காரணமோ, ஆதாரமோ இல்லாமல் நீண்ட நாட்கள் சிறையில் வாடும் விசாரணைக் கைதிகளின் உறவினர்கள் அல்லது நண்பர்கள் அல்லது சமூக ஆர்வலர்கள் நீதிமன்றத்தில் ஆட்கொணர்வு மனு சமர்ப்பித்து, அவர்களின் தனி மனித உரிமைகளை காக்க இயலும்.



</doc>
<doc id="304130" url="https://ta.wikipedia.org/wiki?curid=304130" title="ஆக்ரி போர்">
ஆக்ரி போர்

ஆக்ரி போர் ("Acre War") பிரேசிலில் "ஆக்ரினோவினர் புரட்சி" (போர்த்துக்கேயத்தில் "ரெவொலோசொ") என்றும் எசுப்பானியத்தில் "ஆக்ரியிற்கான போர் " ("லா கேகா டெல் ஆக்ரெ") என்றும் குறிப்பிடப்படுகின்றது; இது இயற்கை மீள்மம், தங்கம் போன்ற இயற்கை வளங்கள் நிறைந்த ஆக்ரே நிலப்பகுதியைக் குறித்த பொலிவியாவிற்கும் பிரேசிலின் முதலாம் குடியரசுக்கும் இடையேயான எல்லைத் தகராறு ஆகும். இந்தச் சண்டை, 1899இலும் 1903இலுமாக இரு கட்டங்களாக நடைபெற்றது. இறுதியில் பிரேசில் வென்று பெத்ரோபோலிசு உடன்பாடு ஏற்பட்டது. இந்த உடன்பாட்டின்படி ஆக்ரி பிரேசிலின் அங்கமாயிற்று. பெரு நாட்டுடன் பிணக்குவயப்பட்ட பகுதிகளையும் இந்த வெற்றி பாதித்தது.


</doc>
<doc id="304152" url="https://ta.wikipedia.org/wiki?curid=304152" title="சல்போனானிலைடு">
சல்போனானிலைடு

சல்போனானிலைடு "(Sulfonanilide)" என்பது சல்போனாமைடு தொகுதியுடன் ஒரு கந்தக அணுவானது இரண்டு ஆக்சிசன் அணுக்கள் ஒரு கார்பன் மற்றும் ஒரு நைட்ரசன் அணுக்களுடன் பிணைந்துள்ள அனிலின் வழிப்பொருள் வகை வேதி விணைக்குழுவாகும்.


</doc>
<doc id="304169" url="https://ta.wikipedia.org/wiki?curid=304169" title="பெல்லாரி அனல் மின் நிலையம்">
பெல்லாரி அனல் மின் நிலையம்

பெல்லாரி அனல் மின் நிலையம் "(Bellary Thermal Power station)" இந்தியாவின் கர்நாடகா மாநிலத்தில் இருக்கும் பெல்லாரி மாவட்டத்தில் உள்ள குதாடினி கிராமத்தில் அமைந்துள்ளது. ஒவொன்றும் 500 மெகாவாட் திறன் கொண்ட இரண்டு நிலக்கரி-எரிபொருள் அலகுகள் இம்மின் நிலையத்தில் இயங்கி வருகின்றன. இவை ஒரு நாளைக்கு 12 மில்லியன் அலகுகள் மின்னுற்பத்தி செய்யும் திறன் கொண்டவையாகும். 700 மெகாவாட் நிலக்கரி எரிபொருளால் இயங்கக்கூடிய ஒரு புதிய அலகும் இங்கு கட்டப்பட்டு வருகிறது. 
இம்மின் நிலையம் உய்ய மிகை கொதிகலன் தொழில்நுட்பத்துடன் செயற்படும் வகையில் உருவாக்கப்பட்டு வருகிறது.


</doc>
<doc id="304173" url="https://ta.wikipedia.org/wiki?curid=304173" title="இலங்கைத் துடுப்பாட்ட அணியின் இங்கிலாந்து சுற்றுப்பயணம், 2016">
இலங்கைத் துடுப்பாட்ட அணியின் இங்கிலாந்து சுற்றுப்பயணம், 2016

இலங்கைத் துடுப்பாட்ட அணி 2016 மே 8 முதல் சூலை 5 வரை இங்கிலாந்து துடுப்பாட்ட அணிக்கு எதிராக இங்கிலாந்தில் மூன்று தேர்வுப் போட்டிகளிலும், ஐந்து ஒரு-நாள் போட்டிகளிலும், ஒரு ப20இ போட்டிகளிலும் பங்குபற்றியது.

இத்தொடரில் மூன்று வகை ஆட்டங்களுக்கும் ஒவ்வோர் ஆட்டத்திற்கும் புள்ளிகள் வழங்கப்பட வேண்டும் என 2016 ஏப்ரலில், இங்கிலாந்து மற்றும் வேல்சு துடுப்பாட்ட வாரியம் முன்மொழிந்தது. 2016 மே மாதத்தில் முன்மொழிவு இரண்டு அணிகளாலும் ஏற்றுக் கொள்ளப்பட்டது. இதன்படி, தேர்வு ஆட்டம் ஒன்றில் வெற்றி பெறும் அணிக்கு 4 புள்ளிகளும், ஒருநாள் மற்றும் இருபது20 ஆட்டங்களில் வெற்றி பெறும் அணிக்கு 2 புள்ளிகளும் வழங்கப்படும். தொடரில் வெற்றி பெறும் அணிக்கு வெற்றிக்கிண்ணம் எதுவும் வழங்கப்பட மாட்டாது. பதிலாக £25,000 பணப்பரிசு வழங்கப்படும். இங்கிலாந்து அணி 20-4 என்ற புள்ளிக் கணக்கில் வெற்றி பெற்றது.

இலங்கை அணியின் இச்சுற்றுப்பயணத்தின் போது அவ்வணி அயர்லாந்து அணியுடன் இரண்டு ஒருநாள் போட்டிகளில் டப்லின் நகரில் விளையாடியது.



</doc>
<doc id="304176" url="https://ta.wikipedia.org/wiki?curid=304176" title="திறந்த கை நினைவுச்சின்னம்">
திறந்த கை நினைவுச்சின்னம்

திறந்த கை நினைவுச்சின்னம் ("Open Hand Monument") என்பது இந்திய ஒன்றியப் பகுதியான
சண்டிகரில் அமைந்துள்ள ஒரு குறியீடு ஆகும். இதனை கட்டிடக் கலைஞர் லெ கொபூசியே வடிவமைத்தார். இச்சின்னம் சண்டிகர் நகரைச் சுட்டும் குறியீடாக அறியப்படுகிறது. இது "மாந்த இன ஒருமைப்பாட்டையும் அமைதியையும் செழிப்பையும் அளிக்கவும் பெறவுமான கை" என்பதனைச் சுட்டுகிறது. 50 சிறிய டன் எடையும் 26 மீட்டர் உயரமும் கொண்ட இச்சின்னமே லெ கொபூசியே வடிவமைத்த பல திறந்த கை சிற்பங்களில் பெரியது. இச்சின்னம் பறக்கும் பறவையைப் போல் தோன்றும். காற்றில் சுழலுமாறு வடிவமைக்கப்பட்டுள்ளது.

திறந்த கை  சண்டீகரின் தலைநகர வளாகத்தின் பகுதி ஒன்றில், பின்னணியில் இமய மலைத் தொடரின் சிவாலிக் மலை தோன்ற அமைந்துள்ளது. திறந்த கை  அமைந்துள்ள சண்டிகர் இந்தியாவின் பல்வேறு பகுதிகளில் இருந்தும் சாலைகள், வான்வழி, இருப்புப் பாதை வழி நன்கு இணைக்கப்பட்டுள்ளது.

தேசிய நெடுஞ்சாலை 22 (அம்பாலா – கால்கா- சிம்லா –  கின்னூர்) மற்றும் தேசிய நெடுஞ்சாலை 21 (சண்டிகர் – மணாலி) ஆகியன இந்நகர் ஊடாகச் செல்கின்றன.



</doc>
<doc id="304177" url="https://ta.wikipedia.org/wiki?curid=304177" title="சுங்கம் பள்ளிவாசல், மதுரை">
சுங்கம் பள்ளிவாசல், மதுரை

சுங்கம் பள்ளிவாசல் ("Sungam Mosque"), மதுரையிலுள்ள நெல்பேட்டையில் அமைந்துள்ளது..இது மதுரையிலுள்ள பழமையான பள்ளிவாசல். முகலாய கட்டிடப்பாணியில் உள்ளூர் மக்களால் கட்டப்பட்டது.

மதுரை மாநகரின் மையப்பகுதியில் வைகை ஆற்றின் கரையோரம் அமைந்திருக்கும் நெல் பேட்டை, மதுரைக்கு தேவையான அத்தியாவசிய உணவுப்பொருட்களை உற்பத்தி செய்யும் கேந்திரமாக விளங்குகிறது. தென்மாவட்டத்தில் விளைவிக்கப்படும் நெல் மற்றும் தானிய வகைகள் ஆங்கிலேயர் காலத்திலிருந்து இங்குதான் சந்தைப்படுத்தப்பட்டது. மாலிக் கபூரின் வெற்றியைத் தொடர்ந்து மதுரை பல்வேறு முஸ்லீம் மன்னர்களின் குடையின் கீழ் ஆளப்பட்டது. அப்போது நெல்பேட்டை பகுதி இசுலாமியர் அதிகம் வசிக்கும் இடமாக மாறியது.

அக்கால கட்டத்தில் மதுரைக்கு வர நெல்பேட்டை அருகே வைகை நதியைக் கடந்து வருவது ஒன்று தான் வழியாக இருந்தது. நகருக்குள் வருபவர்களிடம் நுழைவுவரி, சுங்கவரி வசூல் செய்யப்பட்டது. சுங்கச்சாவடி அருகே இசுலாமியர் தொழுகைக்காக மசூதி ஒன்றை கட்டினர். அதுவே அன்றிலிருந்து சுங்கம் பள்ளிவாசல் என்று அழைக்கப்படுகிறது. இன்றும் சுங்கம் பள்ளிவாசல் கட்டடம் பழமை வாய்ந்த நிலையில் காட்சி தருகிறது.

சுங்கம் பள்ளிவாசல் தெருவில் இரும்பைத் தகடாகவும், பொருள்களாகவும் செய்யும் தொழிலே பெரும்பான்மையாக உள்ளது.

சுங்கம் பள்ளிவாசல் அருகே மதுரை மாநகராட்சியின் உமறுப் புலவர் உயர் நிலைப்பள்ளி செயல்பட்டு வருகிறது.


</doc>
<doc id="304186" url="https://ta.wikipedia.org/wiki?curid=304186" title="கேவியட் மனு">
கேவியட் மனு

கேவியட் மனு (Caveat Petition) தாக்கல் செய்யும் வாதிக்கு எதிராக, முன் அறிவிப்பு இன்றி, ஒரு குறிப்பிட்ட காரியத்தில், பிரதிவாதிக்கு சாதகமாக நீதிமன்றம் தீர்ப்பு அளிப்பதை தடுக்க, வாதி சார்பில், நீதிமன்றத்தில் தாக்கல் செய்யப்படும் மனுவை கேவியட் மனு என்பர்.

"கேவியட்" எனும் இலத்தீன் மொழிச் சொல்லிற்கு "முன் எச்சரிக்கை" என்று பொருள். முன்னெச்சரிக்கையாக கேவியட் மனு தாக்கல் செய்தவரின் கருத்தை அறிந்த பின்பே வழக்கின் தீர்ப்பை நீதிமன்றம் வழங்கும். 

நீதிமன்றத்தில் ஒருவர் அல்லது ஒரு நிறுவனம் ஒரு விடயம் குறித்து வழக்கு தாக்கல் செய்யும் போது, அவ்வழக்கு தம்மை பாதிக்கும் எனக் கருதும் ஒருவர் அல்லது ஒரு நிறுவனம், தன்னை அல்லது நிறுவனத்தை கலந்து ஆலோசிக்காமல் வழக்கின் தீர்ப்பு கூறக்கூடாது என்பதற்காக, முன்னெச்சரிக்கையாக நீதிமன்றத்தில் கேவியட் மனு தாக்கல் செய்வர். கேவியட் மனு தாக்கல் செய்பவரின் விளக்கத்தைப் பெற்றுத்தான் நீதிமன்றம் வழக்கின் தீர்ப்பை வழங்குவதால், தனி மனித அல்லது நிறுவனத்தின் உரிமை காக்கப்படுகிறது.

எடுத்துக்காட்டாக அகில இந்திய அளவிலான மருத்துவ பொது நுழைவுத் தேர்வு தொடர்பாக யார் வழக்கு தொடர்ந்தாலும் தங்களது (தமிழ்நாடு அரசு) கருத்தை கேட்காமல், நீதிமன்றம் எந்த உத்தரவையும் பிறப்பிக்கக் கூடாது எனக் கூறி கேவியட் மனுவை 26 மே 2016 அன்று இந்திய உச்ச நீதிமன்றத்தில் தமிழக அரசு தாக்கல் செய்துள்ளது.




</doc>
<doc id="304189" url="https://ta.wikipedia.org/wiki?curid=304189" title="பந்தோரா, கோவா">
பந்தோரா, கோவா

பந்தோரா "(Bandora)" என்பது இந்தியாவின் கோவா மாநிலத்தின் வடக்கு கோவா மாவட்டத்தில் இருக்கும் பாண்டா தாலுக்காவில் உள்ள ஒரு கணக்கெடுப்பில் உள்ள ஊராகும். 

15.40°வடக்கு மற்றும் 73.97°கிழக்கு என்ற அடையாள ஆள்கூறுகளில் பந்தோரா நகரம் பரவியுள்ளது. மேலும் கடல் மட்டத்தில் இருந்து சராசரியாக 107 மீட்டர் உயரத்தில் இந்நகரம் உள்ளது

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி பந்தோரா நகரின் மொத்த மக்கள் தொகை 12,264 ஆகும். இம்மக்கள் தொகையில் 54% பேர் ஆண்கள் மற்றும் 46% பேர் பெண்கள் ஆவர். பந்தோரா நகரின் கல்வியறிவு சதவீதம் 71% ஆகும். இது நாட்டின் தேசிய கல்வியறிவு சதவீதமான 59.5% என்பதைவிட அதிகமாகும். கல்வியறிவு பெற்ற மக்களில் ஆண்கள் 59% எண்னிக்கையும் பெண்கள் 41% எண்ணிக்கையிலும் காணப்பட்டனர். மக்கள் தொகையில் 10% பேர் ஆறு வயதிற்கு உட்பட்டவர்களாக இருந்தனர்.

சமண சமயத்தின் 22 ஆவது தீர்த்தங்கரர் நேமிநாதருடைய ஒரு பண்டைய சமணக் கோயில் இங்கு கண்டறியப்பட்டுள்ளது. கி.பி 1425 ஆம் ஆண்டு காலத்தைச் சார்ந்த இக்கோயில் தற்பொழுது ஒரு தொல்பொருள் தளமாக விளங்குகிறது. 


</doc>
<doc id="304195" url="https://ta.wikipedia.org/wiki?curid=304195" title="கோல்வாளே">
கோல்வாளே

கோல்வாளே "(Colvale or Colovale )" என்பது இந்தியாவின் கோவா மாநிலத்தின் வடக்கு கோவா மாவட்டத்தில் இருக்கும் ஒரு கணக்கெடுப்பில் உள்ள ஊராகும். 

15.62°வடக்கு மற்றும் 73.83°கிழக்கு என்ற அடையாள ஆள்கூறுகளில் கால்வேல் நகரம் பரவியுள்ளது. மேலும் கடல் மட்டத்தில் இருந்து சராசரியாக 9 மீட்டர் உயரத்தில் இந்நகரம் உள்ளது

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி கால்வேல் நகரின் மொத்த மக்கள் தொகை 5,475 ஆகும். இம்மக்கள் தொகையில் 55% பேர் ஆண்கள் மற்றும் 45% பேர் பெண்கள் ஆவர். கால்வேல் நகரின் கல்வியறிவு சதவீதம் 72% ஆகும். இது நாட்டின் தேசிய கல்வியறிவு சதவீதமான 59.5% என்பதைவிட அதிகமாகும். கல்வியறிவு பெற்ற மக்களில் ஆண்கள் 74% எண்ணிக்கையும் பெண்கள் 69% எண்ணிக்கையிலும் காணப்பட்டனர். மக்கள் தொகையில் 10% பேர் ஆறு வயதிற்கு உட்பட்டவர்களாக இருந்தனர்.


</doc>
<doc id="304197" url="https://ta.wikipedia.org/wiki?curid=304197" title="மஞ்சூரியா">
மஞ்சூரியா

மஞ்சூரியா (Manchuria) சீனாவின் வடகிழக்கில் மஞ்சு மக்கள் வாழ்ந்த பகுதியாகும். 
தற்கால சீனாவின் வடகிழக்கு பிராந்தியத்தில் உள்ள லியாவோனிங், சிலின் மற்றும் கெய்லோங்சியாங் எனும் மூன்று மாகாணங்களின் பகுதியே மஞ்சூரியா ஆகும். உருசியப் பேரரசு காலத்தில் கைப்பற்றப்பட்ட மஞ்சூரியாவின் சில பகுதிகளை தற்போதைய உருசியாவின் வசம் உள்ளது. 

துவக்கத்தில் மஞ்சூரியாவை பல சீன மன்னர்கள் ஆண்டனர். பின்னர் மஞ்சு மக்களின் ஜின் அரசகுலம் மஞ்சூரியாவை ஆண்டது. ஜின் அரசகுலத்தினர் சீனாவைக் கைப்பற்றி குயிங் அரசகுலத்தை நிறுவினர்.
குயிங் அரசகுலத்தின் வீழ்ச்சியின் போது உருசியப் பேரரசு, ஜப்பான் கடலின் ஓரத்தில் உள்ள மஞ்சூரியாவின் பகுதிகளை கைப்பற்றியது. பின்னர் மஞ்சூரியாவின் மஞ்சுகோ பகுதியை 1931-இல் சப்பானியர்கள் கைப்பற்றினர்.

இரண்டாம் உலகப் போரின் முடிவில் மஞ்சுகோ பகுதியை சீனாவும், உருசியாவும் பிரித்துக் கொண்டனர்.

மஞ்சூரியா, சீனாவின் வடகிழக்கிலும்; உருசியாவின் தூரக் கிழக்கில் ஜப்பான் கடலை ஒட்டி அமைந்த பகுதியாகும். மஞ்சூரியாவின் நிலப்பரப்பு புல்வெளி மேய்ச்சல் நிலங்கள், மலைகள் மற்றும் பாலைவனங்களால் ஆனது. கோடைக் காலத்தில் அதிக வெப்பமும்; குளிர்காலத்தில் கடுங்குளிர் நிலை கொண்டது. 


</doc>
<doc id="304200" url="https://ta.wikipedia.org/wiki?curid=304200" title="மேற்கு நிசாமுதீன்">
மேற்கு நிசாமுதீன்

மேற்கு நிசாமுதீன் "(Nizamuddin West)" வரலாற்று சிறப்பு வாய்ந்த பகுதி ஆகும். இது இந்தியாவின் தலைநகரான தில்லியின் தெற்குப் பகுதியில் உள்ளது. இங்கு புகழ்பெற்ற ஹசரத் நிசாமுதீன் தொடருந்து நிலையம் உள்ளது.

ஒப்பீட்டளவில் வசதி படைத்த தெற்கு டெல்லியின் நிஜாமுதீன் வட்டாரம் ஹசரத் நிஜாமுதீன் அவுலியா அவர்கள் பெயரால் பெயரிடப்பட்டது. ஹசரத் நிஜாமுதீன் அவுலியா 13ஆம் நூற்றாண்டில் இந்தியாவில் வாழ்ந்த சூபி ஞானி ஆவார். அவருடைய தர்கா அடக்கத்தலம் நிஜாமுதீனில் உள்ளது.

நிஜாமுதீன் வட்டாரம் நிர்வாக வசதிக்காக மேற்கு நிசாமுதீன், கிழக்கு நிசாமுதீன் என இரு பிரிவுகளாக பிரிக்கப்பட்டுள்ளது. மேற்கு நிசாமுதீன் ஆறு தொகுதிகளாக பிரிக்கப்பட்டுள்ளது. மதுரா சாலையில் பிரதான நுழைவு வாயில் உள்ளது. மேற்கு நிசாமுதீன் பூங்காக்கள் நிறைந்த பசுமையான பகுதியாகும். இந்த காலனி ஆடம்பரமான காலனிகளில் ஒன்றாக கருதப்படுகிறது.



</doc>
<doc id="304207" url="https://ta.wikipedia.org/wiki?curid=304207" title="கர்டி,கோவா">
கர்டி,கோவா

கர்டி "(Curti )" (கொங்கணி: कुर्ती) என்பது இந்தியாவின் கோவா மாநிலத்தின் வடக்கு கோவா மாவட்டத்தில் இருக்கும் ஒரு கணக்கெடுப்பில் உள்ள ஊராகும். 

15.47°வடக்கு மற்றும் 74.02°கிழக்கு என்ற அடையாள ஆள்கூறுகளில் கர்டி நகரம் பரவியுள்ளது. மேலும் கடல் மட்டத்தில் இருந்து சராசரியாக 30 மீட்டர் உயரத்தில் இந்நகரம் உள்ளது

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி கர்டி நகரின் மொத்த மக்கள் தொகை 13,070 ஆகும். இம்மக்கள் தொகையில் 53% பேர் ஆண்கள் மற்றும் 47% பேர் பெண்கள் ஆவர். கர்டி நகரின் கல்வியறிவு சதவீதம் 71% ஆகும். இது நாட்டின் தேசிய கல்வியறிவு சதவீதமான 59.5% என்பதைவிட அதிகமாகும். கல்வியறிவு பெற்ற மக்களில் ஆண்கள் 75% எண்ணிக்கையும் பெண்கள் 67% எண்ணிக்கையிலும் காணப்பட்டனர். மக்கள் தொகையில் 13% பேர் ஆறு வயதிற்கு உட்பட்டவர்களாக இருந்தனர்.


</doc>
<doc id="304210" url="https://ta.wikipedia.org/wiki?curid=304210" title="கியுரிம்">
கியுரிம்

கியுரிம் "(Guirim)" என்பது இந்தியாவின் கோவா மாநிலத்தின் வடக்கு கோவா மாவட்டத்தில் இருக்கும் ஒரு கணக்கெடுப்பில் உள்ள ஊராகும். 

15.58°வடக்கு மற்றும் 73.80°கிழக்கு என்ற அடையாள ஆள்கூறுகளில் கியுரிம் நகரம் பரவியுள்ளது. மேலும் கடல் மட்டத்தில் இருந்து சராசரியாக 7 மீட்டர் உயரத்தில் இந்நகரம் உள்ளது

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி கியுரிம் நகரின் மொத்த மக்கள் தொகை 6,371 ஆகும். இம்மக்கள் தொகையில் 51% பேர் ஆண்கள் மற்றும் 49% பேர் பெண்கள் ஆவர். கியுரிம் நகரின் கல்வியறிவு சதவீதம் 70% ஆகும். இது நாட்டின் தேசிய கல்வியறிவு சதவீதமான 59.5% என்பதைவிட அதிகமாகும். கல்வியறிவு பெற்ற மக்களில் ஆண்கள் 75% எண்ணிக்கையும் பெண்கள் 65% எண்ணிக்கையிலும் காணப்பட்டனர். மக்கள் தொகையில் 12% பேர் ஆறு வயதிற்கு உட்பட்டவர்களாக இருந்தனர்.


</doc>
<doc id="304213" url="https://ta.wikipedia.org/wiki?curid=304213" title="வெற்றிமணி">
வெற்றிமணி

வெற்றிமணி என்பது இலங்கையில் 1950 முதல் ஏறத்தாழ 30 ஆண்டுகளாக வெளிவந்த ஒரு சிறுவர் இதழ் ஆகும். இவ்விதழ் மு. க. சுப்பிரமணியம் என்பவரால் 1950 ஆம் ஆண்டில் நாவலப்பிட்டியில் இருந்து வெளியானது.

வெற்றிமணி சிறுவர் இதல் 1950 முதல் மலையக நகரான நாவலப்பிட்டியில் ஆசிரியராகப் பணியாற்றிய மு. க. சுப்பிரமணியம் என்பவரை ஆசிரியராகக் கொண்டு வெளிவந்தது. 1958 முதல் க. வே. மகேந்திரன் என்பவரைப் பதிப்பாசிரியராகக் கொண்டு பூண்டுலோயாவில் இருந்து வெளிவந்தது. பின்னர் பொ. இராசரத்தினம் என்பவரைப் பதிப்பாசிரியராகக் கொண்டு முல்லைத்தீவு, தண்ணீரூற்று என்ற கிராமத்தில் இருந்து சக்தி அச்சகம் என்ற சொந்த அச்சகத்தில் இருந்து வெளிவந்தது.

1968 ஆம் ஆண்டில் மு. க. சுப்பிரமணியம் குரும்பசிட்டி பொன். பரமானந்தர் வித்தியாலய அதிபராக பதவி உயர்வு பெற்று சென்ற பின்னர், சக்தி அச்சகம் யாழ்ப்பாணம், யாழ்ப்பாணத்திலுள்ள ஸ்ரான்லி வீதிக்கு இடம் மாறியது. வெற்றிமணி பத்திரிகையும் யாழ்நகரில் இருந்து வெளிவரத் தொடங்கியது. இறுதியாக, சக்தி அச்சகம் 1972 இல் சுன்னாகத்திற்கு இடம் மாறியதை அடுத்து 1979 வரை அங்கிருந்து வெளிவந்தது. மு. க. சுப்பிரமணியம் 1980 இல் காலமானதை அடுத்து வெற்றிமணியும் நின்று போனது.




</doc>
<doc id="304214" url="https://ta.wikipedia.org/wiki?curid=304214" title="யுரேனைல் ஐதராக்சைடு">
யுரேனைல் ஐதராக்சைடு

யுரேனைல் ஐதராக்சைடு "(Uranyl hydroxide)" என்பது ஒற்றைப்படி நிலையில் UO(OH) என்ற மூலக்கூற்று வாய்ப்பாடும் இருபடி நிலையில் (UO)(OH) என்ற மூலக்கூற்று வாய்ப்பாடும் கொண்ட ஒரு கனிம வேதியியல் சேர்மமாகும்.. இவ்விரு வடிவ சேர்மங்களும் பொதுவாக நீர்ம ஊடக நிலையில் காணப்படுகின்றன. நடுநிலை அமிலக்காரக் குறியீடு (pH) கொண்ட யுரேனியக் கரைசல்களை ஆக்சிசனேற்றம் செய்து யுரேனைல் ஐதராக்சைடு நீரேற்று கூழ்ம மஞ்சள் அப்பமாக வீழ்படிவாக்கப்படுகிறது.

யுரேனைல் ஐதராக்சைடுகள் ஒரு காலத்தில் கண்ணாடி தயாரிப்பு, பீங்கான் தொழிலில் கண்ணாடி வகை நிலை மற்றும் உயர் வெப்பநிலை எரிப்பு அறைகளுக்கான சாயங்கள் தயாரிப்பு ஆகியனவற்றிற்காகப் பயன்படுத்தப்பட்டது.

கண்ணாடிகளில் கார இருயுரேனேட்டுகள் பயன்பாடு தொடங்கிய பின்னர், கண்ணாடிகள் மஞ்சள் நிறத்தைக் கடத்தவும் பச்சை நிறத்தை எதிரொளிக்கவும் செய்தன. மேலும் இவை புற ஊதாக் கதிரொளியில் இரு நிறங்காட்டிகளாகவும் ஒளிர்பொருளாகவும் மாறிவிட்டன.

கதிரியக்கத் தன்மையும் விந்தை உரு பிறப்பிற்கு காரணியாகவும் யுரேனைல் ஐதராக்சைடு இருக்கிறது.



</doc>
<doc id="304222" url="https://ta.wikipedia.org/wiki?curid=304222" title="நிஜாமுதீன் தர்கா">
நிஜாமுதீன் தர்கா

நிஜாமுதீன் தர்கா (Nizamuddin Dargah, , ) என்பது சூபி ஞானி ஹசரத் நிஜாமுதீன் (1238 - 1325 CE) அவர்கள் அடங்கியுள்ள அடக்கத்தலம் ஆகும். இது இந்தியாவின் தலைநகரான டெல்லியில் உள்ள தெற்கு தில்லி மாவட்டத்தில் மேற்கு நிஜாமுதீன் பகுதியில் அமைந்துள்ளது. 
நிஜாமுதீன் தர்காவில் வருடந்தோறும் புகழ் பெற்ற உருஸ் எனப்படும் சந்தனக்கூடு விழா நடைபெறும். இந்திய இசையமைப்பாளரும், கல்விமானும் புலவருமான அமீர் குஸ்ராவ் நினைவிடமும் நிஜாமுதீன் தர்கா வளாகத்திலேயே அமைந்துள்ளது.

ஹசரத் நிஜாமுதீன் அவுலியா அவர்கள் பெயரால் தெற்கு தில்லி மாவட்டத்தில் நிஜாமுதீன் பகுதிக்கு பெயரிடப்பட்டது. நிஜாமுதீன் வட்டாரம் நிர்வாக வசதிக்காக மேற்கு நிஜாமுதீன், கிழக்கு நிஜாமுதீன் என இரு பிரிவுகளாக பிரிக்கப்பட்டுள்ளது.மேற்கு நிஜாமுதீன் பகுதியில் புகழ்பெற்ற ஹசரத் நிசாமுதீன் தொடருந்து நிலையம் உள்ளது.

தப்லீக் ஜமாஅத் தலைமையிடமான நிஜாமுதீன் மர்கஸ் மசூதி தர்காவின் அருகில் உள்ளது.

பாகிஸ்தானின் பஞ்சாப் மற்றும் சிந்து பகுதிகளில் கவ்வாலி பாடல்கள் மிகவும் பிரபலம். தில்லியில் உள்ள ஹஜ்ரத் நிஜாமுதீன் அவுலியா தர்காவில் வியாழக்கிழமை மாலையில் சூபி கவ்வாலி பாடல்கள் பாடப்படுகின்றன.

ஆண்டு தோறும் இசுலாமிய நாட்காட்டியின்படி ரபியுல் அவ்வல் மாதம் 17 ம் தேதி அன்று ஹஜ்ரத் நிஜாமுதீன் அவ்லியா அவர்களின் தர்கா கந்தூரி மற்றும் சந்தனக்கூடு நடக்கும்.


</doc>
<doc id="304227" url="https://ta.wikipedia.org/wiki?curid=304227" title="தூய எல்மோவின் சுடர்">
தூய எல்மோவின் சுடர்

தூய எல்மோவின் சுடர் (அல்லது தூய எல்மோவின் ஒளி) என்பது இடிப்புயல், எரிமலைக் குமுறல் போன்றவற்றின்போது வளிமண்டலத்தில் ஏற்படும் வலுவான மின்புலத்தால், கூர்நுனியுள்ள பொருட்களில் "ஒளிவட்ட மின்னிறக்கம்" காரணமாக ஒளிரும் மின்மக் கலவையொன்று உருவாகின்ற வானிலை நிகழ்வைக் குறிக்கிறது.

இடியுடன் கூடிய பெருமழையின்போது சில சமயம் கப்பல்களில் ஒளிப்பிழம்பாக இந்நிகழ்வு தோன்றக் கண்ட கடலோடிகள் பயபக்தியுடன் அணுகினர். எனவே கடலோடிகளின் காவற்புனிதரான தூய எல்மோவின் பெயரால் இது வழங்கப்படலாயிற்று. காவல் புனிதர் தம்முன் தோன்றி தமக்குத் துணையிருப்பதைச் சுட்டும் நல்ல நிமித்தமாக தூய எல்மோவின் சுடரைக் கடலோடிகள் கருதியிருக்கலாம். 

உயரமான, கூர்நுனியுள்ள அமைப்புகளில் மிளிர் நீல அல்லது ஊதா நிற ஒளிர்வாக ஏற்படும் தூய எல்மோவின் சுடர் சில நேரம் தீப்பிழம்பாகவும் தோற்றமளிக்கும். இடிதாங்கிகள், கப்பலின் பாய்மரங்கள், கோபுர உச்சிகள், புகைப்போக்கிகள், விமான இறக்கைகள், விமான மூக்குப்பகுதி போன்றவற்றில் இது நிகழ்கிறது. இலைகளிலும், புற்களிலும், கால்நடைகளின் கொம்புநுனிகளிலும் கூட இச்சுடர் தோன்றக்கூடும். பல நேரங்களில் ஒளிர்வோடு கூடவே மெல்லிய ரீங்காரம் போன்ற ஒலியொன்றும் கேட்கும். 

இந்நிகழ்வு சில சமயங்களில் "பந்து வடிவ மின்னலோடு" குழப்பிக்கொள்ளப்படுவதுண்டு.

இடியுடன் கூடிய பெருமழையின்போது கூர்த்த இரும்புக் கம்பியின் நுனியானது தீப்பற்றும் என்ற கருதுகோளை 1751-இல் பெஞ்சமின் பிராங்கிளின் முன்வைத்திருக்கிறார். 

தூய எல்மோவின் சுடரானது விண்மீன்கள், உயர் வெப்பநிலையுள்ள பிழம்பு ஆகியவற்றில் உருவாவதும், மின்னலால் தோற்றுவிக்கப்படுவதுமான மின்மக்கலவையே ஆகும். குறிப்பிட்ட பொருளைச் சுற்றியுள்ள மின் புலமானது சூழ்ந்துள்ள காற்று மூலக்கூறுகளை அயனியாக்கம் செய்யும்போது ஒரு ஒளிர்வு உண்டாகும். இதை வெளிச்சம் குறைவான சமயங்களில் நன்றாகவே காணலாம். இடிப்புயலின்போது முகில்களுக்கும் நிலத்துக்கும் இடையே அதிகமான மின்னழுத்த வேறுபாடு நிலவுவது தூய எல்மோவின் சுடர் தோன்றுவதற்குச் சாதகம் ஆகிறது. காற்றில் மின்னிறக்கம் ஏற்படுவதற்கு ஏறத்தாழ 100 கிவோ/ மீ அளவிலான மின்புலம் அவ்விடத்தில் தேவைப்படும். மின்புலத்தின் அளவானது பொருளின் வடிவத்தைப் பெருமளவு சார்ந்திருக்கும். வளைபரப்புகளில் மின்புலம் அதிகம் செறிந்திருப்பதால் கூர்நுனிகளிலேயே பொதுவாக மின்னிறக்கம் ஏற்படுவதோடு கடுமையாகவும் இருக்கும்.

இச்சுடர் நீலம் அல்லது ஊதா நிறத்தில் ஒளிர புவியின் வளிமண்டலத்தில் உள்ள நைட்ரசனும் ஆக்சிசனுமே காரணம். இது நியான் விளக்குகளில் நடப்பது போன்றதே.



</doc>
<doc id="304233" url="https://ta.wikipedia.org/wiki?curid=304233" title="ஹசரத் நிஜாமுதீன்">
ஹசரத் நிஜாமுதீன்

ஹசரத் நிஜாமுதீன் (1238 - 1325) அவர்கள் தெற்காசியாவில் இருந்த இசுலாமிய சூபி ஞானி, இமாம், இஸ்லாமிய அறிஞர் மற்றும் தத்துவஞானி ஆவார்.. இவர் புகழ்பெற்ற சிஷ்தி சூபி ஞானி ஆவார்.

சிஷ்தி மரபில் வந்த சூஃபி துறவி ஹஜ்ரத் நிஜாமுதீன் அவுலியா உத்திரப்பிரதேசம் மாநிலம் பதாயூனில் பிறந்தவர். தமது ஐந்தாம் வயதில் தந்தை அகமது பதாயுனியை இழந்தார். பின் தாய் சுலைகாவுடன் தில்லி வந்தார். முகலாய அரசர் அக்பர் எழுதிய அய்னி-அக்பரி என்னும் நூலில் ஹஜ்ரத் நிஜாமுதீன் அவுலியாவின் வரலாறு உள்ளது. இருபதாம் வயதில் சூபியம் கற்பதற்காக அசோதான் எனும் நகரில் பாபா பரித்துதின் கஞ்ச்சகர் என்று அழைக்கப்படும் சூஃபி ஞானியின் சீடராக 1269 ல் இணைந்தார். பாபா பரித்துதின் சமாதி அடைந்த பிறகு ஹஜரத் நிஜாமுதீன் தில்லிக்கு வந்தார்.

ஹஜரத் நிஜாமுதீன் அவர்களின் சீடரான இந்திய இசையமைப்பாளரும், கல்விமானும், புலவருமான அமீர் குஸ்ராவ் நினைவிடமும் நிஜாமுதீன் தர்கா வளாகத்திலேயே அமைந்துள்ளது.

3 ஏப்ரல் கி.பி. 1325 அன்று தெற்கு தில்லி மாவட்டத்தில் உள்ள மேற்கு நிஜாமுதீன் பகுதியில் இறந்தார். அவ்விடத்திலேயே இவரின் அடக்கத்தலம் உள்ளது.

ஹசரத் நிஜாமுதீன் அவர்கள் அடங்கியுள்ள அடக்கத்தலம் நிஜாமுதீன் தர்கா என்றழைக்கப் படுகிறது. இது தெற்கு தில்லி மாவட்டத்தில் உள்ள மேற்கு நிஜாமுதீன் பகுதியில் அமைந்துள்ளது. நிஜாமுதீன் தர்காவில் வருடந்தோறும் புகழ் பெற்ற உருஸ் எனப்படும் சந்தனக்கூடு விழா நடைபெறும்..

ஹசரத் நிஜாமுதீன் அவுலியா அவர்கள் பெயரால் தெற்கு தில்லி மாவட்டத்தில் நிஜாமுதீன் பகுதிக்கு பெயரிடப்பட்டது. நிஜாமுதீன் வட்டாரம் நிர்வாக வசதிக்காக மேற்கு நிஜாமுதீன், கிழக்கு நிஜாமுதீன் என இரு பிரிவுகளாக பிரிக்கப்பட்டுள்ளது. மேற்கு நிஜாமுதீன் பகுதியில் புகழ்பெற்ற ஹசரத் நிசாமுதீன் தொடருந்து நிலையம் உள்ளது.


</doc>
<doc id="304242" url="https://ta.wikipedia.org/wiki?curid=304242" title="காப்பீட்டு ஆவணம்">
காப்பீட்டு ஆவணம்

காப்புறுதி ஆவணம் அல்லது காப்பீட்டு ஆவணம் ("insurance policy") என்பது காப்பீடு அளிப்பவருக்கும், காப்பீடு பெறுபவருக்கும் இடைப்பட்ட ஒரு பொதுவான நிலையான ஒப்பந்தம் ஆகும். இதன்படி காப்பீடு பெற்றவர்கள் முறையான ஆவணங்கள் கொண்டு தேவையான நேரத்தில் காப்பீடு அளிப்பவர்களிடம் இருந்து பணம் பெற்றுக்கொள்ள முடியும்.

பிற வகையான ஒப்பந்தங்களில் உள்ள சிறப்பம்சங்களைவிட காப்புறுதி கொள்கைக்கான ஒப்பந்தங்கள் சிறப்புற வடிவமைக்கப்பட்டு, அதற்கான தனிப்பட்ட வெளிப்பாடுகளைக் கொண்டிருக்கும். காப்புறுதி கொள்கை நிலையான படிவங்களாக இருப்பதால், அவை பாய்லர்ப்ளேட் எனும் மொழிப்படி குறிப்பிடப்படுகின்றன. 

காப்புறுதி கொள்கை என்பது பொதுவாக ஒரு ஒருங்கிணைக்கப்பட்ட ஒப்பந்தமாகும், இந்த கொள்கையில் காப்பீடு அளிப்பவருக்கும், காப்பீடு பெறுபவருக்குமான அனைத்து படிவங்கள் மற்றும் செய்திகள் இடம்பெற்றிருக்கும். இருப்பினும் இறுதி ஒப்பந்தம் முடிந்தபின்னர் அனுப்பப்படும் துணை கடிதங்கள் மற்றும் இதர எழுத்து சார்பான ஆவணங்கள் காப்புறுதி கொள்கையினை ஒருங்கிணைப்பற்றதாக மாற்றும். ஒரு காப்புறுதி கொள்கை புத்தகத்தின்படி “காப்புறுதி கொள்கை அளிக்கப்படும்போது வழங்கப்பட்ட, ஒப்பந்தத்திற்கான ஒவ்வொரு விளக்கமும், அதன் பின்னர் காப்பீடு அளிப்பவர் மற்றும் காப்பீடு பெறுபவர் இருவரின் சம்மதத்துடன் உருவாக்கப்பட்ட ஒப்பந்தங்களும் நீதிமன்றத்தின் முதற்படியான விவாதங்களுக்கு ஏற்றுக்கொள்ளப்படும்”. அத்துடன் காப்புறுதி கொள்கை, கொள்கையில் இடம்பெற்றுள்ள பிற ஆவணங்கள் பற்றி தெளிவுற குறிப்பிட வேண்டும். இவைதவிர பேச்சுக்கள் வழியாக பரிமாறப்படும் காப்புறுதி கொள்கைகள் ஆதாரங்களாக எடுத்துக்கொள்ளப்படாது. அவை காப்புறுதி கொள்கைகள் பட்டியலிலும் வராது. விளம்பர பொருட்கள் மற்றும் சுற்றறிக்கைகளும் காப்புறுதி கொள்கை ஆவணங்களில் இடம்பெறாது.

முந்தைய காலகட்ட காப்பீட்டு கொள்கைகள் ஒவ்வொரு பிரச்சினைகளுக்கும் தகுந்தாற்போல் எழுதப்பட்டன, அவற்றில் பிரச்சினைகள் தெளிவுற குறிப்பிடப்பட்டிருக்கும். அவற்றிற்கான பண மதிப்பும் தெளிவுற தனித்தனியே கணக்கிடப்படும். இந்த முறையிலான காப்பீட்டு அமைப்பு இரண்டாம் தொழில் புரட்சி வரும்போது நிலைத்தன்மையற்றதாகக் கருதப்பட்டது. இந்த முறையில் அதிக ஆபத்துக்கள் இருப்பதாகவும் உணர்ந்தனர். உதாரணமாக, 1926 ஆம் ஆண்டில் ஒரு சாதாரண கடை நடத்துபவர் பின்வரும் தலைப்புகளின்கீழ் காப்பீட்டினைப் பெற்றிருக்க வேண்டும். அமைப்பு உருவாக்க செயல்முறைகள், ஓட்டுநர் பாதுகாப்பு, உயர்தூக்கிகள், தயாரிப்பு பொறுப்பு, ஒப்பந்த பொறுப்பு மற்றும் உரிமையாளரின் பாதுகாப்பு பொறுப்பு.

1941 ஆம் ஆண்டில், பழைய முறையிலான காப்பீட்டு அமைப்பில் இருந்து தற்போது பயன்படுத்தும் காப்பீட்டு அமைப்பிற்கு மாறியது. அனைத்து விதமான ஆபத்துக்கள் மற்றும் விபத்துக்களுக்கான ஒரே காப்பீட்டு முறையாக அனைத்தும் மாறியது. அனைத்து விஷயங்களுக்கும் சேர்ந்து ஒரே மாதிரியான காப்பீட்டு கொள்கை உருவாக்கப்பட்டது. (உதாரணம்: இந்த காப்பீட்டுக் கொள்கையின் கீழ் வரும் இதர பொருட்களான... என இதன்கீழ் வரும் தலைப்புகள் பட்டியலிடப்படும்). பின்னர் அவற்றில் இருந்து சிலவற்றிற்கு மட்டும் விலக்கு அளிக்கப்பட்டது. (உதாரணம்: இந்த காப்பீட்டு ஆவணம் இவற்றிற்கு மட்டும் பொருந்தாது...என ஒரு பட்டியல் உருவாக்கப்பட்டது)
காப்புறுதி ஒப்பந்தத்தின் பகுதிகள்
காப்புறுதி ஒப்பந்தத்தின் பகுதிகளாக பின்வருவன அமைந்துள்ளன. அறிவிப்புகள், வரையறைகள், காப்பீட்டு ஒப்பந்தம், விதிவிலக்குகள், நிபந்தனைகள் மற்றும் ஒப்புதல்கள். இவற்றின் துணைகொண்டு காப்புறுதி கொள்கைகளை தெளிவுற புரிந்துகொள்ள இயலும். அவற்றில் வரையறைகள் மற்றும் வரையறைகளுக்கு அப்பாற்பட்ட விதிகள் குறிப்பிடப்படும். 

அமெரிக்காவில், சொத்து மற்றும் விபத்து காப்பீட்டாளர்கள் தங்களது காப்புறுதி கொள்கைகளில் ஒரே மாதிரியான மொழியினை பயன்படுத்துவர். இவை சில காப்புறுதி ஆலோசனை மையங்களான, காப்புறுதி சேவைகளின் அலுவலகம் மற்றும் அமெரிக்க காப்புறுதி சேவைகளின் குழுமம் ஆகியவற்றினால் ஆதரிக்கப்படும். காப்பீட்டாளர்கள் தாங்கள் அளிக்கும் விளக்கங்கள் மற்றும் படிவங்கள் அமெரிக்க அரசாங்கத்தினால் ஏற்றுக்கொள்ளப்பட வேண்டும் என காப்புறுதி கொள்கைதாரர்கள் கொண்டிருக்கும் வருத்தத்தினை நீக்கி, ஒழுங்குமுறை சுமையினை குறைக்கும் பணிகளை இந்த காப்புறுதி கொள்கை ஆலோசனை மையங்கள் செய்கின்றன. 

நுகர்வோர் தங்களுக்குத் தேவையான கொள்கை ஒப்பீடுகளை உடனடியாக பார்க்க இவை வழிசெய்கின்றன, இருப்பினும் நுகர்வோர் விருப்பத்திற்குத் தகுந்தாற்போல் விலை நிர்ணயிக்கப்படும். குறிப்பிட்ட வகையான காப்புறுதி படிவங்களுக்கு நீதிமன்றம் அளிக்கும் பொருள்விளக்கங்கள் மற்றும் குறுக்கீடுகள் அனைத்தும் அதே வகையான ஆலோசனை மையங்களுக்கு எளிதாக அமைந்துவிடும், இவை பிற ஆலோசனை மையங்களுக்குத் தகுந்தவாறு அவற்றின் காப்புறுதி கொள்கைகளுக்கு ஏற்றவாறு மாறும். நுகர்வோருக்குத் தேவையான காப்பீட்டு கொள்கைகளை அவர்களின் மதிப்பிற்குத் தகுந்தாற்போல் பெற்றுக்கொள்ள பல தனியார் நிறுவனங்களும் உதவுகின்றன. பிற கொள்கைகளின் சிறப்பம்சங்கள் மற்றும் விவரங்களை எடுத்துரைத்த பின்னர் நுகர்வோரிடன் இருந்து காப்புறுதி கொள்கைகளின் ஒப்புதல் பெறுகின்றனர்.

தற்போதைய காலகட்டத்தில், காப்பீடு பெறுபவர்கள் நிலையான படிவங்களில் பல மாற்றங்களை எதிர்பார்க்கின்றனர். அவர்கள் தனிப்பட்ட வழிமுறைகள் கையாள்வதுடன், நிலையான படிவங்கள் மற்றும் கொள்கைகளில் குறிப்பிட்ட மாற்றங்களை ஏற்கவும் மறுக்கின்றனர். உதாரணமாக, வீட்டு காப்பீட்டு கொள்கைகளில் பல இடங்களில் வெவ்வேறு விதிகளைக் கொண்டிருக்கும். மருத்துவர்கள் மற்றும் அலுவலர்கள் கடமை காப்பீடுகள் மற்றும் தனிப்பட்ட காப்பீடுகள் போன்ற சில பகுதிகளில் சிறிது தொழில்முறை சார்ந்த காப்பீட்டு விதிமுறைகளும் குறிப்பிடப்பட வேண்டும். 


</doc>
<doc id="304264" url="https://ta.wikipedia.org/wiki?curid=304264" title="போதி பார்பி அறுவடைத் திருவிழா">
போதி பார்பி அறுவடைத் திருவிழா

போதி பார்பி அறுவடைத் திருவிழா, ஒவ்வொரு ஆண்டும் திசம்பர் ஐந்தாம் நாளில் கொண்டாடப்படுகிறது. இந்த நன்னாளில் இந்திய மாநிலமான அருணாச்சலப்பிரதேசத்தைச் சேர்ந்த ராமோ, பை - லிபோ, போகர் ஆகிய பழங்குடியினர் இயற்கையைப் போற்றிக் கொண்டாடுகின்றனர். இவ்விழாவில் விலங்குகளை பலியிடுவதும் உண்டு.

போதி பார்பி என்றொரு பறவை இருந்ததாகவும், வெகு தொலைவில் இருந்து வரும் அந்தப் பறவை அறுவடைக் காலத்தின்போது கீச்சிட்டதாகவும் நம்புகின்றனர். இவர்களிடத்தில் நாட்களை கணக்கிடும் முறை இல்லாத காரணத்தினால், இந்தப் பறவை தென்படும் காலத்தில் விழாவைக் கொண்டாடுகின்றனர்.



</doc>
<doc id="304268" url="https://ta.wikipedia.org/wiki?curid=304268" title="தசுன் சானக்க">
தசுன் சானக்க

தசுன் சானக்க ("Dasun Shanaka", பிறப்பு: 9 செப்டம்பர் 1991), இலங்கை துடுப்பாட்ட வீரர் ஆவார். இவர் நீர்கொழும்பு புனித பிட்டர்சு கல்லூரி, மார்சி ஸ்டெல்லா கல்லூரி ஆகிய பாடசாலைகளில் கல்வி பயின்றவர். இவர் 2015 சூலை மாதத்தில் பாக்கித்தானுக்கு எதிரான இலங்கை அணியின் பன்னாட்டு இருபது20 அணியில் சேர்க்கப்பட்டார். 2015 ஆகத்து 1 இல் தனது முதலாவது இ20ப போட்டியில் கலந்து கொண்டார்.

2016 மே மாதத்தில் இலங்கை அணியின் இங்கிலாந்து சுற்றுப்பயணத்தின் போது, லிசுட்டர்சயர் துடுப்பாட்ட அணிக்கு எதிராக முதல்-தர ஆட்டத்தில் கலந்து கொண்டு சதம் அடித்தார். 2016 மே 19 இல் தனது முதலாவது தேர்வுப் போட்டியில் இங்கிலாந்து அணிக்கு எதிராக விளையாடினார். இவர் இலங்கையின் 134வது தேர்வுத் துடுப்பாட்ட வீரர் ஆவார். இவர் தனது முதலாவது ஆட்டத்தில் இங்கிலாந்து தலைவர் அலஸ்டைர் குக்கின் இலக்கைக் கைப்பற்றினார்.


</doc>
<doc id="304277" url="https://ta.wikipedia.org/wiki?curid=304277" title="ரோல் நம்பர் 21">
ரோல் நம்பர் 21

ரோல் நம்பர் 21 (Roll No 21 or Roll Number 21) என்பது ஒரு விருது பெற்ற இந்திய அனிமேசன் தொடராகும். இது கார்ட்டூன் நெட்வொர்க் இந்தியாவினால் தயாரிக்கப்பட்டு ஒளிபரப்பப்படுகின்றது. இது முதன் முதலாக நவம்பர் 14, 2010இல் முதன் முதலாக ஒளிபரப்பப்பட்டது. இந்த தொடர் கிருட்டிணன் மற்றும் கம்சனின் பகையயை மையமாக்கொண்ட நவீன கதையாக உள்ளது. இதில் கிருட்டிணன் கதாப்பாத்திரத்தை கிரிஷ் ஆகவும், கம்சன் கதாப்பாத்திரத்தை கனிஷ்க்காகவும் சித்தரித்துள்ளனர். இதில் கணிஷ்க் பல அசுரர்களை கொண்டு கிருஷ்ஷை அழிப்பதற்குத் திட்டம் தீட்ட கிரிஷ் அத்திட்டங்களை முறையடிக்கின்றதை ஒவ்வொரு பாகமாக எடுத்துள்ளனர்.


</doc>
<doc id="304283" url="https://ta.wikipedia.org/wiki?curid=304283" title="செயல்பாடு இழத்தல்">
செயல்பாடு இழத்தல்

செயல்பாடு இழத்தல் (Functio laesa) என்பது மருத்துவத்தில் உடல் உறுப்புகள் செயற்பாடு இழத்தலை அல்லது உடல் உறுப்புகளின் வழமையான செயற்பாட்டிற்குத் தடையாக இருப்பதைக் குறிக்கப் பயன்படுத்தப்படும் சொல்லாகும்.

செயல்பாடு இழத்தல், கலென் என்பவரால் அழற்சியின் ஐந்தாவது அறிகுறியாக (செல்சசு குறிப்பிட்ட முதல் நான்கு அறிகுறிகள்: தோல் சிவத்தல், சூடாதல், கட்டி, வலி) அடையாளம் காணப்பட்டது என்றாலும் இதைக் கண்டறிந்தது தாமசு மற்றும் ருடோல்ப் எனவும் கலென் கண்டறிந்ததாகக் கூறுவதில் பிணக்குள்ளதாகவும் கருதப்படுகிறது.


</doc>
<doc id="304294" url="https://ta.wikipedia.org/wiki?curid=304294" title="கள்வனின் காதலி (புதினம்)">
கள்வனின் காதலி (புதினம்)

கள்வனின் காதலி அமரர் கல்கி எழுதிய தமிழ் புதினமாகும். இது ஒரே ஒரு பாகமும் 54 அத்தியாயங்களையும் கொண்ட புதினமாகும். ஆனந்த விகடனில் ‘கல்கி’ பொறுப்பாசிரியராக இருந்தபோது எழுதிய தொடர்கதை ‘‘கள்வனின் காதலி’’. அவர் எழுதிய முதல் தொடர்கதை இதுதான். இது ஒரு சமூக நூலாகும்.


</doc>
<doc id="304301" url="https://ta.wikipedia.org/wiki?curid=304301" title="பெருக்கல் பிரிவினை">
பெருக்கல் பிரிவினை

எண் கோட்பாட்டில் 1 ஐ விடப்பெரிய ஒரு முழு எண் "n" இன் பெருக்கல் பிரிவினை அல்லது பெருக்கல் பகிர்வு ("multiplicative partition") அல்லது வரிசைப்படுத்தப்படாத காரணியாக்கம் ("unordered factorization") என்பது ஒன்றை விடப்பெரிய முழுஎண்களின் பெருக்கலாக அவ்வெண்ணை எழுதக்கூடிய வழிகளின் எண்ணிக்கையைக் குறிக்கிறது. இவ்வாறு பெருக்கலாக எழுதும்போது ஒரே காரணிகளுடன் வரிசை மற்றும் மாறியுள்ள வடிவங்கள் சமானமானவையாகக் கொள்ளப்படுகின்றன. ஒவ்வொரு எண்ணுக்கும் அந்த எண்ணே ஒரு பிரிவினையாக இருக்கும். பெருக்கல் பிரிவினை குறித்த ஆய்வுகள் 1923 இலிருந்தே மேற்கொள்ளப்பட்டிருந்தாலும், பெருக்கல் பிரிவினை என்ற பெயர் 1983 இல் கணிதவியலாளர்கள் ஹுயூக்சு மற்றும் ஷேலிட்டால் () அறிமுகப்படுத்தப்பட்டது.


முழுஎண்களைத் தரப்பட்ட வகுஎண்களின் அடிப்படையில் வகைப்படுத்துவதில் பெருக்கல் பிரிவினைகள் பயன்படுவதைக் கணிதவியலாளர்கள் ஹுயூக்சு மற்றும் ஷாலிட் () விளக்கியுள்ளனர். எடுத்துக்காட்டாக, சரியாக 12 வகுஎண்கள் கொண்ட முழுஎண்கள் கீழ்வரும் வடிவிலமைகின்றன:

இவை ஒவ்வொன்றும் முறையே 12, 2×6, 3×4, and 2×2×3 ஆகிய பெருக்கல் பிரிவினைகளுக்கு ஒத்தவையாக உள்ளன. 

பொதுவாக, 

இவ்வாறு ஒரு முழு எண்ணின் பெருக்கல் பிரிவினைகள், அந்த எண்ணளவு வகுஎண்கள் கொண்ட முழுஎண்களின் வகைப்பாடுகளை ஒத்தமைவதற்குக் காரணம், வகுஎண் சார்பின் பெருக்கல் பண்பாகும்.

ஒரு முழுஎண்ணின் பெருக்கல் பிரிவினைகளின் எண்ணிக்கை குறித்த முடிவுகளைக் கணிதவியலாளர்கள் ஓப்பென்கெயிம் () மற்றும் மெக்மெகன் இருவரும் கண்டறிந்துள்ளனர். "n" இன் பெருக்கல் பிரிவினைகளின் எண்ணிக்கை "a" எனில், அதன் டிரிழ்ச்லெட் தொடரின் பிறப்பாக்கிச் சார்பு ƒ("s") இன் உருவகிப்பு:

"a" இன் தொடர்வரிசையின் துவக்க எண்கள்:

ஓப்பென்ஹெயிமால் கண்டறியப்பட்ட "a" இன் மேல்வரம்பு:

ஆனால் பின்னாளில் இது தவறான மதிப்பு என்றறிந்து () கீழ்வரும் சரியான மதிப்பு கண்டுபிடிக்கப்பட்டது:

"x" ≤ "n" ≤ "x"+"N" இடைவெளியில் சராசரிப்படுத்தப்பட்ட "a" இன் சராசரி மதிப்பு:



</doc>
<doc id="304302" url="https://ta.wikipedia.org/wiki?curid=304302" title="கார்ல் யுங்கு">
கார்ல் யுங்கு

கார்ல் குசுத்தாவ் யுங்கு ("Carl Gustav Jung", ; ; 26 சூலை 1875 – 6 சூன் 1961), வழமையாக கா. கு. யுங்கு, சுவிசு உளநோய் மருத்துவரும் உளச்சிகிச்சையாளரும் ஆவார். இவரே பகுப்பாய்வு உளவியலைத் துவக்கியவருமாவார். இவரது கருத்தாக்கங்கள் உளவியலில் மட்டுமன்றி மெய்யியல், மானிடவியல், தொல்பொருளியல், இலக்கியம், மற்றும் சமயத் துறைகளிலும் தாக்கமேற்படுத்தி உள்ளன. பெரும் எழுத்தாளரான இவரது கூடுதலானப் படைப்புக்கள் இவரது காலத்திற்கு பின்னரே வெளியிடப்பட்டன. 

பகுப்பாய்வு உளவியலின் மையக் கருத்தாக்கமாக தனித்தன்மைப் பண்பு அமைந்துள்ளது—தங்கள் தனித்தன்மையை பராமரித்துக் கொண்டே நினைவிலியுடன் நினைவு உள்ளிட்ட எதிர்ப் பண்புகளுடனான ஒன்றிணைப்பு மையமாக உள்ளது. மாந்த மேம்பாட்டின் மையச் செயற்பாடாக தனித்தன்மைப் பண்பை யுங்கு கருதினார். 

தற்போது நன்கு அறியப்பட்டுள்ள உளவியல் வகைப்படுத்தல், கூட்டு நனவிலி, உளவியல் பகுப்பாய்ந்த மனப்பான்மைகள், அகமுகி போன்ற உளவியல் கருத்தாக்கங்களை ஜங் உருவாக்கியுள்ளார். 


</doc>
<doc id="304306" url="https://ta.wikipedia.org/wiki?curid=304306" title="நாற்றங்கால்">
நாற்றங்கால்

நாற்றங்கால் என்பது சாகுபடி செய்யப்படும் பயிர்களின் விதைகளை அவற்றின் வளர் சூழலுக்கு ஏற்றவாறு சேற்றுப் பாங்கிலோ, புழுதிப் பாங்கிலோ பாவி தனியாக வளர்த்து நடவிற்கு பயன்படுத்த பண்படுத்தும் இடமே ஆகும்.


இம்முறையில், வழக்கமான நெல் சாகுபடிமுறைக்கு 1 எக்டரில் நடவு செய்ய நாற்றங்கால் பரப்பு 20 சென்ட்டும், திருந்திய சாகுபடிமுறைக்கு 2.5 சென்ட்டும் தேவைப்படுகிறது. நாற்றங்கால் பரப்பு நன்கு நீர் வளம் மிகுந்தும், வடிகால் அமைப்பு உள்ளதாகவும் இருக்க வேண்டும்.

பாய் நாற்றங்காலில் விதைகளை கான்கிரீட் தரை, பாலிதீன் தாள் அல்லது நாற்று தட்டு போன்ற திடமான மேற்பரப்பில், மெல்லிய அடுக்கில் பரப்பிய மண் கலவையின் மேல், விதை முளைவிட்டு அதன் முளைவேர் 2-3 மிமீ நீளம் வந்த நிலையில் சீராக விதைக்க வேண்டும். தேனி அரண்மனைபுதூரில் இஸ்ரேல் தொழில் நுட்பத்தில் குழிதட்டு காய்கறி நாற்றுகளால் 30 சதவீத மகசூல் அதிகரித்துள்ளதாகக் கூறப்படுகிறது.

புழுதி நாற்றங்கால் முறை போதுமான அளவு நீர் வசதி அல்லது கால்வாய் நீர் இல்லாத இடங்களுக்கு ஏற்ற முறையாகும்.

தற்பொழுது பெரும்பாலும், நாற்றங்காலில் தோன்றக் கூடிய பூச்சி, நோய்களை கட்டுப்படுத்த ரசாயன பூச்சிக்கொல்லிகள் பயன்படுத்தப்படுகின்றன. இதனால், பூச்சிகளுக்கு பூச்சிக்கொல்லிகளால் எதிர்ப்புத் தன்மை உருவாதல், திடீர் இனப்பெருக்கம், மறு உற்பத்தி, நன்மை செய்யும் பூச்சிகள் அழிந்து போதல், தானியங்களில் பூச்சிக்கொல்லிகளின் வீழ்படிவு தங்குதல், சுற்றுச்சூழல் சீர்கேடு, மனித இனம், கால்நடை, வனவிலங்குகள், நன்மைப் பயக்கும் பூச்சி இனங்களில் நச்சுத்தன்மை ஊடுருவல் போன்ற பின் விளைவுகள் ஏற்படக்கூடும். எனவே மாற்று வழிமுறைகளை (நாற்றங்கால் அமைக்கும் முறை, விதை நேர்த்தி, தண்ணீர், வேப்ப எண்ணெய் ஆகியவற்றை சரியான முறையில் உபயோகப்படுத்துவது, நாற்றங்காலில் 'டி' வடிவ குச்சிகள் நடுவது, உயிரிப்பூச்சிக்கொல்லிகளைப் பயன்படுத்துவது, சீத்தாப்பழக் கொட்டைகள் ஊறவைத்த நீர், புதங்கம் எண்ணெய் போன்றவற்றைப் பயன்படுத்துவது, நாற்றங்கால் வரப்புகளை புல், பூண்டு, களைகள் இல்லாதவாறு செதுக்கி சுத்தமாக வைத்திருப்பது) ஒருங்கிணைந்த முறையில் கடைப்பிடித்து பூச்சி, நோய்களைக் கட்டுப்படுத்தி மேலாண்மை செய்வது சிறந்ததாகும்.


</doc>
<doc id="304309" url="https://ta.wikipedia.org/wiki?curid=304309" title="உழவு">
உழவு

உழவு (Tillage) என்பது கருவிகள் மற்றும் இயந்திரங்களைக் கொண்டு மண்ணை விதை முளைபப்தற்க்கும், பயிர் விளைச்சலுக்கும் ஏற்றவாறு பக்குவப்படுத்தி தயார் செய்தலாகும். உழவின் தந்தை என அழைக்கப்படுவர் திருமிகு ஜெத்ரோடெல்.

பண்படுத்துதல் (Tilth) என்பது உழவின் மூலம் அடையப்பெறும் நிலையாகும். பண்படுத்துதலில் மேம்போக்கான பண்படுத்துதல், நடுத்தர பண்படுத்துதல், நுண்ணிய பண்படுத்துதல் என மூன்று வகைகள் உண்டு.

முதல்நிலை உழவு (Primary Tillage) என்பது அறுவடைக்கு அடுத்து உடனடியாக நிலத்தை உழுது பண்படுத்துதலே முதல்நிலை உழவு எனப்படுகிறது. முதன்மை உழவு எனப்படுவது மண்ணை நன்கு உழுது, நிலத்தை விதைப்புக்கு ஏற்றாற் போல் தயார்படுத்துதல் ஆகும். இதில் களைகள், பயிர் கட்டைகள் போன்றவை இருப்பின் உள் மூடப்பட்டு மட்க வைக்கப்படுகின்றன. நாட்டுக் கலப்பை,இரும்பு இறக்கைக் கலப்பை,போஸ் கலப்பை மற்றும் டிராக்டர்கள் கொண்டு உழுவது முதல்நிலை உழவு ஆகும்.

இரண்டாம்நிலை உழவு (Secondary Tillage) என்பது முதல்நிலை உழவுக்குப்பின் மண்ணை நுண்ணிய முறையில் பண்படுத்துவதற்கு செய்யப்படும் உழவு இரண்டாம் நிலை உழவு எனப்படுகிறது. கட்டியை உடைத்தல் மட்டப்படுத்துதல், கீறிவிடுதல்போன்றவை இரண்டாம்நிலை உழவு ஆகும். 

மூன்றாம்நிலை உழவு (Tertiary Tillage) என்பது பார் ஒட்டுதல், வரப்புக் கட்டுதல் போன்றவை மூன்றாம் நிலை உழவு ஆகும்.

</doc>
<doc id="304311" url="https://ta.wikipedia.org/wiki?curid=304311" title="தாராசுரம் ஆவுடைநாதர் கோயில்">
தாராசுரம் ஆவுடைநாதர் கோயில்

தாராசுரம் ஆவுடையநாதர் கோயில் என்பது தமிழ்நாட்டில் தஞ்சாவூர் மாவட்டத்துள்ள தாரசுரத்தில் அமைந்துள்ள சிவாலயமாகும். இச்சிவாலயத்தின் மூலவர் ஆத்மநாதர் இலிங்க வடிவில் காட்சி தருகிறார். 

இக்கோயில் கும்பகோணம் தஞ்சாவூர் சாலையில் தாராசுரத்தில் உள்ள கம்மாளர் தெருவில் அமைந்துள்ளது. கோயிலின் வாயிலில் ஆவுடைநாதசுவாமி காமாட்சி அம்மன் ஆலயம் என்ற பெயர்ப்பலகை காணப்படுகிறது.

இக்கோயில் வளாகத்தில் காமாட்சி அம்மன் கோயிலும், ஆவுடையநாதர் கோயிலும் உள்ளன.

முதன்மை நுழைவாயிலைக் கடந்து உள்ளே செல்லும்போது பலிபீடமும், நந்தியும் உள்ளன. கருவறை வாயிலின் இரு புறமும் துவாரபாலகிகள் உள்ளனர். கருவறையில் காமாட்சி அம்மன் உள்ளார்.

காமாட்சி அம்மன் சன்னதியின் இடப்புறத்தில் சிவன் கோயில் உள்ளது. இங்குள்ள மூலவர் ஆவுடையநாதர் என்றும் ஆத்மநாதர் என்றும் அழைக்கப்படுகிறார். சிவன் கோயில் சன்னதியின் வாயிலின் இரு புறமும் விநாயகரும், வள்ளிதெய்வானையுடன் கூடிய முருகன் உள்ளனர். உள்ளே பலிபீடமும், நந்தியும் உள்ளன. கருவறை வாயிலின் இரு புறமும் துவாரபாலகர்கள் உள்ளனர். கருவறையில் லிங்கத்திருமேனியாக மூலவர் உள்ளார். மூலவர் சன்னதியின் வலப்புறத்தில் மீனாட்சி அம்மன் சன்னதி உள்ளது. அம்மன் சன்னதியிலும் பலிபீடமும், நந்தியும் உள்ளன. ஆவுடைநாதர் சன்னதியின் கருவறை கோஷ்டத்தில் தட்சிணாமூர்த்தி, அடிமுடிகாணா அண்ணல், பிரம்மா, துர்க்கை உள்ளனர் . திருச்சுற்றில் விநாயகர், வள்ளி தெய்வானையுடன் கூடிய சுப்பிரமணியர், லிங்க பானம், பைரவர் உள்ளிட்டோர் காணப்படுகின்றனர். அருகே சண்டிகேஸ்வரர் சன்னதி உள்ளது. சிவன் கோயில் வளாகத்தில் நவக்கிரக சன்னதி உள்ளது. பைரவர், விநாயகர், நாகம் உள்ளிட்ட பல சிற்பங்கள் உள்ளன.

கும்பகோணம் சப்தஸ்தானத்தில் இத்தலமும் ஒன்று. சப்தஸ்தானங்கள் என அழைக்கப்படும் கும்பகோணம் ஆதி கும்பேசுவரர் கோயில், திருக்கலயநல்லூர் அமிர்தகலசநாதர் கோயில், தாராசுரம் ஆத்மநாதசுவாமி கோயில், திருவலஞ்சுழி கபர்தீஸ்வரர் கோயில், கும்பகோணம் கோடீஸ்வரர் கோயில், மேலக்காவேரி கைலாசநாதர் கோயில் மற்றும் சுவாமிமலை சுந்தரேஸ்வரசுவாமி கோயில், சுவாமிமலைஆகிய ஏழு ஊர்களில் நடக்கும் ஏழூர்த் திருவிழாவில் கும்பகோணம் முதலிடத்தைப் பெறுகிறது. சப்தஸ்தானப் பல்லக்கின் வெள்ளோட்டம் 7 பிப்ரவரி 2016இல் நடைபெற்றது. 21 ஏப்ரல் 2016 மகாமகக்குளத்தில் தீர்த்தவாரி நிகழ்ச்சியைத் தொடர்ந்து 23 ஏப்ரல் 2016 அன்று ஏழூர்ப் பல்லக்குத் திருவிழா என்னும் விழா நடைபெற்றது. விழா நாளில் பல்லக்கு இக்கோயிலுக்கு வந்து சென்றது.

24.1.2016 காலை மீனாட்சி என்கிற சிவசக்தி அம்பாள் உடனுறை ஆவுடைநாதர் மற்றும் காமாட்சியம்மன் கோயில் விமானங்களுக்கான திருப்பணி தொடங்கப்படுவதற்கான அறிக்கை காணப்பட்டது. கோயிலில் திருப்பணி ஆரம்பித்துள்ளதைக் காணமுடிந்தது. 


</doc>
<doc id="304312" url="https://ta.wikipedia.org/wiki?curid=304312" title="இரா. வை. கனகரத்தினம்">
இரா. வை. கனகரத்தினம்

இரா. வை. கனகரத்தினம் (ஆகத்து 23, 1946 - 24 மே 2016) இலங்கைத் தமிழ் பேராசிரியரும், ஆய்வாளரும், எழுத்தாளரும் ஆவார். சைவ சமயம், நாட்டுப்புற இலக்கியம் ஆகிய துறைகளில் ஏராளமான ஆய்வுக் கட்டுரைகளும், நூல்களும் எழுதி வெளியிட்டுள்ளார்.

யாழ்ப்பாண மாவட்டம், நெடுந்தீவில் இராமநாதர் வைத்திலிங்கம், சிவகாமிப்பிள்ளை ஆகியோருக்குப் பிறந்த கனகரத்தினம் நெடுந்தீவு கோட்டைக்காடு மகேசுவரி வித்தியாசாலை, நெடுந்தீவு சைவப்பிரகாச வித்தியாசாலை, யாழ்ப்பாணம் முத்துத்தம்பி வித்தியாசாலை, செங்குந்த இந்துக் கல்லூரி ஆகியவற்றில் கல்வி பயின்றார். 1968 இல் கொழும்புப் பல்கலைக்கழகத்தில் இளங்கலைப் பட்டமும், பின்னர் முதுகலைப் பட்டமும் பெற்றார்.

1975 முதல் 1980 வரை களனிப் பல்கலைக்கழகத்தில் விரிவுரையாளராகப் பணியாற்றினார். 1980 இல் பேராதனைப் பல்கலைக்கழகத்தில் விரிவுரையாளராக இணைந்து, 1999 இல் தமிழ்த் துறைப் பேராசிரியரானார். கிழக்குப் பல்கலைக்கழகத்தில் வருகைதரு பேராசிரியராகவும் பணியாற்றியுள்ளார்.



பேராசிரியர் இரா. வை. கனகரத்தினம் யாழ்ப்பாணத்தில் சாலை விபத்து ஒன்றில் சிக்கி யாழ்ப்பாண மருத்துவமனையில் அனுமதிக்கப்பட்ட பின்னர் 2016 மே 24 செவ்வாய்க்கிழமை மாரடைப்பால் காலமானார்.



</doc>
<doc id="304320" url="https://ta.wikipedia.org/wiki?curid=304320" title="நிசாமுதீன் மர்கஸ் பள்ளிவாசல்">
நிசாமுதீன் மர்கஸ் பள்ளிவாசல்

நிசாமுதீன் மர்கஸ் பள்ளிவாசல் ("Nizamuddin Markaz Masjid") அல்லது பங்களாவாலி பள்ளிவாசல் இந்தியாவின் தெற்கு தில்லி மாவட்டத்தில் மேற்கு நிசாமுதீன் பகுதியில் அமைந்துள்ளது.
இந்த பள்ளிவாசலில்தான் இசுலாமிய இயக்கமான தப்லீக் ஜமாஅத் ஆரம்பிக்கப்பட்டது.தப்லீக் ஜமாஅத்தின் உலகளாவிய தலைமையிடமாகவும் உள்ளது..உலகம் முழுவதும் உள்ள தப்லீக் ஜமாத்தினர் ஆண்டுக்கு ஒருமுறை இங்கு கூடுவர்.


</doc>
<doc id="304330" url="https://ta.wikipedia.org/wiki?curid=304330" title="மலையகத் தமிழர் அமைப்புகள்">
மலையகத் தமிழர் அமைப்புகள்

மலையகத் தமிழர்களினால் அல்லது மலையகத் தமிழர் அக்கறைகளை நோக்கங்களாகக் கொண்டு செயற்பட்ட, செயற்படும் அமைப்புகளை மலையகத் தமிழர் அமைப்புகள் எனலாம். 


இலங்கையில் 1820 கள் தொடக்கம் மலையகத் தமிழர்கள் தமிழ்நாட்டில் இருந்து குடியேறி வாழ்ந்து வருகின்றார்கள். 1900 களின் தொடக்கத்திலேயே அவர்களின் அமைப்புகள் பற்றிய செய்திகள் கிடைக்கின்றன.



</doc>
<doc id="304331" url="https://ta.wikipedia.org/wiki?curid=304331" title="வி. சரோஜா">
வி. சரோஜா

வி. சரோஜா என்பவர் ஒரு மருத்துவர் மற்றும் தமிழக அரசியல்வாதியாவார்.

இவர் மருத்துவத்தில் எம்.டி. டி.ஜி.ஓ. படித்தவர். பின் 1976முதல் அரசு மருத்துவராக பணியாற்றி பின் 1988 முதல் 1991 வரை மகப்பேறு மருத்துவராக சவுதி அரேபியாவில் பணியாற்றியவர்.

1989 முதல் அதிமுக உறுப்பினராக இருந்துவருகிறார். 1991 - 1996 காலகட்டத்தில் சங்ககிரி சட்டமன்ற உறுப்பினராகவும், 1998, 1999 - 2004 வரை நாடாளுமன்ற உறுப்பினராகவும், 2004 - 2006 காலகட்டத்தில் ஆதிதிராவிடர் மற்றும் பழங்குடியினர் நல வாரியத்தலைவராகவும், 2012 - 2013 காலகட்டத்தில் தமிழ்நாடு தகவல் ஆணையராகவும் பதவி வகித்தார். அதிமுகவில் சேலம் மாவட்ட மகளிரணி இணைச்செயலாலாளர் போன்ற பதவிகளை வகித்தவர். 2016 ஆண்டைய சட்டப்பேரவைத் தேர்தலில் ராசிபுரம் சட்டப்பேரவை உறுப்பினராக தேர்ந்தெடுக்கப்பட்டு, அ.தி.மு,க. அரசில் சமூக நலத்துறை அமைச்சராக நியமிக்கப்பட்டார்.


</doc>
<doc id="304334" url="https://ta.wikipedia.org/wiki?curid=304334" title="கே. சி. கருப்பண்ணன்">
கே. சி. கருப்பண்ணன்

கே. சி. கருப்பண்ணன் ("K.C.Karuppannan", பிறப்பு:ஆகத்து 20, 1957) என்பவர் ஒரு தமிழக அரசியல்வாதியாவார். பள்ளி இறுதிவரை படித்துள்ளார். இவரது தொழில் விவசாயம் மற்றும் கல்வி நிறுவனம் நடத்துதல் ஆகும். இவர் 1972இல் கவுந்தப்பாடியை அடுத்த காட்டுவலசு கிளைச் செயலாளராக அரசியல்வாழ்வைத் துவக்கினார். 2001 முதல் 2006வரை பவானி சட்டப்பேரவை உறுப்பினராக இருந்த இவர் பின் 2006 ஆண்டு தேர்தலில் பவானி தொகுதியில் தோல்வியுற்றார். 2011 ஆண்டு பவானி நகராட்சித் தலைவராக தேர்ந்தெடுக்கப்பட்டார். 2016 ஆண்டு சட்டப்பேரவைக்கு பவானி தொகுதியில் இருந்து தேர்ந்தெடுக்கப்பட்டு, அப்போதைய முதல்வர் ஜெயலலிதாவால் தமிழக அமைச்சரவையில் சுற்றுச்சூழல் அமைச்சராக நியமிக்கப்பட்டார்.


</doc>
<doc id="304335" url="https://ta.wikipedia.org/wiki?curid=304335" title="மேற்கு வங்காள சட்டமன்றம்">
மேற்கு வங்காள சட்டமன்றம்

மேற்கு வங்காள சட்டமன்றம், இந்திய மாநிலமான மேற்கு வங்காளத்தின் சட்டமன்றமாகும். இது ஓரவையைக் கொண்டது. மேற்கு வங்காளத்தில் சட்ட மேலவை கிடையாது. மாநிலத் தலைநகரான கொல்கத்தாவில் சட்டமன்றக் கட்டிடம் அமைந்துள்ளது. மொத்தமுள்ள 295 உறுப்பினர்களில் 294 பேரை மக்கள் தேர்ந்தெடுக்கின்றனர். ஒரு ஆங்கிலோ இந்தியரை மாநில ஆளுநர் நியமிப்பார். ஒவ்வொரு உறுப்பினரும் அதிகபட்சமாக ஐந்தாண்டு காலம் பொறுப்பில் இருப்பர்.


</doc>
<doc id="304337" url="https://ta.wikipedia.org/wiki?curid=304337" title="பாலகிருஷ்ண ரெட்டி">
பாலகிருஷ்ண ரெட்டி

பாலகிருஷ்ண ரெட்டி ("P. Balakrishna Reddy") என்பவர் ஒரு தமிழக அரசியல்வாதியாவார். 2001 முதல் அதிமுக உறுப்பினராக உள்ளார். கிருட்டிணகிரி மாவட்டம் ஒசூரைச் சேர்ந்த இவர் பன்னிரெண்டாம் வகுப்பு வரைப் படித்தவர். இவரது தொழில் வேளாண்மை, செங்கல் தொழிற்சாலை போன்றவை ஆகும். 2011 ஆண்டு ஒசூர் நகராட்சி தலைவராக தேர்ந்தெடுக்கப்பட்டார். 2016 தமிழ்நாடு சட்டமன்றத் தேர்தலில் போட்டியிட்டபோது ஒசூர் ஒன்றிய செயலாளராக இருந்தார். 2016 ஆண்டு ஒசூர் சட்டமன்ற உறுப்பினராக தேர்ந்தெடுக்கப்பட்ட இவர் தமிழக கால்நடை பராமரிப்புத் துறை அமைச்சராக நியமிக்கப்பட்டார். இவருக்கு தமிழில் எழுதப்படிக்கத் தெரியாது என்ற விமர்சனம் உள்ளது. 2017 ஆகத்து 21 இல் அமைச்சரவையில் மாற்றம் செய்யப்பட்டது அதன்படி பாலகிருஷ்ண ரெட்டி இளைஞர் நலன் மேம்பாடு, விளையாட்டுத் துறை அமைச்சராகவும், கால்நடைத்துறை அமைச்சராகவும், சட்டத்துறை அமைச்சராகவும் செயல்பட்டார். 

இவர் பாஜாகவில் இருந்தபோது 1998 ஆம் ஆண்டு சொந்த ஊரில் உள்ள ஒரு ஏழைப் பெண்ணை மரத்தில் கட்டிவைத்து அடித்ததால் ஏற்பட்ட கலவரத்தைத் தொடர்ந்து பேருந்து மீது கல் வீசிய வழக்கில் 2019 சனவரி ஏழு அன்று சிறப்பு நீதிமன்றத்தால் 3 ஆண்டுகள் சிறைத் தண்டனை பெற்றார். அதனைத் தொடர்ந்து தனது அமைச்சர் பதவியை விட்டு விலகினார். ஏற்கனவே இவர் மீதான நில அபகரிப்பு வழக்கு சென்னை உயர்நீதிமன்றத்தில் விசாரணையில் உள்ளது.


</doc>
<doc id="304338" url="https://ta.wikipedia.org/wiki?curid=304338" title="பொல்லாக்கு">
பொல்லாக்கு

பொல்லாக்கு (Tort) என்பது ஒருவகையான அகவியத் தவறாகும் (civil wrong). எப்போது ஒரு நபர் மற்றவருக்கு உரிதான சட்டக் கடமையை முறித்துக் கொள்கிறாரோ அப்போது அகவியத் தவறு எழுகிறது. சட்டக் கடமை எப்பொழுது ஒருவரை ஒரு குறிப்பிட்ட ரீதியில் செயல்படவேண்டும் எனக் கேட்டுக்கொள்ளப்படுகிறதோ அப்பொழுது சட்டக் கடமை எழுகிறது. எவ்வாறு இவ்வாறு கேட்டுக்கொள்ளப்படும் என்றால் (i) ஆளும் மன்றத்தினால் இயற்றப்படும் ஓர் எழுத்துருச் சட்டம் மற்றும் (ii) நிச்சித ரீதியில் செயல்படும்படியான முந்தைய நீதிமன்ற தீர்ப்பு ஆகியவற்றால். முதலாவதில் இருந்து சட்டப்பூர்வக் கடமையும், இரண்டாவதில் இருந்து தீர்ப்பராக்கக் கடமையும் எழுகிறது. கடமைகள் விசாலமாக இருப் பிரிவுகளாகப் பிரிக்கப்படுகிறது அவை: (i) மற்றுள்ள ஆட்களுக்கு உரியக் கடமைகள் (ii) குறிப்பிட்ட ஒருவருக்கு மட்டுமல்லாது உரியக் கடமைகள். முதல் வகை சிலருக்கான கடமைகளும் அத்தகைய கடமையை முறிப்பது உரிமை மீறலை உருவாக்குகிறது. உரிமைக்கொண்டாடுபவர் இத்தகைய கடமையினாலான உரிமையை விட்டுவிட முடியும் என்பது குறிப்பிடத்தக்கதாகும். இரண்டாவது வகை ஒரு தனிநபரின் பயனுக்கானது அல்ல; ஆனால் சமுதாயம் (அல்லது அதன் பிரிவு) முழுமையின் பயனுக்கானது ஆகும். இத்தகைய கடமையினால் ஆன உரிமையை வேண்டாம் என வைக்க முடியாது. இத்தகைய கடமை முறிப்பு பொது தவறை ஏற்படுத்தித் தரும். 

ஒரு தீர்ப்பராக்க கடமை, மற்றுள்ளவருக்கு பணம் செலுத்த வேண்டியது அன்றியுள்ள ஏதேனும் செய்வதற்கு மற்றுள்ளவருக்கு உரிதான ஒப்பந்தமற்ற பொதுச் சட்டக் கடமையாகும். தீர்ப்பராக்க கடமை இரு வகைப்படும் அவை: (i) பொதுச் சட்டக் கடமை (ii) பட்சபாதமற்ற கடமை. யார் ஒருவர் ஒரு பட்சபாதமற்ற கடமையில் முறிவொன்றை ஏற்படுத்துகிறாரோ அவர் பொல்லாக்கொன்றை செய்யவில்லை, அதேவேளையில் பொதுச் சட்ட கடமையை முறிப்பது பொல்லாக்காகும்.

பொதுச் சட்ட கடமை இரண்டு பிரிவுகளின் கீழ் வரும் அவை : (i) ஒப்பந்தத்தினலான கடமை (ii) ஒப்பந்தத்தினலாகாத கடமை. ஒப்பந்தத்தினலான கடமையை முறிப்பது ஒரு பொல்லாக்காகாது, அதேவேளையில் ஒப்பந்தத்தினலாகாத கடமையை முறிப்பது பொல்லாக்கொன்றிற்கு ஏற்றத்தை தரும்.

வேண்டாத பழி, வெறுப்பு, தீங்கு ஆகியப்பொருளில் வரும், ஆகாத, தகாத செயல்களைக் குறிக்கும் பெயர்சொல்லாகும் பொல்லாப்பு (ஒலிப்புமுறை: ISO 15919:/Pollāppu/). இது ஆங்கிலச் சொல்லான டோற்ட் (tort) என்பதை தமிழில் குறிப்பிட பொல்லாக்கு எனப் பயன்படுகிறது. டோற்ட் என்றச் சொல் பிரன்ஜில் தோன்றியதாகும். இது இலத்தின் சொல்லான டோற்ட்டஸ் என்பதிலிருந்து தோன்றியதாகும்.
பொல்லாக்கு என்பது பொதுச் சட்ட நடவடிக்கை செய்யுள், 1852 (Common Law Procedure Act, 1852)-ல் "ஒப்பந்தம் சாரதா ஒரு தவறு" எனக் கூறப்பட்டுள்ளது. ஜேம்ஸ்-ன் கூற்றின்படி இது ஒரு சிறந்த பொது வரையறையாகும், ஆனால் இது மிகவும் தெளிவானதல்ல மற்றும் தொடங்குகிறவர்களுக்கு ஒளியூட்டமாகவும் உள்ளது. இந்த வரையறை தெளிவானது என்பதை விட தந்திரமானது எனக்கூறுவதே சரியானதாக இருக்கும். தொடரில் வரையறை தெளிவானதோ முழுமையானதோ அல்ல மற்றும் இது துல்லியமானதாகும்.

சால்மண்டின் கூற்றின்படி 'ஒரு பொல்லாக்கு என்பது, குறிப்பாக ஒப்பந்த மீறல், பொருப்புரிமை (Trust) மீறல் மற்றும் இதற்கு ஒத்த பொருப்பு மீறல் ஆகியனவை அல்லாது இலப்பீட்டிற்கான நடவடிக்கை எடுத்தலை தீர்வாகக் கொண்ட, ஓர் அகவியத் தவறு ஆகும்.

ஃபிராசரின் (Fraser) கூற்றுப்படி, 'இது ஒரு தனிப்பட்ட நபரின் பொதுப்பட்ட உரிமை ஒன்றின் மீறலில், பாதிப்புற்ற தரப்பு நீதிக்கோறும் வேலையில் இலப்பீட்டிற்கான ஓர் உரிமையை வழங்கும்'.

காலவரம்பு செய்யுள், 1963 (Limitation Act,1963-India)-ன் பிரிவு 2(m): பொல்லாக்கு என்பது குறிப்பாக ஒப்பந்த முறிப்பு அல்லது பொருப்புரிமை முறிப்பு அல்லாத அகவியத் தவறு.


</doc>
<doc id="304340" url="https://ta.wikipedia.org/wiki?curid=304340" title="2016 தமிழ்நாடு சட்டமன்றத் தேர்தல், கட்சிகள் பெற்ற வாக்குகள்">
2016 தமிழ்நாடு சட்டமன்றத் தேர்தல், கட்சிகள் பெற்ற வாக்குகள்

2016 தமிழ்நாடு சட்டமன்றத் தேர்தலில் கட்சிகள் பெற்ற வாக்குகள் பட்டியலிடப்பட்டுள்ளன:

மொத்தம் --- அதிமுக கூட்டணி = 1,76,21,896 , திமுக கூட்டணி = 1,71,75,374 , தேமுதிக கூட்டணி = 26,88,728 , பாசக கூட்டணி = 12,63,200 , பாமக = 23,00,309 , நாம் தமிழர்= 4,58,104

தேர்தல் ஆணைய பக்கத்தின் படி --- அதிமுக கூட்டணி = 1,76,17,060 ; தேமுதிக கூட்டணி = 26,18,250 ; பாமக = 23,00,309. திமுக கூட்டணி & நாம் தமிழர் கூட்டல் தேர்தல் ஆணையத்துடன் சரியாக உள்ளது.


</doc>
<doc id="304343" url="https://ta.wikipedia.org/wiki?curid=304343" title="விக்டர் அரா">
விக்டர் அரா

விக்டர் லிடியோ அரா மார்த்தினெசு ("Víctor Lidio Jara Martínez", ; 28 செப்டம்பர் 1932 – 15 செப்டம்பர் 1973) சிலி நாட்டு பாடகரும் பாடலாசிரியரும் நாடக இயக்குநரும் கவிஞரும் அரசியல் செயற்பாட்டாளரும் ஆவார். இவர் ஓர் சிறந்த நாடக இயக்குநராகத் திகழ்ந்தார்; உள்ளூர் நாடகங்கள், உலகத்தர செவ்வியல் நாடகங்கள், ஆன் அல்லிகோ போன்றோரின் புதிய அலை நாடகங்களை இயக்கி சிலியின் நாடகக்கலையை வளர்த்தார். புதுயுக நாட்டாரிசையை நிறுவிய "நியூவா கான்சியோன் சிலியானா" (புதிய சிலியப் பாட்டு) என்ற இயக்கத்தில் முதன்மைப் பங்காற்றினார். இது சால்வடோர் அயேந்தே ஆட்சிக்காலத்தில் பரப்பிசையில் புதிய ஒலிகளின் எழுச்சியை உருவாக்கியது.

செப்டம்பர் 11, 1973இல் நடந்த சிலிய இராணுவப்புரட்சிக்குப் பின்னர் அரா கைது செய்யப்பட்டார்; விசாரணையின்போது சித்திரவதைக்குள்ளான அரா இறுதியில் சுட்டுக் கொல்லப்பட்டார். இவரது உடல் சான்டியேகோ நகரின் தெருவில் வீசப்பட்டது. காதல், அமைதி, சமூக நீதி குறித்த அராவின் பாடல்களின் கருத்துக்களும் கொடூரமான முறையில் நடந்த அவரது கொலையும் அராவை பினோசெட் ஆட்சிக்காலத்தில் உயிரிழந்தவர்களுக்கான "மனித உரிமை மற்றும் நீதிக்கான போராட்டத்தின் ஆற்றல்மிகு சின்னமாக" மாற்றியது.


</doc>
<doc id="304349" url="https://ta.wikipedia.org/wiki?curid=304349" title="அகஸ்தோ பினோசெட்">
அகஸ்தோ பினோசெட்

அகஸ்தோ ஒசே ரேமன் பினோசெட் உகார்த்தெ ("Augusto José Ramón Pinochet Ugarte", அல்லது ; 25 நவம்பர் 1915 – 10 திசம்பர் 2006), 1973 முதல் 1981 வரை சிலியின் சர்வாதிகாரியாகவும்1973 முதல் 1998 வரை சிலியின் படைத்துறைத் தலைமை தளபதியாகவும் விளங்கியவர். மேலும் சிலி இராணுவ அரசின் தலைவராக 1973 முதல் 1981 வரை இருந்துள்ளார்.

1973ஆம் ஆண்டு அமெரிக்க-ஆதரவுடன் செப்டம்பர் 11 நடந்த சிலி இராணுவப் புரட்சியில் மக்களால் தேர்ந்தெடுக்கப்பட்ட சால்வடோர் அயேந்தே தலைமையிலான சமூகவுடைமை குடியரசை வீழ்த்தி சிலியின் ஆட்சியைப் பிடித்தார்; 1925இலிருந்து செயற்பட்டு வந்த மக்களாட்சியும் முடிவுக்கு வந்தது. பல வரலாற்றாளர்கள் இந்த இராணுவப் புரட்சிக்கு ஐக்கிய அமெரிக்கா தந்த ஆதரவே முக்கியத் திருப்பமாக அமைந்ததாகவும் பின்னாளில் அதிகார குவிப்பிற்கும் அமெரிக்க ஆதரவு முதன்மையானதாக இருந்தது என்றும் கருதுகின்றனர். முன்னதாக அயேந்தே சிலியின் படைத்துறை தலைமைத் தளபதியாக பினோசெட்டை ஆகத்து 23, 1973இல் நியமித்திருந்தார். திசம்பர் 1974இல் இராணுவ ஆட்சிக் குழு பினோசெட்டை சிலியின் அரசுத்தலைவராக அறிவித்தது.

1973 முதல் 1990 வரையிலிருந்த இராணுவ ஆட்சியில் கடுமையான நடவடிக்கைகள் மேற்கொள்ளப்பட்டன. பினோசெட்டின் ஆட்சியின்போது 1,200இலிருந்து 3,200 வரையான நபர்கள் கொலை செய்யப்பட்டதாகவும் 80,000 பேர் கட்டாயமாக பாதுகாப்பு முகாம்களில் வைக்கப்பட்டிருந்ததாகவும் 30,000 பேர் மீது மனித உரிமை மீறப்பட்டு கொடுமைப்படுத்தப்பட்டதாகவும் பிந்தைய விசாரணைகள் கண்டறிந்தன. 2011 நிலவரப்படி, அலுவல்முறையாக 3,065 பேர் உயிரிழந்ததாகவும் வலுக்கட்டாயமாகக் காணாமற் போயினர் என்றும் அறிவிக்கப்பட்டுள்ளது.

"சிகாகோ பாய்சு" என அறியப்பட்ட சிகாகோ பல்கலைக்கழகத்தில் அல்லது அதன் சிலி நாட்டு இணை நிறுவனத்தில் படித்த பொருளியல் நிபுணர்களின் அறிவுரைகளின்படி தாராளமயக் கொள்கைகளையும் கட்டற்ற சந்தைமுறைப் பொருளாதாரத்தையும் இராணுவ ஆட்சி தழுவியது. நாணயமாற்று நிலைப்படுத்துதல், உள்ளூர் தொழில்களுக்குத் தரப்பட்ட கட்டணச் சலுகைகள் விலக்கம், தொழிற்சங்கங்களுக்குத் தடை, சமூக பாதுகாப்பு முறைமையையும் பொதுத்துறை நிறுவனங்களையும் தனியார்மயமாக்கல் போன்ற பொருளாதார சீர்திருத்தங்கள் மேற்கொள்ளப்பட்டன. இந்தக் கொள்கைகளால் "சிலியின் அற்புதம்" நிகழ்ந்தது; ஆனால் அரசியல் விமரிசகர்கள் இந்தக் கொள்கைகளால் பொருளாதார ஏற்றத்தாழ்வு கூடியதாகவும் 1982ஆம் ஆண்டில் ஏற்பட்ட நிதி நெருக்கடிக்கு வித்திட்டதாகவும் கூறுகின்றனர். 1990களின் பெரும்பகுதியிலும் தென்னமெரிக்காவின் சிறந்த பொருளாதாரமாக சிலி விளங்கியது. இருப்பினும் பினோசெட்டின் சீர்திருத்தங்கள் இன்றும் விவாதிக்கப்பட்டு வருகின்றது. 

பினோசெட்டின் 17-ஆண்டு ஆட்சிக்கு சட்டபூர்வமான அங்கீகாரம் வழங்கும் வகையில் 1980இல் புதிய அரசியலமைப்பிற்கு பொது வாக்கெடுப்பு நடத்தப்பட்டது. 1988இல் நடந்த தேசிய வாக்கெடுப்பில் 56% வாக்காளர்கள் பினோசெட் ஆட்சித் தொடர எதிர்ப்பு தெரிவித்தனர். 1990இல் அரசுத்தலைவர் பதவியிலிருந்து விலகிய பினோசெட் சிலியின் படைத்துறை தலைமைத் தளபதியாக மார்ச் 10, 1998 வரை தொடர்ந்தார். 1998இல் பணி ஓய்வு பெற்று 1980ஆம் ஆண்டு அரசியலமைப்பின்படி வாழ்நாள் செனட்டராகத் தொடர்ந்தார். இருப்பினும் அக்டோபர் 10, 1998இல் இலண்டன் சென்றிருந்த போது மனித உரிமை மீறல் வழக்குகளுக்காக பன்னாட்டு கைதாணையின் கீழ் கைது செய்யப்பட்டார். நீதிமன்றப் போராட்டங்களுக்குப் பிறகு உடல்நலக்கேடு காரணமாக விடுவிக்கப்பட்டு மார்ச் 2000இல் சிலிக்கு திரும்பினார். 2004இல் சிலிநாட்டு நீதிபதி யுவான் குசுமான் டாபியா பினோசெட்டை மருத்துவப்படி நலமுள்ளவராக அறிவித்து வீட்டுக் காவலில் வைத்தார். 2006ஆம் ஆண்டு திசம்பர் 10இல் மரணமடையும் போது 300 குற்ற வழக்குகள் அவர்மீது நிலுவையில் இருந்தன. ஊழல்களால் குறைந்தது அமெரிக்க$ 28 மில்லியன் சொத்துக் குவித்ததாகவும் வழக்கிருந்தது.

தனது 91ஆம் அகவையில் மாரடைப்பு ஏற்பட்ட ஒரு வாரத்தில் குருதி விம்மு இதயத் திறனிழப்பால் திசம்பர் 10, 2006இல் தலைநகர் சான்டியேகோவில் இயற்கை எய்தினார். அவரது சமாதி சேதபடுத்தப்படக் கூடும் என்பதால், பினோசெட்டின் விருப்பப்படி, அவரது உடல் எரிக்கப்பட்டது. 

பினோசெட்டின் வாழ்க்கை சர்ச்சைக்குரியதாக உள்ளது. சிலர் இவரை பலரைக் கொன்ற கொலைவெறி சர்வாதிகாரியாகவும் மற்ற சிலர் சிலியின் பொருளாதாரத்தை மேம்படுத்திய நற்செயல் சர்வாதிகாரியாகவும் குறிப்பிடுகின்றனர். 



</doc>
<doc id="304351" url="https://ta.wikipedia.org/wiki?curid=304351" title="சேவற் கொடி">
சேவற் கொடி

சேவற்கொடி என்பது தமிழ் கடவுள் முருகப்பெருமானின் படைகளின் கொடியாகும்.தமிழ் இலக்கியங்கள் முருகப்பெருமானை சேவற் கொடியோன் என்று குறிப்பிடுகின்றன.

முருகப்பெருமான் சூரபதுமன் எனும் அசுரனுடன் போர் புரியுமிடத்து, அசுரன் முருகப்பெருமானிடமிருந்து தப்பிக்கும் வழிதேடி தனது மாயையால் மாமரமாக மாறி நின்றான். இதை அறிந்த முருகப்பெருமான் தன் கூர் வேலால் அசுரனை இரண்டாக பிளந்தார். அசுரன் சாகும் தருவாயில் வந்திருப்பது ஈசன் மகன் என்று உணர்ந்து தன் தவறை மன்னிக்கும் படி வேண்டினான். அசுரன் தான் என்றும் முருகப்பெருமானுடன் தங்கியிருக்க வேண்டி நின்றான். குழந்தை மனம் கொண்ட கந்தபெருமான் அசுரனின் தவறை மன்னித்து இருகூறாய் பிளந்த அசுரனின் ஒரு பாகத்தை மயிலாகவும், மற்றொரு பாகத்தை சேவலாகவும் மாற்றி அருள் புரிந்தான்.மயிலை தன் வாகனமாகவும், சேவலை தன் கொடியிலும் ஏற்று அருள் புரிந்தான்.இவ்வாறு கந்த புராணத்தில் சேவற்கொடியின் தோற்றம் பற்றி குறிப்பிடப்பட்டுள்ளது.

செந்தூர் தல புராணம்


</doc>
<doc id="304370" url="https://ta.wikipedia.org/wiki?curid=304370" title="பகலவர்கள்">
பகலவர்கள்

பகலவர்கள் அல்லது பஹலவி (Pahlavas) பண்டைய பாரசீக இன மக்கள் ஆவர். பகலவர்கள் பாரசீகத்திலிருந்து பரத கண்டத்தின் மேற்கு, வடமேற்கு, தென் மேற்கு மற்றும் மத்தியப் பகுதிகளில் குடியேறியவர்கள். பகலவர்கள் குறித்தான செய்திகள் புராணங்கள், இராமாயணம் மற்றும் மகாபாரதம் போன்ற இதிகாசங்கள் மற்றும் மனுதரும சாஸ்திரத்தின் மூலம் அறியப்படுகிறது.

பெயர் பொருத்தத்தின் காரணமாக பகலவர்களின் வழித்தோண்றல்களே பல்லவர்கள் எனச் சில வரலாற்று ஆசிரியர்கள் கூறுகிறார்கள். 

பார்த்தியாவின் "பலூவி மொழி" பேசியவர்களை பகலவர்கள் எனக்குறிப்பதாக வரலாற்று ஆராய்வாளர் பி. கார்னெஜி கூறுகிறார். 

கி மு நான்காம் நூற்றாண்டின் சமஸ்கிருத மொழியின் இலக்கண ஆசிரியர் பாணினியின் கூற்றுப்படி, பகலவர்கள் சக - பார்த்தியா வழித்தோன்றல்கள் எனத் தெரியவருகிறது. 

பகலவர் இன மக்கள் குறித்து வாயு புராணம், பிரம்மாண்ட புராணம், மார்கண்டேய புராணம், மச்ச புராணம், வாமண புராணம் முதலியவைகளில் குறிக்கப்பட்டுள்ளது. வடக்கு, வடமேற்கு, மேற்கு பரத கண்டத்தின் காந்தாரரகள், காம்போஜர்கள், சீனர்கள், பரதவர்கள், பாஹ்லீகர்கள் போன்று பண்டைய அரச குலங்களில் ஒன்றாக பகவலர்கள் கருதப்பட்டனர். மர்கண்டேய புராணத்தின் 58-வது அத்தியாயத்தில் பகலவர்கள் வாழ்ந்த பகுதிகளாக சிந்து, சௌராட்டிர நாடு, சௌவீரதேசம் குறிக்கப்பட்டுள்ளது.
கி பி ஆறாம் நூற்றாண்டின் வராகமிகிரர் எழுதிய பிரகத்சம்ஹிதா எனும் நூலில் பகலவர்கள் மற்றும் காம்போஜர்கள் குஜராத் பகுதிகளை ஆண்டதாக குறிப்பிடுகிறார்.

மச்ச புராணம் மற்றும் வாயு புராணத்தின் படி நடு ஆசியாவின் "ஆமு தாரியா" ஆறு பாயுமிடங்களில் பகலவரகள், சகர்கள் முதலிய இனக் குழுக்கள் வாழ்ந்ததாக கூறுகிறது.

புராணங்களில் சத்திரியர்களான பகலவர்களுடன் காம்போஜர்கள், சகர்கள், யவனர், பரதர்கள் எனும் ஐந்து இனக்குழுக்களைச் சேர்த்து "பாஞ்ச கணங்கள்" என்று குறிப்பிடுகிறது. 
இந்த பாஞ்ச கண சத்திரியர்கள் யது குல ஹேஹேயர்களின் இராணுவக் கூட்டாளிகள் என்றும் குறிப்பிடுகிறது.
பாஞ்ச கண சத்திரியர்களின் உதவியுடன் ஹேஹேயர்கள் கோசல நாட்டின் மன்னர் பாகுவை வீழ்த்தியதாகவும், பின்னர் பாகுவின் மகன் "சகரன்" வலுப்பெற்று ஹேஹேயர்களையும், பாஞ்ச கண சத்திரியர்களையும் வென்று, பாஞ்ச கண சத்திரியர்களை சத்திரிய நிலையிலிருந்து மிலேச்ச நிலைக்கு சமூகத் தரம் தாழ்த்தினார் என புராணங்கள் கூறுகிறது.

பகலவர்கள், கிராதர்கள், மிலேச்சர், யவனர், காம்போஜர்கள் மற்றும் சகர்களை, இராமாயணத்தின் பால காண்டத்தில், விசுவாமித்திரருக்கு எதிரான போரில் ஈடுபட்ட வசிஷ்டரின் படைக் குழுவினர் என கூறுகிறது.

பாண்டவர்களில் நான்காமவரான நகுலன் பரத கண்டத்தின் மேற்கில் படையெடுத்து சென்று பகலவர்களை வென்றதாகவும்; தருமர் செய்த இராஜசூய யாகத்தில் பகலவ மன்னர்கள் கலந்து கொண்டதாகவும் மகாபாரதத்தின் ஆதி பருவத்தில் குறிப்புகள் உள்ளது.
மேலும் பகலவர்களை சகர்கள், யவனர்கள், காம்போஜர்கள், காந்தாரர்கள், சபரர்கள், பார்பரர்கள் போன்று, வடக்கு மற்றும் வடமேற்கு இந்தியப் பகுதிகளின் பழங்குடி மக்கள் எனக் கூறுகிறது.

மகாபாரதத்தின் உத்யோக பருவத்தில் பகலவர்கள் மேற்கு இந்தியாவின் சௌராஷ்டிரா பகுதிகளில் வாழ்ந்தவர்கள் எனக் கூறுகிறது.

குருச்சேத்திரப் போரில் சகர்கள், கிராதர்கள், யவனர் முதலானர்களுடன் பகலவர்களும் கிருபாச்சாரியருடன் இணைந்து போர்க்களத்தின் வடக்கில் பாண்டவர் படையணிகளுக்கு எதிராக போரிட்டனர். 

யவனர்கள், சகர்கள், காம்போஜர்கள் போன்று உயர்ந்த சத்திரிய நிலையிலிருந்த பகலவர்கள், பின்னர் சத்திரிய தருமத்திற்கு புறம்பாக செயல்பட்டதால், மிலேச்ச நிலைக்கு தள்ளப்பட்டனர் என மனுதரும சாத்திரம் குறிப்பிடுகிறது.

ஈரான் நாட்டின் பேரரசர் முகம்மத் ரிசா ஷா பஹ்லவி பகலவி வம்சத்தவத்தின் இரண்டாம் மன்னரும், இறுதிப் பேரரசரும் ஆவார். 1979 ஆண்டின் ஈரானியப் புரட்சியில் இவரது ஆட்சி வீழ்ந்தது.



</doc>
<doc id="304371" url="https://ta.wikipedia.org/wiki?curid=304371" title="லாத்தூர்">
லாத்தூர்

லாத்தூர் (Latur) () இந்தியாவின், மகாராஷ்டிரா மாநிலத்தின் மரத்வாடா பகுதியில், அவுரங்காபாத் கோட்டத்தில் அமைந்த இந்நகரம், லாத்தூர் மாவட்டம் மற்றும் லாத்தூர் வருவாய் வட்டத்தின் நிர்வாகத் தலைமையிடம் மற்றும் மாநகராட்சியாகும்.

30 செப்டம்பர் 1993 அன்று அதிகாலை நான்கு மணி அளவில் லாத்தூரில் 6.3 ரிக்டர் அளவிலான நிலநடுக்கத்தால் ஆயிரத்திற்கும் மேற்பட்ட மனித உயிர்கள் பலியாயின. மேலும் 30,000 பேர் காயமடைந்தனர். ஆயிரக்கணக்கான வீடுகள் இடிந்து விழுந்தன.

லாத்தூர் நகராட்சியானது 2011-இல் லாத்தூர் மாநகராட்சியாக தகுதி பெற்றது. 117.78 சதுர கி மீ பரப்பளவு கொண்டது. லாத்தூர் மாநகராட்சி 70 பிரபாக் எனும் வார்டுகளைக் கொண்டது. 

2011-ஆம் ஆண்டு இந்திய மக்கள் தொகை கணக்கெடுப்பின் படி, லாத்தூர் நகரத்தின் மக்கள் தொகை 3,82,754 ஆகும்.

லாத்தூர் நகரம் மகாராஷ்டிரா மாநிலத்தின் மும்பை, புனே, நாக்பூர், அவுரங்காபாத், கோலாப்பூர், சாங்லி போன்ற நகரங்களுடன் தரைவழியாக நன்கு இணைக்கப்பட்டுள்ளது. தேசிய நெடுஞ்சாலை எண் 204 லாத்தூர் நகரம் வழியாக செல்கிறது.

லாத்தூர் நகரத்திலிருந்து 12 கிமீ தொலைவில் லாத்தூர் விமான நிலையம் அமைந்துள்ளது. 

லாத்தூர் தொடருந்து நிலையம் மன்மாட், அவுரங்காபாத், நாண்டெட், பர்பானி, பர்லி வைத்தியநாத், ஒஸ்மனாபாத், அடிலாபாத், நாக்பூர், மும்பை, புனே, கட்சிகுடா, போன்ற முக்கிய நகரங்களுடன் தொடருந்துகள் இருப்புப்பாதையால் இணைக்கப்பட்டுள்ளது.



</doc>
<doc id="304372" url="https://ta.wikipedia.org/wiki?curid=304372" title="உக்காஷா இப்னு மிஹ்ஸன்">
உக்காஷா இப்னு மிஹ்ஸன்

உக்காஷா இப்னு மிஹ்ஸன் ("Ukasha ibn al-Mihsan") இஸ்லாமிய தீர்க்கதரிசி முகமது நபியின் தோழர்களில் ஒருவர் ஆவார். கி.பி.630 அக்டோபர் மாதம் (இசுலாமிய நாட்காட்டி 9) இல் உத்ரா மற்றும் பாலியில் பழங்குடியினருக்கு எதிராக சண்டையில் கலந்து கொண்டார்.

முகமது நபி அவர்களால் நன்மாராயம் கூறி வாழ்த்து பெற்ற நபித்தோழர்களில் உக்காஷா இப்னு மிஹ்ஸனும் ஒருவராவார்.


</doc>
<doc id="304373" url="https://ta.wikipedia.org/wiki?curid=304373" title="சான்ட்டா குரூசு டெ லா சியேறா">
சான்ட்டா குரூசு டெ லா சியேறா

சான்டா குரூசு டெ லா சியேறா () (தமிழ்: மலைத்தொடரின் புனிதச் சிலுவை), பொதுவாக சான்டா குரூசு (), கிழக்கு பொலிவியாவில் சான்டா குரூசு மாநிலத்தின் தலைநகரமாகும். பிறை ஆற்றின் கரையில் அமைந்துள்ள இந்த நகரத்திலும் இதன் பெருநகரப்பகுதியிலும் மாநிலத்தின் 70% மக்கள் வாழ்கின்றனர். இது உலகின் விரைவாக வளர்ந்து வரும் நகரங்களில் ஒன்றாக விளங்குகின்றது.
1561இல் நுஃப்லோ டெ சாவேசு என்ற எசுப்பானிய நாடு தேடலாய்வாளரால் தற்போதுள்ள இடத்திற்கு கிழக்கில் ஏறத்தாழ தொலைவில் நிறுவப்பட்டது; பலமுறை இடம் மாற்றப்பட்டு முடிவாக 16ஆம் நூற்றாண்டின் இறுதியில் பிறை ஆற்றின் கரையில் அமைக்கப்பட்டது. வரலாற்றின் பெரும்பகுதிக்கும் இது ஓர் தொலைவுக் குடியிருப்பாகவே இருந்து வந்தது. 1825இல் பொலிவியா விடுதலை பெற்றபிறகும் கூட இது வளரவில்லை. இரண்டாம் உலகப் போருக்குப் பின்னரும் விரிவான வேளாண்மை மற்றும் நிலச் சீர்திருத்தங்களுக்குப் பிறகே இது விரைவாக வளர்ச்சியடையத் தொடங்கியது. 

தற்போது இது பொலிவியாவின் மிகுந்த மக்கள்தொகை உடைய நகரமாக வளர்ந்தோங்கியுள்ளது; 2006இல் நகராட்சியின் மக்கள்தொகை 1,528,683 ஆக கணக்கெடுக்கப்பட்டுள்ளது. சான்டா குரூசு மாநிலம் நாட்டின் இரண்டாவது மக்கள்தொகை மிக்க மாநிலமாக விளங்குகின்றது. பொலிவியாவின் மொத்த உள்நாட்டு உற்பத்தியில் 35% பங்காக உள்ள சான்டா குரூசு நாட்டின் அன்னிய நேரடி முதலீட்டில் 40% பங்கை ஈர்க்கிறது. எனவே சான்டா குரூசு பொலிவியாவின் முதன்மை வணிக மையமாகவும் நாட்டின் பிறபகுதிகளிலிருந்து குடிபெயர்வோரின் முன்னுரிமை பெற்ற நகரமாகவும் விளங்குகின்றது. மாநிலத்தில் தயாரிக்கப்படும் இயற்கை எரிவளி அடுத்துள்ள நாடுகளுக்கு ஏற்றுமதி செய்யப்படுகின்றது. எண்ணெய், வனப் பொருட்கள் மற்றும் வேளாண் வணிகம் பொருளியலில் முதன்மை பங்காற்றுகின்றன. 


</doc>
<doc id="304375" url="https://ta.wikipedia.org/wiki?curid=304375" title="தமீம் அன்சாரி பின் ஜைது">
தமீம் அன்சாரி பின் ஜைது

தமீம் அன்சாரி பின் ஜைது ("Tamim bin Zaid") இஸ்லாமிய தீர்க்கதரிசி முகமது நபியின் தோழர்களில் ஒருவர் ஆவார். இவரது அடக்கத்தலம் இந்தியாவின் தமிழ்நாட்டில் சென்னை அருகே கோவளம் கடற்கரைப் பகுதியில் உள்ளது. முகமது நபியின் தோழர்களில் இந்தியாவிற்கு வந்து இங்கேயே இறந்தவர்களில் இவரும் ஒருவர்.

இவர் முகமது நபியுடன் பத்ரு போரில் கலந்து கொண்ட 313 நபித்தோழர்களில் ஒருவராவார்.
கலீபா உமர் அவர்களின் ஆட்சிக் காலத்தில் அரேபியாவிலிருந்து ஆசியக் கண்டத்திற்கு பயணம் செய்ய விரும்பினார் மகான் தமீம் அன்சாரி அதன்படி சிந்து பிரதேசத்திற்கு வந்து 18 ஆண்டுகள் தங்கி திருப்பணியாற்றினார்.

புனித இறைநேசர் தமீம் அன்சாரியின் உடல் தங்கிய இடத்திலேயே தர்கா எழுந்தது. மூன்று ஏக்கர் நிலப்பரப்பில் அமைந்துள்ள கோவளம் தர்காவைக் கட்டுவதில் வாலாஜா நவாப் முக்கிய பங்காற்றினார்.

தமீம் அன்சாரியின் அடக்கத்தலம் இந்தியாவின் தமிழ்நாட்டில் சென்னை அருகே கோவளம் கடற்கரைப் பகுதியில் உள்ளது உள்ளது.இது தமீம் அன்சாரி தர்கா என்று அழைக்கப்படுகிறது.


</doc>
<doc id="304379" url="https://ta.wikipedia.org/wiki?curid=304379" title="ஓர்ச்சா">
ஓர்ச்சா

ஓர்ச்சா (Orchha or Urchha) இந்தியாவின் மத்தியப் பிரதே மாநிலத்தின் புந்தேல்கண்ட் பகுதியில் திகம்கர் மாவட்டத்தில் அமைந்த வரலாற்று சிறப்பு மிக்க நகரமாகும். 
ஓர்ச்சா நகரத்தை சந்தேல இராஜபுத்திர மன்னர் ருத்திரபிரதாப சிங் என்பவரால் 1531-இல் நிறுவப்பட்டது. 

பேட்வா ஆற்றாங்கரையில் அமைந்த கோட்டையுடன் கூடிய ஓர்ச்சா நகரம், ஜான்சியிலிருந்து 15 கி மீ தொலைவில் அமைந்துள்ளது.

இந்திய விடுதலை அடையும் வரை, பிரித்தானிய இந்திய அரசில் ஓர்ச்சா ஒரு சுதேச சமஸ்தானமாக விளங்கியது.

2001-ஆம் ஆண்டு மக்கள் தொகை கணக்கெடுப்பின் படி ஓர்ச்சா நகரத்தின் மக்கள் தொகை 8,501 ஆகும்
அதில் ஆண்கள் 53% ஆகவும்; பெண்கள் 47% ஆகவும் உள்ளனர். சராசரி எழுத்தறிவு விகிதம் 54% ஆகும். ஆறு வயதிற்குட்பட்ட குழுந்தைகள் 18% ஆகும்.




</doc>
<doc id="304390" url="https://ta.wikipedia.org/wiki?curid=304390" title="டெசிபெல் வாட்">
டெசிபெல் வாட்

டெசிபெல் என்பது இரண்டு திறன்களுக்கு (power) இடையிலோ அல்லது வீச்சுக்களுக்கு (amplitude) இடையிலோ உள்ள விகிதத்தை (ratio) குறிப்பதாகும். எடுத்துகாட்டாக "P" என்பதை அளக்கப்பட்ட திறனாகவும் (measured power) "Po" என்பதை மேற்கோள் திறனாகவும் (reference value) கொண்டால் டெசிபெல் என்பதை பின்வரும் சமன்பாடு மூலம் கணக்கிடலாம்.

formula_1

இதே போன்று "U" என்பதை அளக்கப்பட்ட வீச்சாகவும் (measured amplitude) "Uo" என்பதை மேற்கோள் வீச்சாகவும் (reference value) கொண்டால் டெசிபெல் என்பதை பின்வரும் சமன்பாடு மூலம் கணக்கிடலாம். 

formula_2

பொதுவாக ஒரு வலையமைப்பிலோ (Network) அல்லது மின்னன் சாதனத்திலோ (electronic device) ஏற்படும் உயர்வையோ (Gain) அல்லது தாழ்வையோ (Loss) குறிபிட்ட பயன்படும் ஒரு அலகு ஆகும். உதரணமாக "Po" என்பதை உள்ளீடு திறனாகவும் "P" என்பதை வெளியீடு திறனாகவும் கொண்டால் மேற்கண்ட சமன்பாட்டின் மூலம் அதன் dB-யை கணக்கிடலாம். இதில் Po-ஐ ஒரு வாட்டாக (1 Watt) கொண்டால் P-ஐ டெசிபெலில் dBW என்றும் Po-ஐ ஒரு மில்லிவாட்டாக (1 milliWatt) கொண்டால் P-ஐ டெசிபெலில் dBm என்று குறிபிடுவது வழக்கம்.

டெசிபெல் என்பது ஒரு அலகு என்றாலும் அது ஒரு எண் மட்டுமே. இது ஒரு விகிதம் என்பதால் அலகுகள் சமன் செய்து முடிவில் எண்ணாக மட்டுமே இருக்கும். பின்வரும் ஒரு சிறிய கணக்கீடு மூலம் விளக்கலாம்.

3+0.7=3.7 dB = 1.995262X1.174898=2.344299 இது ஒரு திறனின் விகிதம் (power ratio).

3/10=0.3

10 =1.995262

இது போன்றே 

0.7-ஐ கணகிட்டால் 1.174898 கிடைக்கும்.

1.412538X1.083927=1.531088 என்பது ஒரு மின்னலுத்த விகிதம் (voltage ratio). 

இந்த கனகீட்டையும் மேல்கண்டவாறு செய்யலாம்.


</doc>
<doc id="304399" url="https://ta.wikipedia.org/wiki?curid=304399" title="எதிரொலியற்ற அறை">
எதிரொலியற்ற அறை

எதிரொளியற்ற அறை ("Anechoic chamber") என்பது மின் உணர்கொம்புகளின் (antenna) பண்புகளையும் பற்றி அறிவதற்குப் பயன்படுத்தப்படும் ஒரு ஆராய்ச்சி கூடம் ஆகும். இந்த அறை மின்காந்த அலைகளை எதிரோளிகாவண்ணம் வடிவமைக்கப்படுகிறது. மின் உணர்கொம்புகளைச் சோதனைக்கு உட்படுத்தும் பொழுது வேறு எந்த மின்காந்த அலைகளும் இடையுறாவண்ணமும், மின்காந்த அலைகள் எதிரோளிகாவண்ணமும் சோதனைச்சாலை இருக்க வேண்டும். இதற்காக இவ்வறையில் மின்காந்த அலைகளை உட்கவரும் பொருள்கள் கொண்டு பிரமிட் போன்ற வடிவமைப்பு சுற்றுப்புற சுவர்களில் ஒட்டப்பட்டுள்ளன. இதன் காரணமாக மின்காந்த அலைகள் எதிரொளிப்பு குறைகின்றது. இந்த மின்காந்த அலைகளை உட்கவரும் பொருள்கள் பிரமிட் வடிவம் மட்டுமன்றி கும்பு வடிவத்திலும் வடிவமைக்கப்பட்டிருக்கும். இந்த அறை சுமார் சில மீட்டர்கள் முதல் பத்து அல்லது இருபது மீட்டர் வரை அளவு கொண்டவையாக இருக்கும். இந்த அறை மின் உணர்கொம்புகளின் பண்புகள் மற்றும் ரேடர் குறுக்கு தோற்றம் (RCS) பற்றி அறிவதற்கு உதவுகிறது.


</doc>
<doc id="304401" url="https://ta.wikipedia.org/wiki?curid=304401" title="அதிகாரிகள் பயிற்சிக் கழகம் (சென்னை)">
அதிகாரிகள் பயிற்சிக் கழகம் (சென்னை)

சென்னையிலுள்ள அதிகாரிகள் பயிற்சிக் கழகம் ("Officers Training Academy"-OTA) என்பது இந்திய இராணுவ அதிகாரிகள் பயிற்சி மையமாகும். இந்த மையம் குறுகிய கால இராணுவ சேவைக்கான அதிகாரிகளை உருவாக்கப் பயன்படுகிறது.

1942-45 காலகட்டத்தில் இரண்டாம் உலகப் போரில் இந்திய மற்றும் பொதுநலவாய நாடுகளின் இராணுவத்திற்குத் தேவைப்பட்ட இராணுவ அதிகாரிகளை உருவாக்குவதற்காக ஏழு அதிகாரிகள் பயிற்சி மையங்கள் இந்தியாவில் துவக்கப்பட்டன. ஆனால் போர் முடிந்ததும் இம்மையங்கள் மூடப்பட்டு விட்டன.

இந்திய சீனப் போரையடுத்து 1962 இல் இந்தியாவில் இராணுவ அதிகாரிகளின் அவசரகாலத் தேவைகளுக்காக புனே மற்றும் சென்னையில் இரு அதிகாரிகள் பயிற்சிப் பள்ளிகள் (Officers Training Schools-OTS) துவக்கப்பட்டன. இப்பள்ளிகள் அமைப்பதற்கான ஆயத்தப் பணிகள் 1962 ஆம் ஆண்டு, செப்டபர் மாதத்தில் துவக்கப்பட்டன. சென்னை பயிற்சிப் பள்ளி பிரிகேடியர் ராம் சிங்கைத் முதல் படைத்தலைவராகக் கொண்டு 1963 ஆம் ஆண்டு ஜனவரி மாதம் துவங்கியது. புனேயில் நிறுவப்பட்ட பயிற்சிப்பள்ளி சிறிதுகாலத்திற்குப் பின் மூடப்பட்டது. எனினும் தொடர்ந்து செயற்பட்ட சென்னை பயிற்சிப் பள்ளி, 1965 ஆம் ஆண்டு பெப்பிரவரி இரண்டாம் தேதியிலிருந்து பள்ளியின் நோக்கத்தை குறுகியகால சேவை சீர் ஆணைய அதிகாரிகளைப் பயிற்றுவிப்பதாக மாற்றுவதற்கான அனுமதி பெற்றது.

குறுகியகால சேவை சீர் ஆணையம் என்பது குறுகியகால சேவை ஆணையமென மாறியபோதும் அவ்வாணையத்திற்கான அதிகாரிகளுக்கான பயிற்சிகள் சென்னை பயிற்சிப் பள்ளியில் மேற்கொள்ளப்பட்டது. 1985 ஆம் ஆண்டு இப்பள்ளிக்கு நிரந்தர அனுமதி வழங்கப்பட்டு அதன் பெயரும் ’அதிகாரிகள் பயிற்சிக் கழகம்’ என மாற்றம் பெற்றது.

இந்திய இராணுவத்தில் அதிகாரிகளாகச் சேர்ந்த 25 பேர் கொண்ட முதல் பெண்அதிகாரிகள் அணி 1992 இல் இக்கழகத்தில் பயிற்சி பெற்றவர்களாவர்.

இந்த பயிற்சி மையமானது தமிழகத்தின் தலைநகரான சென்னை மாநகரத்திற்குட்பட்ட ஆலந்தூரில் 750 ஏக்கர் பரப்பளவில் விமான நிலையத்தின் ஓடு பாதைக்கு வடக்கே அமைந்துள்ளது.

இந்த பயிற்சி மையத்தில் அளிக்கப்படும் 48 வார கால பயிற்சி இந்திய இராணுவத்தின் மருத்துவப் பிரிவு நீங்கலாக அனைத்துப் பிரிவுகளுக்கும் அதிகாரிகளை தயார்படுத்துகிறது.

சென்னை மாநகரின் அனைத்துப் பேருந்து நிலையங்களிலிருந்தும் பேருந்து மூலமாக அதிகாரிகள் பயிற்சிக் கழகம் (சென்னை) சென்றடையலாம். மகிழுந்து மூலமாக தேசிய நெடுஞ்சாலை 45 இல் பயணித்து கத்திப்பாரா முனை அருகிலுள்ள ஓடிஏ நிறுத்தத்தை அடையலாம். மின்சாரத் தொடர் வண்டி மூலமாகச் சென்றால் தாமஸ் மவுண்ட் நிறுத்தத்தில் இறங்க வேண்டும். மெட்ரோ தொடர் வண்டி மூலமாகச் சென்றால் ஓடிஏ நிறுத்தத்தில் இறங்க வேண்டும்.



</doc>
<doc id="304403" url="https://ta.wikipedia.org/wiki?curid=304403" title="பவேலா (பிரேசிலிய சேரி)">
பவேலா (பிரேசிலிய சேரி)

பவேலா ("favela", , ஃபவேலா) பிரேசிலின் நகரியப் பகுதிகளில் உருவாகியுள்ள சேரி ஆகும். குப்பைகளாலும் கழிவுப் பொருட்களாலும் நிலவுரிமையற்ற இடங்களில் கூட்டமாக கட்டப்படும் வீடுகளுக்கு மின்சார இணைப்போ குடிநீர் இணைப்போ இல்லாது உள்ளது. 19ஆம் நூற்றாண்டின் இறுதியில் முதல் பவேலாக்கள் உருவாயின; படைவீரர்கள் வாழ இடம் கிடைக்காது இந்த பவேலாக்களை உருவாக்கினர். சில துவக்க கால பவேலாக்கள் "பைரோசு ஆபிரிகானோசு" (ஆபிரிக்க அக்கம்பக்கம்) எனப்பட்டன. நிலவுரிமையற்ற, வேலை வாய்ப்பற்ற முந்தைய நாள் அடிமைகள் இங்கு வாழ்ந்தனர். 

முதல் பவேலா உருவாவதற்கு முன்பே ஏழை குடிமக்கள் நகரத்தில் வாழ ஆனுமதிக்கப்படாமல் புறநகர் பகுதிகளில் வாழ்ந்து வந்தனர். இருப்பினும் தற்கால பவேலாக்கள் 1970களில் உருவாகத் தொடங்கின; சிற்றூர்களிலிருந்து வெளியேறி பெருநகரங்களுக்கு குடிபெயர்ந்த மக்களால் இவை ஏற்பட்டன. வாழும் இடம் கிடைக்காத பலரும் பவேலாக்களில் குடியேறத் தொடங்கினர். திசம்பர் 2011இல் வெளியான கணக்கெடுப்பு தரவுகளின்படி ஏறத்தாழ 6 விழுக்காடு பிரேசிலியர்கள் பவேலாக்களில் வசிக்கின்றனர். 


</doc>
<doc id="304407" url="https://ta.wikipedia.org/wiki?curid=304407" title="சச்சிதானந்த ராவுத்ராய்">
சச்சிதானந்த ராவுத்ராய்

சச்சிதானந்த ராவுத்ராய் () (1916 மே 13 - 2004 ஆகத்து 21) என்பவர். ஒடிசா மாகாண கவிஞரும், இந்திய விடுதலைப் போராட்ட வீரரும், மற்றும் இந்திய இலக்கியத்துக்காக வழங்கப்படும் ஒரு உயரிய விருதான ஞானபீட விருது, இந்திய அரசால் வழங்கப்படும் நாட்டின் நான்காவது உயரிய குடியியல் விருதான பத்மசிறீ, சிறந்த இந்திய இலக்கிய படைப்பாளிகளுக்கு, இந்திய அரசால் ஒவ்வோர் ஆண்டும் தேசிய அளவிலும் மாநில அளவிலும் வழங்கப்படும் மதிப்பிற்குரிய விருதான சாகித்ய அகாடமி, சோவியத் லேண்ட் நேரு விருது உட்பட பல விருதுகளைப் பெற்றவருமாகவும் அறியப்படுகிறார்.

சச்சி ரவுத்ரா, இந்தியாவின் கிழக்குப் பகுதியான ஒடிசா எனும் ஒரிசா (Orissa) மாநிலத்தின் குர்தா மாவட்டத்தில் உள்ள குருஜங் என்ற இடத்தில் 1916-ம் ஆண்டு மே 13-ம் நாள் பிறந்தார். வங்காள தேசம் இன்றைய கிழக்கு வங்காளத்தில் வளர்ந்து, அங்கேயே கல்வி பயின்றார். பள்ளிப் பருவத்திலேயே சுதந்திரப் போராட்டத்தில் ஈடுபடத் தொடங்கிய சச்சிதானந்த ராவுத்ராய் 11-வது வயதிலேயே கவிதைகள் எழுதத் தொடங்கினார். சுதந்திரப் போராட்ட இயக்கங்கள் அனைத்திலும் தீவிரமாகப் பங்கேற்று பலமுறை சிறை சென்றுள்ளார் என்பது குறிப்பிடதக்கதாகும் மேலுமவர், தனது 16 வயதில் எழுதிய ‘பாதேய’ என்ற முதல் கவிதைத் தொகுப்பு வெளிவந்தது, இவரது புரட்சிகர கருத்துகள் கொண்ட கவிதைகள் பிரிட்டிஷ் அரசால் தடைசெய்யப்பட்டன.

பட்டப்படிப்பை முடித்து, கொல்கத்தாவில் 30 ஆண்டுகள் பணியாற்றிய ராவுத்ராய், அவரது நெடுங்கவிதையான ‘பாஜி ராவுத்’ 1939-ல் வெளிவந்த பிறகு பிரபலமானார். "அப்படைப்பு சுதந்திரப் போராட்டத்தில் ஈடுபட்டு வீரமரணம் அடைந்த ஒரு சிறுவனைப் பற்றியதாகும்", இளைஞர்களுக்கு உத்வேகம் அளித்த அக்கவிதை சிறிய மகா காவியமாகப் போற்றப்பட்டது. மேலும், மிகவும் பாராட்டைப்பெற்ற மற்றொரு கவிதைத் தொகுப்பு ‘பல்லீஸ்ரீ’ இத்தொகுப்பு கிராமப்புறத்தின் எளிமை, கிராம வாழ்க்கையின் ஆனந்தம் ஆகியவற்றையும் இக்கவிதைகள் வெளிப்படுத்தின. சில கவிதைகள் ஆங்கிலத்தில் மொழிபெயர்க்கப்பட்ட பின்னர், ஒடிசாவுக்கு வெளியேயும் இவரது புகழ் பரவியது ‘பாண்டுலிபி’, ‘அபிஜான்’ போன்ற கவிதைத் தொகுப்புகள் வெளிவந்த பிறகு, ஒடிசா நவீன கவிதை யுகத்தின் முன்னணிக் கவிஞராகப் போற்றப்பட்டார். ஒடிசா கவிதைகளுக்கு புதிய மரபு, புதிய பாணியை வகுத்துத் தந்தார். கதைகளில் பேச்சுமொழியைப் பயன்படுத்தினார். ஓரளவு படித்தவர்கள்கூட புரிந்துகொள்ளும் விதத்தில் இவரது படைப்புகள் எளிமையாக இருந்தன. கதை, நாடகம், நாவல்கள் எழுதுவதிலும் சிறந்து விளங்கிய சச்சிதானந்த ராவுத்ராய், 18 கவிதைத் தொகுப்புகள், 4 கதைத் தொகுப்புகள், ஒரு நாவல், ஒரு காவிய நாடகம், 3 விமர்சன நூல்களைப் படைத்துள்ளார். 1935-ல் வெளியான இவரது ‘சித்ரக்ரீவ்’ நாவல் மிகவும் பிரசித்தி பெற்றது. ‘வசந்த் கே ஏகாந்த் ஜிலே மே’ காவியம் ஆங்கிலத்திலும் இந்திய மொழிகள் பலவற்றிலும் மொழிபெயர்க்கப்பட்டது. இவரது கதைகள் பெரும்பாலும் பாட்டாளிகள், விவசாயிகள், பிற்படுத்தப்பட்ட வகுப்பினர், நலிவுற்றோரைப் பற்றியே இருந்ததால் வெகுசனங்களை அதிகம் கவர்ந்தன. மனித உரிமைகளை வலியுறுத்தும் விதமாகவும், மோசமான சமூக கட்டமைப்புக்கு எதிராகவும் இவரது படைப்புகள் திகழ்ந்தன.

இலக்கிய பங்களிப்புகளுக்காக 1986-ல் இவருக்கு ஞானபீட விருது வழங்கப்பட்டது. மேலும், இந்த ஞானபீட விருது பெற்ற ஒடிசாவின் முதல் கவிஞர் என்ற பெருமைக்குரிய சச்சி ரவுத்ரா, பத்மசிறீ, சாகித்ய அகாடமி, சோவியத் லேண்ட் நேரு விருது போன்ற பல விருதுகளைப் பெற்றுள்ளார். ஆந்திரப் பல்கலைக்கழகம், பிரம்மபூர் பல்கலைக்கழகம், போன்ற பல்கலைகள் இவருக்கு டாக்டர் பட்டம் வழங்கி கவுரவித்தன. பல்வேறு நாடுகளில் நடந்த இலக்கிய மாநாடுகளில் இந்தியாவின் பிரதிநிதியாக கலந்துகொண்ட சச்சிதானந்த ராவுத்ராய் ‘ஒடிசா கலா பரிஷத்’ என்ற அமைப்பை உருவாக்க காரணமானவர்.

இந்தியாவின் ஒடிசா மாநிலத்தின் கட்டக்கில் 2004-ம் ஆண்டு ஆகத்து 21-ம் நாளில் தனது 88-வது அகவையில் மறைந்த சச்சிதானந்த ராவுத்ராய், 50 ஆண்டுகளுக்கும் மேலாக இலக்கியத்தின் அனைத்துத் துறைகளிலும் முத்திரை பதித்து, "சாமானிய சனங்களின் பாட்டாளி" என்று போற்றப்பட்டவராக அறியப்படுகிறார்.



</doc>
<doc id="304413" url="https://ta.wikipedia.org/wiki?curid=304413" title="தமிழ்நாடு சிறப்புக் காவல் படை">
தமிழ்நாடு சிறப்புக் காவல் படை

தமிழ்நாடு சிறப்புக் காவல் படை என்பது தமிழகத்தில் சட்ட ஒழுங்கை பாதுகாப்பதற்காக தமிழக அரசால் ஏற்படுத்தப்பட்ட தமிழக காவல்துறையின் துணை நிலை அமைப்பாகும். இந்த படைப்பிரிவு பெரும்பாலும் இளைஞர்களைக் கொண்டுள்ளது. கலவர காலங்களிலும் சட்ட ஒழுங்கு பிரச்சனை ஏற்படும் காலங்களிலும் இப்படை உபயோகப்படுத்தப்படுகிறது.

தமிழ்நாடு சிறப்புக் காவல் படை காவல் கண்காணிப்பாளர் நிலையிலுள்ள அதிகாரியால் நிர்வகிப்படுகிறது.அவருக்கு உதவியாக 1 கூடுதல் துணைக் கண்காணிப்பாளர் நிலையிலுள்ள அதிகாரியும் 3 துணைக் கண்காணிப்பாளர் நிலையிலுள்ள அதிகாரிகளும் பணிபுரிகின்றனர்.

தமிழ்நாடு சிறப்புக் காவல் படை 7 படைப்பிரிவுகளாக பிரிக்கப்பட்டுள்ளது. 7 படைப்பிரிவுகளில் 2 படைப்பிரிவுகள் பெண்கள் படைப்பிரிவு ஆகும். ஒரு படைப்பிரிவு என்பது ஒரு காவல் ஆய்வாளர்,நான்கு உதவி காவல் ஆய்வாளர்,12 ஹவில்தார்,18 நாயக், 90 காவலர்,நான்கு சமயல்காரர், இரண்டு துணி வெளுப்போர், ஒரு முடி திருத்துவோர் ஆகியோரைக் கொண்டுள்ளது.படைப்பிரிவின் தலைவர் காவல் ஆய்வாளர் ஆவார்.

தமிழ்நாடு சிறப்புக் காவல் படை கைது செய்யும் அதிகாரத்தையோ அல்லது புலனாய்வு செய்யும் அதிகாரத்தையோ பெற்றிருக்கவில்லை. கலவர காலங்களிலும் சட்ட ஒழுங்கு பிரச்சனை ஏற்படும் காலங்களிலும் உள்ளூர் காவல் துறையின் வழிகாட்டுதலின் படி இப்படை இயங்கும்.



</doc>
<doc id="304418" url="https://ta.wikipedia.org/wiki?curid=304418" title="பேன்யோசு (எக்குவடோர்)">
பேன்யோசு (எக்குவடோர்)

பேன்யோசு டெ அக்குவா சான்ட்டா ("Baños de Agua Santa"), பொதுவாக பேன்யோசு, எக்குவடோர் நாட்டின் மையத்தில் அமைந்துள்ள துங்குராகுவா மாகாணத்தின் கிழக்குப் பகுதியில் உள்ள நகரமாகும். துங்குராகுவா மாகாணத்தின் தலைநகரம் அம்பாட்டோவை அடுத்த இரண்டாவது மக்கள்தொகை மிக்க நகரமாக விளங்கும் பேன்யோசு முதன்மை சுற்றுலாத் தலமாகவும் விளங்குகின்றது. இது "அமேசானுக்கான நுழைவாயில்" என்றறியப்படுகின்றது. அமேசான் காடுகளையும் அமேசான் ஆற்றுப் படுகையில் உள்ள பிற நகரங்களையும் அடையும் முன்னர் மலைப்பகுதியில் அமைந்துள்ள பெரிய நகரமாக இது இருப்பதால் இவ்வாறு அழைக்கப்படுகின்றது. 

துங்குராகுவா எரிமலையின் வடக்கு அடிவாரத்தில் 1,820 மீட்டர்கள் (5,971 அடி) உயரத்தில் பேன்யோசு அமைந்துள்ளது. இந்த எரிமலையின் செயற்பாட்டை தேசிய பல்நுட்பியல் பள்ளியின் புவியியற்பியல் கழகம் கண்காணித்து வருகின்றது.

Guia de Banos Ecuador

Blah Blah Eco Aventura Travel Agency

Ruta del Spondylus

Turisteando Ecuador Informacion Turistica


</doc>
<doc id="304423" url="https://ta.wikipedia.org/wiki?curid=304423" title="2-எத்தில் 4,5-டைமெத்தில்பீனால்">
2-எத்தில் 4,5-டைமெத்தில்பீனால்

2-எத்தில் 4,5 டைமெத்தில்பீனால் "(2-Ethyl 4,5 dimethylphenol)" என்பது CHO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். இயற்கை பீனால் என்றழைக்கப்படும் இச்சேர்மம் ரோசுமேரி நறுமண எண்ணெயில் (Rosmarinus officinalis) காணப்படுகிறது. மேலும், பெண்யானையின் சிறுநீர் மாதிரிகளிலும் 2-எத்தில் 4,5 டைமெத்தில்பீனால் காணப்படுவதாக அறியப்படுகிறது


</doc>
<doc id="304436" url="https://ta.wikipedia.org/wiki?curid=304436" title="ம. க. வேற்பிள்ளை">
ம. க. வேற்பிள்ளை

ம. க. வேற்பிள்ளை (சனவரி 8, 1847 - 1930) இலங்கைத் தமிழ் உரையாசிரியரும், தமிழறிஞரும், பதிப்பாசிரியரும், தமிழாசிரியரும் ஆவார்.

வேற்பிள்ளை யாழ்ப்பாணம், மட்டுவில் என்ற ஊரில் கணபதிப்பிள்ளை உடையார், புலோலியைச் சேர்ந்த உமாமகேசுவரி ஆகியோருக்குப் பிறந்தவர். மட்டுவில் சண்முகம்பிள்ளை, நல்லூர் கார்த்திகேயப் புலவர், ஆறுமுக நாவலர் ஆகியோரிடம் கல்வி கற்றவர். சிதம்பரம் நாவலர் சைவப்பிரகாச வித்தியாசாலையில் கல்வி கற்றார். செய்யுள் இயற்றுவதில் வல்லவராக இருந்ததால் சிதம்பரம் முத்தையா பட்டர் இவருக்கு "பிள்ளைக்கவி" என்ற பட்டத்தை அளித்தார். இவரது உரையெழுதும் திறமையை வியந்த வித்துவ சிரோமணி பொன்னம்பலப் பிள்ளை இவருக்கு "உரையாசிரியர்" என்னும் பட்டத்தை அளித்தார்.

ம. வே. திருஞானசம்பந்தம், சட்ட அறிஞர் வே. மாணிக்கவாசகர், குருமணி ம. வே. மகாலிங்கசிவம், நடராசா, கந்தசாமி ஆகியோர் ம. க. வேற்பிள்ளையின் பிள்ளைகள் ஆவர். புலவர் ம. பார்வதிநாதசிவம் இவரின் பேரனாவார்.





</doc>
<doc id="304450" url="https://ta.wikipedia.org/wiki?curid=304450" title="பெத்ரோ அமெரிக்கோ">
பெத்ரோ அமெரிக்கோ

பெத்ரோ அமெரிக்கோ டெ பிகெரேத்தோ இ மெலோ ("Pedro Américo de Figueiredo e Melo", 29 ஏப்ரல் 1843 – 7 அக்டோபர் 1905) பிரேசிலின் மிக முக்கியமான ஓவியக் கலை கல்வியாளர்களில் ஒருவராவார். இவர் எழுத்தாளராகவும் ஆசிரியராகவும் இருந்தார்.

இம்பீரியல் நுண்கலைக் கழகத்தில் ("அகாடெமியா இம்பீரியல் டெ பெலாசு ஆர்டெசு") உதவித்தொகை கிடைத்ததால் 1854இல் இரியோ டி செனீரோவிற்கு இடம் பெயர்ந்தார். பின்னர் மேலும் கற்பதற்காக ஐரோப்பாவில் பாரிசின் இக்கோல் டெஸ் பியூக்ஸ் ஆர்ட்சில் சேர்ந்தார். அங்கு ஜீன் ஆகஸ்டே டொமினிக் இன்கிரெஸ், இப்போலைட் பிளான்டிரின், கார்ல்-ஓரேசு வெர்னெட் போன்றோரின் மாணாக்கராக இருந்தார். பல பாராட்டுக்களுக்கிடையே தனது முனைவர் பட்டத்தை 1868இல் பிரெசெல்சு பல்கலைக்கழக்கத்தில் பெற்றார். 

பிரேசிலுக்குத் திரும்பிய பிறகு, பிரேசிலின் மிகவும் அறியப்பட்ட கலைப்படைப்பை படைத்தார்; போர்த்துக்கல்லிடமிருந்து பிரேசில் விடுதலை பெற்றதை இளவரசர் பெட்ரோ அறிவித்த தருணத்தை சித்தரிக்கும் "விடுதலை அல்லது வீரமரணம்" என்ற ஓவியத்தை வரைந்தார். இந்த ஓவியமே பல்லாண்டுகளாக பிரேசிலின் துவக்கப்பள்ளி வரலாற்றுப் பாடநூல்களில் இடம் பெற்று வந்துள்ளது. 

இத்தாலியின் புளோரன்சு|புளோரன்சில் வாழ்ந்த வண்ணம் இரியோ டி செனீரோவிற்கு அடிக்கடி பயணித்த பெத்ரோ ஆசிரியராகவும் கலை வரலாற்றியலாளராகவும் பணி புரிந்தார். 
1889இல் பிரேசிலியக் குடியரசு அறிவிக்கப்பட்ட பின்னர் தேசிய சட்டமன்றத்திற்கு தேர்ந்தெடுக்கப்பட்டார். 



</doc>
<doc id="304452" url="https://ta.wikipedia.org/wiki?curid=304452" title="காஷ்மீர பண்டிதர்கள்">
காஷ்மீர பண்டிதர்கள்

காஷ்மீர பண்டிதர்கள் (Kashmiri Pandits) எனும் காஷ்மீர அந்தணர்கள்,இந்தியாவின் ஜம்மு காஷ்மீர் மாநிலத்தின் காஷ்மீர் சமவெளியில் வாழ்ந்த இந்துக்கள் ஆவர். காஷ்மீர் பிரிவினைவாதிகளால் தங்களின் உயிருக்கும் உடைமைகளுக்கு அச்சம் ஏற்பட்ட காரணத்தினால், காஷ்மீர் சமவெளியை விட்டு, ஜம்மு, தில்லி போன்ற நகரங்களில் 1985-ஆம் ஆண்டு முதல் அகதிகளாக வாழ்கின்றனர்.

முகலாயர் ஆட்சியில் அக்பர் கி பி 1587-இல் காஷ்மீர் சமவெளியை கைப்பற்றிய பொழுது, காஷ்மீர அந்தணர்களின் அறிவுத் திறனைப் பாராட்டி பண்டிதர் எனும் பட்டத்தை வழங்கியதுடன், வேளாண்மை நிலங்களையும்; அரச பதவிகளையும் வழங்கி கௌரவம் செய்தார். தில்லி சுல்தானகத்திற்குப் பின் வந்த முகலாயர் ஆட்சியில் பெரும்பான்மையான காஷ்மீர பண்டிதர் இசுலாமிய சமயத்திற்கு மாறினர். எஞ்சியவர்கள் காஷ்மீர சைவ சமயத்தை பின்பற்றி வருகிறார்கள்.

இந்தியப் பிரிவினையின் போது உண்டான மதக் கலவரத்தின் போதும், 1950-இல் நிறைவேறிய நிலச்சீர்திருத்த சட்டத்திற்கு பிறகும், பெரும்பான்மையான வேளாண் நில உடமையாளர்களான காஷ்மீர பண்டிதர்களில் 20 விழுக்காட்டினர் தங்கள் நிலஉடமைகளை இழந்து காஷ்மீரை விட்டு குடும்பத்துடன் வெளியேறினர். .
19 சனவரி 1990 அன்று அனைத்து இசுலாமிய பள்ளிவாசல்களின் மதத் தலைவர்கள், காஷ்மீர் பண்டிதர்களை இசுலாம் சமயத்திற்கு எதிரான "பாவிகள்" (Kafirs) என அறிவித்தது. மேலும் இசுலாமிய சமயத்திற்கு மத மாற விரும்பாத காஷ்மீர பண்டிதர்கள் கொல்லப்படுவார்கள் என காஷ்மீர் பிரிவினைவாதிகளால் அச்சுறுத்தப்பட்டதால், ஆயிரக்கணக்கான காஷ்மீர பண்டிதர்கள் தங்கள் குடும்பத்துடன் காஷ்மீர் சமவெளியை விட்டு, ஜம்மு மற்றும் தில்லியில் உள்ள அகதிகள் முகாம்களில், சொந்த நாட்டில் அகதிகளாக குடிபெயர்ந்தனர். 1990-ஆம் ஆண்டில் மட்டும் காஷ்மீரிலிருந்து 1,40,000 காஷ்மீர பண்டிதர்களில் சுமார் 1,00,000 பேர் காஷ்மீரை விட்டு அகதிகளாக வெளியேறினார்கள். வேறு சில குறிப்புகளிலிருந்து 1,50,000 முதல் 3,50,000 பேர் வரை காஷ்மீரை விட்டு வெளியேறியதாக புள்ளி விவரங்கள் உள்ளது. 

காஷ்மீர பண்டிதர்கள் நிலையாக வாழ்வதற்கு சிறப்பு மண்டலங்கள் அமைக்கப்பட்டது..

1997-இல் இயற்றப்பட்ட ஜம்மு & காஷ்மீர் புலம்பெயர்ந்தோரின் அசையாச் சொத்துகள் பாதுகாப்புச் சட்டத்தின் படி, காஷ்மீரப் பண்டிதர்கள், காஷ்மீர் சமவெளியில் விட்டுச் சென்ற அசையாச் சொத்துகளை பிறர் விற்கவோ அல்லது உரிமை கொண்டாடவோ முடியாது. மேலும் இச்சட்டத்தை மீறி காஷ்மீர பண்டிதர்களின் நிலங்களை பயன்படுத்துவர்கள் அதற்கான ஈட்டுத்தொகையை, நில உரிமையாளர்களான காஷ்மீரப் பண்டிதர்களுக்கு செலுத்த வேண்டும். 

காஷ்மீரிலிருந்து அகதிகளாக வெளியேற்றப்பட்ட காஷ்மீர பண்டிதர்கள் ஜம்மு காஷ்மீர் மாநிலத்தில் தங்களுக்கென தனி தன்னாட்சி பகுதியை நிறுவித்தர பனூன் காஷ்மீர் இயக்கத்தை நடத்தி வருகிறார்கள். 
தங்களை காஷ்மீரில் மறு குடியமர்த்தவும், காஷ்மீரை விட்டு தங்களை விரட்டியடிக்கப்பட்ட போது ஆயிரக்கணக்கான காஷ்மீரப் பண்டிதர்கள் படுகொலை செய்யப்பட்டது தொடர்பான வழக்குகளை மீண்டும் விசாரிக்கக் கோரி போராட்டங்கள் மூலம் இந்திய அரசிடம் கோரிக்கைகள் வைத்துள்ளனர். . காஷ்மீரப் பண்டிதர்களின் போராட்ட அமைப்புகள்;




</doc>
<doc id="304453" url="https://ta.wikipedia.org/wiki?curid=304453" title="மக்னீசியம் முச்சிலிக்கேட்டு">
மக்னீசியம் முச்சிலிக்கேட்டு

மக்னீசியம் முச்சிலிக்கேட்டு "(Magnesium trisilicate)" என்பது MgOS என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும், உணவுச் சேர்ப்புப் பொருளாக இச்சேர்மம் பயன்படுத்தப்படுகிறது. விரைவு உணவு வகைகள் தயாரிக்கையில் பெரும்பாலும் கொழுப்பு அமிலங்களை ஈர்க்கவும் வறுத்தலின் போது மாசுபடும் உணவு எண்ணெய்களின் மாசுக்களை நீக்கவும் இச்சேர்மம் சேர்க்கப்படுகிறது.

சீனாவின் சுகாதார அதிகாரிகள் 2007 ஆம் ஆண்டு மார்ச்சு 12 அன்று சென்சி மாகாணத்தில் இயங்கி வந்த கே.எப்.சி, முகவர்களிடமிருந்து மக்னீசியம் முச்சிலிக்கேட்டை பறிமுதல் செய்ததோடு இதை தொடர்ந்து பயன்படுத்துவதற்கும் தடை விதித்தனர் . சாத்தியமான ஒரு புற்று நோய்க் காரணியாக இருக்கலாம் என்று இச்சேர்மத்தை அவர்கள் சந்தேகித்தனர். இதன் விளைவாக சீனாவின் சுகாதார அமைச்சகம் கே.எப்.சி, முகவர்களின் ஆறு விற்பனை நிலையங்களில் சோதனை மேற்கொண்டது. நாட்டிலிருந்த கே.எப்.சி உணவகங்களில் சமைத்தலின் போது பயன்படுத்தப்பட்ட வேதிப்பொருள்களால் உடல்நலத்திற்கு தீங்கேதுமில்லை என்று அச்சோதனை முடிவுகள் தெரிவித்தன. சமையல் எண்ணெய்களை வடிகட்டப் பயன்படும் இப்பொருளால் தீங்கேதுமில்லை என்று அந்நாட்டு சுகாதார அமைச்சகம் தெரிவித்தது. சீன ஊடகங்கள் முழுவீச்சில் இவ்வுணவுச் சிக்கலை ஒழுங்குபடுத்தின 

வயிற்றுப் புண்கள் சிகிச்சையில் மெக்னீசியம் முச்சிலிக்கேட்டை ஒரு அமில நீக்கியாக பயன்படுத்த முடியும். நடுநிலையாக்கல் வினை வழியாக இரைப்பைச்சாறின் காரத்தன்மையை இது அதிகரிக்கச் செய்கிறது. 


</doc>
<doc id="304454" url="https://ta.wikipedia.org/wiki?curid=304454" title="பார்செம்">
பார்செம்

பார்செம் "(Parcem )" என்பது இந்தியாவின் கோவா மாநிலத்தின் வடக்கு கோவா மாவட்டத்தில் இருக்கும் ஒரு கணக்கெடுப்பில் உள்ள ஊராகும். 

15.67°வடக்கு மற்றும் 73.77° கிழக்கு என்ற அடையாள ஆள்கூறுகளில் பார்செம் நகரம் பரவியுள்ளது . மேலும் கடல் மட்டத்தில் இருந்து சராசரியாக 19 மீட்டர் உயரத்தில் இந்நகரம் உள்ளது

இந்திய நாட்டின் 2001 ஆம் ஆண்டு மக்கள் தொகைக் கணக்கெடுப்பின்படி பார்செம் நகரின் மொத்த மக்கள் தொகை 4,320 ஆகும். இம்மக்கள் தொகையில் 51% பேர் ஆண்கள் மற்றும் 49% பேர் பெண்கள் ஆவர். பார்செம் நகரின் கல்வியறிவு சதவீதம் 74% ஆகும். இது நாட்டின் தேசிய கல்வியறிவு சதவீதமான 59.5% என்பதைவிட அதிகமாகும். கல்வியறிவு பெற்ற மக்களில் ஆண்கள் 81% எண்ணிக்கையும் பெண்கள் 66% எண்ணிக்கையிலும் காணப்பட்டனர். மக்கள் தொகையில் 10% பேர் ஆறு வயதிற்கு உட்பட்டவர்களாக இருந்தனர்.


</doc>
<doc id="304461" url="https://ta.wikipedia.org/wiki?curid=304461" title="கார்வால் நாடு">
கார்வால் நாடு

கார்வால் நாடு (Garhwal Kingdom or Tehri Garhwal) () இந்தியாவின் வடக்கில் இமயமலை பகுதியில், சிவாலிக் மலைத் தொடரில், உத்தரகண்ட் மாநிலத்தில் அமைந்த கார்வால் இராச்சியத்தை இராஜபுத்திர குலத்தவர்கள் ஆண்ட அரசாகும். கார்வால் நாடு கி பி 888-ஆம் ஆண்டில் நிறுவப்பட்டது.

பிரித்தானியாவின் இந்தியப் பேரரசிற்கு கப்பம் செலுத்தும் சுதேச சமஸ்தானமாக 1815 முதல் ஆகஸ்டு, 1949 முடிய விளங்கியது. இந்திய விடுதலைக்குப் பின்னர் இந்திய அரசுடன் இணைந்தது.

கார்வால் நாடு, தற்கால உத்தரகண்ட் மாநிலத்தின் டெக்ரி கர்வால் மாவட்டம் மற்றும் உத்தரகாசி மாவட்டம் எனும் இரண்டு மாவட்டங்களைக் கொண்டது. 
மால்வாவின் இளவரசன் கணக்பால் இமயமலையில் உள்ள பத்ரிநாத் கோயிலுக்கு சென்ற போது, அங்கிருந்த சந்தரப்பூர் கார்கியின் மலையரசன் பானுபிரதாப்பின் மகளை திருமணம் செய்து கொண்டதன் மூலம் "சந்திரப்பூர் கார்கி" பகுதியின் மன்னரானார். பின்னர் 52 குறுநில மன்னர்களை வென்று
கார்வால் இராச்சியத்தை கி பி 823-இல் நிறுவினார்.

கி பி 1901-இல் கார்வால் இராச்சியம் 4180 சதுர கிலோ மீட்டர் பரப்பள்வில் 2,68,885 மக்கள் தொகையுடன் விளங்கியது. 1815-முதல் கிழக்கிந்திய கம்பெனி ஆட்சியாளர்களுக்கு கப்பல் செலுத்தி நாட்டை ஆண்டனர். பின்னர் 1859 முதல் 1947 முடிய பிரித்ததானியாவின் இந்திய அரசில் சுதேச சமஸ்தானமாக விளங்கியது.

இந்திய விடுதலைக்குப் பின்னர் 1949-ஆம் ஆண்டில் கார்வால் நாடு இந்திய அரசில் இணைந்தது.






</doc>
<doc id="304462" url="https://ta.wikipedia.org/wiki?curid=304462" title="தேசிய தகவலியல் மையம்">
தேசிய தகவலியல் மையம்

தேசிய தகவலியல் மையம் (National Informatics Centre) என்பது இந்திய அரசின் தகவல் தொடர்பியல் மற்றும் கணினி மயமாக்கல் அமைச்சகத்தின் மின்னணு மற்றும் தகவல் தொடர்பியல் துறையின் கீழ் செயல்படும் ஒரு அமைப்பாகும். இந்த அமைப்பானது விஞ்ஞான யுகத்தில் நவீன இந்தியாவை வடிவமைப்பதில் பெரும் பங்கு வகிக்கிறது. டிஜிட்டல் இந்தியா திட்டத்தின் ஒரு பகுதியான கணினி மயமாக்கலுக்கு இந்த அமைப்பு பேருதவி புரிகிறது. அரசாங்க வலைதளங்களை வடிவமைப்பது, அவற்றை பராமிப்பது, அரசு சேவைகளை கணினி மயமாக்குவது, அரசு அலுவலர் கணினி கணக்குகளை நிர்வகிப்பது, அரசாங்க வலைதளங்களுக்கு முகவரி ஒதுக்கீடு செய்வது போன்ற பணிகளை இவ்வமைப்பு செய்து வருகிறது. 
இவ்வமைப்பு இணைய விபர மேலாளரின் கீழ் இயங்குகிறது.அவருக்கு உதவியாக இணைய பராமரிப்பு அணி செயல்படுகிறது. இணைய பராமரிப்பு அணி என்பது முதுநிலை தொழில்நுட்ப இயக்குனர்,தொழில்நுட்ப இயக்குனர்,முதன்மை மின்னணு அமைப்பு பகுத்தாய்நர்,மின்னணு அமைப்பு பகுத்தாய்நர் ஆகியோரைக் கொண்டுள்ளது.

பெருக வந்த நவீன யுகத்தின் கணினி மயமாக்கல் தேவைகளைக் கருத்தில் கொண்டு அதனைச் சமாளிக்கும் விதத்தில் இந்திய அரசாங்கத்தால் 1976ஆம் ஆண்டு இந்த அமைப்பு ஏற்படுத்தப்பட்டது. அன்று முதல் இன்று வரை இந்திய நாட்டின் மத்திய அரசு, 36 மாநில அரசுகள், யூனியன் பிரதேசங்கள்,688 மாவட்ட நிருவாகங்களின் கணினி மயமாக்கல் தேவைகளைப் பூர்த்தி செய்துள்ளது.


</doc>
<doc id="304465" url="https://ta.wikipedia.org/wiki?curid=304465" title="அமேசன் (சதுரங்கம்)">
அமேசன் (சதுரங்கம்)

அமேசன் ("Amazon") அல்லது பேரரசர் அல்லது மகாராசா ("Maharajah") அல்லது அரசி+குதிரைக் கலவை ("Queen+knight compound") என்பது அரசி போலவோ குதிரை போலவோ நகரக்கூடிய ஒரு தேவதை சதுரங்கக் காய் ஆகும். காலாள்கள் தவிர்ந்த மரபுவழிச் சதுரங்கக் காய்களின் சேர்க்கையாக இதனைக் கருதலாம். அரசியாக நகரும்போது, ஏனைய சதுரங்கக் காய்களை இதனால் கடக்கமுடியாது; ஆனால், குதிரையாக நகரும்போது கடக்கமுடியும். பெற்சா குறிமுறையில் இதற்கு QN என்ற குறியீடு வழங்கப்படும். 



</doc>
<doc id="304475" url="https://ta.wikipedia.org/wiki?curid=304475" title="எசுப்பானிய அமெரிக்கா">
எசுப்பானிய அமெரிக்கா

எசுப்பானிய அமெரிக்கா ("Spanish America") அல்லது இசுப்பானிக் அமெரிக்கா ("Hispanic America") (எசுப்பானியம்: "Hispanoamérica", "América española" அல்லது "América hispana") அமெரிக்காக்களில் உள்ள எசுப்பானியம் பேசுகின்ற நாடுகள் அடங்கிய பகுதியாகும்.

இந்த நாடுகளுக்கும் எசுப்பானியாவிற்கும் அல்லது அதன் முன்னாள் பல ஒற்றுமைகள் உள்ளன. இந்த அனைத்து நாடுகளிலிலுமே எசுப்பானியம் முதன்மை மொழியாக உள்ளது; சிலவற்றில் ஒன்று அல்லது மேற்பட்ட முதற்குடிகளின் மொழிகளுடன் (குவாரனி, கெச்வா, ஐமர, மாயன் போன்றவை), அல்லது ஆங்கிலத்துடன் (புவர்ட்டோ ரிகோவில்) எசுப்பானியம் அலுவல்மொழியாக இணைத்தகுதி பெற்று விளங்குகின்றது. கத்தோலிக்க கிறித்தவமே பெரும்பான்மையினரின் சமயமாக விளங்குகின்றது.

ஐபீரோ-அமெரிக்கா என்ற வகைப்பாட்டில் எசுப்பானிய அமெரிக்க நாடுகளுடன் பிரேசிலும் (முந்தைய "போர்த்துக்கேய அமெரிக்கா") சேர்க்கப்படுகின்றது; சிலநேரங்களில் ஐபீரிய மூவலந்தீவு நாடுகளான போர்த்துகல், எசுப்பானியா, அந்தோராவும் சேர்க்கப்படுகின்றன. எசுப்பானிய அமெரிக்காவும் இலத்தீன் அமெரிக்காவும் வேறானவை; இலத்தீன் அமெரிக்காவில் எசுப்பானிய அமெரிக்கா தவிர பிரேசில், மற்றும் மேற்கு அரைக்கோளத்தில் உள்ள அமெரிக்க ஐக்கிய நாடு அல்லது கனடா தவிர்த்த முன்னாள் பிரான்சியக் குடியேற்றங்களும் சேர்க்கப்படுகின்றன.
அமெரிக்காக்களில் எசுப்பானிய ஆதிக்கம் 1492இல் தொடங்கியது; 15ஆம் நூற்றாண்டு முதல் 20ஆம் நூற்றாண்டு வரை, கண்டங்கள் கண்டறிபட்டதில் தொடங்கி பல்வேறு ஐரோப்பிய அரசுகள் அமெரிக்கா, ஆபிரிக்கா, ஆசியாவில் பெரும்பகுதிகளையும் அரசுகளையும் கைப்பற்றிட்ட உலக வரலாற்றின் ஒரு அங்கமாகும். எசுப்பானிய அமெரிக்கா பரந்த எசுப்பானியப் பேரரசின் முதன்மை அங்கமாக இருந்தது.

1808இல் எசுப்பானியாவை நெப்போலியன் கையகப்படுத்திய பின்னரான குழப்பத்தில் எசுப்பானியப் பேரரசு பிளவுற்றபோது எசுப்பானிய அமெரிக்க ஆட்பகுதிகள் தங்கள் விடுதலைப் போர்களைத் துவக்கின. 1830ஆம் ஆண்டுவாக்கில், மீதமிருந்த பகுதிகள் பிலிப்பீன்சு தீவுக்கூட்டம், கியூபா, புவேர்ட்டோ ரிக்கோ தீவுகள் மட்டுமே; இவையும் 1898இல் அமெரிக்காவால் கைப்பற்றப்பட்டது.


</doc>
<doc id="304477" url="https://ta.wikipedia.org/wiki?curid=304477" title="தேசிய போதைப்பொருள் தடுப்புப் பிரிவு (இந்தியா)">
தேசிய போதைப்பொருள் தடுப்புப் பிரிவு (இந்தியா)

தேசிய போதைப் பொருள் தடுப்புப் பிரிவு ("Narcotics Control Bureau") என்பது இந்தியாவில் போதைப் பொருள் புழக்கத்தைக் கட்டுப்படுத்த இந்திய அரசின் உள்துறை அமைச்சகத்தால் ஏற்படுத்தப்பட்ட அமைப்பாகும்.இவ்வமைப்பு இந்திய அரசியலமைப்புச் சட்டம் பிரிவு 47ன் படி மருத்துவ உபயோகங்கள் நீங்கலாக மற்ற அனைத்து வகையான போதைப்பொருள் உபயோகத்தை தடுக்க வழி வகை செய்கிறது.

இந்த அமைப்பு இந்தியாவை நிர்வாக காரணங்களுக்காக மண்டலங்களாகவும் உப-மண்டலங்களாகவும் பிரித்து தன் பணியை செய்கிறது.


</doc>
<doc id="304479" url="https://ta.wikipedia.org/wiki?curid=304479" title="தேடல் வெற்றி வீரர்">
தேடல் வெற்றி வீரர்

தேடல் வெற்றி வீரர் அல்லது கான்கிஸ்டேடோர் ("Conquistador") (போர்த்துகேயம் அல்லது எசுப்பானியத்தில் "வெற்றியாளர்கள்"; , , ) பொதுவாக எசுப்பானியப் பேரரசு மற்றும் போர்த்துகல் பேரரசின் தேடலியலாளர்களையும் நாடுபிடி படைவீரர்களையும் குறிக்கப் பயன்படுத்தப்படும் சொல்லாகும். கண்டுபிடிப்புக் காலத்தின் போது "வெற்றிவீரர்கள்" ஐரோப்பாவிலிருந்து அமெரிக்காக்கள், ஓசியானியா, ஆபிரிக்கா,ஆசியாவிற்கு கடற்பயணங்கள் மேற்கொண்டு புதிய வணிகத் தடங்களை நிறுவியதோடு நிலப்பகுதிகளையும் கைப்பற்றினர். 16வது, 17வது, 18வது நூற்றாண்டுகளில் எசுப்பானியா, போர்த்துகல் பேரரசுகளுக்காக உலகின் பெரும்பகுதியை குடிமைப்படுத்தினர்.

மிகவும் வெற்றிபெற்ற முதல் தேடல் வீரராக எர்னான் கோட்டெஸ் இருந்தார். 1520க்கும் 1521க்கும் இடையே, அஸ்டெக் அரசின் உள்நாட்டு எதிர்ப்பாளர்களுடன் இணைந்து கோட்டெஸ் வலிமைபெற்றிருந்த அசுடெக் பேரரசை வீழ்த்தினார். தற்கால மெக்சிக்கோ எசுப்பானியப் பேரரசின் கீழ் புதிய எசுப்பானியாவானது. பின்னாளில் இதேபோன்ற வலிதான இன்கா பேரரசை பிரான்சிஸ்கோ பிசாரோ கண்டறிந்ததுடன் வெற்றி கொண்டார்.




</doc>
<doc id="304483" url="https://ta.wikipedia.org/wiki?curid=304483" title="புதிய உலகம்">
புதிய உலகம்

புதிய உலகம் ("New World") மேற்கு அரைக்கோளத்திற்கு வழங்கப்படும் பெயர்களில் ஒன்றாகும்; குறிப்பாக கரீபியன், பெர்முடா போன்ற அண்மையத் தீவுகள் உள்ளிட்ட அமெரிக்காக்களை குறிக்க இச்சொல் பயன்படுத்தப்படுகின்றது. சில நேரங்களில் ஓசியானியாவும் (ஆஸ்திரலேசியா) இதில் உள்ளடங்கும்.

16ஆம் நூற்றாண்டின் துவக்கத்தில், கண்டுபிடிப்புக் காலத்தில், பிற்காலத்தில் அமெரிக்காக்கள் எனப்படுகின்ற நிலத்தில் ஐரோப்பியர்கள் கால் பதித்தபோது இச்சொல் புழக்கத்திற்கு வந்தது. கிரேக்க-ரோமானிய நிலவியலாளர்கள் ஆப்பிரிக்கா, ஐரோப்பா, ஆசியா கண்டங்கள் மட்டுமே உலகம் என கருதியிருந்தனர்; இவை கூட்டாக பழைய உலகம் (அல்லது ஆப்பிரிக்க-யூரேசியா) எனப்பட்டது. செவ்வியல் புவியியலை விரிவாக்கும் வண்ணம் புதிதாகக் கண்டறிந்த நிலப்பகுதிகள் புதிய உலகம் எனப்பட்டன. 

இச்சொல்லை முதலில் பிளாரென்சு தேடலியலாளர் அமெரிகோ வெஸ்புச்சி பயன்படுத்தினார். பின்னாளில் அமெரிக்காக்களுக்கு இவரது பெயரே சூட்டப்பட்டது. 

தவிர அமெரிக்காக்கள் "உலகின் நான்காவது பகுதி" எனவும் குறிப்பிடப்படுகின்றன.



</doc>
<doc id="304484" url="https://ta.wikipedia.org/wiki?curid=304484" title="மக்னீசியம் சிலிசைடு">
மக்னீசியம் சிலிசைடு

மக்னீசியம் சிலிசைடு "(Magnesium silicide)" என்பது MgSi என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும், மக்னீசியம் மற்றும் சிலிக்கன் தனிமங்கள் சேர்ந்து இச்சேர்மம் உருவாகிறது. மக்னீசியம் சிலிசைடு தூளாக இருக்கும்போது அடர் நீலம் அல்லது இலேசான பழுப்பு நிறத்தில் காணப்படுகிறது. 

2:1 என்ற விகிதத்தில் சிலிக்கன் மற்றும் மக்னீசியம் தனிமங்களைச் சேர்த்து மக்னீசியம் சிலிசைடு தயாரிக்கப்படுகிறது. மணலில் உள்ள சிலிக்கன் ஈராக்சைடை அதிக அளவு மக்னீசியத்துடன் சேர்த்து சூடாக்குவதன் மூலமும் இதைத் தயாரிக்க முடியும். இவ்வினையின் முதலில் மக்னீசியம் ஆக்சைடும் சிலிக்கன் உலோகமும் உருவாகின்றன. அதிக அளவு மக்னீசியம் இங்கு உபயோகப்படுத்தப்பட்டால் மக்னீசியம் சிலிசைடு உருவாகிறது.

அதிக அளவாகக் காணப்படும் மக்னீசியம், சிலிக்கனுடன் வினைபுரிவதால் மக்னீசியம் சிலிசைடு உருவாகிறது

எனவே, ஒட்டுமொத்தமான வினையில் 4:1 என்ற மூலக்கூற்று விகிதத்தில் Mg:SiO2 வினையின் நிகழ்வை இச்சமன்பாடு மூலம் அறியலாம்.

இவ்வினைகள் வெப்ப உமிழ் வினைகளாக நிகழ்கின்றன. 

அலுமினியக் கலப்புலோகமான 6000 வரிசை கலப்புலோகம் தயாரிக்க மக்னீசியம் சிலிசைடு பயன்படுகிறது. இக்கலப்புலோகத்தில் தோராயமாக 1.5% Mg2Si காணப்படுகிறது. மேலும், இத்தொகுதியைச் சேர்ந்த கலப்புலோகங்களைப் பயன்படுத்தி கினீயர்-பிரசுடோன் மண்டலத்தின் நாட்பட்ட வன்மை மற்றும் நுண் வீழ்படிவை உருவாக்க முடியும். இவ்விரு நிகழ்வுகளும் கலப்புலோகத்தின் வலிமையை மேலும் அதிகரிக்கச் செய்யும். 

மக்னீசியம் சிலிசைடில் Si அயனிகள் இருப்பதாக பார்க்கப்படுகிறது. இந்த அடிப்படையில் இச்சேர்மம் அமிலங்களுடன் வினைபுரிகிறது.. நீர்த்த ஐதரோ குளோரிக் அமிலத்துடன் மக்னீசியம் சிலிசைடு வினைபுரிந்து வாயுநிலை சிலேன் (SiH4) உருவாகிறது.

கந்தக அமிலத்தையும் இவ்வினையில் பயன்படுத்த முடியும். இரண்டாம் தொகுதி சிலிசைடுகள், குறிப்பாக புரோட்டான் பகுப்பு வினைகளுக்கு ஏற்றவையாகும். தொகுதி ஒன்று சிலிசைடுகள் அதிக வினைத்திறம் கொண்டவையாக உள்ளன. உதாரணமாக சோடியம் சிலிசைடு (Na2Si) தண்ணீருடன் விரைவாக வினைபுரிந்து சோடியம் சிலிக்கேட்டையும் ஐதரசன் வாயுவையும் தருகிறது.

எதிர்புளோரைட்டு வகை படிக அமைப்பில் மக்னீசியம் சிலிசைடு படிகமாகிறது. முகமைய கனசதுரத்தில் அணிக்கோவை Si மையங்கள் கனசதுரத்தின் மூலைகள் மற்றும் அலகு கூட்டின் முகமைய நிலைகளில் அமைகின்றன. அலகுக் கூட்டின் உட்பகுதியின் எட்டு நான்முகத் தளங்களை மக்னீசியம் மையங்கள் ஆக்ரமிக்கின்றன. சிலிக்கன் மற்றும் மக்னீசியத்தின் அணைவு எண்கள் முறையே 8 மற்றும் 4 ஆக உள்ளன. 


</doc>
<doc id="304485" url="https://ta.wikipedia.org/wiki?curid=304485" title="அமெரிக்காக்களில் எசுப்பானிய குடியேற்றவாதம்">
அமெரிக்காக்களில் எசுப்பானிய குடியேற்றவாதம்

காஸ்தீல் முடியாட்சியின் கீழான குடியேற்ற விரிவாக்கம் எசுப்பானிய "வெற்றியாளர்களால்" முன்னெடுக்கப்பட்டது; பின்னர் நிர்வாகத்தினராலும் சமயச் பரப்புரையாளர்களாலும் மேம்படுத்தப்பட்டது. வணிகமும் முதற்குடிகளை சமய மாற்றத்திற்குள்ளாக்கி கத்தோலிக்கத்தை வளர்ப்பதும் குடியேற்ற விரிவாக்கத்திற்கான தூண்டுதல்களாக அமைந்தன.

1492இல் கொலம்பசின் கண்டுபிடிப்பைத் தொடர்ந்து அடுத்த மூன்று நூற்றாண்டுகளில் எசுப்பானியப் பேரரசு கரிபியன் தீவுகள், தென் அமெரிக்காவில் பாதி, பெரும்பான்மையான நடு அமெரிக்கா மற்றும் வட அமெரிக்காவில் பெரும்பகுதியைக் (தற்கால மெக்சிக்கோ, ஐக்கிய அமெரிக்காவின் புளோரிடா, தென்மேற்கு மற்றும் பசிபிக் கடலோரப் பகுதிகள்) கைப்பற்றியது.

19ஆம் நூற்றாண்டின் துவக்கத்தில் எசுப்பானிய அமெரிக்க விடுதலைப் போர்களை அடுத்து அமெரிக்காக்களில் இருந்த, கியூபா, புவேர்ட்டோ ரிக்கோ தவிர்த்து பல எசுப்பானியக் குடியேற்றங்கள் விடுதலை பெற்றன. 1898இல் நடந்த எசுப்பானிய அமெரிக்கப் போரை அடுத்து இவையும் பசிபிக்கிலிருந்த குவாம், பிலிப்பீன்சுடன் எசுப்பானியாவிலிருந்து பிரிந்தன. இந்தக் கடைசி ஆட்பகுதிகளையும் இழந்த பிறகு எசுப்பானியாவின் அமெரிக்க குடியேற்றவாதம் முடிவிற்கு வந்தது.


</doc>
<doc id="304502" url="https://ta.wikipedia.org/wiki?curid=304502" title="தேவதை சதுரங்கக் காய்">
தேவதை சதுரங்கக் காய்

தேவதை சதுரங்கக் காய் ("Fairy chess piece") அல்லது மரபுவழியல்லாத சதுரங்கக் காய் ("Unorthodox chess piece") என்பது வழமையான சதுரங்கத்தில் பயன்படுத்தப்படாத, ஆனால், சதுரங்க மாறுபாடுகளிலோ சதுரங்கப் புதிர்களிலோ பயன்படுத்தப்படும் சதுரங்கக் காய் ஆகும். தேவதை சதுரங்கக் காய்களின் நகர்வு முறைகள் வேறுபட்டவை.

(m,n)-தாண்டி ("Leaper") என்பது தொடக்கக் கட்டத்திலிருந்து (m,n) என்னும் காவி வழியே தாண்டிச்சென்று நகரும் காய் ஆகும். மரபுவழிச் சதுரங்கக் காயான குதிரை, (1,2)-தாண்டி ஆகும்.

சில தாண்டிகளின் பெற்சா குறிமுறை கீழே வழங்கப்பட்டுள்ளது.

ஓட்டி ("Rider") என்பது, அது செல்லும் வழிக்குக் குறுக்கே வேறெந்தக் காயும் இல்லாதவிடத்து, குறித்த திசையில் எல்லையற்ற தூரம் நகரக்கூடிய காய் ஆகும். மரபுவழிச் சதுரங்கத்தில் (1,0)-ஓட்டியான கோட்டை, (1,1)-ஓட்டியான அமைச்சர், இவை இரண்டினதும் கலவையான அரசி ஆகிய ஓட்டிகள் காணப்படுகின்றன. தேவதை சதுரங்க ஓட்டிகளுக்கு எடுத்துக்காட்டுகளாக (1,2)-ஓட்டியான குதிரையோட்டி, (2,3)-ஓட்டியான வரிக்குதிரையோட்டி போன்றவற்றைக் குறிப்பிடலாம்.

தத்தி ("Hopper") என்பது தடையாக ("Hurdle") அமைந்துள்ள இன்னொரு காயைத் தாண்டிப் பாய்வதன் மூலம் நகரும் காய் ஆகும். இதற்கு எடுத்துக்காட்டாக வெட்டுக்கிளியைக் குறிப்பிடலாம்.

கல்வெட்டுக்கிளி ("Locust") என்பது எதிராளியின் காயைத் தாண்டிப் பாய்வதன் மூலம் அதனைக் கைப்பற்றும் (நகராட்டத்தில் ("Checkers") நிகழ்வது போல்) காய் ஆகும்.

கடற்காய் ("Marine piece") என்பது ஒரே திசைகளில், வழக்கமான நகர்வுகளின்போது ஓட்டியாகவும் கைப்பற்றும்போது கல்வெட்டுக்கிளியாகவும் தொழிற்படும் காய் ஆகும். கடலமைச்சர், கடற்கோட்டை, கடலரசி, கடலரசர் என்பன முறையே, நீரீயிடு ("Nereid"), திரைட்டன் ("Triton"), சைரன் ("Siren"), பொசைடன் என அழைக்கப்படும்.

சீனச் சதுரங்கக் காய்களின் பெறுதிகளாக அமைந்த காய்கள், சீனக் காய்கள் எனப்படும். சீனக் காய்க்கு எடுத்துக்காட்டுகளாகத் தகரி ("Pao"), பரி ("Mao") போன்றவற்றைக் குறிப்பிடலாம்.

ஆட்டத்தின்போது கைப்பற்ற அனுமதிக்கக்கூடாத காய், அரசகாய் ("Royal piece") எனப்படும். மரபுவழிச் சதுரங்கத்தில் அரசர் ஓர் அரசகாய் ஆகும். பேரரசரும் காலாள்களும் என்ற சதுரங்க மாறுபாட்டில், பேரரசர் ஓர் அரசகாய் ஆகும்.


</doc>
<doc id="304505" url="https://ta.wikipedia.org/wiki?curid=304505" title="துரைக்கண்ணு">
துரைக்கண்ணு

துரைக்கண்ணு ஓர் தமிழக அரசியல்வாதி. இவர் தஞ்சை மாவட்டம் ராஜகிரியை சேர்ந்தவர். . 2006, 2011 ஆண்டு பாபநாசம் தொகுதியிலிருந்து தமிழக சட்டபேரவை உறுப்பினராக தேர்ந்தெடுக்கப்பட்டார் மீண்டும் 2016 ஆண்டு சட்டமன்ற உறுப்பினராக தேர்ந்தெடுக்கப்பட்டு வேளாண்மைதுறை அமைச்சராக பொறுப்பேற்றுள்ளார். இவர் அனைத்திந்திய அண்ணா திராவிட முன்னேற்றக் கழகம் கட்சியை சார்ந்தவர்.இவருக்கு பானுமதி என்கிற மனைவியும், சிவ.வீரபாண்டியன், சண்முகபிரபு ஆகிய 2 மகன்களும், தமிழ்செல்வி, வெண்ணிலா, சத்தியா, நீலாவதி ஆகிய 4 மகள்களும் உள்ளனர்.


</doc>
<doc id="304506" url="https://ta.wikipedia.org/wiki?curid=304506" title="ஓ. எஸ். மணியன்">
ஓ. எஸ். மணியன்

ஓ. எஸ். மணியன் ஓர் தமிழக அரசியல்வாதி ஆவார். இவர் நாகப்பட்டினம் மாவட்டம், வேதாரண்யம் ஓரடியம்புலத்தைச் சேர்ந்தவர். இவருக்கு கலைச்செல்வி என்ற மனைவியும், பாரதி, வாசுகி ஆகிய இரு மகள்கள் உள்ளனர். இவர் 1995 ஆம் ஆண்டு முதல் 2001 ஆம் ஆண்டு வரை மாநிலங்களவை உறுப்பினராக இருந்தார். 2008 ஆம் ஆண்டு முதல் 2013 ஆம் ஆண்டுவரை மயிலாடுதுறை நாடாளுமன்ற உறுப்பினராக இருந்தார். இவர் சார்ந்த அதிமுகவின் கொள்கை பரப்பு செயலாளராக பதவி வகித்து உள்ளார். வேதாரண்யம் தொகுதியிலிருந்து, 2016 ஆம் ஆண்டு சட்டமன்ற உறுப்பினராக தேர்ந்தெடுக்கப்பட்டு கைத்தறித்துறை அமைச்சராக பொறுப்பேற்றுள்ளார். 

மணியன் இளங்கலை சட்டம் பயின்றுள்ளார்


</doc>
<doc id="304509" url="https://ta.wikipedia.org/wiki?curid=304509" title="பி. பெஞ்சமின்">
பி. பெஞ்சமின்

பி. பெஞ்சமின் ("P. Benjamin") ஒரு இந்திய அரசியல்வாதி மற்றும் 15 வது தமிழ் சட்டமன்றத்தில் உறுப்பினர் ஆவார். அவர் மதுரவாயல் தொகுதியிலிருந்து அதிமுக கட்சியின் சார்பாகத் தேர்ந்தெடுக்கப்பட்டார். ஜெயலலிதாவால் இவர் மே மாதம் 2016 ஆம் ஆண்டு தமிழ்நாட்டுபள்ளிக்கல்வித்துறை அமைச்சராக நியமிக்கப்பட்டார். இது இவரது முதல் அமைச்சரவை பதவியாகும்


</doc>
<doc id="304510" url="https://ta.wikipedia.org/wiki?curid=304510" title="பதினான்காவது தமிழ்நாடு சட்டமன்றம்">
பதினான்காவது தமிழ்நாடு சட்டமன்றம்

தமிழ்நாட்டின் பதினான்காவது சட்டமன்றம் என்பது மே 15, 2011 அன்று அமைக்கப்பட்டு, மே 13, 2016 வரை இயங்கிய சட்டமன்றக் காலத்தைக் குறிக்கும். 



</doc>
<doc id="304511" url="https://ta.wikipedia.org/wiki?curid=304511" title="செ. மு. மணிகண்டன்">
செ. மு. மணிகண்டன்

செ. மு. மணிகண்டன் ஓர் தமிழக அரசியல்வாதி. இவரது தந்தை செ.முருகேசன். ராமநாதபுரம் மாவட்ட அ.தி.மு.க. செயலாளராகவும், அவைத்தலைவராகவும் இருந்தவர். தாயார் பெயர் அன்னக்கிளி. மணிகண்டனின் மனைவி வசந்தி ஒரு மகப்பேறு மருத்துவர் ஆவார். இவர்களுக்கு லீலா, லெனிசா ஆகிய இரு மகள்களும், கிளிண்டன் செல்லத்துரை என்ற மகனும் உள்ளார். 2016 ஆம் ஆண்டு இராமநாதபுரம் தொகுதியிலிருந்து தமிழக சட்டப்பேரவை உறுப்பினராகத் தேர்ந்தெடுக்கப்பட்டு, தற்போது தமிழக அரசின் செய்தி மக்கள் தொடர்பு துறை அமைச்சராக பணியாற்றி வருகிறார். 


</doc>
<doc id="304517" url="https://ta.wikipedia.org/wiki?curid=304517" title="காபூல் சாகி">
காபூல் சாகி

காபூல் சாகி அல்லது இந்து சாகி (Kabul Shahi dynasties) (ஆட்சிக் காலம்: கி பி 500 - 1010) 

கி பி 870-இல் சாகி அரச குலம் சமய அடிப்படையில், இந்து சாகி, பௌத்த சாகி என இரண்டு அரச குலங்களாகப் பிரிந்தது.

கி பி ஏழாம் நூற்றாண்டின் முற்பகுதியில், காபூல் பகுதியில் சுற்றுப் பயணம் செய்த யுவான் சுவாங், காபூல் பகுதியை ஆட்சி செய்த சத்திரிய மன்னரின் பெயரை சாகி கிங்கலன் எனத் தற்கால ஆப்கானித்தான் நாட்டின் கார்தேஜ் நகரத்தின் கல்வெட்டுக்களில் குறித்திருப்பதை குறிப்பெடுத்துள்ளார்.

இந்து சாகி மன்னர்கள், பௌத்தர்களும், இந்துக்களும் அதிகம் வாழ்ந்த காபூல் மற்றும் கந்தகார் பகுதிகளை ஆண்டனர். 
இறுதி இந்து சமய சாகி அரச குல மன்னர்களில் புகழ் பெற்றவர்கள் ஜெயபாலன், ஆனந்தபாலன் மற்றும் திரிலோசனபாலன் ஆவர். இவர்கள் கஜினியின் முகமதை எதிர்த்தனர். பின்னர் வட இந்தியப் பகுதிகளில் தங்கள் அரசை மாற்றிக் கொண்டனர்.
கஜினி முகமதுவின் தொடர் படையெடுப்பால் காபூல் சாகி குல அரசின் ஆட்சி கி பி 1026-இல் முடிவுற்றது.




</doc>
<doc id="304521" url="https://ta.wikipedia.org/wiki?curid=304521" title="அல்லைல்மக்னீசியம் புரோமைடு">
அல்லைல்மக்னீசியம் புரோமைடு

அல்லைல்மக்னீசியம் புரோமைடு "(Allylmagnesium bromide)" CHBrMg என்ற மூலக்கூற்று வாய்ப்பாடு கொண்ட ஓரு கிரிக்னார்டு வினைப்பொருளாகும். ஒரு கரிமச் சேர்மத்தில் அல்லைல் தொகுதியை அறிமுகப்படுத்துவதற்கு இவ்வினைப்பொருள் பயன்படுத்தப்படுகிறது. பொதுவாக டை எத்தில் ஈதரில் உள்ள ஒரு கரைசலாக இச்சேர்மம் கிடைக்கிறது. தேவைப்பட்டால் அல்லைல்மக்னீசியம் புரோமைடை மக்னீசியம் மற்றும் அல்லைல் புரோமைடு ஆகியனவற்றை சாதாரண முறையில் வினைப்படுத்தி தயாரித்துக் கொள்ளலாம்.



</doc>
<doc id="304537" url="https://ta.wikipedia.org/wiki?curid=304537" title="விலங்கு ஊன்பசை">
விலங்கு ஊன்பசை

விலங்கு ஊன்பசை ("Animal glue") என்பது விலங்கின் இணைப்பிழையத்தை நெடுநேரம் கொதிக்க வைப்பதன்மூலம் பெறப்படும் ஓர் ஒட்டும் பொருள் ஆகும். 



</doc>
<doc id="304544" url="https://ta.wikipedia.org/wiki?curid=304544" title="எசுப்பானிய அமெரிக்காவில் விடுதலைப் போர்கள்">
எசுப்பானிய அமெரிக்காவில் விடுதலைப் போர்கள்

எசுப்பானிய அமெரிக்காவில் விடுதலைப் போர்கள் ("Spanish American wars of independence") 19ஆம் நூற்றாண்டில் ஐரோப்பாவில் நெப்போலியப் போரின் போது பிரான்சு எசுப்பானியாவில் படையெடுத்த பிறகு, எசுப்பானிய அமெரிக்காவில் எசுப்பானியப் பேரரசிற்கு எதிராக தொடுக்கப்பட்ட பல போர்களைக் குறிப்பதாகும். இந்தச் சண்டைகள் 1809இல் துவங்கின; பிரான்சின் தாக்குதலின்போது சட்டமன்ற, செயலாக்க அதிகாரங்களை எடுத்துக்கொண்ட உச்ச மைய இராணுவக் குழுவிற்கு எதிராக சுக்கிசாக்காவிலும் கித்தோவிலும் ஆளுநருக்கு மாற்றாக உருவான ஆட்சிக்குழுக்கள் முதல் இயக்கமாக இருந்தன. 1810இல் மைய இராணுவக் குழு பிரான்சிடம் வீழ்ந்தபோது அமெரிக்காகளில் இருந்த எசுப்பானிய ஆட்புலங்களில் பல புதிய உள்ளக ஆட்சிக் குழுக்கள் தோன்றின. இந்த ஆட்சிக்குழுக்களுக்கும் எசுப்பானியாவிற்கும் இடையேயான சண்டைகளின் விளைவாக புதிய தன்னாட்சி நாடுகள் உருவாயின. தெற்கில் அர்கெந்தீனா, சிலியிலிருந்து வடக்கே மெக்சிக்கோ வரை இந்த சுதந்திர நாடுகள் உருவாயின. கூபாவும் புவர்ட்டோ ரிக்கோவும் எசுப்பானியாவின் ஆட்சியில் 1898இல் எசுப்பானிய அமெரிக்கப் போர் வரை நீடித்தன.


</doc>
<doc id="304553" url="https://ta.wikipedia.org/wiki?curid=304553" title="கோத்தார்டு கீழ்நிலை மலையூடு தடம்">
கோத்தார்டு கீழ்நிலை மலையூடு தடம்

கோத்தார்டு கீழ்நிலை மலையூடு தடம் ("Gotthard Base Tunnel", GBT) சுவிட்சர்லாந்தில் ஆல்ப்ஸ் மலையினூடே அமைக்கப்பட்டுள்ள இரும்புப் பாதை சுரங்கத்தடம் ஆகும். இது சூன் 1, 2016 அன்று திறக்கப்பட்டது; முழுமையான பயணியர் சேவை திசம்பர் 2016 முதல் தொடங்கும். 57.09 கிமீ (35.5 மை) நீளமுள்ள இத்தடத்தில் மொத்தம் 151.84 கிமீ (94.3 மை) நீளத்திற்கு சுரங்கங்கள், சுழல்தண்டுகள், நடைவழிகள் அமைக்கப்பட்டுள்ளன. இது உலகின் மிக நீளமான, ஆழமான போக்குவரத்து மலையூடு தடமாகவும்ஆல்ப்சினூடே செல்லும் முதல் கீழ்நிலை தட்டையான வழித்தடமாகவும் விளங்குகின்றது.



</doc>
<doc id="304557" url="https://ta.wikipedia.org/wiki?curid=304557" title="சர்வதேச காணாமல் போன குழந்தைகள் தினம்">
சர்வதேச காணாமல் போன குழந்தைகள் தினம்

சர்வதேச காணாமல் போன குழந்தைகள் நாள் ("International Missing Children's Day") எனும் இந்நாள், காணாமற்போன குழந்தைகளுக்கான சர்வதேச நாளென ஒவ்வொரு ஆண்டும் மே 25-ம் நாள் கொண்டாடப்படுகிறது. காணாமல் போகும் எதிர்காலத் தலைமுறையினரான குழந்தைகளுக்கு அரசு மற்றும் குடும்பங்களின் பாதுகாப்பு அவசியம் என்பதை வலியுறுத்தும் நோக்கில் இந்த நாள் ஆண்டுதோறும் கடைப்பிடிக்கப்படுகிறது.

1979-ம் ஆண்டு மே 25-ம் நாள் அமெரிக்காவின் நியூயார்க் நகரத்தைச் சேர்ந்த இட்டன் பாட்ஷ் என்ற 6 வயது குழந்தை பள்ளிக்குச் செல்லும் வழியில் காணாமல் போய்விட, ஒரு ஒளிப்படக் கலைஞராக இருந்த அவனது தந்தை, தன்னுடைய குழந்தையின் (இட்டன் பாட்ஷ்) ஒளிப்படத்தை வெளியிட்டுக் குழந்தையைக் கண்டுபிடிக்கும் முயற்சியில் ஈடுபட்டார். அவரது தீவிர தேடுதல் வேட்டையை அங்கிருந்த ஊடகங்கள் தலைப்புச் செய்தியாக வெளியிட்டது. ஊடக நிறுவனங்களின் இந்த நடவடிக்கையால் 1979-ம் ஆண்டில் இருந்து 1981-ம் ஆண்டு வரையில் குளம், ஆறு போன்ற இடங்களில் சுவடு தெரியாமல் காணாமல் போன 29 குழந்தைகளின் உடல்கள் கண்டு பிடிக்கப்பட்டன. இதனையொட்டி 1983-ம் ஆண்டு அமெரிக்க அதிபராக இருந்த ரானல்ட் ரேகன் மே 25-ம் திகதியை காணாமல் போகும் குழந்தைகளுக்கான தேசிய நாளாக அறிவித்தார். அன்றிலிருந்து மே 25-ம் நாள் காணாமல் போகும் குழந்தைகள் நாளாக ஐக்கிய அமெரிக்காவில் அனுசரிக்கப்பட்டு வருகிறது.

சர்வதேச அளவில், ஆண்டுக்கு சராசரியாக ஒரு இலட்சம் குழந்தைகள் காணாமல் போவதாகவும் அதில் பெண்பாலர்கள் 55 சதவிதமும், ஆண்பாலர்கள் 45 சதவிதமும் காணாமல்போவதாக ஆய்வறிக்கைகள் உள்ளது. மேலும், இந்தியாவில் மட்டும் ஆண்டுதோறும் 45 ஆயிரம் குழந்தைகள் காணாமல் போகின்றனர் என்றும் இதில் தமிழகத்தில் மட்டும் 11 ஆயிரம் குழந்தைகள் காணாமல் போவதாகவும் தேசியக் குற்றப் பதிவு ஆணையச் செய்தியில் கூறப்பட்டுள்ளது. இந்தப் பட்டியலில் முதல் இடத்தில் மேற்கு வங்கமும், அடுத்த இடத்தில் தமிழகம் இருப்பதாக அறியப்படுகிறது.

குழந்தைகள் காணாமல் போவதற்குப் பல காரணங்கள் உள்ளன. தற்போது வீட்டில் பெற்றோர்கள் கண்டிப்பதால் சினங்கொண்டு வீட்டை விட்டு வெளியேறும் குழந்தைகள் எண்ணிக்கை அதிகரித்துள்ளதாகவும், உடல் உறுப்புகளைத் களவாடி விற்கும் சமூகவிரோதிகள் குழந்தைகளைக் கடத்துவதாகவும் சென்னை குழந்தைகள் நலகுழுமத்தின் உறுப்பினர் ஷிலா சார்லஸ் மோகன் கூறுகின்றார். இந்தியாவின் வடகிழக்கு மாநிலங்களில் தீவிரவாதச் செயல்களில் ஈடுபட வைக்க 10 வயது முதல் 15 வயது வரையுள்ள குழந்தைகள் கடத்தப்படுவதாகவும், மற்றும் பால்வினைத் தொழிலில் ஈடுபடுத்துவதற்கும் குழந்தைகள் கடத்தப்படுகின்றனர். குறிப்பாக 6 வயதுக்கு கீழ் உள்ள குழந்தைகள் தான் அதிக அளவில் கடத்தப்படுவதாக ஆய்வறிக்கை உள்ளது.

காணாமல் போன குழந்தைகள் கண்டுபிடிக்கப்பட்டாலும் அவர்களை மீண்டும் பெற்றோர்களிடம் ஒப்படைப்பதில் பெரும் சிரமம் உள்ளதாகவும், பல குழந்தைகள் தாங்கள் எங்கு இருந்தோம் என்பதுகூடத் தெரியாமல் இருப்பதாகவும், செவித்திறன், பார்வைக் குறைபாடுள்ள குழந்தைகள் மீட்கப்பட்டாலும் அவர்களை மீண்டும் சொந்த இடங்களுக்கு சேர்ப்பதில் சிரமம் உள்ளதாகவும் சமூக நலக்கல்வி குழுமத் தலைவரான மனோரமா தெரிவித்துள்ளார்.

குழந்தைகள் தொலைந்தாலோ அல்லது பொது இடங்களில் தனியாக இருப்பதைக் கண்டாலோ காவல் நிலையத்தில் புகார் அளிக்க வேண்டும். இதுபோன்ற புகாரின் அடிப்படையில் சைல்டு ஹெல்ப்லைன் அறக்கட்டளையை (CHILDLINE India Foundation (CIF)) 1098 என்ற கட்டணமில்லா தொலைத்தொடர்பு மூலம் தொடர்பு கொண்டு குழந்தைகளைக் கண்டுபிடிக்கவும் தனியாகவுள்ள குழந்தைகளை உரியவர்களிடம் சேர்க்கவும் முயற்சிகள் மேற்கொள்ளப்படும். காணாமற்போன குழந்தைகள் பற்றி அரசின் இணையதளத்திலும் (www.trackthemissingchild.gov.in)பதிவு செய்யலாம். 



</doc>
<doc id="304558" url="https://ta.wikipedia.org/wiki?curid=304558" title="இருமெத்தில்மக்னீசியம்">
இருமெத்தில்மக்னீசியம்

இருமெத்தில்மக்னீசியம் "(Dimethylmagnesium)" என்பது CHMg என்ற மூலக்கூற்று வாய்ப்பாடு கொண்ட ஒரு கரிமமக்னீசியம் சேர்மமாகும். ஐயுபிஏசி முறையில் டைமெத்தில்மக்னீசியம் என்று அழைக்கப்படும் இச்சேர்மம் பிற டை ஆல்கைல்மக்னீசியம் சேர்மங்கள் தயாரிப்பதைப் போலவே தயாரிக்கப்படுகிறது. மெத்தில்மக்னீசியம் ஆலைடு கரைசலுடன் குறைந்தபட்சம் அதற்குச் சமமான டையாக்சேன் சேர்த்து தயாரிக்கப்படுகிறது:

மக்னீசியம் டை ஆலைடு மற்றும் டையாக்சேன் சேர்மங்களின் கூட்டமைப்பு ஒரு திண்மமாக வீழ்படிவாகி செலெங்க் சமநிலைக்கு நகர்த்துகிறது. இதனால் டை ஆல்கைல்மக்னீசியம் சேர்மம் கரைசலில் தேங்குகிறது.
நான்முக மக்னீசியம் மையங்கள் ஒவ்வொன்றும் மெத்தில் தொகுதி இணைப்புகளால் சூழப்பட்ட ஒரு பலபடி அமைப்பில் இருமெத்தில்மக்னீசியம் காணப்படுகிறது. இவ்வமைப்பை எக்சு கதிர் படிகவியல் ஆய்வும் உறுதிப்ப்படுத்துகிறது. Mg-C அணுக்களுக்கு இடையேயான பிணைப்பு இடைவெளிகள் 224 பை.மீ ஆகும்


</doc>
<doc id="304574" url="https://ta.wikipedia.org/wiki?curid=304574" title="நா. அருணாச்சலம்">
நா. அருணாச்சலம்

நா. அருணாச்சலம் (12.05.1939 - 23.05.2016) என்பவர் ஒரு பெரியாரியலாளர், தமிழ்ச் சான்றோர் பேரவை நிறுவனத் தலைவரும், நந்தன் வழி இதழின் ஆசிரியரும், மாணவர் நகலகம் நிறுவனருமாவார். இவர் ஆனாரூனா என்று தமிழ் மொழிப் பற்றாளர்களால் அழைக்கப்பட்டவர்.
நா.அருணாச்சலம் திருவாரூர் மாவட்டம், திருகண்ணபுரத்தில் பிறந்தவர். வருவாய்த் துறையில் அலுவலராகத் தன் வாழ்க்கையைத் தொடங்கியவர். இறுதியாக செங்கல்பட்டில் வட்டாட்சியராகப் பணியாற்றி விருப்ப ஓய்வு பெற்றவர். 'அடையாறு மாணவர் நகலகம்' என்ற வணிக நிறுவனத்தை வெற்றிகரமாக நடத்திவந்தவர்.

1956இல் இந்தியா மொழிவாரி மாநிலங்களாக பிரிக்கப்பட்டு, தமிழர்களுக்கு என்று தனித்தமிழ் மாநிலம் உருவானது தங்களுக்கு என மாநிலம் அமைந்த நாளை அந்தந்த மாநிலங்கள் தங்கள் மாநில நாளாக கொண்டாடிய நிலையில் தமிழகத்தில் யாரும் இந்த நாளை கொண்டாடாத நிலையில் தமிழகம் அமைந்த நவம்பர் முதலாம் நாளை தனது சொந்த செலவில் தமிழகப் பெருவிழாவாக பல ஆண்டுகள் எடுத்தார். 1990 களின் பிற்பகுதியில் தமிழறிஞர்களையும் தமிழின உணர்வாளர்களையும் ஒருங்கிணைத்து, மொழி உணர்வையும் இன உணர்வையும் தட்டியெழுப்ப ”தமிழ்ச் சான்றோர் பேரவை” என்ற அமைப்பை நிறுவினார். தமிழ் நாடெங்கும் தமிழ்ச் சான்றோர் பேரவை சார்பில் கருத்தரங்குகளும், பரப்புரைகளும், மாநாடுகளும் நடத்தினார். 1999 ஆம் ஆண்டு ஏப்ரல் 25 ஆம் நாள், தமிழ்வழிக் கல்வியைக் கட்டாயமாக்கிட வலியுறுத்தி, தமிழறிஞர் தமிழண்ணல் தலைமையில் 102 தமிழறிஞர்களும் தமிழ் உணர்வாளர்களும் காலவரம்பற்ற உண்ணாப் போராட்டம் தொடங்கினார்கள். பல்வேறு தமிழ் அமைப்புகளையும் தமிழ் உணர்வாளர்களையும் இணைத்துக் கொண்டு தமிழ்ச் சான்றோர் பேரவையால் முன்னெடுத்த மாபெரும் போராட்டம் இது. அப்போராட்டத்தின் பயனாக, அன்றைய தி.மு.க. ஆட்சி, 5 ஆம் வகுப்பு வரை கட்டாயமாக தமிழ் அல்லது தாய்மொழி மொழிப்பாடமாக இருக்க வேண்டும், பயிற்று மொழியாக இருக்க வேண்டும் என்று ஆணையிட்டது. ஆனால் அது சென்னை உயர் நீதிமன்றத்தால் தள்ளுபடி செய்யப்பட்டது. ஆனாலும், அருணாச்சலம் உச்ச நீதிமன்றத்தில் தம் சொந்தச் செலவில் மேல்முறையீடு செய்தார்.


</doc>
<doc id="304606" url="https://ta.wikipedia.org/wiki?curid=304606" title="எத்தில்மக்னீசியம் புரோமைடு">
எத்தில்மக்னீசியம் புரோமைடு

எத்தில்மக்னீசியம் புரோமைடு "(Ethylmagnesium bromide)" என்பது CHMgBr என்ற மூலக்கூற்று வாய்ப்பாடு கொண்ட ஒரு கரிமமக்னீசியம் சேர்மமாகும். கிரின்யார்டு கரணியான இச்சேர்மத்தில் ஒரு மக்னீசியம் நேர்மின் அயனி எத்தில் தொகுதியுடன் சகப்பிணைப்பும் புரோமின் எதிர்மின் அயனியுடன் அயனிப்பிணைப்பும் கொண்டுள்ளது. C2H5Mg•Br என்றும் எழுதப்படும் இச்சேர்மம் பரவலாக ஆய்வகங்களில் கரிமச் சேர்மங்களை தொகுப்பு முறையில் தயாரிக்கப் பயன்படுகிறது.

மின்னணு கூட்டு வினையில் எத்தில் எதிரயனி முறியலகிற்கு செயற்கை சமனாக செயல்படுவதை தவிர்த்து எத்தில்மக்னீசியம் புரோமைடு வலிமையான ஒரு காரமாகப் பயன்படுத்தப்படுகிறது. ஆல்கைன்கள் போன்ற பல்வேறு அடி மூலக்கூறுகளை புரோட்டான் நீக்கம் செய்யும் வினை இதற்கு எடுத்துக்காட்டாகும் :

இப்பயன்பாட்டிற்கு கரிம இலித்தியம் வினைப்பொருட்கள் பரவலாகக் கிடைப்பதால் எத்தில்மக்னீசியம் புரோமைடு முழுமையாக ஒதுக்கப்படுகிறது. 

வணிகமுறையில் எத்தில்மக்னீசியம் புரோமைடு பரவலாகக் கிடைக்கிறது. வழக்கமாக டை எத்தில் ஈதர் அல்லது டெட்ரா ஐதரோபியூரான் சேர்மத்தில் ஒரு கரைசலாக இது காணப்படுகிறது. கிரின்யார்டு கரணியிலிருந்து சாதாரணமாக எத்தில்மக்னீசியம் புரோமைடைத் தயாரிக்க இயலும். டை எத்தில் ஈதரில் உள்ள மக்னீசியத்தை புரோமோயீத்தேனுடன் வினைபுரியச் செய்து இதைத் தயாரிக்கிறார்கள். :


</doc>
<doc id="304608" url="https://ta.wikipedia.org/wiki?curid=304608" title="கீ. இராமலிங்கனார்">
கீ. இராமலிங்கனார்

கீ. இராமலிங்கனார் ( 1899 1986 ) என்பவர் தமிழ் ஆட்சி மொழியாக வேண்டுமென்ற முனைப்பில் ஆட்சிச் சொற்களைத் தொகுத்து நடைமுறைப்படுத்தி, தொண்டு செய்த அறிஞர் ஆவார். இதனால் இவர் ஆட்சிமொழிக் காவலர் என அழைக்கப்படுகிறார்.
இவர் சென்னைக்கு அருகில் உள்ள கீழச்சேரி என்னும் கிராமத்தில் இரத்தின முதலியார் பாக்கியத்தம்மாள் இணையருக்கு 1899 ஆம் ஆண்டு பிறந்தார் தொடக்கக் கல்வியை திண்ணைப் பள்ளிக்கூடத்தில் பயின்றார். சீயோன் பள்ளியில் உயர்நிலைப் பள்ளிக் கல்வி முடித்து, வெஸ்லி கல்லூரியில் பயின்றபோது திரு.வி.க., சைவப் பெரியார் சச்சிதானந்தம் பிள்ளை ஆகியோரிடம் கல்வி கற்றார். பின் பச்சையப்பன் கல்லூரியில் இளங்கலை (பி.ஏ.) பட்டம் பெற்றார்.

படிப்புக்குப்பின் தமிழகத் தலைமைச் செயலகத்தில் மேனிலை எழுத்தர், சார் பதிவாளர், நகரவை ஆணையர், கல்லூரி முதல்வர், தொழிலாளர் நல அலுவலர் என பல்வேறு பொறுப்புகளை வகித்தார்.

இந்திய விடுதலைக்குப்பின் தமிழகத்தில் 1956 ஆம் ஆண்டுதான் ஆட்சி மொழிச் சட்டம் நிறைவேற்றப்பட்டது. ஆனால் இராமலிங்கனார் ஆட்சி மொழிச் சட்டம் நிறைவேற்றப்படுவதற்கு வெகு காலத்திற்கு முன்னரே, தமிழ் ஆட்சி மொழியாக வேண்டுமென்ற நீண்ட கால நோக்கத்தின் அடிப்படையில், ஆட்சித்துறைச் சொற்களை அகர வரிசையில் தொகுக்கத் தொடங்கி, அவ்வாறு தொகுத்த சொற்களைக் கொண்ட நூலொன்றை ஆட்சி சொல் என்றபெயரில் 1940 ஆம் ஆண்டு வெளியிட்டார். ஆட்சிச் சொற்கள் சில எனும் அரிய நூலை 1957 ஆம் ஆண்டு வெளியிட்டார்.
இராமலிங்கனார் 1958 ஆம் ஆண்டு தமிழக அரசின் ஆட்சி மொழித்துறை அலுவலராக நியமிக்கப்பட்டார். இவர் பொறுப்பேற்ற பின்னர், நாளுக்கு நாள் ஆட்சி மொழியின் வளர்ச்சிப் பணி தீவிரமடைந்தது. தமிழ் வளர்ச்சி இயக்கம் என்ற துறை உருவாக்கப்பட்டது. தமிழகத்தின் அரசு அலுவலகங்களிலும், கல்வித் துறையிலும், வனத்துறையிலும், மாவட்ட ஆட்சித் துறையிலும், தமிழ் ஆட்சி மொழியாக்கப்பட்டது. கீழமை நீதி மன்றங்களில் தீர்ப்புரைகள் தமிழில் எழுதப்பட்டன. சட்டத்துறை ஆட்சிமொழி ஆணையத்திலும் அறிஞர் இராமலிங்கனார் உறுப்பினராகச் செயல்பட்டார்.

கீ. இராமலிங்கனார் 1930-இலிருந்து எழுதிய 17 நூல்கள்:


</doc>
<doc id="304616" url="https://ta.wikipedia.org/wiki?curid=304616" title="ஆண்டிமோனைட்டு">
ஆண்டிமோனைட்டு

வேதியியலில் ஆண்டிமோனைட்டு "( Antimonite)" என்பது ஆண்டிமனி(III) வகை உப்புகளைக் குறிக்கிறது. NaSb(OH)4 மற்றும் NaSbO2 போன்றவை சில எடுத்துக்காட்டுகளாகும். ஆண்டிமனி மூவாக்சைடுடன் (Sb2O3) ஒரு காரத்தைச் சேர்த்து வினைபுரியச் செய்வதன் மூலமாக இவற்றைத் தயாரிக்கலாம். ஆண்டிமோனசு அமிலம் அல்லது ஆண்டிமோனியசு அமிலத்தின் உப்புகள் என்று பொதுவாக இவை கருதப்படுகின்றன. கரைசலில் "Sb(OH)3" இன் இருப்பு சந்தேகத்திற்குரியதாகவே உள்ளது. இதைத் தனிமைப்படுத்த முயற்சி மேற்கொள்ளப்பட்டபோது பொதுவாக ஆண்டிமனி(III) ஆக்சைடு நீரேற்று உருவாகிறது. Sb2O3•xH2O என்ற பொதுவாய்ப்பாட்டுடன் உருவாகும் இந்த நீரேற்று பின்னர் மெதுவாக Sb2O3.ஆக நிலைமாறுகிறது.

புவியியலில், சிடிப்னைட்டு கனிமம் (Sb2S3) சிலசமயங்களில் ஆண்டிமோனைட்டு என்று அழைக்கப்படுகிறது. 

இவற்றை ஆண்டிமோனேட்டுகளுடன் ஒப்பிட்டுப் பார்க்கவியலும். இவ்வகைச் சேர்மங்களில் ஆண்டிமனி +5 என்ற ஆக்சிசனேற்ற நிலையில் காணப்படுகிறது.


</doc>
<doc id="304617" url="https://ta.wikipedia.org/wiki?curid=304617" title="இலங்கை செஞ்சிலுவைச் சங்க ஊழியர்கள் படுகொலை, 2007">
இலங்கை செஞ்சிலுவைச் சங்க ஊழியர்கள் படுகொலை, 2007

இலங்கை செஞ்சிலுவைச் சங்கப் பணியாளர்கள் படுகொலை 2007 சூன் 1 அன்று இடம்பெற்றது. இரண்டு இலங்கைத் தமிழ் நிவாரணப் பணியாளர்கள் 2007 சூன் 1 இல் கொழும்பில் வைத்து காவல்துறையினர் எனத் தம்மை அடையாளம் காட்டிக் கொண்ட இருவரால் கைது செய்யப்பட்டனர். இவர்களது இறந்த உடல்கள் சூன் 2 அன்று கொழும்பில் இருந்து 95 கிமீ தொலைவில் இரத்தினபுரியில் கண்டெடுக்கப்பட்டது.

கிழக்கிலங்கையைச் சேர்ந்த இரண்டு செஞ்சிலுவைச் சங்கப் பணியாளர்கள், சின்னராஜா சண்முகநாதன், 38, கார்த்திகேசு சந்திரமோகன், 28, ஆகியோர் ஆழிப்பேரலைப் பயிற்சித் திட்டம் தொடர்பாக தலைநகர் கொழும்பு வந்தனர். செஞ்சிலுவைச் சங்கத்தின் மட்டக்களப்பு கிளைத் தலைவர் வசந்தராஜாவின் அறிக்கைப் படி, மட்டக்களப்பில் இருந்து கொழும்பிற்கு மே 30 இல் அனுப்பப்பட்ட 6 பணியாளர்களில் இந்த இருவரும் அடங்குவர்.

மே 30 முதல் சூன் 1 வரை இடம்பெற்ற பயிற்சித் திட்டத்தை முடித்துக் கொண்ட இந்த அறுவரும் மட்டக்களப்பு திரும்புவதற்காக சூன் 1 மாலை 06:30 மணியளவில் கொழும்பு கோட்டை தொடருந்து நிலையத்தில் இரவு 07:15 மணிக்குப் புறப்படும் தொடருந்துக்காகக் காத்திருந்தனர். அப்போது தம்மைக் காவல்துறையினர் என அடையாளம் காட்டிய இருவர் ஆறு பேரின் தேசிய அடையாள அட்டைகளை பரிசோதித்தனர். பின்னர் அவர்கள் சண்முகநாதனையும், சந்திரமோகனையும் மேலதிக விசாரணைக்கெனக் கூறி கைது செய்து வெள்ளை வானில் ஏற்றிச் சென்றனர். சண்முகநாதன் 1997 முதலும், சந்திரமோகன் 1999 முதலும் மட்டக்களப்பு செஞ்சிலுவைச் சங்கத்தில் பணியாற்றுகின்றனர்.

கடத்தல் குறித்து அறிந்த பன்னாட்டு செஞ்சிலுவை மற்றும் செம்பிறை இயக்கம் கோட்டைக் காவல்துறையிலும், காவல்துறை மா அதிபருக்கும் முறைப்பாடு செய்ததாக அறிவித்தது.

இரத்தினபுரியில், கிரியெல்ல என்ற இடத்தில் உள்ள தும்பறை தோட்டத்தில் இருவரின் இறந்த உடல்களையும் செஞ்சிலுவைச் சங்கத்தினர் அடையாளம் காட்டினர்.

கிரியெல்ல காவல்துறை அதிகாரி, "வேறு இடம் ஒன்றில் கொல்லப்பட்ட பின்னர் உடல்கள் தும்பறைத் தோட்டத்தில் போடப்பட்டிருக்கலாம்" எனத் தெரிவித்தார். இதே பகுதியில் முன்னரும் வேறு உடல்கள் இருக்கக் கண்டுபிடிக்கப்பட்டிருந்தன. ஐந்து காவல்துறை அணிகள் விசாரணைக்காக நியமிக்கப்பட்டுள்ளதாக காவல்துறை அதிபர் விக்டர் பெரேரா தெரிவித்தார்.

இந்த இரட்டைப் படுகொலைகளை பிரித்தானிய தூதுவராலயம், மற்றும் மனித உரிமைகள் கண்காணிப்பகம் ஆகியன கண்டித்து அறிக்கை வெளியிட்டன.




</doc>
<doc id="304622" url="https://ta.wikipedia.org/wiki?curid=304622" title="மணலூர் மணியம்மாள்">
மணலூர் மணியம்மாள்

மணலூர் மணியம்மை என்பவர் சுதந்திரப் போராட்ட வீராங்கனை, சாதித் தீண்டாமை எதிர்ப்பாளர், பெண்ணியலாளர், வர்க்கப் போராட்டக்காரர் எனப் பன்முகம் கொண்டவர்.

மணலூர் மணியம்மை ஒரு பார்ப்பனக் குடும்பத்திலே பிறந்தவர். இவருக்குப் பெற்றோர் இட்ட பெயர் வாளாம்பாள். இவர் தன் இளம் வயதிலேயே தந்தையை இழந்தவர். குடும்பச் சூழலால் தன்னை விடவும் 20 வயது மூத்த, ஒரு நாகப்பட்டிணம் வழக்கறிஞருக்குத் திருமணம் செய்விக்கப்பட்டார். திருமணமான 10 ஆண்டுகளிலேயே கணவனை இழந்து தாய்வீடு வந்து சேர்ந்தார்.

இந்திய விடுதலைப் போராட்ட இயக்கத்தின்பால் ஈடுபாடு கொண்ட மணியம்மை காந்தி தஞ்சைக்கு வந்த போது அவரைச் சந்தித்து காங்கிரசில் இணைந்தார். மாகாணக் கமிட்டி உறுப்பினர் பதவிவரை உயர்ந்த அவர், பண்ணை அடிமை முறையை எதிர்த்து தனது சொந்தப் பகுதியில் போராட்டம் நடத்தினார். தனது சொந்தப் பண்ணையிலேயே சாதி அடிமைத் தனத்தை எதிர்த்துப் போரட்டம் நடத்தியதால் அவர் பண்ணையில் இருந்த சொந்தக் குடும்பத்தினரால் தள்ளி வைக்கப் பட்டார். காலவோட்டத்தில் பண்ணையார்களுக்கே காங்கிரசில் பெரு மதிப்பு என்றும் உணர்ந்து கொண்டார். ஜனசக்தி இதழ் மூலம் பொதுவுடைமை கொள்கைகளின் பால் ஈடுபாடு கொண்ட மணியம்மை, காங்கிரசில் இருந்து விலகி முழுநேர கம்யூனிஸ்ட் ஆனார். சீனிவாசராவ், மணலி கந்தசாமி போன்ற முன்னோடி கம்யூனிஸ்டுகள் மூலம் தனது அரசியல் அறிவை வளர்த்துக் கொண்ட இவர், செல்வாக்கு மிகுந்த தலைவராக உயர்ந்தார். இவரின் பண்ணை அடிமைக்கு எதிரான போராட்டத்தாலும், வர்க்க அணி திரட்டலாலும் பாதிக்கப்பட்டர்கள் ஆத்திரமடைந்து இவரைக் கொல்ல முயன்று, கொடும் தாக்குதலில் காயத்துடன் உயிர் தப்பினார். பெண்மையின் உடை, கூந்தல் போன்ற பல்வேறு குறியீட்டு அம்சங்களைத் துறந்து தனது கூந்தலை வெட்டிக் கொண்டு, ஆண்களைப் போல் வேட்டி சிப்பா அணிந்து கொண்டார். மேலும் தற்பாதுகாப்புக்கென சிலம்பமும் கற்றுத் தேர்ந்தார். வேட்டி சட்டையோடு துணிச்சலாகத் தனி ஒருவராகவே தஞ்சைப் பகுதியெங்கும் சென்று விவசாய இயக்கங்களைக் கட்டி வளர்த்து, எண்ணிலடங்கா விவசாயப் போராட்டங்களில் பங்கெடுத்தார். 1953 ஆம் ஆண்டு மான் முட்டி இறந்தார்.

எழுத்தாளர் ராஜம் கிருஷ்ணன் மணியம்மையின் வரலாறு தொடர்பாக "பாதையில் பதிந்த அடிகளில்" என்ற பெயரில் புதினமாக எழுதியுள்ளார்.


</doc>
<doc id="304629" url="https://ta.wikipedia.org/wiki?curid=304629" title="பாலு ஆனந்த்">
பாலு ஆனந்த்

பாலு ஆனந்த் (இறப்பு: 3 சூன் 2016) ஓர் இந்தியத் திரைப்பட இயக்குநர் மற்றும் திரைப்பட நடிகர் ஆவார். விஜயகாந்த் நடித்த நானே ராஜா நானே மந்திரி, சத்யராஜ் நடித்த அண்ணாநகர் முதல் தெரு உள்ளிட்ட தமிழ்த் திரைப்படங்களை இயக்கியுள்ளார்.



2016 சூன் 3 அன்று, மாரடைப்பின் காரணமாக 61 வயதில் கோவையில் காலமானார். 


</doc>
<doc id="304632" url="https://ta.wikipedia.org/wiki?curid=304632" title="திருகோணமலை நிவாரணப் பணியாளர்கள் படுகொலை, 2006">
திருகோணமலை நிவாரணப் பணியாளர்கள் படுகொலை, 2006

2006 திருகோணமலை நிவாரணப் பணியாளர்கள் படுகொலை அல்லது மூதூர் படுகொலைகள், 2006 ஆகத்து 4 அல்லது 5 ஆம் நாள் இலங்கையின் கிழக்கே திருகோணமலை மாவட்டம், மூதூரில் இடம்பெற்றது. அக்சன் ஃபாம் என அழைக்கப்படும் பிரான்சின் வறுமைக்கு எதிரான அமைப்பு என்ற அரசு-சார்பற்ற பன்னாட்டு அமைப்பின் 17 உள்ளூர் பணியாளர்கள் இந்நாளில் சுட்டுக் கொல்லப்பட்டனர். இவர்களில் 16 பேர் தமிழரும், ஒரு முசுலிமும் ஆடங்குவர்.

சம்பவம் நிகழ்ந்த காலப்பகுதியில் மூதூர் பகுதி அரசுப் படையினரின் கட்டுப்பாட்டில் அமைந்திருந்தது. 17 பேரினது உடல்கள் கண்டுபிடிக்கப்பட்ட நாளுக்கு ஒரு வாரத்திற்கு முன்னர் இங்கு அரசுப் படையினருக்கும், விடுதலைப் புலிகளுக்கும் இடையில் கடும் சண்டை மூண்டிருந்தது.

இப்படுகொலைகளுக்கு இலங்கைப் படையினர் தாம் பொறுப்பிலை என மறுத்திருந்தாலும், இலங்கைப் போர் நிறுத்தக் கண்காணிப்புக் குழு இலங்கை படைத்துறையே இவற்றை நடத்தியதாகக் குற்றம் சாட்டியிருந்தது. உலகில் மனிதாபிமானப் பணியாளர்களுக்கு எதிராக நடந்த மிக மோசமான குற்றம் இதுவென அதன் தலைவர் சுவீடனைச் சேர்ந்த ஊல்ஃப் என்றிக்சன் அறிக்கை ஒன்றில் தெரிவித்திருந்தார்.

வறுமைக்கு எதிரான அமைப்பு இது ஒரு போர் குற்றம் என வர்ணித்தது.

2006 செப்டம்பரில், பல உலக நாடுகளின் அழுத்தத்தை அடுத்து, இலங்கை அரசுத்தலைவர் மகிந்த ராசபக்ச மூதூர் படுகொலைகள் உட்பட 15 குற்றச்சாட்டுகளை விசாரிக்கவென பல்வேறு உலக நாடுகளின் பார்வையாளர்களை உள்ளடக்கிய ஆணைக்குழு ஒன்றை அமைக்க் சம்மதித்தார்.

பல்கலைக்க்ழக ஆசிரியர்களின் மனித உரிமைகள் அமைப்பு 2008 ஏப்ரல் 1 அன்று அறிக்கை ஒன்றை வெளியிட்டது. இலங்கை தேசிய பாதுகாப்புப் படையச் சேர்ந்த ஒருவரும், காவல்துறையைச் சேர்ந்த இருவருமே இப்படுகொலைகளை நடத்தியதாக அவ்வறிக்கையில் தெரிவிக்கப்பட்டது. ஆனாலும், இலங்கைக் கடற்படையைச் சேர்ந்த பலர் பாக்சன் ஃபாம் பணியிடத்துக்குச் சென்றதாகவும், படுகொலைகள் நடக்கும் போது அவர்கள் அதனைத் தடுக்க முற்படவில்லை எனவும் அவ்வறிக்கை தெரிவிக்கிறது.



</doc>
<doc id="304633" url="https://ta.wikipedia.org/wiki?curid=304633" title="டாடா பிர்லா">
டாடா பிர்லா

டாடா பிர்லா 1996-ம் ஆண்டு வெளியான தமிழ் நகைச்சுவைத் திரைப்படமாகும். இத்திரைப்படத்தினை சி. இரங்கநாதன் இயக்க, இரா. பார்த்திபன், இரச்சனா பானர்சி, கவுண்டமணி உள்ளிட்டோர் நடித்திருந்தனர். இத்திரைப்படம் தெலுங்கில், "டாடா பிர்லா மத்யலோ லைலா" என்ற பெயரில் மறுஆக்கம் செய்யப்பட்டது. வித்யாசாகர் இசையில் அக்டோபர் 4, 1999-இல் வெளியானது.


இத்திரைப்படத்தின் பாடல்களுக்கு வித்யாசாகர் இசையமைத்திருந்தார். பாடல்களை வாலி எழுதியிருந்தார்.


</doc>
<doc id="304639" url="https://ta.wikipedia.org/wiki?curid=304639" title="செங்கை செந்தமிழ்க்கிழார்">
செங்கை செந்தமிழ்க்கிழார்

செங்கை செந்தமிழ்க்கிழார் (20 07 1932 – 15 05 1997) தனித்தமிழ் இயக்கத்தில் ஈடுபாடு கொண்டு பேச்சிலும், எழுத்திலும் தனித்தமிழ் நடையைப் பின்பற்றியவர்களில் ஒருவர். இவரது இயற்பெயர் செல்வராசன். பா. போ. நாராயணசாமி, பங்காரு அம்மாள் ஆகியோர் இவரது பெற்றோர். தமிழக அரசின் நல்லாசிரியர் விருது பெற்றவர். (1989) தன் பெயரைத் தனித்தமிழ்ப் பெயராக மாற்றிக்கொண்டவர். செங்குட்டுவன், கிள்ளிவளவன், இனியன், பாரி என்று தன் மகன்களுக்குத் தனித்தமிழ்ப் பெயரைச் சூட்டியவர். தன் இல்லத்துக்குத் ’தொல்காப்பியர் இல்லம்’ என்று பெயர் சூட்டிக்கொண்டு தான் வாழ்ந்த ஊரான செங்காட்டுப்பட்டியில் பலரது இல்லங்களுக்குத் தமிழ்ப்பெருமக்களின் பெயரைப் சூட்டிப் பெயர்ப்பலகையும் தன் செலவில் எழுதிப் பதியவைத்து மக்களைத் தமிழில் ஈடுபாடு கொள்ளச் செய்தவர். உலகத் தமிழ்க் கழகத்தின் பொருளாளராகச் சில ஆண்டுகள் பணியாற்றியவர். பாவாணரின் அணுக்கத் தொண்டராக விளங்கியவர்களில் ஒருவர். 


</doc>
<doc id="304646" url="https://ta.wikipedia.org/wiki?curid=304646" title="அ. வேங்கடாசலனார்">
அ. வேங்கடாசலனார்

அ. வேங்கடாசலனார் (1888 - 1955) என்பவர் ஒரு தமிழறிஞர் ஆவார். இவரைக் "கரந்தைக் கவியரசு வேங்கடாசலனார்" என அறிஞர் அழைப்பர்.

இவர் பழைய தஞ்சை மாவட்டம் கந்தர்வக் கோட்டைக்கு அருகில் மோகனூர் என்னும் கிராமத்தில் அரங்கசாமிப் பிள்ளைக்கு 1888 ஆம் ஆண்டு பிறந்தார். இவர் கரந்தையிலிருந்த தூயபேதுரு பள்ளியில் கல்வி பயின்றார். தமிழ் ஆர்வத்தால் கரந்தையில் வாழ்ந்த புலவர் வேங்கடராம பிள்ளையிடம் தமிழ் இலக்கண, இலக்கியங்களை முறையாகப் பயின்றார். இந்நிலையில் இவரது தந்தை எதிர்பாராது திடீரென்று காலமானதால், குடும்பத்தைக் காப்பாற்ற வேண்டி, ஊரின் கணக்கப்பிள்ளை என்னும் மணியக்காரர் என்னும் பணியிலமர்ந்தார். இருப்பினும் தமிழ்க் கல்வி மீதான காதலால் கரந்தைக்குச் சென்று, தூயபேதுரு கல்லூரியில் தமிழ்ப் புலவராயிருந்த சுப்பிரமணிய ஜயரிடம் தமிழ் இலக்கிய இலக்கணங்களை முறையாகக் கற்றார். பின்னர், ‘இலக்கணப்புலி’ எனப் போற்றப்பட்ட, கந்தர்வக்கோட்டை காவல் நிலையப் பொறுப்பாளராக இருந்த ம. நா. சோமசுந்தரம் பிள்ளையிடம் தொல்காப்பியம் முதலிய இலக்கணங்களை முறையாகப் பயின்றார்.

தமிழ் மீது கொண்டிருந்த ஆர்வத்தால், கொஞ்ச காலத்திற்கு பிறகு தமது மணியக்காரர் பணியை உதறி விட்டு, செட்டிநாட்டின் கோனாபட்டு என்னும் ஊரிலிருந்த கற்பக விநாயக கலாசாலையில் தமிழாசிரியராகப் பணியில் சேர்ந்தார். அங்கு செட்டிநாட்டின் பெரும் புலவர் பண்டிதமணி கதிரேசன் செட்டியார், உ. வே. சா, அரசஞ்சண்முகனார், மு. இராகவையங்கார் முதலிய சிறந்த தமிழறிஞர்களின் நெருங்கிய நட்பு ஏற்பட்டது. கரந்தைத் தமிழ்ச் சங்கம் துவக்கிய கரந்தை தமிழ்க் கல்லூரியில் சிறிது காலம் தமிழாசிரியராகப் பணியாற்றினார். பின்னர் 1922 ஆம் ஆண்டு முதல் பீட்டர் உயர்நிலைப் பள்ளியில் சேர்ந்து பணியாற்றினார்.

தெய்வசிலையார் உரைகொண்ட தொல்காப்பிய ஏட்டுச்சுவடியை தமிழ்த்தாத்தா உ. வே. சா. விடம் பெற்று, பதிப்பித்து கரந்தைத் தமிழ்ச்சங்க வெளியீடாகக் கொண்டு வந்தார். ஆசானாற்றுப் படை, சிலப்பதிகார நாடகம், மணிமேகலை நாடகம், அகநானூறு உரை முதலிய நூல்களைப் படைத்துள்ளார். 


“தமிழ்ப் பெரும்புலவர் கரந்தை வேங்கடாசலத்தை 1935 ஆம் ஆண்டு திருவையாற்று அரசர் கல்லூரியில் கண்டேன். பின்னர் சென்னை சிந்தாரிப்பேட்டையில் அகநானூற்று மாநாட்டுத் தலைவராகப் பார்த்தேன். அம்மாநாட்டில் அவர் ஆற்றிய உரையை முதன் முதலாக முழுவதுமாகக் கேட்டேன். அவரது தலைமையுரை என்னை மயக்கியது. பெரும்புலமை வாய்ந்த ஒருவர் எங்கோ மூலையில் கிடக்கின்றாரே என்று எண்ணினேன். வேங்கடாசலத்தின் புலமை, சங்க இலக்கியங்களுக்கு விரிவுரை காண்பதற்குப் பயன்பட்டால், பிற்காலத் தமிழுலகம் பெரிதும் ஆக்கமுறும்”


</doc>
<doc id="304648" url="https://ta.wikipedia.org/wiki?curid=304648" title="யூரோ 2016">
யூரோ 2016

யூரோ 2016 ("Euro 2016") எனப் பொதுவாக அழைக்கப்படும் 2016 யூஈஎஃப்ஏ ஐரோப்பிய கால்பந்தாட்ட வாகையாளர் போட்டி ("2016 UEFA European Championship") என்பது ஐரோப்பிய கால்பந்து சங்கங்களின் ஒன்றியத்தினால் (யூஈஎஃப்ஏ) நான்காண்டுகளுக்கு ஒருமுறை நடத்தப்பெறும் ஐரோப்பிய நாடுகளுக்கிடையேயான ஆண்களுக்கான 15-வது ஐரோப்பிய கால்பந்தாட்டப் போட்டியாகும். இப்போட்டிகள் பிரான்சில் 2016 சூன் 10 முதல் சூலை 10 வரை நடைபெற்றது. முந்தையப் போட்டியின் வாகையாளரான எசுப்பானிய அணி 2008, 2012 போட்டிகளில் வெற்றி பெற்றிருந்தது. ஆனால் 16வது சுற்றில் எசுப்பானியா இத்தாலியினால் தோற்கடிக்கப்பட்டு வெளியேறியது. பாரிசில் நடந்த இறுதிப் போட்டியில் மேலதிக நேரத்தில் 1-0 என்ற கணக்கில் போர்த்துகல் அணி பிரான்சை வென்று முதற்தடவையாக வாகையாளர் கோப்பையைக் கைப்பற்றியது.

1996-ஆம் ஆண்டிலிருந்து 16 அணிகள் பங்குபெறும் போட்டித்தொடராக இருந்த இப்போட்டித்தொடரில் 2016-இல் இருந்து 24 அணிகள் பங்குபெறும் வண்ணம் போட்டியமைப்பு முதற்தடவையாக மாற்றியமைக்கப்பெற்றது. புதிய போட்டியமைப்பின்படி, 24 அணிகளும் ஆறு குழுக்களாக, ஒவ்வொரு குழுவிலும் நான்கு அணிகளாகப் போட்டியிட்டன. குழுநிலையில் வெற்றி பெற்ற முதலிரண்டு அணிகளும், மூன்றாம் நிலையில் வந்த சிறந்த நான்கு அணிகளும் இறுதிச் சுற்றுகளில் போட்டியிட்டன.

இப்போட்டிகளை நடத்துவதற்கு பிரான்சு, இத்தாலி, துருக்கி ஆகிய நாடுகள் போட்டியிட்டன. இவற்றில் பிரான்சு 2010 மே 28 இல் தெரிவு செய்யப்பட்டது. பிரான்சின் பொர்தோ, லான்சு, லீல், லியோன், மர்சேய், நீஸ், பாரிஸ், சான்-டெனி, சான்-ஏத்தியென், துலூஸ் ஆகிய 10 நகரங்களில் உள்ள 10 விளையாட்டரங்குகளில் போட்டிகள் இடம்பெற்றன. பிரான்சு ஏற்கனவே 1960, 1984 போட்டிகளை தனது நாட்டில் நடத்தியிருந்தது. பிரான்சு 1984, 2000 போட்டிகளில் யூரோ கோப்பையைக் கைப்பற்றியிருந்தது.

இப்போட்டித் தொடரில் வெற்றிபெற்றதன் மூலம் போர்த்துகல் அணி 2017-இல் உருசியாவில் நடைபெறவிருக்கும் பிபா கூட்டமைப்புக்களின் கோப்பைப் போட்டியில் விளையாட தகுதிபெற்றது.

"குறிப்பு:" இருக்கைகள் எண்ணிக்கை யூரோ 2016 ஆட்டங்களுக்கானவை; அரங்கத்தின் முழுமையான கொள்ளளவு கூடுதலாக இருக்கலாம்..

குழுநிலையில் வெற்றி பெற்ற 1வது, 2வது அணிகளும், மூன்றாம் நிலையில் வந்த சிறந்த நான்கு அணிகளும் 16 அணிகளின் சுற்றுக்குத் தகுதி பெறுகின்றன.





மொத்தம் €301 மில்லியன் பரிசுப் பணம் வழங்கப்பட்டது. யூரோ 2012 இல் இத்தொகை €196 மில்லியனாக இருந்தது. போட்டியில் விளையாடிய 24 அணிகளுக்கும் தலா €8 மில்லியன் வழங்கப்பட்டது. மேலதிகமாக ஒவ்வோர் அணியின் திறமைக்கேற்ப பணம் வழங்கப்பட்டது. வாகையாளரான போர்த்துகல் அணி மொத்தம் €27 மில்லியன் பெற்றது.

முழுமையான விபரம்:


மேலதிக பரிசுப் பணம் அணியின் திறமைக்கேற்ப வழங்கப்பட்டது:


2016 சூன் 11 மர்சேய் நகரில் இங்கிலாந்துக்கும் உருசியாவுக்கும் இடையில் நடைபெற்ற குழு B ஆட்டம் 1-1 என்ற சமநிலையில் முடிவடைந்ததை அடுத்து, அங்கு இரு நாட்டு ரசிகர்களுக்கிடையே மோதல்கள் வெடித்தன. ஆங்கிலேயர் ஒருவர் படுகாயங்களுடன் மருத்துவமனைக்கு கொண்டுசெல்லப்பட்டார். மேலும் பலர் காயமடைந்தனர்.

போட்டி ஒருங்கிணைப்பாளர்கள் சூன் 14 அன்று உருசிய அணிக்கு இடைநிறுத்திய தகுதிநீக்கம் தண்டனை வழங்கியதுடன் €150,000 அபராதம் விதித்தனர்; மேலும் ஏதாவது வன்முறை நிகழ்வுகளில் ஈடுபட்டால் போட்டியிலிருந்து நீக்கப்படுவர் என எச்சரிக்கப்பட்டனர். 50 உருசிய இரசிகர்கள் பிரான்சை விட்டு வெளியேற்றப்பட்டனர். ஆட்ட அரங்கினுள் நடந்த வன்முறைகளுக்கு மட்டுமே ஐரோப்பிய காற்பந்துச் சங்கங்களின் ஒன்றியம் பொறுப்பேற்குமெனவும் தண்டனை வழங்குவதாகவும் குறிப்பிட்டுள்ளது. இங்கிலாந்தும் தகுதிநீக்கம் குறித்து எச்சரிக்கப்பட்டாலும் முறையாக குற்றம் சாட்டப்படவில்லை.


</doc>
<doc id="304652" url="https://ta.wikipedia.org/wiki?curid=304652" title="கழுகுமலை வெட்டுவான் கோயில்">
கழுகுமலை வெட்டுவான் கோயில்

கழுகுமலை வெட்டுவான் கோயில் என்பது தமிழ்நாட்டில் தூத்துக்குடி மாவட்டத்தில், கோவில்பட்டியிலிருந்து 22 கிமீ தொலைவில் கழுகுமலை என்னும் பேரூராட்சியில் அமைந்துள்ள ஒரு சிறிய கோயில் ஆகும். ஊரின் மையப் பகுதியிலிருந்து 1 கி.மீ. தொலைவில், இவ்வூரின் பெயரைக்கொண்ட மலையின் ஒரு பகுதியில் இக்கோவில் அமைந்துள்ளது. இக்கோவில் திராவிடக் கட்டிடக்கலையைப் பயன்படுத்தி சுமார் கி.பி. 800-ல் பாண்டிய மன்னன் ஆட்சிக்காலத்தில் உருவாக்கப்பட்டது.

தமிழகத்தில் உள்ள மிகச் சிறந்த குகைக்கோயில்களில் கழுகுமலை வெட்டுவான் கோயிலும் ஒன்றாகும். இக்கோயில் 8ஆம் நூற்றாண்டில் பாண்டிய மன்னர்களால் செதுக்கப்பட்டதாகும். மிகவும் நுணுக்கமான சிற்பங்களைக் கொண்டு இக்கோயில் அமைந்துள்ளது. தற்போது கோயிலின் முழு பணியும் முற்றுப்பெறாமல், கருவறையில் பிள்ளையார் சிலை ஒன்று வைக்கப்பட்ட நிலையில் காணப்படுகிறது.

மலைப்பகுதியில் அமைந்துள்ள இக்கோயில் ஒரே கல்லால் ஆனதாகும். கருங்கல்லைக் குடைந்து இக்கோயில் அமைக்கப்பட்டுள்ளது. கழுகுமலையில் ஏறி நடந்து செல்லும்போது இக்கோயில் கண்ணுக்குத் தெரியாது. சற்றே தாழ்ந்த தளத்தில் சுமார் 10 அடி இறக்கத்தில் இறங்கியே இக்கோயிலுக்குச் செல்ல முடியும். ஒரு சிறிய கோயிலில் கருவறையுடன் கூடிய விமானம் எவ்வாறு அமையுமோ அந்த அளவு இக்கோயில் காணப்படுகிறது.

இங்கு பிரம்மா, திருமால், சிவன், தேவகன்னியர் மற்றும் பூத கணங்களின் சிலைகள் அமைக்கப்பட்டுள்ளன. அனைத்து சிலைகளும் உயிரோட்டத்தோடு காணப்படுகின்றன. முழுமை பெறாமல் உள்ள சிற்பங்களையும் அங்கு காணமுடியும்.


• Enchanting Kazhugumalai, a symbol of religious harmony Times of India, 22 January 2013 <br>
• Stories in stone, Frontline,Vol 25, Issue 21, October 11-24, 2008<br>


</doc>
<doc id="304660" url="https://ta.wikipedia.org/wiki?curid=304660" title="கோப்பா அமெரிக்கா நூறாண்டுகள் போட்டி">
கோப்பா அமெரிக்கா நூறாண்டுகள் போட்டி

கோப்பா அமெரிக்கா நூறாண்டுகள் ("Copa América Centenario", "Centennial Copa America". அமெரிக்கா நூறாண்டுகள் கோப்பை) 2016ஆம் ஆண்டு ஐக்கிய அமெரிக்காவில் நடைபெற்ற ஆண்கள் சங்கக் கால்பந்து போட்டியாகும். இது தென்னமெரிக்க கால்பந்துக் கூட்டமைப்பு மற்றும் கோப்பா அமெரிக்கா நிறுவப்பட்டு நூறாண்டுகள் நிறைவுற்றதை போற்றும் வகையில் நடத்தப்பெற்ற விழாப் போட்டியாகும். தென் அமெரிக்காவிற்கு வெளியே நடத்தப்பட்ட முதல் கோப்பா அமெரிக்கா போட்டியாகவும் இது விளங்கியது.

1916இல் நிறுவப்பட்ட கோப்பா அமெரிக்காவின் 45ஆம் பதிப்பாக இது உள்ளது. வழக்கமான நான்காண்டு சுழற்ச்சிக்கு மாறாக தென்னமெரிக்க கால்பந்துக் கூட்டமைப்புக்கும் வட, மத்திய அமெரிக்க மற்றும் கரீபியன் கால்பந்துக் கூட்டமைப்புக்கும் இடையேயான ஓர் உடன்பாட்டின்படி இது நடைபெற்றது; வழக்கமான 12 அணிகளுக்கு மாறாக விரிவுபடுத்தப்பட்ட 16 அணிகள் கலந்து கொண்டன; தென்னமெரிக்கக் கூட்டமைப்பின் அனைத்து அணிகளும் (10) வட, மத்திய அமெரிக்க மற்றும் கரீபியன் கூட்டமைப்பிலிருந்து ஆறு அணிகளும் பங்கேற்றன. இந்தப் போட்டியில் வெற்றிபெற்ற அணி 2017 பிபா கூட்டமைப்புக்களின் கோப்பைப் போட்டிக்கு தகுதி பெறாது; அதற்கு 2015ஆம் ஆண்டு கோப்பா அமெரிக்கா கோப்பையை வென்ற சிலி ஏற்கெனவே தகுதி பெற்றுள்ளது.

இத்தொடரின் இறுதிப் போட்டியில் சிலியும் அர்கெந்தீனாவும் விளையாடின. இறுதிப் போட்டியில் சிலி வெற்றிபெற்று உருகுவை, அர்கெந்தீனா, பிரேசில் ஆகிய நாடுகளுக்கு அடுத்ததாக அடுத்தடுத்து இரண்டு கோப்பா அமெரிக்காவை வென்ற நான்காவது அணியாக வந்தது.

தென்னமெரிக்க கால்பந்துக் கூட்டமைப்பிலுள்ள பத்து அணிகளும் வட, மத்திய அமெரிக்க மற்றும் கரீபியன் கால்பந்துக் கூட்டமைப்பிலிருந்து ஆறு அணிகளும் போட்டியில் விளையாடும் என போட்டியை ஒருங்கிணைத்த இரு கூட்டமைப்புகளும் அறிவித்தன. ஐக்கிய அமெரிக்காவும் மெக்சிக்கோவும் தானியக்கமாக தகுதி பெறும். மற்ற நான்கு இடங்களுக்கு 2014இல் மத்திய அமெரிக்கப் போட்டியில் வென்ற கோஸ்டா ரிக்கா, கரீபியன் மண்டலப் போட்டியின் வாகையாளர் ஜமைக்கா, 2015 தங்கக் கோப்பையில் முதல் நான்கு இடம் பெற்றவர்களிடையே நடந்த தகுதிப் போட்டிகளில் வென்ற ஐய்த்தி, பனாமா நாடுகள் தேர்வாயின.
இரு கூட்டமைப்புகளும் ஐக்கிய அமெரிக்க காற்பந்துச் சங்கத்துடன் இணைந்து நவம்பர் 19, 2015 அன்று பத்து விளையாடும் அரங்குகளை அறிவித்தன.

<section begin=bracket /><section end=bracket />

<section begin=m25 /><section end=m25 />
<section begin=m26 /><section end=m26 />
<section begin=m27 /><section end=m27 />
<section begin=m28 /><section end=m28 />

<section begin=m29 /><section end=m29 />

<section begin=m30 /><section end=m30 />

<section begin=m31 /><section end=m31 />

<onlyinclude></onlyinclude>






</doc>
<doc id="304663" url="https://ta.wikipedia.org/wiki?curid=304663" title="உருமேனியா தேசிய காற்பந்து அணி">
உருமேனியா தேசிய காற்பந்து அணி

உருமேனிய தேசிய காற்பந்து அணி ("Romania national football team", Echipa națională de fotbal a României) என்பது உருமேனியாவின் தேசிய காற்பந்து அணியாகும். இது உருமேனிய கால்பந்து கூட்டமைப்பினால் நிருவகிக்கப்படுகிறது.

1930 ஆம் ஆண்டில் நடந்த முதலாவது உலகக்கோப்பை காற்பந்து போட்டியில் கலந்து கொண்ட நான்கு ஐரோப்பிய அணிகளில் உருமேனியாவும் ஒன்று. ஏனையவை யுகோசிலாவியா, பிரான்சு, பெல்ஜியம் ஆகியனவாகும்.

அதன் பின்னர், 1934, 1938, 1970, 1990, 1994, 1998 பீஃபா உலகக்கோப்பை போட்டிகளில் பங்குபற்றியது. 1994 போட்டிகளில் உருமேனிய அணி காலிறுதிப் போட்டியில் தென்னமெரிக்காவின் ஆர்செந்தீன அணியை வென்றது.

2000 ஆம் ஆண்டு ஐரோப்பிய கால்பந்தாட்டப் போட்டிகளில் உருமேனியா காலிறுதிக்கு செருமனி, போர்த்துக்கல், இங்கிலாந்து ஆகிய அணிகளுடன் முன்னேறியது.



</doc>
<doc id="304667" url="https://ta.wikipedia.org/wiki?curid=304667" title="சிலோவாக்கிய தேசியக் காற்பந்து அணி">
சிலோவாக்கிய தேசியக் காற்பந்து அணி

சிலோவாக்கியா தேசிய காற்பந்து அணி ("Slovakia national football team", Slovenské národné futbalové mužstvo) என்பது சிலோவாக்கியாவின் தேசிய காற்பந்து அணியாகும். இது சிலோவாக்கிய காற்பந்து வாரியத்தினால் நிருவகிக்கப்படுகிறது. 1993 இல் சிலோவாக்கியா என்ற புதிய நாடு உருவானதை அடுத்து இவ்வணி செகோஸ்லாவாக்கியா தேசிய காற்பந்து அணியில் இருந்து பிரிந்து புதிய அணியாக உருவெடுத்தது.

சிலோவாக்கிய அணி 2010 உலகக்கோப்பை காற்பந்து, யூரோ 2016 ஆகியவற்றில் விளையாடத் தகுதி பெற்றது. 2010 உலகக்கோப்பையின் போது சிலோவாக்கிய அணி குழுநிலை ஆட்டத்தில் 3-2 என்ற கணக்கில் இத்தாலியை வென்று, அடுத்த சுற்றுக்குத் தெரிவானது. இதுவே இவ்வணி விளையாடிய முதலாவது முக்கிய கால்பந்து வாகையாளர் போட்டித்தொடராகும். சிலோவாக்கியா பிரான்சில் நடைபெற்ற யூரோ 2016 ஐரோப்பியப் போட்டிகளில் விளையாடத் தகுதி பெற்று, பிஃபா உலகத் தரவரிசையில் 15வது இடத்தைக் கைப்பற்றியது.



</doc>
<doc id="304670" url="https://ta.wikipedia.org/wiki?curid=304670" title="பாக்சுபரோ, மாசச்சூசெட்சு">
பாக்சுபரோ, மாசச்சூசெட்சு

பாக்சுபரோ ("Foxborough") அமெரிக்காவின் மாசச்சூசெட்சு மாநிலத்தில் நோர்போக் மாவட்டத்தில் அமைந்துள்ள ஓர் நகரமாகும். இது பாசுட்டனிலிருந்து தென்மேற்கிலும் றோட் தீவின் பிராவிடென்சிலிருந்து வடகிழக்கிலும் அமைந்துள்ளது. 2010ஆம் ஆண்டு கணக்கெடுப்பின்படி இதன் மக்கள்தொகை 16,865 ஆகும்.

என்.எஃப்.எல். போட்டிகளில் நியூ இங்கிலாந்து பேட்றியட் அணியின் தாயக அரங்கமான கில்லெட் விளையாட்டரங்கம் இங்குள்ளது.



</doc>
<doc id="304672" url="https://ta.wikipedia.org/wiki?curid=304672" title="பத்தினி (2016 திரைப்படம்)">
பத்தினி (2016 திரைப்படம்)

பத்தினி ("Paththini", ) என்பது 2016 ஆம் ஆண்டு வெளிவந்த ஒரு சிங்களத் திரைப்படம் ஆகும். சிலப்பதிகாரம் என்ற தமிழ்க் காப்பியத்தை அடிப்படையாகக் கொண்டு தயாரிக்கப்பட்ட இத்திரைப்படம் சுனில் ஆரியரத்தினாவின் இயக்கத்திலும், மிலின சுமதிபாலாவின் தயாரிப்பிலும் வெளிவந்தது. இத்திரைப்படத்தில் பூஜா, உத்திக்க பிரேமரத்தினா ஆகியோர் முக்கிய பாத்திரங்களில் நடித்துள்ளனர். இது 2016 மே 5 ஆம் நாள் வெளியானது.

பத்தினி திரைப்படம் இளங்கோவடிகள் இயற்றிய தமிழ்க் காப்பியமான சிலப்பதிகாரத்தை அடிப்படையாகக் கொண்டு தயாரிக்கப்பட்டுள்ளது. இதில் கண்ணகியாக பூஜா, கோவலனாக உத்திக்க பிரேமரத்தினாவும் நடித்தனர்.

ரோகண வீரசிங்க இத்திரைப்படத்திற்கு இசையமைத்துள்ளார்.



</doc>
<doc id="304674" url="https://ta.wikipedia.org/wiki?curid=304674" title="சான்-டெனி">
சான்-டெனி

சான்-டெனி ("Saint-Denis", ) என்பது பிரான்சின், பாரிசு நகரின் வடக்கேயுள்ள ஒரு புறநகர்ப் பகுதியாகும். இது தலைநகர் பாரிசில் இருந்து 9.4 கிமீ தொலைவில் அமைந்துள்ளது.

இந்நகரில் புனித டெனியின் பேராலய அரச இடுகாடு, பேராலயத்தின் மடாதிபதியின் இடம் போன்றவை உள்ளன. அத்துடன், இங்கு 1998 ஆம் ஆண்டு கால்பந்து உலகக்கோப்பைக்காகக் கட்டப்பட்ட பிரான்சின் தேசிய கால்பந்து, மற்றும் ரக்பி அரங்கும் உள்ளது.

சான்-டெனி முன்னாள் தொழிற்துறைப் புறநகராக இருந்து வந்தது. தற்போது இங்கு வாழிடங்கள் அமைக்கப்பட்டு வருகின்றன.



</doc>
<doc id="304682" url="https://ta.wikipedia.org/wiki?curid=304682" title="சான்-ஏத்தியென்">
சான்-ஏத்தியென்

சான்-ஏத்தியென் ("Saint-Étienne", ; ; "புனித இசுட்டீபன்") என்பது பிரான்சின் மத்திய பகுதியின் கிழக்கேயுள்ள ஒரு நகரம் ஆகும். இது லியோன் நகரத்தில் இருந்து 50 கிமீ தொலைவில் அமைந்துள்ளது. இது லோயிர் மாவட்டத்தின் தலைநகர் ஆகும். இதன் மக்கள்தொகை அண்ணளவாக 172,023 (2013) ஆகும்.

புனித ஸ்தேவானின் நினைவாக இந்நகருக்கு சா-ஏத்தியென் எனப் பெயரிடப்பட்டது. 13ம் நூற்றாண்டில் புனித ஸ்தேவான் ஆலயத்தைச் சுற்றிய சிறிய கிராமமாக இது இருந்தது. 16-ஆம் நூற்றாண்டில் இங்கு போர்க்கருவிகள் தயாரிக்கும் தொழிற்துறை ஆரம்பிக்கப்பட்டதில் இருந்து இது ஒரு வணிகச் சந்தையாக மாற்றம் பெற்றது. பிரெஞ்சுப் புரட்சியின் போது இது ஆர்ம்வில் (போர்க்கருவிகளின் நகரம்) என அழைக்கப்பட்டது.



</doc>
<doc id="304693" url="https://ta.wikipedia.org/wiki?curid=304693" title="தஞ்சாவூர் மாநகராட்சி">
தஞ்சாவூர் மாநகராட்சி

தஞ்சாவூர் மாநகராட்சி இந்தியாவின் மாநிலமான தமிழகத்தின் தஞ்சாவூர் மாவட்டத்திலுள்ள மாநகராட்சியாகும். மாநிலத்தின் 12-வது மாநகராட்சியாக தஞ்சாவூர் 2014 ஏப்ரல் மாதம் 10 ஆம் தேதி தரம் உயர்த்தப்பட்டது.

தஞ்சாவூர் நகராட்சி மன்றம் கி.பி.1866 மே 9-ம் தேதி முதல் நகராட்சியாக செயல்படுகிறது. இந்த நகராட்சியை ஆங்கிலேயர் உருவாக்கினர்.கி.பி.1983-ம் ஆண்டு சிறப்புநிலை நகராட்சியாக தமிழக அரசு தரம் உயர்த்தியது. 
தஞ்சாவூர் நகராட்சி சிறப்பு நிலை நகராட்சியாக இருந்து வந்தது.மாநிலத்தின் 12
–வது மாநகராட்சியாக தஞ்சாவூர் 2014 ஏப்ரல் மாதம் 10 ஆம் தேதி தரம் உயர்த்தப்பட்டது.


</doc>
<doc id="304699" url="https://ta.wikipedia.org/wiki?curid=304699" title="ஹெப்தலைட்டுகள்">
ஹெப்தலைட்டுகள்

ஹெப்தலைட்டுகள் (Hephthalites or Ephthalites or Ye-tai) என்பவர்கள் நடு ஆசியாவின் கால்நடைகளை மேய்க்கும் நாடோடி மற்றும் வேளாண் இன மக்களின் கூட்டுக் குழுவினர் ஆவர். கி பி ஐந்தாம் நூற்றாண்டில் புதிய புல்வெளிகளைத் தேடி நடு ஆசியாவின் மேற்கில் கிழக்கு ஐரோப்பாவிலும், கிழக்கு ஆசியாவிலும் தங்கள் நிலப்பரப்பை விரிவு படுத்தினார்கள்.ஹெப்தலைட்டு மக்கள் வெள்ளை ஹூணர்களுடன் தொடர்புடையவர்களாக கருதப்படுகிறது.
ஆறாம் நூற்றாண்டின் நடுப்பகுதியில் உச்ச கட்டத்தில் இருந்த ஹெப்தலைட்டுகளின் பேரரசு தற்கால ஆப்கானித்தான், துருக்மேனிஸ்தான், உஸ்பெகிஸ்தான், கிர்கிஸ்தான், கசக்ஸ்தான், பாகிஸ்தான், இந்தியா மற்றும் சீனாவின் சிங்ஜியாங் பகுதிகளை கொண்டிருந்தது. 

ஹெப்தலைட்டு என்பது பண்டைய கிரேக்கச் சொல்லாகும்.

பண்டைய இந்தியாவில் ஹெப்தலைட்டுகளைப் பற்றிய குறிப்புகள் இல்லை எனினும் ஹெப்தலைட்டுக்கள் ஹூணர்கள் அல்லது துருக்கர்களைக் குறிப்பதாகும்.ஹெப்தலைட்டுகளை ஆர்மீனியர்கள் "ஹைதல்" என்றும், பாரசீகர்கள் மற்றும் அரபியர்கள் "ஹைதாலியர்கள்" என்றும் குறிப்பிப்பிட்டனர். ஹெப்தலைட்டுகளின் பேச்சு மொழி பாக்திரியா மொழியாகும்

ஹெப்தலைட்டு மக்கள் கிழக்கு பாரசீகத்தின் வெள்ளை ஹூணர்கள் என்றும் துருக்கியர்கள் என்றும் கருதப்படுகிறார்கள். 

ஹெப்தலைட்டு மக்கள் பௌத்தம், மாணி சமயம், நெஸ்டோரியம் மற்றும் சரத்துஸ்திர சமயம் மற்றும் இந்து சமயங்களைப் பின்பற்றினர். ஹெப்தலைட்டுகளின் பகுதியான பால்க் பகுதியில் நூறு பௌத்த விகாரைகளுடன் 30,000 பௌத்த பிக்குகள் இருந்ததாக யுனேஸ்கோ நிறுவனம் கூறியுள்ளது.

வடகிழக்கு இந்து குஷ் மலைத் தொடர்களில் அமைந்த பாக்திரியாப் பகுதியைத் தலைமையிடமாகக் கொண்ட ஹெப்தலைட்டுகள், கி பி 479-இல் சோக்தியானாப் பகுதியைக் கைப்பற்றி, அங்கு வாழ்ந்த கிடாரைட்டுகளை மேற்கு நோக்கித் துரத்தி அடித்தனர். கி பி 493-இல் வடமேற்கு சீனாவின் பகுதிகளைக் கைப்பற்றினர்.

கி பி ஐந்தாம் நூற்றாண்டின் துவக்கத்தில் இந்தியாவின் வடமேற்கு பகுதிகளைக் கைப்பற்ற வந்த ஹெப்தலைட்டுகளின் கூட்டாளிகளான ஹூணர்களைக் குப்தப் பேரரசர் ஸ்கந்தகுப்தர் விரட்டியடித்தான். பின்னர் ஐந்தாம் நூற்றாண்டின் முடிவில் ஹூணர்கள் குப்தப் பேரரசை வென்று மத்திய மற்றும் வட இந்தியாவைக் கைப்பற்றினர். கி பி 510-இல் ஹெப்தலைட்டுகளின் பேரரசன் தோரமணன் கீழ் ஒருங்கிணைந்த ஹூணர்களை குப்தப் பேரரசன் பானுகுப்தன் தோற்கடித்தார். கி பி ஆறாம் நூற்றாண்டின் துவக்கத்தில் ஹெப்தலைட்டுகளின் கூட்டாளிகளான ஹூணர்களை, சந்தேல அரசரான யசோதர்மன் மற்றும் குப்தப்பேரரசர் நரசிம்மகுப்தர் இந்தியாவை விட்டு விரட்டியடித்தனர்.

இந்து சமய காபூல் சாகி மன்னர் கி பி 670-இல் ஹெப்தலைட்டுகளின் இறுதி மன்னரான யுதிஷ்டிரனை வென்று, ஹெப்தலைட்டுகளின் ஆட்சியை முடிவுக்கு கொண்டு வந்தார்.

நடு ஆசியாவின் தற்கால பஷ்தூன் மக்கள், துருக்மேனிய மக்கள் மற்றும் கஜகஸ்தானியர்களின் முன்னோர்கள் என ஹெப்தலைட்டுகள் கருதப்படுகிறார்கள்.ஹெப்தலைட்டுகள் - குஜ்ஜர் இன கலப்பால் பிறந்தவர்களே இராஜபுத்திரர்கள் என சர்ச்சைக்குரிய கருத்து நிலவுகிறது. 





</doc>
<doc id="304701" url="https://ta.wikipedia.org/wiki?curid=304701" title="உக்ரைன் தேசிய காற்பந்து அணி">
உக்ரைன் தேசிய காற்பந்து அணி

உக்ரைன் தேசிய காற்பந்து அணி ("Ukraine national football team", ) என்பது உக்ரைனின் தேசிய காற்பந்து அணியாகும். இது உக்ரைன் காற்பந்துக் கூட்டமைப்பினால் நிருவகிக்கப்படுகிறது. 1992 ஆம் ஆண்டில் சோவியத் ஒன்றியத்திடம் இருந்து விடுதலை பெற்ற பின்னர் உக்ரைன் தனது முதலாவது பன்னாட்டுப் கால்பந்து போட்டியை 1992 ஏப்ரல் 29 அன்று அங்கேரிக்கு எதிராக விளையாடியது. 2006 உலகக்கோப்பை காற்பந்து போட்டிகளில் உக்ரைன் அணி காலிறுதிக்குத் தகுதி பெற்று விளையாடியது. இதுவே அவ்வணி விளையாடிய முதலாவது முக்கிய வாகையாளர் போட்டித் தொடராகும். யூரோ 2012 போட்டியை நடத்திய நாடு என்ற வகையில் உக்ரைன் இப்போட்டிகளில் விளையாடத் தகுதி பெற்றது. நான்கு ஆண்டுகளின் பின்னர், உக்ரைன் மீண்டும் யூரோ 2016 போட்டிகளில் விளையாடத் தகுதி பெற்றது.

உக்ரைன் தேசிய அணி கீவ் நகரில் உள்ள ஒலிம்பிக் அரங்கில் தனது உள்ளக விளையாட்டுகளை விளையாடுகிறது.



</doc>
<doc id="304703" url="https://ta.wikipedia.org/wiki?curid=304703" title="கசுனி மாகாணம்">
கசுனி மாகாணம்

கசுனி மாகாணம் ("Ghazni Province") ஆப்கானித்தான் நாட்டின் 34 மாகாணங்களில் ஒன்றாகும். இம்மாகாணம் ஆப்கானித்தானின் தென்கிழக்கில் அமைந்துள்ளது. கசுனி மாகாணம் 19 மாவட்டங்களைக் கொண்டது. கஜினியின் மக்கள் தொகை 1.1 மில்லியன் ஆகும். காபூல் - கந்தகார் நெடுஞ்சாலையில் அமைந்த கசுனி நகரம், கஜினி மாகாணத்தின் நிர்வாகத் தலைமையிடம் மற்றும் வணிக மையம் ஆகும். 

2013-ஆம் ஆண்டு மக்கள் தொகை கணக்கெடுப்பின் படி, கசுனி மாகாணத்தின் மக்கள் தொகை 11,68,800 ஆக உள்ளது. மக்கள் தொகையில் பஷ்தூன் பழங்குடி மக்கள் (48.9% ), ஹசாரா பழங்குடிகள் (45.9%), தாஜிக் மக்கள் 4.7%, இந்துக்கள் 1%க்கும் கீழ் உள்ளனர். 

வேளாண்மை, கால்நடை வளர்த்தல் ஆகியவை கசுனி மாகாணத்தின் முக்கியத் தொழில்கள் ஆகும். 




</doc>
<doc id="304708" url="https://ta.wikipedia.org/wiki?curid=304708" title="கிழக்கு ரூதர்போர்டு, நியூ செர்சி">
கிழக்கு ரூதர்போர்டு, நியூ செர்சி

கிழக்கு ரூதர்போர்டு ("East Rutherford") ஐக்கிய அமெரிக்காவின் நியூ செர்சி மாநிலத்தின் பெர்கன் மாவட்டத்தில் "பரோ" (borough) எனப்படும் நகர வட்டம் ஆகும். 2010ஆம் ஆண்டு கணக்கெடுப்பின்படி இந்த பரோவின் மக்கள்தொகை 8,913 ஆகும். இது மன்ஹாட்டன் நடுப்பகுதியிலிருந்து மேற்கில் தொலைவில் உள்ளதால் நியூயார்க் நகரத்தின் உள்வட்ட புறநகரப் பகுதியாக கருதப்படுகின்றது.


</doc>
<doc id="304713" url="https://ta.wikipedia.org/wiki?curid=304713" title="தி குட், தி பேட், தி வியர்ட்">
தி குட், தி பேட், தி வியர்ட்

தி குட், தி பேட், தி வியர்ட் 2008 வெளிவந்த தென் கொரியத் திரைப்படமாகும். இதனை கிம் ஜீ-வூண் இயக்கியிருந்தார். சாங் காங்-ஹோ, லீ ப்யுங்-ஹன், ஜங் வூ-சுங் ஆகியோர் இத்திரைப்படத்தில் நடித்திருந்தனர். இத்திரைப்படம் தி குட், தி பேட் அன்ட் தி அக்லி திரைப்படத்தினை பாதிப்பால் எடுக்கப்பட்டதாகும்.

2010 ஏப்ரல் 23ல் அமெரிக்காவில் நடந்த 2008 கேன்ஸ் திரைப்பட விழாவில் இத்திரைப்படம் பங்குப்பெற்றது.

ஒரு தொடர்வண்டியிலிருந்து புதையலுக்கான வரைபடம் திருடப்படுகிறது. அந்தப் புதையலைப் பெற அரசாங்கமும், கொள்ளையர் கூட்டமும் வரைபடத்தினை திருடிக்கொண்டிவனிடமிருந்து மீட்க போராடுகிறது. இறுதியில் வரைபடத்தினை வைத்து திருடனும், கொள்ளைக்காரனும், அரசாங்க அதிகாரியும் புதையல் இருக்கும் இடத்திற்கு வந்துவிடுகிறார்கள். இவர்களில் யாருக்கு புதையல் கிடைத்தது என்பதே கதை.



</doc>
<doc id="304714" url="https://ta.wikipedia.org/wiki?curid=304714" title="ஈரெத்தில் சல்பைடு">
ஈரெத்தில் சல்பைடு

ஈரெத்தில் சல்பைடு (Diethyl sulphide) என்பது CHS என்ற வேதி வாய்ப்பாடு கொண்ட ஒரு கரிம வேதியியல் சேர்மமாகும். எளிதில் தீப்பற்றக்கூடிய இச்சேர்மம் வெள்ளைப் பூண்டின் காரநெடியுடன் காணப்படுகிறது. ஐயுபிஏசி முறையில் ஈரெத்தில் சல்பைடு, 1,1, தயோபிசுயீத்தேன் என்று அழைக்கப்படுகிறது. C4H10S என்ற இதனுடைய வேதிவாய்ப்பாட்டை எளிமையாக (C2H5)2S அல்லது Et2S என்று எழுதுவதன் மூலம் ஈரெத்தில் சல்பைடின் கட்டமைப்பு தெளிவாகிறது. எத்தனாலுடன் அடர் கந்தக அமிலம் சேர்த்து சூடுபடுத்துவதன் மூலம் ஈரெத்தில் சல்பைடு தயாரிக்கப்படுகிறது. மேற்கண்ட வினையில் உருவாகும் புதிய கரைசல் முதலில் சோடியம் கார்பனேட்டுடன் சேர்க்கப்பட்டு நடுநிலையாக்கப்படுகிறது. இதனால் உருவாகும் சோடியம் எத்தில் சல்பேட்டு பொட்டாசியம் சல்பைடுடன் சேர்க்கப்பட்டு காய்ச்சி வடிக்கப்படுகிறது .

அலுமினா அடிப்படையிலான ஒரு வினையூக்கி முன்னிலையில் எத்திலீனுடன் ஐதரசன் சல்பைடு சேர்த்து ஈத்தேன்தயால் தயாரிக்கும்போது உடன்விளை பொருளாகவும் ஈரெத்தில் சல்பைடு உருவாகிறது. இவ்வினையே வணிகமுறையில் ஈத்தேன்யால் தயாரிக்கும் முறையாகும். வினைபடு பொருள்களான ஐதரசன் சல்பைடு மற்றும் எத்திலீன் ஆகியவற்றின் விகிதங்களை மாற்றிக் கொள்வதன் மூலம் ஈரெத்தில் சல்பைடின் உற்பத்தியை கட்டுப்படுத்திக் கொள்ளமுடியும்.

முள்நாறி பழங்களின் நெடியில் ஒரு பகுதிப் பொருளாகவும் , உருளைக் கிழங்கில் இருந்து கிடைக்கும் எளிதில் ஆவியாகிற திரவங்களின் ஒரு பகுதிப்பொருளாகவும் இது இயற்கையில் காணப்படுகிறது .

நீரற்ற கனிமங்களைக் கரைக்க உதவும் ஒரு கரைப்பானாகவும் தங்கம் மற்றும் வெள்ளி ஆகியனவற்றின் மின்முலாம் பூச்சுக்கும் ஈரெத்தில் சல்பைடு பயன்படுகிறது .


</doc>
<doc id="304715" url="https://ta.wikipedia.org/wiki?curid=304715" title="தேசாந்திரித் தட்டான்">
தேசாந்திரித் தட்டான்

தேசாந்திரித் தட்டான் (Pantala flavescens) என்பது ஒரு வகை தட்டாம்பூச்சி ஆகும். தட்டான் பூச்சிகளில் Libellulidae என்னும் குடும்பத்தைச் சேர்ந்தத, இது 1798 ஆம் ஆண்டு பேப்ரிசியஸ் என்பவரால் முதன்முதலில் கண்டுபிடிக்கப்பட்டு விவரிக்கப்பட்டது. இது மிகவும் பரவலாகக் காணப்படும் தட்டாம்பூச்சி ஆகும். தேசாந்திரித் தட்டான்கள் வலசை போகும் பண்பு கொண்டவை. பூச்சியினங்களிலேயே நீண்ட தொலைவுக்கு வலசைபோவது இந்தத் தட்டான்கள்தான் என்று அண்மையில் கண்டுபிடிக்கப்பட்டுள்ளது.

காற்று அலைகளின் உதவிகொண்டு, இந்தியாவிலிருந்து ஆப்பிரிக்காவுக்கு, ஆப்பிரிக்காவிலிருந்து இந்தியாவுக்கு என்று இந்த வகைத் தட்டான்கள் வலசைச் சுழற்சியைப் பின்பற்றுகின்றன. இந்தக் கண்டுபிடிப்பை நிகழ்த்தியவர் சார்லஸ் ஆண்டர்சன் என்னும் கடலுயிர் ஆராய்ச்சியாளர். நான்கு தலைமுறைத் தட்டான்கள், மொத்தமாக 16 ஆயிரம் கிலோ மீட்டர் பயணிக்கின்றன என்கிறார் ஆண்டர்சன். 


</doc>
<doc id="304724" url="https://ta.wikipedia.org/wiki?curid=304724" title="யுக்தேசுவர் கிரி">
யுக்தேசுவர் கிரி

யுக்தேஷ்வர் கிரி, பிரித்தானிய இந்தியாவின் மேற்குவங்க மாநிலம் செராம்பூரில் வளமான குடும்பத்தில் 1855-ல் மே 10-ம் நாள் பிறந்தார். இவரது இயற்பெயர் பிரியநாத் கரார், இவர் சிறு வயதிலேயே தந்தையை இழந்து இளம் பருவம் முதலே ஆன்மிகத்தில் அதிக நாட்டம் கொண்டிருந்தார்.

பள்ளி, கல்லூரியில் அறிவுக்கூர்மை மிக்க மாணவராகத் திகழ்ந்த இவர் ஆங்கிலம், பிரெஞ்ச், இந்தி, பெங்காலி, சமஸ்கிருதம் ஆகிய மொழிகளில் புலமை பெற்றவராக திகழ்ந்தார். கல்கத்தா மருத்துவக் கல்லூரியில் 2 ஆண்டுகள் பயின்றவர் பட்டங்கள் வாங்குவதற்காக அல்லாமல், அந்த பாடங்களைத் தெரிந்துகொள்ளவே கல்லூரிக்கு சென்றார். தேர்வு எழுதாமல், பட்டங்கள் பெறாமல் கல்லூரியில் இடைநிறுத்தி வெளியேறினார்.

இளம் வயதில் திருமணமாகி 2 ஆண்டுகளில் மனைவியை இழந்த பிரியநாத் கரார், விவிலியம் (பைபிள்) பகவத் கீதை போன்ற ஆன்மீக நூல்களின் அறிஞராகவும், மற்றும் வானியல் கல்வியாளராகவும் கருதப்படுகிறார்.பிரபல ஆன்மிக குருவான லாஹிரி மஹாசாயாவை 1884-ல் சந்தித்து, அவரது சீடரானார். ஆன்மிக நூல்களைப் படிப்பதும், ஆய்வுகள் மேற்கொள்வதும், பிறருக்குக் கற்றுக்கொடுப்பதும் இவரது முழுநேர பணியாக மாறிய அவ்வேளையில் இயற்பெயர் மாற்றி ஸ்ரீ யுக்தேஷ்வர் என்று அழைக்கப்பட்டார்.

இவரை கிரியா யோகப் பாதையில் வழி நடத்திய குருவான லாஹிரி மஹாசாயாவை, அடிக்கடி சந்தித்தார். குருவின் குருவான மஹா அவதார் பாபாஜியை 1894-ல் சந்தித்தபோது; இவரது பின்னணி பற்றித் தெரிந்துகொண்ட பாபாஜி, விவிலியத்தையும் இந்துக்களின் ஆன்மிக நூல்களையும் ஒப்பிட்டு ஒரு நூல் எழுதச் சொன்னார்.

இவரது குருவின் குருவான, மகாவதார பாபா எனும் பாபாஜியின் கட்டளையை ஏற்று ‘கைவல்ய தரிசனம்’ (‘தி ஹோலி சயின்ஸ்’) என்ற நூலை எழுதி முடித்தார். இந்நூல் ஆங்கிலம், பிரெஞ்ச், இத்தாலி, சப்பான் ஆகிய மொழிகளில் மொழிபெயர்க்கப்பட்டது. அச்செயலுக்காக பாபாஜியே இவருக்கு ‘சுவாமி’ என்ற பட்டத்தை அளித்தார்.

தமது சொந்த ஊரான செராம்பூரில் இருந்த 2 அடுக்கு கட்டிட வீட்டை ஆசிரமமாக மாற்றி, அதற்கு ‘பிரியதாம்’ எனப் பெயரிட்டார். அங்கு மாணவர்கள் மற்றும், சீடர்களுடன் வசித்தார். மேலும், 1903-ல் ஒடிசா மாநிலம் புரியில் மற்றொரு ஆசிரமம் அமைத்து, கல்வியைப் பரப்ப இந்த 2 ஆசிரமங்களிலும் மாணவர்களுக்குப் பாடம் கற்பித்தார்.

‘சாது சபா’ என்ற அமைப்பை உருவாக்கிய யுக்தேஷ்வர் கிரி,﻿﻿ இயற்பியல், உடலியங்கியல், புவியியல், வானியல், மற்றும் சோதிடக் கலை ஆகிய பாடங்களுக்கு பாடத்திட்டங்கள் வகுத்தார். சுய கட்டுப்பாடு, மனதை ஒருமுகப்படுத்துவது, ஆழமான ஆன்மிக உள்ளுணர்வு, அர்ப்பணிப்பு உணர்வு, கடுமையான ஒழுக்கம் ஆகியவற்றை மாணவர்களுக்கு போதித்தவர், அடிப்படை ஆங்கிலம், இந்தி மொழி கற்பிக்க ‘ஃபர்ஸ்ட் புக்’ என்ற நூலை எழுதினார்.

சோதிடக் கலையின் அடிப்படைகள் குறித்து ஒரு நூல் எழுதிய இவர், வானியல், அறிவியல் குறித்த ஆய்வுகளையும் மேற்கொண்ட யுக்தேஷ்வர்க்கு, 1910-ல் முகுந்தாலால் கோஷ் என்ற சீடர் இவரிடம் வந்து சேர்ந்தார். அவர் பின்னாளில் இவருடைய கிரியா யோக போதனைகளை உலகம் முழுவதும் பரவச்செய்த பரமஹம்ச யோகானந்தர் () என கருதப்படுகிறது. யுக்தேஷ்வரின் இன்னொரு முக்கிய சீடர் ஸ்ரீ சத்யானந்தா கிரி () ஆவார்.

‘ஞானாவதார்’ என போற்றப்படும் சுவாமி ஸ்ரீ யுக்தேஷ்வர் கிரி தமது 81-வது அகவையில், 1936-ம் ஆண்டு மார்ச்சு 09-ம் நாள், பிரித்தானிய இந்தியாவின் ஒடிசா மாநிலம் புரி என்னுமிடத்தில் மகாசமாதி அடைந்தார்.



</doc>
<doc id="304726" url="https://ta.wikipedia.org/wiki?curid=304726" title="சண்டிகர் தீ மற்றும் அவசர சேவைகள்">
சண்டிகர் தீ மற்றும் அவசர சேவைகள்

சண்டிகார் தீ மற்றும் அவசர சேவைகள் "(Chandigarh Fire and Emergency Services)" என்பது சண்டிகர் மாநகராட்சியின், தீயணைப்புத் துறை படைப்பிரிவு ஆகும். 2012 ஆம் ஆண்டு வரையில் நகரம் முழுவதும் இத்துறைக்கு ஏழு தீயணைப்பு நிலையங்கள் இருந்தன. மேலும் ஆறு தீயணைப்பு நிலையங்கள் ஏற்படுத்தும் திட்டங்கள் மேற்கொள்ளப்பட்டிருந்தன. 

தீயணைப்புத் துறையில் மகளிரையும் சேர்த்துக் கொள்ளலாம் என்பதற்கான பரிந்துரை 2009 ஆம் ஆண்டில் சண்டிகர் மாநகராட்சிக்கு அளிக்கப்பட்டது. திருவிழாக் காலங்களில் ஆங்காங்கே தற்காலிகமான தீயணைப்பு நிலையங்களை அமைத்து அசம்பாவிதங்கள் ஏதும் நிகழாமல் பார்த்துக் கொள்வதையும் இத்துறை மேற்கொண்டு வருகிறது.



</doc>
<doc id="304730" url="https://ta.wikipedia.org/wiki?curid=304730" title="2016 மேற்கிந்தியத் தீவுகள் முக்கோணத் தொடர்">
2016 மேற்கிந்தியத் தீவுகள் முக்கோணத் தொடர்

2016 மேற்கிந்தியத் தீவுகள் முக்கோணத் தொடர் ("2016 West Indies Tri-Series") 2016 ஜூன் மாதத்தில் மேற்கிந்தியத் தீவுகளில் நடைபெற்ற ஒரு-நாள் பன்னாட்டுத் துடுப்பாட்டத் தொடராகும். இத்தொடரில் மேற்கிந்தியத் தீவுகள், ஆத்திரேலியா, தென்னாப்பிரிக்கா ஆகிய தேசிய அணிகள் பங்குபற்றின. அனைத்துப் போட்டிகளும் பகல்-இரவுப் போட்டிகளாக நடத்தப்பட்டன. இறுதிப் போட்டியில் ஆத்திரேலியா மேற்கிந்தியத் தீவுகளை 58 ஓட்டங்களால் வென்று தொடரை வென்றது.

 இறுதிப் போட்டிக்குத் தெரிவு



</doc>
<doc id="304732" url="https://ta.wikipedia.org/wiki?curid=304732" title="இறைவி (திரைப்படம்)">
இறைவி (திரைப்படம்)

இறைவி 2016 ஆம் ஆண்டில் தமிழ்நாட்டில் வெளிவந்த ஒரு தமிழ்த் திரைப்படம் ஆகும். கார்த்திக் சுப்புராஜின் இயக்கத்திலும் சி. வி. குமாரின் தயாரிப்பிலும் வெளிவந்த இத்திரைப்படத்தில் எஸ். ஜே. சூர்யா, விஜய் சேதுபதி, பாபி சிம்ஹா, அஞ்சலி ஆகியோர் முக்கிய பாத்திரங்களில் நடித்துள்ளனர்.


மணி அமுதவன், முத்தமிழ், விவேக் ஆகியோரின் பாடல்களுக்கு சந்தோஷ் நாராயணன் இசையமைத்ததோடு, அவரே பின்னணி இசையையும் வழங்கியுள்ளார். அனந்து, பிருந்தா, அந்தோனிதாசன், தீ, மீனாட்சி, சந்தோஷ் நாராயணன், எஸ். ஜே. சூரியா, ஆர். கே. சுந்தர் ஆகியோர் பாடல்களைப் பாடியுள்ளனர்.


</doc>
<doc id="304740" url="https://ta.wikipedia.org/wiki?curid=304740" title="அசாம் சட்டமன்றத் தேர்தல், 2016">
அசாம் சட்டமன்றத் தேர்தல், 2016

126 உறுப்பினர் கொண்டஅசாம் சட்டப்பேரவைக்கு இரண்டு கட்டங்களாக தேர்தல் நடைபெற்றது. இதில் பாயக தலைமையிலான கூட்டணி வெற்றிபெற்று பாசகவின் சரபானந்த சோனோவால் முதலமைச்சர் ஆனார்.

சில்சார், திசுப்பூர், கௌகாத்தி கிழக்கு, கௌகாத்தி மேற்கு உட்பட 10 தொகுதிகளில் வாக்கை தாளில் சரிபார்க்கும் வசதி செய்யப்பட்டது. பாசக போடோலாந்து மக்கள் முன்னணியுடன் கூட்டணி அமைத்தது. முதல் கட்டமாக ஏப்பிரல் 4 அன்று 65 தொகுதிகளுக்கும் இரண்டாம் கட்டமாக ஏப்பிரல் 11 அன்று 61 தொகுதிகளுக்கும் வாக்குப்பதிவு நடைபெற்றன. பாசகவும் அசாம் கன பரிசத்தும் கூட்டணி சேர்ந்துள்ளதாக அறிவித்தன. முதல் கட்டத்தில் தனக்கு ஒதுக்கப்படாத பிசுவந்து, காளிகோன் தொகுதிகளில் அசாம் கன பரிசித்து வேட்பாளர்களை அறிவித்தது. அங்கு பாசகவுடன் நட்பு ரீதியான போட்டியிருக்கும் என்று கூறியது. 126 உறுப்பினர் சட்டப்பேரவைக்கு பாசக 88 வேட்பாளர்களை அறிவித்தது. 

இந்திய சட்டமன்றத் தேர்தல்கள், 2016


</doc>
<doc id="304741" url="https://ta.wikipedia.org/wiki?curid=304741" title="சுனில் நரைன்">
சுனில் நரைன்

சுனில் நரைன் ("Sunil Narine", பிறப்பு: 26 மே 1988) டிரினிடாட் நாட்டு துடுப்பாட்ட வீரர் ஆவார். இவர் மேற்கிந்தியத்தீவுகள் துடுப்பாட்ட அணியில் அனைத்து பன்னாட்டு வகைப் போட்டிகளிலும் விளையாடி வருகிறார். இவர் சுழற்பந்து வீச்சாளரும், இடக்கை துடுப்பாட்ட வீரரும் ஆவார்.

நரைன் உள்ளூரில் திரினிடாட் டொபாகோ துடுப்பாட்ட அணியில் 2009 ஆம் ஆண்டு முதல் விளையாடி வருகிறார். தனது முதலாவது ஒருநாள் பன்னாட்டுப் போட்டியை 2011 டிசம்பரிலும், முதலாவது தேர்வுப் போட்டியை சூன் 2012 இலும் விளையாடினார். 2012 இந்தியன் பிரீமியர் லீக் போட்டிகளில் கொல்கத்தா நைட் ரைடர்ஸ் அணியில் விளையாடினார்.



</doc>
<doc id="304745" url="https://ta.wikipedia.org/wiki?curid=304745" title="ஒட்டுமின்னி">
ஒட்டுமின்னி

ஒளியணுக்களின் பரிமாற்றத்தால் ஏற்படும் மின்காந்தவிசைகளைப் போல குவார்க்குகளுக்கிடையே ஒருவகையான துகள்களால் ஏற்படும் பரிமாற்றத்தால் வலிமையான விசைகள் உருவாகின்றன. இந்த அடிப்படைத் துகள்கள் ஒட்டுமின்னிகள் ("Gluons", , குளூவான்கள்) என அழைக்கப்படுகின்றன. குறிப்பாக, இந்த துகள்கள் குவார்க்குகளை ஒன்றாக "ஒட்டி" நேர்மின்னிகளையும், நொதுமிகளையும் உருவாக்குகின்றன.

ஒளியணுக்களுக்கு மின்னூட்டம் இருப்பதில்லை. ஆனால் ஒட்டுமின்னி மின்னூட்டம் உடையது. ஒளியணுக்களால் உருவாகும் மின்காந்த விசைகளை விட ஒட்டு மின்னியினால் உருவாகும் விசைகள் வலிமை உடையதாக இருக்கின்றன.


</doc>
<doc id="304757" url="https://ta.wikipedia.org/wiki?curid=304757" title="தி டார்கெட் (2014 திரைப்படம்)">
தி டார்கெட் (2014 திரைப்படம்)

தி டார்கெட் () 2014ல் வெளிவந்த தென் கொரிய அதிரடி மற்றும் திகில் திரைப்படமாகும். இத்திரைப்படத்தினை சேங் என்று புனைபெயரில் அழைக்கப்படும் யூன் ஹாங் செயுங் இயக்கியிருந்தார். லீ ஜின் வூக், ரின் செயூங்க் ர்யௌங், யூ ஜூன் சாங் ஆகியோர் நடித்திருந்தனர். 2010 ல் வெளிவந்த பிரஞ்சு திரைப்படமான பாயின்ட் பேங்க் ஐ மறுவாக்கம் செய்து வெளிவந்தது.
2014 கேன்ஸ் திரைப்பட விழாவில் 2014 ஏப்ரல் 30ல் இத்திரைப்படம் திரையிடப்பட்டது.



</doc>
<doc id="304759" url="https://ta.wikipedia.org/wiki?curid=304759" title="புற்றுநோயிலிருந்து மீண்டோர் தினம்">
புற்றுநோயிலிருந்து மீண்டோர் தினம்

புற்றுநோயிலிருந்து மீண்டோருக்கான தேசிய நாள் ("National Cancer Survivors Day") என்பது ஒவ்வோர் ஆண்டும் சூன் மாதம் முதல் ஞாயிற்றுக்கிழமை கொண்டாப்படுகிறது. “புற்றுநோய் அறிகுறிக்குப் பின்னரான வாழ்க்கையை யதார்த்தமாக்கிக் காட்டுவதே" இந்நாளின் நோக்கமாகும். ஐக்கிய அமெரிக்காவிலேயே இந்நாள் முக்கியமாகக் கொண்டாடப்பட்டு வந்தாலும், புற்றுநோயிலிருந்து மீண்டோருக்கான தேசிய நாள் நிறுவனம் பல உலக நாடுகளிலும் இந்நாளின் முக்கியத்துவத்தை வலியுறுத்தி வருகிறது.

இந்நாள் 1988 ஆம் ஆண்டு சூன் 5 முதல் கடைபிடிக்கப்படுகின்றது. மெரில் கேசுடிங்சு என்பவர் நியூ மெக்சிக்கோ, ஆல்புகெர்க்கி நகரத்தில் 1987 நவம்பர் 20 இல் நடைபெற்ற புற்றுநோயை எதிர்த்து வாழ்பவர்களின் மாநாட்டில் இக்கருத்தை முதன் முதலில் வெளியிட்டார். புற்றை வென்று வாழமுடியும் என்கிற நம்பிக்கையினை கொடுக்க இது உதவும். முன்பு புற்றுநோய் என்றாலே மரணம் தான் முடிவு என்ற நிலை இன்று முற்றிலும் மாறிவிட்டது. இன்று இந்நோயினை ஆரம்பநிலையிலேயே கண்டுகொண்டால் முற்றிலும் குணப்படுத்தமுடியும் என்ற நிலை உருவாகியுள்ளது. இதற்கு முக்கிய காரணம் நவீன கருவிகளும் மிகுந்த ஆய்வுகளினால் கண்டுபிடிக்கப்பட்ட மருந்துகளுமே ஆகும்.




</doc>
<doc id="304762" url="https://ta.wikipedia.org/wiki?curid=304762" title="மிராக்கிள் இன் செல் நம்பர் 7 (2013 திரைப்படம்)">
மிராக்கிள் இன் செல் நம்பர் 7 (2013 திரைப்படம்)

மிராக்கிள் இன் செல் நம்பர் 7 2013 ல் வெளிவந்த தென் கொரியத் திரைப்படமாகும். இத்திரைப்படத்தினை லீ ஹவான்-க்யுங் இயக்கியிருந்தார். இத்திரைப்படத்தில் ரின் செயுங்க் ரியோங், கால் சோ வுன், பார்க் ஷின்-ஹே ஆகியோர் நடித்திருந்தனர்.

இத்திரைப்படம் நகைச்சுவை மற்றும் குடும்ப திரைப்பட வகையைச் சார்ந்தாக இருந்தது. இது மனநலம் குன்றிய ஒருவர் செய்யாத குற்றத்திற்காக சிறை தண்டனையை அனுபவிப்பதையும், அவருடைய ஒரே மகளை காண பிற குற்றவாளிகள் உதவுவதையும் கதைகளமாக கொண்டது. 



</doc>
<doc id="304763" url="https://ta.wikipedia.org/wiki?curid=304763" title="செக்ஸ் இஸ் சீரோ (2002 திரைப்படம்)">
செக்ஸ் இஸ் சீரோ (2002 திரைப்படம்)

செக்ஸ் இஸ் சீரோ 2002ல் வெளிவந்த தென் கொரியத் திரைப்படமாகும். இதனை யோன் ஜி-க்யூன் எழுதி இயக்கியிருந்தார். இத்திரைப்படத்தில் இம் சேங்-ஜங், ஹா ஜி-வோன் மற்றும் சோய் வோன்-யூங் ஆகியோர் நடித்திருந்தனர்.

பாலியல் நகைச்சுவை வகையைச் சார்ந்த இத்திரைப்படத்தினை அமெரிக்கன் பை திரைப்படத்துடன் ஒப்பிடுகிறார்கள். தென்கொரியாவில் 2002 வெளிவந்த மிகவும் புகழ்பெற்ற படமாக இத்திரைப்படம் கருதப்படுகிறது. இத்திரைப்படத்திற்காக 4,089,900 படச்சீட்டுகள் விற்கப்பட்டுள்ளன.

இதனுடைய தொடர்ச்சியாக டிசம்பர் 2007ல் செக்ஸ் இஸ் சீரோ 2 வெளிவந்துள்ளது. 



</doc>
<doc id="304768" url="https://ta.wikipedia.org/wiki?curid=304768" title="மஞ்சள் தேமல் நோய்">
மஞ்சள் தேமல் நோய்

மஞ்சள் தேமல் நோய் (Yellow mosaic disease) உளுந்து, பச்சைப்பயறு, துவரை, வெண்டை மற்றும் சோயா மொச்சை போன்றவற்றை தாக்கும் நச்சுயிரி (yellow mosaic virus) நோயாகும். பொதுவாக சூன், சூலை மாதங்களில் இந்நோய் அதிகமாக காணப்படும். மரவள்ளியில் தோன்றும் தேமல் நோய் ஜெமினி வைரசு எனப்படும் ஒரு வகை நச்சுயிரியால் உண்டாகிறது. 

மஞ்சள் தேமல் நோய் தாக்குதலுக்கு உட்பட்ட பயிரின் இளம் இலைப்பரப்பில் முதலில் சிறிய புள்ளிகள் தோன்றி, படிப்படியாக இலை முழுவதும் பரவி ஒளிரும் மஞ்சள் நிறத்தில் ஆங்காங்கே பச்சைப் புள்ளிகளுடன் மஞ்சள் நிற தேமல் படலங்களாக மாறிவிடும். இந்த நோய் தாக்குதல் அதிகமாகும் பொழுது இலைகள் வடிவமிழந்து குறுகி, சிறுத்து சுருங்கி, உருமாறி தோற்றமளிக்கும். இந்த நோயின் பாதிப்புக்குட்பட்ட பயிர் முதிர்ச்சியடைய காலதாமதமாகும். மேலும் குறைந்த அளவே பூக்கள் மற்றும் காய்களைக் கொண்டிருக்கும். காய்கள் சிறிய அளவிலும் உருமாறியும் காணப்படும். மஞ்சள் தேமல் நோயானது பூக்கும் முன் செடிகளைத் தாக்கும்பொழுது, இவை காய் பிடிக்காமலேயே இறந்துவிடும் வாய்ப்புள்ளது.

இந்த கொடிய நச்சுயிரி நோய் ஒரு செடியில் இருந்து மற்றொரு செடிக்கு வெள்ளை ஈ மூலம் பரவுகின்றது. கோடைக்காலங்களில் வெள்ளை ஈக்கள் சுறுசுறுப்பாக இயங்குவதால் இந்நோய் தாக்கம் அதிகமாக தென்படும். நோய் கண்ட செடிகளின் இலைகளிலிருந்து வெள்ளை ஈக்கள் இலைச் சாற்றை உறிஞ்சும் போது நச்சுயிரியின் துணுக்கள் ஈக்களின் உறிஞ்சு குழலில் ஒட்டிக்கொண்டு, பின்பு அதே ஈக்கள் நோயற்ற ஆரோக்கியமான செடிகளுக்கு சென்று இலைச்சாற்றை உறிஞ்சும் போது அந்த செடிகளுக்கும் நோய் பரவுகிறது. நோய் தடுப்பு முறைகளைக் கடைப்பிடிக்காவிட்டால், மிக விரைவாக அனைத்துச் செடிகளிலும் இந்த நோயானது பரவி அதிக மகசூல் இழப்பை ஏற்படுத்தும். 



</doc>
<doc id="304771" url="https://ta.wikipedia.org/wiki?curid=304771" title="வெள்ளை ஈ">
வெள்ளை ஈ

வெள்ளை ஈக்கள் (Whiteflies) சுருள் வளைய அறை இறக்கையினத்தைச் (hemiptera) சேர்ந்த தாவர இலைகளின் அடிபகுதியை உணவாக உட்கொள்ளும் சிறிய பூச்சிகளாகும். வெள்ளை ஈக்களில் 1550 மேற்பட்ட வகைகள் உள்ளன.

மஞ்சள் தேமல் நோய் என்னும் கொடிய நச்சுயிரி நோய் ஒரு செடியில் இருந்து மற்றொரு செடிக்கு வெள்ளை ஈ மூலம் பரவுகின்றது. கோடைக்காலங்களில் வெள்ளை ஈக்கள் சுறுசுறுப்பாக இயங்குவதால் இந்நோய் தாக்கம் அதிகமாக தென்படும். நோய் கண்ட செடிகளின் இலைகளிலிருந்து வெள்ளை ஈக்கள் இலைச் சாற்றை உறிஞ்சும் போது நச்சுயிரியின் துணுக்கள் ஈக்களின் உறிஞ்சு குழலில் ஒட்டிக்கொண்டு, பின்பு அதே ஈக்கள் நோயற்ற ஆரோக்கியமான செடிகளுக்கு சென்று இலைச்சாற்றை உறிஞ்சும் போது அந்த செடிகளுக்கும் நோய் பரவுகிறது. மேலும் வெள்ளை ஈக்கள் பருத்தி செடிகளின் இலைகளைத் தாக்கி, சாற்றை உறிஞ்சுவதால் பருத்தி இலைகள் தடிமனாக மாறுவதோடு நிறமிழந்து காணப்படுகின்றன.


கரும்பு பயிரில் வெள்ளை ஈக்கள் (அலிரோலோபஸ் பாரோடென்சிஸ்) தாக்குவதால் இலைகள் மஞ்சள் நிறமாகும். கரும்பு சோகைகள் இளஞ்சிவப்பு அல்லது கரு ஊதா/நாவல் நிறமாக மாறிப் பின் உலர்ந்து காய்ந்து போய்விடும். பாதிக்கப்பட்ட சோகைகளில் வெள்ளை மற்றும் கறுப்புப் புள்ளிகள் காணப்படும். தாக்குதல் அதிகரிக்கும் போது இலைகள் எரிந்ததுப்போல் தோற்றமளிக்கும். இதனால் கரும்பின் வளர்ச்சி தாமதமாகும்.

கரும்பு சோகைகளின் அடிப்பகுதியில் இப்பூச்சிகள் முட்டைகள் இடுகின்றன. சிறிய வளைந்த காம்புடன் வெளிர் மஞ்சள் நிறமான முட்டைகள் இடப்பட்ட இரண்டு மணி நேரத்தில் பளபளக்கும் கருமைநிறமாக மாறிவிடும். முட்டைகள் நீள்வட்ட வடிவிலும், மெழுகினால் சூழப்பட்டும் காணப்படும். நான்காவது புழு நிலை கூட்டுப்புழுவாக தட்டையாக, சாம்பல் நிறத்தில் குஞ்சுகளை விட சற்று பெரிதாகத் தெரியும். முன் மார்பில் 'டி' வடிவில் வெள்ளை நிறக் கோடு காணப்படும். இக்கோடு புழு வண்டாக மாறும்போது மார்பினை இரண்டாகப் பிரிக்கும். முதிர்ந்த பூச்சிகளில் வெளிர் மஞ்சள் நிற உடலில் இறக்கைகள் மெழுகினால் சூழப்பட்டிருக்கும். இப்பூச்சிகளைக் கட்டுப்படுத்த, சோகைகளில் கூட்டுப்புழுக்கள் கூடுகட்டி இருப்பதால், சோகைகளை உரித்து உடனே எரித்து விட வேண்டும். இது வெள்ளை ஈக்களாக வெளி வருவதைத் தடுக்கும். போதிய அளவு நீர்ப்பாசனம் செய்வதால் மண்ணின் ஈரப்பதத்தை சீராக வைப்பதோடு இந்தநோய் அதிகரிக்காமல் தடுக்கிறது.


</doc>
<doc id="304775" url="https://ta.wikipedia.org/wiki?curid=304775" title="மீனாட்சி முகர்சி">
மீனாட்சி முகர்சி

மீனாட்சி முகர்சி (Meenakshi Mukherjee, இறப்பு: செப்டம்பர் 16, 2009) ஆங்கில இலக்கிய அறிஞர், புதின ஆசிரியர், பேராசிரியர் என அறியப்படுபவர் ஆவார். 2003 ஆம் ஆண்டு சாகித்திய அகாதமி விருதை இவர் பெற்றார். ஆர்.சி.தட் என்பவர் குறித்து வரலாற்று நூலை எழுதினார். இது தவிர பல புதினங்களும் கட்டுரைகளும் எழுதினார்.

பாட்னா, தில்லி, புனே ஆகிய இடங்களில் கல்லூரிப் பேராசிரியராகப் பணி புரிந்து ஆங்கில இலக்கியம் கற்பித்தார். பின்னர் ஐதராபாத் பல்கலைக்கழகத்திலும், பல ஆண்டுகளாக தில்லி சவகர்லால் நேரு பல்கலைக்கழகத்திலும் பேராசிரியராக இருந்தார்.
2001-2004 ஆண்டுகளில் காமன்வெல்த்து இலக்கியம் மொழி ஆய்வுகள் அமைப்பில் தலைவராக இருந்தார். 1993-2005 இல் இந்தியன் சாப்டர் அமைப்பின் தலைவர் ஆனார்.

மீனாட்சி முகர்சி டெக்சாசு பல்கலைக் கழகம், கலிபோர்னியா பல்கலைக்கழகம், கன்பரா பல்கலைக்கழகம் ஆகியவற்றின் வருகைப் பேராசிரியராகவும் இருந்தார்.

இவருடைய கணவரான சுசித் முகர்சி என்பவரும் இலக்கியவாதி ஆவார். சுசித் முகர்சி ஒரியண்டு லாங்க்மன் என்னும் நிறுவனத்தில் பதிப்பாசிரியர் ஆவார். மீனாட்சி முகர்சி 2009 ஆம் ஆண்டு செப்டம்பர் 16 ஆம் நாளில் காலமானார்.


</doc>
<doc id="304778" url="https://ta.wikipedia.org/wiki?curid=304778" title="நரிப்பையூர்">
நரிப்பையூர்

நரிப்பையூர் இந்தியாவில் தமிழ்நாடு மாநிலத்தில் உள்ள இராமநாதபுரம் மாவட்டத்தின் தெற்கு பகுதியில் கடைக்கோடியில் இருக்கின்ற கடலோர கிராமம். இது கடலாடி வட்டாரத்தைச் சேர்ந்த ஊராட்சியாகும். இங்கு மீன் பிடித்தல் மற்றும் பனைத்தொழில் முக்கிய வாழ்வாதாரமாக இருந்து வருகிறது. அரசுக்கு சொந்தமான கடல் நீரைக் குடிநீராக மாற்றும் ஆலை இங்கு செயல்பட்டு வருகிறது.
இராமநாதபுரம் மாவட்டத்தின் தற்போதைய மாவட்ட ஆட்சியர் முனைவர் ச.நடராசன் இ.ஆ.ப


</doc>
<doc id="304783" url="https://ta.wikipedia.org/wiki?curid=304783" title="மனவளர்ச்சிக் குறை">
மனவளர்ச்சிக் குறை

மனவளர்ச்சிக் குறை (Intellectual disability) என்றால் அறிவு வளர்ச்சியில் ஏற்படும் குறைபாடு. 1838-ஆம் ஆண்டு எஸ்கிரால் என்பவர் மனவளர்ச்சிக் குறையைப் பற்றி விளக்கும்போது ”மனவளர்ச்சிக் குறை என்பது ஒரு நோயல்ல; வளர்ச்சி நின்றுவிடும் நிலை” என்று விளக்கினார். டிரட்கோல்ட் என்பவர் ”முழுமையான அல்லது சாதாரண வளர்ச்சி அடையத்தவறிய மனதின் நிலையே மனவளர்ச்சிக் குறை” என்று கூறினார். மனவளர்ச்சிக் குறைவை பலரும் மன நோய் எனத் தவறாகப் புரிந்துகொண்டிருக்கிறார்கள். ஆனால் மனவளர்ச்சிக் குறைவு வேறு; மன நோய் வேறு.

மன வளர்ச்சி குறைபாடு இன்று சமூகத்தில் பெரும் தாக்கத்தை ஏற்படுத்தியுள்ளது. இது குறித்த விழிப்புணர்வு இன்று கர்ப்பிணிப் பெண்களுக்கு அரசாங்கமே ஏற்படுத்தி வருகிறது. மன வளர்ச்சி குறைபாடிற்கு நிறைய காரணங்கள் (நெருங்கிய உறவில் திருமணம் செய்தல், தாமதத் திருமணம், கர்ப்பக் காலத்தில் தாய்க்கு ஏற்படும் விபத்து போன்றவை) காரணமாக அமைகின்றன.


</doc>
<doc id="304784" url="https://ta.wikipedia.org/wiki?curid=304784" title="மஸ்லின் துணி">
மஸ்லின் துணி

மஸ்லீன் ("Muslin",  அல்லது ) என்பது ஒரு வெற்று நெசவால் நெய்யப்பட்ட ஒரு பருத்தி ஆடையாகும் இது உலகின் மிக மென்மையான, லேசான கைத்தறி ஆடை ஆகும். இதன் பெயர்  ஈராக்கின் மோசுல் நகரின் பெயரில் இருந்து வந்தது. முதன்முதலில் இவ்வகைத் துணிகள் மோசூல் நகரில் உற்பத்திசெய்யப்பட்டதால் இப்பெயர் பெற்றது. மிகவும் மென்மையான, கைகளால் நூற்கப்பட்ட நூலால் நெய்யப்பட்ட ஆரம்பகால மஸ்லின் துணியானது தற்போதைய வங்காளத்தின் டாக்காவைச் சுற்றிய பகுதியில் நெய்யப்பட்டதாகும். இது 17 ஆம் மற்றும் 18 ஆம் நூற்றாண்டுகளில் ஐரோப்பாவால் மிகுதியாக இறக்குமதி செய்யப்பட்டது. தரம்வாய்ந்த மஸ்லின் துணி முன்காலத்தில் சின்தோன் என அழைக்கப்பட்டது.

வங்காளத்தின் பாரம்பரிய நூற்புக் கலையான மஸ்லின் துணி நெய்வதை, மனிதகுலத்தின் வாய்வழி மற்றும் புலனாகா பாரம்பரியத்தை சேர்ந்த தலைசிறந்த படைப்புகள் என்னும் பட்டியலில் 2013 ஆம் ஆண்டு யுனெஸ்கோ சேர்த்துள்ளது. ஓர் ஆடையின் நுண்மையான மற்றும் லேசான தன்மையின் அடிப்படையில் அதற்கு அலகுகள் தரப்படுவது உண்டு. அந்த வகையில் காதர் பருத்தித் துணிகளின் அலகு 30-லிருந்து தொடங்கும். மஸ்லினின் அலகோ 400-லிருந்து 600 வரை என்பதிலிருந்து அதன் மென்மைத் தன்மையை அறியலாம். சிறு மோதிரத்துக்குள் மொத்த மஸ்லின் துணியையும் நுழைத்து வெளியே எடுத்து விடும் அளவுக்கு அவை மெலிதாக இருக்கும் என்பது மஸ்லின் துணி பற்றி பிரபலமாக நிலவும் ஒரு செவிவழிச் செய்தி. டாக்கா மஸ்லின் சேலைகள் ஒரு தீப்பெட்டிக்குள்ளோ, சிற்றுண்டி பெட்டியிலோ அடைத்துவிடும் அளவுக்கு லேசாக, நுணுக்கமாக நெய்யப்பட்டவை. மால்-மால் என்ற பெயரில் நெய்யப்பட்ட மிகவும் நுண்மையான மஸ்லின் ஆடைகள் 17 ஆம் நூற்றாண்டில் ஐரோப்பாவில் பெரும் ஆர்வத்தை உருவாக்கிது ஆகும். மஸ்லின் துணியில் தைக்கப்பட்ட ஓர் சட்டையின் எடை 10 கிராம்தான் இருக்கும். இந்த மஸ்லின் துணியை இயந்திர நெசவால் உருவாக்க முடியவில்லை. அரிதான இந்தக் கலை மீட்கப்பட்டுள்ளது. 



</doc>
<doc id="304785" url="https://ta.wikipedia.org/wiki?curid=304785" title="கோர்க்கா நாடு">
கோர்க்கா நாடு

கோர்க்கா நாடு (Gorkha Kingdom) (ஆட்சிக் காலம்: 1559 - 2008) என்பது தற்கால நேபாளத்தின் முன்னாள் நாடுகளில் ஒன்றாகும். 24 குறுநிலங்களின் தொகுப்பான சௌபீஸ் இராச்சியம் என்றும் அழைக்கப்படும். கோர்க்கா நாடு மேற்கில் "மர்சியாந்தி ஆறு" முதல் கிழக்கில் "திரிசூலி ஆறு" வரை பரவியிருந்தது.
ஷா வம்சத்து மன்னர்கள் கோர்க்கா நாட்டை கி பி 1559 முதல் 2008 முடிய ஆண்டனர். 

கி பி 1559-ஆம் ஆண்டில் "திரவிய ஷா" என்பவர் கோர்க்கா பகுதியின் மன்னரை வென்று "ஷா வம்ச" ஆட்சியை கோர்க்கா நாட்டில் நிறுவினார். 

கி பி 1736-இல் கோர்க்காலிகளின் மன்னர் "நரபூபால ஷா" தொடங்கி வைத்த நாட்டின் விரிவாக்கத்திற்கான போர்களை, அவரது மகன் "பிரிதிவி நாராயணன் ஷா" மற்றும் பேரன் ராணா பகதூர் ஷா ஆகியோர் நடத்திய கீர்த்திப்பூர் போர், காட்மாண்டுப் போர் மற்றும் பக்தபூர் போர்களால் நேபாளத்தின் கிழக்கிலும், மேற்கிலும் பெரும்பாலான பகுதிகளை கோர்க்கா நாட்டின் கீழ் கொண்டு வந்தனர்.

கி பி 1745-இல் "நேவார் அரச குலத்தினர்" ஆண்ட காத்மாண்டு சமவெளியை "கோர்க்கா" மன்னர் தொடர்ந்து ஆண்டுக் கணக்கில் முற்றுக்கையிட்டார். நேவார் மன்னர் கோர்க்களின் முற்றுகையை முறியடிக்க கிழக்கிந்திய கம்பெனி ஆட்சியாளர்களின் உதவியை நாடினார். நேவாரிகளை காக்க வந்த கேப்டன் கின்லோச் தலைமையிலான கிழக்கிந்திய படையினரது முயற்சி தோல்வியில் முடிந்தது. முற்றுகையின் இறுதியில் கி பி 1768 - 1769-ஆம் ஆண்டுக்குள் நேவாரிகளின் மூன்று தலைநகரங்களான காத்மாண்டு, "பதான்" மற்றும் "லலித்பூர்" மற்றும் காட்மாண்டு நகரங்கள் கோர்க்கர்களிடம் அடிபணிந்தன. 

பின்னர் கோர்க்கா நாட்டின் தலைநகராக காத்மாண்டு நகரம் விளங்கியது.

1788-ஆம் ஆண்டில் கோர்க்கர்கள் திபெத் நாட்டின் மீது படையெடுத்து, கியுரோங் மற்றும் நயாலம் நகரங்களை கைப்பற்றி; திபெத் நாட்டு மன்னரிடம் ஆண்டு தோறும் திறை வசூலித்தனர். 1791-இல் திறை திபெத் நாட்டவர்கள் கோர்க்கா மன்னருக்கு திறை செலுத்தாத படியால் மீண்டும் திபெத் மீது படையெடுத்து அங்குள்ள் பௌத்த விகாரங்களை பாழ்படுத்திச் செல்கையில், திபெத்தியர்களின் உதவிக்கு வந்த சீனர்களின் இராணுவம், கோர்க்கா நாட்டவர்களை காத்மாண்டு வரை அடித்து துரத்தினர். மேலும் கோர்க்கா நாடு, ஐந்தாண்டுகளுக்கு ஒரு முறை கணிசமான தொகையை சீன நாட்டிற்கு திறையாக செலுத்த வேண்டும் என ஒப்பந்தம் ஏற்பட்டது. 

கோர்க்கா இராச்சியம் கிழக்கில் சிக்கிம் முதல் மேற்கில் கார்வால் மற்றும் குமாவான் மற்றும் சிர்மூர் இராச்சியம் வரை பரவியிருந்தது. கி பி 1814 முதல் 1816 முடிய நடைபெற்ற முதல் ஆங்கிலேயே-நேபாளப் போரில், கோர்க்கா நாட்டவர்கள் கைப்பற்றிய பெரும்பகுதிகள் ஆங்கிலேயேர்களிடம் இழந்தனர். 

கி பி 1930-இல் கோர்க்கா நாட்டின் பெயரை நேபாளம் என மாற்றப்பட்டது. நாட்டின் தலைநகராக காத்மாண்டு விளங்கியது.கோர்க்கா சர்க்கார் என்பதை நேபாள அரசு எனப் பெயர் மாற்றம் செய்யப்பட்டது. 

கி பி 1933-இல் கோர்க்காலி மொழியின் பெயர் நேபாள மொழி எனப் பெயர் மாற்றம் செய்யப்பட்டது. 

கோர்க்கா நாட்டை நிறுவிய ஷா அரச குலத்தினர், முழு நேபாளத்தை 2008 முடிய ஆண்டனர். நேபாள மக்கள் புரட்சியின் விளைவாக, கி பி 2006-இல் நேபாளத்தில் மன்னராட்சி முறை ஒழிக்கப்பட்டு, நேபாளம், ஜனநாயகக் குடியரசு நாடாக மாறியது.தற்போது கோர்க்கா மாவட்டம், நேபாளத்தின் 75 மாவட்டங்களில் ஒன்றாக உள்ளது.

நேபாள மலை நாட்டவர்களான கூர்க்கா இன மக்களை, கோர்க்கா நாட்டு மக்களுடன் தொடர்புறுத்தி குழப்பிக் கொள்ளக்கூடாது. கூர்க்காக்கள் கிழக்கிந்திய இராணுவத்தில் ஒரு படைப்பிரிவினராக இருந்தனர். முதல் உலகப் போர் மற்றும் இரண்டாம் உலகப் போரில் கூர்க்காப் படையினர் ஆங்கிலேயேர்கள் சார்பாக போரிட்டனர். 
தற்போதும் இந்தியத் தரைப்படையில் கூர்க்கா படைப்பிரிவு உள்ளது.


[பகுப்பு:இந்துப் பேரரசுகள்]]

</doc>
<doc id="304790" url="https://ta.wikipedia.org/wiki?curid=304790" title="மாநிலக் கல்வியியல் ஆராய்ச்சி மற்றும் பயிற்சி நிறுவனம், தமிழ்நாடு">
மாநிலக் கல்வியியல் ஆராய்ச்சி மற்றும் பயிற்சி நிறுவனம், தமிழ்நாடு

தமிழ்நாடு மாநிலக் கல்வியியல் ஆராய்ச்சி மற்றும் பயிற்சி நிறுவனம் ("State Council of Educational Research and Training, Tamil Nadu") என்பது ஒரு தமிழ்நாடு அரசு நிறுவனம் ஆகும். தமிழ்நாட்டின் தலைநகர் சென்னையில் நுங்கம்பாக்கம் என்ற இடத்தில் உள்ள டிபிஐ வளாகத்தில் இது அமைந்துள்ளது. தமிழகத்தின் 32 மாவட்டங்களிலும் உள்ள மாவட்ட ஆசிரியர் கல்வி மற்றும் பயிற்சி நிறுவனங்கள்’ இந்நிறுவனத்தின் கீழ் செயல்பட்டு வருகின்றன.



</doc>
<doc id="304791" url="https://ta.wikipedia.org/wiki?curid=304791" title="செக் குடியரசு தேசிய காற்பந்து அணி">
செக் குடியரசு தேசிய காற்பந்து அணி

செக் குடியரசு தேசிய காற்பந்து அணி ("Czech Republic national football team", Česká fotbalová reprezentace) என்பது செக் குடியரசைப் பிரதிநிதித்துவப்படுத்தும் சங்கக் கால்பந்து அணியாகும். இது செக் குடியரசின் கால்பந்து வாரியத்தினால் நிருவகிக்கப்படுகிறது. வரலாற்று ரீதியாக, இவ்வணி பொகீமியா, ஆத்திரியா-அங்கேரி, செக்கோசிலோவாக்கியா ஆகிய நாடுகளின் அணியில் பங்குபற்றி 1934, 1962 உலகக்கோப்பை போட்டிகளில் இரண்டாவதாகவும், 1976 ஐரோப்பிய வாகையாளர் போட்டியில் வெற்றியாளராகவும் வந்தது.

1992 இல் செக்கோசிலோவாக்கியாவின் பிரிவினையை அடுத்து செக் குடியரசு தனது தேசிய அணியில் விளையாடியது. யூரோ 1996 போட்டியில் விளையாடி இரண்டாவதாக வந்தது. அதன் பின்னர் அனைத்து ஐரோப்பிய யூரோ இறுதிச் சுற்றுப் போட்டிகளிலும் இது விளையாடியது. ஆனால், உலகக்கோப்பை காற்பந்து போட்டியில் 2006 மட்டுமே பங்குபற்றியது. முதல் சுற்றிலேயே போட்டியில் இருந்து விலகியது.



</doc>
<doc id="304799" url="https://ta.wikipedia.org/wiki?curid=304799" title="அசாம் சட்டமன்றம்">
அசாம் சட்டமன்றம்

அசாம் சட்டமன்றம், இந்திய மாநிலமான அசாமின் சட்டமன்றமாகும். இது அசாம் அரசின் சட்டவாக்க அவை. சட்டமன்றத்தின் தலைமையகம் திஸ்பூரில் அமைந்துள்ளது. மாநிலத்தில் உள்ள 126 தொகுதிகளில் இருந்து தொகுதிக்கு ஒருவர் வீதம் 126 உறுப்பினர்கள் தேர்ந்தெடுக்கப்படுகின்றனர். இவர்கள் அதிகபட்சமாக ஐந்தாண்டு காலம் உறுப்பினராக இருப்பர்.




</doc>
<doc id="304801" url="https://ta.wikipedia.org/wiki?curid=304801" title="போன் (2002 திரைப்படம்)">
போன் (2002 திரைப்படம்)

போன் 2002ல் தென் கொரியாவில் வெளிவந்த திகில் திரைப்படமாகும். இதனை ஆன் பயாங்-கி எழுதி இயக்கியிருந்தார். இத்திரைப்படத்தில் ஹா ஜி-வோன் மற்றும் கிம் யோ -மி ஆகியோர் நடித்திருந்தனர். 



</doc>
<doc id="304816" url="https://ta.wikipedia.org/wiki?curid=304816" title="புதைசேற்று எரிமலை">
புதைசேற்று எரிமலை

புதைசேற்று எரிமலை ("mud volcano" or "mud dome") என்பது பூமிக்கடியிலிருந்து வெளிப்படும் திரவங்கள் மற்றும் வாயுக்களால் ஆனது. புதைசேற்று எரிமலைகள் பல்வேறு 
நிலவியல் வழிமுறைகளால் உண்டாகின்றன. சாதாரண எரிமலைகளில் வெளிப்படும் கடும் வெப்பநிலையை விட மிகக்குறைவாகவே புதைச்சேற்று எரிமலைகளில் காணப்படுகிறது.

புதைச்சேற்று எரிமலைகளில் காணப்படும் வாயுக்களில் மீத்தேன் வாயு மற்றும் கரியமிலவாயுவும்; திரவங்களில் உப்பு மற்றும் அமிலங்களும் அதிகம் காணப்படுகிறது.

எரிமலைகள் அளவிற்கு தீக்குழம்புகளை வெளிப்படுத்தாவிட்டாலும், சில நேரங்களில் வெறும் தீயை மட்டும் புதைசேற்று எரிமலைகள் வெளிப்படுத்துகின்றன. அக்டோபர், 2001-இல் அசர்பெய்சான் நாட்டு புதைசேற்று எரிமலை தீயை மட்டும் கக்கியது.

இந்தியாவில் அந்தமானில் உள்ள பரட்டாங்கு தீவில் புதைச்சேற்று எரிமலை ஒன்று காணப்படுகிறது. இப்புதைசேற்று எரிமலையில் ஒரு நிமிடத்திற்கு ஒரு முறை நிலத்தடியிலிருது மிக மிகச் சிறிய அளவில் சேற்றுடன் திரவங்களும் வாயுக்களும் வெளிப்படுகிறது.



</doc>
<doc id="304819" url="https://ta.wikipedia.org/wiki?curid=304819" title="கி. அமர்நாத் ராமகிருஷ்ணன்">
கி. அமர்நாத் ராமகிருஷ்ணன்

கி. அமர்நாத் ராமகிருஷ்ணன் ஒரு தொல்லியலாளர், ஆய்வாளர். இந்தியத் தொல்பொருள் ஆய்வுத்துறையின் அகழாய்வுப் பிரிவின் கண்காணிப்பாளராகப் பணிபுரிந்து வருகின்றார். இவர் கீழடி அகழாய்வுவினை தலைமையேற்று வெற்றிகரமாக முன்னெடுத்து வருவதற்காக பரவலாக அறியப்படுகிறார்.




</doc>
<doc id="304825" url="https://ta.wikipedia.org/wiki?curid=304825" title="தொல்லியல் தலைப்புகள் பட்டியல்">
தொல்லியல் தலைப்புகள் பட்டியல்



</doc>
<doc id="304826" url="https://ta.wikipedia.org/wiki?curid=304826" title="சான்ட்டா கிளாரா, கலிபோர்னியா">
சான்ட்டா கிளாரா, கலிபோர்னியா

சான்ட்டா கிளாரா ("Santa Clara", ) கலிபோர்னியா மாநிலத்தில் சான்ட்டா கிளாரா மாவட்டத்தில் உள்ளதோர் நகரமாகும். 1777இல் இங்கு நிறுவப்பட்டிருந்த எசுப்பானிய குடியேற்றத்தை ஒட்டி இப்பெயர் சூட்டப்பட்டுள்ளது. 2010ஆம் ஆண்டு கணக்கெடுப்பின்படி இதன் மக்கள்தொகை 116,468 ஆகும்; சான்பிரான்சிஸ்கோ வளைகுடாப் பகுதியில் ஒன்பதாவது மிகுந்த மக்கள்தொகை உள்ள இடமாக இது உள்ளது.

சான் பிரான்சிஸ்கோவிலிருந்து தென்கிழக்கே தொலைவில் அமைந்துள்ள இந்த நகரம் 1777இல் நிறுவப்பட்டது; 1852இல் நகரமாயிற்று. கிறித்தவத்தை பழங்குடியினரிடம் பரப்புவதற்காக கலிபோர்னியாவில் நிறுவப்பட்ட 21 எசுப்பானிய சமயச் சபைகளில் எட்டாவது, "மிசன் சான்ட்டா கிளாரா டெ அசிசு", இங்கு அமைந்திருந்தது. இதுவே இந்நகருக்குப் பெயர் காரணமாயிற்று. இந்த சமயச்சபையும் பூங்காவும் தற்போதைய சான்ட்டா கிளாரா பல்கலைக்கழகத்தில் அமைந்துள்ளது. இந்த நகரத்தின் புரவலர் புனிதராக புனித கிளாரா உள்ளார்.

சான்ட்டா கிளாரா சிலிக்கான் பள்ளத்தாக்கின் மையத்தில் உள்ளது. இன்டெல் போன்ற பல உயர்நுட்ப நிறுவனங்களின் தலைமையகங்கள் இங்குள்ளன. கலிபோர்னியாவின் மிகத் தொன்மையான கல்விக்கூடமான சான்டா கிலாரா பல்கலைக்கழகம் இங்குள்ளது. என்.எஃப்.எல். போட்டிகளில் சான்பிரான்சிஸ்கோ 49வர்களின் தாயக விளையாட்டரங்கமாக விளங்கும் லீவைசு விளையாட்டரங்கம் இங்கு அமைந்துள்ளது. இதனைச் சுற்றி சான் ஓசே, சன்னிவேல், கூபர்டினோ நகரங்கள் உள்ளன.



</doc>
<doc id="304829" url="https://ta.wikipedia.org/wiki?curid=304829" title="பாசடீனா, கலிபோர்னியா">
பாசடீனா, கலிபோர்னியா

பாசடீனா ("Pasadena",) அமெரிக்காவின் கலிபோர்னியா மாநிலத்தில் இலாசு ஏஞ்செலசு மாவட்டத்தில் அமைந்துள்ள ஓர் நகரமாகும். 2013 கணக்கெடுப்பு மதிப்பீடுகளின்படி இதன் மக்கள்தொகை 139,731 ஆகும். இது ஐக்கிய அமெரிக்காவில் மிகுந்த மக்கள்தொகை உள்ள நகரங்களின் வரிசைப் பட்டியலில் 183வதாக உள்ளது. சூன் 19, 1886 நிறுவப்பட்ட இந்த நகரம் லாசு ஏஞ்செலசு மாவட்டத்தில் லாஸ் ஏஞ்சலஸ் நகரத்தை (ஏப்ரல் 4, 1850) அடுத்து நிறுவப்பட்ட இரண்டாவது நகரமாக விளங்குகின்றது. சான் காப்ரியல் பள்ளத்தாக்கின் முதன்மையான பண்பாட்டு மையங்களில் இதுவும் ஒன்றாக விளங்குகின்றது.

இந்த நகரத்தில் ஆண்டுதோறும் அமெரிக்கக் காற்பந்து உரோசாக்கிண்ண (Rose Bowl) போட்டிகளும் உரோசாக்கள் அணிவகுப்புப் போட்டியும் நடைபெறுகின்றன. தவிரவும் கலிபோர்னியா தொழில்நுட்பக் கழகம் (கேல்டெக்), தாரைச் செலுத்த ஆய்வகம், பாசடீனா நகரக் கல்லூரி, புல்லர் தொழினுட்ப குருத்துவக் கல்லூரி, வடிவமைப்பிற்கான கலை மைய கல்லூரி, பாசடீனா பிளேயவுசு எனப்படும் பாசடீனா நாடகக் கூடம், நார்ட்டன் சைமன் கலைநுட்ப அருங்காட்சியகம், பசிபிக் ஆசியா அருங்காட்சியகம் போன்ற பல அறிவியல், பண்பாட்டு நிறுவனங்கள் இங்கு அமைந்துள்ளன.



</doc>
<doc id="304831" url="https://ta.wikipedia.org/wiki?curid=304831" title="கிளென்டேல், அரிசோனா">
கிளென்டேல், அரிசோனா

கிளென்டேல் ("Glendale", ஐக்கிய அமெரிக்காவின் அரிசோனா மாநிலத்தில் மாரிகோப்பா மாவட்டத்தில் அமைந்துள்ள நகரமாகும். இது பீனிக்சின் நகர மையத்திலிருந்து ஒன்பது மைல்கள் (14 கி.மீ) தொலைவில் உள்ளது. 2010ஆம் ஆண்டு கணக்கெடுப்பின்படி இங்குள்ள மக்கள்தொகை 226,721 ஆகும்.


</doc>
<doc id="304835" url="https://ta.wikipedia.org/wiki?curid=304835" title="நேத்தன் லியோன்">
நேத்தன் லியோன்

நேத்தன் மைக்கேல் லியோன் (Nathan Michael Lyon பிறப்பு: 20 நவம்பர் 1987) ஆத்திரேலியத் துடுப்பாட்ட வீரர். இவர் ஆத்திரேலியப் புறத்திருப்பப் பந்து வீச்சாளர்களில் அதிகூடிய இலக்குகளைக் கைப்பற்றியவர் என்ற சாதனையை 2015 ஆம் ஆண்டு படைத்தார். இதற்கு முன் ஹியூக் டிரம்பிள் 141 இலக்குகளைக் கைப்பற்றியதே சாதனையாக இருந்தது. இவரின் சாதனையை முறியடித்ததால் இவரை சக வீரர்கள் "கோட்( GOAT) அதாவது கிரேட்டஸ்ட் ஆஃப் ஸ்பின்னர் ஆஃப் ஆல் டைம் எனும் புனைபெயர்" கொண்டு அழைத்தனர். இவர் ஆத்திரேலிய அணிக்காக தேர்வுத் துடுப்பாட்டம், ஒருநாள் பன்னாட்டுத் துடுப்பாட்டம் மற்றும் பன்னாட்டு இருபது20 போட்டிகளில் விளையாடியுள்ளார்.

2011 சூலை 26 இல் நேத்தன் ஆத்திரேலியாவின் தேர்வுத் துடுப்பாட்ட அணியில் இலங்கைக்கான சுற்றுப்பயணத்தில் சேர்க்கப்பட்டார். தனது முதலாவது தேர்வுப் போட்டியை 2011 ஆகத்து 31 இல் இலங்கைக்கு எதிராக காலி நகரில் விளையாடினார். தனது முதலாவது பந்திலேயே குமார் சங்கக்காரவை வீழ்த்தி, முதல் பந்தில் இலக்கை வீழ்த்திய மூன்றாவது ஆத்திரேலியர் மற்றும் ஏழாவது சர்வதேச வீரர் எனும் சாதனை படைத்தார். 2013 டிசம்பர் 28 இல் நேத்தன் தனது 100வது இலக்கை மெல்பேர்னில் பெற்றார். இந்தப் போட்டியின் முதல் ஆட்டப் பகுதியில் இவர் 34 ஓட்டங்களை விட்டுக் கொடுத்து 5 இலக்குகளைக் கைப்பற்றினார். இதன்மூலம் முதல்தேர்வுத் துடுப்பாட்டப் போட்டியில் 5 இலக்குகளைக் கைப்பற்றிய 15 ஆவது ஆத்திரேலிய வீரர் மற்றும் 131 ஆவது சர்வதேச வீரர் எனும் பெருமை பெற்றார்.

டிசம்பர் 1, 2011 ஆம் ஆண்டில் ஆத்திரேலியாவில் நியூசிலாந்து துடுப்பாட்ட அணிக்கு எதிரான தேர்வுத் துடுப்பாட்டப் போட்டியின் முதல் போட்டியின் முதல் ஆட்டப் பகுதியில் 69 ஓட்டங்களை விட்டுக் கொடுத்து 4 இலக்குகளையும், இரண்டாவது ஆட்டப் பகுதியில் 19 ஓட்டங்களை விட்டுக் கொடுத்து 3 இலக்குகளையும் கைப்பற்றினார். போட்டியின் முடிவில் 88 ஓட்டங்களுக்கு 7 இலக்குகளைக் கைப்பற்றினார். இதன்மூலம் அந்த மைதானத்தில் அதிக இலக்குகள் பெற்ற வலது கை புறத்திருப்பப் பந்து வீச்சாளர் எனும் சாதனையைப் படைத்தார். இதன் பின் சொந்த மண்ணில் இந்தியத் துடுப்பாட்ட அணிக்கு எதிராக நான்கு போட்டிகள் கொண்ட தேர்வுத் துடுப்பாட்டப் போட்டியில் மூன்று போட்டிகளில் இவர் விளையாடினார். இதன் முடிவில் 7 இலக்குகளைக் கைப்பறினார். இவரின் பந்துவீச்சு சராசரி 41.57 ஆகும். லியோன் எல்லைக் கோட்டிற்கு அதிக தூரத்திலிருந்து பந்து வீசுவதாக முன்னாள் ஆத்திரேலிய புறத்திருப்ப பந்து வீச்சாளர் ஆஸ்லி மல்லட் கூறினார்.

ஏபரல் 24, 2013 இல் இங்கிலாந்து துடுப்பாட்ட அணிக்கு எதிரான 2013 ஆம் ஆண்டிற்கான ஆஷஸ் தொடரில் இடம்பெற்ற ஒரே புறத்திருப்ப பந்துவீச்சாளர் ஆவார். ஆனால் போட்டி நடிபெறுவதற்கு சில மணி நேரத்திற்கு முன் இவருக்குப் பதிலாக ஆஸ்டன் அகருக்கு விளையாடும் அணியில் வாய்ப்பு கிடைத்தது.அந்தப் போட்டியில் ஆஸ்டன் 98 ஓட்டங்கள் அடித்து சாதனை படைத்தார். பின் மூன்றாவது போட்டியில் லியோனுக்கு விளையாடும் அணியில் இடம் கிடைத்தது.இந்தப் போட்டியில் 42 ஓட்டங்களை விட்டுக் கொடுத்து 4 இலக்குகளைக் கைப்பற்றினார். 


</doc>
<doc id="304846" url="https://ta.wikipedia.org/wiki?curid=304846" title="டி-டே">
டி-டே

டி-டே ("D-Day") என்பது to:






</doc>
<doc id="304850" url="https://ta.wikipedia.org/wiki?curid=304850" title="சான் பிரான்சிஸ்கோ விரிகுடாப் பகுதி">
சான் பிரான்சிஸ்கோ விரிகுடாப் பகுதி

சான் பிரான்சிஸ்கோ விரிகுடாப் பகுதி ("San Francisco Bay Area"), வழக்கமாக உள்நாட்டில் "பே ஏரியா" அல்லது விரிகுடாப் பகுதி) வடக்கு கலிபோர்னியாவில் சான் பிரான்சிஸ்கோ, சான் பப்லோ கயவாய்களைச் சுற்றியுள்ள மிகவும் அறியப்பட்ட மண்டலமாகும். இந்த மண்டலத்தில் சான் ஓசே, சான் பிரான்சிஸ்கோ, ஓக்லாந்து போன்றப் பெருநகரங்களும் பெருநகரப் பகுதிகளும் மட்டுமன்றி பல சிறு நகரிய, சிற்றூர்களும் அடங்கியுள்ளன. விரிகுடாப் பகுதியிலுள்ள ஒன்பது மாவட்டங்கள்: அலமேடா, கான்ட்ரா கோஸ்டா, மாரின், நாப்பா, சான் பிரான்சிஸ்கோ, சான் மாதியோ, சான்ட்டா கிளாரா, சோலனோ, சோனோமா. ஏறத்தாழ 7.65 மில்லியன் வாழும் இப்பகுதியில் பல நகரங்கள், ஊர்கள், வானூர்தி நிலையங்கள், தொடர்புடைய மண்டல, மாநில, மற்றும் தேசிய பூங்காக்கள், சாலைப் பிணையம், இருப்புப் பாதைகள், பாலங்கள், மலையூடுத் தடங்கள் மற்றும் நாட்பநசியர் தொடர்வண்டிகள் அடங்கியுள்ளன. இந்த மண்டல கூட்டுப் புள்ளிவிவர பகுதி கலிபோர்னியாவில் இரண்டாவது மிகப் பெரிய பகுதியாக உள்ளது. அமெரிக்காவில் ஐந்தாவது பெரிய கூட்டு புள்ளிவிவரப் பகுதியாக உள்ளது. இது உலகின் 43வது மிகப்பெரும் நகரியப் பகுதியாக விளங்குகின்றது.

ஐக்கிய அமெரிக்காவில் பார்ட்சூன் 500 நிறுவனங்கள் மிக கூடுதலாக உள்ள இடங்களில் இரண்டாவதாக இப்பகுதி உள்ளது. இயற்கை வனப்பு, முற்போக்கான அரசியல், தொழில் முனைப்பு, மற்றும் பன்மய இனக்குழுக்கள் இப்பகுதிக்கு அடையாளங்களாக உள்ளன. மிகுதியான கல்லூரி பட்டம் பெற்றவர்கள் உள்ள இடங்களில் இரண்டாவதாக உள்ளது. 2010 கணக்கெடுப்பின்படி இங்குள்ளோரின் சராசரி குடும்ப வருமானம் மாநில சராசரியை விடக் கூடுதலாக உள்ளது. கலிபோர்னியா நிதித்துறையின் 2013 மக்களியல் அறிக்கைப்படி மற்ற பகுதிகளிலிருந்து இங்கு குடிபெயர்வோரின் எண்ணிக்கை வீதம் இங்கிருந்து செல்வோரின் எண்ணிக்கை வீதத்தை விடக் கூடுதலாக உள்ளது.



</doc>
<doc id="304854" url="https://ta.wikipedia.org/wiki?curid=304854" title="சல்மா அணை">
சல்மா அணை

சல்மா அணை ("Salma Dam") அல்லது இந்தியா ஆப்கனிஸ்தான் நட்பு அணை என்பது இந்தியாவின் நிதியுதவியுடன் ஆப்கானிஸ்தான் நாட்டில் கட்டப்பட்டுள்ள நீர்த்தேக்கம் மற்றும் நீர் மின்நிலையத் திட்டமாகும். இந்தியா உடனான நட்புறவை வலுப்படுத்தும் நோக்கில் ஆப்கான் அமைச்சரவை சல்மா அணை என்ற பெயரை மாற்றி இந்தியா ஆப்கனிஸ்தான் நட்பு அணை எனப் பெயரிட்டது.

இந்த நீர்மின் திட்டத்தின் மூலம் 42 மெகாவாட் மின்சாரம் உற்பத்தி செய்யமுடியும் அத்தோடு 75000 ஹெக்டேர் பாசன வசதி பெரும். இந்த அணை இந்திய பிரதமர் நரேந்திர மோதி மற்றும் ஆப்கான் ஜனாதிபதி ஆகியோரால் ஜூன் 4, 2016 அன்று திறந்துவைக்கப்பட்டது.



</doc>
