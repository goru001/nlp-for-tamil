<doc id="86806" url="https://ta.wikipedia.org/wiki?curid=86806" title="அதலம்">
அதலம்

அதலம் என்பது இந்து சமய சிந்தனையில் கீழுலகங்கள் ஏழனுள் ஒன்றாகக் கருதப்படுகின்றது. இவ்வுலகம் ‌வெள்ளி-மயமானது என்றும் இவ்வுலகில் வாழ்வோர் நாகர் என்றும் கருதப்படுகிறது.


</doc>
<doc id="86807" url="https://ta.wikipedia.org/wiki?curid=86807" title="யாராய் மக்கள்">
யாராய் மக்கள்

யாராய் மக்கள் மத்திய வியட்னாமிலுள்ள ஒரு இனத்தவர் ஆவர். இவர்கள் சாமிக்கு மொழிகளுள் ஒன்றாகிய யாராய் மொழியை பேசுபவர்கள். இவர்களின் மக்கட்தொகை 332,557 ஆகும். வியட்னாமில் மட்டும் ஏறத்தாழ 317,557 யாராய் மக்கள் வாழ்கின்றனர்.


</doc>
<doc id="86808" url="https://ta.wikipedia.org/wiki?curid=86808" title="சாம் மொழி">
சாம் மொழி

சாம் மொழி தென்கிழக்கு ஆசியாவிலுள்ள சாம் மக்களால் பேசப்படுகின்ற ஒரு மொழி ஆகும். இது பரவலாக பேசப்படும் சாமிக்கு மொழிகளுள் ஒன்றாகும். இது ஆத்திரனேசிய மொழிக்குடும்பத்தை சேர்ந்த ஒரு மொழி ஆகும். இம்மொழி 323,100 மக்களால் பேசப்படுகிறது. இம்மொழி சாம் எழுத்துகளையும் அரபு எழுத்துகளையும் கொண்டு எழுதப்படுகிறது. 


</doc>
<doc id="86810" url="https://ta.wikipedia.org/wiki?curid=86810" title="சாம் மக்கள்">
சாம் மக்கள்

சாம் அல்லது சாம் மக்கள்(Chams) எனப்படுவோர் தென்கிழக்கு ஆசியாவில் வாழும் ஒரு மக்கள் இனத்தவர். இவர்கள் சாமிக்கு மொழிகளில் பரவலாக பேசப்படுகிற சாம் மொழியில் பேசுகின்றனர். ஏறத்தாழ 400,000 மக்களைக் கொண்டுள்ள இவ்வினத்தவர்கள் கம்போடியா, வியட்நாம், மலேசியா, சீனா, தாய்லாந்து, லாவோசு, அமெரிக்கா, பிரான்சு போன்ற நாடுகளில் வசிக்கின்றனர். 


</doc>
<doc id="86812" url="https://ta.wikipedia.org/wiki?curid=86812" title="சாத்து மொழி">
சாத்து மொழி

சாத்து மொழி ( , Utsat, Utset, Huíhuī, or Hainan Cham) என்பது சீனாவில் உள்ள அயனான் தீவுகளில் வசிக்கும் உதுசுல மக்களால் பேசப்படுகிற ஒரு மொழி ஆகும். இது சாமிக்கு மொழிகளிலேயே குறைந்து பேசப்படுகிற ஒரு மொழி ஆகும். இது ஆத்திரனேசிய மொழிக்குடும்பத்தைச் சேர்ந்த ஒரு மொழி ஆகும். இம்மொழியை 4,000 மக்கள் பேசுகின்றனர். 



</doc>
<doc id="86815" url="https://ta.wikipedia.org/wiki?curid=86815" title="ராது மொழி">
ராது மொழி

ராது மொழி என்பது தென் வியட்னாமிலுள்ள ராது மக்களால் பேசப்படும் ஒரு மொழி ஆகும். இது சாமிக்கு மொழிகளுள் ஒன்றாகும். இது ஆத்திரனேசிய மொழிக்குடும்பத்தைச் சேர்ந்ததாகும். இது ஏறத்தாழ 270,348 மக்களால் பேசப்படுகிறது. இது இலத்தீன் எழுத்துகளை ஒத்த எழுத்துகளைப் பயன்படுத்துகிறது.


</doc>
<doc id="86823" url="https://ta.wikipedia.org/wiki?curid=86823" title="மங்காத்தா (திரைப்படம்)">
மங்காத்தா (திரைப்படம்)

மங்காத்தா 2011 ஆகஸ்ட் 31 ல் வெளியான ஒரு தமிழ் அதிரடி திகில் திரைப்படமாகும். இந்தப் படத்தை இயக்குனர் வெங்கட் பிரபு இயக்கியுள்ளார். இந்தப் படத்தில் அஜித் குமார், திரிசா, அர்ஜுன், லக்ஷ்மி ராய், அஞ்சலி , ஆண்ட்ரியா ஜெரமையா ஆகியோர் முதன்மை பாத்திரங்களில் நடிக்கின்றனர். யுவன் ஷங்கர் ராஜா இசையமைக்க, சக்தி சரவணன் ஒளிப்பதிவு செய்ய தயாநிதி அழகிரி தயாரிக்கின்றார். இப்படம் அஜீத் குமாரின் 50 ஆவது படம் ஆகும். தயாநிதி அழகிரியின் கிளௌட் நயன் மூவீஸ் கலையகம் இந்த திரைப்படத்தை தயாரித்துள்ளது. மங்காத்தா படம் தமிழில் வெளிவந்ததை அடுத்து, விரைவில் "கேம்ப்ளர்" என்ற பெயரில் தெலுங்கில் வர இருக்கிறது. மலையாளத்திலும் இப்படத்தை மொழிமாற்றம் செய்து வெளியிட இருக்கிறார்கள். இப்படம் 2007-ல் வெளியான பில்லா பட வசூலை முறியடித்து சாதனை படைத்தது.

அஜித் நாற்பது வயது நிரம்பிய பணியிடை நீக்கம் ஆகியிருக்கும் காவல் அதிகாரி. அர்ஜூன் கிரிக்கெட் சூதாட்டக் கும்பலை வளைத்துப் பிடிக்க நிறுத்த நியமிக்கப்படும் சிறப்பு புலனாய்வு அதிகாரி. கிரிக்கெட் சூதாட்டத்தின் மையமாக மும்பையும் அதன் முக்கியப் புள்ளியாக ஜெயப்ரகாஷும் இருக்கிறார்கள். ஜெயப்ரகாஷின் மகளான த்ரிஷாவும் அஜித்தும் காதலர்கள். ஐபிஎல் போட்டி நடைபெறும் நேரத்தில் 500 கோடி ரூபாய் பணம் மொத்தமாக மும்பை வந்து பிரியப்போவதை அர்ஜீன் தெரிந்து கொண்டு, மும்பையில் தன் குழுவுடன் களமிறங்குகிறார். 

ஜெயப்ரகாஷிடம் வேலை செய்யும் அடிப்பொடி வைபவ் தன் நண்பர்கள் 3 பேருடன் சேர்ந்து அந்தப் பணத்தை பிரிக்க திட்டமிடுகின்றனர். பணியிடை நீக்கம் ஆன காவல் அதிகாரி அஜித்தும் த்ரிஷா மூலம் ஜெயப்ரகாசை நெருங்கி, அந்தப் பணத்தை நோட்டம் இடுகிறார். பணம் வந்து சேரும் நாளில் காவல்துறையினரின் கெடுபிடி அதிகம் ஆக, ஜெயப்ரகாஷ் குழுவினர் அதிக கவனத்துடன் பணத்தை பாதுகாக்கிறார்கள். திருட திட்டம் போட்ட 4 பேரும் அஜித்தும் ஒன்றாக கைகோர்த்து பணத்தை திருடுகிறார்கள். ஒரு பக்கம் அர்ஜூன் விரட்ட, மறுபக்கம் ஜெயப்ரகாஷ் விரட்ட, அது போதாதென்று திருடிய 5 பேரும் மாற்றி மாற்றி அடித்துக்கொள்கின்றனர். இறுதியில் அந்தப் பணம் யாருக்குச் சேர்ந்தது?. திட்டம் போட்ட அஜித்திற்கா, வில்லன் குழுவிற்கா, காவல்துறைக்கா. என்பது தான் கதை.


இத்திரைப்படத்திற்கு இசையமைத்தவர் யுவன் சங்கர் ராஜா ஆவார்.

this movie is collect above 150 crore. and its the biggest black buster film of 2012.


</doc>
<doc id="86829" url="https://ta.wikipedia.org/wiki?curid=86829" title="இருங்கோன் ஒல்லையாயன் செங்கண்ணனார்">
இருங்கோன் ஒல்லையாயன் செங்கண்ணனார்

இருங்கோன் ஒல்லையாயன் செங்கண்ணனார் சங்ககாலப் புலவர்களில் ஒருவன். இவரது பாடலாக ஒன்றே ஒன்று சங்கநூல் தொகுப்பில் இடம்பெற்றுள்ளது. அது அகநானூறு பாடல் எண் 279 ஆக உள்ளது. பாலைத்திணை நெறியில் அமைந்த இந்தப் பாடலில் பொருள் தேட வெளியூர் சென்ற தலைவன் தன் தலைவியை எண்ணி நெஞ்சம் அழுங்குகிறான்.
இவரது பாடலில் உள்ள முதல் மூன்று அடிகள் தலைவனுக்கும் தலைவிக்கும் பொருந்துவனவாக அமைந்துள்ளன.

'நட்டோர் இன்மையும் கேளிர் துன்பமும், ஒட்டாது உறையுநர் பெருக்கமும் காணூஉ, ஒருபதி வாழ்தல் ஆற்றுப தில்ல' என்பன அந்த மூன்று அடிகள்.

தலைவன் பொருள் தேடிக்கோண்டு வாழும் ஊரில் அவனுக்கு நண்பர் இல்லை. அவனது உறவினர்கள் அவனது சொந்த ஊரில் துன்பப்படுகிறார்கள். அவனோடு ஒட்டாமல் வாழ்வோரின் எண்ணுக்கை பொருள் தேடும் ஊரில் பெருகியுள்ளது.

தலைவிக்குத் தலைவனின் நட்பு இல்லை. அவளது உறவினர்கள் அவளைப்பற்றி ஏதேதோ பேசுவது அவளுக்குத் துன்பமாக உள்ளது. அவளோடு ஒட்டாமல் வாழ்பவர்களின் எண்ணிக்கை பெருகிவருகிறது.

அவன் நினைக்கிறான். நான் பாலைநிலத்து வழிகளில் துன்புறுகிறேன். அவள் என்னை நினைக்கும் துன்பத்துடன் என்ன பாடு படுவாளோ? யாழ் போலவும், குயில் போலவும் பேசுவாளே! பெண் அன்னம் போல நடப்பாளே! இப்போது கையற்று வாழ்கிறாளே! இப்படி நினைத்து அவன் கவலைப்படுகிறான்.

இவரது பெயரில் உள்ள 'ஒல்லை' என்பது ஒல்லையூரைக் குறிக்கும். ஒல்லையூர் தந்த பூதப்பாண்டியன் என்னும் அரசன் பெயரில் உள்ள ஒல்லையூர் அது. ஆயன் என்பவன் ஆடுமாடு மேய்க்கும் இடையன். இடையனைக் 'கோன்' என்னும் வழக்கம் சங்ககாலத்திலேயே இருந்திருக்கிறது. ஆடுமாடு மேய்க்கும் கோலை வைத்திருப்பதால் இவன் 'கோன்' எனப்பட்டான். இருங்கோன் என்பதிலுள்ள இருமை என்னும் அடைமொழி இவரது குடும்பம் பெருமளவில் ஆடுமாடுகளை வைத்திருந்தமையைப் புலப்படுத்தும். கண்ணனார் என்பது இவரது பெயர். இவரது கண்கள் சிவந்து காணப்பட்டதால் ஊர்மக்கள் இவரைச் செங்கண்ணனார் என வழங்கலாயினர்.


</doc>
<doc id="86831" url="https://ta.wikipedia.org/wiki?curid=86831" title="இருந்தையூர்க் கொற்றன் புலவன்">
இருந்தையூர்க் கொற்றன் புலவன்

இருந்தையூர்க் கொற்றன் புலவன் என்பவர் சங்ககாலப் புலவர்களில் ஒருவர். அவரது பாடலாகச் சங்கநூல் தொகுப்பில் ஒரே ஒரு பாடல் உள்ளது. அது குறுந்தொகை நூலில் பாடல் எண் 335 ஆக அமைந்துள்ளது. குறிஞ்சித் திணை நெறியில் அமைந்துள்ள இந்தப் பாடலில் தலைவியை அடையத் தலைவன் இரவில் வரவேண்டாம் என்று தோழி தலைவனிடம் கூறுகிறாள்.

இவளது அண்ணன் வல்வில் கானவன். இவள் பெருந்தோள் கொடிச்சி. இவளது ஊரிலுள்ள மகளிர் கைவளை குலுங்கக் கவண் வீசித் தினைப்புனம் காப்பர். இடையே சுனையாடச் செல்வர். அந்த நேரம் பார்த்து மந்தி தன் குட்டியோடு வந்து தினையைக் கவர்ந்து செல்லும். அந்த இடம் பக்கத்தில்தான் இருக்கிறது. - இவ்வாறு எங்கு வரவேண்டும் என்னும் இடத்தையும் தோழி தலைவனுக்குச் சுட்டுகிறாள்.

புலவரை 'அன்' விகுதி தந்து குறிப்பிடும் பழக்கம் சங்ககாலத்தில் இல்லை. நக்கீரர் என்றோ, நக்கீரனார் என்றோ வெருமைப்படுத்தும் உயர்வுப்பன்மை விகுதி தந்தே அழைப்பது வழக்கம். இந்தப் புலவர் பெயருக்கு இறுதியில் உள்ள 'புலவன்' என்னும் சொல்லே இவரைப் பெருமைப்படுத்தும் விருதாக அமைந்துள்ளது. ஈ, வே. ரா. பெரியார் என்று இக்காலத்தில் வழங்குவது போன்றது இது.

இது மதுரையை அடுத்து வையை ஆற்றின் மேல்பகுதியில் திருவிருந்த நல்லூர் என்னும் பெயருடன் விளங்கும் ஊரே இருந்தையூர் ஆகும். மாணிக்கவாசகர் பிறந்த திருவாதவூர் ஊர் இதன் பகுதியாக உள்ளது. பரிபாடல் திரட்டு என்று சேர்க்கப்பட்டுள்ள பாடல் ஒன்றில் இவ்வூரிலிருக்கும் திருமால் சிறப்பித்துப் பாடப்பட்டுள்ளார்.(1)



</doc>
<doc id="86833" url="https://ta.wikipedia.org/wiki?curid=86833" title="படை அமைப்பு">
படை அமைப்பு

தற்காலத்தில் பெரும்பாலான நாடுகளின் படை அமைப்பு ஒரு சீராகவே உள்ளது. உலகின் பல நாடுகளின் படைகள் அமெரிக்கா, பிரிட்டன், நேட்டோ படைகளின் படைப்பிரிவுகள் அமைப்பையும், தர வரிசையையும் பயன்படுத்துகின்றன. சில நாடுகளில் சில வேறுபாடுகள் இருந்தாலும் கீழ்காணும் பட்டியலில் உள்ளவை பொதுவாக பெரும்பாலான நாடுகளுக்குப் பொருந்தும்.

இப்பட்டியலிள்ள அனைத்து பிரிவுகளும் அனைத்து நாட்டுத் தரைப்படைகளிலும் இருப்பதில்லை. எ.கா. நேட்டோ படைகளில் ரெஜிமண்ட் இருப்பதில்லை. பட்டாலியனுக்கு அடுத்து பிரிகேடு தான். ஆர்மி, ஆர்மி குரூப், களம் போன்ற பெரிய படைப்பிரிவுகள் மிகப்பெரிய ராணுவங்களில் மட்டுமே உள்ளன.

கடற்படைப் பிரிவுகளின் அமைப்புகள் தரைப்படைப் பிரிவுகளைப் போல உலகெங்கும் சீராக பின்பற்றப்படுவதில்லை. ஏனெனில் கடற்படைப் பிரிவுகள் இலக்கைப் பொறுத்தே உருவாக்கப்படுகின்றன. தரைப்படைகளைப் போல அவை நிரந்தரமானவையல்ல. ஃப்ளோடில்லா வுக்கு மேலுள்ள பிரிவுகள் பெரிய கடற்படைகளில் மட்டுமே காணப்படுகின்றன.

துணைக் கப்பல்கள் (Auxiliary ships) கேபட்ன் தரத்துக்கு கீழிலுள்ள அதிகாரிகளின் பொறுப்பில் தான் ஒப்படைக்கப்படுகின்றன. கோர்வெட்டுகள், துப்பாக்கிப் படகுகள், நீர் கண்ணி நீக்கும் கப்பல்கள், ரோந்துப் படகுகள், ஆற்றுப் படகுகள், டொர்பீடோ படகுகள் போன்றவை துணைக்கப்பல்கள் பகுப்பில் சேரும். இவை தவிர டெஸ்டிராயர்களில் அளவில் சிறியவையும் ஃபிரிகேட்டுகளும் துணைக்கப்பல்களாகக் கருதப்படுகின்றன.

தரைப்படை, கடற்படைகளைப் போலலாமல் வான்படைப் பிரிவுகள் நாட்டுக்கு நாடு வெகுவாக மாறுபடுகின்றன. ஏனைய படைத்துறை விஷயங்களில் சீராக அமைந்திருக்கும் அமெரிக்க, பிரிட்டிஷ் வான்படைகளின் அமைப்புகள் கூட வெகுவாக மாறுபடுவதால், அனைத்து வான்படைகளுக்கும் பொதுவான அமைப்புப் பட்டியல் வகுக்க இயலாது.


</doc>
<doc id="86836" url="https://ta.wikipedia.org/wiki?curid=86836" title="வடமா">
வடமா

வடமா ( அல்லது வடமர் ) என்றழைக்கப்படுவோர் ஐயர் சமூகத்தின் ஒரு பிரிவினர் ஆவர். மற்ற ஐயர் சமூகங்கள் போல் இவர்களும் ஆதிசங்கரரின் அத்வைதத்தைக் கடைபிடித்து வந்தவர்கள். இவர்களில் பலர் வைணவத்துக்கு மாறிவிட்டு ஐயங்கார் சமூகத்தின் வடகலை ஐயங்கார் பிரிவை துவங்கினார்கள். பிரபல வைணவ ஆச்சாரியர் இராமானுஜர் ஒரு வடமா குடும்பத்தில் பிறந்ததாக சிலர் நம்புகிறார்கள். பாரம்பரியத்துக்கு மாறாக இவர்களுக்கு ஒரு தனி வீர வரலாற்று உள்ளது.



</doc>
<doc id="86854" url="https://ta.wikipedia.org/wiki?curid=86854" title="அராஸ்">
அராஸ்

அராஸ் (பிரெஞ்சு: "Arras", டச்சு:"Atrecht") பிரான்சில் உள்ள ஒரு நகரம். இது பிரான்சின் வடபகுதியில் உள்ள பா-டி-கலே நிர்வாகப் பிரிவின் தலைநகரமாகும். இதன் மக்கள் தொகை 48,000 (2007). பெல்ஜியத்தின் அடிரிபேட்ஸ் மக்களால் முதலில் உருவாக்கப்பட்ட இந்நகரம் நெமெடிக்கம் என்று அழைக்கப்பட்டது. பின்னர் ரோமப் பேரரசின் கட்டுப்பாட்டில் வந்த பின்னர் அட்ரிபேட்டம் என்று இதற்கு பெயரிடப்பட்டது. பழங்காலத்திலிருந்து இந்நகரம் கம்பிளித் தொழிலுக்கு பெயர்பெற்றது



</doc>
<doc id="86855" url="https://ta.wikipedia.org/wiki?curid=86855" title="விஜய் தொலைக்காட்சி">
விஜய் தொலைக்காட்சி

ஸ்டார் விஜய் (பொதுவாக விஜய் தொலைக்காட்சி என அழைக்கப்படும்) என்பது தமிழில் ஒளிபரப்பாகும் ஒரு இந்திய பொழுதுபோக்கு ஒளியலைவரிசை ஆகும். இது இந்தியா முழுவதும் ஒளிபரப்பப்படுவதோடு மட்டுமல்லாமல் உலகின் பல நாடுகளிலும் ஒளிபரப்பப்படுகிறது.

21ஸ்ட் செஞ்சுரி ஃபாக்ஸ்- ன் உரிமையாளராகிய ரூப்பர்ட் மர்டாக், ஸ்டார் தொலைக்காட்சி மற்றும் ஃபாக்ஸ் சர்வதேச சேனல்கள் மூலம் இத்தொலைக்காட்சியை தற்போது நிறுவாகித்து வருகிறார்.

இத்தொலைக்காட்சி 1994-ஆம் ஆண்டு நா. பா. வா ராமஸ்வாமி உடையாரால் விஜய் தொலைக்காட்சி என்னும் பெயரில் நிறுவப்பட்டது. பின்னர் இத்தொலைக்காட்சி நிறுவனம் விஜய் மல்லாயா மற்றும் ஃபாக்ஸ் சர்வதேச சேனல்கள் எனக் கைமாறி 2001-ஆம் ஆண்டு ரூபர்ட் முர்டோக்கின் ஸ்டார் நிறுவனத்தால் வாங்கப் பட்டு ஸ்டார் விஜய் என பெயர் மாற்றப்பட்டது.

விஜய் தொலைக்காட்சியில் பல பிரபலமான நெடுந்தொடர்கள் மற்றும் பல்வேறு நிகழ்ச்சிகள் ஒளிபரப்பப் படுகின்றன. 2015 ஆவது ஆண்டில் நடைபெறும் பதினொன்றாவது உலகக் கோப்பை துடுப்பாட்ட போட்டிகள் தமிழ் மொழி வர்ணனையுடன் நேரலையாக ஒளிபரப்பாகி வருகிறது. 



</doc>
<doc id="86856" url="https://ta.wikipedia.org/wiki?curid=86856" title="காபி வித் அனு">
காபி வித் அனு

காபி வித் அனு அல்லது காபி வித் டிடி விஜய் தொலைக்காட்சியில் ஒளிபரப்பப்பட்ட ஒரு அரட்டை நிகழ்ச்சியாகும். இதனை வழங்கியவர் அனு ஹாசன், சுசித்ரா மற்றும் திவ்யதர்சினி




</doc>
<doc id="86857" url="https://ta.wikipedia.org/wiki?curid=86857" title="இரும்பிடர்த் தலையார்">
இரும்பிடர்த் தலையார்

இரும்பிடர்த் தலையார் சங்ககாலப் புலவர்களில் ஒருவர். இவர் பாடிய பாடலாகச் சங்கநூல் தொகுப்பில் ஒரே ஒரு பாடல் உள்ளது. அது புறநானூறு நூல் தொகுப்பில் பாடல் எண் 3 ஆக அமைந்துள்ளது. அந்தப் பாடலில் இவர் பாண்டியன் கருங்கை ஒள்வாட் பெரும்பெயர் வழுதி என்பவனுக்குச் சில அறிவுரைகள் கூறியுள்ளார்.இவர் கொங்கு வேளாள கவுண்டர் ஆவார்
பாண்டிய அரசன் கருங்கை ஒள்வாள் பெரும்பெயர் வழுதி யானையின் 'இரும்பிடர்த் தலையிருந்து' மருந்தில் கூற்றம் என்னும் நாட்டுப் பகுதியைக் கைப்பற்றினான் என்று புலவர் தம் பாடலில் குறிப்பிட்டுள்ளார். புலவரின் இயற்பெயர் தெரியாத நிலையில் புறநானூற்றைத் தொகுத்தவர் இப்புலவருக்கு இரும்பிடர்த் தலையார் என்று பெயர் சூட்டியுள்ளார்.


</doc>
<doc id="86861" url="https://ta.wikipedia.org/wiki?curid=86861" title="இளங் கீரந்தையார்">
இளங் கீரந்தையார்

இளங்கீரந்தையார் சங்ககாலப் புலவர்களில் ஒருவர். அவரது பாடலாகச் நங்கநூல் தொகுப்பில் ஒரே ஒரு பாடல் உள்ளது. அது குறுந்தொகை நூல்தொகுப்பில் 148 எண்ணுள்ள பாடலாக அமைந்துள்ளது. 
கீரன், தந்தை என்னும் சொற்கள் இணையும்போது கீரந்தை என அமையும். இப்படி அமைவதைத் தொல்காப்பியமும் சுட்டிக் காட்டுகிறது. இதனால் இப்புலவர் கீரன் என்பவரின் தந்தை எனலாம்.
கீரந்தையார் என்பவர் ஒரு புலவர். இவர் அந்தப் புலவர் கீரந்தையாரின் தம்பி என்பதால் இளங்கீரந்தையார் என வழங்கப்பட்டிருக்கலாம்.
முல்லைத்திணை நெறியை இவரது பாடல் தெரிவிக்கிறது. தலைவன் பிரிந்து சென்றான். அவன் திரும்பி வருவ்வதாகச் சொன்ன பருவம் வந்துவிட்டது. தலைவன் வரவில்லை. தலைவி கவலை கொள்கிறாள். அவர் சொன்ன கார்ப்பருவம் இது அன்று என்று சொல்லித் தோழி அவளைத் தேற்றுகிறாள். இல்லையாயின் இது என்ன என்று தலைவி கேட்கும் கேள்வி இந்தப் பாடல்.

கொன்றைப்பூவும், குருந்தம் பூவும் பூத்துக் குலுங்குகின்றனவே, கார்காலம் அல்லாமல் இது வேறு என்ன?, என்பது தலைவியின் வினா.
சொல்வச் சிறுவர்கள் தம் சீறடிகளில் கிண்கிணி அணிந்திருப்பார்களாம். அந்தக் கிண்கிணியில் உள்ள மணிகள் தவளையின் வாயைப் போன்ற அமைப்பைக் கொண்டனவாம். இந்தக் கிண்கிணியைப் போன்று கொன்றைப்பூ பூத்திருக்குமாம்.


</doc>
<doc id="86866" url="https://ta.wikipedia.org/wiki?curid=86866" title="எம். குமரன் சன் ஆஃப் மகாலட்சுமி">
எம். குமரன் சன் ஆஃப் மகாலட்சுமி

எம். குமரன் சன் ஆஃப் மகாலட்சுமி ("M. Kumaran S/O Mahalakshmi") 2004ஆம் ஆண்டு வெளியான ஒரு தமிழ்த் திரைப்படம். இது தெலுங்கில் வெளியான "அம்மா நானா ஓ தமிழ் அம்மாயி" என்ற பெயரில் வந்த தெலுங்குப் படத்தினை தழுவி எடுக்கப்பட்ட படமாகும்

இத்திரைப்படத்திற்கான பாடல்களையும் பின்னணி இசையையும் சிறீகாந்து தேவா வழங்கியிருந்தார். இத்திரைப்படத்திற்காக 2004ஆம் ஆண்டின் சிறந்த இசையமைப்பாளருக்கான தமிழ்நாட்டு மாநிலத் திரைப்பட விருதைச் சிறீகாந்து தேவா பெற்றுக் கொண்டார்.


</doc>
<doc id="86867" url="https://ta.wikipedia.org/wiki?curid=86867" title="சந்திரபோஸ் (இசையமைப்பாளர்)">
சந்திரபோஸ் (இசையமைப்பாளர்)

சந்திரபோஸ் (இறப்பு: செப்டம்பர் 30, 2010) தமிழ்த் திரைப்பட இசையமைப்பாளரும், பாடகரும், நடிகரும் ஆவார். 1977 முதல் 90களின் ஆரம்பம் வரை இவர் முன்னூறுக்கும் மேற்பட்ட தமிழ்த் திரைப்படங்களுக்கு இசையமைத்திருக்கிறார்.

வி. சி. குகநாதனின் இயக்கத்தில் 1977-ம் ஆண்டு வெளிவந்த மதுரகீதம் படத்தின் மூலம் அறிமுகமான சந்திரபோஸ் தொடக்க காலத்தில் இசையமைப்பாளர் தேவாவுடன் இணைந்து இசை நிகழ்ச்சிகள் நடத்தினார். எம். எஸ். விஸ்வநாதன் இசையில் ஆறு புஷ்பங்கள் படத்தில் சந்திரபோஸ் பாடிய "ஏண்டி முத்தம்மா" என்ற பாடல் அவரை மிகப் பிரபலமாக்கியது.

பின் "மாங்குடி மைனர்', "மச்சானை பார்த்தீங்களா' உள்ளிட்ட பல படங்களுக்கு இசையமைத்து பிரபலமானார். "மச்சானைப் பார்த்தீங்களா' படத்தில் இடம்பெற்ற "மாம்பூவே சிறு மைனாவே' பாடல் என்றும் நினைவில் நிற்கும் பாடலாகும். இதைத் தொடர்ந்து "மனிதன்', "அண்ணா நகர் முதல் தெரு', "ராஜா சின்ன ரோஜா" உள்ளிட்ட நூற்றுக்கும் மேற்பட்ட படங்களுக்கு இசையமைத்தார். மனிதன் படத்தில் வரும் வானத்தைப் பார்த்தேன், மனிதன் மனிதன், அண்ணா நகர் முதல் தெரு படத்தில் இடம்பெற்ற 'மெதுவா மெதுவா', சங்கர் குருவில் இடம் பெற்ற 'காக்கிச் சட்ட போட்ட மச்சான்', மக்கள் என் பக்கம் படத்தில் வரும் 'ஆண்டவனைப் பாக்கணும்' போன்ற பாடல்கள் மிகப் புகழ்பெற்றவை. வி. சேகரின் இயக்கத்தில் வெளிவந்த "நான் பெத்த மகனே" திரைப்படத்தில் இவர் கடைசியாக இசையமைத்திருந்தார்.

அண்மைக்காலங்களில் திரைப்படங்களிலும் தொலைக்காட்சி தொடர் நாடகங்களிலும் நடித்து வந்தார். "கத்திக் கப்பல்' படத்தில் இவரது நடிப்பு பரவலான பாராட்டுகளைப் பெற்றது. தற்போது "சூரன்' என்ற படத்தில் நடித்து வந்தார். "மலர்கள்', "திருப்பாவை", உள்ளிட்ட பல தொலைக்காட்சி நாடகங்களில் இவர் நடித்துள்ளார்.

12 வயதிலேயே பாய்ஸ் நாடகக் கம்பெனியில் நடித்த இவர், கலைஞர் நடித்த மணிமகுடம், கலைஞரின் பராசக்தி நாடகம் ஆகியவற்றிலும் நடித்திருக்கிறார்.




நுரையீரல் பாதிப்பு காரணமாக மருத்துவமனையில் சிகிச்சை பெற்று வந்த அவர், சிகிச்சை பலனின்றி 2010 செப்டம்பர் 30 இல் இறந்தார். மறைந்த சந்திரபோசுக்கு இராஜகுமாரி, கீதா என்ற இரு மனைவிகளும், சந்தோஷ்,வினோத் சந்தர் என்ற இரு மகன்களும், கௌரி என்ற மகளும் உள்ளனர்.


</doc>
<doc id="86870" url="https://ta.wikipedia.org/wiki?curid=86870" title="சந்திரபோசு">
சந்திரபோசு

சந்திரபோஸ் அல்லது சந்திரபோசு என்ற பெயர் பின்வருவனவற்றுள் ஒன்றாக இருக்கலாம்:



</doc>
<doc id="86874" url="https://ta.wikipedia.org/wiki?curid=86874" title="இள நாகனார்">
இள நாகனார்

இளநாகனார் சங்ககாலப் புலவர்களில் ஒருவர். 
இவர் பாடியனவாகச் சங்கநூல் தொகுப்பு நற்றிணையில் மூன்று பாடல்கள் உள்ளன. 
அவை 151 (குறிஞ்சி), 205 (பாலை), 231 (தெய்தல்) என்னும் எண்ணிட்ட பாடல்களாக உள்ளன.

இவர் உள்ளுறை உவமம், இறைச்சிப் பொருள்களைக் கொண்டு அகப்பொருள் கருத்தை விளக்குவதில் வல்லவர் என்பது இவரது பாடல்களால் விளங்கும்.

இந்தக் காட்சிகளைச் சொல்லி, இரவில் தலைவன் தனியே வரவேண்டாம் என்கிறாள் தோழி.

இப்படிப்பட்ட கானத்தில் மாந்தளிர் போன்ற மேனி கொண்ட உன்னவளை, நெஞ்சே! ஈந்து முள் குத்தும் பாதையில் உன்னுடன் கூட்டிச்செல்ல நினைக்கிறாயே, சரியா - எனத் தலைவன் தன் நெஞ்சுக்குச் சொல்கிறான்.

புன்னை பூக்கும் கானல் தலைவன் நம்மையே சுற்றிச் சுற்றி வருகிறான். 


</doc>
<doc id="86875" url="https://ta.wikipedia.org/wiki?curid=86875" title="சந்திரபோஸ் சுதாகரன்">
சந்திரபோஸ் சுதாகரன்

சந்திரபோஸ் சுதாகரன் (இறப்பு: ஏப்ரல் 16, 2007) ஈழத்துத் தமிழ் ஊடகவியலாளரும் "நிலம்" என்ற தமிழ் இதழின் ஆசிரியரும் ஆவார். பல இலங்கைத் தமிழ் ஊடகங்களில் எழுதி வந்தவர். வீரகேசரி பத்திரிகையில் முன்னர் பணியாற்றியவர். இவர் வவுனியாவில் திருநாவற்குளம் என்ற இடத்தில் வைத்து 2007, ஏப்ரல் 16 இல் இனந்தெரியாதோரால் சுட்டுக் கொல்லப்பட்டார்.

ஈழப்போரின் போது இலங்கையில் பல சார்பில்லா ஊடகவியலாளர்கள் கடத்தப்பட்டும், கொலை செய்யப்பட்டும் போன நிகழ்வுகளில் சுதாகரனின் கொலையும் ஒன்றாகும். குறிப்பாகத் தமிழ் ஊடகங்களின் மீது நடத்தப்பட்ட தாக்குதலின் ஒரு பகுதியாக இவரது கொலை கருதப்படுகிறது.

இவரது வீட்டுக்குச் சென்ற ஆயுதம் தாங்கிய ஆறு பேர் சுதாகரனை அவரது குடும்பத்தினர் முன்னிலையில் சுட்டுக் கொன்றனர். கொலையாளிகள் தமிழிலும் சிங்களத்திலும் கதைத்ததாக அவரது எட்டு வயது மகன் பின்னர் தெரிவித்தார். இவரது வீடு அரசுக் கட்டுப்பாட்டுப் பகுதியில் இருந்தது.

இவரது கொலை தொடர்பாகப் பாரபட்சமற்ற விசாரணைகள் நடத்தப்பட வேண்டும் என பன்னாட்டு செய்தியாளர்கள் நிறுவனம் அரசாங்கத்தைக் கேட்டிருந்தது. பத்திரிகையாளர்களை படுகொலை செய்வது பத்திரிகை தர்மத்தின் படுகொலைக்கு ஒப்பானது என வவுனியா மாவட்ட நீதிபதி ஆ.இளஞ்செழியன் சுதாகரனின் மரண விசாரணையின்போது நீதிமன்றத்தில் தெரிவித்தார். ஆனாலும் எவரும் கைது செய்யப்படவில்லை.



</doc>
<doc id="86877" url="https://ta.wikipedia.org/wiki?curid=86877" title="கிளீசு 581 ஜி">
கிளீசு 581 ஜி

கிளீசு 581 ஜி ("Gliese 581 g", ˈɡliːzə, அல்லது Gl 581 g, என்பது கிளீசு 581 என்ற செங்குள்ள விண்மீனைச் சுற்றிவரும் ஒரு புறக்கோள் ஆகும். இது எமது பூமியில் இருந்து கிட்டத்தட்ட 20.5 ஒளியாண்டுகள் (193 திரில்லியன் கிமீ) தூரத்தில் துலா என்ற விண்மீன் குழுமத்தில் காணப்படுகிறது. கிளீசு 581 என்ற கோள் கூட்டத்தில் கண்டுபிடிக்கப்பட்ட 6வது கோளும், இக்கூட்டத்தில் அதன் விண்மீனில் இருந்து நான்காவதாக உள்ள கோளும் ஆகும். இக்கோள் அதன் சூரியனில் இருந்து “உயிரினங்கள் வாழக்கூடிய” அளவு தூரத்தில் அமைந்திருப்பதாக ஆய்வுகள் தெரிவிக்கின்றன. இதனால் திரவ நிலையில் உள்ள நீர் இங்கு இருப்பதற்கான சாத்தியக்கூறுகள் உள்ளது.

கிளீசு 581 ஜி என்ற இந்தக் கோளை பல ஆண்டுகளாக அறிவியலாளர்கள் அவதானித்திருந்தாலும், 2010 செப்டம்பர் 29 இலேயே இக்கண்டுபிடிப்பு பற்றி அதிகாரபூர்வமாக அறிவித்துள்ளார்கள். புவியை அதிக அளவில் ஒத்ததும், உயிரினம் வாழக்கூடிய நிலையில் இருப்பதுமான ஒரு புறக்கோள் கண்டுபிடிக்கப்பட்டிருப்பது இதுவே முதல் தடவையாகும்.


</doc>
<doc id="86884" url="https://ta.wikipedia.org/wiki?curid=86884" title="எதிர்மறை ஒளிவிலகல்">
எதிர்மறை ஒளிவிலகல்

எதிர்மறை ஒளிவிலகல் ("negative refraction") என்னும் கருப்பொருள் நவீன மின்காந்தவியலின் பெரும்பகுதியை உள்ளடக்கியது. உருசிய நாட்டு அறிவியலாளர் விக்டர் வெசலாகோ அவர்களின் கருத்தியல் எடுகோள்களின் படி (1968), எதிர்மறை ஒளிவிலகலை பின்வருமாறு வரையறுக்கலாம்: திசையமைவு மற்றும் ஒருபடித்தானப் பண்புகளைக் கொண்ட ஒரு பருப்பொருள் ஊடகத்தின் ஒளி உட்புகுதிறனும், ஊடுருவுதிறனும் எதிர்மறை மதிப்புகளைப் பெற்றிருக்குமாயின், அவ்வூடகத்தில் ஒளி விலகலானது, மரபுசார் பருப்பொருள்களைப் போல் அல்லாமல் எதிர்மறையாக இருக்கும். இவ்வூடகங்களின் ஒளிவிலகல் எண், எதிர்மறை மதிப்பைக் கொண்டிருக்கும்.

எடுத்துக்காட்டாக, மேற்கூறிய கருத்தியல் கொள்கையின்படி, ஊடகத்தின் ஒளிவிலகல் எண் எதிர்மறையாக இருக்குமாயின், ஒளிவிலகலானது படம் 1-இல் காட்டியுள்ளதைப் போன்று இருக்கும். 

பருப்பொருள் ஊடகங்களில், ஒளிவிலகல் எண்ணுக்கான வரையறை ஸ்நெல் [2] விதியின் படி பெறப்படுகிறது. எனினும் மாக்ஸ்வெல்லின் [3] விதிப்படி, ஒளிவிலகல் எண்ணை, ஊடகங்களின் உள்ளார்ந்த பண்புகளோடு பின்வருமாறு தொடர்பு படுத்த இயலும். இங்கு n என்பது ஒளி விலகல் எண்ணையும், εr என்பது ஒளி உட்புகுதிறனையும், μr என்பது ஒளி ஊடுருவுதிறனையும் குறிக்கும். εr மற்றும் μr நேர்மறை மதிப்புகளைப் பெற்றிருக்கும் பொழுது, nம் நேர்மறை மதிப்பைப் பெற்றிருக்கும். εr,μrஆகியவற்றில் ஏதேனும் ஒன்று எதிர்மறை மதிப்பைப் பெறும் பொழுது (எடுத்துக்காட்டாக, மீயுயர் அயனியாக்கப்பட்ட வளிமங்களிலும் [பிளாஸ்மாக்கள்], கண்ணுறு ஒளியில் உலோகங்களிலும் [எ.கா. தாமிரம்] εr எதிர்மறை மதிப்பைப் பெற்றிருக்கும்.), nக்குரியத் தீர்வு சிக்கலெண் முலம் பெறப்படும். εr மற்றும் μr ஆகிய இரண்டும் எதிர்மறை மதிப்பைப் பெறும் பொழுது, nக்குரியத் தீர்வுகளில் எதிர்மறை மதிப்பும் ஒரு தீர்வாக இருக்கின்றது (ஏனெனில் எந்தவொரு எண்ணின் வர்க்க மூலத்திற்கானத் தீர்வும் நேர்மறை மற்றும் எதிர்மறை மதிப்புகளைப் பெற்றிருக்கும்). இதன் மூலம் n மதிப்பிற்கானக் குறீயீட்டுத் தேர்வு(+ அல்லது -), ஊடகங்களில் ஒளிவிலகலின் திசையைப் பொருத்துத் தெரிவு செய்யப்படும் என்பது தெளிவாகிறது. 

இயற்கையில் கிடைக்கின்ற எந்தவொரு பருப்பொருள் ஊடகத்தின் εr, μr பண்புகளும் எதிர்மறை மதிப்புகளை ஒருங்கே பெற்றிருக்கவில்லை. எனினும், கி.பி. 2001மாவது ஆண்டில், ஷெல்பை மற்றும் ஸ்மித்[4] தலைமையிலான அறிவியற் குழு, செப்புக் கம்பிகள் மற்றும் சுருள்களால் ஆன செயற்கைச் சேர்மத்தில் (படத்தைக் காண மேற்கோள் ஐந்தைச் [5] சொடுக்கவும்), எதிர்மறை ஒளிவிலகலை, நுண்ணலைகளைக் (மைக்ரோ அலைகள்) கொண்டு ஆய்வுச் சோதனையின் மூலம் நிரூபித்தனர்.
இவ்வகைச் செயற்கைச் சேர்மங்களின் உட்புகுதிறன், ஊடுருவுதிறன் மற்றும் ஒளிவிலகல் எண், நுண்ணலைகளின் அதிர்வெண்ணைப் பொருத்து எதிர்மறை மதிப்பைப் பெற்றிருந்தன. குறிப்பாக, இவ்வூடகங்களின் ஒளி விலகல் எண் -1ஆகும். மேலும் இவ்வூடகங்கள் திசையமைவு, நேர்கோட்டு மற்றும் ஒருபடித்தானப் பண்புகளையும் பெற்றிருந்தன. எனினும், இவ்வகைப் பருப்பொருள் ஊடகத்தின் பண்புகளை, அடிப்படை ஒளியியல் விதிகளின் படி விளக்க இயலாததால், இவ்வூடகங்கள் 'மெட்டாப்பருப்பொருள்கள்' எனவும் அழைக்கப்படுகின்றன. இங்கு 'மெட்டா' என்பது. அறியயிலாத அல்லது விளக்கவியலாத எனும் பொருள் தரும் கிரேக்க மொழிச் சொல்லாகும்.

ஒரு பருப்பொருள் ஊடகம் எதிர்மறை ஒளிவிலகல் எண்ணைப் பெற்றிருக்குமாயின், அவ்வூடகமானது, ஒரு புள்ளி ஒளிமூலத்திலிருந்து பெறப்படும் ஒளியை இரு முறை குவிக்கும். முதல் குவியம் ஊடகத்தின் உட்புறத்திலும், இரண்டாவது குவியம் ஊடகத்தின் வெளிப்புறத்திலும் இருக்கும். படம் 2இல் காண்பிக்கப்பட்டுள்ள கதிர் வரைபடம், எதிர்மறை ஊடகத்தில் இரட்டைக் குவிதலை விளக்குகின்றது. 
இரட்டை ஒளிக்குவிதல் நிகழ்வு
எதிர்மறை ஊடகங்களில் இரட்டை ஒளிக்குவிதல் நிகழ்வு, விக்டர் வெசலோகோவின் கருத்தியல் கோட்பாடுகளில் முக்கியத்துவம் வாய்ந்த ஒன்று. மேலும் இஃது இங்கிலாந்து நாட்டு அறிவியலார் சான் பென்ட்ரி அவர்களால் கோட்பாடுகள் மற்றும் ஆய்வுகள் [6] மூலமாகவும் நிரூபிக்கப்பட்டுள்ளது. 

சான் பென்ட்ரியின் ஆய்வு முடிவுகளின்படி, எதிர்மறை ஒளிவிலகல் எண்ணைப் பெற்றிருக்கிற பருப்பொருள் ஊடகத்தின் மூலம் பூரண அல்லது குறைவில்லா ஒளிவில்லைகளைப் பெற இயலும். மேலும் எதிர்மறை ஒளிவிலகலைப் பொறுத்தவரைத் தட்டையான பருப்பொருளே ஒளியைக் குவிக்க போதுமானது. அதாவது, மரபுசார் ஒளிவில்லைகளைப் (குவி மற்றும் குழி லென்சுகள்) போல் அல்லாமல், எதிர்மறை ஒளிவில்லைகளில் ஒளியைக் குவிக்க, வளைந்த பரப்பு தேவையில்லை. படம் 3இல் பூரண ஒளிவில்லையின் செயல்பாடு தருவிக்கப்பட்டுள்ளது. 
படம் 1 மற்றும் 3, மின்காந்த அலைச்சமன்பாட்டைத் தீர்க்க உதவும் மென்பொருளின் மூலம் உருவாக்கப்பட்டது. இங்கு, ஒரு புள்ளி ஒளிமூலத்தால் பெறப்படுகின்ற நுண்ணலைகள், எதிர்மறைப் பருப்பொருள் ஊடகத்தால் இருமுறை (ஊடகத்திற்கு உள்ளேயும் வெளியேயும்) குவிக்கப்படுகிறது.

எதிர்மறை ஒளிவிலகல் ஊடகத்தின் குறிப்பிடத்தகுந்த பண்புகளுள் மீயுயர் ஒளி பிரிதிறனும் ஒன்று. எந்தவொரு மரபுசார் ஒளிக்கருவிகளாலும் (கண், தொலைநோக்கி போன்றவை), பயன்படுத்துகிற ஒளியின் அலைநீளத்தை விட, மிகக் குறைந்த பரிமாணம் கொண்ட எந்தவொரு பொருளையும் பிரித்தறிய இயலாது. அதாவது, ஒவ்வோர் ஒளிக்கருவிக்கும் பிரித்தறியும் திறனுக்கான எல்லை உண்டு (இதனை இராலேயின் பிரித்தறியும் திறனுக்கான எல்லை மூலம் வரையறுக்கலாம்). ஆனால் ஓர் ஒளிக்கருவி, எதிர்மறை பருப்பொருள் ஊடகத்தின் மூலம் உருவாக்கப்படுமாயின், அவ்வொளிக்கருவி மூலம், பயன்படுத்துகிற ஒளியின் அலைநீளத்தை விட, மிகக் குறைந்த பரிமாணம் கொண்ட எந்தவொரு பொருளையும் பிரித்தறிய இயலும். ஏனெனில், எதிர்மறை ஒளி விலகல் ஊடகங்கள், ஒளி மூலத்திலிருந்து பெறப்படும் அண்மைப் புலங்களைப் (near fields) பெருக்கம் செய்கின்றன. அண்மைப் புலங்களின் பயன்பாட்டின் மூலமே, ஓர் ஒளிக்கருவியால் மீச்சிறு பொருள்களைப் பிரித்தறிய இயலும் என்பதும் இவ்விடத்துக் குறிப்பிடத்தகுந்த ஒன்றாகும்.

எதிர்மறை ஒளிவிலகல் ஊடகத்தால் ஒரு பொருள் சூழப்பட்டிருக்குமானால், மின்காந்த அலைகளால் அப்பொருளை உணர இயலாது. இதனை எதிர்மறைப் பருப்பொருளின் மறைத்தல் (Cloaking) [7] அல்லது புலப்படா விளைவு (Invisibility) எனலாம். எதிர்மறைப் பருப்பொருள்களில் அசாதாரண ஒளி விலகல் நிகழ்வும் முழு உட்கவர்தலும் இவ்விளைவிற்கான மூலங்களாகக் கண்டறியப்பட்டுள்ளன. கருத்தியல் மற்றும் ஆய்வகச் சோதனையின் வாயிலாக இவ்விளைவு நிரூபிக்கப்பட்டிருப்பினும், நடைமுறையில் மறைத்தல் விளைவு இதுவரை பயன்படுத்தப்படவில்லை என்பது குறிப்பிடத்தகுந்த சவால்களுள் ஒன்றாகும்.

மீயுயர் ஒளி பிரிதிறனைப் பொறுத்தவரை, உருப்பெருக்கப்பட வேண்டிய பொருள் தட்டை ஒளிவில்லைக்கு மிக அருகில் (ஒளியின் அலைநீளத்தை விடக் குறைவாக) வைக்கப்படும் பொழுது மட்டுமே சாத்தியமாகிறது. இது மற்றுமோர் கவனிக்கத்தகுந்த சவால்களுள் ஒன்று. மேலும், எதிர்மறை ஒளி விலகல் நிகழ்வானது ஒளியில் மட்டுமல்லாது ஒலியிலும் நிரூபிக்கப்பட்டுள்ளது (இதனை எதிர்மறை ஒலிவிலகல் நிகழ்வு எனலாம்). இதன் பொருட்டு, அடிப்படைக் கருத்தியல் கோட்பாடுகளிலும் ஆய்வகச் சோதனைகளிலும் முன்னேற்றம் காண்பது அவசியமாகிறது.



</doc>
<doc id="86885" url="https://ta.wikipedia.org/wiki?curid=86885" title="சீக்கதேலிக்கு ராக்">
சீக்கதேலிக்கு ராக்

சீக்கதேலிக்கு ராக் (Psychedelic rock) என்பது ஒரு ஒரு மேற்கத்திய இசை வகை ஆகும். இது 1960ஆம் ஆண்டுகளில் அமெரிக்காவிலும் ஐக்கிய இராசியத்திலும் தோற்றுவிக்கப்பட்டது. இவ்விசைவகை ராக் இசை மற்றும் சீக்கதேலிக்கு இசை ஆகிய இரு இசை வகைகளின் சங்கமம் ஆகும். கிராமிய ராக் இசைக்குழுவினர்களாலும் புளூசு ராக் இசைக்குழுவினர்களாலும் தோற்றுவிக்கப்பட்டது. மன உணர்வுகளை மாற்றுகின்ற போதைப்பொருள்களைப் போல எழுச்சியூட்டும் இசையாக இது உருவானது. மேலை நாட்டு இசையோடு கீழை நாட்டு இசையை, குறிப்பாக இந்திய இராக முறையை இணைக்கும் முயற்சியாகவும் அமைந்தது.


</doc>
<doc id="86886" url="https://ta.wikipedia.org/wiki?curid=86886" title="மெட்டல் இசை">
மெட்டல் இசை

மெட்டல் இசை என்பது 1960- மற்றும் 1970-ஆம் ஆண்டுகளில் அமெரிக்காவிலும் ஐக்கிய இராசியத்திலும் தோன்றிய ஒரு மேற்கத்திய இசை வகை ஆகும். இது ராக் இசையிலிருந்து தோன்றியது. கன மெட்டல், கோதிக்கு மெட்டல், டூம் மெட்டல், பிளாக்கு மெட்டல், பவர் மெட்டல், கிலாசிக்கு மெட்டல், திராசு மெட்டல் ஆகிய இசைவகைகள் இதன் கீழ் வரும்.


</doc>
<doc id="86887" url="https://ta.wikipedia.org/wiki?curid=86887" title="கிராமிய ராக்">
கிராமிய ராக்

கிராமிய ராக் என்பது ஒரு மேற்கத்திய இசைவகை ஆகும். இது 1960ஆம் ஆண்டுகளில் அமெரிக்காவிலும் ஐக்கிய இராசியத்திலும் தோற்றுவிக்கப்பட்டது. இது கிராமிய இசை மற்றும் ராக் இசை ஆகிய இரு இசைவகைகளின் கலவை ஆகும். இதில் கிதார், மின் கிதார், கிரவ கிதார், விபுணவி, சுபிலம், பியானோ போன்ற இசைக்கருவிகள் பயான்படுத்தப்படுகின்றன. செல்திக்கு ராக், கிராமிய பன்கு, கிராமிய மெட்டல் ஆகிய இசைவகைகள் இதன் கீழ் வரும்.


</doc>
<doc id="86890" url="https://ta.wikipedia.org/wiki?curid=86890" title="சுபிலம்">
சுபிலம்

சுபிலம் "அல்லது" ஆர்குலீசு (ஆங்கிலம்: "Harmonica"; எசுத்தோனியம்: "Suupill"; சுலோவேனியம்: "Orglice") என்பது ஒரு வகையான காற்று இசைக்கருவி ஆகும். இது ஐரோப்பாவில் 19ஆம் நூற்றாண்டின் துவக்கக்காலத்தில் தோற்றுவிக்கப்பட்டது. இது அமெரிக்க கிராமிய இசை, புளூசு, யாசு போன்ற இசைவகைகளில் பரவலாக பயன்படுத்தப்பட்டு வருகிறது.


</doc>
<doc id="86895" url="https://ta.wikipedia.org/wiki?curid=86895" title="சுலோவேனிய மொழி">
சுலோவேனிய மொழி

சுலோவேனிய மொழி (சுலோவீன் ) அல்லது சுலோவேனியன் Slovenian (; "slovenski jezik" அல்லது "slovenščina") என்பது ஒரு தென் சிலாவிய மொழி ஆகும். சுலோவேனியாவில் பரவலாகப் பேசப்படும் இம்மொழி சுலோவேனியா நாட்டின் ஆட்சி மொழியும் ஐரோப்பிய ஒன்றியத்தின் ஆட்சி மொழிகளில் ஒன்றுமாகும். உலகளவில் 2.4 மில்லியன் மக்களால் பேசபபடும் இம்மொழி இலத்தீன் எழுத்துகளைக் கொண்டு எழுதப்படுகின்றது.


</doc>
<doc id="86898" url="https://ta.wikipedia.org/wiki?curid=86898" title="தென் சிலாவிய மொழிகள்">
தென் சிலாவிய மொழிகள்

தென் சிலாவிய மொழிகள் ("South Slavic languages") என்பது சிலாவிய மொழிக் குடும்பத்தின் மூன்று பிரிவுகளில் ஒன்றாகும். சிலாவிய மொழிகள் இந்தோ ஐரோப்பிய மொழிக்குடும்பத்தை சேர்ந்தவை ஆகும். தென் சிலாவிய மொழிகள் ஏறத்தாழ 30 மில்லியன் மக்களால் பேசப்படுகின்றன. இதில் பால்கர்களே இம்மொழிகளை பரவலாக பேசுகின்றனர். இம்மொழிகளுள் முதன்முறையாக எழுதப்பட்ட மொழி தெசலோனிக்க மொழி ஆகும். 



</doc>
<doc id="86899" url="https://ta.wikipedia.org/wiki?curid=86899" title="கிறித்துவ மெட்டல்">
கிறித்துவ மெட்டல்

கிறித்துவ மெட்டல் என்பது ஒரு வகையான மெட்டல் இசை ஆகும். இதனை வெள்ளை மெட்டல் என்றும் அழைப்பர். இது 1970ஆம் ஆண்டுகளில் அமெரிக்க ஐக்கிய நாடுகளிலும் சுவீடனிலும் தோற்றுவிக்கப்பட்டது. இது கன மெட்டல், செக்கதேலிக்கு ராக், கிறித்துவ ராக், புளூசு ராக், கடின ராக் ஆகிய இசைவகைகளில் இருந்து பிறந்தது. கிறித்துவ பிளாக்கு மெட்டல் இதன் கீழ் வரும். 


</doc>
<doc id="86900" url="https://ta.wikipedia.org/wiki?curid=86900" title="பன்கு மெட்டல்">
பன்கு மெட்டல்

பன்கு மெட்டல் ("Punk metal") என்பது ஒரு மேற்கத்திய இசை வகை ஆகும். இது மெட்டல் இசைவகையின் கீழ் வரும். இவ்விசை வகை கன மெட்டல் மற்றும் பன்கு ராக் ஆகிய இசைவகைகளின் கலவை ஆகும். கிரஞ்சு, திராசு மெட்டல், சுபீடு மெட்டல் ஆகிய இசைவகைகள் இதன் கீழ் வரும். 


</doc>
<doc id="86901" url="https://ta.wikipedia.org/wiki?curid=86901" title="வெளித் தொடரமைப்பு">
வெளித் தொடரமைப்பு

வெளித் தொடரமைப்பு (space syntax) என்பது, வெளி (space), மனித நடத்தைகள் என்பவை தொடர்பான ஒரு கோட்பாடு ஆகும். இக்கோட்பாடும், இதனோடிணைந்த கருவிகள், வழிமுறைகள் என்பனவும், வெளிசார் தளக்கோலத்தில் அணுக்கத்தன்மை எவ்வாறு மனித நடத்தை, தொடர்பு, தொடர்பாடல் என்பவற்றில் தாக்கங்களை ஏற்படுத்துகின்றது என்பதை ஆய்வுசெய்ய உதவுகின்றது.

1970 ஆம் ஆண்டில் இலண்டன் பல்கலைக் கழகத்தைச் சேர்ந்த பில் இலியர் (Bill Hillier), ஜுலியேன் ஆன்சன் (Julienne Hanson) என்போர், கட்டிடங்களிலும், நகரங்களிலும் நகர்வுகளையும், தொடர்பாடல்களையும் பதிவு செய்வதற்கான ஒரு ஆய்வு முறையாக இதனை உருவாக்கினர். அவர்கள் கூட்டாக எழுதிய "வெளியின் சமுதாய ஏரணம்" (Scial Logic of Space) என்னும் ஆங்கில நூல் மூலம் அவர்கள் இதனை உலகுக்கு அறிமுகப்படுத்தினர். அன்றிலிருந்து பல அறிஞர்களதும் கவனத்தைக் கவர்ந்த இந்தக் கோட்பாடு பல்வேறு வளர்ச்சிப் படிகளைக் கடந்து வந்துள்ளது. இன்று தொல்லியல் முதல், கட்டிடக்கலை, நகரத் திட்டமிடல் போன்ற பல துறைகளிலும் இதனைப் பயன்படுத்துகின்றனர்.


</doc>
<doc id="86902" url="https://ta.wikipedia.org/wiki?curid=86902" title="கலே முற்றுகை (1940)">
கலே முற்றுகை (1940)

கலே முற்றுகை ("Siege of Calais") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. இது பிரான்சு சண்டையின் ஒரு பகுதியாகும். மே 22-26, 1940ல் நடந்த இம்முற்றுகையில் நாசி ஜெர்மனியின் படைகள் நேச நாட்டுப் படைகளின் எதிர்தாக்குதலை முறியடித்து கலே நகரத்தைக் கைப்பற்றின.

ஜெர்மானியப் படைகள் மே 10 ஆம் தேதி பெல்ஜியம் மற்றும் பிரான்சின் மீது தங்கள் தாக்குதலைத் தொடங்கின. நேச நாட்டுப் படைகளை பெல்ஜியத்தில் பொறி வைத்துப் பிடிப்பது ஜெர்மானியத் திட்டம். மே 15ல் செடான் சண்டையில் வெற்றியடைந்ததால் அவர்களால் மே 21ம் தேதி ஆங்கிலக் கால்வாயை அடைய முடிந்தது. இதனால் நேச நாட்டுப் படைகளை பெல்ஜியத்தில் சுற்றி வளைக்க முடிந்தது. பின்னர் ஜெனரல் ஹெயின்ஸ் குடேரியன் தலைமையிலான பத்தொன்பதாவது கவச கோர் வலதுபுறம் திரும்பி வடக்கு (பெல்ஜியத்தை) நோக்கி முன்னேறத் தொடங்கியது. இக்கோரில் மூன்று கவச டிவிஷன்களும் ஒரு எஸ். எஸ் காலாட்படை ரெஜிமண்ட்டும் இருந்தன. நேச நாட்டுப் படைகளைச் சுற்றியிருந்த ஜெர்மானியப் படைவளையம் இறுகத் தொடங்கியது. கலே ஆங்கிலக் கால்வாய் கடற்கரையோரம் அமைந்துள்ள ஒரு துறைமுகம். இதை குடேரியனின் படைகள் நெருங்கியவுடன் இங்கிலாந்திலிருந்து பிரிட்டனின் 3வது ராயல் டாங்கு ரெஜிமண்ட் அவர்களைத் தடுத்து நிறுத்த அனுப்பபட்டது. மே 23 இரு படைகளும் கலே நகருக்கு வெளியே மோதிக் கொண்டன. இதற்குள் பிரிட்டனின் 30வது எந்திர பிரிகேட் கலே நகரத்தை அடைந்து அதனை ஆக்கிரமித்தது. மே 23ல் குடேரியன் தனது 10வது கவச டிவிஷனுக்கு கலேயைத் தாக்கிக் கைப்பற்றும்படி ஆணையிட்டார். இரு நாட்கள் கடுமையான சண்டைக்குப் பின்னர் மே 26ல் கலேவிலிருந்த பிரிட்டிஷ் படைகள் ஜெர்மானியரிடம் சரணடைந்தன. 


</doc>
<doc id="86903" url="https://ta.wikipedia.org/wiki?curid=86903" title="கலே">
கலே

கலே (பிரெஞ்சு: "Calais") பிரான்சில் உள்ள ஒரு துறைமுக நகரம். இது பிரான்சின் வடபகுதியில் ஆங்கிலக் கால்வாய் கடற்கரையோரமாக அமைந்துள்ளது. கலே ஆங்கிலக் கால்வாய் மிகவும் குறுகலாக உள்ள இடத்தில் அமைந்துள்ளது. கலேவுக்கும் கால்வாய்க்கு அக்கரையிலுள்ள இங்கிலாந்து நகரம் டோவருக்கும் இடையே 34 கி. மீ இடைவெளி தான் உள்ளது. இந்நகரின் மக்கள் தொகை 125,584 (1999). 



</doc>
<doc id="86904" url="https://ta.wikipedia.org/wiki?curid=86904" title="லீல்">
லீல்

லீல் (பிரெஞ்சு: "Lille") பிரான்சில் உள்ள ஒரு நகரம். இது பிரான்சின் வடபகுதியில் தேல் ஆற்றங்கரையோரமாக பெல்ஜிய எல்லையருகே அமைந்துள்ளது. இது பிரான்சின் நான்காவது பெரிய நகரமாகும். இந்நகரின் மக்கள் தொகை 226,014 (2006). 


</doc>
<doc id="86905" url="https://ta.wikipedia.org/wiki?curid=86905" title="இளந்திரையன் (புலவர்)">
இளந்திரையன் (புலவர்)

இளந்திரையன் சங்ககாலப் புலவர்களில் ஒருவன். இந்தப் புலவர் அரசன் என்பதால் திரையனார் என்று கூறப்படாமல் திரையன் என்று குறிப்பிடப்பட்டுள்ளார். இவர் பாடியனவாகச் சங்கநூல் தொகுப்பில் நான்கு பாடல்கள் உள்ளன. அவை நற்றிணை 94, 99, 106 மற்றும் புறநானூறு 185 எண் கொண்ட பாடல்கள்.

பத்துப்பாட்டில் ஒன்றான பெரும்பாணாற்றுப்படை நூலில் புலவர் கடியலூர் உருத்திரங் கண்ணனார் என்பவரால் சிறப்பித்துப் பாடப்பட்ட அரசன் தொண்டைமான் இளந்திரையன். இவனே இந்தப் புலவனும் ஆவான் எனக் கொள்வது பொருத்தமான முடிபு. இந்த முடிபுக்கு இவனது புறநானூற்றுப் பாடல் அரண் சேர்க்கும்.

இது நெய்தல் திணைப் பாடல். தலைமகன் தலைமகளின் வீட்டுக்கு வெளிப்புறத்தில் காத்திருக்கிறான். தலைமகள் அவன் கேட்குமாறு தோழிக்குச் சொல்வது போலச் சொல்கிறாள். 

காமநோய் அலையில் மிதந்து அலைக்கழிக்கப் படும்போது தன் காமத்தை வாயால் சொல்லுதல் ஆண்மகனுக்குப் பொருந்தும். யானே பெண்மையால் தடுக்கப்பட்டுள்ளேன். என் காமத்தைத் தாங்கிக்கொண்டிருக்கிறேன்.தோழி! அவன் என்ன மகனோ, அவனுக்கு உள்ள ஆர்வத்தை வெளிப்படுத்துகிறான் என் நெஞ்சு வருந்துதல் அவனுக்குத் தெரியவில்லை.
சேர்ப்பு நிலத்தில் பூத்திருக்கும் புன்னைப் பூ நகை செய்யும் கம்மியன் முத்தைக் கழுவாமல் வீட்டில் வைத்திருக்கும் மதுத்தைப்போல அரும்பு விடும்.

இது முல்லத்திணைப் பாடல். திரும்புவேன் என்று அவன் சொல்லிச் சென்ற பருவம் கண்டு இதுதானா அந்தப் பருவம் என்று அவள் தோழியை வினவுகிறாள். தோழி இது அந்தப் பருவம் அன்று என்று நயமாகக் கூறித் தேற்றும் பாடல் இது.

தோழி சொல்கிறாள், இந்த மழைமேகத்துக்கு மதி இல்லை. கடலில் கண்ணீரை முகந்து சென்று சூலுற்றது. அதனை அதனால் தாங்கிக்கொள்ள முடியாமல் தள்ளிவிட்டது. அதனைப் பார்த்த பிடவம், கொன்றை, கோடல் ஆகிய பூக்களும் மடத்தனமாய்ப் பலவாகப் பூத்திருக்கின்றன. இதனை நம்பாதே. 

இது நெய்தல் திணைப் பாடல். அவன் பொருள் தேடிவரத் தேரில் செல்கிறான். வழியில் பழைய நினைவு ஒன்று பள்ளிச்சிடுகிறது.அதனைத் தன் தேர்ப்பாகனிடம் சொல்கிறான். அதில் அவளது மென்மை புலப்படுகிறது. 

நாங்கள் கடல் திடையில் ஓடி விளையாடிக்கொண்டிருந்தோம். எங்களைக் கண்டு நண்டு தன் வலைக்குள் ஓடியது. அதன் துன்பத்தை அவளால் தாங்கிக்கொள்ள முடியவில்லை. ஏன் நண்டு ஓடுகிறது என்று என்னைக் கேட்டாள். நான் சொன்னேன், நாம் சேர்ந்து விளையாடுவதைப் பார்த்து அதுவும் தன் துணையோடு விளையாடச் சென்றுவிட்டது என்றேன். உடனை அவள் ஒன்றும் பேசாமல் ஓடிப்போய் அருகில் பூத்திருந்த ஞாழல் மலர்ப் பூக்களைப் பறித்து அதன்மீது போட்டாள். அன்று நண்டின் துன்பத்தைப் பொறுக்காத அவள் இன்று என் பிரிவைப் பொறுத்திருக்க முடியுமா?

இது பொருண்மொழிக் காஞ்சித் துறை சேர்ந்த பாடல். உலகியல் உண்மையைக் கூறுவது பொருண்மொழிக்காஞ்சி. 
உலகைக் காப்பாற்றும் தேரை அரசன் ஓட்டுகிறான். அவன் மாண்பு உடையவனாக இருந்தால் அவன் நாடு துன்பம் இல்லாமல் வாழும். உலகைக் காப்பாற்றும் தேரைச் சரியாக ஓட்டத் தெரியாதவன் ஓட்டினால் அவன் நாடு பகைவர் மிதிக்கும் சேறாகித் துன்புறும்.


</doc>
<doc id="86906" url="https://ta.wikipedia.org/wiki?curid=86906" title="குரூவு மெட்டல்">
குரூவு மெட்டல்

குரூவு மெட்டல் என்பது ஒரு மெட்டல் இசைவகை ஆகும். இது பொதுவாக பான்தேரா மற்றும் எக்சோடர் ஆகிய இசைக்குழுக்களை குறிப்பதற்கே அதிகமாக பயன்படுத்தப்பட்டது. இது கன மெட்டல், திராசு மெட்டல், வன்கு இசை ஆகிய இசைவகைகளின் சங்கமம் ஆகும். இது 1990ஆம் ஆண்டுகளில் பான்தேராவால் தோற்றுவிக்கப்பட்டது. 


</doc>
<doc id="86907" url="https://ta.wikipedia.org/wiki?curid=86907" title="ராப் மெட்டல்">
ராப் மெட்டல்

ராப் மெட்டல் என்பது ஒரு மேற்கத்திய இசைவகை ஆகும். இவ்விசைவகை மெட்டல் இசையின் கீழ் வரும். இது ஆம் ஆண்டுகளில் அமெரிக்க ஐக்கிய நாடுகளில் தோற்றுவிக்கப்பட்டது. ராப் ராக், வன்கு மெட்டல், கன மெட்டல் ஆகிய இசைவகைகளில் இருந்து தோன்றியது. இது பெரும்பாலான வேளைகளில் ராப் ராக் மற்றும் ராப்கோர் ஆகிய இசைவகைகளுடன் சேர்த்து குழப்பப்படுகிறது.1990 களில் இது உச்சகட்டத்தை அடைந்தது.ஃபெயித் நோ மோர் என்ற இசைக்குழுவின் 'எபிக்' பாடல் மாபெரும் வெற்றி அடைந்ததுடன் பில்போர்டின் ஹாட்100 இல் ஒன்பதாவது இடத்தைப் பிடித்தது. 


</doc>
<doc id="86908" url="https://ta.wikipedia.org/wiki?curid=86908" title="நியூ மெட்டல்">
நியூ மெட்டல்

நியூ மெட்டல் ("Nu metal") என்பது ஒரு மேற்கத்திய இசை வகை ஆகும். இது மெட்டல் இசையின் கீழ் வரும். இது 1990ஆம் ஆண்டுகளில் அமெரிக்க ஐக்கிய நாடுகளில் தோன்றியது. இது ராப் மெட்டல், ஆல்டர்நேடிவு மெட்டல், கிரஞ்சு, வன்கு மெட்டல் மற்றும் கன மெட்டல் இசை வகைகளில் இருந்து தோன்றியது. மின் கிதார், கிரவ கிதார், விபுணவி போன்ற இசைக்கருவிகள் இதில் பெரும்பாலுமாக பயன்படுத்தப்பட்டு வருகிறது. இது பொதுவாக தோரிய, இயோலிய, பிரிசிய மோடுகளையே பயன்படுத்துகின்றது.


</doc>
<doc id="86909" url="https://ta.wikipedia.org/wiki?curid=86909" title="கிரஞ்சு">
கிரஞ்சு

கிரஞ்சு என்பது ஒரு மேற்கத்திய இசைவகை ஆகும். இது ராக் இசையின் கீழ் வரும் ஆல்டர்நேடிவு ராக் இசையின் கீழ் வரும் ஒரு இசைவகை ஆகும். இது ஆல்டர்நேடிவு ராக், கன மெட்டல், இண்டி ராக் ஆகிய இசைவகைகளில் இருந்து தோன்றியது. இது 1980ஆம் ஆண்டுகளின் இடைப்பகுதியில் அமெரிக்க ஐக்கிய நாடுகளில் தோன்றியது.


</doc>
<doc id="86910" url="https://ta.wikipedia.org/wiki?curid=86910" title="இண்டி ராக்">
இண்டி ராக்

இண்டி ராக் என்பது ஒரு மேற்கத்திய இசைவகை ஆகும். இது ராக் இசையின் கீழ் வரும் ஒரு இசைவகை ஆகும். இது ஆல்டர்நேடிவு ராக், புது அலை ஆகிய இசைவகைகளில் இருந்து தோன்றியது. இது 1980ஆம் ஆண்டுகளின் துவக்கப்பகுதியில் அமெரிக்க ஐக்கிய நாடுகள், ஐக்கிய இராச்சியம், கனடா ஆகிய நாடுகளில் தோற்றுவிக்கப்பட்டது.


</doc>
<doc id="86911" url="https://ta.wikipedia.org/wiki?curid=86911" title="புது அலை">
புது அலை

புது அலை என்பது ஒரு மேற்கத்திய இசைவகை ஆகும். இது பன்கு ராக், வன்கு இசை, கராசு ராக், மின் இசை, கிளாம் ராக், திசுக்கோ, சுகா ஆகிய இசைவகைகளில் இருந்து வந்தது ஆகும். இது 1970ஆம் ஆண்டுகளின் இடை மற்றும் கடை பகுதியில் அமெரிக்க ஐக்கிய நாடுகளிலும் ஐக்கிய இராச்சியத்திலும் தோற்றுவிக்கப்பட்டது.


</doc>
<doc id="86912" url="https://ta.wikipedia.org/wiki?curid=86912" title="கிளாசிக்கு மெட்டல்">
கிளாசிக்கு மெட்டல்

கிலாசிக்கு மெட்டல் என்பது மெட்டல் இசைவகளுக்கு எல்லாம் மூத்தது. இதில் இருந்து தான் கன மெட்டல், கோதிக்கு மெட்டல், கிராமிய மெட்டல், செல்திக்கு மெட்டல் முதலிய அணைத்து மெட்டல் இசை வகைகளும் தோன்றின. இது 1960ஆம் ஆண்டுகளில் அமெரிக்க ஐக்கிய நாடுகளிலும் ஐக்கிய இராச்சியத்திலும் தோன்றியது. இது சீக்கதேலிக்கு ராக் மற்றும் புளூசு ராக் ஆகிய இசைவகைகளின் சங்கமம் ஆகும். 


</doc>
<doc id="86913" url="https://ta.wikipedia.org/wiki?curid=86913" title="கடின ராக்">
கடின ராக்

கடின ராக் என்பது ஒரு ராக் இசைவகை ஆகும். என்பது ஒரு மேற்கத்திய இசைவகை ஆகும். இதனை கன ராக் அல்லது ஹெவி ராக் என்றும் அழைப்பர். இது ராக் இசையின் கீழ் வரும். இது 1960ஆம் ஆண்டுகளில் அமெரிக்க ஐக்கிய நாடுகளிலும் ஐக்கிய இராச்சியத்திலும் தோற்றுவிக்கப்பட்டது. இது புளூசு ராக், சீக்கதேலிக்கு ராக், கராசு ராக், ரிதம் அண்டு புளூசு ஆகிய இசைவகைகளில் இருந்து தோன்றியது. கன மெட்டல் இசை வகை இதிலிருந்தே தோன்றியது.


</doc>
<doc id="86914" url="https://ta.wikipedia.org/wiki?curid=86914" title="ஆல்டர்நேட்டிவு மெட்டல்">
ஆல்டர்நேட்டிவு மெட்டல்

ஆல்டர்நேட்டிவு மெட்டல் ("Alternative metal") என்பது ஒரு மேற்கத்திய இசைவகை ஆகும். இது 1990ஆம் ஆண்டுகளில் அமெரிக்க ஐக்கிய நாடுகளில் தோற்றுவிக்கப்பட்டது. இது ஆல்டர்நேடிவு ராக், கன மெட்டல், கிரஞ்சு போன்ற இசைவகைகளில் இருந்து தோன்றியது. இது கிதார், கிரவ கிதார், விபுணவி போன்ற இசைக்கருவிகளைப் பயன்படுத்துகிறது. 


</doc>
<doc id="86915" url="https://ta.wikipedia.org/wiki?curid=86915" title="வன்கு மெட்டல்">
வன்கு மெட்டல்

வன்கு மெட்டல் இசை ("Funk metal") என்பது ஒரு வகையான மேற்கத்திய இசை வகை ஆகும். இது மெட்டல் இசை மற்றும் வன்கு இசை ஆகிய இசைவகைகளின் கலவை ஆகும். இது வன்கு ராக் மற்றும் கன மெட்டல் இசைவகைகளில் இருந்து தோன்றியது என நம்பப்படுகிறது. இது 1980ஆம் ஆண்டுகளில் அமெரிக்க ஐக்கிய நாடுகளில் தோன்றியது ஆகும். 


</doc>
<doc id="86916" url="https://ta.wikipedia.org/wiki?curid=86916" title="திராசு மெட்டல்">
திராசு மெட்டல்

திராசு மெட்டல் ("Thrash metal") என்பது ஒரு மேற்கத்திய இசை வகை ஆகும். இது மெட்டல் இசை வகையின் கீழ் வரும். இது சுபீடு மெட்டல் இசைவகையில் இருந்து வந்தது. இது 1980ஆம் ஆண்டு அமெரிக்க ஐக்கிய நாடுகளில் தோற்றுவிக்கப்பட்டது. பிளாக்கு மெட்டல், குரூவு மெட்டல் ஆகிய மெட்டல் இசைவகைகள் இதன் கீழ் வரும். 


</doc>
<doc id="86917" url="https://ta.wikipedia.org/wiki?curid=86917" title="வன்கு இசை">
வன்கு இசை

வன்கு இசை ("funk") என்பது ஒரு மேற்கத்திய இசைவகை ஆகும். இது சோல் இசை, ரிதம் அண்டு புளூசு, யாசு, சோல் யாசு மற்றும் சீக்கதேலிக்கு ராக் ஆகிய இசைவகைகளில் இருந்து தோன்றியது. இது 1960ஆம் ஆண்டு அமெரிக்க ஐக்கிய நாடுகளில் தோற்றுவிக்கப்பட்டது. டீப்பு பன்கு, நியூ பன்கு ஆகிய இசைவகைகள் இதன் கீழ் வரும். 


</doc>
<doc id="86918" url="https://ta.wikipedia.org/wiki?curid=86918" title="ராக் அண்டு ரோல்">
ராக் அண்டு ரோல்

ராக் அண்டு ரோல் ("Rock and Roll") என்பது ஒரு மேற்கத்திய இசைவகை ஆகும். இது புளூசு, காசுபல், சுவிங்கு போன்ற இசைவகைகளில் இருந்து தோன்றியது. இது 1940ஆம் ஆண்டுகளில் அமெரிக்க ஐக்கிய நாடுகளில் தோற்றுவிக்கப்பட்டது. இது மின் கிதார், கிரவ கிதா, விபுணவி, பியானோ போன்ற இசைக்கருவிகளை பயன்படுத்துகிறது. 


</doc>
<doc id="86919" url="https://ta.wikipedia.org/wiki?curid=86919" title="வன்கு ராக்">
வன்கு ராக்

வன்கு ராக் ("Funk rock", ஃப்ஃங்க் ரொக்) என்பது ஒரு மேற்கத்திய இசைவகை ஆகும். இது வன்கு இசை மற்றும் ராக் இசை ஆகிய இசைவகைகைளின் கலவை ஆகும். இது 1970ஆம் ஆண்டுகளில் அமெரிக்க ஐக்கிய நாடுகளில் தோற்றுவிக்கப்பட்டது. இது மின் கிதார், கிரவ கிதார், விபுணவி, கிளபம் போன்ற இசைக்கருவிகளை பயன்படுத்துகிறது. 


</doc>
<doc id="86920" url="https://ta.wikipedia.org/wiki?curid=86920" title="கிளபம்">
கிளபம்

கிளபம் ("keyboard instrument") என்பது ஒரு வகையான இசைக்கருவி ஆகும். இது பியானோ, மின் பியானோ, கிளாவேசீன், கிளவிகார்து, மின் கிளபம், ஆர்கன் போன்ற இசைக்கருவிகளைக் குறிக்கும். இது மேற்கத்திய இசைவகைகளில் பரவலாக பயன்படுத்தப்பட்டு வருகிறது. 


</doc>
<doc id="86921" url="https://ta.wikipedia.org/wiki?curid=86921" title="நடன பன்கு">
நடன பன்கு

நடன பன்கு ("dance-punk") என்பது ஒரு மேற்கத்திய இசைவகை ஆகும். இது நடன இசை, பன்கு இசை, வன்கு இசை போன்ற இசைவகைகளின் சங்கமம் ஆகும். இது 1970ஆம் ஆண்டுகளில் அமெரிக்க ஐக்கிய நாடுகளில் மற்றும் ஐக்கிய இராச்சியம் ஆகிய நாடுகளில் தோற்றுவிக்கப்பட்டது.


</doc>
<doc id="86923" url="https://ta.wikipedia.org/wiki?curid=86923" title="திசுக்கோ">
திசுக்கோ

திசுக்கோ ("Disco", டிஸ்கோ) என்பது ஒரு புகழ்பெற்ற மேற்கத்திய நடன இசைவகை ஆகும். இது பன்கு மற்றும் பாப், ராக் இசைவகைகளில் இருந்து தோன்றியது. இது 1960ஆம் ஆண்டுகளில் ஐக்கிய அமெரிக்காவிலும், கனடாவிலும் தோற்றுவிக்கப்பட்டது. இதில் வயலின், மின் கிதார், கிரவ கிதார், விபுணவி, பியானோ, மின் கிளபம் போன்ற இசைக்கருவிகள் பயன்படுத்தப்படுகின்றன.


</doc>
<doc id="86931" url="https://ta.wikipedia.org/wiki?curid=86931" title="சே. ப. இராமசுவாமி">
சே. ப. இராமசுவாமி

சச்சிவோதமர் சேத்துப்பட்டு பட்டாபிராம இராமசுவாமி ஐயர் (நவம்பர் 12, 1879–செப்டம்பர் 26, 1966), சி. பி., சர் சி. பி. மற்றும் சி. பி. ராமசுவாமி என்றும் அழைக்கப்பட்டவர், ஒரு இந்திய வழக்கறிஞர், அரசியல்வாதி மற்றும் ஆளுநர் ஆவார். இவர் 1920 இருந்து 1923 வரை சென்னை மாகாணத்தின் தலைமை வழக்குரைஞர் (அட்வகேட்-ஜெனரல்), 1923 இருந்து 1928 வ்ரை சென்னை ஆளுநரின் நிர்வாகக் குழுவில் சட்ட உறுப்பினர், 1931 இருந்து 1936 வ்ரை இந்திய கவர்னர்-ஜெனரல் நிர்வாகக் குழுவின் சட்ட உறுப்பினர் மற்றும் 1936 இருந்து 1947 வரை திருவிதாங்கூர் சமஸ்தானத்தின் திவானாக இருந்தார்.



</doc>
<doc id="86934" url="https://ta.wikipedia.org/wiki?curid=86934" title="லேவியர்">
லேவியர்

லேவியர் (லேவியராகமம்) ("Leviticus") என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) மூன்றாவது நூலாக இடம்பெறுவதாகும்.

இந்நூல் எழுதப்பட்ட மூல மொழியாகிய எபிரேயத்தில் "Wayiq'ra" அதாவது "அவர் அழைத்தார்" என்பது முதல் சொல்லாக உள்ளது. எனவே அப்பெயரும் இந்நூலுக்கு உண்டு. கிரேக்க விவிலியத்தில் இந்நூலின் பெயர் "Levitikos" (Λευιτικός = லேவியர் தொடர்பானவை) என்பதாகும்.

பழங்கால இசுரயேலர்தம் கடவுளின் தூய தன்மையும் அவரை வழிபடுவதற்கான முறைகளும், அவற்றை நிறைவேற்றும் குருக்களுக்கான நெறிகளும் அவ்வினத்தார் கடைப்பிடிக்க வேண்டிய ஒழுங்குகளும் இந்நூலில் இடம்பெறுகின்றன.

'உன்மீது நீ அன்புகூர்வதுபோல், உனக்கு அடுத்திருப்பவர் மீதும் அன்புகூர்வாயாக!' என்னும் ஆண்டவர் இயேசுவின் இரண்டாம் பெரிய கட்டளை இந்நூலில் (19:18) இடம் பெறுவது குறிப்பிடத்தக்கது.


</doc>
<doc id="86935" url="https://ta.wikipedia.org/wiki?curid=86935" title="எண்ணிக்கை (நூல்)">
எண்ணிக்கை (நூல்)

எண்ணிக்கை (எண்ணாகமம்) ("Numbers") என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) நான்காவது நூலாக இடம்பெறுவதாகும்.

"எண்ணிக்கை" என்னும் இத்திருநூல் இஸ்ரயேலரின் வரலற்றில், அவர்கள் சீனாய் மலையை விட்டுப் புறப்பட்டு, வாக்களிக்கப்பட்ட நாட்டின் கிழக்கு எல்லையை அடைந்ததுவரை நாற்பது ஆண்டுகளாக நிகழ்ந்தவற்றின் தொகுப்பாகும். சீனாய் மலையினின்று புறப்படும் முன்னும் யோர்தானுக்குக் கிழக்கே மோவாபில் ஒரு தலைமுறை கடந்த பின்னும் மோசே செய்த கணக்கெடுப்பின் காரணமாக இந்நூல் இப்பெயரைப் பெறுகிறது.

இந்நூல் எழுதப்பட்ட மூல மொழியாகிய எபிரேயத்தில் "Bəmidbar" அதாவது "பாலைநிலத்தில்" என்பது முதல் சொல்லாக உள்ளது. எனவே அப்பெயரும் இந்நூலுக்கு உண்டு. கிரேக்க விவிலியத்தில் இந்நூலின் பெயர் "arithmoi" (Αριθμοί = எண்கள்) என்பதாகும்.

இசுரயேல் மக்கள் கணக்கெடுப்பு நிகழ்ந்தது தவிர, அவர்களுக்கு காதேசு-பர்னேயாவில் நேர்ந்த இன்னல்களும், அம்மக்கள் கடவுளுக்கும் மோசேக்கும் எதிராகச் செய்த கிளர்ச்சியும் இந்நூலில் விரித்துரைக்கப்படுகின்றன. ஆயினும் கடவுள், மக்கள்மேல் அக்கறைகொண்டு அவர்களின் குறைகளைப் பொருட்படுத்தாது அவர்களை ஏற்றுக்கொள்ளும் அன்பையும் இந்நூல் எடுத்துக்காட்டுகின்றது.

அதுபோன்று, கடவுளுக்கும் மக்களுக்கும் மோசே உண்மையுடன் பணியாற்றுவது இந்நூலில் சிறப்பிடம் பெறுகின்றது.


</doc>
<doc id="86936" url="https://ta.wikipedia.org/wiki?curid=86936" title="பில் இலியர்">
பில் இலியர்

பில் இலியர் ("Bill Hillier") இலண்டன் பல்கலைக்கழகத்தில், கட்டிடக்கலை மற்றும் நகர உருவவியல் துறைப் பேராசிரியர். இவர் பட்டப்படிப்புக்கான பார்ட்லெட் பள்ளியின் தலைவராகவும், இலண்டன் பல்கலைக் கழகக் கல்லூரியின் வெளித் தொடரமைப்பு ஆய்வகத்தின் (Space Syntax Laboratory) இயக்குனர் ஆகவும் உள்ளார். கட்டிடங்கள், நகரங்கள் போன்றவற்றில் வெளிசார் கோல அமைப்புக்கள் தொடர்பிலான பகுப்பாய்வு முறைகளை அறிமுகம் செய்த முன்னோடி இவரே ஆவார். இது தொடர்பான கோட்பாடும், கருவிகளும், வழிமுறைகளும் ஒருங்கே வெளித் தொடரமைப்பு (Space Syntax) என அழைக்கப்படுகின்றது.

இவர், ஜூலியேன் ஆன்சன் என்பவருடன் சேர்ந்து "வெளியின் சமுதாய ஏரணம்" (Social Logic of Space) என்னும் நூலை எழுதினார். வெளித் தொடரமைப்பு தொடர்பான அடிப்படைகளை இலியர் இந் நூலில் விளக்கியுள்ளார். இது தவிர, 1996 ஆம் ஆண்டில் வெளித் தொடரமைப்புக் கோட்பாட்டின் பிந்திய வளர்ச்சிகளையும், அது தொடர்பிலான பிற்கால ஆய்வுகளையும் உள்ளடக்கி "வெளியே இயந்திரம்" (Space is the Machine) என்னும் விரிவான நூலொன்றையும் எழுதியுள்ளார். இவற்றுடன், வெளி தொடர்பிலும், வெளித் தொடரமைப்பு, கட்டிடக்கலைக் கோட்பாடு என்பவ்ன தொடர்பிலும் பல கட்டுரைகளையும் எழுதியுள்ளார்.


</doc>
<doc id="86938" url="https://ta.wikipedia.org/wiki?curid=86938" title="நகர உருவவியல்">
நகர உருவவியல்

நகர உருவவியல் என்பது மனிதக் குடியிருப்புக்களின் உருவ அமைப்புப் பற்றியும், அவற்றின் உருவாக்க வழிமுறைகள், மாற்றங்கள் என்பன குறித்தும் ஆய்வு செய்யும் ஒரு துறை ஆகும். இவ்வாய்வுகள், பெருநகர்ப் பகுதிகள், பெருநகரங்கள், நகரங்கள், ஊர்கள் போன்றவற்றின் கூறுகளின் கோல அமைப்புக்களையும் அவற்றின் வளர்ச்சி வழிமுறைகளையும் ஆராய்வதன் மூலம் அவை தொடர்பான வெளிசார் அமைப்புக்களையும், இயல்புகளையும் புரிந்துகொள்ள முயல்கின்றன.

இவ்வாய்வுகள், இயற்பிய அமைப்புக்களைப் பகுத்தாய்தல், நகர்வுக் கோலங்கள், நிலப் பயன்பாடு, உரிமை மற்றும் கட்டுப்பாடு நிலை, குடியேற்ற நிலை போன்றவற்றின் பகுப்பாய்வுகளை உள்ளடக்கும். பொதுவாக, இயற்பிய வடிவங்கங்களின் பகுப்பாய்வின்போது, தெருக்களின் கோலவமைப்பு, மனைகளின் கோலவமைப்பு, கட்டிடங்களின் கோலவமைப்பு ஆகியவற்றின் மீது கவனம் செலுத்துவர். குறிப்பிட்ட குடியேற்றங்களை ஆய்வு செய்யும்போது, நிலப்படவரைவியல் வளங்களைப் பயன்படுத்துவர். இம்முறையில், வரலாற்று நிலப்படங்களுடன் ஒப்பிட்டுக் குடியேற்றங்களின் வளர்ச்சிப் படிமுறைகளை அறிந்துகொள்வர். குடியேற்றங்களின் இயற்பிய வடிவம் எவ்வாறு மாறுகிறது என்பதையும், வெவ்வேறு நகரங்கள் எவ்வாறு ஒன்றுடன் ஒன்று ஒத்து அமைகின்றன அல்லது வேறுபடுகின்றன போன்றவற்றையும் அறிந்து கொள்வதில் கூடிய கவனம் செலுத்தப்படுகின்றது. இதன் இன்னொரு குறிப்பிடத்தக்க துணைத் துறை நகரங்களின் இயற்பியத் தளக் கோலங்களினால் வெளிப்படுத்தப்படும் சமூகக் கோலங்களையும், இயற்பிய வடிவங்கள் உருவாக்கும் சமூக வடிவங்களையும் ஆய்வு செய்வதில் ஈடுபடுகின்றது.

உருவவியல் என்னும் எண்ணக்கருவின் அடிப்படைகள் பெரும் கவிஞரும், மெய்யியலாளருமான கொய்தே (1790) என்பவரின் எழுத்துக்களில் முதன்முதலாக வெளிப்பட்டன. இது பின்னர் உயிரியல் துறையில் பயன்பட்டது. அண்மைக் காலங்களில் புவியியல், நிலவியல், மொழியியல் ஆகிய துறைகளிலும் இது பரவலாகப் பயன்பட்டு வருகிறது. அமெரிக்கப் புவியியலில், நகர உருவவியல் என்னும் குறிப்பிட்ட ஆய்வுத்துறையைத் தொடக்கி வைத்தோர் லூயிசு மம்ஃபோர்டு (Lewis Mumford), ஜேம்சு வான்சு (James Vance), சாம் பாசு வார்னர் (Sam Bass Warner) என்போர் ஆவர்.

மனித குடியேற்றங்கள், பல தலைமுறைகளின் கட்டிடச் செயற்பாடுகளின் தொகுப்பாக, நீண்ட காலம் தன்னியல்பாக உருவாகி வளர்வன என்ற அடிப்படையிலேயே நகர உருவவியல் அதனை அணுகுகின்றது. இவ்வாறான உருவாக்கம் விட்டுச்செல்லும் தடங்கள், தொடர்ந்துவரும் காலங்களில் இடம்பெறும் மனைகளைப் பிரித்தல், உட்கட்டுமான வளர்ச்சி, கட்டிட அமைப்பு போன்ற கட்டிடச் செயற்பாடுகளுக்கு வடிவம் கொடுப்பதுடன், நகர உருவாக்கச் செயல் முறைகளில் வாய்ப்புக்களையும், கட்டுப்பாடுகளையும் உருவாக்குகிறது. இவ்வாறான தடங்களுக்கான ஏரணங்களை அறிவதும், அவற்றைப் பகுத்தாய்வதுமே நகர உருவவியலின் முக்கியமான பிரச்சினை ஆகும்.

நகர உருவவியல் பொதுவாக பொருள் மைய அணுகுமுறை கொண்டதல்ல. அது நகரின் கூறுகளுக்கு இடையேயான தொடர்புகள் மீதே கூடுதல் கவனம் செலுத்துகிறது. இந்த அணுகுமுறை மொழியியலில் சொற்களுக்கும் அவற்றின் தொடரமைப்புக்கும் முக்கியத்துவம் கொடுப்பதற்கு இணையானதாகும்.


</doc>
<doc id="86939" url="https://ta.wikipedia.org/wiki?curid=86939" title="இளம்புல்லூர்க் காவிதி">
இளம்புல்லூர்க் காவிதி

இளம்புல்லூர்க் காவிதி சங்ககாலப் புலவர்களில் ஒருவர். சங்கநூல் தொகுப்பில் இவரது பாடலாக ஒன்றே ஒன்று உள்ளது. அது நற்றிணை பாடல் எண் 89 ஆக வருகிறது.
புல்லாற்றூர் எயிற்றியனார் என்னும் சங்ககாலப் புலவர் ஒருவர் உள்ளார். அவரது ஊர் புல்லாற்றூர். இவரது ஊர் இளம்புல்லூர். (இப்போதுள்ள பெரம்பலூர் மாவட்டத்தில் உள்ள இது போன்ற ஊரின் பெயரை ஒத்திட்டுப் பார்த்துக்கொள்வது நல்லது. காவிதி என்பது உழவரில் சிறந்தவருக்குச் சங்ககால மன்னர்கள் வழங்கிய விருத்து.
இந்தப் பாடல் முல்லைத் திணை மேலது. பொருள் தேடச் சென்றவனின் பணி முடிந்தது. அவனுக்கு மேலும் பொருள் தேடும் ஆசை. திரும்பி வர மறுக்கிறான். இச்செய்தியைக் கேள்வியுற்ற தலைவி நெஞ்சழிந்து சொல்வதாக இந்தப் பாடல் அமைந்துள்ளது.

மழைக்காலம் கழிந்துவிட்டது. இது பனிக்காலம். மயிர்க்காலிட்டுக் காய்த்திருக்கும் உழுத்தஞ் செடியில் பனியால் சறுகாகி உதிர்கின்றன. மாலைக்காலமும் வந்துவிட்டது. இன்னும் அவர் வரவில்ல என்று


</doc>
<doc id="86948" url="https://ta.wikipedia.org/wiki?curid=86948" title="கம்பதாசன்">
கம்பதாசன்

கம்பதாசன் (செப்டம்பர் 15, 1916 - மே 23, 1973) தமிழகக் கவிஞரும், எழுத்தாளரும், திரைப்படப் பாடலாசிரியரும் ஆவார்.

கம்பதாசன் தென் ஆர்க்காடு மாவட்டத்தில் திண்டிவனம் மருங்கே உள்ள உலகாபுரம் என்ற கிராமத்தில், (குலாலர்) குயவர் குலத்தில் சுப்பராயர் - பாலம்மாள் தம்பதிக்கு 1916ஆம் ஆண்டு செப்டம்பர் 15ஆம் தேதி பிறந்தார். பெற்றோருக்கு இவர் ஒரே மகன். மற்றவர் ஐவரும் பெண்கள். இவரது இயற்பெயர் அப்பாவு. பெற்றோர் இவரை "இராஜப்பா" என்று செல்லமாக அழைத்தார்கள். கம்பன் மீது அதிக பற்றுக் கொண்டவர் என்பதால் கம்பதாசன் என்ற புனைப் பெயரை வைத்துக் கொண்டார்.

ஆறாம் வகுப்பு வரைதான் தனது படிப்பைத் தொடர்ந்துள்ளார். கவிஞரின் குடும்பத்தினர் அவரது இளமைப் பருவத்திலேயே சென்னையைச் சேர்ந்த புரசைவாக்கம் பகுதிக்கு குடிபெயர்ந்துள்ளனர். அங்குள்ள குயப்பேட்டை நகர சபைப் பள்ளிக் கூட்டத்திலேயே தமது படிப்பைத் தொடர்ந்துள்ளார். நடிப்புக் கலையிலே நாட்டம் ஏற்பட்டதால், ஆரம்பப் பள்ளிக்கு மேல் இவர் நாட்டம் கொள்ளவில்லை. நாடகங்களில் நடிக்கத் தொடங்கினார். நாடகங்களுக்குப் பாட்டெழுதினார். கம்பதாசனுக்கு நல்ல குரல் வளம் இருந்தது. நாடகங்களில் பாடுவார். பாடகராகவும் புகழ் பெற்றார். ஆர்மோனியமும் வாசிப்பார்.

மிகவும் இளமைக் காலத்திலேயே ‘திரெளபதி வஸ்திராபரணம்’, ‘சீனிவாச கல்யாணம்’ போன்ற படங்களில் தனது நடிப்புத் திறனைத் காட்டி நின்றார். 1940 ஆம் ஆண்டில் வெளிவந்த வாமன அவதாரம் என்ற படத்திற்கு முதன் முதலாகப் பாடல் எழுதினார். அதனைத் தொடர்ந்து வேணு கானம், மகாமாயா, பூம்பாவை, மங்கையர்க்கரசி, ஞானசெளந்தரி, அவன், வானரதம் போன்ற பல திரைப்படங்களுக்கு பாடல்கள் எழுதியும், கதை வசனம் எழுதியும் புகழின் உச்சியில் காணப்பட்டார். இதில் அவன், வானரதம், அக்பர் போன்ற திரைப் படங்களில் இவர் எழுதிய பாடல்கள் இன்னும் காலத்தால் அழியாத பாடல்களாகவும், திரைப்பட ரசிகர்களால் மறக்க முடியாத பாடல்களாகவும் காணப்படுகின்றன.

தமிழில் மறுமலர்ச்சிப் பாடல்களை எழுதத் தொடங்கினார். சமதர்மக் கொள்கை கொண்ட கம்பதாசன், தாம் எழுதிய திரைப்படப் பாடல்களில் முற்போக்குக் கருத்துகளை எளிய நடையில் புகுத்தினார்.

தமிழ் உணர்வுமிக்க அவருக்குப் போட்டிகள் நிறைந்த திரையுலகம் அதிக வாய்ப்பைத் தராவிட்டாலும், குரல் அசைவுப் படங்களுக்கு (டப்பிங்) அதிகம் எழுதியிருக்கிறார். "வானரதம்" என்ற இந்தித் திரைப்படத்தின் தமிழாக்கப் பாடலில் எளிய தமிழைப் பயன்படுத்தினார். 

கம்பதாசனின் கவித்திறமையை அடையாளங்காட்டி "கனவு" என்ற கவிதை நூல் 1941இல் வெளிவந்தது.

மலையாளப் பெரும் கவிஞர் வள்ளத்தோள் என்பவரின் மகளும், நாட்டியத் தாரகையுமான சித்திரலேகா என்பவரை கம்பதாசன் முதன் முதலாக மணந்தார். நீண்ட காலத்துக்கு உறவு முறை நீடிக்காமல் குறுகிய காலத்திலேயே மண வாழ்க்கை முறிந்தது. பின்னர் கவிஞர் சுசீலா என்ற பாடசாலை ஆசிரியையை இரண்டாந் தாரமாக மணந்து கொண்டார். அதுவும் தோல்வியில் முடியவே பின்னர் அனுசுயா என்ற இன்னொரு நர்த்தகியை மணந்து கொண்டார்.

உடல்நலக் குறைவு காரணமாக இராயப்பேட்டை மருத்துவமனையில் சேர்க்கப்பட்ட கவிக்கனல் கம்பதாசன், 1973ஆம் ஆண்டு மே மாதம் 23ஆம் நாள் காலமானார். 









</doc>
<doc id="86953" url="https://ta.wikipedia.org/wiki?curid=86953" title="பவுலா நடவடிக்கை">
பவுலா நடவடிக்கை

பவுலா நடவடிக்கை (ஆங்கிலம்: "Operation Paula", ஜெர்மன்: "Unternehmen Paula") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. இது பிரான்சு சண்டையின் ஒரு பகுதியாகும். ஜுன் 3ம் தேதி நாசி ஜெர்மனியின் வான்படை லுஃப்ட்வாஃபே பிரஞ்சு வான்படையைத் தாக்கி அழிக்க முயன்று தோல்வியடைந்தது. 

மே 10ம் தேதி தொடங்கிய பிரான்சு சண்டையின் முதல் கட்டம் ஜூன் முதல் வாரத்தில் முடிவுக்கு வந்தது. ஜெர்மானியப் படைகள் பிரான்சின் தரைப்படைகளை முற்றிலுமாக முறியடித்து விட்டன. பிரான்சின் வடக்கு மற்றும் மேற்கு பகுதி ஜெர்மனி வசமாகியது. நேச நாட்டு படைப்பிரிவுகள் தோற்கடிக்கப்பட்டு எஞ்சியவை டன்கிர்க் துறைமுகம் வழியாக இங்கிலாந்துக்குத் தப்பின. பிரான்சின் தோல்வி உறுதியான இந்நிலையில் ஜெர்மானியத் தளபதிகள் அடுத்த கட்ட நடவடிக்கையைத் தொடங்கினர். பிரான்சின் ஏனைய பகுதிகளைக் கைப்பற்ற லுஃப்ட்வாஃபே வான் ஆளுமை நிலையை அடைவது அவசியமாக இருந்தது. இதனால் எஞ்சியிருந்த பிரான்சு வான்படைப் பிரிவுகளைத் தாக்கி அழிக்க பவுலா நடவடிக்கையை ஜெர்மானியத் தளபதிகள் மேற்கொண்டனர்.

இந்த நடவடிக்கைக்கு ஐந்து ஜெர்மானிய வான்படைக் கோர்கள் பயன்படுத்தப்பட்டன. ஆனால் இந்த நடவடிக்கையைப் பற்றி பிரிட்டிஷ் உளவுத்துறை பிரான்சின் தளபதிகளுக்கு முன்னெச்சிரிக்கை விடுத்திருந்ததால் ஜெர்மானியர் எதிர்பார்த்தது போல பிரான்சின் வான்படையை அழிக்க முடியவில்லை. இந்த நடவடிக்கை தோல்வியில் முடிவடைந்தாலும், லுஃப்ட்வாஃபே விரைவில் வானாதிக்க நிலையை அடைந்தது. ஜெர்மானியத் தாக்குதல்களால் சீர்குலைந்திருந்த பிரான்சின் தொழிற்சாலை உற்பத்தியும், பொதுவாக பிரெஞ்சுப் படையினரிடையே நிலவிய குழப்ப நிலையும் பிரான்சு வான்படையைச் செயலிழக்க வைத்துவிட்டன. 



</doc>
<doc id="86954" url="https://ta.wikipedia.org/wiki?curid=86954" title="விசுவநாதன் உருத்திரகுமாரன்">
விசுவநாதன் உருத்திரகுமாரன்

விசுவநாதன் உருத்திரகுமாரன் ("Visvanathan Rudrakumaran") நாடு கடந்த தமிழீழ அரசின் தலைவர் ஆவார். இவ்வரசு தமிழீழம் என்ற தனி நாட்டை உருவாக்குவதற்காக அமைக்கப்பட்டது. இவர் ஐக்கிய அமெரிக்காவில் வழக்கறிஞராகப் பணியாற்றுகிறார். அமெரிக்க குடியுரிமை பெற்ற இவர் நியூயார்க்கில் வாழ்ந்து வருகிறார். நாடுகடந்த தமிழீழ அரசாங்கத்திற்கான பிரதிநிதிகள் 2010 செப்டம்பர் 29 முதல் அக்டோபர் 1 வரையான மூன்று நாட்கள் அமெரிக்காவில் கூடி அவ்வரசுக்கான அரசியலமைப்பினை அங்கீகரித்ததுடன் தமக்கான பிரதம மந்திரியாக விசுவநாதன் உருத்திரகுமாரனைத் தெரிவு செய்தனர்.




</doc>
<doc id="86958" url="https://ta.wikipedia.org/wiki?curid=86958" title="மனிதக் குடியிருப்பு">
மனிதக் குடியிருப்பு

குடியிருப்பு என்பது, தற்காலிகமாகவோ, நிரந்தரமாகவோ மக்கள் வாழும் ஒரு சமுதாயத்தை அல்லது ஒரு இடத்தைக் குறிக்கும். பொதுவாக இது தொல்லியல், புவியியல், நிலத்தோற்றவியல் வரலாறு போன்ற துறைகளையும் உள்ளடக்கிய பல துறைகளில் பயன்படுகிறது. குடியிருப்புக்கு குறிப்பிட்ட அளவோ, மக்கள்தொகையோ அல்லது முக்கியத்துவமோ இருக்கவேண்டும் என்பது இல்லை. எனவே குடியிருப்பு என்னும்போது அது ஒரு சில வீடுகள் மட்டும் ஒன்றாக இருக்கும் ஒரு இடமாகவோ அல்லது புறநகர்ப் பகுதிகளுடன் கூடிய மிகப் பெரிய நகரமாகவோ இருக்கலாம். எனவே குடியிருப்பு என்பதில் சிற்றூர்கள், ஊர்கள், நகரங்கள், மாநகரங்கள், பெருநகரங்கள் போன்றவை எல்லாமே அடங்கும். பொதுவாகக் குடியிருப்பொன்றில் மக்கள் வாழும் வீடுகளைத் தவிரத் தெருக்கள், வழிபாட்டிடங்கள், குளங்கள், வேளாண் நிலங்கள், சந்தை, பூங்காக்கள், கடைகள் போன்ற பல்வேறு விடயங்களும் அமைந்திருக்கக்கூடும். குடியிருப்புக்களை அவற்றின் அளவு, முக்கியத்துவம் என்பவற்றைப் பொறுத்து வரிசைப்படுத்தி ஒழுங்குபடுத்துவதன் மூலம் குடியிருப்புப் படிநிலையமைப்பு ஒன்றை வரையறுக்க முடியும்.


</doc>
<doc id="86961" url="https://ta.wikipedia.org/wiki?curid=86961" title="தேசியப் பூங்கா">
தேசியப் பூங்கா

தேசியப் பூங்கா ("National park") என்பது, ஒரு அரசால் அறிவிக்கப்பட்ட அல்லது அதற்கு உரிமையான, இயற்கை நிலங்களையோ அல்லது ஓரளவு இயற்கை நிலங்களையோ கொண்ட ஒரு ஒதுக்ககம் ஆகும். இது மனிதருடைய பொழுதுபோக்கு, கேளிக்கை போன்ற தேவைகளுக்காகவும், விலங்குகள் அல்லது சூழல் பாதுகாப்பு நோக்கங்களுக்காகவும் ஒதுக்கப்படுவதுடன், பெரும்பாலான வளர்ச்சித் திட்டங்கள் இங்கே அனுமதிக்கப்படுவதில்லை. தேசியப் பூங்காக்கள் அமைப்பது தொடர்பான எண்ணங்கள் முன்னரேயே இருந்தனவாயினும், முதன் முதலாக உருவாக்கப்பட்ட தேசியப் பூங்கா 1872 ஆம் ஆண்டில் ஐக்கிய அமெரிக்காவில் உருவாக்கப்பட்ட யெலோஸ்ட்டோன் தேசியப் பூங்கா ஆகும். ஒரு பன்னாட்டு நிறுவனமான இயற்கைப் பாதுகாப்புக்கான பன்னாட்டு ஒன்றியமும் (இ.பா.ப.ஒ) அதன் பாதுகாக்கப்பட்ட பகுதிகளுக்கான உலக ஆணையமும் தேசியப் பூங்காக்களைத் தமது பகுப்பு II என்னும் வகையுள் சேர்த்து வரையறுத்துள்ளன. இ.பா.ப.ஒ வின் வரைவிலக்கணத்துள் அடங்கும் உலகின் மிகப்பெரிய தேசியப்பூங்கா வடகிழக்கு கிரீன்லாந்து தேசியப் பூங்கா ஆகும். இ.பா.ப.ஒ வின் தகவல்களின்படி, உலகில் சுமார் 7000 தேசியப் பூங்காக்கள் உள்ளன.

1969 ஆம் ஆண்டில் இ.பா.ப.ஒ (), தேசியப் பூங்காக்கள் ஒப்பீட்டளவில் பெரியவையாக இருக்கவேண்டும் எனவும், குறிப்பிட்ட வரைவிலக்கணத்துக்கு அமையும் இயல்புகளைக் கொண்டவையாக இருக்கவேண்டும் எனவும் அறிவித்தது.. இதன்படி ஒரு தேசியப் பூங்கா பின்வரும் இயல்புகளைக் கொண்டிருக்கவேண்டும்:
1971 ஆம் ஆண்டில், இந்தக் கட்டளை விதிகள் மேலும் விரிவாக்கப்பட்டு, தேசியப் பூங்காக்களின் மதிப்பீட்டை இலகுவாக்குவதற்காக தெளிவானதும் வரையறுக்கப்பட்டவையுமான மட்டக்குறிகளுடன் அமைக்கப்பட்டன. இவை பின்வருவனவற்றை உள்ளடக்கியிருந்தன:
பொதுவாகத் தேசியப் பூங்காக்கள் நடுவண் அரசுகளினால் நிர்வாகம் செய்யப்பட்டாலும், ஆசுத்திரேலியாவில் மாநில அரசுகளே இவற்றை நிர்வாகம் செய்கின்றன.


</doc>
<doc id="86962" url="https://ta.wikipedia.org/wiki?curid=86962" title="அக்டோபர் 2010">
அக்டோபர் 2010

அக்டோபர் 2010, ஒரு வெள்ளிக்கிழமை ஆரம்பித்து 31 நாட்களின் பின்னர் ஒரு ஞாயிற்றுக்கிழமை முடிவடைகிறது. தமிழ் நாட்காட்டியின் படி ஐப்பசி மாதம் அக்டோபர் 18, திங்கட்கிழமை தொடங்கி, நவம்பர் 16 செவ்வாய்க்கிழமை முடிவடையும்.



</doc>
<doc id="86970" url="https://ta.wikipedia.org/wiki?curid=86970" title="மசினோ கோடு">
மசினோ கோடு

மஷினோ கோடு (பிரெஞ்சு:"Ligne Maginot", ஆங்கிலம்:"Maginot line") என்பது பிரான்சு நாட்டின் கிழக்கெல்லையில் இரண்டாம் உலகப் போரின் முன்னர் கட்டப்பட்ட ஒரு அரண் கோட்டைக் குறிக்கும். அப்போதைய பிரெஞ்சு பாதுகாப்பு அமைச்சர் ஆண்ட்ரே மஷினோவின் பெயரே இக்கோட்டுக்கு ஏற்பட்டது. 

முதலாம் உலகப் போரில் கிடைத்த அனுபவங்களைக் கொண்டு இயங்கா நிலைப்போரே இனி வருங்காலத்தில் நடக்கும் என்று பிரெஞ்சு மேல்நிலை உத்தியாளர்கள் கருதியதால், ஜெர்மனியுடனான எல்லையில் ஒரு பலம் வாய்ந்த அரண் கோட்டைக் கட்ட முடிவு செய்தனர். 1930ல் கட்டுமானப்பணி தொடங்கி 1939ல் முடிவடைந்தது. மூன்று பில்லியன் பிராங்க்குகள் இதற்கு செலவாகின. கிழக்கே சுவிட்சர்லாந்து எல்லையிலிருந்து மேற்கே ஜெர்மனி எல்லை முடிந்து பெல்ஜியம் எல்லை ஆரம்பமாகும் வரை இந்த அரண் கோடு அமைந்திருந்தது. அந்த நிலைக்குப் பிறகு ஆங்கிலக் கால்வாய் வரையிருந்த அரண் நிலைகள் மஷினோ கோட்டின் பகுதியாக கருதப்பட்டாலும் அவை ஜெர்மானிய எல்லையை ஒட்டி அமைந்திருந்த அரண் நிலைகளைப் போல பலமானவையாக இருக்க வில்லை. மஷினோ கொட்டுக்கு போட்டியாக ஹிட்லர் ஜெர்மனியின் எல்லையில் சிக்ஃபிரைட் கோட்டைக் கட்டினார். 

கான்கிரீட் கோட்டைகள், டாங்கு தடைகள், எந்திரத் துப்பாக்கி தளங்கள் போன்ற பாதுகாப்பு அம்சங்கள் நிறைந்த மஷினோ அரண் நிலையை ஜெர்மானிய படைகளால் நேரடியாகத் தாக்கி ஊடுருவ முடியாது என்று பரவலாக நம்பப்பட்டது. ஆனால் இரண்டாம் உலகப் போரில் மேற்கு போர்முனையில் போர் துவங்கி நில நாட்களிலேயே ஜெர்மானிய படைகள் எளிதில் மஷினோ கோட்டைத் தாக்கி ஊடுருவி விட்டன.


</doc>
<doc id="86972" url="https://ta.wikipedia.org/wiki?curid=86972" title="வளையக் கணையம்">
வளையக் கணையம்

வளையக் கணையம் () என்பது சிறுகுடலின் இரண்டாம் பாகம் கணையத்திசு வளையத்தால் சூழப்பட்டிருக்கும் வகையில் மிக அரிதாகக் காணப்படும் ஒரு நோய்நிலை. இந்தநிலையில் வளையப்பகுதி சிறுகுடலை இறுக்கி சிறுகுடல் அடைப்பை (intestinal obstruction) ஏற்படுத்தும். பெரும்பாலானவர்களுக்கு எந்த வித அறிகுறிகளும் இல்லாமல் இருப்பதால் எத்தனை பேருக்கு இந்நோய் ஏற்படுகிறதென்பது துல்லியமாய்த் தெரியவில்லை. 12,000 உள் ஒரு குழந்தையோ அல்லது 15,000 உள் ஒரு குழந்தையோ இந்நிலையால் பாதிக்கப்படக் கூடுமெனக் கணக்கிடப்பட்டுள்ளது. 

பிறழ்வான கருவளர்ச்சியின் காரணமாக இது உண்டாகிறது. எனினும் வயதுவந்தோரிலும் இந்நிலை ஏற்படக்கூடும்.

ஆரம்பநிலை அறிகுறிகளாவன: மிகை பனிக்குடநீர் (polyhydramnios), எடைக்குறைவுள்ள கரு

குழந்தை பிறந்த பின், வாந்தி போன்றவை ஏற்படும்.

பலருக்கு எந்த வித அறிகுறிகளும் இருப்பதில்லை.

வயிற்றுப்பகுதியில் எக்ஸ்-ரே, மீயொலி நோட்டம், சி. டி. ஸ்கேன்

அடைபட்ட பகுதியைத் தாண்டி உணவு செல்லும் பொருட்டு மாற்றுப் பாதை உருவாக்குதல் 


</doc>
<doc id="86974" url="https://ta.wikipedia.org/wiki?curid=86974" title="விந்து முந்துதல்">
விந்து முந்துதல்

விந்து முந்துதல் "(premature ejaculation)" என்பது ஒரு ஆண் தனது பாலியல் துணை விரும்புவதற்கு முன்னோ அல்லது தானே விரும்பும் முன்னோ விந்துவை வெளித்தள்ளுதல் ஆகும்.

மேற்கண்ட வரையறையில் இவ்வளவு நேரத்திற்கு முன்னமே விந்து வெளிவருதல் என்பது போன்ற திட்டவட்டம் எதுவும் இல்லை. ஓருவர் 10 நிமிடத்தில் உச்சநிலை அடைகிறார். அவரின் பாலியல் துணை 20 நிமிடத்தில் உச்சநிலை அடைகிறார் என்றும் கொண்டால் இது விந்து முந்துதல் ஆகும். இதே 10 நிமிடத்தில் இன்னொருவர் உச்ச நிலை அடைவதாகவும் ஆனால் அவரின் பாலியல் துணை 8 நிமிடங்களுக்குள்ளாகவுமே உச்சநிலை அடைவதாகவும் கொண்டால் இது விந்து முந்துதல் அன்று.

இது உடல்ரீதியாக உள்ள எந்தப் பிரச்சினையாலும் ஏற்படுவதில்லை. முற்று முழுதாக மனம் சம்பந்தப்பட்டதாகும். ஆணிடம் ஏற்படுகின்ற அச்ச நிலை, ஆரம்ப காலத்தில் ஏற்படும் பதட்டம், தன்னால் துணையை திருப்திப்படுத்த முடியுமா என்ற சந்தேகங்களே இந்த நிலையைத் தோற்றுவிக்கிறது. இதனாலேயே உறவில் ஈடுபடத்தொடங்கிய காலத்தில் அநேகமான ஆண்கள் இதனால் பாதிக்கப்படுகின்றார்கள்.

இந்தப் பிரச்சினையில் இருந்து வெளிவருவதற்கு பாலியல் துணையின் உதவியும் தேவைப்படுகிறது. முதலில் ஆண் மனதளவில் தன்னைத் திடப்படுத்திக் கொள்வதோடு மனதை இலகுவாக்கிக் கொள்ள வேண்டும். உறவில் ஈடுபடும்போது தொடக்கத்திலேயே புணர்ச்சியை நோக்கி செல்லாமல் அதற்கு முன் தொடுகை செய்கைகள்(Foreplay) மூலம் உணர்வுகளைப் பரிமாறிக்கொள்ள வேண்டும். இதன் போது ஆணுறுப்பிலே தொடுகை ஏற்படுவதை இறுதிவரை தவிர்க்க வேண்டும். பின் ஆண் உறவில் ஈடுபடும் போது உச்சநிலை நெருங்கி வரும்போது புணர்ச்சியை நிறுத்தி சற்று மனதை இலகுவாக்கி (relax) மீண்டும் புணர்ச்சியை ஆரம்பித்து, உச்ச நிலை அடையும் நிலை வரும் போது புணர்ச்சியைத் தவிர்த்து சற்று ஓய்வெடுத்து மீண்டும் புணர்ச்சியில் ஈடுபட வேண்டும். இவ்வாறு செய்வதால் நாளடைவில் இந்தப் பிரச்சினையில் இருந்து விடுபடலாம்.


</doc>
<doc id="86979" url="https://ta.wikipedia.org/wiki?curid=86979" title="காவிதி">
காவிதி

காவிதி என்பது சங்ககாலத்தில் உழவரில் சிறந்தவர்களுக்கு அக்காலத்து மன்னர்கள் வழங்கிய விருது. உண்டி முதற்றே உணவின் பிண்டமாகிய நம் உடல் ஆகையால் உண்டி கொடுத்து உயிர் கொடுக்கும் உழவர்களை அரசன் காவுதி (=காப்பாற்றுவாயாக) என்று வேண்டிக்கொள்வானாய் வங்கிய விருதின் மருவிய பெயரே காவிதி.




</doc>
<doc id="86981" url="https://ta.wikipedia.org/wiki?curid=86981" title="பாதுகாக்கப்பட்ட பகுதிகளுக்கான உலக ஆணையம்">
பாதுகாக்கப்பட்ட பகுதிகளுக்கான உலக ஆணையம்

பாதுகாக்கப்பட்ட பகுதிகளுக்கான உலக ஆணையம் ("World Commission on Protected Areas") என்பது, இயற்கைப் பாதுகாப்புக்கான பன்னாட்டு ஒன்றியத்தின் ஆறு ஆணையங்களில் ஒன்று ஆகும். பாதுகாக்கப்பட்ட பகுதிகள் தொடர்பான நிபுணத்துவம் தொடர்பில் இதுவே முன்னணி வலையமைப்பாக விளங்குகின்றது. இது இயற்கைப் பாதுகாப்புக்கான பன்னாட்டு ஒன்றியத்தின் பாதுகாக்கப்பட்ட பகுதிகள் திட்டத்தின் கீழ் வருகிறது. இது 140 நாடுகளைச் சேர்ந்த 1,400 உறுப்பினர்களைக் கொண்டது.


</doc>
<doc id="86982" url="https://ta.wikipedia.org/wiki?curid=86982" title="இளம்பூதனார்">
இளம்பூதனார்

இளம்பூதனார் சங்ககாலப் புலவர்களில் ஒருவர். இவர் பாடியதாகச் நங்கநூல் தொகுப்பில் ஒரே ஒரு பாடல் உள்ளது. அது குறுந்தொகைத் தொகுப்பில் பாடல் எண் 334 ஆக வைக்கப்பட்டுள்ளது. 

அவனுக்கும் அவளுக்கும் உறவு. அவன் திருமணத்தைத் தள்ளி வைக்க விரும்புகிறான். அதனைத் தாங்கிக்கொள்வாயா என்று அவளைத் தோழி கேட்கிறாள். தன்னால் தாங்கமுடியாது என்பதை அவள் நயமாகச் சொல்லும் பாடல் இது.

கடற்காக்கை பனிக்காலத்தைப் புலக்கும்(வெறுக்கும்). என்றாலும் பொறுத்துக்கொண்டு உயிர் வாழும். அதுதான் என் நிலைமை. அவன் திருமணம் செய்துகொள்ளாமல் என்னை விட்டுவிட்டால் நாம் இழக்கப்போவது நம் உயிரைத் தவிர வேறு என்ன இருக்கிறது?
கடற்காக்கையைக் (seagull) குறிக்கும் சொல் இது. இந்தக் காக்கை சிறிதாக இருக்கும். வெள்ளையாக இருக்கும். சிவந்த வாயினைக் கொண்டது. பொருந்தோடாக (பெருங் கூட்டமாக) வாழும். பனிக்காலத்தில் பெரிதும் அவதிப்படும்.


</doc>
<doc id="86987" url="https://ta.wikipedia.org/wiki?curid=86987" title="இந்தியத் தத்துவக் களஞ்சியம்">
இந்தியத் தத்துவக் களஞ்சியம்

இந்திய தத்துவக் களஞ்சியம் என்பது சோ. ந. கந்தசாமி அவர்கள் தொகுத்த மெய்யியல் கலைக்களஞ்சிய நூல் ஆகும். தமிழில் எழுதப்பட்ட சமய மெய்யியல் இலக்கிய நூல்கள் முதன்மைச் சான்றுகளாக எடுக்கப்பட்டு எழுதப்பட்ட இந்த நூலின் ஒரு முக்கிய சிறப்பாகும். 





</doc>
<doc id="86991" url="https://ta.wikipedia.org/wiki?curid=86991" title="இஸ்லாமிய கலைக்களஞ்சியம்">
இஸ்லாமிய கலைக்களஞ்சியம்

இஸ்லாமிய கலைக்களஞ்சியம் என்பது 1977 ம் ஆண்டு தமிழில் இசுலாம் பற்றி வெளிவந்த ஒரு கலைக்களஞ்சியம் ஆகும். இது 3600 பக்கங்களையும் நான்கு தொகுதிகளைக் கொண்டது. இதை அப்துற் றகீம் அவர்கள் தொகுத்து வெளியிட்டார். 

"இப்பெரும் பணி இஸ்லாமிய சமூகத்தால் ஆதரிக்கப் படாமல், தமிழ் சூழலின் வழக்கமான உதாசீனத்துக்கு ஆளாகி முழுமை பெறாது நின்று விட்டது." என்று எழுத்தாளர் ஜெயமோகன் சுட்டியுள்ளார். 


</doc>
<doc id="86992" url="https://ta.wikipedia.org/wiki?curid=86992" title="இளம்போதியார்">
இளம்போதியார்

இளம்போதியார் சங்ககாலப் புலவர்களில் ஒருவர். இவரது பாடலாகச் சங்கநூல் தொகுப்பில் ஒரே ஒரு பாடல் நற்றிணை பாடல் எண் 72 ஆக உள்ளது. 

போதனார் என்னும் பெயருடன் சங்ககாலப் புலவர் ஒருவர் உள்ளார். போதனார் என்பது ஆண்பாற்பெயர். போதியார் என்பது பெண்பாற்பெயர். போது என்னும் சொல் மலர்ந்துகொண்டிருக்கும் குறிக்கும். இந்தச் சொல்லைக்கொண்டு அமைந்த பெயர் இவை.
நெய்தல் திணைப் பாடல் இது. அவன் வருகிறான். அவள் தன்னைத் தருகிறாள். அவன் நட்பு அவளுக்கு உயிர் போன்றது. நட்பு தொடர்கிறது. தாய்க்குத் தெரியவருமே, ஆயத்தார் அறிந்து பேசுவார்களே என்று எண்ணித் தோழி அஞ்சுகிறாள். அவன் வீட்டுக்கு வெளியே காத்திருக்கிறான். தோழி அவளுக்குச் சொல்கிறாள்.

அவர் பேணுவாரோ, பேணமாட்டாரோ என்று எண்ணாமல் நீ உன்னளை அவனுக்குத் தருகிறாய். இது நாணத்தக்க செயல் அன்று. அவன் உன்னை விட்டுப் பிரியமாட்டான். எனினும் நான் தாய்க்காக அஞ்சுகிறேன். நீங்கள் கானலில் விளையாடும்போது ஆயம் அறிந்து அலர் தூற்றுமே என்று அஞ்சுகிறேன், என்கிறாள். இது அவளிடம் சொல்லப்பட்டாலும். அவன் கேட்டு அவளை மணந்துகொள்ள வேண்டும் என்பது பொருள்.


</doc>
<doc id="86994" url="https://ta.wikipedia.org/wiki?curid=86994" title="டன்கிர்க் சண்டை">
டன்கிர்க் சண்டை

டன்கிர்க் சண்டை ("Battle of Dunkirk") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. இது பிரான்சு சண்டையின் ஒரு பகுதியாகும். மே 26 - ஜூன் 4, 1940ல் நடந்த இச்சண்டையில் நாசி ஜெர்மனியின் படைகள் பிரெஞ்சுப் படைகளை முறியடித்து டன்கிர்க் துறைமுகத்தைக் கைப்பற்றின.

ஜெர்மானியப் படைகள் மே 10 ஆம் தேதி பெல்ஜியம் மற்றும் பிரான்சின் மீது தங்கள் தாக்குதலைத் தொடங்கின. நேச நாட்டுப் படைகளை பெல்ஜியத்தில் பொறி வைத்துப் பிடிப்பது ஜெர்மானியத் திட்டம். இத்திட்டம் வெற்றியடைந்து ஜெர்மானியப் படைகள் மே 21ம் தேதி ஆங்கிலக் கால்வாயை அடைந்தன. இதனால் நேச நாட்டுப் படைகள் வடமேற்கு பிரான்சின் ஒரு சிறு பகுதியில் சுற்று வளைக்கப்பட்டன. ஜெர்மானிய படைவளையம் மெல்ல இறுகி இறுதியில் டன்கிர்க் துறைமுகம் மட்டும் நேசநாட்டுப் படைகள் வசமிருந்ததது. டன்கிர்க்கின் மீது ஜெர்மானிய வான்படை மற்றும் தரைப்படைத் தாக்குதல் நடந்து கொண்டிருக்கும் போதே ஆங்கிலக் கால்வாய் வழியாக நேச நாட்டுப் படைகள் இங்கிலாந்துக்குத் தப்பத் தொடங்கின. மே 26 ம் தேதி தாக்குதலைத் தொடங்கிய ஜெர்மானியர்களால் ஜூன் 4 ம் தேதி தான் டன்கிர்க்கைக் கைப்பற்ற முடிந்தது. ஆனால் அதற்குள் சிக்கியிருந்த சுமார் 4,00,000 வீரர்களில் 3,38,226 பேர் இங்கிலாந்துக்குத் தப்பி விட்டனர். சுமார் முப்பதாயிரம் பேர் மட்டுமே ஜெர்மானியர்களிடம் சிக்கினர். டன்கிர்க் துறைமுகத்தின் வீழ்ச்சியுடன் பிரான்சு சண்டையின் முதல் கட்டம் முடிவடைந்தது. நேச நாட்டுப் படைகளின் தோல்வியினால் பிரான்சு சரணடைவது தவிர்க்க முடியாமல் போனது. கீழ்நிலை உத்தியளவில் ஜெர்மானியர்களுக்கு இச்சண்டை வெற்றியளித்தாலும், மேல்நிலை உத்தியளவில் பெருந்தோல்வியே. ஏனெனில் தப்பிய நேச நாட்டுப்படைகள் இங்கிலாந்தில் மீண்டும் ஆயத்தம் செய்து மூன்றாண்டுகளுக்குப் பிறகு ஜெர்மானிய ஆக்கிரமிப்பிலிருந்த பிரான்சின் மீது படையெடுத்தனர்


</doc>
<doc id="87028" url="https://ta.wikipedia.org/wiki?curid=87028" title="இளவெயினனார்">
இளவெயினனார்

இளவெயினனார் (இள எயினனார்) சங்ககாலப் புலவர்களில் ஒருவர். சங்கநூல் தொகுப்பில் ஒரே ஒரு பாடல் அவர் பாடியதாகக் காணப்படுகிறது. அது நற்றிணை பாடல் எண் 263 ஆக உள்ளது. எயினன் என்பது பாலைநில மக்களின் பெயர். அது நெய்தல் திணைப் பாடல்.

அவன் அவளுக்காக அவள் வீட்டுப்பக்கம் வந்து நிற்கிறான். தோழி அவளது நிலைமையை விளக்கி அவளைத் திருமணம் செய்துகொண்டு அடையுமாறு வலியுறுத்துகிறாள்.

அவளது நெற்றி பிறை போல ஒளிவிடும் வனப்பை இழந்துவிட்டது. (முழங்கைக்கும் தோளுக்கும் இடையிலுள்ள உறுப்பு இறை) இறையில் தோள்வளை நிற்கவில்லை. உறுப்புகள் அவளது நிலையை மறைக்காமையால் ஊர்மக்கள் அலர் தூற்றிப் பலவாறாகப் பேசிக்கொள்கின்றனர். இதைப்பற்றியெல்லாம் அவள் கவலைப்படவில்லை. எனினும் அவள் கண்களில் உரைக்கின்றது (ததும்புகின்றது) எப்போது கண்ணீர்?

பெண்நாரை கருவுற்றிருந்தது. அதற்கு வயா. (அதைத் தின்னவேண்டும், இதைத் தின்னவேண்டும் என்று கருவுற்ற காலத்தில் மகளிர் மண்ணைக் கூத் தின்னும் ஆசை) கழனியில் அயிரை மீனை மேய்ந்துகொண்டிருந்த அதற்குக் கடல்மீனைத் தின்னவேண்டும் என்னும் ஆசை. அதனால் பறக்க முடியவில்லை. அந்த நாரையின் ஆண்நாரை பறந்து சென்று கடல்மீனைக் கொண்டுவந்து தன் பெண்நாரைக்கு ஊட்டியது. இதைப் பார்த்த அவள் தன்னோடு ஒப்பிட்டுப் பார்க்கிறாள். கண்ணீர் ததும்புகிறது.

நாரையின் கழுத்து வளைந்திருக்கும். இதனைப் பாடல் முடமுதிர் நாரை என்று குறிப்பிடுகிறது.


</doc>
<doc id="87034" url="https://ta.wikipedia.org/wiki?curid=87034" title="ஒராயன் (விண்கலம்)">
ஒராயன் (விண்கலம்)

ஒராயன் அல்லது ஒராயன் பல்நோக்கு குழு வாகனம் ("Orion") என்பது ஐக்கிய அமெரிக்காவின் விண்வெளி நிறுவனமான நாசாவுக்காக லாக்கிது மார்ட்டின் நிறுவனத்தால் தயாரிக்கப்பட்ட, மற்றும் புவியின் கடல் மட்டத்திலிருந்து குறைந்த உயரத்தில் புவியின் வட்டசுற்றுப்பாதையில் சுற்றும் விண்கலம் ஆகும். இவ்விண்கலம் நாசாவின் விண்மீன் குழுத் திட்டத்துக்காக விண்வெளிவீரர்களைக் கொண்டு செல்லுவதற்காகத் தயாரிக்கப்பட்டு வருகிறது. அமெரிக்காவின் நாசா(NASA) தேசிய வானூர்தியியல் மற்றும் விண்வெளி நிர்வாகத்தால் நிர்வகிக்கப்பட்டு, ஜரோப்பியா நிறுவனமான Astrium (ESA) உதவியோடு, லாங்ஹிட் மார்டின் X-33 தொழில் நுட்பத்துடன் உருவான பல்நோக்கு வாகனமாகும். இது சந்திரன், மற்றும் செவ்வாய் கிரகத்தை ஆராயவும், புவியின் சுற்றுப்பாதையில் சுற்றிவரும் அனைத்துலக விண்வெளி நிலையத்திற்கு தேவையான பொருட்களை எடுத்துச் செல்லவும் உதவியாக உள்ளது.
இதைக் கையாளும் உரிமை (ISS) அனைத்துலக விண்வெளி மையத்திற்க்கு மட்டுமே உண்டு. மே மாதம் 25, 2011ல் இதன் திட்டம் பற்றி அறிவித்தது. பின்னர் துவங்கிய திட்டத்தில் 5 கைவிடப்பட்டு, மறு ஆய்விற்குப் பிறகு சோதனை முறையில் எடுத்துக்கொள்ளப்பட்டது.

இந்த வாகனமானது அமெரிக்காவின் நாசாவும், (NASA) ஜரோப்பாவின் அஸ்ட்ரோமும் (Astrium) சேர்ந்து ஜரோப்பாவின் தளத்தில் வைத்து கட்டுமானம் செய்யப்பட்டது.

ஒவ்வொரு ஒராயன் விண்கலமும் 4 முதல் 6 பயணிகளை ஏற்றிச் செல்லக்கூடியதாக வடிவமைக்கப்பட்டு வருகிறது. 2020 ஆம் ஆண்டுக்குள் நிலவுக்கும், பின்னர் செவ்வாயை நோக்கியும் ஏனைய சூரிய மண்டல இடங்களுக்கும் விண்வெளி வீரர்களைக் கொண்டு செல்ல இத்திட்டம் பயன்படுத்தப்படவிருக்கிறது.

பல்நோக்கு தோகுப்பு வாகனமானது (MPCV) ஒரு காப்பு வாகனமாகச் செயல்படுகிறது.இது சர்வதேச விண்வெளி ஆய்வு நிலையத்திற்க்கு தேவையான உதவிகளைச் செய்யவும்,செவ்வாய் கோள் ஆராய்ச்சிக்காகவும், நிலவிற்க்கான சோதனைக்காகவும் தயாரிக்கப்பட்டுள்ளது.

2004ம் ஆண்டு ஜனவரி மாதம் 14ந்தேதி அமெரிக்க ஜனாதிபதி ஜோர்ஜ். டபிள்யூ. புஜ் அவர்களால் நாட்டிற்க்கு அர்பணிக்கப்பட்டது. இதைத் துடங்கிவைத்துப்பேசும்போது, "நமது விண்வெளி திட்ட அபிவிருத்தியில் இது இரண்டாவது பெரிய திட்டமாகும். இது 2008 துடங்கி 2014க்குள் மனிதர்கள் சென்று ஆராய்ச்சி செய்யும்படி செயல்படுத்தப்படும். சர்வதேச விண்வெளி மையத்திற்க்கு விண்வெளிவீரர்கள் சென்றுவர மிகவும் உதவியாக இருக்கும். இது ஒரு அப்போலோவின் கட்டுப்பட்டு தொகுதியாகும். நமது விண்கலம் கொலம்பியா விபத்துக்குள்ளானதால் பல்நோக்கு வாகனமானது வெள்ளை மாளிகையின் அறிவுரையின்படியும், கோலம்பியா விபத்து புலணாய்வுக்குழு (Columbia Accident Investigation Board) அறிக்கையின் படியும் மிகவும் கவனமாகவும், நேர்த்தியாகவும் தயாரிக்கப்பட்டுள்ளது
1972ல் தயாரான அப்போலோ - 16க்குப்பதிலாக ஓரியான் உறுவாக்கப்பட்டுள்ளது. தேவையானால் மேலும் பொருளாதார அடிப்படையில் மூன்று நிலைகளில் மெருகேற்றப்படும். இதன் பின்னர் லியோ(Leo) திட்டமும் கொண்டுவரப்படும்.
அனைத்துலக் விண்வெளி நிலையத்தின் செயல்பாடுகள் முடிவடையும் தருவாயைக் கணக்கில்கொண்டு (6 அல்லது 7 வாகனங்கள் வரை) பல் தொகுப்பு வாகனங்களை உறுவாக்குவது(cev) என முடியு செய்யப்பட்டுள்ளது.
<http://www.space.com>
<http://www.orionsat.com>
<http://www.space.skyrocket.de>



</doc>
<doc id="87040" url="https://ta.wikipedia.org/wiki?curid=87040" title="கார்">
கார்



</doc>
<doc id="87047" url="https://ta.wikipedia.org/wiki?curid=87047" title="ஃபெராரி">
ஃபெராரி

ஃபெராரி ("Ferrari") ஒரு இத்தாலிய தானுந்து உற்பத்தி செய்யும் நிறுவனம். 1927ல் என்சோ ஃபெர்ராரி என்பவரால் தொடங்கப்பட்ட இந்நிறுவனம் இத்தாலியின் மாரனெல்லோ நகரை தலைமையிடமாகக் கொண்டு செயல்படுகிறது. 1947 வரை கார் பந்தயங்களில் பங்கேற்கும் தானுந்துகளையே இது உற்பத்தி செய்து வந்தது. பின்னர் சாதாரண தானுந்துகளையும் உற்பத்தி செய்யத் தொடங்கியது. இந்நிறுவனத்தின் கார்களை பயன்படுத்தும் அணிகள் பார்முலா 1 பந்தயங்களில் பங்கேற்று பெரும் புகழையும் பல வெற்றிகளையும் பெற்றுள்ளன. ஃபெராரியே ஒரு பார்முலா 1 அணியை உருவாக்கி நிர்வகித்து வருகிறது. இது தவிர கூபே, விளையாட்டு தானுந்துகள் போன்றவற்றையும் தயாரித்து வருகிறது.

என்சோ ஃபெராரி, ஸ்குடெரியா ஃபெராரி (சொல்லின் நேர்ப்பொருள் சார்ந்தவாறு "ஃபெராரி லாயம்", வழக்கமாக "ஃபெராரி அணி" என பொருள்படும், அது சரியாக உச்சரிக்கப்படுவது "ஸ்கூ டெஹ் "ரீ" ஆஹ்" என்பதாகும்) என்பதை 1929 ஆம் ஆண்டில் நிறுவியபோது சாலைப் பயன்பாட்டு கார்களை உற்பத்தி செய்ய திட்டமிடவில்லை. மோடெனாவைத் தலைமையிடமாகக் கொண்டு தொழில் முறைச் சாராத ஓட்டுனர்களுக்கு நிதியாதரவினைச் செய்யவே திட்டமிட்டார். ஃபெராரி 1938 ஆம் ஆண்டு வரை ஆல்ஃபா ரோமியோ கார்களில் பல்வேறு ஓட்டுனர்களைத் தயார்படுத்தியும் வெற்றிகரமாகவும் பந்தயங்களில் பங்கேற்கச் செய்தார். அப்போது ஆல்ஃபா ரோமியோ அவரை மோட்டார் பந்தய துறைக்குத் தலைமையேற்கச் செய்ய பணியிலமர்த்தினார்.

1941 ஆம் ஆண்டில், ஆல்ஃபா ரோமியோ கார் நிறுவனம் பெனிட்டோ முசோலினியின் பாசிச அரசால் ஆக்சிஸ் சக்திகளின் போர் முயற்சியின் ஓர் பகுதியாகப் பறிமுதல் செய்யப்பட்டது. என்ஸோ ஃபெராரியின் பிரிவு சிறிதானது என்பதனால் பாதிக்கப்படவில்லை. அவர் பந்தய ஒப்பந்தங்களிலிருந்து நான்காண்டுகளுக்கு தடைச்செய்யப்பட்டதால், "ஸ்குடெரியா" சிறிது காலத்திற்கு ஆட்டோ ஏவியோ காஸ்ட்ருஸியோனி ஃபெராரியாக பெயர் மாற்றமடைந்து உண்மையை மறைத்து இயந்திரக் கருவிகளையும் விமான உதிரி பாகங்களையும் உற்பத்தி செய்தது. SEFAC (ஸ்குடெரியா என்ஸோ ஃபெராரி ஆட்டோ கோர்ஸ்) எனவும் அறியப்படும் ஃபெராரி உண்மையில் ஒரு பந்தயக்காரான டிபோ 815 ஐ போட்டிகள் நடைபெறாத காலகட்டத்தில் உற்பத்திச் செய்தது. இதுதான் உண்மையான முதல் ஃபெராரி கார் ஆகும். (1940 ஆம் ஆண்டில் மில்லே மிக்லியாவில் அது அறிமுகமாகியது) ஆயினும் இரண்டாம் உலகப் போரினால் அது சிறிதளவே போட்டியினைச் சந்தித்தது. 1943 ஆம் ஆண்டில் ஃபெராரி தொழிற்சாலை மாரனெல்லோக்கு இடம் பெயர்ந்தது; அது முதல் அங்கேயே நிலைபெற்றிருக்கிறது. தொழிற்சாலை நேசப்படைகளால் 1944 ஆம் ஆண்டில் குண்டு வீசி தாக்கப்பட்டது, எனினும் 1946 ஆம் ஆண்டில் மீண்டும் போர் முடிவடைந்தப் பிறகு கட்டப்பட்டது. அதில் சாலைக் கார் உற்பத்திக்கான பணிமனையையும் உள்ளடக்கியிருந்தது. "Il கமாண்டடோரின்" இறப்பு வரை, இது அவரது முதல் காதலான பந்தயத்திற்கான நிதி மூலதாரத்திற்கு சிறிதளவு உதவியாக இருந்து வந்தது.

முதல் ஃபெராரி சாலைக் கார் 1947 ஆம் ஆண்டின் 125 S, 1.5L V12 இயந்திரத்தினால் இயக்கப்பட்டது; என்ஸோ ஃபெராரி, ஸ்குடெரியா ஃபெராரிக்கு நிதித் திரட்ட தயக்கத்துடன் அவரது வாகனங்களை வடிவமைத்து விற்கச் செய்தார். அவரது அழகிய வேகமான கார்கள் விரைவாக தனிச்சிறப்பிற்காக நற்பெயரைப் பெற்ற போது, என்ஸோ அவரது வாடிக்கையாளர்களின் மீது உயர்வானதொரு வெறுப்பினைத் தக்கவைத்திருந்தார்.

1988 ஆம் ஆண்டில் என்ஸோ ஃபெராரி அவ்வருட இறுதியில் வெளியிடப்பட்ட, அவரது இறப்பிற்கு முந்தைய கடைசி புதிய ஃபெராரியான-ஃபெராரி F40 இன் துவக்கத்தினை மேற்பார்வையிட்டு கண்காணித்தார். மேலும், இக்கார் எப்போதும் தயாரிக்கப்பட்டவற்றிலேயே மிகப் பிரபலமான சூப்பர் கார்களில் ஒன்றாக வாதிடப்படுவதாகும்.

2009 ஆம் ஆண்டில் மே 17 ஆம் தேதி இத்தாலியின் மாரனெல்லோவில் ஒரு 1957 250 டெஸ்டா ரோஸ்ஸா (TR) RM ஆக்சன்ஸ் (RM Auctions) மற்றும் சோத்பீஸ் (Sotheby's) நிறுவனங்களால் ஏலம் விடப்பட்டப்போது $12.1 மில்லியன்களுக்கு விற்கப்பட்டது - இது ஒரு ஏலத்தில் எப்போதும் விற்கப்படாத மிக அதிக விலையுள்ள கார் என்பதற்கான உலகச்சாதனையாக இருந்தது.
"முழுமையான ஃபெராரி பந்தயக் கார்களின் பட்டியலுக்கு, ஃபெராரி பந்தயக் கார்கள் பட்டியலைக் காண்க." 

நிறுவனத்தின் துவக்கம் முதல் ஃபெராரி மோட்டார் பந்தயங்களில் ஈடுபட்டு வந்தது. பல்வேறுவகைகளிலான ஃபார்முலா ஒன் மற்றும் பந்தயக் கார் போட்டிகள் உள்ளிட்டவற்றில் அதன் ஸ்குடெரியா ஃபெராரி பந்தயப் பிரிவின் மூலம் போட்டியிட்டது. அத்தோடு கார்களையும் இயந்திரங்களையும் இதர அணிகளுக்காக அளித்தது.

1940 AAC 815 என்ஸோ ஃபெராரியினால் வடிவமைக்கப்பட்ட முதல் பந்தயக் காராகும். இருந்தாலும் அது ஃபெராரி மாதிரி என்ற அடையாள சின்னத்தைக் கொண்டிருக்கவில்லை. தற்போது ஃபெராரி பணிக் குழு அணி மட்டுமே ஃபார்முலா ஒன்னில் போட்டியிடுகிறது. 1950 ஆம் ஆண்டில் அந்த அணி துவக்கப்பட்டதிலிருந்து உலக சாம்பியன்ஷிப்பில் போட்டியிட்ட ஒரே அணியாகும்.

1949 ஆம் ஆண்டில், லூய்கி சினெட்டி ஒரு 166 M ஐ ஓட்டிச் சென்று ஃபெராரியின் மோட்டார் பந்தயங்களின் முதல் வெற்றியை 24 ஹவர்ஸ் ஆஃப் லே மான்ஸ்சில் (24 Hours of Le Mans) பெற்றார். ஃபெராரி 1953 ஆம் ஆண்டில் உருவாக்கப்பட்ட உலக பந்தயக் கார் சாம்பியன்ஷிப்களின் துவக்க வருடங்களில் மேலாதிக்கம் செலுத்தி வந்தது; முதல் ஒன்பது வருடங்களில் ஏழு வருடங்களுக்கான பட்டங்களை வென்றுக் கொண்டிருந்தது.

1962 ஆம் ஆண்டில் சாம்பியன்ஷிப் முறை மாற்றப்பட்டபோது, ஃபெராரி பட்டங்களை குறைந்தது ஒரு முறையாவது ஒரு வகையின் கீழ் ஒவ்வோர் ஆண்டும் ஈட்டியது. அவ்வாறு 1965 ஆம் ஆண்டு வரையிலும், மீண்டும் 1967 ஆம் ஆண்டிலும் ஈட்டியது. ஃபெராரி ஒரு கடைசி பட்டமாக 1972 ஆம் ஆண்டில் 'வோர்ல்ட் சாம்பியன்ஷிப் ஆஃப் மேக்ஸை' ஈட்டியது. அது 1973 ஆம் ஆண்டிற்குப் பிறகு என்ஸோ பந்தயக் கார் போட்டிகளிலிருந்து விலகி, ஸ்குடெரியா ஃபெராரியை ஃபார்முலா ஒன்னில் மட்டும் முழுமையாகக் கவனம் செலுத்த முடிவெடுப்பதற்கு முன்பாக நிகழ்ந்ததாகும்.

ஃபெராரியின் உலக பந்தயக்கார் சாம்பியன்ஷிப்களின் பருவங்களில், அவர்கள் '24 ஹவர்ஸ் ஆஃப் லே மான்ஸ்'சில் அதிகப் பல வெற்றிகளைக் கூட ஈட்டினர். அப்போது தொழிற்சாலை அணி அவர்களின் முதல் ஆம் ஆண்டில் ஈட்டினர். மற்றொரு வெற்றி ஆம் ஆண்டில் வந்தது. பின் தொடர்ந்து ஐந்து தொடர்ச்சியான வெற்றிகள் ஆம் ஆண்டிலிருந்து ஆம் ஆண்டு வரை வந்தன. லூய்கி சினெட்டியின் வட அமெரிக்கன் பந்தயக் குழு (NART) ஆம் ஆண்டில் லே மான்ஸ்சில் ஃபெராரியின் கடைசி வெற்றியைப் பெற்றது.

ஸ்குடெரியா ஃபெராரி 1973 ஆம் ஆண்டிற்குப் பிறகு பந்தயக் கார் போட்டிகளில் பங்கேற்கவில்லை என்றாலும், அவர்கள் வாய்ப்பு வரும்போது பல்வேறு பந்தயக் கார்களை தனித்த போட்டியாளர்களுக்காக கட்டுவித்தனர். இவற்றில் 1970 ஆம் ஆண்டுகளின் BB 512 LM, 1990 ஆம் ஆண்டில் IMSA GT சாம்பியன்ஷிப்களில் வென்ற 333 SP, தற்போது அவரவர் போட்டி பிரிவுகளில் முறையே வெற்றி பெற்று வரும் F430 GT2 மற்றும் GT3 ஆகியவை உள்ளடங்கியுள்ளன.

ஸ்குடெரியா ஃபெராரி 1950 ஆம் ஆண்டில் தனது இருத்தலின் முதல் வருடத்தில் ஃபார்முலா ஒன் சாம்பியன்ஷிப்பில் கலந்துக் கொண்டது. ஜோஸ் ப்ரோய்லான் கோன்ஸாலேஸ் 1951 ஆம் ஆண்டில் பிரிட்டிஷ் கிராண்ட் பிரிக்ஸ்சில் அணிக்கு அதன் முதல் வெற்றியை அளித்தார்.

ஓராண்டிற்குப் பிறகு ஆல்பெர்டோ அஸ்காரி ஃபெராரிக்கு அதன் முதல் ஓட்டுனர் சாம்பியன்ஷிப்பை அளித்தார். ஃபெராரிதான் சாம்பியன்ஷிப்பிலுள்ள பழைய மற்றும் மிக வெற்றிகரமான அணியாகும்; அணி கிட்டத்தட்ட ஒவ்வொரு ஃபார்முலா ஒன் சாதனையையும் கொண்டுள்ளது , அணியின் சாதனைகளில் 15 உலக ஓட்டுனர்கள் சாம்பியன்ஷிப் பட்டங்கள் (1952, 1953, 1956, 1958, 1961, 1964, 1975, 1977, 1979, 2000, 2001, 2002, 2003, 2004 மற்றும் 2007) 16 உலக கண்ஸ்டிரக்டர் சாம்பியன்ஷிப் பட்டங்கள் (1961, 1964, 1975, 1976, 1977, 1979, 1982, 1983, 1999, 2000, 2001, 2002, 2003, 2004, 2007 மற்றும் 2008) ஆகியன அடங்கும். 776 கிராண்ட் பிரிக்ஸ் போட்டிகளில் 209 கிராண்ட் பிரிக்ஸ் வெற்றிகள், 4925.27 புள்ளிகள், 622 இறுதிச் சுற்று வெற்றிகள், 203 துருவ நிலை அடைதல்கள் மற்றும் 218 வேகமான சுற்றுக்கள் ஆகியவை உள்ளடங்கும்.

குறிப்பிடத் தகுந்த ஃபெராரி ஓட்டுநர்களில், டாஸியோ நுவொலாரி, ஜோஸ் பிரோய்லான் கோன்சாலேஸ், ஜூவான் மானுவல் பாங்கியோ, லூயிகி சினெட்டி, ஆல்பர்டோ அஸ்காரி, வோல்ஃப்காங் வோன் டிரிப்ஸ், பில் ஹில், ஓலிவர் ஜெண்டெபியன், மைக் ஹாவ்தோர்ன், பீட்டர் கோலின்ஸ், ஜியான்கார்லோ பாகெட்டி, ஜான் ஸுர்டீஸ், லோரென்ஸோ பாண்டினி, லூடோவிகோ ஸ்கார்ஃபியோட்டி, ஜாக்கி ஐக்ஸ், மாரியோ அண்ட்ரேட்டி, கிளே ரெகாஸ்ஸோனி, நிகி லாடா, கார்லோஸ் ரேயுட்டேமான், ஜோடி ஸ்சேக்டர், கில்லேஸ் வில்லேனெயூவெ, டிடியெர் பிரோணி, பாட்ரிக் டாம்பே, ரெனெ அர்னொக்ஸ், மிசெலெ ஆல்போரெடொ, ஜெர்ஹார்த் பெர்கெர், நிஜெல் மான்செல், ஆலியான் பிரோஸ்ட், ஜீன் அலேசி, எட்டி இர்வின், ருபென்ஸ் பாரிச்செல்லோ, மிகேல் ஷூமாச்சார், கிமி ரெய்க்கோனென் மற்றும் பெலிப்பெ மாஸா ஆகியோர் உள்ளடங்குவர்.

2006 ஆம் ஆண்டு பருவத்தின் இறுதியில் மார்ல்பொரோ அவர்களுக்கு தொடர்ந்து நிதியாதரவு வழங்க அனுமதிக்கப்பட்ட பிறகு,அணி சர்ச்சையை எதிர் நோக்கியது. அவர்கள் இதர F1 அணிகளுடன் இணைந்து புகையிலை உற்பத்தியாளர்களுடனான நிதியாதரவினை முடித்துக் கொள்ள உறுதிமொழி ஒன்றினைச் செய்திருந்தனர். ஒரு ஐந்து வருட ஒப்பந்தம் ஏற்கப்பட்டது. இது 2011 ஆம் ஆண்டுவரை முடிவுறப் போவதில்லையென்றாலும், 2008 ஆம் ஆண்டு ஏப்ரல் மாதத்தில் மார்ல்பொரோ ஃபெராரிக் கார் மீதான வர்த்தகப் பெயர் பொறிப்பைக் கைவிட்டனர்.

2009 ஆம் ஆண்டில் போட்டியிட்ட ஓட்டுனர்கள் ஃபெலிப்பெ மாஸா மற்றும் தற்போதைய சாம்பியன் கிமி ரெய்க்கோனன் ஆகியோராவர். மாஸா, ஹங்கேரியன் கிராண்ட் பிரிக்ஸ்சில் இரண்டாவது சுற்றுக்குப் பிறகு ரூபென்ஸ் பாரிச்செல்லோவின் காரின் 1 கிலோ கிராம் எடையுள்ள அதிர்வுத் தாங்கு ஸ்பிரிங்கினால் காயமடைந்து தனது பருவத்தை முடித்துக் கொண்டார். மீதமுள்ள 2009 பருவத்திற்கு மாசாவிற்குப் பதிலாக ஃபோர்ஸ் இந்தியாவின் தனது ஒப்பந்தத்திலிருந்து விடுவிக்கப்பட்டிருந்த ஜியான்கர்லோ பிஷிசெல்லா ஓட்டுநராக அறிவிக்கப்பட்டார். இது ஐரோப்பிய மற்றும் பெல்ஜியன் கிராண்ட் பிரிக்ஸ் ஆகியவற்றில் காயமடைந்த ஓட்டுநருக்குப் பதிலாக லூகா படோய்ர் அறிவிக்கப்பட்டதைப் பின்பற்றிச் செய்யப்பட்டதாகும். 2010 ஆம் ஆண்டில் பெர்னாண்டோ அலோன்ஸோ, ரெனால்ட் மற்றும் மெக்லாரென் ஆகிய கார்களை ஓட்டிய பிறகு ஃபெராரியில் கிமி ரெய்க்கொனன் முன்பு அமர்ந்திருந்த ஓட்டுநர் இடத்தில் அமர்ந்து போட்டியில் பங்கேற்கத் துவங்குவார்.

ஃபெராரி 2008-09 ஆம் ஆண்டின் பருவம் முதல், A1 கிராண்ட் பிரிக்ஸ் தொடருக்கு V8 இயந்திரங்களுடன் பூர்த்தியடைந்தக் கார்களை அளிப்பர். ரோரி பிர்னெவால் வடிவமைக்கப்பட்ட அக்காரானது 2004 ஆம் ஆண்டின் ஃபெராரி ஃபார்முலா ஒன் (Ferrari Formula one) காரினை ஒத்திருக்கும் பாணியிலிருந்தது.

599 GTB பியரானோ மற்றும் F430 GT ஆகியவை GT போட்டித் தொடர்களில் பயன்படுத்தப்பட்டன. ஃபெராரி சேலஞ்ச் ஆனது ஃபெராரி F430 போட்டித் தொடருக்காக ஒரு முறைத் தயாரிக்கப்பட்டதாகும். ஃபெராரியின் சமீப சூப்பர் காரான 2006 FXX சட்டப்படி சாலையில் செல்வதற்கானதல்ல, ஆகையால் தடகள நிகழ்வுகளுக்கு மட்டுமே பயன்படுவதாகும்.

"எதிர்கால மற்றும் கருத்தாக்க கார்கள் உள்ளடங்கிய ஒரு முழுமையான பட்டியலுக்குப் பார்க்க ஃபெராரி சாலைக் கார்கள் பட்டியல்." 
ஃபெராரியின் முதல் வாகனம் 125 S பந்தய/போட்டி மாதிரியாகும். 1949 ஆம் ஆண்டில், ஃபெராரி 166 இண்டெர் பிரம்மாண்ட சுற்றுலா சந்தைக்குள் நுழைந்தது. அது சுற்றுலா சந்தைக்குள் நுழைந்த முதல் நிறுவன முயற்சியாகும். அது தற்போது வரை தொடர்ந்து ஃபெராரியின் விற்பனையில் பெரும் பகுதியைக் கொண்டிருக்கிறது.

பல துவக்கக்கால கார்கள் உடல் பகுதிகளுக்கான வடிவமைப்புகளைச் சிறப்பாகக் கொண்டிருந்தன. இவை பினின்பார்னியா, ஸகாடொ மற்றும் பெர்டொன் போன்ற பல்வேறு வாகன கட்டமைப்பாளர்களால் செய்யப்பட்டது.

டினோ முதல் மைய இயந்திர ஃபெராரியாகும். இதன் வடிவப்படம் அதிகமாக 1980 மற்றும் 1990 ஆம் ஆண்டு ஃபெராரிகளில் பயன்படுத்தப்படவிருந்தது. V6 மற்றும் V8 ஃபெராரி மாதிரிகள் வர்த்தகப் பெயரில் செய்யப்பட்ட உற்பத்தியில் அரைப் பகுதிக்கும் மேலானவற்றைக் கொண்டிருந்தன.

ஃபெராரி சிறிது காலத்திற்கு 2+2 வகைகளை அதன் மைய-இயந்திர V8 கார்களுக்கு கட்டியது. இருப்பினும், அவை 2 இருக்கை கார்களுடன் மிக வேறுபட்டு காணப்பட்டன. GT4 மற்றும் மோண்டியால் ஆகியவை 308 GTB க்கு நெருங்கிய தொடர்புடையதாகவிருந்தது.

நிறுவனம் முன் இயந்திர 2+2 கார்களையும் உற்பத்தி செய்தது; அது தற்போதைய 612 ஸ்காஜ்லியீட்டி மற்றும் கலிபோர்னியா ஆகியவற்றின் உற்பத்தியில் முடிந்தது.

ஃபெராரி பெர்லினெட்டா பாக்ஸருடன் 1973 ஆம் ஆண்டில் மைய-இயந்திர 12 சிலிண்டர் போட்டியில் நுழைந்தது. பின்னர் வந்த டெஸ்டாரோஸ்ஸா ஃபெராரிகளின் மிகப் பிரபலமானவற்றில் ஒன்றாக நிலைத்தது.

நிறுவனத்தின் உயர்ந்தபட்ச முயற்சியானது சூப்பர் கார் சந்தையிலிருந்ததாகும். ஃபெராரி சூப்பர் கார் வரிசைகளில் 1962 ஆம் ஆண்டின் 250 GTO முதலாவதாகக் கருதப்படுகிறது, அம் முயற்சி சமீபத்திய என்ஸோ ஃபெராரி மற்றும் FXX மாதிரிகள் வரை நீடிக்கிறது.

ஃபெராரி பல கருத்துருவக் கார்களான ஃபெராரி மைதோஸ் போன்றவற்றை உற்பத்தி செய்துள்ளது. இவற்றில் சில மிகப் புரட்சிகரமானவை (ஃபெராரி மோடுலோ போன்றவை) மற்றும் உற்பத்திக்கு திட்டமிடப்படாதவையாகும். இதரவற்றில் ஃபெராரி மைத்தோஸ் போன்றவைக் கொண்டிருந்த பாணி செயற்கூறுகள் (styling elements) உற்பத்திக் கார்களிலும் உள்வாங்கப்பட்டன.

ஃபெராரியால் மிகச் சமீபத்திய உற்பத்திச் செய்யப்பட்ட கருத்துருவக் கார் 2005 ஆம் ஆண்டின் ஃபெராரி அஸ்காரி ஆகும்.

ஃபெராரி சாலைக் கார்களில் சில சிறப்பு வகைகளாக ஒருமுறை மட்டுமே கூட உற்பத்திச் செய்யப்பட்டவையாகும். அவை செல்வந்தர்களால் தனிப் பயன்பாட்டிற்காக உற்பத்திச் செய்யக் கோரப்பட்டன.

ஃபெராரி கலப்பின கார்களை தயாரிப்பதைக் கருதியது. எத்தனால் மூலம் ஓடக் கூடிய ஒரு F430 ஸ்பைடரின் மாதிரியொன்று டெட்ராய்ட் ஆட்டோ ஷோ வில் காட்சிக்கு வைக்கப்பட்டது. ஃபெராரி 2015 ஆம் ஆண்டில் ஒரு கலப்பினக் கார் உற்பத்தியில் உள்ளடக்கப்படும் என அறிவித்தது.

1980 ஆம் ஆண்டுகளின் துவக்கம் வரை ஃபெராரி ஒரு மூன்று எண்களில் பெயரிடும் திட்டத்தை இயந்திர மாற்றியமைப்பின் அடிப்படையில் பின்பற்றியது:


பெரும்பாலான ஃபெராரிகள் அவற்றின் பெயர்க்குறிப்பினை உடல் வடிவ பாணிக்கும் கூட பெற்றிருந்தன. பொதுவாக, பின்வரும் மரபுகள் பயன்படுத்தப்பட்டன:


இந்த பெயர் அமைப்பை, சில முழுமையான வேறுபட்ட வாகனங்கள் அதே இயந்திர வகை மற்றும் உடல் பாணிக்காக பயன்படுத்துகின்றன என்பதால் குழப்பம் தரலாம். பல ஃபெராரிக்கள் (டேய்டோனாவைப் போல) அவற்றை மேற்கொண்டு அடையாளம் காண்பதற்கு பிற பெயர்களுடன் இணைக்கப்பட்டிருந்தன. அது மாதிரியான பலப் பெயர்கள் உண்மையில் அதிகாரபூர்வமான தொழிற்சாலைப் பெயர்களல்ல. டேய்டோனாப் பெயர் ஃபெராரியின் 24 ஹவர்ஸ் ஆஃப் டேய்டோனா வில் 330 P4 வுடன் 1967 ஆம் ஆண்டு பிப்ரவரி மாதத்தில் மும்முறைப் பெற்ற வெற்றிகளின் நினைவினைக் கொண்டது.. 1973 ஆம் ஆண்டின் டேய்டோனா 24 ஹவர்ஸ்சில், ஒரு 365 GTB/4 மாதிரியானது NART (அமெரிக்காவில் ஃபெராரியை போட்டிகளில் ஓட்டியவர்) ஓட்டியது போர்ஷே 911 க்குப் பின்னால் இரண்டாவதாக வந்தது.

பல டினோ மாதிரிகள் என்ஸோவின் மகன் டினோ ஃபெராரியை முன்னிறுத்தி பெயரிடப்பட்டவை. ஃபெராரியினால் டினோக்கள் என்பதாக சந்தைப்படுத்தப்பட்டவை. ஃபெராரி விற்பனையாளர்கள் மூலமே விற்கப்பட்ட அவை அனைத்து நோக்கங்களுக்காகவும் செயல்களுக்காகவும் ஃபெராரிகளாகவே கருதப்பட்டன.

1990 ஆம் ஆண்டுகளின் மத்தியில், ஃபெராரி "F" என்ற எழுத்தை அனைத்து மாதிரிகளின் துவக்கத்திலும் சேர்த்துக் கொண்டது (இப் பழக்கம்F512 MF355 க்குப் பிறகு கைவிடப்பட்டது, ஆனால் F430 க்குப் பிறகு மீண்டும் மேற்கொள்ளப்பட்டது).

ஃபெராரியின் பந்தய அணியின் பிரபலமான சின்னம் ஓர் துள்ளும் கருங் குதிரையுனுடையது ஆகும். அது மஞ்சள் தகட்டின் மீது "S F" ("ஸ்குடெரியா ஃபெராரி") என்ற எழுத்துக்களுடன் மேலே மூன்று பச்சை, வெள்ளை மற்றும் சிவப்பு கோடுகளுடன் (இத்தாலியின் தேசிய நிறங்கள்) வழக்கமாக காணப்படும். சாலைக் கார்களுக்கு இயந்திர மடிப்புப் பகுதியில் செவ்வக வில்லையில் (காண்க மேலுள்ள படம்) இருக்கும். மாற்றாக கேடய வடிவ பந்தயச் சின்னம் கதவிற்கருகே இருக்கும் முன் இரு இறக்கைகளில் இருக்கும்.

1923 ஆம் ஆண்டு ஜூன் 17 ஆம் தேதி என்ஸோ ஃபெராரி ராவென்னாவில் உள்ள சாவியோ தடகளத்தில் வெற்றி பெற்றார். அங்கு அவர் கவுண்ட் பிரான்ஸ்செஸ்கோ பராக்காவின் தாயார், கவுண்டஸ் பாவொலினாவைச் சந்தித்தார். பராக்கா இத்தாலிய விமானப் படையின் வல்லுநர் மற்றும் உலகப் போர் I, இன் தேசிய கதாநாயகனும், அவரது விமானங்களின் இரு பக்கங்களிலும் குதிரையை வரைவதை வழக்கமாக்கிக் கொண்டவரும் ஆவார். கவுண்டெஸ் என்ஸோவை இக் குதிரையை அவரது கார்களின் மீது வரைகையில் அதன் மூலம் அவருக்கு நல் அதிர்ஷ்டத்தைக் கொண்டு வரும் என்ற ஆலோசனையைத் தந்தார். உண்மையான "துள்ளும் குதிரை" வெள்ளை மேகம் போன்ற வடிவில் சிவப்பு நிறத்தில் பராக்காவின் விமானத்தில் வரையப்பட்டிருக்கும். ஆனால் ஃபெராரி குதிரையை கருப்பாகக் கொள்ள விரும்பினார் (அது பராக்காவின் படைப்பிரிவின் விமானங்கள் மீது அவற்றின் விமானி நடவடிக்கைகளில் இறந்தப் பிறகு துன்பத்தின் சின்னமாக வரையப்பட்டது). மேலும் அவர் கூடுதலாக கனாரித் தீவின் மஞ்சள் நிறப் பின்னணியை, அது அவரது பிறந்த இடமான மோடேனாவின் நிறமென்பதால் வரைந்தார். ஃபெராரி குதிரை, வெகு துவக்கத்திலிருந்தே பராக்காவின் குதிரையை பெரும்பாலான விஷயங்களில் தெளிவான வேறுபாட்டில் காட்டியிருந்தது. அதிகமாக கவனிக்கத்தக்கவகையில் குதிரையின் வால் பகுதியானது பராக்காவின் மூல வடிவத்தில் கீழாகச் சுட்டியிருக்கும்.

ஃபெராரி "காவல்லினோ ராம்பாண்டே" வை நிறுவனத்தின் அதிகாரபூர்வ எழுதுப் பொருட்களில் (official company stationery) 1929 ஆம் ஆண்டிலிருந்து பயன்படுத்தினார். 1932 ஆம் ஆண்டு ஜூலை 9 ஆம் தேதியின் ஸ்பா 24 ஹவர்ஸ்சிலிருந்து "காவலினோ ராம்பாண்டே" (குதிரைச் சின்னம்) ஸ்குடெரியா ஃபெராரி போட்டியிட்ட ஆல்ஃபா ரோமியோக்களில் பயன்படுத்தப்பட்டது.

துள்ளும் குதிரையின் உருவச் சின்னம் பழையதானது; அது பழங்கால நாணயங்களில் காணப்படுவதாகும். மஞ்சள் கேடயத்தின் மீதான அதே போன்ற கருங்குதிரைஜெர்மனியின் ஸ்டர்கர்ட் நகர அரசுச் சின்னமாக உள்ளது. அது மெர்ஸிடிஸ்-பென்ஸ் மற்றும் போர்ஷேவின் வடிவமைப்புப் பிரிவுகளின் இல்லமாகும். அவர்கள் 1930 ஆம் ஆண்டுகளில் ஆல்ஃபா மற்றும் ஃபெராரியின் முக்கிய போட்டியாளர்களாவர். நகரத்தின் பெயர் "ஸ்டூடென்கார்டென்" என்பது பழைய ஜெர்மன் சொல்லான "கெஸ்டூட்" லிருந்து பெறப்பட்டதாகும். ஆங்கிலத்தில் மொழிபெயர்க்கப்படுகையில் "குதிரை விருத்திப் பண்ணை" எனவும் இத்தாலியில்"ஸ்குடெரியா" எனவும் ஆகும். போர்ஷேவும் அதன் வர்த்தக நிறுவன சின்னத்தில் ஸ்டட்கர்ட் குறியீட்டை வைத்துள்ளது. அது வூஹ்ர்ட்டெம்பர்க் மாகாண சின்னத்தின் மையப் பகுதியிலிருக்கிறது. ஸ்டட்கர்ட்டின் "ரோஸ்லே" பின்னங்கால்கள் இரண்டையும் பராக்காவின் குதிரைப் போன்று மண்ணில் வலுவாக ஊன்றியிருக்கும். ஆனால் ஃபெராரியின் "காவாலினோ" போல் ஊன்றியிருக்காது.

பாபியோ டாக்லியானி "காவலினோ ராம்பாண்டேயை" அவரது டுசாட்டி மோட்டார் பைக்குகளில் பயன்படுத்தினார். டாக்லியானி பராக்காவைப் போல லுகோ டி ரோமாக்னாவில் பிறந்தார். மேலும் அவரது தந்தையும் இராணுவ விமானியாக முதலாம் உலகப் போரில் (இருப்பினும் பராக்காவின் படைப்பிரிவில் இல்லை, அவ்வாறு தவறாக கூறப்பட்டிருந்தாலும்) பங்கேற்றிருந்தார். ஃபெராரியின் புகழ் வளர்ந்தப் போது டுசாட்டி குதிரையைக் கைவிட்டது - அது ஒருவேளை இரு நிறுவனங்களுக்கிடையிலான தனிப்பட்ட ஒப்பந்தத்தின் விளைவினாலும் இருக்கலாம்.

"காவாலினோ ராம்பாண்டே" ஃபெராரியின் வெளிப்படையானச் சின்னமாகும். காவாலினோ இதழ் பெயரினைப் பயன்படுத்துகிறது; ஆனால் சின்னத்தையல்ல. எனினும், பிற நிறுவனங்கள் அதே போன்ற சின்னங்களைப் பயன்படுத்துகின்றன: 100 ற்கும் மேற்பட்ட எரிபொருள் நிரப்பு நிலையங்களை இயக்கும் ஒரு ஆஸ்திரியன் நிறுவனமான அவண்டி, கிட்டத்தட்ட ஃபெராரியைப் போல் அடையாளம் கொண்ட துள்ளும் குதிரைச் சின்னத்தைக் கொண்டுள்ளது. அயர்ன் ஹார்ஸ் பைசைக்கிள்ல்ஸ் செய்வதும் அதே போலஉள்ளது. பலர் ஃபெராரியின் சின்னத்திற்கு மரியாதை செலுத்துகின்றனர், எ.கா. ஜாமிரொகாயி இசைத் தொகுப்பான "டிராவலிங் விதவுட் ம்யூசிக்" ஆகும்.

1920 ஆம் ஆண்டுகளிலிருந்தே இத்தாலிய பந்தயக் கார்களான ஆல்பா ரோமியோ, மாசெராட்டி மற்றும் பின்னர் ஃபெராரி மேலும் அபார்த் ஆகியவை (இப்போதும் அடிக்கடி) "பந்தயச் சிவப்பு" ("ரோஸ்ஸோ கோர்ஸா" ) வண்ணத்தில் காணப்படும். இதுதான் இத்தாலியின் வழமையான தேசிய பந்தய நிறமாகும். இரு உலகப் போர்களுக்கிடையில் பின்னர் FIA வாக மாறிய அமைப்புக்களால் பரிந்துரைக்கப்பட்டதாகும். இது போட்டியிடும் குழுவின் நாட்டைக் சுட்டும், கார் உற்பத்தியாளரையோ அல்லது ஓட்டுனரையோ அல்ல. இத் திட்டத்தின் கீழ் பிரஞ்சு- நுழைவுக் கார்களான புகாட்டி போன்றவை நீலமாகவும், ஜெர்மனியின் பென்ஸ் மற்றும் மெர்சிடெஸ் வெள்ளை நிறத்திலும் (1934 லிருந்து உலோக தகடுகளின் வெறுமையான வெள்ளி நிறம்) மற்றும் பிரிட்டானின் ஓர் உதாரணத்திற்கு 1960 ஆம் ஆண்டுகளின் இடையிலான லோட்டஸ் மற்றும் BRM போன்றவற்றிலிருந்த பச்சை நிறத்தையும் கொண்டிருந்தன.

ஆர்வமூட்டும் வகையில், ஃபெராரி 1964 ஆம் ஆண்டின் உலக சாம்பியன்ஷிப்பை ஜான் சுர்டீஸ்ஸுடன் வென்றது. அப்போது போட்டியிட்ட கடைசி இரு வட அமெரிக்கப் பந்தயங்களிலும் யு எஸ் -அமெரிக்க பந்தய நிறங்களான வெள்ளை மற்றும் நீலம் ஆகியவற்றில் வர்ணம் தீட்டியிருந்தது. அவை இத்தாலியன் தொழிற்சாலைகளால் தங்களளவில் நுழைக்கப்படவில்லை; ஆனால் அமெரிக்காவின் வட அமெரிக்க பந்தயக் குழு (NART) அணியால் செய்யப்பட்டது. இது ஃபெராரியின் புதிய மைய இயந்திரக் கார்களை உறுதிப்படுத்துவது பற்றிய விஷயத்தில் ஃபெராரிக்கும் இத்தாலிய பந்தயப் போட்டி அதிகாரிகளுக்கும் இடையிலான வாக்கு வாதங்களுக்கு எதிர்ப்பு தெரிவிப்பதற்காகும்.

ஃபெராரி தன் நிறுவனத்திற்குள்ளேயே நிர்வகிக்கப்படும் வாணிகசரக்காக்கல் வரிசையில் பல பொருட்களுக்கு உரிமம் அளித்துள்ளது. ஃபெராரியின் வர்த்தகப் பெயரை கொண்டவைகளில், கண்ணாடி, பேனாக்கள், பென்சில்கள், மின்னணுச் சாதனங்கள், வாசனைத் திரவியங்கள், கொலோன்,துணிகள்,உயர்-தொழில்நுட்ப மிதிவண்டிகள்,கைக்கடிகாரங்கள்,செல்ஃபோன்கள் மற்றும் மடிக்கணினிக் கூட உண்டு.

ஃபெராரி அருங்காட்சியகம் ஒன்றைக் கூட நடத்துகிறது மாரனெல்லொவில் உள்ள கேலரியா ஃபெராரி, நிறுவனத்தின் வரலாற்றில் இடம் பெற்ற சாலை மற்றும் பந்தயக் கார்கள் மற்றும் இதர இனங்களைக் காட்சிக்கு வைத்துள்ளது.

2009 ஆம் ஆண்டு நவம்பர் 2 ஆம் தேதி, ஃபெராரி S.p.A. பிரபலமான வலை மேலாண்மை விளையாட்டான பாட்ரேசரை பலனளிக்கக் கூடிய வகையில் இழுத்து மூடியது. நிறுவனம் இச் சிறிய விளையாட்டின் உரிமையாளர்/உருவாக்கியவரை தொடர்புக் கொண்டு அனைத்து ஃபெராரி அம்சங்களையும் நீக்க உத்தரவிட்டனர். ஆகையால் இணையத் தளத்தை காலவரையின்றி மூட நேர்ந்தது. சுமார் 3500 பேர் கொண்ட நெருக்கமாக பின்னப்பட்ட சமூகம் நிறுவனத்தின் நடவடிக்கையை அபத்தமானது மற்றும் தேவையற்றது என அழைத்தனர். காரணம் கேட்டபோது, நிறுவனத்தின் ஒரு பிரதிநிதி "Sì, è perché siamo un pugno di punture" என்றுக் கூறினார். BATரேசர் இப்போது எவ்விதமான எதிர்வினையையும் ஆற்றவில்லை.

ஃபெராரிக்கு ஷெல் ஆயிலுடன் நீண்ட காலம் நீடித்து வந்த உறவுமுறை இருந்தது. இது ஒரு தொழில்நுட்பரீதியிலான உறவுமுறையாக ஃபெராரியுடனும் டுசாட்டியுடனும் எரிபொருளையும் எண்ணெய்யையும் சோதிப்பதற்காகும். அதே போல ஃபார்முலா ஒன், மோடோஜிபி மற்றும் உலக சூப்பர்பைக் பந்தய அணிகளுக்கு எரிபொருளையும் எண்ணெய்யையும் அளிக்கவுமாகும். ஓர் உதாரணத்திற்கு, ஷெல் V-பவர் எனும் உயர் மதிப்பிலான பெட்ரோல் எரிபொருள் பல வருடங்களில் ஷெல் மற்றும் ஃபெராரிக்கு இடையிலான தொழில்நுட்ப திறனால் மேம்படுத்தப்பட்டதாகும்.
ஃபெராரி பார்முலா ஒன் இயந்திரங்களை பல இதர அணிகளுக்கு பல வருடங்களுக்கு அளித்து வர உடன்படிக்கைகளை வைத்திருந்தது. தற்போது ஸ்குடெரியா டோரோ ரோஸ்ஸோவை அளித்து வருகிறது.



</doc>
<doc id="87050" url="https://ta.wikipedia.org/wiki?curid=87050" title="சீதா">
சீதா

சீதா என்ற சொல் இராமனனின் மனைவியான சீதையைக் குறிக்கும்.

சீதா என்ற பெயரில் தொடங்கும் கட்டுரைகள்:


</doc>
<doc id="87051" url="https://ta.wikipedia.org/wiki?curid=87051" title="உகாய்க்குடி கிழார்">
உகாய்க்குடி கிழார்

உகாய்க்குடி கிழார் சங்ககால நல்லிசைப் புலவர்களுள் ஒருவர் ஆவார். உகாய்க்குடி எனும் ஊரினர் என்று இவர் பெயரின் மூலம் ‌அறியமுடிகிறது. இவர் பாடிய பாடல் எட்டுத்தொகை நூல்களுள் ஒன்றான குறுந்தொகையில் 63ஆவதாக உள்ளது.
உகாய் என்பது ஒரு செடி. இக்காலத்தில் அதனை அம்மாம் பச்சரிசிச் செடி என்பர். அச் செடி மிகுதியாக இருந்த ஊர் உகாய்க்குடி.
இது பாலைத்திணைப் பாடல். பொருள் தேடிவரச் செல்ல நினைத்த ஒருவன் தன் நெஞ்சுக்குச் சொல்கிறான். அதாவது அவனது மற்றொரு நெஞ்சு அவனது காதலியை நினைக்கிறது.

ஒரு நெஞ்சு சொல்கிறது; பொருள் இல்லாதவர்களுக்கு ஈதலும், துய்த்தலும் இல்லை. எனவே பொருள் செய். 

மற்றொரு நெஞ்சு சொல்கிறது; செய்யும் பொருளால் அம்மா அரிவையை வாங்கமுடியுமா?

எந்த நினைவு என்னை உய்விக்கும்?

அம்மா அரிவை = அழகிய மாமைநிறம் கொண்ட அரிவை
மாமைநிறம் = மாந்தளிர் நிறம்.
ஈதலும் துய்த்தலும் இல்லோர்க்கு இல் எனச்
செந்வினை கைம்மிக எண்ணுதி அவ்வினைக்கு
அம்மா அரிவையும் வருமோ
எம்மை உய்த்தியோ உரைத்திசின் நெஞ்சே!


</doc>
<doc id="87054" url="https://ta.wikipedia.org/wiki?curid=87054" title="உறையூர் ஏணிச்சேரி முடமோசியார்">
உறையூர் ஏணிச்சேரி முடமோசியார்

உறையூர் ஏணிச்சேரி முடமோசியார் சங்ககால நல்லிசைப் புலவர்களுள் ஒருவர் ஆவார். இவர் பிராமணர் என்று கருதப்படுகிறது. 
சேரமான் அந்துவஞ்சேரல் இரும்பொறை எனும் சேரமன்னன் இப்புலவரை ஆதரித்ததாகப் புறநானூறு மூலம் தெரிகிறது.
இவர் பாடிய பாடல்கள் 13 நமக்குக் கிடைத்துள்ளன. அவை யாவுமே புறத்திணையைச் சேர்ந்தவை. இவை எட்டுத்தொகை நூல்களுள் ஒன்றான புறநானூற்றுள் வைக்கப்பட்டுள்ளன. (புறம்: 13, 127-135, 241, 374, 375)
கடையெழு வள்ளல்களுள் ஒருவனான ஆய் அண்டிரன் ம்ற்றும் சோழன் முடித்தலைக்கோ பெருநற்கிள்ளி
ஆய் அண்டிரனை இவர் பாடிய விதத்தைப் பாராட்டி மற்றொரு புலவரான பெருஞ்சித்திரனார் “திருந்து மொழி மோசி பாடிய ஆய்” என்று பாடியுள்ளார். 



</doc>
<doc id="87058" url="https://ta.wikipedia.org/wiki?curid=87058" title="இறங்குகுடிக் குன்றநாடன்">
இறங்குகுடிக் குன்றநாடன்

இறங்குகுடிக் குன்றநாடன் சங்ககாலப் புலவர்களில் ஒருவன். இவனது பாடல் சங்கநூல் தொகுப்பில் ஒன்றே ஒன்று மட்டும் உள்ளது. அது அகநானூறு 215 எண் கொண்ட பாடலாக உள்ளது. 

குன்றநாடனார் என்று இவரைக் குறிப்பிடாமல் குன்றநாடன் என்று மதிப்பு இடைச்சொல்லேற்றம் இல்லாமல் குறிப்பிடப்படுவதால் இவன் இறங்குகுடிக்குன்றம் என்னும் ஊரின் சிற்றரசன் என்பதை உணரலாம்.

இது பாலைத் திணைப் பாடல். அவன் பிரிந்துவர விரும்பியதை அவளிடல் தோழி சொல்கிறாள். அவள் பிரிவை விரும்பவில்லை. விரும்பவில்லை என்பதைத் தோழி அவனிடம் சொல்லும் பாடல் இது.

அவன் பொருள் தேடச் சொல்லும் வழியை அவள் நினைக்கிறாள். வளைந்திருக்கும் பெரிய முகடுகளைக் கொண்ட குன்றத்தின் மேலேறிச் செல்லவேண்டும். அங்குப் பல்வேறு மொழிகளைப் பேசும் மக்கள் இருப்பர். அவனுக்குத் துணை அவன் கையிலிருக்கும் வேலும், அவன் ஆற்றலும் மட்டுந்தான். அங்குப் பதுங்கியிருந்து வேட்டையாடி வாழ்வோர் வேட்டை கிடைக்கவில்லை என்றால் அந்த வழியில் செல்வோரின் பொருளுக்காக அவர்களை அம்பெய்தி வீழ்த்துவர். அவர்களின் உடலை எருவைக்கழுகுகள் காலால் மிதித்துக்கொண்டு கிழித்து உண்ணும். தன் பேடை எருவைக்கும் ஊட்டும். இவர்கள் இறந்ததை எண்ணி வெறுமனே கவலைப்பட்டுக்கொண்டு உயிர்வாழும் வன்நெஞ்சக்காரருக்கே இத்தகு வழியில் சென்றுவா என்று சொல்லமுடியும். - இவ்வாறு அவள் சொன்னதாகத் தோழி சொல்கிறாள். விளைவு அவன் பிரிந்து செல்வதை நிறுத்திவிடுகிறான்.


</doc>
<doc id="87060" url="https://ta.wikipedia.org/wiki?curid=87060" title="உறையூர்ப் பல்காயனார்">
உறையூர்ப் பல்காயனார்

உறையூர்ப் பல்காயனார் சங்ககால நல்லிசைப் புலவர்களுள் ஒருவர். இவர் பாடிய பாடல் ஒன்று எட்டுத்தொகை நூல்களுள் ஒன்றான குறுந்தொகையில் 374ஆவது பாடலாக உள்ளது.

இவர் பெயர் பராயனார் என்றும் கூறப்படுகிறது. மேலும் இவர் யாப்பிலக்கணஞ் செய்திருந்தாரென்றும் யாப்பருங்கலக்காரிகை மூலம் அறிய முடிகிறது.
யாப்பருங்கலம், யாப்பருங்கலக் காரிகை ஆகிய நூல்களின் உரையில் மேற்கோள் பாடல்களாகப் பல்காயனார் பாடல்கள் காட்டப்பட்டுள்ளன. அவை யாப்பிலக்கணம் பற்றியவை. நன்னூல் போன்ற நூல்கள் தோன்றிய காலத்துக்குச் சற்றே முன்பு தோன்றியவை. இந்த இலக்கணப் புலவர் பல்காயனார் வேறு, சங்ககாலப் புலவர் உறையூர்ப் பல்காயனார் வேறு என்பதே பொருத்தமானது. 
திருமணத்துக்கு முன் அவனுக்கும் அவளுக்கும் கள்ள உறவு. ஊரெல்லாம் ஒரே பேச்சு. இப்போது அவளது தாய்தந்தையருக்குச் சொல்லியாயிற்று. அவன் அவளது தாய்தந்தையர் முன் வணங்கி நிற்கிறான். ஊர்மக்கள் குழப்பம் மேலும் சிக்கலாகிறது. உயர்ந்த தென்னைமரத்தில் வளைந்து தொங்கும் கீற்றில் தூக்கணங் குருவி கட்டியிருக்கும் கூட்டைப் போல அவர்களுக்கு மனக்குழப்பம். (அவனும் அவளும் அந்தக் கூட்டில் வாழும் குருவிகள் போல வாழ்வர் என்பது இதனால் உணர்த்தப்படும் இறைச்சிப் பொருள்)


</doc>
<doc id="87061" url="https://ta.wikipedia.org/wiki?curid=87061" title="கட்டளைக் கலித்துறை">
கட்டளைக் கலித்துறை

கட்டளைக் கலித்துறை என்பது கலித்துறையின் வகைகளுள் ஒன்று. கட்டளைக் கலி என்பதற்கு எழுத்தெண்ணிப் பாடப்படும் கலி யாப்பு என்று பொருள். துறை என்பது பா இனத்தின் ஒரு வகைக்குரிய பெயர். காரைக்கால் அம்மையார் தான் இவ்வகையை முதலில் பயன்படுத்தினார் என்பர்.

எழுத்தெண்ணிப் பாடுகிற பொழுது ஒற்றெழுத்துகள் (புள்ளி வைத்த எழுத்துகள்) அனைத்தையும் விட்டுவிட்டு, உயிர் அல்லது உயிர்மெய் எழுத்துகளை மட்டும் எண்ணி எழுதுவது வழக்கம். ஒரு (செய்யுள்) அடி நேரசையில் தொடங்கினால் ஒற்று நீக்கி 16 எழுத்துகள் இருக்குமாறும், நிரையசை கொண்டு தொடங்கினால் ஒற்று நீக்கி 17 எழுத்துகள் இருக்குமாறும் பாடுவர். இதன்படி நான்கடிகள் உடைய ஒரு கலித்துறைச் செய்யுள் நேரசையில் தொடங்கினால் ஒரு செய்யுளில் மொத்தம் 64 எழுத்துகளும், நிரையசையில் தொடங்கினால் அச்செய்யுளில் மொத்தம் 68 எழுத்துகளும் இருக்கும்.

ஒவ்வொரு அடியிலும் ஐந்து சீர்கள் இருக்கும். அவை செப்பலோசை கொண்டதாக இருக்கும். செப்பலோசை என்பது வெண்டளை கொண்ட சீர்ப்பிணைப்புகள். ஐந்து சீர்களில் இறுதியில் உள்ள சீர் 'விளங்காய்' வாய்பாடு கொண்டிருக்கும். ஏனைய நான்கில் 'விளங்காய்' வாய்பாட்டுச் சீர் வராது. மா, விளம், காய் வாய்பாட்டில் முடியும் சீர்கள் மட்டுமே வரும். பாடல் பொதுவாக 'ஏ' என்னும் எழுத்தில் முடிவது வழக்கம்.
காரைக்கால் அம்மையார் தம் இரட்டைமணி-மாலையில் 10 பாடல்களும், பொன்வண்ணத்தந்தாதியில் 100 பாடல்களும் கட்டளைக் கலித்துறை யாப்பில் பாடியுள்ளார். பொன்வண்ணத்தந்தாதியின் முதல் பாடல் இது.

திருக்குறளின் பெருமையை விளக்கிப் பாரதிதாசன் 5 கட்டளைக் கலித்துறைப் பாடல்களைப் பாடியுள்ளார். அவற்றுள் ஒன்று இது.


</doc>
<doc id="87065" url="https://ta.wikipedia.org/wiki?curid=87065" title="இத்தாலியின் பிரான்சு படையெடுப்பு">
இத்தாலியின் பிரான்சு படையெடுப்பு

இத்தாலியின் பிரான்சு படையெடுப்பு ("Italian Invasion of France") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு படையெடுப்பு. இது பிரான்சு சண்டையின் ஒரு பகுதியாகும். ஜூன் 10 - 22, 1940ல் நடந்த இப்படையெடுப்பில் இத்தாலியின் படைகள் பிரான்சைத் தாக்கின. இது இத்தாலிக்குத் தோல்வியில் முடிவடைந்தாலும் பிரான்சு சண்டையில் நாசி ஜெர்மனியிடம் தோல்வியடைந்து சரணடைந்த பிரான்சு, இத்தாலியுடன் அமைதி ஒப்பந்தத்தில் கையெழுத்திட்டது.

மே 10ம் தேதி நாசி ஜெர்மனி பிரான்சையும் பெல்ஜியத்தையும் தாக்கியது. ஒரு மாத காலத்துக்குள் ஜெர்மானியப் படைகள் நேச நாட்டுப் படைகளை முறியடித்தன. டன்கிர்க் காலிசெய்தலுடன் பிரான்சு சண்டையின் முதல் கட்டம் முடிவடைந்தது. பிரான்சின் முதன்மைப் படைகள் முறியடிக்கப்பட்டதால் பிரான்சின் தோல்வி உறுதியானது. இக்காலகட்டத்தில் அச்சு நாடுகள் கூட்டணியில் அங்கம் வகித்த இத்தாலி பிரான்சின் தென்கிழக்குப் பகுதியைக் கைப்பற்றும் எண்ணத்துடன் ஜூன் 10ம் தேதி பிரான்சின் மீது போர்ப் பிரகடனம் செய்தது. ஆல்ப்ஸ் மலைத்தொடர் பகுதியில் நிஸ் நகர் மற்றும் சுற்றுப்புறப் பிரதேசங்களைக் கைப்பற்றுவது இத்தாலிய சர்வாதிகாரி பெனிட்டோ முசோலினியின் எண்ணமாக இருந்தது. மேலும் வட ஆப்பிரிக்காவிலுள்ள பிரெஞ்சு காலனிகளையும் முசோலினி தன்வசப்படுத்த எண்ணினார். பிரான்சின் படைகள் பலவீனமான நிலையில் இருந்தாலும், இத்தாலியின் படைகள் அவற்றை விட மோசமான நிலையில் இருந்தன. இத்தாலியால் வெகுதூரம் முன்னேற முடியவில்லை. இதற்குள் பிரான்சு ஜெர்மனியிடம் சரணடைந்தது. இதனால் இத்தாலியுடனும் அமைதி ஒப்பந்தம் செய்து கொண்டது. பிரான்சின் சில பகுதிகள் இத்தாலியின் வசம் வந்தன.


</doc>
<doc id="87072" url="https://ta.wikipedia.org/wiki?curid=87072" title="இறையனார்">
இறையனார்

இறையனார் சங்ககாலப் புலவர்களில் ஒருவர். இவரது பாடலாகச் சங்கநூல் தொகுப்பில் ஒன்றே ஒன்று உள்ளது. அது குறுந்தொகை பாடல் எண் 2. குறிஞ்சித் திணைப் பாடல் இது. ஒப்புநோக்குவோம் உறையனார்.

கொங்குதேர் வாழ்க்கை அஞ்சிறைத் தும்பி
காமம் செப்பாது கண்டது மொழிமோ
பயிலியது கெழீஇய நட்பின் மயிலியற்
செறி எயிற்று அரிவை கூந்தலின்
நறியவும் உளவோ நீ அறியும் பூவே.
யார், எங்கு, எப்போது பேசுகிறார் என்பது
இயற்கைப்புணர்ச்சி புணர்ந்தவழித் தலைமகளை இயற்கைப் புணர்ச்சிக்கண் இடையீடு பட்டு நின்ற தலைமகன், நாணின் நீங்குதற் பொருட்டு, மெய்தொட்டுப் பயிறல் முதலாயின அவள்மாட்டு நிகழ்த்திப் பாடுமாற்றாற், கூடிய தனது அன்பு தோற்ற நலம் பாராட்டியது.
தலைவன் தலைவி முதல் உடலுறவு தற்செயலாக நிகழ்ந்து முடிந்தது. இது இயற்கைப் புணர்ச்சி. இது மீண்டும் நிகழும் காலம் தடைபட்டது. பின்னும் ஒரு சூழல் வாய்த்தது. அப்போது தலைவி தலைவனின் முகத்தைப் பார்க்கக் கூசி நாணத்தால் விலகி நிற்கிறாள். அவளது நாணத்தைப் போக்க அவளது உடம்பைத் தொட ஒரு பொய்ச்சாக்குச் சொல்வதாக இந்தப் பாடல் அமைந்துள்ளது. இதில் தன் அன்பின் மிகுதியால் தலைவியின் நலத்தைப் பாராட்டிப் பேசுகிறான்.

தலைவி சூடியுள்ள பூவில் மொய்க்கும் தும்பி என்னும் வண்டைப் பார்த்து நீ அறிந்த பூக்களில் என் தலைவியின் கூந்தலைக் காட்டிலும் நல்ல மணமுள்ள பூவை அறிந்ததுண்டா? என்று வினவிக்கொண்டே அவளது உச்சியை முகர்கிறான். (அவள் நாணம் நீங்குகிறது. உறவு மலர்கிறது.)

தேன் தேடும் வாழ்க்கை கொண்ட அழகிய சிறகுகளை உடைய தும்பியே! தேன் உண்ணும் காம ஆசையால் சொல்லாமல் உண்மையாக நீ கண்டதைச் சொல். இவள் என்னிடம் பயின்றதைக் கெழுதகை நட்பாகக் கொண்டவள். அவளும், அவள் கூந்தலும் மயிலின் இயல்பைக் கொண்டவை. அவற்றைக் காட்டிலும் நல்ல மணமுள்ள பூக்கள் இருக்கின்றனவா? - என்கிறான்.

முறிமேனி முத்தம் முறுவல் வேறிநாற்றம் வேலுண்கண் வேய்தோள் இவட்கு - என்று பாராட்டும் திருக்குறள் போன்றது இது. 
இறையனார் என்னும் புலவர் கடவுள்-சிவபெருமானே என்பது நம்பிக்கை, அவர், அரசன் அவையில் பரிசு பெறத் தருமி எனபவனுக்கு இப்பாடலைச் எழுதிக் கொடுத்தார் என்னும் கதையை திருவிளையாடற் புராணம் வடித்துள்ளது. புறப்பாடல் திரட்டு என்னும் நூலும் (15ஆம் நூற்றாண்டு) இந்தக் கதைக்குத் துணையாக அமைந்துள்ளது. 'திருவிளையாடல்' என்னும் திரைப்படத்தில் இந்தக் கதை சுவையேற்றப்பட்டுள்ளது.


</doc>
<doc id="87073" url="https://ta.wikipedia.org/wiki?curid=87073" title="அங்க லிபி">
அங்க லிபி

அங்க லிபி ஒரு வரலாற்று எழுத்துமுறை ஆகும். அங்க என்பது பிகார், மேற்கு வங்காளம், ஜார்க்கண்ட் ஆகிய இடங்கள் உள்ளடக்கிய அங்க மக்களின் அங்கம் என்னும் இடத்தை குறிக்கும். லிபி என்பது அங்கர்களின் மொழியில் எழுத்துமுறை என்று பொருள் படும். இந்த எழுத்துமுறை பண்டைய இந்தியாவின் எழுதுமுறைகளிலேயே நான்காவது முக்கிய இடம் வகித்தாதாக வரலாறு குறிப்பிடுகிறது. இது கி.பி.600 முதல் பயன்படுத்தப்பட்டது.


</doc>
<doc id="87077" url="https://ta.wikipedia.org/wiki?curid=87077" title="பியத்மோந்தியம்">
பியத்மோந்தியம்

வியமாந்து மொழி ("Piedmontese language") என்பது ரோமானிய மொழிக்குடும்பத்தைச் சேர்ந்த ஒரு மொழி ஆகும். இம்மொழி வடமேற்கு இத்தாலியிலுள்ள வியமாந்தில் பேசப்பட்டுவருகிறது. இம்மொழியை ஏறத்தாழ 2 மில்லியன் மக்கள் பேசுகின்றனர். 

பிற ரோமானிய மொழிகளுடன் ஒப்பீடு:


</doc>
<doc id="87080" url="https://ta.wikipedia.org/wiki?curid=87080" title="பியத்மாந்து">
பியத்மாந்து

வியமாந்து என்பது ஐரோப்பாவில் உள்ள இத்தாலியின் வடமேற்கு பகுதியில் உள்ள ஒரு பகுதி ஆகும். இதன் தலைநகரம் துரின் ஆகும். இப்பகுதியின் பரப்பளவு 25,399 சதுர கி.மீ. ஆகும். இப்பகுதியில் 4.4 மில்லியன் மக்கள் வசிக்கின்றனர். இங்கு பரவலாக பேசப்படும் மொழி வியமாந்து மொழி ஆகும். இங்கு ஆக்சிதமும் சிலரால் பேசப்படுகிறது.


</doc>
<doc id="87082" url="https://ta.wikipedia.org/wiki?curid=87082" title="துரின்">
துரின்

துரின் என்பது ஐரோப்பாவிலுள்ள இத்தாலியின் வடமேற்கு பகுதியில் உள்ள வியமாந்தின் தலைநகரம் ஆகும். இதன் பரப்பளவு 130.17 சதுர கி.மீ. ஆகும். இங்கு ஏறத்தாழ 910,188 மக்கள் வசிக்கின்றனர். இது கடல்மட்டத்தில் இருந்து 239 மீ. உயரத்தில் உள்ளது.


</doc>
<doc id="87083" url="https://ta.wikipedia.org/wiki?curid=87083" title="இனிசந்த நாகனார்">
இனிசந்த நாகனார்

இனிச்சந்த நாகனார் சங்ககாலப் புலவர்களில் ஒருவர். சங்கநூல் தொகுப்பில் இவரது பாடல் ஒன்றே ஒன்று மட்டும் உள்ளது. நற்றிணை நூல் தொகுப்பில் 66 எண்ணுள்ள பாடலாக இது அமைந்துள்ளது. இது பாலைத் திணைப் பாடல். பாடலில் சொல்லப்பட்ட செய்தி மனைமருட்சி.

நாகனார் என்னும் பெயர் கொண்ட புலவர்கள் பலர் உள்ளனர். இவரை அவர்களிடமிருந்து வேறுபடுத்திக் காட்டவேண்டி இந்த அடைமொழி சேர்க்கப்பட்டுள்ளது. புறா உகாய் விதையை உடைத்துத் தின்றுவிட்டுக் காரம் தாங்கமாட்டாமல் உயவும் சந்தத்தை இவர் இனிசந்தம் (இனிய சந்தம்) என்று குறிப்பினுவதால் புலவரின் பெயர் தெரியாத நிலையில் நற்றிணையைத் தொகுத்தவர் இவருக்கு 'இனிசந்த' என்னும் அடைமொழியைச் சேர்த்துப் பெயர் சூட்டியுள்ளார்.

உகாய் செடியின் காய் வெடித்து உதிர்ந்த விதை மிளகு போல் காரமுடையது. சிறிய புறா ஒன்று அந்த விதையை உடைத்து உண்டது. அதன் காரம் தாங்க முடியாமல் தன் கழுத்திலுள்ள மயிர்களைச் சிலிர்த்துக்கொண்டு உயவிற்று. இந்த மரம் இயவு என்னும் பாலைநில வழியில் இருந்தது. இந்த இயவில்தான் அவள் அவனோடு சேர்ந்தாள். அப்போது அந்தப் புறாவைப் போலவே கண் சிவந்து கலங்கினாள். இப்போது தன் தலையிலுள்ள கோதை (பூமாலை) கசங்கியதற்காகவும், வளையல் கழலுவதற்காகவும், அல்குலை மூடிய காசுமாலை முறைமாறிக் கிடப்பதற்காகவும் கலங்குகிறாள்.

கோழி கூவும். காக்கை கரையும். என்பன போல் புறா உயவும் என்பது பழந்தமிழ்.
கற்பு என்பது மாட்சிமை உடைய நலமாதலால் அதனை இப்பாடல் 'மாணலம்' என்னும் அரிய சொல் தந்து வழங்குகிறது.


</doc>
<doc id="87084" url="https://ta.wikipedia.org/wiki?curid=87084" title="தமிழ் - தாய்மொழி மாநாடு 2010 - பேர்கன்">
தமிழ் - தாய்மொழி மாநாடு 2010 - பேர்கன்

நோர்வேயிலுள்ள, இரண்டாவது பெரிய நகரமான பேர்கன் நகரத்தில் 2010 ஆம் ஆண்டு, செப்டம்பர் மாதம் 24, 25 ஆம் திகதிகளில் முதல் முறையாக தமிழ் - தாய்மொழி மாநாடு நடத்தப்பட்டது. இந்த மாநாடே ஸ்கான்டினாவியாவிலேயே, முதன் முதலில் வெளிநாட்டினரின் தாய்மொழி ஒன்றிற்கான அரசாங்க அனுசரணையோடு நடந்த மாநாடாக அறியப்படுகிறது. இந்த மாநாடானது பேர்கன் நகரசபையினரால், அரசாங்கத்தின் கல்விக்கான இயக்குநரகத்துடன் (Education Directorate) இணைந்து நடத்தப்பட்ட ஒரு மாநாடாகும். மாநாட்டிற்கு இருமொழிக் கல்வியில் ஆர்வம் கொண்ட, நோர்வே, சுவீடனைச் சேர்ந்த அனைத்து ஆசிரியர்கள், பெற்றோர்களுக்கு பொதுவில் அழைப்பு அனுப்பப்பட்டு, ஆர்வமுள்ளவர்கள் தம்மை பதிவு செய்துகொண்டு வந்து கலந்து கொண்டனர். அத்துடன் மலேசியா, கனடாவைச் சேர்ந்த தமிழ் கல்வியில் நாட்டம் கொண்ட துறைசார் அறிஞர்கள் சிலரும் விசேட அழைப்பின் பெயரில் வந்து கலந்து கொண்டு தமது அறிவை ஏனையோருடன் பகிர்ந்து கொண்டனர்.

இந்த மாநாடு பேர்கன் நகரத்திலுள்ள Scandic Hotel இல் நடைபெற்றது. மாநாட்டில் 70 பேரளவில் வந்து கலந்து கொண்டனர். பேர்கன் நகரின் நகரசபையின் கல்வி நிருவாகி ஆரம்பவுரை நிகழ்த்துவதாக இருந்தாராயினும் அவர் சுகவீனம் காரணமாக மாநாட்டில் கலந்து கொள்ள முடியாமையால், அவரின் சார்பில் கல்வித் திணைக்களத்தில் பல்பண்பாட்டுக் கல்விக்கு பொறுப்பான அதிகாரி ஆரம்பவுரையை நிகழ்த்தினார். அவர் மேலும் நோர்வே, சுவீடனில் வாழும் வெளிநாட்டினரின் தாய்மொழியை அவர்களுக்கு கற்பிப்பதில் உள்ள அவசியம், சிரமங்கள் அதற்கான திட்டங்கள் பற்றியெல்லாம் எடுத்துரைத்தார். முனைவர் தயாளன் வேலாயுதபிள்ளை நோர்வேயிலுள்ள தமிழர்கள் பற்றியும், நோர்வேயில் ஆரம்பக் கல்வி, உயர்கல்வி போன்றவற்றில் அவர்களது நிலமை எவ்வாறுள்ளது என்பதைப் பற்றி ஒப்பீட்டளவிலும், அவர்களுக்கு இருக்கக்கூடிய பிரச்சனைகள் பற்றியும் எடுத்துரைத்தார்.

இவ்வகையாக நோர்வேயில் வேற்று மொழியாகிய தமிழை கற்பிப்பதற்குப் பயன்படக் கூடிய வளங்களில் ஒன்றாக 'தாய்மொழித் திட்டம்' பற்றியும், அந்த வளத்தை எப்படியெல்லாம் பயன்படுத்த முடியும் என்பதுபற்றியும் முனைவர் தயாளன் வேலாயுதபிள்ளை காட்சிப்படுத்தினார். இப்படியான வளங்களில் ஒன்றாக தமிழ் விக்கிப்பீடியாவை எவ்வாறு பயன்படுத்தலாம் என்பதுபற்றியும், தமிழ் விக்கிப்பீடியாவை மேலும் முன்னேற்ற அதற்கு தமிழர்கள் பங்களிப்பு செய்ய வேண்டியதன் அவசியம்பற்றியும் அங்கே எடுத்துக் கூறப்பட்டது. தொடர்ந்து பேர்கன் பல்கலைக் கழகத்தில் தனது முனைவர் படிப்பை மேற்கொண்டு வரும் விஜயசங்கர் அசோகன் 'தமிழ் மொழியின் வரலாறு' பற்றிய ஒரு உரையை நிகழ்த்தினார். 

மலேசியாவிலிருந்து விசேட அழைப்பின் பேரில் வந்து கலந்துகொண்ட முனைவர் மலர் அவர்கள், தாய்மொழியை, பிற நாடொன்றில் வைத்து கற்பிக்கும் ஆசிரியர்கள் சந்திக்கக் கூடிய பிரச்சனைகள், அவர்கள் தம்மை தகுதி வாய்ந்தவர்களாக ஆக்கிக் கொள்ள மேற்கொள்ள வேண்டிய வழிமுறைகள் போன்றவற்றை மிகவும் அழகாக விளக்கினார். மாநாட்டின் இரண்டாம் நாளன்று கனடாவிலிருந்து வந்து கலந்து கொண்ட ஆய்வாளர் பொன் விவேகானந்தன், தாய்மொழியைக் கற்பிப்பதில் சந்திக்கக் கூடிய சவால்கள், மற்றும் கற்பித்தலுக்கான முன்மாதிரிகள் போன்றவைபற்றி விளக்கினார். முனைவர் மலர் அவர்களினது உதவியுடன் ஆசிரியர்களுக்கான பயிற்சிப்பட்டறை, குழு கலந்துரையாடல்கள், குழுவாக தொழிற்படும் பயிற்சிகள் என்பன வழங்கப்பட்டன.

இப்படியான மாநாடு ஒவ்வொரு வருடமும் நிகழ்த்தப்பட முடிவு செய்திருப்பதாகவும் அறிவிக்கப்பட்டது.


</doc>
<doc id="87090" url="https://ta.wikipedia.org/wiki?curid=87090" title="யோசுவா (நூல்)">
யோசுவா (நூல்)

யோசுவா (Joshua) என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) ஆறாவது நூலாக இடம்பெறுவதாகும். 

இந்நூல் எழுதப்பட்ட மூல மொழியாகிய எபிரேயத்தில் "Sefer Y'hoshua" அதாவது "யோசுவாவின் நூல்" என்பது முதல் சொல்லாக உள்ளது. எனவே அப்பெயரும் இந்நூலுக்கு உண்டு. "முன்னைய இறைவாக்கினர் நூல்கள்" என்னும் பிரிவில் முதலாவதாக இதை யூத மக்கள் கணிப்பர். 

இறைவனால் தேர்ந்துகொள்ளப்பட்டு, மோசேக்குப் பின் இசுரயேல் மக்களின் தலைவராகச் செயல்பட்டவர் யோசுவா. இவர் கானான் நாட்டின் பல்வேறு பகுதிகளைக் கைப்பற்றி, இசுரயேலின் குலங்களுக்குப் பிரித்துக் கொடுத்ததை விரித்துக் கூறுகிறது 'யோசுவா' என்னும் இந்நூல்.

இந்நூலில் காணக்கிடக்கும் நிகழ்ச்சிகளுள், யோர்தான் ஆற்றைக் கடத்தல், எரிகோவின் வீழ்ச்சி, வாக்களிக்கப்பட்ட நாட்டில் குடியேறுதல், உடன்படிக்கையைப் புதுப்பித்தல் ஆகியவை குறிப்பிடத்தக்கவை.

முன்பு மோசேயின் மூலம் இசுரயேலரை வழிநடத்திய அதே ஆண்டவர், தொடர்ந்து யோசுவாவின் வாயிலாகவும் தம் மக்களுக்குத் தாமே முன்னின்று போரிட்டு, அவர்களுக்கு வெற்றியை அருளினார் என்பது இந்நூலின் மையக் கருத்தாகும்.

விக்கிமூலத்தில் யோசுவா நூல்


</doc>
<doc id="87091" url="https://ta.wikipedia.org/wiki?curid=87091" title="நீதித் தலைவர்கள் (நூல்)">
நீதித் தலைவர்கள் (நூல்)

நீதித் தலைவர்கள் (நீதிபதிகள்/நியாயாதிபதிகள் ஆகமம்) ("Book of Judges") என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறும் ஒரு நூல் ஆகும்.

இந்நூல் எழுதப்பட்ட மூல மொழியாகிய எபிரேயத்தில் "Sefer Shoftim" (= "ஆட்சித் தலைவர்களின் நூல்") என்பது இதன் பெயராகும்

நீதித் தலைவர்கள் என்னும் இந்நூல் இசுரயேலர் கானான் நாட்டைக் கைப்பற்றியதற்கும் அவர்களிடையே முடியாட்சி தொடங்கியதற்கும் இடைப்பட்ட காலத்தைப் பற்றியதாகும். இக்காலக் கட்டத்தில் இறைவன் இசுரயேல் மக்களுக்குத் தாம் தெரிந்துகொண்டோர் மூலமாக விடுதலை அளித்து அவர்களைப் பாதுகாத்து வந்தார். இவர்களுள் பெரும்பாலோர் வலிமைமிகு வீரர்களாகவும் படைத் தலைவர்களாகவும் ஆளுநர்களாகவும் இருந்தனர்.

இசுரயேலரின் வாழ்வும் வெற்றியும் கடவுளிடம் அவர்கள் கொண்டிருந்த நம்பிக்கையைப் பொறுத்தே அமைந்திருந்தது என்பதையும் அவர்களது நம்பிக்கையின்மை அவர்களுக்கு அழிவையே கொணர்ந்தது என்பதையும் இந்நூல் வலியுறுத்திக் கூறுகின்றது. அவர்கள் இறைவனைக் கைவிட்டு அவதியுற்ற காலத்திலும் மனம்மாறி அவரிடம் திரும்பிவந்தால், அவர் தம் மக்களைத் தவறாது பாதுகாத்து அவர்களுக்கு விடுதலை அளிப்பார் என்பதையும் இந்நூல் சுட்டிக் காட்டுகிறது.

இசுரயேல் மக்களை ஆண்டு, வழிநடத்திய நீதித் தலைவர்களுள் ஆறு பேர் தலைசிறந்தோராகக் கருதப்படுகின்றனர். அவர்களின் பெயர்கள்:

விக்கிமூலத்தில் நீதித் தலைவர்கள் நூல்


</doc>
<doc id="87093" url="https://ta.wikipedia.org/wiki?curid=87093" title="ஈழத்து இரத்தினம்">
ஈழத்து இரத்தினம்

ஈழத்து இரத்தினம் ஈழத்து மெல்லிசை, மற்றும் திரைப்படப் பாடலாசிரியர் ஆவார்.

இலங்கை வானொலியில் மெல்லிசைப் பாடல்கள் என்ற நிகழ்ச்சி ஆரம்பிக்கப்பட்ட 1970-71 காலப்பகுதியில் ஈழத்து இரத்தினம் எழுதிய அனேக பாடல்களே பாடப்பட்டன. இலங்கையில் உருவான அனேகமான தமிழ்த் திரைப்படங்களுக்கு பாடல்கள் எழுதிய ஈழத்து இரத்தினம் தென்னிந்தியாவின் தமிழ்த் திரைப்படத்திற்கும் பாடல் எழுதியிருக்கிறார். ஜெமினி கணேசன்,சரோஜாதேவி நடித்த எல்லாரும் இந்நாட்டு மன்னர் திரைப்படத்தில் டி. எம். சௌந்தரராஜன், ஏ. எல். ராகவன், எல். ஆர். ஈஸ்வரி குழுவினர் பாடிய தலைப்பு பாடலான "எல்லாரும் இந்நாட்டு மன்னரடா" பாடலை இவர்தான் எழுதினார். திரைப்படத்தின் பாடலாசிரியர் பெயர்ப் பட்டியலில் இவரது பெயர் எஸ். இரத்தினம் எனக் குறிப்பிடப்பட்டுள்ளது.


குத்துவிளக்கு திரைப்படத்தின் திரைக்கதை வசனத்தை எழுதியதோடு சகல பாடல்களையும் ஈழத்து இரத்தினம் எழுதியிருந்தார்.



</doc>
<doc id="87097" url="https://ta.wikipedia.org/wiki?curid=87097" title="ரூத்து (நூல்)">
ரூத்து (நூல்)

ரூத்து (Ruth) என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறும் நூல்களில் ஒன்றாகும். 

இந்நூல் எழுதப்பட்ட மூல மொழியாகிய எபிரேயத்தில் "Meghilath Ruth" அதாவது "ரூத்து பற்றிய சுருளேடு" என்பது முதல் சொல்லாக உள்ளது. எனவே அப்பெயரும் இந்நூலுக்கு உண்டு. இந்நூலின் நடை ஒரு புனைவுரை போல் அமைந்துள்ளது. விவிலியத்தில் பெண்கள் பெயரால் வழங்கப்படும் மூன்று நூல்களுள் இது முதலாவதாகும். மற்றவை "எஸ்தர்", "யூதித்து" ஆகிய இரு நூல்கள் ஆகும்.

இரண்டு பெண்கள்; இருவரும் கைம்பெண்கள். ஒருவர் வயதான நகோமி; மற்றவர் இளம் பருவத்தினரான ரூத்து. இருள், சாவு, அழிவு அனைத்தும் சேர்ந்து இவர்களது வாழ்க்கையில் புகுந்து கடவுளின் திட்டத்தையே சீர்குலைக்க முயல்கின்றன. ஆனால் இறைவன் இத்தீமைகளையெல்லாம் முறியடித்துத் தம் திட்டத்தை நிறைவேற்றுவதை "ரூத்து" என்னும் இத்திருநூல் அழகுற எடுத்துக் காட்டுகிறது.

மனித வரலாற்றில், துயரக் கட்டங்களையெல்லாம் கடவுள் வெற்றி மகுடமாக மாற்றித் தருகின்றார் என்பதே விவிலிய நூலின் அடிப்படைக் கருத்து. அத்தகைய மாபெரும் செயல்களில் பெண்களுக்கும் அரியதொரு பங்கை அளிக்கிறார் என்பது இந்நூலால் விளங்குகிறது.

இவ்வரலாறு நிகழுமிடம் பெத்லகேம் என்னும் தாவீதின் நகர். காலம் வாற்கோதுமை அறுவடைக் காலம். நகோமியின் அருமை மருமகளான ரூத்தின் வழியாக இறையருள் செயலாற்றுகிறது; இவ்விரு கைம்பெண்களின் வாழ்க்கை மீண்டும் மலர்கிறது. இயேசு கிறிஸ்துவின் மூதாதையர் அட்டவணையில் ரூத்தின் பெயரும் இடம் பெறுகிறது. இவற்றை இந்நூலில் காணலாம்.

ரூத்து நூலை அழகியதொரு கதையாகக் கொண்டு பார்த்தால் அதில் கீழ்வரும் கட்டமைப்பு துலங்குவதைக் காணலாம்:

பருவம் 1: முன்னுரையும் கதை முடிச்சும்: சாவு - வெறுமை (1:1-22)

பருவம் 2: ரூத்து தம் மாமியார் நகோமியின் உறவினரான போவாசு என்பவரை வயல் அறுவடையின்போது சந்திக்கிறார் (2:1-23)

பருவம் 3: வாற்கோதுமையைத் தூற்றும் களத்தில் இருந்த போவாசிடம் நகோமி ரூத்தை அனுப்புகிறார் (3:1-18)

பருவம் 4: கதை முடிச்சு அவிழ்தலும் நிறைவுரையும் (4:1-22)

விக்கிமூலத்தில் ரூத்து நூல்

</doc>
<doc id="87098" url="https://ta.wikipedia.org/wiki?curid=87098" title="சாரீரப்பதன்">
சாரீரப்பதன்

சாரீரப்பதன்( Relative Humidity) எனப்படுவது வளிமண்டலத்தில் காணப்படும் நீராவியின் அளவிற்கும் நிரம்பிய நிலை நீராவியளவிற்கும் இடையயிலான விகிதமாகும்.

நீர்- வளி கொண்டகலவை ஒன்றின் சாரீரப்பதன்formula_1 எனப்படுவது, குறித்த வெப்பநிலையில் அக்கலவையிலுள்ள நீராவியின் பகுதி அமுக்கத்திற்கும்formula_2 நீராவியின் நிரம்பல் ஆவியமுக்கத்திற்கும்formula_3
வளி நீர்க் கலவையொன்றின் ஈரக்குமிழ் வெப்பநிலை மற்றும் உலர் குமிழ் வெப்பநிலை என்பன தெரியுமாயின் சைக்குறேமற்றிக்(psychrometric) அட்டவணை மூலம் சாரீரப்பதனை நேரடியாகக் காணலாம்.


மனித உடல் தோலில் வியர்வை ஆவியாவதன் மூலம் குளிரூட்டப்படும் செயல்முறை கொண்டது. இதனால் ஈரமான வளிக்கு உணர்திறன் கொண்டது. ஈரமான் சூழலிலும் பார்க்க உலர் சூழலில் அதிக ஆவியாதல் முறையைக் காட்டும்.இதனால் சாரீரப்பதன் உயர்வாயுள்ள போது அதிக உஸ்னம் உணரப்படும்..

எ.கா:
வளிமண்டல வெப்பநிலை 24°C (75 °F) இருக்கும் போது சாரீரப்பதன் பூச்சியமாக இருக்குமாயின் இவ் வெப்பநிலை 21°C (69 °F) ஆக உணரப்படும். . இதே வெப்பநிலை சாரீரப்பதன் 100% ஆக இருக்கும் போது 27 °C (80 °F)ஆக உணரப்படும். 



</doc>
<doc id="87103" url="https://ta.wikipedia.org/wiki?curid=87103" title="அச்சுவேலி">
அச்சுவேலி

அச்சுவேலி ("Atchuvely") என்பது இலங்கையின் வட மாகாணத்தில் யாழ்ப்பாண மாவட்டத்தில் வலிகாமம் கிழக்கு பகுதியில் உள்ள கிராமமாகும். இதன் உப பிரிவுகளாக இடைக்காடு, வளலாய், தம்பலை, பத்தமேனி, கதிரிப்பாய் போன்ற கிராம அலுவலர் பிரிவுகள் உள்ளன. இக்கிராமத்தின் வடக்கே தொண்டைமானாறும், தெற்கே ஆவரங்காலும், மேற்கே ஓட்டகப்புலம், வசாவிளானும், கிழக்கே வல்லை கடலின் தொடர்ச்சியுடன் கூடிய பரந்த வயல் வெளியும் பற்றைக் காடுகளும் காணப்படுகின்றன.

இங்கு வசிப்பவர்கள் பெருமளவு விவசாயப் பின்னணியை கொண்டவர்களாகவே காணப்படுகின்றனர். இந்து, கிறித்தவ மதங்களை பின்பற்றி வருகின்றனர். பல இந்து ஆலயங்கள் காணப்படுவதுடன் இரண்டு கிறித்தவ தேவாலயங்களையும் தன்னகத்தே கொண்டுள்ளது.

அச்சுவேலி ஒரு காரணப் பெயராக உருவானது. யாழ்நகரில் இருந்து பருத்தித்துறைக்குச் செல்லும் பெருந்தெரு, அச்சுவேலியை மையமாகக் கொண்டே செல்கின்றது. இதனால், யாழ்ப்பாணத்தையும் பருத்தித்துறையையும் இணைக்கும் வண்டிச்சக்கர அச்சுப்போல் இக்கிராமம் இருந்து “அச்சுவேலி” என நாமகரணம் பெற்றதென்பது ஒரு வரலாறு.


அச்சுவேலியில் மூன்று பாடசாலைகள் உள்ளன.



</doc>
<doc id="87105" url="https://ta.wikipedia.org/wiki?curid=87105" title="இடைக்காடு (யாழ்ப்பாணம்)">
இடைக்காடு (யாழ்ப்பாணம்)

இடைக்காடு இலங்கையின் வட மாகாணத்திலுள்ள யாழ்ப்பாண மாவட்டத்தில் வடக்கு திசையில் வடமாராச்சிப் பகுதியின் ஒரு கிராமம் ஆகும். இது அச்சுவேலி பிரதேசப்பை பிரிவில் உள்ளது. இடைக்காட்டின் வடக்கு எல்லை பக்குநீரினை கடலைக் கொண்டுள்ளது. கிழக்கு எல்லையில் தம்பலை, வல்வை தொன்டைகமானாறு ஆகியவையும், மேற்கு எல்லையில் பலாலி, தெற்கு எல்லையில் அச்சுவேலி, பத்தமேனி, கதிரிப்பாய் ஆகிய கிராமங்களும் உள்ளன.

இடைக்காட்டு பிரதேசத்தில் பிரபலமான பல கோயில்கள் உள்ளன.

பல ஆண்டுகள் பழமையான இடிகுண்டுக் கிணறு இடைக்காட்டுப் பிரதேசத்தில் உள்ளது. முன்னர் இடி ஒன்று விழுந்ததாகவும் இதனால் வற்றாத இக்கிணறு உருவானதாகவும் அறியக்கிடக்கிறது. கிட்டத்தட்ட ஒன்றரை அடி விட்டமும் மூன்று அடி நீளமும் உடையதாக உள்ளது. மேலும் சிறப்பாக ஒன்றரை அடி ஆழத்திலேயே நீர் கிடைக்கிறது. சவர் நிலப்பரப்பில் இருந்தாலும் இக்குண்டில் நல்ல நீர் கிடைக்கிறது. ஒரு ஆளை மூடக்கூடியளவு நீர் மட்டமும் உள்ளது. போதுவாக மேய்ச்சலுக்கு செல்லும் கால்நடைகளுக்கு நீர் தாகத்தை தீர்ப்பதற்கு பாவிக்கிறார்கள். பாறைத் தொடராகவுள்ள இப்பிரதேசத்தில் பாறையில் உள்ள பள்ளம் நீர் தாங்கு தொட்டியாக பாவிக்கப்படுகிறது. மேலும் இந்த கிணறு மனித பாதம் போல அமைந்துள்ளதாகும். அதுவும் இடது பாதம் போல அமைந்துள்ளது. இக்கிணற்றிற்கு சற்று தூரத்தில் வலது கால் போல அமைந்துள்ள கிணறும் உள்ளது. இது தூர்வடைந்துள்ளது. இதே போன்ற வற்றாக் கிணறுகள் நவாலி இடிகுண்டு நிலாவரை வற்றாக்கிணறு போன்றவையாகும்.


</doc>
<doc id="87114" url="https://ta.wikipedia.org/wiki?curid=87114" title="உகாய்">
உகாய்

உகாய் (Salvadora persica), (Galenia asiatica, Salvadora indica, அராக், மிஸ்வாக்) என்பது பெரும்பாலும் பற்சுகாதாரத்துக்காகப் பரிந்துரைக்கப்படும் ஒரு செடி.

உகாய் மரத்தின் காய் நெல்லைப் போல் நெல்லின் அளவினதாய் இருக்கும். அதன் நெற்று ஈரம் பட்டவுடன் வெடித்துச் சிதறும். இது மழையின் ஈர மண்ணில் காலூன்ற ஏற்றதாய் அமையும். இதனை இக்காலத்தில் "அம்மாம் பச்சரிசிச் செடி" என்பர்.

"உகாய்" மரம் சிறுநீரகக் கல்லுக்கு எதிரான தன்மையைக் கொண்டது.
முகம்மது நபியவர்கள் இதன் குச்சிகளையே பற்றூரிகையாகப் பயன்படுத்தியுள்ளார்கள். முஸ்லிம்களிற் பெரும்பாலானோர் இதனை இன்றளவிலும் பின்பற்றுகின்றனர். பல நூற்றாண்டுகளாகப் பற்தூரிகையாகப் பயன்படுத்தப்படும் இதனை உலக சுகாதார நிறுவனம் வாய்ச் சுகத்துக்கான சிறந்த பொருளாகப் பயன்படுத்துமாறு பரிந்துரைக்கிறது. இதில் ஏராளமான மருந்துப் பொருட்கள் காணப்படுவதாக ஆராய்ச்சி முடிவுகள் கூறுகின்றன.

இதன் காயிலிருந்து வெடித்து உதிரும் விதை மிளகைப்போல் காரம் உடையது. பறவைகள் உகாய் விதைகளை மேயும். உகாய் விதை பற்றிய சுவையான செய்தி ஒன்று நற்றிணை 66 எண்ணுள்ள பாடலில் வருகிறது. இதனைப் பாடிய புலவர் இனிசந்த நாகனார். உகாய் விதையை மேய்ந்த புறா ஒன்று அந்த விதையின் காரத்தால் துடித்ததாம். மரக்கிளையில் ஏறிக்கொண்டு உயவிற்றாம் (கத்திற்றாம்). அப்போது அதன் கழுத்து மயிர் சிலிர்த்துகொண்டதாம். கண் சிவந்துபோயிற்றாம். மறைவிடத்தில் ஒருவனோடு சேர்க்கை கொண்ட ஒருத்தி இப்படி உகாய் விதை உண்ட புறாவைப் போலத் துடித்தாளாம்.

பண்டைய தமிழர் இயற்கையை எவ்வாறெல்லாம் சுவைத்து அதனோடு ஒன்றியிருந்தனர் என்பதற்கு இது ஒரு சான்று.

சங்ககாலத்து ஊர்களில் ஒன்று உகாய்க்குடி. அவ்வூரில் வாழ்ந்த புலவர் உகாய்க்குடி கிழார். இவரது பாடல் குறுந்தொகைத் தொகுப்பில் பாடல் எண் 63 ஆக அமைந்துள்ளது.


</doc>
<doc id="87120" url="https://ta.wikipedia.org/wiki?curid=87120" title="சார் படையெடுப்பு">
சார் படையெடுப்பு

சார் படையெடுப்பு அல்லது சார் தாக்குதல் ("Saar Offensive") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு படையெடுப்பு. செப்டம்பர் 7-16, 1939ல் பிரான்சு நாசி ஜெர்மனியின் மேற்கெல்லையில் இத்தாக்குதலை நிகழ்த்தியது. ஆனால் நேச நாட்டுத் தலைவர்களிடம் மன உறுதி இல்லாத காரணத்தால் இது திட்டமிட்டபடி நடைபெறாமல் பாதியிலேயே நிறுத்திக்கொள்ளப்பட்டது.

இரண்டாம் உலகப் போர் மூளும் முன் நேச நாடுகளுக்கும் போலந்துக்கும் ராணுவ உதவி உடன்படிக்கை ஏற்பட்டிருந்தது. ஜெர்மனி போலந்தைத் தாக்கினால், அதன் மேற்குப்போர்முனையில் பிரான்சு தாக்குதல் நடத்தி ஜெர்மனியை இருமுனைப் போரில் ஈடுபடும்படி செய்ய வேண்டுமென இவ்வுடன்படிக்கையில் குறிப்பிடப்பட்டிருந்தது. மேற்குப் போர்முனையில் பிரான்சு தாக்கினால் ஜெர்மனி போலந்திலிருந்து தன் படைகளின் ஒரு பகுதியை திருப்பி அழைக்க வேண்டியிருக்கும், அது போலந்துக்கு சாதகமாக அமையும் என்று எதிர்பார்க்கப்பட்டது. செப்டம்பர் 1, 1939ல் ஜெர்மனி போலந்தைத் தாக்கியது. செப்டம்பர் 3ம் தேதி பிரான்சு ஜெர்மனி மீது போர் பிரகடனம் செய்தது. செப்டம்பர் 7ம் தேதி ஜெர்மனியின் ரைன் பள்ளத்தாக்கில் பிரெஞ்சுப் படைகள் நுழைந்தன. ஜெர்மனி-பிரான்சு எல்லையில் குறைவான ஜெர்மானிய படைகளே நிறுத்தப்பட்டிருந்ததால் நிலை பிரான்சுக்கு சாதகமாகவே இருந்தது. ஜெர்மனியின் சார்லாந்துப் பகுதியுள் எட்டு கி. மீ தூரம் வரை பிரெஞ்சுப் படைகள் முன்னேறின. இருபது கிராமங்களையும் மூன்று சதுர கி.மீ பரப்பரவுள்ள வார்ண்ட் காட்டுப்பகுதியையும் அவை கைப்பற்றின. ஆனால் இத்தாக்குதல் அரைமனதாகவே நடைபெற்றது. போலந்துக்கு உறுதியளித்தபடி 40 டிவிசன்களுடன் நடக்க வேண்டிய இந்த படையெடுப்பில் 11 டிவிசன்கள் மட்டுமே கலந்து கொண்டன. 12ம் தேதி நேசநாட்டுப் படைகளின் முதன்மை போர் குழுமம் கூடி படையெடுப்பை நிறுத்திக் கொள்ள வேண்டுமென முடிவு செய்தது. செப்டம்பர் 16ம் நாள் அனைத்து பிரெஞ்சுப் படைகளும் பின்வாங்கி மஷினோ கோட்டிற்கு (பிரெஞ்சு எல்லை அரண்) திரும்பி வந்துவிட்டன. நேச நாடுகளின் இந்த துரோகத்தால் ஜெர்மனி போலந்தை எளிதில் கைப்பற்றியது.


</doc>
<doc id="87124" url="https://ta.wikipedia.org/wiki?curid=87124" title="உருத்திரனார்">
உருத்திரனார்

உருத்திரனார் சங்ககாலப் புலவர்களில் ஒருவர். இவரது பாடல் என்ற முறையில் சங்கநூல் தொகுப்பில் ஒரே ஒரு பாடல் உள்ளது. அது குறுந்தொகை பாடல் எண் 274. பாலைத்திணை சார்ந்தது.
இப் புலவரின் இயற்பெயர் தெரியவில்லை. பாலை நிலத்தில் கொளுத்தும் வெயிலை, வெயிலின் உருத்திரத்தை இவர் புதுமையான சொற்களால் வடித்துள்ளார். 'வன்கண் ஆடவர் நீர் நசை வேட்கையின் நா மென்று தணியும்' என்பது அந்த அரிய வடிவம். நன் நாக்கைத் தானே மென்று தன் தாகத்தைத் தணித்துக்கொள்வார்களாம். இதனால் குறுந்தொகையைத் தொகுத்த ஆசிரியர் இவருக்கு உருத்திரனார் என்னும் பெயரைச் சூட்டியுள்ளர்.
உகா மரத்தின் அடிப்பகுதி புறவு நிலம் போல இருக்கும். அதன் காய்கள் சூலுற்ற இறால் மீன்களைப் போல இருக்கும். பாலை நில ஆடவர் அந்தக் காய்களை அம்பெய்து வீழ்த்துவர். மேலும் மலை உச்சியில் ஏறி வழியில் யாராவது வருகிறார்களா என்றும் பார்ப்பர். பாலையின் கொடுமையால் அவர்களது நா வறண்டிருக்கும். நாவை நனைக்கத் தம் நாவைத் தாமே மென்றுகொள்வர். இத்தகைய கொடுமையான தன்மை கொண்டது பாலைநிலம்.

பொருள் தேடச் செல்லும் தலைவன் நினைக்கிறான். 'இத்தகைய கொடிய கானமும் இனிதுதான். எப்போது? என் இனியவளைத் தழுவிக்கொண்டு (அழைத்துக்கொண்டு) சென்றால்' - என்று நினைக்கிறான்.


</doc>
<doc id="87126" url="https://ta.wikipedia.org/wiki?curid=87126" title="டாலர் ஏலம்">
டாலர் ஏலம்

மார்ட்டின் சூபிக்கு என்ற பொருளியலாளர் வடிவமைத்த மாறுபட்ட ஏலமுறைக்கு டாலர் ஏலம் ("Dollar auction") என்று பெயர். இவ்விளையாட்டில் பங்கேற்பவர்கள் மாறி மாறி ஏலத்தொகையை உயர்த்தி ஒரு டாலர் தொகையைப் பெற முயலும் வண்ணம் உள்ளது. தோற்பவர்களின் இழப்பும் வெல்பவரின் பெறுதியும் ஈடாக இல்லாத இவ்விளையாட்டில் ("non-zero sum game") எந்த ஒரு கட்டத்திலும் அதுவரை நிகழ்ந்துள்ளவை பற்றி கலந்து கொள்பவர்கள் முழுமையாக அறிந்திருப்பார்கள். அவ்வாறு இருந்தும் வழக்கமான பகுத்தறிவுத் தேர்வுக் கோட்பாட்டைப் பயன்படுத்தி ஒவ்வொரு முறையும் "சரியான" தெரிவைச் செய்தும் இறுதியில் பணத்தை இழக்கும் வகையில் இவ்விளையாட்டை சூபிக்கு அமைத்துள்ளார். இதன்வழியாக அவர், ஒரு தொடர் விளையாட்டில் ஒவ்வொரு கட்டத்திலும் பகுத்தறிவுத் தேர்வின்படி விளையாடினாலும் தோற்கும் முரண்பாட்டைக் காட்டியுள்ளார்.

ஏலம் விடுபவர் ஒரு டாலர் பணத்தை ஏலம் விடுவதாக அறிவிப்பார். இவ் ஏலத்தில் இறுதியில் மற்றவர்கள் கேட்டதைக் காட்டிலும் கூடிய தொகையைக் கேட்ட நபருக்கு ஒரு டாலர் கிடைக்கும். ஆனால் வழக்கமான ஏலத்தைப் போலன்றி, ஏலத்தை வென்ற நபருக்கு அடுத்தபடியாக உயர்ந்த தொகையைக் கேட்டவரும் தான் கேட்ட தொகையைச் செலுத்த வேண்டும். 

விளையாட்டு தொடங்கியதும் யாரேனும் ஒருவர் 99 சென்டை ($0.99) வெல்லும் நோக்கில் 1 சென்டுக்கு ஏலத்தில் பங்கேற்பார். அந்த நிலையில் அது பகுத்தறிவின்படி "சரியான" செயலே. இப்போது மற்றொருவர் 98 சென்டு பெற்றாலும் நல்லது என்ற நோக்கில் 2 சென்டு என்று ஏலத்தொகையை உயர்த்துவார். இப்படியாகப் பலரும் போட்டி போட்டுக் கொண்டு உயர்த்தி இறுதியில் ஒருவர் 1 சென்டு வென்றாலும் போதும் என்று 99 சென்டுகளுக்குக் ஏலம் கேட்பார். இப்போது 98 சென்டு சொன்னவருக்குச் சிக்கல். அவர் தோற்று விட்டால் 98 சென்டைக் கொடுத்து விட்டுப் பதிலுக்கு எதையும் வெல்லாமல் இழக்க நேரிடும். அதனால் ஒரு டாலருக்கு ஏலம் கேட்டால் இழப்பும் இல்லை பெறுதியும் இல்லை என்ற நோக்கில் அவர் உயர்த்துவார். இப்போது 99 சென்டுகளைச் சொன்னவர் 99 சென்டுகளை இழப்பதற்கு மாறாக 1.01 டாலருக்கு ஏலத்தில் எடுத்தால் ஒரு சென்டுதானே இழப்பு என நினைக்கக்கூடும். இதற்கு அடுத்து மாறி மாறி ஏலத்தொகை உயர்ந்தால் இறுதியில் நிற்கும்போது கடைசியாகக் கேட்ட இருவர் பெருந்தொகையை இழந்து விடுவர். இருப்பதில் பெரிய தொகையைக் கேட்டவர் ஏலத்தை நடத்துபவரிடம் இருந்து ஒரு டாலரை மட்டுமே பெறுவார். ஏலம் விட்டவருக்குப் பெருந்தொகை கிடைக்கும்.

இருவர் ஒத்துழைத்து ஏலம் கேட்டால் ஆளுக்கு ஒரு சென்டு மட்டும் கேட்டுவிட்டு 98 சென்டுகளைப் பகிர்ந்து கொள்ளலாம். ஆனால், பொது ஏலம் என்பதால் 98 சென்டுகள் வரை கேட்பவருக்கு எப்படியும் இலாபம் கிடைக்கும் வாய்ப்பினால் வேறு எவரேனும் ஏலத்தை உயர்த்தி விடுவார்கள். தவிர, ஆட்டக்கோட்பாட்டுக் ("game theory") கல்வியில் இது போன்ற கேள்விகளைக் கட்டுப்படுத்திய புனைவுச் சூழல்களை முன்வைத்தே ஆய்வு செய்வார்கள். இன்னொரு வாய்ப்பில் எந்த ஒரு போட்டியாளரும் இருப்பு ஏலத்தொகையை விட $0.99 கூடுதலாகக் கேட்டு விட்டால் அடுத்தவர் எவரும் அதற்கு மேல் கேட்க மாட்டார்கள். இதனால் போட்டி போட்டு பெருந்தொகையை இழக்காமல் நிறுத்த முடியும். இதை எடுத்த எடுப்பிலேயே ஒரு நபர் எண்ணிப் பார்த்து $0.99 சென்டு கேட்டு விட்டால் அவருக்கு $0.01 இலாபம் கிடைக்கும். இதை இந்த முரணாட்டத்துக்கு விதிவிலக்காகக் கொள்ள முடியும்.

பகுத்தறிவுடைய நபர்கள் கலந்து கொள்ளும்போது அடுத்தடுத்து என்ன நிகழலாம் என்று முழுமையாக எண்ணிப் பார்த்து விட்டால் எவருமே ஏலம் கேட்க மாட்டார்கள் என்பது மற்றொரு மறுப்பு வாதம். ஆனால் உளவியல் ஆய்வுகளின்படியும் பொருளியல் தரவுகளின் படியும் பார்க்கையில் மனிதர்கள் இவ்வாறான பகுத்தறிவுடன் எல்லா நேரங்களிலும் செயல்படுவதில்லை என்று அறிய முடிகிறது.

தொடர் இழப்பின் போதும் பகுத்தறிவுக்கப்பாற்பட்டுத் தன் பொருள் முதலை ஒன்றின் மீது செலுத்தும் மனப்பாங்கைக் காட்டும் ஆய்வாக டாலர் ஏலம் எடுத்துக் கொள்ளப்படுகிறது. ஒரு கட்டத்தில் ஏலம் கேட்கும் இருவருமே தொகையை இழப்பது உறுதியான பின்னரும் ஏற்கனவே விட்ட தொகையை மீட்கும் நோக்கில் தொடர்ந்து ஆடி, ஏலத்தை வெல்பவரும் இரண்டாவதாக வருபவரும் கிட்டத்தட்ட ஒரே அளவிலான பெருந்தொகையை இழக்கின்றனர்.

ஒருவர் 99 சென்டுகளும் மற்றொருவர் 98 சென்டுகளும் கேட்டுள்ள நிலையில் இரண்டாமவர் ஏலத்தொகையைக் கூட்டுவதன் பின்னால் உள்ள எண்ணம்:

இவ்விரண்டில் இரண்டாவதே மேல் என்று எண்ணக்கூடும். ஆனால், அத்தோடு ஏலம் முடிவுறுவதில்லை என்பதினால் இரண்டாவது வாய்ப்பு செல்லாது என்பதைப் பல வேளைகளில் மறக்க நேரிடுகிறது.


</doc>
<doc id="87128" url="https://ta.wikipedia.org/wiki?curid=87128" title="1 சாமுவேல் (நூல்)">
1 சாமுவேல் (நூல்)

1 சாமுவேல் ("1 Samuel") என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறுகின்ற ஒரு நூல் ஆகும். இதைத் தொடர்ந்து வரும் 2 சாமுவேல் இந்நூல் கூறும் வரலாற்றின் தொடர்ச்சியாக உள்ளது.
"1 & 2 சாமுவேல்" என்னும் நூல்களில் இசுரயேல் அரசுரிமையின் தொடக்க வரலாறு காணப்படுகிறது. இவ்விரு நூல்களின் தொகுப்பு எபிரேய மூல மொழியில் "Sefer Sh'muel" (= சாமுவேலின் நூல்கள்) என்று அழைக்கப்படுகிறது.

நீதித் தலைவர்களின் காலம் அரசுரிமையின் காலமாக மாறியது குறித்த நிகழ்ச்சிகள் "1 சாமுவேல்" என்னும் நூலில் இடம் பெறுகின்றன. மேலும், நீதித் தலைவர்களின் வரிசையில் இறுதியாக வந்தவரான சாமுவேல், இசுரயேலின் முதல் அரசரான சவுல், சிறுபருவத்தே இறைவனால் தேர்ந்தெடுக்கப்பட்டு இசுரயேலின் பேரரசராக உயர்த்தப்பட்ட தாவீது ஆகிய மூவரை மையமாகக் கொண்டு ஏற்பட்ட சமுதாய மாற்றமும் இந்நூலில் இடம்பெறுகிறது.

கடவுளுக்கு உண்மை உள்ளவர்களாய் இருந்தபோது வெற்றியும், அவருக்கு உண்மையற்றவர்களாய் நடக்கும்போது அழிவும் ஏற்படும் என்னும் கருத்து இந்நூலில் தெளிவாக்கப்படுகிறது. ஆண்டவரே இசுரயேலின் உண்மையான அரசர் என்று கருதப்பட்டார். ஆனால், மக்களின் விருப்பத்திற்கு இணங்கி அவர் அவர்களுக்கு ஓர் அரசரைத் தேர்ந்தெடுக்கிறார். ஆயினும் அரசரும் இசுரயேல் மக்களும் கடவுளின் ஆட்சிக்கு உட்பட்டவர்கள் என்பதும், செல்வர் வறியோர் ஆகிய எல்லா மக்களின் உரிமைகளும் கடவுளின் திருச்சட்டத்தின் கீழ் சமமாகக் காக்கப்பட வேண்டும் என்பதும் இந்நூலில் வலியுறுத்தப்படுகின்றன.

விக்கிமூலத்தில் சாமுவேல் - முதல் நூல்


</doc>
<doc id="87129" url="https://ta.wikipedia.org/wiki?curid=87129" title="2 சாமுவேல்">
2 சாமுவேல்

2 சாமுவேல் ("2 Samuel") என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறுகின்ற ஒரு நூல் ஆகும். இதற்கு முன்னால் அமைந்த 1 சாமுவேல் இந்நூல் கூறும் வரலாற்றிற்கு முந்திய காலக் கட்டத்தை விரித்துரைக்கிறது.

"1 சாமுவேல்" என்னும் நூலின் தொடர்ச்சியான "2 சாமுவேல்", அரசர் தாவீதின் ஆட்சி வரலாற்றைக் கூறுகிறது. இவ்விரு நூல்களின் தொகுப்பு எபிரேய மூல மொழியில் "Sefer Sh'muel" (= சாமுவேலின் நூல்கள்) என்று அழைக்கப்படுகிறது.

2 சாமுவேல் நூலின் முதல் நான்கு அதிகாரங்கள், தெற்கே யூதாவின் மேல் தாவீது அரசர் ஆட்சி புரிந்ததையும், பின்னைய அதிகாரங்கள், வட பகுதியான இசுரயேல் உட்பட நாடு முழுவதன்மேலும் அவர் ஆட்சி புரிந்ததையும் விரித்துரைக்கின்றன. தாவீது தம் அரசை விரிவுபடுத்தவும், தம் நிலையை உறுதிப்படுத்தவும் நாட்டிலுள்ள எதிரிகளோடும் வேற்றரசுகளோடும் போராடியதை இந்நூல் படம்பிடித்துக் காட்டுகிறது.

தாவீது ஆண்டவரிடம் ஆழ்ந்த நம்பிக்கை கொண்டிருந்ததோடு, தம் மக்களின் முழு நம்பிக்கையையும் பெற்றிருந்தார். இருப்பினும் சில நேரங்களில் தம் தவறான நோக்கங்களை நிறைவேற்றிக் கொள்வதற்காக எந்தப் பாவத்தையும் செய்யத் தயங்காதவராய் இருந்திருக்கிறார். ஆயினும், அவருடைய பாவங்களை இறைவாக்கினர் நாத்தான் அவருக்குச் சுட்டிக்காட்டியபோது, அவர் அவற்றை அறிக்கையிட்டுக் கடவுள் அளித்த தண்டனையை ஏற்றுக்கொள்ளவும் செய்தார்.

தாவீதின் வாழ்க்கையும் அவர்தம் வெற்றிகளும் இசுரயேல் மக்களின் மனத்தில் ஆழமாய்ப் பதிந்துவிட்டன. எனவேதான் பிற்காலத்தில் நாடு தொல்லைக்குட்பட்ட நேரங்களில், அவரைப்போல் தங்களுக்காகப் போராடக்கூடிய "தாவீதின் மகன்" தங்களுக்கு அரசராய் மீண்டும் வரவேண்டுமென்று அவர்கள் மிகவும் எதிர்பார்த்தனர்.

விக்கிமூலத்தில் சாமுவேல் - இரண்டாம் நூல்


</doc>
<doc id="87130" url="https://ta.wikipedia.org/wiki?curid=87130" title="உகா">
உகா

உகா மரம் சங்க இலக்கியத்தில் குறிப்பிடப் பட்டுள்ள ஒரு வகை மரம். அது எப்படி இருக்கும் என்று குறுந்தொகை பாடல் எண் 274 தெரிவிக்கிறது. இந்தப் பாடலைப் பாடியவர் உருத்திரனார் என்னும் புலவர். அதன் கிளைகள் புறவுநிலம் போலக் காணப்படுமாம். புறவுநிலம் என்பது முல்லை நிலத்தில் பயிர்செய்ய வயல் வயலாகத் தடுக்கப்பட்ட நிலம். இது மலையிலிருந்து பார்ப்பவர்களுக்குச் செதில் செதிலாகத் தெரியும். உகா மரக் கிளைகளின் புறத்தோற்றம் செதில் செதிலாக இருக்குமாம். 

அதன் காய் சூல் கொண்ட இறால் மீன்கள் போல இருக்குமாம். இந்த உகா மரத்தில் ஏறி இருந்துகொண்டு பாலைநில எயினர் வழிப்போக்கர்களின் வரவுக்காகக் காத்திருப்பார்களாம்.

இந்தக் குறிப்புகள் இக்காலக் 'கொடுக்காய்ப் புளி' மரத்தை நினைவூட்டுகின்றன. கொடுக்காய்ப்புளி காய்கள் எளிதில் உதிர்வதில்லை. எனவே இந்த மரத்துக்கு 'உகா' என்று தமிழ்மக்கள் பெயர் சூட்டியுள்ளனர்.

பாலைநில மக்கள் இந்தக் காய்களை வில்லில் அம்பு தொடுத்து வீழ்த்தி உண்பார்களாம்.

புறவுப் புறத்து அன்ன புன்கால் உகாஅத்து
இறவுச் சினை அன்ன நளி கனி உதிர
விடுகணை வில்லொடு பற்றிக் கோடு இவர்பு
வருநர்ப் பார்க்கும் வன்கண் ஆடவர்


</doc>
<doc id="87133" url="https://ta.wikipedia.org/wiki?curid=87133" title="ப. கண்ணாம்பா">
ப. கண்ணாம்பா

பி. கண்ணாம்பா (பசுப்புலேட்டி கண்ணாம்பா, தெலுங்கு: పసుపులేటి కన్నాంబ, அக்டோபர் 5, 1911 - மே 7, 1964) பிரபலமான தமிழ் மற்றும் தெலுங்குத் திரைப்பட நடிகை. மு. கருணாநிதியின் மனோகரா திரைப்படம் மூலம் வசனத்தை திறம்பட பேசி எல்லோராலும் பாராட்டை பெற்றவர். 150 படங்களுக்கு மேல் நடித்துள்ளார். 25 படங்களை தயாரித்தும் உள்ளார்.

கண்ணாம்பா தெலுங்கைத் தாய் மொழியாக கொண்டவர். ஆந்திரப் பிரதேசம், குட்டப்பா என்ற ஊரில் எம். வெங்கணராசையா, லோகாம்பா ஆகியோருக்கு ஒரே குழந்தையாகப் பிறந்தார். தாயின் பெற்றோருடன் ஏலூருவில் வளர்ந்தார். 1927 ஆம் ஆண்டு கண்ணம்பா 16 வயதில் நாரலா நாடகி சமாஜன் நாடக மன்றத்தில் சேர்ந்து அரிச்சந்திரா நாடகத்தில் சந்திரமதியாக நடித்து பெயர் பெற்றார். அதன் பிறகு அந்த நாடக மன்றம் மேடையேற்றிய அனுஷியா, சாவித்திரி, யசோதா போன்ற நாடகங்களில் நடித்தார். இந்நாடக நிர்வாகிகளில் ஒருவரான கே. பி. நாகபூஷணம் 1934 இல் கண்ணாம்பாவைத் திருமணம் செய்து கொண்டார். அதே ஆண்டு இருவரும் ஸ்ரீ ராஜராஜேஸ்வரி நாட்டிய மண்டலி என்ற புதிய நாடகக் கம்பனியை ஆரம்பித்து தென்னிந்தியாவெங்கும் நாடகங்களை நடத்தி வந்தார்கள். இவர்களுக்கு குழந்தைகள் இல்லாததால் ஒரு ஆண்பிள்ளையும், பெண் பிள்ளையையும் தத்தெடுத்து வளர்த்தார்கள். மகள் ராஜராஜேஸ்வரி பிரபல தெலுங்கு இயக்குனர் சி. புல்லையாவின் மகனைத் திருமணம் செய்து கொண்டார். 

ஸ்டார் கம்பெனியைச் சேர்ந்த ஏ. ராமையா கண்ணாம்பாவை சந்திரமதி பாத்திரத்தில் ஹரிச்சந்திரா திரைப்படத்தில் நடிக்க வைத்தார். அதன்பிறகு சரசுவதி டக்கீஸ் கம்பெனி தயாரித்த துரோமதி படத்தில் நடித்தார். 1938 இல் பி. என். ரெட்டி தயாரித்த கிரகலட்சுமி படத்தில் நடித்தார்.

கண்ணாம்பா நடித்த முதல் தமிழ்த் திரைப்படம் மெட்ராஸ் மோஷன் பிக்சர்ஸ் (பின்னர் ஜெமினி ஸ்டூடியோவாக மாறியது) ராஜகோபாலின் கிருஷ்ணன் தூது. தமிழ் வசனங்களை தெலுங்கில் எழுதிப் பேசி நடித்தார். இது 1940 ஆண்டு வெளிவந்தது. அடுத்து அவர் எம்.கே. தியாகராஜ பாகவதருடன் அசோக்குமார் படத்தில் நடித்தார். 1941 இல் ஜுப்பிட்டர் பிக்சர்ஸ் தயாரித்த கண்ணகி படத்தில் நடித்தார்.

கண்ணகிக்குப் பிறகு கண்ணாம்பா தமிழ் நாட்டில் புகழ் பெற்ற நடிகையாக விளங்கினார். கலைஞர் மு. கருணாநிதி எழுதிய வசனங்களை மனோகரா திரைப்படத்தில் சிறப்பாக பேசி நடித்தார்.


கலைமாமணி விருது



</doc>
<doc id="87135" url="https://ta.wikipedia.org/wiki?curid=87135" title="உமட்டூர் கிழார் மகனார் பரங்கொற்றனார்">
உமட்டூர் கிழார் மகனார் பரங்கொற்றனார்

உமட்டூர் கிழார் மகனார் பரங்கொற்றனார் என்பவர் சங்ககாலப் புலவர்களில் ஒருவர். சங்கநூல் தொகுப்பில் இவரது பாடல் ஒன்றே ஒன்று உள்ளது. அது அகநானூறு பாடல் எண் 69 (பாலைத் திணை)

பரங்கொற்றனாரின் தந்தை உமட்டூர் கிழார். உமட்டூர் என்பது குமட்டூர் போன்றதோர் ஊர்.

பொருள் தேடச் சென்ற தலைவன் விரைவில் திரும்பிவிடுவான் என்று கூறித் தோழி தலைவியின் துன்பத்தை ஆறச்செய்மிறாள்.

மென்மைநலம் இழந்த மேனி, மலர்வனப்பு இழந்த கண்கள், உடலின் வண்ணம் மாறிச் சுருக்கங்களால் வரி விழுந்த உடல் ஆகியவற்றைப் பார்த்து நீ அழ வேண்டா. 

பிறருக்கு ஈவதுதான் இன்பம் என்று எண்ணி அவர் பொருள் தேடச் சென்றுள்ளார். மான்கள் புளிக்கும் நெல்லிக்காய்களை மேயும் காட்டின் வழியாகச் சென்றிருக்கிறார். ஆரியர் தேர் நடந்த வழியில் சென்றிருக்கிறார். என்றாலும் அங்கு நீண்ட நாள் தங்கியிருக்க மாட்டார். ஆய் வள்ளலின் காட்டில் பூத்த மலர் போல் மணக்கும் உன் மார்பைத் தழுவிக்கொண்டு துயில்வதை அவர் மறக்கமாட்டார். - என்று சொல்லித் தோழி தலைவியைத் தேற்றுகிறாள்.

மோரியரில் ஒருசாரார் இயல்தேர் மோரியர் எனப்பட்டனர். இவர்கள் மலையைக் கடந்து வந்தனர். தேரில் வந்தனர். அவர்களது தேர்ச்சக்கரத்தில் இருந்த இரும்பாலான கட்டு அவர்கள் வந்த வழியைப் பள்ளமாக்கியது. பொருள் தேடச் சென்ற தலைவன் அந்தப் பள்ளப் பாதையின் வழியே அவர்கள் வந்த மலையைத் தாண்டிச் சென்றான்.
(இங்குக் குறிப்பிடப்படும் ஆய் கடையெழு வள்ளல்களில் ஒருவன்) 
ஆய் தன் கையில் மணிப்பூண் அணிந்திருந்தான். இவன் வயவர் பெருமகன் என்று போற்றப்படுகிறான். வயவர் என்போர் படைவீரர்கள். இவனது வயவர்கள் அரண்கள் பலவற்றைக் கடந்து வென்றவர்கள். கையில் மயில் பீலி கட்டிய வில்லும் அம்புமாகத் திரிவர்.

வில்லில் மயில் பீலி; ஆய் அரசனின் வயவர் தம் அம்பின் நுனியில் மயில்கள் தாமே உதிர்த்த பீலியின் அடிநினியை நறுக்கிச் செருகியிருப்பர். ('மடமயில் ஒழித்த பீலி')


</doc>
<doc id="87147" url="https://ta.wikipedia.org/wiki?curid=87147" title="அரணிய மொழி">
அரணிய மொழி

அரணிய மொழி என்பது ஆக்சித மொழியின் ஒரு வகை ஆகும். இம்மொழி காத்தலோனியாவின் வடமேற்கு பகுதியில் எசுப்பானியா மற்றும் பிரான்சின் எல்லைக்கோட்டின் இடையில் பேசப்படுகிறது. அங்கு காத்தலோனியம் மற்றும் எசுப்பானியதிற்கு அடுத்து இதுவும் ஒரு ஆட்சி மொழியாக பயன்படுத்தப்பட்டு வருகிறது. இம்மொழி அரணியரால் பேசப்படுவதால் இம்மொழி அரணிய மொழி அல்லது அரணியர் மொழி என அழைக்கப்படுகிறது. இன்று பெரும்பாலான அரணியர் எசுப்பானியம் மற்றும் காத்தலோனியம் ஆகிய மொழிகளிலும் சரளமாக பேசுகின்றனர்.


</doc>
<doc id="87150" url="https://ta.wikipedia.org/wiki?curid=87150" title="ஈகில்சு">
ஈகில்சு

ஈகில்சு என்ற அமெரிக்க “கிராம ராக் இசை”க் குழு கிளென் பிரை, டான் என்லி, பெர்னீ லீடன், ரேண்டி மெய்சுனர் ஆகியோரால் 1971-இல் உருவாக்கப்பட்டது. தரப்பட்டியலில் ஐந்து முதலிட தனிப்பாடல்களையும் ஆறு பாடல் தொகுப்புகளையும் கொடுத்துள்ள இக்குழு 1970-களின் மிகப்பிரபலமான இசைக்குழுக்களுள் ஒன்றாக இருந்தது. ஈகில்சு இசையமைத்த "ஓட்டல் கலிபோர்னியா" என்ற பாடல் தொகுப்பு ரோலிங் இசுட்டோன் என்ற (இசைக்கான) பத்திரிகையின் “இதுவரை வெளியான தொகுப்புகளில் முதல் 500 மிகச்சிறந்த இசைத்தொகுப்பு” என்ற தரவரிசையில் 37-வது இடத்தைப் பிடித்தது. ஈகில்சின் “தேயர் கிரேட்டஸ்ட் ஹிட்ஸ்” என்ற தொகுப்பு அமெரிக்காவில் மட்டும் 29 மில்லியன் படிகளும் உலகளவில் மொத்தம் 42 மில்லியன் படிகளும் விற்று சாதனை படைத்தது. 1980-இல் இக்குழு பிரிந்து, மீண்டும் 1994-இல் ஒன்றிணைந்தது.


</doc>
<doc id="87151" url="https://ta.wikipedia.org/wiki?curid=87151" title="விக்தோரியா அபுரீல்">
விக்தோரியா அபுரீல்

விக்தோரியா அபுரீல் என்பவர் ஒரு எசுப்பானிய நடிகர் மற்றும் பாடகர் ஆவார். இவர் 1959ஆம் ஆண்டு சூலை திங்கள் 4ஆம் தேதி பிறந்தார். இவர் எசுப்பானியாவின் தலைநகரமாகிய மதுரீதில் பிறந்தார். இவரது கணவர் இயக்குனர் கேரார்து தே பதிசுத்தா ஆவார். இவர்களுக்கு இரண்டு மகன்கள் உள்ளனர்.


</doc>
<doc id="87157" url="https://ta.wikipedia.org/wiki?curid=87157" title="யோம் சீசா">
யோம் சீசா

யோம் சீசா என்பவர் ஒரு காத்தலோனிய பாடகர் ஆவார். இவர் ஆம் ஆண்டு பார்செலோனாவில் பிறந்தார். இவர் இதுவரை ஏறத்தாழ 27 இசைவெளியீட்டுகளை வெளியிட்டுள்ளார். அதில் மூன்று ரிகார்தோ சோபா என்ற பெயரின் கீழும் மற்றொன்று மூசிகா திசுபெருசா என்னும் இசைக்குழுவுடனும் வெளியிட்டுள்ளார். இவரது பிரபலமான பாடல் "குவால்செவோல் நித் போத் சொர்தீர் எல் சொல்" என்னும் பாடலாகும். இப்பாடல் 1975ஆம் ஆண்டு வெளியிடப்பட்ட அதேபெயருடைய இசைக்கோவையில் உள்ளது.


</doc>
<doc id="87182" url="https://ta.wikipedia.org/wiki?curid=87182" title="கார்மன் அமாயா">
கார்மன் அமாயா

கார்மன் அமாயா என்பவர் ஒரு பிளமேன்கோ பாடகரும் நடன கலைஞரும் ஆவார். இவர் 1913ஆம் ஆண்டு நவம்பர் திங்கள் 2ஆம் தேதி பிறந்தார். இவர் 1963ஆம் ஆண்டு நவம்பர் திங்கள் 19ஆம் தேதி மறைந்தார். இவர் ரோமானி மக்களை சேர்ந்தவர் ஆவார். இவர் எசுப்பானியாவில் உள்ள பார்செலோனா நகரத்தில் பிறந்தார். இவர் அவரது நான்காம் வயதிலேயே ஆட துவங்கிவிட்டார்.


</doc>
<doc id="87183" url="https://ta.wikipedia.org/wiki?curid=87183" title="மிரேலா காபேரோ">
மிரேலா காபேரோ

மிரேலா காபேரோ என்பவர் ஒரு எசுப்பானிய பாடகர் ஆவார். இவர் 1990ஆம் ஆண்டு சூலை திங்கள் 31ஆம் தேதி பிறந்தார். இவர் பாப் மற்றும் ரிதம் அண்டு புளூசு ஆகிய இசைவகைகளில் பாடி வருகிறார். இவர் 2004ஆம் ஆண்டு முதல் பாடி வருகிறார். இவரது முன்னோடி இவரது சியோசியாள் பாசுதோரா சொலேர் ஆவார். 


</doc>
<doc id="87185" url="https://ta.wikipedia.org/wiki?curid=87185" title="பாசுதோரா சொலேர்">
பாசுதோரா சொலேர்

பாசுதோரா சொலேர் என்பவர் எசுப்பானியாவில் உள்ள ஆந்தலூசியா பகுதியை சேர்ந்த ஒரு பாடகர் ஆவார். இவர் 1978ஆம் ஆண்டு செப்தம்பர் திங்கள் 27ஆம் தேதி பிறந்தார். இவர் இதுவரை ஏறத்தாழ 10 இசைக்கோவைகளை வெளியிட்டுள்ளார். இவரது குழந்தை பருவத்தில் இருந்தே இவர் பிளமேன்கோ பாடல்களை பாடிவந்தார். இப்போது இவர் ஒரு பாடலாசிரியர் ஆகவும் உள்ளார்.


</doc>
<doc id="87186" url="https://ta.wikipedia.org/wiki?curid=87186" title="எலுவைதி">
எலுவைதி

எலுவைதி என்பது ஒரு மேற்கத்திய இசைக்குழு ஆகும். இது ஒரு செல்திக்கு மெட்டல் இசைக்குழு ஆகும். செல்திக்கு மெட்டலை தவிர கிராமிய மெட்டல் மற்றும் இன்னிசை டெத்து மெட்டல் ஆகிய இசைவகைகளையும் வாசிக்கின்றனர். இது சுவித்தர்லாந்தை சேர்ந்த ஒரு இசைக்குழு ஆகும். இது 2002ஆம் ஆண்டு தோற்றுவிக்கப்பட்டது. 


</doc>
<doc id="87187" url="https://ta.wikipedia.org/wiki?curid=87187" title="அலேமானிசு">
அலேமானிசு

அலேமானிசு என்பது மேல் இடாய்ச்சின் வட்டார வழக்குகள் ஆகும். இது 10 மில்லியன் மக்களால் 7 நாடுகளில் பேசப்படுகிறது. அவை: சுவித்தர்லாந்து, செருமனி, ஆத்துரியா, லீகன்தீன், பிரான்சு மற்றும் வெனிசுவேலா. இது இலத்தீன் எழுத்துகளையே எழுதப் பயன்படுத்துகிறது.


</doc>
<doc id="87188" url="https://ta.wikipedia.org/wiki?curid=87188" title="சுவாபியா (பவேரியா)">
சுவாபியா (பவேரியா)

சுவாபியா என்பது பவேரியாவின் (ஜெர்மனி) ஏழு ஆட்சி பிரிவுகளுள் ஒன்றாகும். இதன் பரப்பளவு 9,993.97 சதுர கி.மீ. ஆகும். இதன் மக்கட்தொகை ஏறத்தாழ 1,784,753 ஆகும். இது பவேரியாவின் தென்மேற்கு பகுதியில் உள்ளது.


</doc>
<doc id="87189" url="https://ta.wikipedia.org/wiki?curid=87189" title="ஔசுபூர்கு">
ஔசுபூர்கு

ஔக்சுபூர்கு ( ) என்பது செருமானியிலுள்ள பவேரியாவின் தென்மேற்கு பகுதியிலுள்ள ஒரு நகரம் ஆகும். இதன் பரப்பளவு 146.93 சதுர கி.மீ. ஆகும். இதன் மக்கட்தொகை ஏறத்தாழ 263,646 ஆகும். இது பவேரியாவிலேயே மூன்றாவது பெரிய நகரம் ஆகும். இது கடல்மட்டத்தில் இருந்து 446-561 மீ. உயரத்தில் உள்ளது.




</doc>
<doc id="87191" url="https://ta.wikipedia.org/wiki?curid=87191" title="அல்பானிய மொழி">
அல்பானிய மொழி

அல்பானியம் என்பது இந்தோ ஐரோப்பிய மொழிக்குடும்பத்தை சேர்ந்த ஒரு மொழி ஆகும். இது அல்பானியாவிலும் கொசோவோவிலும் பரவலாக பேசப்பட்டு வருகிறது. இம்மொழியை ஏறத்தாழ 7.6 மில்லியன் மக்கள் பேசுகின்றனர். இம்மொழி அல்பானிய எழுத்துக்களையே எழுதப்பயன்படுத்துகிறது.


</doc>
<doc id="87194" url="https://ta.wikipedia.org/wiki?curid=87194" title="டிராகூன் நடவடிக்கை">
டிராகூன் நடவடிக்கை

டிராகூன் நடவடிக்கை ("Operation Dragoon") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு படையெடுப்பு. ஆகஸ்ட் 15, 1944ல் நேச நாட்டுப் படைகள் பிரான்சின் தெற்குப் பகுதியைத் தாக்கி அதை நாசி ஜெர்மனியிடமிருந்து மீட்டன. 

ஜூன் 1944ல் நார்மாண்டிச் சண்டையுடன் நேச நாடுகளின் நாசி ஐரோப்பாவின் மீதான படையெடுப்பு தொடங்கியது. அடுத்த இரு மாதங்களில் நேச நாட்டுப் படைகள் வேகமாக முன்னேறி பிரான்சின் பல பகுதிகளைக் கைப்பற்றின. ஆனால் பிரான்சிலுள்ள படைகளுக்குத் தேவையான தளவாடங்களை இறக்குமதி செய்ய போதுமான துறைமுக வசதிகள் நேச நாட்டுப்படைகளிடம் இல்லை. நேச நாடுப்படைகளின் ஐரோப்பிய தலைமைத் தளபதி ஐசனோவர் பிரான்சின் மார்சே துறைமுகத்தைக் கைப்பற்ற வேண்டும் என்று கருதினார். ஆனால் பிரிட்டிஷ் பிரதமர் வின்ஸ்டன் சர்ச்சில் பிரான்சில் இன்னொரு போர் முனையைத் துவக்குவது இத்தாலியிலும் பிரான்சிலும் ஏற்கனவே சண்டை நடந்து கொண்டிருக்கும் போர் முனைகளிலிருந்து நேச நாட்டுப் படைகளின் கவனம் சிதறி விடுமென்று கருதினார். அப்படி இன்னொரு முனையில் தாக்குவதென்றால் பால்கன் குடா பகுதியைத் தாக்க வேண்டுமென விரும்பினார். ஆனால் ஐசனோவரின் நிலையே இறுதியில் ஏற்கப்பட்டு, பிரான்சின் தென்பகுதியைத் தாக்குவதென்று முடிவானது. இத்தாக்குதலுக்கு டிராகூன் நடவடிக்கை என்று பெயரிடப்பட்டது.

ஆகஸ்ட் 1, 1944ல் அமெரிக்காவின் 6வது ஆர்மி குரூப் லெப்டினன்ட் ஜெனரல் ஜேகப். எல். டெவர்ஸ் தலைமையில் கார்சிகா தீவில் செய்முறை படுத்தப்பட்டது. டிராகூன் படை என்றும் அழைக்கப்பட்ட இதில் அமெரிக்காவின் 7வது ஆர்மியும் பிரான்சின் முதல் ஆர்மியும் இடம் பெற்றிருந்தன. ஆகஸ்ட் 15ம் தேதி ஆல்ஃபா, டெல்டா, காமெல் என்று குறிப்பெயரிடப்பட்டிருந்த பிரான்சின் தெற்குக் கடற்கரைப் பகுதிகளில் படைகள் தரையிறங்கத் தொடங்கின. தரையிறங்கும் படைகளுக்கு உதவியாக வான்குடை வீரர்கள் ஜெர்மானிய பீரங்கித் தளங்களைத் தாக்கி அழித்தனர். பல நேச நாட்டுப் போர்க்கப்பல்களும் ஜெர்மானியப் பாதுகாப்பு நிலைகளின் மீது பீரங்கித் தாக்குதல் நடத்தின. உள்ளூர் பிரெஞ்சு எதிர்ப்பு படையினரும் ஜெர்மானியப் பாதுகாவல் படைகளைத் தாக்கினர். இந்த பகுதியில் முன்பு நிறுத்தப்படிருந்த ஜெர்மானியப் படைகளின் பெரும் பகுதி வடபிரான்சு போர்முனைக்கு அனுப்பப்பட்டிருந்ததால், ஜெர்மானியர்களிடமிருந்து பெரிதாக எதிர்ப்பு ஒன்றும் இல்லை. முதல் நாளன்றே 94,000 படை வீரர்களும், 11,000 வண்டிகளும் பிரான்சு மண்ணில் தரையிறங்கி விட்டன. அவை விரைவாக இருபது கிலோ மீட்டர் வரை முன்னேறி தாக்குதல் பகுதியைத் தங்கள் கட்டுப்பாட்டிற்குள் கொண்டுவந்தன.

இத்தாக்குதலின் வெற்றி பாரிசிலிருந்த பிரெஞ்சு எதிர்ப்புப் படையினருக்கு பெருத்த நம்பிக்கையை ஊட்டியது. அவர்கள் ஜெர்மானிய ஆக்கிரமிப்புப் படைகளுக்கு எதிராக தங்கள் தாக்குதலைத் தொடங்கினர். ஆகஸ்ட் 25ம் தேதி பாரிஸ் நேச நாட்டுப்படைகளின் வசமாகியது. இப்பகுதியைப் பாதுகாத்து வந்த ஜெர்மானிய 19வது ஆர்மி விரைவாகப் பின்வாங்கியதால் தெற்கு பிரான்சின் பல பகுதிகளை டிராகூன் படை எளிதில் கைப்பற்றியது. மார்சே துறைமுகம் நேச நாட்டுப் படைகள் வசமாகியதும், செப்டம்பர் மாதம் முதல் தளவாடங்கள் அதன் வழியாக நேச நாட்டுப் படைகளுக்கு அனுப்பப்பட்டன. சிக்கலான இந்த நடவடிக்கை எளிதான வெற்றியில் முடிவடைந்தாலும், இன்று ராணுவ வரலாற்றில் இது பெரிதாகப் பேசப்படுவதில்லை.



</doc>
<doc id="87196" url="https://ta.wikipedia.org/wiki?curid=87196" title="மக்கதோனிய மொழி">
மக்கதோனிய மொழி

மக்கதோனியம் என்பது மாக்கடோனியக் குடியரசின் ஆட்சி மொழி ஆகும். இம்மொழி அல்வானியா, பல்கேரியா, கிரீசு, செர்பியா போன்ற நாடுகளிலும் பேசப்படுகிறது. இம்மொழியை ஏறத்தாழ 1.6 மில்லியன் மக்கள் முதல் 3 மில்லியன் மக்கள் வரை இம்மொழியில் பேசுகின்றனர்.


</doc>
<doc id="87197" url="https://ta.wikipedia.org/wiki?curid=87197" title="அலெக்சாந்திரியா">
அலெக்சாந்திரியா

அலெக்சாந்திரியா ("Alexandria" - அல்-இசுகந்தரியா) என்பது எகிப்திலுள்ள ஒரு நகரம் ஆகும். இந்நகரை மசிடோனியப் பேரரசன் அலெக்சாந்தர் தோற்றுவித்து, இதற்குத் தன் பெயரை இட்டதாகக் கூறப்படுகிறது. இது எகிப்திலேயே இரண்டாவது பெரிய நகரம் ஆகும். இதன் பரப்பளவு 1,034.4 சதுர கி.மீ. ஆகும். இதன் மக்கள்தொகை ஏறத்தாழ 4.1 மில்லியன் ஆகும். 

பண்டைய உலகின் ஏழு அதிசயங்களில் ஒன்றான பார்வோனின் கலங்கரைவிளக்கம் இங்குதான் உள்ளது.


</doc>
<doc id="87198" url="https://ta.wikipedia.org/wiki?curid=87198" title="சைலோசிசு">
சைலோசிசு

சைலோசிசு என்பது ஒரு மேற்கத்திய இசைக்குழு ஆகும். இது ஒரு கன மெட்டல் இசைக்குழு ஆகும். கன மெட்டல் மட்டுமின்றி திராசு மெட்டல், இன்னிசை டெத்து மெட்டல், புராகுறேசிவு மெட்டல் போன்ற இசைவகைகளிலும் வாசிக்கின்றனர். இவ்விசைக்குழு 2000ஆம் ஆண்டு தோற்றுவிக்கப்பட்ட ஒரு பிருத்தானிய இசைக்குழு ஆகும். 


</doc>
<doc id="87199" url="https://ta.wikipedia.org/wiki?curid=87199" title="இன்னிசை டெத்து மெட்டல்">
இன்னிசை டெத்து மெட்டல்

இன்னிசை டெத்து மெட்டல் என்பது ஒரு மேற்கத்திய இசைவகை ஆகும். இது டெத்து மெட்டலின் கீழ் வரும் ஒரு மெட்டல் இசைவகை ஆகும். இது 1990ஆம் ஆண்டுகளில் சுவீடன் நாட்டில் தோன்றியது. 2000ஆம் ஆண்டுகள் முதல் இது உலகெங்கும் பரவலாக அறியப்பட்டு வருகிறது.


</doc>
<doc id="87202" url="https://ta.wikipedia.org/wiki?curid=87202" title="துரோன் மெட்டல்">
துரோன் மெட்டல்

துரோன் மெட்டல் என்பது ஒரு மேற்கத்திய இசைவகை ஆகும். இது மெட்டல் இசையின் கீழ் வரும் ஒரு இசைவகை ஆகும். இது டூம் மெட்டல், துரோன் இசை, டெத்து மெட்டல், பிளாக்கு மெட்டல் போன்ற இசைவகைகளில் இருந்து தோன்றியது. இது 1990ஆம் ஆண்டுகளின் துவக்கப்பகுதியில் வாசிங்க்டனிலும் டோக்யோவிலும் தோற்றுவிக்கப்பட்டது. 


</doc>
<doc id="87203" url="https://ta.wikipedia.org/wiki?curid=87203" title="கிளாம் மெட்டல்">
கிளாம் மெட்டல்

கிளாம் மெட்டல் என்பது ஒரு மேற்கத்திய இசைவகை ஆகும். இது மெட்டல் இசையின் கீழ் வரும் ஒரு இசைவகை ஆகும். இது ஆம் 1970ஆண்டுகளின் கடைபகுதியிலும் 1980ஆம் ஆண்டுகளின் துவக்கப்பகுதியிலும் அமெரிக்க ஐக்கிய நாடுகளில் தோற்றுவிக்கப்பட்டது.


</doc>
<doc id="87204" url="https://ta.wikipedia.org/wiki?curid=87204" title="உம்பற்காட்டு இளங்கண்ணனார்">
உம்பற்காட்டு இளங்கண்ணனார்

உம்பற்காட்டு இளங்கண்ணனார் சங்ககாலப் புலவர்களில் ஒருவர். சங்கநூல் தொகுப்பில் அவரது பாடலாக ஒன்றே ஒன்று உள்ளது. அது அகநானூறு பாடல் எண் 264 ஆக வருகிறது. முல்லைத் திணைப் பாடல் அது.
உம்பல் என்னும் சொல் யானையைக் குறிக்கும். ஆனைமலைக் காட்டுப் பகுதியில் இருந்த ஓர் ஊர் உம்பற்காடு. இதில் வாழ்ந்த புலவர் இளங்கண்ணனார்.
தலைவன் போர்ப்பாசறையில் இருக்கிறான். கார்காலமும் கூதிர்காலமும் மயங்கி இணையும் காலம் வந்துவிட்டது. பாசறையில் உள்ளவர்கள் இதனை அரசனுக்குச் சுட்டிக் காட்டக்கூடாதா? என்னைப்பற்றி என் தலைவன் நினைக்க வேண்டா. கூதிர் பருவத்தில் அவரது நிலையைப் பற்றியாவது நினைக்க வேண்டாவா? - என்றெல்லாம் தலைவி தோழியிடம் சொல்லிக் கலங்குகிறாள்.
முசுண்டை(குட்டிப்பிலாத்தி)ப் பூ கும்பல் கும்பலாகப் பூத்துக் கிடப்பது மழைமேகம் இல்லாத வானத்தில் விண்மீன்கள் பூத்துக் கிடப்பது போல உள்ளதாம்.
கோவலர் கோடல் என்னும் வெண்காந்தள் பூவைச் சூடிக்கொள்வர்.


</doc>
<doc id="87211" url="https://ta.wikipedia.org/wiki?curid=87211" title="பிரசாந்த் செல்லத்துரை">
பிரசாந்த் செல்லத்துரை

பிரசாந்த் செல்லத்துரை ("Prashanth Sellathurai") ஓர் ஆத்திரேலிய சீருடற்பயிற்சி ("gymnastics") அணியிலுள்ள தமிழர். இவரது பெற்றோர் 1980களின் முற்பகுதியில் இலங்கையிலிருந்து ஆத்திரேலியாவிற்கு குடிபெயர்ந்தனர்.

பிரசாந்த் 2010 ஆம் ஆண்டு தில்லியில் நடைபற்ற பொதுநலவாயப் போட்டிகளில் தங்கம் வென்ற ஆத்திரேலிய அணியில் இடம்பெற்றிருந்தார்.



</doc>
<doc id="87214" url="https://ta.wikipedia.org/wiki?curid=87214" title="பேரூர் (சட்டமன்றத் தொகுதி)">
பேரூர் (சட்டமன்றத் தொகுதி)

1967ம் ஆண்டு முதல் சட்டமன்ற தொகுதியாக இருந்த பேரூர் 2008ன் இந்திய தேர்தல் ஆணையத்தின் தொகுதி மறு சீரமைப்பு கட்டளைப்படி இனி சட்டமன்ற தொகுதியாக இருக்காது.



</doc>
<doc id="87216" url="https://ta.wikipedia.org/wiki?curid=87216" title="சர்வ விஞ்ஞான கோசம்">
சர்வ விஞ்ஞான கோசம்

சர்வ விஞ்ஞான கோசம் என்பது ஒரு முதன்மையான மலையாள கலைக்களஞ்சியம் ஆகும். உலகின் அனைத்த அறிவையும் தொகுத்துத் தருவது இதன் நோக்கமாகக் கூறப்படுகிறது. 

இதுவரை 15 தொகுதிகள் வெளிவந்து உள்ளன. மேலும் ஐந்து தொகுதிகள் வெளிவர உள்ளன. இதை மலையாள அரசின் கலைக்களஞ்சியங்கள் வெளியிடுவதற்கான அரச நிறுவனம் (State Institute of Encyclopaedic Publications) வெளியிடுகிறது. 



</doc>
<doc id="87218" url="https://ta.wikipedia.org/wiki?curid=87218" title="விசுவ சத்திய விஞ்ஞான கோசம்">
விசுவ சத்திய விஞ்ஞான கோசம்

விசுவ சத்திய விஞ்ஞான கோசம் என்பது உலக இலக்கியத்துக்கான மலையாள கலைக்களஞ்சியம் ஆகும். உலக இலக்கியத்தின் தற்கால நிலைமை வரை வாசகருக்கு அறியத் தருவதே இந்தக் கலைக்களஞ்சியத்தின் நோக்கம். இதுவரை 7 தொகுதிகள் வெளிவந்து உள்ளன. மேலும் 3 தொகுதிகள் வெளிவர உள்ளன. இதை மலையாள அரசின் கலைக்களஞ்சியங்கள் வெளியிடுவதற்கான அரச நிறுவனம் (State Institute of Encyclopaedic Publications) வெளியிடுகிறது. 



</doc>
<doc id="87219" url="https://ta.wikipedia.org/wiki?curid=87219" title="மலையாள கலைக்களஞ்சியங்கள்">
மலையாள கலைக்களஞ்சியங்கள்

மலையாள கலைக்களஞ்சியங்கள் எனப்படுபவை மலையாள மொழியில் அமைந்த கலைக்களஞ்சியங்கள் ஆகும். மலையாளத்தில் கலைக்களஞ்சியங்கள் விஞானகோசம் என அறியப்படுகின்றன. 

1960 களுக்குப் பின்னரே மலையாள மொழியில் கலைக்களஞ்சியங்கள் தோன்றின. பல் துறைத் தகவல்களைத் தொகுக்கும் பொதுக் கலைக்களஞ்சியங்களும், துறை சார் கலைக்களஞ்சியங்களும் மலையாளத்தில் உள்ளன. இக் கலைக்களஞ்சியங்களை கேரள அரசின் கலைக்களஞ்சியங்கள் வெளியிடுவதற்கான அரச நிறுவனம் வெளியிடுகிறது. 



</doc>
<doc id="87221" url="https://ta.wikipedia.org/wiki?curid=87221" title="1 அரசர்கள் (நூல்)">
1 அரசர்கள் (நூல்)

1 அரசர்கள் ("1 Kings") / 1 இராஜாக்கள் என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறுகின்ற ஒரு நூல் ஆகும். இதன் பின்னே வருகின்ற 2 அரசர்கள் என்னும் நூல் யூதா-இசுரயேல் நாடுகளின் வரலாற்றைத் தொடர்ந்து முன்னெடுத்துச் செல்கிறது.

"1 & 2 சாமுவேல்" என்னும் நூல்களில் இசுரயேல் அரசுரிமையின் தொடக்க வரலாறு காணப்படுகிறது. 1 & 2 அரசர்கள் என்னும் இந்நூல்கள் அதன் தொடர்ச்சியாக அமைந்துள்ளன. மூல மொழியாகிய எபிரேயத்தில் இந்நூல்கள் "Sefer melakhim" (= அரசர்கள் பற்றிய நூல்கள்) என அறியப்படுகின்றன. கி.மு. 10ஆம் நூற்றாண்டிலிருந்து கி.மு. 6ஆம் நூற்றாண்டுவரை யூதா-இசுரயேல் நாடுகளில் நிகழ்ந்தவற்றை, குறிப்பாக அவற்றை ஆண்ட அரசர்களின் வாழ்க்கையை எடுத்துரைப்பதால் இந்நூல்கள் இப்பெயர் பெற்றன.

1 அரசர்கள் மூன்று பகுதிகளைக் கொண்டுள்ளது:

1) இஸ்ரயேல் மக்களினம் முழுவதன் மேலும் சாலமோன் அரசுரிமை பெறுதல்; அவர் தந்தை தாவீது இறத்தல்.
<br>2) சாலமோனின் ஆட்சியும் மாட்சியும்; எருசலேமில் அவர் எழுப்பிய கோவிலின் சிறப்பு.
<br>3) நாடு தெற்கு வடக்கு என்ற இரண்டு அரசுகளாகப் பிரிதல்; அவற்றைக் கி.மு. 850 வரை ஆண்ட அரசர்களின் வரலாறு.

இவ்விரு நூல்களிலும் ஒவ்வொரு அரசனும் ஆண்டவருக்கு அவன் காட்டிய பற்றுறுதிக்கேற்ப, தீர்ப்பு வழங்கப்படுகிறான்; ஆண்டவரிடம் காட்டும் பற்றுறுதி நாட்டுக்கு வெற்றியைத் தருகின்றது; மாறாக, வேற்றுத் தெய்வ வழிபாடும் கீழ்ப்படியாமையும் அழிவையே கொணர்கின்றன. இந்த அளவுகோலின்படி வடநாட்டு (இசுரயேல்) அரசர்கள் எல்லாருமே தீயவழியில் நடந்தார்கள் என்றும், தென்னாட்டு (யூதா) அரசர்களில் சிலரும் அவ்வாறு நடந்தார்கள் என்றும் காட்டப்படுகிறது.

பல இறைவாக்கினர் சிலைவழிபாட்டினின்றும் ஆண்டவருக்குக் கீழ்ப்படியாமையினின்றும் மக்களைத் தடுத்து நிறுத்தினர். அவர்களுள் எலியா தலைசிறந்தவராக இந்நூலில் காட்டப்படுகின்றார்.

விக்கிமூலத்தில் அரசர்கள் - முதல் நூல்

</doc>
<doc id="87223" url="https://ta.wikipedia.org/wiki?curid=87223" title="தாராப்பூர் அணுமின் நிலையம்">
தாராப்பூர் அணுமின் நிலையம்

தாராப்பூர் அணுமின் நிலையம் மகாராட்டிர மாநிலம், தாராப்பூரில் உள்ள ஒரு இந்திய அணுமின் நிலையம் ஆகும்.

இங்கு அக்டோபர் 1969ல் கொதிக்கும் நீர் வகையான 200 மெகா வாட் திறனுடன் கூடிய இரு அணுக்கரு அணுசக்தி உலைகள் கொண்ட ஆலைகள் அமைக்கப் பட்டன. இதற்கான திட்டப் பணிகள் 1962ம் ஆண்டே தொடங்கி விட்டன. இந்த நிலையம் இந்திய அணுமின் கழகத்தின் நிருவாகத்தில் செயல்பட்டு வருகிறது. துவக்க நாட்களின் இவ்விரு உலைகளின் திறன் 200 மெகாவாட் அளவிற்கு இருந்தாலும், காலப் போக்கில் அவை 160 மெகாவாட் அளவிற்கு குறைந்தது. இந்த முதல் கட்ட ஆலைகளை அமெரிக்காவின் பெக்டேல் நிறுவனமும், ஜெனெரல் எலெக்ட்ரிக் நிறுவனமும் இணைந்து அருகாமையில் உள்ள அக்கர்பட்டி கிராமத்தில் கட்டி முடித்தன. ஆசியாவிலேயே முதன்முதலாக செயல்பட்ட அணுக்கரு அடிப்படையிலான மின்சாரம் தயாரிக்கும் ஆலை என பெயர்பெற்றது. தற்பொழுது இங்கு நான்கு அணுக்கரு அணுசக்தி ஆலைகள் செயல்பட்டு வருகின்றன, அவற்றின் மொத்த உற்பத்தித் திறன் 1400 மெகா வாட் ஆகும்.

சமீபத்தில் உயர்ந்த அழுத்தம் கொண்ட தண்ணீருடன் கூடிய 540 மெகாவாட் திறன் கொண்ட இரு உலைகளையும் சோதனை ஓட்டத்திற்குப் பிறகு வெற்றிகரமாக தாராப்பூரில் செயல்பட்டு வருகிறது. இந்தியாவில் செயல்படும் அணுசக்தி மின்சார உற்பத்தி ஆலைகளில், இதுவே மிகவும் அதிக திறன் கொண்ட ஆலையாகும். மதிப்பீடு செய்த அளவில் இருந்து மிகவும் குறைவான செலவில், குறிப்பிட்ட நாளுக்கு ஏழு மாதங்களுக்கு முன்னர் இந்த ஆலை இந்திய ந்யூக்ளியர் பவர் கோர்போரேசன் நிறுவனத்தால் கட்டி முடிக்கப் பெற்றது, மிகவும் பாராட்டுக்குரியதாகும். இப்பொறுப்பை லார்சன் அன்ட் டூப்ரோ நிறுவனமும், காம்மன் இந்தியா நிறுவனமும் இணைந்து கட்டி முடித்தன.

இவ்வாலைகளில் பணி புரியும் பணியாளர்களுக்கு பயன் படும் வகையில் இங்கிருந்து அருகாமையில் உள்ள தாராபூர் அணுசக்தி நிலைய வீட்டு வசதி வளாகத்தையும் பெக்டேல் நிறுவனம் கட்டிக் கொடுத்தது. முதலில் திட்டத்தில் செயல்பட்ட ஆங்கிலேயே அதிகாரிகளின் வசதிக்காக பல நல்ல வீடுகள் இங்கே கட்டினார்கள். இப்பொழுது முதலில் திட்டத்தில் ஈடுபட்ட ஆங்கிலேயர்கள் தமது நாட்டிற்கு திரும்பிச் சென்றதை அடுத்து, இப்போது இங்குள்ளவர்களே குடியிருந்து வருகின்றனர்.

தாராப்பூரில் முதன் முதலில் அக்டோபர் 28, 1969 அன்று முதல் இரு 160 மெகா வாட் மின் உற்பத்தித் திறன் கொண்ட கொதிக்கும் நீர் வகையிலான அணு மின் உலைகள் செயல்படத் துவங்கின.

பிறகு நாளடைவில் 540 மெகா வாட் மின் உற்பத்தித் திறன் கொண்ட கன நீர் உயர் அழுத்த நீர் உலை எண் நான்கு அணு உலை 2005 ஆம் ஆண்டு செப்டம்பர் மாதம் 12 ஆம் தேதி முதல் செயல்படத் துவங்கியது.

பின்னர் இதே போன்ற 540 மெகா வாட் மின் உற்பத்தித் திறன் கொண்ட கன நீர் உயர் அழுத்த நீர் உலை எண் மூன்று அணு உலை 2007 ஆம் ஆண்டு ஆகஸ்ட் மாதம் 18 ஆம் தேதி முதல் செயல்படத் துவங்கியது.


</doc>
<doc id="87233" url="https://ta.wikipedia.org/wiki?curid=87233" title="வெண் சங்கு">
வெண் சங்கு

வெண் சங்கு ("சாங்கசு பைரம்", "Xancus pyrum") கடல் நத்தை வகையைச் சேர்ந்த மெல்லுடலி ஆகும். இது வலம்புரிச் சங்கு எனவும் சிலுவைச் சங்கு எனவும், தட்சணாமூர்த்திச் சங்கு எனவும் அழைக்கப்படுகிறது. இந்த இந்தியச் சங்கு இனம், தற்போது "டர்பினல்லா பைரம்" ("Turbinella pyrum") எனவும் அழைக்கப்படுகிறது. சாங்கசு என்னும் சங்கினத்தில் "சாங்கசு பைரம்", "சாங்கசு ஆங்குலேட்டர் லேட்டசு", "சாங்கசு லேவிகேட்டர்" என்ற மூன்று சிற்றினங்கள் உள்ளன.  இந்த மூன்று வகைகளில் "சாங்கசு பைரம்" என்னும் சங்கே சிறப்பானது.

சங்கு மெல்லுடலி என்னும் பிரிவிலுள்ள ஓரோட்டு  உடலி (Gastropoda) ஆகும். இதன் கடினமான ஓடு சுண்ணாம்பினால் ஆனது. இதன் ஓட்டின் மேற்ப்பகுதி பெரியோஸ்டிரகம் என்ற ஓட்டுறையினால் பாதுகாக்கப்பட்டுள்ளது. ஓட்டினுள்  இருக்கும் சங்கின் உட்பகுதி, ஓட்டின் உட்பக்கமுள்ள " காலுமெல்லா" என்னும் தூணின் அனைத்து சுற்றுக்களிலும் (Spires) சுற்றப்பட்டு இருக்கும். ஓட்டின் வாய்ப்பகுதியை மூட, மூடி (Opereulam) ஒன்று உண்டு. இது சங்கினுடைய பாதத்தில் மேல்புறத்தில் ஒட்டியிருக்கும்.

சங்குகள் கூட்டம் கூட்டமாக வாழும் தன்மை கொண்டவை. கடலின் அடிமட்டத்தில் சுமார் 20 முதல் 25  அடி ஆழமுள்ள பகுதிகளில் வாழ்கின்றன. இந்த இடங்கள் சங்குப் படுகைகள் என்று அழைக்கப்படுகின்றன. பெரும்பாலும் பாறையோரத்தில் இருக்கும் திடமற்ற, மெல்லிய மணற் பகுதிகள் சங்குகள் வாழ்வதற்கு ஏற்ற இடங்களாகும்.

இந்தியாவில் தமிழகக் கடற்கரைப் பகுதிகளில் இச்சங்கு மிகுதியாகக் காணப்படுகிறது. அத்துடன் அந்தமான், இலங்கை மற்றும் குஜராத் கடற்கரைப் பகுதிகளிலும் குறைந்தளவு காணப்படுகிறது. தமிழகத்தில் தூத்துக்குடி, இராமநாதபுரம், சோழ மண்டலம் மற்றும் கன்னியாகுமரி ஆகிய நான்கு மண்டலங்களிலும் இச்சங்கு வளம் நிறைந்துள்ளது.

சங்கு ஒரு புலால் உண்ணியாகும். இவை கடலடியிலுள்ள பலகாலிப் புழுக்கள் ("Polycheats"), டெரிபெல்லிட், யூனிஸ்ட் ஆகிய புழு இனங்களை அதிகம் உண்கின்றன.

சங்கு கடல் தரையின் மீது ஊர்ந்து செல்லும்போது, கடினமான பொருள்கள் அதன் மென்தோல் அறையினுள் ("Mantle Cavity") நுழைந்து விடாமல் தடுக்க, சளி ("Mucus") போன்ற நீர்மத்தை வழியில் சுரந்து அதன் மீது செல்கின்றது.

சனவரி முதல் மார்ச் வரை மற்றும் நவம்பர் முதல் ஏப்ரல் வரை உள்ள காலம் சங்கின் இனப்பெருக்க காலம் ஆகும். பெண் சங்கு இனச் சேர்க்கைக்கு பின் வெளியிடும் முட்டைக் கூடு ("Egg Mass") சங்குப்பூ எனப்படுகிறது.
இதன் நீளம் 250 முதல் 300 மி.மீ. வரை இருக்கும். இக்கூட்டின் குறுக்குவாட்டில் ஒன்றின் மீது ஒன்றென 24 முதல் 28 அறைகள் உள்ளன.  ஒவ்வொரு அறைக்குள்ளும் கருவுற்ற முட்டைகள் ("Fertilized Egg") இருக்கும். அறைகளின் பக்கவாட்டில் செவுள் போன்ற துளை உண்டு. இதன் மூலம் கருவுற்ற முட்டைகளுக்குத் தேவையான உயிர்வளி கிடைக்கிறது. பின்பு கூட்டினுள் இருந்து 10 மி.மீ.  நீளமுள்ள இளம் சங்குகள் வெளிப்படுகின்றன.

பெண் சங்குகள் ஆண் சங்கை விட பெரியவை. ஆண் சங்கு குறுக்குவாட்டில் 57 முதல் 60 மி.மீ. வளர்ச்சி அடையும். பெண்  சங்கு குறுக்குவாட்டில் 70 முதல் 80 மி.மீ. வளர்ச்சி அடையும்.

சங்கு சதை உணவாகப் பயன்படுகிறது. சங்கு வளையல், மோதிரம் போன்ற அணிகலன்கள் செய்யவும், ஓர் அலங்கார பொருளாகவும் பயன்படுகிறது. வலம்புரிச் சங்கானது இறைப் பண்பு மிக்க சங்காக இந்தியாவில் மதிக்கப்படுகிறது. ஈழை நோய், என்புருக்கி நோய், மஞ்சள் காமாலை, காசநோய், வயிற்று வலி மற்றும் கண் சம்பந்தப்பட்ட நோய்களில் இருந்து குணமடைய சங்குத்தூள் மருந்தாகப்  பயன்படுகிறது.



</doc>
<doc id="87236" url="https://ta.wikipedia.org/wiki?curid=87236" title="நடுவண் புலனாய்வுச் செயலகம்">
நடுவண் புலனாய்வுச் செயலகம்

நடுவண் புலனாய்வுச் செயலகம் அல்லது மத்தியப் புலனாய்வுத் துறை (Central Bureau of Investigation-CBI) குற்றம் மற்றும் நாட்டுப்பாதுகாப்பு விடயங்களை ஆராயும் இந்திய அரசின் உயர்நிலைப் புலனாய்வு அமைப்பாகும்; மேலும் பன்னாட்டு காவல்துறைக்கான இந்தியாவின் அதிகாரப்பூர்வ அமைப்பாகவும் உள்ளது; சுருக்கமாக சி.பி.ஐ என அறியப்படுகிறது. இவ்வமைப்பு சிறப்புக்காவல் நிறுவத்திலிருந்து 1963இல் தோற்றுவிக்கப்பட்டது. பணியாளர் நலன்,குறைதீர்ப்பு மற்றும் ஓய்வூதியத்துக்கான நடுவண் அமைச்சகத்தின், பணியாளர் நலன் மற்றும் பயிற்சித் துறையின் கட்டுப்பாட்டில் நடுவண் புலனாய்வுச் செயலகம் செயல்படுகிறது. தற்போதைய இயக்குனராக, ரிஷி குமார் சுக்லா 2பிப்ரவரி,2019 முதல் பதவியில் உள்ளார்.

இரண்டாம் உலகப்போர் காலகட்டத்தின்போது ஊழல் மற்றும் கையூட்டு வழக்குகளை ஆராய்வதற்காக 1941ஆம் ஆண்டு சிறப்புக்காவல் நிறுவனம் (Special Police Establishment-SPE) பிரித்தானிய இந்திய அரசால் அமைக்கப்பட்டது. போர் முடிவடைந்த பின்னரும் கூட நடுவணரசு அதிகாரிகள் தொடர்பான ஊழல், கையூட்டு வழக்குகளை ஆராய அந்நிறுவனத்தின் பணி தேவைப்பட்டது. இதனைக் கருத்தில் கொண்டு 1946இல் கொணரப்பட்ட தில்லி சிறப்புக்காவல் நிறுவனச்சட்டம், சில மாற்றங்களுடன் அந்நிறுவனம் தொடர்ந்து செயலாற்ற வகைசெய்தது. இச்சட்டத்தின்படி, போர்த்துறையின் கீழ் இருந்த சிறப்புக்காவல் நிறுவனம் உள்துறையின் கட்டுப்பாட்டில் கொண்டுவரப்பட்டு, அதன் அதிகாரம் விரிவுபடுத்தப்பட்டது. நடுவண் ஆட்சிப் பகுதிகளிலும், தொடர்புடைய மாகாணங்களின் ஒப்புதலோடு மாகாணங்களிலும் அதன் பணிகள் செயலாக்கம் பெற்றன.

இந்திய விடுதலைக்குப்பின், 1960களில் கால மாற்றத்திற்கேற்ப சிறப்புக்காவல் நிறுவனத்தின் அமைப்பிலும், செயல்பாடுகளிலும் மாற்றம் தேவைப்பட்டது. 1946-ஆம் ஆண்டின் தில்லி சிறப்பு போலீஸ் படையின் கீழ், 1963-ஆம் ஆண்டு மத்திய உள்துறை அமைச்சகம் பிறப்பித்த நிர்வாக ஆணையின் காரணமாக ஏற்படுத்தப்பட்ட புலனாய்வு அமைப்புதான் சிபிஐ. இதற்கு மத்திய அமைச்சரவையோ அல்லது குடியரசுத் தலைவரோ ஒப்புதல் அளிக்கவில்லை.சி.பி.ஐ யின் முதல் இயக்குனராக திரு.டி.பி.கோஹ்லி பொறுப்பேற்றார் (ஏப்ரல்1,1963-மே31,1968). திரு.கோஹ்லி உத்திரப்பிரதேசம் மற்றும் மத்தியப்பிரதேச மாநிலங்களின் காவல்துறைகளில் உயர்பதவிகளை வகித்தவர்; பின்னர் சிறப்புக்காவல் துறையின் தலைமைக் காவல் ஆய்வாளராகப் பதவி உயர்வு அளிக்கப்பெற்றார். அவரது தொலைநோக்குப் பார்வையால் இவ்வமைப்பு மிகச்சிறந்த புலனாய்வு முகமையாக வளர்ச்சியடையத் தொடங்கியது. 

1987ஆம் ஆண்டு ஊழல் எதிர்ப்புப்பிரிவு மற்றும் குற்றப்பிரிவு(தனி) என்னும் இரண்டு சிறப்புப்பிரிவுகள் உருவாக்கப்பட்டன. பொருளாதாரக் குற்றங்கள் தவிர்த்து பொதுவான குற்றங்களிலும் கூடுதல் கவனம் செலுத்தும் வகையில் குற்றப்பிரிவு(தனி) உருவாக்கப்பட்டது. இந்திய அரசியலமைப்புச் சட்டப்படி, சி.பி.ஐ நடுவண் பட்டியலில் இருப்பதால், குற்றங்கள் நடைபெற்ற மாநிலங்களுக்கல்லாமல் நடுவணரசுக்கே அறிக்கை தாக்கல் செய்கிறது.

முக்கியத்துவம் வாய்ந்த ஊழல், கொலை, ஆள்கடத்தல், தீவிரவாதம் முதலான வழக்குகளில் நடுவண் புலனாய்வுச் செயலகம் புலனாய்கிறது. அண்மைக்காலமாக உச்சநீதிமன்றமும், உயர்நீதிமன்றங்களும் சில குறிப்பிடத்தக்க வழக்குகளைப் ஆராயுமாறு சி.பி.ஐ.க்குப் பரிந்துரைக்கின்றன. தேசியப் பொருளாதார நலனைக் காப்பதிலும் இவ்வமைப்பு குறிப்பிடத்தக்க பங்காற்றுகிறது. சி.பி.ஐ இந்தியாவின் முதன்மைக்காவல் புலனாய்வு முகமையாகும்; பன்னாட்டுக்காவல்துறையின் சார்பாக இந்தியாவில் நடைபெறும் புலனாய்வுகளை ஒருங்கிணைக்கிறது. 
சி.பி.ஐ. குற்ற வழக்குகளை மூன்று பிரிவுகளில் புலனாய்வுக்கு எடுத்துக்கொள்கிறது. அப்பிரிவுகளாவன:
1. ஊழல் எதிர்ப்புப் பிரிவு: அனைத்து நடுவணரசுத்துறைகள், நடுவண் நிதித்துறை மற்றும் பொதுத்துறை நிறுவனங்களின் ஊழியர்கள் தொடர்புடைய ஊழல் மற்றும் ஏய்ப்பு வழக்குகளைப் புலனாய்கிறது.
2. பொருளாதாரக் குற்றப்பிரிவு: வங்கி மற்றும் நிதி ஏய்ப்பு, ஏற்றுமதி, இறக்குமதி மற்றும் அந்நியச்செலாவணிக் கையாடல்கள், பேரளவிலான போதைமருந்து மற்றும் பதுக்கல் தொடர்பான வழக்குகளைப் புலனாய்கிறது.
3. குற்றப்பிரிவு (தனி): மாபியா கும்பல்களால் நிகழ்த்தப்படும் பணயத்துக்கான ஆள்கடத்தல், குண்டுவெடிப்பு, தீவிரவாதச்செயல்கள் தொடர்புடைய வழக்குகளைப் புலனாய்கிறது. 

நடுவண் புலனாய்வுச் செயலகம் அதன் இயக்குநரால் தலைமை வகிக்கப்படுகிறது. அவர் தலைமைக் காவல் இயக்குநர் அல்லது மாநிலக் காவல்துறைக் கண்காணிப்பாளர் தரத்திலான இந்தியக்காவல்துறை (ஐ.பி.எஸ்) அதிகாரியாக இருப்பார். சி.வி.சி (CVC Act 2003) சட்டத்தின்படி சி.பி.ஐ. இயக்குநர் ஈராண்டுகளுக்கு ஒருமுறை தேர்ந்தெடுக்கப்படுகிறார். நடுவண் புலனாய்வுச் செயலகத்தின் மற்ற பதவிகள்:

நடுவண் புலனாய்வுச் செயலகத்தின் அதிகாரவரம்பு தில்லி சிறப்புக் காவல் நிறுவனச் சட்டத்தின் மூலம் (DSPE1946) வரையறுக்கப்பட்டுள்ளது. இச்சட்டம் நடுவண் ஆட்சிப்பகுதிகளின் காவல்துறைக்கு இருப்பதை ஒத்த அதிகாரங்களையும், பொறுப்புகளையும் சிறப்புக்காவல் நிறுவனத்துக்கு(சி.பி.ஐ) வழங்குகிறது. தில்லியை தவிர, நாட்டில் எந்தவொரு மாநிலத்திலும் சிபிஐ தனது அதிகாரத்தை பயன்படுத்த சம்பந்தப்பட்ட மாநில அரசு, பொது ஒப்புதல் அளிப்பது அவசியம். 

தில்லிக்குக் கிழக்கே 40 கி.மீ தொலைவில், உத்திரப்பிரதேச மாநிலம் காசிராபாத்தில் 26.5 ஏக்கர் பரப்பளவில் நடுவண் புலனாய்வுச் செயலகப் பாசறை (CBI Acadamy) அமைந்துள்ளது. பயிற்சிகள் தில்லி லோக்நாயக் பவனிலும், ஐதராபாத்திலும் வழங்கப்படுகின்றன. 
போபர்ஸ் பீரங்கி பேர ஊழல் வழக்கு, பிரியதர்சினி மத்தூ கொலை வழக்கு, நிதாரி கொலைகள், தாவூத் இப்ராகிம் வழக்கு, சோதரி அபயா கொலை வழக்கு முதலானவை சி.பி.ஐ. புலனாய்ந்த வழக்குகளில் முதன்மையானவை. ஜோகிந்தர் சிங், பி.ஆர்.சர்மா முறையே இயக்குனராகவும், இணை இயக்குநராகவும் இருந்த காலத்தில் சி.பி.ஐ.யில் நடைபெற்ற ஊழல்களை தகவலறியும் உரிமைச்சட்டம் வெளிக்கொணர்ந்தது. 
சிபிஐயின் நடவடிக்கைகள் எதிர்க்கட்சிகளை மிரட்டப் பயன்படுத்துவதாக குற்றச்சாட்டுகள் எதிர்கட்சிகளால் எழுப்பப்படுகின்றன. இதன் காரணமாக 2018 நவம்பர் மாதத்தில் சிபிஐயின் அதிகாரத்தினை தங்களின் மாநில எல்லைகளுக்குள் இருந்து நீக்கி ஆந்திர பிரதேசம் மற்றும் மேற்கு வங்க மாநில அரசுகள் உத்தரவிட்டன. இதனால் மாநில அரசின் அனுமதியின்றி இந்த மாநிலங்களில் எவர்மீதும் சிபிஐ வழக்கு பதிவு செய்ய இயாலது. ஏற்கனவே இதற்கு முன்பு சிக்கிம், சத்தீஸ்கர், நாகலாந்து, கர்நாடகம் ஆகிய மாநிலங்கள் சிபிஐக்கு அளித்த பொது ஒப்புதலை திரும்பப் பெற்ற வரலாறு உண்டு. 1998ஆம் ஆண்டு ஜனதா தளம் ஆட்சியின் போது ஜே. எச். பாட்டேல் கர்நாடகத்தின் பொது ஒப்புதலை வாபஸ் பெற்றனர். இது கர்நாடகத்தில் எட்டு ஆண்டுகள் நீடித்தது.



</doc>
<doc id="87239" url="https://ta.wikipedia.org/wiki?curid=87239" title="நுண்ணிலை கற்பித்தல்">
நுண்ணிலை கற்பித்தல்

நுண்ணிலை கற்பித்தல் (Micro teaching) என்பது ஆசிரியர் பயிற்சியில் பயன்படும் ஒரு வகை பயிற்று நுட்பமாகும். இது ஆசிரியரின் கற்பிக்கும் திறனை வளர்க்கப் பயன்படுகிறது.

1961-ல் அமெரிக்க ஐக்கிய நாடுகளில் ஸ்டான்போர்டு பல்கலைக்கழகத்தைச் சார்ந்த ஆராய்ச்சி மாணவர் கெய்த் அசெசன் (Keith Acheson) என்பவர்தான், கற்பித்தல் செயல்முறையை, ஒளிப்பதிவு செய்து பின்னூட்டம் வழங்கலாம் என முன்மொழிந்தார். 1963-ல் ஸ்டான்போர்டு பல்கலைக்கழகத்தைச் சார்ந்த ஆலன் (Dwight.W.Allen) என்பவர்தான் நுண்ணிலை கற்பித்தல் என்னும் சொற்கோவையை முதன் முதலில் பயன்படுத்தினார்.

ஆசிரியரின் கற்பிக்கும் திறனை (Teaching skill) வளர்த்துக் கொள்ள கட்டமைக்கப்பட்ட கற்பிக்கும் வழிமுறையே நுண்ணிலை கற்பித்தலாகும். இங்கு நுண்ணிலை என்பது அளவு குறைக்கப்பட்டதை குறிக்கிறது. இதில்


இவ்வாறு உண்மைச் சூழலில் இருந்து முற்றிலும் மாறுபட்டு மிகச்சிறிய அளவில் இப்பயிற்சியை அமைப்பதால் இது "நுண்ணிலை கற்பித்தல் நுட்பம்" எனப்படுகிறது. இப்பயிற்சியில் சக பயிற்சி ஆசிரியர்களே மாணவர்களாக பாவிக்கப்படும்பொழுது, இது "ஒப்பார் குழு" (Peer group) கற்பித்தல் எனவும் அழைக்கப்படுகிறது.

டுவைட் ஆலன் (Dwight.W.Allen, 1966) கூற்றுப்படி,
"நுண்ணிலை கற்பித்தல் என்பது வகுப்பு நேரம் மற்றும் வகுப்பு அளவு குறைக்கப்பட்ட கற்பிக்கும் செயல்பாடு".
எம்.சி. நைட் (M.C.Knight, 1971) கருத்துப்படி,
"நுண்ணிலை கற்பித்தல் என்பது அளவு குறைக்கப்பட்ட கற்பித்தல், இதில் புதிய திறன்களை வளர்க்கவும், பழைய திறன்களை மெருகேற்றவும் முடியும்".
கல்வியியல் தகவல் களஞ்சியம் (Encyclopedia of Education, Ed.Deighton. LC-1971):
"நுண்ணிலை கற்பித்தல் என்பது உண்மையான, கட்டமைக்கப்பட்ட, அளவு குறைக்கப்பட்ட கற்பிக்கும் செயல்பாடு; இது ஆசிரியர் பயிற்சி, பாடத்திட்ட மேம்பாடு மற்றும் ஆராய்ச்சிக்குப் பயன்படுகிறது".

இப்பயிற்சியின் சுழற்சியில் 6 படிகள் உள்ளன.
இதில் கற்பிக்கும் திறன் தேர்ந்தெடுக்கப்பட்டு அதன் உட்கூறுகள் அறியப்படுகின்றன. ஒரு பாடக்கருத்தினைக் கொண்டு, திறனை வெளிப்படுத்தும் வகையில் குறு-பாடத்திட்டமாக பாடநிகழ்வு தயாரிக்கப்படுகிறது.
இதில் பயிற்சி ஆசிரியர் பாடக்கருத்தினை, கற்பிக்கும் திறனை பயன்படுத்தி, 5 முதல் 10 மாணவர்களுக்கு, 5 முதல் 10 நிமிடங்களில் கற்பிக்கிறார். நோக்கர் மூலம், மதிப்பீடுகள் உட்கூறுகளின் அடிப்படையில், ஓர் அட்டவணையில் குறிக்கப்படுகிறது. மேலும் கற்பித்தல் செயல்முறை ஒளிப்பதிவு செய்யப்படுகிறது.
மேற்பார்வையாளர் அல்லது கண்காணிப்பு ஆசிரியர் மதிப்பீடுகளைக் கொண்டு பின்னூட்டம் அளிக்கிறார். திறன் திருப்தியாக கையாளப்படவில்லை எனில் மறுதிட்டமிடலுக்கு அறிவுறுத்தப்படுகிறது.
அதே பாடக்கருத்து மற்றும் திறனைக் கொண்டு, பின்னூட்டத்திற்கு ஏற்ப குறைகளை நிவர்த்தி செய்யும் விதத்தில் பாடநிகழ்வு அமைக்கப்படுகிறது.
திருத்திய தயாரிப்புகளுடன் வேறொரு ஒப்பிடக்கூடிய மாணவக்குழுவிற்கு கற்பிக்கப்பட்டு பதிவு செய்யப்படுகிறது.
மறுகற்பித்தலை விமர்சித்து மறுபின்னூட்டம் அளிக்கப்படுகிறது. ஆசிரியர் கற்பிக்கும் திறனில் சிறந்தோங்கும் வரை இந்த சுழற்சி தொடர்கிறது.

கற்றல்-கற்பித்தல் செயல்முறையில் ஒரு குறிப்பிட்ட திறனை மட்டும் தனித்துப் பயன்படுத்த முடியாது. அதே சமயம் ஒரு ஆசிரியர் எல்லா திறன்களிலும் சிறந்து விளங்க வேண்டுமெனில், அவை ஒவ்வொன்றாக பயிற்றுவிக்கப்பட வேண்டும். இதற்கு நுண்ணிலை கற்பித்தல் அவசியம். நுண்ணோக்கியில் பார்ப்பது போல ஒவ்வொரு திறனும் கவனிக்கப்படுகிறது.
"எதைக்கற்பித்தல்" என்பதை விட "எப்படிக் கற்பித்தல்" வேண்டும் என்பதே இதன் அடிப்படையாகும். ஆசிரியருக்கு நேரிடையாக இயற்கைச் சூழலில் பயிற்சியை தொடங்காமல், சிக்கல் இல்லாத செயற்கைச் சூழ்நிலை அமைத்துக் கொடுக்கப்படுவது இதன் சிறப்பாகும்.





</doc>
<doc id="87243" url="https://ta.wikipedia.org/wiki?curid=87243" title="உவர்க்கண்ணூர்ப் புல்லங்கீரனார்">
உவர்க்கண்ணூர்ப் புல்லங்கீரனார்

உவர்க்கண்ணூர்ப் புல்லங்கண்ணனார் சங்ககாலப் புலவர்களில் ஒருவர். அகநானூறு பாடல் எண் 146 ஒன்று மட்டும் இவர் பாடியதாகச் சங்கநூல் தொகுப்பில் உள்ளது. இது முல்லைத் திணைப் பாடல்.

புல்லம் என்பது இந்தப் புலவர் கண்ணனாரின் ஊர். இந்த ஊரில் கிணறு தோண்டும்போது உப்புதண்ணீர் கண்ணீர் போலச் சொட்டுச் சொட்டாக ஊறியதால் இந்த ஊருக்கு இப் பெயரடை தரப்பட்டுள்ளது.

பரத்தையிடம் இருந்துவிட்டு மீண்ட தலைமகனைத் தலைவி வாயில் மறுத்த (வீட்டு வாயிலில் நுழையாதே எனத் தடுத்த) பாடல் இது.

தலைவி பரத்தையைத் 'தாய் ஓம்பு ஆய்நலம் வேண்டாதோள்' என்று குறிப்பிடுவது மிகச் சிறந்த விளக்கத்தொடர்.

சேற்றில் கிடக்கும் பெண் எருமையை ஆண் எருமை சேற்றில் பாய்ந்து தழுவிக்கொண்டு வரும் ஊரன் என்று தலைவி தலைவனைக் குறிப்பிடுவது பொருத்தமான உள்ளுறை உவமம்.


</doc>
<doc id="87252" url="https://ta.wikipedia.org/wiki?curid=87252" title="உழுந்தினைம் புலவர்">
உழுந்தினைம் புலவர்

உழுந்தினைம் புலவர் என்பவர் சங்ககாலப் புலவர்களில் ஒருவர். நங்கநூல் தொகுப்பில் இவரது பாடல் ஒன்றே ஒன்று இடம்பெற்றுள்ளது. அது குறுந்தொகை 333 எண் கொண்ட குறிஞ்சித் திணைப் பாடல். 

உழுந்தின் ஐம் புலவர் என்று இவரது பெயரைப் பிரித்துக் காணும்போது இப் புலவரின் பெயர் விளக்கம் புலப்படும். 'ஐ வியப்பு ஆகும்' என்பது தொல்காப்பியம். அரைத்து வைத்தால் மிகுதியாகப் பொங்கும் பயிர் உழுந்து. அதுபோல் தானே உள்ளுணர்வு பொங்கிப் புலவரானவர் இவர். 

தோழி தலைவியிடம் சொல்கிறாள். அவன்(தலைவன்) வருத்தத்தைப் போக்க நாம் துணிந்தால் என்ன? (தாயிடம் சொல்லித் திருமணத்துக்கு முயலலாமே என்பது கருத்து)

கானவன் அம்பெய்து யானை ஓட்டுவான். மகளிர் கிளி ஓட்டுவர்.


</doc>
<doc id="87262" url="https://ta.wikipedia.org/wiki?curid=87262" title="உறையனார்">
உறையனார்

உறையனார் சங்ககாலப் புலவர்களில் ஒருவர். குறுந்தொகை 207 பாலைத் திணைப் பாடல் ஒன்று மட்டும் இவர் பாடியதாகச் சங்கநூல் தொகுப்பில் உள்ளது.

உறை என்னும் சொல் மழைநீரைக் குறிக்கும். (திருக்குறள் 559 'முறை கோடி மன்னவன் செய்யின் உறை கோடி ஒல்லாது வானம் பெயல்'). இதனால் இப் புலவர் பெயரின் பொருள் விளங்கும். இறையனார் என்னும் புலவரின் பெயர் இதனோடு ஒப்புநோக்கத் தக்கது. திருக்குறளின் முதல் அதிகாரம் இறை பற்றியது. இரண்டாவது அதிகாரம் மழை (வான், உறை) பற்றியது.

தலைவன் பொருள் தேடச் செல்லப்போகிறான் என்பதைக் குறிப்பால் உணர்ந்துகொண்ட தோழி அதனைத் தலைவியிடம் சொல்ல, அதைக் கேட்டுத் தலைவி சொல்வதாக அமைந்துள்ள பாடல் இது.

சொல்லிவிட்டால் செல்வது தடைபடும் என்பதை அவன் தெரிந்திருக்கிறான். தன் இனத்திலிருந்து பிரிந்த பருந்து ஒன்று ஓமை மரத்தில் இருந்துகொண்டு புலம்புவதைக் கேட்கும் தெள்விளிதான் அவனுக்குத் துணை. பொடி சுடும் காலில் அவன் தவ்வித் தவ்வி நடக்கவேண்டியிருக்குமே!


</doc>
<doc id="87267" url="https://ta.wikipedia.org/wiki?curid=87267" title="ராபர்ட் எட்வர்ட்சு">
ராபர்ட் எட்வர்ட்சு

ராபர்ட் ஜெப்ரி எட்வர்ட்சு ("Robert Geoffrey Edwards", செப்டம்பர் 27, 1925-ஏப்ரல் 10, 2013), பிரித்தானிய உயிரியலாளரும் சோதனைக் குழாய்க் குழந்தை பிறப்பு முறையைக் கண்டுபிடித்தவர்களில் முன்னோடியும் ஆவார். மருத்துவர் பாட்ரிக் ஸ்டெப்டோவுடன் (1913 1988) இணைந்து இவர் நடத்திய ஆய்வுகள் 1978 ஆம் ஆண்டில் முதலாவது சோதனைக் குழாய்க் குழந்தையை உருவாக்க வழிவகுத்தது. இவருக்கு 2010 ஆம் ஆண்டுக்கான மருத்துவத்துக்கான நோபல் பரிசு அறிவிக்கப்பட்டது. இவர் ஏப்பிரல் 10, 2013இல் இறந்தார்.

ராபர்ட் எட்வர்ட்சு 1960களிலிருந்தே செயற்கைக் கருத்தரிப்பு முறையைக் கண்டுபிடிக்கும் ஆய்வுகளில் ஈடுபட்டார். பல முயற்சிகளுக்குப் பின் செயற்கைக் கருத்தரிப்பு வழியாக லூயிசு பிரவுன் என்று பெயரிடப்பட்ட பெண்குழந்தை சூலை 25, 1978இல் லெஸ்லி பிரவுன் என்னும் இங்கிலாந்துப் பெண்ணுக்குப் பிறந்தது.

அந்த முதல் குழந்தையின் பிறப்பைத் தொடர்ந்து, கடந்த 35 ஆண்டுகளில் உலகம் முழுவதிலும் சுமார் 5 மில்லியன் குழந்தைகள் செயற்கை முறைச் சோதனைக் குழாய் கருத்தரிப்பின் மூலம் பிறந்துள்ளார்கள் என்று கணிக்கப்பட்டுள்ளது.

ராபர்ட் எட்வர்ட்சும் பேட்ரிக் ஸ்டெப்டோவும் கண்டுபிடித்த குழந்தைக் கருத்தரிப்பு முறை உலகில் சிறந்த வரவேற்பைப் பெற்றது.

எனினும், கத்தோலிக்க திருச்சபை செயற்கைமுறைக் கருத்தரிப்புக்கு எதிர்ப்புத் தெரிவித்தது. கடவுள் வகுத்த இயற்கைச் சட்டத்தை மதிக்காமல் செயற்கைமுறையில் கருத்தரிக்க மனிதர் முனைவது அறநெறிக்கு எதிரானது என்பது கத்தோலிக்க திருச்சபையின் நிலைப்பாடு. மேலும், ஒரு கருத்தரிப்பு வெற்றிகரமாக நிகழவேண்டும் என்றால் அதற்குத் தயாரிப்பாக வேறுபல கருக்களையும் உருவாக்கவேண்டும், பெண்ணின் கருப்பையில் செலுத்தப்படாத பல கருக்கள் சோதனைக் கூடத்தில் பாதுகாக்கப்படவேண்டும், பயன்படுத்தப்படாத கருக்கள் அழிக்கப்பட நேரிடும். இவற்றை எல்லாம் சுட்டிக்காட்டி, கத்தோலிக்க திருச்சபை செயற்கைமுறைக் கருத்தரிப்புக்கு அப்போது எதிர்ப்புத் தெரிவித்தது. அந்த எதிர்ப்பு இன்றும் தொடர்கிறது.

நீண்ட நாட்கள் நோய்வாய்ப்பட்டிருந்த ராபர்ட் எட்வர்ட்சு ஏப்பிரல் 10, 2013இல் காலமானார்.



</doc>
<doc id="87276" url="https://ta.wikipedia.org/wiki?curid=87276" title="என்றி வால்டர் பேட்ஃசு">
என்றி வால்டர் பேட்ஃசு

என்றி வால்டர் பேட்ஃசு ("Henry Walter Bates") (1825–1892) ஒரு புகழ்பெற்ற ஆங்கில இயற்கையியலாளர் ஆவார். படிவளர்ச்சியின்போது சில உயிரினங்கள் வேறு வலிய உயிரினத்தை ஒத்த தோற்றத்தைப் பெற்றுத் தம்மைக் காத்துக்கொள்ளும் விளைவு இவரது பெயரால் பேட்ஃசின் போலியொப்புரு என்று அழைக்கப்படுகிறது.

இவர் ஆல்ஃவிரடு அரசல் வாலேசு என்ற அறிஞருடன் இணைந்து தென் அமெரிக்காவில் உள்ள அமேசான் மழைக்காடுகளில் 1848-ம் ஆண்டுவாக்கில் ஆய்வு நடத்திக் கொண்டிருந்தார். 1852-ல் வாலேசு நாடு திரும்பினார். ஆனால், பேட்ஃசு அடுத்த பத்து ஆண்டுகளுக்கும் மேலாகத் தங்கி இருந்து கள ஆய்வுகளை மேற்கொண்டார். தன் ஆய்வுக்காக இத்தோமினே (குமட்டல் சுரப்பி கொண்டவை), நீளிறகிகள் (Heliconiinae) ஆகிய குடும்பங்களைச் சேர்ந்த நூற்றுக்கணக்கான பட்டாம்பூச்சி இனங்களைச் சேகரித்து வந்தார். அவற்றைத் தத்தமது தோற்ற ஒற்றுமை அடிப்படையில் ஒழுங்குபடுத்த முயன்றபோது பல முரண்பாடுகளைக் கண்டார். வெளித்தோற்ற அளவில் வேறுபடுத்திக் காண இயலாத அளவுக்கு ஒற்றுமை கொண்டிருந்த இனங்களைப் பார்த்தால் அவை ஒன்றோடு ஒன்று தொடர்பில்லாத பண்புகளைக் கொண்ட இனங்களாக இருந்தன. இங்கிலாந்து திரும்பியதும் அவர் தான் கண்டறிந்ததின் அடிப்படையில் அமைந்த ஒப்புப்போலிப் (போலியொப்புருப்) பண்புக் கருத்தை முன்வைத்து இலண்டன் இலின்னேயியசுச் சங்கக் கூட்டத்தில் ஆய்வுக்கட்டுரை ஒன்றை 1861-ம் ஆண்டு நவம்பர் 21-ம் நாளன்று படித்தார். அக்கட்டுரை 1862-ம் ஆண்டு 'Contributions to an Insect Fauna of the Amazon Valley' என்ற பெயரில் வெளிவந்தது. அதைத் தொடர்ந்து தனது அமேசான் கள ஆய்வில் கண்டவற்றைப் பற்றி, விரிவாக "அமேசான் ஆற்றைப் பற்றி ஒரு இயற்கையியலாளன்" ("The Naturalist on the River Amazons") என்ற தலைப்பில் நூலாக எழுதினார். அவரது இந்த கண்டுபிடிப்புகளும் கணிப்புகளும் நெடிய விவாதங்களுக்கு வித்திட்டன.

பேட்ஃசு நெருங்கிய மரபுத் தொடர்பு இல்லாத இனங்களிடையே அமைந்துள்ள தோற்ற ஒற்றுமை ஒரு கோண்மா எதிர்ப்புத் தகவமைவு என்ற கருத்தை முன்வைத்தார். மேலும், சில இனங்கள் வியத்தக்க அளவுக்கு பளிச்சிடும் நிறங்களையும் கொண்டு, ஏதோ தன்னைப் பிடிக்க வரும் கோண்மாக்களைச் சீண்டிப் பார்ப்பது போல மெதுவாகப் பறப்பதையும் சுட்டிக் காட்டினார். இத்தகைய பட்டாம்பூச்சிகள் பறவைகளுக்கும் பிற பூச்சித்தின்னிகளுக்கும் உண்ணுதற்கு உகந்தவையாக இல்லாமல் இருக்கக் கூடும் என்று அவர் கருதினார். இதே அடிப்படையிலேயே இவ்வினங்களைப் போன்ற போலித்தோற்றம் கொண்ட பிற இனங்களும் தமது நிற அமைப்பைப் பெற்றிருக்கலாம் என்ற வாதத்தை அவர் முன்வைத்தார். அந்தப் போலிகள் குமட்டல் தன்மையையோ நச்சுத்தன்மையையோ பெற்றிருக்க வேண்டியதில்லை.

இந்த விளக்கம் ஆல்ஃவிரடு அரசல் வாலேசும் சார்லசு டார்வினும் அந்நேரம் முன்வைத்திருந்த படிவளர்ச்சிக் கோட்பாட்டுடன் பொருந்தி இருந்தது. இவ்விளக்கம் இயல்பில் காணப்படாத எந்த ஒரு சக்தியையும் சார்ந்திராததால் படிவளர்ச்சியை எதிர்த்தவர்களின் எதிர்ப்பைச் சந்தித்தது. அதுவரை கேலிக்காக மாந்தர் ஒருவரைப்போல மற்றொருவர் செய்து காட்டும் பகடிக்கூத்தை மட்டும் குறித்து வந்த "mimicry" ("மிம்மிக்ரி") என்ற சொல் செடிகளின் பண்புகளையும் விலங்குகளின் பண்புகளையும் குறிப்பதற்குப் பயன்படுத்தப்படத் தொடங்கியது. இந்த அடிக்கருத்தைக் கொண்டு வந்தவர் என்ற முறையில் இவ் ஒப்புப்போலிப்பண்புக்கு பேட்ஃசின் பெயர் சூட்டப்பட்டது. வேறு பல நெட்டாங்குகள் இப்போது கண்டறியப்பட்டிருந்தாலும் மிகுதியாக அறியப்படுவது பேட்ஃசின் நெட்டாங்கு அல்லது அழகச்சே (போலியொப்புரு) ஆகும். பலர் நெட்டாங்கு என்றாலே பேட்ஃசின் நெட்டாங்கு மட்டும் எனப் பிழையாகக் கருத இடமிருந்தாலும், பேட்ஃசே மேலும் பல நெட்டாங்குகளை ஆய்ந்து சொல்லியுள்ளார் என்பதைக் கருத்தில் கொள்ள வேண்டும்.


</doc>
<doc id="87277" url="https://ta.wikipedia.org/wiki?curid=87277" title="மர்சேய்">
மர்சேய்

மர்சேய் (பிரெஞ்சு: "Marseille") பிரான்சில் உள்ள ஒரு துறைமுக நகரம். இது பிரான்சின் தென்கிழக்குப் பகுதியில் நடுநிலக் கடற்கரையோரமாக அமைந்துள்ளது. இதன் மக்கள் தொகை 855,393 (2013). மக்கள் தொகை வகையில் இது பிரான்சிலேயே இரண்டாவது மிகப்பெரிய நகரமாகும். மேலும் இதுவே பிரான்சின் மிகப்பெரிய வர்த்தகத் துறைமுகமாகவும் உள்ளது. 

சுமார் 30,000 ஆண்டுகளாக இந்கு மனிதர்கள் வசிக்கிறார்கள். 
இந்நகரம் மசிலியா என்ற பெயரில் கிமு 600 அளவில் பண்டைக் கிரேக்கத்து கடலோடிகளால் அழைக்கப்பட்டது.

மர்சேய் துறைமுக நகரமாகையால், எல்லா மனிதரையும், அவர்களின் மதங்களையும் அங்கே காணலாம்.




</doc>
<doc id="87278" url="https://ta.wikipedia.org/wiki?curid=87278" title="2 அரசர்கள்">
2 அரசர்கள்

2 அரசர்கள் ("2 Kings") என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறுகின்ற ஒரு நூல் ஆகும். இதற்கு முன்னால் அமைந்த 1 அரசர்கள் இந்நூல் கூறும் வரலாற்றிற்கு முந்திய காலக் கட்டத்தை விரித்துரைக்கிறது.

"2 அரசர்கள்" என்னும் இத்திருநூல் "வடக்கு - தெற்கு" என்று பிளவுண்ட யூதா - இசுரயேல் அரசுகளின் வரலாற்றை "1 அரசர்கள்" விட்ட இடத்திலிருந்து தொடர்கிறது. மூல மொழியாகிய எபிரேயத்தில் இந்நூல்கள் "Sefer melakhim" (= அரசர்கள் பற்றிய நூல்கள்) என அறியப்படுகின்றன. கி.மு. 10ஆம் நூற்றாண்டிலிருந்து கி.மு. 6ஆம் நூற்றாண்டுவரை யூதா-இசுரயேல் நாடுகளில் நிகழ்ந்தவற்றை, குறிப்பாக அவற்றை ஆண்ட அரசர்களின் வாழ்க்கையை எடுத்துரைப்பதால் இந்நூல்கள் இப்பெயர் பெற்றன.

'2 அரசர்கள்' என்னும் இத்திருநூல் இரு பகுதிகளைக் கொண்டது:

இந்நூல் யோயாக்கின் அரசனது விடுதலையுடன் முடிகிறது.

யூதா, இசுரயேல் ஆகியவற்றின் அரசர்களும் மக்களும் ஆண்டவருக்கு அஞ்சி நடக்காததாலேயே அந்நாடுகள் பேரழிவுக்குள்ளாயின என்பதை இந்நூல் மிகவும் வற்புறுத்திக் கூறுகிறது. எருசலேம் வீழ்ச்சியுற்றதும், யூதா நாட்டு மக்கள் பாபிலோனுக்கு நாடுகடத்தப்பட்டதும் இசுரயேலரின் வரலாற்றில் பெரும் திருப்புமுனையாக அமைந்துள்ளன.

இந்நூலில் எலியாவின் பதிலாளான இறைவாக்கினர் எலிசாவின் புதுமைகள் சிறப்பிடம் பெறுகின்றன.

விக்கிமூலத்தில் அரசர்கள் - இரண்டாம் நூல்


</doc>
<doc id="87279" url="https://ta.wikipedia.org/wiki?curid=87279" title="பால்கன் குடா">
பால்கன் குடா

பால்கன் குடா அல்லது பால்கன் தீபகற்பம் ("Balkan Penninsula") ஐரோப்பாவின் தென்கிழக்குப் பகுதியில் அமைந்துள்ள ஒரு குடா பகுதி. புவியியல் வரையறையில் பால்கன் குடாவென்றும் புவி அரசியல், பண்பாட்டு வரையறையில் பால்கன் பகுதிகள் ("The Balkans") என்றும் இப்பகுதி வழங்கப்படுகிறது. இப்பகுதி தென்கிழக்கு ஐரோப்பா என்றும் வழங்கப்படுகிறது. இது தெற்கு ஐரோப்பாவின் அங்கமாகும். பல்கேரியா நாட்டிலிருந்து செர்பியா நாடுவரை பரவி காணப்படும் பால்கன் மலைத்தொடரின் பெயரே இதற்கும் வழங்கப்படலாயிற்று. “பால்கன்” என்ற சொல்லுக்கு துருக்கி மொழியில் காடுகள் சூழந்த மலைத்தொடர் என்று பொருள். பண்டைய கிரேக்கத்தில் இப்பகுதி ஹீமஸ் குடா என்று அழைக்கப்பட்டது. பால்கன் பகுதியின் புவியியல் எல்லைகள்: தெற்கில் மத்திய தரைக்கடல், தென் கிழக்கில் ஏஜியன் கடல், வட கிழக்கில் கருங்கடல், வட மேற்கில் ஏட்ரியாட்டிக் கடல், தென்மேற்கில் அயோனியன் கடல், வடக்கில் சோக்கா-கிருக்கா ஆறு-சாவா ஆறு

இப்பகுதியிலுள்ள நாடுகள்:


</doc>
<doc id="87280" url="https://ta.wikipedia.org/wiki?curid=87280" title="உறையூர் இளம்பொன் வாணிகனார்">
உறையூர் இளம்பொன் வாணிகனார்

உறையூர் இளம்பொன் வாணிகனார் சங்ககாலப் புலவர்களில் ஒருவர். புறநானூறு 264 இவர் பாடிய பாடல். சங்கநூல் தொகுப்பில் இந்த ஒன்றுதான் இவர் பெயரில் உள்ளது. இவர் உறையூரில் பொன்வாணிகம் செய்து வாழ்ந்துவந்தவர். 

வள்ளல் ஒருவன் இறந்தபின் அவனுக்கு நட்ட நடுகல் பற்றி இந்தப் பாடல் சொல்கிறது.
பரல்கற்கள் நிறைந்த பாதை. அங்கே பாறைக் கற்களை அடுக்கி வைத்த பதுக்கைக் குகை. அந்தப் பதுக்கையில் நடுகல். மரல்நாரைக் கிழித்துச் செந்நிறப் பூக்களால் கட்டிய கண்ணியை அந்த நடுகல்லின் தலையில் சூட்டினர். மயில் பீலியை அந்த நடுகல்லோடு கட்டிவைத்தனர். (ஆனிரை மீட்கச் சென்ற அந்த வீரன் திரும்பி வந்தபோதெல்லாம் தான் மீட்டுவந்த ஆனிரைகளையெல்லாம் பாணர் சுற்றத்துக்கு வழங்கினான்.) நடுகல்லான பின்னரும் பாணர் சுற்றம் இவனிடம் வருமோ? - என்று புலவர் கலங்குகிறார். திணை - கரந்தை. துறை - கையறுநிலை


</doc>
<doc id="87283" url="https://ta.wikipedia.org/wiki?curid=87283" title="1 குறிப்பேடு">
1 குறிப்பேடு

1 குறிப்பேடு (1 Chronicles) என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறுகின்ற ஒரு நூல் ஆகும். இதன் பின்னே வருகின்ற 2 குறிப்பேடு என்னும் நூல் யூதா-இசுரயேல் நாடுகளின் வரலாற்றைத் தொடர்ந்து முன்னெடுத்துச் செல்கிறது.

"1 & 2 குறிப்பேடு" என்னும் நூல்கள் மூல மொழியாகிய எபிரேயத்தில் "Divrei Hayyamim" (= நாள் நிகழ்வுகள்) என அறியப்படுகின்றன. அதாவது, யூதா-இசுரயேல் நாடுகளை ஆண்ட அரசர்களின் "காலத்தில்" ("நாள்களில்") நிகழ்ந்தவை அங்கே குறிக்கப்பட்டுள்ளன. இதனால், பழைய தமிழ் மொழிபெயர்ப்பில் "குறிப்பேடு" என்பது "நாளாகமம்" என்று அறியப்பட்டது.

கிரேக்க மொழியில் "குறிப்பேடுகள்" Paralipomenon (Παραλειπομένων) என்னும் பெயரால், அதாவது "விடுபட்டவை" அல்லது "பிற", அல்லது "வேறு" என்னும் பொருள்படும் வகையில் அழைக்கப்பட்டன.

"சாமுவேல்" மற்றும் "அரசர்கள்" ஆகிய நூல்களில் குறிக்கப் பெற்ற நிகழ்ச்சிகளே குறிப்பேடுகளில் வேறொரு கோணத்தில் காட்டப்படுகின்றன.முதலாம் குறிப்பேட்டின் இரு அடிப்படைக் கருத்துகள் இவை:

1) இசுரயேல் மற்றும் யூதா அரசுகளுக்கு ஏற்பட்ட வீழ்ச்சிகளுக்கிடையிலும் கடவுள் தம் வாக்குறுதிகளைத் தொடர்ந்து காத்ததோடு, யூதாவில் இருந்தவர்கள் வழியாக, தம் மக்களுக்கான திட்டத்தைச் செயல்படுத்திக் கொண்டு வந்தார். இதற்குச் சான்றாக தாவீது மற்றும் சாலமோன் ஆகியோர் ஆற்றிய பெரும் சாதனைகளும், யோசபாத்து, எசேக்கியா, யோசியா, ஆகியோர் செய்த சமயச் சீர்திருத்தங்களும், மக்கள் கடவுளிடம் கொண்டிருந்த பற்றுறுதியும் விளங்குகின்றன.

2) எருசலேம் கோவிலைக் கட்டியெழுப்பியவர் சாலமோனே. ஆயினும், அங்கு தொடங்கிய இறைவழிபாட்டு ஒழுங்குமுறைகளையும் அவற்றுக்கான குருத்துவ, லேவிய அமைப்புகளையும் ஏற்படுத்தியவர் தாவீதே.

விக்கிமூலத்தில் குறிப்பேடு - முதல் நூல்


</doc>
<doc id="87287" url="https://ta.wikipedia.org/wiki?curid=87287" title="ராண்டார் கை">
ராண்டார் கை

ராண்டார் கை ("Randor Guy") ஒரு திரைப்பட மற்றும் சட்ட வரலாற்றாளர். இவரது இயற்பெயர் மாதபூஷி ரங்கதுரை. இவர் பிறந்த தேதி நவம்பர் 8, 1937 (அல்லது கலாட்டா.காம் தரும் விவரப்படி மார்ச் 13, 1945). ராண்டார் கை என்பது ரங்கதுரையின்(Ranga Dorai) ஆங்கில வடிவின் கரந்துறைமொழி (Anagram).இவர் திரைக்கதாசிரியர், இயக்குநர், நடிகர் என்று பன்முகப் பரிமாணம் கொண்டவர். 

சிறுவயதில் நெல்லூரில் பள்ளிப்பருவ சமயத்திலேயே விஷ்ணுஜித் என்ற நாடகத்தை எழுதி இயக்கியவர். நாகேஸ்வரராவை அறிமுகப்படுத்திய பிரதிபா புரொடக்சன்ஸ் நிறுவனத்தின் நிறுவனர் பலராமையாவின் சகோதரர் கண்டசாலா ராதாகிருஷ்ணையாவின் நாட்டிய மண்டலி அமைப்பின் பக்த ராமதாஸ் நாடகத்தில் நடிக்க ஆரம்பித்தார்.

ராண்டார் கை சென்னைப் பல்கலைக்கழகத்தில் அறிவியல் மற்றும் சட்டத்தில் இளங்கலைப் பட்டம் பெற்றார். வழக்கறிஞராகத் தனது வாழ்க்கையை ஆரம்பித்தார். சிறிதுகாலம் கழித்து பேட்டர்சன் அன்கோ என்ற நிறுவனத்தில் 5 ஆண்டுகள் பணிபுரிந்தார். 1976ல் எழுத்துப்பணியில் முழுமையாக ஈடுபடுவதற்காக அந்த வேலையிலிருந்து விலகினார்.

ராண்டார் கை 1967லிருந்து திரைப்படம் மற்றும் வரலாற்றுப் புத்தகங்கள் எழுதி வந்தாலும் இவர் எழுதிய ஃப்ராங்க் காப்ரா (அமெரிக்க திரைப்பட இயக்குனர்) பற்றியக் கட்டுரையை அமெரிக்க நாட்டின் செய்தி அமைப்பு உசாத்துணைக்காக வாங்கிய பின்புதான் இவர் பிரபலமானார். அமெரிக்க அரசாங்கத்தால் உசாத்துணையாக்கப்பட்டப் படைப்புகளை எழுதியவர்களில் இவர் ஒருவர் தான் அமெரிக்கர் அல்லாதவர். 

இவர் "மயிலாப்பூர் டைம்ஸ்", "தி ஹிந்து" மற்றும் "தி இந்தியன் எக்ஸ்பிரஸ்" செய்தித்தாள்களில் பத்தியெழுத்தாளராக உள்ளார். திரைப்பட இதழ் "ஸ்கீரினிலும்" எழுதுகிறார். திரைப்பட வரலாற்றாளராகவும் விமரிசகராகவும் பிரபலமடைந்திருந்தாலும் இவர் பல துறைகளிலும் எழுதி வருகிறார்..

ராண்டார் கை சில திரைப்படங்களுக்கும் குறு ஆவணப்படங்களுக்கும் திரைக்கதை எழுதியுள்ளார். சில விளம்பரப் படங்களும் தயாரித்துள்ளார். ஒரு ஹாலிவுட் திரைப்பட நிறுவனத்திற்காக 100நிமிடங்கள் ஓடக்கூடிய "பெர்ஃப்யூம்ட் கார்டன்" என்ற ஆங்கில திரைப்படத்தை 1999ல் அவர் தயாரித்துள்ளார். இத்திரைப்படம் ”பிரம்மச்சாரி” என்ற பெயரில் ஹிந்தி, தமிழ் மற்றும் தெலுங்கிலும் மொழிமாற்றம் செய்யப்பட்டது. "பாரடைஸ் பீக்" என்ற சிங்கள திரைப்படத்துக்கு கதை எழுதியிருக்கிறார். அத்திரைப்படக்கதை அவரது கதைகளிலேயே அதிகம் விற்பனையான ஒரு கிரைம் நாவலின் கதையாகும். தற்சமயம் நடிகை நமீதா நடிக்கும் மாயா என்ற திரைப்படத்துக்குத் திரைக்கதை எழுதுகிறார். இப்படம் நமீதாவிற்கு முதல் ஆங்கிலப் படமாகும். 

நவம்பர் 12, 2007ல் "சமுத்ரா" பத்திரிக்கையின் ஐந்தாவது ஆண்டு விழாவில் அவரது கலைப்பணியைப் பாராட்டி அவருக்கு "ஞான சமுத்ரா" விருது வழங்கப்பட்டது.



</doc>
<doc id="87288" url="https://ta.wikipedia.org/wiki?curid=87288" title="எபென் எமேல் கோட்டைச் சண்டை">
எபென் எமேல் கோட்டைச் சண்டை

எபென் எமேல் கோட்டைச் சண்டை ("Battle of Fort Eben-Emael") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. பெல்ஜியம் சண்டையின் ஒரு பகுதியான இச்சண்டையில் நாசி ஜெர்மனியின் வான் குடை வீரர்கள் பெல்ஜியத்தின் எல்லை அரணான எபென் எமேல் கோட்டையைத் தாக்கிக் கைப்பற்றினர்.

மே 10, 1940ல் நாசி ஜெர்மனியின் படைகள் பெல்ஜியம், பிரான்சு, நெதர்லாந்து ஆகிய நாடுகள்மீது தங்கள் தாக்குதலைத் தொடங்கின. ஜெர்மானியப் போர்த் திட்டப்படி பெல்ஜியம் மற்றும் நெதர்லாந்து பகுதிகளை ஆல்பர்ட் கால்வாய் வழியாகத் தாக்க வேண்டும். ஆனால் அக்கால்வாயின் மீது அமைந்திருந்த பல பாலங்கள் எபென் எமேல் கோட்டையின் பீரங்கிகளின் சுடு எல்லைக்குள் இருந்தன. எபென் எமேல் பெல்ஜியப் பாதுகாப்புப் படைகளின் வசமுள்ளவரை ஆல்பர்ட் கால்வாய் வழியாக ஜெர்மானியப் படைகள் செல்ல முடியாது. எனவே அக்கோட்டையை வான்குடை வீரர்களைக் கொண்டு தாக்கிக் கைப்பற்ற ஜெர்மானியத் தளபதிகள் முடிவு செய்தனர். 

எபென் எமேல் 1935ல் கட்டி முடிக்கப்பட்ட ஒரு பலமான கோட்டை. இது மஷினோ அரண் கோட்டின் ஒரு பகுதியாகக் கருதப்பட்டது. 180 மீ நீளமும் 370 மீ அகலமும் கொண்ட இக்கோட்டையின் பீரங்கிகள், எந்திரத் துப்பாக்கிகள் மற்றும் விமான எதிர்ப்பு பீரங்கிகள் அதனை அணுகும் வழிகள் அனைத்தையும் தாக்கக் கூடியதாக இருந்தன. மேலும் ஆல்பர்ட் கால்வாயின் பாலங்களில் வெடிகுண்டுகள் பொருத்தப்பட்டிருந்தன. ஜெர்மானியப் படைகள் அவற்றைக் கைப்பற்றும் நிலை உண்டாகின் அப்பாலங்களைத் தகர்க்க பெல்ஜியப் பாதுகாவல் படைகளுக்கு உத்தரவிடப்பட்டிருந்தது. எபென் எமேல் மீது சத்தமின்றித் தாக்க மிதவை வானூர்திகளின் மூலம் வான்வழியாகத் தாக்குதல் நடத்த திட்டமிட்டனர். மே 10, அதிகாலை 4.23 மணியளவில் இத்தாக்குதல் தொடங்கியது. சத்தமின்றி எபென் எமேல் மீது ஜெர்மானிய மிதவை வானூர்திகள் தரையிறங்கின. அவற்றிலிருந்த வான்குடை வீரர்கள் கோட்டையின் பீரங்கிச் சாளரங்களை வெடி வைத்து தகர்த்தனர். கோட்டையின் மேற்புறம் ஜெர்மானியர் வசமானது. கோட்டையின் உள்ளிருந்த பெல்ஜியப் பாதுகாவல் படைகள் வெளிவர முடியாமல் முடங்கியது. இதேபோல ஆல்பர்ட் கால்வாயின் மீதிருந்த மூன்று பாலங்களையும் ஜெர்மானிய வான்குடை வீரர்கள் கைப்பற்றினர். பாலங்களையும், கோட்டையையும் மீண்டும் கைப்பற்ற பெல்ஜியர்கள் நடத்திய எதிர்த்தாக்குதல்கள் வெற்றி பெறவில்லை. மறுநாள் (மே 11), ஜெர்மானியத் தரைப்படைகள் கோட்டையை அடைந்தவுடன், கோட்டையின் பாதுகாவலர்கள் சரணடைந்தனர். 



</doc>
<doc id="87291" url="https://ta.wikipedia.org/wiki?curid=87291" title="உறையூர்க் கதுவாய்ச் சாத்தனார்">
உறையூர்க் கதுவாய்ச் சாத்தனார்

உறையூர்க் கதுவாய்ச் சாத்தனார் சங்ககாலப் புலவர்களில் ஒருவர். இவர் உறையூரில் வாழ்ந்தவர். இவரது வாய் சப்பையாக இருந்ததால் இவரை ஊர்மக்கள் கதுவாய்ச் சாத்தனார் என்று அழைத்தனர். (கதுவுதல் = செதுக்குதல்) சங்கத்தொகைப் பாடல்களில் இவரது பாடல் ஒன்றே ஒன்று இடம்பெற்றுள்ளது. அது நற்றிணை 370 மருதத் திணை.

மனைவி ஊடுகிறாள்.(பிணக்குப் போட்டுக்கொள்கிறாள்) கணவன் அவளது ஊடலைத் தணிக்க முயல்கிறான். முடியவில்லை. மனைவிக்குக் கேட்கும்படி பாணனிடம் சொல்கிறான். தன் மனைவியை நேரிழை என்று குறிப்பிட்டுவிட்டுச் சொல்கிறான். (நேரிழை = நேர்மையை உணர்த்தும் அணிகலன், தாலி) 
நேரிழை சூலுற்று நிறைமாதக் கருவுடையவளாக இருந்தபோதும் நம் நெருங்கிய சுற்றத்தாரை ('கடும்பு') விருந்தோம்பிப் பேணிவந்தாள்.
தலைவி புதல்வனைப் பெற்றெடுத்தாள். முதுபெண்டு ஆகிவிட்டாள். அவளது அல்குலில் திதலை(சுருக்க வரிகள்).கணவன் அவள் அருகில் சென்றான். 'தூங்குகிறாயோ' என்று கேட்டான். குவளைப் பூக்களால் அவளது வயிற்றில் ஒத்தினான். அவளுக்கு நாணம் ஒருபக்கம். புன்சிரிப்பு ஒருபக்கம். தன் கண்களைத் தன் கைகளால் மூடிக்கொண்டாள்.

மகப்பேறு நிகழும் காலத்தில் ஐயவி என்னும் வெண்சிறு கடுகு எண்ணெய் ஊற்றி வயிரக் கட்டைகளை எரியவிடுவர்.


</doc>
<doc id="87296" url="https://ta.wikipedia.org/wiki?curid=87296" title="ஆந்தரே கெய்ம்">
ஆந்தரே கெய்ம்

ஆந்தரே கொன்சிட்டாண்ட்டினோவிச் கெய்ம் ("Андрей Константинович Гейм", "Andre Konstantinovich Geim", பிறப்பு: அக்டோபர் 1, 1958), உருசியாவில் பிறந்த டச்சு இயற்பியலாளர். கிராபீன் (graphene) எனப்படும் ஓர்-அணு தடிமன் கொண்ட, மிக மெலிந்த, கரிமப் படலத் தாள்களை உருவாக்கியதற்காக இவருக்கும் கொன்சிட்டாண்ட்டின் நோவோசியெலோவ் (Konstantin Novoselov) என்னும் உருசிய-பிரித்தானிய ஆய்வாளருக்கும் சேர்ந்து 2010 ஆண்டுக்கான இயற்பியலுக்கான நோபல் பரிசு வழங்கப்பட்டது. மரப்பல்லியின் (gecko) காலின் இறுகப்பற்றும் தன்மையை ஒத்த ஒருவகை ஒட்டுநாடா (gecko tape, கெக்கோநாடா) உருவாக்குவதிலும் இவர் தன் ஆய்வைத் தொடர்ந்து வருகிறார்.



</doc>
<doc id="87297" url="https://ta.wikipedia.org/wiki?curid=87297" title="செயற்கைக் கல முறை">
செயற்கைக் கல முறை

உயிரியல் போன்ற துறைகளில், உயிரியின் உடலுள் செய்யாமல் புறத்தே கண்ணாடி போன்ற செயற்கைப் பொருளில் (கலம் அல்லது கொள்கலத்தில்), தகுந்த சூழல் கட்டுப்பாட்டோடு நிகழ்விக்கும் அல்லது நிகழும் செய்முறைக்குச் செயற்கைக் கல முறை அல்லது "இன் விட்ரோ" (in vitro) முறை என்று பெயர். "இன் விட்ரோ" என்றால் இலத்தீன் மொழியில் கண்ணாடியில் என்று பொருள். இந்த செயற்கைப் பொருள் கண்ணாடிக் கிண்ணியாகவோ, குடுவையாகவோ, அடி மூடிய கண்ணாடிக் குழாய் போன்றதாகவோ பெரும்பாலும் இருக்கும், ஆனால் கண்ணாடியால் செய்யப்படாத கலமாகவும் இருக்கலாம். இயற்கை உயிரியின் உடலில் நிகழும் ஓர் உயிரியச் செயற்பாட்டை தக்க சூழலுடன் புறத்தே செயற்கைக் கலமுறையில் செய்தாலும் இவை இரண்டும் முற்றிலும் ஈடானது என்று கூறவியலாது. ஆகவே இப்படி புறத்தே நிகழ்வித்துச் செய்யப்படும் செய்முறைகளை செயற்கைக் கல முறை என்றோ இன் விட்ரோ என்றோ தெளிவாக குறிப்பிடப்படுகின்றது. இம் முறையானது பல ஆய்வுகளில் பயன்படுத்தப்படுவதோடு, புதிய உயிரியை உருவாக்கும் வெளிச் சோதனை முறை கருக்கட்டல் செயல் முறையிலும் பயன்படுத்தப்படுகின்றது. 

இவ்வகையான ஆய்வின் நோக்கம் செய்முறையில் பல கூறுகளை மாற்றி அதனால் விளையும் பயன்களை அல்லது விளைவுகளை ஆய்வு செய்ய முடியும். இன் விட்ரோ முறை ஆய்வுகள் அதிகப் பொருள் செலவில்லாமலும், பலவாறு சூழலை மாற்றி ஆய்வு செய்ய இயலும் என்பதாலும் இன் விவோ (in vivo) எனப்படும் உயிரியுள் (உயிரியுடலுள்) செய்வித்து ஆயும் முறையைக் காட்டிலும் சிறப்பாக விரும்பப்படுகின்றது.


</doc>
<doc id="87300" url="https://ta.wikipedia.org/wiki?curid=87300" title="கொன்சிட்டாண்ட்டின் நோவோசியெலோவ்">
கொன்சிட்டாண்ட்டின் நோவோசியெலோவ்

கொன்சிட்டாண்ட்டின் நோவோசியெலோவ் (Konstantin Sergeevich Novoselov, இரசிய மொழி: Константи́н Серге́евич Новосёлов, கொன்ஸ்டண்டீன் செர்கேவிச் நவசியோலொவ், பிறப்பு: ஆகத்து 23, 1974) உருசியாவில் பிறந்து ஐக்கிய இராச்சியத்தில் வாழும் இயற்பியல் அறிவியலாளர். ஒற்றையணு தடிப்புள்ள கரிம அணுப் படலத்தை பற்றிய இவருடைய ஆய்வு புகழ்பெற்றது. ஆந்தரே கெய்ம் என்பாருடன் சேர்ந்து இவருக்கு 2010 ஆண்டுக்கான இயற்பியல் நோபல் பரிசு வழங்கப்பட்டது. நோவொசியெலோவ் தற்பொழுது மான்ச்செசிட்டர் பல்கலைக்கழகத்தில் ஏறத்தாழ ஒருசில அணுவளவுத் தடிப்புள்ள பொருள்களைப் பற்றி ஆயும், இடையளவு இயற்பியல் (Mesoscopic physics, மேசோசுக்கோப்பிக் இயற்பியல்) என்னும் துறையில் (பிரித்தானிய) வேந்தியக் குமுக ஆய்வுப் பேராளராகப் (Royal Society Research Fellow) பணிபுரிகிறார்.
நோவோசியெலோவ் இதுகாறும் 60 ஒத்தோர்-தேர்வுசெய்த (peer-reviewed) ஆய்வுரைகள எழுதியுள்ளார், இவை இடையளவு (mesoscopic) மீகடத்தி, ஃகால் விளைவு காந்த அளவியல் (Hall effect magnetometry) , காந்த நுண்புலங்களின் பிரிமுகங்களின் (எல்லைச்சுவர்களின்) அணுத்துகள் அளவு நகர்ச்சிகள் (sub-atomic movements of magnetic domain walls), கெக்கோ பல்லியின் காலின் இறுகப்பற்றும் தன்மையை ஒத்த செயற்கைநாடா (கெக்கோ நாடா) (gecko tape) கண்டுபிடிப்பு, ஓரணுத் தடிப்புள்ள கரிமப்படலமாகிய கிராஃவீன். ஆகிய துறைகளைப் பற்றியவை.




</doc>
<doc id="87301" url="https://ta.wikipedia.org/wiki?curid=87301" title="உறையூர்ச் சல்லியங் குமரனார்">
உறையூர்ச் சல்லியங் குமரனார்

உறையூர்ச் சல்லியங் குமரனார் சங்ககாலப் புலவர்களில் ஒருவர். இவரது பாடலாகச் சங்கத்தொகை நூல்களில் ஒரே ஒரு பாடல் உள்ளது. மருதத் திணைப் பாடலான அது குறுந்தொகை 309ஆம் பாடலாக அமைந்துள்ளது.

அவன் பரத்தையிடம் சென்று மீண்டான். எனினும் தோழி அவனை வீட்டுக்குள் நுழைய விடுகிறாள். அதற்கு ஒரு விளக்கமும் சொல்கிறாள். அந்த விளக்கம் இது.

நன்செய் வயல்களில் களை பறிப்போர் வயலில் பூத்திருக்கும் குவளைப் பூக்களைக் களைந்து எறிந்து வாட விடுவர். என்றாலும் வயலில் அது மீண்டும் முளைத்துப் பூக்கும். (அதுபோலத் தலைவியைத் தலைவன் எறிந்துவிட்டுச் சென்றாலும் மீண்டும் பூத்திருக்கிறாள்.)


</doc>
<doc id="87302" url="https://ta.wikipedia.org/wiki?curid=87302" title="உறையூர்ச் சிறுகந்தனார்">
உறையூர்ச் சிறுகந்தனார்

உறையூர்ச் சிறுகந்தரத்தனார் சங்ககாலப் புலவர்களில் ஒருவர். சங்கத்தொகை நூல்களில் இவரது பாடலாக ஒன்றே ஒன்று உள்ளது. குறிஞ்சித் திணையைச் சேர்ந்த அந்தப் பாடல் குறுந்தொகையில் 257ஆம் பாடலாக உள்ளது.

திருமணம் நடக்கவுள்ளது என்ற தோழியிடம் தலைவி சொல்வதாக இந்தப் பாடல் அமைந்துள்ளது.

மரத்தில் வேர் கீழே செல்லும். கிளை மேலே செல்லும். பலாப்பழம் இதனைச் சொல்லிக் காட்டுகிறது. வேரில் பழுத்தாலும் தலையைக் கீழே தொங்கவிடுகிறது. வேரும் கிளையும் ஒன்றிக் கிடக்கும் மரம் போல நாங்கள் ஒன்றிக் கிடப்போம். நான் பலாப்பழம் போல இருப்பேன்.


</doc>
<doc id="87344" url="https://ta.wikipedia.org/wiki?curid=87344" title="இயற்பியலுக்கான நோபல் பரிசு">
இயற்பியலுக்கான நோபல் பரிசு

இயற்பியலுக்கான நோபல் பரிசு ("Nobel Prize in Physics", ), ஆண்டுதோறும் சுவீடன் அறிவியல்களுக்கான வேந்திய உயர்கல்விப் பேரவை வழங்குகின்றது. ஆண்டுதோறும் வழங்கப்பெறும் நோபெல் பரிசுகள் ஐந்தில் இயற்பியல் பரிசும் ஒன்று. ஆல்ஃபிரட் நோபெல் என்பார் 1895 இல் நிறுவிய இப்பரிசு 1901 ஆம் ஆண்டு முதல் வழங்கப்படுகின்றது. மற்ற நோபெல் பரிசுகள் வேதியியல் நோபல் பரிசு, இலக்கிய நோபல் பரிசு, உடலியக்கவியல் மருத்துவ நோபல் பரிசு, அமைதிக்கான நோபல் பரிசு ஆகியவை. இயற்பியலுக்கான நோபெல் பரிசை முதன்முதலாக இடாய்ச்சுலாந்து (செருமன்) நாட்டைச் சேர்ந்த வில்லெம் கோன்ராடு ரோண்ட்டகென் (Wilhelm Conrad Röntgen) என்பார் புதிர்க்கதிர்கள் அல்லது எக்ஃசு-கதிர்கள் (X-கதிர்கள்) என்பனவற்றைக் கண்டுபிடித்ததற்காகப் பெற்றார். இப்பரிசு வழங்குவதை நோபெல் நிறுவனம் செயற்படுத்துகின்றது. இப்பரிசு இயற்பியலுக்காக வழங்கப்பெறும் மிகுபெருமை வாய்ந்த தலைசிறந்த பரிசாகக் கருதப்படுகின்றது. இப்பரிசு ஆண்டுதோறும் இசுட்டாகோமில் (Stockholm) நோபெல் இறந்த ஆண்டுநிறைவு நாளான திசம்பர் 10 அன்று வழங்கப்பெறுகின்றது.

ஆல்ஃபிரட் நோபெல், தன்னுடைய கடைசி உயிலில் அவருடைய பணத்தை மாந்த குலத்துக்கு யாவற்றினும் மிகுந்த நன்மை தரும் இயற்பியல், வேதியியல், உடலியக்கவியல் அல்லது மருத்துவம், இலக்கியம் ஆகிய துறைகளில் கண்டுபிடிப்புகள், படைப்புகள் செய்தவர்களுக்கும், அமைதிக்கு உழைத்தவர்களுக்கும் பரிசுகள் உருவாக்கித் தருமாறு பணித்திருந்தார் ஆல்ஃபிரட் நோபெல் பல உயில்கள் எழுதியிருந்தாலும், கடைசியாக தான் இறப்பதற்கு ஓராண்டுக்கு முன் அவர் எழுதி பாரிசில் உள்ள சுவீடன்-நோர்வே கிளப்பில் (Swedish-Norwegian Club) நவம்பர் 27, 1895 அன்று கையெழுத்திட்ட அதுவே கடைசி உயில் நோபெல் தன்னுடைய மொத்த சொத்தில் 94% ஐ, 31 mமில்லியன் சுவீடன் குரோனார் (Swedish "kronor") (2008 ஆம் ஆண்டு மதிப்பீட்டின் படி அமெரிக்க டாலர் $186 மில்லியன்) பணத்தை ஐந்து பரிசுகள் நிறுவ விட்டுச்சென்றார். உயிலில் இருந்த ஐயப்பாடுகளால் ஏப்பிரல் 26, 1897 அன்றுதான் நோர்வேயின் நாடாளுமன்றம் ("இசுட்டோர்ட்டிங்" Storting) ஒப்புதல் அளித்தது இந்த உயிலைச் செயற்படுத்தியவர்கள் ராகுநர் சோல்மன் (Ragnar Sohlman), ருடோல்ப் லில்யெக்கிசுட்டு (Rudolf Lilljequist). இவர்கள் இருவரும் நோபெல் கூறிய பரிசுகளை வழங்க ஏற்பாடு செய்ய நோபெல் நிறுவனத்தை உருவாக்கினர்.

"முதன்மைக் கட்டுரை: இயற்பியலுக்கான நோபல் பரிசு பெற்றவர்கள் "


</doc>
<doc id="87346" url="https://ta.wikipedia.org/wiki?curid=87346" title="அலீசியா கீசு">
அலீசியா கீசு

அலீசியா கீசு என்பவர் ஒரு அமெரிக்க பாடகர், பாடலாசிரியர், இசையமைப்பாளர், நடிகர், இசை ஒளிப்பதிவு இயக்குனர், எழுத்தாசிரியர் மற்றும் கவிஞர் ஆவார். 1981ஆம் ஆண்டு யனவரி திங்கள் 25ஆம் தேதி பிறந்தார். இவரது இயற்பெயர் "அலீசியா ஔகேல்லோ கூக்" ஆகும். இவர் பல இசைக்கருவிகளை வாசிக்கும் திறன் படைத்தவர் ஆவார்.


</doc>
<doc id="87348" url="https://ta.wikipedia.org/wiki?curid=87348" title="பி.பி.ஏ.எஸ்.">
பி.பி.ஏ.எஸ்.

பி.பி.ஏ.எஸ். என்பது புதிய யார்க்கு நகரத்தில் இருக்கும் ஒரு பொது பள்ளிக்கூடம் ஆகும். இது 1990ஆம் ஆண்டு நிறுவப்பட்டது. இதன் தலைமை ஆசிரியர் கீத்து ரையன் ஆவார். இங்கு 23 ஆசிரியர்கள் பணிபுரிகின்றனர். இங்கு 400 மாணவர்கள் படிக்கின்றனர். இங்கு 6 முதல் 12 வகுப்புகள் வரை உள்ளன.


</doc>
<doc id="87349" url="https://ta.wikipedia.org/wiki?curid=87349" title="வான்குடை">
வான்குடை

வான்குடை (பாராசூட், "parachute") வளிமண்டலத்தில் நகரும் ஒரு பொருளின் வேகத்தை பின்னிழு விசையை உருவாக்கிக் குறைக்கப் பயன்படும் ஒரு கருவி. வான்குடைகள் மெலிதான ஆனால் உறுதியான பொருட்களால் செய்யப்படுகின்றன. முன்னர் பட்டினால் செய்யப்பட்டன, இப்போது நைலான் செயற்கை இழையினால் செய்யப்படுகின்றன. வளிமண்டலத்தில் விழுந்து கொண்டிருக்கும் ஒரு பொருளின் இறுதி செங்குத்து திசைவேகத்தினை (Terminal Vertical Velocity) குறைந்தபட்சம் 75 சதவிகிதம் குறைக்கக்கூடிய கருவிகள் மட்டுமே வான்குடைகளாக ஏற்றுக்கொள்ளப்படுகின்றன. 

பாராசூட் என்ற சொல் “பாரா” மற்றும் ”சூட்” என்ற இரு பிரெஞ்சு சொற்களிலிருந்து தோன்றியது. “பாரா” என்றால் “தயாராகுதல்” என்று பொருள்; “சூட்” என்றால் ”விழு” என்று பொருள். வான்குடைகள் மக்கள், சரக்குகள், உணவு, வெடிகுண்டுகள் என பலதரப்பட்ட பொருட்களை வான்வெளியிலிருந்து பூமிக்குக் கொண்டு வர பயன்படுத்தப்படுகின்றன. மிதவை வான்குடைகள் (drogue parachutes) மீள்விண்கலம் போன்ற வானூர்திகள் தரையிறங்கும் போது பக்கவாட்டு முடுக்கத்தைக் குறைக்க பயன்படுகின்றன.


</doc>
<doc id="87355" url="https://ta.wikipedia.org/wiki?curid=87355" title="எல்வ மொழிகள்">
எல்வ மொழிகள்

எல்வ மொழிகள் என்பன செயற்கையான மொழிகள் ஆகும். இவை கற்பனையில் எல்வர்களால் பேசப்படும் மொழிகள் ஆகும். இதில் தொல்கீனின் எல்வ மொழியே பரவலாக அறியப்பட்டது ஆகும். இதை தொடர்ந்து பல்வேறு எல்வ மொழிகள் தோற்றுவிக்கப்பட்டன. 


</doc>
<doc id="87357" url="https://ta.wikipedia.org/wiki?curid=87357" title="அயோனியன் கடல்">
அயோனியன் கடல்

அயோனியன் கடல் ("Ionian Sea") மத்தியத் தரைக்கடலின் ஒரு பிரிவு. இதன் புவியியல் எல்லைகள்: வடக்கில் ஏட்ரியாட்டிக் கடல், கிழக்கே கிரேக்கத் தீவுகள், தெற்கே மத்தியத் தரைக்கடல், மேற்கே, இத்தாலிய குடா. இக்கடற் பகுதி நில நடுக்கம் மிகுந்ததாகும். 


</doc>
<doc id="87358" url="https://ta.wikipedia.org/wiki?curid=87358" title="அமெரிக்க ஐக்கிய நாடுகளில் அடிமைத்தனம்">
அமெரிக்க ஐக்கிய நாடுகளில் அடிமைத்தனம்

அமெரிக்க ஐக்கிய நாடுகளில் அடிமைத்தனம் என்பது 1776ஆம் ஆண்டு அமெரிக்க ஐக்கிய நாடுகளின் தோற்றத்திற்கு முன்பு வட அமெரிக்க ஐக்கிய நாடுகளில் இருந்த சட்டப்பூர்வமான அடிமைத்தனத்தை குறிக்கும். தென் அமெரிக்க ஐக்கிய நாடுகளில் இது 1865ஆம் ஆண்டு வரை தொடர்ந்தது.


</doc>
<doc id="87362" url="https://ta.wikipedia.org/wiki?curid=87362" title="ஊட்டியார்">
ஊட்டியார்

ஊட்டியார் சங்ககாலப் புலவர்களில் ஒருவர். சங்கத்தொகை நூல்களில் இவரது பாடல்களாக இரண்டு பாடல்கள் உள்ளன. அகநானூறு 68, 388 எண்ணுள்ள பாடல்களாக அவை அமைந்துள்ளன. இரண்டும் குறிஞ்சித் திணைப் பாடல்கள்.

இவரது இயற்பெயர் தெரியவில்லை. எனவே அகநானூற்றுப் பாடல்களைத் தொகுத்த ஆசிரியர் இவரது பாடலிலுள்ள அரிய சொல்லைக்கொண்டு இவருக்குப் பெயர் சூட்டியுள்ளார். மகளிர் தம் பாதத்துக்கு மேல் உள்ள விளிம்புகளில் சிவப்புச்சாயம் ஏற்றி ஒப்பனை செய்துகொள்வர். அழகணம் என்றும் மருதாணி என்றும் சொல்லப்படும் மருத்தோன்றி இலையை அரைத்துப் பூசி அப்பகுதியில் சிவப்புச்சாயம் ஏற்றுவர். உள்ளங்கைகளிலும் இந்த வகையில் சாயம் ஏற்றிக்கொள்வர். இப்படிச் சாயம் ஊட்டிக்கொள்ளும் பழக்கம் சங்ககாலத்திலும் இருந்தது. இதனை 'ஊட்டி' என்னும் சொல்லால் வழங்கினர்.

இந்தப் புலவர் ஊட்டி என்னும் சொல்லைத் தன் இரண்டு பாடல்களிலும் பயன்படுத்தியுள்ளார். 

அவன் வந்திருக்கிறான் என்று தோழி தலைவிக்குச் சொல்லும் பாடல் இது. 

அயத்தில் பூத்திருக்கும் கூதளம்பூ குழையும்படியாக அருவி கொட்டிக்கொடே பாடும். அங்குள்ள நம் படப்பையில்(குறிஞ்சிநில வயல்) இருந்த செயலை என்னும் அசோக மரத்தில் அன்னை ஊஞ்சல் கட்டித் தந்தாள். அதன் கயிற்றைப் பாம்பு என்று எண்ணிக்கொண்டு இடி அந்த மரத்தின்மேல் விழுந்து அழித்துவிட்டது. அன்னையும் ஊரும் உறங்குகின்றன. இப்போது அவர் வந்தால் ந்தம் என்று எண்ணினோம். அவரும் வந்துள்ளார். 

ஆற்றில் வெள்ளப்பெருக்கு. அதில் யானைக்கன்று நீந்தும். பெண்யானை பூசல் ஒலி எழுப்பும். ஆண்யானை விளித்துக்கொண்டு ஆழம் பார்த்து அழைத்துக்கொண்டே செல்லும். ஆற்றைத் தாண்டி வந்தால் மலைப்பாம்பு வாயைப் பிளக்கும். பகலிலும் அச்சம் தரும் இந்தப் பாதையில் பனி கொட்டும் இரவில் அவன் வந்திருக்கிறான்.

அவன் அவளுக்காக் காத்திருக்கிறான். அவள் தோழியிடம் சொல்கிறாள்.

மணம் கமழும் சந்தன மரத்தை வெட்டிச் சாய்த்துவிட்டு உழுது விதைத்த தினையினைக் கவர வரும் குருவிகளை மூங்கிலைப் பிளந்து செய்த தட்டை என்னும் கருவியைத் தட்டி ஓசை எழுப்பி ஓட்டிக்கொண்டிருந்தோம். வேங்கைமரப் பந்தற்காலின் மேல் இருந்த இதணம் என்னும் பந்தலிலிருந்து மூங்கிலைப் பிளந்து செய்த தட்டையைத் தட்டியபோது பொன்னிறமான வேங்கைப் பூக்களில் தேனுண்ணும் தும்பியின் இன்னிசை கேட்டது. உடனே தட்டுவதை நிறுத்திவிட்டு தும்பியின் இன்னிசையைக் கேட்டுக்கொண்டிருந்தோம்.

அப்போது அம்பு பாய்ந்த நிலையில் களிறு ஒன்று உங்கள் புனத்தின் வழியே வந்ததா என்று கேட்டுக்கொண்டே காளை ஒருவன் வந்தான். ஞமலி என்னும் வேட்டைநாய் குரைப்பதை அடக்கிக்கொண்டே வந்தான். அவன் மார்பில் அணிந்திருந்த சந்தனம் என் மனத்தில் நிலைகொண்டுவிட்டது.

என் நிலையைப் பார்த்த என் தாய் எனக்கு 'வெறி' என்கிறாள். அதனைப் போக்க வேலனை அழைத்துவந்திருக்கிறாள். அவனும் எம் இறை 'முருகு' அணங்கிற்று (வருத்துகிறது) என்கிறான். இந்த வெறியைத் தணிக்கத் தன்னிடம் மருந்து உள்ளதாகவும் கூறுகிறான்.

என் மனமானது அன்று வந்த அவன் அன்று யானையை வீழ்த்தியபோது குருதிக்கறை படிந்த அம்போடு காட்டுமான் ஓடிய காலடியைப் பார்த்துக்கொண்டு வேறொரு மான்வேட்டைக்குச் செல்வானோ என்று எண்ணிக் கலங்கிக்கொண்டிருக்கிறது.

அன்னாய் வாழி வேண்டு அன்னை
கேட்டியோ வாழி வேண்டு
அம்ம வாழி தோழி
என்று இவர் பயன்படுத்தியுள்ள தொடர்கள் பிற பாடல்களில் பயின்றுவந்துள்ளதை ஒப்பிட்டுப் பார்த்துக்கொள்வது நல்லது.


</doc>
<doc id="87363" url="https://ta.wikipedia.org/wiki?curid=87363" title="ஊண்பித்தை">
ஊண்பித்தை

ஊண்பித்தை என்பவர் சங்ககாலப் புலவர்களில் ஒருவர். குறுந்தொகை 232 எண்ணுள்ள பாடல் ஒன்று மட்டும் இவரது பாடலாகச் சங்கத்தொகை நூல்களில் இடம்பெற்றுள்ளது. பாலைத் திணைப் பாடல் அது.

ஊண் என்றால் உணவு. பாலைநிலத்தில் இரலைமான் ஒன்று ஊணுக்காக அலைகிறது. அப்போது அதற்குக் கிடைத்ததெல்லாம் மரல் என்னும் கானல்நீர்தான். இது ஊண்பித்து. இப்படிப் புதுமையான ஊண்பித்தைக் குறிப்பிட்டுப் பாடியுள்ளதை எண்ணி, இவரது இயற்பெயர் தெரியாத நிலையில் குறுந்தொகை நூலைத் தொகுத்தவர் இவருக்கு ஊண்பித்தை என்று பெயர் சூட்டியுள்ளார்.

'மரல் புகா அருந்திய மா எருத்து இரலை' (அனலாக ஓடும் காற்றாகிய கானல்நீரை மட்டுமே உணவாகக் கொண்ட மான்) யானை ஒடித்து உண்டு போட்டுவிட்டுச் சென்ற மரத்தடி நிழலில் உறங்குமாம்.

இப்படிப்பட்ட வழியில் செல்வோர் நம்மை நினைப்பாரோ, நினைக்க மாட்டாரோ? அவரோடு பேசமுடியவில்லையே - தலைவனைப் பிரிந்திருக்கும் தலைவியிடம் தோழி இவ்வாறு சொல்வது ஒருவகை ஆறுதல் மொழி.
'புகா' என்னும் சொல் குழந்தைகளுக்கு ஊட்டும் கூழாஞ்சோற்றைச் குறிக்கும். 'புவா தின்னும்மா' என்று சொல்லிக்கொண்டு தமிழ்த் தாய்மார் இன்றும் தம் குழந்தைகளுக்குச் சோறு ஊட்டுவர்.

வாய்ப்புணர்வு
ஒருவர் பேசுகிறார். அதனைக் கேட்டவர் சொன்னவரிடம் பேசுகிறார். இருவர் வாய்களும்(வாயில் வரும் சொற்களும்) புணர்கின்றன. இப்படி 'உரையாடலை' இந்தப் பாடல் 'வாய்ப்புணர்வு' என்று குறிப்பிடுகிறது.


</doc>
<doc id="87368" url="https://ta.wikipedia.org/wiki?curid=87368" title="அம்பிகாபதி-அமராவதி">
அம்பிகாபதி-அமராவதி

அம்பிகாபதி-அமராவதி என்பது இராமாயணத்தைத் தமிழில் எழுதிப் புகழ்பெற்ற கம்பரின் மகனான அம்பிகாபதிக்கும், மூன்றாம் குலோத்துங்க சோழ மன்னனின் மகளான அமராவதிக்கும் இடையே மலர்ந்த காதலை அடிப்படையாகக்கொண்ட ஒரு துன்பியல் காதல் கதை. அம்பிகாபதி, அமராவதி காதல் அரசியல் சிக்கலாக உருவெடுத்தது. குலோத்துங்கனுக்கும், கம்பருக்கும் நடுவே இடைவெளியைத் தோற்றுவித்தது.

எப்பொழுதும் அமராவதிமேல் மேல் நினைவாக இருக்கும் அம்பிகாபதிக்கு, சிற்றின்பச் சாயல் ஒரு துளியும் கலங்காமல் இறைவன் மீது நூறு பாடல்கள் ஒரே முறையில் தொடர்ந்து பாடி முடித்தால் அமராவதியை மணமுடிப்பது பற்றிச் சிந்திக்கலாம் என்ற குலோத்துங்கன் வாக்கிற்கிணக்க அம்பிகாபதி சிற்றின்பம் கலக்காமல் பாடல்கள் தொடர்ந்து பாடிக் கொண்டிருந்தான். மறைவில் இருந்த அமராவதி அம்பிகாபதி ஒவ்வொரு பாடல் பாடி முடித்ததும் எண்ணி வைக்கப்பட்டிருந்த நுாறு மலர்களில் ஒவ்வொரு மலராக எடுத்து வேறுபடுத்தி வைத்தாள். கலத்தில் இருந்த நூறாவது மலரும் தீர்ந்தது. அம்பிகாபதி நூறு பாடல்களை வெற்றிகரமாக பாடி முடித்தாயிற்று என்னும் மகிழ்ச்சியில் மறைவில் இருந்த அமராவதி எட்டிப் பார்த்து விடுகிறாள். அவள் முகத்தைப் பார்த்தவுடன் தன்னை மறந்த அம்பிகாபதி,
<poem>
சற்றே பருத்த தனமே குலங்கத் தரளவடம்
துற்றே அசையக் குழல்ஊச லாடத்துவர் கொள்செவ்வாய்
நல்தேன் ஒழுக நடனசிங்கார நடையழகின்
பொன்தோ் இருக்கத் தலையலங் காரம் பறப்பட்டதே.
</poem>
என அமராவதியை வருணித்துப் பாடி விடுகின்றான். அம்பிகாபதி பாடிய காப்புச் செய்யுளையும் போட்டிச் செய்யுளுள் ஒன்றாகக் கொண்டு எண்ணிய அமராவதி 99 வது போட்டிச் செய்யுள் முடிந்தவுடனே 100-வது செய்யுள் முடிந்தது என நினைத்து எட்டிப் பார்த்தாள். சோழன் வைத்த சோதனையில் அம்பிகாபதி கடைசியில் மயிரிழையில் தோற்றதால் அம்பிகாபதியும், கம்பரையும் சோழ நாட்டிலேயே இருக்கக்கூடாது என்று கூறி நாட்டைவிட்டு வெளியேற மன்னன் உத்தரவிடுகின்றான்.


</doc>
<doc id="87372" url="https://ta.wikipedia.org/wiki?curid=87372" title="அன்னூட் சண்டை">
அன்னூட் சண்டை

ஹன்னூட் சண்டை ("Battle of Hannut") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. பெல்ஜியம் சண்டையின் ஒரு பகுதியான இச்சண்டையில் நாசி ஜெர்மனியின் படைகள் பெல்ஜியத்தைத் தாக்கியதால் பிரெஞ்சு முதன்மைப் படைகளை ஆர்டென் காட்டுப் பகுதியிலிருந்து நகர்ந்து பெல்ஜியத்தை நோக்கி விரைந்தன.

மே 10, 1940ல் ஜெர்மானியப் படைகள் பெல்ஜியம் மற்றும் பிரான்சின் மீது இருமுனைத் தாக்குதலைத் தொடங்கின. ஜெர்மனியின் போர் உபாயத் திட்டமான “மஞ்சள் திட்ட” (ஜெர்மன்: "Fall Gelb") த்தின்படி பெல்ஜியம் மீதான தாக்குதல் திசை திருப்பும் தாக்குதலாகும். இதன் மூலம் பிரான்சின் முதன்மைப் படைப்பிரிவுகளை பெல்ஜியத்திற்கு வரவழைக்க வேண்டும். அவை பெல்ஜியத்தை அடைந்த பின், அவற்றின் பின்பகுதியில் ஆர்டென் காடு வழியாக ஜெர்மானிய ஆர்மி குரூப் ஏ முக்கியத் தாக்குதல் நடத்த வேண்டுமென்று மஞ்சள் திட்டம் வகுக்கப்பட்டிருந்தது. அதன்படி பிரெஞ்சு முதலாம் ஆர்மியை பெல்ஜியத்துக்கு இழுக்க மே 12ம் தேதி இரண்டு ஜெர்மானிய கவச டிவிசன்கள் பெல்ஜியத்தின் ஹன்னூட் பகுதியைத் தாக்கின. அவற்றை எதிர்கொள்ள பிரெஞ்சு முதலாம் ஆர்மி விரைந்து வந்து எதிர்த் தாக்குதல் நடத்தியது. இச்சண்டையிலும் மே 15ம் தேதி நடந்த ஜெம்புளூ சண்டையிலும் பிரெஞ்சுப் படைகளே வெற்றி பெற்றன. இவ்விரண்டில் ஜெம்புளூ சண்டையே முக்கியமானது. ஹன்னூட் சண்டை ஜெம்புளூச் சண்டையின் துணைச் சண்டையே (screening action). இச்சண்டைகள் நிகழ்ந்து கொண்டிருந்த போது, ஆர்டென் காட்டில் நடந்த முக்கிய ஜெர்மானிய தாக்குதல் வெற்றி பெற்றது. அங்கு பிரெஞ்சு அரண் நிலையை உடைத்து முன்னேறிய ஜெர்மானியப் படைகள் பத்து நாட்களில் ஆங்கிலக் கால்வாயை அடைந்து விட்டன. இதனால் பெல்ஜியத்துக்கு விரைந்த நேச நாட்டுப் படைகள் சுற்றி வளைக்கப்பட்டன. ஹன்னூட்டிலும் ஜெம்புளூவிலும் பிரெஞ்சுப் படைகள் அடைந்த வெற்றி பயனில்லாமல் போனது.



</doc>
<doc id="87378" url="https://ta.wikipedia.org/wiki?curid=87378" title="காற்றாடி">
காற்றாடி

சிற்றூர்ப்பகுதிகளில் சிறார்கள் பனை ஓலையை வெட்டி, கருவேல முள்ளில் கோர்த்து, ஒரு சிறு குச்சியில் குத்தி காற்றாடிகளைச் செய்வர். மாட்டுவண்டிகளிலும் பிற சக்கர (ஆழி) வண்டிகளிலும் அச்சாணி வைத்திருப்பதுபோல ஓலையைத் தன்னிடத்தில் வைத்திருப்பதற்கு காய்ந்த ஆட்டுப் புழுக்கைகளையோ களிமண் உருண்டைகளையோ இருபுறமும் முள்ளில் கோர்த்து வைப்பார்கள். இவ்வாறு செய்யும் காற்றாடியைக் கையில் பிடித்துக்கொண்டு காற்றை எதிர்த்தார்ப்போல ஓடும்போது தகடு போல வெட்டப்பட்ட இரு பனை ஓலைத்துண்டுகளும் ஒருங்கே சுற்றும்.

இதே போன்ற அமைப்பைத் தொழிற்கூடங்களில் காகிதத் தாளினாலான வெவ்வேறு வடிவ இறக்கைகளைப் பிளாசுட்டிக்குக் குச்சியில் இணைத்து உருவாக்குவர். திருவிழாக்களின் போது இவை பெருமளவில் விற்கப்படுகின்றன.

பெரும் தகடுகளைக் கோர்த்து காற்று வீசும் திசையைப் பார்த்து நிறுத்தி, அவை சுழலும்போது பெறும் ஆற்றலைக் கோண்டு நீரிறைப்பதற்கும் மின்னாற்றலைப் பெறுவதற்கும் காற்றாலைகள் பயன்படுகின்றன. தமிழ் நாட்டில் கயத்தாறு, பல்லடம் - பொள்ளாச்சி, தேனி ஆகிய பகுதிகளில் பல காற்றாலைகள் இயங்குகின்றன.




</doc>
<doc id="87381" url="https://ta.wikipedia.org/wiki?curid=87381" title="கோரோ (மொழி)">
கோரோ (மொழி)

கோரோ ("Koro") எனப்படுவது இந்தியாவின் அருணாச்சலப் பிரதேசத்தின் மேற்கு எல்லையில், கிழக்கு காமெங்கு மாவட்டத்தில் கிட்டத்தட்ட 800 முதல் 1200 பே வரையில் பேசப்படும் ஒரு திபெத்திய-பர்மிய மொழிக்குடும்பத்தைச் சேர்ந்த மொழியாகும். இம்மொழி பேசுவோரில் சிலர் 20 வயதிற்கும் குறைந்தோர் ஆவர். இவர்கள் குரூசோ மொழி பேசும் மக்களுடன் இணைந்து வாழ்கிறார்கள். ஆனாலும், கோரோ மொழிச் சொற்கள் வேறெந்த மொழிச் சொற்களுடனும் தொடபுகள் காணப்படவில்லை. எண்கள், உடல் பாகங்கள், மற்றும் அடிப்படைச் சொற்கள் அனைத்து வேறுபட்டே காணப்படுகின்றன. கிழக்கே பேசப்படும் தானி மொழிகளுக்கு ஓரளவு கிட்டவாக இம்மொழி இருந்தாலும், இம்மொழி திபெத்திய-பர்மிய மொழிக்குடும்பத்தில் இருந்து பிரிந்த ஒரு தனி மொழி எனக் கருதப்படுகிறது.

2008 ஆம் ஆண்டில் டேவிட் ஹரிசன், கிரெகரி அண்டர்சன், கணேஷ் முர்மு ஆகிய மொழியலாளர்களைக் கொண்ட குழு குரூசோ மொழிகளைப் பற்றி ஆராய்வதற்காகச் சென்ற வேளை இப்புதிய மொழியைக் கண்டுபிடித்தார்கள். இம்மொழி குரூசோ மொழிகளில் ஒன்றான அகா என அவர்களுக்கு அப்போது கூறப்பட்டிருந்தாலும், அம்மொழி வேறு எந்த மொழிகளுடனும் ஒப்பிட முடியாதளவு தனியான மொழியாக உள்ளது கண்டுபிடிக்கப்பட்டது.



</doc>
<doc id="87387" url="https://ta.wikipedia.org/wiki?curid=87387" title="ரிச்சர்டு கெக்">
ரிச்சர்டு கெக்

ரிச்சர்டு எஃப். ஃகெக் ("Richard F. Heck", ஆகத்து 15, 1931 – அக்டோபர் 10, 2015) ஓர் அமெரிக்க வேதியியல் அறிஞர். இவர் பெயரால் வழங்கும் பலேடியம்-வினையூக்கி இணைந்து நிகழும் ஃகெக் விளைவு புகழ்பெற்றது. இவர் 2010 ஆண்டுக்கான வேதியியல் நோபல் பரிசை ஐ-இச்சி நெகிழ்சி (Ei-ichi Negishi), அக்கிரா சுசுக்கி (Akira Suzuki) என்னும் இரண்டு நிப்பானிய (சப்பானிய) வேதியியலாளர்களுடன் சேர்ந்து பெற்றுள்ளார். 1971 முதல் 1989 வரை ரிச்சர்டு ஃகெக், ஐக்கிய அமெரிக்காவின் வடகிழக்கே உள்ள டெலவேர் பல்கலைக்கழகத்தில் பேராசிரியராகப் பணி செய்து ஓய்வு பெற்றார்.



</doc>
<doc id="87393" url="https://ta.wikipedia.org/wiki?curid=87393" title="ஐ-இச்சி நெகிசி">
ஐ-இச்சி நெகிசி

எய்-இச்சி நெகிசி (Ei'ichi Negishi, 根岸 英) (பி. சூலை 14, 1935) சீனாவில் பிறந்த ஒரு நிப்பானிய வேதியியலாளர் ஆவார். இவர் கண்டுபிடித்த நெகிழ்சி பிணைப்பு(Negishi coupling) புகழ்பெற்றது. இவர் ரிச்சர்டு ஃகெக், அக்கிரா சுசுக்கி ஆகிய இருவருடன் சேர்ந்து 2010 ஆம் ஆண்டுக்கான வேதியியல் நோபல் பரிசை வென்றுள்ளார். இவர் பணிவாழ்க்கையைப் பெரும்பாலும் அமெரிக்காவில் இந்தியானா மாநிலத்தில் உள்ள பர்டியூ பல்கலைக்கழகத்தில் கழித்தார்.


</doc>
<doc id="87395" url="https://ta.wikipedia.org/wiki?curid=87395" title="தமிழ் நடை">
தமிழ் நடை

ஒரு மொழியின் இலக்கணத்திற்கு அப்பாலும் உரைநடையில் பின்பற்ற வேண்டிய நெறிமுறைகள் உள்ளன. உரைநடையின் கருத்துத் தெளிவிற்கு இந்த நெறிமுறைகள் உதவுகின்றன. இந்த நெறிமுறைகளைத் தொகுத்துத் தரும் நூல் நடைக் கையேடு (Manual of Style) என்று அழைக்கப்படுகிறது.

தமிழ் அறிஞர்கள் பலரின் துணையோடு "இந்திய மொழிகளின் நடுவண் நிறுவனம்" (மைசூர்), "தமிழ்ப் பல்கலைக் கழகம்" (தஞ்சாவூர்), "மொழி அறக்கட்டளை" (சென்னை) ஆகிய மூன்று நிறுவனங்கள் இணைந்து, 2001ஆம் ஆண்டு தமிழ் நடைக் கையேடு என்னும் நூலை வெளியிட்டன. 2004இல் அந்நூலின் மறு பதிப்பு வெளியானது. இந்நூலில் தரப்படுகின்ற நெறிமுறைகளை எளிமைப் படுத்தி வழங்குவதே இக்கட்டுரைத் தொடரின் நோக்கம்.

நடை என்பதற்கு "எழுத்தில் ஒருவர் தமக்கென்று ஏற்படுத்திக்கொண்ட பாணி" என்பது எல்லோரும் அறிந்த பொருள். இதை "ஒருவருடைய நடைப் பாங்கு" என்னும் தனிநபர் சார்ந்த பொருளில் கொள்ளலாம்.

ஆனால், நடை என்பதற்கு ஒரு பொதுவான பொருளும் உண்டு. "ஒழுங்கான அமைப்பில் எழுதுவதற்கான நெறிமுறை" என்பதே இப்பொதுவான பொருள். 

தமிழ் நடையில் இரு பெரும் பிரிவுகள் உண்டு. அவை முறையே "செய்யுள்நடை", "உரைநடை" என்று வழங்கப்படுகின்றன. உரைநடையின் நெறிமுறைகளே இவண் விளக்கப்படுகின்றன.

கடந்த நூற்றாண்டுகளில் ஓலைகளில் எழுதப்பட்ட தமிழ் உரைநடையிலிருந்து தற்காலத் தமிழின் உரைநடை பெரிதும் வேறுபடுகிறது. எழுதும்போது நெறிகளைப் பின்பற்றுவதில் இன்று மிகுந்த வேறுபாடுகள் இருக்கின்றன. பல வேறுபாடுகள் எழுதுவோரின் அல்லது அச்சிடுவோரின் கவனக்குறைவு, அக்கறையின்மை ஆகியவற்றின் விளைவாக இருந்தாலும், வேறுசில தற்காலத் தமிழில் உள்ள நெகிழ்ச்சியைக் காட்டுகின்றன.

இருப்பினும், தற்காலத் தமிழின் பெரும்பான்மை வழக்குகள் அல்லது விரும்பத் தகுந்த வழக்குகள் இங்கே தொகுத்துத் தரப்படுகின்றன. இவற்றை ஆறு தலைப்புகளில் வரிசைப்படுத்தலாம்:

மேற்கூறிய பொருள்கள் தனித்தனி கட்டுரைகளாக விக்கியில் தரப்படுகின்றன. அவற்றைக் காண்க. 


</doc>
<doc id="87396" url="https://ta.wikipedia.org/wiki?curid=87396" title="அக்கிரா சுசுக்கி">
அக்கிரா சுசுக்கி

அக்கிரா சுசுக்கி (Akira Suzuki, 鈴木 章) (பிறப்பு செப்டம்பர் 12, 1930) 2010 ஆம் ஆண்டுக்கான நோபல் பரிசு பெற்ற வேதியியலாளர். போரானிக் காடி, பலேடியம் வினையூக்கி தொடர்பான சுசுக்கி விளைவு என்னும் விளைவை 1979 இல் கண்டுபிடித்தார்.

2010 ஆம் ஆண்டுக்கான வேதியியல் நோபல் பரிசை, அக்கிரா சுசுக்கி, ரிச்சர்டு ஃகெக், ஐ-இச்சி நெகிழ்சி ஆகிய இருவருடனும் சேர்ந்து பெற்றார்.

சுசுக்கி செப்டம்பர் 12, 1930 இல் நிப்பானில் (சப்பானில்) ஒக்கைய்டோவில் முக்கவா என்னும் இடத்தில் பிறந்தார். ஒக்கைடோ பல்கலைக்கழகத்தில் பயின்று முனைவர் பட்டம் பெற்றார். பின்னர் அங்கேயே துணைப்பேராசிரியராக சில காலம் இருந்த பின்னர், 1963 முதல் 1965 வரை அமெரிக்காவில் உள்ள பர்டியூ பல்கலைக்கழகத்தில் எர்பர்ட் சார்லசு பிரௌன் என்பாரிடன் மேல் முனைவராக (posdoc) பணிபுரிந்துவிட்டு மீண்டும் ஒக்கைடோ பல்க்லைக்கழகத்துக்கே திரும்பினார். 1994 இல் ஒக்கைடோ பல்கலைக்கழகத்தில் இருந்து ஓய்வு பெற்றார் 


</doc>
<doc id="87397" url="https://ta.wikipedia.org/wiki?curid=87397" title="வெளிச் சோதனை முறை கருக்கட்டல்">
வெளிச் சோதனை முறை கருக்கட்டல்

வெளிச் சோதனை முறை கருக்கட்டல் ("IVF - In vitro fertilization") அல்லது ஆய்வுகூடச் சோதனை முறை கருக்கட்டல் என்பது உடலுக்கு வெளியே பெண் உயிரின் கரு முட்டையானது, விந்துடன் இணைந்து கருக்கட்டல் நிகழும் செயல்முறையாகும். இது செயற்கைக் கல முறைமூலம் செய்யப்படும் கருக்கட்டல் ஆகும். இவ்வாறு கருமுட்டையுடன், விந்தை இணைத்து, செயற்கையாக உருவாக்கப்படும் கருக்களை ஒரு பெண்ணின் கருப்பையில் தக்கமுறையில் வைப்பதன் மூலம் அக்கரு வளர்ந்து முளையமாகி அப்பெண், ஒரு குழந்தையைப் பெற்றுக் கொள்ள வாய்ப்பை ஏற்படுத்தலாம். பொதுவாகக் குழந்தை பெற்றுக் கொள்வதில் ஆர்வமிருந்தும், இயற்கையாகச் சில சிக்கல்களைக் கொண்டிருக்கும் பெற்றோருக்கு, இம்முறையினால் குழந்தை பெற்றுக் கொள்ள உதவலாம். இம்முறையால் பிறக்கும் குழந்தையைப் பொதுவான பேச்சு வழக்கில் "சோதனைக் குழாய்க் குழந்தை" என அழைப்பார்கள். (சோதனைக் குழாய் என்பது உயிரியல், வேதியியல் ஆய்வுக்கூடங்களில் பயன்படுத்தப்படும் கண்ணாடி அல்லது நெகிழியினாலான குழாய் போன்ற அமைப்புடைய கலனாகும். ஆனால் பொதுவாக வெளிச் சோதனை முறை கருக்கட்டலில் பயன்படுத்தப்படுவது தட்டையான பெத்திரிக்கிண்ணமென அழைக்கப்படும் கலனாகும்).

சோதனைக் குழாய்க் குழந்தை முறையைக் கண்டுபிடித்த பிரித்தானிய அறிவியலாளர் ராபர்ட் எட்வர்ட்சுக்கு கிடைத்தது.

பலோப்பியன் குழாயிலிருக்கும் குறைபாடு காரணமாகப் பெண்களில் மலட்டுத்தன்மை இருக்கும் வேளையில், கருக்கட்டல் கடினமாகிவிடும். அதேபோல் ஆணின் மலட்டுத்தன்மைக்கு விந்துக்களின் தரம் போன்றன குறைவாக இருந்தாலும் கருக்கட்டல் கடினமாகும். இப்படியான நிலைகளில் இம்முறையில் செயற்கையாக, உடலுக்கு வெளியாகக் கருக்கட்டல் நிகழ்த்தப்படும். ஆணின் விந்தின் தரம் குறைபாடுள்ளதாக இருப்பின், விந்தை நேரடியாக முட்டையினுள் செலுத்துவர். இதனைக் "குழியமுதலுருவுக்குள்ளான விந்து ஊசிமூலம் ஏற்றும் முறை" (intracytoplasmic sperm injection - ICSI) எனலாம்.

நலமுடன் விளங்கும் கருமுட்டை, கருக்கட்டும் திறன் கொண்ட விந்து, மேலும் கருத்தரிப்பை ஆரோக்கியமாக ஏற்கக்கூடிய கருப்பை என்பன இம்முறை வெற்றியளிப்பதற்கான தேவைகள். இந்த முறைக்கான செலவு கூடுதலாக இருப்பதால் வேறு செலவு குறைந்த முறைகள் வெற்றி அளிக்காத நிலையிலேயே இம்முறை பயன்படுத்தப்படும். 

இம்முறையில் சிலசமயம் முட்டை வழங்கும் பெண்ணும், கருக்கட்டலின் பின்னர் கருவைத் தாங்கிக் கருத்தரிப்புக்கு உட்படும் பெண்ணும் வெவ்வேறு நபராக இருப்பர். குழந்தை வேண்டும் பெண்ணிடமிருந்து நல்ல தரமான முட்டைகளைப்பெற முடியாதெனின், வேறொரு பெண்ணிடம் முட்டைகள் பெற்று கருக்கட்டலுக்குப் பின்னர் முளையத்தைக் குழந்தை வேண்டும் பெண்ணின் கருப்பையின் உள்வைத்துப் பதிக்கிறார்கள். இதனால் மாதவிடாய் நிறுத்தம் ஏற்பட்ட பெண்களும்கூடக் குழந்தையைப் பெற்றுக் கொள்ள முடிகின்றது. 50 வயதைக் கடந்த பெண்களும் இம்முறையால் குழந்தை பெற்றுக் கொண்டுள்ளனர். குழந்தை வேண்டும் பெண்ணின் கருப்பை கருவைத் தாங்கும் வல்லமை அற்றதாகக் கருதப்படின் அப்பெண்ணின் முட்டை கருக்கடிய பின்னர் வேறொரு பெண்ணின் கருப்பையில் பதிப்பார்கள். குழந்தை பிறந்த பின்னர் முதலாவது பெண்ணிடம் குழந்தையைத் தருவார்கள். குழந்தையைப் பெற்றுக் கொடுப்பவர் பதிலித்தாய் என அழைக்கப்படுவார்.

குழந்தை வேண்டும் ஆணின் விந்துக்கள் ஆரோக்கியம் அற்றதாக இருக்கும் வேளையில் வேறொரு ஆண் விந்துவழங்கியாக இருக்க முடியும்.

பெண்ணின் முட்டையைப் பாலோப்பியன் குழாயிலேயே வைத்து உறிஞ்சி கருக்கட்டலில் பயன்படுத்தலாம் எனினும், அப்படிச் செய்யும்போது குறைந்த அளவிலேயே வெற்றியளிப்பதாக உள்ளது. அதனால் பெண்ணுக்கு இயக்குநீர்களை அளித்துச் சூலகத்தின் தொழிற்பாட்டைக் கூட்டி அதிக எண்ணிக்கையான முட்டைகள் உருவாகச் செய்கிறார்கள். பின்னர், அம்முட்டைகளைச் சூலகத்திலிருந்து பிரித்தெடுத்து, உடலுக்கு வெளியாக ஒரு நீர்ம வளர்ப்பூடகம் ஒன்றில் வைக்கிறார்கள். அவற்றுடன் ஆணிலிருந்து பெறப்படும் விந்துப் பாய்மத்தைச் சேர்ப்பதனால் முட்டையுடன் விந்து இணைந்து கருக்கட்டுகிறது. பின்னர் கருக்கட்டலுக்கு உட்பட்டு கலப்பிரிவுக்குள்ளாகும் (உயிரணுப்பிரிவுக்குள்ளாகும்) கரு முட்டையைப் பெண்ணின் கருப்பைக்குள் செலுத்தி, பெண்ணின் வெற்றிகரமான கருத்தரிப்புக்கு உதவி, குழந்தை பெற வழி செய்கின்றனர்.

ஒவ்வொரு மாதமும் ஏற்படும் மாதவிடாய்ச் சுழற்சியின்போது, பொதுவாக ஒரு பெண்ணின் சூலகத்திலிருந்து ஒரு கருமுட்டையே முதிர்ந்து வெளியேறும். இந்த வெளிச்சோதனை முறையைச் செயல்படுத்துவதற்காக, ஒன்றுக்கு மேற்பட்ட முட்டைகளை முதிரச்செய்யும் நோக்கில் பெண்ணுக்கு இயக்குநீர்களை வழங்கி அவளது சூலகத்தைக் கூடுதலாகத் தூண்டுகின்றனர். இதற்குக் கருமுட்டை தூண்டும் இயக்குநீர் எனப்படும் இயக்குநீர் பயன்படுத்தப்படும். கிட்டத்தட்ட 10 நாட்களுக்கு இவ்வாறு இயக்குநீர் வழங்கப்படும். அவ்வேளையில் தொடர்ந்த மருத்துவக் கண்காணிப்பும் இருக்கும். அனேகமாகப் பத்தாவது நாளில் முட்டைகள் போதிய வளர்ந்த நிலையை அடைந்துவிடுகின்றன.

இந்தத் தூண்டல் செயல்முறையானது வேறுபட்ட வழிகளில் வழங்கப்படுவதுண்டு. சிலசமயம் அளவுக்கதிகமான தூண்டல் ஏற்பட்டு பெண்ணுக்குச் சூழிடரைத் தோற்றுவிக்கக்கூடும். அரிதான வேளைகளில் இதனால் இறப்பும் ஏற்பட வாய்ப்புண்டு. ஆதலினால், மிகவும் கவனமாக, தொடர்ந்த மருத்துவக் கண்காணிப்புடன் செயல்படல் அவசியமாகும்.

சூலகத்தில் முட்டைகள் குறிப்பிட்ட வளர்ச்சியை அடைந்ததும், பொதுவாக லூட்டினைசிங் இயக்குநீரின் செயலொத்த மனிதக்கரு வெளியுறை கருவகவூக்கி [HCG] எனப்படும் இயக்குநீரை ஊசிமூலம் செலுத்தி இறுதி முதிர்நிலையைத் தூண்டுவர். இந்த ஊசி ஏற்றப்பட்டு 38-40 மணித்தியாலங்களில் பொதுவாக முட்டைகள் சூலகத்திலிருந்து வெளியேறும். ஆனால் அவ்வாறு முட்டைகள் தாமாகச் சூலகத்திலிருந்து பாலோப்பியன் குழாயினூடாக வெளியேறுவதற்கு முன்னமே, மனிதக்கரு வெளியுறை கருவகவூக்கி ஊசியேற்றப்பட்டு 34-36 மணித்தியாலங்களில் முட்டைகளைச் செயற்கையாகச் சூலகத்திலிருந்து அகற்றி வெளியே எடுக்கிறார்கள்.

இவை அகற்றப்படும் முறையானது "யோனியூடான முட்டை மீட்பு" (transvaginal oozyte retrieval) எனப்படும். இம்முறையில் மீயொலி வழிகாட்டியுடன், யோனியினுள் ஊசியொன்றைச் செலுத்தி, அங்கிருந்து யோனிச் சுவரினூடாகச் சூலகத்தை நோக்கி ஊசியைச் செலுத்தி, அங்கிருக்கும் முதிர்ந்த முட்டைகளைப் பெறும் வழிமுறையாகும். பொதுவாக 10-30 முட்டைகள் இந்த ஊசியினூடாக உறிஞ்சிப் பெறப்படும். இதனைச் செய்வதற்கு கிட்டத்தட்ட 20 நிமிடங்கள் எடுக்கும். இதன்போது வலியேற்படாமல் இருக்க மயக்க மருந்தைப் பயன்படுத்தி, விழிப்புநிலை தடுமாறுதல் ஏற்படுத்தப்படுகின்றது. இதன்போது உடலில் சில பகுதிகளில் மட்டும் உணர்வற்ற நிலையோ அல்லது முழு மயக்கநிலையோ பேணப்படலாம்.

பெறப்பட்ட முட்டைகளிலிருந்து வெற்றிகரமான கருத்தரிப்புக்கு ஏற்ற தரமான முட்டைகள் கருக்கட்டலுக்காகத் தெரிவு செய்யப்படும். அதேபோல் விந்துப்பாய்மத்தில் இருக்கும் வீரியம் குன்றிய உயிரணுக்களை அகற்றி விந்துக்களை கருக்கட்டலுக்காகத் ஏற்பாடு செய்கின்றனர். விந்தானது வழங்கியிடமிருந்து பெறப்பட்டிருப்பின், அவை உறைநிலையில் வைக்கப்பட்டு, முன்னரே தயார்ப்படுத்தப்படுகின்றன. பின்னர் கருக்கட்டல் செயல்முறைக்கு முன்னர் உறைநிலையிலிருந்து மீட்டுப் பயன்படுத்தப்படும். தரமான மேலதிக முட்டைகள் இருப்பின் அவை உறைநிலையில் வைத்துப் பாதுகாக்கப்படும். குறிப்பிட்ட பெண்ணின் கருத்தரிப்பு வெற்றியடையாவிடின், இந்த முட்டைகளைப் பயன்படுத்தி மீண்டும் முயற்சிக்கலாம். கருத்தரிப்பு வெற்றியடைந்திருப்பின், பெண்ணின் விருப்பத்தின் பேரில் வேறு குழந்தை பெற விரும்புபவர்களுக்கு வழங்கலாம். ஆனால் முட்டை, விந்துக்களை உறைநிலையில் வைப்பதற்கான அனுமதி உண்டா, இல்லையா என்பது நாட்டுக்கு நாடு வேறுபடும்.

தகுந்த வளர்ப்பூடகம் ஒன்றில் விந்துக்களையும் முட்டைகளையும் 75,000:1 என்ற விகிதத்தில் கலந்து 18 மணித்தியாலங்களுக்கு விடுவர். இந்தக் குறிப்பிட்ட நேரத்திற்குள் பொதுவாகக் கருக்கட்டல் நிகழ்ந்திருக்கும். வீரியமான விந்துகள் குறைவாக இருந்தாலோ விந்துக்களின் நகர்வுத்திறன் குறைவாக இருந்தாலோ நல்ல வீரியமான ஒரு தனி விந்து தெரிவு செய்யப்பட்டு, முட்டையினுள் நேரடியாக உட்செலுத்தப்படும். இதனைக் "குழியமுதலுருவுள்ளான விந்து உட்செலுத்தல்" ("intracytoplasmic sperm injection - ICSI") என்று அழைப்பர்.

கருக்கட்டியதும் தோன்றும் கருவணு கலப்பிரிவுக்குள்ளாகி இரு உயிரணுக்களைத் தோற்றுவிக்கும். இந்தக் கருவணுவானது, பின்னர் அதற்குரிய வளர்ப்பூடகத்துக்கு மாற்றப்பட்டு மேலும் வளர வழி செய்யப்படும். கிட்டத்தட்ட 48 மணித்தியாலங்களுக்கு, அதாவது கருவணு 6 அல்லது 8 உயிரணுக்களாகப் பிரியும்வரை அதே வளர்ப்பூடகத்தில் வளர வைக்கப்படும்.

சில வேளைகளில் முட்டைகளை வெளியே எடுத்து ஆணின் விந்துடன் சேர்த்து பெண்ணின் பலோப்பியன் குழாயினுள்ளே கருக்கட்டலுக்காக வைப்பார்கள். இதனைப் "பலோப்பியன் குழாயினுள்ளான புணரி மாற்றீடு" ("gamete intrafallopian transfer") என அழைப்பர். அப்படியான நேரங்களில் கருக்கட்டல் பெண்ணின் உடலினுள்ளே நிகழ்வதால், அது வெளிச் சோதனை முறையாக அல்லது செயற்கைக் கல முறையாக அமைவதில்லை.

முட்டை எடுக்கப்பட்ட நாளிலிருந்து 3 நாட்களுக்குப் பொதுவாக முளையத்தை வளர்ப்பூடகத்தில் வளர்ப்பர். சில நாடுகளில், நல்ல தரமான கருவணுக்கள் தோன்றியிருப்பின், நீடிக்கப்பட்ட வளர்ப்பூடகத்தில், 5 நாட்கள் வரை கூட வளர விடுவர். அப்படி விடும் கருவணுக்கள் கருத்தரிக்கும் விகிதம் கூடுவதாக அறியப்படுகின்றது.. ஆனால் பல நாடுகளில் 2-3 நாட்களில் ஊடகத்திலிருந்து இடமாற்றம் செய்யப்படுகின்றது.

பின்னர் முளையம் வேறு செயற்கை வளர்ப்பூடகத்திலோ, அல்லது பெண்ணின் கருப்பை யின் அகவுறை மேற்பரப்பிலிருந்து பெறப்படும் உயிரணுக்களின் மேலாகவோ வளர்க்கப்படும். செயற்கை வளர்ப்பூடகமாயின், அவை ஒரு தனி வளர்ப்பூடகமாகவோ, அல்லது வெவ்வேறு வளர்ப்பூடகத்துக்கு மாற்றப்படுவதன் மூலம் தொடர் வளர்ப்பூடகமாகவோ அமைக்கப்படலாம்.

இறுதியில் நன்கு வளர்ச்சியடைந்த முளையம் பெண்ணின் கருப்பையினுள் வைப்பதற்காகத் தெரிவு செய்யப்படும். பொதுவாக உருவவியல் அமைப்புக்களைப் பார்த்தே தரமான முளையம் தீர்மானிக்கப்படும். தேவைக்கு அதிகமான எண்ணிக்கையில் முளையம் இருப்பின் அவை உறைநிலையில் பாதுகாக்கப்படும். மீண்டும் அதே பெண்ணுக்குத் தேவைப்பட்டால் பயன்படுத்திக் கொள்ளலாம். இல்லையெனில் வேறு பெண்ணுக்கு அவருடைய அனுமதியுடன் வழங்கலாம்.

கருக்கட்டியவற்றுள் தரமான முளையங்களின் எண்ணிக்கை, பெண்ணின் வயது, உடல்நலம், மலட்டுத்தன்மை ஏற்பட்டதன் காரணங்கள் ஆகியவற்றைப் பொறுத்து கருப்பைக்குள் எத்தனை முளையங்களை வைப்பதென முடிவு செய்வர். இது நாட்டுக்கு நாடு வேறுபடும். ஒன்றுக்கு மேற்பட்ட முளையத்தை வைக்கும்போது கருத்தரிப்பதற்கான வாய்ப்பு கூடும் என்றாலும், ஒன்றுக்கு மேற்பட்ட கருக்கள் தங்குவதனால் ஏற்படக்கூடிய பிரச்சனைகளையும் கருத்தில் கொண்டு சில நாடுகளில் ஒரு முளையம் மட்டுமே பயன்படுத்தப்படும். வேறுசில நாடுகளில் ஒன்றுக்கு மேற்பட்ட முளையத்தை கருப்பையில் வைப்பர். அவ்வாறு வைத்தபின் ஒன்றுக்கு மேற்பட்ட முதிர்கருக்கள் கருப்பையில் வளருமிடத்தில், கருவைப் பெறுபவரின் விருப்பத்தின்பேரில் ஒரு முதிர்கருவை வைத்துக்கொண்டு ஏனையவற்றைக் கருக்கலைப்பு மூலம் அகற்றுவதும் உண்டு. முளையத்தை ஒடுங்கிய, நெகிழியினாலான கதீட்டர் எனப்படும் நுண்ணிய குழாய் துணையுடன் யோனி, கருப்பை வாய் (cervix) ஊடாகக் கருப்பையினுள் செலுத்துவர். பின்னர் முளையம் கருப்பைக்குள் வளரத் தொடங்கும்.

இந்தச் சோதனை முறையில், வெற்றி வீதம் என்பது கணக்கிட முனையும் விருப்ப விளைவைக் குறிக்கும். கணக்கிடும் முறையின் அடிப்படையில் இது கருத்தரிப்பு வீதத்தையோ உயிருடன் குழந்தைகள் பிறக்கும் வீதத்தையோ குறிக்கிறது. 

கருத்தரிப்பு வீதம் என்பது சோதனைக்குழாய் முறையில் முட்டைகளைப் பெற்று வெளியே கருக்கட்டியதும் முட்டைகளைப் பெண்ணின் கருப்பையினுள் வைத்தபின்னர் வெற்றியுடன் கருத்தரிப்பு ஏற்படும் வீதத்தைக் குறிக்கும். அதாவது, கருத்தரிப்பு சோதனையில் கருவானது கருப்பையில் பதிந்திருப்பதை உறுதிப்படுத்துவதையே இது குறிக்கும். குழந்தையின் இதயத் துடிப்பு கருத்துக்கெடுக்கப்பட வேண்டியதில்லை. அவ்வாறு இதயத் துடிப்பு கருத்தில் கொள்ளப்படுமாயின் அது 'வாழும் பிறப்பு வீதம்' எனக் கருதப்படும். பெண்களின் வயது கூடும்போது கருத்தரிப்பு வீதம் குறையும். அதேபோல் உறைய வைக்கப்பட்ட முட்டைகளைக் கருக்கட்டச் செய்யும்போது, புதிதாக எடுக்கப்படும் முட்டைகளைக் கருக்கட்டச் செய்வதைக் காட்டிலும் குறைந்த கருத்தரிப்பு வீதத்தையே அவதானிக்க முடிகின்றது.

உயிரித் தொழில்நுட்பத்தில் ஏற்பட்டுள்ள வளர்ச்சியின் விளைவால் இந்தக் கருத்தரிப்பு வீதம் அண்மைய ஆண்டுகளில் கூடி வந்துள்ளது. இம்முறையால் ஏற்படும் கருத்தரிப்பு வீதம் #5% என கனடாவில் உள்ள அமைப்பொன்று அண்மையில் கணக்கிட்டுள்ளது. பிரான்சில் செய்தவொரு கருத்துக் கணிப்பின்படி இந்த வெளிச் சோதனை முறைக் கருக்கட்டலை முயன்று பார்த்தபின்னர் 40 விழுக்காட்டுப் பெற்றோர்கள் இந்தப் பரிசோதனை முறையின்போதும், மேலும் 26 விழுக்காட்டுப் பெற்றோர்கள் இம்முறையை இடை நிறுத்திய பின்னரும் குழந்தையைப் பெறுகின்றனர். இச்சோதனை முறையை இடை நிறுத்தியபின்னர் பெறப்படும் குழந்தைப்பேறு 46% தத்தெடுப்பதன் மூலமும், 42% தன்னிச்சையாக நிகழும் கருத்தரிப்பு மூலமும் ஏற்படுகிறது. இச்சோதனையை இடை நிறுத்தியபின்னர் தன்னிச்சையாக நிகழும் கருத்தரிப்புக்குக் காரணம் இயக்குநீர்கள் மூலகம் சூலகத்தின் தொழிற்பாடு கூட்டப்பட்டிருப்பதின் பின்விளைவாக இருக்கலாம் என நம்பப்படுகின்றது.

வாழும் பிறப்பு வீதம் என்பது சோதனைக்குழாய் முறையில் நடத்தப்படும் மொத்த சோதனைகளில் உயிருடன் குழந்தை பிறக்கும் விகிதத்தைக் குறிக்கும். இந்தக் கணக்கெடுப்பில் கருச்சிதைவு, செத்துப் பிறப்பு என்பன கருத்தில் கொள்ளப்படுவதில்லை. அத்துடன் இரட்டைக் குழந்தைகளோ, அல்லது மூன்று குழந்தைகளோ பிறந்தால்கூட, அந்த நிகழ்வை ஒரு குழந்தைப்பிறப்பு நிகழ்வாகவே கணக்கில் கொள்வர்.

பெண்ணிண் வயது இந்தச் சோதனை முறை கருக்கட்டலின் வெற்றி தோல்வி வாய்ப்புகளுக்கான முக்கியமான காரணியாகும். அகவை 23 முதல் 29 வரை இருப்பது உகந்ததாக அறியப்பட்டுள்ளது.. அத்துடன் கருத்தரிப்பு நிகழாமல் இருந்த காலத்தில் கருமுட்டை தூண்டும் இயக்குநீரின் அளவு, முட்டைக்குழியங்களின் எண்ணிக்கை என்பனவும் வெற்றி தோல்வியைப் பாதிக்கின்றன.

2005 ஆம் ஆண்டில் சுவீடனில் 166 பெண்களிடம் வெளிச் சோதனை முறை கருக்கட்டல் செயல்முறைகள் தொடங்குவதற்கு ஒரு மாதம் முன்னர் இருந்து தொடங்கிச் செய்யப்பட்ட ஓர் ஆய்வில், மன அழுத்தத்துக்கும் கருக்கட்டலில் கிடைக்கும் விளைவுக்கும் நேரடித் தொடர்பு எதுவும் இல்லையென அறியப்பட்டது. எனவே இந்தச் செய்தியை சோதனைமூலம் குழந்தை பெற்றுக் கொள்ள வருபவர்களிடம் கூறும்படி மருத்துவர்கள் அறிவுறுத்தப்பட்டார்கள். இருப்பினும், இந்த வெளிச் சோதனை முறை கருக்கட்டலின் விளைவு மன அழுத்தத்தையும் மனத்தளர்ச்சியையும் உருவாக்கவல்லது. இந்த முயற்சியில் ஏற்படும் செலவுகளைப் பற்றிய கவலை கூட வசதி குறைந்த பெற்றோர்களுக்கு இவ்வகையான நிலைமையைத் தோற்றுவிக்கக்கூடும். அதேவேளை இந்த முறையைத் தவிர்த்து இருக்கும் பெற்றோருக்குத் தொடர்ந்து குழந்தையற்று இருக்கும் நிலைமையே கூட மன அழுத்தம், மனத்தளர்ச்சி போன்ற சிக்கல்களைத் தோற்றுவிக்கக்கூடும்.

வெளிச் சோதனை முறை கருக்கட்டலுடன் குத்தூசி மருத்துவத்தையும் சேர்த்து செய்வது நல்ல பலனைத் தரக் கூடியது எனச் சோதனைமுறை கருக்கட்டலில் தேர்ச்சி பெற்ற மருத்துவர்கள் கருதுகிறார்கள். பிரித்தானிய மருத்துவ ஆய்விதழில் வந்த ஒரு கட்டுரையின்படி வெளியே கருக்கட்டல் மூலம் பெறப்பட்ட முளையத்தைப் பெண்ணின் கருப்பைக்குள் வைக்கும்போது, இந்தக் குத்தூசி மருத்துவத்தையும் சேர்த்து செய்தால் கருக்கட்டலில் வெற்றி கிடைக்கும் அளவும், கருத்தரிப்பு காலத்தில் கருவின் வளர்ச்சியும், குழந்தை உயிருடன் பிறப்பதற்கான வாய்ப்பும் மிகுவதாக அறிந்துள்ளனர்.

குத்தூசி மருத்துவத்தின் நான்கு முக்கிய பொறிமுறைகள் இவ்வாறான வெற்றிகளுக்குக் காரணமாகின்றன.


கருமுட்டைகளை செயற்கை முறையில் பிரித்தெடுக்கும்போது, வலியைப் போக்குவதற்காக வழங்கப்படும் வலி நிவாரணிகளுக்குப் பதிலாக, மின் குத்தூசி மருத்துவ முறையைப் பயன்படுத்துவதால், குறைந்த செலவினத்தைக் கொண்டிருப்பதுடன், குறைந்த காலத்திலேயே நல்ல மருத்துவ விளைவுகளைப் பெறலாம்.











இந்த வெளிச் சோதனை முறை கருக்கட்டலில் பல நிலைகளில் சிக்கல்கள் ஏற்படலாம். 

அளவுக்கதிகமான கருமுட்டை தூண்டலால் சிக்கல்கள் வரலாம். இதனால் சூலகங்கள் வீங்கி வலியைக் கொடுக்கலாம். 30% பெண்களில் இது சிறிய அளவிலோ மிதமான அளவிலோ காணப்படும். 

இந்த வெளிச் சோதனை முறை கருக்கட்டலில் உள்ள முக்கியமான சிக்கல் பல குழந்தைகள் ஒன்றாக உருவாதலாகும். இம்முறையின் வெற்றியினைக் கருத்திற்கொண்டு ஒன்றுக்கு மேற்பட்ட முளையங்கள் பெண்ணின் கருப்பையில் பதிய வைக்கப்படுவதுண்டு. அவ்வேளையில் ஒன்றுக்கு மேற்பட்ட குழந்தைகள் உருவாதலுக்கான வாய்ப்பு அளிக்கப்படுகிறது. ஆனால் சில நாடுகளில் பல குழந்தைகள் உருவாவதினால் ஏற்படும் சிக்கலைத் தவிர்க்க ஒன்று அல்லது இரண்டு கருமுட்டைகள் மட்டுமே கருப்பையினுள் வைக்கலாம் என்ற கட்டுப்பாடு உள்ளது.

வெளிச் சோதனை முறை கருக்கட்டலால் பிறக்கும் குழந்தைகள் பிறப்புக் குறைபாட்டுடன் பிறக்கலாம் என்று சிலர் கூறினாலும், அவ்வாறு பிறப்புக் குறைபாட்டு வீதம் இயற்கை முறையுடன் ஒப்பிடும்போது இங்கே அதிகமாக இருப்பதற்கான சான்றுகள் இல்லையென்றும் கூறப்படுகின்றது.

இந்த வெளிச்சோதனை முறை கருக்கட்டல் வெற்றியடையாத வேளையில் குழந்தைப்பேறு கிடைக்காத நிலையில் பெண்களில் மனத்தளர்ச்சி ஏற்படுவதற்கான வாய்ப்பு அதிகரித்திருப்பதாகவும், ஆனால் பதற்றக் குழப்பம் ஏற்படும் வாய்ப்பு அதிகமாகவில்லை என்றும் கணிக்கப்பட்டுள்ளது. அதேவேளை இந்த முறையில் ஏற்படும் வெற்றி-தோல்வி ஆண்களில் மனத்தளர்ச்சி, பதற்றக் குழப்பம் போன்ற சூழிடரை ஏற்படுத்தவில்லை என்றும் அவதானிக்கப்பட்டுள்ளது. கருமுட்டைத் தூண்டலுக்காக இயக்குநீர்கள் செலுத்தப்படுவது பெண்களில் அதிகளவில் மனத்தளர்ச்சி ஏற்படக் காரணமாகலாம்.

வெளிச்சோதனை முறை கருக்கட்டல் தொடர்பான சட்டங்களும், விதிமுறைகளும் நாட்டுக்கு நாடு வேறுபட்டுக் காணப்படுகின்றன. அமெரிக்கா, ஆசுத்திரேலியா போன்ற நாடுகளில் வெவ்வேறு மாநிலங்களில்கூட இந்தச் சட்ட விதிமுறைகள் வெவ்வேறாகக் காணப்படுகின்றன.

ஒவ்வொரு நாட்டிலும் முட்டை அல்லது விந்து அல்லது இரண்டுமே வழங்கிகளிடமிருந்து பெறப்பட முடியுமா, எத்தனை கருமுட்டைகளைக் கருப்பையில் வைக்கலாம், பதிலித்தாயை பயன்படுத்த அனுமதியுண்டா போன்ற பல்வேறு விடயங்களில் பல சட்ட விதிமுறைகள் நடைமுறையில் உள்ளன. தகப்பனாகப் போகும் ஆணின் விந்து தரம் குறைவாக இருப்பின், வேறொரு ஆணிடமிருந்து விந்தைப் பெற சில நாடுகளில் அனுமதியுண்டு. ஆனால் சில நாடுகளில் இம்முறைக்கு கணவனின் விந்தே பெற முடியும் என்ற கட்டுப்பாடு உள்ளது. அதேவேளை செயற்கை விந்தூட்டல் முறைக்கு விந்து வழங்கி ஒருவரிடமிருந்து விந்து பெறப்பட அனுமதிக்கப்படுகிறது. சில நாடுகளில் விந்து வழங்கும் ஆணின் அடையாளம் மறைக்கப்பட்டே இருக்க வேண்டும் என்ற கட்டுப்பாடு உள்ளது.



</doc>
<doc id="87398" url="https://ta.wikipedia.org/wiki?curid=87398" title="அம்ம வாழி">
அம்ம வாழி

அம்ம வாழி - எனத் தொடங்கும் சங்கப்பாடல்கள் பல உள்ளன.
Have a good day என்று இக்காலத்தில் பொதுப்பட வாழ்த்துவது போல அக்காலத்தில் 'வாழி', 'வாழியோ' என்று கூறிச் சங்ககால மக்கள் பிறரை வாழ்த்தினர். அதில் ஒரு வேறுபாடு. Hello! good morning என்பது போலத் தமிழர் தொடக்கத்திலும் வாழ்த்தியிருக்கிறார்கள்.

'அம்ம கேட்பிக்கும்', அம்ம என்னும் பொது விளி 'அம்மா' என நீண்டும் வரும் என்பது தொல்காப்பியம் குறிப்பிடுகிறது. இது போன்று சங்கப்பாடல்களில் எல்லா, எலுவ என்னும் பொது விளிச்சொற்றளும் பயன்படுத்தப்பட்டுள்ளன.



</doc>
<doc id="87402" url="https://ta.wikipedia.org/wiki?curid=87402" title="ஆண் முலை வீக்கம்">
ஆண் முலை வீக்கம்

ஆண் முலை வீக்கம் "(Gynecomastia)" என்பது ஆண்களில் இயல்புக்கு மாறாக முலைகள் பெரிதாக வளர்ச்சி அடைவதாகும். இது சாதாரணமாக குழந்தைகள், பருவ வயதடைந்தோர், முதியோர் ஆகியோரில் இயல்பாகக் காணப்படும். பருவ வயது வந்த பையன்களுக்கு இது மன உளைச்சலைத் தரக் கூடியது. பெரும்பாலான பையன்களில் இந்நிலை ஓரிரு வருடங்களுக்குள் சரியாகி விடும். ஆண்முலை வீக்கத்தின் காரணம் துல்லியமாகத் தெரியவில்லை. பால் ஹார்மோன்களின் சமநிலையின்மை காரணமாக இருக்கலாம் என்று பொதுவாக நம்பப்படுகிறது. மருந்துகள், உடல் நோய்கள் போன்றவை இச்சமநிலையை உண்டாக்குகின்றன.

அக்காலத்தில் வயிற்றுப்புண்ணுக்குத் தரப்பட்ட சிமெட்டிடின் (தற்போதைய ரானிட்டிடின் மருந்தின் முன்னோடி) ஆண்முலை வீக்கத்தையும் ஆண்மையிழப்பையும் உண்டாக்கக் கூடியது. டிஜாக்சின், (இதயச் செயலிழப்பிற்குத் தரப்படும் மருந்து) கஞ்சா, மார்ஃபின், ஸ்பைரனோலாக்டோன், வின்கிறிஸ்டின் போன்ற மருந்துகளும் ஆண்முலை வீக்கத்தை உண்டாக்குபவை.

கல்லீரலில் தான் ஈஸ்ட்ரோஜனின் (estrogen) சிதைமாற்றம் நடைபெறும். எனவே கல்லீரல் செயலிழப்பு நேரும் போது ஈஸ்ட்ரோஜன் மிகுந்து ஆண் முலை வீக்கம் ஏற்படுகிறது.

அட்ரினல் கட்டி

அக்ரோமெகலி

புரோலாக்டினோமா

குஷிங்க் நோய்

தொழு நோயில் இரண்டு விரைகளும் அழிந்து விடுவதால் இயல்பான டெஸ்டோஸ்டீரோன் சுரப்பு இல்லாமல் போய் ஈஸ்ட்ரோஜன் மிகுந்து ஆண் முலை வீக்கம் ஏற்படும்

மேலே கூறியது போல பெரும்பாலான வளர் இளம் பருவ ஆடவருக்கு சில வருடங்களில் இந்‌நிலை சரியாகி விடும். ஆனால் இது உள்ளே மறைந்திருக்கும் கொடிய வியாதியின் ஒரே அறிகுறியாக இருக்கவும் வாய்ப்புண்டு.
வெப்ஸ்டர் அறுவைசிகிச்சை எனும் அறுவை சிகிச்சை அழகியல் காரணங்கள் பொருட்டு இந்நோய் நிலைக்காகச் செய்யப்படுகிறது.


</doc>
<doc id="87404" url="https://ta.wikipedia.org/wiki?curid=87404" title="ஹில்டனின் விதி">
ஹில்டனின் விதி

'மனித உடலில் ஒரு மூட்டுக்குச் செல்லும் நரம்பு அந்த மூட்டுக்கு நரம்பியக்கம் வழங்குவதோடு மட்டுமன்றி அம்மூட்டினை இயக்கும் தசைகளுக்கும் நரம்பியக்கம் வழங்கும்' என்ற தனது அவதானிப்பை இங்கிலாந்தைச் சேர்ந்த மருத்துலர் ஜான் ஹில்டன் 1860களில் வெளியிட்டார். அவர் பெயரால் அவ்விதி ஹில்டனின் விதி என்று அழைக்கப்படுகிறது.

மேலே கண்ட விதியை நாம் இவ்வாறு விரிவாக்கலாம். மூட்டுக்கும் மூட்டினை இயக்கும் தசைகளுக்கும் நரம்பியக்கம் வழங்கும் நரம்பு அம்மூட்டின் மேல் உள்ள தோலுக்கும் நரம்புணர்ச்சி வழங்குகிறது. இதுவே மூட்டழற்சியில் எரிச்சலூட்டும் களிம்புகள் தடவி வலியைக் கட்டுப்படுத்துவதன் அடிப்படை ஆகும்


</doc>
<doc id="87410" url="https://ta.wikipedia.org/wiki?curid=87410" title="காந்தாபிரியா">
காந்தாபிரியா

காந்தாபிரியா ("Cantabria") என்பது ஒரு வரலாற்று முக்கியத்துவம் உள்ள ஒரு பகுதியும் எசுப்பானியா நாட்டின் ஆட்சி பிரிவுகளுள் ஒன்றும் ஆகும். இதன் தலைநகரம் சான்தான்தேர் ஆகும். இதன் பரப்பளவு 5,321 சதுர கி.மீ. ஆகும். இதன் மக்கட்தொகை 591,886 ஆகும். இதன் ஆட்சி மொழி எசுப்பானியம் ஆகும்.


</doc>
<doc id="87412" url="https://ta.wikipedia.org/wiki?curid=87412" title="வியானுவேவா தே வியாயேசுகூசா">
வியானுவேவா தே வியாயேசுகூசா

வியானுவேவா தே வியாயேசுகூசா ("Villanueva de Villaescusa") என்பது எசுப்பானியாவில் வியாயேசுகூசா நகராட்சியில் உள்ள ஒரு குடியிருப்பு ஆகும். இது வியாயேசுகூசாவின் தலைநகரமாகிய கோஞ்சாவில் இருந்து 0.8 கி.மீ. தொலைவில் உள்ளது. இங்கு ஏறத்தாழ 969 மக்கள் வசிக்கின்றனர்.


</doc>
<doc id="87413" url="https://ta.wikipedia.org/wiki?curid=87413" title="கிராபீன்">
கிராபீன்

கிராபீன் ("Graphene") என்பது கரி அல்லது கார்பனின் புறவேற்றுமை வடிவங்களுள் ஒன்று. மற்றொன்று வைரம். இது வலைப்பின்னல் போன்ற, அறுபக்க வடிவில் பிணைக்கப்பட்டுள்ள கரிம அணுக்களாலான, மெல்லிய தாளையொத்த பொருள். இதுவே முதலில் உருவாக்கப்பட்ட இரு-பரிமாணப் பொருள் எனலாம். கிராபீனின் தடிமன் ஒரு-அணு அளவையொத்தது. இதிலுள்ள கரிம அணுக்கள் sp இணைப்பில் உருவானவை; இதன் வேதிச் சமன்பாடு CH.

கிராபீன் ஆண்ட்ரே கேம், கான்ஸ்ட்டாண்டின் நோவாசெலோவ் ஆகியோரால் முதன்முதலில் கிராபைட்டிலிருந்து பிரித்தெடுக்கப்பட்டது; இச்செயலுக்காகவும் கிராபீனைப் பற்றிய இயற்பியலை விளக்கியதற்காகவும் இவர்களிருவருக்கும் இயற்பியல் நோபல் பரிசு 2010-ஆம் ஆண்டு வழங்கப்பட்டது.

கேமும் நோவாசெலோவும் பென்சில் கரியின் மேல் தெரியொட்டு நாடாவை (sellotape) மீண்டும் மீண்டும் ஒற்றி எடுப்பதன் மூலம் கிராபைட்டை செதில் செதிலாக்கினர்; ஆனால், அதன் தடிமன் அதிகமாகவே இருந்ததால், அச்செதில்களை ஆக்சிசனேற்றப்பட்ட சிலிக்கான் தளத்தின் மேல் வைத்து மீண்டும் ஒற்று வேலையைச் செய்ததன் மூலம் இறுதியில் கிராபீனைப் பிரித்தெடுத்தனர்.


கிராபீனின் தனிச்சிறப்பு வாய்ந்த மின்கடத்துத் தன்மை இரு விதங்களில் ஆராயப்படுகிறது:





</doc>
<doc id="87414" url="https://ta.wikipedia.org/wiki?curid=87414" title="வியாயேசுகூசா">
வியாயேசுகூசா

வியாயேசுகூசா என்பது எசுப்பானியாவிலுள்ள காந்தாபிரியாவில் உள்ள ஒரு நகராட்சி ஆகும். இதன் பரப்பளவு 28.02 சதுர கி.மீ. ஆகும். இதன் மக்கட்தொகை 3,639 ஆகும். இதன் தலைநகரம் கோஞ்சா ஆகும். 



</doc>
<doc id="87415" url="https://ta.wikipedia.org/wiki?curid=87415" title="கோஞ்சா">
கோஞ்சா

கோஞ்சா என்பது எசுப்பானியாவில் உள்ள காந்தபிரியா பகுதியில் உள்ள வியாயேசுகூசா நகராட்சியின் தலைநகரம் ஆகும். இது காந்தபிரியாவின் தலைநகரமாகிய சாந்தாந்தரில் இருந்து 16.5 கி.மீ. தொலைவில் உள்ளது. இங்கு ஏறத்தாழ 479 மக்கள் வசிக்கின்றனர். 


</doc>
<doc id="87417" url="https://ta.wikipedia.org/wiki?curid=87417" title="லியான்யோ">
லியான்யோ

லியான்யோ என்பது எசுப்பானியாவிலுள்ள காந்தபிரியா பகுதியில் உள்ள வியாயேசுகூசா நகராட்சியில் உள்ள ஒரு குடியிருப்பு ஆகும். இது சான்தான்தேரில் இருந்து 19.5 கி.மீ. தொலைவில் உள்ளது. இது கோஞ்சாவில் இருந்து 3 கி.மீ. தொலைவில் உள்ளது. இதன் மக்கட்தொகை ஏறத்தாழ 1480 ஆகும். 


</doc>
<doc id="87418" url="https://ta.wikipedia.org/wiki?curid=87418" title="ஒபிரேகோன்">
ஒபிரேகோன்

ஒபிரேகோன் என்பது எசுப்பானியாவின் வியாயேசுகூசா நகராட்சியில் உள்ள ஒரு குடியிருப்பு ஆகும். இது சான்தான்தேரில் இருந்து 13.9 கி.மீ தொலைவில் உள்ளது. இது கோஞ்சாவில் இருந்து 3.3 கி.மீ. தொலைவில் உள்ளது. இதன் மக்கட்தொகை ஏறத்தாழ 613 ஆகும். 


</doc>
<doc id="87419" url="https://ta.wikipedia.org/wiki?curid=87419" title="யோசே லூயிசு கயீகாசு">
யோசே லூயிசு கயீகாசு

யோசே லூயிசு கயீகாசு என்பவர் ஒரு கட்டடக்கலை வள்ளுனர் ஆவார். இவர் காந்தாபிரியாவில் உள்ள வியானுவேவா தே வியாயேசுகூசாவில் 1928ஆம் ஆண்டு பிறந்தார். இவர் 2010ஆம் ஆண்டு சூலை திங்கள் 13ஆம் தேதி மறைந்தார். ரேசிங்கு தே சான்தான்தேரை கட்டியது இவரே. 


</doc>
<doc id="87420" url="https://ta.wikipedia.org/wiki?curid=87420" title="சார்திநேரோ">
சார்திநேரோ

சார்திநேரோ என்பது எசுப்பானியாவில் உள்ள சாந்தாந்தர் நகரத்திலுள்ள ஒரு அரங்கம் ஆகும். தற்போது இது கால்பந்து விளையாட்டுகளை நடத்துவதற்கு பயன்படுத்தப்படுகிறது. இது 22,400 மக்களை அமர்த்தும் அளவிற்கு இடம் கொண்டது. இது 1988ஆம் ஆண்டு கட்டப்பட்டது ஆகும். 


</doc>
<doc id="87421" url="https://ta.wikipedia.org/wiki?curid=87421" title="ரோமாரேதா">
ரோமாரேதா

ரோமாரேதா என்பது எசுப்பானியாவில் உள்ள ஒரு அரங்கம் ஆகும். 


</doc>
<doc id="87422" url="https://ta.wikipedia.org/wiki?curid=87422" title="ரோசாலேதா">
ரோசாலேதா

ரோசாலேதா என்பது எசுப்பானியாவில் உள்ள ஒரு அரங்கம் ஆகும்.


</doc>
<doc id="87427" url="https://ta.wikipedia.org/wiki?curid=87427" title="மேசுதையா">
மேசுதையா

மேசுதையா ("Mestalla") என்பது எசுப்பானியாவில் உள்ள ஒரு அரங்கம் ஆகும். இது எசுப்பானியாவில் உள்ள வாலேன்சியா நகரில் உள்ளது. இது ஒரு கால்பந்து விளையாட்டு அரங்கம் ஆகும். இது 1923, மே 20 ஆம் தேதி திறந்துவைக்கப்பட்டது. இது ஐம்பத்தைந்து ஆயிரம் மக்களை அமர்த்தக்கூடிய அளவிற்கு பெரியது.


</doc>
<doc id="87428" url="https://ta.wikipedia.org/wiki?curid=87428" title="ரியாசோர்">
ரியாசோர்

ரியாசோர் என்பது எசுப்பானியாவில் உள்ள ஒரு அரங்கம் ஆகும். இது எசுப்பானியாவின் வடமேற்கு பகுதியிலுள்ள கலீசியாவில் உள்ளது. இது 1940ஆம் ஆண்டு கட்டப்பட்டது. இது 1944ஆம் ஆண்டு அக்தோபர் திங்கள் 28ஆம் தேதி திறந்துவைக்கப்பட்டது. இது முப்பத்திநான்கு ஆயிரத்து அறநூறு மக்களை அமர்த்தக்கூடியது. இது சாந்தியாகோ ரேய் பெதுறேயீரா என்னும் கட்டட வல்லுனரால் கட்டப்பட்டது. 


</doc>
<doc id="87429" url="https://ta.wikipedia.org/wiki?curid=87429" title="மொலினோன்">
மொலினோன்

மொலினோன் ("El Molinón") என்பது எசுப்பானியாவில் உள்ள ஒரு அரங்கம் ஆகும். இது எசுப்பானியாவில் உள்ள கிகோன் நகரத்தில் உள்ளது. இது ஒரு கால்பந்து விளையாட்டு அரங்கம் ஆகும். இது 1908ஆம் ஆண்டு திறக்கப்பட்டது. இது இருபத்தொன்பது ஆயிரத்து ஐநூறு பார்வையாளர்களை அமர்த்தக்கூடியது.


</doc>
<doc id="87432" url="https://ta.wikipedia.org/wiki?curid=87432" title="மலட்டுத்தன்மை">
மலட்டுத்தன்மை

மலட்டுத்தன்மை (Infertility) என்பது ஒரு மனிதனால் , விலங்கினால் அல்லது தாவரத்தினால் இயற்கை வழியில் புதிதாக ஒரு உயிரினத்தை உருவாக்கவல்ல கருக்கட்டல் என்னும் செயற்பாட்டில் பங்கு கொள்ளும் உயிரியல் ஆற்றலின்மையைக் குறிக்கும். இந்த மலட்டுத்தன்மை ஆண்களிலும், பெண்களிலும் இருக்கலாம். இந்த மலட்டுத்தன்மை என்பது சில சமயம் கருத்தரிப்பின்போது, வளர்ந்து வரும் கருவை முழுமையான கருக்காலத்தைக் கடந்து குழந்தையை பெற்றுக் கொள்ள முடியாமல் போகும் பெண்களின் ஆற்றலின்மையைக் குறிக்கவும் பயன்படுத்தப்படுகிறது. இந்த மலட்டுத்தன்மைக்கு பல காரணிகள் இருப்பினும், அவற்றில் பல மருத்துவ சிகிச்சை முறைகளால் மாற்றியமைக்கப்பட்டு, மலட்டுத்தன்மையிலிருந்து விடுபட உதவுகின்றது. இவற்றை மலட்டுத்தன்மை சிகிச்சை எனலாம்.
மலட்டுத்தன்மை அற்ற வளமான பெண்களில் முட்டை வெளியிடலுக்கு சில நாட்கள் முன்னரும், பின்னரும் கருக்கட்டும் தன்மை காணப்படும். மாதவிடாய் சுழற்சியின் ஏனைய நாட்களில் இவ்வாறான கருக்கட்டும் தன்மை காணப்படுவதில்லை.

"மக்கட் தொகையியலாளர்களின் வரைவிலக்கணப்படி மலட்டுத்தன்மை என்பது சனத்தொகையில் இனப்பெருக்கத்துக்குரிய வயதை அடைந்த பெண்களில் குழந்தை பெற்றுக்கொள்ளும் ஆற்றல் இல்லாதிருப்பதாகும். அதேவேளை தொற்று நோயியலாளர்களின் வரைவிலக்கணப்படி குழந்தை உருவாக்கத்திற்கான முயற்சியும் வாய்ப்பும் இருந்தும் கரு கொள்ளல் விகிதத்திற்கான வாய்ப்பின்மையை எதிர்கொள்ளுதல் ஆகும் தற்போது பெண்கள் கரு கொள்ளல் விகிதம் அவர்களது 24 வயதில் உச்சமாகவும் அது 30 வயதில் குறைவதாகவும் 50 வயதுக்குப் பின் அரிதாக நடைபெறுவதாகவும் இருக்கும், முட்டை வெளியேறி 24 மணித்தியாலங்களில் பெண்கள் கருவளம் உள்ளவர்களாக இருப்பர். ஆண்களில் கருக்கொள்ளல் 25 வயதில் உச்சமாகவும் 40 வயதின் பின் குறைவதாகவும் இருக்கும்.

உலக சுகாதார அமைப்பு மலட்டுத்தன்மை என்பதை பின்வருமாறு வரைவிலக்கணப்படுத்துகின்றது:

முதன்மையான மலட்டுத் தன்மை என்பது பெண்ணொருவர் குழந்தை பெற விருப்புடையவராக தொடர்ந்து 12 மாதங்களுக்கு மேல் எந்தவொரு கருத்தடை சாதனமும் பயன்படுத்தாமல் இணைந்தும் உயிருடன் பிறப்பு ஒருபோதும் நடைபெறாமல் இருப்பதாகும். 

இரண்டாம் நிலை மலட்டுத் தன்மை என்பது பெண்ணொருவர் குழந்தை பெற விருப்புடையவராக தொடர்ந்து 12 மாதங்களுக்கு மேல் எந்தவொரு கருத்தடை சாதனமும் பயன்படுத்தாமல் இணைந்தும் முந்திய குழந்தைப் பேறுக்குப் பின் கருக்கொள்ளல் நடைபெறாமல் இருப்பதாகும்.

மலட்டுத் தன்மை காரணமாக ஒருவர் தனி ப்பட்ட முறையில் கவலைப்படுவதுடன் சமூக மதிப்பும் இல்லாது போகின்றது. ஆயினும் உயர் தொழில்நுட்ப முறைகளைப் பயன்படுத்தி (IVFமுறை),குழந்தைப் பேரைப் பெற்றுக் கொள்ளும் வாய்ப்புகள் உள்ளன. மலட்டுத்தன்மை நம்மை அறியாமலேயே மன அழுத்தம்,கட்டுப்பாடின்மை, வயது முதிரும் போதான வளர்ச்சியின் போக்கு என்பன காரணமாக அமையும். .

மலட்டுத் தன்மை பல்வேறு உளவியல் தாக்கங்களையும் தரவல்லது. வாழ்க்கைத்துணை குழந்தைப் பேற்றுக்கு காட்டும் அதீத ஆர்வம் பாலியல் எழுச்சியின்மைக்கு வழிகோலும். மன முறிவு, மருத்துவத் தீர்மானங்கள் பிரிவுகளை ஏற்படுத்தும். குழந்தைப் பேறின்மை என்பது புற்று நோய், இதயநோய்கள் போல மன அழுத்தத்தைத் தரக்கூடியது. 

விந்துக்கு எதிரான உடலெதிரிகள் காரணமாக 10-30% ஆனவர்கள் மலட்டுத்தன்மையால் பாதிக்கப்படுகின்றனர் ஆண் பெண் இருபாலானவர்களிலும் உருவாகும் இந்த பிறபொருளெதிரி விந்தின் மேற்பரப்பு உள்ள உடலெதிரியை பாதிப்பதால் அது பெண் கருப்பையின் பயணிக்க முடியாமை, இறப்புவீதம் என்பன கருத்தைத்தலைப் பாதிக்கும்.


</doc>
<doc id="87433" url="https://ta.wikipedia.org/wiki?curid=87433" title="மலட்டுத்தன்மை சிகிச்சை">
மலட்டுத்தன்மை சிகிச்சை

மலட்டுத்தன்மை சிகிச்சை (Infertility Treatment) எனப்படுவது, ஆண்களிலோ, பெண்களிலோ அல்லது இருவரிலும் கூட்டாகவோ, குழந்தை ஒன்றைப் பெற்றுக்கொள்ள முடியாத மலட்டுத்தன்மை காணப்படும்போது, அந்நிலையை அகற்றி, குழந்தைப் பேற்றைக் கொடுப்பதற்காக வழங்கப்படும் சிகிச்சை அல்லது மேற்கொள்ளப்படும் தொழில் நுட்பமாகும். இந்தச் சிகிச்சையானது முழுமையாகவோ, அல்லது பகுதியாகவோ செயற்கையான முறைகளைக் கொண்டிருக்கும்.

இந்தச் சிகிச்சைகள் கடினமானவையாகத் தோன்றினாலும், மலட்டுத்தன்மைக்கான காரணிகள் பற்றியும், சிகிச்சைகள் பற்றியும் தெளிவான விழிப்புணர்வுடன் சிகிச்சைக்குட்படும்போது, மன அழுத்தம் குறைவாகி சிகிச்சை வெற்றியளித்து, குழந்தையைப் பெற்றுக்கொள்ளல் இலகுவாகும். உண்மையில் மலட்டுத்தன்மையற்ற பெற்றோராக இருப்பினும், கடத்தப்படக்கூடிய எய்ட்சு போன்ற தொற்று நோய்கள் குழந்தை பெற்றுக் கொள்ள விரும்பும் பெற்றோர்களில் காணப்படுமாயின், கருத்தரிப்பின்போது அவ்வகை நோய்கள் நோய்த்தொற்றுமூலம் குழந்தைக்கும் வருவதனைத் தவிர்ப்பதற்காகவும் இவ்வகையான சிகிச்சைகள் எடுத்துக் கொள்ளப்படுவதுண்டு.

சூல்முட்டை உருவாக்கத்தை அதிகரிக்கச் செய்யும் மருந்துகள் பயன்படுத்தும் முறை. இது பொதுவாக ஒழுங்கற்ற மாதவிடாய் சுழற்சி கொண்ட பெண்களுக்குச் சிகிச்சையளிக்க வல்லது. இங்கு கொடுக்கப்படும் பல வகையான மருந்துகளும் பெண்களின் இனப்பெருக்கத் தொகுதியைத் தூண்டி, அதன் மூலம் கருக்கட்டல் ஏற்படுவதற்கான நிகழ்தகவை அதிகரிக்கச் செய்யும். இந்த மருந்துகளில் பெரும்பாலானவை இயக்குநீர்களாகும். இயற்கையாக இருக்கும் இயக்குநீரின் குறைபாட்டை நிவர்த்தி செய்வதற்காக இவை வழங்கப்படலாம். புரோஜெஸ்தரோன் (Progesterone) இயக்குநீரே பொதுவாகச் சிகிச்சையில் பயன்படுத்தப்படுகின்றது.

இந்தச் செயற்கை விந்தூட்டல் முறையில், கருக்கட்டலுக்கு உதவும் முகமாக, ஆணிடமிருந்து பெறப்படும் விந்தானது சில சுத்தப்படுத்தலின் பின்னர், நேரடியாகப் பெண்ணின் இனப்பெருக்கத் தொகுதியினுள் செலுத்தப்படும். விந்து சுத்தப்படுத்தப்படுவதன் மூலம், விந்துப் பாய்மத்தில் இருக்கும் தேவையற்ற, ஆபத்தான வேதிப்பொருட்கள் அகற்றப்படுவதனால் கருக்கட்டலுக்கான சந்தர்ப்பத்தை அதிகரிக்கச் செய்யலாம். இந்த முறைக்கு உதவுவதற்காக மலட்டுத்தன்மையைப் போக்க உதவும் மருந்துகளும் பயன்படுத்தப்படலாம்.இம்முறை கால்நடைகளிலேயே ஆரம்பத்தில் நடைமுறைப்படுத்தப்பட்டது. பின்னர் அதே தொழில்நுட்பத்தைப் பயன்படுத்தி மனிதரிலும் இது பயன்பாட்டுக்கு வந்தது. 1970 களில் இம்முறை மிகவும் பரவலாக அறியப்பட்டது.
விந்தானது பெண்ணின் ஆண் துணையிடம் இருந்தோ, ஆண் துணை இல்லாதவிடத்து, அல்லது ஆண் துணையிடமிருந்து வளமான விந்தைப் பெறமுடியாத நிலை இருக்குமிடத்து, வேறொரு விந்து வழங்கியிடமிருந்து விந்து பெறப்படும். அந்த விந்து கருப்பை வாய்ப் பகுதியிலோ (Intracervical Insemination - ICI), அல்லது கருப்பையின் உள்ளேயோ (Intrauterine insemination) செலுத்தப்படும். சில அனுகூலங்கள் காரணமாகக் கருப்பையினுள் செலுத்தும் முறையே தற்போது பரவலாகச் செய்யப்பட்டு வருகின்றது.
இம்முறை பயன்படுத்தப்படும்போது, வெற்றிகரமான கருக்கட்டலுக்காக, சூல்முட்டை வெளியேறுதலைச் சரியாக அறிந்து கொள்ள, குருதிப் பரிசோதனைகள், மீயொலி சோதனை போன்றவற்றினால் பெண்ணின் மாதவிடாய்ச் சுழற்சி மிகவும் உன்னிப்பாக அவதானிக்கப்படும்.
ஒருபால் திருமணம் செய்திருக்கும் தம்பதிகளுக்கும் குழந்தை பெற்றுக்கொள்ள இம்முறை மிகவும் உதவியாக இருக்கும்.

கருக்கட்டலுக்கான சந்தர்ப்பத்தை அதிகரிக்கச் செய்யும் முகமாகச் சூல்முட்டையானது பெண்ணின் சூலகத்தில் இருந்து அகற்றப்பட்டு, கருக்கட்டலுக்கு உட்படுத்தப்பட்ட பின்னர், மீண்டும் பெண்ணின் உடலினுள் வைக்கப்படும், (அல்லது இன்னொரு பெண்ணுக்கு வழங்கப்படும்) தொழில்நுட்பமே பொதுவாக "நுட்பத்துணை இனப்பெருக்கத் தொழில்நுட்பம்" என அழைக்கப்படும். ஆனால் நோய்க் கட்டுப்பாடு, தடுப்பு மையம் கொடுத்துள்ள வரைவிலக்கணத்தின்படி, மலட்டுத்தன்மையைப் போக்கி, குழந்தை பெற்றுக் கொள்வதற்காகச் சூல்முட்டையையோ, விந்தையோ சரியான முறையில் கையாளும் அனைத்துத் தொழில்நுட்ப செயல்முறைகளுமே நுட்பத்துணை இனப்பெருக்கத் தொழில்நுட்பம் எனப்படும். இந்த வரைவிலக்கணத்தின்படி, முட்டை உருவாக்கத்தை அதிகரிப்பதற்கான சூலகத் தூண்டல் முறைக்காகப் பெண்கள் மருந்துகளை உட்கொள்ளலும், மற்றும் செயற்கை விந்தூட்டலும்கூட நுட்பத்துணை இனப்பெருக்கத் தொழில்நுட்பமாகவே கருதப்படும்.

இது பல்வேறு முறைகளால் நிகழ்த்தப்படும். அவற்றில் முக்கியமான நான்கு முறைகள்:

இந்த வெளிச் சோதனை முறை கருக்கட்டல் மிகவும் பரவலாக அறியப்படும் தொழில்நுட்பமாகும். முதிர்ச்சி அடைந்த சூல்முட்டையானது பெண்ணின் சூலகத்தில் இருந்து அகற்றப்பட்டு, வெளியே சோதனை அறையில் வைத்து, ஆண் துணையிடமிருந்து பெறப்படும் விந்துடன் கருக்கட்டச் செய்யப்பட்டு, கருக்கட்டலின் பின்னர், முளைய விருத்தி ஆரம்பித்த பின்னர் முளையம் மீண்டும் கருப்பையினுள் வைக்கப்படும்.

சிறந்த முட்டைகளைப் பெறுவதற்காக ஆரம்பத்தில் முட்டை உருவாக்கத்தைத் தூண்டும் சிகிச்சை வழங்கப்படும்போது, சிலருக்கு அளவுக்கதிகமான தூண்டல் நிகழ்வதனால் சில பிரச்சனைகள் ஏற்படும். சூலகம் பெரிதாவதனால் வயிற்றில் வலி, குமட்டல், வாந்தி, பசியின்மை போன்ற அறிகுறிகள் தோன்றலாம். பொதுவாக இவை குறைந்தளவிலேயே இருப்பினும் 1 % ஆனவர்களில் தீவிரமான பிரச்சனையாக வரக் கூடும்.

இம்முறையில் சூல்முட்டைகள் சூலகத்திலிருந்து அகற்றப்பட்டு, பின்னர் சூல்முட்டையும், விந்தும் கருக்கட்டச் செய்யப்படும் நோக்குடன் பாலோப்பியன் குழாயினுள் செலுத்தப்படும். உடலுக்கு வெளியே, சோதனை அறையில் வைத்துக் கருக்கட்டலைத் தவிர்த்து, பாலணுக்களான சூல்முட்டையும், விந்தும் உடலின் உள்ளேயே வைத்துக் கருக்கட்டத் தூண்டப்படுவதனால், இது வெளிச் சோதனை முறை கருக்கட்டலிலிருந்து வேறுபடுகின்றது.

இங்கு சூல்முட்டை அகற்றப்பட்டு, உடலுக்கு வெளியே, சோதனை அறையில் வைத்து விந்துடன் கருக்கட்டச் செய்யப்பட்டு, முளைய விருத்திக்கு முன்னராகவே, அதாவது கருவணுக் கலமாகவே (zygote) பாலோப்பியன் குழாயினுள் செலுத்தப்படும்.

இந்த முறையும் தற்போது பிரபலமடைந்து வருகின்றது. இங்கே முதிர்ந்த சூல்முட்டையானது பெறப்பட்டு, அதனுள் வளமான ஒரு விந்து நேரடியாகச் செலுத்தப்பட்டு, கருக்கட்டச் செய்து, பின்னர் முளையமானது கருப்பை யினுள் வைக்கப்படும்.

இவைதவிர, இம் முறைகளிலிருந்து சில மாற்றங்களுடன் செய்யப்படக் கூடிய வேறு சில முறைகளும் உள்ளன.

சில உடற்கூற்றியல் தொடர்பான மலட்டுத்தன்மை இருப்பின், அவற்றை நேரடியாக அறுவைச் சிகிச்சை மூலமாகவோ, அல்லது தேவைப்படாதவிடத்து, வேறு அறுவைச் சிகிச்சையல்லாத முறைகளாலோ சிகிச்சை அளித்து மலட்டுத்தன்மையை நீக்கலாம்.

பொதுவாக வெளிச் சோதனை முறை கருக்கட்டலினால் பிறவிக் குறைபாடுகள் ஏற்படுவதில்லை. ஆனாலும் இவ்வகையான சிகிச்சைகள் கருத்தரிப்பிற்கான சூழிடரை அதிகரிப்பதாகக் கூறப்படுகிறது.. மருத்துவ தொழில்நுட்ப முறைகள் முன்னேற்றமடைந்து செல்கையில் இவ்வகையான சூழிடர்களும் குறைந்து செல்வது அவதானிக்கப்பட்டுள்ளது.

பொதுவான சூழிடர்கள்:

கடந்த பல ஆண்டுகளாக இவ்வகையான சிகிச்சையால் பிறக்கும் குழந்தைகளின் எண்ணிக்கை அதிகரித்து வருகின்றது. 2009 இல் செய்யப்பட்ட ஒரு ஆய்வின்படி, அமெரிக்காவில் 2009 இற்கு முன்னரான 10 ஆண்டுகளில் நுட்பத்துணை இனப்பெருக்கத் தொழில்நுட்ப சிகிச்சை செய்யப்படுவது இரண்டு மடங்கை விட மேலாக அதிகரித்திருப்பது தெரியவந்தது. 2006 ஆம் ஆண்டில் 140,000 சிகிச்சைகள் வழங்கப்பட்டு, 55,000 குழந்தைகள் பிறந்ததாக அறியப்பட்டது.

இத்தகைய சிகிச்சை முறைக்கான தொழில்நுட்பமும் முன்னேற்றமடைந்து வருகின்றது. இதனால் வெற்றியளிக்கும் வீதமும் அதிகரிக்கின்றது. குழந்தை பெற்றுக்கொள்ள முடியாத, ஆனால் குழந்தை வேண்டுமென விரும்பும் பெற்றோருக்கு இவ்வகைச் சிகிச்சைகள் மிகவும் உதவியாக இருக்கின்றன.



</doc>
<doc id="87434" url="https://ta.wikipedia.org/wiki?curid=87434" title="செயற்கை விந்தூட்டல்">
செயற்கை விந்தூட்டல்

செயற்கை விந்தூட்டல் எனப்படுவது பெண்ணின் இனப்பெருக்கத் தொகுதியினுள், ஆணுடன் ஏற்படும் பாலுறவு நிகழ்வினால் ஏற்படும் இயற்கையான விந்தூட்டல் (natural insemination - NI) முறையாலன்றி, செயற்கையான முறையில் விந்தை உட்செலுத்தும் முறையாகும். இது குழந்தைப் பேற்றிற்காக செய்யப்படும் 'தூண்டிய இனப்பெருக்கத் தொழில்நுட்ப முறை'களில் ஒன்றாகும். பெண்ணின் ஆண் துணையிடமிருந்தோ அல்லது வேறு விந்து வழங்கியான ஒரு ஆணிடமிருந்தோ பெறப்படும் விந்தானது, இங்கே பயன்படுத்தப்படும். இது மனிதர்களுக்கு மாத்திரமண்றி விலங்கு வளர்ப்பில் கால்நடைகள், பன்றிகள் முதலானவற்றுக்கும் பொதுவாக பயன்படுத்தப்பட்டு வருகின்றது. 

செயற்கை விந்தூட்டல் முறையானது இனவிருத்தி தொழில்நுட்பம், விந்து வழங்கல், விலங்கு வளர்ப்பு ஆகியவற்றுடன் இணைந்து செய்யப்படும். செயற்கை விந்தூட்டல் கருப்பைக்கு வெளியிலான விந்தூட்டம், கருப்பைக்கு உள்ளான விந்தூட்டம் என இரு வகைப்படும். செயற்கை விந்தூட்டத்தின் மூலம் அகனள் தொடர்பினைப் பேணும் பெண்கள் தமக்கான குழந்தையைப் பெற்றுக் கொள்வதுடன் விந்து வீரியமின்மை காரணமாக குழந்தைப் பெறில்லதவர்களுக்கு குழந்தையைப் பெற்றுக் கொள்ள முடியும். கருப்பைக்கு உள்ளான விந்தூட்டம் இலகுவான விந்தூட்ட முறையாக கூறப்படுகின்றது. 

எதிப்பால் சேர்க்கையுடைய தம்பதிகளில் கருத்தரித்தல் கடினமாகும் போது செயற்கை முறை விந்தூட்டல் ஒரு மாற்று முறையாகப் பரிந்துரைக்கப்ப்டுகின்றது. இதற்கு முன்னர் வைத்தியர்கள் இயற்கைக் கருத்தரித்தலைத் தடைப்படுத்துகின்ற புறக்காரணிகள் மற்றும் உளவியல் காரணிகளை அகற்ற முனைவர். பின்னர் இருவரதும் கருவளத்தன்மைக்கான சோதனைகளை மேற்கொள்வர். ஆண்களில் குறிப்பாக விந்தின் இயக்கத்தன்மை, எண்ணிக்கை, வீரியம் என்பன சோதிக்கப்படும். கருத்தரித்தல் சாத்தியமாகாதவிடத்து செயற்கை விந்தூட்டம் மேற்கொள்ளப்படலாம்.

செயற்கை விந்தூட்டலில் பயன்படுத்தப்படும் விந்து குழந்தையை எதிர்பார்க்கும் தாயின் கணவனுடையதாக அல்லது வேறு விந்து வழங்கியுடையதாக இருக்கலாம்.இங்கு எல்லாச் சந்தர்ப்பத்திலும் தாய் குழந்தையின் உயிரியல் தாயாக இருப்பார். ஆனால் விந்து வேறு வழங்கியிடமிருந்து பெறப்படும் போது உரியியல் தந்தை வேறுபடுவார்.

செயற்கை விந்தூட்டல் மூலம் குழந்தை பெற்றுக்கொள்வதற்கு பல்வேறு காரணங்கள் அமையலாம். எடுத்துக்காட்டுக்கு, சில பெண்களின் நிர்ப்பீடனத் தொகுதி தமது இணையினது விந்தை ஏற்றுக் கொள்ளாமல் விடுதல் . சில பெண்களில் கருப்பை வாயில் சிக்கல்கள் காணப்படலாம்- அதாவது அடைப்புகள், தடித்த தசை. இவர்களுக்கு செயற்கை விந்தூட்டல் பயனுடையது.

முட்டை வெளியேற்றப்பட்டதில் இருந்து பன்னிரண்டு மணி நேரத்தில் கருத்தரித்தல் நடைபெற வாய்ப்புகள் அதிகம் என்பதால் பெண்களின் மாதவிடாய்ச் சக்கரம் நுணுக்கமாக் கவனிக்கப்படும். இதற்கு முட்டை வெளியேற்ற கருவி, மீயொலி, குருதிப் பரிசோதனை என்பனவும் உடல் வெப்ப அளவீடு, பெண்குறி தசைகளின் அமைப்பு குஏறித்த அவதானம் என்பனவும் பயன்படும். இதற்காக வேதிப்பொருள் மூலம் முட்டை வெளியேற்றம் தூண்டப்படும் முறை காணப்பட்டாலும் அது பல்கருக்கட்டலுக்கு வாய்ப்பளிக்கும்.

விந்து நேரடியாகவோ அல்லது சுக்கிலத்திலிருந்து வேறாக்க்கப்பட்டு தூய்தாக்கப்பட்ட விந்தோ பயன்படும் தூய்தாக்கப்பட்ட விந்தின் கரு கொள்ளால் அளவு அதிகமாகும். இங்கு செறிவாக்கபட்ட விந்து எண்ணிக்கை துணியப்பட்டு அதிகுளிரூட்டலுக்கு உட்படுத்தபட்டு காக்கப்படும். விந்து வழங்குபவர் சமூகத்தொடர்பு நோய்களுக்கு பரிசோதிக்கபடுவார்.

செயற்கை விந்தூட்டலில் கருக்கொள்ளல் விகிதம் ICI முறையில் ஒரு மாதவிடாய் சுற்றுக்கு 10 முதல் 15% ஆக இருக்கும். IUI முறையில் ஒரு மாதவிடாய் சுற்றுக்கு 15–20% ஆக இருக்கும். IUI இல் ஆறு மாதவிடாய் சுற்றுக்கு, 60முதல் 70% ஆக அமையும்.


</doc>
<doc id="87441" url="https://ta.wikipedia.org/wiki?curid=87441" title="கோயம்புத்தூர் மேற்கு (சட்டமன்றத் தொகுதி)">
கோயம்புத்தூர் மேற்கு (சட்டமன்றத் தொகுதி)

1951ம் ஆண்டில் கோவைக்கு இரு தொகுதிகள் ஒதுக்கப்படவில்லை. ஒரு தொகுதி மட்டுமே ஒதுக்கப்பட்டிருந்தது. 2009ம் ஆண்டின் இந்திய தேர்தல் ஆணையத்தின் தொகுதி மறு சீரமைப்பு கட்டளைப்படி இந்த சட்டமன்ற தொகுதி நீக்கப்பட்டு, கோயம்புத்தூர் தெற்கு தொகுதியாக மாற்றப்பட்டது.



</doc>
<doc id="87442" url="https://ta.wikipedia.org/wiki?curid=87442" title="கோயம்புத்தூர் கிழக்கு (சட்டமன்றத் தொகுதி)">
கோயம்புத்தூர் கிழக்கு (சட்டமன்றத் தொகுதி)

1951ம் ஆண்டில் கோவைக்கு இரு தொகுதிகள் ஒதுக்கப்படவில்லை. ஒரு தொகுதி மட்டுமே ஒதுக்கப்பட்டிருந்தது. 2009ம் ஆண்டின் இந்திய தேர்தல் ஆணையத்தின் தொகுதி மறு சீரமைப்பு கட்டளைப்படி கோவை கிழக்கு தொகுதி நீக்கப்பட்டு, கோயம்புத்தூர் வடக்கு என பெயர் மாற்றப்பட்டது.



</doc>
<doc id="87444" url="https://ta.wikipedia.org/wiki?curid=87444" title="வங்காள கலைக்களஞ்சியங்கள்">
வங்காள கலைக்களஞ்சியங்கள்

வங்காள மொழியில் அல்லது வங்காளம் தொடர்பான கலைக்களஞ்சியங்கள் வங்காள கலைக்களஞ்சியங்கள் எனப்படுகின்றன. வங்காள மொழியில் 19 ம் நூற்றாண்டில் இருந்தே கலைக்களஞ்சியங்கள் வெளிவருகின்றன. 



</doc>
<doc id="87447" url="https://ta.wikipedia.org/wiki?curid=87447" title="உரையசைக் கிளவிகள்">
உரையசைக் கிளவிகள்

தமிழில் பேசும்போது இடையிடையே சில சொற்களைப் பேசுவதை அசைத்துக்கொள்வதற்காகப் பயன்படுத்துவர். இதற்கு இலக்கண நூலார் உரையசைக் கிளவி ("interjection") என்று பெயரிட்டுள்ளனர். இத்தகைய சொற்கள் இங்குத் தொகுக்கப்படுகின்றன.
புலவர் தோழ கேளாய் அத்தை - குறுந்தொகை 129

பாடலின் தொடக்கமாக அம்ம என்னும் உரையசைக் கிளவி 68 இடங்களில் வருகின்றன. மற்றும் பாடலின் இடையில் வருவன பற்பல.

எலுவ சிறாஅர் ஏமுறு நண்ப - குறுந்தொகை 129

எல்லா இஃதொத்தன் என் பெறான் கேட்டைக்காண் - கலித்தொகை 61


</doc>
<doc id="87448" url="https://ta.wikipedia.org/wiki?curid=87448" title="ஜெம்புளூ சண்டை">
ஜெம்புளூ சண்டை

ஜெம்புளூ சண்டை ("Battle of Gembloux") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. பெல்ஜியம் சண்டையின் ஒரு பகுதியான இச்சண்டையில் நாசி ஜெர்மனியின் படைகள் பெல்ஜியத்தைத் தாக்கியதால் பிரெஞ்சு முதன்மைப் படைகளை ஆர்டென் காட்டுப் பகுதியிலிருந்து நகர்ந்து பெல்ஜியத்தை நோக்கி விரைந்தன.

மே 10, 1940ல் ஜெர்மானியப் படைகள் பெல்ஜியம் மற்றும் பிரான்சின் மீது இருமுனைத் தாக்குதலைத் தொடங்கின. ஜெர்மனியின் போர் உபாயத் திட்டமான “மஞ்சள் திட்ட” (ஜெர்மன்: Fall Gelb) த்தின்படி பெல்ஜியம் மீதான தாக்குதல் திசை திருப்பும் தாக்குதலாகும். இதன் மூலம் பிரான்சின் முதன்மைப் படைப்பிரிவுகளை பெல்ஜியத்திற்கு வரவழைக்க வேண்டும். அவை பெல்ஜியத்தை அடைந்த பின், அவற்றின் பின்பகுதியில் ஆர்டென் காடு வழியாக ஜெர்மானிய ஆர்மி குரூப் ஏ முக்கியத் தாக்குதல் நடத்த வேண்டுமென்று மஞ்சள் திட்டம் வகுக்கப்பட்டிருந்தது. அதன்படி பிரெஞ்சு முதலாம் ஆர்மியை பெல்ஜியத்துக்கு இழுக்க மே 12ம் தேதி இரண்டு ஜெர்மானிய கவச டிவிசன்கள் பெல்ஜியத்தின் ஹன்னூட் பகுதியைத் தாக்கின. ஹன்னூட் சண்டையில் பிரெஞ்சுப் படைகள் வெற்றியடைந்த பின்னர் ஜெம்புளூ இடைவெளியில் நிறுத்தப்பட்டிருந்த பிரெஞ்சுப் படைகளை ஜெர்மானிய 6வது ஆர்மி தாக்கியது. மே 14, 15 இரு நாட்கள் நடந்த இந்த சண்டையில் ஜெர்மானிய படைகளால் பிரெஞ்சு பாதுப்பாப்பு கோட்டை ஊடுருவ முடியவில்லை. சுற்றிக் கொண்டும் போக முடியவில்லை. இச்சண்டை பிரெஞ்சுப் படைகளுக்கு வெற்றியில் முடிவடைந்தது. ஆனால் ஹன்னூட்டிலும் ஜெம்புளூவிலும் பிரெஞ்சு முதலாம் ஆர்மிக்கு ஏற்பட்ட சேதங்கள் அதன் பலத்தை வெகுவாகக் குறைத்தன. ஜெர்மானியப் படைகளின் ஆர்டென் காட்டுத் தாக்குதலால், அப்படை பின் வாங்கும் வழி அடைபடும் நிலை உண்டானது. எனவே இப்பிரிவு பெல்ஜியத்திலிருந்து பின்வாங்கி லீல் நகருக்குச் சென்றது. மே 28ம் தேதி அங்கு நடந்த சண்டையில் ஜெர்மானியப் படைகளால் முழுதும் தோற்கடிகப்பட்டது. ஜெர்மானிய இருமுனைத் தாக்குதல் எளிதில் வெற்றியடைந்ததால் ஹன்னூட்டிலும், ஜெம்புளூவிலும் பிரெஞ்சுப் படைகள் அடைந்த வெற்றி பயனில்லாமல் போனது.



</doc>
<doc id="87460" url="https://ta.wikipedia.org/wiki?curid=87460" title="ஏட்ரியாட்டிக் கடல்">
ஏட்ரியாட்டிக் கடல்

ஏட்ரியாட்டிக் கடல் ("Adriatic Sea") மத்தியத் தரைக்கடலின் ஒரு பிரிவு. இது ஐரோப்பாவின் இத்தாலிய குடாவுக்கும் பால்கன் குடாவுக்கும் இடையில் அமைந்துள்ளது. இக்கடலின் மேற்குக் கரையில் இத்தாலியும், மேற்குக் கரையில் பொசுனியாவும் எர்செகோவினாவும், சுலோவேனியா, குரோஷியா, அல்பேனியா மற்றும் மொண்டனேகுரோ நாடுகளும் உள்ளன. ரீனோ, போ, அடிகே, பிரெண்டா, பியாவே, சோக்கா, கிருக்கா, செடினா, நெரெட்வா, டிரின் ஆகிய ஆறுகள் இக்கடலில் பாய்கின்றன. இக்கடலின் கிழக்குப்பகுதியில் குரோசியாவுக்கு அண்மையாக 1300க்கு மேற்பட்ட தீவுகள் உள்ளன. இதன் அதிகபட்ச ஆழம் 1,233 மீட்டர் (4,045 அடி) ஆகும். இது மத்தியதரைக்கடலை விட உப்புத்தன்மை குறைந்ததாகக் காணப்படுகின்றது.


</doc>
<doc id="87468" url="https://ta.wikipedia.org/wiki?curid=87468" title="எலும்பு மெழுகு">
எலும்பு மெழுகு

எலும்பு மெழுகு "(bone wax)" அறுவை சிகிச்சையின் போது எலும்புகளில் இருந்து இரத்தம் கசிவதைத் தவிர்க்க உதவுகிறது. இது தேனீ மெழுகால் ("bee's wax)" செய்யப்படுகிறது. ஐசோ புரப்பைல் பால்மிடேட், பாரஃபின் "(paraffin)" போன்ற மிருதுவாக்கிகளை (softening agent) உள்ளடக்கியது. இதைக் குருதி கசியும் எலும்பு முனையில் அழுத்தித் தேய்க்கும் போது இது இரத்தக்கசிவை நிறுத்துகிறது.



</doc>
<doc id="87469" url="https://ta.wikipedia.org/wiki?curid=87469" title="ஐஎஸ்ஓ 13485">
ஐஎஸ்ஓ 13485

ஐஎஸ்ஓ 13485 "(ISO 13485)" சீர்தரத்துக்கான அனைத்துலக நிறுவனம் வெளியிட்ட நியமங்களுள் ஒன்றாகும். இது 2003 ஆம் ஆண்டில் வெளியிடப்பட்டது. இந்நியமம் மருத்துவத் துறையில் பயன்படும் கருவிகளின் வடிவமைப்பு மற்றும் தயாரிப்புக்கான தரத்தை நிர்ணயிக்கிறது.


</doc>
<doc id="87472" url="https://ta.wikipedia.org/wiki?curid=87472" title="கவலை">
கவலை

தவறான கணிப்பால் ஏற்படுகின்ற ஒரு மன நோய் தான் கவலை. உறுதியின்மை அல்லது ஏதேனும் அபாயத்தைச் சந்திக்க நேரிடும்போது நாம் உணரும் ஒருவகை சாதாரண உணர்ச்சிதான் கவலை. "வேதாத்திரி மகரிஷி" கவலை என்பதை கற்பனையான வலை என்று குறிப்பிடுகிறார்.

கவலை அல்லது துயரம் என்பது இழப்பு, உதவியற்ற நிலை, பயனற்ற நிலை போன்ற உணர்ச்சிகளை வெளிக்காட்டும் ஒரு மன உணர்வாகும். இந்நிலையில் மனிதர்கள் பொதுவாக அமைதியாகவும், ஆற்றலற்ற நிலையிலும், ஏனையோரிடமிருந்து விலகியும் இருக்கத் தலைப்படுவர். அத்துடன் அழுகை மூலமும் அவர்களது இந்த மனநிலை வெளிக்காட்டப்படும்.

மனநிலை தற்காலிகமாக பாதிக்கப்பட்டிருப்பின் அது கவலை எனவும், தொடர்ந்த, ஆழமான மனநிலை பாதிப்பு இருப்பதுடன், தமது வழக்கமான செயல்களை செய்யும் திறனை இழந்தும் இருப்பின் அது மனச்சோர்வு எனவும் கருதப்படும்.

போல் எக்மான் வகுத்துள்ள ஆறு அடிப்படை உணர்ச்சிகளான மகிழ்ச்சி, கவலை, கோபம், ஆச்சரியம், பயம் மற்றும் அருவருப்பு ஆகியவற்றில் கவலையும் அடங்கும்..


</doc>
<doc id="87482" url="https://ta.wikipedia.org/wiki?curid=87482" title="மாரியோ பார்க்காசு யோசா">
மாரியோ பார்க்காசு யோசா

மாரியோ பார்க்காசு யோசா ( [ˈmaɾjo ˈβarɣaz ˈʎosa], "Mario Vargas Llosa", பி. மார்ச் 28, 1936) ஒரு பெருவிய எழுத்தாளர், அரசியல்வாதி மற்றும் இதழாளர். 2010ம் ஆண்டிற்கான இலக்கிய நோபெல் பரிசினை வென்றவர். யோசா, இலத்தீன் அமெரிக்காவின் (தெற்கு மற்றும் மத்திய அமெரிக்காவின்) முதன்மையான எழுத்தாளர்களுள் ஒருவராகக் கருதப்படுகிறார்.

எசுப்பானிய மொழியில் எழுதும் யோசா 1960களில் "நாய்களின் நகரம்" எனப் பொருள் படும் எசுப்பானிய மொழிப் புதினம் La ciudad y los perros (ல சியுடாடு இ லொசு பெர்ரொசு) என்பதை 1963 இல் எழுதினார். இது ஆங்கிலத்தில் "தி டைம் ஆஃப் தி ஃகீரோ" (The Time of the Hero) என அறியப்படுகின்றது. 1965 இல் "பச்சை வீடு" எனப்பொருள்படும் "ல காசா பெர்டே" (La Casa Verde, ஆங்கிலத்தில் "தி கிரீன் ஃகவுசு" The Green House) என்னும் புதினத்தை எழுதினார். பெரு நாட்டின் தனிவல்லாட்சியர் (சர்வாதிகாரி) மானுவேல் ஏ. ஓதிரியா (Manuel A. Odría) என்பாரின் ஆட்சியை அடிப்படையாக கொண்டு 1969 இல் வரைந்த "கான்வர்சேசியோன் என் ல கத்தேடரல்" (Conversación en la catedral) (ஆங்கிலத்தில் "கன்வர்சேசன் இன் தி கத்தீடரல்" Conversation in the Cathedral) என்னும் புதினம் போன்ற பற்பல எழுத்துகளின் வழி புகழ் எய்தினார். நகைச்சுவை புதினங்கள், துப்பறியும் புதினங்கள், வரலாற்றுப் புதினங்கள், பரபரப்பூட்டும் அரசியல் புதினங்கள் என பலவகைப்பட்ட புனைவுப் படைப்புகளை எழுதியுள்ளார். இவரது பல படைப்புகள் திரைப்படங்களாக எடுக்கப்பட்டுள்ளன. அரசியலிலும் தீவிர ஈடுபாடு கொண்ட லோசா 1990ம் ஆண்டு பெரு நாட்டு அதிபர் தேர்தலில் போட்டியிட்டு தோல்வியடைந்தார். 1993ம் ஆண்டு எசுப்பானியா நாட்டுக் குடியுரிமையைப் பெற்ற இவர் தற்போது இலண்டன் (ஐக்கிய இராச்சியம்) நகரில் வசித்து வருகிறார்.



</doc>
<doc id="87487" url="https://ta.wikipedia.org/wiki?curid=87487" title="வங்காளப்பீடியா">
வங்காளப்பீடியா

வங்காளப்பீடியா என்பது பங்காளாதேசத்தின் முதல் கலைக்களஞ்சியம் ஆகும். இது வங்காளதேசம், மக்கள், மொழி, பண்பாடு, வாழ்வியல், கலைகள் பற்றிய தகவல்களைக் கொண்டிருக்கிறது. 500 பக்கள் உடைய பத்துத் தொகுதிகளாக இது வெளிவந்துள்ளது. இது வங்காள மொழியிலும், ஆங்கில மொழியிலும் உள்ளது. 



</doc>
<doc id="87489" url="https://ta.wikipedia.org/wiki?curid=87489" title="அரேக்கிப்பா">
அரேக்கிப்பா

அரேக்கிப்பா ("Arequipa", ) என்பது அதே பெயரையுடைய அரேக்கிப்பா மாநிலத்தின் தலைநகரம். இது பெரு நாட்டின் தெற்கே 904,931 மக்கள் வாழும் நகரம். மக்கள் தொகையளவில் பெரு நாட்டிலேயே இரண்டாவது பெரிய நகரம். அரேக்கிப்பா நகரம் ஆண்டீய மலைத்தொடரில், கடல் மட்டத்தில் இருந்து 2,380 மீட்டர் (7,800 அடிகள்) உயரத்தில், பனி உறைந்த உச்சியைக் கொண்ட எல் மிசிட்டி (El Misti) எரிமலை அருகே காட்சிதரும் இடத்தில் அமைந்துள்ளது. 

அரேக்கிப்பாவில் சில்யார் (sillar) என்றழைக்கப்படும் வெண்னிற எரிமலைக் கற்களைக் கொண்டு எசுப்பானியரின் காலனித்துவம் ஆட்சியில் கட்டப்பட்ட கட்டடங்கள் நிறைய உள்ளன. இந்த வெண்ணிற கற்களால் ஆன கட்டங்களால், இந்த நகரத்திற்கு "வெண்ணிற நகரம்" (La Ciudad Blanca, லா சியுதாது பிளான்கா) என்னும் செல்லப்பெயர் உண்டு. இந்த இந்த நகரத்தில் ஐபீரிய மக்களோடு கலந்த வெள்ளை நிற கிரியோல் மக்கள் அதிகமாக இந்த இடத்தில் வாழ்ந்ததால், காலனித்துவ நாட்களிலேயே இச் செல்லப்பெயர் பெற்றாதாகவும் கருத்துகள் உள்ளன. அரேக்கிப்பாவின் வரலாற்றுப் புகழ் மிக்க அழகிய கட்டடங்கள் உள்ள நகர நடுவகம் யுனெசுக்கோ (UNESCO)-வின் உலக மரபு இடமாக (World Heritage Site) 2000 ஆம் ஆண்டு அறிவிக்கப்பட்டது. 


</doc>
<doc id="87492" url="https://ta.wikipedia.org/wiki?curid=87492" title="கிகோன்">
கிகோன்

கிகோன் ("Gijón") என்பது எசுப்பானியாவில் உள்ள ஆதூரியா பகுதியில் உள்ள ஒரு நகராட்சியும் அதன் தலைநகரமும் ஆகும். ஐரோப்பிய மத்திய கால குறிப்புகள் இதனை கிகியா என்று குறிப்பிடுகின்றன. இது ஒரு முக்கியமிக்க ரோமானிய நகரமாக இருந்தது. ஆனால் ரோமானியர்கள் வருவதற்கு முன்பே இங்கு மக்கள் வாழ்ந்து வந்தனர். இன்று இதன் பரப்பளவு 181.6 சதுர கி.மீ. ஆகும். இங்கு தற்போது ஏறத்தாழ 275,699 மக்கள் வசிக்கின்றனர்.


</doc>
<doc id="87494" url="https://ta.wikipedia.org/wiki?curid=87494" title="ஆதூரியா">
ஆதூரியா

ஆதூரியா என்பது எசுப்பானிய இராச்சியத்தின் ஒரு ஆட்சி பிரிவு ஆகும். இது எசுப்பானிய இராச்சியத்தில் சேர்க்கப்படுவதற்கு முன்பு ஐரோப்பிய மத்திய காலத்தில் ஆதூரியா இராச்சியாமாக இருந்தது. இதன் தலைநகரம் ஒவியேதோ ஆகும். இதன் பரப்பளவு 10,604 சதுர கி.மீ. ஆகும். இதன் மக்கட்தொகை ஏறத்தாழ 1,076,896 ஆகும். இதன் ஆட்சிமொழிகள் எசுப்பானியம் மற்றும் ஆதூரியம் ஆகும்.


</doc>
<doc id="87495" url="https://ta.wikipedia.org/wiki?curid=87495" title="ஒவியேதோ">
ஒவியேதோ

ஒவியேதோ ("Oviedo") என்பது எசுப்பானியாவில் உள்ள ஆதூரியாவின் தலைநகரம் ஆகும். இந்நகரம் கி.பி.761 இல் மாகிமோ மற்றும் புரோமேத்தானசு ஆகிய இரு துறவிகளால் தோற்றுவிக்கப்பட்டது என நம்பப்படுகிறது. இதன் பரப்பளவு 18.665 சதுர கி.மீ. ஆகும். இதன் மக்கட்தொகை ஏறத்தாழ 224,005 ஆகும்.


</doc>
<doc id="87497" url="https://ta.wikipedia.org/wiki?curid=87497" title="ஆதூரிய மொழி">
ஆதூரிய மொழி

ஆதூரியம் (வியமாந்தம்: "Lenga asturian-a") என்பது ரோமானிய மொழிக்குடும்பத்தை சேர்ந்த ஒரு மொழி ஆகும். இம்மொழி எசுப்பானிய இராச்சியத்தில் உள்ள ஆதூரியாவில் பேசப்பட்டு வருகிறது. இம்மொழியை ஏறத்தாழ ஒரு இலச்சத்து ஐம்பதாயிரம் முதல் நான்கு இலச்சத்து மக்களால் பேசப்படுகிறது. எசுப்பானியம் மட்டுமின்றி ஆதூரியமும் ஆதூரியாவில் ஆட்சி மொழியாக உள்ளது. இம்மொழியை எழுதுவதற்கு இலத்தீன் எழுத்துகளையே பயன்படுத்துகின்றனர்.


</doc>
<doc id="87504" url="https://ta.wikipedia.org/wiki?curid=87504" title="சான்தான்தேர்">
சான்தான்தேர்

சான்தான்தேர் (எசுத்தோனியம்: "Santander") என்பது எசுப்பனியாவில் உள்ள காந்தாபிரியா பகுதியின் தலைநகரம் ஆகும். இது ஒரு துறைமுக நகரம் ஆகும். இதன் பரப்பளவு 35 சதுர கி.மீ. ஆகும். இதன் மக்கட்தொகை ஏறத்தாழ 183,466 ஆகும். இது கடல்மட்டத்தில் இருந்து 15 மீ. உயரத்தில் உள்ளது. இந்நகரம் கி.பி. 26 இல் தோற்றுவிக்கப்பட்டது. எசுப்பானியத்தை தவிர இதற்கு வேறு ஆட்சிமொழிகள் ஏதும் கிடையாது.


</doc>
<doc id="87508" url="https://ta.wikipedia.org/wiki?curid=87508" title="வாலேன்சியா">
வாலேன்சியா

வாலேன்சியா என்பது எசுப்பானியாவில் உள்ள வாலேன்சியா பகுதியின் தலைநகரம் ஆகும். இப்பகுதியிலேயே மக்கட்தொகை மிகுந்த நகரம் இதுவே. இது எசுப்பானியாவிலேயே மூன்றாவது அதிக மக்கட்தொகை கொண்ட நகரம் ஆகும். இதன் பரப்பளவு 134.65 சதுர கி.மீ. ஆகும். இதன் மக்கட்தொகை ஏறத்தாழ 814,208 ஆகும். இந்நகரம் கி.மு. 137இல் தோற்றுவிக்கப்பட்டது.


</doc>
<doc id="87509" url="https://ta.wikipedia.org/wiki?curid=87509" title="மாலாகா">
மாலாகா

மாலாகா என்பது எசுப்பானியாவில் உள்ள ஆந்தலூசியா பகுதியில் உள்ள ஒரு நகராட்சியும் நகரமும் ஆகும். இதன் பரப்பளவு 395 சதுர கி.மீ. ஆகும். இதன் மக்கட்தொகை ஏறத்தாழ 568,305 ஆகும். இந்நகரம் கி.மு. ஏழாம் நூற்றாண்டில் தோற்றுவிக்கப்பட்டது ஆகும். 


</doc>
<doc id="87513" url="https://ta.wikipedia.org/wiki?curid=87513" title="பெனம்பிரா">
பெனம்பிரா

பெனம்பிரா என்பது ஒரு மேற்கத்திய இசைக்குழு ஆகும். இது பிரான்சு நாட்டை சேர்ந்த ஒரு கோதிக்கு மெட்டல் இசைக்குழு ஆகும். இது 1996ஆம் ஆண்டு தோற்றுவிக்கப்பட்டது. இதுவரை இவ்விசைக்குழு மூன்று இசைக்கொவைகளை வெளியிட்டுள்ளது. 


</doc>
<doc id="87517" url="https://ta.wikipedia.org/wiki?curid=87517" title="எமிலியானோ-ரோமாஞோலோ">
எமிலியானோ-ரோமாஞோலோ

எமிலியானோ-ரோமாஞோலோ என்பது ரோமானிய மொழிக்குடும்பத்தை சேர்ந்த ஒரு மொழி ஆகும். இது இத்தாலியின் வடக்கு பகுதியில் உள்ள எமிலியா-ரோமாஞா மற்றும் லோம்பார்தி பகுதிகளில் பேசப்பட்டு வருகிறது. இம்மொழி இரண்டு மில்லியன் மக்களால் பேசப்படுகிறது. 


</doc>
<doc id="87519" url="https://ta.wikipedia.org/wiki?curid=87519" title="எமிலியா-ரோமாஞா">
எமிலியா-ரோமாஞா

எமிலியா-ரோமாஞா என்பது வடக்கு இத்தாலியில் உள்ள ஒரு ஆட்சிப் பகுதி ஆகும்.


</doc>
<doc id="87520" url="https://ta.wikipedia.org/wiki?curid=87520" title="சரகோசா">
சரகோசா

சரகோசா ("Zaragoza" , ; ) எசுப்பானியாவில் உள்ள ஒரு நகரம் ஆகும். இது இதே பெயருள்ள மாநிலத்தின் தலைநகரமாகவும் அரகொன் தன்னாட்சி சமூகத்தின் தலைநகரமாகவும் விளங்குகின்றது. இது எப்ரோ ஆற்றங்கரையில் அமைந்துள்ளது. அரகொன் மற்றும் எப்ரோ ஆற்று வடிநிலத்தின் மையத்தில் இந்த நகரம் அமைந்துள்ளது. 

செப்டம்பர் 1, 2010இல் சரகோசாவின் மக்கள்தொகை 701,090 ஆக இருந்தது. இதன் நிர்வாக எல்லைக்குள்ளான நிலப்பரப்பு 1,062.64 சதுர கி.மீ (410.29 சதுர மைல்கள்) ஆகும். எசுப்பானியாவின் நகராட்சிகளில் இது மக்கள்தொகையின்படி ஐந்தாவது இடத்தில் உள்ளது. ஐரோப்பிய ஒன்றியத்தில் நகர எல்லைகளுக்கான மக்கள்தொகைப்படியான வரிசையில் 32வதாக உள்ளது. பெருநகர் பகுதியின் மக்கள்தொகை 783,763 குடிகளாக 2006இல் மதிப்பிடப்பட்டது. அரகொன் மக்கள்தொகையில் 50 விழுக்காடு பேர் இந்த நகராட்சியில் வசிக்கின்றனர். 

நகரம் கடல்மட்டத்திலிருந்து 199 மீட்டர்கள் (653 அடிகள்) உயரத்தில் உள்ளது. சரகோசா 2008ஆம் ஆண்டு கோடைக்காலத்தில் நீர் மேலாண்மை மற்றும் பேணத்தகு மேம்பாடு குறித்த உலகக் கண்காட்சியை "எக்ஸ்போ 2008" நடத்தியது. 2012ஆம் ஆண்டு ஐரோப்பிய பண்பாட்டுத் தலைநகரமாக தேர்ந்தெடுக்க நியமிக்கப்பட்டது. 

நாட்டுப்புறக் கதைகள், உள்ளூர் சமையல்முறை, தூண் அன்னை பசிலிக்கா, லா சியோ பெருங்கோவில், அல்யபேரியா அரண்மனை போன்ற கட்டிடங்களுக்காக அறியப்பட்டது. இந்தக் கட்டிடங்கள் அரகொன் முதெகர் கட்டிடப்பாணியின் அங்கமாக உள்ளன;இவை ஐக்கிய நாடுகள் கல்வி, அறிவியல், பண்பாட்டு நிறுவன உலகப் பாரம்பரியக் களமாக உள்ளன. எசுப்பானியாவில் முதன்மையாகக் கொண்டாடப்படும் திருவிழாக்களில் இங்கு கொண்டாடப்படும் "தூண் திருவிழா" (Fiestas del Pilar) ஒன்றாகும்.



</doc>
<doc id="87528" url="https://ta.wikipedia.org/wiki?curid=87528" title="பிரான்சு சண்டை">
பிரான்சு சண்டை

பிரான்சு சண்டை ("Battle of France") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. இது பிரான்சின் வீழ்ச்சி ("Fall of France") என்றும் அழைக்கப்படுகிறது. மே 10 – ஜூன் 25, 1940ல் நடைபெற்ற இச்சண்டையில் நாசி ஜெர்மனி பிரான்சைத் தாக்கி கைப்பற்றியது.

செப்டம்பர் 1, 1939ல் ஜெர்மானியப் படைகள் போலந்தைத் தாக்கியதால் இரண்டாம் உலகப் போர் தொடங்கியது. போலந்தைக் கைப்பற்றிய பிறகு ஜெர்மனி அடுத்து மேற்குத் திசையில் தாக்கத் தயாரானது. இத்தாக்குதலை எதிர்பார்த்து நேச நாடுகள் பிரான்சு-ஜெர்மானிய எல்லையில் தயார் நிலையில் இருந்தன. நேச நாட்டுக் கூட்டணியில் பிரான்சு, பிரிட்டன், நெதர்லாந்து மற்றும் பெல்ஜியம் போன்ற நாடுகள் இடம் பெற்றிருந்தன. மே 10, 1940ல் ஜெர்மனியின் மேற்குப் போர்முனைத் தாக்குதல் ஆரம்பமாகியது. இத்தாக்குதலுக்கான ஜெர்மானிய மேல்நிலை உத்தி ”மஞ்சள் திட்டம்” (ஜெர்மன்:Fall Gelb) என்று குறிப்பெயரிடப்பட்டிருந்தது. அதன்படி ஜெர்மானியப் படைகள் மேற்கு எல்லையில் இரு இடங்களில் தாக்கின. பெல்ஜியத்தின் மீதான ஜெர்மானியத் தாக்குதலின் நோக்கம் நேச நாட்டுப் படைகளைத் திசை திருப்புவதாகும். பெல்ஜியத்தைப் பாதுகாக்க நேச நாட்டு முதன்மைப் படைகள் விரைந்து வந்தபின், அவற்றின் பின் பகுதியில் ஆர்டென் காடுகள் வழியாக ஜெர்மனியின் முக்கிய தாக்குதல் நடைபெற்றது. ஜெர்மானிய உத்தி வெற்றியடைந்து, நேச நாட்டு முதன்மைப் படைகளின் பெரும் பகுதி ஜெர்மானியக் கிடுக்கிப் பிடிக்குள் சிக்கிக் கொண்டது. ஜெர்மானியக் கிடுக்கியின் இரு கரங்களும் வேகமாக முன்னேறி மே மாத இறுதிக்குள் ஆங்கிலக் கால்வாயை அடைந்தன. ஜெர்மானியப் படைவளையம் வேகமாக இறுகினாலும் சிக்கிய நேசநாட்டுப் படைகளின் பெரும்பகுதி டன்கிர்க் துறைமுகம் வழியாக இங்கிலாந்துக்கு தப்பின. இத்துடன் (ஜூன் 4) பிரான்சு சண்டையின் முதல் கட்டம் பெரும் ஜெர்மானிய வெற்றியில் முடிவடைந்தது. 

அடுத்த கட்டமாக பிரான்சின் எஞ்சிய பகுதிகளைக் கைப்பற்றும் ஜெர்மானிய நடவடிக்கை (சிவப்புத் திட்டம் - "Fall Gelb"). ஜூன் 5ம் தேதி தொடங்கியது. பிரான்சின் மையப்பகுதி மீது ஜெர்மானியப் படையெடுப்பு ஆரம்பமாகியது. ஜூன் 10ம் தேதி இத்தாலியும் பிரான்சைத் தாக்கியது. இரு முனைத் தாக்குதலைச் சமாளிக்க முடியாமல் பிரான்சின் படைகள் பின்வாங்கத் தொடங்கின. ஜூன் 14ம் தேதி பிரான்சின் தலைநகர் பாரிஸ் ஜெர்மானியர் வசமானது. போர்டியூ நகருக்கு இடம் பெயர்ந்த பிரான்சின் அரசுள் பெரும் குழப்பம் நிலவியது. அரசு கவிழ்ந்து தளபதி ஃபிலீப் பேதான் பிரதமராகப் பொறுப்பேற்றார். ஜூன் 17ம் தேதி பேதான் ஜெர்மனியிடம் சண்டை நிறுத்தம் கோரினார். ஜூன் 22ல் போர் நிறுத்தம் கையெழுத்தாகி பிரான்சு சரணடைந்தது. அடுத்த நான்காண்டுகள் ஜெர்மானிய-இத்தாலிய ஆக்கிரமிப்பில் கழிந்தன. பிரான்சு மூன்றாகப் பிரிக்கப்பட்டது - வடக்கு மற்றும் மேற்கு பகுதிகள் ஜெர்மானியரின் நேரடி ஆக்கிரமிப்பிலும், தென் கிழக்கில் சில பகுதிகள் இத்தாலியின் கட்டுப்பாட்டிலும் வந்தன. மீதமிருந்த பகுதிகள் பிரெஞ்சு அரசின் நேரடிக் கட்டுப்பாட்டில் இருந்தன. விஷி (Vichy) அரசாங்கம் என்றழைக்கப்பட்ட அந்த பிரெஞ்சு அரசுக்கு ஜெர்மானிய-இத்தாலிய ஆக்கிரமிப்பு பகுதிகளில் பெயரளவில் மட்டுமே அதிகாரமிருந்தது. இவ்வாறு பிரான்சு சண்டை அச்சு நாடுகளுக்கு பெருத்த வெற்றியுடன் முடிவடைந்தது. 

1939 செப்டம்பரில் ஹிட்லர் போலந்தைத் தாக்கிக் கைப்பற்றினார். அடுத்து மேற்கு நோக்கி தன் கவனத்தைத் திருப்பினார். முதல் உலகப் போரில் ஜெர்மனி தோற்று வெர்சாய் ஒப்பந்ததில் கையெழுத்திட நேர்நத அவமானத்திற்கு இம்முறை நேச நாடுகளை வென்று பழி தீர்த்துக் கொள்ள வேண்டுமென விரும்பினார். மேலும் சோவியத் யூனியனுடன் எப்படியும் போர் மூளும் என்று அவர் உறுதியாக நம்பினார். அவ்வாறு நிகழ்வதற்கு முன் மேற்கிலுள்ள எதிரிகளை முறியடித்துவிட வேண்டும் இல்லையெனில் இருமுனைப் போர் ஒன்றில் சிக்கிக் கொள்ள நேரிடும் என்று அவர் உணர்ந்திருந்தார். போலந்தைக் கைப்பற்றிய பின்னர் நாசி ஜெர்மனியின் படைகள் டென்மார்க், நார்வே ஆகிய நாடுகளையும் தாக்கி ஆக்கிரமித்தன. ஆனால் பிரான்சுடனான எல்லைப் பகுதியில் போர் மூளாமல் மந்த நிலை நிலவியது. பிரான்சின் மேற்கு அரணை முறியடித்து நேச நாடுகளைத் தோற்கடிக்க புதிய திட்டங்களை வகுக்குமாறு தன் தளபதிகளுக்கு உத்தரவிட்டார்.

மேற்குப் போர்முனைக்கான ஜெர்மானிய மேல்நிலை உத்தி ஜெனரல் ஃபிரான்சு ஹால்டரால் உருவாக்கப்பட்ட மஞ்சள் திட்டமாகும். போருக்கு முன்பே உருவாக்கப்பட்டிருந்த இத்திட்டம் பிரான்சைக் கீழ் நாடுகள் (low countries - பெல்ஜியம், நெதர்லாந்து மற்றும் லக்சம்பர்க்) வழியாகத் தாக்க பரிந்துரைத்தது. மேல்நிலை உத்தியளவில் முதல் உலகப் போரின் ஷிலீஃபன் திட்டத்தை ஒத்திருந்தது. ஆனால் இத்திட்டம் ஹிட்லருக்கும் பிற தளபதிகளுக்கும் ஏற்புடையதாக இல்லை. திட்டத்தின் படி நேரடித் தாக்குதல் நடத்தினால் இழப்புகள் பெரிதாக இருக்கும் என்று அவர்கள் நம்பினார்கள். மேலும் 19ம் நூற்றாண்டிலிருந்து ஜெர்மானியப் போர் உத்திகளின் அடிப்படையாக இருந்து வரும் இயங்குநிலைப் போர்க் கோட்பாட்டிற்கு ("Bewegungskrieg") இது புறம்பானது என்று அவர்கள் கருதினார்கள். எதிரிகளின் முக்கிய படைகளை ஒரு பொறியில் சிக்க வைத்து அழிக்க வேண்டுமென்பதே ("Kesselschlacht" - கொப்பரைப் போர்; எதிரியின் படைகளை கொதிக்கும் கொப்பரையில் வறுத்தெடுப்பது போல அழிக்க வேண்டுமென்று பொருள்) ஜெர்மானியப் போர்க் கோட்பாடு. ஆனால் ஹால்டரின் மஞ்சள் திட்டம் இதற்கு புறம்பாக அரண் நிலைகளை நேரடியாகத் தாக்க வேண்டுமெனக் கூறியது.

இந்நிலையில், ஃபீல்டு மார்ஷல் எரிக் வான் மான்ஸ்டீன் மஞ்சள் திட்டத்தில் சில மாற்றங்கள் செய்தார். பான்சர் படைகளின் (கவச படைகள்) முன்னோடியாகக் கருதப்படும் தளபதி குடேரியனின் உதவியுடன் புதிய மான்ஸ்டீன் திட்டம் தயாரிக்கப்பட்டது. இதன்படி பெல்ஜியம் போன்ற கீழ் நாடுகளின் மீதான தாக்குதல் திசைதிருப்பும் தாக்குதலாக மாற்றப்பட்டது. பெல்ஜியம் நேச நாட்டுப்படைகளை ஈர்க்கும் பொறியாக மட்டும் இருக்கும். அவை பெல்ஜியத்துக்கு விரைந்தவுடன் அவற்றின் பின் பகுதியில், பிரான்சின் ஆர்டென் காடுகள் வழியாக ஜெர்மானிய முக்கிய தாக்குதல் நடக்கும். முந்தையப் போர்களில் போலல்லாமல் கவசப் படைகள் தன்னிச்சையாக வேகமாக முன்னேற வேண்டும். தரைப்படைப் பிரிவுகள் முடிந்த வரை அவற்றைப் பின் தொடர வேண்டும். ஆனால் அவற்றுக்காக கவசப் படைகள் காத்திருக்கக் கூடாது. வேகமாக முன்னேறி எதிரி படைகளை அதிர்ச்சியில் ஆழ்த்தித் தாக்கி ஆங்கிலக் கால்வாயை அடைய வேண்டும். மான்ஸ்டீனின் இத்திட்டம் ஹிட்லராலும் பிற தளபதிகளாலும் ஏற்றுக்கொள்ளப்பட்டது.

ஜெர்மானிய உத்தியை பெல்ஜிய உத்தியாளர்கள் ஓரளவு கணித்து விட்டனர். ஆனால அவர்களது எச்சரிக்கையை பிரான்சும், பிரிட்டனும் பொருட்படுத்தவில்லை. நேச நாட்டுத் தளபதிகள் பிரான்சின் எல்லை அரணான மஷினோ கோடு உடைக்க முடியாததென்றும் எனவே ஜெர்மனியின் முக்கியத் தாக்குதல் பெல்ஜியத்தில் தான் நடக்குமென்று நம்பினார்கள். தாக்குதல் தொடங்கியவுடன் பெல்ஜியத்துக்கு விரைந்து சென்று ஜெர்மானியப் படைகளை அங்கே தடுத்து நிறுத்த வேண்டுமென நேச நாட்டு உத்தி வகுக்கப்பட்டது. பெல்ஜியமும் நெதர்லாந்தும் பெயரளவில் நடுநிலை நாடுகளாக இருந்ததால், தாக்குதல் தொடங்குமுன் அங்கு தங்கள் படைகளை நகர்த்த பிரான்சும், பிரிட்டனும் விரும்பவில்லை.

1940ல் மேற்குப் போர்முனையில் எண்ணிக்கையளவில் நேச நாட்டுப் படைகளே பலம் வாய்ந்தவையாக இருந்தன. ஜெர்மானிய தரப்பில் 141 டிவிசன்களும் முப்பது லட்சம் படைவீரர்களும் இத்தாக்குதலுக்காகப் பயன்படுத்தப்பட்டனர். மேற்குப் போர்முனையில் ஜெர்மானியப் படைகள் மூன்று ஆர்மி குரூப்புகளாகப் பிரிக்கப்பட்டிருந்தன. ஃபீல்டு மார்ஷல் கெர்ட் வான் ரன்ஸ்டெட் தலைமையிலான ஆர்மி குருப் ஏ விடம் ஆர்டென் காடுகளில் முக்கியத் தாக்குதல் நடத்தும் பொறுப்பு ஒப்படைக்கப்பட்டது. இதில் ஏழு கவச டிவிசன்கள் உட்பட 45 1/2 டிவிசன்கள் இருந்தன. இந்த ஆர்மி குரூப்பு 4வது, 12வது மற்றும் 16வது ஆர்மிகளாகப் பிரிக்கப்பட்டிருந்தது. ஃபெடோர் வான் போக் தலைமையிலான ஆர்மி குரூப்பு பி விடம் பெல்ஜியம் மற்றும் நெதர்லாந்து மீதான திசை திருப்பும் தாக்குதலை நடத்தும் பொறுப்பு ஒப்படைக்கப்பட்டிருந்தது. இதில் முன்று கவச டிவிசன்கள் உட்பட 29 1/2 டிவிசன்கள் இடம்பெற்றிருந்தன. இப்பிரிவு 6வது மற்றும் 18வது ஆர்மிகளாகப் பிரிக்கப்பட்டிருந்தது. இவ்விரண்டு ஆர்மி குரூப்புகளும் மான்ஸ்டீன் திட்டத்தின் ”கொப்பரை”யின் இரு கரங்களாகப் பயன்படுத்தப்பட்டன. இவை தவிர வில்லெம் ரிட்டர் வான் லீப் தலைமையில் 18 டிவிசன்களைக் கொண்ட ஆர்மி குரூப் சி யும் உருவாக்கப்பட்டது. முக்கிய தாக்க்தலில் ஈடுபடும் ஆர்மி குரூப் ஏ வை பக்கவாட்டிலிருந்து நேசப்படைகள் தாக்காத வண்ணம் பாதுகாக்கும் பணி இதற்குக் கொடுக்கப்பட்டது.

ஜெர்மானியர்களை எதிர்க்க நேச நாடுகள் ஆறு கவச டிவிசன்கள், 24 எந்திரமயமாக்கப்பட்ட டிவிசன்கள் உட்பட 144 டிவிசன்களை மேற்குப் போர்முனையில் நிறுத்தியிருந்தன. இவற்றுள் 93 பிரெஞ்சு, 22 பெல்ஜிய, 10 பிரிட்டிஷ், 9 டச்சு, 2 போலந்திய மற்றும் 1 செக் டிவிசனும் அடக்கம். இவை தவிர வேறு பல சிறு படைப்பிரிவுகளும் களத்திலிருந்தன. ஐரோப்பாவிற்கு அனுப்பப்பட்டிருந்த பிரிட்டிஷ் படை “பிரிட்டிஷ் பயணப் படை” ("British Expeditionary Force") என்று அழைக்கப்பட்டது. பீரங்கிகள் மற்றும் டாங்குகளின் எண்ணிக்கையிலும் நேசநாடுகளின் கையே ஓங்கியிருந்தது. வான்படை எண்ணிக்கையிலும் நேசநாடுகள் ஜெர்மனியை விட அதிக எண்ணிக்கையில் சண்டை விமானங்களையும், குண்டு வீசி விமானங்களையும் கொண்டிருந்தன. ஆனால் தொழில்நுட்ப மற்றும் தாக்குதல் திறன் அடிப்படையில் ஜெர்மானிய விமானப்படை (லுஃப்வாஃபே) நேச நாட்டு வான்படைகளை விட முன்னணியில் இருந்தது.

பிரான்சு சண்டை இரு கட்டங்களாக நடைபெற்றது. மே 10 முதல் டன்கிர்க் காலிசெய்தல் முடிவடைந்த ஜூன் 4 வரை முதல் கட்டம். ஜூன் 4 முதல் போர் நிறுத்த ஒப்பந்தம் அமலுக்கு வந்த ஜூன் 25 வரை இரண்டாம் கட்டம்.

மே 9 பின்னிரவில் ஜெர்மானிய போர்த் தலைமையகம் தாக்குதலைத் தொடங்குமாறு தனது படைப்பிரிவுகளுக்கு ஆணையிட்டது. தாக்குதல் தொடங்குவதற்கு முன்பே எந்தவொரு எதிர்ப்புமின்றி மே 9ம் தேதி மாலையில் ஜெர்மானியப் படைகள் லக்சம்பர்கை ஆக்கிரமித்தன. மே 10 அன்று அதிகாலையில் ஆர்மி குரூப் பி யின் பெல்ஜியம் மற்றும் நெதர்லாந்து (டச் குடியரசு) மீதான திசை திருப்பும் தாக்குதல் ஆரம்பமாகியது. ஜெர்மானியத் திட்டப்படி இதுவே அவர்களின் முக்கிய தாக்குதல் என்று நம்பிய நேசநாடுகள் தங்கள் முக்கியப் படைகளை பெல்ஜியத்துக்கு அனுப்பின. அதி வேகமான இந்த முன்னேற்றம், அப்படைகளின் ஒழுங்கமைப்பை சீர்குலைத்ததுடன் அவற்றின் எரிபொருள் கையிருப்பைக் கணிசமாகக் குறைத்தது. நெதர்லாந்துக்கு பிரான்சின் படைகள் வந்து சேர்வதற்குள், ஜெர்மானியப் படைகளின் கை அங்கு ஓங்கி விட்டது.

நெதர்லாந்து சண்டையின் துவக்கத்தில் ஜெர்மானிய வான்குடை வீரரக்ள் (ஃபால்ஷிர்ம்யெகர்) அந்நாட்டின் முக்கிய அரண் நிலைகளைத் தாக்கிக் கைப்பற்றினர். ஜெர்மானிய வான்படை லுஃப்ட்வாஃபே டச்சு வான்படையை எளிதில் முறியடித்து டச்சு வான்வெளியில் ஆதிக்க நிலையை எட்டியது. பின்னர் ஜெர்மானியத் தரைப்படைகளுக்குத் துணையாக டச்சு தரைப்படைகளின் மீது குண்டுவீசத் தொடங்கியது. டச்சு எதிர்த்தாக்குதல்களால், ஜெர்மானிய வான்குடைப் பிரிவுகளில் பெருத்த சேதம் ஏற்பட்டது. ஆனால் டச்சுப் படைகளாலும், அவற்றின் துணைக்கு வந்த பிரெஞ்சுப் படைகளாலும் ஜெர்மானிய முன்னேற்றத்தைத் தடுத்து நிறுத்த முடியவில்லை. மே 13ம் தேதி ஜெர்மனியின் பான்சர் (கவச) படைகள் ரோட்டர்டாம் நகரத்தின் எல்லையை அடைந்து விட்டன. நிலைமை கைமீறிப் போனதை அறிந்த டச்சு அரசு, மே 14ம் தேதி சரணடைந்தது. 

நெதர்லாந்தைப் போலவே பெல்ஜியம் சண்டையிலும் ஜெர்மானியப் படைகளுக்கு ஆரம்பத்தில் எளிதில் வெற்றிகள் கிட்டின. ஜெர்மானிய வான்குடை வீரர்கள் பெல்ஜிய எல்லைக் கோட்டையான எபென் எமேலைத் தாக்கிக் கைப்பற்றினர். ஜெர்மானிய முன்னேற்றத்தைத் தடுக்க பிரான்சின் முதலாம் ஆர்மியும், பிரிட்டிஷ் பயணப் படைகளும் பெல்ஜியத்துக்கு வந்து சேர்ந்தன. இங்கு தான் முக்கியத் தாக்குதல் நிகழும் என்று நிரூபிக்கும் வண்ணம், ஹன்னூட்டிலும் ஜெம்புளூவிலும் ஜெர்மானியப் படைகள் தாக்குதல் நடத்தின. இவ்விரண்டு சண்டைகளிலும் பிரெஞ்சுப் படைகள் வெற்றி பெற்றாலும், அவற்றின் கவனம் இப்பொழுது முழுவதும் பெல்ஜியப் போர் முனையிலேயே இருந்தது. மான்ஸ்டீனின் திசை திருப்பும் திட்டம் முழு வெற்றியடைந்தது.

மே 11ம் தேதி ஆர்டென் காடுகள் வழியான ஜெர்மானிய முக்கிய தாக்குதலை ஆர்மி குரூப் ஏ தொடங்கியது. இதனை எதிர்பார்க்காத பிரெஞ்சுப் படைகள் அதிர்ச்சியில் ஆழ்ந்ததால் பெரிய எதிர்த்தாக்குதல் நிகழ்த்தவிலலை. வேகமாக முன்னேறிய ஜெர்மானியப் படைகள் மே 12ம் தேதி மியூசே ஆற்றை அடைந்தன. மியூசே ஆற்றைக் கடப்பதற்காக மூன்று இடங்களில் பாலங்களைக் கைப்பற்றின. இவற்றுள் முக்கியமானவை செடான் நகரருகே அமைந்திருந்த பாலங்கள். மூன்று நாட்கள் சண்டைக்குப் பின்னர் இப்பாலங்கள் ஜெர்மானியர் வசமாகி அவர்களது படைகள் மியூசே ஆற்றைக் கடக்கத் தொடங்கின. செடானில் ஏற்பட்ட தோல்வி பிரெஞ்சுத் தளபதிகளுக்கு பெரும் குழப்பத்தை ஏற்படுத்தியது.

மியூசே ஆற்றைக் கடந்தவுடன் ஜெர்மானியக் கவசப் படைகள் தரைப்படைகளின் துணையின்றி பிரான்சினுள் வேகமாக முன்னேறத் தொடங்கின. நிதானமாக பகுதிகளைக் கைப்பற்றுவதை விட வேகமான முன்னேற்றத்தால் எதிரியை வியப்பில் ஆழ்த்தி அவர்கள் எதிர்வினையாற்றுமுன் பெரும் குழப்பத்தை ஏற்படுத்தி அவர்கள் மன உறுதியைக் குலைக்கும் மின்னலடித் தாக்குதல் (பிளிட்ஸ்க்கிரீக்) முறையை பயன்படுத்தின. தாக்குதல் தொடங்கி நான்கு நாட்களுள் பிரான்சின் தளபதிகளும், தலைவர்களும் மன உறுதியை இழந்தனர். முன்னேறும் ஜெர்மானிய பான்சர் படைகளின் பக்கவாட்டில் எதிர்த்தாக்குதல் நடத்த பிரான்சிடம் இருப்புப் படைகளும் இல்லை. முதன்மைப் படைகள் அனைத்தும் பெல்ஜியத்துக்குப் போயிருந்தன. பிரான்சு அரசு போரில் தோல்விதான் என்ற மனநிலைக்கு வந்து விட்டது. ஆர்மி குரூப் ஏ வின் முக்கிய தாக்குதல் ஆங்கிலக் கால்வாயை நோக்கி வேகமாக முன்னேறிக்கொண்டிருந்த அதே சமயத்தில் ஆர்மி குரூப் பி யின் திசை திருப்பும் தாக்குதலும் எதிர்ப்புகளை முறியடித்து முன்னேறியது. ஜெர்மானியப் படைவளையத்தின் இரு கரங்களும் நேசநாட்டுப் படைகளை பெல்ஜியத்திலும், வடமேற்கு பிரான்சிலும் சுற்றி வளைத்தன. மே மாதத்தின் இறுதி வாரத்தில் இந்தப் படை வளையம் இறுகத் தொடங்கியது. இதனை உடைத்து சிக்கிய படைகளைத் தப்ப வைக்க நேசநாட்டுப் படைகள் மேற்கொண்ட எதிர்த்தாக்குதல்கள் ஜெர்மானியரால முறியடிக்கப்பட்டன. போரில் தோல்வி உறுதியென்பதை உணர்ந்த நேச நாட்டுத் தளபதிகள் டன்கிர்க் துறைமுகம் வழியாக தங்கள் படைகளை இங்கிலாந்துக்கு காலி செய்யத் தொடங்கினர். முடிந்த வரை அதிகமான படைகளைத் தப்புவிக்க, ஜெர்மானியப் படைகளைத் தாமதப்படுத்துவதற்காக கலே, லீல் போன்ற இடங்களில் நேச நாட்டுப் படைகள் ஜெர்மானியரை எதிர்த்தன. இதனால் டன்கிர்க்கிலிருந்து சுமார் மூணேகால் லட்சம் நேச நாட்டுப் படைகள் தப்பின. ஜூன் 4ம் தேதி டன்கிர்க் நகரம் ஜெர்மானியர் வசமானது. பிரான்சு சண்டையின் முதல் கட்டம் முடிவடைந்தது.

ஜூன் 4ல் பிரான்சின் நிலை மோசமாக இருந்தது. பெல்ஜியம், நெதர்லாந்து, வடமேற்கு பிரான்சு ஆகிய பகுதிகள் ஜெர்மானியர் வசமாகியிருந்தன. நெதர்லாந்து மே 14ம் தேதியும், பெல்ஜியம் மே 28ம் தேதியும் சரணடைந்திருந்தன. பிரான்சின் முன்னணிப் படைகள் சிதறியிருந்தன அல்ல ஜெர்மானியரால் கைப்பற்றப்பட்டிருந்தன. துணைக்கு வந்த பிரிட்டிஷ் பயணப்படை தளவாடங்களையெல்லாம் இழந்து இங்கிலாந்துக்குத் தப்பியிருந்தது. ஒரு மாதம் முன்பு பலம் பொருந்தியதாக காட்சியளித்த நான்கு நேச நாடுகளின் கூட்டணியில் இப்போது பலவீனமான பிரான்சு மட்டுமே எஞ்சியிருந்தது. பிரான்சின் அரசாங்கத்திலும், படைத் தலைமையகத்திலும் பெரும் குழப்பம் நிலவியது.

முதல் கட்டத்தில் வெற்றியடைந்த ஜெர்மானியப் படைகள் வேகமாக தங்கள் அடுத்த திட்டமான சிவப்புத் திட்டத்தை செயல் படுத்தின. ஜூன் 5ம் தேதி பிரெஞ்சுத் தலைநகர் பாரிசைக் கைப்பற்றும் நோக்குடன் செய்ன் ஆற்றை நோக்கி ஜெர்மானியப் படைகள் முன்னேறத் தொடங்கின. பிரான்சிடம் மீதமிருந்த பலவீனமான இருப்புப் படைகளால் ஜெர்மானிய முன்னேற்றத்தைத் தடுக்க முடியவில்லை. ஜூன் 10ம் தேதி இத்தாலி தென்கிழக்கு பிரான்சின் மீது படையெடுத்தது. இருமுனை தாக்குதல்களும் ஏற்கனவே பிரான்சின் தலைவர்களிடம் நிலவிய குழப்பமும் பிரான்சின் எதிர்ப்பை அறவே தகர்த்துவிட்டன. ஜூன் 14ல் பாரிஸ் ஜெர்மானியர் வசமானது. போர்டோ நகருக்கு இடம்பெயர்ந்த பிரான்சு அரசு கவிழ்ந்தது. பிரெஞ்சு பிரதமர் பால் ரேனோ பதவி விலகினார். அவருக்குப் பதிலாக முதல் உலகப் போரில் புகழ்பெற்ற தளபதியான மார்ஷல் ஃபிலிப்பு பேதான் பிரெஞ்சுப் பிரதமராகப் பொறுப்பேற்றார். பேதான் ஜூன் 17ல் ஜெர்மானியர்களிடம் போர் நிறுத்தம் கோரினார். ஜூன் 22ம் தேதி ஹிட்லர் முன்னிலையில் போர் நிறுத்தம் கையெழுத்தாகி ஜூன் 25ல் அமலுக்கு வந்தது. 1918ல் முதல் உலகப் போரில் ஜெர்மனி பிரான்சிடம் சரணடைந்த அதே இடத்தில், வெர்சாய் ஒப்பந்தம் கையெழுத்தாகிய அதே தொடர்வண்டிப் பெட்டியில் இம்முறை ஜெர்மனியிடம் பிரான்சு சரணடைந்தது.

சரணடைந்த பிரான்சு அச்சு நாடுகளால் மூன்றாகப் பிரிக்கப்பட்டது. வடக்கு மற்றும் மேற்குப் பகுதிகள் ஜெர்மனியாலும், தென்கிழக்கில் சில பகுதிகள் இத்தாலியாலும் ஆக்கிரமிக்கப்பட்டன. எஞ்சியிருந்த "சுதந்திரப் பகுதி" ("Zone Libre") பேதானின் அரசாங்கத்தின் கட்டுப்பாட்டிலிருந்தது. ஜெர்மானிய ஆக்கிரமிப்புப் பகுதியில் பேதானின் விஷி அரசாங்கத்தின் அதிகாரம் பெயரளவில் செல்லுபடியானாலும், ஜெர்மானியர் விருப்பத்தை மீறி அங்கு எதுவும் நடக்க இயலாது. பேதானின் அரசாங்கம், பிரான்சின் தோல்வியை ஒப்புக்கொண்டு, ஜெர்மானியர் விருப்பப்படியே நடந்து கொண்டது. யூத ஒழிப்பு, உள்நாட்டு எதிர்ப்புப் படைகளை ஒழித்தல் போன்ற அனைத்து விஷயங்களிலும் ஜெர்மானியருடன் ஒத்துழைத்தது. ஆனால் பேதானின் அரசாங்கத்தை ஏற்றுக் கொள்ளாத தளபதி சார்லஸ் டி கோல் நாடு கடந்த பிரெஞ்சு அரசையும் சுதந்திர பிரெஞ்சுப் படையமைப்பையும் நிறுவினார். ஆப்பிரிக்கா மற்றும், ஆசியாவில் அமைந்திருந்த பிரெஞ்சுக் காலனிகள் மற்றும் ஏனைய நேச நாட்டு அரசுகளின் துணையுடன் செயல்பட்டார். பிரான்சிலும் பேதானின் அரசை ஏற்றுக் கொள்ளாத பல உள்நாட்டு எதிர்ப்புக் குழுக்கள் உருவாகின. அடுத்த நான்காண்டுகளுக்கு பிரான்சு ஜெர்மனியின் ஆக்கிரமிப்பில் இருந்தது. ஜூன் 6, 1944ல் ஓவர்லார்ட் நடவடிக்கையின் மூலம் நேச நாட்டுப் படைகள் பிரான்சின் மீது படையெடுத்து அதை ஜெர்மானியர் பிடியிலிருந்து மீட்டன.

1940ல் மேற்குப் போர்முனையில் மட்டும் ஜெர்மானியப் படைகள் பிரான்சு, பிரிட்டன், டச்சு மற்றும் பெல்ஜியப் படைகளைத் தோற்கடித்து பெருத்த வெற்றி அடைந்திருந்தன. இப்படையெடுப்பில் 44,000 ஜெர்மானிய வீரர்கள் கொல்லப்பட்டனர் ஒன்றரை லட்சம் பேர் காயமடைந்தனர். பிரான்சின் படைகளில் 85,000 பேர் கொல்லப்பட்டனர். சுமார் 1,20,000 காயமடைந்தனர். பதினைந்து லட்சம் பிரெஞ்சுப் படையினர் கைது செய்யப்பட்டு ஜெர்மானிய கைதி முகாம்களில் அடைக்கப்பட்டனர்.


</doc>
<doc id="87531" url="https://ta.wikipedia.org/wiki?curid=87531" title="லியூ சியாபோ">
லியூ சியாபோ

லியூ சியாபோ ("Liu Xiaobo", டிசம்பர் 28, 1955 - சூலை 13, 2017) என்பவர் ஒரு சீன எழுத்தாளர், அரசியல் விமரிசகர், மனித உரிமைச் செயற்பாட்டாளர் ஆவார். 2010ஆம் ஆண்டின் அமைதிக்கான நோபல் பரிசு பெற்றவர். இவர் சீனாவில் அரசியல் சீர்திருத்தம் வேண்டியும், கம்யூனிஸ்டுகளின் ஒரு-கட்சி ஆட்சி முறையையும் எதிர்த்துப் போராடி, உரிமைச் சாசனம் 08 எழுதியவர். 2009ம் ஆண்டு, அரசின் அதிகாரத்தைச் சீர்குலைக்க மற்றவர்களைத் தூண்டினார் என்று இவரைக் குற்றஞ்சாட்டி சீன அரசு பதினொரு ஆண்டுகள் சிறைத் தண்டனை வழங்கியது. கல்லீரல் புற்றுநோயால் பாதிக்கப்பட்ட இவரை 2017 சூன் 26 இல் சீன அரசு மருத்துவமனையில் சிகிச்சை பெற அனுமதித்தது. 2017 சூலை 13 அன்று இவர் மருத்துவமனையில் காலமானார்.



</doc>
<doc id="87534" url="https://ta.wikipedia.org/wiki?curid=87534" title="தமிழ் எண் கணித சோதிடம்">
தமிழ் எண் கணித சோதிடம்

ஒன்று முதல் ஒன்பது வரையிலான எண்கள் ஒவ்வொன்றும் ஒவ்வொரு கோள்களின் ஆதிக்கமுடையவை. இந்த கோள்களின் செயல்பாட்டிற்கேற்ப அந்த எண்களுக்கு உரியவர்களின் வாழ்க்கையில் பொதுவான குணங்களும், நிகழ்வுகளும் அமைகின்றன என்கிறது எண் கணித சாஸ்திரம்.

ஒவ்வொருவருக்கும் குறிப்பிட்ட எண்கள் என்று எப்படி தேர்வு செய்யப்படுகிறது? ஒவ்வொருவர் பிறந்த தினத்தின் கூட்டுத்தொகையைக் கொண்டு அதற்கான எண்கள் கண்டறியப்படுகிறது. உதாரணமாக, முத்துக்கமலம் பிறந்த நாள் 21-03-1999 என்று வைத்துக் கொள்வோம்.

முத்துக்கமலத்தின் பிறந்த நாள் 21 என்பதால் இவரின் பிறந்தநாளின் கூட்டுத்தொகை 3.

பிறந்த நாள் வழியிலான எண் - 3

முத்துக்கமலம் ஆங்கில எழுத்துக்களின்படி MUTHUKAMALAM பெயரின் கூட்டு எண் - 5

4+6+4+5+6+2+1+4+1+3+1+4 = 41 = 5

ஆங்கிலப் பெயர் வழியிலான எண் - 5

ஆங்கில எழுத்துக்களுக்கான எண்கள்

A, I, J, Q, Y – 1
B, K, R, - 2
C, G, L, S – 3
D, M, T – 4
E, H, N, X – 5
U, V, W – 6
O, Z – 7

தமிழ் எண்கணிதம் என்பது தமிழில் எழுதப்பட்ட ஆங்கில எண்கணித முறை அல்ல. முழுக்க முழுக்கத் தமிழ் முறைப்படி எழுதப்பட்ட எண்கணிதம் ஆகும். உலகிலேயே முதல் முறையாக ஆங்கிலம் அல்லாத பிற மொழியில் எழுதப்பட்ட எண்கணித முறை தமிழ் எண்கணித முறை ஆகும். இது தமிழுக்கும் தமிழருக்கும் பெருமை சேர்க்கும் விசயம் ஆகும். ஆங்கில எண்கணித முறை தவறானது என்று இங்கே நிறுவப்பட்டுள்ளது. தமிழ் எண்கணித முறை எவ்வாறு சரி என்பதும் இங்கே விளக்கப்பட்டுள்ளது. ஆங்கில எண்கணிதம் முறையினை இதுநாள் வரையிலும் பின்பற்றி வந்த தமிழ் மக்கள் அனைவரும் அந்த தவறை மேலும் செய்யாமல் நமது பண்பாட்டிற்கு ஏற்ற தமிழ் எண்கணிதத்தினை பின்பற்றுவதே அறிவுடைமை ஆகும்.

இம்முறையில் ஆங்கில எழுத்துக்களுக்கு எவ்வித அடிப்படையும் இன்றி மதிப்பெண்களை வழங்கி உள்ளனர். ஆங்கில எழுத்துக்களுக்கு மேல்நாட்டு அறிஞர்கள் பலரும் பலவிதமான மதிப்பெண்களை வழங்கி உள்ளனர். நாம் பயன்படுத்துகின்ற ஆங்கில எண்கணித முறையான சீரோ எண்கணித முறையிலும் கூட மதிப்பெண்கள் எவ்வித அடிப்படையும் இன்றி எதேச்சையாக வழங்கப்பட்டு உள்ளன. சான்றாக 'b' க்கு மதிப்பு 2 ஆகவும் 'l' க்கு மதிப்பு 3 ஆகவும் கொடுக்கப்பட்டு உள்ளது. இவ்வாறு கொடுத்ததற்கு எவ்வித அடிப்படை விதிகளும் பின்பற்றப் படவில்லை. சரியான அடிப்படை இல்லாததால் இம்முறையினை போலியான முறை என்று கூறலாம்.

ஒன்றுக்கொன்று முரணான கருத்துக்களுக்கு இம்முறையில் ஒரே மதிப்பெண் வழங்கப்பட்டு உள்ளது. சான்றாக, வெற்றியும் தோல்வியும் ஒன்றுக்கொன்று முரணானவை. ஆனால் இம்முறையில் இந்த இரண்டு சொற்களுக்கும் ஒரே மதிப்பெண் (26) வருகிறது. இது இம்முறையில் உள்ள குளறுபடியினைத் தெளிவாகக் காட்டுகிறது.

ஒரே இடத்தில் பிறக்கின்ற வேறு வேறு ஒலிகளுக்கு வேறு வேறு மதிப்பெண்கள் வழங்கப்பட்டு உள்ளன. சான்றாக 'l' உம் 'n' உம் ஒரே இடத்தில் பிறப்பவை. இவற்றுக்கு வேறுவேறு மதிப்பெண்கள் வழங்கி உள்ளனர். இது தவறாகும். ஏனென்றால் ஒரு உண்மையான தாய் தனக்குப் பிறந்த எல்லா குழந்தைகளையும் ஒன்றாகவே மதிப்பாள். அடிப்படை மட்டுமின்றி வழங்கிய முறையிலும் தவறு உள்ளது என்பதற்கு இது சான்றாகும்.

ஆங்கில எண்கணித முறையில் ஒவ்வொரு மதிப்பெண்ணுக்கும் ஒரு ஆட்சிக்கோள் இருக்கும். சான்றாக எண் 1 க்கு சூரியன், 2 க்கு சந்திரன், 6 க்கு சுக்கிரன். ஆனால் கோளுக்கும் எண்ணுக்கும் உள்ள தொடர்பு வரையறுக்கப் படவில்லை. அதாவது எவ்விதமான அடிப்படையும் இன்றி கோள்களுக்கு எண்கள் வழங்கப்பட்டு உள்ளன. கோள்களின் ஆங்கிலப் பெயர்களின் அடிப்படையிலாவது எண்களை வழங்கி இருக்கலாம். சான்றாக சனி கிரகத்தின் ஆங்கிலப் பெயரான 'SATURN' என்பதில் உள்ள எழுத்துக்களின் மதிப்பெண்களைக் கூட்டினால் 21 அதாவது 3 வரும். எனவே சனி கோளுக்கு எண் 3 ஐ வழங்கி இருக்கலாம். இவ்வாறே ஏனைய கோள்களுக்கும் வழங்கி இருக்கலாம். ஆனால் அவ்வாறு வழங்கப் படவில்லை. எவ்வித அடிப்படையும் இன்றி கோள்களுக்கு எண்கள் வழங்கப்படிருப்பது ஆங்கில எண்கணித முறையின் 'கண்மூடித் தனமான' போக்கை காட்டுகிறது.

இம்முறையில் பெயரின் முதல் எழுத்தாக வரும் ஆங்கில எழுத்தின் வடிவத்தின் அடிப்படையில் அந்த எழுத்தை தனது பெயரின் முதல் எழுத்தாகக் கொண்டவர்களுடைய குண நலன்கள் இன்னவாறு இருக்கும் என்றும் கூறியுள்ளனர். சான்றாக 'A' என்ற எழுத்தை பெயரின் முதல் எழுத்தாகக் கொண்டவர்களின் குணங்கள் இவ்வாறு இருக்கும் என்று கூறப்பட்டுள்ளது. இது முற்றிலும் தவறான அணுகுமுறையாகும். ஏனென்றால் ஆங்கிலத்தில் ஒரு ஒலிக்கு இரண்டு வகையான வரி வடிவங்கள் உள்ளன. சான்றாக 'ஏ' என்ற ஒலிக்கு 'A' , 'a' என்று இரண்டு வரிவடிவங்கள் உண்டு. இவற்றில் ஒரு வடிவத்தின் அடிப்படையில் பலன்களைக் கூறினால் தவறாகும். இரண்டு வடிவங்களின் அடிப்படையில் இருவிதமான பலன்களைக் கூறுவது அறிவின்மை ஆகும். எப்படிப் பார்த்தாலும் இரண்டு வரிவடிவங்களைக் கொண்ட ஆங்கில மொழியில் வரிவடிவ அடிப்படையில் ஒருவரது குணநலன்களைக் கூறுவது பொருந்தா ஒன்றாகும்.

மேற்கண்ட தவறுகள் மட்டுமின்றி, தமிழர்கள் இம்முறையினை பின்பற்றுவதில் கீழ்க்காணும் நடைமுறைச் சிக்கல்களும் உள்ளன. தமிழ் எழுத்துக்கள் பலவற்றிற்கு சரியான ஆங்கில எழுத்துக்கள் இல்லை. சான்று: த்,ச்,ற்,ங்,ஞ்,ண்,ந்,ழ்,ள் ஆகியவற்றுக்கு சரியான ஒற்றை ஆங்கில எழுத்துக்கள் இல்லை. இந்த சிக்கல் இருப்பதால், தமிழ்ப் பெயர்களை ஆங்கில எழுத்துக்களில் எழுதி மதிப்பெண் வழங்குவதில் தவறு நேர்கிறது. சான்றாக, முத்துக்கமலம் என்ற தமிழ்ப் பெயருக்கு மதிப்பெண் காணலாம். முத்துக்கமலம் என்ற பெயரை ஆங்கிலத்தில் எழுதும் போது 'muthukamalam' என்று எழுதுகின்றனர். இது தவறாகும். ஏனென்றால் இந்த ஆங்கிலப் பெயரின் உண்மையான ஒலிப்பு 'முட்ஹுகமலம்' ஆகும். இது எவ்வளவு பெரிய தவறு என்பதை உணருங்கள். ஒலிப்பு தவறாகும் போது ஒலிகளின் மதிப்பும் தவறாகி பெயருக்கான மதிப்பெண் முழுக்க முழுக்க தவறாகி விடுகிறது. இவ்வளவு சிக்கல்கள் நிறைந்த போலியான ஒரு எண்கணித முறையினை நாம் இன்னமும் ஏன் பின்பற்ற வேண்டும்?. வாருங்கள், நமது பண்பாட்டிற்கு ஏற்ற தமிழ் எண்கணித முறையினைப் பற்றி காணலாம்.

இந்த முறைப்படி, தமிழ் ஒலிகளுக்கு கீழ்க்காணும் மதிப்பெண்கள் வழங்கப்பட்டு உள்ளன.


முத்துக்கமலம் = ம்+உ+த்+த்+உ+க்+க்+அ+ம்+அ+ல்+அ+ம் = 6+3+8+8+3+1+1+3+6+3+2+3+6=53=8

முத்துக்கமலம் தமிழ் வழியிலான பெயர் எண்=8

மேற்காணும் மதிப்பெண்களின் அடிப்படையில் வாரக்கோள்களின் தமிழ்ப் பெயர்களுக்கு கீழ்க்கண்டவாறு மதிப்பெண்கள் அமையும்.


ராகுவும் கேதுவும் நிழல் கோள்கள் என்பதால் அவற்றுக்கு வேறுமுறையில் மதிப்பெண்கள் வழங்கப்பட்டன. இனி தமிழ் முறைப்படி,


தமிழ் எண்கணித முறையானது கீழ்க்காண்பவற்றை அடிப்படையாகக் கொண்டு அமைக்கப்பட்டுள்ளது.



தமிழ் எண் கணித சோதிட முறைப்படி ஒன்று முதல் ஒன்பது வரையிலான எண்களும் அதற்கான பண்பு மற்றும் குணங்கள் எனும் பலன்கள் கணிக்கப்பட்டுள்ளன.


</doc>
<doc id="87539" url="https://ta.wikipedia.org/wiki?curid=87539" title="யாளி">
யாளி

யாளி என்பது தமிழ் கோயில்களில் காணப்படும் ஒரு தொன்ம உயிரினச் சிற்பமாகும். இதை வியாழம், என்றும் அழைக்கிறார்கள். இவற்றைப் பொதுவாக தமிழ் கோயில்களின் தூண்களில் காணலாம். தென்னிந்தியச் சிற்பங்களில் பரவலாகக் காணப்படும் யாளி இந்துத் தொன்மக்கதைகளில் வரும் சிங்கம் போன்ற ஓர் உயிரினமாகும். இது சிங்கத்தையும் யானையையும் விட மிகவும் வலிமையானது என நம்பப்படுகிறது. பொதுவாக யாளி யானையைத் தாக்குவது போன்று உள்ளதைச் சிற்பங்களில் காணலாம்.

மதுரை மீனாட்சியம்மன் கோயிலிலும் வேறு சில முருகன் கோயில்களிலும் உற்சவர் சிலைகள் உலா வரும் பொழுது யாளி போன்று வடிவமைத்த வாகனங்களில் வருவது வழக்கம்.

இள நாகனார் பாடிய நற்றிணைப் பாடல் ஒன்று யாளி விலங்கினை "ஆளி" என்னும் சொல்லால் குறிப்பிடுகிறது. அது காட்டில் வாழும் விலங்கு என்றும், அது புலியைக் கொல்லும் என்றும், யானையை அது தன் நகங்களால் பற்றி இழுக்கும் என்றும் அதன் ஆற்றலை விளக்குகிறது.
இது அன்றில் பறவை போலவும், அனிச்சம் செடியினம் போலவும் வாழ்ந்து மறைந்துபோன உயிரினம் ஆகும்.

சிங்கமுகத்தில் யானையின் துதிக்கையை நினைவூட்டும் உறுப்புடன் காணப்படும் யாளி, இந்தியாவில் கி. மு. 25,000 ஆம் ஆண்டுக்குப் பின்னர் வழக்கத்துக்கு வந்தது. கி. பி. 800களில் தமிழ்நாட்டின் கோயில் கட்டுமானம் செங்கற்களுக்குப் பதிலாக கருங்கற்களைப் பயன்படுத்தத் தொடங்கியது. முதன்முதலாக பராந்தக சோழன், ஆதித்த சோழன் காலத்தில் கோயில்களைக் கருங்கற்கள் கொண்டு கலைநயத்துடன் கட்டினார்கள். இதனைக் "கற்றளி" என்று வரலாற்றாளர்கள் குறிப்பிடுவார்கள். இதற்கு முன் மாமல்லபுரம், அஜந்தா, புத்தவிகாரங்கள் போன்ற இந்தியக் கோவில்களில் உள்ள சிற்பங்களில், இந்தச் சிற்பத்தினைப் பற்றிய குறிப்புகள் எதுவும் கிடைக்கவில்லை. இந்தியச் சிற்ப நூல்களிலும் இதைப் பற்றிக் குறிப்புகள் இல்லை.

யாளிகள் பொதுவாக சிங்கத்தின் உடல் அமைப்பைக் கொண்டுள்ளன. அவற்றின் தலைகளோ வேறு ஒரு விலங்கின் சாயலில் வடிவமைக்கப்படுகின்றன. யானை, சிங்கம் (சிம்மம்), ஆடுகளின் (மகரம்) தலைகளையும், அரிதாக நாய் , எலி போன்றவற்றின் தலைகளையும் யாளியிடம் காணலாம்.

பொதுவாக யாளியின் முக்கிய வகைகள்

சுருள்யாளி என்பது ஒரு சிற்ப அலங்காரக் குறியீடு ஆகும். தென்னிந்திய இந்து கோவில்களின் கைப்பிடிசுவரில் இந்த அமைப்பு செதுக்கப்பட்டு இருக்கும். தலை திரும்பிய யாளி உருவத்தின் வாய்ப்புறத்திலிருந்து வளைவளைவாக செல்லும் கல் அலங்கார வளைவுகளை கொண்டிருக்கும் யாளி உருவை சுருள்யாளி என்பர். குறிப்பாக கல்மண்டபப் படிகளின் சுவர்களில் இவற்றைக் காணலாம்.



</doc>
<doc id="87547" url="https://ta.wikipedia.org/wiki?curid=87547" title="க. த. திருநாவுக்கரசு">
க. த. திருநாவுக்கரசு

க. த. திருநாவுக்கரசு (1931- 1989) தமிழ்ப் பேராசிரியர், தமிழ் எழுத்தாளர், அறிஞர், விமர்சகர், மொழிபெயர்ப்பாளர். இவர் வரலாறு, கல்வெட்டு, மொழியியல், சமூகவியல், மானிடவியல், தத்துவம் போன்ற பல்வேறு துறைகளில் புலமை பெற்றவர். சென்னை பச்சையப்பன் கல்லூரியில் படித்தவர். முனைவர் மு. வரதராசனின் படைப்பிலக்கியங்களை ஆய்வுசெய்து முனைவர் பட்டம் பெற்றவர். இவருக்கு சாகித்ய அகாடமி நிறுவனம் 'திருக்குறள் மணி' என்னும் பட்டம் வழங்கிப் பாராட்டியது. பின்னர் உலகத் தமிழாராய்ச்சி நிறுவனத்தில் பேராசிரியராகப் பணி புரிந்தார். 1974ல் இவர் எழுதிய திருக்குறள் நீதி இலக்கியம் என்ற இலக்கிய விமர்சன புத்தகத்திற்கு சாகித்திய அகாதமி விருது வழங்கப்பட்டது.







</doc>
<doc id="87555" url="https://ta.wikipedia.org/wiki?curid=87555" title="சமூகவலை பக்கக்குறிப்பு">
சமூகவலை பக்கக்குறிப்பு

சமூகவலை பக்கக்குறிப்பு (Social Bookmarking) என்பது, வலைத்தளங்களின் பக்கத்தை சேமிக்க அல்லது மற்றவருடன் பகிர்ந்துக் கொள்ள செய்யப்படும் இணையப் பயன்பாட்டு முறையாகும். இவை பொதுவாக ஒரு இணையப்பக்கத்தின் முகவரி, அதைப்பற்றிய சிறுகுறிப்பு, அதன் வகைப்பிரிவு ஆகிய தகவல்களைக் கொண்டதாக இருக்கும். இதன் மூலம் ஒருவர் தனக்குப் பிடித்த இணையப் பக்கங்களை மற்றவருடன் பகிர்ந்துக் கொள்ளமுடிகிறது, மற்றவரின் பகிர்வை இவரும் பயன்படுத்தமுடிகிறது. 

சில பக்கக்குறிப்பு சேவை வழங்கும் இணையதளங்கள் தானாக திரட்டிக் கொள்பவைகளாகவும், பயனர் சமர்பிக்கும்படியாகவும் இருக்கும் மேலும் சில தளங்களில் ஓட்டு முறை மூலம் பிரபலாமான பக்கக்குறிப்புகள் தரவரிசைப்படுத்தப்படும். 



</doc>
<doc id="87558" url="https://ta.wikipedia.org/wiki?curid=87558" title="உரிமைச் சாசனம் 08">
உரிமைச் சாசனம் 08

உரிமைச் சாசனம் 08 என்பது 350 மேற்பட்ட சீன புலைமையாளர்களால் முதலில் கையெழுதிடப்பட்ட உரிமைப் பிரகடனச் சாசனம் ஆகும். இது சீனாவில் சர்வதிகாரம் முடிக்கப்பட்டு, மக்களாட்சி வர வேண்டும் என்றும், மனித உரிமைகள் மதிக்கப்பட வேண்டும் என்றும் வேண்டுகிறது. இந்த ஆவணத்தை எழுதியதற்கான லியூ சியாபோ அவர்களுக்கு 11 ஆண்டுகள் சிறைத் தண்டனையை சீன அரசு விதித்தது. இவருக்கு 2010 அமைதிக்கான நோபல் பரிசு வழங்கப்பட்டது. 



</doc>
<doc id="87561" url="https://ta.wikipedia.org/wiki?curid=87561" title="இருபிளவுப் பரிசோதனை">
இருபிளவுப் பரிசோதனை

இருபிளவுப் பரிசோதனை அல்லது யங் பரிசோதனை என்பது 1801 ம் ஆண்டு யங் அவர்கள் செய்த, ஒளியின் இயல்புகள் தொடர்பாக முக்கிய முடிவுகளை சுட்டிய பரிசோதனை ஆகும். இந்த பரிசோதனையில் அணுத் துகள்கள் அல்லது ஓரியல் அலைகள் இரு சிறு பிளவுகளுக்கிடையில் செலுத்தப்படும் போது, எதிரில் உள்ளத் திரையில் அலைகளின் குறிக்கீட்டைக் காண முடிகிறது.

1801 ஆம் ஆண்டில், குறுக்கீடு எனப்படும் அலை இயல்பு, ஒளிக்கும் பொருந்தும் என்று யங் நிரூபித்துக் காட்டினார். இந்தக் குருக்கீடியல்பை, நாம் அன்றாட வாழ்வில், நீரலைகளில் எளிதில் காண முடிகிறது. நீர் நிரம்பிய குளத்திலோ, தொட்டியிலோ, ஒரு கல்லை வீசி எறிந்தால், அவ்விடத்தை மையாமாகக் கொண்டு, பல வட்ட அலைகள் ஒன்றன் பின் ஒன்றாகத் தோன்றி விரிவடைந்து, கரை வரைச் சென்று மோதி முடியும் (கீழே காண்பித்திருப்பது போல்) 

<நீர்த்துளி படம்> 

உற்றுப் பார்த்தல் இவ்வட்ட அலைகள், நீர்ப் பரப்பின் சம அளவினின்று, மேலெழும்பியும்-கீழ்தாழ்ந்தும் பரவிக் கொண்டிருக்கும். மேலெழும்பிய பகுதியின் அதிக பட்ச உயரம் அலைமுடி எனவும், கீழ்த்தாழ்ந்த பகுதியின் குறைந்த பட்ச ஆழம் அலையடி எனவும் அழைக்கப் படுகின்றன. 

<மேலெழும்பியும்-கீழ்தாழ்ந்தும் படம்> 

மேலும், ஒரே நேரத்தில் இரண்டு கற்களை அருகாமையில் எறிந்தால், முதற்கல்-மைய வட்ட அலைகளும், இரண்டாம் கல்-மைய வட்ட அலைகளும் மோதி நின்றோ, ஓடிந்தோ விடாமல் ஒன்றன் மீது ஒன்றாகப் பரவும். 

<இரண்டு கல் படம்> 

கூர்ந்து கவனிக்கையில், முதற்கல்லின் தோன்றிய அலைமுடியும், இரண்டாம் கல்லின் தோன்றிய அலைமுடியும் சந்திக்கையில், அவை கூடி, மொத்த அலைமுடி இரு மடங்காக உயரும். அதே போல், அலையடிகள் சந்திக்கையில், மொத்த அலையடி இருமடங்காகத் தாழும். ஆனால், ஒரு அலைமுடியும், அலையடியும் சந்திக்கையில், அவை ஒன்றோடொன்று கழிந்து, நீர்ப் பரப்பின் சம அளவிற்கு வந்து விடும். இப்படிப்பட்ட அலைகளின் 

கூடுதல்-ஆழிதல் நிகழ்வையே குறுக்கீடு என அழைக்கிறோம். 

<அலைமுடி அலையியாடி கூடுதல் படம்> 

இரண்டு கரகளிக் கொண்டு நாம் உருவாக்கிய குருக்க்கிட்டுப் படிவத்தை, ஒரு கல்லையும், இரு கீற்றுக்களையும் கொண்டும் உருவாக்கலாம். 

குவாண்டம் இயற்பியலில் இந்தப் பரிசோதனை ஒளியின் பிரிக்கமுடியாத அலை துகள் இயலைக் காட்டுகிறது. 



</doc>
<doc id="87567" url="https://ta.wikipedia.org/wiki?curid=87567" title="முற்றுப்புள்ளி">
முற்றுப்புள்ளி

நிறுத்தற்குறிகளில் முற்றுப்புள்ளி "(Full stop)" என்பது ஒரு வாக்கியத்தின் முடிவில் இடம் பெறுவதாகும். இது கோட்டின் மீது எழுதப்படுவதால் இதை கிளிப் என்றும் கூறுகிறார்கள். இது கோட்டின் மேல் பகுதியில் வைக்கப்படும் புள்ளியான நடுப்புள்ளியிலிருந்து வேறுபடுகிறது.

முற்றுப்புள்ளி வேறு பல இடங்களிலும் பயன்படுத்தப்படுகிறது. பெயர்களுக்கு முன்பு போடப்படும் முதலெழுத்துகளுக்குப் பின்பும் சில நேரங்களில் சுருக்கங்களுக்கு நடுவிலும் பயன்பசுத்தப்படுகிறது. கணிதத்திலும் இதன் பங்கு குறிப்பிடத் தகுந்தது. அங்கே இப்புள்ளியை தசம எண்களைக் குறிப்பிட உதவுகிறது.


</doc>
<doc id="87568" url="https://ta.wikipedia.org/wiki?curid=87568" title="ரெ. சண்முகம்">
ரெ. சண்முகம்

ரெ. சண்முகம் (டிசம்பர் 14, 1934 - அக்டோபர் 8, 2010) மலேசியாவின் முன்னணிக் கலைஞரும் கவிஞரும் ஆவார். பாடலாசிரியர், கதாசிரியர், இசையமைப்பாளர், நடிகர், பாடகர், எழுத்தாளர், வானொலி நாடக ஆசிரியர், நடிகர்,என்ற பல்வேறு துறைகளில் மிக சிறந்து விளங்கினார். மாடலன், தமிழடியான் என்ற புனைபெயர்களும் இவருக்கு உண்டு. மலேசிய வானொலி அறிவிப்பாளராகவும் இவர் பணியாற்றியுள்ளார்.

1920ல் மலேயாவுக்கு வந்த இவரது தகப்பனார் திருச்சியைச் சேர்த்தவர். தாயார் மலேயாவில் பிறந்தவர். 1934-ஆம் ஆண்டு டிசம்பர் 14-ஆம் தேதி கூலிமில் பிறந்த சண்முகம் தனது தொடக்க கால வாழ்க்கையை இசைத்துறையில் கழித்தார். தமிழ்ப்பள்ளியில் 4-ஆம் வகுப்பு வரை மட்டுமே கல்வி பயின்ற போதும் யாப்பு இலக்கணப் பிழையின்றி கவிதைகள் படைத்தார். இவர் மலேசிய எழுத்தாளர் ரெ. கார்த்திகேசுவின் மூத்த சகோதரர் ஆவார். ரெ. சண்முகத்திற்கு சந்திரா என்ற மனைவியும் மலர்விழி, தர்மவதி என்று இரு மகள்களும் ரவி என்ற மகனும் உள்ளனர். 


மலேசிய அரசு விருதுகள் உட்படப் பல விருதுகள் இவர் பெற்றுள்ளார். மலேசியத் தமிழ் இசைக்கலையில் இவராற்றிய பணிகளுக்காக ‘செவ்விசைச் சித்தர்’ எனும் விருதும் வழங்கப்பட்டுள்ளது.



</doc>
<doc id="87573" url="https://ta.wikipedia.org/wiki?curid=87573" title="கொலை">
கொலை

கொலை என்பது ஒரு மனிதரை இன்னொரு மனிதர் கொல்வது அல்லது மரணம் அடையச் செய்வதாகும். பொதுவான சூழ்நிலைகளில் கொலை ஒரு குற்றச்செயலாகவே கருதப்படுகிறது. ஆனால் போர், எதிர்ப்புப் போராட்டம் போன்ற சூழ்நிலைகளில் கொலை தொடர்பான ஒரு தெளிவான அற நிலைப்பாடு கடினமானது.
கொலைகள் பல வடிவங்களில் நடக்கின்றன, அவற்றுள் ஒன்று பஞ்சாப் மாநிலம் அமிர்தசரஸ் நகரில் சம்பளம் கேட்ட பீகார் தொழிளாலி ராம்சிங் என்பவர் அடித்தே கொலை செய்யப்பட்டார். 



</doc>
<doc id="87576" url="https://ta.wikipedia.org/wiki?curid=87576" title="ரோசா இன்புரா">
ரோசா இன்புரா

ரோசா இன்புரா (ஆங்கிலம்: "Rosa Infra") என்பது ஒரு உருசிய கோதிக்கு மெட்டல் இசைக்குழு ஆகும். இது 2006ஆம் ஆண்டு மாசுகோ நகரத்தில் நிகோலை கர்புசினால் தோற்றுவிக்கப்பட்டது. இந்த இசைக்குழுவின் பெயர் பல அர்த்தங்களை கொண்டிருந்தாலும் பெரும்பாலும் இதன் பொருள் யாரும் செல்ல முடியா ஆழத்திலிருந்து வளரும் சீவன் மற்றும் நம்பிக்கையிற்கான மலர் என்றே கூறப்படுகிறது. 



</doc>
<doc id="87578" url="https://ta.wikipedia.org/wiki?curid=87578" title="சு. சமுத்திரம்">
சு. சமுத்திரம்

சு. சமுத்திரம் (1941 – ஏப்ரல் 1, 2003) ஒரு தமிழ் எழுத்தாளர். வேரில் பழுத்த பலா என்ற புதினத்துக்காக சாகித்திய அகாதமி விருது பெற்றவர்.

சமுத்திரம் திருநெல்வேலி மாவட்டத்தில் திப்பண்ணம்பட்டி கிராமத்தில் பிறந்தவர். அவர் அகில இந்திய வானொலியிலும் தூர்தர்ஷனினிலும் வேலை பார்த்தவர். அவர் 14 புதினங்கள், 4 குறுநாவல்கள், 2 கட்டுரைத் தொகுப்புகள், ஒரு நாடகம், 300க்கும் மேற்பட்ட சிறுகதைகள் எழுதியுள்ளார். அவரது சிறுகதைகள் 22 தொகுப்புகளாகப் பிரசுரிக்கப்பட்டுள்ளன அவரது பல படைப்புகள் தெலுங்கு, மலையாளம் மற்றும் ஹிந்தி மொழிகளில் மொழிபெயர்க்கப்பட்டுள்ளன. அவர் ஒரு சோஷியலிசவாதி. அவரது படைப்புகளில் சோஷியலிசக் கருத்துக்கள் பரவியிருந்தது. அடிமட்டத்து மக்களின் வாழ்க்கையும் அவர்கள் பட்ட துன்பங்களும் அவரது படைப்புகளின் முக்கியக்களமாக அமைந்தன. 1990ல் அவரது புதினம் "வேரில் பழுத்த பலா" சாகித்திய அகாதமி விருது பெற்றது. 2003ல் சென்னையில் அவர் ஒரு விபத்தில் காலமானார்.


(முழுமையானது 
ப்பட்டால்
மூட்டம்
சாமியாடிகள்



</doc>
<doc id="87582" url="https://ta.wikipedia.org/wiki?curid=87582" title="அண்மைய விண்மீன்களின் கிளீசுப் பட்டியல்">
அண்மைய விண்மீன்களின் கிளீசுப் பட்டியல்

அடிக்கடி கவனத்தில் ஈர்க்கப்படும், பூமியில் இருந்து 25 பாசெக்கு (parsecs) தூரத்தில் காணப்படும் புதிய விண்மீன்களின் பட்டியல் அண்மைய விண்மீன்களின் கிளீசுப் பட்டியல் என அழைக்கப்படுகிறது.
1957 இல் ஜெர்மனிய நாட்டு வானியல் வல்லுனர் வில்கேல்ம் கிளீசு (21 சூன் 1915 – 12 சூன் 1993) என்பவர் முதலாவது விண்மீன் பட்டியலை வெளியிட்டார், இதில் நம் பூமியிலிருந்து 20 பாசெக்குகள் தூரத்தில் உள்ள ஏறத்தாழ ஆயிரம் விண்மீன்கள் அடங்கிய விபரம் காணப்பட்டது. 1969இல் இந்தத் தொகுப்பு மேலும் விரிவாக்கப்பட்டு விண்மீன்களுக்கும் பூமிக்கும் உள்ள தூரம் 22 பாசெக்குகளாக நீட்டப்பட்டது. முதலாவது பட்டியலில் அடங்கும் நட்சத்திரங்கள் இவரது பெயரால் ‘கிளீசு’ என்றும் அதன் சுருக்கப்பெயர்கள் அவரது ஆங்கில முதல் இரண்டு எழுத்துக்களைத் தாங்கி ‘GL’ எனவும் அழைக்கப்பட்டு இந்தப்பெயர்களுக்குப் பின்னர் உரிய இலக்கங்களாக ஒன்றிலிருந்து 915 வரை இடப்பட்டது, இதன் படி விண்மீன்களின் பெயரீடு ‘GLNNN’ ஆக அமைந்தது. மேலும் விரிவாக்கப்பட்ட பதிப்பில் விண்மீன்களது எண்ணிக்கை 1529 வரையில் பட்டியலாக்கப்பட்டது, இதிலிருந்து பெயரீடு ‘GlNNN.NA’ ஆகவும் இதற்குரிய இலக்கங்கள் 1.0 – 965.0 எனும் வகையில் தசம எண்களாகவும் வகுக்கப்பட்டு பட்டியலானது ஏறுவரிசையில் அமைக்கப்பட்டது.
1970இல் இந்தப் பட்டியலுக்குரிய பிற்சேர்க்கை இரிச்சார்ட்டு வான்டர் இரயெட் உவூலி மற்றும் அவரது சகாக்களால் வெளியிடப்பட்டது, இதில் தூரமானது 25 பாசெக்குகளாக நீட்டப்பட்டது.

கிளீசு தனது பட்டியலின் இரண்டாவது பதிப்பினை 1979இல் ஹார்த்முட் ஜரெய்ப் என்பவருடன் இணைந்து வெளியிட்டார், பெயரீடானது ‘GJ’ (கிளீசு – ஜரெய்ப்) எனப் பட்டியலில் சேர்க்கப்பட்டது. 
மூன்றாவது பதிப்பு 1991இல் மீண்டும் இருவரினதும் கூட்டு முயற்சியால் உருவாக்கப்பட்டது, இதில் 3803 விண்மீன்களின் விபரங்கள் அடங்கி உள்ளன, இந்தப் பட்டியலே தற்போதும் பயன்பாட்டில் உள்ளது என்பது குறிப்பிடத்தக்கது.


</doc>
<doc id="87590" url="https://ta.wikipedia.org/wiki?curid=87590" title="ஷாமினி குமரேசன்">
ஷாமினி குமரேசன்

ஷாமினி குமரேசன் (பிறப்பு 1988) இந்தியா, தமிழ்நாடு மாநில தொழில்முறை மேசைப்பந்தாட்ட வீரர். 2010ஆம் ஆண்டு தில்லியில் நடந்த 19வது பொதுநலவாய மேசைப்பந்தாட்டப் போட்டியில் பெண்கள் அணி ஆட்டத்தில் வெள்ளி பதக்கம் பெற்றவர். 


</doc>
<doc id="87603" url="https://ta.wikipedia.org/wiki?curid=87603" title="எஸ். எஸ். சந்திரன்">
எஸ். எஸ். சந்திரன்

எஸ். எஸ். சந்திரன் (இறப்பு: அக்டோபர் 9, 2010) தமிழ்த் திரைப்பட நடிகரும், அரசியல்வாதியும் ஆவார். இவர் நகைச்சுவை செல்வர், கலைமாமணி போன்ற பட்டங்களைப் பெற்றுள்ளார்.

80களிலும், 90களின் துவக்கத்திலும், இயக்குனர் ராமநாராயணன் இயக்கத்தில், ஏராளமான படங்களில் நடித்தவர். நகைச்சுவை, மற்றும் குணசித்திர வேடங்களிலும், வில்லன் வேடங்களிலும் நடித்து இருக்கிறார். ரஜினிகாந்துடன் மாப்பிள்ளை, உழைப்பாளி ஆகிய படங்களில் நடித்துள்ளார். பாட்டி சொல்லை தட்டாதே, தங்கமணி ரங்கமணி, சகாதேவன் மகாதேவன், கதாநாயகன் ஆகிய படங்களில் இவரது நடிப்பு சிறப்பாகப் பேசப்பட்டது. ஒருமுறை சொல்லி விடு, எங்கள் குரல் ஆகிய படங்களைத் தயாரித்தும் இருக்கிறார். விஜய் தொலைக்காட்சியில் "வாங்க பேசலாம்" என்ற நிகழ்ச்சியை டெல்லி கணேசுடன் இணைந்து தொகுத்து வழங்கி வந்தார்.

எஸ்.எஸ்.சந்திரன், அண்ணா திராவிட முன்னேற்றக் கழகத்தில் இணைந்து 2001 முதல் 2007 வரை நாடாளுமன்ற மாநிலங்களவை உறுப்பினராக இருந்தார். பின்னர் அதிமுகவின் கொள்கைப் பரப்புத் துணை செயலாளர் பொறுப்பில் நியமிக்கப்பட்டு தமிழ்நாடு முழுவதும் கட்சி கூட்டங்களில் உரையாற்றி வந்தார்.

திருவாரூர் மாவட்டத்தில் நடந்த நிகழ்ச்சி ஒன்றில் கலந்து கொள்வதற்காக அவர் மன்னார்குடி சென்றிருந்தபோது, 2010 அக்டோபர் 9 அதிகாலையில் நெஞ்சுவலி ஏற்பட்டு மாரடைப்பால் காலமானார். இறக்கும் போது அவருக்கு வயது 69. எஸ்.எஸ். சந்திரனுக்கு ராஜம் என்ற மனைவியும் ரோஹித், ரங்கராஜ் என்ற மகன்களும் கண்மணி என்ற மகளும் உள்ளனர்.



</doc>
<doc id="87644" url="https://ta.wikipedia.org/wiki?curid=87644" title="லட்சுமி (இந்துக் கடவுள்)">
லட்சுமி (இந்துக் கடவுள்)

இலக்குமி ("Lakshmi") என்பவர் இந்து சமயத்தில் வணங்கப்படும் பெண் கடவுளாவார். இவர் செல்வத்தை வழங்கும் கடவுளாகவும் விஷ்ணுவின் துணைவியாகவும் சித்தரிக்கப்படுகிறார். விஷ்ணுவின் அவதாரங்களின் துணையாக இவரும் சீதை, உருக்மணி, பத்மாவதி போன்று அவதாரம் எடுப்பதாக கூறுவதுண்டு. 

அமுதம் வேண்டி தேவர்களும், அசுரர்களும் பாற்கடலைக் கடைந்த தருணத்தில் அதிலிருந்து எண்ணற்ற பொருள்களும், இறைகளும் வெளிவந்தன. அதில் ஒன்றாக லட்சுமி தேவியும் தோன்றினார். 

"லட்சுமி" என்ற சொல்லுக்கு லட்சணம் பொருந்தியவள் என்று பொருள்.


திருமகள், அலைமகள், ஐஸ்வர்யா, வைஷ்ணவி, நாராயணி, பார்கவி, ஜலஜா, மாதவி, சுஜாதா, ஸ்ரேயா எனப் பல்வேறுப் பெயர்களில் அழைக்கப்படுகிறார்.

லட்சுமியின் வடிவங்களாக அஷ்ட லட்சுமி எனும் எட்டு வடிவங்களும், 16 வடிவங்களும் சமய நூல்களில் குறிப்பிடப்பட்டுள்ளன.

செல்வத்தின் அதிபதியாக வணங்கப்படும் லட்சுமியின் வடிவமானது ஆதிலட்சுமி, தான்ய லட்சுமி, தைரிய லட்சுமி, கஜ லட்சுமி, சந்தான லட்சுமி, விஜயலட்சுமி, வித்யா லட்சுமி, தன லட்சுமி என எட்டு வடிவங்களாக காணப்படுகிறது.

தனலட்சுமி, வித்யாலட்சுமி, தான்யலட்சுமி, வரலட்சுமி, சவுபாக்யலட்சுமி, சந்தானலட்சுமி, காருண்யலட்சுமி, மகாலட்சுமி, சக்திலட்சுமி, சாந்திலட்சுமி, சாயாலட்சுமி, த்ருஷ்ணாலட்சுமி, சாந்தலட்சுமி, கிருத்திலட்சுமி, விஜயலட்சுமி, ஆரோக்கிய லட்சுமி என லட்சுமிகள் 16 வகை வடிவங்களாக காணப்படுகிறது.







</doc>
<doc id="87690" url="https://ta.wikipedia.org/wiki?curid=87690" title="ஐசாக் அசிமோவ்">
ஐசாக் அசிமோவ்

ஐசாக் அசிமோவ் ("Isaak Asimov", , சனவரி 2, 1920 – ஏப்ரல் 6, 1992) ஒரு அமெரிக்க அறிபுனை எழுத்தாளரும், பாஸ்டன் பலகலைக்கழகத்தின் உயிர் வேதியியல் பேராசிரியராகவும் பணியாற்றியவர். அறிபுனைப் புத்தகங்களைத் தவிர வெகுஜன அறிவியல் புத்தகங்களையும் எழுதியுள்ளார்.

அசிமோவ் அறிபுனை எழுத்தின் முன்னோடிகளில் ஒருவராகக் கருதப்படுகிறார். இவர் எழுதிய "ஃபவுண்டேஷன்" (Foundation series) வரிசைப் புதினங்களும், "ரோபோ" (Robot series) வரிசைப் புதினங்களும் அறிபுனை இலக்கியத்தின் செம்மையான படைப்புகளாகக் கருதப்படுகின்றன. தனது வாழ்நாளில் 500 க்கும் மேற்பட்ட புத்தகங்கள் மற்றும் 90,000 கடிதங்களை எழுதிய அசிமோவ் தூவி தசம முறையிலுள்ள (நூலகப் பகுப்பு முறை) பத்து துறை பகுப்புகளில் ஒன்பது துறைகளில் புத்தகங்களை எழுதியுள்ளார். அவர் எழுதாத ஒரே துறை - மெய்யியல் மற்றும் உளவியல். அசிமோவ் வாழ்ந்த காலத்தில் அறிபுனை இலக்கியத்தின் முப்பெரும் எழுத்தாளர்களுள் ஒருவராகக் கருதப்பட்டார். (மற்ற இருவர் ஆர்தர் சி. கிளார்க்கும் ராபர்ட் ஹெய்ன்லீனும்). புதினங்கள் தவிர குறுநாவல்கள், சிறுகதைகள், அபுனைவு கட்டுரைகள் போன்ற வடிவங்களிலும் அசிமோவ் எழுதியுள்ளார்.

அசிமோவ் அக்டோபர் 4, 1919 மற்றும் ஜனவரி 2, 1920க்கு இடைப்பட்ட காலத்தில் தற்போதைய பெலாரஸின் எல்லையிலுள்ள சோவியத் ரஷிய ஃபெடரேட்டிவ் சோசலிச குடியரசில் அன்னா ராசேல் (பெர்மன்) அசிமோவுக்கும், ஜுடாஹ் அசிமோவுக்கும் பிறந்தார். அசிமோவின் உண்மையான பிறந்த தினம் தெரியவில்லை; எனினும் அசிமோவே தன் பிறந்தநாளை ஜனவரி 2 ஆம் திகதி கொண்டாடினார்.
அசிமோவுடன் பிறந்தவர்கள் இருவர்; சகோதரி, "மார்ஷியா" (பிறப்பு: மான்யா, ஜூன் 17, 1922 - ஏப்ரல் 2, 2011), சகோதரன், "ஸ்டான்லி" (ஜூலை 25, 1929 - ஆகஸ்ட் 16, 1995), ஸ்டான்லி "நியூயார்க் நியூஸ் டே" எனும் தினப்பத்திரிக்கையின் துணை அதிபராக இருந்தவர் என்பது குறிப்பிடத்தக்கது.
அசிமோவுக்கு மூன்று வயதாக இருக்கும்போது அவர்கள் குடும்பம் அமெரிக்காவுக்குக் குடிப்பெயர்ந்தது, அவர் யிட்டிஷ் மொழியும், ஆங்கில மொழியும் பேசுவார் ஆனால் ரஷிய மொழியைக் கற்கவில்லை. தன் பெற்றோர்கள், மிட்டாய் கடை ஒன்றினை நடத்தி வந்தனர் அவற்றில் தன் குடும்ப உறுப்பினர்களே வேலை செய்து வந்தனர். 1928ல் தனக்கு 8 வயது ஆன போது அவர் இயற்கையாகவே அமெரிக்கக் குடிமகன் ஆனார்.

அசிமோவ் சிறு வயதிலேயே அறிவியல் புனை கதைகளைப் படிக்கத் தொடங்கினார். ஆனால் அவரது தந்தையோ அவற்றைப் படிப்பது வீண் வேலை என்பார். அதற்கு அசிமோவ் அது அறிவியல் எனும் தலைப்பைக் கொண்டுள்ளது எனவே அது கல்வி சார்ந்தது என கூறுவார். அசிமோவ், தன் 11 வயதின் போது சொந்தமாகக் கதை எழுதினார், 19வயதின் போது அவரது அறிவியல் புனைகதைகள் நாளிதழ்களில் வெளியாகி அவருக்கு விசிறிகள் உருவானதை உணர்ந்தார். அசிமோவ் நியுயார்க் சிட்டி பப்லிக் பள்ளியிலும், ப்ரூக்ளின் ஆண்கள் மேல்நிலை பள்ளியிலும் படித்தார். 15 வயதில் சேத் லோ ஜூனியர் கல்லூரியில் விலங்கியல் சேர்ந்து பின்னர் பூனைகளைச் சோதனைக்காக வெட்டுவதை ஏற்றுகொள்ள முடியாததால் இரண்டாம் பருவத்தின் போது வேதியலில் சேர்ந்தார். 1938ல் சேத் லோ ஜூனியர் கல்லூரி மூடப்பட்ட பின் தற்போதைய கொலம்பியா பல்கலைக் கழகத்தில் சேர்ந்து 1939ல் வேதியலில் இளநிலை பட்டம் பெற்றார். பின்னர் அவர் அதே பல்கலைக் கழகத்தில் சேர்ந்து 1938ல் வேதியலில் முதுநிலைப் பட்டம் பெற்று, 1948ல் உயிர்வேதியலில் டாக்டர் பட்டம் பெற்றார். இடையில் 3 வருடம் பிலடெல்பியா கடற்படை விமான நிலையத்தில் வேலை செய்து வந்தார். 
டாக்டர் பட்டம் பெற்ற பின் பாஸ்டன் மருத்துவியல் பல்கலைக்கழகத்தில் ஆசிரியராகச் சேர்ந்தார். 1958ல் இருந்து முழு நேர எழுத்தாளர் ஆனார், அவ்வருமானம் தன் ஆசிரியர் வருமானத்தை விட அதிகரித்தது. பின்னர் 1979ல் பாஸ்டன் பல்கலைக்கழகம் அவர் எழுத்தை கவுரவப் படுத்தும் விதமாக உயிர்வேதியலில் அவரைப் பேராசிரியராகப் பணியமர்த்தி அவரைப் பெருமைப்படுத்தியது. அசிமோவின் 1956லிருந்தான தனிப்பட்ட ஆவணங்கள் பல்கலைக் கழகத்தின் "முகர் நினைவு நூலக"த்தில் ஆவணப்படுத்த படப்பட்டு வந்தது. இந்த ஆவணங்கள் 464 பெட்டிகள் அல்லது 71 மீட்டர் அலமாரி இடத்தை நிரப்பக் கூடியதாக உள்ளது.

அசிமோவ், கெர்ட்ரூட் ப்லுகர்மேன் என்பவரை ஜூலை 26, 1942ல் திருமணம் செய்து கொண்டார். அவர்களுக்கு டேவிட் (பிறப்பு: 1951), ராபின் ஜோன் (பிறப்பு:1955) என இரு குழந்தைகள் பிறந்தனர். 1970ல் இவ்விருவரும் பிரிந்து, அசிமோவ் மான்ஹாட்டனுக்கு சென்று வாழ தொடங்கினார். 1973ல் கெர்ட்ரூடிடமிருந்து விவகரத்து பெற்ற இரு வாரங்கள் கழித்து அவர் ஜேனட் ஜெப்சன் என்பவரை திருமணம் செய்து கொண்டார். அசிமோவ் மிகவும் சிறிய அடக்கமான இடங்களையே விரும்பினார். அதே சமயம் விமானங்களில் பறப்பது அவருக்கு அதிக பயத்தை தந்தது. இந்த பயத்தின் தாக்கம் தன் கதைகளின் புனை கதாபாத்திரத்தில் குறிப்பாக வெண்டல் அர்த் மர்மக் கதைகளிலும் பிற ரோபோ கதைகளிலும் காணலாம்.
அசிமோவ் ஒரு சிறந்த பேச்சாளர், அறிவியல் புனைக்கதை மாநாட்டின் முக்கிய அங்கமாகவே அவர் கருதப்பட்டார். அவர் மிகவும் நட்பானவர், எப்போதும் அணுகக்கூடியவர். பொறுமையாக, ரசிகர்களின் ஆயிரக்கணக்கிலான கடிதங்களுக்கு விடையளிப்பார். அவர் கட்டுக்கோப்பான, நடுத்தர உயரம் உடையவர். ஆனால் உடல் திறமை மிகவும் மோசமாயிருந்தது. அவருக்கு நீச்சல் அடிக்கவோ, மிதி-வண்டி ஓட்டவோ தெரியாது; ஆனால் பாஸ்டனுக்கு பெயர்ந்த பின் சிற்றுந்து ஓட்ட கற்றுக் கொண்டார். 1984ல் அமெரிக்க மனிதநேய சங்கம் அவரை அந்த வருடத்தின் மனிதநேயமிக்க மனிதராக தேர்வு செய்தது. பின் 1985ல் இருந்து 1992 வரை அமெரிக்க மனிதநேய சங்கத்தின் கவுரவ முதல்வராக பதவி வகித்தார். அவருக்கு பின் அப்பதவி அவர் நண்பர் கர்ட் வான்னகட்டுக்கு வழங்கப்பட்டது. ஐசாக் அசிமோவ்; கமிட்டி ஃபார் தி சயின்டிஃபிக் இன்வெஸ்டிகேஷன் ஆஃப் க்லெயிம்ஸ் ஆஃப் தி பாராநார்மல், இப்போது கமிட்டி ஃபார் ஸ்கெப்டிகல் இன்கௌயரி என அழைக்கப்படும் குழுவை ஆரம்பித்ததில் ஒருவர் ஆவார்.

அசிமோவுக்கு 1977ல் மாரடைப்பு ஏற்பட்டு, டிசம்பர் 1983ல் மூன்று மாற்று வழி இணைப்பறுவை (பை பாஸ் சர்ஜரி) செய்யப்பட்டது. ஏப்ரல் 6, 1992ல் 
அசிமோவ் இறந்த போது தன் சகோதரர் ஸ்டான்லி அசிமோவின் மரணத்திற்கு இதயம் மற்றும் சிறுநீரகம் செயலிழந்ததே காரணம் என கூறினார். பத்து வருடங்கள் கழித்து ஜேனட் ஜெப்சன் எழுதிய "அசிமோவின் சுயசரிதை" எனும் புத்தகத்தில் ஐசாக் அசிமோவின் இதயம் மற்றும் சிறுநீரகம் செயலிழக்கக் காரணம், பை பாஸ் அறுவை சிகிச்சையின் போது தான் பெற்ற எச்.ஐ.வி எனும் கிருமி கலந்த இரத்தமே ஆகும் என எழுதி இருந்தார். அவர் அந்த புத்தகத்தின் இறுதியுரையில் அசிமோவின் டாக்டர்கள் இதை முன்னரே வெளியிடாததற்குக் காரணம் தன் குடும்ப உறவினர்களுக்கும் இத்தகைய நோய் தாக்கி இருக்கக் கூடும் எனும் தவறான அபிப்ராயம் மக்களுக்கு வந்து விடக் கூடாது என்பதற்காகத்தான் எனவும் எழுதி இருந்தார்.

அதிகாரப்பூர்வ இணையதளம்


</doc>
<doc id="87694" url="https://ta.wikipedia.org/wiki?curid=87694" title="மீ. ப. சோமு">
மீ. ப. சோமு

மீ. ப. சோமசுந்தரம் (ஜூன் 17, 1921 - ஜனவரி 15, 1999 ) ஒரு தமிழ் எழுத்தாளர். மீ. ப. சோமு என்பது அவரது புனைப்பெயர். அவர் பத்திரிக்கை, கவிதை, புதினம், சிறுகதை, கட்டுரை, இசை போன்ற பல துறைகளிலும் சிறந்து விளங்கியவர். 1962ல் தமிழுக்கான சாகித்திய அகாதமி விருது பெற்றவர்.

சோமு திருநெல்வேலி மாவட்டத்திலுள்ள மீனாட்சிபுரம் கிராமத்தில் பிறந்தவர். சென்னை பல்கலைக்கழகத்தில் கீழ்த்திசையியல் படித்து வித்வான் பட்டம் பெற்றவர். இவர் புதுமைப்பித்தனின் நண்பர். 1938ல் ஆனந்த விகடன் நடத்திய சிறுகதைப் போட்டியில் வெற்றிபெற்றார். அவர் 1946ல் "இளவேனில்" என்ற அவரது கவிதைத் தொகுப்பு வெளியானது. அக்கவிதைத் தொகுப்பு மாநில அரசின் விருது பெற்றது. 1954 – 56களில் கல்கி தமிழ்ப் பத்திரிக்கையின் ஆசிரியராக பணி புரிந்தார். 1958 -60 களில் "நண்பன்" என்ற மாத இதழைத் தொடங்கி அதன் ஆசிரியராகப் பணியாற்றினார். நாற்பது ஆண்டுகளுக்கும் மேலாக அகில இந்திய வானொலியில் பணியாற்றி 1981 இல் ஓய்வு பெற்றார். அங்கு தலைமைத் தயாரிப்பாளராகவும் பண் ஆராய்ச்சி ஒருங்கிணைப்பாளராகவும் பணியாற்றினார். அவரது பயணக் கட்டுரை "அக்கரைச்சீமையில் ஆறுமாதங்கள்" 1962ன் தமிழுக்கான சாகித்திய அகாதமி விருது பெற்றது. அவர் எண்ணற்ற கவிதைகள், சிறுகதைகள், புதினங்கள், நாடகங்கள், ஆய்வுக் கட்டுரைகள், பயணக் கட்டுரைகள் மற்றும் இசை ஆய்வுக் கட்டுரைகளும் எழுதியுள்ளார். தமிழ்க்கலைக்களஞ்சியத்திலும் இவரது பங்களிப்பு குறிப்பிடத்தக்கது. சோமு 1999ல் மரணமடைந்தார்.






</doc>
<doc id="87702" url="https://ta.wikipedia.org/wiki?curid=87702" title="உயர்செறிவு கொழுப்புப்புரதம்">
உயர்செறிவு கொழுப்புப்புரதம்

உயர்செறிவு கொழுப்புப் புரதம் அல்லது உயரடர்த்தி கொழுமியப்புரதம் "(High-density lipoprotein (HDL))" முக்கியமான ஐந்து வகை கொழுப்புப் புரதங்களிலே மிகச் சிறியதும் அதிக செறிவுடையதுமாகும். தண்ணீரில் கலந்த எண்ணெய் மிதப்பது போல நமது குருதியில் உள்ள கொழுப்பு மிதக்காமல் இருக்க அவை புரதங்களோடு பிணைக்கப்பட்டு உள்ளன.

HDL-C குருதிச் சோதனை உயர்செறிவு கொழுப்புப் புரத மூலக்கூறில் உள்ள கொலஸ்டிரால் அளவைக் கணக்கிட்டுச் சொல்கிறது. இம் மூலக்கூறு இரத்தக் குழாய்களில் படியும் கொழுப்புக் கட்டியை எடுத்துச் செல்கிறது. எனவே மாரடைப்பு, பக்கவாதம் போன்றவற்றைக் குறைக்கிறது. எனவே HDL-C நல்ல கொலஸ்டிரால் என அழைக்கப்படுகிறது.


</doc>
<doc id="87723" url="https://ta.wikipedia.org/wiki?curid=87723" title="சீ. தம்பிராசா">
சீ. தம்பிராசா

பண்டிதர் சீ. தம்பிராசா (பிறப்பு: 1924) ஈழத்து தமிழறிஞர். இந்து சமய கலாசார அலுவல்கள் திணைக்களத்தின் “தமிழ் ஒளி” விருது பெற்றவர். பல இலக்கியக் கட்டுரைகளை எழுதியவர். மேடைப் பேச்சாளர்.

பண்டிதர் தம்பிராசா 1924 இல் இலங்கையின் கிழக்கு மாகாணத்தில் மட்டக்களப்பு மாவட்டத்தில் பெரிய கல்லாறு கிராமத்தில் பிறந்தவர். 1951 முதல் 1971 வரையிலான 20 வருடங்கள் இவர் பெரிய கல்லாறு சைவ மகா சபையின் செயலாளராகத் தொடர்ந்து பணியாற்றியுள்ளார்.


இவரது சமய இலக்கிய பணிகளுக்காகப் பல்வேறு கெளரவங்களும், பரிசுகளும் பாராட்டுகளும் இவருக்குக் கிடைத்துள்ளன.



</doc>
<doc id="87725" url="https://ta.wikipedia.org/wiki?curid=87725" title="புள்ளி (தமிழ் நடை)">
புள்ளி (தமிழ் நடை)

நல்ல தமிழில் எழுத விரும்புவோர் அதற்கேற்ற தமிழ் நடையைக் கையாளல் வேண்டும். மொழி நடை என்பது "ஒழுங்கான அமைப்பில் எழுதுவதற்கான நெறிமுறை"யைக் குறிக்கும்.

இத்தகைய நெறிமுறையில் நிறுத்தக்குறிகள் ("punctuation marks") பெரும் பங்கு வகிக்கின்றன. இவை பேச்சின் ஒலிப்பு வேறுபாடுகளை உரைநடையில் காட்டவும், செய்திப் பரிமாற்றத்தில் குழப்பம் ஏற்படாமல் தவிர்க்கவும், கருத்துத் தெளிவு துலங்கவும், படிப்பவரின் அக்கறையை தேவைப்படும் இடங்களுக்கு எடுத்துச் செல்லவும் பயன்படும் குறிகளாகும்.

நிறுத்தக்குறிகளுள் புள்ளி என்பது அடிப்படையானது. அது கால்புள்ளி (comma), அரைப்புள்ளி (semicolon), முக்கால்புள்ளி (colon), முற்றுப்புள்ளி (full stop), புள்ளி (point), முப்புள்ளி (ellipsis) என்று வேறுபடுத்தப்பட்டு எழுத்தில் கையாளப்படுகிறது. 

கூற்று, ஏவல் போன்ற வாக்கியங்களின் இறுதியில் இடப்படுகின்ற நிறுத்தக்குறி முற்றுப்புள்ளி என அழைக்கப்படுகிறது. புள்ளி என்பது தோற்றத்தில் முற்றுப்புள்ளி போலவே இருந்தாலும், இரு குறிகளும் வெவ்வேறு பொருள்களைக் குறிக்க பயன்படுகின்றன.
வாக்கிய இறுதியில் வருவது முற்றுப்புள்ளி, ஏனைய இடங்களில் வருவது புள்ளி என்பதே அடிப்படை வேற்றுமை.

புள்ளி இட வேண்டிய இடங்கள் எடுத்துக்காட்டுகளுடன் கீழே தரப்படுகின்றன:

<br>"(அ) தென்னிந்திய மொழிகள்:"

<br>"(ஆ) மனிதனின் மூன்று அடிப்படைத் தேவைகள்:"

<br>"(இ) 1.1 முன்னுரை"

1) இந்திய மொழிகளின் நடுவண் நிறுவனம் (மைசூர்), மொழி அறக்கட்டளை (சென்னை), தமிழ்ப் பல்கலைக்கழகம் (தஞ்சாவூர்), "தமிழ் நடைக் கையேடு", சென்னை: அடையாளம், 2004.

2) ஆங்கில விக்கியில்


</doc>
<doc id="87728" url="https://ta.wikipedia.org/wiki?curid=87728" title="முப்புள்ளி (தமிழ் நடை)">
முப்புள்ளி (தமிழ் நடை)

நல்ல தமிழில் எழுத விரும்புவோர் அதற்கேற்ற தமிழ் நடையைக் கையாளல் வேண்டும். மொழி நடை என்பது "ஒழுங்கான அமைப்பில் எழுதுவதற்கான நெறிமுறை"யைக் குறிக்கும்.

இத்தகைய நெறிமுறையில் நிறுத்தக்குறிகள் ("punctuation marks") பெரும் பங்கு வகிக்கின்றன. இவை பேச்சின் ஒலிப்பு வேறுபாடுகளை உரைநடையில் காட்டவும், செய்திப் பரிமாற்றத்தில் குழப்பம் ஏற்படாமல் தவிர்க்கவும், கருத்துத் தெளிவு துலங்கவும், படிப்பவரின் அக்கறையை தேவைப்படும் இடங்களுக்கு எடுத்துச் செல்லவும் பயன்படும் குறிகளாகும்.

நிறுத்தக்குறிகளுள் புள்ளி என்பது அடிப்படையானது. அது கால்புள்ளி (comma), அரைப்புள்ளி (semicolon), முக்கால்புள்ளி (colon), முற்றுப்புள்ளி (full stop), புள்ளி (point), முப்புள்ளி (ellipsis) என்று வேறுபடுத்தப்பட்டு எழுத்தில் கையாளப்படுகிறது. 

மூன்று புள்ளிகளாலாகிய முப்புள்ளி (ஆங்கிலத்தில் ellipsis; கிரேக்க மூலம்: ἔλλειψις, élleipsis = "விடுபட்டது") கீழ்வருவனவற்றைக் குறிக்கப் பயன்படுகிறது:


1) இந்திய மொழிகளின் நடுவண் நிறுவனம் (மைசூர்), மொழி அறக்கட்டளை (சென்னை), தமிழ்ப் பல்கலைக்கழகம் (தஞ்சாவூர்), "தமிழ் நடைக் கையேடு", சென்னை: அடையாளம், 2004.

2) ஆங்கில விக்கியில்


</doc>
<doc id="87729" url="https://ta.wikipedia.org/wiki?curid=87729" title="மே. ரா. மீ. சுந்தரம்">
மே. ரா. மீ. சுந்தரம்

மேலநத்தம் இராமசந்திர ஐயர் மீனாட்சிசுந்தரம் (சுந்தா, ஏப்ரல் 13, 1913 - நவம்பர் 11, 1995) எழுத்தாளர், கவிஞர். எழுத்தாளர் கல்கியின் வாழ்க்கை வரலாற்றை எழுதியவர். மே.ரா.மீ.சுந்தரம் என்ற பெயரில் நிறைய எழுதினார்.

மீனாட்சிசுந்தரம் தமிழ்நாடு திருநெல்வேலி மாவட்டம் மேலநத்தம் கிராமத்தில் இராமசந்திர ஐயர் - ருக்மணி அம்மாள் தம்பதிக்கு பிறந்தார். தொடக்க காலத்தில் கிராம முன்சீப்பாக 13 ரூபாய் சம்பளத்தில் பணிக்குச் சேர்ந்தார். சுந்தா, மீனாட்சி என்பவரைத் திருமணம் செய்துகொண்டார். அவர்களுக்கு இரு மகள்கள் உள்ளனர்.

வேலை பார்க்கும்போதே புத்தகம் படிப்பதில் ஈடுபாடு கொண்டார். கவிதை எழுதுவதில் ஆர்வம் ஏற்பட்டது. கலைமகள் நடத்திய கவிதைப் போட்டி ஒன்றில் முதல் பரிசாக தங்கப்பதக்கம் கிடைத்தது.

ரசிகமணி டி.கே.சி. பரிந்துரையின் பேரில் திருச்சி வானொலி நிலையத்தில் சுந்தா பணியில் சேர்ந்தார். இதன் மூலம் ராஜாஜி, தொ.மு.சி. பாஸ்கரத் தொண்டைமான் ஆகியோருடன் நெருங்கிப் பழகும் வாய்ப்பு சுந்தாவுக்கு ஏற்பட்டது. எழுதத் தொடங்கினார். எழுத்திலே இயற்கையாக அமைந்த நகைச்சுவை, இலக்கியக் கவிதைநடை பலரைக் கவர்ந்தது. ஆசிரியர் கல்கியுடன் நெருங்கிப் பழகும் வாய்ப்புக் கிடைத்தது.

பிறகு, தில்லி வானொலிக்குச் செல்லும்படி நேர்ந்தது. தில்லியில் பல இலக்கிய நண்பர்கள் அறிமுகமானார்கள். தில்லி வானொலியில் தமிழ்ச் செய்திப் பிரிவில், தமிழ்ச் செய்தி தயாரிப்பதோடு செய்தி வாசிப்பாளராகவும் பணியாற்றினார். "செய்திகள் வாசிப்பது எம்.ஆர்.எம்.சுந்தரம்' என்ற குரலுடன் தனது ஒலிபரப்பைத் தொடங்குவார். செய்திப் பிரிவில் தலைவராகப் பதவி உயர்வு கிடைத்தது. 

தமிழ்ச் செய்திப் பிரிவில் பணியாற்றியதோடு தமிழில் புதிய சொல் வடிவங்களைத் தாமே உருவாக்கிப் படிப்பார். "அடிக்கல் நாட்டுதல்', "குழந்தைகள் காப்பகம்' என்று பல சொற்களை உருவாக்கிப் பயன்படுத்தினார். குடும்பக் கட்டுப்பாடு பிரசாரத்துக்காக சுந்தா உருவாக்கிய சொற்றொடர்கள்தாம் "நாம் இருவர் நமக்கு இருவர்', "அதிகம் பெறாதீர், அவதியுறாதீர்' போன்றவை.

தில்லி தமிழ்ச்சங்கம் தொடங்கிய காலத்தில் அதன் வளர்ச்சிக்கு உதவியவர்களுள் சுந்தாவுக்கு முக்கிய பங்குண்டு. அந்த நாள்களில் தமிழ்ச் சங்கம் "சுடர்' என்ற அருமையான இலக்கிய இதழ் ஒன்றைத் தயாரித்தது. "சுடர்' தயாரிப்பதில் சுந்தாவின் பங்கு அதிகம். பிபிசி தமிழோசை நிகழ்ச்சியிலும் இவர் மூன்றாண்டுகள் பணியாற்றியிருந்தார்.

சுந்தா நாடகங்களில் நடித்திருக்கிறார். பாட்டி வேடம் போட்டிருக்கிறார். குறவன்-குறத்தி நடனம் என்று நகைச்சுவை நாடகங்களும் நடத்தியிருக்கிறார். 

வானொலி நிலையப் பணியிலிருந்து ஓய்வுபெற்ற பிறகு, தினமணி கதிரில் "தலைநகரில் ஒரு தலைமுறை" என்ற தொடரை எழுதினார். அதன் பின்னர் 1976 ஆம் ஆண்டு கல்கி நிறுவனர் ரா. கிருஷ்ணமூர்த்தியின் வாழ்க்கையை "பொன்னியின் புதல்வர்" என்ற பெயரில் கல்கி இதழில் 4 ஆண்டுகளாக எழுதினார். இது நூலாக 912 பக்கங்களில் வெளிவந்தது.

இது தவிர "இதய மலர்கள்' என்ற கவிதைத் தொகுப்பும், "கருநீலக் கண்கள்' என்ற சிறுகதைத் தொகுப்பும் வெளிவந்துள்ளன. ஆங்கிலத்தில் சிறு சிறு - ஒரு பக்க எழுத்துச் சித்திரங்களை தொடக்கக் காலத்தில் எழுதியிருக்கிறார்.



</doc>
<doc id="87731" url="https://ta.wikipedia.org/wiki?curid=87731" title="கேள்விக்குறி (தமிழ் நடை)">
கேள்விக்குறி (தமிழ் நடை)

நல்ல தமிழில் எழுத விரும்புவோர் அதற்கேற்ற தமிழ் நடையைக் கையாளல் வேண்டும். மொழி நடை என்பது "ஒழுங்கான அமைப்பில் எழுதுவதற்கான நெறிமுறை"யைக் குறிக்கும்.

இத்தகைய நெறிமுறையில் நிறுத்தக்குறிகள் ("punctuation marks") பெரும் பங்கு வகிக்கின்றன. பேச்சின் ஒலிப்பு வேறுபாடுகளை உரைநடையில் காட்டவும், செய்திப் பரிமாற்றத்தில் குழப்பம் ஏற்படாமல் தவிர்க்கவும், கருத்துத் தெளிவு துலங்கவும், படிப்பவரின் அக்கறையை தேவைப்படும் இடங்களுக்கு எடுத்துச் செல்லவும் பயன்படும் குறிகளாகும்.

நிறுத்தக்குறிகளுள் ஒன்று கேள்விக்குறி ஆகும். இதை வினாக்குறி என்றும் கூறுவர். 

ஒரு பொருள் குறித்து மேலும் அறியவோ ஐயம், வியப்பு போன்ற உணர்வுகளைத் தயக்கத்தோடு வெளிப்படுத்தவோ கேள்விக்குறி பயன்படுகிறது.

கேள்விக்குறி இட வேண்டிய இடங்கள் எடுத்துக்காட்டுகளுடன் கீழே தரப்படுகின்றன:

1) இந்திய மொழிகளின் நடுவண் நிறுவனம் (மைசூர்), மொழி அறக்கட்டளை (சென்னை), தமிழ்ப் பல்கலைக்கழகம் (தஞ்சாவூர்), "தமிழ் நடைக் கையேடு", சென்னை: அடையாளம், 2004.

2) ஆங்கில விக்கியில்


</doc>
<doc id="87732" url="https://ta.wikipedia.org/wiki?curid=87732" title="உணர்ச்சிக்குறி (தமிழ் நடை)">
உணர்ச்சிக்குறி (தமிழ் நடை)

நல்ல தமிழில் எழுத விரும்புவோர் அதற்கேற்ற தமிழ் நடையைக் கையாளல் வேண்டும். மொழி நடை என்பது "ஒழுங்கான அமைப்பில் எழுதுவதற்கான நெறிமுறை"யைக் குறிக்கும்.

இத்தகைய நெறிமுறையில் நிறுத்தக்குறிகள் ("punctuation marks") பெரும் பங்கு வகிக்கின்றன. பேச்சின் ஒலிப்பு வேறுபாடுகளை உரைநடையில் காட்டவும், செய்திப் பரிமாற்றத்தில் குழப்பம் ஏற்படாமல் தவிர்க்கவும், கருத்துத் தெளிவு துலங்கவும், படிப்பவரின் அக்கறையை தேவைப்படும் இடங்களுக்கு எடுத்துச் செல்லவும் பயன்படும் குறிகளாகும்.

நிறுத்தக்குறிகளுள் ஒன்று உணர்ச்சிக்குறி ஆகும். இது வியப்புக்குறி என்று அறியப்பட்டாலும், மகிழ்ச்சி, அச்சம், வெறுப்பு போன்ற வேறு பல உணர்ச்சிகளையும் வெளிப்படுத்த பயன்படுவதால் உணர்ச்சிக்குறி என்பதே அதிகப் பொருத்தமானது.

வியப்பு, மகிழ்ச்சி, அச்சம், வெறுப்பு, இரக்கம் போன்ற உள்ளுணர்வுகளை வெளிப்படுத்தவும் விளித்துப் பேசவும் உணர்ச்சிக்குறி பயன்படுகிறது.

உணர்ச்சிக்குறி இட வேண்டிய இடங்கள் எடுத்துக்காட்டுகளுடன் கீழே தரப்படுகின்றன:

1) இந்திய மொழிகளின் நடுவண் நிறுவனம் (மைசூர்), மொழி அறக்கட்டளை (சென்னை), தமிழ்ப் பல்கலைக்கழகம் (தஞ்சாவூர்), "தமிழ் நடைக் கையேடு", சென்னை: அடையாளம், 2004.

2) ஆங்கில விக்கியில்


</doc>
<doc id="87733" url="https://ta.wikipedia.org/wiki?curid=87733" title="மாகேம்">
மாகேம்

மாகேம் (ஆபிரிக்கானம்: "Mahem") என்பது கொக்கு குடும்பத்தை சேர்ந்த ஒரு பறவை ஆகும். இது ஆபிரிக்காவில் உள்ள சகாராவின் தென் பகுதியில் உள்ள சவானாவில் வாழ்கிறது. இது இரு வகைப்படும். 


</doc>
<doc id="87737" url="https://ta.wikipedia.org/wiki?curid=87737" title="கியோம் த ரோதேசு">
கியோம் த ரோதேசு

கியோம் த மில்லோ என்பவர் 1196ஆம் ஆண்டு முதல் 1208ஆம் ஆண்டு வரை ரோதேசின் கவுண்டராகவும் கார்லாத்தின் துணைகவுண்டராகவும் இருந்தார். இவர் இரண்டாம் இயூகின் புத்திரன் ஆவார். இவரது தந்தையின் மறைவிற்கு பின்பு இவர் அவரது பொறுப்புகளை ஏற்றார். இவர் செவேராக்கின் ஆண்டவனாகிய கீயின் மகளை (இர்துவான் த செவேராக்கு) மணந்தார். இவர் 1208ஆம் ஆண்டு மறைந்தார். 


</doc>
<doc id="87740" url="https://ta.wikipedia.org/wiki?curid=87740" title="நதியா">
நதியா

நதியா (பிறப்பு: அக்டோபர் 24, 1966) தமிழ்த் திரைப்பட நடிகை ஆவார். இவரது இயற்பெயர் "சரீனா அனூஷா மோய்டு" ஆகும். 1984-94 காலகட்டத்தில் கதாநாயகியாகவும், பின்னர் 2004 முதல் தற்போது வரை துணைப் பாத்திரங்களிலும் நடித்து வருகிறார். தமிழில் பூவே பூச்சூடவா என்ற திரைப்படத்தின் மூலம் அறிமுகமானார். இவர் தமிழ் மற்றும் மலையாள மொழிப் படங்களிலும் நடித்துள்ளார்.

நதியா தமிழ்ப் படங்களில் நடித்து ரசிகைகளின் மனதில் இடம் பெற்று தாக்கத்தை ஏற்படுத்தியவர். இவர் கதாநாயகியாக நடித்த கால கட்டங்களில் எந்தப் பொருளை எடுத்தாலும் நதியாவின் பெயர் சொல்லிவிற்கும் அளவிற்கு பிரபலமாக இருந்தார் - நதியா வளையல், நதியா செருப்பு, நதியா புடவை நதியா பெண்கள் சைக்கிள் ஆகியவையாகும்.

இவரின் தந்தை மோய்டு இஸ்லாம் மதத்தையும், தயார் லலிதா இந்து மதத்தைச் சேர்ந்தவர்கள் ஆவார். இவர் தமிழ், மலையாளம், மராட்டி, ஆங்கிலம் ஆகிய மொழிகளில் பேசும் திறன் பெற்றவர். இவர் மராட்டியரான சிரீஸ் காட்போல் என்பவரை 1988 ஆம் திருமணம் செய்துக்கொண்டார். இவர்களுக்கு சனம், ஜனா என இரண்டு பெண் குழந்தைகள் உள்ளனர். 


</doc>
<doc id="87741" url="https://ta.wikipedia.org/wiki?curid=87741" title="ஆணோவரின் முதலாம் எர்ணசுட்டு அகசுத்து">
ஆணோவரின் முதலாம் எர்ணசுட்டு அகசுத்து

முதலாம் எர்னசுத்து அகசுத்து ("Ernest Augustus I of Hanover") 1771ஆம் ஆண்டு சூன் திங்கள் 5ஆம் தேதி பிறந்தார். இவர் 1851ஆம் ஆண்டு நவம்பர் திங்கள் 18ஆம் தேதி மறைந்தார். இவர் 1837ஆம் ஆண்டு சூன் திங்கள் 20ஆம் தேதி முதல் அவர் மறைவு வரை ஆணோவரின் அரசனாக திகழ்ந்தார்.


</doc>
<doc id="87742" url="https://ta.wikipedia.org/wiki?curid=87742" title="புரோந்து">
புரோந்து

புரோந்து என்பது பிரான்சில் ஏற்பட்ட ஒரு உள்நாட்டு போர் ஆகும். இது 1648ஆம் ஆண்டு முதல் 1653ஆம் ஆண்டு வரை நீடித்தது. இது பாரிசு நகர மக்களால் மேற்கொள்ளப்பட்ட ஒரு உள்நாட்டு போர் ஆகும். இதன் நோக்கம் காரத்தினால் மசரானை பணிநீக்கம் செய்யவேண்டும் என்பதே ஆகும்.


</doc>
<doc id="87743" url="https://ta.wikipedia.org/wiki?curid=87743" title="கோகிலவர்த்தனி சிவராஜா">
கோகிலவர்த்தனி சிவராஜா

"கோகிலவர்த்தனி சிவராஜா" (சுப்பிரமணியம்) இலங்கை வானொலியின் பிரபல அறிவிப்பாளர்களில் ஒருவர்.ஆரம்ப காலத்தில் இலங்கை வானொலி நாடகங்களில் நடித்ததோடு சிறந்த மெல்லிசைப்பாடல்களையும் பாடியவர்.




</doc>
<doc id="87745" url="https://ta.wikipedia.org/wiki?curid=87745" title="ஆர்லாந்தோ புளூம்">
ஆர்லாந்தோ புளூம்

ஆர்லாந்தோ யோனத்தான் பிலாஞ்சார்து புளூம் என்பவர் 1977ஆம் ஆண்டு யனவரி திங்கள் 13ஆம் தேதி பிறந்தார். இவர் இங்கிலாந்தில் உள்ள காந்தர்பரியில் பிறந்தார். இவர் ஒரு ஆங்கில திரைப்படநடிகர் ஆவார். இவரது மனைவி மிராந்தா கேர் ஆவார். இவர் கரீபியக் கடற்கொள்ளையர்கள், நியூயார்க், ஐ லவ் யூ, மெயின் ஸ்ட்ரீட் போன்ற திரைப்படங்களில் நடித்ததற்காக உலகப் புகழ் பெற்றவர்.


</doc>
<doc id="87746" url="https://ta.wikipedia.org/wiki?curid=87746" title="மிராந்தா கேர்">
மிராந்தா கேர்

மிராந்தா மே கேர் என்பவர் 1983ஆம் ஆண்டு ஏபிரல் திங்கள் 20ஆம் தேதி பிறந்தார். இவர் ஆத்திரேலியவை சேர்ந்த ஒரு அழகி ஆவார். இவரது 13ஆம் வயது முதல் இவர் மாடலாக உள்ளார். இவர் 2010ஆம் ஆண்டு ஆங்கில திரைப்படநடிகர் ஆர்லாந்தோ புளூமை மணந்தார்.


</doc>
<doc id="87747" url="https://ta.wikipedia.org/wiki?curid=87747" title="இங்கிலாந்தின் முதலாம் வில்லியம்">
இங்கிலாந்தின் முதலாம் வில்லியம்

இங்கிலாந்தின் முதலாம் வில்லியம் அல்லது வில்லியம், வாகையாளர் அல்லது கியோம் த நோர்மாந்தி (ஏறத்தாழ 1027 -செப்டம்பர் 9,1087). இங்கிலாந்தை ஆண்ட முதல் நோர்மானியர் இவரே. இவர் 1066ஆம் ஆண்டு முதல் இவரது மறைவு வரை இங்கிலாந்தை ஆண்டார்..


</doc>
<doc id="87750" url="https://ta.wikipedia.org/wiki?curid=87750" title="சாந்துமவுல்">
சாந்துமவுல்

சாந்துமவுல் என்பது ஒரு மேற்கத்திய இசைக்குழு ஆகும். இது செருமனி நாட்டை சேர்ந்த ஒரு "மத்தியக்கால கிராமிய ராக் இசை" இசைக்குழு ஆகும். இது 1998ஆம் ஆண்டு செருமனியில் உள்ள மியுன்சன் நகரத்தில் தோற்றுவிக்கப்பட்டது.


</doc>
<doc id="87754" url="https://ta.wikipedia.org/wiki?curid=87754" title="கோர்வுசு கோராகுசு">
கோர்வுசு கோராகுசு

கோர்வுசு கோராகுசு என்பது மத்தியகால இசை மற்றும் மத்தியகால மெட்டல் இசை ஆகிய இசைவகைகளை வாசிக்கும் செருமனி நாட்டை சேர்ந்த ஒரு மெட்டல் இசைக்குழு ஆகும். இது 1989ஆம் ஆண்டு தோற்றுவிக்கப்பட்டது.


</doc>
<doc id="87760" url="https://ta.wikipedia.org/wiki?curid=87760" title="சால்தாதியோ மோர்திசு">
சால்தாதியோ மோர்திசு

சால்தாதியோ மோர்திசு என்பது ஒரு மேற்கத்திய மெட்டல் இசைக்குழு ஆகும். இது செருமனி நாட்டை சேர்ந்த ஒரு மத்தியகால மெட்டல் இசைக்குழு ஆகும். இது 2000ஆம் ஆண்டு செருமனியில் உள்ள மனேமில் தோற்றுவிக்கப்பட்டது.


</doc>
<doc id="87761" url="https://ta.wikipedia.org/wiki?curid=87761" title="பென்சில்வேனியா தச்சு">
பென்சில்வேனியா தச்சு

பென்சில்வேனியா தச்சு அல்லது பென்சில்வேனியா இடாய்ச்சு என்பது வட அமெரிக்காவில் பேசப்படும் ஒரு செருமானிய மொழிக்குடும்பத்தை சேர்ந்த மொழி ஆகும். இது இரண்டு இலச்சத்து ஐம்பது ஆயிரம் மக்களால் பேசப்படுகிறது.


</doc>
<doc id="87764" url="https://ta.wikipedia.org/wiki?curid=87764" title="உசுபேகிய மொழி">
உசுபேகிய மொழி

உசுபேகிய மொழி என்பது ஒரு துருக்கிய மொழி ஆகும். இது உசுபெக்கிசுத்தனின் ஆட்சி மொழி ஆகும். இம்மொழி 25.5 மில்லியன் மக்களுக்கு தாய்மொழி ஆகும். 


</doc>
<doc id="87766" url="https://ta.wikipedia.org/wiki?curid=87766" title="செல்மிசு">
செல்மிசு

செல்மிசு என்பது ஒரு மேற்கத்திய இசைக்குழு ஆகும். இது செருமனி நாட்டை சேர்ந்த ஒரு மிட்டரால்டார் ராக் இசைக்குழு ஆகும். இது 1999ஆம் ஆண்டு செருமனியில் உள்ள போனில் தோற்றுவிக்கப்பட்டது. 


</doc>
<doc id="87767" url="https://ta.wikipedia.org/wiki?curid=87767" title="கோர்பிகுலாணி">
கோர்பிகுலாணி

கோர்பிகுலாணி என்பது ஒரு மேற்கத்திய இசைக்குழு ஆகும். இது பின்லாந்தை சேர்ந்த ஒரு இசைக்குழு ஆகும். இதன் இசைவகை கிராமிய மெட்டல் ஆகும். இது 2003ஆம் ஆண்டு பின்லாந்தில் உள்ள லாதியில் தோற்றுவிக்கப்பட்டது.


</doc>
<doc id="87769" url="https://ta.wikipedia.org/wiki?curid=87769" title="பண்டைய ஆங்கிலம்">
பண்டைய ஆங்கிலம்

பண்டைய ஆங்கிலம் என்பது ஆங்கில மொழியின் துவக்கக்காலத்தில் ஆங்கில மொழி பேசப்பட்ட, எழுதப்பட்ட முறையை குறிக்கும். இது ஆங்கிலோ சாக்ச மக்களால் பேசப்பட்ட மொழி ஆகும். எனவே இதனை ஆங்கிலோ சாக்ச மொழி என்றும் அழைப்பர். இது ஓர் அழிந்துபட்ட மொழியாகும்.


</doc>
<doc id="87770" url="https://ta.wikipedia.org/wiki?curid=87770" title="இசுலேன்சுக மொழி">
இசுலேன்சுக மொழி

இசுலேன்சுக மொழி (ஐஸ்லாந்து மொழி, Icelandic) என்பது ஐசுலாந்தில் பேசப்படும் மொழி. இது ஒரு வட செருமானிய மொழி ஆகும். இதற்கு மிகவும் நெருங்கிய மொழி பரோசு ஆகும். இம்மொழியை மூன்று இலட்சத்து இருபதாயிரத்திற்கும் மேற்பட்டவர்கள் பேசுகின்றனர்.


</doc>
<doc id="87771" url="https://ta.wikipedia.org/wiki?curid=87771" title="பரோசு மொழி">
பரோசு மொழி

பரோசு மொழி ("Faroese") என்பது இந்தோ ஐரோப்பிய மொழிக் குடும்பத்தை சேர்ந்த ஒரு மொழி ஆகும். இது செருமானிய மொழிக்குடும்பத்தின் கீழ் வரும். இம்மொழியை பரோ தீவுகளில் நாற்பத்தெட்டாயிரம் மக்கள் பேசுகின்றனர். மேலும் டென்மார்க்கில் இருபத்தைந்தாயிரம் மக்கள் பேசுகின்றனர். உலக அளவில் இம்மொழியை அறுபதாயிரம் முதல் எண்பதாயிரம் பேர் வரை பேசுகின்றனர்.


</doc>
<doc id="87772" url="https://ta.wikipedia.org/wiki?curid=87772" title="இலத்துவிய மொழி">
இலத்துவிய மொழி

இலத்துவிய மொழி என்பது லாத்வியாவின் ஆட்சி மொழி ஆகும். இம்மொழி 1.39 மில்லியன் மக்களுக்கு தாய்மொழி ஆகும். உலக அளவில் இம்மொழியை 1.5 மில்லியன் மக்கள் பேசுகின்றனர். இம்மொழியை எழுதுவதற்கு இலத்தீன் எழுத்துக்கள் பயன்படுத்துகிறது. 


</doc>
<doc id="87773" url="https://ta.wikipedia.org/wiki?curid=87773" title="சாவகம் (மொழி)">
சாவகம் (மொழி)

சாவாக மொழி என்பது இந்தோனேசியாவில் உள்ள சாவகத்தில் பேசப்படும் மொழி ஆகும். இம்மொழி 75.5 மக்களின் தாய்மொழி ஆகும். உலக அளவில் இம்மொழி 80 மில்லியன் மக்களால் பேசப்படுகிறது. இம்மொழி ஆத்திரோனேசிய மொழிக்குடும்பத்தை சேர்ந்தது.


</doc>
<doc id="87774" url="https://ta.wikipedia.org/wiki?curid=87774" title="இலுகுசெம்பூர்கிய மொழி">
இலுகுசெம்பூர்கிய மொழி

இலுகுசெம்பூர்கிய மொழி என்பது லக்சம்பர்கின் ஆட்சி மொழி ஆகும். இது இந்தோ ஐரோப்பிய மொழிக்குடும்பத்தை சேர்ந்த ஒரு மொழி ஆகும். இது செருமானிய மொழிக்குடும்பத்தின் கீழ் வரும் ஒரு மொழி ஆகும். இம்மொழி மூன்று இலச்சத்து தொண்ணூறாயிரம் மக்களால் பேசப்படுகிறது. 


</doc>
<doc id="87776" url="https://ta.wikipedia.org/wiki?curid=87776" title="செருபோகுரோவாசிய மொழி">
செருபோகுரோவாசிய மொழி

செருபோகுரோவாசிய மொழி என்பது இந்திய-ஐரோப்பிய மொழிக் குடும்பத்தை சேர்ந்த தென் சிலாவிய மொழிகளுள் ஒன்று. இம்மொழி செருபியா, குரோவாசியா, பாசுனியாவும் எர்சகொவினாவும், மான்டினேகிரோ போன்ற நாடுகளின் முதன்மை மொழியாக உள்ளது. இம்மொழியை 15 மில்லியன் மக்கள் பேசுகின்றனர். பல வழக்கு மொழியான இதில் ஒன்றையொன்று புரிந்துகொள்ளக்கூடிய நான்கு வேறுபாடுகளைக் கொண்டது. இம்மொழி இலத்தீன் எழுத்துக்கள் மற்றும் சிரில்லிய எழுத்துக்களைக் கொண்டு எழுதப்படுகிறது.

இம்மொழி, யூகோசுலாவியா உருவாவதற்குப் பல பத்தாண்டுகள் முன்பே, 19 ஆம் நூற்றாண்டின் நடுப்பகுதியில் சீர்தரப்படுத்தப்பட்டது. தொடக்கத்தில் இருந்தே செருபியச் சீர்தரம், குரோசியச் சீர்தரம் என இரட்டைச் சீர்தரங்கள் காணப்பட்டன. செருபியரும், குரோசியரும் இரு வேறு மதங்களைப் பின்பற்றுபவர்கள். வரலாற்று அடிப்படையில், வெவ்வேறு பேரரசுகளுக்குள் அடங்கியிருந்தவர்கள். இசுட்டக்காவியக் கிளைமொழியின் கிழக்கு எர்சகோவினியத் துணை வழக்கை அடிப்படையாகக் கொண்டிருந்தாலும், சற்றே வேறுபட்ட இலக்கிய வடிவங்களைத் தமது சீர்தரங்களாகக் கொண்டிருந்தனர். விடுதலைக்குப் பின்னர், பொசுனியம், பொசுனியா-எர்சகொவினாவில் அலுவல் சீர்தரமாக்கப்பட்டது. மான்டனெகிரின் சீர்தரம் ஒன்றை உருவாக்குவதற்கும் முயற்சி செய்கின்றனர். இதனால், செருபோகுரோவாசியம் அவ்வப்பகுதிகளில், செருபியம், குரோசியம், பொசுனியம், மான்டனேகிரின் என இனப் பெயர்கள் இட்டு வழங்கப்படுகிறது. 20 ஆம் நூற்றாண்டில், செரிபோகுரோவாசியம் யூகோசுலாவிய இராச்சியத்தின் அலுவல் மொழியாகப் பயன்பட்டது. அப்போது இது "யூகோசுலாவியம்" எனப்பட்டது. பின்னர், யூகோசுலாவிய சோசலிசக் கூட்டாட்சிக் குடியரசின் அலுவல் மொழிகளுள் ஒன்றாக விளங்கியது. யூகோசுலாவியா கலைக்கப்பட்ட பின்னர், மொழி தொடர்பான மனப்போக்கில் மாற்றம் ஏற்பட்டு, இன, அரசியல் அடிப்படைகளில் மொழி பிரிவடைந்தது.


</doc>
<doc id="87779" url="https://ta.wikipedia.org/wiki?curid=87779" title="செபுவான மொழி">
செபுவான மொழி

செபுவான மொழி என்பது ஒரு ஆத்திரோனேசிய மொழிக்குடும்பத்தை சேர்ந்த மொழி ஆகும். இம்மொழி பிலிப்பைன்ஸ் நாட்டில் பேசப்படுகிறது. இம்மொழியை ஏறத்தாழ 20 மில்லியன் மக்கள் பேசுகின்றனர். இம்மொழி "அபகாதா" எழுத்துக்கள் மற்றும் "பிலிப்பினோ" எழுத்துக்களையே எழுதப்பயன்படுத்துகிறது. 


</doc>
<doc id="87780" url="https://ta.wikipedia.org/wiki?curid=87780" title="ஐத்தி கிரியோல் மொழி">
ஐத்தி கிரியோல் மொழி

ஐத்தி கிரியோல் மொழி என்பது ஐத்தி குடியரசின் ஆட்சி மொழி ஆகும். இம்மொழி கிரியோல் மொழிகளில் ஒன்றாகும். இம்மொழியைப் பன்னிரண்டு மில்லியன் மக்கள் பேசுகின்றனர். கிரியோல் மொழிகளிலேயே இதுதான் மிகப் பரவலாக பேசப்படும் மொழி ஆகும். பகாமாசு, ஐத்தி (அல்லது எய்ட்டி) மக்கள் போக, கியூபா, கனடா, பிரான்சு, கேமன் தீவு, கினியா, மார்ட்டினீக்கு, குவாடலூப்பு, பெலீசு, திர்னிடாடு, வெனீசுலா, ஐவரிக் கரை, புயெர்ட்டோ இரிக்கோ போன்ற நாடுகளில் உள்ளவர்களும் இந்தக் கிரியோல் மொழியைப் பேசுகின்றனர்,

இம்மொழி எய்ட்டி (ஐத்தியின்) அரசு ஏற்புப் பெற்ற இரண்டு மொழிகளுள் ஒன்று. மற்றது பிரான்சியம். இம்மொழி 18-ஆவது நூற்றாண்டில் பிரான்சியம், அரபி, ஆப்பிரிக்க மொழிகள், எசுப்பானியம், தையினோ, அரவாக்கு, ஆங்கிலம் போன்ற மொழிகளின் கலப்பால் உருவானது


</doc>
<doc id="87781" url="https://ta.wikipedia.org/wiki?curid=87781" title="நீநொர்ஸ்க் மொழி">
நீநொர்ஸ்க் மொழி

நீநொர்ஸ்க் மொழி என்பது நோர்வே நாட்டின் மக்களால் பேசப்படும் நோர்வே மொழியின்ஆட்சி மொழி வடிவங்கள் இரண்டில் ஒன்றாகும். மற்றைய மொழி வடிவம் பூக்மோல் ஆகும். ஆகும். இது இந்தோ ஐரோப்பிய மொழிக்குடும்பத்தை சேர்ந்த ஒரு மொழி ஆகும். இது செருமானிய மொழிக்குடும்பத்தின் கீழ் வரும். இம்மொழியை எழுதுவதற்கு நார்வேசிய எழுத்துக்களையே பயன்படுத்துகின்றனர்.

இந்த மொழி வடிவமானது நோர்வேயில் 27 மாநகரங்களில் அரசகரும மொழி வடிவமாக அறிவிக்கப்பட்டுள்ளது. இதனால் நோர்வே சனத்தொகையின் 12 % மானோர் இம்மொழி வடிவத்தை அரசகருமங்களில் பயன்படுத்துகின்றனர்.


</doc>
<doc id="87793" url="https://ta.wikipedia.org/wiki?curid=87793" title="ஆரோமானிய மொழி">
ஆரோமானிய மொழி

ஆரோமானிய மொழி என்பது இந்தோ ஐரோப்பிய மொழிக்குடும்பத்தை சேர்ந்த ரோமானிய மொழிகளுள் ஒன்றாகும். இம்மொழி கிரீசு, அல்பேனியா, செர்பியா, பல்கேரியா போன்ற நாடுகளில் பேசப்படுகிறது. இம்மொழியை மூன்று இலட்சம் மக்கள் பேசுகின்றனர். இம்மொழியை எழுதுவதற்கு ஆரோமானிய எழுத்துக்களையே பயன்படுத்துகின்றனர். 


</doc>
<doc id="87795" url="https://ta.wikipedia.org/wiki?curid=87795" title="அருமேனிய மொழி">
அருமேனிய மொழி

அருமேனிய மொழி ( "") என்பது அருமேனியர்களால் பேசப்படும் மொழி ஆகும். இம்மொழி இந்தோ ஐரோப்பிய மொழிக்குடும்பத்தை சேர்ந்தது ஆகும். இம்மொழி 6.7 மில்லியன் மக்களால் பேசப்படுகிறது. இம்மொழி அருமேனிய எழுத்துக்களை கொண்டு எழுதப்படுகிறது.


</doc>
<doc id="87797" url="https://ta.wikipedia.org/wiki?curid=87797" title="குரோவாசிய மொழி">
குரோவாசிய மொழி

குரோவாசிய மொழி என்பது ஒரு வகையான செருபோகுரோவாசிய மொழி ஆகும். இம்மொழி குரோவாசியா, பாசுனியா, செருபியா, ரோமானியா போன்ற நாடுகளில் பேசப்படுகிறது. இம்மொழியை ஏறத்தாழ 5.5 மில்லியன் மக்கள் பேசுகின்றனர். இம்மொழி இலத்தீன் எழுத்துக்களை கொண்டே எழுதப்படுகிறது. 


</doc>
<doc id="87799" url="https://ta.wikipedia.org/wiki?curid=87799" title="தாய் (மொழி)">
தாய் (மொழி)

தாய் ("Thai", "Phasa Thai" ) என்பது தாய்லாந்தின் தேசிய மொழியும் ஆட்சி மொழியும் ஆகும். இது தாய்லாந்து, வடக்கு மலேசியா, கம்போடியா, லாவோசு போன்ற நாடுகளில் பேசப்படுகிறது. இம்மொழி ஏறத்தாழ இருபது மில்லியன் மக்களுக்கும் மேற்பட்டவர்களால் பேசப்படுகிறது. இம்மொழி தாயி எழுத்துக்களைக் கொண்டே எழுதப்படுகிறது. 


</doc>
<doc id="87801" url="https://ta.wikipedia.org/wiki?curid=87801" title="ஜே. ஆர். ஆர். டோல்கீன்">
ஜே. ஆர். ஆர். டோல்கீன்

ஜே. ஆர். ஆர். டோல்கீன் ("J. R. R. Tolkien", ஜனவரி 3, 1892 – செப்டம்பர் 2, 1973) என்று பரவலாக அறியப்படும் ஜான் ரொனால்ட் ரூல் டோல்கீன் ("John Ronald Reuel Tolkien") ஒரு ஆங்கில எழுத்தாளர், கவிஞர் மற்றும் பேராசிரியர். ஆங்கிலக் கனவுருப்புனைவு பாணியின் முன்னோடியாகக் கருதப்படுபவர். "த லார்ட் ஆஃப் தி ரிங்க்ஸ்", "த ஹாபிட்", "தி சில்மரீலியன்" ஆகியவை இவரது மிகவும் அறியப்பட்ட படைப்புகள். டோல்கீனுக்கு முன்பே பல எழுத்தாளர்கள் கனவுருப்புனைவுப் படைப்புகளை எழுதியிருந்தாலும் அவரது படைப்புகளே இருபதாம் நூற்றாண்டில் அப்புனைவுப் பாணிக்கு புத்துயிர் அளித்து வாசகர்களிடையே புகழ்பெறச் செய்தன. எனவே டோல்கீன் 'நவீன கனவுருப்புனைவு இலக்கியத்தின் தந்தை' எனக் கருதப்படுகிறார்.

டோல்கீனின் தந்தை வழி மூதாதையர் ஐரோப்பாவின் கீழ்சாக்சனி பகுதியில் இருந்து 18ம் நூற்றாண்டில் இங்கிலாந்துக்குக் குடி பெயர்ந்தவர்கள். காலப்போக்கில் ஆங்கிலச் சமூகத்தில் ஒன்றிணைந்துவிட்டனர். அவரது தாய்வழி பாட்டனும்-பாட்டியும் இங்கிலாந்தின் பர்மிங்காம் நகரில் வாழ்ந்தவர்கள். சஃபீல்ட் ("suffield") என்ற குடும்பப் பெயர் கொண்ட அவர்கள் பர்மிங்கம்மின் நகர மையத்தில் 19ம் நூற்றாண்டில் பல தொழில்கள் புரிந்து வந்தனர்.

டோல்கீன் தென்னாப்பிரிக்காவின் ஆரஞ்சு விடுதலை மாநிலத்தின் புளூம்ஃபோண்டெய்ன் நகரில் ஆர்த்தர் ரூல் டோல்கீன் - மேபல் சஃபீல்டு இணையருக்கு மகனாக ஜனவரி 3, 1892 அன்று பிறந்தார். அவரது தந்தை ஆர்த்தர் ஒரு வங்கி மேலாளர். ஆர்த்தர் இங்கிலாந்தில் தான் பணிபுரிந்து வந்த வங்கியில் பணி உயர்வு பெற்று அதன் புளூம்ஃபோண்டெய்ன் கிளையை நிருவகிப்பதற்காக தென்னாப்பிரிக்கா சென்றிருந்த போது ஜே. ஆர். ஆர். டோல்கீனின் பிறப்பு நிகழ்ந்தது. டோல்கீனுக்கு ஹிலரி ஆர்த்தர் ரூல் என்ற இளைய சகோதரர் ஒருவரும் உண்டு. டோல்கீனுக்கு மூன்று வயதிருக்கும் போது அவரது தாய் அவரையும் அவரது தம்பியையும் ஒரு நீண்ட குடும்பப் பயணமாக இங்கிலாந்துக்கு அழைத்து சென்றார். அப்போது புளூம்ஃபோண்டெய்னில் அவரது தந்தை வாதநோயினால் பாதிக்கப்பட்டு மரணமடைந்தார். இதனால் டோல்கீன் குடும்பம் தென்னாப்பிரிக்கா திரும்பாமல் இங்கிலாந்திலேயே தங்கிவிட்டது.
டோல்கீன் பர்மிங்காம் அருகில் உள்ள சேர்ஹோல் என்ற பசுமையான கிராமத்தில் தன் இளமைப்பருவத்தைக் கழித்தார். அதன் அழகிய இயற்கைச்சூழலும் அவர் சிறுவனாகச் சுற்றிப்பார்த்த பல இடங்களும் அவரது பிற்கால எழுத்துகளில் கற்பனையாக உருவாக்கிய பல இடங்களுக்குத் தூண்டுகாரணமாக அமைந்தன. டோல்கீனின் தாய் மேபல் தானே தனது இரு மகன்களுக்கும் ஆரம்பத்தில் கல்வி கற்பித்தார். தாயின் கல்வி புகட்டலால் டோல்கீனுக்குத் தாவரங்கள் மீதும் தாவரவியலிலும் ஆர்வம் உண்டானது. அத்துடன் நிலக்காட்சி ஓவியங்கள் வரைவதிலும் விருப்பம் ஏற்பட்டது. இவற்றைக் காட்டிலும் மொழிகளைக் கற்பதில் சிறுவன் டோல்கீன் அதிக ஆர்வம் கொண்டார். நான்கு வயதிலேயே வேகமாகப் படிக்கக் கற்றுக் கொண்ட அவர் வெகு விரைவில் சரளமாக எழுதவும் தொடங்கிவிட்டார்.

டோல்கீன் பர்மிங்காம் எட்வர்ட் அரசர் பள்ளியிலும், புனித பிலிப்பு பள்ளியிலும் கல்வி கற்றார். 1900 ஆம் ஆண்டு பாப்டிச புரோட்டாஸ்தாந்த திருச்சபையைச் சேர்ந்த மேபல் டோல்கீன், உரோமன் கத்தோலிக்கராக மாறினார். இதனைக் கடுமையாக எதிர்த்த அவரது குடும்பம் அவருடனான உறவைத் துண்டித்துக் கொண்டது. 1904ம் ஆண்டு நீரிழிவு நோயினால் பாதிக்கப்பட்டு மேபல் இறந்து போனார். அப்போது அவருக்கு வயது 34. தனது மகன்கள் இருவரையும் வளர்க்கும் பொறுப்பை பர்மிங்காம் கத்தோலிக்கத் திருச்சபையைச் சேர்ந்த பாதிரியார் பிரான்சிஸ் சேவியர் மார்கனிடம் ஒப்படைத்தார். டோல்கீனும் அவருடைய தம்பியும் ரோமன் கத்தோலிக்கர்களாக வளர்க்கப்பட்டனர். பர்மிங்காமின் எட்ஜ்பாஸ்டன் பகுதியில் வளர்ந்த டோல்கீன் மனதில் அப்பகுதியில் இருந்த உயர் கோபுரங்களான "பெர்ரட்ஸ் ஃபோலி" (Perrott's Folly) மற்றும் "எட்ஜ்பாஸ்டன் வாட்டர்வொர்க்ஸ் டவர்" (Edgbaston Waterworks Tower) ஆகியவை ஆழ்ந்த தாக்கத்தை ஏற்படுத்தின. அவரது பிற்காலப் புனைவுப் படைப்புகளில் உயர்கோபுரங்கள் பல தோன்றுவதற்கு இது ஒரு காரணமாக இருந்திருக்கலாம் எனக் கருதப்படுகிறது. பர்மிங்காம் அருங்காட்சியகம் மற்றும் ஓவியக்காட்சிக் கூடத்தில் காட்சிக்கு வைக்கப்பட்டிருந்த மத்தியக்காலப் புனைவியல் ஓவியங்களும் அவரது மனதில் தாக்கத்தை ஏற்படுத்தின.

1911 இல் சுவிட்சர்லாந்திற்கு கோடை விடுமுறையைக் கழிக்கச் சென்றார் டோல்கீன். அப்போது இண்டர்லேக்கன் என்ற இடத்திலிருந்து லாட்டர்புருனென் என்ற இடத்துக்கு மலை நடையாகச் சென்றார். அந்த நடையே பிற்காலத்தில் அவர் எழுதிய "தி ஹோபிட்" புதினத்தில் பில்போ பாகின்ஸ் பாத்திரம் பனிசூழ் மலைகளுக்குச் செல்லும் நிகழ்வுக்குத் தூண்டுகோலாக அமைந்தது. டிசம்பர் 1914 இல் டோல்கீன் தனது பள்ளி நண்பர்கள் மூவருடன் நடத்திய ஒரு சந்திப்பிற்குப் பிறகு கவிதை எழுதுவதில் நாட்டம் கொண்டார். பள்ளிப்படிப்பை முடித்த பின்னர் ஆக்ஸ்ஃபோர்டில் உள்ள எக்சிட்டர் கல்லூரியில் தன் கல்வியைத் தொடர்ந்தார். செவ்வியல் இலக்கியங்களை முதலில் பயின்ற அவர் 1913 இல் ஆங்கில மொழி மற்றும் இலக்கியம் படிக்கத் தொடங்கினார். 1915 இல் கல்லூரி இறுதித் தேர்வில் முதல் வகுப்பில் தேர்ச்சி பெற்றார்.

டோல்கீன தனது பதினாறாவது வயதில் எடித் மேரி பிராட் என்ற இளம் பெண்ணை சந்தித்தார். எடித் டோல்கீனை விட மூன்று வயது மூத்தவர்; புரோட்டாஸ்தாந்தத் திருச்சபையைச் சேர்ந்தவர். தமது பெற்றோரை இழந்திருந்த இருவரும் ஒத்த மனமுடையவர்களாக இருந்தனர். பர்மிங்காமை சுற்றித் திரிந்த அவர்களிடையேயான உறவு 1909 இல் காதலாக மாறியது. டோல்கீனது வளர்ப்பாளர் பாதரியார் பிரான்சிஸ் மார்கனுக்கு இந்தக் காதல் ஏற்புடையதாக இல்லை. எடித் புரோட்டஸ்தாந்தியர் என்பதும், காதல் டோல்கீனது மனதைப் படிப்பிலிருந்து திசை திருப்பிவிடும் என்று அவர் கருதியதே காரணம்.
பாதரியார் மார்கன் டோல்கீன் அவருக்கு 21 வயதாகும் வரை எடித்தை சந்திக்கக்கூடாது, அவருடன் பேசக்கூடாது, கடிதம் எழுதக்கூடாது எனத் தடைவிதித்தார். இத்தடையை மதித்து டோல்கீன் எடித்துடனான தொடர்பை முறித்துக் கொண்டார். ஒரே ஒரு முறை இதனை மீறிய போது பாதரியார் மார்கன் அவரை பல்கலைக்கழகத்திலிருந்து நிறுத்தி விடுவதாக மிரட்டிக் கடிந்து கொண்டார். 21 வயது நிரம்பிய அன்றே டோல்கீன் தன்னை மணந்து கொள்ளும்படி வேண்டி எடித்துக்கு ஒரு கடிதம் எழுதினார். டோல்கீன் தன்னை மறந்து விட்டதாக எண்ணியிருந்த எடித் வேறொருவரைத் திருமணம் செய்ய நிச்சயம் செய்திருந்தார். ஆனால் மீண்டும் டோல்கீனைச் சந்தித்த போது அவர்களிடையேயிருந்த காதல் வலுவடைந்தது. தனது திருமண ஒப்பந்தத்தை முறித்துக் கொண்ட எடித் டோல்கீனை மணம் புரியப்போவதாக அறிவித்தார். டோல்கீனது வற்புறுத்தலால், அவர்களது திருமண நிச்சய நாளன்று எடித் தயக்கத்துடன் ரோமன் கத்தோலிக்கத்தைத் தழுவினார். ஜனவரி 13, 1913 இல் நிச்சயமான எடித்-டோல்கீன் திருமணம் மார்ச் 22, 1916 இல் இங்கிலாந்தின் வார்விக் நகரில் உள்ள புனித மேரி கத்தோலிக்கத் திருச்சபையில் நடைபெற்றது.

1914 ஆம் ஆண்டு ஐக்கிய இராச்சியம் முதலாம் உலகப் போரில் ஈடுபட்டது. டோல்கீன் அவரது உறவினர்கள் எதிர்பார்த்தது போல் உடனடியாக பிரித்தானியத் தரைப்படையில் தன்னார்வலராக இணையவில்லை. மாறாக, தனது கல்லூரிப் பட்டத்தைப் பெறும் வரை படையில் இணைவதைத் தள்ளிப்போடும் ஒரு திட்டத்தில் சேர்ந்து கொண்டார். ஜூலை 1915 இல் பட்டம் பெற்ற பின்னர் லங்காசயர் ஃபூசிலியர்ஸ் ரெஜிமண்ட் படைப்பிரிவில் இரண்டாவது லெப்டினன்டாக சேர்ந்தார். ஸ்டிராஃபர்ட்சயரில் உள்ள கன்னோக் சேஸ் என்ற இடத்தில் 13வது இருப்பு பட்டாலியன் படைப்பிரிவில் பதினோரு மாதங்கள் படைப்பயிற்சி பெற்றார். அங்கிருந்த போது, மனைவி எடித்துக்கு எழுதிய கடிதம் ஒன்றில் தனது மேலதிகாரிகளைப் பற்றி ”இங்கு மேன்மக்கள் அரிதாகவே காணக்கிடைக்கின்றனர், ஏன், மனிதர்கள் கூட அரிதாகவே உள்ளனர்” என்று குறைபட்டுக்கொண்டார். பின் அங்கிருந்து 11வது சேவை பட்டாலியனுக்கு மாற்றப்பட்டார். பிரித்தானியப் பயணப்படையின் ஒரு உறுப்பினராக ஜூன் 4, 1916 இல் பிரான்சை அடைந்தார். ஒரு படைப் போக்குவரத்துக் கப்பலில் இங்கிலாந்தில் இருந்து கிளம்பிய நிகழ்வு "தி லோன்லி ஐல்" என்ற கவிதையை எழுதத் தூண்டியது. “[போரில்] நிமிடத்திற்கு டசன் கணக்கில் கீழ்நிலை அதிகாரிகள் கொல்லப்படுகிறார்கள்... என் மனைவியைப் பிரிவது செத்துப்போவது போலிருந்தது”.

பிரான்சின் சோம் போர்முனையில் தொலைதொடர்பு அதிகாரியாகப் பணியாற்றிய டோல்கீன் தீப்வால் ரிட்ஜ் சண்டை மற்றும் ஷ்வாபென் அரண் மீதான தாக்குதல்களில் பங்கேற்றார். போர்க்களத்தில் பல்வேறு சமூகப் பின்னணி கொண்டவர்களுடன் கடினமான ஒரு சூழலில் ஒன்றாகப் பணிபுரியும் அனுபவம் டோல்கீனுக்கு ஏற்பட்டது. இதன் மூலம் பிரித்தானிய சமூகத்தின் கீழ்மட்டத்தைச் சேர்ந்த சாதாரண போர்வீரர்கள் மற்றும் இங்கிலாந்தின் விவசாயப் பகுதிகளைச் சேர்ந்த வீரர்கள் பற்றிய புரிதலும் அனுபவமும் அவருக்கு ஏற்பட்டது. டோல்கீன் போர்க்களத்திலிருந்த காலம் எடித்துக்கு மிகவும் சோதனையான ஒன்று. ஒவ்வொரு முறை அவரது வீட்டுக்கதவு தட்டப்படும் போதும் கணவரின் மரணசெய்தி தான் வந்துள்ளதோ என்று அவர் அஞ்சினார். அப்போது படைவீரர்கள் தங்கள் குடும்பத்தாருக்கு எழுதும் கடிதங்கள் பிரித்தானியப் படைத்துறையால் தணிக்கை செய்யப்பட்டு வந்தன (அவர்கள் எங்கு இருக்கிறார்கள், போர் நிலை பற்றிய செய்திகள் தணிக்கை செய்யப்பட்டுவிடும்). இத்தணிக்கையில் சிக்காமல் செய்திகளைப் பரிமாறிக் கொள்ள எடித்தும் டோல்கீனும் தங்கள் கடிதங்களில் ஒரு தனிப்பட்ட குறியீட்டு முறையைப் பயன்படுத்தி தகவல் பரிமாறிக் கொண்டனர்.

அக்டோபர் 27, 1916 இல் டோல்கீன் பதுங்குகுழிக் காய்ச்சலால் பாதிக்கப்பட்டார். பதுங்குகுழிகளில் பரவலாக இருந்த பேண் ஒட்டுண்ணிகளின் மூலம் இந்நோய் படைவீரர்களிடையே பரவி வந்தது. நவம்பர் 8 ஆம் தேதி நோயினால் பலவீனமடைந்த டோல்கீன் இங்கிலாந்திற்குத் திருப்பி அனுப்பப்பட்டார். அவரது இளமைக்கால நண்பர்கள் பலர் முதலாம் உலகப் போரில் போர்முனைகளில் மரணமடைந்தனர். டோல்கீன் களப்பணிக்கு உடல்நல அடிப்படையில் தகுதியற்றவர் என அறிவிக்கப்பட்டதால் போரின் எஞ்சிய காலகட்டத்தை பாதுகாவல் பணிகளிலும் மருத்துவமனைகளிலும் கழித்தார். உடல்நலம் தேறிவந்த இக்காலகட்டத்தில் "தி புக் ஆஃப் லாஸ்ட் டேல்ஸ்" நூலை எழுதத் தொடங்கினார். 1917-18 காலத்தில் பலமுறை அவரது உடல்நலம் சரியில்லாது போனாலும், லெப்டினண்டாக பதவு உயர்வு பெற்று தாயக முனையில் பல முகாம்களில் பணியாற்றினார். அவருடைய முதல் குழந்தையான ஜான் பிரான்சிஸ் ரூல் டோல்கீன் பிறந்ததும் இக்காலகட்டத்தில் தான். கிங்க்ஸ்டன் அபான் ஹல் என்ற இடத்தில் பணி புரிந்த போது எடித்தும் டோல்கீனும் அருகிலிருந்த காட்டுப்பகுதிக்கு ஒரு முறை நடையாகச் சென்றனர். அங்கு பூத்திருந்த மரங்களிடையே எடித் நடனமாடிய காட்சி அவருடைய மனதில் ஆழப்பதிந்தது. பிற்காலத்தில் அவர் எழுதிய "பெரெனும் லூத்தியனும்" கதையில் பெரெனும் லூத்தியனும் சந்திக்கும் நிகழ்வு இதைப் பின்பற்றி அமைக்கப்பட்டது. எடித்தை “எனது லூத்தியன்” என்று டோல்கீன் அடிக்கடி குறிப்பிட்டுள்ளார்.

[[முதல் உலகப் போர்|முதல் உலகப் போரின் முடிவுக்குப் பின்னர் டோல்கீன் [[ஆக்சுபோர்ட்]] ஆங்கில அகரமுதலியில் வேலைக்குச் சேர்ந்தார். அங்கு டபிள்யூ வில் தொடங்கும் [[ஜெர்மனி|ஜெர்மானிய]] மூலச் சொற்களின் வரலாற்றையும் சொற்பிறப்பியலையும் ஆய்வு செய்தார்.. 1920 இல் லீட்ஸ் பல்கலைக்கழகத்தில் ஆங்கில விரிவுரையாளரானார். விரைவில் அப்பல்கலைக்கழக்கத்தின் மிகவும் வயது குறைந்த பேராசிராயாகவும் பதவி உயர்வு பெற்றார். லீட்ஸ் பல்கலைக்கழகத்தில் பணியாற்றும் போது “நடு ஆங்கில சொல்லடைவு” ("Middle English Vocabulary") மற்றும் ”சர் கவைனும் பச்சை நைட்டும்” ("Sir Gawain and the Green Knight") கதையின் செம்பதிப்பு (ஈ. வீ. கோர்டனுடன் இணைந்து) ஒன்றையும் வெளியிட்டார். இவ்விரு படைப்புகளும் பல நூற்றாண்டுகளுக்கு தமது பகுப்புகளில் தரத்தை நிர்ணயம் செய்யும் படைப்புகளாகத் திகழ்ந்தன. மேலும் "சர் கவைன், பியர்ல், சர் ஓர்ஃபியோ" போன்ற கவிதைகளை மொழிபெயர்த்தார். 1925 இல் ஆக்சுபோர்ட் பல்கலைக்கழகத்துக்குத் திரும்பி ஆங்கிலோ சாக்சனுக்கான ராலின்சன் மற்றும் பாஸ்வர்த் பேராசிரியராகப் பதவியேற்றார். பெம்ப்ரோக் கல்லூரியில் சக ஆய்வாளராகவும் பதவியேற்றார்.

பெம்ப்ரோக் கல்லூரியில் பணியாற்றிய காலத்தில் தான் 'தி ஹாபிட்' நூலையும், 'தி லார்ட் ஆஃப் தி ரிங்க்சின்' முதல் இரு பகுதிகளையும் எழுதினார். அப்போது அவர் வடக்கு ஆக்ஸ்போர்டில் உள்ள 20, நார்த்மூர் சாலை என்ற முகவரியில் வசித்து வந்தார். 1932 இல் ”நாடென்ஸ்" ("Nodens") என்ற மொழியறிவியல் ஆய்வுக் கட்டுரை ஒன்றை எழுதினார். 1928ம் ஆண்டு சர் மோர்ட்டிமர் வீலர் குளோசஸ்டர்சயரின் லிட்னி பூங்காவில் ஒரு பண்டைய உரோம அசஸ்கிளெப்பெயான் வகைக் கோயில் ஒன்றை அகழ்ந்து கண்டுபிடித்தது இக்கட்டுரை எழுதத் தூண்டுகோலாக அமைந்தது.

1936 இல் டோல்கீன் ஆற்றிய ”பேவொல்ஃப்: பயங்கர விலங்குகளும் விமர்சகர்களும்” ("Beowulf: The Monsters and the Critics") என்ற விரிவுரை பேவொல்ஃப் இலக்கிய ஆய்வில் பெரும் தாக்கத்தை ஏற்படுத்தியது. பேவொல்ஃப் இலக்கியத் திறனாய்வில் டோல்கியனின் கட்டுரை ஒரு திருப்புமுனையாக அமைந்தது என லூயிஸ். ஈ. நிக்கல்சன் குறிப்பிட்டுள்ளார். அதுவரை அதன் மொழியியல் கூறுகள் மட்டுமே கவனிக்கப்பட்டு வந்த அப்படைப்பின் கவிதை நயத்தை அனைவரது கவனத்துக்கும் கொணர்ந்தார் டோல்கீன். .பேவொல்ஃபில் அடிக்கடி பயங்கர விலங்குகளுடன் நடக்கும் மோதல்கள் வருவதால் அது சிறுபிள்ளைத்தனமானது என்ற பொதுக்கருத்து இலக்கிய ஆய்வாளர்களிடையே நிலவி வந்தது. பேவொல்ஃபின் ஆசிரியர் இனக்குழு சண்டைகள் பற்றி மட்டுமல்லாது மனிதனின் விதியினைப் பற்றியும் தனது படைப்பினை ஆக்கியுள்ளார் என்று வாதிட்ட டோல்கீன் அதனால் அச்சமூட்டும் விலங்குகள் அப்படைப்பின் இன்றியமையாத அங்கமாக உள்ளன என்று கருதினார். பேவொல்ஃபில் இனக்குழு மோதல்கள் இடம்பெறாத பகுதிகளில் கனவுருப்புனைவுக் கூறுகளைத் தேடக்கூடாதென்று கூறினார் டோல்கீன். டோல்கீன் பேவொல்ஃப் மீது தான் கொண்டிருந்த பெருமதிப்பை வெளிப்படையாகத் தனது கட்டுரையில் குறிப்பிட்டுள்ளார். அவர் மீது அப்படைப்பு கொண்டிருந்த தாக்கம் அவரது நடு உலகுப் புனைவுக்களத்தில் புலனாகிறது. டோல்கீன் வகுப்பறைகளில் பேஃவொல்ஃப் பற்றிய தனது விரிவுரைகளை நடத்திய விதம் அவற்றை கேட்போரிடையே மிகப்பிரபலமாக மாறியது. 2003 ஆம் ஆண்டு [[பாட்லீயன் நூலகம்|பாட்லீயன் நூலகத்தில்]] டோல்கீன் எழுதிய பேவொல்ஃப் மொழிபெயர்ப்பு மற்றும் குறிப்புகள் அடங்கிய 2000 பக்க கையெழுத்துப்படி கண்டெடுக்கப்பட்டது.

[[படிமம்:Merton College and chapel from St Marys.JPG|thumb|டோல்கீன் ஆங்கில மொழி மற்றும் இலக்கியப் பேராசிரியராகப் பணியாற்றிய மெர்ட்டன் கல்லூரி]]

[[இரண்டாம் உலகப் போர்]] துவங்குவதற்கு முன்னர் [[பிரித்தானியா|பிரித்தானிய]] அதிகாரிகள் டோல்கீனை எதிரிகளின் தொலைத்தொடர்புக் ரகசியக் குறியீடுகளை உடைக்கும் பணிக்கமர்த்தத் திட்டமிட்டனர். ஜனவரி 1939 இல் நாட்டு நெருக்கடி காலத்தில் வெளியுறவு அமைச்சகத்தின் [[குறியாக்கவியல்]] பிரிவில் பணியாற்ற சம்மதமா என்று டோல்கீனிடம் வினவப்பட்டது. அதற்கு இசைந்த டோல்கீன் மார்ச் 27 முதல் அரசின் இரகசியக் குறியீடுக் கல்லூரியில் பயிற்சி பெறத் துவங்கினார். நாட்டுக்காகப் பணியாற்ற அவர் ஆர்வமாக இருந்தாலும் அவரது சேவை தங்களுக்குத் தேவையில்லை என்று அரசு தரப்பில் கூறிவிட்டனர். 2009 ஆம் ஆண்டு இது பற்றி வெளியிட்ட செய்தி ஒன்றில் "[[தி டெய்லி டெலிகிராஃப்]]" இதழ் எக்காரணத்தினாலோ டோல்கீன் அரசின் முழு நேர ஊழியராகும் வாய்ப்பை (ஆண்டொன்றுக்கு £500 ஊதியத்துடன்) ஏற்க மறுத்து விட்டார் என்று தெரிவித்தது.

1945 இல் ஆக்சுஃபோர்டின் மெர்ட்டன் கல்லூரிக்கு பணிமாறிய டோல்கீன் அங்கு ஆங்கில மொழி மற்றும் இலக்கியத்திற்கான மெர்ட்டன் பேராசிரியாகப் பதவியேற்றார். 1959 இல் ஓய்வு பெறும் வரை அப்பதவியை வகித்து வந்தார். 1948 இல் தனது மாபெரும் படைப்பான "தி லார்ட் ஆஃப் தி ரிங்க்ஸ்" புதினத்தை எழுதி முடித்தார் டோல்கீன். டப்ளின் பல்கலைக்கழகக் கல்லூரியில் வெளி ஆய்வாளராகவும் பல ஆண்டுகள் பணியாற்றினார். 1954 இல் [[அயர்லாந்து]] தேசியப் பல்கலைக்கழகம் அவருக்கு ஒரு மதிப்புறு பட்டத்தை வழங்கி சிறப்பித்தது. 1966 இல் வெளியான [[யெரூசலேம் விவிலியம்|யெரூசலேம் விவிலியத்தின்]] ஒரு பகுதியாக [[யோனா (நூல்)|யோனா நூலையும்]] டோல்கீன் மொழிபெயர்த்தார்.

டோல்கீன் இணையருக்கு நான்கு பிள்ளைகள் இருந்தனர்: ஜான் பிரான்சிஸ் ரூல் டோல்கீன் (17 நவம்பர் 1917 – 22 ஜனவரி 2003), மைக்கேல் ஹிலரி ரூல் டோல்கீன் (22 அக்டோபர் 1920 – 27 பெப்ரவரி 1984), [[கிரிஸ்டோஃபர் டோல்கீன்|கிரிஸ்டோபர் ஜான் ரூல் டோல்கீன்]] (21 நவம்பர் 1924 -), பிரிசில்லா மேரி ஆன் ரூல் டோல்கீன் (18 ஜூன் 1929). டோல்கீன் தனது பிள்ளைகள் மீது மிகுந்த பாசம் கொண்டிருந்தார். அவர்களது குழந்தைப் பருவத்தில் ஒவ்வொரு ஆண்டும் [[கிறிஸ்துமஸ்]] தந்தை எழுதியது போன்ற ஓவியங்கள் கொண்ட கடிதங்களை அவர்களுக்கு எழுதினார். அவற்றில் கிறிஸ்துமஸ் தந்தையின் கதைகள் விவரிக்கப்பட்டிருக்கும்.

டோல்கீன் 1959 இல் ஓய்வு பெற்றார். அப்போதிலிருந்து அவர் 1973 இல் ஓய்வு பெறும் வரை அவரது இலக்கியப் புகழ் அதிகரித்துக் கொண்டே போனது. அவரது நூல்களின் விற்பனை அவருக்கு பெருமளவு செல்வத்தை ஈட்டித் தந்தது. முன்னரே ஓய்வு பெறாமல் போனேனே என்று அவர் வருத்தப்படும் அளவுக்கு நூல் விற்பனை மூலம் அவருக்கு செல்வம் கிட்டியது. ஆரம்பத்தில் வாசகர்களின் கடிதங்களுக்கு ஆர்வத்துடன் பதில் எழுதி வந்தார். ஆனால் 1960களின் எதிர்ப்பண்பாட்டு இயக்கத்தினரிடையே தனது நூல்களுக்குக் கிடைத்த வரவேற்பை அவர் விரும்பவில்லை. அவரது புகழ் வெகுவாகப் பரவியதால் தொலைபேசி எண் தொகுப்பிலிருந்து தனது தொலைபேசி எண்ணை நீக்க நடவடிக்கை மேற்கொண்டார் டோல்கீன். எடித்தும் டோல்கீனும் பின்னர் கடலருகே இருந்த பூர்ன்மவுத் சுற்றுலாத் தலத்திற்கு இடம் பெயர்ந்தனர். இந்த இடமாற்றம் எடித்துக்கு மிகுந்த மனமகிழ்ச்சியை அளித்தது. டோல்கீன் தனது பழைய சுற்றுப்புறங்களைப் பிரிந்து தவித்தாலும், எடித் மீது கொண்டிருந்த நேசத்தினால், தனது மனைவியின் மகிழ்ச்சிக்காக அந்த மாற்றத்தை ஏற்றுக் கொண்டார். 1972 இல் டோல்கீனுக்கு [[பிரித்தானியா]]வின் [[சர்]] பட்டம் வழங்கப்பட்டது. அதே ஆண்டு [[ஆக்ஸ்போர்டு பல்கலைக்கழகம்]] அவருக்கு ஒரு மதிப்புறு [[முனைவர் பட்டம்]] வழங்கியது.

[[படிமம்:Tolkiengrab.jpg|thumb|எடித் மற்றும் ஜே. ஆர். ஆர். டோல்கீனின் கல்லறை, வோவர்கோட் கல்லறைத் தோட்டம், ஆக்சுஃபோர்ட்]]
நவம்பர் 29, 1971 இல் எடித் தனது 82வது வயதில் இறந்தார். மனைவியின் மரணத்துக்குப் பின்னர் டோல்கீன் மீண்டும் ஆக்சுபோர்டுக்கு இடம் பெயர்ந்தார். மனைவி இறந்து 21 மாதங்களிலேயே (செப்டம்பர் 2, 1973) டோல்கீனும் மரணமடைந்தார். எடித்தும் டோல்கீனும் ஆக்சுபோர்ட் நகரின் வோல்வர்கோட் கல்லறைத் தோட்டத்தில் ஒரே கல்லறையில் அடக்கம் செய்யப்பட்டுள்ளனர். அவர்களது கல்லறைக் கல்லில் அவர்களது பெயர்களுடன் “லூத்தியன்” மற்றும் “பெரென்” என்ற பெயர்களும் பொறிக்கப்பட்டுள்ளன. டோல்கீனின் நடுவுலகுப் புனைவுலகில் லூத்தியனும் பெரெனும் காதலர்கள். டோல்கீன் எடித்தை தனது லூத்தியனாகவே கருதினார்.

டோல்கீன் ஒரு பக்தி மிக்க உரோமன் கத்தோலிக்கர். [[பழமைவாதம்|பழமைவாத]] சமய மற்றும் அரசியல் கருத்துகள் கொண்டிருந்தவர். 1943 இல் அவர் எழுதிய கடிதமொன்றில் “எனது அரசியல் நிலைப்பாடு [[அரசின்மை]]யின் பக்கம் திரும்பி வருகிறது. நான் விரும்பும் அரசின்மை கட்டுப்பாடுகளைத் தளர்த்துவது பற்றியது; வெடிகுண்டு வீசுவது பற்றியதல்ல” என்று குறிப்பிடுகிறார். [[தொழில்மயமாக்கம்|தொழில்மயமாக்கத்தின்]] பக்க விளைவுகளை அவர் விரும்பவில்லை. இங்கிலாந்தின் நாட்டுப்புறம் அவற்றால் அழிந்துவருவதாக அவர் கருதினார். வாழ்நாள் முழுவதும் மகிழ்வுந்துகளை பயன்படுத்தாமல் மிதிவண்டியில் பயணம் செய்தார்.
"தி லார்ட் ஆஃப் தி ரிங்ஸ்" புதினத்தில் ஷையர் பகுதி தொழில்மயமாவதை அவர் சித்தரிக்கும் விதம் இவ்விசயத்தில் அவரது எண்ணங்களைத் தெளிவாகக் காட்டுகிறது. இது போல டோல்கீனின் வாழ்நாளில் நடந்த பல விசயங்கள் அவரது நடு உலகுப் படைப்புகளில் சித்தரிக்கப்பட்டுள்ளன எனப் பல விமர்சகர்கள் குறிப்பிட்டுள்ளனர். "தி லார்ட் ஆஃப் தி ரிங்சில்" காட்டப்படும் நடு உலகு இரண்டாம் உலகப் போர் மற்றும் அதற்கு அடுத்த காலகட்டத்து இங்கிலாந்தைக் குறிக்கின்றது என்ற கருத்து விமர்சகர்களால் முன்வைக்கப்பட்டது. ஆனால் டோல்கீன் இதை ஆணித்தரமாக மறுத்தார். இது போலவே டோல்கீனின் ஆழமான கிறித்தவ நம்பிக்கை அவரது படைப்புகளில் தெரிகின்றது என்ற கருத்தும் விமர்சகர்களிடையே நிலவுகிறது. டோல்கீனின் சமய நம்பிக்கையும், தொன்மக் கதைகளின் மீது கொண்டிருந்த பற்றும் அவரை தொன்மக் கதைகள் இறையுண்மையின் எதிரொலி என்று கருதச் செய்தன.
டோல்கீனின் ஆழமான கத்தோலிக்க நம்பிக்கையே எழுத்தாளர் [[சி. எஸ். லூயிஸ்]] இறைமறுப்பினை விட்டு கிறித்தவத்தை ஏற்றுக் கொண்டதற்கு காரணமாக அமைந்தது. ஆனால் லூயிஸ் உரோமன் கத்தோலிக்கத்தை ஏற்காமல் [[இங்கிலாந்து திருச்சபை]]யில் சேர்ந்தது டோல்கீனுக்கு ஏமாற்றம் அளித்தது. தனது வாழ்நாளின் இறுதிப்பகுதியில் [[இரண்டாம் வத்திக்கான் சங்கம்|இரண்டாம் வத்திக்கான் சங்கத்தினால்]] ஏற்படுத்தப்பட்ட வழிபாட்டு மாற்றங்கள் அவருக்கு ஏமாற்றத்தை அளித்தன.

டோல்கீன் பழமைவாத கருத்துகள் கொண்டவர். அரசின்மையை விரும்பியவர். ஆனால் அரசின் கட்டுப்பாடுகள் குறைய வேண்டுமென மட்டுமே அவர் விரும்பினார், கட்டுப்பாடற்ற வன்முறையை அவர் ஆதரிக்கவில்லை. [[எசுப்பானிய உள்நாட்டுப் போர்|எசுப்பானிய உள்நாட்டுப் போரில்]] [[பிரான்சிஸ்கோ பிராங்கோ]] தலைமையிலான தேசியவாத [[பாசிசம்|பாசிஸ்டுகளை]] அவர் ஆதரித்தார். பிராங்கோவின் எதிர் தரப்பு குடியரசுவாதிகள் திருச்சபைக் கட்டிடங்களை அழித்து கிறித்தவப் பாதரியார்களைக் கொலை செய்கிறார்கள் என்று அவர் கேள்விப்பட்டதே இந்த நிலைப்பாட்டுக்குக் காரணமாக அமைந்தது. டோல்கீன் [[ஜோசப் ஸ்டாலின்|ஜோசப் ஸ்டாலினைக்]] கடுமையாக எதிர்த்தார்; ஸ்டாலின் ஒரு “இரத்த வெறி பிடித்த கொலைகாரன்” என்று கருதினார்.

டோல்கீனின் படைப்புகளில் இனவாதமும் இனவெறியும் இழையோடியிருக்கின்றனவா என்று இலக்கியத் திறனாய்வாளர்களிடையே சர்ச்சை உள்ளது. டோல்கீனின் படைப்புகளில் இனவாதம் உள்ளதெனக் கருதுவோர் மூன்று வகைப்படுகிறார்கள் - 

டோல்கீன் [[தென்னாபிரிக்காவின் இனவொதுக்கல்]] கொள்கையை கடுமையாகச் சாடியுள்ளார். இரண்டாம் உலகப் போருக்கு முன்னரே [[இட்லர்|இட்லரையும்]] அவரது [[நாசிக் கட்சி]]யினையும் வெளிப்படையாக எதிர்த்தார். அவரது தி ஹாபிட் புதினம் [[நாசி ஜெர்மனி]]யில் வெளியான போது அவர் [[ஆரியர்]] இனத்தவரா என்று டோல்கீனிடம் வினவப்பட்டது. இது அவருக்கு பெரும் கோபத்தை ஏற்படுத்தியது. தனது பதிப்பாளருக்கு எழுதிய கடிதமொன்றில் நாசிக்களின் இனக்கொள்கையை தான் வெறுப்பதாகவும், தனக்கு பல [[யூதர்|யூத]] நண்பர்கள் இருப்பதாகவும் குறிப்பிட்டார். இப்படி இனத்தை மையப்படுத்தி கேள்விகள் எழுந்தால் தனது புதினத்தின் [[இடாய்ச்சு]] (செருமானிய) மொழிபெயர்ப்பை நிறுத்தி விடலாமென்றும் குறிப்பிட்டார். [[நேச நாடுகள்]] ஜெர்மனி மற்றும் ஜப்பானுக்கு எதிராகக் கையாண்ட [[ஒட்டுமொத்தப் போர்]] கொள்கையினையும் டோல்கீன் எதிர்த்தார். போரினால் ஜெர்மனிக்கு ஏற்பட்ட அழிவுகள் மனித நாகரிகத்துக்கு ஏற்பட்ட பேரிடர்களில் ஒன்று என்றும் ஒட்டுமொத்த ஜெர்மன் மக்களுக்கு எதிராக இங்கிலாந்தில் மேற்கொள்ளப்பட்ட பரப்புரை இழிவானது என்றும் கருதினார். [[நாகசாகி]] மற்றும் [[ஹிரோஷிமா]] மீதான அணுகுண்டு வீச்சினால் பேரதிர்ச்சிக்குள்ளான டோல்கீன், அணுகுண்டுகளை உருவாக்கிய [[மன்ஹாட்டன் திட்டம்|மன்ஹாட்டன் திட்ட]] அறிவியலாளர்களைப் “பைத்தியக்காரர்கள்” எனச் சாடினார்.

டோல்கீனின் நடு உலகுப் புனைவுப் படைப்புகள் மீது தாக்கம் கொண்டவை பல. [[மொழியறிவியல்]], [[தேவதைக் கதை]]கள், ஆங்கில-சாக்சன் தொன்மவியல், நார்சு தொன்மவியல், அவரது உரோமன் கத்தோலிக்க நம்பிக்கைகள், பிரித்தானிய சாகசக் கதைகள், முதலாம் உலகப் போரில் அவருக்கு ஏற்பட்ட அனுபவங்கள் போன்றவை அவற்றில் அடக்கம். [[ரிச்சர்ட் வாக்னர்|ரிச்சர்ட் வாக்னரின்]] நிபெலுங்கின் மோதிரம் ("Der Ring des Nibelungen") என்ற காப்பிய [[ஒபேரா]] இசைத்தொடரின் நேரடித் தழுவலே "தி லார்ட் ஆஃப் தி ரிங்ஸ்" எனப் பல இலக்கியத் திறனாய்வாளர்கள் கருதுகின்றனர். பல்கலைத் திறனாளியான [[வில்லியம் மோரிஸ்]] டோல்கீன் மீது பெரும் தாக்கம் செலுத்தியவராவார். டோல்கீன் மோரிசின் நேசக் கதைகளையும் கவிதைகளையும் போலத் தானும் எழுத விரும்பினார். தனது நடு உலகின் பல இடங்களுக்கு மோரிசின் படைப்புகளில் இருந்து பெயர்களை எடுத்து இட்டார். [[ஹெச். ரைடர் ஹக்கார்ட்|ஹெச். ரைடர் ஹக்கார்டின்]] "ஷீ" புதினமும் பிற படைப்புகளும் டோல்கீன் படைப்புகளில் தாக்கம் செலுத்தியவை.

ஜெர்மானிய மக்களின் பண்பாட்டுக் கூறுகள் டோல்கீனைக் கவர்ந்தவை. குறிப்பாக பழைய ஆங்கில இலக்கியம், தொன்மவியல், கதைகள் போன்றவற்றில் அவருக்கு மிகுந்த ஈடுபாடு இருந்தது. பேஃவொல்ஃப், நார்சு பெருங்கதைகளான வால்சங்கா பெருங்கதை, ஹெர்வரார் பெருங்கதை, ஐசுலாந்திய எட்டா கவிதைகள் மற்றும் உரைகள் ஆகியவற்றின் தாக்கங்கள் டோல்கீனின் படைப்புகளில் காணக்கிடைக்கின்றன. டோல்கீன் வாக்னரின் நிபெலுங்கின் மோதிரத்தின் அடிப்படையில் தான் தி லார்ட் ஆஃப் தி ரிங்க்சின் ஒரு மோதிரம் ("One Ring") உருவாக்கப்பட்டதென மறுத்தாலும், இரண்டிற்கும் உள்ள ஒற்றுமை மறுக்க முடியாத ஒன்று என்று இலக்கியத் திறனாய்வாளர்கள் கருதுகின்றனர். ஜெர்மானியப் படைப்புகள் தவிர சோஃபகிளீசின் இடீஃபஸ் அரசன் ("Oedipus the King") நாடகம், ஃபின்லாந்திய காப்பியச் செய்யுள் கலவேலா, [[கெல்ட்டியர்|கெல்ட்டிய]] வரலாறு மற்றும் கதைகளின் தாக்கமும் டோல்கீனின் படைப்புகளில் புலனாகிறது. 
தனது உரோமன் கத்தோலிக்க நம்பிக்கை தனது படைப்புகள் மீது பெரும் தாக்கம் கொண்டிருந்தது என்பதை டோல்கீன் ஒப்புக் கொண்டிருக்கிறார்:

[[படிமம்:Jrrt lotr cover design.jpg|right|250px|டோல்கீன் வடிவகைத்த "தி லார்ட் ஆஃப் தி ரிங்ஸ்" முதல் பதிப்பின் முன்னட்டைகள்]]
டோல்கீனின் புனைவுப் படைப்புகளில் மிகப் பெரும்பாலானவை அவர் உருவாக்கிய நடு உலகு புனைவுக் களத்தில் நடைபெறுகின்றன. முதலாம் உலகப் போர்க் காலத்தில் டோல்கீன் இந்த புனைவுலகை உருவாக்கத் துவங்கினார். 1936 இல் வெளியாகிய "[[தி ஹாபிட்]]" பெரும் வெற்றி பெற்றது. தனது குழந்தைகளை மகிழ்விப்பதற்காக சில ஆண்டுகளுக்கு முன்பு டோல்கீன் அப்புதினத்தை எழுதியிருந்தார். லண்டன் நூல் வெளியீட்டர்களான ஜார்ஜ் ஆலென் & அன்வின் அதனைப் பதிப்பிக்க முன்வந்தனர். சிறுவர்களால் மட்டுமல்லாது வயது வந்தோராலும் இப்புதினம் பெரிதும் விரும்பட்டது. இதன் தொடர்ச்சியான அடுத்த புதினத்தை எழுதுமாறு டோல்கீனுக்கு வேண்டுகோள்கள் விடுக்கப்பட்டன. அவற்றை ஏற்று "தி லார்ட் ஆஃப் தி ரிங்ஸ்" புதினத்தை எழுதினார். இப்புதினமே அவருக்கு பெரும் புகழைப் பெற்றுத் தந்தது. இதனை எழுதி முடிக்க அவருக்கு பத்து ஆண்டுகள் ஆயின. அதனை எழுதத் துவங்கிய போது சிறுவர் படைப்பாகவே எழுத எண்ணினார் டோல்கீன். ஆனால் பின்பு கனமான பின்னணியும், கருப்பொருட்களையும் அமைத்து வயது வந்தோருக்கான படைப்பாக மாற்றி விட்டார்.

1954-55 இல் இந்நூல் வெளியானது. அக்காலகட்டத்தில் நீளமான நூல்களை அச்சிடுவதற்கு அதிகப் பொருள் செலவழிக்க வேண்டிய நிலை நிலவியது. அதனால் பதிப்பாளர்கள் அதனை மூன்று தொகுதிகளாக வெளியிட்டனர். 1960 களில் "தி லார்ட் ஆஃப் தி ரிங்சின்" புகழ் உலகெங்கும் பரவியது. இன்று வரை 20ம் நூற்றாண்டு இலக்கியத்தில் மிகவும் விரும்பப்படும் நூல்களுள் ஒன்றாக விளங்குகிறது. பிரிட்டன் மட்டுமல்லாது ஆங்கிலம் பேசும் பிற நாடுகளிலும் வாசகர்களால் மிகவும் விரும்பப்படுகின்ற படைப்புகள் பட்டியல்களில் தொடர்ந்து மேல் நிலைகளில் உள்ளது. பிற மொழி வாசகர்களிடத்தும் பெரும் வரவேற்பைப் பெற்றுள்ளது. இப்புதினத்தின் வெற்றியே தற்காலக் [[கனவுருப்புனைவு]]ப் பாணியின் வளர்ச்சிக்கும் வெற்றிக்கும் தூண்டுகோலாக அமைந்தது.
டோல்கீனின் இறப்பிற்குப் பின், அவரது வாழ்நாளில் வெளியாகாத அவரது படைப்புகள் பல வெளியாகின. அவர் தனது மகன் கிரிஸ்டோஃபர் டோல்கீனை தனது இலக்கிய வாரிசுரிமையாளராக நியமித்திருந்தார். கிரிஸ்டோஃபர் [[கை கேவ்ரியல் கே]] என்ற எழுத்தாளருடன் இணைந்து தனது தந்தையின் வெளியாகாத பல படைப்புகளைத் தொகுத்து "தி சில்மரிலியன்" என்ற பெயரில் 1977ம் ஆண்டு வெளியிட்டார். மேலும் 1980 இல் மேலும் சில படைப்புகளை ”நியூமெனார் மற்றும் நடுவுலகின் முடிவடையாக் கதைகள்” ("Unfinished Tales of Númenor and Middle-earth") என்ற தலைப்புகளில் வெளியிட்டார். 1983-96 காலகட்டத்தில் தன் தந்தையின் எஞ்சியிருந்த வெளியாகாத கதைகள், அவரது குறிப்புகள், விமர்சனங்கள் ஆகியவற்றைத் தொகுத்து 12 பகுதிகளாக நடுவுலகின் வரலாறு ("The History of Middle-earth") என்ற பெயரில் வெளியிட்டார். இவற்றில் டோல்கீன் எழுத ஆரம்பித்து பாதியில் நிறுத்திய, ஒன்றுக்கு ஒன்று முரணான கதைகளும் அடங்கும்.டோல்கீனின் வாழ்நாளில் வெளியாகாத பல படைப்புகள் 21ம் நூற்றாண்டிலும் தொடர்ந்து வெளியாகி வருகின்றன.

நடு உலகுப் படைப்புகளைத் தவிர டோல்கீன் வேறு சில புனைவுப் படைப்புகளையும் அபுனைவு ஆய்வு நூல்களையும் எழுதியுள்ளார். பழைய ஆங்கில காப்பியச் செய்யுளான [[பேவொல்ஃப்]] பற்றிய அவரது ஆய்வு நூல் ”பேவொல்ஃப்: பயங்கர விலங்குகளும் விமர்சர்களும்” பேவொல்ஃப் இலக்கியத் திறனாய்வுத் துறையில் ஒரு திருப்பு முனையாக அமைந்தது. தன் குழந்தைகளுக்காக எழுதிய ”தந்தை கிறிஸ்துமஸ்”, ”மிஸ்டர் பிளிஸ்”, ரோவெராண்டம் போன்ற சிறுவர் கதைகளையும் டோல்கீன் எழுதியுள்ளார்.

டோல்கீன் மொழிகள் மீதும் மொழியறிவியல் மீதும் அதிக நாட்டம் கொண்டிருந்தார். பல்கலைக்கழகத்தில் ஆங்கில மொழியறிவியலைக் கற்ற அவர் பழைய நார்சு மொழியினைச் சிறப்புப் பாடமாகக் கொண்டிருந்தார். ஆக்சுஃபோர்ட் ஆங்கில அகரமுதலி தயாரிப்பில் பணியாற்றிய போது டபிள்யூ என்ற எழுத்தில் துவங்கும் பல சொற்களுக்கான உள்ளடக்கத்தை உருவாக்க உழைத்தார். லீட்சு பலகலைக்கழகத்தில் அவர் பணியாற்றிய போது மொழியியல் கற்கும் மாணவர் எண்ணிக்கையை ஐந்திலிருந்து இருபதாக உயர்த்தினார். பழைய ஆங்கில நாயகச் செய்யுள், ஆங்கிலத்தின் வரலாறு, செருமானிய மொழியறிவியல் அறிமுகம், பழைய மற்றும் நடு ஆங்கில மொழியறிவியல், பழைய ஐசுலாந்தியம், காத்திக், நடுக்கால வெல்சு மொழி போன்ற பாடங்களைக் கற்பித்தார். [[இலத்தீன்]], பிரெஞ்சு, இடாய்ச்சு ஆகிய மொழிகளைத் தனது தாயிடமிருந்து கற்ற டோல்கீன் நடு ஆங்கிலம், பழைய ஆங்கிலம், [[பின்லாந்து மொழி|ஃபின்னியம்]], காத்திக், கிரேக்கம், இத்தாலியம், பழைய நார்சு, எசுப்பானியம், வெல்சு, நடுக்கால வெல்சு ஆகியவற்றைப் பள்ளியில் கற்றார். இவை தவிர டானியம், லொம்பார்டியம், உருசியம், செர்பியம், சுவீடியம் ஆகியவற்றையும் ஓரளவு அறிந்திருந்தார். இனம் மற்றும் மொழி தொடர்பான விசயங்களின் மீது ஆழ்ந்த ஈடுபாடு கொண்டிருந்தார்.

டோல்கீன் தனது ஆய்வுப் பணி மற்றும் புனைவுப் படைப்பாக்கத்தின் பகுதியாக பல மொழிகளை உருவாக்கினார். நடு உலகுக் கதைகளத்தில் தோன்றும் ஒவ்வொரு இனத்தவருக்கும் தனித்தனியே மொழிகளை உருவாக்கினார். குறிப்பாக [[எல்வு (த லார்ட் ஆப் த ரிங்ஸ்)|எல்ஃபுகளுக்காக]] ஒரு மொழிக்குடுமபத்தையே தோற்றுவித்தார். டோல்கீன் படைப்புகளுக்கு கிடைத்த வரவேற்பால், கனவுருப்புனைவு படைப்புகளில் புதிய மொழிகள் உருவாக்கும் வழக்கம் பரவலாகப் பின்பற்றப்படுகிறது.

கனவுருப்புனைவுப் பாணியின் முன்னோடிகளில் முதன்மையானவரக டோல்கீன் கருதப்படுகிறார். டோல்கீன் தனது படைப்பாம்சங்களை பிறர் மறு உருவாக்கம் செய்வதை விரும்பவில்லை. தனது படைப்புகளை சித்தரிக்கும் ஓவியங்களையும், அதன் அடிப்படையில் எழுதபட்ட திரைக்கதையினையும் கடுமையாக விமர்சனம் செய்தார். எனினும் தி ஹாபிட் மற்றும் தி லார்ட் ஆஃப் தி ரிங்ஸ் புதினங்களைத் திரைப்படமாக்கும் உரிமையை யுனைட்டட் ஆர்டிஸ்ட்ஸ் நிறுவனத்துக்கு 1968 இல் விற்றார். டோல்கீன் மறைவுக்குப் பின்னர் 1970களில் இரு புதினங்களும் [[அசைப்படம்|அசைப்படங்களாக]] எடுக்கப்பட்டன. 2001-03 காலகட்டத்தில் [[நியூலைன் சினிமா]] நிறுவனம் "தி லார்ட் ஆஃப் தி ரிங்ஸ்" புதினத்தை மூன்று படங்களாக வெளியிட்டது. [[பீட்டர் ஜாக்சன்]] இயக்கத்தில் வெளியான இம்முப்படம் வணிக ரீதியாக பெரும் வெற்றி பெற்றது; விமர்சகர்களாலும் பாராட்டப்பட்ட இம்மூன்று படங்களும். பல [[ஆசுக்கர் விருது]]களை வென்றன. இதனைத் தொடர்ந்து "தி ஹாபிட்" புதினமும் அதே இயக்குனரால் இரு திரைப்படங்களாக எடுக்கப்பட்டு வருகிறது.

[[படிமம்:Tolkien reading day in Apollo, Solaris Centre 8872.jpg|right|thumb|250px|டோல்கீன் வாசிப்பு நாள் - [[டாலின்]], [[எஸ்டோனியா]]]]
[[படிமம்:Tolkien's Sarehole Mill blue plaque.jpg|thumb|right|சார்ஹோல் ஆலை நீலப்பலகை]]
இங்கிலாந்தின் கிழக்கு சசெக்ஸ் பகுதியில் உள்ள ஈஸ்ட்பர்ன் நகரில் ஒரு சாலைக்கு டோல்கீன் சாலை எனப் பெயரிடப்பட்டுள்ளது. 1982 இல் கண்டுபிடிக்கப்பட்ட ஒரு [[சிறுகோள்]] “2675 டோல்கீன்” என்று டோல்கீன் நினைவாகப் பெயரிடப்பட்டுள்ளது. ஆக்சுஃபோர்ட் பல்கலைக்கழகத்தில் ஒரு பேராசிரியர் பதவிக்கு அவர் பெயர் இடப்பட்டுள்ளது (டோல்கீன் ஆங்கில இலக்கியம் மற்றும் மொழிப் பேராசிரியர்). [[நெதர்லாந்து]] நாட்டில் கெல்டிராப் என்ற நகரில் ஒரு புதிய பகுதியின் தெருக்களுக்கு டோல்கீன் மற்றும் அவரது படைப்புகளில் தோன்றும் கதை மாந்தர்களின் பெயர்கள் சூட்டப்பட்டுள்ளன. [[பால்டிக் கடல்]] மற்றும் பிற ஐரோப்பிய கடல் பகுதிகளில் பயணிக்கும் ஒரு இசுக்கூனர் வகைக் கப்பலுக்கு “ஜே. ஆர். டோல்கீன்” என்று பெயரிடப்பட்டுள்ளது. பர்மிங்காம் நகரின் பல பூங்காக்களும் நடைபாதைகளும் டோல்கீனுக்கு அர்ப்பணிக்கப்பட்டுள்ளன. ஒவ்வொரு ஆண்டும் டோல்கீன் வாழ்ந்த இடத்துக்கு அருகே உள்ள சார்ஹோல் ஆலையில் டோல்கீன் நினைவு வார இறுதி ஒன்று கடைபிடிக்கப்படுகிறது. 2005 ஆம் ஆண்டு அங்கு லார்ட் ஆஃப் தி ரிங்ஸ் வெளியாகி 50 ஆண்டுகள் நிறைவு பெற்றது கொண்டாடப்பட்டது. அமெரிக்காவின் [[கலிபோர்னியா]] மாநிலத்தில் உள்ள சரடோகா மற்றும் சான் ஹொசே நகரங்களில் உள்ள இரு பகுதிகளின் தெருக்களுக்கு டோல்கீன் படைப்புகளில் இருந்து பெயர்கள் இடப்பட்டுள்ளன. கலிபோர்னியா பல்கலைக்கழகம் (டேவிஸ்) இல் ஒரு குடியிருப்பின் தெருக்களுக்கு லார்ட் ஆஃப் தி ரிங்சிலிருந்து பெயர்கள் இடப்பட்டள்ளன. இதேபோல் கலிபோர்னியா பல்கலைக்கழகம் (இர்வைன்) இலும் ஒரு குடியிருப்பு உள்ளது.

1969 இல் டோல்கீன் படைப்புகளின் ரசிகர்களால் டோல்கீன் சங்கம் ஒன்று உருவாக்கப்பட்டது. இச்சங்கம் 2003 முதல் ஒவ்வொரு ஆண்டின் மார்ச் 25 ம் நாளை டோல்கீன் வாசிப்பு நாளாகக் கடைபிடித்து வருகிறது. டோல்கீனை நினைவு கூறும் வண்ணம் ஐக்கிய இராச்சியத்தில் ஐந்து [[நீலப் பலகை]]கள் வைக்கப்பட்டுள்ளன. வரலாற்றுச் சிறப்பு மிக்க இடங்களில் அங்கு நிகழ்ந்த வரலாற்று நிகழ்வுகளை நினைவு கூற இப்பலகைகள் வைக்கப்படுவது வழக்கம். டோல்கீன் வாழ்ந்த இடங்கள், தங்கிய இடங்கள் என வடக்கு ஆக்சுஃபோர்டில் ஒன்றும், பர்மிங்காமில் நான்குமாக மொத்தம் ஐந்து நீலப் பலகைகள் வைக்கப்பட்டுள்ளன.



[[பகுப்பு:த லோட் ஒவ் த ரிங்ஸ்]]
[[பகுப்பு:ஆங்கில கனவுருப்புனைவு எழுத்தாளர்கள்]]
[[பகுப்பு:கனவுருப்புனைவு எழுத்தாளர்கள்]]
[[பகுப்பு:1973 இறப்புகள்]]
[[பகுப்பு:1892 பிறப்புகள்]]

</doc>
<doc id="87803" url="https://ta.wikipedia.org/wiki?curid=87803" title="சிசிலிய மொழி">
சிசிலிய மொழி

சிசிலிய மொழி என்பது இந்தோ ஐரோப்பிய மொழிக்குடும்பத்தை சேர்ந்த ரோமானிய மொழிகளுள் ஒன்றாகும். இம்மொழி சிசிலி, அபுலியா, கலபிரியா, கம்பானியா, கனடா, அமெரிக்க ஐக்கிய நாடுகள், மெக்சிகோ போன்ற நாடுகளில் பேசப்படுகிறது. இம்மொழியை ஏறத்தாழ எட்டு மில்லியன் மக்கள் பேசுகின்றனர். இம்மொழியை இலத்தீன் எழுத்துக்களைக்கொண்டே எழுதுகின்றனர்.


</doc>
<doc id="87810" url="https://ta.wikipedia.org/wiki?curid=87810" title="காந்தோநீசிய மொழி">
காந்தோநீசிய மொழி

காந்தோநீசிய மொழி என்பது தென் சீனாவில் பேசப்படும் ஒரு சீன மொழி ஆகும். இம்மொழி சீனா, மலேசியா, வியட்னாம் போன்ற நாடுகளில் பேசப்படுகிறது. இம்மொழியை ஏறத்தாழ 56 மில்லியன் மக்கள் பேசுகின்றனர். இம்மொழி பாரம்பரிய சீன எழுத்துக்களைக் கொண்டே எழுதப்படுகிறது. 


</doc>
<doc id="87812" url="https://ta.wikipedia.org/wiki?curid=87812" title="சத்திரபதி">
சத்திரபதி

சத்திரபதி 2004 ஆம் ஆண்டு வெளிவந்த தமிழ்த் திரைப்படமாகும். சிறீமகேசின் இயக்கத்தில் வெளிவந்த இத்திரைப்படத்தில், சரத்குமார், நிகிதா, வடிவேலு, ரம்பா மற்றும் பலர் நடித்துள்ளனர். எஸ். ஏ. ராஜ்குமாரின் இசையமைப்பில் வாலி, அறிவுமதி, பா. விஜய், நா. முத்துக்குமார், எஸ். ஏ. ராஜ்குமார் ஆகியோர் பாடல்களை எழுதியிருந்தனர்.


</doc>
<doc id="87813" url="https://ta.wikipedia.org/wiki?curid=87813" title="தைசனீசிய மொழி">
தைசனீசிய மொழி

தைசனீசிய மொழி என்பது சீனாவில் பேசப்படும் காந்தோநீசிய மொழியின் ஒரு வட்டாரவழக்கு ஆகும். இது ஒன்று முதல் இரண்டு மில்லியன் மக்களால் பேசப்படுகிறது. இம்மொழி சீனோ திபெத்திய மொழிகுடும்பத்தை சேர்ந்த ஒரு மொழி ஆகும். இதனை தென் சீனா, அமெரிக்க ஐக்கிய நாடுகள், கனடா, வியட்னாம் போன்ற நாடுகளில் பேசுகின்றனர்.


</doc>
<doc id="87814" url="https://ta.wikipedia.org/wiki?curid=87814" title="பெலருசிய மொழி">
பெலருசிய மொழி

பெலருசிய மொழி ("Belarusian language") என்பது பெலருசியர்களால் பேசப்படும் மொழி ஆகும். இது உருசிய மொழியுடன் சேர்ந்து பெலருசின் அரச அலுவல் மொழியாக விளங்குகிறது. இது உருசியா, உக்ரைன், போலந்து போன்ற நாடுகளிலும் பேசப்படுகிறது. இம்மொழியை ஏறத்தாழ நான்கு முதல் ஒன்பது மில்லியன் மக்கள் பேசுகின்றனர். இம்மொழி இலத்தீன் மற்றும் சிரிலிக்கு எழுத்துக்களைக்கொண்டே எழுதப்படுகிறது. 


</doc>
<doc id="87815" url="https://ta.wikipedia.org/wiki?curid=87815" title="சுண்டா மொழி">
சுண்டா மொழி

சுண்டா மொழி என்பது இந்தோனேசியாவில் பேசப்படும் ஒரு மொழி ஆகும். இது பெரும்பாலும் மேலைச் சாவகம், பந்தன், ஜகார்த்தா மற்றும் நடுச் சாவகத்தின் சில பகுதிகள் ஆகிய பகுதிகளிலேயே பேசப்படுகிறது. இம்மொழி ஆத்திரோனேசிய மொழிக்குடும்பத்தை சேர்ந்தது ஆகும். இம்மொழியை ஏறத்தாழ முப்பத்து மூன்று மில்லியன் மக்கள் பேசுகின்றனர். இம்மொழி சுண்டா எழுத்துக்களைக் கொண்டே எழுதப்படுகிறது.


</doc>
<doc id="87816" url="https://ta.wikipedia.org/wiki?curid=87816" title="சமோகீத்திய மொழி">
சமோகீத்திய மொழி

சமோகீத்திய மொழி என்பது இலித்துவானிய மொழியின் ஒரு வட்டாரவழக்காகும். இம்மொழி இலித்துவானியாவில் பேசப்படுகிறது. இம்மொழியை ஏறத்தாழ ஐந்து இலட்சம் மக்கள் பேசுகின்றனர். இது இந்தோ ஐரோப்பிய மொழிக்குடும்பத்தை சேர்ந்த ஒரு மொழி ஆகும். 


</doc>
<doc id="87817" url="https://ta.wikipedia.org/wiki?curid=87817" title="இலித்துவானிய மொழி">
இலித்துவானிய மொழி

இலித்துவானிய மொழி என்பது இலித்துவானியா நாட்டின் ஆட்சிமொழி ஆகும். இம்மொழி இந்தோ ஐரோப்பிய மொழிக்குடும்பத்தை சேர்ந்த ஒரு மொழி ஆகும். இம்மொழியை ஏறத்தாழ நான்கு மில்லியன் மக்கள் பேசுகின்றனர். இம்மொழி இலத்தீன் எழுத்துக்களைக்கொண்டே எழுதப்படுகிறது.


</doc>
<doc id="87818" url="https://ta.wikipedia.org/wiki?curid=87818" title="ஆராகோனீசிய மொழி">
ஆராகோனீசிய மொழி

ஆராகோனீசிய மொழி என்பது இந்தோ ஐரோப்பிய மொழிக்குடும்பத்தை சேர்ந்த ரோமானிய மொழிகளுள் ஒன்றாகும். இம்மொழி எசுப்பானியாவிலுள்ள ஆராகோனில் பேசப்படுகிறது. இம்மொழி ஏறத்தாழ பத்தாயிரம் முதல் முப்பதாயிரம் மக்களால் பேசப்படுகிறது. இம்மொழி இலத்தீன் எழுத்துக்களைக்கொண்டே எழுதப்படுகிறது.


</doc>
<doc id="87819" url="https://ta.wikipedia.org/wiki?curid=87819" title="சுவாசு மொழி">
சுவாசு மொழி

சுவாசு மொழி என்பது ஒரு துருக்கிய மொழி ஆகும். இது மத்திய உருசியாவில் பேசப்படுகிறது. இம்மொழியை ஏறத்தாழ 1.64 மில்லியன் மக்கள் பேசுகின்றனர். இம்மொழியை சிரிலிக்கு எழுத்துக்களைக்கொண்டே எழுதுகின்றனர். ஆனால், அதனுடன் சேர்த்து நான்கு கூடுதலான எழுத்துக்களையும் இது பயன்படுத்துகிறது. 


</doc>
<doc id="87820" url="https://ta.wikipedia.org/wiki?curid=87820" title="வாலோன் மொழி">
வாலோன் மொழி

வாலோன் மொழி என்பது இந்தோ ஐரோப்பிய மொழிக்குடும்பத்தை சேர்ந்த ரோமானிய மொழிகளை சேர்ந்த ஒரு மொழி ஆகும். இம்மொழி பெல்சியம் மற்றும் பிரான்சில் பேசப்படுகிறது. இம்மொழியை ஏறத்தாழ ஆறு இலச்சம் மக்கள் பேசுகின்றனர். இம்மொழி இலத்தீன் எழுத்துக்களைக்கொண்டே எழுதப்படுகிறது.


</doc>
<doc id="87821" url="https://ta.wikipedia.org/wiki?curid=87821" title="அரகொன்">
அரகொன்

அரகொன் என்பது எசுப்பானியாவில் உள்ள ஒரு பகுதி ஆகும். இதன் தலைநகரம் சரகோசா ஆகும். இதன் பரப்பளவு 47,719 சதுர கி.மீ. ஆகும். இதன் மக்கட்தொகை ஏறத்தாழ 1,277,471 ஆகும்.


</doc>
<doc id="87822" url="https://ta.wikipedia.org/wiki?curid=87822" title="நபுலிதான மொழி">
நபுலிதான மொழி

நபுலிதான மொழி என்பது இத்தாலியில் உள்ள நேபுல்சில் பேசப்படும் ஒரு மொழி ஆகும். இது இந்தோ ஐரோப்பிய மொழிக்குடும்பத்தை சேர்ந்த ரோமானிய மொழிகளுள் ஒன்றாகும். இம்மொழி ஏறத்தாழ ஏழு மில்லியன் மக்களால் பேசப்படுகிறது. இம்மொழி இலத்தீன் எழுத்துக்களைக்கொண்டே எழுதப்படுகிறது. 


</doc>
<doc id="87823" url="https://ta.wikipedia.org/wiki?curid=87823" title="எரேரோ மொழி">
எரேரோ மொழி

எரேரோ மொழி என்பது பான்டு மொழிக்குடும்பத்தை சேர்ந்த ஒரு மொழி ஆகும். இம்மொழி நமிபியா, போட்சுவானா ஆகிய நாடுகளில் பேசப்படுகிறது. இது ஏறத்தாழ 2.37 இலட்சம் மக்களால் பேசப்படுகிறது. 


</doc>
<doc id="87847" url="https://ta.wikipedia.org/wiki?curid=87847" title="ஆர்னெம் சண்டை">
ஆர்னெம் சண்டை

ஆர்னெம் சண்டை ("Battle of Arnhem") இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. மார்க்கெட் கார்டன் நடவடிக்கையின் ஒரு பகுதியான இதில் பிரிட்டிஷ் வான்குடை வீரர்கள் நெதர்லாந்தில் ரைன் ஆற்றின் மீதமைந்திருந்த ஆர்னெம் பாலத்தைக் கைப்பற்ற முயன்று தோற்றனர். 

1944ம் ஆண்டு நேச நாட்டுப் படைகள் நாசி ஜெர்மனியைத் தாக்கத் திட்டமிட்டன. ஜெர்மானிய எல்லை அரண் கோடான சிக்ஃபிரைட் கோட்டை நேரடியாகத் தாக்குவதற்குப் பதிலாக நெதர்லாந்தில் உள்ள முக்கிய பாலங்களைக் கைப்பற்றி குறுகிய முனையில் தாக்குதல் நிகழ்த்துவது என்று நேச நாட்டுத் தளபதிகள் முடிவு செய்தனர். இதற்காக மார்க்கெட் கார்டென் நடவடிக்கை மேற்கொள்ளப்பட்டது. வான்குடை வீரர்கள் நெதர்லாந்து வான்வெளியிலிருந்து குதித்து பாலங்களை முதலில் கைப்பற்ற வேண்டும். முன்னேறி வரும் நேசநாட்டுத் தரைப்படைகள் பாலங்களை அடையுவரை அவற்றை ஜெர்மானியர்கள் குண்டு வைத்து தகர்க்காமல் பாதுகாக்க வேண்டும். இதுவே இந்த நடவடிக்கையின் நோக்கம். மார்க்கெட் கார்டனின் இலக்குகளில் ஒன்று ஆர்னெம் நகரில் ரைன் ஆற்றின் மீது அமைந்திருந்த பாலம். குறிவைக்கப்பட்ட பாலங்களுள் அதுவே நேசநாட்டுப் படை நிலைகளிலிருந்து வெகுதூரத்தில் அமைந்திருந்தது. அதனைக் கைப்பற்றும் பொறுப்பு பிரிட்டிஷ் முதலாம் வான்குடை டிவிசன் மற்றும் போலந்திய சுதந்திர வான்குடை பிரிகேட் ஆகிய படைப்பிரிவுகளிடம் ஒப்படைக்கப்பட்டது.

செப்டம்பர் 17ம் தேதி நேச நாட்டு வான்குடை வீரர்கள் வான் வழியாக ஆர்னெம் பாலத்தைத் தாக்கினர். ஆனால் தரையிறங்குவதில் ஏற்பட்ட குழப்பத்தால், திட்டமிட்டவற்றுள் ஒரு சிறு படை மட்டுமே ஆர்னெம் பாலத்தை அடைய முடிந்தது. ஏனைய படைகள் அப்பகுதியில் ஓய்வு எடுப்பதற்காக தங்கியிருந்த எஸ். எஸ் படைப்பிரிவுகளால் தடுத்து நிறுத்தப்பட்டன. எதிர்பார்த்ததை விட ஜெர்மானிய எதிர்வினை கடுமையாக இருந்ததால், நேசநாட்டுத் தரைப்படைகளாலும் (முப்பதாவது கவச [[கோர் (படைப்பிரிவு)|கோர்) திட்டமிட்டபடி முன்னேறி ஆர்னெம் பாலத்தை அடைய முடியவில்லை. ஆர்னெம் பாலத்தின் ஒரு முனை பிரிட்டிஷ் வீரர்கள் வசமும் மற்றொரு முனை ஜெர்மானியர் வசமும் இருந்தன. நான்கு நாட்கள் ஜெர்மானிய எதிர்த்தாக்குதல்களைச் சமாளித்த பிரிட்டிஷ் படையினர் செப்டம்பர் 21ம் தேதி முற்றிலுமாக முறியடிக்கப்பட்டனர். அடுத்த சில நாட்களில் எஞ்சியிருந்த நேச நாட்டுப் படைகளை ஜெர்மானியப் படைகள் சுற்றி வளைத்து அழிக்க முயன்றன. ஆர்னெம் நகரத்திலும், அதன் சுற்றுப்புறங்களிலும் கடும் சண்டை நடந்தது. செப்டம்பர் 25-26ல் மிஞ்சியிருந்த நேசநாட்டுப் படைகள் பின்வாங்கி ரைன் ஆற்றைக் கடந்து தப்பின. இச்சண்டை ஜெர்மானிய வெற்றியில் முடிவடைந்தது. பின்னாளில் இச்சண்டையை பற்றி "எ பிரிட்ஜ் டூ ஃபார்" என்ற பெயரில் புத்தகம் வெளியாகி அதன் அடிப்படையில் ஒரு ஆங்கிலத் திரைப்படமும் எடுக்கப்பட்டது.

[[பகுப்பு:மேற்குப் போர்முனை (இரண்டாம் உலகப் போர்)]]
[[பகுப்பு:1944 நிகழ்வுகள்]]
[[பகுப்பு:நெதர்லாந்து]]

</doc>
<doc id="87867" url="https://ta.wikipedia.org/wiki?curid=87867" title="ராபர்ட் ஏ. ஐன்லைன்">
ராபர்ட் ஏ. ஐன்லைன்

ராபர்ட் ஏ. ஐன்லைன் அல்லது ராபர்ட் ஏ. ஹைன்லைன் ("Robert A. Heinlein", ஜூலை 7, 1907 – மே 8, 1988) ஒரு அமெரிக்க ஆங்கில அறிபுனை எழுத்தாளர். அறிபுனை இலக்கியத்தின் முன்னோடிகளில் ஒருவராகக் கருதப்படுபவர். இருபதாம் நூற்றாண்டின் அறிபுனை எழுத்தாளர்களும் மிகவும் பிரபலமானவர், அடுத்த தலைமுறை எழுத்தாளர்களிடம் பெரும் தாக்கத்தை ஏற்படுத்தியவர் ஆனால் அதே சமயம் பெரும் சர்ச்சைகளிலும் சிக்கியவர். ஆங்கில இலக்கிய உலகின் விளிம்பில் ஒரு குறிப்பிட்ட வாசகர் வட்டத்தில் மட்டும் வாசிக்கப்பட்டு வந்த அறிபுனை இலக்கியத்தை இலக்கிய மையத்துக்கு அழைத்து வந்த முன்னோடிகளுள் இவரும் ஒருவர். இவர் ஆங்கில அறிபுனை பாணியின் முப்பெரும் எழுத்தாளர்களுள் ஒருவராகக் கருதப்படுகிறார். (மற்ற இருவர் - ஆர்தர் சி. கிளார்க்கும், ஐசாக் அசிமோவும்).

ஐன்லைன் தனது அறிபுனைப் படைப்புகளில் பல சமூகம், அரசியல் சார்ந்த விஷயங்களையும் விரிவாக அலசியுள்ளார். இவரது படைப்புகள் பெரும்பாலும் தனிமனித சுதந்திரம், தன்னிறைவு போன்ற கருத்துகளை முன்வைக்கின்றன. இவரது படைப்புகளில் ராணுவ ஆட்சி முறையையும், பாசிசத்தையும் சமூகத்தின் பிரச்சனைகளுக்கு தீர்வுகளாக முன்வைக்கிறார் என்ற குற்றச்சாட்டுகளும் உள்ளன. அறிபுனை எழுத்தாளர்களுக்கு வழங்கப்படும் விருதுகளுள் மிக உயரியதான ஹூகோ விருது இவருக்கு நான்கு முறை வழங்கப்பட்டுள்ளது. வெளியாகி ஐம்பது வருடங்களாகியும் இவரது புத்தகங்கள் அறிபுனை வாசகர்களிடம் இன்றும் பெருத்த வரவேற்பை பெற்றுள்ளன.



</doc>
<doc id="87868" url="https://ta.wikipedia.org/wiki?curid=87868" title="உலம்பார்து மொழி">
உலம்பார்து மொழி

உலம்பார்து மொழி என்பது இந்தோ ஐரோப்பிய மொழிக்குடும்பத்தை சேர்ந்த ரோமானிய மொழிகளுள் ஒன்றாகும். இது இத்தாலி, சுவித்தர்லாந்து, லோம்பார்தி ஆகிய நாடுகளில் பேசப்படுகிறது. இம்மொழி ஏறத்தாழ 3.5 மில்லியன் மக்களால் பேசப்படுகிறது. இம்மொழி இலத்தீன் எழுத்துக்களைக்கொண்டே எழுதப்படுகிறது.


</doc>
<doc id="87869" url="https://ta.wikipedia.org/wiki?curid=87869" title="மோசரபு மொழி">
மோசரபு மொழி

மோசரபு மொழி என்பது இந்தோ ஐரோப்பிய மொழிக்குடும்பத்தை சேர்ந்த ரோமானிய மொழிகளுள் ஒன்றாகும். இது ஐபீரிய மூவலன்தீவில் வாழ்ந்த இசுலாமியரால் பேசப்பட்ட ஒரு மொழி ஆகும். இம்மொழி 14ஆம் நூற்றாண்டு வரை பேசப்பட்டது. இம்மொழி அரபு எழுத்துக்களைக்கொண்டே எழுதப்பட்டது.


</doc>
<doc id="87871" url="https://ta.wikipedia.org/wiki?curid=87871" title="இரிபுவாரிய மொழி">
இரிபுவாரிய மொழி

இரிபுவாரிய மொழி என்பது இந்தோ ஐரோப்பிய மொழிக்குடும்பத்தை சேர்ந்த செருமானிய மொழிகளுள் ஒன்றாகும். இது செருமனி, பெல்சியம், நெதர்லாந்து ஆகிய நாடுகளில் பேசப்படுகிறது. இம்மொழி ஏறத்தாழ 2.5 இலட்ச மக்களால் பேசப்படுகிறது. 


</doc>
<doc id="87878" url="https://ta.wikipedia.org/wiki?curid=87878" title="சுலோவாக்கிய மொழி">
சுலோவாக்கிய மொழி

சுலோவாக்கிய மொழி என்பது இந்தோ ஐரோப்பிய மொழிக்குடும்பத்தை சேர்ந்த சிலாவிய மொழிகளுள் ஒன்றாகும். இது சுலோவாக்கியா நாட்டில் பேசப்படுகிறது. இது ஏறத்தாழ ஏழு மில்லியனுக்கும் அதிகமானோரால் பேசப்படுகிறது. இம்மொழி சுலோவாக்கிய எழுத்துக்களைக் கொண்டே எழுதப்படுகிறது. 


</doc>
<doc id="87879" url="https://ta.wikipedia.org/wiki?curid=87879" title="பன்றிக்குருவி">
பன்றிக்குருவி

வெண்தலை சிலம்பன், தவிட்டுக் குருவி, கரியில்லாக்கிளி (மலையாளத்தில்), புலுணி என்று பலவாறு அழைக்கப்படும் பன்றிக்குருவி தென்னிந்தியா (பெல்காம், ஐதராபாத், தெற்குக் கோதாவரி பள்ளத்தாக்கு ஆகிய பகுதிகளை வட எல்லையாகக் கொண்டது) , இலங்கைப் பகுதிகளில் மட்டுமே காணப்படும் குருவி (இலங்கையில் இதனை புலுனி என்றும் அழைப்பர்) - பெரும்பான்மையான சிலம்பன்களைப் போலவே இக்குருவியும் குடிபெயர்வதில்லை. உருவத்திலும் செயலிலும் கள்ளிக்குருவியை ஒத்து இருப்பதால் இதை எளிதில் தவறாக கள்ளிக்குருவி என்றெண்ணக் கூடும். ஆனால், பன்றிக்குருவியின் தலை வெளிர் நிறங்கொண்டு இருக்கும்; மார்பும் தொண்டையும் சற்று கருந்தோற்றத்துடன் விளங்கும்.


</doc>
<doc id="87880" url="https://ta.wikipedia.org/wiki?curid=87880" title="கண்டோனீயம்">
கண்டோனீயம்

கண்டோனீயம் அல்லது கண்டோனிசு (ஆங்கிலம்:Cantonese) என்பது சீன-திபெத்திய மொழிக் குடும்பத்தின் ஒரு தென்சீன மொழியாகும். இம்மொழி தென்சீனாவின் ஒரு மாகாணமான குவாங்தோ மாகாணத்தில், கண்டன் பகுதியில் வசித்த மக்களால் பேசப்பட்ட மொழியென்பதால், இம்மொழியின் பெயரும் "கண்டோனிசு" என்றழைக்கப்படுகின்றது. ஹொங்கொங்கில் இம்மொழியும் ஆங்கிலமும் ஆட்சி மொழிகளாகும். ஹொங்கொங்கில் பெரும்பான்மையோரின் மொழியும் "கண்டோனிசு" ஆகும். இம்மொழிப் பேசுவோர் ஹொங்கொங், தென்சீனா, மக்காவ் மற்றும் சிறுதொகையின் வேறுசில நாடுகளிலும் வசிக்கின்றனர்.

"கண்டோனிசு" என அழைக்கப்படும் சொல், ஆங்கில ஒலிப்புக்கு அமைவாகவே எழுத்துப்பெயர்ப்பு செய்யப்பட்டுள்ளது. ஹொங்கொங் வாழும் தமிழர்கள் அவ்வாறே உச்சரிக்கின்றனர். அத்துடன் தாய்மொழி அல்லாத பிற மொழியினர் இந்த வழக்கையே கொண்டுள்ளனர். அதேவேளை "கண்டோனிசு" எனும் சொல்லை சீன மொழியிலும் ஒரேமாதிரி ஒலிக்கப்படுவதில்லை. தென்சீன, மத்தியசீன, மேற்குசீன மக்களிடையே இதன் ஒலிப்பு வேறுபாடுகளைக் கொண்டுள்ளது. எடுத்துக்காட்டாக: மத்தியசீனர்கள் குவோங்ஃபூவா என்றும், மேற்குசீனர்கள் பாக்வா என்றும், தென்சீனர்கள் குவோங்ந்தாவ்வா என்றும் ஒலிப்பர். அதேவேளை ஹொங்கொங் மக்களும், மக்காவ் மக்களும் குவோங்துங்வா என்று ஒலிப்பர். இருப்பினும் ஹொங்கொங்கின் புதிய தலைமுறையினரின் பேச்சு வழக்கில் "கண்டோனிசு" என்றே அழைக்கப்படுவதும் காணக்கூடியதாக உள்ளது.


</doc>
<doc id="87884" url="https://ta.wikipedia.org/wiki?curid=87884" title="ழூல் வேர்ண்">
ழூல் வேர்ண்

ழூல் வேர்ண் (ஜூல் வேர்ண்; "Jules Verne"; பெப்ரவரி 8, 1828 – மார்ச் 24 1905) ஒரு பிரெஞ்சு அறிபுனை எழுத்தாளர். அறிபுனை இலக்கியத்தின் தந்தையர் என்று கருதப்படும் இருவருள் ஒருவர். (மற்றவர் ஹெச். ஜி. வெல்ஸ்). விண்வெளிப் பயணம், விமானப் பயணம், நீர்மூழ்கிகள் போன்றவை கண்டுபிடிக்கப்படும் முன்பே வேர்ண் தனது புதினங்களில் அவற்றைப் பற்றி விரிவாக எழுதியுள்ளார். பிரெஞ்சு மொழியில் எழுதப்பட்ட இவரது படைப்புகள் பல மொழிகளில் மொழிபெயர்க்கப்பட்டுள்ளன. அகதா கிறிஸ்டிக்கு அடுத்தபடியாக மிக அதிகம் மொழிபெயர்க்கப்பட்ட எழுத்தாளர் இவரே. இவரது படைப்புகளில் பல திரைப்படங்களாக எடுக்கப்பட்டுள்ளன. இவரது நினைவாக 2008ம் ஆண்டு ஏவப்பட்ட ஒரு விண்கலத்துக்கு ழூல் வேர்ண் என்று பெயரிடப்பட்டுள்ளது.

சிக்கலான விஷயத்தை எளிய மொழியில் சொல்லும் கலையைஹெட்செல் எனும் பதிப்பாளர் சொல்லித்தந்தார் ;சந்தோஷமான முடிவுகளையும் வைக்க அவர் அறிவுரை தந்தார் .அப்படியே செய்தார் இவர் ; நிலவுக்கு பூமியில் இருந்து போவதாக அப்பொழுதே கதை எழுதினார் .
அவரின் நூல்கள் உலக அளவில் அகதா கிறிஸ்டிக்கு அடுத்தபடியாக அதிக மொழிகளில் மொழிபெயர்க்க பட்டுள்ளது . பூமியில் இருந்து வான்நோக்கி ஒரு மனிதன் எழுகிற சிலை அவரின் நினைவிடத்தில் இருக்க நீங்காத்துயில் கொண்டிருக்கிறார் அவர் . முடிவில்லா அற்புதங்களை நோக்கிய தேடல்கள் என்றைக்கும் மனித குலத்தை முன்னணியில் வைத்திருக்கும் என்றார் அவர் .".தங்க எரிமலை "எனும் அவரின் நூலின் தலைப்பை போலவே சாகசத்தை பொற்குழம்பு போல - உமிழ்ந்த அவரின் பிறந்தநாள் இன்று.

ஜூல்ஸ் வெர்னே புனைகதை எழுத்தாளர் பிறந்த தின சிறப்பு பகிர்வு விகடன்


</doc>
<doc id="87891" url="https://ta.wikipedia.org/wiki?curid=87891" title="இரட்டை மேற்கோள்குறி (தமிழ் நடை)">
இரட்டை மேற்கோள்குறி (தமிழ் நடை)

நல்ல தமிழில் எழுத விரும்புவோர் அதற்கேற்ற தமிழ் நடையைக் கையாளல் வேண்டும். மொழி நடை என்பது "ஒழுங்கான அமைப்பில் எழுதுவதற்கான நெறிமுறை"யைக் குறிக்கும்.

இத்தகைய நெறிமுறையில் நிறுத்தக்குறிகள் ("punctuation marks") பெரும் பங்கு வகிக்கின்றன. பேச்சின் ஒலிப்பு வேறுபாடுகளை உரைநடையில் காட்டவும், செய்திப் பரிமாற்றத்தில் குழப்பம் ஏற்படாமல் தவிர்க்கவும், கருத்துத் தெளிவு துலங்கவும், படிப்பவரின் அக்கறையை தேவைப்படும் இடங்களுக்கு எடுத்துச் செல்லவும் பயன்படும் குறிகளாகும்.

நிறுத்தக்குறிகளுள் ஒன்று இரட்டை மேற்கோள்குறி ஆகும். இது ஒற்றை மேற்கோள்குறியோடு சில ஒப்புமைகள் கொண்டுள்ளது. 
ஒருவரின் கூற்றைத் தனித்துக் காட்டவும் நூல்களிலிருந்து ஏதாவது பகுதியை ஆதாரமாகக் காட்டவும் இரட்டை மேற்கோள்குறி பயன்படுகிறது.

இரட்டை மேற்கோள்குறி இட வேண்டிய இடங்கள் எடுத்துக்காட்டுகளுடன் கீழே தரப்படுகின்றன:

1) இந்திய மொழிகளின் நடுவண் நிறுவனம் (மைசூர்), மொழி அறக்கட்டளை (சென்னை), தமிழ்ப் பல்கலைக்கழகம் (தஞ்சாவூர்), "தமிழ் நடைக் கையேடு", சென்னை: அடையாளம், 2004.

2) ஆங்கில விக்கியில்


</doc>
<doc id="87897" url="https://ta.wikipedia.org/wiki?curid=87897" title="ஒற்றை மேற்கோள்குறி (தமிழ் நடை)">
ஒற்றை மேற்கோள்குறி (தமிழ் நடை)

நல்ல தமிழில் எழுத விரும்புவோர் அதற்கேற்ற தமிழ் நடையைக் கையாளல் வேண்டும். மொழி நடை என்பது "ஒழுங்கான அமைப்பில் எழுதுவதற்கான நெறிமுறை"யைக் குறிக்கும்.

இத்தகைய நெறிமுறையில் நிறுத்தக்குறிகள் ("punctuation marks") பெரும் பங்கு வகிக்கின்றன. பேச்சின் ஒலிப்பு வேறுபாடுகளை உரைநடையில் காட்டவும், செய்திப் பரிமாற்றத்தில் குழப்பம் ஏற்படாமல் தவிர்க்கவும், கருத்துத் தெளிவு துலங்கவும், படிப்பவரின் அக்கறையை தேவைப்படும் இடங்களுக்கு எடுத்துச் செல்லவும் பயன்படும் குறிகளாகும்.

நிறுத்தக்குறிகளுள் ஒன்று ஒற்றை மேற்கோள்குறி ஆகும். இது இரட்டை மேற்கோள்குறியோடு சில ஒப்புமைகள் கொண்டுள்ளது. 
ஒரு மேற்கோளுக்குள் இன்னொரு மேற்கோள் வரும்போது அல்லது ஒரு குறிப்பிட்ட சொல்லையோ தொடரையோ தனித்துக் காட்ட ஒற்றை மேற்கோள்குறி பயன்படுகிறது.

ஒற்றை மேற்கோள்குறி இட வேண்டிய இடங்கள் எடுத்துக்காட்டுகளுடன் கீழே தரப்படுகின்றன:

1) இந்திய மொழிகளின் நடுவண் நிறுவனம் (மைசூர்), மொழி அறக்கட்டளை (சென்னை), தமிழ்ப் பல்கலைக்கழகம் (தஞ்சாவூர்), "தமிழ் நடைக் கையேடு", சென்னை: அடையாளம், 2004.

2) ஆங்கில விக்கியில்


</doc>
<doc id="87899" url="https://ta.wikipedia.org/wiki?curid=87899" title="எஸ். நடராஜன்">
எஸ். நடராஜன்

எஸ். நடராஜன் இலங்கை வானொலியின் மூத்த அறிவிப்பாளர்களில் ஒருவர். இலங்கை வானொலியில் அறிவிப்பாளராக, செய்தி வாசிப்பவராக, நிகழ்ச்சி தயாரிப்பாளராக, நேர்முக வர்ணனையாளராக 30 ஆண்டுகளுக்கு மேலாகவும், ஒளிபரப்புத்துறையில் 20 ஆண்டுகளுக்கு மேலாகவும் பணியாற்றியவர்.

நடராஜன் இலங்கையின் வடக்கே யாழ்ப்பாண மாவட்டத்தில் புன்னாலைக்கட்டுவன் என்னும் ஊரில் சோமசுந்தர ஐயர், மனோன்மணி ஆகியோருக்குப் பிறந்தவர். தந்தை உள்ளூர் அஞ்சல் நிலையப் பொறுப்பதிகாரியாகப் பணியாற்றியவர். நடராஜன் புன்னாலைக்கட்டுவன் அரசினர் பாடசாலை, ஏழாலை விக்கினேசுவரா வித்தியாலயம், உரும்பிராய் இந்துக் கல்லூரி ஆகியவற்றில் கல்வி பயின்றார். 1951 இல் உள்நாட்டு இறைவரித்திணைக்களத்தில் எழுத்தராகப் பணியில் சேர்ந்து, வரி உத்தியோகத்தராகப் பதவி உயர்வு பெற்றார்.

இலங்கை வானொலியில் வீ. ஏ. கபூர் தயாரித்து வழங்கிய "வளரும் பயிர்" நிகழ்ச்சியில் கலந்து கொண்டார். பின்னர் சிறுவர் மலர் நிகழ்ச்சியின் வானொலி மாமாவாக இருந்து அந்நிகழ்ச்சியைத் தயாரித்து வழங்கினார். 1960 ஆம் ஆண்டில் பகுதி நேர ஒலிபரப்பாளரானார். அந்நாட்களில் இருந்து செய்திகளை ஆங்கிலத்தில் இருந்து தமிழுக்கு மொழிபெயர்த்து செய்திகளை வாசித்தும் வந்தார். பலதும் பத்தும், முத்தி நெறி, செய்தியின் பின்னணியில், வெளிநாட்டுச் செய்தி விமரிசனம், தொழிலாளர் வேளை, சைவநீதி போன்ற நிகழ்ச்சிகளையும் தயாரித்து வந்தார்.

நல்லூர் முருகன் ஆலயம், திருக்கேதீஸ்வரம், செல்லசந்நிதி முருகன் ஆலயம் போன்றவற்றின் உற்சவ காலங்களிலும், ஆடிவேல் திருவிழாக்காலத்திலும் நேர்முகவர்ணனை வானொலியில் வழங்கியவர்.



</doc>
<doc id="87904" url="https://ta.wikipedia.org/wiki?curid=87904" title="பகுத்தறிவின் எதிரிகள்">
பகுத்தறிவின் எதிரிகள்

பகுத்தறிவின் எதிரிகள் என்பது அறிவியலாளர் ரிச்சர்ட் டாக்கின்சு அவர்களால் விபரணம் செய்யப்பட்ட ஒர் ஆவணப் படம் ஆகும். சோதிடம், ஆவியுடன் போசுதல், குறி கூறுதல்,மாற்று மருத்துவம் போன்ற பல வகை, அறிவியல் அடிப்படை இல்லாத செயற்பாடுகளை இந்த அவணப் படங்கள் கடுமையாக விமர்சிக்கின்றன. இந்தப் போக்கு, வெறும் பொழுது போக்கென விட்டுவிடுதல் ஏலாது என்றும், மிகவும் பாரதூரமான விளைவுகளை இது தரக் கூடும் என்றும் இவர் வாதிக்கிறார். 



</doc>
<doc id="87907" url="https://ta.wikipedia.org/wiki?curid=87907" title="எல்லாக் கொடுமைகளின் வேர் இதுவா?">
எல்லாக் கொடுமைகளின் வேர் இதுவா?

எல்லாக் கொடுமைகளின் வேர் இதுவா ("தி ரூட் ஆஃப் ஆல் ஈவில்" "The Root of All Evil"?) அல்லது கடவுள் என்னும் ஏமாற்றல் ("தி காட் டெலூடன்", "The God delusion") என்பது அறிவியலாளர் ரிச்சர்ட் டாக்கின்சு அவர்களால் விபரணம் செய்யப்பட்ட ஒர் ஆவணப் படம் ஆகும். இதில் மனித இனம் சமயத்திலும், கடவுளிலும் நம்பிக்கை வைக்காமல் இருந்தால் உலகு முன்னேற்றம் பெறும் என்ற கருத்தை இந்த ஆவணப் படம் வலியுறுத்துகிறது. 

இந்தத் தலைப்பு சர்ச்சைக்கு உரியதாகும். இந்தத் தலைப்பை ரிச்சர்ட் டாக்கின்சு ஏற்றுக் கொள்ளவில்லை. இதைத் தொலைக்காட்சி தயாரிப்பாளர்கள் கவனத்தை ஈர்பதற்காக வைத்தார்கள். டாக்கின்சு, எல்லாக் கொடுமைகளுக்கும் ஒன்றே வேர் என்று சாடுவது முட்டாள்தனம் என்று கூறி உள்ளார். 


</doc>
<doc id="87916" url="https://ta.wikipedia.org/wiki?curid=87916" title="பெரியார் வலைக்காட்சி">
பெரியார் வலைக்காட்சி

பெரியார் வலைக்காட்சி என்பது ஈ. வெ. இராமசாமி, ஈ.வெ.இராமசாமியின் கொள்கைகள் பற்றிய உரைகளின், நிகழ்வுகளின் நிகழ்படங்களை தொகுத்துத் தரும் வலைத்தளம் ஆகும். இங்கு சில குறும்படங்களும் உண்டு. தமிழில் சமூக விடயங்கள் தொடர்பான நிகழ்படங்களைத் தொகுத்துத் தருவதில் முதலில் வெளிவந்த வலைத்தளிங்களில் இதுவும் ஒன்று. 

பெரியார் வலைக்காட்சியின் அனைத்து கோப்புக்களும் யு டியூப்பில் ஏற்றப்பட்டு, இங்கே தொகுக்கப்படுகின்றன. இடைமுகம் மிகவும் எளிமையான ஒரு நீண்ட பக்கம் ஆகும். 



</doc>
<doc id="87920" url="https://ta.wikipedia.org/wiki?curid=87920" title="நேதர்துவித்து மொழி">
நேதர்துவித்து மொழி

நேதர்துவித்து மொழி என்பது இந்தோ ஐரோப்பிய மொழிக்குடும்பத்தை சேர்ந்த செருமானிய மொழிகளுள் ஒன்றாகும். இது செருமனி, நெதர்லாந்து, ஆர்கேந்தீனா, பொலிவியா, பிரேசில், அமெரிக்க ஐக்கிய நாடுகள், கனடா, பராகுவே, உருகுவே போன்ற நாடுகளில் பேசப்படுகிறது. இம்மொழி ஏறத்தாழ ஐந்து மில்லியன் மக்களால் பேசப்படுகிறது.


</doc>
<doc id="87922" url="https://ta.wikipedia.org/wiki?curid=87922" title="பினீசிய எழுத்து">
பினீசிய எழுத்து

பினீசிய எழுத்து (Phoenician alphabet) என்பது கி.பி. 1050இற்கும் பழமையான ஒரு எழுத்துமுறை ஆகும்.


</doc>
<doc id="87923" url="https://ta.wikipedia.org/wiki?curid=87923" title="வளரி வலைக்காட்சி">
வளரி வலைக்காட்சி

வளரி வலைக்காட்சி புகலிடம், ஈழம் தொடர்பான நிகழ்வுகள், உரைகள், நேர்காணல்கள், விபரணங்கள் ஆகியவற்றின் நிகழ்படங்களைக் கொண்ட வலைத்தளம் ஆகும். 

வளரியின் நிகழ்படங்கள் அவர்களின் வழங்கியில் தரவேற்றப்பட்டுள்ளன. இடை முகம் முழுமையாகத் தமிழில், தகுந்தவாறு வகைப்படுத்தப்பட்டு காட்சிப்படுத்தப்படுகிறது. 



</doc>
<doc id="87924" url="https://ta.wikipedia.org/wiki?curid=87924" title="எச். ஜி. வெல்ஸ்">
எச். ஜி. வெல்ஸ்

ஹெச். ஜி. வெல்ஸ் அல்லது எச். ஜி. வெல்சு ("H. G. Wells", செப்டம்பர் 21, 1866 – ஆகஸ் 13, 1946) ஒரு ஆங்கில எழுத்தாளர். சம காலத்திய புதினங்கள், வரலாறு, அரசியல், சமூக விமர்சனம் என்று பலவகைப்பட்ட துறைகளில் எழுதினாலும் இவர் தனது அறிபுனை படைப்புகளாலேயே அறியப்படுகிறார். வெல்ஸ் அறிபுனை இலக்கியத்தின் தந்தையர் என்று கருதப்படும் இருவருள் ஒருவர். (மற்றவர் ழூல் வேர்ண்).

வெல்ஸ் ஒரு சமதர்மவாதி. பொதுவாக அவர் அமைதிவாதத்தை ஆதரித்தாலும் முதலாம் உலகப் போர் துவங்கிய போது அதனை ஆதரித்தார். ஆனால் பின்னர் இந்த ஆதரவு எதிர்ப்பாக மாறி விட்டது. இவரது பிற்காலத்திய எழுத்துகளில் அரசியல் கருத்துகள் பரவலாக முன்வைக்கப்பட்டுள்ளன. இவரது எழுத்தின் மத்திய காலகட்டத்தில் (1900-1920) எழுதப்பட்ட படைப்புகளில் அறிபுனை படைப்புகள் குறைவு. கீழ், நடுத்தர வர்க்கம், பெண் வாக்குரிமைப் போராளிகள் போன்ற சமூகத் தொடர்புடையவற்றைப் பற்றி இக்காலகட்டத்தில் புதினங்களை எழுதினார். காலப் பயணம், மரபியல் சோதனைகள், வேற்று கிரக வாசிகள் பூமியைத் தாக்குதல், நிலவுக்கு மனிதன் செல்வது, அணு ஆயுதப் போர் போன்ற பிரபல அறிபுனை பாணிகளை இலக்கிய உலகுக்கு அறிமுகப்படுத்திய முன்னோடி வெல்சே. இவரது எழுத்துக்களால் கவரப்பட்ட ராபர்ட் கொடார்ட் என்னும் அறிவியலாளர் எறிகணைகளை (ராக்கெட்) கண்டுபிடித்தார். வெல்சின் படைப்புகள் பின் வந்த எழுத்தாளர் தலைமுறைகளில் பெரும் தாக்கத்தை ஏற்படுத்தின. அவற்றுள் பல திரைப்படங்களாகவும், வானொலி நிகழ்ச்சிகளாகவும் தயாரிக்கப் பட்டுள்ளன.
இவர் பல புதினங்களை எழுதியுள்ளார் அதில் தி டைம் மெஷீன் என்ற புதினம் கால பயணத்தில் சென்று வருவது பற்றி எழுதப்பட்டு இருக்கும் இவருடைய இந்த புதினம் அறிவியல் விந்தையாக அவரது காலத்தில் இருந்து பல ஆண்டுகள் கழித்து வந்த பலரும் வியக்கும் விதத்தில் காலப் பயணம் குறித்து எழுதினர். அவருடைய இந்த புதினம் பல தொலைக்காட்சி தொடர்கள் ,திரைப்படங்களுக்கு மூலமாக அமைந்து இருந்தது .பல வரிபட கதைகளுக்கும் அடிப்படையாக அமைந்தது இதை 1895 வெளியிட்டார் .இந்த கதையின் கதாநாயகன் தனது நிகழ்காலத்தில் இருந்து கடந்தகாலத்தில் சென்றுவிடுவார். சோவியத் யூனியன் தலைமை பொறுப்பை எற்றவுடன் சோவியத் யூனியன் குறித்த இவருடைய கருத்து மாறியது 1934 ஆம் ஆண்டு இவர் ஜோசப் ஸ்டாலின் அவர்களை ஜூலை 23ஆம் தேதி சந்தித்து ஒரு நேர்காணல் நடத்தினார் .அந்த பேச்சுவார்த்தை மாலை 4:00 மணி முதல் 6:50 வரை நடை பெற்றது இந்த நேர்காணலின் பொழுது அவர்களுக்கு இடையில் நடைபெற்ற உரையாடலில் மனிதர்கள் மூளையை மாற்றி அமைக்க ஒரு ஐந்து ஆண்டு திட்டம் அமைக்கலாம் என்றும் அதன் மூலம் மேம்பட்ட மனிதகுலம் அமையும் என்று ஸ்டாலினிடம் கூறினார்.

இவருக்கு ஓவியத்தின் மீது நாட்டம் இருந்தது. தனக்கு உரிய பாணியில் மிக சுவாரசியமாகவும் சிறப்பாகவும் தன்னை வெளிக்காட்டி கொள்ள அவருக்கு இந்த ஓவியங்களும் வரைபடங்களும் உதவியாக இருந்தன .அவர் இந்த ஓவியங்களை வரைவதற்கு தனியாக காகிதங்களை வைத்து இருக்கவில்லை தன்னுடைய நாட்குறிப்பின் முகப்பு பக்கத்திலும் உட்பக்கங்களின் கடைசிப் பகுதிகளிலும் பெரும்பாலும் இவற்றை தீட்டினார் .அந்த வரைபடங்கள் பலவகைப்பட்டதாக இருந்தன அரசியல் விமர்சனங்களில் இருந்து தனது விருப்பங்கள் வரை பலவற்றை உள்ளடக்கியவாறு இருந்தது. அவருடைய திருமணத்திற்கு பிறகு அவருடைய மணவாழ்கை பற்றி பல சித்திரங்களை வரைந்தார். அதில் அவருடைய மனைவி அமி காதேரினே பற்றியது ஆகும் அவரை இவர் செல்லமாக ஜேன் என்று அழைப்பார் .இந்த காலகட்டத்தில் இவருடைய படங்களும் ஓவியங்களும் பிச்ஷுவாஸ் என்று அழைக்கப் பட்டன.

முதலாம் உலகப் போர் தீவிரம் அடைந்து கொண்டு இருந்த நிலையில் இவர் பிரித்தானியா அரசுக்கு ஆதரவு அளித்து வந்தார் இவர் பல முறை பிரித்தானியா அரசை எதிர்த்தும் அதன் கொள்கைகளை விமர்சித்தாலும் 1916ஆம் ஆண்டு போர் விரைவாக முடிந்து அமைதி திரும்ப வேண்டும் என்று எண்ணினார்

இவர் மனிதகுலம் நலமாகவும் வளமாகவும் வாழ வேண்டும் என்று பேராவல் கொண்டார் ஆகையால் யுஜெநீக்ஸ் மூலம் மரபணுவின் தரத்தை மேம்படுத்தி சிறந்த மனித குலம் உருவாக வேண்டும் என்னும் கொள்கை கொண்ட இந்த யுஜெநீக்ஸ் இவர் ஆதரித்தார்

வெல்ஸ் பல புத்தகங்களை எழுதி உள்ளார் அவற்றில் கடவுள் கண்ணுக்கு தெரியாத அரசன் (GOD THE INVISIBLE KING) குறிப்பிடத்தக்கது. 1917 ஆண்டு இந்த புத்தகத்தை எழுதினர் அதில் இவருக்கு கடவுள் பற்றி எப்படி தெரியும் என்ற கேள்விக்கும் .எந்த கடவுளை பின்பற்றி இந்த புத்தகத்தை எழுதினர் என்று பல கேள்விகள் இதை படித்தவர்களுக்கு எழுந்தது .அதற்கு அவர் அளித்த பதில் இந்த உலகத்தில் இருக்கும் எந்த ஒரு கடவுளையும் எந்த ஒரு மதத்தையும் சார்ந்தது இல்லை எனது கடவுள் பற்றிய யோசனை என்று கூறினார் .இந்த புத்தகத்தில் தெளிவாகவும் ஆணித் தனமாகவும் அதன் ஆசிரியர் மதத்தை குறித்து கருத்து தெளிவாக விளங்குகிறது .மேலும் தனிப்பட்ட மற்றும் ஆத்மார்த்தமான கடவுள் பற்றிய கருத்தையும் வெளிப்படுத்தி உள்ளார் .

1879 ஆம் ஆண்டு வெல்ஸின் தாயார் அவரது உறவினர் உதவியுடன் இங்கிலாந்தில் உள்ள வூகி எனும் இடத்தில் ஒரு பள்ளியில் சிறு வகுப்புகளுக்கு பாடம் கற்பிக்கும் ஆசிரியராக பணிபுரிந்தார் .ஆசிரியராக சில காலம் பணிபுரிந்த பிறகு அவர் கல்லூரி விரிவுரையாளர் பணியில் சேர்ந்தார்



</doc>
<doc id="87926" url="https://ta.wikipedia.org/wiki?curid=87926" title="நோர்வே மொழி">
நோர்வே மொழி

நோர்வே மொழி அல்லது நோர்வேஜிய மொழி அல்லது நோர்வேசிய மொழி அல்லது நொர்ஸ்க் மொழி என்பது இந்தோ இந்தோ-ஐரோப்பிய மொழிகுடும்பத்தை சேர்ந்த செருமானிய மொழிகளுள் ஒன்றாகும். இது முதன்மையாக நோர்வேயில் வாழும் மக்களால் பேசப்படுகின்றது. நோர்வேயில் வாழும் கிட்டத்தட்ட 4.8 மில்லியன் மக்களும், நோர்வேயிலிருந்து முன்னைய நாளில் அமெரிக்காவில் குடியேறி அங்கே வாழ்ந்துவரும் மக்களும், அவரது சந்ததியினருமாகிய கிட்டத்தட்ட 50,000 மக்களும், கனடாவிற்கு இடம்பெயர்ந்து வாழ்ந்துவரும் கிட்டத்தட்ட 7,700 மக்களும் இந்த மொழியைப் பேசுகின்றவர்களாய் உள்ளனர்.

நோர்வே மொழியில், அரசாங்கத்தால் அங்கீகரிக்கப்பட்ட ஆட்சி மொழி வடிவங்களாக பூக்மோல், நீநொர்ஸ்க் என்னும் இருவேறு எழுத்து மொழி வடிவங்கள் உள்ளன. இவ்விரு மொழி வடிவங்களுமே நோர்வேயில் பயன்படுத்தப்பட்டு வருகின்றன. 
இவை தவிர அரசாங்க கரும மொழியாக ஏற்றுக் கொள்ளப்படாத வேறு இரு எழுத்து மொழி வடிவங்களும் உள்ளன. அவையாவன:

நோர்வே மொழியின் இரு மொழி வடிவங்களும் நோர்வேசிய எழுத்துக்களைக்கொண்டே எழுதப்படுகிறது. நோர்வே மொழியில் 29 எழுத்துக்கள் உள்ளன. இவை இலத்தீன் மொழியின் எழுத்து வடிவத்தை அடிப்படையாகக் கொண்டன . அவற்றில் 26 எழுத்துக்கள் ஆங்கிலத்திலுள்ள அதே எழுத்தைக் கொண்டிருப்பினும் உச்சரிப்பில் வேற்பாட்டைக் கொண்டன. மேலதிகமாக மூன்று எழுத்துக்களும் உள்ளன.


</doc>
<doc id="87930" url="https://ta.wikipedia.org/wiki?curid=87930" title="குவான்மய மொழி">
குவான்மய மொழி

குவான்மய மொழி என்பது அங்கோலா, நமிபியா ஆகிய நாடுகளின் தேசிய மொழி ஆகும். இம்மொழி அங்கோலாவில் ஏறத்தாழ 4.21 இலட்ச மக்களால் பேசப்படுகிறது. இம்மொழி நமிபியாவில் ஏறத்தாழ 2.5 இலட்ச மக்களால் பேசப்படுகிறது. இது ஒவாம்போ மொழியின் ஒரு வட்டார வழக்காகும். இம்மொழியில் பரிசுத்த வேதாகமம் 1974ஆம் ஆண்டில் பதிப்பித்து வெளியிடப்பட்டது.


</doc>
<doc id="87932" url="https://ta.wikipedia.org/wiki?curid=87932" title="ஒவாம்போ மொழி">
ஒவாம்போ மொழி

ஒவாம்போ மொழி அல்லது அம்போ மொழி என்பது அங்கோலா மற்றும் வட நமிபியாவில் வழங்கப்படும் வட்டாரவழக்குகள் ஆகும். இதில் குவான்யமாவும் இந்தோங்காவுமே பரவலாக பயன்படுத்தப்பட்டுவருகின்றன. இம்மொழி ஏறத்தாழ 6.7 இலட்ச மக்களால் பேசப்பட்டுவருகிறது. 


</doc>
<doc id="87933" url="https://ta.wikipedia.org/wiki?curid=87933" title="முசுகோக மொழி">
முசுகோக மொழி

முசுகோக மொழி என்பது முஸ்கோஜிய மொழிக்குழுவைச் சேர்ந்த ஒரு மொழி ஆகும். இம்மொழி அமெரிக்க ஐக்கிய நாடுகளில் உள்ள ஓக்லகோமா, அலபாமா, ஜோர்ஜியா, புளோரிடா பகுதிகளில் பேசப்படுகிறது. இம்மொழி ஏறத்தாழ 6,213 மக்களால் பேசப்படுகிறது. 


</doc>
<doc id="87937" url="https://ta.wikipedia.org/wiki?curid=87937" title="இரா. தண்டாயுதம்">
இரா. தண்டாயுதம்

இரா. தண்டாயுதம் ( 1939 - ? ) ஒரு தமிழ் எழுத்தாளர், விமர்சகர் மற்றும் மொழிபெயர்ப்பாளர். 1975ன் தமிழுக்கான சாகித்திய அகாதமி விருது பெற்றவர்.

தண்டாயுதம் மலேசியாவிலுள்ள மலாயாப் பல்கலைக்கழகத்தில் விரிவுரையாளராக வேலை பார்த்தார். அவர் தமிழ் இலக்கியத்தைப் பற்றிய விமர்சன மற்றும் ஆய்வுப் படைப்புகள் பல வெளியிட்டார். அவர் சில புனைவுகளும் எழுதியுள்ளார். அவரது விமர்சனப் படைப்புகள் தமிழ் இணையப் பல்கலைக்கழகத்திலும் பாரதிதாசன் பல்கலைக்கழகத்திலும் பாடத்திட்டமாக்கப் பட்டுள்ளன. "தற்காலத் தமிழ் இலக்கியம்" என்ற அவரது இலக்கிய விமர்சனம் 1975ன் தமிழுக்கான சாகித்திய அகாதமி விருது பெற்றது. மலேசியாவில் அவரது நினைவாக டாக்டர் தண்டாயுதம் இலக்கியப் பேரவை என்ற இலக்கிய அமைப்பு நிறுவப்பட்டுள்ளது.





</doc>
<doc id="87938" url="https://ta.wikipedia.org/wiki?curid=87938" title="இரிமோட்டு மொழி">
இரிமோட்டு மொழி

இரிமோட்டு மொழி என்பது ஆத்திரனேசிய மொழிக்குடும்பத்தை சேர்ந்த ஒரு மொழி ஆகும். இது ஏறத்தாழ 1.2 இலட்ச மக்களால் பேசப்படுகிறது. 1970ஆம் ஆண்டு முதல் இம்மொழி பேசுபவர்களின் எண்ணிக்கை குறைந்துகொண்டேவருகிறது. இதற்கு ஆத்திரனேசிய வட்டாரவழக்கு, பாப்புவா வட்டாரவழக்கு என இரு வட்டாரவழக்குகள் உள்ளன. இம்மொழி பப்புவா நியூ கினியின் ஆட்சி மொழியும் ஆகும். 


</doc>
<doc id="87939" url="https://ta.wikipedia.org/wiki?curid=87939" title="செருபிய மொழி">
செருபிய மொழி

செருபிய மொழி என்பது இந்தோ ஐரோப்பிய மொழிக்குடும்பத்தை சேர்ந்த சிலாவிய மொழிகளுள் ஒன்றாகும். இது ஏறத்தாழ ஒன்பது முதல் பத்து மில்லியன் மக்களால் பேசப்படுகிறது. இதற்கு சுதோவாக்கிய வட்டாரவழக்கு, தோர்லாக்கிய வட்டாரவழக்கு என இரு வட்டாரவழக்குகள் உள்ளன.


</doc>
<doc id="87940" url="https://ta.wikipedia.org/wiki?curid=87940" title="உக்குரேனிய மொழி">
உக்குரேனிய மொழி

உக்குரேனிய மொழி என்பது இந்தோ ஐரோப்பிய மொழிக்குடும்பத்தை சேர்ந்த சிலாவிய மொழிகளுள் ஒன்றாகும். இது உக்ரைன் நாட்டின் ஆட்சி மொழி ஆகும். இது ஏறத்தாழ நாற்பத்திரண்டு முதல் நாற்பத்தேழு மில்லியன் மக்களால் பேசப்படுகிறது. இம்மொழி உக்குரேனிய எழுத்துக்களைக்கொண்டே எழுதப்படுகிறது.


</doc>
<doc id="87944" url="https://ta.wikipedia.org/wiki?curid=87944" title="அபர மொழி">
அபர மொழி

அபர மொழி என்பது ஆபிரோ ஆசிய மொழிக்குடும்பத்தை சேர்ந்த ஒரு மொழி ஆகும். இது எதியோபியா, எரிதுரேயா, திபுதி போன்ற நாடுகளில் பேசப்பட்டுவருகிறது. இம்மொழி ஏறத்தாழ 1.4 முதல் 1.5 மில்லியன் மக்களால் பேசப்படுகிறது. இம்மொழி இலத்தீன் எழுத்துக்களையும் கேயேசு எழுத்துக்களையும் கொண்டு எழுதப்படுகிறது.


</doc>
<doc id="87945" url="https://ta.wikipedia.org/wiki?curid=87945" title="கனுரி மொழி">
கனுரி மொழி

கனுரி மொழி என்பது வட ஆப்பிரிக்காவில் பேசப்படும் ஒரு மொழி ஆகும். இம்மொழி ஏறத்தாழ நான்கு மில்லியன் மக்களால் பேசப்படுகிறது. இன்றைய அளவில் இம்மொழி இலத்தீன் எழுத்துக்களைக்கொண்டே எழுதப்படுகிறது.


</doc>
<doc id="87946" url="https://ta.wikipedia.org/wiki?curid=87946" title="வோலாபுக்கு மொழி">
வோலாபுக்கு மொழி

வோலாபுக்கு மொழி என்பது செயற்கையாக தோற்றுவிக்கப்பட்ட ஒரு மொழி ஆகும். இம்மொழி 1879–1880 ஆம் ஆண்டுகளில் தோற்றுவிக்கப்பட்டது. இம்மொழி இருபது பேரால் மட்டுமே பேசப்படுகிறது. இம்மொழியின் சொற்கள் பெரும்பாலமாக ஆங்கிலம், பிரெஞ்சு, இடாயச்சு ஆகிய மொழிகளில் இருந்தே எடுக்கப்பட்டது.


</doc>
<doc id="87948" url="https://ta.wikipedia.org/wiki?curid=87948" title="சமாரேன மொழி">
சமாரேன மொழி

சமாரேன மொழி "அல்லது" வினர மொழி என்பது ஆத்திரோனேசிய மொழிக்குடும்பத்தை சேர்ந்த ஒரு மொழி ஆகும். இது பிலிப்பைன்ஸ் நாட்டில் பேசப்படும் ஒரு மொழி ஆகும். இம்மொழி பிலிப்பீன எழுத்துக்களைக்கொண்டே எழுதப்படுகிறது. இம்மொழி 3.4 மில்லியன் மக்களுக்கு தாய்மொழி ஆகும். 


</doc>
<doc id="87949" url="https://ta.wikipedia.org/wiki?curid=87949" title="ஹெலிகோலாந்து பைட் சண்டை (1939)">
ஹெலிகோலாந்து பைட் சண்டை (1939)

ஹெலிகோலாந்து பைட் சண்டை ("Battle of the Heligoland Bight") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு வான்படை சண்டை. டிசம்பர் 18, 1939ல் நடைபெற்ற இச்சண்டையில் நாசி ஜெர்மனியின் வான்படை "லுஃப்ட்வாஃபே". ஜெர்மானியத் துறைமுகங்களின் மீது குண்டு வீச வந்த பிரிட்டிஷ் வான்படை விமானங்களைத் தாக்கி முறியடித்தது. ஹெலிகோலாந்து பைட் என்பது வடகடலின் ஒரு குடா பகுதியாகும்.

செப்டம்பர் 1939ல் ஜெர்மனி போலந்தைத் தாக்கியதால் இரண்டாம் உலகப்போர் தொடங்கியது. அக்டோபர் 1939- மே 1940, காலகட்டத்தில் ஐரோப்பாவின் மையப் பிரதேசங்களில் போர் சூடுபிடிக்காமல் மந்தமான நிலை இருந்தது. ஆனால் அட்லாண்டிக் பெருங்கடலில் நேச நாட்டு கப்பல் படைக்கும் ஜெர்மானியக் கடற்படைக்கும் அட்லாண்டிக் சண்டை தீவிரமாக நடந்து கொண்டிருந்தது. அச்சண்டையில் ஜெர்மானிய யு-போட்டுகள் (நீர்மூழ்கிகள்) பிரிட்டனுக்கு அமெரிக்காவிலிருந்து தளவாடங்களை ஏற்றிவரும் கப்பல் கூட்டங்களைத் தாக்கிக் கொண்டிருந்தன. ஜெர்மானியக் கடல் மேற்பரப்புப் போர்க்கப்பல்களும் இச்சண்டையில் பங்குபெறக்கூடாதென்பதற்காக, ஜெர்மானியத் துறைமுகங்களில் நிற்கும் போர்க்கப்பல்களைக் குண்டுவீசி அழிக்க பிரிட்டிஷ் குண்டுவீசி தலைமையகம் முடிவு செய்தது. டிசம்பர் 18, 1939ல் மூன்று பிரிட்டிஷ் குண்டுவீசி சுகுவாட்ரன்கள் (மொத்தம் 24 விமானங்கள்) வட கடல் குடா பகுதியான ஹெலிகோலாந்து பைட்டில் உள்ள ஜெர்மானியப் போர்க்கப்பல்களைத் தாக்க அனுப்பப்பட்டன. அவற்றுள் இரண்டு இலக்கை அடையுமுன்னர் எந்திரக் கோளாறு காரணமாக திரும்பிவிட்டன. மீதமிருந்த 22 விமானங்களை எதிர்க்க லுஃப்ட்வாஃபே சுமார் நூறு சண்டை விமானங்களை அனுப்பியது. ஹெலிகோலாந்து பைட் கடற்பகுதியின் வான்வெளியில் இரு வான்படைகளுக்கும் நடந்த சண்டையில் ஜெர்மானியர்கள் வென்றனர். பன்னிரெண்டு பிரிட்டிஷ் குண்டுவீசிகள் சுட்டு வீழ்த்தப்பட்டன. பிரிட்டிஷ் படை கப்பல்களைத் தாக்காமல் தளங்களுக்குத் திரும்பியது.

அளவில் சிறியதாக இருந்தாலும், இரண்டாம் உலகப் போரின் மேற்குப் போர்முனையில் நிகழ்ந்த முதல் குறிப்பிடத்தக்க வான்சண்டை இதுதான். இச்சண்டையின் மூலம் இரு தரப்புகளின் வான் வழித்தாக்குதல் கோட்பாடுகள் மாற்றப்பட்டன. பகல் வெளிச்சத்தில் குண்டு வீசி விமானங்கள் எதிர்தரப்பின் சண்டை விமானங்களிடமிருந்து தப்ப இயலாதென்று அனைவருக்கும் புலனானது. இதனால் பிரிட்டிஷ் வான்படை இரவு நேர தாக்குதல்களில் கவனம் செலுத்த ஆரம்பித்தது. இந்த சண்டையில் லுஃப்ட்வாஃபே விற்கு கிடைத்த வெற்றி ஜெர்மானிய வான்படைத் தளபதிகளை மெத்தனம் கொள்ளச் செய்தது. உண்மையான நிலையை விடக் கூடுதலாக தங்களது பலத்தை எடை போட்ட அவர்கள், பகல் வெளிச்சத்தில் தாக்கக்கூடிய புதியரக சண்டை விமானங்களை உருவாக்கத் தவறினர். இந்தப் பிழையினால் அடுத்து நிகழ்ந்த ரைக்கின் பாதுகாப்பிற்கான வான்போரின் 1943-45 காலகட்டத்தில் ஜெர்மானிய வான்படை பலவீனமான நிலையில் செயல்பட்டது. 



</doc>
<doc id="87951" url="https://ta.wikipedia.org/wiki?curid=87951" title="தனியாமங்கலம்">
தனியாமங்கலம்

இது பிரதான கிராமம் மட்டுமின்றி, மேலும், பாரதி நகர், முத்துராமலிங்கம்பட்டி, தேத்தாம்பட்டி ஆகிய பகுதிகளையும் உள்ளடக்கியுள்ளது, மக்களின் பிரதான தொழில் விவசாயமாக இருப்பினும் கடந்த காலங்களில் பெரும்பான்மையான இளைய சமுதாயத்தினர் இங்கிருந்து சென்று மத்திய கிழக்கு மற்றும் தென் கிழக்கு ஆசிய நாடுகளில் பணிபுரியத் தொடங்கியுள்ளனர், தமிழக அரசியலில் ஈடு இணையற்ற தலைவர்களுள் ஒருவரான தியாகி.கன.கக்கன் அய்யா அவர்கள் இந்த கிராமத்தில்தான் பள்ளி ஆசிரியராய்ப் பணியாற்றி பின்னாளில் தீவிர அரசியலில் ஈடுபட்டார் என்பது குறிப்பிடத்தக்கது.

இந்திய 2001 மக்கள் தொகை கணக்கெடுப்பின்படி 3,748 மக்கள் இங்கு வசிக்கின்றார்கள். இவர்களில் 1,757 ஆண்கள், 1,991 பெண்கள் ஆவார்கள். தனியாமங்கலம் மக்களின் சராசரி கல்வியறிவு 75.81% ஆகும்.தனியாமங்கலம் மக்கள் தொகையில் 15.93% ஆறு வயதுக்குட்பட்டோர் ஆவார்கள்.


</doc>
<doc id="87961" url="https://ta.wikipedia.org/wiki?curid=87961" title="அகன மொழி">
அகன மொழி

அகன மொழி என்பது நைகர் காங்கோ மொழிக்குடும்பத்தை சேர்ந்த ஒரு மொழி ஆகும். இம்மொழி கானா, சுரினாம் போன்ற நாடுகளில் பேசப்பட்டு வருகிறது. இம்மொழியை ஏறத்தாழ பத்தொன்பது மில்லியன் மக்கள் பேசுகின்றனர். இம்மொழி பெரும்பாலும் அகனர்களாலேயே பேசப்படுகிறது.


</doc>
<doc id="87962" url="https://ta.wikipedia.org/wiki?curid=87962" title="நுவோசு மொழி">
நுவோசு மொழி

நுவோசு மொழி என்பது சீனோ திபெத்திய மொழிக்குடும்பத்தை சேர்ந்த ஒரு மொழி ஆகும். இம்மொழி ஏறத்தாழ இரண்டு மில்லியன் மக்களால் பேசப்படுகிறது. இம்மொழி சீனாவில் உள்ள சிச்சுவான், யுன்னான் பகுதிகளில் பேசப்படுகிறது. இம்மொழி குவான்வேன் அல்லது வைசு என்றழைக்கப்படும் எழுத்துக்களைக்கொண்டே எழுதப்படுகிறது.


</doc>
<doc id="87964" url="https://ta.wikipedia.org/wiki?curid=87964" title="செயன மொழி">
செயன மொழி

செயன மொழி என்பது அலுகு மொழிக்குடும்பத்தை சேர்ந்த ஒரு மொழி ஆகும். இம்மொழி அமெரிக்க ஐக்கிய நாடுகளில் உள்ள மோந்தானா, ஒக்லகோமா பகுதிகளில் பேசப்படுகிறது. இம்மொழியை ஏறத்தாழ 1,721 மக்கள் பேசுகின்றனர்.


</doc>
<doc id="87965" url="https://ta.wikipedia.org/wiki?curid=87965" title="நியாஞ்ச மொழி">
நியாஞ்ச மொழி

நியாஞ்சா மொழி அல்லது சேவா மொழி என்பது நைகர் காங்கோ மொழிகளின் ஒரு கிளைப்பிரிவான பண்டு மொழிக் குழுமத்தைச் சேர்ந்த ஒரு மொழி ஆகும். சொற்களின் முன்னொட்டாக வரக்கூடிய 'சி' (Chi) என்பது மொழி என்பதைக் குறிப்பதால், இந்த மொழி சிச்சேவா (Chichewa) அல்லது சிநியாஞ்சா (Chichewa) என அழைக்கப்படுகின்றது. 

இம்மொழி சாம்பியா, மாலாவி, மொசாம்பிக்கு, சிம்பாவே ஆகிய நாடுகளில் பேசப்படுகிறது. இம்மொழியை ஏறத்தாழ ஒன்பது மில்லியன் மக்கள் பேசுகின்றனர்.


</doc>
<doc id="87966" url="https://ta.wikipedia.org/wiki?curid=87966" title="இலகு மொழி">
இலகு மொழி

இலகு மொழி என்பது இலகு மக்களால் பேசப்படும் மொழி ஆகும். உருசியாவிலுள்ள தாகேத்தானில் இம்மொழி பேசப்படுகிறது. இம்மொழி ஏறத்தாழ ஒன்றரை இலட்சம் மக்களால் பேசப்படுகிறது. இம்மொழி சிரிலிக்கு எழுத்துக்களைக்கொண்டே எழுதப்படுகிறது. 


</doc>
<doc id="87967" url="https://ta.wikipedia.org/wiki?curid=87967" title="ஒலுகாந்த மொழி">
ஒலுகாந்த மொழி

ஒலுகாந்த மொழி என்பது நைகர் காங்கோ மொழிக்குடும்பத்தை சேர்ந்த ஒரு மொழி ஆகும். இம்மொழி உகாண்டாவில் பேசப்படுகிறது. இம்மொழி ஏறத்தாழ பத்து மில்லியனிற்கும் மேற்பட்ட காந்தர்களால் பேசப்படுகிறது.


</doc>
<doc id="87996" url="https://ta.wikipedia.org/wiki?curid=87996" title="இதய அடைப்பிதழ்">
இதய அடைப்பிதழ்

இதய அடைப்பிதழ் (இதய தடுக்கிதழ், இதய ஒரதர், "heart valve") என்பது இதயத்துள் காணப்படும், குருதியை ஒரு வழியே மட்டும் புகவிடும், திறந்து மூடும் வலிமையான மென்சவ்வுத் துண்டுகளான அமைப்பாகும், இத்தகைய மெல்லிய இழைய துண்டுகள் ‘இதழ்’ அல்லது ‘கூர்’ என அழைக்கப்படுகிறது.

மனிதன் உட்பட பாலூட்டிகளில் நான்கு வகையான அடைப்பிதழ்கள் காணப்படுகின்றன, இவை ஒவ்வொரு இதய அறையினதும் வெளிக் கதவு போன்று அமைந்துள்ளன, இவற்றின் தொழிற்பாட்டினால் முன்னே பாயும் குருதி பின்னோக்கிப் பாய்தல் தடுக்கப்படுகிறது.

இதயத்தில் காணப்படும் நான்கு வகையான அடைப்பிதழ்களாவன:
இதய அடைப்பிதழ்கள் சரியாக உரிய நேரத்தில் மூடப்படாமல் தொழிற்படுமாயின், குருதி ஒரு வழியே முன்னோக்கிப் பாய்வது தடைப்பட்டு, வந்தவழியே (பிழையான திசையில்) பின்னோக்கிப் பாயும், இந்த நிலை பின்னொழுக்கு எனப்படும்.

சிறிய அடைப்பிதழ்களான இவை, கீழிதயவறை சுருங்கும் போது அங்கிருந்து மேல் இதயவறைக்கு குருதி பின்னோக்கிப் பாய்வதைத் தடுக்கிறது. இவை கீழிதயவறையுடன் இதயவாயினாண்கள் மூலமாகப் பிணைக்கப்பட்டுள்ளது. 
இதயவாயினாண்கள் நுண்காம்புத்தசையுடன் தொடுக்கப்பட்டுள்ளன, இவை ஒன்று சேர்ந்து துணை அடைப்பிதழ் உபகரணம் என அழைக்கப்படுகிறது. இவற்றின் தொழிற்பாடு அடைப்பிதழ்களை கெட்டியாகப் பிடித்து வைத்திருத்தல் ஆகும். இதனால் அடைப்பிதழ் மேலிதயவறை நோக்கிப் புரட்டப்படுதல் தடுக்கப்படுகிறது. அடைப்பிதழ்களின் திறந்து மூடலில் துணை அடைப்பிதழ் உபகரணம் எந்தவித பங்கும் வகிப்பதில்லை, மாறாக, அமுக்க வித்தியாசத்தின் காரணத்தாலேயே அவை திறந்து மூடுகின்றன. இதய மேல்-கீழ் அறை அடைப்பிதழ்கள் மூடும் ஒலியானது முதல் இதய ஒலி(S1) ஆகும்.
மைட்ரல் வால்வு எனவும் பெயர் கொண்ட இந்த அடைப்பிதழ், இரு இதழ்களைக் கொண்டுள்ளது. இது இடது மேல் இதயவறையில் இருந்து இடது கீழ் இதயவறைக்குக் குருதி பாய்வதற்கு இசைவளிக்கிறது.
இந்தத் தடுக்கிதழ் வாதக்காய்ச்சலினால் முக்கியமாகப் பாதிக்கப்படும் ஒரு அமைப்பு ஆகும்.
மூன்று இதழ்களைக் கொண்ட இந்தத் தடுக்கிதழ் இதயத்தின் வலது மேல் இதயவறையில் இருந்து வலது கீழ் இதயவறைக்குக் குருதி பாய்வதற்கு இசைவளிக்கிறது.

இவை இதயத்தில் இருந்து வெளியேறும் தமனிகளான நுரையீரல் நாடி, பெருநாடி ஆகியவற்றின் தொடக்க அடியில் அமைந்துள்ளன. இவற்றின் ஒவ்வொரு இதழ்களினதும் வடிவம் பிறை போன்றதாகும். இதயத்தின் சுருக்கத்தின் போது கீழ் இதய அறைகளில் இருந்து தமனிகளுக்கு குருதி பாய்ச்சப்படுவதற்கு இசைவளிக்கும் அதேநேரத்தில் மீண்டும் பின்நோக்கி இதயவறைகளுக்குள் குருதி பாய்வதைத் தடுக்கிறது. இவை இதயவாயினாண்களைக் கொண்டிருப்பதில்லை.
இடது கீழ் இதயவறைக்கும் பெருநாடிக்கும் இடையில் அமைந்துள்ளது, மூன்று இதழ்களைக் கொண்டுள்ளது. கீழ் இதயவறையின் சுருக்கத்தின் போது இடது கீழ் இதயவறையில் அமுக்கம் அதிகரிக்கும், இது பெருநாடியில் உள்ள அமுக்கத்தைவிடக் கூடும்போது பெருநாடி அடைப்பிதழ் திறக்கின்றது, இதனால் இடது கீழ் இதயவறையில் இருந்து குருதி பெருநாடிக்கு வெளியேறுகிறது. இதயவறைச் சுருக்கம் முடிவடையும் போது இடது கீழ் இதயவறை அமுக்கம் விரைவாகக் குறைகிறது, இதனால் பெருநாடி அமுக்கம் காரணமாக பெருநாடி அடைப்பிதழ் மூடப்படுகிறது, இதனால் ஏற்படும் ஓசை இரண்டாம் இதய ஒலியின் (S2) ஒரு பகுதியான A2 ஆகும்.
பிறப்புக் குறைபாடு காரணமாக இரண்டு இதழ் கொண்ட பெருநாடி அடைப்பிதழ் காணப்படலாம். 
வலது கீழ் இதயவறைக்கும் நுரையீரல் நாடிக்கும் இடையில் அமைந்திருக்கும் மூன்று இதழ்களைக் கொண்டுள்ள அரைமதி தடுக்கிதழாகும். பெருநாடி அடைப்பிதழைப் போலவே தொழிற்படுகின்றது. கீழ் இதயவறையின் சுருக்கத்தின் போது வலது கீழ் இதயவறையில் அமுக்கம் அதிகரிக்கும், இது நுரையீரல் நாடியில் உள்ள அமுக்கத்தைவிடக் கூடும்போது நுரையீரல் நாடி அடைப்பிதழ் திறக்கின்றது, இதனால் வலது கீழ் இதயவறையில் இருந்து குருதி நுரையீரல் நாடிக்கு வெளியேறுகிறது. இதயவறைச் சுருக்கம் முடிவடையும் போது வலது கீழ் இதயவறை அமுக்கம் விரைவாகக் குறைகிறது, இதனால் நுரையீரல் நாடி அமுக்கம் காரணமாக நுரையீரல் நாடி அடைப்பிதழ் மூடப்படுகிறது, இதனால் ஏற்படும் ஓசை இரண்டாம் இதய ஒலியின் (S2) ஒரு பகுதியான P2 ஆகும்.
வலது இதய அறையில் அமுக்கமானது இடது இதய அறையை விடக் குறைவான காரணத்தால் இரண்டாவது இதய ஒலியின் P2 பகுதி மெல்லியதாகக் கேட்கின்றது. சில இளம் வயதுடையோரில் உட்சுவாசத்தின் போது A2, P2 பிளவுபட்டுக் கேட்கும், இது ஒரு சாதாரண உடற்செயலியல் நிகழ்வு ஆகும்.


</doc>
<doc id="87997" url="https://ta.wikipedia.org/wiki?curid=87997" title="அதிரப்பள்ளி அருவி">
அதிரப்பள்ளி அருவி

அதிரப்பள்ளி அருவி (Athirappilly Falls) என்பது கேரளாவின் திருச்சூர் மாவட்டத்தில் அதிரப்பள்ளி ஊராட்சியில் அமைந்துள்ள ஒரு அருவியாகும். 24 மீட்டர் உயரமுடைய இந்த அருவி சாலக்குடி ஆற்றில் வழச்சல் மற்றும் சோலையாறு காட்டுப்பகுதிக்கு அருகில் உள்ளது. இந்த அருவிக்கு மேற்பகுதியிலுள்ள சாலக்குடி ஆற்றில் அணை கட்ட கேரள அரசு முன்மொழிந்த திட்டம் சர்ச்சையை கிளப்பியது. 1990 முதல் 2007 வரை இச்சர்ச்சை நீடித்தது. 

அதிரப்பள்ளி அருவிக்கு அருகிலுள்ள தொடருந்து நிலையம் 30 கிமீ தொலைவிலுள்ள சாலக்குடியில் உள்ளது ஆகும். வானூர்தி நிலையம் 54 கிமீ தொலைவிலுள்ள கொச்சி பன்னாட்டு நிலையமாகும். திருச்சூர் 58 கிமீ தொலைவில் உள்ளது. சாலக்குடியில் இருந்து வாடகை மகிழுந்துகள் மூலமும் பேருந்துகள் மூலமும் இவ்வருவிக்கு எளிதில் செல்லலாம். கேரளாவின் மிகப்பெரிய நீர்வீழ்ச்சியான அதிரப்பள்ளி நீர்வீழ்ச்சி இந்தியாவின் நயாகரா என்ற பெயரால் அழைக்கப்படுகிறது. 

இந்த அருவிக்கு இந்தியா முமுவதும் இருந்து சுற்றுலா பயணிகள் வருகிறார்கள். கிட்டத்தட்ட ஆண்டுக்கு 7 மில்லியன் சுற்றுலா பயனிகள் வந்து செல்வதாக ஒரு கணக்கெடுப்பு தெரிவிக்கிறது. குறிப்பாக தென்மேற்கு பருவமழை காலத்தின் நீர் வரத்து நன்கு இருக்கும் என்பதால் அப்போது செல்வது சிறந்ததாகும்.

அருவி அமைந்த பகுதி மிக அழகாக இருப்பதன் காரணமாக இது திரைப்படம் எடுப்பவர்களை கவர்ந்துள்ளது. பல்வேறு மலையாளப்படங்கள் இங்கு எடுக்கப்பட்டுள்ளன. 1996 ல் கமல்ஹாசன் நடித்த தமிழ் படமான புன்னகை மன்னன் இங்கு எடுக்கப்பட்டது. இதன் காரணமாக தமிழகத்தில் புன்னகை மன்னன் அருவி என்று இதற்கு பட்டப்பெயர் உண்டு. இருவர் திரைப்படத்தில் வரும் நறுமுகையே நறுமுகையே என்ற பாடல் இங்கு எடுக்கப்பட்டதாகும். இராவணன் திரைப்படத்திலும் இவ்வருவிப்பகுதி இடம்பெற்றுள்ளது.

1994ல் கேரள மின்சார வாரியம் 163 மெகாவாட் மின்சாரம் தயாரிக்கும் அதிரப்பள்ளி நீர் மின் திட்டத்தை முன் மொழிந்தது. 23 மீட்டர் உயரமும் 311 மீட்டர் அகலமும் உடைய சாலக்குடி ஆற்றின் குறுக்கே அணையுள்ள அணை இதில் ஒன்றாகும். இது வழச்சல் காட்டுப்பகுதியிலும் அதிரப்பள்ளி அருவிக்கு மேல் 5 கிமீ தொலைவிலும் வழச்சல் அருவிக்கு மேல் 400 மீட்டர் தொலைவிலும் கட்டப்படும் என தெரிவித்தது. இதனால் சுற்றுச்சூழலும் சுற்றுலாவும் பாதிக்கப்படும் என பல ஆர்வலர்கள் இத்திட்டத்தை எதிர்த்தார்கள். மேலும் இத்திட்டத்தால் சாலக்குடி ஆற்றின் நீர் முழுவதும் மின் உற்பத்திக்கு திருப்பி விடப்பட்டு அதிரப்பள்ளி - வழச்சல் அருவிகள் நீர் இன்றி வறண்டு விடும் என அச்சப்பட்டார்கள். இதனால் கேரள மின்சார வாரியம் அருவிக்கு பாதிப்பு ஏற்படாத வகையில் குறிப்பிட்ட அளவு நீரை அருவிக்கு திறந்து விட ஓர் திட்டத்தை முன்மொழிந்தது. 2005ல் கேரள சுற்றுச்சூழல் மற்றும் வனத்துறை அமைச்சகம் அணை திட்டத்துக்கு அனுமதி அளித்தது. 2006ல் கேரள உயர் நீதிமன்றம் அந்த அனுமதியை நீக்கிவிட்டு மீண்டும் பொது மக்கள் கருத்துகளை கேட்க வேண்டும் என உத்தரவிட்டது. 2007லும் இதுதொடர்பான தருக்கம் தொடர்ந்தது.


</doc>
<doc id="87999" url="https://ta.wikipedia.org/wiki?curid=87999" title="தி கிராண்ட் டிசைன்">
தி கிராண்ட் டிசைன்

தி கிராண்ட் டிசைன் (ஆங்கிலம்:"The Grand Design") என்பது முதன்மையான இயற்பியலாளர் இசுடீபன் ஃகாக்கிங் மற்றும் லென்னர்ட் லாடினோவால் எழுதப்பட்ட ஒரு பொதுமக்கள் அறிவியல் நூல் ஆகும். இந்த நூலில் அண்டத்தின் தோற்றத்தை விளக்க இறை கருத்துரு தேவை இல்லை என்று வாதிக்கப்படுகிறது. இயற்பியல் விதிகளால் மட்டும் பெரும் வெடிப்பையும், அண்டத்தையும் விளக்க முடியும் என்று இந்த நூல் வாதிக்கிறது. இந்த நூலின் விமர்சனங்களுக்குப் பதில் தருகையில், ஃகாக்கிங், "இறை இல்லை என்று நிரூபிக்க முடியாது, ஆனால் அறிவியல் இறையைத் தேவையற்றதாக ஆக்குகிறது" என்று கூறினார்.


</doc>
<doc id="88003" url="https://ta.wikipedia.org/wiki?curid=88003" title="பரசிட்டமோல் நச்சுமை">
பரசிட்டமோல் நச்சுமை

வலிநீக்கி மாத்திரையான பரசிட்டமோலின் ("பனடோல்", "அசிட்டாமினோபோன்") அளவு மிகைப்புப் பயன்பாடு பரசிட்டமோல் நச்சுமை எனப்படும். உலகிலேயே பொதுவான நச்சூட்டுக் காரணியாக விளங்கும் பரசிட்டமோல், பிரதானமாக கல்லீரலையே சேதத்துக்குண்டாக்குகிறது. 
பரசிட்டமோல் அளவுமிகைப்பாட்டிற்கு உள்ளான பெரும்பாலானவர்களுக்கு முதல் 24 மணி நேரத்துக்கு எதுவித நச்சுமைக்குரிய அறிகுறிகளும் தென்படாமல் இருக்கலாம். மற்றையோர் வயிற்று வலி, குமட்டுதல் போன்ற அறிகுறிகளைக் கூறலாம். நாட்கள் செல்லச் செல்ல கல்லீரல் செயலிழப்புக்கான அறிகுறிகள் உருவாக சாத்தியமுண்டு; அவையாவன குருதி வெல்லம் குறைதல், குருதியின் பி.எச் (pH) பெறுமானம் குறைந்து அமிலத்தன்மையைக் குருதி பெறுதல், இலகுவில் குருதிப்போக்கு ஏற்படக்கூடிய நிலை, கல்லீரல் – மூளை நலிவு. சில வேளைகளில் சுயமாக இயல்பு நிலைக்குத் திரும்பினாலும் சிகிச்சை வழங்கப்படாத நிகழ்வுகள் மரணத்தில் முடியலாம். 
நச்சுமையை உண்டாக்கவல்ல மருந்தின் அளவு வேறுபடக்கூடும். வயது வந்தோரில் ஏழு தொடக்கம் பத்து கிராமிற்கு மேற்பட்ட ஒருநேரப் பயன்பாடு அல்லது 150-200 மில்லிகிராம்/ கிலோகிராம் உடல் நிறை அளவிலான பயன்பாடு நஞ்சூட்டத்தை ஏற்படுத்தவல்லது. 24 மணிநேரத்தில் வெவ்வேறு சிறிய மருந்தளவுகள் மேற்கூறிய மொத்த அளவைத் தாண்டுமாயினும் நச்சுத்தன்மையை ஏற்படுத்தும். 
மூன்று கட்டங்களாக நச்சுத்தன்மை ஏற்படுவதைப் பிரிக்கலாம்.
மிதமிஞ்சிய நீண்டநாள் மதுபானப் பயன்பாடு, பட்டினி இருத்தல், வேறு சில மருந்துவகைகள் பயன்படுத்துதல், எ.கா: ஐசொனியாசிட் என்பன நச்சுமைக்குரிய சூழ் இடர் காரணியாகத் திகழ்கின்றன.
சரியான மருந்தளவைத் தெரிந்திருத்தல்; ஒரு கிலோ உடல் நிறைக்கு தேவையான பரசிட்டமோலின் அளவு 15 மில்லிகிராமாகப் பயன்படுத்துதல். ஒரு நாளிற்கான பரசிட்டமோலின் அளவு நான்கு கிராம்களுக்கு மேல் செல்லக்கூடாது.

சிகிச்சையின் நோக்கம் பரசிட்டமோலை உடலில் இருந்து அகற்றி குளுட்டாதியோனை ஈடுசெய்வதாகும். அளவு மிகைப்பாட்டினால் பாதிக்கப்பட்டவர் உடனடியாகக் கொண்டுவரப்பட்டிருந்தால், பரசிட்டமோல் மேலும் அகத்துறிஞ்சப்படுவதைத் தடுப்பதற்கு கிளர்வுற்ற கரி (activated charcoal) பயன்படுத்தலாம், மாற்றுமருந்தாக N-அசெட்டைல்சிஸ்டெய்ன் உபயோகிக்கப்படுகிறது. கல்லீரல் மிகவும் பாதிப்புற்றால் கல்லீரல் மாற்றுச் சிகிச்சை அவசியமானதாகும். உடனடி சிகிச்சை நல்ல விளைவைத் தரும் அதேசமயம் தாமதமான சிகிச்சை கல்லீரலைப் பாதிப்பதுடன் இறப்பையும் உண்டாக்க வழிவகுக்கும். 


</doc>
<doc id="88009" url="https://ta.wikipedia.org/wiki?curid=88009" title="நியூயார்க் நகர சப்வே">
நியூயார்க் நகர சப்வே

நியூயார்க் நகர சப்வே என்பது உள்ளூர் பகுதிகளை இணைக்கும் தொடருந்து சேவையாகும். நியூயார்க் நகருக்கு சொந்தமான இது நியூயார்க் நகர போக்குவரத்து அமைப்புக்கு குத்தகைக்கு விடப்பட்டுள்ளது. நியூயார்க் நகர போக்குவரத்து அமைப்பு ஓர் துணை அமைப்பை உருவாக்கி சப்வே-ஐ இயக்குகிறது. இது உலகின் மிகப்பழைமையான பெரிய பொது போக்குவரத்து அமைப்பாகும். இதில் 468 நிறுத்தங்கள் இயக்கத்திலுள்ளன. 2009ல் இதில் பயணித்தவர்களின் எண்ணிக்கை 1,579,866,600 ஆகும். தோராயமாக வாரநாட்களில் 5 மில்லியன் பயணிகளும், சனிக்கிழமைகளில் தோராயமாக 2.9 மில்லியன் பயணிகளும் ஞாயிற்றுக்கிழமைகளில் தோராயமாக 2.3 மில்லியன் பயணிகளும் பயணித்தார்கள்.

டோக்கியோ, மாசுகோ, சியோல் நகர மெட்ரோ அமைப்புகளில் நியூ யார்க் நகர சப்வேவை விட ஆண்டுக்கு அதிக எண்ணிக்கையில் பயணிகள் பயணிக்கிறார்கள்.

சப்வே நிறுத்தங்கள் நியூ யார்க் நகரம் முழுவதும் உள்ளன. இதன் 468 நிறுத்தங்களில் இரண்டை தவிர அனைத்தும் 24 மணி நேரமும் பயன்பாட்டில் உள்ளவை.

2005ல் இதன் பயன்பாடு உச்சத்தை தொட்டது, அப்போது அதன் பயணித்தவர்களின் எண்ணிக்கை 1.45 பில்லியன் ஆகும். 2008வரை அதிக பயணிகள் சப்வேயை பயன்படுத்தும் போக்கு தொடர்ந்தது. 2008ம் ஆண்டின் சனவரி முதல் பிப்ரவரி வரையான காலகட்டத்தில் சப்வே-ஐ பயன்படுத்தியோர் எண்ணிக்கை 6.8 விழுக்காடு அதிகரித்தது. இதற்கு காரணம் அப்போதிருந்த அதிகபடியான எரிபொருள் விலை ஆகும்.

அமெரிக்க ஆற்றல் துறையின் அறிக்கை 1955ல் படி சப்வே பெட்டிகளின் மூலம் வெளிப்பட்ட ஆற்றல் மைலுக்கு பயணிக்கு 3492 பிவெஅ ஆகும். இதுவே தானுந்துகளில் மைலுக்கு பயணிக்கு 3702 பிவெஅ ஆகும். இது அமெரிக்கா முழுவதற்கும் ஆன தானுந்தின் சராசரி அளவாகும். நியூயார்க் நகரில் தானுந்துகளை ஓட்டும் போது அது நகர் பகுதி என்பதால் ஆற்றல் குறைவாக இருக்கும்.

இதன் தடங்கள் மூன்று அல்லது நான்கு தண்டவாளங்களை கொண்டிருக்கும். பொதுவாக வெளிப்புறமுள்ள இரண்டும் அனைத்து நிறுத்த வண்டிகளாலும் உள்புறமுள்ள தண்டவாளம் விரைவு வண்டிகளாலும் பயன்படுத்தப்படும்.


</doc>
<doc id="88010" url="https://ta.wikipedia.org/wiki?curid=88010" title="திணையும் காலமும்">
திணையும் காலமும்

ஓர் ஆண்டை ஆறு பருவ காலங்களாகப் பகுத்துக் காண்பது தமிழ்நெறி. இந்தப் பகுப்பைப் பெரும்பொழுது என்பர். அதே போல ஒரு நாளையும் ஆறு பொழுதுகளாகப் பகுத்துக் காண்பர். இதற்குச் சிறுபொழுது என்று பெயர். 
தொல்காப்பியர் இந்தக் காலப்பொழுதுகளை ஐந்திணை நிலப் பாகுபாட்டோடும், ஐந்திணை மக்களின் ஒழுக்கப் பாகுபாட்டோடும் ஒப்பிட்டுப் பார்த்துள்ளார். தொல்காப்பியம் அகத்திணையியல் நூற்பா எண் 6 முதல் 10 முடிய உள்ள 5 நூற்பாக்கள் தரும் செய்தியை இங்குள்ள அட்டவணையில் காணலாம். 


</doc>
<doc id="88012" url="https://ta.wikipedia.org/wiki?curid=88012" title="உகி மொழி">
உகி மொழி

உகி மொழி என்பது ஆத்திரோனேசிய மொழிக்குடும்பத்தை சேர்ந்த ஒரு மொழி ஆகும். இம்மொழி இந்தோனேசியாவிலுள்ள சுலாவேசியில் பேசப்படுகிறது. இம்மொழி ஏறத்தாழ மூன்றரை முதல் நான்கு மில்லியன் மக்களால் பேசப்படுகிறது. இது லோன்தார மற்றும் ரோம எழுத்துக்களைக்கொண்டே எழுதப்படுகிறது.


</doc>
<doc id="88013" url="https://ta.wikipedia.org/wiki?curid=88013" title="இந்தோங்க மொழி">
இந்தோங்க மொழி

இந்தோங்க மொழி அல்லது ஒசிவாம்போ மொழி என்பது நைகர் காங்கோ மொழிக்குடும்பத்தைசேர்ந்த பண்டு மொழிகளுள் ஒரு மொழி ஆகும். இம்மொழி நமிபியாவிலும் அன்கோலவிலும் பேசப்படுகிறது. இம்மொழி ஏறத்தாழ ஏழு இலட்ச மக்களால் பேசப்படுகிறது. இம்மொழி குவான்மய மொழியுடன் மிக நெருங்கியது. 


</doc>
<doc id="88014" url="https://ta.wikipedia.org/wiki?curid=88014" title="புரியாத்திய மொழி">
புரியாத்திய மொழி

புரியாத்திய மொழி என்பது புரியாத்தியர்களால் பேசப்படும் ஒரு மொழி ஆகும். இம்மொழி புரியாத்திய குடியரசில் பேசப்படுகிறது. இம்மொழியை ஏறத்தாழ நான்கு இலட்ச மக்கள் பேசுகின்றனர். இம்மொழி அல்தைக்கு மொழிக்குடும்பத்தை சேர்ந்தது என நம்பப்படுகிறது. 


</doc>
<doc id="88015" url="https://ta.wikipedia.org/wiki?curid=88015" title="கயின மொழி">
கயின மொழி

கயின மொழி ("Marshallese language", மார்சலீய மொழி: ' அல்லது ' ) என்பது ஆத்திரோனேசிய மொழிக் குடும்பத்தின் ஒரு பகுதியான மலாய-பொலினீசிய மொழிகளைச் சேர்ந்தது. இம்மொழி நவூருவிலும் மார்சல் தீவுகளிலும் பேசப்படுகிறது. இம்மொழியை ஏறத்தாழ நாற்பத்துநான்கு இலட்ச மக்கள் பேசுகின்றனர். இம்மொழிக்கு இரு முக்கிய வட்டாரவழக்குகள் உள்ளன. அவை:



</doc>
<doc id="88016" url="https://ta.wikipedia.org/wiki?curid=88016" title="இத்தோ மொழி">
இத்தோ மொழி

இத்தோ மொழி என்பது செயற்கையாக கட்டப்பட்ட ஒரு மொழி ஆகும். இம்மொழி எஸ்பெராண்டோ மொழியை பின்பற்றியே உருவாக்கப்பட்டது. இம்மொழி ஏறத்தாழ நூறு முதல் இருநூறு மக்களால் பேசப்படுகிறது. இம்மொழி ஆம் ஆண்டு தோற்றுவிக்கப்பட்டது. 


</doc>
<doc id="88017" url="https://ta.wikipedia.org/wiki?curid=88017" title="கபைல மொழி">
கபைல மொழி

கபைல மொழி என்பது ஆபிரோ ஆசிய மொழிக்குடும்பத்தை சேர்ந்த மொழிகளுள் ஒன்றாகும். இம்மொழி அல்கேரியா, பெல்சியம், கனடா போன்ற நாடுகளில் பேசப்படுகிறது. இம்மொழி ஏற்ழ்தாழ மூன்று மில்லியன் மக்களால் பேசப்படுகிறது. இம்மொழி பெருபர் எழுதுக்களைக்கொண்டே எழுதப்படுகிறது. 


</doc>
<doc id="88018" url="https://ta.wikipedia.org/wiki?curid=88018" title="தயீத்திய மொழி">
தயீத்திய மொழி

தயீத்திய மொழி என்பது ஆத்திரோனேசிய மொழிக்குடும்பத்தை சேர்ந்த பாலினேசிய மொழிகளுள் ஒன்றாகும். இம்மொழி பிரெஞ்சு பொலினீசியாவில் பேசப்பட்டுவருகிறது. இம்மொழி ஏறத்தாழ ஒரு இலட்சத்து இருபதாயிரம் மக்களால் பேசப்படுகிறது.


</doc>
<doc id="88022" url="https://ta.wikipedia.org/wiki?curid=88022" title="கொழுக்கட்டை">
கொழுக்கட்டை

கொழுக்கட்டை என்பது இலங்கையிலும் தென்னிந்தியாவிலும் உண்ணப்படும் ஒரு இனிப்பு வகை. பச்சரிசி மாவு மற்றும் கரும்புச் சர்க்கரை வெல்லத்தினால் இது செய்யப்படுகிறது. அரை‌த்து வறு‌த்த‌ ப‌ச்ச‌ரி‌சி மாவை ஆ‌வியில் வேகவைத்து வட்டமாகத் தட்டி, நடுவே வெல்லத்தூள் வைத்து மூடிய பின்னர் மறுபடியும் ஆ‌வி கட்டி இறக்கி இது செய்யப்படுகிறது.

இந்தக் கொழுக்கட்டையில் பல வகைகள் இருக்கின்றன. பால் கொழுக்கட்டை, பூரணக் கொழுக்கட்டை என்பது போன்ற கொழுக்கட்டையுடன் சேர்க்கக் கூடிய பொருளுடன் தொடர்புடைய பல வகை கொழுக்கட்டைகள் இருக்கின்றன. இலங்கையின்

இலங்கையில் உண்ணப்படும் கொழுக்கட்டையில் பயறு முக்கிய பங்கு வகிக்கின்றது. வறுத்த அரிசிமா அல்லது அவித்த கோதுமைமாவை சுடுநீரில் கிண்டி பதமாகக் குழைத்தெடுத்து சிறு சிறு வட்டமாகத் தட்டி அதனுள்ளே வறுத்து அதன் உள்ளே அவித்த பயறு, தேங்காய்ப்பூ, சர்க்கரை ஆகியவை கலந்த கலவையை இட்டு மூடி ஆவியில் அவிக்கப்படும் இந்த உணவு உருண்டையாகச் செய்யப்படும் போது சமஸ்கிருத மொழியில் மோதகம் எனப்படுகிறது. 

ஒருவிதமான நீள் வடிவில் செய்யப்படும் போது இது கொழுக்கட்டை எனப்படுகிறது. கொழுக்கட்டையினுள் உள்ளீட்டை வைத்து மூடும் போது அதன் நுனியை விரல்களால் பல்வடிவில் நெளித்து நெளித்து அமர்த்தி விடுவதால் அது பல்லு கொழுக்கட்டை என்றும் சொல்லப்படுகிறது.

இதே மாவையும் சர்க்கரை, பயறு, தேங்காய்ப்பூ கலந்த உள்ளீட்டையும் ஒன்றாகப் பிசைந்து ஒரு கையால் அமர்த்திப் பிடித்து ஆவியில் அவித்தெடுப்பது பிடிகொழுக்கட்டை எனப்படும்.

நீள வடிவிலும் உருண்டையாகவும் உருட்டி வெல்லம், பால் அல்லது தேங்காய்ப் பால் கலந்த கலவையில் வேகவைத்துச் செய்யப்படும் ஒரு வகையான கொழுக்கட்டையாகும். இதைத் தென் மாவட்டங்களில் காலை உணவாகத் தயாரிப்பது உண்டு.

சைவ சமயத்தவர்களின் முக்கிய நிகழ்வுகளில் பழம், பாக்கு, வெற்றிலை போல கொழுக்கட்டைக்கும் ஒரு தனியிடம் இருக்கிறது. திருமணம், சாமத்தியச்சடங்கு, விரதம், கோயில் திருவிழா போன்ற பல சமயநிகழ்வுகளிலும் சம்பிரதாய நிகழ்வுகளிலும் கொழுக்கட்டை முக்கிய இடத்தை வகிக்கின்றது. குழந்தைகளுக்கு முதல் பல் முளைத்ததும் பல்லுக்கொழுக்கட்டை என்ற பெயரில் கொழுக்கட்டை அவித்து, அவர்களின் தலையில் கொட்டி கொண்டாடுவார்கள்.

இந்து சமய வழிபாடுகளில் கொழுக்கட்டை சிறப்பு உணவாகப் பூசைக்குப் பயன்படுத்தப்பட்டு அதன் பிறகு அனைவருக்கும் உண்பது கொடுக்கப்படுகிறது.

இந்து சமயக் கடவுள்களில் ஒருவரான விநாயகர் வழிபாட்டின் போது கொழுக்கட்டை சிறப்பு உணவாக (நைவேத்தியமாக) பூசையில் வைக்கப்படுகிறது. பின்னர் பக்தர்களுக்கு பிரசாதமாக வழங்கப்படுகிறது. 

தமிழ்நாட்டின் தென் மாவட்டங்களில் தை , ஆடி மாதங்களில் பெண்கள் மட்டும் சேர்ந்து ஏதாவது ஒரு வீட்டில் கொண்டாடும் ஔவையார் வழிபாட்டிற்காக உப்பில்லாமல் நீள வடிவில் செய்யப்படும் கொழுக்கட்டை, “அவ்வையார் கொழுக்கட்டை” எனப்படுகிறது. இக்கொழுக்கட்டையை ஆண்கள் தின்பதற்கோ, பார்ப்பதற்கோ பெண்கள் அனுமதிப்பதில்லை. 



</doc>
