<doc id="44765" url="https://ta.wikipedia.org/wiki?curid=44765" title="நர்மதைப் பள்ளத்தாக்கு வறண்ட இலையுதிர் காடுகள்">
நர்மதைப் பள்ளத்தாக்கு வறண்ட இலையுதிர் காடுகள்

நர்மதைப் பள்ளத்தாக்கு வரண்ட இலையுதிர் காடுகள் மத்திய இந்தியாவில் உள்ள வெப்ப வலய, துணை வெப்பவலய வரண்ட அகன்ற இலைக் காடுகள்|வெப்பவலய வரண்ட காட்டுச்]] சூழலியல் மண்டலம் ஆகும். இச் சூழலியல் மண்டலத்தின் பெரும்பகுதி மத்தியப் பிரதேசத்தில் உள்ளது. எனினும் இதன் பகுதிகள் சட்டிஸ்கர், மகாராஷ்டிரா, உத்தரப் பிரதேசம் ஆகிய மாநிலங்களிலும் உள்ளன.

நர்மதைப் பள்ளத்தாக்கு வரண்ட இலையுதிர் காடுகள், கீழ் நர்மதை ஆற்றுப் பள்ளத்தாக்கு, சூழவுள்ள மேட்டுநிலங்கள் ஆகியவற்றில் 169,900 சகிமீ (65,600 சதுரமைல்) பரப்பளவில் அமைந்துள்ளது. நர்மதை ஆற்றுப் பள்ளத்தாக்கு கிழக்கு-மேற்காக அமைந்த, தட்டையான அடியையுடைய ஒரு பள்ளத்தாக்கு ஆகும். இது இரண்டு மேட்டுநிலங்களைப் பிரிக்கின்றது. விந்திய மலைத்தொடர் நர்மதைப் பள்ளத்தாக்கின் வடக்கு எல்லையாகும். இம் மலைத்தொடர், நர்மதைப் பள்ளத்தாக்கை மால்வா மேட்டுநிலம், புந்தேல்கண்ட் உயர்நிலம் ஆகியவற்றிலிருந்து பிரிக்கிறது. நர்மதைப் பள்ளத்தாக்கின் தெற்கு எல்லையில் உள்ள சத்புரா மலைத்தொடர் இப் பள்ளத்தாக்கை தக்காண மேட்டுநிலத்தில் இருந்து பிரிக்கிறது. இச் சூழலியல் மண்டலம் சத்புராவின் மேற்குப் பகுதியையும் உள்ளடக்கியிருப்பதோடு, தென்கிழக்கு நோக்கி மேற்குத் தொடர்ச்சி மலையின் கிழக்குப் பகுதியோரம் விரிவடைகிறது.
இச் சூழலியல் மண்டலத்தின் மழைவீழ்ச்சி பருவகாலத்தை ஒட்டியது. ஏழு தொடக்கம் எட்டு மாதகால வரண்ட பருவகாலத்தைத் தொடர்ந்து, ஜூன் - செப்டெம்பர் மாத காலப்பகுதியில் தென்மேற்குப் பருவப் பெயர்ச்சிக் காற்றினால் மழை பெய்கிறது. இம் மழைவீழ்ச்சி சராசரியாக ஆண்டுக்கு 1,200 - 1,500 மிமீ அளவு உள்ளது. நீண்ட வரண்ட காலத்தில் நீர் இழப்பைத் தவிர்ப்பதற்காகப் பல மரங்கள் தங்கள் இலைகளை உதிர்த்துவிடுகின்றன.


</doc>
<doc id="44773" url="https://ta.wikipedia.org/wiki?curid=44773" title="உஜ்ஜைன்">
உஜ்ஜைன்

உஜ்ஜைன் மத்திய இந்தியாவின் மால்வாப் பகுதியில் அமைந்துள்ள பழைய நகரமாகும். இதனை உஞ்சை எனத் தமிழ்ப்படுத்திப் பெருங்கதை என்னும் நூல் கழங்குகிறது. இன்றைய மத்தியப் பிரதேச மாநிலத்தில் உள்ள இது சிப்ரா ஆற்றின் கிழக்குக் கரையில் அமைந்துள்ளது. இது உஜ்ஜைன் மாவட்டத்தினதும், உஜ்ஜைன் பிரிவினதும் நிர்வாக மையமாகும்.

முற்காலத்தில் இது "உஜ்ஜயினி" என்று அழைக்கப்பட்டது. மகாபாரதத்தின்படி உஜ்ஜயினி அவந்தி அரசின் தலைநகரமாகும். உஜ்ஜைன் இந்துக்களின் ஏழு புனிதத் தலங்களில் ஒன்றாகும். இங்கே 12 ஆண்டுகளுக்கு ஒருமுறை கும்பமேளா என்னும் விழா நடைபெறுகின்றது. சிவனுடைய 12 ஜோதிர்லிங்கங்களில் ஒன்றான மகாகாலேஸ்வர ஜோதிர்லிங்கம் இங்கேயே உள்ளது.

முக்தி தரும் ஏழு இந்து புனித நகரங்களில் உஜ்ஜைனும் ஒன்றாக உள்ளது.

உஜ்ஜயினி என்னும் பெயரில் இந் நகரம் பற்றிய குறிப்பு புத்தர் காலத்திலிருந்தே கிடைக்கிறது. அக்காலத்தில் இது அவந்தி அரசின் தலைநகரமாக இருந்தது. பிற்காலத்தில் மௌரியப் பேரரசனான அசோகர் மௌரியப் பேரரசின் மேற்கு மாகாண அரசப் பேராளனாக இருந்தபோது உஜ்ஜயினியிலேயே வாழ்ந்தான். மௌரியர் காலத்துக்குப் பின்னர் உஜ்ஜைனைச் சுங்கர்களும், சாதவாகனர்களும் ஆண்டனர். சிறிதுகாலம் சாதவாகனர்களும், மேற்கு சத்ரபதிகள் மற்றும் சாகர்களும் இந்நகருக்காகப் போட்டியிட்டனர். சாதவாகன மரபு முடிவுக்கு வந்தபின்னர் கிபி 2-4 ஆம் நூற்றாண்டுகள் வரை இந் நகர் சாகர்களிடம் இருந்தது. குப்தர்கள் சாகர்களிடமிருந்து கைப்பற்றிய பின்னர் இது குப்தப் பேரரசின் முக்கிய நகரங்களில் ஒன்றானது. விக்கிரமாதித்தன் எனப்பட்ட இரண்டாம் சந்திரகுப்தனின் மரபு வழித் தலைநகரமாக இது கருதப்பட்டது. இவனது அரசவையிலேயே சமஸ்கிருத இலக்கியத்தின் ஒன்பது மணிகள் என்று கொள்ளத்தக்க புலவர்கள் ஒன்பதின்மர் இருந்ததாக அறியப்படுகிறது.

பெருங்கதை என்னும் நூலில் பிரச்சோதனன் என்னும் அரசன் இதனைத் தலைநகராகக் கொண்டு ஆண்டு வந்த செய்தி குறிப்பிடப்பட்டுள்ளது. 
தொல்லியலாளர்களையும், வரலாற்று ஆய்வாளர்களையும் பொறுத்தமட்டில், ‘உஜ்ஜைன் அடையாளம்‘ (Ujjain symbol) என்ற ஒரு சொற்றொடர், இன்றும் பாவனையில் இருந்து வருகிறது. இந்தக் குறிப்பிட்ட அடையாளமானது உஜ்ஜைன் என்ற, இந்த இடத்தில் முன்னர் மேற்கொள்ளப்பட்ட அகழ்வாராய்வுகளின்போது கண்டெடுக்கப்பட்ட பெருமெண்ணிக்கையிலான நாணயங்களில் இடப்பட்டுக் காணப்பட்டதால், அதற்கு ‘உஜ்ஜைன் அடையாளம்‘ என்று பெயரிட்டனர். இந்த அடையாளமானது இரண்டு சம அளவான நேர்கோடுகள் சமச்சீராக இருக்கும் விதத்தில் ஒன்றுக்கு ஒன்று செங்குத்தாக வைக்கப்பட்டு, அவற்றின் முனைகளில் சம அளவுகளிலான முழுமையான வட்டங்களோ, அல்லது வளையங்களோ வைக்கப்பட்ட அடையாளமாகும். இந்த அடையாளத்திற்கு ‘உஜ்ஜைன் அடையாளம்‘ எனப் பெயரிட்டவர் ஆய்வாளரான A. Cunningham ஆகும்.
இந்த அடையாளமானது இந்தியாவின் பல்வேறு வகையான நாணயங்களில் பல்வேறு அடையாளங்களுடன் இடப்பட்டுக் காணப்படுகிறது. இது எதனை அடையாளப்படுத்துகிறது என்பது பற்றி, பல்வேறுபட்ட முரண்பட்ட கருத்துக்களையே ஆய்வாளர்கள் தெரிவித்து வந்துள்ளனர். இன்றும் இந்த அடையாளம் எதனை அடையாளப்படுத்துகிறது என்பதைத் தொல்பொருள் ஆய்வாளர்களும், வரலாற்று ஆய்வாளர்களும் சரியாக அறியதுமுடியாதுதான் இருந்து வருகின்றனர்.



</doc>
<doc id="44774" url="https://ta.wikipedia.org/wiki?curid=44774" title="குவகாத்தி">
குவகாத்தி

குவகாத்தி ("Guwahati", ) இந்தியாவின் அசாம் மாநிலத்தின் மிகப்பெரிய நகரமாகும். பிரம்மபுத்திரா ஆற்றின் கரையில் அமைந்துள்ள குவகாத்தி, வடகிழக்கு் இந்தியாவின் மிக‌ முதன்மையான‌ நகரமாக‌க் ‌க‌ருதப்‌ப‌டுகின்றது. குவகாத்தியின் புறநகரில் இருக்கும் திஸ்பூர் அஸ்ஸாம் மாநிலத்தின் தலைநகரமாகும். ஆனால் குவகாத்தி அசாமின் தலைநகராக சிலரால் தவறாகப் புரிந்து கொள்ளப்படுகிறது.

இங்கு நீலாச்சல் மலைகளில் உள்ள காமாக்யா கோவில் சக்தி பீடங்களில் தலைமையானதும் முக்கியமானதுமாகும். மேலும் இது வடகிழக்கு மாநிலங்களில் உள்ள புகழ்பெற்ற இந்துக் கோவிலாகும்.


</doc>
<doc id="44776" url="https://ta.wikipedia.org/wiki?curid=44776" title="குவெட்டா">
குவெட்டா

குவெட்டா பாகிஸ்தானின் பலூசிஸ்தான் மாகாணத்தின் தலைநகரம் மற்றும் மிகப்பெரிய நகரமாகும்.


</doc>
<doc id="44781" url="https://ta.wikipedia.org/wiki?curid=44781" title="பி. எஸ். பி. பொன்னுசாமி">
பி. எஸ். பி. பொன்னுசாமி

வத்திராயிருப்பு பி. எஸ். பி. பொன்னுசாமி இந்திய விடுதலைப்போராட்டத்தின் பொழுது அண்ணல் காந்தியடிகளின் சீரிய தலைமையை ஏற்று, பல்வேறு இன்னல்களை அனுபவித்து, பல பங்களிப்புகள் தந்த விடுதலைப் போராட்டத் தியாகிகளில் ஒருவர்.

மதுரை மாவட்டம் பேரையூரில் பி. எஸ். பொன்னாயிரம் பிள்ளை - முத்தம்மாள் தம்பதியின் மகனாக 1908-ம் ஆண்டு ஜூன் 6-ம் நாள் பிறந்தார். இவர் 90 ஆண்டுகளுக்கு மேலாக வாழ்ந்து மறைந்தது விருதுநகர் மாவட்டம் வத்திராயிருப்பில். இப்பகுதியில் 'பி.எஸ்.பி' என் இவர் அழைக்கப்பட்டார்.

இளம் வயதில் அண்ணல் காந்தியடிகளை மதுரையில் சந்தித்ததன் விளைவாக விடுதலைப் போராட்டத்தில் இவர் ஈடுபட்டார். ஆரம்பக் கட்டத்தில் அரவிந்தரைப் போல தீவிரவாதச் செயல்களில் ஈடுபட முயற்சி செய்துள்ளார். ஸ்ரீவில்லிபுத்தூர் அருகே ரயில் கவிழ்ப்புச் சதி, தந்திக் கம்பிகள் அறுப்பு, ஒரே நாள் நள்ளிரவில் 10 கள்ளுக்கடைகளுக்கு தீவைப்பு போன்றவற்றில் இவரும் இவரது நண்பர்களும் ஈடுபட்டதாக போலீசாருக்குத் தெரியவந்தது. உடனிருந்த ஒருவரே காட்டிக்கொடுத்ததுதான் காரணம். இவர்களிடமிருந்து 13 கள்ளத்துப்பாக்கிகள், ஒரு ரிவால்வர் மற்றும் ஒரு டைப்ரைட்டர் ஆகியவை கைப்பற்றப்பட்டன.

இதையடுத்து நள்ளிரவு 2 மணி அளவில் போலீஸ் துணைக் கண்காணிப்பாளர் அப்பன்ராஜ் போலீசாருடன் பொன்னுசாமி பிள்ளை வீட்டுக்குச் சென்று அவரை அடித்து ஊரின் மையப்பகுதியான முத்தாலம்மன் திடலுக்கு இழுத்து வந்தார். பொதுமக்கள் முன்னிலையில் தடியால் தாக்கினார். இதில் பொன்னுசாமி பிள்ளை நெற்றியில் பலத்த காயத்துடன் ரத்தவெள்ளத்தில் மிதந்தார். விடிந்ததும் அரசு டாக்டர் நயினார் பிள்ளை உதவியால் ஸ்ரீவில்லிபுத்தூர் மருத்துவமனைக்கு கொண்டு செல்லப்பட்டார். பின்னர் சிவகாசி உதவி கலெக்டர் முன்பு ஆஜர்படுத்தப்பட்டு ஓராண்டு கடுங்காவல் சிறையும் 15 ரூபாய் அபராதமும் இவருக்கு விதிக்கப்பட்டது.

சட்டமறுப்பு இயக்கம், வெள்ளையனே வெளியேறு இயக்கம் ஆகியவற்றில் பங் கேற்று இருமுறை மதுரை சிறையில் அடைக்கப்பட்டார். சிறையில் வ.உ.சி.யைப்போல இவரும் செக்கு இழுத்திருக்கிறார். ஒருநாள் சிறைக் கஞ்சியில் புழு இருந்ததைப் பார்த்து சக கைதி களைத் திரட்டி உண்ணாவிரதப் போராட்டம் நடத்தினார். மாவட்ட ஆட்சியரும், நீதிபதியும் நேரில் வந்து விசாரித்து இவரது கோரிக்கையில் உள்ள நியாயத்தை ஏற்று நடவடிக்கை எடுப்பதாகக் கூறினர். ஆனால் சிறை அதிகாரிகள் இவர் மீது பழி வாங்கும் நடவடிக்கையில் ஈடுபட்டனர்.

"நிலை விலங்கு' தண்டனை அளித்தனர். சுவற்றில் உள்ள இரும்பு வளையங்களில் இவரது கைகளைப் பிணைத்து நிற்க வைப்பதுதான் இத்தண்டனை. காலை 9 முதல் 11.30 மணி வரையும் பிற்பகல் 2.30 முதல் மாலை 5 மணி வரையிலும் இவ்வாறு நின்று கொண்டிருக்க வேண்டும். இத்தண்டனை 8 நாள்கள் நீடித் தது. சிறையில் இருந்தபோது இவர் மீது 11 கிரிமினல் வழக்குகள் போடப்பட்டன. பின்னர் இவை நீதிமன்றத்தில் தள்ளுபடி செய்யப்பட்டன. சிறையில் இவருடன் இருந்தவர்களில் "தினமணி' முன்னாள் ஆசிரியர் ஏ.என்.சிவராமனும் ஒருவர். முதல்வர்கள் காமராஜர், பி.எஸ். குமாரசாமிராஜா ஆகியோரின் நெருங்கிய நண்பராகவும் பொன்னுசாமி பிள்ளை விளங்கினார்.

இவரது தியாகத்தைப் பாராட்டி சுதந்திர தின வெள்ளிவிழாவின்போது அன்றைய பிர தமர் இந்திரா காந்தி தாமிரப்பட்டயம் வழங்கி கௌரவித்தார். "வெள்ளையனே வெளியேறு' இயக்கப் பொன்விழாவில் அன் றைய முதல்வர் ஜெயலலிதா சால்வை அணி வித்து கேடயம் வழங்கினார். தியாகிகளுக் கான மத்திய, மாநில அரசு ஓய்வூதியம் இவருக்குக் கிடைத்து வந்தது.

சுதந்திரம் பெற்றபின் வத்திராயிருப்பு பகுதியில் அரசியல் பணியுடன் ஹரிஜன சேவை, கதர் மற்றும் கூட்டுறவு இயக்கத்தில் இவர் தீவிரமாக ஈடுபட்டார். பிளவுபடாத ராமநாதபுரம் மாவட்ட காங்கிரஸ் செயலராகவும் இருந்துள்ளார். வாழ்வின் பிற்பகுதியில் ஆன்மிகத்தில் நாட்டம்கொண்டு கோயில் திருப்பணிகளில் முக்கிய பங்காற்றினார்.

தமது 90-வது வயதில் 1998-ம் ஆண்டு ஜனவரி 29-ம் தேதி வத்திராயிருப்பில் அவரது இல்லத்தில் காலமானார். காந்தியவாதியான இவரது உடல் தகனம், காந்தி நினைவு நாளான ஜனவரி 30-ம் தேதி நடந்தது. இவரது தியாகம், எளிமை, நேர்மை, நகைச்சுவை உணர்வு ஆகியவற்றை இப்பகுதி மக்கள் இன்றும் நினைவுகூர்கின்றனர். தியாகி பி.எஸ்.பி. பொன்னுசாமி பிள்ளையின் நூற்றாண்டு நிறைவுநாள் 6-6-2008ம் தேதியில் அனுசரிக்கப்பட்டது.

இவரது மகன் பொன்.ஞானசேகரன், தினமணி செய்தி ஆசிரியராக இருந்து ஓய்வு பெற்றவர். மற்றொரு மகன் பொன்.தனசேகரன் தினமணி, ஆனந்த விகடன் உள்ளிட்ட பல்வேறு இதழ்களில் செய்தியாளராக பணியாற்றியவர். தினமலர் இதழில் வெளியான இவரது கட்டுரைக்கு 2008ம் ஆண்டிற்கான சரோஜினி நாயுடு தேசிய விருது கிடைத்தது.



</doc>
<doc id="44783" url="https://ta.wikipedia.org/wiki?curid=44783" title="மகாகாலேஸ்வரர் கோயில், உஜ்ஜைன்">
மகாகாலேஸ்வரர் கோயில், உஜ்ஜைன்

மகாகாலேஸ்வரர் கோயில், உஜ்ஜைன், இந்துக் கடவுளான சிவனைக் குறிக்கும் 12 ஜோதிர்லிங்கங்களில் ஒன்றான மகாகாலேஸ்வர ஜோதிர்லிங்கத்தைக் கொண்டுள்ள புகழ் பெற்ற சிவன் கோயில் ஆகும். இது இந்தியாவின் மத்தியப் பிரதேச மாநிலத்தில் உள்ள உஜ்ஜைனில் உள்ளது. இது சிப்ரா ஆற்றாங்கரையில் அமைந்துள்ள மூன்று அடுக்குகள் கொண்ட கோயிலாகும். இது ஒரு தேவார வைப்புத்தலமாகும். 
சடங்குகள் மூலம் சக்தி கொடுக்கப்பட்டு நிறுவப்படும் படிமங்கள் போலன்றி, இங்குள்ள முதன்மைக் கடவுளான, சிவனின் லிங்க வடிவம் தன்னுள்ளேயே சக்தியோட்டத்தை உள்வாங்கித் தானாகத் தோன்றியதாகக் நம்பப்படுகிறது. மகாகாலேஸ்வரருடைய சிலை தெற்குப் பார்த்தபடி இருக்கும் தட்சிணாமூர்த்தி வடிவம் ஆகும். தந்திர மரபுகளில் கூறப்பட்டிருக்கும் இந்தத் தனித்துவமான அம்சம் 12 ஜோதிர்லிங்கத் தலங்களுள் இங்கு மட்டுமே காணப்படுகின்றது.

புராண காலத்தில் அவந்தியின் அருகில் இருந்த மலைக்காட்டில் ஒரு சாபத்தால் வேதாளமாக மாறிய தூசனன் என்பவன் இருந்தான். அவன் அவ்வப்போது நகருக்கு வந்து சூறையாடி மக்களுக்கு பெரும் துன்பத்தை இழைத்துவந்தான். அப்போது அவந்தி நகரில் வாழ்ந்துவந்த அந்தணரான விலாசனை நகர மக்கள் அணுகி வேதாளத்திடம் இருந்து தங்களைக் காக்குமாறு வேண்டினர். அவரும் அதற்கு சம்மதித்து வேத விற்பன்னர்களையும், துறவிகளையும் அழைத்துவந்து சிவனை நோக்கி பெரும் வேள்வி ஒன்றை செய்தனர். வேள்வியின் முடிவில் வேள்வி குண்டத் தரைவெடித்து அதிலிருந்து ஒரு லிங்கம் தோன்றியது. அந்த லிங்கத்தை இரண்டாக பிளந்துகொண்டு ஆவேசத்துடன் மாகாளர் தோன்றி வேதாளத்தை அழித்தார். அதன்பிறகு மக்கள் மாகாளரை அங்கேயே தங்கி தங்களைக் காக்குமாறு வேண்டினர். மாகாலரும் ஆவேசம் தணிந்தார். பிளந்த லிங்கம் ஒன்றுசேர மாகாளர் சோதிவடிவில் அதில்கலந்து சோதிலிங்கமானார்.
மாகாளர் கோயிலானது உயர்ந்த மதிலால் சூழப்பட்ட பெரிய இடத்தில் அமைந்துள்ளது. கருவறைக்கு மேல் அமைந்துள்ள சிகரம் அல்லது விமானம் சிற்ப வேலைப்பாடுகளுடன் அமைக்கப்பட்டுள்ளது. இக்கோயிலின் மூலத்தானமானது மூன்று அடுக்குகளைக் கொண்டதாக உள்ளது. தரைமட்டத்துக்கு கீழேயும் ஒரு கருவறை அமைந்துள்ளது. அதற்கு படிக்கட்டுகள்வழியாக சென்று தரிசிக்கவேண்டும். முதன்மைக் கருவறையானது பெரிதாக வட்டவடிவில் உள்ளது. அதில் மாகாளர் பெரிய லிங்க வடிவில் காட்டியளிக்கிறார். 

மகாகாலேஸ்வரர் கருவறைக்கு மேலுள்ள அடுத்த கருவறையில் ஓங்காரேஸ்வரர் சிலை நிறுவப்பட்டுள்ளது. மேலே செல்ல படிக்கப்படுகள் அமைக்கப்பட்டுள்ளன. அதற்கடுத்த மூன்றாவது தளத்தில் நாகசந்திரேஸ்வரர் சிலை உள்ளது. அங்கு வணங்குவதற்கு நாகபஞ்சமியன்று மட்டுமே அடியார்கள் அநுமதிக்கப்படுகிறார்கள். கருவறைக்கு மேற்கு, வடக்கு, கிழக்கு ஆகிய திசைகளில் பரிவார தெய்வங்களாக பிள்ளையார், பார்வதி, கார்த்திகேயன் பைரவர் ஆகிய கடவுளர் உள்ளனர். தென்புறம் நந்தி சிலை உண்டு.



</doc>
<doc id="44784" url="https://ta.wikipedia.org/wiki?curid=44784" title="சோதிர்லிங்க தலங்கள்">
சோதிர்லிங்க தலங்கள்

சோதிலிங்கம் ("Jyotirlinga") என்பது இந்துக் கடவுளான சிவனை வணங்குவதற்குரிய வடிவங்களுள் ஒன்று. இது "ஒளிமயமான லிங்கம்" என்னும் பொருள் தருவது. இந்தியாவில் 12 சோதிலிங்கத் திருத்தலங்கள் உள்ளன. திருவாதிரை நட்சத்திர நாளில் சிவன் தன்னை சோதிலிங்க வடிவில் வெளிப்படுத்தியதாக இந்துக்கள் நம்புகிறார்கள். இதனால் திருவாதிரை நாள் சோதிலிங்கத்தை வணங்குவதற்கு உரிய சிறப்பு நாளாகக் கருதப்படுகிறது. பொதுவாக சோதிலிங்கத்துக்கும், பிற லிங்கங்களுக்கும் இடையே எவ்வித தோற்ற வேறுபாடுகளும் தெரிவதில்லை. எனினும், உயர்ந்த ஆன்மீக நிலையை அடைந்தவர்கள் புவியைத் துளைத்துக் கிளம்பும் தீப்பிழம்பாக சோதிலிங்கத்தைக் காண்பார்கள் என்பது இந்துக்களின் நம்பிக்கை.





</doc>
<doc id="44788" url="https://ta.wikipedia.org/wiki?curid=44788" title="சோமநாதபுரம் சோமநாதர் கோயில்">
சோமநாதபுரம் சோமநாதர் கோயில்

சோமநாதபுரம் கோயில் (Somnath) () இந்தியாவின் குசராத்து மாநிலத்தின் தென்மேற்குக் கரையில், கிர்சோம்நாத் மாவட்டத்தில், பிரபாச பட்டினக் கடற்கரையில் சோமநாதபுரம் சிவன் கோயில் அமைந்துள்ளது. இது இந்தியாவில் உள்ள 12 சோதிர்லிங்கத் தலங்களில் முதன்மையானது.

இங்கு சோதிர் லிங்கத்தின் நேர் பின்புறம் உள்ள சக்தி அம்மன், 51 சக்தி பீடங்களில் தேவியின் வயிற்றுப் பகுதி விழுந்த சக்தி பீடத்திற்குரியதாகும்.

இந்துக்களின் தொன்மையான புராணமான ஸ்கந்த புராணத்தில் ஜோதிர்லிங்க திருத்தலமான சோமநாதர் சிவபெருமான் வரலாறு குறிப்பிடப்பட்டுள்ளது.
சந்திரன் தனது 27 மனைவியரில் உரோகிணியுடம் மட்டும் அளவு கடந்த அன்பு பாராட்டி மற்ற மனைவியர்களைப் புறக்கணித்தான். தனது 26 மகள்களின் துயரத்தைக் கண்டு சீற்றங்கொண்ட தந்தை தட்சப்பிரசாபதி, சந்திரனுக்கு தொழு நோயால் தேய்ந்து போகக் கடவது என்று சாபமிட்டார். ஒவ்வொரு நாளும் தேய்ந்து வந்த சந்திரன் இறுதியில் சௌராட்டிரத்தின் கடற்கரையில் உள்ள பிரபாச தீர்தத்தில், சுயம்புவாக தோன்றிய சிவலிங்கத்தை சரணடைந்து நோய் நீங்கி சுகமடைந்தான். அதன்படி சந்திரன் தேய்ந்து தேய்ந்து வளரும் நிலை ஏற்பட்டது.

ஸ்கந்த புராணத்தில் ப்ரபாச காண்டம் சோமநாதர் திருக்கோயிலின் சிவலிங்கம் சூரியனைப் போன்ற பிரகாசத்துடன் பூமிக்கடியில் அமைந்திருப்பதாகக் குறிப்பிடப்படுகின்றது.மகாபாரதத்திலும் சந்திரன் இத்தலத்தில் சிவபெருமானை வழிபட்டவரலாறு கூறப்படுகின்றது

ஸ்ரீகிருஷ்ணர் தனது அவதார முடிவின் போது இங்குள்ள பிரபாச பட்டினத்திற்கு தங்கியிருந்த காலத்தில், வேடுவனின் கனையால் காலில் தாக்கப்பட்டு இறந்தார் என பாகவத புராணம் கூறுகிறது.

உருவ வழிபாட்டினை எதிர்க்கும் இசுலாமிய மன்னர்கள் பல முறை சௌராஷ்ட்டிர பகுதி மீது படையெடுத்து சோமநாதபுரம் கோயிலை ஆறு முறை அடியோடு இடித்து தரை மட்டம் ஆக்கிச் சென்றனர். சோமநாதரின் ஆலயத்தை இடித்த இசுலாமிய மன்னர்கள் பெயர்கள் பின்வருமாறு.



கஜினி முகமதுவால் ஆப்கானிஸ்தானுக்கு எடுத்துச் செல்லப்பட்ட சோமநாதர் கோயிலின் சந்தனக் கதவுகளை மீண்டும் இந்தியாவிற்கு கொண்டுவர 1842 ஆம் ஆண்டில் இந்தியாவின் கவர்னர் ஜெனரல் லார்டு எல்லன்பரோ (Lord Ellenborough) முயன்றார். இதனால் ஆங்கிலேயரின் பலவிதமான கண்டனங்களும் தமது தாய்நாட்டின் மதத்திற்கு துரோகம் செய்வதாகவும், சிவலிங்க வழிபாட்டுக்கு முக்கியத்துவம் தருவதாகவும் பலவிதமான குற்றச்சாட்டுகளுக்கு ஆளானார்.

சாளுக்கியர் கட்டிடக்கலை வடிவத்தில் இறுதியாக கட்டப்பட்ட சோமநாதர் கோயில் பிரமிடு வடிவத்தில் விசாலமாகக் கட்டப்பட்டுள்ளது.




</doc>
<doc id="44790" url="https://ta.wikipedia.org/wiki?curid=44790" title="ஸ்ரீசைலம் மல்லிகார்ஜுனர் கோயில்">
ஸ்ரீசைலம் மல்லிகார்ஜுனர் கோயில்

திருப்பருப்பதம் (ஸ்ரீசைலம் மல்லிகார்ச்சுனேசுவரர் கோயில்) (Mallikarjuna Jyotirlinga) என்பது பாடல் பெற்ற தலங்களில் ஒன்றாகும். இது சம்பந்தர், அப்பர், சுந்தரர் மூவரதும் பாடல் பெற்ற தலமாகும். இத்தலம் ஆந்திர மாநிலத்தின் கர்நூல் மாவட்டத்தில் அமைந்துள்ள நல்லமலைக் குன்றில் அமைந்துள்ளது. ஸ்ரீசைலம் என்றும் அழைக்கப்படும் இது ஹைதராபாத் நகரில் இருந்து 232 கிமீ தொலைவில் கிருஷ்ணா நதியின் கரையில் அமைந்துள்ளது. இது மல்லிகார்ஜுன சுவாமிக்காக அமைக்கப்பட்டது. இத்தலத்தில் நந்தி தேவர் தவம் செய்து இறைவனைச் சுமக்கும் ஆற்றல் பெற்றார் என்பது தொன்நம்பிக்கை. பன்னிரு ஜோதிர் லிங்கத் தலங்களுள் ஒன்றாகும்.

மேலும் இங்குள்ள பிரம்மராம்பிகை அம்பாள் சன்னதி 51 சக்தி பீடங்களில் மற்றும் 18 மகா சக்தி பீடங்களில் தேவியின் கழுத்துப் பகுதி விழுந்த பீடமாகவும் போற்றப்படுகிறது.

இக் கோயிலின் தோற்றம் பற்றி அதிகம் தெரியவரவில்லை. ஸ்ரீசைலம் மகாபாரதத்திலும், புராணங்களிலும் குறிப்பிடப்பட்டுள்ளது. கந்த புராணத்தில் சிறீசைல காண்டம் என்னும் அத்தியாயம் ஒன்று உண்டு. இது இக் கோயில் மிகப் பழங்காலத்திலேயே தோன்றியதற்குச் சான்றாக அமைகின்றது. அத்துடன் கிபி 7 - 9 ஆம் நூற்றாண்டுகளில் வாழ்ந்த தமிழ் நாயன்மார்கள் இக் கோயிலைப் பாடியுள்ளனர். ஆதிசங்கரர் இங்கு வந்ததாகவும் இங்கேயே தனது சிவானந்த லகரி என்னும் சமஸ்கிருத நூலை எழுதியதாகவும் சொல்லப்படுகிறது.

இக்கோயிலானது 20 அடி உயரமும், 2121 அடி நீளமுடைய கோட்டைச் சுவர் போன்ற திருச்சுற்று மதில்களைக் கொண்டுள்ளது. இந்த மதிற்சுவரின் வெளிப்புறத்தில் நான்குபுறங்களிலும் ஏராளமான புடைப்புச் சிற்பங்கள் செதுக்கப்பட்டுள்ளன. இவை குதிரைகள், யானைகள், ஒட்டகங்கள், போர்க்காட்சிகள், பார்வதி திருமணம், அர்சுணன் தவம், சந்திரவதி கதை, மார்கண்டேயன் கதை, தட்சனின் யாகம், சிவதாண்டவம், கஜாசுர சம்காரம், சிபிசக்கரவர்த்தி கதை, தேவரும் அசுரரும் பாற்கடலைக் கடைதல், கண்ணப்பர் கதை, மகேசுவரர் விசுவரூபம், மகிடாசுரமர்தினி போன்ற பல சிற்பங்களைக் கோண்டதாக உள்ளன. 

கோயிலின் நான்கு புறங்களிலும் நான்கு கோபுரங்கள் உள்ளன. கிழக்குப்புறமுள்ள கோபுரம் கிருஷ்ணதேவராயராயரால் கட்டப்பட்டதால் அவர் பெயராலேயே கிருஷ்ணதேவராயர் கோபுரம் என அழைக்கப்படுகிறது. வடக்குப்புற கோபுரமானது சத்ரபதி சிவாஜியால் 1677இல் கட்டப்பட்டதால் சிவாஜி கோபுரம் என அழைக்கப்படுகிறது. மேற்குப்புற கோபுரமானது கோயில் நிர்வாகத்தால் 1966 இல் கட்டப்பட்டு பிரம்மானந்தராயா கோபுரம் என பெயரிடப்பட்டது. இவற்றின் மையத்தில் மல்லிகார்சுனர் கருவறை உள்ளது. இதன்மீது உள்ள விமானமானது காக்கத்திய மன்னரான கணபதியின் சகோதரியான "மைலம்மா தேவி"யால் கட்டப்பட்டதாக அவரது கல்வெட்டின்வாயிலாக அறியப்படுகிறது. மல்லிகார்சுனர் சந்நிதிக்கு மேற்கில் சந்திராம்பாள் சந்நிதியும், கிழக்கே இராசராசேசுவரி சந்நிதிகளும் உள்ளன. 



</doc>
<doc id="44795" url="https://ta.wikipedia.org/wiki?curid=44795" title="தமிழ்ப் பேச்சு எங்கள் உயிர் மூச்சு">
தமிழ்ப் பேச்சு எங்கள் உயிர் மூச்சு

தமிழ்ப் பேச்சு எங்கள் உயிர் மூச்சு விஜய் தொலைக்காட்சியில் இடம்பெறும் ஒரு தமிழ் மொழிப் போட்டி நிகழ்ச்சியாகும். தமிழ்நாட்டின் சிறந்த பேச்சாளர்களை அடையாளம் காண்பதே நிகழ்ச்சியின் நோக்கங்களில் ஒன்று. இந்தப் போட்டி சனவரி 2009 முடிவடைந்தது. அரை இறுதிச் சுற்றுக்கு விசயன், அருள் பிரகாச், அபிராமி ஆகியோர் தேர்வு பெற்றனர். இறுதிச் சுற்றுக்கு விசயன், அருள் பிரகாச் ஆகியோர் தேர்வு பெற்றனர். இதில் விசயன் வெற்றி பெற்றார். வன்னியில் ஈழத் தமிழர் படும்பாடு பற்றி விசயன் உணர்ச்சிபூர்வமாக பேசியது இங்கு குறிப்பிடத்தக்கது. 

போட்டியின் வெற்றியாளர் ஐந்து இலட்சம் இந்திய ரூபாய்கள் பரிசு பெற்றார். 

இந்தப் போட்டி பல சுற்றுக்களாக நடைபெற்றது: 

இந்தப் போட்டிக்கு நடுவராக "தமிழ்க் கடல்" என்று போற்றப்படுபவரான நெல்லைக் கண்ணனும் வேறு ஒரு தமிழறிஞரும் உள்ளார்கள். நெல்லை கண்ணன் இலக்கிய இலக்கணத் தவறுகளை ஆணித்தரமாக சுட்டிக்காட்டினாலும், அவ்வப்பொழுது தனது கருத்துக்களையும் தீவிரமாக பங்களிப்பாளர்களிடம் முன்வைக்கிறார் என்ற குற்றச்சாட்டும் உண்டு.

இந்தப் போட்டி நிகழ்ச்சி, தமிழ்நாட்டிலும் உலகத் தமிழரிடமும் நல்ல வரவேற்பைப் பெற்றுள்ளது. 




</doc>
<doc id="44800" url="https://ta.wikipedia.org/wiki?curid=44800" title="லாக்கி">
லாக்கி

லாக்கி ("Laki" அல்லது "லக்காகீகார்") என்பது தெற்கு ஐஸ்லாந்தில் உள்ள ஓர் எரிமலை ஆகும்.

கிபி 934 இல் லாக்கி மலைத்தொடர் மிகப்பெரும் அளவில் தீக்கக்கியதில் 19.6 கிமீ³ (4.7 மைல்³) லாவாக்களை வீசியது.

1783-1784 காலப்பகுதியில் மீண்டும் இது தீக்கக்கியது. அப்போது கிட்டத்தட்ட 14 கிமீ³ (3.6 மைல்³) லாவாக்களையும் நச்சு புளோரீன்/கந்தக ஈரொக்சைட்டுக்களை வீசியதில் அப்பகுதியில் 50 விழுக்காடு கால்நடைகள் இறந்தன. இதனால் எழுந்த வரட்சி மற்றும் வறுமை காரணமாக சுமார் 9,000 பேர் கொல்லப்பட்டனர்.



</doc>
<doc id="44801" url="https://ta.wikipedia.org/wiki?curid=44801" title="ஓங்காரேஸ்வரர் கோயில், சிவபுரி">
ஓங்காரேஸ்வரர் கோயில், சிவபுரி

ஓங்காரேஸ்வரர் கோயில், சிவபுரி, இந்தியாவின் மத்தியப் பிரதேசத்தில் உள்ள காண்ட்வா மாவட்டத்தில் உள்ள ஒரு சிவன் கோயில் ஆகும். இது உஜ்ஜைனிக்கு தெற்கே 100 கி.மீ தொலைவில், நர்மதை ஆற்றின் வடகரையில் நர்மதையும் காவிரி ஆறும் கலக்கும் சங்கமத்துறையில் உள்ள சிவபுரி அல்லது மாண்டாத்தா என்னும் தீவில் அமைக்கப்பட்டுள்ளது. இது இந்தியாவிலுள்ள 12 ஜோதிர்லிங்கத் தலங்களுள் ஒன்றாகும். இது மத்தியப் பிரதேசத்திலுள்ள மோர்ட்டக்கா என்னும் இடத்திலிருந்து 12 மைல் (20 கிமீ) தொலைவில் உள்ளது. இத் தீவின் வடிவத்தை இந்துக் குறியீடான ॐ என்பதுடன் இந்துக்கள் ஒப்பிட்டுக் காண்கிறார்கள். இத் தீவில் அமரேஸ்வரர் கோயில் என இன்னொரு கோயிலும் உள்ளது.
ஒரு காலத்தில் விந்தியமலையானது ஓங்கார ரூபமான யந்திரம் ஒன்றை வரைந்து அதில் மண்ணைப் பிடித்த சிவலிங்கத்தை வைத்து சிவனின் அருளை வேண்டி கடுந்தவம் மேற்கொண்டது. சிவபெருமான் அதன் தவத்தைக் கண்டு மகிழ்ந்து அதன்முன்பு ஓம்காரேஷ்வரர் மற்றும் அமரேஸ்வரர் ஆகிய இரு வடிவங்களில் தோன்றியதாக நம்பப்படுகிறது.   ஓம் என்ற வடிவில் மண் திட்டாக இந்த தீவு தோன்றியதால் ஓங்காரேஸவரர் என அழைக்கப்படுகிறது. இத்தலத்தில் பார்வதிக்கும் ஐந்து முகமுடைய பிள்ளையாருக்கும் சிற்றாலயங்கள் உள்ளன.

ஆதி சங்கரர் தன் குருவான கோவிந்த பகவத் பாதரை சந்தித்த குகையானது இப்பகுதியில் உள்ளது. இந்தக் குகையில் ஆதிசங்கரரால் நிறுவப்பட்ட லிங்கத்தைக் கொண்ட கோயில் உள்ளது.

இக்கோயிலானது தரை மட்டத்தில் இருந்து சிலபடிகள் மேலேரிச் செல்லத்தக்கவகையில் உள்ளது. கோயிலின் முன்பு நந்தி மண்டபத்தில் பெரிய நந்தி அமைந்துள்ளது. கோயிலானது மூன்று அடுக்குகளாக அமைந்துள்ளது. முதல் தளத்தில் உள்ள குறுகலான கருவறையில் ஓங்காரேசுவரர் சிறிய லிங்கவடிவில் உள்ளார். இரண்டாவது தளத்துக்குப் படிக்கட்டுகள் வழியாகச் செல்லவேண்டும். இரண்டாவது தளத்தில் மாகாளர் லிங்கவடிவில் உள்ளார். அதன் எதிரே ஒரு மண்டபம் உள்ளது. அங்கே இராமனின் மூதாதையரான மாந்தாதா வழிப்பட்ட லிங்கமாகும் அவரின் சிலையும் உள்ளது. மூன்றாவது தளத்தில் சித்தீசுவர லிங்கம் உள்ளது. 


</doc>
<doc id="44805" url="https://ta.wikipedia.org/wiki?curid=44805" title="கேதார்நாத் கோயில்">
கேதார்நாத் கோயில்

கேதார்நாத் கோயில் இந்தியாவின் 12 சோதிலிங்க சிவத்தலங்க தலங்களில் ஒன்றாகும். இது உத்தராகாண்ட் மாநிலத்தில் உள்ள, ருத்ரபிரயாக் மாவட்டத்தில்,
கேதார்நாத்தில் மந்தாகினி ஆற்றங்கரைக்கு அருகில் உள்ள கார்வால் சிவாலிக் மலைத் தொடரில் அமைந்துள்ளது. இங்கு நிலவும் கடுமையான வானிலை காரணமாக இக்கோயில் ஏப்ரல் மாதம் (அட்சயத் திருதியை) முதல் தீபாவளித் திருநாள் வரையே திறந்திருக்கும். குளிர் காலங்களில் கோயிலில் உள்ள விக்கிரகங்கள் குப்தகாசியின் "உகிமத்" மடத்திற்கு கொண்டுவரப்பட்டு வழிபாடு செய்யப்படுகின்றன. இக்கோயிலில் சிவபெருமான் "கேதார்நாத்" என்ற பெயரில் அழைக்கப்படுகிறார். கேதார்நாத் கோயில், பஞ்ச கேதார தலங்களுல் ஒன்றாகும்.

இக்கோயிலை நேரடியாக சாலை வழியாக அணுக முடியாது. கௌரிகுண்ட் என்னுமிடத்திலிருந்து 14 கி.மீ. தொலைவு மலை ஏறியே இக்கோயிலுக்கு செல்ல முடியும். இந்தியாவிலுள்ள 12 சோதிர்லிங்கத் தலங்களில் இக்கோயிலும் ஒன்றாகும். இது திருநாவுக்கரசரால் தேவாரப் பாடல் பெற்ற தலமாகும். இங்கு பாண்டவர்கள் சிவபெருமானை நோக்கித் தவமிருந்ததாகவும், அவர்களே இக்கோயிலை கட்டியதாகவும் கருதப்படுகிறது. இக்கோயில் ஆதி சங்கரரின் வருகைக்குப் பிறகு புனரமைக்கப்பட்டது. வடக்கு இமயமலைத் தொடரில் அமைந்துள்ள நான்கு சிவன் கோயில்களில் இதுவும் ஒன்றாகும்.

கேதார்நாத், 2013 ஆம் ஆண்டு ஏற்பட்ட வெள்ளப்பெருக்கில் மிகவும் பாதிப்படைந்தது. கோயிலைச் சுற்றி இருக்கும் நகர்ப்புரங்கள் பெரும் சேதமடைந்தாலும், கோயில் வளாகத்திற்கு பெரிய அளவில் பாதிப்பு ஏற்படவில்லை.

இக்கோயில் கங்கையின் கிளை நதிகளுள் ஒன்றான மந்தாகினி ஆற்றங்கரையோரம் அமைந்துள்ளது. ரிஷிகேஷில் இருந்து 223 கி.மீ. தொலைவில் அமைந்துள்ள இக்கோயில் கடல் மட்டத்தில் இருந்து 3,583 மீ (11,755 அடி) உயரத்தில் உள்ளது. இக்கோயில் எட்டாம் நூற்றாண்டில் ஆதி சங்கரர் இவ்விடத்திற்கு வந்தபோது கட்டப்பட்டதாக அறியப்படுகிறது. இன்றைய கோயில் பாண்டவர்கள் கோயில் எழுப்பிய இடத்திற்கு அருகில் அமைந்துள்ளது. இக்கோயில் பனிபடர்ந்த மலைகளும் பனியாறுகளும் சூழ்ந்த பீடபூமி மீது அமைந்துள்ளது. இக்கோயில் ஒரு கவர்ச்சியான கல் கோயில் ஆகும். கருவறைக்கு எதிரே நந்தி சிலை உள்ளது.

மகாபாரதப் போரில் தங்கள் உறவினர்களையே கொன்றதால் ஏற்பட்ட பாவத்தை போக்கிக்கொள்ள பாண்டவர்கள் காசிக்கு புனித யாத்திரை மேற்கொண்டனர். ஆனால் சிவபெருமான் கயிலாயம் சென்றிருப்பதை அறிந்த பாண்டவர்கள், காசியிலிருந்து கயிலாயம் நோக்கி பிரயாணம் செய்யத் தொடங்கினர். ஹரித்வார் வழியாக இமயத்தை அடைந்தபோது தொலைவில் சிவபெருமானை கண்டனர். ஆனால் சிவபெருமான் அங்கிருந்து மறைந்துவிட்டார். அந்த இடம் தற்போது குப்தகாசி என்ற பெயரில் வழங்கப்படுகிறது.

சிவபெருமானைத் தரிசிக்காமல் திரும்புவதில்லை என்ற உறுதியுடன் பாண்டவர்கள் குப்தகாசியில் இருந்து இமாலயப் பள்ளத்தாக்கில் இருக்கும் கௌரிகுண்ட் என்னும் இடத்தை அடைந்தனர். அங்கு அவர்கள் சிவபெருமானை தேடி அலைகையில் நகுலனும் சகாதேவனும் ஒரு வித்தியாசமான ஆண் காட்டெருமையைக் கண்டனர்.

பீமன் தனது கதாயுதத்தைக் கொண்டு அக்காட்டெருமையைத் தாக்க முயன்றான். ஆனால் அது சாதுரியமாகப் பீமனின் பிடியில் இருந்து தப்பிவிட்டது. ஆனால் பீமனின் கதாயுதம் அதன் முகத்தில் தாக்கியது. அக்காட்டெருமை தனது முகத்தை நிலத்தில் இருந்த பிளவு ஒன்றில் மறைத்துக் கொண்டது. பீமன் அதன் வாலை பிடித்து இழுக்க முயன்றான். அப்போது நிலத்தில் இருந்த பிளவு நேபாளம் வரை நீண்டது. அவ்விடம் தற்போது நேபாளில் "தோலேஷ்வர் மகாதேவ்" என்று வழங்கப்படுகிறது. அக்காட்டெருமையின் உடற்பகுதி கேதார்நாத்தில் இருந்தது.

காட்டெருமையின் உடற்பகுதி இருந்த இடத்தில் ஒரு ஜோதிர்லிங்கம் உண்டானது. அதன் ஒளியில் இருந்து சிவபெருமான் பாண்டவர்களுக்குக் காட்சியளித்து அவர்களின் பாவத்தைப் போக்கினார். அந்த முக்கோண வடிவ ஜோதிர்லிங்கம் கேதார்நாத் கோயிலின் கருவறையில் உள்ளது. கோயிலை சுற்றி பாண்டவர்களின் பல அடையாளங்கள் உள்ளன. பாண்டுகேஷ்வர் என்னும் இடத்தில் ராஜா பாண்டு உயிர் நீத்தார். இங்கிருக்கும் பழங்குடியினர் "பாண்டவ நிருத்யம்" என்ற நடனத்தை ஆடுகின்றனர். பாண்டவர்கள் சுவர்க்கத்திற்கு சென்ற இடமான "சுவர்க்கரோகினி" என்ற மலையுச்சி பத்ரிநாத்திற்கு சற்று தொலைவில் உள்ளது. பீமன் காட்டெருமை உருவத்திலிருந்த சிவபெருமானோடு சண்டையிட்டபோது சண்டையின் முடிவில் காட்சியளித்த சிவபெருமானுக்கு பீமன் நெய்யால் அபிஷேகம் செய்தான். அதன் நினைவாக இன்றும் கேதார்நாத்தில் இருக்கும் ஜோதிர்லிங்கத்திற்கு நெய்யால் அபிஷேகம் செய்யப்படுகிறது. நீரும் வில்வமும் வழிபாட்டிற்கு பயன்படுத்தப்படுகின்றன.

நர-நாராயணன்கள் பத்ரிகா என்னும் கிராமத்திற்கு சென்று சிவபெருமானை வழிபட்டனர். அவர்களுக்குக் காட்சியளித்த சிவபெருமானிடம், உலக மக்கள் நன்மைக்காக சிவபெருமான் எப்போதும் இங்கு இருந்து அருள வேண்டும் என்று வேண்டினர். அவர்கள் வேண்டுதலை ஏற்ற சிவபெருமான் இமயத்தில் கேதார் என்னும் இடத்தில் ஜோதிர்லிங்க வடிவத்தில் திகழ்கிறார். அவர் "கேதாரேஷ்வரர்" என்று போற்றப்படுகிறார்.

கோயிலுக்குள் நுழைந்ததும் பாண்டவர்கள், கிருஷ்ணர், சிவபெருமானின் வாகனமான நந்தி தேவர், சிவபெருமானின் காவலாளியான வீரபத்திரர், திரௌபதி போன்றோரது சிலைகளைக் காணலாம். கோயில் கருவறையினுள் முக்கோண வடிவில் ஜோதிர்லிங்கம் அமைந்துள்ளது. இக்கோயிலின் முகப்பு மேற்சுவரில் ஒரு மனிதனின் தலை செதுக்கப்பட்டுள்ளது குறிப்பிடத்தக்க அம்சமாகும். இதே போன்ற அமைப்பு, கேதார்நாத்திற்கு அருகில் உள்ள, சிவபெருமானுக்கும் பார்வதி தேவிக்கும் திருமணம் நடந்த கோயிலிலும் உள்ளது. ஆதி சங்கரர் இக்கோயிலோடு சேர்த்து உத்தராகண்டிலுள்ள பல கோயில்களை புனரமைத்தார். கேதார்நாத்தில் ஆதி சங்கரர் மகாசமாதி அடைந்தார். அவர் சமாதி அடைந்த இடம் கோயிலுக்கு பின்புறம் அமைந்துள்ளது.

கர்நாடக மாநிலத்தின் வீரசைவ ஜங்கம் என்ற சமூகத்தை சேர்ந்தவர்தான் கேதார்நாத் கோயிலின் தலைமை அர்ச்சகராகத் தேர்ந்தெடுக்கப்படுகிறார். ஆனால் பூசைகளை தலைமை அர்ச்சகர் செய்வதில்லை. அவரின் வழிகாட்டலின்படி அவரது உதவியாளர்களே பூசைகளை செய்கின்றனர். குளிர்காலத்தில் கோயில் விக்கிரகத்தோடு தலைமை அர்ச்சகரும் உகிமத்திற்கு செல்வார். கேதார்நாத் கோயிலில் ஐந்து முக்கிய அர்ச்சகர்கள் உள்ளனர். அவர்களில் ஒவ்வொருவரும் ஓராண்டுக்கு தலைமை அர்ச்சகராக இருப்பார்கள். பூசைகளின் போது கன்னட மொழியிலேயே மந்திரங்கள் உச்சரிக்கப்படுகின்றன. இவ்வழக்கம் பல நூறாண்டுகளாகத் தொடர்கிறது.

கேதார்நாத் கோயில், உத்ராஞ்சல் (தற்போது உத்தராகண்ட்) மாநில அரசாங்கத்தின் "ஶீ பத்ரிநாத் மற்றும் ஶீ கேதார்நாத் கோயில் சட்டத்தின்" கீழ் கொண்டுவரப்பட்டது. இச்சட்டத்தின்படி, மாநில அரசாங்கத்தால் நியமிக்கப்படும் ஒரு குழு இவ்விரு கோயில்களையும் நிர்வகிக்கும். கூடுதல் குழு உறுப்பினர்களையும் மற்றும் ஒரு துணை தலைவரையும் சேர்க்கும் வகையில் 2002 ஆம் ஆண்டு இச்சட்டம் திருத்தப்பட்டது. மொத்தம் பதினேழு உறுப்பினர்களை கொண்டது இக்குழு; அதில் மூவர் மாநில சட்டப் பேரவை மூலமாகவும், கார்வா, தேரி, சமோலி மற்றும் உத்தரகாசி ஆகிய வட்டங்களிலிருந்து தலா ஒருவரும், மாநில அரசால் நேரடியாக பத்து உறுப்பினர்களும் நியமிக்கப்படுவர். இக்கோயிலில் தலைமை அர்ச்சகர் (ராவல்) ஒருவரும், மூன்று துணை அர்ச்சகர்களும் (நயப் ராவல், ஆசார்யா/தர்மாதிகாரி மற்றும் வேத்பதி) ஆகியோரும் உள்ளனர். மாநில அரசிடம் இருந்து வரும் உத்தரவுகளை தலைமை செயல் அலுவலர் நிறைவேற்றுவார். அவருக்கு உதவியாக ஒரு துணை தலைமை செயல் அலுவலர், ஒரு செயல் அலுவலர், ஒரு கணக்காயர், ஒரு கோயில் அலுவலர் மற்றும் ஒரு விளம்பர அலுவலர் செயல்படுகின்றனர்.

கேதார்நாத் பள்ளத்தாக்கும் உத்தராகண்ட் மாநிலத்தின் பல பகுதிகளும் 2013ஆம் ஆண்டு சூன் மாதம் 16 மற்றும் 17 தேதிகளில் வரலாறு காணாத வெள்ளப்பெருக்கால் பாதிக்கப்பட்டன. சூன் 16, 2013 அன்று மாலை 7:30 மணி அளவில் கேதார்நாத் கோயிலுக்கு அருகில் பெரும் சத்தத்துடன் நிலச்சரிவு ஏற்பட்டது. அன்று மாலை 8:30 மணி அளவில் மந்தாகினி ஆற்றில் நீரோட்டம் பெருக்கெடுத்து கட்டுக்கடங்காது சோர்பாரி தால் என்னும் இடத்தின் வழியாக ஓடத்தொடங்கியது. மறுநாள் காலை 6:40 மணியளவில் சரஸ்வதி ஆற்றிலும் வெள்ளப்பெருக்கு ஏற்பட்டு பெரும் பாறைகளையும் அடித்துக் கொண்டு ஓடியது. வெள்ளத்தில் மிதந்து வந்த பெரிய பாறை ஒன்று கேதார்நாத் கோயிலின் பின்புறம் சிக்கிக் கொண்டது. அப்பாறை வெள்ள நீரை கோயிலுக்கு இருப்புறமும் பிரித்துவிட்டது. இதனால் வெள்ளத்தால் கோயிலுக்கு பெரும் சேதம் உண்டாவது தவிர்க்கப்பட்டது. ஆனாலும் கோயிலைச் சுற்றியுள்ள பகுதிகள் வெள்ளத்தால் பெருமளவு பாதிக்கப்பட்டன. நூற்றுக்கணக்கான மக்கள் வெள்ளத்தில் அடித்துச் செல்லப்பட்டு உயிரிழந்தனர். கேதார்நாத்திலுள்ள கடைகள், விடுதிகள் மற்றும் சாலைகள் முற்றிலுமாக சேதமடைந்தன. இந்திய இராணுவத்தால் பாதுகாப்பான இடங்களுக்குக் கொண்டு செல்லப்படும்வரை பலர் கோயில் வளாகத்தில் தஞ்சமடைந்தனர். கோயிலைச் சுற்றி ஏற்பட்ட வெள்ள பாதிப்புகள் சரி செய்யப்படும்வரை கோயில் மூடப்படும் என்று உத்தராகண்ட் முதல்வர் அறிவித்தார்.

கேதார்நாத் சிவபெருமான் கோயில் சீரமைக்கப்பட்டு பக்தர்கள் வழிபாட்டிற்கு, 2014 மே மாதத்தில் திறக்கப்பட்டது.

""கேதாரம் மேவி னானை"" எனவும் ""கேதாரம் மாமேருவும்"" எனவும் திருநாவுக்கரசர் பாடியிருக்கின்றார். பன்னிரண்டாம் திருமுறையில், ""..வடகயிலை வணங்கிப் பாடிச் செங்கமல மலர்வாவித் திருக்கேதாரம் தொழுது..."" என்றும் பாடியுள்ளார்கள்.




</doc>
<doc id="44807" url="https://ta.wikipedia.org/wiki?curid=44807" title="கால்வினும் ஆபுசும்">
கால்வினும் ஆபுசும்

கால்வினும் ஆபுசும் ("Calvin and Hobbes", கால்வின் அண்ட் ஹாப்ஸ்) பில் வாட்டர்சனால் உருவாக்கப்பட்ட ஒரு ஆங்கிலப் படக்கதை. நாளிதழ்களில் தொடராக வெளியிடப்பட்டு பின்னர் நூல்வடிவிலும் வெளியானது. இது கால்வின் என்ற கற்பனை வளமிக்க ஆறு வயது சிறுவன், ஆபுசு என்ற அவனது பொம்மைப்புலி ஆகிய இரு புனைவுப் பாத்திரங்களைக் கொண்டு வரையப்பட்ட படக்கதையாகும். இந்தப் பாத்திரங்களின் பெயர்கள் பதினாறாம் நூற்றாண்டில் வாழ்ந்த சான் கால்வின் என்ற பிரெஞ்சு மறுமலர்ச்சி இறையியலாளர், பதினேழாம் நூற்றாண்டில் வாழ்ந்த தாமசு ஆபுசு என்ற ஆங்கிலேய அரசியல் மெய்யியலாளர் ஆகியோரின் பெயர்களைத் தழுவி அமைக்கப்பட்டன.

இப்படக்கதை நவம்பர் 18, 1985 - திசம்பர் 31, 1995 காலகட்டத்தில் நாளிதழ்களில் தொடராக வெளியானது. இப்படக்கதை புகழின் உயரத்தில் இருந்த காலத்தில் பல நாடுகளிலுமாக 2,400 நாளிதழ்களில் வெளிவந்தது. தவிர, இதுவரை பதினெட்டு நூல்களாகத் தொகுக்கப்பட்டு அவை 4.5 கோடி படிகளுக்கும் மேல் அச்சாகியுள்ளன. வாட்டர்சன் தனது படக்கதையை ஒரு கலை வடிவமாகக் கருதியபடியாலும் விளம்பரத்தை விரும்பாததாலும் இப்படக்கதையை மையப்படுத்திய பொருட்களை விற்பதைத் தடுத்துவிட்டார். எனினும் அவரது அனுமதியின்றி கால்வின் மற்றும் ஆபுசின் படங்கள், படக்கதையின் வாசகங்கள் போன்றவற்றைப் பொறித்த பல போலிப்பண்டங்கள் விற்கப்படுகின்றன.

வாட்டர்சன் தான் விரும்பாத ஒரு விளம்பரப் பணியில் ஈடுபட்டிருக்கையில் நேரம் கிடைக்கும்போது தன் சொந்த விருப்பத்தின் பேரில் படக்கதைகள் வரையத் துவங்கினார். பல கதைக்கருக்களை படக்கதைகளுக்கான பதிப்புரிமைத் தரகர்களிடம் அனுப்பியதில் அவர்கள் எதையும் ஏற்கவில்லை. இறுதியாக ஒரு நிறுவனம் ஒரு முதன்மைப் பாத்திரத்தின் தம்பி மற்றும் அவனது பொம்மைப்புலி ஆகியவை நல்ல அழுத்தமான பாத்திரங்கள் என்றும் இவற்றைக் கொண்டு ஒரு படக்கதையை வளர்த்தெடுக்கலாமென்றும் தெரிவித்தனர். ஆனால், வாட்டர்சன் இப்பாத்திரங்களைக் கொண்டு உருவாக்கிய படக்கதையை அவர்கள் ஏற்கவில்லை. பல மறுப்புகளுக்குப் பின்னர் வேறு நிறுவனமான "யுனைட்டடு பிரசு சிண்டிகேட்டு" அவரது படக்கதையை ஏற்றது.

1985-ம் ஆண்டு நவம்பர் 18-ம் நாள் முதல் முறையாக வெளிவந்த அப்படக்கதை விரைவில் பெரும் வெற்றியைக் கண்டது. ஒரே ஆண்டில் 250 நாளிதழ்களுக்கும் மேலானவை "கால்வினும் ஆபுசும்" படக்கதையைப் பதிப்பிக்கத் துவங்கின. அமெரிக்காவில் வெற்றியடைந்த பின்னர் வெகு விரைவில் பிற நாடுகளிலும் இக்கதை வெளியாகத் தொடங்கியது. இக்கதைக்காக இருமுறை (1986 மற்றும் 1988) வாட்டர்சனுக்கு அமெரிக்காவின் தேசிய கேலிப்பட கலைஞர்களின் கூட்டமைப்பு வழங்கும் சிறந்த கேலிப்படக் கலைஞர் விருது (ரூபன் விருது) கிடைத்தது. 1992 இல் மூன்றாம் முறையாக இதே விருதுக்கு வாட்டர்சன் பரிந்துரைக்கப்பட்டார். மேலும் 1988இல் இதே அமைப்பு வழங்கும் சிறந்த நகைச்சுவை படக்கதைக்கான விருதும் "கால்வினும் ஆபுசும்" கதைக்கு வழங்கப்பட்டது. இவற்றைத் தவிர பல்வேறு நாடுகளில் கேலிப்படக் கலைஞர்களுக்காக வழங்கப்படும் பல விருதுகளையும் வாட்டர்சன் வென்றுள்ளார்.

1985 முதல் 1995 வரை இப்படக்கதை வெளியானது. இக்காலகட்டத்தில் இருமுறை (1991 மே -1992 பெப்ரவரி; ஏப்ரல் -திசம்பர் 1994) வாட்டர்சன் புதிய படங்கள் வரையாமல் இடைவெளி விட்டார். பின்னர் 199 இல் திடீரென அவ்வாண்டு இறுதியுடன் தான் இப்படக்கதையை முடித்துக்கொள்ளப் போவதாக அறிவித்தார். 1995 திசம்பர் 31 ஆம் நாள் ஞாயிற்றுக்கிழமையன்று "கால்வினும் ஆபுசும்" படக்கதையின் 3,160 ஆவதும் இறுதியானதுமாகிய படம் வந்தது. அன்று புதிதாய் விழுந்திருந்தப் பனியில் கால்வினும் ஆபுசும் பனிச்சறுக்கு வண்டியில் சென்று கொண்டிருக்கையில் கால்வின் "நண்பா, வா, இந்த வியத்தகு உலகைச் சென்று ஆராய்வோம்" என்று சொல்வதாக அமைந்து நிறைவுற்றது. அத்துடன், ஒரு விமர்சகரின் பார்வையில், "படக்கதைப் பக்கங்களில் வேறு எந்தவொரு தொடரும் நிரப்ப முடியாத வெற்றிடம் ஏற்பட்டு விட்டது."

அடர்த்தியாக நிரப்பப்படாமல், அதே வேளையில், நுணுக்கமாக வடிவமைத்த, அறிவார்ந்த நகைச்சுவை, ஆழமான உன்னிப்பான நோக்கல்கள், கூர்மையான நக்கலான குமுக மற்றும் அரசியல் கிண்டல்கள், நன்கு வளர்த்தெடுத்த பாத்திரங்கள் ஆகியன "கால்வினும் ஆபுசும்" படக்கதையின் குறிப்படத்தக்க பண்புகள். கால்வினின் கற்பனை உலகு போன்று "பார்னபி", "பீநட்சு", "சுகிப்பி", "புளூம் கவுன்ட்டி", "கார்ஃபீல்டு", "கிரேசி காட்" போன்ற பிற வரைகதைத் தொடர்களில் ஏற்கெனவே பயன்படுத்தியுள்ளனர். வாட்டர்சனின் சமூக-அரசியல் கருத்தாடல்கள் போன்று "போகோ", "மஃபால்டா" போன்ற பிற படக்கதைகளில் வந்துள்ளன. "பீநட்சின்" ஆக்குனர் சுல்சு மற்றும் "போகோவை" உருவாக்கிய கெல்லி ஆகியோர் வாட்டர்சனின் இளவயதில் படக்கதைகள் பற்றிய எண்ணம் வடிவமைகையில் தாக்கத்தை ஏற்படுத்தியவர்கள்.

பலவாறானவும் பல வேளைகளில் மிகைப்படுத்தப்பட்டும் அமைந்த பாத்திரங்களின் முக வெளிப்பாடுகள், மிகுந்த ஏற்பாட்டுடன் கூடிய, வழக்கிலிருந்து முற்றிலும் மாறுபட்ட பின்புலத்துடன் கூடிய கால்வினின் புனைவு, படக்கதைச் சட்டங்களில் நன்கு கவரப்பட்ட நகர்வுகள், சொற்களுக்கும் அப்பால் படங்களில் அமைந்த நகைச்சுவை மற்றும் உருவகங்கள் ஆகியன வாட்டர்சனின் கலையில் கவனிக்கத்தக்கவை. பின்னாளில், வாட்டர்சன் தனது படக்கதைக்குக் கூடுதல் இடம் ஒதுக்கப்பட்டிருக்கையில் பல்வேறு அளவுகளிலான சட்டங்கள், பல்வேறு வரைகலை உத்திகள், உரையாடல்களே இல்லாத கதைகள், வெற்றிடத்தின் மேம்பட்ட பயன்பாடு ஆகியவற்றை வெள்ளோட்டம் விட்டு ஆய்வு செய்துள்ளார். கதையில் சில நிகழ்வுகளையும் புனைவுப் பொருட்களையும் பற்றிக் குறிப்பிட்டு அவற்றை விளக்காமல் படிப்பவர்களின் கற்பனைக்கு விட்டுவிடும் உத்தியையும் கையாண்டுள்ளார். வாசகர்களின் கற்பனையில் தன்னுடையதைக் காட்டிலும் எதிர்பாரா புனைவுகள் ஏற்படக்கூடும் என்று அவர் கருதினார்.

முதலில் பென்சிலைக் கொண்டு கோட்டுப்படங்களை வரைவார். பின்னர் நார்த்துகிலிகை கொண்டு மையிட்டு படத்தை முடிப்பார். வண்ணங்களைப் பயன்படுத்துவதில் மிக்க அக்கறை கொண்டு ஞாயிற்றுக்கிழமைக்கான படக்கதைக்கான நிறங்களைத் தேர்ந்தெடுப்பார். பின்னாளில் வண்ணங்களை மட்டும் தானே தெரிவு செய்துவிட்டு கருவிகள் கொண்டு வண்ணம் சேர்க்கும் நிறுவனத்துக்கு அனுப்பி வைத்து விடுவார். அவர்கள் வண்ணமேற்றுவர்.

பதினாறாம் நூற்றாண்டைச் சேர்ந்த இறையியலாளர் சான் கால்வினின் பெயரைத் தாங்கிய இந்த ஆறு வயது சிறுவன் இப்படக்கதையில் மிகுதியான புனைவாற்றலும், அறிவுக்கூர்மையும், ஆர்வமும், ஆற்றலும், பாய்ச்சலும் கொண்டவனாகக் காட்டப்படுகிறான். சில வேளைகளில் தன்னலம் மிக்கவனாகவும் தென்படுகிறான். பள்ளித்தேர்வுகளில் குறைந்த மதிப்பெண்களே பெறும் கால்வின் பெரியவர்களுக்கிணையான சொல்வளமுடையவனாகவும் ஒரு மலரும் மெய்யியல் சிந்தை கொண்டவனாகவும் உள்ளான். காட்டாகப் பின்வரும் உரையாடலைக் காணலாம்.
கால்வின்: "அப்பா, நீங்கள் உங்களுடைய இடைத்தரமான வாழ்க்கையை எனது வெற்றிகளின் வாயிலாகச் செல்லுபடியாக்கலாம் என்றும் நீங்கள் தவறவிட்ட வாய்ப்புகளை ஈடுகட்டலாம் என்றும் எண்ணிக்கொண்டு என் வழியாக பகராள் வாழ்வைத் துய்க்கின்றீர்களா?"
கால்வினின் அப்பா: "அப்படி நான் நினைத்திருந்தால் இந்நேரம் (உன் செய்கைகளைப் பார்த்தபிறகு) கண்டிப்பாக அந்த உத்தியை மறுஆய்வு செய்து கொண்டிருப்பேன்."
கால்வின் ("பின்னர், தன் தாயிடம்") 'அம்மா, அப்பா என்னை எப்போதுமே அவமானப்படுத்துகிறார்.'
அவன் பெரும்பாலும் தன்னுடைய வேறுபட்ட சிவப்பு-கருப்பு வரியிட்ட சட்டை, கருப்பு கால்சட்டை, மற்றும் வாடாமல்லி நிறமுடைய காலணிகளையும் அணிந்திருப்பான். அவன் படக்கதைகளை விரும்பிப் படிப்பவன். தான் படிக்கும் கதைப்புத்தகங்களிலும், விரும்பி உண்ணும் "சாக்கிலேட்டு உறைந்த சர்க்கரை வெடிகள்" என்ற பண்டத்தின் அட்டைப்பெட்டியில் விளம்பரப்படுத்தப்படும் பொருள்களையும் விலைகொடுத்துத் தருவிப்பது இவனது வழக்கம்.

வாட்டர்சன் கால்வினைப் பற்றிப் பின்வருமாறு கூறுகிறார்:

கால்வினுடைய பாத்திரத்தைச் செய்வது எளிதாக இருந்தது. ஏனெனில், அவன் வெளிப்படையானவனாகவும், சுட்டியானவனாகவும், நினைப்பதைச் சொல்பவனாகவும் உள்ளான். அவன் தனது வயதை மீறிய அறிவாற்றல் உடையவன். அவனிடம் எனக்குப் பிடித்தது என்னவென்றால், அவனுக்கு எந்தவித கட்டுப்பாடும் தெரியாது, எதைச் செய்யக்கூடாது என்று அறிந்து கொள்ளும் அளவிற்கு அவன் இன்னும் வளரவில்லை.

கால்வினைத் தவிர மற்ற அனைவரையும் பொறுத்தமட்டில் ஆபுசு ஒரு பொம்மைப்புலி. ஆனால் கால்வினைப் பொறுத்தவரை ஆபுசு மனிதப் பண்புகளுடைய, தன்னைக் காட்டிலும் பெரிய, தன்னுணர்வுமிக்க ஒரு புலி. இந்த இருமை நிலையை வாட்டர்சன் இவ்வாறு விளக்குகிறார்:

ஆபுசை ஒரு சட்டத்தில் பொம்மைப்புலியாகவும் அடுத்த சட்டத்தில் உயிருடனும் வரையும்பொழுது, வளர்ந்தோர் பார்வையையும் கால்வினின் பார்வையையும் அருகருகே வைக்கிறேன். படிப்பவர் எவ்வுண்மையை வேண்டுமானாலும் "கூடுதல் உண்மை" எனத் தேர்ந்து கொள்ளட்டும்.

ஆபுசின் மெய்யான தன்மையைக் குழப்பும் வகையில் ஆபுசின் நடவடிக்கைகளுக்கு சில கதைகளில் விளைவுகள் கூட ஏற்படுவதாக அமைந்துள்ளன. காட்டாக, கால்வின் பள்ளியில் இருந்து திரும்பியதும் ஆபுசு அவன் மேல் விளையாட்டாகப் பாய்ந்து தாக்குவதாக வருமிடங்களில் மற்றவர்களும் அவனது காயங்களைப் பார்க்கின்றனர். ஒருமுறை ஆபுசு கால்வினை ஒரு நாற்காலியில் கட்டி வைத்து விடுகையில் கால்வினின் அப்பா, கால்வினால் எப்படி தன்னைத் தானே கட்டிப்போட முடியுமென வியக்கிறார்.

தாமசு ஆபுசு என்ற 17-ம் நூற்றாண்டு மெய்யியலாளரின் பெயரை இப்புலிக்குச் சூட்டியதாகவும் அம்மெய்யியலாளர் "மனித இயல்பு பற்றி நம்பிக்கை குறைந்தவரென" வாட்டர்சன் தெரிவித்துள்ளார். கால்வினின் தோற்றமும் இயல்பும் தாமசு ஆபுசின் நூல்களில் ஒன்றான இலெவியத்தனில் ("Leviathan") அவர் விவரித்திருந்த மாந்தரின் இயல்பைப் போன்றே "வஞ்சகமிக்க, நாகரிகமற்ற, குள்ளமான" ஒன்றாக உள்ளது என்கிறார். ஆபுசு கால்வினைக் காட்டிலும் பகுத்தறிவுடையது; அவனது செயல்களினால் ஏற்படக்கூடிய விளைவுகளை உணர்ந்திருந்தாலும், அவனது சேட்டைகளை முழுவதுமாகத் தடுக்க முயலாது. மறைமுகமாக எச்சரிப்பதோடு நிறுத்திக்கொள்ளும். கால்வின் தனது விருப்பு வெறுப்புக்களுக்கு அறிவு சார்ந்த காரணங்களைக் கற்பிக்க முயலுகையில் அவனது போலித்தனத்தைக் கிண்டல் செய்வது ஆபுசின் வழக்கம்.

தொடக்கத்தில் வந்த சில தொடர்களில் ஒரு மீன்ரொட்டியைத் தூண்டியாகக் கொண்டு கால்வின் ஆபுசைப் பொறி வைத்துப் பிடிப்பதாகக் காட்டினாலும், பின்னால் வந்த ஒரு கதையில் ஆபுசு கால்வினைக் காட்டிலும் அகவையில் மூத்ததாகவும், கால்வின் பச்சிளங்குழந்தையாக இருந்தபோதே அவனை அறிந்திருந்தது போலவும் காட்டப்படுகிறது. பின்வரும் உரையாடல் அக்கதையில் வருவது:
கால்வின்: "என் வாழ்வின் முதல் பகுதி முழுமையும் வெறுமையாகத் தோன்றுகிறது!"
ஆபுசு: "[கைக்குழந்தையாக இருந்த] அந்நாளில் பெரும்பாலும் நீ ஏப்பம் விட்டுக்கொண்டிருந்ததாக நினைவிருக்கிறது."
இறுதியில் வாட்டர்சன் இவர்கள் ஒன்று சேர்ந்தது எப்படி என்ற தகவல் தேவையற்றது என முடிவெடுத்தார்.

கால்வினின் பெற்றோர் அமெரிக்க நடுத்தர வர்க்கத்தம்பதியர். படக்கதையின் பெரும்பாலான ஏனைய பாத்திரங்களைப் போலவே இவ்விருவரும் சாதாரணமான யதார்த்தவாதிகளாக காட்டப்பட்டுள்ளனர். கால்வினின் அட்டகாசச் செயல்களுக்கு அவனது பெற்றோரின் செயற்பாடுகள் நல்ல மாறுதலாக அமைகின்றன. கால்வினை அவர்கள் நடத்தும் விதம் சில சமயங்களில் வாசகர்களைக் கோபப்படுத்தியுள்ளதாக வாட்டர்சன் கூறியுள்ளார். கால்வினைப் பெற்றதற்கு பதில் ஒரு நாயை வளர்த்திருக்கலாம் என்று அவனது அப்பா அலுத்துக் கொள்வதும், கால்வினின் தொல்லை தாங்க முடியாமல் அவன் தனது மகன் தானா என்று அவர் (நகைச்சுவையாக) சந்தேகிப்பதும் வாசகர்களை அதிருப்திப் படுத்தியுள்ளன. பொதுவாக அமைதியாக நடந்து கொள்ளும் கால்வினின் பெற்றோர்கள் சில சமயங்களில் அவனைப் போலவே மிகையாக நடந்துகொள்கிறார்கள். சிகரெட் வேண்டுமென்று தொந்தரவு பண்ணும் கால்வினுக்கு பாடம் புகட்ட அவனுக்கு சிகரெட் வாங்கித் தருகிறார் அவனது அம்மா. சில நேரங்களில் கால்வின் கேட்கும் சாதாரண கேள்விகளுக்கும் பொய்யான நையாண்டித் தகவல்களைத் தந்து அவனை நம்ப வைக்கிறார் அவனது அப்பா. எ. கா:
கால்வின்: அப்பா, நீங்கள் சின்னப் பையனாக இருந்த போது டைனசோர்கள் இருந்தனவா?
அப்பா : ஆமாம்! நானும் உன் தாத்தாவும் புலித்தோலை மாட்டிக் கொண்டு, நமது குலச்சடங்குமுறைப்படி புரோண்டோசாரஸ் வேட்டைக்குப் போவோம்.
கால்வினைப் போல ஒரு குறும்புக்காரனைச் சமாளிக்க அவர்கள் சில சமயங்களில் இப்படி நடந்துகொள்ள வேண்டியிருப்பதாக சொல்கிறார் வாட்டர்சன். ”நான் அவர்களுடைய இடத்தில் இருந்தால் எப்படி நடந்து கொள்வேனோ அதைவிட அவர்கள் நன்றாகவே நடக்கிறார்கள்” என்றும் சொல்கிக்றார். கால்வினுக்கு நற்பண்புகளை சொல்லித் தர அவனது அப்பா முயல்வதாக பல இடங்களில் சொல்லப்பட்டுள்ளது.

கால்வினின் பெற்றோரின் பெயர்கள் கதையில் ஒரு முறைகூடக் குறிப்பிடப்படவில்லை. அவனது அப்பா ஒரு காப்புரிம வழக்கறிஞர், அவனது அம்மா வீட்டைக் கவனித்துக் கொள்ளும் குடும்பத்தலைவி. கதை முழுவதும் அவர்கள் “அப்பா” “அம்மா” என்றே அழைக்கப்படுகிறார்கள். அவர்கள் ஒருவரையொருவார் அழைக்கும் போதுகூட பெயர்களைப் பயன்படுத்தாமல் “அன்பே” “தேனே” போன்ற பாசச் சொற்களையே பயன்படுத்துகிறார்கள். அவர்களுக்கு பெயரிடாதது பற்றி வாட்டர்சன் சொல்லியவை:
“கதையைப் பொறுத்த வரை அவர்கள் கால்வினின் அம்மாவும் அப்பாவும், அதைத்தாண்டி அவர்களுக்கு முக்கியத்துவம் கொடுக்கத் தேவையில்லை. கால்வினின் மாமா மேக்சு ஒரு வாரகாலம் கதையில் தோன்றினார். ஆனால் அவரைத் தொடர்ந்து காட்டினால், கால்வினின் அம்மாவையும் அப்பாவையும் அவர் பேர் சொல்லிக் கூப்பிடும்படி காட்ட நேரும். அவரை அதற்குப் பின்னால் நான் கதையில் கொண்டுவராததற்கு இதுவும் ஒரு காரணம்.”

சூசி கால்வினின் சகமாணவி. அவன் குடியிருக்கும் தெருவில் தான் அவள் வீடும் இருக்கிறது. வாட்டர்சன் தன் மனைவியின் குடும்பத்தார் வளர்த்த ஒரு பீகிள் வகை நாயின் பெயரை இந்த பாத்திரத்துக்குப் பயன்படுத்தினார். வரைகதையின் ஆரம்பத்தில் கால்வினின் வகுப்பில் புதிதாகச் சேரும் மாணவியாக சூசி அறிமுகமானாள். அவள் ஒரு அமைதியான, மரியாதைமிக்க, மிதமான கற்பனையாற்றல் கொண்ட பெண். வழக்கமாக சிறுபெண்கள் விளையாடும் விளையாட்டுகளை (”வீடு” விளையாட்டு, தன் பொம்மைகளுக்கு தேநீர் விருந்து வைத்தல் போன்றவை) அவள் விரும்பி விளையாடுவாள். சில சமயங்களில் கால்வினுடன் கற்பனை விளையாட்டுகள் ஆடுவதும் உண்டு. அவற்றில் அவள் செல்வாக்கு படைத்த பெண் வழக்கறிஞராகவோ, அரசியல்வாதியாகவோ நடிப்பாள். கால்வின் வீட்டை கவனித்துக்கொள்ளும் அவளது கணவனாக நடிப்பான்.

கால்வினுக்கும் சூசிக்கும் பல விஷயங்களில் ஒத்த கருத்துண்டு. ஆனால் இரண்டு பேரும் அதை வெளியில் காட்டிக்கொள்ள மாட்டார்கள். ஆபுசைப் போலவே மிஸ்டர் பன் என்ற முயல் பொம்மை சூசியிடம் உண்டு. கால்வினைப் போலவே சூசியும் சில சமயம் தன் குறும்புத்தன்மையைக் காட்டுவாள். எ. கா: கால்வின் வகுப்புத் தேர்வுகளில் அவளது விடைத்தாளைப் பார்த்து காப்பியடிக்க முயன்றால் வேண்டுமென்றே அவனுக்கு தப்பான விடைகளைத் தருவாள்; தண்ணீர் நிரப்பிய பலூன்கள், பனி உருண்டைகளைக் கொண்டு அவன் அவளைத் தாக்க முயன்றால் அவனைத் திருப்பி அடிப்பாள். ஆபுசுக்கு சூசியை மிகவும் பிடிக்கும். கால்வினை வெறுப்பேற்றுவதற்காக சூசியை தான் நேசிப்பதாக ஆபுசு பலமுறை வெளிப்படையாகச் சொல்வதுண்டு. சூசிக்கு தொந்தரவு கொடுப்பதற்காக கால்வின் ”அருவருப்பான பெண்களை ஒழிப்போர் சங்கம்” (Get Rid of Slimy Girls - Gross) என்ற பெயரில் ஒரு குழுவை அமைத்து தனது அறையில் ஆபுசுடன் பல முறை ஆலோசனை செய்வான். ஆனால் பெரும்பாலும் அவனது திட்டங்களை சூசி எளிதில் முறியடித்துவிடுவாள். கால்வினுக்கும் சூசிக்கும் ஒருவரையொருவர் பிடிக்குமென்று வாட்டர்சன் ஒத்துக்கொண்டுள்ளார். மேலும் தான் காதலித்து திருமணம் செய்து கொண்ட தன் மனைவியின் குணநலன்களை வைத்தே சூசியின் பாத்திரத்தை உருவாக்கியதாகவும் கூறியுள்ளார்.

கால்வின் தன் வாழ்க்கையில் பின்வரும் பாத்திரங்களை அடிக்கடி சந்திக்கின்றான்

ரோசலின் ஒரு பதின்ம வயது பெண். கால்வினின் பெற்றோர் வெளியே செல்லும்போது அவனைப் பார்த்துக்கொள்பவள் (பேபி சிட்டர்). கால்வினின் சேட்டைகளுக்கு பயந்து வேறு யாரும் அவனைப்பார்த்துக் கொள்ள மறுத்துவிட்ட நிலையில் அவனது பெற்றோர் ரோசலினை நாடுவார்கள். இதை பயன்படுத்தி அவள் அவர்களிடமிருந்து நிறைய பணத்தைக் கறந்து விடுவாள். கதையில் கால்வின் ரோசலின் ஒருத்திக்கு மட்டும் தான் உண்மையிலேயே பயப்படுவான. அவனது அட்டகாசங்களை தைரியமாக எதிர்கொண்டு அவனை எளிதில் அடக்கி விடுவாள் ரோசலின். அவளுக்கு பயந்த அவன் உரிய நேரத்தில் தூங்கப்போய் விடுவான். யார் சொன்னாலும் எதையும் கேட்காத கால்வினுக்கு அவள் தான் நீச்சலடிக்கக் கற்றுத்தந்தவள்.

ரோசலின் பாத்திரத்தை முதலில் அறிமுகப்படுத்திய போது அவளை அடிக்கடி பயன்படுத்தும் எண்ணம் வாட்டர்சனுக்கு இல்லை. ஆனால் ரோசலின் கால்வினை அடக்குவது நன்றாக அமைந்திருந்ததால் அவளை மீண்டும் பல முறை கதையில் பயன்படுத்தினார்.

மோ கால்வினின் பள்ளியில் படிக்கும் ஒரு முரடன். உருவத்தில் பெரியவன், புத்தியில் சிறியவன். ”முகத்தை மழித்துக் கொள்ளும் ஆறு வயது சிறுவன்” என்று வர்ணிக்கப்படும் இவன் பல முறை கால்வினை அடித்து கீழே தள்ளி விடுவான். கால்வின் மதிய உணவுக்காக வைத்திருக்கும் பணத்தையும் பிடுங்கிக் கொள்வான். வரைகதை சட்டத்தில் மோ பேசும் வார்த்தைகளுக்கு மட்டும் வேறொரு எழுத்துருவை வாட்டர்சன் பயன்படுத்தியுள்ளார். மோவின் வார்த்தைகள் பெரும்பாலும் ஒரேயொரு அசையை மட்டும் கொண்டிருக்கின்றன. அவற்றை தெளிவற்ற சிற்றெழுத்துகளில் வரைந்துள்ள வாட்டர்சன் தான் ”வாழ்க்கையில் சந்தித்துள்ள முட்டாள் முரடன்களின் ஒட்டுமொத்த உருவமே மோ” என்று சொல்கிறார்.

மிஸ் வார்ம்வுட் கால்வினின் ஆசிரியை. கனவுருப்புனைவு எழுத்தாளர் சி. எஸ். லூயிசின் "தி ஸ்குரூடேப் லெட்டர்ஸ்" என்ற புத்தகத்தில் வரும் இளைய சாத்தான் பாத்திரத்தின் பெயரையே இவருக்கு பயன்படுத்தினார் வாட்டர்சன். போல்கா புள்ளிகள் கொண்ட ஆடைகளை வழக்கமான அணியும் வார்ம்வுட் கால்வினின் அட்டகாசங்களை அடக்கக்கூடிய மற்றொரு பாத்திரமாவார். கால்வின் தன்னை விண்வெளிவீரன் ஸ்பிஃப் ஆகக் கற்பனை செய்துகொள்ளும் போதெல்லாம் வார்ம்வுட்டை ஒரு வேற்றுலக சர்வாதிகாரியாக உருவகப்படுத்துவது வழக்கம். கால்வின் செய்யும் தொந்தரவுகளைத் தாங்க முடியாமல் வார்ம்வுட் அடிக்கடி கண்களை மூடிக்கொண்டு “ஓய்வு பெறுவதற்கு இன்னும் ஐந்தாண்டுகள் தான் உள்ளன. அதுவரை பொறுமையாக இரு” என்று தனக்குத் தானே ஆறுதல் சொல்லிக்கொள்வார். பள்ளிக்கல்வி முக்கியமானது என்ற வார்ம்வுட்டின் தீவிர நம்பிக்கை அவரை ஒரு மகிழ்ச்சியற்றவராக மாற்றிவிட்டதாக வாட்டர்சன் கூறியுள்ளார்.

மிஸ்டர் ஸ்பிட்டில் கால்வின் படிக்கும் பள்ளியின் தலைமை ஆசிரியர். கால்வினின் குறும்புகள் அளவுக்கு மீறிப் போனால் மிஸ். வார்ம்வுட் அவனை இவரது அறைக்கு அனுப்பி வைப்பார். அவ்வப்போது சூசியும் கால்வினுடன் சேர்ந்து இவரது அறைக்கு அனுப்பப்படுவாள். கால்வினை அவர் மிரட்டும்போதெல்லாம் அவன் அவரை சுட்டு வீழ்த்தப்பட வேண்டிய சார்க் (zorg) வேற்றுலக வாசியாக கற்பனை செய்து பார்ப்பது வழக்கம்.

கால்வினும் ஆபுசும் படக்கதையில் சில கருப்பொருட்கள் அடிக்கடி பயன்படுத்தப்பட்டுள்ளன. கால்வினின் கற்பனை பாத்திரங்கள், அட்டைப்பெட்டிகள், கால்வின்பந்து, பனிச்சிற்பங்கள், பாரவண்டிகள், சறுக்குவண்டிகள், “அருவருப்பான பெண்களை ஒழிப்போர் சங்கம்” போன்றவை கதையில் பலமுறை தோன்றுகின்றன.

கால்வின் தன்னை டைனோசர்கள், யானைகள், காட்டுவாசிகள், அதி நாயகர்கள் உட்பட பலவகைப் பாத்திரங்களாக கற்பனை செய்து கொள்வான். அவன் அடிக்கடி பயன்படுத்தும் தன்மாற்றுப்படிவங்கள் ("alter egos") மூன்று: 




கால்வினும் ஆபுசும் கதைகளில் அட்டைப்பெட்டிகளுக்கு முக்கியமான இடம் உண்டு. கால்வினின் புனைவாற்றலை வெளிப்படுத்தும் ஒரு உத்தியாக வாட்டர்சன் அட்டைப்பெட்டிகளைப் பயன்படுத்தியுள்ளார். சாதாரண அட்டைபெட்டிகளை தலைகீழாக கவிழ்த்து, அவற்றின் மேல் ஒட்டப்பட்டுள்ள சீட்டில் விவரங்களை மாற்றி விட்டால் அவற்றை தான் விரும்பிய எந்திரமாக (கற்பனையில்) மாற்றி விடுவான் கால்வின். கால எந்திரம், உருமாற்று எந்திரம், இரட்டிப்பாக்கும் எந்திரமென பல “அறிவியல் கண்டுபிடிப்புகள்” இப்படி கால்வினால் உருவாக்கப்பட்டுள்ளன. கால்வின் வியாபாரியாக மாறி யாரும் விரும்பாத பண்டங்களையும் சேவைகளையும் (”ஒரு டாலருக்கு ஒரு உதை”, “50 செண்டுகளுக்கு உங்கள் தோற்றத்தின் உண்மையான வர்ணனை”) விற்க முற்படும் போது கவிழ்க்கப்பட்ட அட்டைப்பெட்டிகள் தாம் அவனுக்கு மேசைகளாக பயன்படுகின்றன.

விதிமுறைகளுள்ள குழு விளையாட்டுகள் என்றால் கால்வினுக்கு அறவே பிடிக்காது. இதனால் எழுதப்பட்ட விதிமுறைகள் இல்லாத ஒரு விளையாட்டை உருவாக்கினான் கால்வின். கால்வின்பந்தில் ஒழுங்குமுறையே கிடையாது, விதிமுறைகள் மாறிக் கொண்டே இருக்கும், ஆட்ட எண்ணிக்கை அளவுகளும் ஆட்டக்காரர்களின் விருப்பத்துக்கேற்ப மாறும். கால்வின்பந்து எப்படி உருவானதென்று தெளிவாகத் தெரியவில்லை. ஒருமுறை கால்வின் ஒரு பேஸ்பால் அணியில் சேர்ந்து பின்பிடிக்காமல் வெளியேறியபின் முதன்முதலாக கால்வின்பந்து உருவாக்கப்பட்டது. கால்வின்பந்து காட்டப்பட்ட கடைசி கதையில் அது எப்படி உருவாகியிருக்கும் என்பதற்கான துப்பு கிடைக்கிறது. கால்வினும் ஆபுசும் அமெரிக்க கால்பந்து விளையாடத் தொடங்குகிறார்கள், விரைவில் அதன் விதிமுறைகள் மாற்றப்பட்டு, ஆட்டமே மாறிவிடுகிறது. ”இப்படித்தான் நாம் ஆடும் ஆட்டங்கள் அனைத்தும் கால்வின்பந்தில் போய் முடிகின்றன” என்று கால்வின் சொல்வதைக்கொண்டு கால்வின்பந்து எப்படி உருவாகியிருக்கும் என்பதை ஊகிக்க முடிகிறது.

கால்வின்பந்தின் மாறாத ஒரே விதிமுறை - ஒரு முறை பின்பற்றிய விதிமுறைகளை அடுத்த ஆட்டத்துக்கு பயன்படுத்தக்கூடாது. குரோக்கே, காற்பந்து, பூப்பந்து, கொடிகள், பைகள், சின்னங்கள், மரக்குதிரைகள், முகமூடிகள் என பலவகைப்பட்ட கருவிகள் கால்வின்பந்தில் பயன்படுத்தப்படுகின்றன. இவைதவிர குளிர்ந்த நீர், தண்ணீர் நிரப்பிய பலூன்கள், பாடல்கள், கவிதைகள் போன்ற விஷயங்களும் கால்வின்பந்தில் பயன்படுத்தப்பட்டுள்ளன. கால்வின்பந்தில் ஆபுசு கால்வினை அடிக்கடி எளிதில் தோற்கடித்துவிடும். ஒருமுறை ரோசலினும் அவனைத் தோற்கடித்திருக்கிறாள். கால்வின்பந்தின் கருத்துப்பாடல் பின்வருமாறு:
மற்ற குழந்தைகள் விளையாடும் ஆட்டங்கள் அலுப்பூட்டுகின்றன
விதிமுறைகளும் எண்ணிக்கைகளும் யாருக்கு வேண்டும்
கால்வின்பந்து எவ்வளவோ மேல்
எல்லாவற்றிலும் வித்தியாசம், எப்போதும் வினோதம்
குழுக்களும் தேவையில்லை நடுவர்களுக்கும் வேலையில்லை
என் பேரை வைத்திருப்பதால் இந்த ஆட்டம் எப்போதும் கலக்கும்.
கால்வின் பனிபொழியும் காலங்களில் வீட்டின் முற்றத்தில் பயங்கர பனிச்சிற்பங்களை உருவாக்குவான். சமூக விமர்சனத்துக்கும், எதிரிகளைப் பழிவாங்கவும், தன் படைப்பாற்றலை வெளிக்காட்டவும் இச்சிற்பங்கள் அவனுக்கு பயன்பட்டன. மற்றவர்களைப் போல வழமையான பனிச்சிற்பங்களை வடிக்காமல், தனது தனித்துவத்தை வெளிப்படுத்தும் வகையில் கொடூர உருவங்களை வடிப்பான் கால்வின். கால்வினின் படைப்புகள் திகிலும், இறுக்கம் இழையோடும் நகைச்சுவையும் கொண்டவை. கால்வினைப் பார்த்து கத்தும் பனி அப்பா, ஒரு பனிமனிதனைக் கொன்று விட்டு அவனது பனிப்பாகை (ice cream) பிடுங்கித் தின்னும் இன்னொரு பனிமனிதன் போன்றவை கால்வினின் படைப்புகளில் ஒரு சில. வாட்டர்சன் கால்வினது பனிச்சிற்பக் கலையினை கலையுலகின் நிலையை விமர்சிக்கப் பயன்படுத்துகிறார். தற்கால கலையில் தனித்துவம் குறைந்து வருகிறதென்பது அவருடைய முக்கிய குற்றச்சாட்டு. கால்வினும் ஆபுசும் தங்களை உண்மையான கலையின் பாதுகாவலர்கள் என்று சொல்லிக் கொள்வார்கள்.

கால்வினும் ஆபுசும் காலத்துக்கு ஏற்றார்போல பாரவண்டியிலோ சறுக்குவண்டியிலோ ஏறி குன்றின் மேலிருந்து கீழே வேகமாகப் பாய்வது வழக்கம். வார்த்தைகளின் நகைச்சுவையிலிருந்து சற்றே மாறுபாடாக அசையும் நகைச்சுவையை ஆங்காங்கே புகுத்த இந்த வண்டிச்சறுக்கு நிகழ்வுகளைப் பயன்படுத்தியதாக வாட்டர்சன் கூறியுள்ளார். சில கதைகளில் இந்த சறுக்குப்பயணமே கதையின் மையக்கருவாக அமைவதுண்டு. வாழ்க்கை, கடவுள், மாற்றம் போன்ற கனமான விஷயங்களைப் பற்றி கால்வினின் எண்ண ஓட்டத்தை உருவகப்படுத்த குன்றின் மேலிருந்து கீழே பாய்வதை வாட்டர்சன் பயன்படுத்தியுள்ளார். இந்த பாய்ச்சல்களின் முடிவில் பெரும்பாலும் கால்வினின் வண்டிகள் விழுந்து நொறுங்கி அவனுக்கு சிராய்ப்புகள் ஏற்படும். முடிவினை முன்பே அறிந்திருக்கும் ஆபுசு பல நேரங்களில் கால்வினுடன் சறுக்க மறுத்துவிடும், இல்லையெனில் பாதி வழியிலேயே குதித்து தப்பிவிடும். ஆனால் எத்தனை முறை மோதி கீழே விழுந்தாலும், சளைக்காமல் மீண்டும் சறுக்க நினைப்பது கால்வினின் குணம். படக்கதையின் இறுதி அத்தியாயத்தில் கால்வினும் ஆபுசும் இன்னொரு முறை சறுக்கத் தொடங்குவதுடன் கதை முடிகிறது.

அருவருப்பான பெண்களை ஒழிப்போர் சங்கத்தில் (Get Rid of Slimy Girls - G. R. O. S. S) கால்வின், ஆபுசு என மொத்தம் இரண்டே உறுப்பினர்கள் தான். இச்சங்கத்தின் குறிக்கோள் சூசியை வெறுப்பேற்றுவது. முதன் முதலில் கால்வின் வீட்டு வண்டிக்கொட்டகையில் உருவாக்கப்பட்ட இச்சங்கத்தின் கூட்டங்கள் பின் கால்வினின் மரவீட்டிலும் நடைபெற்றன. சூசிக்கு எரிச்சலூட்ட பல திட்டங்களை கால்வின் வகுத்தாலும் பெரும்பாலும் சூசி தனது புத்திகூர்மையால் அவற்றை முறியடித்துவிடுவாள். சங்கத்தில் இருப்பது இருவர் தானென்றாலும் அவ்விருவருக்குள்ளும் யாருக்கு அதிகாரம் அதிகம் என்று அடிக்கடி தகராறு ஏற்படும்.

1987 முதல் 2005 வரை மொத்தம் 18 கால்வினும் ஆபுசும் நூல்கள் வெளியாகியுள்ளன. இவற்றுள் ஒவ்வொரு ஆண்டும் வெளியான படக்கதைகளை தொகுக்கும் பதினொரு புத்தகங்களும், கருவூலங்கள் எனப்படும் தொகுப்புகளும் அடக்கம். கருவூலப் புத்தகங்களில் முன்வெளியான இரண்டு ஆண்டுத்தொகுப்புகளின் உள்ளடகங்களுடன் வாட்டர்சன் சில கூடுதலான படங்கள் குறிப்புகள், கவிதைகள் போன்றவற்றை இணைத்து வெளியிட்டுள்ளார். 2005ல் அதுவரை வெளியான அனைத்து கால்வின் படைப்புகளைக் கொண்ட ஒரு முழுமையான பதிப்பு -" தி கம்பிளீட் கால்வி்ன் அண்ட் ஆபுசு" - வெளியானது. 1440 பக்கங்களில் மூன்று உயர்தர கடினஅட்டை புத்தகங்களாக வாட்டர்சனின் முன்னுரையுடன் இது வெளியானது. இதுவரை வெளியாகியுள்ள கால்வினும் ஆபுசும் புத்தகங்களின் பட்டியல்:




</doc>
<doc id="44810" url="https://ta.wikipedia.org/wiki?curid=44810" title="என். டி. ராமராவ்">
என். டி. ராமராவ்

என். டி. ராமராவ் அல்ல‌து என். டி. ஆர் (தெலுங்கு மொழி: నందమూరి తారక రామా రావు; மே 28, 1923 — ஜனவரி 18,1996) ஒரு பிர‌ப‌ல‌ தெலுங்கு திரைப்பட நடிகர், இயக்குனர் மற்றும் அரசியல்வாதி. தெலுங்கு தேசம் கட்சியைத் தொடங்கிய அவ‌ர், ஆந்திரப் பிரதேசத்தின் முதலமைச்சராக‌ மூன்று த‌ட‌வை பொறுப்பு வ‌கித்தார். தெலுங்கு திரைப்படத்துறையில் ஆற்றிய பணிகளுக்காக அவ‌ர் 1968 இல் பத்மஸ்ரீ விருதை பெற்றார். இவரது இயற் பெயர் நன்டமுரி தாரக ராமா ராவ்.

என்.டி.ஆர் 1947ல் மனதேசம் எனும் தெலுங்கு படத்தில் காவல் அதிகாரி வேடத்தில் நடித்தார். இப்படத்தினை இயக்கியவர் எல்.வி.பிரசாத். 'பாதாள பைரவி' படத்தின் மூலம் தமிழ் தெலுங்கு என இரு மொழிகளிலும் பிரபலமடைந்தார். 1952-ல் 'கல்யாணம் பண்ணிப்பார்' படத்திற்கு பிறகு தெலுங்கு திரையுலகில் பெரும் நடிகரானார். மல்லேஸ்வரி, 'சந்திரஹாரம்', 'மாயா பஜார்' போன்றவை குறிப்பிடத்தக்க படங்கள்.

'மாயாபஜார்' படத்தில் கிருஷ்ணனாக நடித்தார். அதன் பிறகு, கிருஷ்ணன் வேடம் என்றால் என்.டி.ராமராவ்தான் என்ற நிலை ஏற்பட்டது.'சம்பூர்ண ராமாயணம்' படத்தில் ராமராக நடித்தார். சிவாஜி நடித்த 'கர்ணன்' படத்தில், கிருஷ்ணனாக ராமராவ் நடித்தார்.

1993-ல் என்.டி.ஆர் லட்சுமி சிவபார்வதி என்ற கல்லூரிப் பேராசிரியையை மறுமணம் செய்து கொண்டார். அப்போது என்.டி.ஆருக்கு 70 வயது. அதன் பின் 1994ஆம் ஆண்டு நடந்த ஆந்திர சட்டசபைத் தேர்தலில் தெலுங்குதேசம் கட்சி பெரும்பான்மை பெற்று ஆட்சியைப் பிடித்தது. என்.டி.ஆர் முதலமைச்சரானார். சிவபார்வதியின் ஆதிக்கம் அரசியலில் அதிகமாகியதைத் தொடர்ந்து கட்சியில் உட்பூசல்கள் வந்தன. என்.டி.ஆரின் மருமகனான சந்திரபாபுவும், மகனான நடிகர் பாலகிருஷ்ணாவும் எதிர்அணியாக மாற, தெலுங்குதேசம் கட்சி உடைந்தது. 1995-ல் ராமராவ் ராஜினாமா செய்தார். அதனையடுத்து சந்திரபாபு நாயுடு சட்டசபையில் ஓட்டெடுப்பு நடத்தி முதல் மந்திரியானார்.





</doc>
<doc id="44814" url="https://ta.wikipedia.org/wiki?curid=44814" title="ஏஎம்டி கே6-2">
ஏஎம்டி கே6-2

ஏஎம்டி கே6-2 ஏஎம்டி நிறுவனத்தால் 28 மே 1998 இல் அறிமுகப்படுத்தப்பட்ட புரோசசர் ஆகும். இது நொடிக்கு 266 மெகாஹேட்ஸ் இல் இருந்து 550 மெகாஹேட்ஸ் வரையிலான வேகமுடைய புரோசர்களில் வெளிவந்துள்ளன. இது 64கிலோபைட் முதலாம்மட்ட அதிவேக காஷ் நினைவகத்தைக் கொண்டுள்ளது இதில் 32 கிலோபைட் தரவுகளுக்காகவும் 32 கணினி அறிவுறுத்தல்களுக்காகவும் பயன்படுகின்றது. இது 2.2 வோல்ட் மின்சாரத்தில் இயங்குகின்றது 0.25 மைக்ரோமீட்டர் தொழில்நுடபத்தில் உருவாக்கப்பட்டுள்ளது. இதில் 9.3 மில்லியன் திரான்சிஸ்டர்களைக் கொண்டுள்ளது. இதை சாக்கட் 7 மற்றும் சூப்பர் சாக்கட் 7 உள்ள மதபோட்களில் பொருத்திக் கொள்ளலாம்.

ஏஎம்டி கே6-2 சற்றே பழையதும் விலைஉயர்வான இண்டெல் பெண்டியம் - II போட்டியிடுவதற்கென உருவாக்கப்பட்டது. இரண்டு சிப்களினதும் வினைத்திறன் ஏறத்தாழ ஒன்றே. இதற்கு முந்தைய கே6 புரோசர்கள் பொதுவான வேலைகளுக்கு வினைத்திறனாக இயங்கியது. 


</doc>
<doc id="44815" url="https://ta.wikipedia.org/wiki?curid=44815" title="குடகு மாவட்டம்">
குடகு மாவட்டம்

குடகு மாவட்டம் கர்நாடக மாநிலத்தில் அமைந்துள்ள ஒரு மாவட்டமாகும். இதன் தலைநகரம் மடிகேரி. குடகை ஆங்கிலத்தில் கூர்க் என்று அழைப்பார்கள். 4,100 கிமீ பரப்புடைய இம்மாவட்டம் மேற்குத் தொடர்ச்சி மலையில் அமைந்துள்ளது.

மேற்குத் தொடர்ச்சி மலையின் கிழக்கு முகத்தில் அமைந்துள்ள இம்மாவட்டத்தின் முதன்மை ஆறு காவிரி ஆகும். காவிரி இம்மாவட்டத்திலுள்ள தலைக்காவிரி என்னும் இடத்தில் உற்பத்தியாகிறது. காவிரியும் அதன் துணை ஆறுகளும் இம்மாவட்டத்தை வளப்படுத்துகின்றன.

குடகு இராச்சியம் தனி அரசாக இருந்து வந்தது. 1834 இல் ஆங்கிலேயர்கள் குடகை தங்கள் ஆட்சியில் இணைத்துக்கொண்டார்கள். 1956 மாநிலங்களை சீர் செய்யும் போது குடகு கர்நாடகாவின் ஒரு மாவட்டமாக சேர்த்து கொள்ளப்பட்டது.




</doc>
<doc id="44816" url="https://ta.wikipedia.org/wiki?curid=44816" title="டியூரோன்">
டியூரோன்

ஏஎம்டி டியூரோன் கணினியின் x86 அறிவுறுத்தல்களுக்கு ஒத்திசைவான ஏஎம்டியினால் உற்பத்திசெய்யப்பட்ட புரோசசர்கள் ஆகும். 19 ஜூன் 2000 இல் அறிமுகப்படுத்தப்பட்ட புரோசர்கள் ஏஎம்டி அத்லோன் ரக புரோசசர்கள் மற்றும் இதன் போட்டியாளர்களான இண்டெல் பெண்டியம், செலிரோன் ரக புரோசர்களுக்கு ஓர் மாற்றீடாக அறிமுகம் செய்யப்பட்டது. டியூரோன் புரோசசரின் உற்பத்தியானது 2004 ஆம் ஆண்டு இடைநிறுத்தப்பட்டது. இதைத் தொடர்ந்து செம்ப்ரோன் புரோசர்கள் அறிமுகம் ஆனது.

டியூரோன் புரோசர்கள் அத்லோன் புரோசர்களுடன் பின் ஒத்திசைவானது (pin-compatible) அதாவது அத்லோன் புரோசசர் போடும் மதர்போட்டிலேயே டியூரோன் ரக புரோசசரையும் போட்டுக் கொள்ளலாம். ஆரம்பத்தில் அறிமுகமாக டியூரோன் FSB புரோசசர் நொடிக்கு 100 மெகாஹேட்ஸ் வேகத்திலேயே வேலைசெய்தது. பின்னர் வந்த 133 மெகாஹேட்ஸ் வேகத்தை ஆதரித்தாலும் அத்லோன் புரோசர்கள் FSB இல் நொடிக்கு 166 மற்றும் 200 வேகத்தில் இயங்கின. ஆரம்பத்தில் வந்த டியூரோன் புரோசசர் ஸ்பிட்பயர் கோர் இல் இயங்கியது அது நொடிக்கு 600 மெகாஹேட்ஸ் வேகத்தில் இருந்து 950 மெகாஹேட்ஸ் வரை இயங்கியது.

டியூரோனுக்கும் அத்லோன் புரோசருக்கும் பிரதான வேறுபாடாக அதிவேக காஷ் நினைவகம் ஆகும். டியூரோன் புரோசரில் 64 கிலோபைட் ஆக இருந்த நினைவகம் அத்லோனில் 256 கிலோபைட் ஆகவோ அல்லது 512 கிலோபைட் ஆகவோ இருந்தது. இது இண்டெல் செலிரோன் புரோசரின் 128 கிலோபைட் காஷ் நினைவகத்தை விடக் குறைவாக இருந்தாலும் இப்புரோசரும் பிரபலமாகவே விளங்கியது.


</doc>
<doc id="44817" url="https://ta.wikipedia.org/wiki?curid=44817" title="பீமாசங்கர் கோயில்">
பீமாசங்கர் கோயில்

பீமாசங்கர் கோயில் ("Bhimashankar Temple") என்பது மகாராட்டிர மாநிலம், புனே மாவட்டம் சகியாத்ரி மலைப்பகுதியில் டாங்கினி என்ற இடத்தில் உள்ள ஒரு குன்றிமீது அமைந்துள்ள ஒரு சிவன் கோயிலாகும். இக்கோயிலானது கடங் மட்டத்தில் இருந்து 3000 அடி உயரத்தில் அடர்ந்த காடுகளிடையே, பீமா ஆற்றங்கரையில் உள்ளது. இத்தலம் புனேக்கு அருகில் உள்ள கெட் என்னும் இடத்திலிருந்து வடமேற்கில் 50 கிமீ தொலைவில் உள்ளது. இது புனேயில் இருந்து 110 கிமீ தொலைவிலும், நாசிக்கிலிருந்து 120 கிமீ தொலைவிலும் உள்ளது. பீமாஸ்கந்தர் பகுதியிலிருந்தே பீமா ஆறு உருவாகின்றது. இது தென்கிழக்காகச் சென்று ராய்ச்சூருக்கு அருகில் கிருஷ்ணா ஆற்றுடன் கலக்கிறது. இது இந்தியாவிலுள்ள 12 ஜோதிர்லிங்கத் தலங்களுள் ஒன்றாகும்.

இக் கோயில், சிவன் வெல்லமுடியாத பறக்கும் கோட்டைகளான திரிபுரங்களை எரித்த புராணக் கதையுடன் தொடர்புள்ளது. இப்போருக்குப் பின் சிவனின் உடலிலிருந்து சிந்திய வியர்வையாலேயே பீமாராத்தி ஆறு உருவானது என்று புராணத்தில் கூறப்பட்டுள்ளது.

பீமாசங்கரர் கோயில் புதியனவும் பழையனவுமான கட்டிடங்களின் கலவையாக உள்ளது. இக்கட்டிடங்கள் நாகரக் கட்டிடக்கலைப் பாணியில் அமைந்துள்ளன. மிதமான அளவுள்ள இக் கோயில் 18 ஆம் நூற்றாண்டின் நடுப் பகுதியில் கட்டப்பட்டது. இக் கோயிலின் சிகரம் நானா பட்னாவிஸ் என்பவரால் கட்டப்பட்டது. புகழ் பெற்ற மராட்டிய மன்னன் சிவாஜியும் இக் கோயிலுக்கு நன்கொடைகள் அளித்துள்ளார். இப் பகுதியில் உள்ள பிற சிவன் கோயில்களைப் போலவே இதன் கருவறையும் கீழ் மட்டத்தில் அமைந்துள்ளது. இக் கோயில் கட்டிடங்கள் ஒப்பீட்டளவில் புதியவையாக இருந்தாலும், பீமாசங்கரம் என்னும் இக் கோயில் 13 ஆம் நூற்றாண்டைச் சேர்ந்த இலக்கியங்களில் குறிப்பிடப்பட்டுள்ளது.
பீமன் என்ற அரக்கனை அழக்க சிவபெருமான் இங்கே தோன்றி சோதிலிங்கமாக விளங்குவமால் பீமசங்கரம் எனப் பெயர்பெற்றது.
கும்பகருணனின் பல மனைவிகளில் ஒருத்தி கற்கடி என்பவளாவாள். அவள் இப்பகுதியில் உள்ள காடுகளில் வாழ்ந்த அரக்கியாவாள். கற்கடிக்கு பீமன் என்ற மகன் உண்டு. பீமன் குழந்தையாக இருந்தபோதே அவனது தந்தையான கும்பகருணன் இராமனால் கொல்லப்பட்டான். பீமன் வளர்ந்து பெரியவனான பிறகு பிரம்மனை நோக்கி கடும் தவம் செய்து, பிரம்மனிடம் வரத்தை வாங்கி தன் வலிமையை பெருக்கிக்கொண்டான். பின்னர் பூவுலக மன்னர்களை வென்று, பிறகு இந்திர லோகத்தின்மீது படையெடுத்து அவர்களையும் வென்றான். இதனையடுத்து அவனுக்கு அஞ்சிய தேவர்கள் இந்த வனப்பகுதிக்கு வந்து சிவனை நோக்கி கடும் தவம் செய்தனர். அவர்கள் முன் தோன்றிய சிவனிடம் பீமனின் கொடுமைகளில் இருந்து விடுதலை வேண்டினர். பீமனை அழிப்பதாக சிவன் அவர்களுக்கு வரம் அளித்தார். 

அதேசமயம் காமரூப நாட்டு அரசனும், சிவபக்கனுமான பிரியதருமன் என்பவனை போரில் வென்ற பீமன் அவரை சிறையில் அடைத்துக் கொடுமைகள் செய்தான். கொடுமைகளுக்கு ஆளான பிரியதருமனும் அவன் மனைவியும் சிறையிலேயே சிவலிங்கத்தை வைத்து சிவபூசை செய்து வந்தனர். தங்களின் துன்பத்தைப் போக்குமாறு வேண்டிவந்தனர். இதை சிறைக் காவலர்கள் பீமனிடம் கூறினர். கடும் கோபம்கொண்ட பீமன் தன் சூலத்தை எடுத்துக்கொண்டு பிரியதருமனைக் கொல்ல சிறைக்கு வந்தான். அங்கு சிவபூசை செய்துகொண்டிருந்த பிரியதருமன்மீது சூலத்தை ஏவினான். அப்போது லிங்கத்தில் இருந்து வெளிப்பட்ட சிவபெருமான் அவன் விட்ட சூலத்தை தன் சூலத்தால் உடைத்தார். இதனையடுத்து சிவனிடம் போரில் ஈடுபட்ட பீமனை தன் நெற்றிக்கண்ணால் சிவன் எரித்து அழித்தார். இதனையடுத்து பிரியதருமன் தான் பூசித்த இந்த லிங்கத்தில் சோதியாகத் தங்கியிருந்து என்றும் மக்களைக் காக்குமாறு வேண்டினார். அவ்வாறே சிவபெருமான் அந்த லிங்கத்திலேயே சோதிவடிவில் ஐக்கியமாகி பக்கத்களைக் காத்துவருவதாக நம்பிக்கை நிலவுகிறது. 
பழங்காலந்தொட்டு மலைவாசிகளால் வழிபட்டுவந்த இக்கோயில், அவ்வப்போது பகுதிபகுதியாக கட்டப்பட்டுள்ளதாக தெரிகிறது. பேஷ்வா காலங்களில் கோயில் முழுமை பெற்று, வைதீக முறைப்படி வழிபாடு தொடங்கிதாம். கோயிலின் சிகரங்களும் சபா மண்டபமும் 18ஆம் நூற்றாண்டில் "நாநாபட்டனவீஸ்" என்பவரால் கட்டப்பட்டது. 1733 இல் "சிம்மானாஜி சுந்தாஜி பிடேநாயக்" என்ற குறுநில மன்னரால் கோயில் பலவாறு புதுப்பிக்கப்பட்டுள்ளது. "ரகுநாத பேஷ்வா"வினால் கோயிலின் பின்பக்கத்தில் அகண்ட கிணறு அமைக்கப்பட்டுள்ளது. சத்ரபதி சிவாஜி கரோகி என்ற சிற்றூரை கோயிலுக்கு கொடையாக அளித்துள்ளார்.

இக்கோயிலைச் சுற்றி அகண்ட திருச்சுற்று அமைந்துள்ளது. கோயிலின் முன்மண்டபம் விசாலமானதுக உள்ளது. கோயிலின் துண்கள், கதவுகள், விதானம் போன்றவை கலைவேலைப்பாடுகளுடன் அமைக்கப்பட்டுள்ளன. கோயிலானது புரு மண்டபம், சபா மண்டபம், கருவறை ஆகியவற்றைக் கொண்டதாக உள்ளது. கோயிலில் வித்தியாசமான இரு நந்திகள் உள்ளன. வெளிப்புற தரைமட்டத்துக்குக் கீழே கருவறை அமைந்துள்ளது. படிக்கப்படுகளில் இறங்கிச் செல்லவேண்டும். கருவறை தரையை ஒட்டியுள்ள ஆவுடையாரில் ஒரு அடி உயர லிங்க மூலவர் உள்ளார். பக்தர்கள் கருவறையில் லிங்கத்தை சுற்றி அமர்ந்து வழிபடுகின்றனர். கோயில் வளாகத்தில் சனின் சிற்றாலயம் அமைந்துள்ளது.

கோயிலின் அருகே ஊர் ஏதும் இல்லாததால் கோயிலுக்கு அருகில் தங்கும் வசதியும் உணவு வசதியும் இல்லை. மஞ்சாறு அல்லது பூனாவில்தான் தங்கவேண்டும். 


</doc>
<doc id="44821" url="https://ta.wikipedia.org/wiki?curid=44821" title="தலக்காடு">
தலக்காடு

தலக்காடு என்பது கர்நாடகாவில் காவிரியின் இடக்கரையில் அமைந்துள்ள நகரமாகும். இது மைசூரிலிருந்து 45 கிமீ தொலைவில் அமைந்துள்ளது. 
இது 350-1050 கிபி வரை மேலைக் கங்கர்களின் தலைநகரமாக விளங்கியது. கிபி 11 ஆம் நூற்றாண்டில் சோழர்கள் மேற்கு கங்கர்களை முறியடித்து தலக்காட்டைக் கைப்பற்றினர். இங்கு 30க்கும் அதிகமான கோயில்கள் இருந்தன.


</doc>
<doc id="44824" url="https://ta.wikipedia.org/wiki?curid=44824" title="ஐக்கிய அமெரிக்க வீடு வெற்றுக்குமிழி, 2007 - 2008">
ஐக்கிய அமெரிக்க வீடு வெற்றுக்குமிழி, 2007 - 2008

அமெரிக்காவில் வீடு வாங்குவதற்கு தரமற்ற கடன்களை நுகர்வோருக்கு கடந்த 15 வருடங்களாக மேலாக வங்கிகள் வழங்கி வந்தன. இப்படி கடன் பெற்று பெரிய வீடுகளை பலர் வாங்க முனைந்ததால், வீடுகள் விரைவாக எங்கும் கட்டப்பட்டன. இந்தக் கடன்களின் வட்டியை ஆதாயமாகப் பார்த்த முதலீட்டாளர்கள் இவற்றை வாங்கி உலக முதலீட்டாளர்களுக்கும் விற்றனர். கடன் கொடுப்பவர் (வங்கி), கடன் தரகர், வீடு விற்பவர், கடனை முதலீடாகப் பெறுபவர், பின்னர் அதை முதலீடாக விற்பவர் என்று அனைவரும் ஒரு கழிவு கிடைத்ததால் இந்த செயற்பாடு பெருகியது. இதில் பேராசை, எமாற்று, மோசடி எல்லாம் கலந்து இருந்தது. இப்படி தமது வருமான எல்லைக்கு மீறி கடன் பெற்று வீடு வாங்கியோர் காலப்போக்கில் தமது கடனை கட்ட முடியாமல் திணறினர். அதே வேளை இக்காலத்தில் அதிகமான வீடுகளும் கட்டப்பட்டிருந்தன. இதனால் விலை வீழ்ந்தது. கடனை கட்ட முடியாதோரிடம் இருந்து வீடுகளை வங்கிகள் மீள் பெற வேண்டியதாகிற்று. இந்த வீடுகளையும் தமது கடனை மீழ்பெறும் அளவுக்கோ அல்லது முற்றிலுமோ விற்க முடியாதவாறு வங்கிகள் திணறின. தொடராக கடனில் முதலீடு செய்து வந்த வட்டியில் இலாபம் பெற முயன்ற முதலீட்டாளர்களும் நட்டம் அடைந்தனர். இந்த நிலை மோசம் அடைந்து அமெரிக்காவின் ஆதனத் தொழிற்துறை (Real Estate business) வீழ்ச்சி கண்டது. அது உலகின் (குறிப்பாக அமெரிக்காவின்) பொருளாதாரப் பின்னடைவுகளுக்கு வழிகோலியது. 



</doc>
<doc id="44828" url="https://ta.wikipedia.org/wiki?curid=44828" title="ஐக்கிய அமெரிக்காவின் தேசிய கடன்">
ஐக்கிய அமெரிக்காவின் தேசிய கடன்

அமெரிக்க அரசு கடன் தருவோருக்கு கொடுக்க வேண்டிய தொகையே ஐக்கிய அமெரிக்க அரசின் கடனாகும். ஐக்கிய அமெரிக்க நடுவண் அரசினால் மாநிலங்கள், நிறுவனங்கள் (Corporations), தனிநபர்கள், வெளிநாட்டு அரசுகள் ஆகியவற்றிடம் இருந்து பெற்ற கடனே ஐக்கிய அமெரிக்க அரசின் கடனாகும். இவை Treasury Bills, Notes, Bonds, TIPS, United States Savings Bonds, and State and Local Government Series securities ஆகிய வடிவங்களில் ஐக்கிய அமெரிக்காவுக்கு கடன் தந்திருக்கலாம். 

மார்ச் 16, 2009 இல் ஐக்கிய அமெரிக்காவின் தேசிய கடன் $11,042,553,971,450 ($11 டிரில்லியன் அமெரிக்க டொலர்கள், 65% (மொ.உ.உ)) ஆகும். இது ஒவ்வொரு அமெரிக்கனுக்கும் $36,314 கடனாகும். இந்தத் தொகையில் 25% மேலாக வெளிநாட்டு அரசுகளிடம், குறிப்பாக சீனாவிடம் பெறப்பட்டது. 
நாடுகளின் பொதுக் கடன் பட்டியல்


</doc>
<doc id="44830" url="https://ta.wikipedia.org/wiki?curid=44830" title="இரையாய் கொள்ளு கடன்">
இரையாய் கொள்ளு கடன்

தந்திரமாகக் கடனை வழங்கி நியாமற்ற ஆல்லது ஏமாற்று வழியில் கடனாளியிடம் பணம் கறப்பதை இரையாய் கொள்ளு கடன் எனலாம். இந்த சொல் என்ற சொல்லுக்கு இணையாக இங்கு பயன்படுகிறது. பொதுத் தமிழ் வழக்கில் இல்லை. 

சில கடனட்டை நிறுவனங்கள் தாம் குறைந்த விலைக்கு கடன் தருவதாக பெரிதாக எழுதியிருப்பார்கள். ஆனால், அது முதல் இரண்டு மாதத்துக்கு மட்டுமே. பின்னர் பல மடங்கு உயரும் என்று மிகச் சிறிய எழுத்துக்களில் அடியில் எழுதியிருப்பர். இப்படி பலதரப்பட்ட நுகர்வோரை இரையாய் கொள்ளும் கடனையே இரையாய் கொள்ளு கடன் எனலாம்.


</doc>
<doc id="44836" url="https://ta.wikipedia.org/wiki?curid=44836" title="1783">
1783

1783 (MDCCLXXXIII) ஒரு புதன்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் இது ஞாயிற்றுக்கிழமையில் ஆரம்பமானது.






</doc>
<doc id="44840" url="https://ta.wikipedia.org/wiki?curid=44840" title="திரிம்பகேஸ்வரர் கோயில், நாசிக்">
திரிம்பகேஸ்வரர் கோயில், நாசிக்

திரிம்பகேஸ்வரர் கோயில், திரிம்பாக் (Trimbakeshwar Shiva Temple) திரிம்பாக் என்னும் நகரில் உள்ள தொன்மையான சிவன் கோயில் ஆகும். இது இந்திய மாநிலமான மகாராஷ்டிராவில் நாசிக் மாவட்டத்தில் நாசிக் நகரில் இருந்து 28 கிமீ தொலைவில் அமைந்துள்ளது. இந்துக் கடவுளான சிவனுக்காக அமைக்கப்பட்ட இக் கோயில் இந்தியாவிலுள்ள 12 ஜோதிர்லிங்கத் தலங்களுள் ஒன்றாகும்.

இது குடாநாட்டு இந்தியாவின் மிக நீளமான ஆறான கோதாவரி ஆறு தொடங்கும் இடத்தில் அமைந்துள்ளது.

இங்குள்ள லிங்கம் பிரம்மா, விஷ்ணு, உருத்திரன் ஆகிய கடவுளரின் முகங்களுடன் அமைந்திருப்பது ஒரு தனித்துவமான அம்சமாகும். பிற ஜோதிர்லிங்கங்கள் அனைத்தும் சிவனையே முக்கிய கடவுளாகக் கொண்டு அமைந்துள்ளன. பிரம்மகிரி எனப்படும் மலையின் அடிவாரத்தில் அமைந்த இக் கோயில் கருங்கற்களினால் கட்டப்பட்டுள்ளது. இது அழகிய சிற்பங்களுடன் கூடிய கவர்ச்சியான கட்டிடமாக உள்ளது.
இக்கோயிலானது கடல் மட்டத்தில் இருந்து 2500 உயர மலைமீது கருங்கல்லால் கட்டப்பட்டுள்ளது. கோயிலின் நாற்புறமும் உயர்ந்த மதில்களுடனும், அதில் நான்கு வாயில்களைக் கொண்டும் உள்ளது. இக்கோயில் பதினெட்டாம் நூற்றாண்டில் மூன்றாம் பேஷ்வாவான நானாசாகிப் காலத்தில் கட்டப்பட்டது. கோயிலின் கருவறையின்மேலே வழைப்பூ வடிவில் கூம்பான விமானம் அமைந்துள்ளது. அதன் உச்சியில் தங்கக் கலசமும், சிவனின் சூலமும் அமைந்துள்ளது. கோயிலின் முதன்மைத் தெயுவமான திரிம்பகேஸ்வரரின் லிங்கத்தில் ஆவுடையார் மட்டுமே உள்ளது லிங்கம் இருக்கவேண்டிய இடத்தில் உரல் போன்று பள்ளமாக உள்ளது. இந்தப் பள்ளத்தில் மும்மூர்திகளைக் குறிக்கும் மூன்று சிறு லிங்கங்கள் உள்ளன. இவற்றை பிரம்மா, விஷ்ணு, உருத்திரனாக கருதுகின்றனர். நாள்தோறும் இந்த ஆவுடையர் குழிமேல் ஒருமுகம் கொண்ட வெள்ளிக்கவசமோ அல்லது மூன்றுமுகம் கொண்ட கவசமோ சாத்தப்பட்டு வழிபாடு நடத்தப்படுகிறது. சிறப்பு நாட்களில் ஐந்து முக தங்கக் கவசம் அணிவிக்கப்படுகிறது. 


</doc>
<doc id="44853" url="https://ta.wikipedia.org/wiki?curid=44853" title="யானம்">
யானம்

யானம் ("Yanam") என்பது இந்தியாவில் உள்ள ஒரு முன்னாள் பிரெஞ்சு காலனி நகரம் ஆகும். தற்போது இது பாண்டிச்சேரி யூனியன் பிரதேசத்தினைச் சேர்ந்தது. இதன் பரப்பளவு 20 சதுர கி.மீ ஆகும். இது ஆந்திர பிரதேச மாநில கிழக்கு கோதாவரி மாவட்டத்தில் கோதாவரி ஆற்றின் கிளையாகிய கௌதமி கோதாவரி ஆற்றின் கரையில் அமைந்துள்ளது. இங்கு ஆறு வருவாய் கிராமங்கள் உள்ளன .

பிரஞ்சு கத்தோலிக்க மறைபரப்பாளர்கள் 1846இல் கட்டிய புனித அன்னா கோவில் ஏனாமில் உள்ளது. இக்கோவிலுக்கு அடிக்கல் நாட்டியவர் அருள்திரு மிக்கேல் லெக்னாம் என்பவர். கோவில் கட்டட வேலை 1846இல் தான் முடிவுற்றது. அதற்கு முன்னரே, 1836 ஏப்ரல் 30ஆம் நாள் அவர் இறந்துபோனார். அக்கோவிலில் பதிக்கப்பட்ட கல்வெட்டு இச்செய்தியைத் தருகிறது. 

இக்கோவில் ஐரோப்பிய கட்டடப் பாணியில் கட்டப்பட்டுள்ளது. அதற்கான கட்டுமானப் பொருள்கள் யாவும் பிரான்சிலிருந்து இறக்குமதி செய்யப்பட்டன. 

இந்தக் கத்தோலிக்க கோவிலின் அருகிலேயே ஒரு மலைக்கோவிலை பிரஞ்சுக்காரர்கள் கட்டினர். அதுபோலவே கத்தோலிக்க கோவிலின் பின்புறம் மற்றொரு மலைக்கோவில் ஆங்கிலேயரால் கட்டப்பட்டது. 

அங்கு நிலவும் வரலாற்றுப்படி, 1943ஆம் ஆண்டு ஒரு கப்பல் புயலில் சிக்கி மணலில் புதைந்துவிட்டதாம். கப்பலில் 1000 டன் எடையுள்ள பொருள்கள் இருந்தன. கப்பலை மீட்க எவ்வளவோ முயன்றும் அதை விடுவிக்க இயலவில்லை. ஏறக்குறைய ஓராண்டளவாக கப்பல் புதைந்தே கிடந்தது. கப்பலை மீட்க அமெரிக்க பொறியாளர் ஒருவர் அனுப்பப்பட்டார். அவரும் பெரிதும் முயன்றும் கப்பலை விடுவிக்க இயலாததால் அன்னை மரியாவை நோக்கி வேண்டுதல் நிகழ்த்தினார். அதன்பின் அதிசயமாக அக்கப்பல் விடுவிக்கப்பட்டதாம்.

அன்னை மரியாவுக்கு நன்றியாக அந்தப் பொறியாளரும் அவருடைய மனைவியாரும் ஒரு கோவில் கட்டி எழுப்பினராம். இந்த வரலாறு அக்கோவிலின் பின்புறம் உள்ள மலைக்கோவிலில் செதுக்கப்பட்டுள்ளது.



</doc>
<doc id="44859" url="https://ta.wikipedia.org/wiki?curid=44859" title="வடித்திறக்கல்">
வடித்திறக்கல்

வடித்திறக்கல் அல்லது துளித்தெடுப்பு "(distillation)" என்பது, கொதிக்கும் ஒரு நீர்மக் கலவையில் இருந்து வேதிப்பொருட்களை அவற்றின் கொதிநிலை வேறுபாட்டைக் கொண்டு பிரித்தெடுக்கும் ஒரு முறையாகும். வடித்திறக்கல் வேறொரு பெரும் வேதிச்செலுத்தத்தின் பகுதியாக அமையும் என்பதால் இதனை ஒரு அலகுச் செலுத்தமாகவும் கருதலாம். பிரித்தல் செலுத்தங்களில் பழமையானதும் முதன்மையானதும் வடித்திறக்கலே. 

கொதிக்கும் கலவையின் வளிமப் பகுதி குறைகொதிநிலை வேதிப்பொருளை அதிகமாகக் கொண்டிருக்கும். அந்த வளிமப் பகுதியை குளிர்வித்து நீர்மமாக்கினால், பிறகு அந்த நீர்மத்தில் பெரும்பான்மையாகக் குறைகொதிநிலைப் பொருளே இருக்கும். உள்ளிட்ட நீர்மத்தில் வளிமமாகாமல் இன்னும் நீர்மமாகவே இருக்கும் பகுதியில் உயர்கொதிநிலைப் பொருட்கள் பெரும்பான்மையினதாக இருக்கும். 

வடித்திறக்கல் செயன்முறைக்கு ஆற்றல் தேவை அதிகம் என்றாலும், இதற்குப் பல பயன்கள் உண்டு. இதில் முதன்மையானது கரட்டுப் பாறைநெய்யை அதன் பல்வேறு பின்னங்களாகப் பகுத்துப் பிரிப்பதாகும். கடல் நீரில் இருந்து உப்பை அகற்றுவதற்கும் துளித்தெடுப்பு உதவும். காற்றில் இருந்து ஆக்சிஜன், நைட்ரஜன், ஆர்கான் போன்ற கூறுகளைப் பிரிப்பதற்கும், நொதிப்புக் கரைசல்களில் இருந்து மதுவைப் பிரிப்பதற்கும் வடித்திறக்கல் செயன்முறைகள் உதவுகின்றன.


</doc>
<doc id="44860" url="https://ta.wikipedia.org/wiki?curid=44860" title="அரசியல்வாதி">
அரசியல்வாதி

அரசியல்வாதி என்பவர் அரசியலில் ஈடுபட்ட ஒரு நபர். கட்சி தொண்டர்கள், தலைவர்கள், செல்வாக்காளர்கள், செயற்பாட்டாளர்கள் என பலதரப்பட்டவர்களுக்கு அரசியல்வாதி என்ற அடையாளம் பொருந்தும்.

அரசு மக்களின் வாழ்தரத்தை நிர்மாணிக்கும் ஒரு முக்கிய கூறு. அதனால் அரசியல்வாதிகளின், குறிப்பாக அரசியல் தலைவர்களின் செயற்பாடுகள் ஒரு சமூகத்துக்கு இன்றியமையாதவை. இட்லர் போன்ற அரசியல்வாதிகளின் தவறான வழிநடத்தல் பேரழிவுகளுக்கும் இட்டுச் செல்லும்.

சேவை நோக்கில் அரசியல் வாழ்வில் முழுமையாக ஈடுபட்டவர்களை பொதுவாழ்வில் ஈடுபட்டவர்கள் என்பர். வேலை நோக்கில் ஈடுபட்டவர்களை Career politician என்பர்.


</doc>
<doc id="44862" url="https://ta.wikipedia.org/wiki?curid=44862" title="நீரோ">
நீரோ

நீரோ குளோடியஸ் சீசர் ஆகுஸ்டஸ் ஜேர்மானிக்கஸ் ("Nero Claudius Caesar Augustus Germanicus"; டிசம்பர் 15, கிபி 37 – ஜூன் 9, கிபி 68), என்பவன் ஐந்தாவதும், ஜூலியோ-குளோடிய அரசவம்சத்தின் கடைசியுமான ரோமப் பேரரசன் ஆவான். நீரோ அவனது மாமனான குளோடியசினால் ரோமப் பேரரசின் மன்னனாக்கும் முகமாக வளர்க்கப்பட்டவன். குளோடியசின் மறைவுக்குப் பின்னர் நீரோ அக்டோபர் 13, 54 இல் மன்னனாக முடி சூடினான்.

நீரோ 54 முதல் 68 வரை ரோமப் பேரரசை ஆண்டான். இவன் தனது ஆட்சிக் காலத்தில் ரோமாபுரியின் வர்த்தகம், மற்றும் ரோமின் கலாச்சாரத் தலைநகரின் விரிவு ஆகியவற்றில் மிகவும் அக்கறை கொண்டிருந்தான். நாடக மாளிகைகள் பல கட்டுவித்தான். விளையாட்டுப் போட்டிகளுக்கு முன்னுரிமை அளித்தான். இவனது காலத்தில் பார்த்தியப் பேரரசுடன் நிகழ்ந்த வெற்றிகரமான போர், அதன் பின்னர் அப்பேரரசுடன் அமைதி உடன்பாடு (58–63) ஆகியவை முக்கியமானவை. கிபி 68 இல் ரோமப் பேரரசில் இடம்பெற்ற இராணுவப் புரட்சியை அடுத்து மறைவிடத்தில் வாழ்ந்து வந்தான். இறுதியில் ஜூன் 9, 68 இல் கட்டாயத் தற்கொலை செய்து கொண்டு இறந்தான்.


</doc>
<doc id="44863" url="https://ta.wikipedia.org/wiki?curid=44863" title="68">
68

ஆண்டு 68 (LXVIII) பழைய ஜூலியன் நாட்காட்டியில் ஒரு வெள்ளிக்கிழமையில் ஆரம்பமான ஒரு நெட்டாண்டு ஆகும்.





</doc>
<doc id="44864" url="https://ta.wikipedia.org/wiki?curid=44864" title="நாட்டுப்பண்">
நாட்டுப்பண்

நாட்டுப்பண் அல்லது நாட்டு வணக்கப் பாடல் என்பது ஒரு நாட்டின் மக்கள் தம் நாட்டின் மீது அன்பும் பற்றுணர்வும் தோன்றுமாறும், நினைவூட்டுமாறும் அமைந்த நாட்டுணர்ச்சி மிக்க ஓர் இசைப்பாடல். இப்பாடலைப் பாடும் பொழுது தம் நாட்டின் பழக்க வழக்கங்களும், வரலாறும், உயர்வாகத் தாம் கொள்ளும் கொள்கைகளுuம், நாட்டிற்காக உயிரிழந்த, உழைத்த பெருமக்களின் நினைவும், பொதுவாக நாட்டைப்பற்றிய ஆழுணர்வுகளும் மேலெழுமாறும் பாடும் ஒரு நாட்டு வணக்கப் பாடல். இதனை ”தேசிய கீதம்” என்றும் கூறுவார்கள். இந்த நாட்டுப்பண் அல்லது நாட்டு வணக்கப் பாடல் என்பது மரபு வழியாகவோ, அல்லது ஒரு நாடு தன் அரசின் ஏற்பு பெற்ற வடிவம் என்றோ அறிவித்து ஏற்றுக் கொள்ளும். 

நாட்டு வணக்கப் பாடல்கள் ஐரோப்பாவில் 19 ஆவது நூற்றாண்டுகளில் பரவலாக மேலெழுந்த ஒரு வழக்கம். 1568க்கும் 1572க்கும் இடையே எழுதப்பட்டதாகக் கருதப்படும் டச் மக்களின் ஹெட் வில்லெமுஸ் (Het Wilhemus) என்னும் நாட்டு வணக்கப் பாடல்தான் உலகிலேயே பழையது என்று கருதப்படுகின்றது. இப்பாடல் டச் மக்கள் எசுப்பானியப் பேரரசை எதிர்த்து புரட்சி செய்த பொழுது எண்பதாண்டுப் போர் என்னும் காலத்தில் எழுந்தது. நிப்பானிய நாட்டு வணக்கப் பாடலாகிய கிமி 'க யோ என்னும் பாடல் 12-14 ஆவது நூற்றாண்டுகளில் இருந்த காமாகூரா (1185–1333) அரசின் காலத்தில் இருந்த பாடல்களின் அடிப்படையில் எழுந்தது என்றாலும், அது 1880 வரை இசையுடன் அமையவில்லை. இங்கிலாந்தின் 'கா'ட் சேவ் 'த குயீன் (God Save the Queen, கடவுள் அரசியைக் காக்க) என்னும் நாட்டுவணக்கப் பாடல் 1745இல் தான் முதன்முதலாக" 'கா'ட் சேவ் த கிங்" (கடவுள் அரசரைக் காக்க) என்னும் தலைப்பில் பாடப்பட்டது. எசுப்பானியரின் நாட்டு வணக்கப் பாடலாகிய மார்ச்சா ரியால் (அரச நடை) என்னும் "பண்" 1770 இல் இருந்து வழக்கில் உள்ளது. பிரான்சிய நாட்டின் நாட்டுவணக்கப் பாடல் லா மார்செயேஸ் (La Marseillaise) என்பது 1792இல் எழுதி 1795இல் ஏற்று வழக்குக்கு வந்தது. ஐரோப்பிய நாடுகள் தவிர பிறநாடுகளில் சிலவற்றிலேயே நாட்டு வணக்கம் என்னும் கருத்து வழக்கூன்றியுள்ளது. அவற்றுள் இந்தியாவின் ஜன கண மன, சீனாவின் ஈ யொங் ஜுன் ஜின் சிங் சியூ (Yìyǒngjūn Jìnxíngqǔ, ஆர்வலர்களின் வீரநடை), சிறீலங்காவின் சிறீலங்க மாதா, பாகிஸ்தானின் குவாமி தரனா, முதலியன குறிப்பிடலாம். 

நாட்டு வணக்கப் பாடல்கள் பெரும்பாலும் அரசு ஏற்பு பெற்ற ஒரு மொழியில் இருந்தாலும், சில நாடுகளில் ஒன்றுக்கும் மேற்பட்ட மொழிகள் அரச ஏற்பு பெற்ற மொழிகளாக இருக்கும்பொழுது, அவற்றில், 2 மொழிகளிலோ, சில நாடுகளில் பல மொழிகளிலோ நாட்டுப்பண் அல்லது நாட்டு வணக்கப்பாடல் இருக்கும். கனடாவில் நாட்டுப்பண் ஆங்கிலம், பிரெஞ்ச்சு ஆகிய இரு மொழிகளில் அமைந்துள்ளது. சுவிட்சர்லாந்தில் அவர்களின் நாட்டு வணக்கப் பாடல் அந்நாட்டின் நான்கு நாட்டுமொழிகளில் (பிரெஞ்ச்சு, டாய்ட்சு, இத்தாலியன், ரோமன்சு) அமைந்துள்ளது. தென் ஆப்பிரிக்காவின் நாட்டு வணக்கப் பாடல், ஒரே பாடலில் அந்நாட்டின் 11 மொழிகளில் ஐந்து மொழிகளில் தனிப்பகுதிகளாக அமைந்துள்ளது. எசுப்பானிய நாட்டுப்பண்ணில் இசை மட்டுமே உள்ளது, சொற்கள் ஏதும் இல்லை, எனவே 2007இல் இசைக்கேற்ற பாடல் வரிகளை இயற்றுவதற்காக நாடளாவிய போட்டி ஒன்றை அந்நாடுஅறிவித்திருந்தது. 

நாடு கடந்த பெரிய பன்னாட்டு அமைப்புகளுக்கும் நாட்டு வணக்கப்பாடல் போன்ற பொது வணக்கப் பாடல்கள் உண்டு. இண்டர்னாசியோனாலே என்னும் பாடல், உலகளாவிய குமுகாயவிய இயக்கப் பாடலாக (socialist movement) உள்ளது. ஓ'ட் டு ஜாய் (Ode to Joy) என்னும் மெட்டில் பீத்தோவனின் ஒருங்கிசை-9 (Symphony No. 9)இன் அடிப்படையில் அமைந்த பாடல் ஐரோப்பிய ஒன்றியத்தின் ஒன்றிய வணக்கப் பாடலாக உள்ளது. இதே போல ஐக்கிய நாடுகள் அமைப்புக்கும், ஆப்பிரிக்க ஒன்றியத்துக்கும் ஏற்புநிலை அற்ற வணக்கப் பாடல்கள் உள்ளன. ஒலிம்ப்பிக் நிறுவனத்துக்கும் தனியான வணக்கப்பாடல் உண்டு. எசுபராண்டோ என்னும் செயற்கை மொழிக்கூட்டங்களில் லா எஸ்பெரோ என்னும் மொழி வணக்கப் பாடலும், தமிழ் நாடு மாநில அரசு விழாக்களிலும் கூட்டங்களிலும் பயன்படுத்தும் நீராரும் கடலுடுத்த என்னும் தமிழ் மொழி மொழி வணக்கப் பாடலும், இவ்வகை பிற இயக்க வணக்கப் பாடல்களாகும்.



</doc>
<doc id="44865" url="https://ta.wikipedia.org/wiki?curid=44865" title="வைத்தியநாதர் கோயில், தேவ்கர்">
வைத்தியநாதர் கோயில், தேவ்கர்

வைத்தியநாதர் கோயில், தேவ்கர் அல்லது பைத்தியநாத் கோவில் (Baidyanath Temple) என்பது இந்தியாவின் ஜார்க்கண்ட் மாநிலத்தின், தேவ்கர் மாவட்டத்தில் உள்ள தேவ்கர் என்னும் நகரத்தில் அமைந்துள்ள ஒரு இந்துக் கோயில் ஆகும். இது சிவனுக்காக அமைக்கப்பட்டுள்ள 12 ஜோதிர்லிங்கத் தலங்களுள் ஒன்று. இராவணன் இத்தலத்தில் சிவனை வணங்கி வரங்கள் பெற்றான் என்பது ஐதீகம். 
இராவணன் தனது பத்து தலையையும் சிவனுக்காக ஒன்றன் பின் ஒன்றாக வெட்ட முன்வந்தான். அவனுடைய பக்தியைக் கண்ட சிவபெருமான் இராவணன் காயம்பட்ட போது வைத்தியராக வந்து காப்பாற்றினார். அவர் மருத்துவராக தோன்றியதால் அவர் இந்த கோவிலில் வைத்யா என்றும் அழைக்கப்படுகிறார். புனிதமான தலமாகக் கருதப்படும் இவ்விடத்துக்கு ஆண்டுதோறும் பத்து இலட்சத்துக்கு மேற்பட்ட யாத்திரீகர்கள் வருவதாகக் கணக்கிடப்பட்டுள்ளது. இவ்விடம் பாபா தாம் அல்லது பைத்யநாத் தாம் என்றும் அழைக்கப்படுவதுண்டு.

இந்த ஜோதி லிங்கத்தைச் சுற்றி 21 கோயில்கள் உள்ளன.  இக்கோயிலில், பார்வதி, விஷ்ணு ஆகிய கடவுள்கள் உட்படப் பல கடவுளருக்கான கோயில்கள் உள்ளன. ஆனி மாதத்தில் பல நூறாயிரம் யாத்திரீகர்கள் இக்கோயிலுக்கு வருகிறார்கள். இவர்கள் சுல்தான்கஞ்ச் என்னும் இடத்திலிருந்து கங்கை நீரை எடுத்துக் கொண்டு 100 கிலோமீட்டர்கள் வரை கால்நடையாக இக் கோயிலுக்கு வருகிறார்கள். சிலர் இத்தூரத்தை 24 மணி நேரத்தில் கடந்து விடுகிறார்கள் என்றும் சொல்லப்படுகிறது. தாக் பாம் என அழைக்கப்படும் இவர்கள் இப் பயணத்தின்போது ஒரு இடத்தில் கூட நிற்பதில்லையாம்.


</doc>
<doc id="44880" url="https://ta.wikipedia.org/wiki?curid=44880" title="பல்லிணைவுப் பட்டிகை">
பல்லிணைவுப் பட்டிகை

பல்லிணைவுப் பட்டிகை என்பது சட்டைத் துணி முதலானவற்றின் ஓரங்களைத் தற்காலிகமாக இணைக்கவும் பிறகு மீண்டும் பிரிக்கவும் பயன்படும் ஒரு பல்லிணை போன்ற கருவி. ஒரு சட்டையை அணியச் சட்டைத் துணிகளிலே ஓர் ஓரத்தில் துளைகளும் (“காசா (துணி)”), மறு ஓரத்தில் தெறிகளும் வைத்து இணைப்பது இன்றும் வழக்கில் இருக்கும் ஒரு பழைய முறை. அதற்கு மாறாக ஒரு சிறு காம்பு போன்ற பிடியைச் சர்ரென்று ஒரு புறம் இழுப்பதால் துணியாடைகளின் இரு ஓரங்களும் பொருந்தி, ஒரு சேர இணையவும், எதிர்ப்புறமாக சர்ரென்று இழுத்தால் ஓரங்கள் விடுபடுவதும் இதன் எளிமையை உணர்த்தும். இதனாலேயே இது பரவலான பயன்பாட்டில் இன்று பற்பல இடங்களில் பயன்படுகின்றது. இந்தப் பல்லிணைவுப்பட்டிகையின் படத்தை வலப்புறம் காணலாம். இன்று இந்தப் பல்லிணைவுப் பட்டிகை, மேல்சட்டை, காற்சட்டைத் துணியாடைகளில் மட்டுமல்லாமல், பெட்டிகளின் மூடியை மூடவும், காலணிகள், பல்வேறு கைப்பைகள், கூடாரம், உறங்குறைகள் (sleeping bag) என்று பற்பல பயன்பாட்டுப்பொருள்களில் பயன்படுகின்றது. 

பல்லிணைவுப் பட்டிகைகள் இரு தனித்தனி பட்டிகளாக வருகின்றன. ஒரு பட்டியை துணியின் ஓர் ஓரத்திலும், மற்றதை மற்றொரு ஓரத்திலும் தைத்தோ, அல்லது ஒட்டியோ பிணைக்க வேண்டும். இந்தப் பல்லிணைவுப் பட்டிகைப் பட்டிகளின் ஓரத்தில் பத்து, நூறு என்னும் கணக்கில் சிறு சிறு பற்கள் போன்ற பகுதிகள் வரிசையாக இருக்கும். எதிர் எதிர்ப் பட்டிகளில் உள்ள பற்கள் ஒன்றோடு ஒன்று பொருந்தி பூட்டிக்கொள்ளுமாறு உள் அமைப்பு கொண்டிருக்கும். ஆனால் எதிர் எதிர் உள்ள இப்பற்கள் பொருந்துவதற்கு இப்பற்கள் வரிசை "சற்றே விரிந்து கொடுக்க" வேண்டும்.

இதற்காக வரிசையாக பற்கள் கொண்ட இரண்டு ஓரங்களும், கவட்டுக்கோல் (ஒய் போன்ற) வடிவில் வளைந்த குழாய் வழியாக சறுக்கிச் செல்லுமாறு அமைக்கப்பட்டிருக்கும். பற்கள் கொண்ட இரண்டு ஓரங்களும் சறுக்கிச்செல்லும் இப்பகுதிக்கு வளைபுழை என்று பெயர். இந்த வளைபுழையை சர்ரென்று ஒரு புறமாக இழுத்து நகர்த்தும் பொழுது, துணியின் இரண்டு ஓரத்துப் பற்களும் இணைந்து, பொருந்தி பூட்டப்படும். ஆனால் வளைபுழையை எதிர்ப்புறம் சர்ரென்று நகர்த்தினால், பூட்டப்பட்ட பற்கள் விடுபடும். இவ் இயக்கத்தை வலப்புறம் காட்டப்பட்டுள்ள அசைபடத்தை பார்த்தால் விளங்கிக்கொள்ளலாம். எனவே வளைபுழை நகரும் திசையைப் பொறுத்து இரண்டு ஓரங்களும் இணைவதும், பிரிவதும் நிகழும்.

சட்டென்று இணைவதால், இதனை "இணைசர்" என்றும் கூறலாம். ஆங்கிலப்பெயரான zipper என்னும் சொல்லும், இணைக்கும் விரைவு கருதியோ, இணைக்கும் பொழுதோ, பிரிக்கும்பொழுதோ ஏற்படும் Zzzz என்னும் ஒலியைக் கருதியோ ஏற்பட்டது. தமிழில்" இணைசிப்பர்" அல்லது" சேர்சிப்பர்" என்னும் சொல்லில் உள்ள "-சிப்பர்", zipper என்பதைப் பின்பற்றியே அமைந்தது. "இணைசி, இணைசர், சேர்வி" என்றும் கூறலாம். 

1851 இல் ஐக்கிய அமெரிக்காவைக் சேர்ந்த எலியஸ் ஃகாவு (Elias Howe) என்பவர் இன்றுள்ள பல்லிணைவுப் பட்டிகையை ஒத்த ஒரு கருவியைக் கண்டுபிடித்தார். “தானே தொடர்ச்சியாய் துணியை பிணைக்கும் கருவி” ("an Automatic, Continuous Clothing Closure") என்ற பெயரில் அமெரிக்கப் புதுப்படைப்புக் காப்புரிமமும் பெற்றார். தற்காலப் பல்லிணைவுப் பட்டிகை போல, நகரக்கூடிய வளைபுழை அந்தப் புதுப்படைப்பில் இல்லை. ஆனால் இரண்டு ஓரத்திலும், நெருக்கிப்பிடித்துக்கொண்டால் பற்றிக்கொள்ளுமாறு நகரக்கூடிய அமைப்பு கொண்ட ஓர் அமைப்பு கொண்டிருந்தது. 

தற்காலப் பல்லிணைவுப் பட்டிகைகள் 20 ஆண்டுகளுக்கும் மேலாக பல புதுமைப் படைப்பாளிகளின் உழைப்பால், சிறுகச்சிறுக வளர்த்தெடுத்ததின் பயனாக இன்று இந்நிலையில் இருப்பவை. இவற்றிற்குவழி வகுத்த இப் புதுமைப் படைப்பாளிகளும் பொறியியலாளர்களும், "டாலான்" என்னும் தொழில் நிறுவனத்திலும் (Talon, Inc) அதற்கு முன்பிருந்து மாறிய நிறுவனங்களிலும் பணியாற்றியவர்கள். இன்றைய பல்லிணைவுப் பட்டிகைகளுக்கு முன்னோடியாக இருந்த ஓரமைப்பு, சிக்காகோவைக் சேர்ந்த விட்கோம்ப் ஜட்சன் (Whitcomb L. Judson) என்பவர் இயற்றிய "பற்றிப் பிணைப்பி" ("clasp locker") என்னும் அமைப்பாகும். இதற்காக இவர் அமெரிக்க காப்புரிடத்தைப் பெற (ஐக்கிய அமெரிக்க காப்புரிம எண் 504,038) முதலில் நவம்பர் 7, 1891இல் மணு இட்டிருந்தார். இதன் தொடர் வளர்ச்சியாக 1914 இல் கிடியான் சுண்டுபாக் அவர்களுடைய "கொக்கியற்ற இணைப்பு எண் 2" ("Hookless Fastener No. 2") என்னும் குற்றமற்ற ஒரு பிணைப்பு முறையைப் முன்வைத்தார். இது இன்றுள்ள தற்காலப் பல்லிணைவுப் பட்டிகைகளில் இருந்து அடிப்படை விதத்தில் வேறுபாடு காண இயலாத வடிவில் இருந்தது.



</doc>
<doc id="44882" url="https://ta.wikipedia.org/wiki?curid=44882" title="துணி">
துணி

துணி என்பது பஞ்சு நூல் போன்ற இயற்கைப் பொருட்களாலோ, அல்லது நைலான் போன்ற பிற செயற்கைப் பொருள்களாலோ ஆன மெல்லிய நீண்ட இழைகளால் குறுக்கும் நெடுக்குமாக பின்னி நெய்யும், பரப்பளவு கொண்ட ஒரு பொருள். துணி, மாந்தர்கள் அணியும் ஆடையாகவோ, ஆடைக்குப் பயன்படும் பொருளாகவோ நெடுங்காலமாக பயன்பட்டு வந்துள்ளது. துணி நெய்யும் நெசவுத்தொழில் உலகிலேயே மிகப் பழமையான தொழில்களுள் ஒன்று. பொருள்களை எடுத்துச்செல்லும் பை, மூட்டை கட்டும் பொருள், விரிப்பு, கூடாரம் கட்டும் பொருள், காலணிகள், ஓவியம் தீட்டும் பரப்பு அடிப்பொருளாகவும், பாய்மரக் கப்பல்கள், படகுகளில் பாயாகவும் என்று பற்பல பிற பயன்பாடுகளுக்கும் துணி பயன்படுகின்றது. உலகளாவிய பரப்பில் துணிகளின் வணிக அளவு ஆண்டொன்றுக்கு பல நூறு பில்லியன் அமெரிக்க டாலர்களாகும் 

1.பருத்திதுணி ( இயற்கை இழை,)

2. பட்டு (பட்டுக்கூடு)

3. கம்பளி (வுல் எனப்படும்மிருக உரோம நெசவு ஆட்டிழை மற்றும் பல)

4. செயற்கை இழைதுணி (பாலியஸ்டர், விஸ்கோஸ், மற்றும் பல)


</doc>
<doc id="44883" url="https://ta.wikipedia.org/wiki?curid=44883" title="தெறி">
தெறி

தெறி அல்லது பொத்தான் (Button) துணியாடைகளில் இரண்டு ஓரங்களைத் தற்காலிகமாக இணைக்கவோ கழற்றிப் பிரிக்கவோ பயன்படுமாறு உள்ள ஓர் அமைப்பின் ஒரு பகுதி. இது நூலைக் கட்டவோ துளையுள்ள (பொத்தல் உள்ள) துணியின் ஓர் ஓரத்தை மாட்டவும் பயன்படுகிறது. பருப்பு போல தட்டையாகவோ, கொட்டை போல உருண்டையாகவோ பிற வடிவங்களிலோ இருக்கும். இந்தத் தெறியை இணைக்க வேண்டிய இரு ஓரங்கள் கொண்ட துணியின் ஓர் ஓரத்தில் வரிசையாக இடம் விட்டு தைத்துப் பொருத்தி இருப்பார்கள். தெறி துணியின் பொத்தல் (துளை) உடைய பகுதி, மாட்டிக்கொள்ளும் கொழு

தெறிகள் மிகப்பல பொருள்களால் செய்யப்படுகின்றன. பழங்காலத்தில் எலும்பு, மான் கொம்பு, யானைத் தந்தம் முதலியவற்றாலும், தற்காலத்தில் நெகிழி, மாழை, கண்ணாடிப் பொருட்கள், தோல் முதலியவற்றாலும் செய்யப்படுகின்றன. நெகிழிப் பொருட்களே தற்காலத்தில் பெரும்பாலும் பயன்படுகின்றன. 

தெறிகள் அல்லது தெறிகள் போன்ற அமைப்புகள் மிகப் பழங்காலத்திலேயே வழக்கில் இருந்தன. இந்தியாவின் வடமேற்கே இருந்த சிந்துவெளி நாகரிக மக்களும் (கி.மு 2800-2600), பின்னர் வெண்கலக் காலத்திலும் சீனாவில் கி. மு. 2000-1500 காலப்பகுதிகளிலும், பழம் உரோமானியப் பண்பாட்டிலும் தெறிகள் இருந்ததற்கான சான்றுகள் உள்ளன. 

துணியாடைகளில் தற்கால பயன்பாடு போன்ற புழக்கம் டாய்ட்சு லாந்தில் கி.பி. 13 ஆவது நூற்றாண்டில் துவங்கியது. இது பின்னர் இறுக்கமாக ஆடை அணியும் பழக்கத்தில் விரைந்து ஐரோப்பாவில் பரவியது.




</doc>
<doc id="44885" url="https://ta.wikipedia.org/wiki?curid=44885" title="த ஸ்டார்-ஸ்பாங்கிள்ட் பானர்">
த ஸ்டார்-ஸ்பாங்கிள்ட் பானர்

த ஸ்டார் ஸ்பாங்கிள்ட் பானர் (, தமிழில்: விண்மீன் மின்னும் பதாகை) ஐக்கிய அமெரிக்காவின் நாட்டுப்பண் ஆகும். 

பால்ட்டிமோர் நகரில் இருக்கும் மெக்ஹென்ரி கோட்டையை (Fort McHenry) 1812 போரில் பிரித்தானியர்கள் தாக்கியதைப் பார்த்த கவிஞர் ஃபிரான்சிஸ் ஸ்காட் கீ "டிஃபென்ஸ் ஆஃப் ஃபோர்ட் மெக்ஹென்ரி" (மெக்ஹென்ரி கோட்டையின் காப்பு) என்று ஒரு கவிதையை எழுதினார். 

1800களில் அமெரிக்காவில் இக்கவிதை ஒரு பரவலான நாட்டுப்பற்றான பாடலாக இருந்தது. மார்ச் 3, 1931ல் ஐக்கிய அமெரிக்க சட்டமன்றம் இப்பாடலை நாட்டுப்பண்ணாக அங்கீகரித்தது. 

நான்கு பகுதிகள் இருக்கும் இக்கவிதையின் முதல் பகுதி மட்டும் அமெரிக்க நாட்டுப்பண்ணாக பாடப்படுகின்றது. 

<poem>
O! say can you see by the dawn's early light
What so proudly we hailed at the twilight's last gleaming.
Whose broad stripes and bright stars through the perilous fight,
O'er the ramparts we watched were so gallantly streaming.
And the rockets' red glare, the bombs bursting in air,
Gave proof through the night that our flag was still there.
Oh, say does that star-spangled banner yet wave
O'er the land of the free and the home of the brave?

On the shore, dimly seen through the mists of the deep,
Where the foe's haughty host in dread silence reposes,
What is that which the breeze, o'er the towering steep,
As it fitfully blows, half conceals, half discloses?
Now it catches the gleam of the morning's first beam,
In full glory reflected now shines in the stream:
'Tis the star-spangled banner! Oh long may it wave
O'er the land of the free and the home of the brave!

And where is that band who so vauntingly swore
That the havoc of war and the battle's confusion,
A home and a country should leave us no more!
Their blood has washed out their foul footsteps' pollution.
No refuge could save the hireling and slave
From the terror of flight, or the gloom of the grave:
And the star-spangled banner in triumph doth wave
O'er the land of the free and the home of the brave!

O! thus be it ever, when freemen shall stand
Between their loved home and the war's desolation!
Blest with victory and peace, may the heav'n rescued land
Praise the Power that hath made and preserved us a nation.
Then conquer we must, when our cause it is just,
And this be our motto: 'In God is our trust.'
And the star-spangled banner in triumph shall wave
O'er the land of the free and the home of the brave!
</poem>
<poem>
அந்தியின் மங்கிய ஒளிக் கீற்றில்
எதனை நாம் பெருமையுடன் புகழ்கிறோமோ
(அதனை) உன்னால் காண இயல்கிறதா?
தீவிரச் போரின் ஊடே
கோட்டைக் கொத்தளத்தின் உச்சியில்
அகன்ற கோடுகள், ஒளிரும் விண்மீன்கள்
தீரத்துடன் படபடப்பதைப் பார்த்தோமே
'ஏவுகணை'கள் உமிழ்ந்த சிவப்பு வண்ணம்
வானில் வெடித்த குண்டுகளின் வெளிச்சம்
நமது கொடி அதோ அங்கே இன்னமும் பறப்பதற்கு
இரவிலும் சாட்சியம் அளித்தபடி இருக்கின்றன
சுதந்திரமான பூமியின் மீது
தீரமிக்க நிலத்தின் மீது
அந்த நட்சத்திரக் கோடுகள்
கொடி பறக்கிறதா? சொல்.
ஆழ்ந்த பனித் துளிகளின் ஊடே
கடற்கரை ஓரம் மங்கலாய்த் தெரியும்
எதிரிகளின் ஆணவமிக்க ஏவலாட்கள்
அச்சமூட்டும் நிசப்தத்தில் கரைந்து போகிறார்கள்.
உயர எழும் அலைகளின் மீது
பிறந்து வரும் மென் காற்று
பாதி அறிவித்து, பாதியை ஒளிக்கிறதே
அது என்ன?
காலை முதல் கதிர் கீற்றின்
மங்கல் ஒளியை அது பீடிக்கிறது.
முழு மகிமையைப் பிரதிபலித்து
ஓடைகளில் அது பிரகாசிக்கிறது.
சுதந்திரத்தின் புன்னகையுடன்
நமது நாடு ஒளி வீசுகிற போது
நம்முள் இருக்கும் எதிரி
நமது மகிமையைத் தாக்கினால்
நமது நட்சத்திரக் கொடியை
இறக்கத் துணியும்
வரலாற்றுப் பக்கங்களை மாற்ற முற்படும்
துரோகிகள் வீழ்க! வீழ்க!
தங்களின் பிறப்புரிமையாக
இலட்சக்கணக்கானோர் (பெற்ற) விடுதலையை
களங்கப்படாமல், அதன் பிரகாசத்துடன்
நாம் பராமரிப்போம்.
நட்சத்திரக் கோடுகள் பதாகை
வெற்றியில் பறக்கும்.
தீரம் மிக்கவர்களின் தேசம் -
சுதந்திரமானவர்களின் நாடு,
இது இப்படியேதான் எப்போதும் இருக்கும் -
நேசமிக்க தமது குடும்பத்துக்கும்
கோரப் போரின் தனிமைக்கும் இடையே
சுதந்திரமானவர்கள் உறுதியாய் நிற்பார்கள்.
வெற்றியும் சமாதானமும் ஆசிர்வதிக்கப்பட்ட
சொர்க்கத்தின் மீட்சியான பூமி
(ஒரே) தேசமாகத் தக்க வைக்கப்பட்டுள்ளமைக்கு
இதனை உருவாக்கிய சக்தியைப் போற்றுகிறோம்.
நம்முடைய நோக்கம் நியாமாக இருக்கும் போது,
நாம் (கட்டாயம்) வென்றே தீர வேண்டும்.
இதுவே நமது கோட்பாடு.
இறைவனே நமது விசுவாசம்.
நட்சத்திரக் கோடுகள் பதாகை
வெற்றியில் பறக்கும்.
தீரம் மிக்கவர்களின் தேசம் -
சுதந்திரமானவர்களின் நாடு.
</poem>


</doc>
<doc id="44889" url="https://ta.wikipedia.org/wiki?curid=44889" title="அன்புமணி ராமதாஸ்">
அன்புமணி ராமதாஸ்

அன்புமணி ராமதாஸ் ("Anbumani Ramadoss", பிறப்பு: அக்டோபர் 9, 1968) ஒரு தமிழக அரசியல்வாதியும், மருத்துவரும் ஆவார். இவரின் தந்தையார் மருத்துவர் ராமதாஸ் தொடங்கிய பாட்டாளி மக்கள் கட்சியில் உறுப்பினர். 2004-இல் மாநிலங்களவைக்கு தேர்ந்தெடுக்கப்பட்டு இந்திய நடுவண் அரசில் சுகாதாரம் மற்றும் குடும்பநல அமைச்சராகப் பணியாற்றினார். 2009-இல் நடந்த இந்திய நாடாளுமன்றத் தேர்தலுக்குச் சற்று முன் அவரது கட்சி செல்வி ஜெயலலிதா தலைமையில் அமைந்த எதிர்க்கட்சிக் கூட்டணியில் சேர்ந்து ஆளுங்கட்சியான காங்கிரசுக் கூட்டணியை எதிர்த்துப் போட்டியிடத் தீர்மானித்ததைத் தொடர்ந்து அவர் பதவி விலகினார். 2014-இல் தருமபுரி மக்களவைத் தொகுதியிலிருந்து தேர்ந்தெடுக்கப்பட்டுள்ளார்.

அன்புமணி 1968 அக்டோபர் 9 ஆம் நாளில் மருத்துவர் ராமதாஸ், சரசுவதி அம்மாள் ஆகியோருக்கு புதுச்சேரியில் பிறந்தார். பத்தாம் வகுப்பை ஏற்காட்டில் உள்ள மான்ட்ஃபர்ட் ஆண்கள் மேல்நிலைப் பள்ளியில் 1984 ஆண்டு முடித்தார். பின்னர் பன்னிரெண்டாம் வகுப்பை தன் சொந்த ஊரான திண்டிவனத்தில் புனித அண்ணாள் மேல்நிலைப் பள்ளியில் 1986 ஆம் ஆண்டு படித்து முடித்தார். பன்னிரெண்டாம் வகுப்பு பொதுத்தேர்வில் பழைய தென்னாற்காடு மாவட்டத்தில் முதல் மாணவராகத் தேர்ச்சிப் பெற்றார். பின்னர் மதராசு மருத்துவக் கல்லூரியில் மருத்துவப் பட்டப்படிப்பை முடித்தார். படிப்பை முடித்தவுடன் திண்டிவனத்திலுள்ள டி. நல்லாளம் கூட்டு சாலை சந்திப்பு கிராமத்தில் ஒன்றரை ஆண்டுகள் மருத்துவ சேவையை செய்தார். இவர் 2003 ஆம் ஆண்டு இலண்டன் பொருளியல் பள்ளியில், பெருநிலைப் பொருளியல் என்னும் படிப்பை படித்துள்ளார்.

அன்புமணி படிக்கும் காலத்தில் இறகுப்பந்தாட்டம், கூடைப்பந்து, கால்பந்து, விரைவோட்டம், நீளம் தாண்டுதல், உயரம் தாண்டுதல் போன்ற விளையாட்டுகளிலும் முதல் மாணவனாக திகழ்ந்தார். கால்பந்து உள்ளிட்ட பல்வேறு போட்டிகளில் மாநில அளவில் பதக்கம் வென்றார்.

அன்புமணி தற்போது தமிழ்நாடு இறகுப்பந்து சங்கத்தின் தலைவராக இருக்கிறார்.

இவர் சௌமியா என்பவரைத் திருமணம் செய்துக் கொண்டார். இவர்களுக்கு சம்யுக்தா, சங்கமித்ரா, சஞ்சுத்ரா என மூன்று மகள்கள் உள்ளனர். இவர்களில் சம்யுக்தாவிற்கும், அன்புமணியின் அக்கா மகனான பிரித்தீவன் என்பவருக்கும் அக்டோபர் 30, 2014 ஆம் ஆண்டு திருமணம் நடந்தது.

இவரின் தந்தையார் மருத்துவர் ராமதாஸ் தொடங்கிய பாட்டாளி மக்கள் கட்சியில் உறுப்பினர் ஆனார். பின்பு கட்சியின் மாநில இளைஞர் அணி தலைவராக நியமிக்கப்பட்டார். 2004-ஆம் ஆண்டு மாநிலங்களவை உறுப்பினர் ஆக தேர்ந்தெடுக்கப்பட்டார்.

இவர் மருத்துவ அமைச்சராகப் பணியாற்றிய காலத்தில் ஊர்ப்புற மருத்துவத்தில் பெரிதும் ஆர்வம் காட்டினார். "பசுமைத் தாயகம்" என்னும் அரசு சாரா சுற்றுப்புறச் சூழல் பாதுகாப்பு இயக்கத்தின் தலைவராகப் பணியாற்றினார்.

இவர் அமைச்சராக இருந்தபோது, பொது இடங்களிலும், அலுவலகங்களிலும் புகைப்பிடிப்பது தடை செய்யப்பட்டது. சிகரெட், புகையிலைப் பொருள்கள் விளம்பரங்கள், சிறுவர்களுக்குப் புகையிலைப் பொருள்கள் விற்பது, கல்விக்கூடங்கள் அருகே புகையிலைப் பொருள்கள் விற்பது என்பவை கீழ் தடை செய்யப்பட்டது.

புகை பிடிப்பது, மது அருந்துவது போன்றவற்றை இந்தியத் திரைப்படங்கள், தொலைக்காட்சிகள் மூலம் கவர்ச்சிகரமாகக் காட்டி இளைஞர்களைப் போதைப் பொருள்களுக்கு அடிமையாக்குவதைத் தடுக்கக் கடுமையான தணிக்கைநெறிகளைக் கொண்டு வந்தார். இவரது இந்தச் செயல்கள், புகையிலை, மற்றும் மதுபானப் பெருநிறுவனங்களின் கடுமையான எதிர்ப்புக்கு ஆளாக்கின. எனினும், அமெரிக்கப் புற்றுநோய்க் கழகம் இவரது புகையிலைப் பொருள்கள் எதிர்ப்புச் செயல்களைப் போற்றி சூலை 14, 2006 அன்று இந்திய மருத்துவ அமைச்சகத்துக்கு லூதர் எல். டெர்ரி விருது வழங்கிப் பாராட்டியது.

இவர் மத்திய சுகாதாரத்துறை அமைச்சராக இருந்த போது 108 என்னும் இலவச அவசர சிகிச்சை ஊர்தி சேவையை இந்தியாவிற்கு கொண்டுவந்தார். 108 (நூற்று எட்டு; நூற்றெட்டு) என்பது இந்தியாவில் அவசர கால அழைப்புக்கான கட்டணம் இல்லாத இலவசத் தொலைபேசி எண் ஆகும்.

இவர் சுகாதாரத் துறை அமைச்சராக இருந்த போது, இவருடைய முயற்சியால் போலியோவை இந்தியாவில் முற்றிலுமாக ஒழித்ததாக, உலக சுகாதாரத் நிறுவனத் தலைவர் கடிதம் மூலம் வாழ்த்து தெரிவித்தார். இச்செயலைப் பாராட்டி உலக ரோட்டரி சங்கத்தின் இளம்பிள்ளைவாதம் (Polio) ஒழிப்பு சாதனையாளர் விருது பெற்றார். இவ்விருதினை இதுவரை உலக அளவில் பில் கேட்ஸ், பில் கிளிண்டன், மற்றும் கோபி அன்னான் போன்ற தலைவர்கள் மட்டுமே பெற்றுள்ளனர். பின்னர் 2014 ஆம் ஆண்டில் குடியரசுத் தலைவரான பிரணாப் முகர்ஜி விருது வழங்கிப் பாராட்டினார்.


அன்புமணி உலக அளவில் நான்கு பன்னாட்டு விருதுகளைப் பெற்றுள்ளார்.



சேலத்தில் பிப்ரவரி 15ஆம் தேதி கூடிய பாமக பொதுக்குழுவில், அக்கட்சியின் இளைஞர் அணித் தலைவர் அன்புமணி ராமதாஸ், 2016 ஆம் ஆண்டு சட்டமன்ற தேர்தலுக்கான கட்சியின் முதலமைச்சர் வேட்பாளராக அறிவிக்கப்பட்டார். "மாற்றம்", "முன்னேற்றம்", "அன்புமணி" என்ற முழக்கத்துடன் 2016 ஆம் ஆண்டு நடந்த சட்டமன்ற தேர்தலில் பாட்டாளி மக்கள் கட்சி எந்த கட்சியுடனும் கூட்டணியில்லாமல் தனித்து தேர்தலில் போட்டியிட்டது. இந்தத் தேர்தலில் இவரும், இவருடைய கட்சி சார்பாக போட்டியிட்ட வேட்பாளர்களும் அனைத்துத் தொகுதிகளிலும் தோல்வியை சந்தித்தனர். இவர் நின்ற பென்னாகரம் தொகுதியில் 58,402 வாக்கு பெற்று இரண்டாம் இடம் பிடித்தார். 2016 ஆம் ஆண்டு நடந்த தேர்தலில் வாக்கு சதவீத அடிப்படையில் பாட்டாளி மக்கள் கட்சி (23,00,775 வாக்குகள், 5.3 %) மூன்றாவது இடம் வந்தது.

2004 முதல் 2009 ஆம் ஆண்டுவரை மத்தியில் ஆட்சி செய்த காங்கிரசுக் கட்சி ஆட்சியின்போது இவரின் கட்சி கூட்டணி வைத்திருந்தது. அப்போது இவர் மத்திய சுகாதார அமைச்சராக இருந்தார். அப்போது உத்தர பிரதேச மாநிலம் ரேபரேலியில் அமைந்துள்ள ரோகில்கண்ட் மருத்துவக் கல்லூரிக்கு முறைகேடாக அனுமதி வழங்கினார் என்று வழக்கு தொடுக்கப்பட்டுள்ளது.



</doc>
<doc id="44892" url="https://ta.wikipedia.org/wiki?curid=44892" title="நாகேஸ்வரர் கோயில், துவாரகை">
நாகேஸ்வரர் கோயில், துவாரகை

நாகேஸ்வரர் கோயில் அல்லது நாகநாதர் கோயில் என்று அழைக்கப்படும் கோயில், இந்தியாவின் குஜராத் மாநிலத்திலுள்ள துவாரகைக்கு வெளியே அமைந்துள்ள ஒரு இந்துக் கோயில் ஆகும். சிவனுக்காக அமைக்கப்பட்ட இக் கோயில் இந்தியாவில் உள்ள 12 ஜோதிர்லிங்கத் தலங்களுள் ஒன்று.

சிவபுராணத்தில் இத்தலம் பற்றிய கதை ஒன்று உண்டு. இதன்படி, சுப்பிரியா என்னும் சிவ பத்தை ஒருத்தியைத் தாருகா என்னும் அசுரன் ஒருவன் பிடித்து தாருகாவனம் என்னும் இடத்தில் மேலும் பலருடன் சேர்த்து அடைத்து வைத்திருந்தானாம். பாம்புகளின் நகரமான இதற்கு தாருகாவே மன்னன். சுப்பிரியாவின் வேண்டுகோளின்படி கைதிகள் எல்லோரும் சிவனைக் குறித்த மந்திரங்களைச் சொல்லி வணங்கினர். அங்கே தோன்றிய சிவன் தாருகாவைக் கொன்று கைதிகளை விடுவித்தாராம். அன்று தொட்டுச் சிவன் ஜோதிர்லிங்க வடிவில் இத்தலத்தில் இருக்கிறார் என்பது இந்துக்களின் நம்பிக்கை. தாருகா இறக்குமுன் இவ்விடம் தன்னுடைய பெயரில் வழங்கவேண்டும் என்று கேட்டுக்கொண்டதற்கு அமைய இவ்விடத்துக்கு "நாகநாத்" என்னும் பெயர் வழங்கி வருவதாக நம்பப்படுகிறது.


</doc>
<doc id="44893" url="https://ta.wikipedia.org/wiki?curid=44893" title="கிரிஸ்னேஸ்வரர் கோயில், ஔரங்கபாத்">
கிரிஸ்னேஸ்வரர் கோயில், ஔரங்கபாத்

கிரிஸ்னேஸ்வரர் கோயில் அல்லது குஷ்மேஸ்வரர் கோயில் (Grishneshwar) எனப்படும் கோயில் ஒரு புகழ் பெற்ற சிவன் கோயில் ஆகும். மகாராஷ்டிர மாநிலத்தின் அவுரங்காபாத்திலிருந்து 11 கிலோமீட்டர் தொலைவிலும், எல்லோராவிலிருந்து ஒரு கி. மீ. தொலைவிலும் அமைந்துள்ள இக்கோயில், இந்தியாவில் உள்ள 12 ஜோதிர்லிங்கத் தலங்களுள் ஒன்றாகக் கருதப்படுகிறது. தனிச் சிறப்பு வாய்ந்த கட்டடக் கலையையும் சிற்ப செதுக்கல்களையும் கொண்ட இக்கோயில் மகாராஷ்டிராவில் உள்ள ஐந்து ஜோதிலிங்க தலங்களில் ஒன்றாகும்.

இக்கோயில், சத்திரபதி சிவாஜியின் பாட்டனான மல்ரோஜி ராஜே போஸ்லேயால் 16 ஆம் நூற்றாண்டில் திருத்தி அமைக்கப்பட்டது. பின்னர் 18 ஆம் நூற்றாண்டில் அகில்யபாய் ஹோல்கர் இங்கே திருத்த வேலைகளைச் செய்வித்தார். வாரணாசியில் உள்ள காசி விசுவநாதர் கோயிலையும், காயாவில் உள்ள விஷ்ணு பாத கோயிலையும் திரும்பக் கட்டுவித்தவரும் இவரே ஆவார்.


</doc>
<doc id="44894" url="https://ta.wikipedia.org/wiki?curid=44894" title="மரக்கறித் தோட்டம்">
மரக்கறித் தோட்டம்

மரக்கறித் தோட்டம் அல்லது காய்கறித் தோட்டம் என்பது மரக்கறிச் செடிகளை வளர்க்கும் தோட்டம் ஆகும். மரக்கறித் தோட்டங்கள் சிறிய வீட்டுத் தோட்டங்களாகவும், பெரிய தோட்டங்களாகவும் இருக்கலாம். வெங்காயம், மிளகாய், தக்காளி, கத்தரிக்காய், வெண்டிக்காய் என பல வகை மரக்கறிகள், கீரைகள், கிழங்குகள், மூலிகைகள், சுவைப்பொருட்கள் மரக்கறித் தோட்டத்தில் பயரிடப்படுவதுண்டு. குறிப்பாக இலங்கை, இந்தியா போன்ற நாடுகளின் பெரும்பாலான விவசாயிகள் மரக்கறித் தோட்டங்களும் வைத்திருப்ப்பார்கள்.

ஈழப்போரின் காரணமாக ஈழத்தில் உணவுத் தட்டுப்பாடு ஏற்பட்டது. அதைச் சரிசெய்ய அனைத்து வீடுகளிலும் தற்சார்புக்காவது மரக்கறித் தோட்டம் வைப்பது ஊக்குவிக்கப்பட்டது.


</doc>
<doc id="44895" url="https://ta.wikipedia.org/wiki?curid=44895" title="தோப்பு">
தோப்பு

தோப்பு என்பது பயன்தரும் மரங்களை ஓரே இனத்தை சார்ந்த மரத்தையோ அல்லது பல இனத்தை சார்ந்த மரங்களை வளர்ப்பதாகும்.தென்னை, மா, பலா, வாழை, கொய்யா, பனை போன்றவை தோப்புகளில் வளர்க்கப்படும் முக்கிய மரவகைகளாகும்.
வியபார நோக்கத்திற்காகவே தோப்புகளில் பழமரங்கள் பெரும்பாலும் வளர்க்கப்படுகின்றன. 


</doc>
<doc id="44897" url="https://ta.wikipedia.org/wiki?curid=44897" title="தமிழ்நாடு புள்ளியியல் திணைக்களம்">
தமிழ்நாடு புள்ளியியல் திணைக்களம்

தமிழ்நாட்டின் மக்கள் வகைப்பாடு, மனித முன்னேற்றம், பொருளாதாரம் மற்றும் பலதரப்பட்ட விடயங்களில் புள்ளியியல் தகவல்களைத் திரட்டி மக்களிடம் பகிரும் நிறுவனம் தமிழ்நாடு புள்ளியியல் திணைக்களம் ஆகும். புள்ளியியல் தரவுகளை, அளவுகளைத் தந்து அரசின் கொள்கைகளின் விளைவுகளை அளவிடுவதோடு, அதன் எதிர்கால திட்டங்களையும் வரைய அடிப்படையாக இருக்கிறது. அரசு மட்டுமல்லாமல் வணிக மற்றும் சேவை நிறுவனங்களும் இந்த புள்ளியியல் தகவல்களை தமது திட்ட தயாயிப்புக்கு பயன்படுத்துகின்றன.



</doc>
<doc id="44898" url="https://ta.wikipedia.org/wiki?curid=44898" title="காய்கறித் தோட்டம்">
காய்கறித் தோட்டம்

மரக்கறித் தோட்டம் 

காய்கறித் தோட்டம் என்பது மனித தேவைகளுக்கு கேற்ப காய்கறிச்செடிகளையும், பிற செடிகளையும் வளர்ப்பதும் ஆகும். அழகுக்காகவளர்ப்பதும் புந்தோட்டத்திற்கு மாறாக இது ஒரு சிறிய அளவிலான காய்கறிகள் வளர்ப்பதும். ஒவ்வொரு சிறு பகுதிகளிலும் சிறு உரக்குழிகள், விதைக் குழிகள் என அமைத்து ஒன்று அல்லது இரண்டு வகையான காய்கறிகளை பயாpடுதல். ஒவ்வொரு வாpசையிலும் வெவ்வேறு வகையான காய்கறிகளை பயிhpடுமாறு காய்கறி தோட்டத்தினை அமைத்தல். இது பெரும்பாலும் வீட்டின பின்புறப் பகுதியில் வளர்க்கப்படும் நிறைய குடும்பங்கள் உணவு சமைப்பதற்கு தேவையான காய்கறிகளை தோட்டத்தில் வளர்கின்றனறர். இரண்டாம் உலகப்போர் அவசரத் தேவை உணவிற்கான காய்கறிளை காய்கறித் தோட்டத்தில் பயிரிட்டு பயன் பெற்றதால் இதற்கு “வெற்றித் தோட்டம் “ எனப் பெயரிட்டனர். தங்களுக்கு உகந்த இயற்கை காய்கறிகளை வகைகளை பயரிடுவதன் மூலம் பொருளாதார சிக்கனமும் கடைபிடிக்கப்படுகிறது. நவீன வீட்டுத் தோட்டத்தில் இயற்கை உர பழத்தோட்டம், காய்கறிகள் தற்போது அதிகமாக வளர்க்கிறர்கள். பல வகையான காய்கறித் தோட்டங்கள் உள்னன. தொட்டிச் செடி, காய்கறிகள் மூலிகைகள் இதனுடன் வளர்த்து இதன் மகிமை பெருகி வருகிறது.


</doc>
<doc id="44900" url="https://ta.wikipedia.org/wiki?curid=44900" title="சிங்களாந்தபுரம்">
சிங்களாந்தபுரம்

சிங்களாந்தபுரம் (ஆங்கிலம்: Singalandapuram), இந்தியாவின் தமிழ்நாடு மாநிலத்தில் அமைந்துள்ள நாமக்கல் மாவட்டத்தில் இராசிபுரம் வட்டத்தில் இருக்கும் ஒரு கிராமம் ஆகும். இங்கு வியாழக்கிழமை தோறும் வாரச்சந்தை நடைபெறுகிறது.

இந்திய 2001 மக்கள் தொகை கணக்கெடுப்பின்படி 10,422 மக்கள் இங்கு வசிக்கின்றார்கள். இவர்களில் 5345 ஆண்கள், 5077 பெண்கள் ஆவார்கள். இதில் மக்களின் சராசரி கல்வியறிவு 61.53% ஆகும். இது இந்திய தேசிய சராசரி கல்வியறிவான 59.5% விட கூடியதே. சிங்களாந்தபுரம் மக்கள் தொகையில் 11.78% ஆறு வயதுக்குட்பட்டோர் ஆவார்கள்.

சிங்கள்ளன் என்ற பெயருடைய அரசர் இவ்வூரை ஆட்சி செய்ததால் இவ்வூருக்கு சிங்களாந்தபுரம் என்னும் பெயர் ஏற்பட்டதாக தகவல் உள்ளது, ஆயினும் ஆதாரமில்லை.

சிங்களாந்தபுரத்தில் பதிவு செய்யப்பட்ட அதிக வெப்பநிலை 39.1˚ செல்சியஸ், குறைந்த வெப்பநிலை 16.8˚ செல்சியஸ்.இவ்வூரின் அமைவிடம் 11°25'3"N 78°13'18"E ஆகும்.கடல் மட்டத்தில் இருந்து இவ்வூர் சராசரியாக 245 மீட்டர் (805அடி) உயரத்தில் இருக்கின்றது.

தென்கிழக்கு பருவமழையும், முக்கியமாக வடமேற்கு பருவமழையும் நகருக்கு மழை கொண்டு வருகிறது. சிங்களாந்தபுரத்தில் வெப்பமும் ஈரப்பதமும் வருடம் முழுவதும் மிகுந்து காணப்படுகிறது. ஏற்காடு சிங்களாந்தபுரத்திலிருந்து 75 கிமீ தொலைவில் அமைந்துள்ளது. கொல்லிமலை சிங்களாந்தபுரத்திலிருந்து 45 கிமீ தொலைவில் அமைந்துள்ளது.

சிங்களாந்தபுரத்தில் வாழும் பலதரப்பட்ட மக்களின் பிரதிபலிப்பாக சிங்களாந்தபுரத்தின் கலாசாரம் விளங்குகிறது.அலுவலகங்களிலும் கல்விக் கூடங்களிலும் தமிழ் அதிகமாக பயன்படுத்தப்படுகிறது. நவீனமும் பாரம்பரியமும் இங்கு கலந்து காணப்படுகிறது. ஊரின் சந்தைப்பேட்டையில் உள்ள நவகண்ட சிற்பம் 4 அடி உயரமுள்ளது. வலக்கை பாதி ஒடிந்த நிலையிலும், இடது கையால் கத்தியைக்கொண்டு அரிந்து கொள்வது போலவும் உள்ளது.

சிங்களாந்தபுரம் நகரிலிருந்து மற்ற நகரங்களுக்கு சென்று வர நல்ல சாலை வசதிகள் உள்ளன. சிங்களாந்தபுரத்துக்கு நாமக்கல், சேந்தமங்கலம், இராசிபுரம் மற்றும் சேலம் நகர்களில் இருந்து பேருந்து வசதி உள்ளது
இங்கு பி.எஸ்.என்.எல், டாடா இண்டிகாம், ரிலையன்ஸ், ஏர்டெல் ஆகிய தொலைபேசி நிறுவனங்கள் தொலைபேசி இணைப்பு அளிக்கின்றன. மற்ற இந்திய நகரங்களைப் போல சிங்களாந்தபுரத்திலும் கிரிக்கெட்டே பிரபலமான விளையாட்டாகும்.






</doc>
<doc id="44908" url="https://ta.wikipedia.org/wiki?curid=44908" title="புதுவை கோ. சுகுமாரன்">
புதுவை கோ. சுகுமாரன்

புதுவை கோ. சுகுமாரன் ஈழப் போராட்டத்தின் தாக்கத்தால் பொது வாழ்வுக்கு ஈர்க்கப்பட்டு, பல போராட்டங்களில் ஈடுபட்டு தமிழகம்–புதுச்சேரி சிறைகளில் பெரும்பாலானவற்றில் இருந்தவர். 1989 முதல் மனித உரிமைப் பணிகளை மேற்கொண்டு வருகிறார். பழ. நெடுமாறன் தலைமையில் காட்டிற்குச் சென்று சந்தன வீரப்பனைச் சந்தித்து, கன்னட நடிகர் இராஜ்குமாரை மீட்ட மூவர் குழுவில் இடம்பெற்றவர். மக்கள் உரிமைக் கூட்டமைப்பின் முழுநேர ஊழியர்.



</doc>
<doc id="44909" url="https://ta.wikipedia.org/wiki?curid=44909" title="புனித உரோமைப் பேரரசு">
புனித உரோமைப் பேரரசு

புனித ரோமப் பேரரசு ("Holy Roman Empire") நடு ஐரோப்பாவில் மத்திய காலப் பகுதியில் அமைந்திருந்த ஒரு பேரரசு ஆகும். இப்பேரரசின் முதலாவது அரசன் ஒட்டோ II (கிபி 962) ஆவான். இதன் கடைசி மன்னன் பிரான்சிஸ் II ஆவான். இவன் 1806 இல் நெப்போலியனுடனான போரின் போது முடி துறந்து பேரரசைக் கலைத்தான். 15ம் நூற்றாண்டில் இருந்து இப்பேரரசு ஜேர்மன் இனத்தின் புனித ரோமப் பேரரசு என அதிகாரபூர்வமாக அழைக்கப்பட்டது.


</doc>
<doc id="44912" url="https://ta.wikipedia.org/wiki?curid=44912" title="நீர்சார் சூழல் மண்டலம்">
நீர்சார் சூழல் மண்டலம்

நீர்சார் சூழல் மண்டலம் என்பது நீர்நிலைகளில் காணப்படும் சூழல் மண்டலங்கள் ஆகும். இதில் ஒன்றில் ஒன்றும், தம்முடைய சூழலிலும் தங்கியிருக்கும் பல்வேறு உயிரினங்கள் நீர்சார் சூழல் மண்டலத்தில் வாழ்கின்றன.

நீர்சார் சூழல் மண்டலங்களை இரண்டு பொதுவான பிரிவுகளாகப் பிரிக்கலாம். இவை கடல்சார் சூழல் மண்டலம், நன்னீர்ச் சூழல் மண்டலம் என்பனவாகும். 

கடல்சார் சூழல் மண்டலம் புவி மேற்பரப்பின் 71% இல் பரந்துள்ளதுடன் உலகிலுள்ள நீரின் 97% அளவையும் தன்னுள் அடக்கியுள்ளது. உலகின் தேறிய முதன்மை உற்பத்தியின் 32% இங்கிருந்தே கிடைக்கிறது. கடல்சார் சூழல் மண்டலத்தில் கரைந்துள்ள சேர்வைகளினால், முக்கியமாக உப்பினால், இது நன்னீர் சூழல் மண்டலத்தில் இருந்து வேறுபடுகின்றது. கடல்நீரில் கரைந்துள்ள பொருட்களில் ஏறத்தாள 85% சோடியமும், குளோரீனும் ஆகும்.

இது புவி மேற்பரப்பின் 0.8% அளவை மூடியுள்ளதுடன் உலக நீர் அளவின் 0.009% அளவையும் தன்னுள் அடக்குகிறது. நன்னீர்ச் சூழல் மண்டலம் உலகின் அறியப்பட்ட மீன் இனங்களில் 41% அளவைக் கொண்டுள்ளது.


</doc>
<doc id="44913" url="https://ta.wikipedia.org/wiki?curid=44913" title="கடல்சார் சூழல் மண்டலம்">
கடல்சார் சூழல் மண்டலம்

கடல்சார் சூழல் மண்டலம் புவியின் நீர்சார் சூழல் மண்டலத்தின் ஒரு பகுதியாகும். இவை, பெருங்கடல், உவர்ச் சதுப்புநிலங்கள், குடாக்கள், அலையாத்திக் காடுகள், பவளப் பாறைகள் போன்றவற்றை உள்ளடக்கும். இதற்கும் பிற நீர்சார் சூழல் மண்டலங்களுக்கும் உள்ள வேறுபாடு உப்பு ஆகும். 



</doc>
<doc id="44915" url="https://ta.wikipedia.org/wiki?curid=44915" title="உவர்ச் சதுப்புநிலம்">
உவர்ச் சதுப்புநிலம்

உவர்ச் சதுப்புநிலம் என்பது நிலத்துக்கும், உவர் நீருக்கும் இடையில் அமைந்துள்ள மாறுநிலை, அலையிடைச் சதுப்புநில வகையாகும். இதில் பெருமளவு, உவர்நீரைத் தாக்குப்பிடிக்கக் கூடிய தாவரங்கள் காணப்படுகின்றன. உவர்ச் சதுப்புநிலங்கள், பிற ஈரநிலங்களுடன் சேர்த்துப் பயனற்ற நிலங்களாகக் கருதப்பட்டு வந்தன. ஆனால், இன்று இவ்வகை நிலங்கள், வெப்பவலயக் காடுகளுடன் போட்டியிடக் கூடிய அளவு உயிரியல் உற்பத்தித்திறன் கொண்டவை என்பது அறிந்ததே. அன்றாட கடல்மட்ட ஏற்ற இறக்கங்கள் சத்துப் பொருட்களைக் கொண்டுவருதல், உவர்நீரில் இடம்பெறும் இயல்பான வேதியியல் செயற்பாடுகள், வந்துசேரும் சத்துப் பொருட்கள் தாவர வேர்களில் படிதல், நிழலில்லாத ஆழமற்ற நீரில் பாசிக்கள் வளர்தல் என்பன இதற்கான காரணங்களிற் சிலவாகும். வட அமெரிக்கக் குடாக் கரைகளில் உள்ளதுபோல், உவர்ச் சதுப்புநிலங்கள் தீவிர காலநிலைகளிலிருந்து பாதுகாப்பு வழங்குகின்றன. கடந்தகாலத்தில் பெருமளவு உவர்ச் சதுப்பு நிலங்கள், வேளாண்மைத் தேவைகளுக்காகவும் நகர மேம்பாட்டுக்காகவும் மீட்கப்பட்டன. ஆனால் தற்காலத்தில் ஐக்கிய அமெரிக்கா, ஐரோப்பா போன்ற இடங்களில் இந்நிலப் பகுதிகள் சட்டங்கள் மூலம் பாதுகாக்கப்பட்டு உள்ளன.


</doc>
<doc id="44917" url="https://ta.wikipedia.org/wiki?curid=44917" title="முதன்மை உற்பத்தி">
முதன்மை உற்பத்தி

முதன்மை உற்பத்தி அல்லது முதல்நிலை உற்பத்தி என்பது வளிமண்டலத்தில் உள்ள அல்லது நீரில் உள்ள காபனீரொட்சைட்டில் இருந்து ஒளித்தொகுப்பு மூலம் கரிமச் சேர்வைகளை உருவாக்குவது ஆகும். இதில் மிகச் சிறிய அளவில் வேதித்தொகுப்பின் பங்கும் உள்ளது. உலகில் வாழும் எல்லா உயிர்களும் நேரடியாகவோ, மறைமுகமாகவோ முதன்மை உற்பத்தியில் தங்கியுள்ளன. முதன்மை உற்பத்தியில் ஈடுபடும் உயிரினங்கள் தம்மூட்ட வாழ்விகள் எனப்படுகின்றன. இவை உணவுச் சங்கிலியில் அடியில் உள்ளன. நிலச் சூழ்நிலைமண்டலத்தில் முதன்மை உற்பத்தியில் ஈடுபடும் உயிரினங்கள் தாவரங்கள் ஆகும். நீர்ச் சூழல்மண்டலங்களில் அல்காக்கள் இவ்வேலையைச் செய்கின்றன. 


</doc>
<doc id="44918" url="https://ta.wikipedia.org/wiki?curid=44918" title="வேதிச்சேர்க்கை">
வேதிச்சேர்க்கை

வேதிச்சேர்க்கை ("Chemosynthesis") என்பது ஒன்று அல்லது அதற்கு மேற்பட்ட கரிம மூலக்கூறுகளையும், ஊட்டச் சத்துக்களையும், கரிமமல்லா மூலக்கூறுகள் அல்லது மீதேனின் ஒட்சியேற்றத்தைச் சக்தி மூலமாகப் பயன்படுத்திக் கரிம வேதிப் பொருளாக மாற்றும் உயிரியற் செயற்பாடு ஆகும். இதில் ஒளித்தொகுப்பில் உள்ளதுபோல் சூரிய ஒளியை ஆற்றல் மூலமாகப் பயன்படுத்துவது இல்லை.


</doc>
<doc id="44920" url="https://ta.wikipedia.org/wiki?curid=44920" title="மூலிகைத் தோட்டம்">
மூலிகைத் தோட்டம்

மூலிகைகளை பயிரிடும் தோட்டம் மூலிகைத் தோட்டம் ஆகும். உணவுக்கு, மருந்துக்கு, நறுமணத்துக்கு மூலிகைகள் பயன்படுகிற்ன. குறிப்பாக சித்த மருத்துவம் பல் வகை மூலிகைகளை பயன்படுத்துகிறது. 
வீட்டில் சிறு மூலிகைத் தோட்டம் செய்தால் விலை உயர்வு மிக்க மருந்துகளை தவிர்க்கலாம். 


</doc>
<doc id="44922" url="https://ta.wikipedia.org/wiki?curid=44922" title="இலங்கை இனமோதல்">
இலங்கை இனமோதல்

இலங்கையின் இனமோதலுக்கு பல்வேறு காரணிகள் காணப்படுகின்றன. இதனை வேறு விதத்தில் கூறினால் இவ்வின மோதலானது பல்வேறு பரிமாணங்களைக் கொண்டு காணப்படுகின்றது எனலாம். இவை பெரும்பாலும் மொழி, கல்வி, வேலை வாய்ப்பு மற்றும் காணிப் பகிர்வு என்பவற்றை உள்ளடக்கியதாகும். அத்துடன் வன்முறை என்பதும் முக்கியத்தவம் வாய்ந்ததாக காணப்படுகின்றது. இவ்விடயங்களில் 1948 ஆம் ஆண்டில் இலங்கையின் விடுதலைக்குப் பின்பு ஆட்சி செய்த இரு பிரதான கட்சிகளான ஐக்கிய தேசியக் கட்சி மற்றும் ஸ்ரீலங்கா சுதந்திரக் கட்சி என்பன எவ்விதமான கொள்கைகளை பின்பற்றின என்பதுடன் இவைகளினால் எவ்வாறு இனமோதலுக்கான அடித்தளம் இடப்பட்டது என்பது தொடர்பாக இதில் ஆராயப்பட்டுள்ளது.

இதன் மீதான கட்சிகளின் தாக்கத்தினை நோக்கும் போது முதலில் 1943 ஜனவரி மாதத்தில் ஜே. ஆர். ஜெயவர்த்தனா அரசாங்க சபைக்கு சிங்கள மொழி தனிச்சட்டம் தொடர்பான முன்மொழிவினை முன்வைத்தார். இதில் சிங்களம் அரச கரும, நிர்வாக, கல்வி மொழியாக்கப்பட வேண்டும் என குறிப்பிடப்பட்டிருந்தது. இதில் அரசாங்க பாடசாலைகளில் கல்வி மொழியாக தமிழ் மொழி மற்றும் சுதேச மொழிகளால் போதிக்கப்பட வேண்டும் என குறிப்பிடப்பட்டிருந்து. இதற்கு ஆதரவாக சி. டபிள்யூ. டபிள்யூ. கன்னங்கரா, வீ. நல்லையன், டி. பி. ஜாயா போன்றோர் ஆதரவான கருத்துக்களை தெரிவித்தார்கள். ஜே.ஆர். ஜெயவர்தன இலங்கையின் வடக்கு, கிழக்கு பிரதேசங்களில் தமிழ் மொழி உத்தியோகப்பூர்வ மொழியாக இருக்க வேண்டும் என குறிப்பிட்டிருந்தார். எனினும், சிங்கள மொழி அழிந்து போகக்கூடிய மொழி என்ற ரீதியில் அதற்கு முதலிடம் வழங்கப்பட வேண்டும் என குறிப்பிட்டார். இவ்வாறு அரசியல் ரீதியாக ஒன்றுதிரட்டி செயற்படுத்துவதற்கு சிங்கள மொழிக்கு முக்கியத்துவம் வழங்கப்பட்டது. இதன் பின்பு அரசியல் வாதிகள் தமது சுய நலன்களுக்காக மொழியை உபயோகிக்க முற்பட்டனர்.

தனிச் சிங்கள மொழியை எடுத்துக் கொண்டால் அனைத்து மக்களுடைய ஞாபத்துக்கு வரும் விடயம் 1956 ஆம் ஆண்டு எஸ். டபிள்யூ. ஆர். டி. பண்டாரநாயக்காவினால் கொண்டுவரப்பட்ட சிங்களம் மட்டும் என்ற சட்டமே ஆகும். இச்சட்டத்திற்கு முன்னர் நாட்டின் நீதிமன்ற மொழியாக, தந்திச் செயன்முறைகளிலும் ஆங்கில மொழியே உத்தியோகபூர்வ மொழியாக பயன்படுத்தப்பட்டது. பாராளுமன்ற விவாதங்கள் கூட ஆங்கில மொழியில் நடத்தப்பட்ட போது தமிழ் அல்லது சிங்களத்தில் உரையாற்ற சபாநாயகரின் விசேட அனுமதியை பெறவேண்டி இருந்தது.

இவைகளை இல்லாமற் செய்யவும் தனது தேர்தலில் கீழ்மட்ட கிராமப்புற சிங்கள மக்களின் ஆதரவினை பெற்றுக்கொள்ளவூம் தாம் பதவிக்கு வந்தால் சிங்களத்தை 24 மணிநேரத்திற்குள் நாட்டின் தேசிய மொழியாக பிரகடனப்படுத்துவதாக பண்டாரநாயக்க 1954 தேர்தல் பிரசாரங்களின் போது குறிப்பிட்டார். ஸ்ரீலங்கா சுதந்திரக் கட்சியினர் தான் இக்கொள்கையை ஆரம்பத்தில் முன்வைத்தாலும், ஜே.ஆர் ஜயவர்தனாவும் அற்கு முன்னரே தனிச்சிங்கம் மட்டும் என்ற கொள்கையினை உடையவராக காணப்பட்டார் என்பதும் குறிப்பிடத்தக்கது. அதேபோன்று, 1954, 1955களில் ஐக்கிய தேசியக் கட்சி தலைவரும் பிரதமருமான சேர் ஜோன் கொத்தலாவலயும் சிங்களம், தமிழ் ஆகிய இரு மொழிகளுக்கு முக்கிய அந்தஸ்து வழங்கப்பட வேண்டும் என அவருடைய யாழ்ப்பாண விஜயத்தின் போது குறிப்பிட்டார். எனினும், இவருடைய இக்கொள்கைக்கு பௌத்த குருமார்கள், சிங்கள தேசிய வாதிகள் ஆகியோரின் எதிர்ப்பு காண்பட்டது. இச்சந்தர்ப்பத்தில் இதனை தனக்கு சாதகமாக பயன்படுத்திக் கொள்ள பண்டாரநாயக்க முயற்சி செய்தார். இதனால், அவருடைய தேர்தல் கொள்கை உள்நாட்டு பௌத்த தேசியவாதத்தை மையமாக கொண்டதாக காணப்பட்டது. விசேடமாக பௌத்த பிக்குகள், ஆசிரியர்கள், சுதேச வைத்தியர்கள், விவசாயிகள் மற்றும் நகர்புற தொழிலாளர் என்ற ஐம்பெரும் பிரிவினரை உள்ளடக்கி, ஐம்பெரும் சக்திகளை கொண்ட தாரகை மந்திரத்தை அடிப்படையாகக் கொண்டு தனது தேர்தல் பிரசாரத்தை மேற்கொண்டார்.

1955 ஆம் ஆண்டு டிசம்பர் தேர்தலுக்கு முன்னரே, ஸ்ரீலங்கா சுதந்திரக் கட்சி தனது கொள்கையின் சிங்களம் மட்டும் என்பதனை ஏற்றுக் கொண்டதுடன் ஐக்கிய தேசியக் கட்சியூடன் இணைந்த முஸ்லிம்களும் குறிப்பாக முஸ்லிம் லீக், அகில இலங்கை சோனகர் இயக்கம் என்பன இதனை ஒத்த வகையில் சிங்களம் மட்டும் என்பதனை ஏற்றுக் கொண்டிருந்தது. எனினும் ஐக்கிய தேசியக் கட்சிக்குள் இது தொடர்பாக எதிர்ப்புக்கள் காணப்பட்டன.

1956 தேர்தலின் போது ஸ்ரீலங்கா சுதந்திரக் கட்சிக்கு ஆதரவாக சிங்கள தேசியவாதக் கட்சியான மக்கள் ஐக்கிய முன்னணியின் ஆதரவூ பண்டாரநாயக்காவூக்கு கிடைத்தது. அத்துடன் 1956ஆம் ஆண்டானது புத்த பெருமானின் 2500ஆம் ஆண்டு ஜனன தினமாகவூம் (புத்த ஜயன்தி) காணப்பட்டது என்பதும் குறிப்பிடத்தக்கதாகும். இதனால், சிங்கள பௌத்த பிக்குகளின் ஆதரவினை பண்டாரநாயக்க பெற்றுக் கொள்வதற்கான முயற்சிகளின் ஒன்றாகவே தனிச்சிங்கள மொழி என்பது காணப்பட்டது எனலாம். அத்துடன், இத்தேர்தல் பிரசாரத்தில் ஸ்ரீலங்கா சுதந்திரக் கட்சி மாத்திரமன்றி ஐக்கிய தேசியக் கட்சியூம் தாம் தேர்தலில் வெற்றி பெற்றால் சிங்களம் உத்தியோக பூர்வ மொழியாக்க வேண்டும் என்று உறுதியளித்தனர். ஆகவே பண்டாரநாயக்க சிங்கள மொழியை உத்தியோகபூர்வ மொழியாக்குவதற்கு முந்திக் கொண்டதில் ஆச்சரியமில்லை.

எனவே தமது சுய அரசியல் இலாபத்திற்காக எந்தவொரு சமூகத்தை பாதித்தாலும் அதனை முந்திக் கொண்டு செயற்படுத்துகின்ற போக்கு அரசியல் கட்சிகளிடம் காணப்படுகின்றது. இவ்வாறான செயற்பாடுகள் பெரும்பான்மை சிங்கள இனத்தவரின் வாக்குகளை மையமாக கொண்டு மற்றுமொரு சிறுபான்மையினமாகிய தமிழ் சிறுபான்மை இனத்தவர்களது உரிமைகளை மறுக்கின்றமையையூம் அவதானிக்கலாம். இவ்வாறு, கட்சிகள் செயற்படுவதன் மூலம் இரு பிரதான விடயங்கள் தெளிவாகின்றன. அதாவது தேர்தலில் வெற்றி பெறுதல் மற்றும் இனவாதம் என்பனவாகும். பண்டாரநாயக்கா நாடுபூராகவூம் சிங்கள மக்களது ஆதரவினை பெற்று வெற்றிப் பெற்றார். இதனை தொடர்ந்து இவருடைய வாக்குறுதிப்படி 1956 ஜூலை 6ஆம் திகதி பாராளுமன்றத்தில் சிங்களம் இலங்கையின் உத்தியோகபூர்வ மொழியாக ஆக்கப்பட்டது. இச்சட்டத்திற்கு ஆதரவாக ஐக்கிய தேசியக் கட்சியூம் வாக்களித்தது. இதன் பிரகாரம் முழு நாட்டினதும் நிருவாக, நீதி மொழியாக சிங்களம் ஆக்கப்பட்டது. இதனை தமிழ் மக்கள் எதிர்த்தனர். இதற்கு எதிராக சமஷ்டி கட்சி பல எதிர்ப்பு ஊர்வலங்கைளை நடாத்தியது.

இந்த தமிழ் மொழி சிங்கள சட்டத்திற்கு எதிராக சத்தியாக்கிரக நடவடிக்கைகளை சமஷ்டி கட்சியினர் வடக்கு மற்றும் கிழக்கில் மேற்கொண்டனர். வடக்கு, கிழக்கிலிருந்து கொழும்பு நோக்கிய இந்த சத்தியாகிரகத்தில் ஈடுபட்ட போது, இதனை தடுப்பதற்காக சிங்கள மொழி பாதுகாப்புச் சபை தலைவர் எல்.எச் மேதானந்தா போன்ற நாட்டின் உயர் மதிப்பை பெற்றோரும் அமைச்சரான கே.பி.எம் ராஜரத்தின ஆகியோர் 1956 ஜூன் ஐந்தாம் திகதி காலி முகத்திடலில் நடந்த சத்தியாக்கிரக போராட்டத்தினை வன்முறைக் கொண்டு தடுத்தனர். இதில் அமைச்சர் ராஜரத்னாவின் ஆதரவாளர்களால் தமிழர்கள் தாக்கப்பட்டனர். இவ்வன்முறையில் பல தமிழர்கள் தாக்கப்பட்டதுடன் சில வைத்தியசாலையில் அனுமதிக்கப்பட்டனர். இருந்த போதிலும், பண்டாரநாயக்கா தான் பலம் உள்ளவர் என்பதனை எடுத்துக்காட்டுவதற்காக இவ்வாறான பல எதிர்ப்புக்கள் மத்தியிலும், 1956 ஜூலை 6 ஆம் திகதி ஐக்கிய தேசியக் கட்சி மற்றும் மக்கள் ஐக்கிய முன்னணி ஆகிய கட்சிகளின் உதவியூடன் பாராளுமன்றத்தில் சட்டமாக்கியது. இதன் பிறகு மேலும் பல கலவரங்கள் நாட்டின் பல பகுதிகளிலும் ஏற்பட்டது. இதனை இராணுவம், பொலிஸ் கொண்டு அரசாங்கம் தடுத்தது. இதனால் பாதிக்கப்பட்ட தமிழ் மக்கள் இனத்துவ ரீதியாக கூட்டுச் சேர்ந்து செயற்படும் அதேவேளை, சிங்கள மக்கள், ஸ்ரீலங்கா சுதந்திரக் கட்சி மற்றும் ஐக்கிய தேசியக் கட்சி என்பவற்றுடன் கூட்டுச் சேர்ந்து செயற்படுவதிலும் ஈடுபட்டனர்.

இவ்வாறு தமிழ் மக்களின் போராட்டம் தொடரும் வேளை பேச்சுவார்த்தை மூலம் தீர்த்துக்கொள்ள பண்டாரநாயக்கா இணங்கினார். இதனால் சமஷ்டிக் கட்சி தலைவர் எஸ்.ஜே.வி செல்வநாயகத்துடன் பேச்சுவார்த்தைகளை ஏற்படுத்தி 1956 ஜூலை 26ஆம் திகதி பண்டா – செல்வா ஒப்பந்தம் ஏற்படுத்தப்பட்டது. இவ் ஒப்பந்தத்தில் தமிழ் மொழிக்குரிய அந்தஸ்த்தும் வடக்கு கிழக்கு மாகாணங்களுக்கு உரிய அதிகாரப் பண்முகவாக்கம் மேற்கொள்ளப்படுவதற்கான ஏற்பாடுகள் குறிப்பிடப்பட்டிருந்தன. இவ்வூடன்படிக்கையை ஐக்கிய தேசியக் கட்சி எதிர்த்ததுடன், பண்டாரநாயக்காவூக்கு ஆதரவூ வழங்கிய பௌத்த பிக்குகள் கடுமையாக எதிர்த்தனர். பத்தேகம விமலவம்ச தேரர் உள்ளிட்ட பௌத்த பிக்குகள் பண்டாரநாயக்காவின் வீட்டுக்கு முன்னாள் உண்ணாவிரதத்தை மேற்கொண்டனர்.

ஐக்கிய தேசியக் கட்சியின் ஜே.ஆர் ஜயவர்த்தன கண்டி பாதை யாத்திரையை மேற்கொண்டார். ஐக்கிய தேசியக் கட்சி தலைமை பதவியை எதிர்ப்பார்க்கும் ஜே.ஆர் ஜயவர்தன பண்டா – செல்வா ஓப்பந்தத்திற்கு எதிராக இவ்விதம் கண்டியில் இருந்து கொழும்புக்கான யாத்திரையினை மேற்கொண்டமையானது, கட்சிக்குள் காணப்பட்ட தலைமை பதவிக்கான போட்டியாகவூம் கட்சிகளுக்கு இடையே சதிகளை ஏற்படுத்தும் ஒன்றாகவூம் செயற்படுத்தப்பட்டது. இவ்வாறான எதிர்ப்புக்ள் காரணமாக இவ் ஒப்பந்தம் கிழித்தெறியப்பட்டது.

மொழி என்பது எழுத்து வடிவமாக பிரயோகிக்கப்பட்ட மற்றுமொரு பிரச்சினையாக “ஸ்ரீ” எழுத்து பிரச்சினையை குறிப்பிடலாம். 1958 ஏப்ரல், மார்ச் மாதங்களில் இலங்கை போக்குவரத்து சபை, தமக்கு சொந்தமான பஸ் வண்டிகளில் சிங்கள ஸ்ரீ எழுத்தை பொதித்து, வடக்கு கிழக்கு தமிழ் பிரதேசங்களுக்கு அனுப்பப்பட்ட போது அதற்கு எதிராக தமிழ் மக்கள் கிளர்ந்து எழுந்ததுடன், அச்சிங்கள எழுத்துக்கு பதிலாக தமிழ் ஸ்ரீ எழுத்தை பொதித்தனர். இதற்கு பதிலடியாக கொழும்பிலுள்ள தமிழ் வீடுகளில், கடைகளில் சிங்களவர்களால் ஸ்ரீ எழுத்து எழுதப்பட்டன. இதனால் 1958இல் மீண்டும்; கலவரம் ஏற்பட்டதுடன் இக்கலவரத்திலிருந்து இத்தமிழ் மக்களை பாதுகாப்பதற்கு அரசாங்கம் தவறியது. இங்கு ஏற்பட்ட கலவரங்களினால் 12 ஆயிரம் பேர் பாதிக்கப்பட்;டமையினை இட்டு, பண்டாரநாயக்கா கவலைப்பட்டதுடன் தேசிய விடுதலை முன்னணியூம் தடை செய்யப்பட்டது. 1958ஆம் ஆண்டு ஆகஸ்ட் மாதம் தமிழ் மொழி விசேட சட்டம் அறிமுகப்படுத்தப்பட்டது. இதனை சகித்துக் கொள்ள முடியாத பௌத்த பிக்கு ஒருவரினால் 1959 செப்டம்பர் 29ஆம் திகதி பண்டாரநாயக்கா கொலை செய்யப்பட்டார்.

இதன் பின்பு 1960 ஜூன் தேர்தலில் வெற்றியீட்டிய சிறிமாவோ பண்டாரநாயக்க நாடுபூராகவூம் நீதிமன்ற மொழியாக சிங்கள மொழி சட்டத்தினை அமுல்ப்படுத்தினார். இதன்மூலம் மீண்டும் ஒரு முறை சமஷ்டி கட்சியினர் பாரியளவில் ஆர்ப்பாட்டங்களை, சத்தியாகிரகங்களை ஏற்படுத்தினர். எனினும் நாட்டில் அவசரகால சட்டம் பிறப்பிக்கப்பட்டு இராணுவத்தைக் கொண்டு இவ் எதிர்ப்பு நடவடிக்கைகள் தடுக்கப்பட்டன.

1972ஆம் ஆண்டு யாப்பின் மூலம் உத்தியோகபூர்வமாக இலங்கையின் மொழிக் கொள்கை பிறப்பிக்கப்பட்டது. இதன்படி அரசியல் யாப்பின் மூலம் சிங்கள மொழி நாட்டின் உத்தியோக பூர்வ மொழியாக ஆக்கப்பட்டது. தொடர்ந்து 1978 ஆம் ஆண்டு யாப்பில் அத்தியாயம் 4, உறுப்புரை 18 இல் இலங்கையின் அரச கரும மொழி சிங்களமாக வேண்டும் என்பதுடன்இ உறுப்புரை 19 இல் இலங்கையின் தேசிய மொழியாக சிங்களமும் தமிழும் காணப்படுகின்றது எனவூம் குறிப்பிடப்பட்டுள்ளது. 21(1) உறுப்புரையில் அரச கரும மொழியே இலங்கையின் நிருவாக மொழியாதல் வேண்டும் எனவூம் குறிப்பிடப்பட்டுள்ளது.


</doc>
<doc id="44923" url="https://ta.wikipedia.org/wiki?curid=44923" title="வெளிநாட்டுக் கொள்கை">
வெளிநாட்டுக் கொள்கை

ஒரு நாட்டின் வெளிநாட்டுக் கொள்கை அந்நாடு வேறு நாடுகளுடன் பேனும் கொள்கைகளைக் குறிக்கிறது. பொதுவாக பொருளாதாரம், அரசியல், சமூக, படைத்துறை போன்ற துறைகளில் வெளிநாட்டுக் கொள்கைகள் அமைக்கப்பட்டிருக்கும். சில வேலைகளில் சுயாட்சி அற்ற நாடுகள், மாகாணங்களுடனான தொடர்புகளும் வெளிநாட்டுக் கொள்கையாக கொள்ளப்படுகின்றன,

சர்வதேச அரசியல் செயற்பாட்டினை பார்க்கையில், தமது தேச எல்லைக்குள் இயங்கும் செயற்பாட்டினை மாத்திரம் கருத்திற் கொள்ளாது சர்வதேச சூழல் முறைமைக்கு ஏற்றது போல் செயற்படும் நிலையை எம்மால் காண முடயம். ஓர் அரசு தனியாக இயங்குவதற்கான இயலுமை என்பது சாத்தியமற்றது. இதனை வரலாற்று ரீதியாக அரசுகள் மேற்கொண்ட இடைத் தொடர்புகள் மூலம் கண்டுக்கொள்ள முடியூமாகின்றது. சர்வதேச அரசுகளின் அரசியல் ரீதியான உத்தரவாதம் கொண்ட உறவினை ஏற்படுத்துவதற்கு வெளிநாட்டுக் கொள்கை என்பது இன்றியமையாத ஒன்றாகும். நாடுகளுக்கிடையே பல்பக்க அபிலாஷைகளை இலகுவில் அடைந்து கொள்வதென்பது இலகுவானதன்று. இதனை அடைந்து கொள்வதற்கு வெளிநாட்டுக் கொள்கையானது பங்களிப்பு செய்கின்றது எனலாம். வெளிநாட்டுக் கொள்கை தொடர்பாக பலர் பலவிதமான வரைவிலக்கணங்களை வகுத்துள்ளனர். இது பெரும்பாலும் நாட்டின் தேசிய பாதுகாப்பு, தேசிய நலன், உலக ஒருங்கிணைப்பு ஆகியவற்றினை மத்தியமயப்படுத்தி விளக்கியூள்ளமையை அவதானிக்க முடிகின்றது. 







எனவே அரசின் இலக்கு, தேசத்தின் நலன், தேசிய பாதுகாப்பு போன்றவற்றை அடித்தளமாக கொண்டும், உலக ஒருங்கிணைப்பினை மையமாக கொண்டும் வெளிநாட்டுக் கொள்கை உருவாக்கப்படுவது யதார்தமானதாகக் காணப்படுகின்றது. தேசத்தின் இலக்கு மற்றும் அதன் அபிலாஷை எனும் போது நாட்டிற்கு நாடு பாரிய அளவூ மாற்றம் பெறாத தன்மையானது, அந்நாடுகளின் வெளிநாட்டுக் கொள்கையின் உள்ளடக்கங்களில் இனங்காண முடிகின்றது. பிரதானமாக நாட்டின் அபிலாஷைகள் எனும் போது, ஒரு நாட்டினால் அல்லது அங்கு வாழும் மக்களால் அடைந்துக் கொள்வதற்காக அல்லது எதிர்பார்க்கப்படும்; உயர்தரமான எண்ணங்கள், விருப்புக்கள் எனலாம். அடிப்படை அபிலாஷை என்பதானது, காலத்தின் தேவை கருதி மாற்றமடையாது இஸ்தீரமான நிலையில் காணப்படும் அபிலாஷைகளாகும். மாறாக காலத்திற்கு ஏற்றவாறு மாற்றமடையக் கூடிய அபிலாஷைகளும் காணப்படுகின்றன. அதாவது, ஒரு நாட்டில் காணப்படக்கூடிய அரசியல், சமூக, பொருளாதார, கலாசாரம் உட்பட நாட்டின் வெளிவாரியான காரணிகள், உள் நாட்டின் அரசியல் மாற்றங்கள் அரசியல் நிகழ்வூகள், அரசாங்க பிளவூகள் என்பவற்றினால் தேசிய அபிலாஷை என்பது மாற்றமடையக் கூடியதாக காணப்படுகின்றது. இஸ்தீரமான அபிலாஷையானது உயர் தரமானதாகவூம், பலம் பொருந்தியதாகவூம் காணப்படுவதுடன், இது ஒரு நாடு சர்வதேச அளவில் பிரசித்தம் பெறுவதற்கான ஏற்பாடாகவூம் அமையப்பெற்றுள்ளது. 

இதில் தேசிய அபிவிருத்தி என்பது முதன்மையானதாகக் காணப்படும். பிரதானமாக காலனித்துவம் வீழ்ச்சியடைந்த அல்லது காலனித்துவத்திலிருந்து விடுபட்ட நாடுகள் தமது வெளிநாட்டுக் கொள்கைகளை வகுப்பதில் இத்தேசிய அபிவிருத்தியை அதிகளவில் கருத்திற் கொள்வதுடன் விசேடமாக நாட்டினை அந்நிய ஆக்கிரமிப்புக்களிலிருந்து பாதுகாப்பதில் அதி அக்கறை கொண்ட கொள்கைளை வகுக்கும் நிலையினையூம் காணலாம். இவ்வாறான தேசிய அபிலாஷைகளை வென்றெடுப்பதற்கு தேசிய அதிகாரம் என்பது இன்றியமையாத ஒன்றாகக் காணப்படுகின்றது. இது நாட்டின் வெளிநாட்டுக் கொள்கை மூலம் வெளிப்படுத்தப்படுகின்றது. வெளிநாட்டுக் கொள்கையில் தேசிய அதிகாரமானது, பாரியளவில் வெளிப்படுத்தப்படும் அதேவேளை, ஒரு நாடு இதன்மூலம் எவ்வளவூ தூரம் பலம் பொருந்தியது அல்லது பலமற்றது என்பதனை அறிந்துக்கொள்ள முடியூமாகின்றது. மாறாக ஒரு நாடு பலம் பொருந்தியதா இல்லையா என்பதனை இக்குறிப்பிட்ட நாட்டின் மீது ஏற்படுத்தப்படும் அந்நிய நாட்டு அழுத்தங்கள் மூலமும் விளங்கிக்கொள்ள முடியூமாகின்றது.

தேசிய பாதுகாப்பு எனும் போது இது இக்குறிப்பிட்ட நாட்டின் பாதுகாப்பு மாத்திரமன்றி மக்கள் பாதுகாப்பும் இன்றியமையாத ஒன்றாக காணப்படுவதுடன், உலகில் காணப்படும் சிறிய நாடாயினும் சரி பெரிய நாடாயினும் சரி இத்தேசிய பாதுகாப்பு தொடர்பில் அதிக அக்கறை கொள்வதனை காணலாம். அத்துடன் ஒரு நாடு தேசிய பாதுகாப்பு தொடர்பில் ஏனைய நாடுகளிடமிருந்து அச்சம் ஏற்படுமாயின் அந்நாடுகளுடன் யூத்தத்தில் ஈடுபடவூம் உடன்படிக்கை செய்யவூம் முயற்சிக்கும். இச் செயன்முறையை வரலாற்று ரீதியான அனுபவத்தில் காண முடிகின்றது. தமது உள்நாட்டு பாதுகாப்பை தரை, வான், கடல் மார்க்கங்கள் மூலமாக பாதுகாக்கும் நிலைமையானது, உள்நாட்டு அரசியல் நிலவரங்களினால் மாத்திரமன்றி, வெளிநாட்டு ஆக்கிரமிப்பு, அனாவசிய அந்நிய நாட்டு தலையீடுகளை தடுத்து, தேசிய பாதுகாப்பினை இஸ்தீரப்படுத்துவதற்கான ஏற்பாடாகவூம் காணப்படும். இது இவ்வாறு இருக்க, உலக ஒழுங்கானது மாற்றமடைகின்ற போது வெளிநாட்டுக் கொள்கையூம் மாற்றமடைகின்றது என்றே கூறலாம்.

குறிப்பாக தேசிய பாதுகாப்புக் கொள்கையானது சர்வதேச முறைமைகளினை மாத்திரம் கருத்திற் கொள்ளாது,பிராந்திய உபாய சூழலினையூம் கருத்திற் கொண்டுள்ளன. இருபதாம் நூற்றாண்டு காலப்பகுதியில் வெளிநாட்டுக் கொள்கை இவ் உலக ஒழுங்கினை கருத்திற்கொண்டு முக்கியத்துவம் பெற்று விளங்கியதுடன், பல நாடுகள் இராஜதந்திர ரீதியிலான உறவூகளை அடைந்து கொள்வதற்கு பல முயற்சிகளை ஏற்படுத்தி அதனை நடைமுறைப்படுத்தியூம் கொண்டன. இவ்வாறான நிலைக்குக் காரணம், காலத்தின் தேவை கருதிய செயற்பாடுகள் வெளிநாட்டுக் கொள்கையினை வகுப்பதில் பாரிய செல்வாக்கு செலுத்துகின்றமையே ஆகும். இதனை குளிர் யூத்த காலப்பகுதியில் அதிகளவில் காண முடிந்ததுடன், தற்போது நாடுகளுக்குள் காணப்படும் மோதல்களும் இவ் வெளிநாட்டுக் கொள்கையில் பாரிய தாக்கத்தை ஏற்படுத்துகின்றது.

வெளிநாட்டுக் கொள்கையினை கோட்பாட்டு அடிப்படையில் மொடல்ஸ்கி குறிப்பிடுகையில் “ஏனைய அரசுகளின் நடவடிக்கைகளை மாற்றுதல், மற்றும் சர்வதேச சூழலுக்கு அவர்களது செயற்பாட்டினை பொருந்தச் செய்வதற்காக சமூகத்தால் வெளிப்படுத்தப்படும் செயற்பாட்டு முறைமை” என்கிறார். எனவே, குறிப்பிட்ட நாட்டின் தேசிய இலக்குகளை அடைந்து கொள்வதற்கும், சர்வதேச நாடுகளுடன் உறவூகளைப் பேணிக்கொள்வதற்கும் வெளிநாட்டுக் கொள்கையானது உபாய ரீதியான கருவியாக செயற்படுகின்றது என்று கூறலாம்.


</doc>
<doc id="44944" url="https://ta.wikipedia.org/wiki?curid=44944" title="ஃபீபி (துணைக்கோள்)">
ஃபீபி (துணைக்கோள்)

ஃபீபி ("Phoebe") என்பது சனிக் கோளின் ஒரு சீரற்ற இயற்கைத் துணைக்கோள் ஆகும். இது வில்லியம் பிக்கரிங் என்பவரால் மார்ச் 17, 1899 இல் கண்டறியப்பட்டது. பெருவில் ஆகஸ்ட் 16, 1899 இல் எடுக்கப்பட்ட ஒளிப்படத் தகடுகளை ஆராயும் போது இத்துணைக்கோளை பிக்கரிங் கண்டுபிடித்தார்.

2004 ஆன் ஆண்டில் சனிக் கோள் தொகுதிக்குள் சென்ற நாசாவின் கசீனி-ஹியூஜென்ஸ் விண்ணுளவி முதன் முதலில் ஃபீபி என்ற சந்திரனை எதிர்கொண்டது. கசீனியின் சனிக்கோளுக்கான எறிபாதை மற்றும் நேரம் ஆகியன ஃபீபியை எதிர்கொள்ளத்தக்கதாக தெரிவு செய்யப்பட்டன.


</doc>
<doc id="44945" url="https://ta.wikipedia.org/wiki?curid=44945" title="ஏழு செவ்விய போரியல் நூல்கள்">
ஏழு செவ்விய போரியல் நூல்கள்

சீனா 5000 ஆண்டுகளுக்கு மேலானா நாகரீகம் கொண்ட தேசம். அதன் நீண்ட வரலாற்றில் பலநூறு பெரும் போர்களைச் சந்திதுள்ளது. பல பேரரசுகள் இந்த தேசத்தை ஆட்சி செய்த்துள்ளன. பேரரசுகள் கொடுங்கோல் ஆட்சி செய்த போது எதிர்ப்புப் போரட்டங்கள் வெடித்துள்ளன. வெளியில் இருந்தும் பலர் சீனாவை ஆக்கிரமித்து இருந்தனர். இந்த பின்னணியில் சீனாவின் போர்க்கலைப் பட்டறிவும் படிப்பறிவும் விரிந்து இருந்தது என்பதில் வியப்பில்லை. 11 ஆம் நூற்றாண்டில் பல்வேறு போரியல் தொடர்பான நூல்கள் தொகுக்கப்பட்டு ஏழு செவ்விய போரியல் நூல்களாக அறியப்பட்டன. பின்வந்த அனேக சீனப் போரியல் நிபுணர்களும் தளபதிகளும் இவற்றைப் படிப்த்து பயன்படுத்தினர். இவற்றை மேற்குநாட்டினரும் கவனமெடுத்து படித்தனர். 

அவையானவை:


</doc>
<doc id="44950" url="https://ta.wikipedia.org/wiki?curid=44950" title="பண்பியல் வெளிப்பாட்டியம்">
பண்பியல் வெளிப்பாட்டியம்

பண்பியல் வெளிப்பாட்டியம் (abstract expressionism) என்பது அமெரிக்காவில் இரண்டாம் உலகப் போருக்குப் பின்னர் உருவான ஒரு கலை இயக்கமாகும். உலகம் தழுவிய செல்வாக்குப் பெற்ற முதல் அமெரிக்கக் கலை இயக்கம் இதுவாகும். அத்துடன் நியூ யார்க் நகரத்தை கலை உலகத்தின் மையமாக்கியதும் இதுவே. 
பண்பியல் வெளிப்பாட்டியம் என்பது அமெரிக்க ஓவியம் தொடர்பில் 1946 ஆம் ஆண்டில் கலைத் திறனாய்வாளரான ராபர்ட் கோட்டெஸ் என்பவரால் முதலில் பயன்படுத்தப்பட்டது எனினும் இது முன்னரே 1919 ஆம் ஆண்டில் "டெர் ஸ்டர்ம்" என்னும் ஜெர்மன் சஞ்சிகையில் இடம்பெற்றது. 

நுட்ப அடிப்படையில், இப்பாணியின் முக்கியமான முன்னோடிகளுள் ஒன்று, சடுதியான, தானாக அல்லது உள்ளுணர்வின் அடிப்படையிலான படைப்புக்களுக்கு அழுத்தம் கொடுக்கும் அடிமன வெளிப்பாட்டுவாதம் (surrealism) ஆகும். நிலத்தில் வைக்கப்பட்ட வரைதுணியின் மீது நிறங்களைச் சொட்ட விடும் ஜக்சன் பொல்லொக்கின் முறை மக்ஸ் ஏர்ண்ஸ்ட் என்பவரின் படைப்புக்களை அடிப்படையாகக் கொண்டது. அடிமன வெளிப்பாட்டியத்தின் இன்னொரு தொடக்ககால வெளிப்பாடு அமெரிக்க ஓவியர் மார்க் டோபேயின் படைப்புக்களாகும்.


</doc>
<doc id="44955" url="https://ta.wikipedia.org/wiki?curid=44955" title="ஜாக்சன் பாலக்">
ஜாக்சன் பாலக்

பால் ஜாக்சன் பாலக் என்னும் முழுப்பெயர் கொண்ட ஜாக்சன் பாலக் ஒரு செல்வாக்குள்ள அமெரிக்க ஓவியர் ஆவார். இவர் பண்பியல் வெளிப்பாட்டியக் கலை இயக்கத்தில் முக்கியமான ஒருவராக இருந்தார். இவர் லீ கிரேஸ்னர் என்னும் ஒரு பண்பியல் ஓவியரை மணம் செய்துகொண்டார்.

பாலக் கோடி, வியோமிங் என்னும் இடத்தில் 1912 ஆம் ஆண்டு ஐந்து பிள்ளைகளுள்ள குடும்பத்தில் கடைசியாகப் பிறந்தார். இவரது தந்தையார் தொடக்கத்தில் ஒரு விவசாயியாக இருந்து பின்னர் அரசாங்கத்தில் நில அளவையாளராகவும் பணியாற்றினார். பொல்லொக் அரிசோனாவிலும், கலிபோர்னியாவின் சீக்கோவிலும் வளர்ந்தார். லாஸ் ஏஞ்சலீசில் கல்வி பயின்றார். தனது தந்தையாருடன் நில அளவைகளுக்குப் போகும்போது தாயக அமெரிக்கர்களில் பண்பாடுகளைப் பற்றி அறிந்துகொண்டார்.


</doc>
<doc id="44957" url="https://ta.wikipedia.org/wiki?curid=44957" title="பாலக்காட்டு கணவாய்">
பாலக்காட்டு கணவாய்

பாலக்காட்டுக் கணவாய் ("Palakkad Gap") மேற்குத் தொடர்ச்சி மலைத்தொடரில் 30-40 கிமீ அகலத்தில் அமைந்த ஒரு கணவாய் ஆகும். இதுவே இம்மலைத் தொடரின் தாழ்வான பகுதி. இது கேரள மாநிலத்தின் பாலக்காட்டு நகருக்கு அருகில் உள்ளது.

இக்கணவாய் இல்லையெனில் மேற்குத் தொடர்ச்சி மலைத்தொடர் கேரள மாநிலத்தை தனிமைப் படுத்தியிருக்கும், இதுவே அருகிலுள்ள தமிழகத்துடன் இன்னும் குறிப்பாக கூறுவதானால் இந்திய நிலப்பரப்புடன் கேரளத்தை இணைக்கிறது.

இக்கணவாய் கேரளாவின் பாலக்காடு மாவட்டத்தையும் தமிழகத்தின் கோயம்புத்தூர் மாவட்டத்தையும் இணைக்கும் பாதையாக உள்ளது. இது கேரளாவின் முதன்மையான வணிக வழித்தடமும் ஆகும். சாலை வழியாக கேரளத்தை அடையும் பெருமளவிலான பொருட்கள் இக்கணவாய் வழியாகவே செல்லுகின்றன. 

இக்கணவாய் தென்இந்தியாவின் தட்பவெப்பத்தில் சிறப்பான மாற்றத்தை உண்டுபண்ணுகிறது. இது ஈரப்பதம் நிறைந்த தென்மேற்கு பருவக்காற்று கோயம்புத்தூர் பகுதிக்கு வர உதவுகிறது. இக்காரணத்தால் கோயம்புத்தூர் பகுதி கோடை காலத்தில் தமிழகத்தின் மற்ற பகுதிகளை விட வெப்பம் குறைந்து காணப்படுகிறது.


</doc>
<doc id="44958" url="https://ta.wikipedia.org/wiki?curid=44958" title="மார்க் டோபே">
மார்க் டோபே

மார்க் ஜார்ஜ் டோபே என்னும் முழுப் பெயர் கொண்ட மார்க் டோபே ஒரு அமெரிக்கப் பண்பியல் வெளிப்பாட்டிய ஓவியர் ஆவார். இவர் விஸ்கான்சினில் உள்ள சென்டர்வில்லி என்னும் இடத்தில் பிறந்தார். ஐக்கிய அமெரிக்காவிலும், ஐரோப்பாவிலும் பரவலாக அறியப்பட்ட இவர் "வடமேற்கு ஓவியர்களுள்" குறிப்பிடத்தக்கவர் ஆவார். வயது முதிர்ந்தவரும், அனுபவம் பெற்றவருமான டோபே, மற்றவர்களிடம் செல்வாக்குச் செலுத்தக்கூடியவராக இருந்தார். ஒரு நண்பராகவும், வழிகாட்டுபவராகவும், தத்துவம், கிழக்கத்திய சமயங்கள் ஆகியவற்றின்பால் அவர் கொண்டிருந்த ஆர்வத்தை அவர்களுடன் பகிர்ந்து கொண்டார்.


</doc>
<doc id="44960" url="https://ta.wikipedia.org/wiki?curid=44960" title="மக்ஸ் ஏர்ண்ஸ்ட்">
மக்ஸ் ஏர்ண்ஸ்ட்

மக்ஸ் ஏர்ண்ஸ்ட் (2 ஏப்ரல் 1891 - 1 ஏப்ரல் 1976) ஒரு ஜெர்மன் ஓவியரும், சிற்பியும், வரைகலை ஓவியரும், கவிஞரும் ஆவார். இவர் டாடாயியம், அடிமன வெளிப்பாட்டியம் என்பவற்றின் முக்கிய பிரதிநிதியாக விளங்குகிறார்.

மாக்ஸ் ஏர்ண்ஸ்ட் ஜெர்மனியில் கொலோனுக்கு அருகில் உள்ள புரூயில் என்னுமிடத்தில் பிறந்தார். 1909 ஆம் ஆண்டில் தத்துவம் கற்பதற்காக பொன் பல்கலைக் கழகத்தில் சேர்ந்தார். எனினும் விரைவிலேயே அவர் அங்கிருந்து விலகினார். அவ்வாண்டிலேயே அவர் ஓவியங்களை வரையத் தொடங்கினார். ஆனாலும் அவர் எங்கும் முறையான ஓவியப் பயிற்சி பெறவில்லை. முதலாம் உலகப் போரின்போது இவர் ஜெர்மன் படையில் இணைந்து பணியாற்றினார்.


</doc>
<doc id="44963" url="https://ta.wikipedia.org/wiki?curid=44963" title="ஆர்ட் நூவோ">
ஆர்ட் நூவோ

ஆர்ட் நூவோ (Art Nouveau) என்பது "புதிய கலை" எனப் பொருள்படும் பிரெஞ்சுச் சொல். இது ஓவியம், கட்டிடக்கலை, பயன்பாட்டுக்கலை ஆகியவை தொடர்பான ஒரு அனைத்துலகக் கலை இயக்கம் ஆகும். இது 20 ஆம் நூற்றாண்டுத் தொடக்கத்தில் (1890–1905) புகழ் பெற்று விளங்கியது. 19 ஆம் நூற்றாண்டின் கல்விக்கழகக் கலைப் பாணிக்கு எதிராக உருவான இப்பாணி, செடி கொடி வகைகள் சார்ந்த அழகூட்டல்களைக் கொண்டு விளங்கியதுடன், வளைவுகளைக் கொண்ட வடிவங்களையும் கொண்டிருந்தது.

ஆர்ட் நூவோவின் பதினைந்து ஆண்டுகால மலர்ச்சி கிளாஸ்கோவில் இருந்து மாஸ்கோ, ஸ்பெயின் வரை ஐரோப்பா முழுவதும் உணரப்பட்டது. எனினும் இதன் செல்வாக்கு உலகம் முழுவதும் காணப்பட்டது.


</doc>
<doc id="44964" url="https://ta.wikipedia.org/wiki?curid=44964" title="ஆஸ்திரேலியா (பக்கவழி)">
ஆஸ்திரேலியா (பக்கவழி)

ஆத்திரேலியா அல்லது ஆஸ்திரேலியா அல்லது அவுஸ்திரேலியா என்பது பின்வருவனவற்றில் ஒன்றாக இருக்கலாம்:





</doc>
<doc id="44965" url="https://ta.wikipedia.org/wiki?curid=44965" title="வியட்டிய மொழிகள்">
வியட்டிய மொழிகள்

வியட்டிய மொழிகள் ஆத்திரேலாசிய மொழிகள் (ஆத்திரேலிய-ஆசிய) குடும்பத்தை சேர்ந்த உள்குடும்ப மொழிகள். முன்னர் வியட்டிய மொழிகளை வியெட்-முவோங் அல்லது அன்னம்-முவோங் மொழிகள் என்று மேற்குல மொழியிய்லாளர்கள் அழைத்தனர். ஆனால் இப்பொழுது வியட்-முவோங் மொழிகள் வியட்டிய மொழிகள் குடும்பத்தின் ஓர் உட்கிளை என்று கருதுகின்றனர். 

வியட்னாமிய மொழி (வியட்னாமியம்), ஓர் ஆத்திரேலாசிய (ஆத்திரேலிய-ஆசிய) மொழியாக 19 ஆவது நூற்றாண்டின் நடுபகுதியில் மொழிக்குடும்பமாக அறியப்பட்டது. வியட்னாமிய மொழியில் பெருமளவு சொற்கள் கண்ட்டோனீசு வகைச் சீன மொழி மற்றும் தாய்-கடை மொழிகளுடன் நெருங்கிய தொடர்புடையன. வியட்னாமிய மொழி, கண்ட்டோனீசுச் சீனம், தாய்லாந்து மொழிகள் போன்றே ஒற்றை அசை அல்லது உயிர்மெய் ஒலிகள் கொண்ட சொற்களைக் கொண்ட மொழி. இவ்வகையில் இது முதலுரு ஆத்திரேலாசிய மொழியின் பண்பைக் கொண்டிருக்கவில்லை. இதனாலேயே வியட்னாமிய மொழியானது கண்ட்டனீசு, தாய் மொழிகளை விட குமேர் மொழிகளுக்கும் நெருக்கமான மொழி என்னும் கருத்துக்கு மிகுந்த எதிர்ப்பு உள்ளது. 






</doc>
<doc id="44968" url="https://ta.wikipedia.org/wiki?curid=44968" title="பியரிய மொழிகள்">
பியரிய மொழிகள்

பியரிய மொழிகள் மோன்-குமேர் மொழிகளின் கிழக்குக் கிளை மொழிகள். இவை ஆத்திரேலாசிய மொழிக் குடும்பத்தைச் சேர்ந்த மொழிகள். இம்மொழிகள் தற்பொழுது மேற்குக் கம்போடியா, தென்கிழக்கு தாய்லாந்து ஆகிய இடங்களில் பியர் மக்களால் பேசப்பட்டாலும், மிக அருகிவரும் மொழிகளாகும்.

பியரிய மொழிகள் கம்போடியாவில் உள்ள முதற்குடிகள் பேசும் மொழி, ஆனால் இவர்கள் அடிமைப்பட்டதாலும், இனப்படுகொலைகளுக்கு ஆளாக்கப்பட்டதாலும், பிற இனத்தவர்களுடன் இணைந்தமையாலும் தம் மொழிகளை இழந்து மொழியழியும் நிலையில் உள்ளது. பியர் என்னும் சொல்லே தாழ்ச்சிப் பொருள் தரும் சொல்லாக அடிமை, அடிமைக் குலம் என்னும் பொருள் படுவதாகும். 

பியரிய மொழிகளில் கீழ்க்காண்பவை அடங்கும்:

ISO 639-3: pcb



</doc>
<doc id="44972" url="https://ta.wikipedia.org/wiki?curid=44972" title="சீன-திபெத்திய மொழிகள்">
சீன-திபெத்திய மொழிகள்

சீன-திபெத்திய மொழிகள் ஒரு பெரும் மொழிக்குடும்பம். இதனுள் சீன மொழிகளும், திபெத்திய-பர்மிய மொழிகளும் சேர்ந்து மொத்தம் 250 கிழக்கு ஆசிய மொழிகள் உள்ளன. இம்மொழிகள்பேசுவோரின் எண்ணிக்கையின் படி இவை இந்திய-ஐரோப்பிய மொழிக் குடும்பத்தினனருக்கு அடுத்தபடியாக உலகில் 2 ஆவதாக உள்ளவை.



</doc>
<doc id="44977" url="https://ta.wikipedia.org/wiki?curid=44977" title="ரெகே">
ரெகே

ரெகே யமேக்காவிலிருந்து 1960களில் வெளிவந்த இசை வகை ஆகும். ஸ்கா, ராக்ஸ்டெடி, ஆர்&பி, ராப் இசை போன்ற இசை வகைகளை ரெகே தாக்கம் செய்துள்ளது. பல ரெகே இசைக் கலைஞர்கள் ராஸ்தஃபாரை இயக்கத்தில் நம்பிக்கை செய்கிறார்கள். இவ் இயக்கம் ரெகே இசையால் உலகில் புகழுக்கு வந்தது. உலகில் மிக புகழ்பெற்ற ரெகே இசைக் கலைஞர் பாப் மார்லி ஆவார்.


</doc>
<doc id="44978" url="https://ta.wikipedia.org/wiki?curid=44978" title="பாப் மார்லி">
பாப் மார்லி

ராபர்ட் நெஸ்டா "பாப்" மார்லி (பெப்ரவரி 6, 1945 - மே 11, 1981) என்பவர் யமேக்கா ரெகே இசைக் கலைஞரும் இசைப் பாடகரும் ஆவார். வெள்ளை பிரித்தானிய தந்தையாருக்கும் கருப்பு யமேக்க தாயுக்கும் பிறந்த மார்லி உலகில் இவர் ஆவார். உலகில் மிக புகழ்பெற்ற ரெகே இசைக் கலைஞர்களில் உள்ளிட பாப் மார்லி த வெய்லர்ஸ் இசைக்குழுவின் தலைவர் ஆவார். ராஸ்தஃபாரை இயக்கத்தில் ஒரு முக்கியமானவர் பாப்  மார்லி  ஒரு பாடகர் ,பாடலாசிரியர் மற்றும் அவர் வுலகலாவில் இசை கலாச்சார சின்னமாக உள்ளார் அவர் சிறந்த கிதார் இசைக்கலைஞர்  ரெக்கே , ஸ்கா  போன்ற இசை கருவிகளையும் வாசிககும் திறம் பெற்றிருந்தார் 1963 அம் ஆண்டு த வெய்லர்ஸ் என்ற இசை குழுவை தொடங்கினார் அவர் தனக்கென தனி குரல்பாணி மாறும் தனக்கென தனி ரசிகர் பட்டாளத்தை  கொண்டிருந்தார்    த வெய்லர்ஸ் குழு தனக்கென சொந்தமாக பல பாடலைகளை வேகமாக வெளியிட்டது லீ சிகிரெட்ச் பெர்ரி  வைலர்ஸ் குழுவின் தயாரிப்பாளராக இருந்தார் 

பின்னர் 1974  அம்  ஆண்டு த வெய்லர்ஸ் குழு கலைக்கபட்டது  பின்னர் மார்லி தனியாக இசை வாழ்க்கையினை தொடங்க நேரிட்டது இங்கிலாந்து இல் 1977  அம் ஆண்டு Exodus என்ற ஆல்பம் வெளியிடபட்டது அந்த காலகட்டத்தில் இவருடைய இசைக்கு உலகம் முழுவதும் வரவேற்ப் இருந்தது  உலகின் சிறந்த விற்பனையான கலைஞர் இவருடைய அணைத்து ஆல்பங்களும் விற்று தீர்ந்தன இவருடைய படைப்புகள் அனைத்தும் 75  மில்லியன்கலீல் விற்று சாதனை படைத்தது UK வெற்றி ஆல்பங்களாக   "Waiting in Vain", "Jamming", மற்றும்  "One Love".1978 இசை வெளிஇடப்பட்டு மாபெரும் வெற்றி  கண்டது"Is This Love" and "Satisfy My Soul  என்ற ஆல்பமும் வெற்றி  பெற்றது மிகப்பெரிய வெற்றி பெற்ற ஆல்பம் Legend, 1984  அம் ஆண்டு வெளியிடபட்டது வெளிஇடப்பட்ட 3 வருடங்கள் கழித்து பாப் மார்லி இயற்கை எதினார் 1974  அம் ஆண்டு acral lentiginous melanoma எனக்ககூடிய  கொடிய ஸ்கின் கான்செர் நோயிருப்பதாக கண்டறிய பட்டது  மார்லியின் மரணம் 11 மே  1981  வயது 36 இவர் ராஸ்தஃபாரை என்ற மதத்தினை பின்பற்றினார் ஆன்மிக உணர்வு அவரது இசைக்குவூக்கமளித்தது இவர் உலகமெங்கும் ரெக்கே இசையை பிரபல படுத்தினார் ஜமைகாவின் கலாச்சாரம் மற்றும் அடையாளம் ஆகியவற்றின் சின்னமாகவும் பணியாற்றினார்

1976: Rolling Stone Band of the Year

ஜூன்  1978: Awarded the Peace Medal of the Third World from the United Nations.

பெப்ரவரி  1981: Awarded the Jamaican Order of Merit, then the nation's third highest honour, .

மார்ச்  1994: Inducted into the Rock and Roll Hall of Fame.

1999: Album of the Century for Exodus by Time Magazine.

பெப்ரவரி  2001: A star on the Hollywood Walk of Fame.

பெப்ரவரி  2001: Awarded Grammy Lifetime Achievement Award.

2004: Rolling Stone ranked him No. 11 on their list of the 100 Greatest Artists of All Time.

2004: Among the first inductees into the UK Music Hall of Fame

"One Love" named song of the millennium by BBC.

Voted as one of the greatest lyricists of all time by a BBC poll.

2006: A blue plaque was unveiled at his first UK residence in Ridgmount Gardens, London, dedicated to him by the Nubian Jak Community Trust and supported by Her Majesty's Foreign Office.

2010: Catch a Fire inducted into the Grammy Hall of Fame (Reggae Album).

ராஸ்தஃபாரை அல்லது ராஸ்தஃபாரி இயக்கம் ("Rastafari movement") என்பது 1930களில் ஆப்பிரிக்காவை மையமாகக் கொண்டு யமேக்காவில்ஆரம்பிக்கப்பட்ட ஒரு சமய இயக்கம் ஆகும். இச்சமய பக்தர்கள் கடவுளை "ஜா" என்ற பெயரால் குறிப்பிடுகிறார்கள். முன்னாள் எதியோப்பிய மன்னர் முதலாம் ஹைலி செலாசியை (ஆட்சிக் காலம் 1930-1974) கடவுளின் அவதாரம் எனவும், கிறிஸ்துவின் இரண்டாம் வருகை, எனவும், தந்தையாம் கடவுள் (God the Father) எனவும் இவர்கள் நம்புகிறார்கள்.
ராஸ்தஃபாரிகள் எத்தியோபிய மன்னர் ஹைலி செலாசிக் கடவுளாக நம்புகின்றனர்.

"ட்ரெட்லாக்" தலைமுடியை வைத்துக்கொண்ட ஒரு ராஸ்தஃபாரியர்

இவ்வியக்கத்தின் உறுப்பினர்கள் ராஸ்தாசு எனவும், ராஸ்தஃபாரி எனவும் அழைக்கப்படுகிறார்கள். ராஸ்தஃபாரி வாழ்க்கை ராசுத்தாஃபாரினியம் எனவும் சிலரால் வழங்கப்படுகிறது. "ராஸ்தஃபாரி" என்ற பெயர் "ராஸ் தஃபாரி" என்ற சொல்லில் இருந்து பெறப்பட்டது. ராஸ் என்பது தலைவர் என்பதைக் குறிக்கும். தஃபாரி என்பது மன்னர் ஹைலி செலாசியின் முதற் பெயர் ஆகும். ஜா ("யாவே" அல்லது "ஜெஹோவா") என்பது கடவுளைக் குறிக்கும் விவிலியப் பெயர் ஆகும்.

கஞ்சத்தைப் பிடிக்கிறது, ஆப்பிரோசென்ட்ரிக் மெய்யியல் என்பன இச்சமயத்தின் சில அடையாளங்கள் ஆகும். பாப் மார்லி மற்றும் பல்வேறு ரெகே இசைக் கலைஞர்களின் இசையால் இச்சமயம் புகழடைந்தது. இன்று யமேக்கா மக்களின் 5%-10% ராஸ்தஃபாரி சமயத்தை சேர்ந்தவர்கள்

முதன்மை கட்டுரை: பாப் மார்லி மற்றும் வெயிலர்ஸ்ன் இசை சரிதம் 





</doc>
<doc id="44980" url="https://ta.wikipedia.org/wiki?curid=44980" title="பூர்ணம் விஸ்வநாதன்">
பூர்ணம் விஸ்வநாதன்

பூர்ணம் விஸ்வநாதன் (1921 - 2008) தமிழ்நாட்டின் பழம்பெரும் நாடக, மற்றும் திரைப்பட நடிகர் மற்றும் அகில இந்திய வானொலியில் செய்தி வாசிப்பாளர் ஆவர். 

தனத 18வது வயதில் நாடகங்களில் நடிக்கத்தொடங்கினார். சிறிதுகாலம் புது தில்லியில் வாழ்ந்த விஸ்வநாதன் 1945 இல் அகில இந்திய வானொலியில் செய்தி வாசிப்பாளராக தன் பணியைத் தொடங்கினார். 1947இல் அகில இந்திய வானொலியில் முதலாக இந்தியா விடுதலைச் செய்தியை கூறியுள்ளார். மேடை நாடகங்களில் நடிக்க ஆரம்பித்து கலைத்துறையில் நுழைந்தார். பூர்ணம் தியேட்டர்ஸ் என்ற நாடக குழுவை ஆரம்பித்து ஏராளமான நாடகங்களை மேடை ஏற்றினார். அந்த நாடகக் குழுவின் பெயராலேயே சாதாரண விஸ்வநாதனாக இருந்த அவர், பூர்ணம் விஸ்வநாதன் என்று அழைக்கப்பட்டார்.

எழுத்தாளர் சுஜாதா வின் 10 நாடகங்களை பூர்ணம் விஸ்வநாதன் மேடை ஏற்றி உள்ளார். 1979ம் ஆண்டு துவங்கி 1997ம் ஆண்டு வரை அவர் நாடகங்களை நடத்தி வந்தார். "அடிமைகள், கடவுள் வந்திருக்கிறார், அன்புள்ள அப்பா, வாசல், ஊஞ்சல், சிங்கம் அய்யங்காரின் பேரன், பாரதி இருந்த வீடு" உள்ளிட்ட 10 நாடகங்களை சுஜாதா எழுதி பூர்ணம் விஸ்நாதன் மேடை ஏற்றினார்.

"அண்டர் செகரெட்டரி, 50=50" போன்ற நாடகங்களை தானே எழுதியும் நடித்துள்ளார். கடைசியாக 1997 ஆம் ஆண்டு திருவல்லிக்கேணியில் பாரதி இருந்த வீடு என்ற நாடகத்தை அரங்கேற்றினார். அதன்பின்னர், அவரது குழுவைச் சேர்ந்தவர்கள் கோகுலம் ஒரிஜினல் பாய்ஸ் கம்பெனி என்ற பெயரில் நாடகங்களை தொடர்ந்து நடத்தி வந்தனர்.

டெல்லி, லக்னோ, மும்பை ஆகிய நகரங்களில் இவர் நாடகம் நடித்துள்ளார்.

86 படங்களில் இவர் நடித்திருக்கிறார்.


சில மாதங்களாக நோய்வாய்ப்பட்டிருந்த பூர்ணம் விஸ்வநாதன் 2008, அக்டோபர் 1 மாலை 3.30 மணி அளவில் உயிரிழந்தார். மறைந்த பூர்ணம் விஸ்நாதனுக்கு சுசீலா என்ற மனைவியும், உமா, பத்மஜா என்ற மகள்களும், சித்தார்தா என்ற மகனும் உள்ளனர். இவருடைய அண்ணன், முள்ளும் மலரும் உட்பட பல தமிழ் நாவல்கள் எழுதிய எழுத்தாளர் உமாசந்திரன்.



</doc>
<doc id="44988" url="https://ta.wikipedia.org/wiki?curid=44988" title="குறியீட்டியம் (கலை)">
குறியீட்டியம் (கலை)

கலை இயக்கங்களைப் பொறுத்தவரை குறியீட்டியம் என்பது 19 ஆம் நூற்றாண்டின் இறுதிப் பகுதியில் பிரான்ஸ், பெல்ஜியம் ஆகிய நாடுகளிலிருந்து உருவான, கவிதை, பிற கலைகள் என்பன தொடர்பான ஒரு கலை இயக்கம் ஆகும்.

குறியீட்டியம், பெரும்பாலும் இயல்பியம் (Naturalism), மெய்மையியம் (Realism) என்பவற்றுக்கு எதிராக உருவானதாகும். உலகப் பொருட்களைக் கண்பது போலவே நுணுக்கமாக வெளிக்கொண்டு வருவதற்கும், எளிமையானவற்றையும், சாதாரணமானவற்றையும் கருத்தியலுக்கு மேலாக உயர்த்துவதற்கும் கருத்தியல் எதிர்ப்பு இயக்கங்கள் விரும்பின. இவற்றுக்கான எதிர்விளைவாக ஆன்மீகம், கற்பனை, கனவு போன்றவற்றுக்குச் சார்பான சிந்தனைகள் உருவாயின. குறியீட்டியத்துக்கான அடிப்படை இவ்வாறான எதிர்விளைவாகவே தொடங்கியது எனலாம். ஜோரிஸ்-கார்ல் ஹுயிஸ்மான்ஸ் போன்ற சில எழுத்தாளர்கள் இயல்பியத்தினராக இருந்து பின்னர் குறியீட்டியத்தின் பக்கம் வந்தவர்களாவர். ஹுயிஸ்மான்சைப் பொறுத்தவரை, சமயம், ஆன்மீகம் ஆகியவற்றில் அவருக்கு ஏற்பட்ட விழிப்புணர்வே அவரை இம்மாற்றத்துக்குத் தூண்டியது.
குறியீட்டியம் என்பது சொல்லில் அர்த்தத்தை நேரடியாகத் தரும் முயற்சிக்குப் பதிலாக குறியீடுகளைப் பயன்படுத்தி வாசகன் மனத்தில் அதன் அர்த்தத்தை விரியச் செய்யும் முறையாகும்.இறுக்கமும் செறிவும் குறியீட்டின் பண்புகளாவன.


</doc>
<doc id="44992" url="https://ta.wikipedia.org/wiki?curid=44992" title="கேழல்மூக்கன்">
கேழல்மூக்கன்

கேழல்மூக்கன், சோகுலொசிடே குடும்பத்தைச் சேர்ந்த தவளையாகும். இது மேற்குத் தொடர்ச்சி மலைகளில் மட்டும் காணப்படும் ஓர் அரிய வகைத் தவளை. இத்தவளை முதன்முதலில் 2003ஆம் ஆண்டு அக்டோபர்த் திங்கள் கண்டுபிடிக்கப்பட்டது.

கேழல்மூக்கன் மற்ற தவளைகளைப் போன்ற உடல் மற்றும் கால் அமைப்புகளை பெற்று இருந்தாலும் இதன் தலை மிகவும் சிறியதாகும். மேலும் இதன் வாய் மற்றும் மூக்குப் பகுதி மிகவும் கூர்மையானதாகும், (இது பன்றியின் மூக்குப் போல் தோன்றுவதால் "கேழல்மூக்கன்" என்ற பெயரை பெற்றுள்ளது. கேழல்=பன்றி). இத்தவளை பருவமுற்றதும் கருஞ்செவ்வூதா நிறத்தைப் பெறும். ஆணைவிடப் பெண் தவளை உருவளவில் பெரியதாகும். நடு அமெரிக்கப் பகுதியில் மட்டும் வாழும் மெக்சிக்கோவின் குழிபறிக்கும் தவளை ("Rhinophrynus dorsalis") கேழல்மூக்கனைப் போன்ற தோற்றமும் வாழ்க்கைமுறையும் கொண்டுள்ளது.

இத்தவளையை பற்றிய அறிவு அப்பகுதில் வாழும் பழங்குடி மக்களிடம் பல ஆண்டுகளாக இருந்துவந்தாலும், அறிவியல் உலகிற்கு திரு. எஸ். டி. பிஸூ மற்றும் பிரன்கி புஸ்யாட் என்பவர்களால் முதன்முதலில் கேரள மாநிலத்தின் இடுக்கி மாவட்டத்தில் கண்டுபிடிக்கப்பட்டது. முதலில் பாலக்காட்டு கணவாய்க்கு தெற்கே மட்டும் காணப்படும் என்று நம்பப்பட்டது. சமீபத்திய கண்டுபிடிப்புகள், பாலகாட்டு கணவாய்க்கு வடக்கே இதன் இருப்பை உறுதிசெய்தன. 2008 திசம்பரில் திருச்சூருக்கு அருகிலும் முதன்முறையாகக் கண்டுபிடிக்கப்பட்டது .

இத்தவளை வருடத்தின் பெரும்பாலான நேரத்தை நிலத்திற்கு அடியில் கழிக்கின்றது. ஒரு வருடத்தில் வெறும் இரண்டு வாரங்கள் மட்டும், பருவ மழை காலத்தில் இனப்பெருக்கத்திற்காக வெளியே வரும். நிலத்திற்கு அடியில் வாழும் பெரும்பாலான தவளையினங்கள் உணவு தேடுவதற்காக வெளியே தோன்றும், ஆனால் இத்தவளையின் உணவு, நிலத்திற்கு அடியில் வாழும் கரையான் போன்ற பூச்சிகள் ஆகும். நிலத்திற்கு அடியில், மண்ணுக்குள் வாழும் பூச்சிகளை இத்தவளை, தன் வாயில் அமைந்துள்ள வடிகால் போன்ற பிரத்தியோக அமைப்பின் மூலம் உட்கொள்ளும்.

இத்தவளையின் இருசொற்பெயர்(scientific name) சமசுகிருதம் மற்றும் கிரேக்க மொழியிலிருந்து பெறப்பட்டுள்ளது. சமசுகிருதத்தில் "நாசிகா" என்றால் மூக்கு என்றும், கிரேக்கத்தில் "பாட்டிராக்கஸ்" என்பது தவளையை குறிக்கும், இது இருசொற்பெயரில் பேரினத்தின் பெயர் (நாசிகாபட்ராகஸ்) ஆகும். மேலும் சிற்றினத்தின் பெயர் இத்தவளை காணப்படும் மேற்குத் தொடர்ச்சி மலையின் சமசுகிருத பெயரான "ஷஹியாதிரி" தழுவி "ஷஹியாதிரன்சிஸ்" என பெயரிடப்பட்டுள்ளது.
இத்தவளையின் குடும்பத்தை சார்ந்த தவளைகள் சேசல்சு தீவுகளில் காணப்படுவதால், சுமார் 100 மில்லியன் வருடங்களுக்கு முன் இந்தியா, சேசல்சு மற்றும் மடகாஸ்கர் தீவுகள் ஒன்றாக இருந்தபொழுது இத்தவளை தோன்றியிருக்கலாம் என்று கருதப்படுகிறது. கண்டப்பெயர்ச்சியினால் இந்நிலப்பகுதிகள் பிற்காலத்தில் பிளவுபட்டது.



</doc>
<doc id="44994" url="https://ta.wikipedia.org/wiki?curid=44994" title="இயல்பியம்">
இயல்பியம்

இயல்பியம் (Naturalism) என்பது, நாடகம், திரைப்படம், இலக்கியம் ஆகியவற்றில் நம்பத்தகுந்த, அன்றாட மெய்மையைப் பிரதி செய்ய விழையும் ஒரு கலை இயக்கம் ஆகும். இது, அதிக குறியீட்டுத் தன்மை, கருத்தியல்சார்பு, இயல்புகடந்த உருவகம் என்பவற்றை உள்ளடக்கும் புத்தார்வக் கற்பனையியம் (Romanticism), அடிமன வெளிப்பாட்டியம் போன்ற இயக்கங்களுக்கு எதிரானது. 

இயல்பிய எழுத்தாளர்கள், சார்லஸ் டார்வினுடைய படிமலர்ச்சிக் கொள்கையினால் ஈர்க்கப்பட்டனர். அவர்கள், ஒருவருடைய பிறப்பும், சமூகச் சூழலும் அவருடைய இயல்பைத் தீர்மானிக்கின்றன என்று நம்பினர். உலகில் பொருட்கள் எப்படி இருக்கின்றனவோ அப்படியே விபரிக்க முயலும் மெய்மையியத்துக்கு மாறாக, இயல்பியம், பாத்திரங்களின் செயல்பாடுகளுக்கான காரணிகளையும் அறிவியல் அடிப்படியில் எடுத்துக்காட்ட முயல்கிறது. இயல்பியப் படைப்புக்களில், அருவருப்பான, கீழ்த்தரமான விடயங்களும் இருக்கக்கூடும். இயல்பிய ஆக்கங்கள், வறுமை, இனவாதம், தப்பபிப்பிராயம், நோய், விபச்சாரம், இழிநிலை ஆகியவை உள்ளிட்ட வாழ்வின் இருண்ட பகுதிகளையும் வெளிப்படுத்துகின்றன. இவை பெரும்பாலும் எதிர்மறை நோக்குக் கொண்டவையாக உள்ளன.


</doc>
<doc id="44998" url="https://ta.wikipedia.org/wiki?curid=44998" title="உப்பகற்றல்">
உப்பகற்றல்

உப்பு மற்றும் பிற கனிமங்கள் கலந்த நீரிலிருந்து உப்பை நீக்கும் செயல்முறை உப்பகற்றல் எனப்படும். மண்ணிலிருந்து உப்பகற்றுவதையும் இந்த சொல் சுட்டலாம். இந்தக் கட்டுரை நீரிலிருந்து உப்பை அகற்றுவதைப் பற்றியது ஆகும். 
உப்பகற்றல் செய்நுட்பம் ஏற்கனவே இருந்தாலும், அவற்றிற்கான கட்டமைப்பு ஆற்றல் உள்ளீடுகள் பெரிது. ஆகையால் உப்பகற்றி நீர் பெறுவது அதிக விலை கொடுக்க வேண்டி வருகிறது. எனினும் மக்கள் தொகை அதிகரிப்பால் நன்னீர் தேவை அதிகரித்து வருகிறது. அதேவேளை சூழல் மாசுறுதலால் நன்னீர் வளங்கள் அருகி வருகின்றன. இந்த நீரின் விலை உயர்ந்து, உப்பகற்றி நீர் பெறும் நிலை வந்துள்ளது. மேலும், சவுதி அரேபியா போன்ற நீர்வளம் மிக அருகிய நாடுகளில் இது தவிர்க்க முடியாத ஒரு தேவையாகவும் இருக்கிறது. 



</doc>
<doc id="45005" url="https://ta.wikipedia.org/wiki?curid=45005" title="ஐக்கிய அமெரிக்காவின் வேளாண் உதவித்தொகை">
ஐக்கிய அமெரிக்காவின் வேளாண் உதவித்தொகை

ஐக்கிய அமெரிக்க விவசாயிகள் மிகக் குறைந்த மனித வளத்தோடு கூரிய உற்பத்தியைத் பெற்றாலும், ஒப்பீட்டளவில் இந்தியா, சீனா, ஆபிரிக்கா போன்ற வளர்ச்சி அடைந்துவரும் நாடுகளின் கூடிய மனித வள உற்பத்தி தொகையுடன் போட்டியிடுவது கடினமே. இன்று 2% (~6 மில்லியன்) அமெரிக்கள்தான் வேளான் துறையில் ஈடுபட்டிருந்தாலும், அமெரிக்காவில் இவர்களது அரசியல், பண்பாட்டு செல்வாக்கு பெருதானது. இதை 60% (~679 மில்லியன்)செல்வாக்கு குறைந்த இந்திய விவசாயிகளோடு ஒப்பிடலாம். அமெரிக்க விவசாயிகள் உற்பத்தி செய்யும் பயிரையும் தொகையையும் பொறுத்து அவர்களுக்கு விலை உத்தரவாதத்தையும் தொழில்நுட்ப உதவிகளையும் அமெரிக்கா அரசு செய்கிறது. இதுவே ஐக்கிய அமெரிக்காவின் வேளாண் உதவித்தொகை எனப்படுகிறது. 2004 ஆம் ஆண்டு 8022 அமெரிக்க டொலர்கள் இவ்வாறு உதவித் தொகையாக அமெரிக்க விவசாயிகளுக்கு வளங்கப்பட்டது . 

திறந்த சந்தைப் படி விவசாயிகள் உலகச் சந்தையுடன் போட்டி போட்டிருக்க வேண்டும். அப்படி நடந்திருந்தால் குறைந்த விலைக்கு உற்பத்தி செய்ய கூடிய வளர்ச்சியடைந்த நாட்டு விவசாயிகள் பலன் பெற்று இருப்பார்கள். ஆனால் அவ்வாறு செய்யாமல், உற்பத்தி தொகையை அரசின் உதவித் தொகைமூலம் கட்டுப்படுத்தி உணவுப் பொருட்களின் விலையை அமெரிக்க அரசு தீர்மானிக்க தக்கவாறு தற்போதைய ஏற்பாடு அமைந்திருக்கிறது. இது அமெரிக்கா பெரிதும் முன்னிறுத்து திறந்த சந்தை கொள்கைக்கு நேர் எதிரானது. 



</doc>
<doc id="45009" url="https://ta.wikipedia.org/wiki?curid=45009" title="நகர வாழ்வியல்">
நகர வாழ்வியல்

இன்று பெரும்பான்மை (50% மேற்பட்ட) உலக மக்கள் நகரங்களிலேயே வாழ்கின்றனர். இந்தியாவில் அதிகபடியாக தமிழ்நாட்டில் 47% மக்கள் நகரங்களில் வாழ்கின்றனர். இந்தத் தொகை அன்றாடம் உயர்ந்து கொண்டே செல்கிறது. 
நகரங்கள் வெறும் கட்டிடங்களால் ஆன இடங்கள் மட்டுமல்ல, அவை மனித உறவுகளை பண்பாட்டை நுட்பத்தை ஏதுவாக்கும் வெளிப்படுத்தும் வாழ்விடங்கள். கிராமத்துடன் ஒப்பிடும் பொழுது நகரங்கள் வேறான ஒரு வாழ்வியல் தோரணத்தை ஏற்படுத்துகின்றன. வெவ்வேறு நகரங்களுக்கிடையே இருக்கும் ஒற்றுமை ஒரே நாட்டில் இருக்கும் இடங்களை அல்லது நகரங்களை விட கூடியதாக இருக்கலாம். நகர மனிதனின் பண்பும் வேகமும் வேட்கையும் கிராமத்து மனிதர்களில் இருந்து சிறிது வேறுபட்டும் அமைகின்றன. இன்றைய போக்குவரத்து தொடர்பாடல் தொழில்நுட்பம் இந்த வேறுபாடுகளை குறைத்து இவை இன்னும் இருக்கவே செய்கின்றன. இத்தகைய வாழ்வியல் அம்சங்களை நகர வாழ்வியல் (urban living) என்ற இந்தக் கட்டுரை விவரிக்கும்.


</doc>
<doc id="45010" url="https://ta.wikipedia.org/wiki?curid=45010" title="கருவிப் பகிர்வகம்">
கருவிப் பகிர்வகம்

நூல்களை எவ்வாறு ஒரு நூலகத்தில் இருந்து பெற்று, வாசித்து, குறிப்பெடுத்து விட்டு, திரும்ப நூலகத்துக்கு கொடுக்கின்றோமே அதே மாதிரி பல்வேறு கருவிகளை பெற்று பயன்படுத்தி விட்டு திருப்ப கொடுக்கும் அமைப்பு கருவிப் பகிர்வகம் (Tool Library) எனப்படுகிறது. 

அனேக கருவிகள் அவ்வப்பொழுதுதான் பயன்படுத்துகிறன. இவை அனைத்தையும் வாங்கி, இடமெடுத்து, பாதுகாப்பது வீண் செலவு. தேவைப்படும் பொழுது அத்தகைய கருவிகளை பெறக்கூடியதாக இருந்தால் பலர் இவ்வாறு வாங்குவதை தவிர்த்து விடுவர். இது ஒரு பேண்தகு செயற்பாடக அமையும். இதை ஊக்குவிக்கவே கருவிப் பகிர்வகங்கள் தொடங்கப்பட்டன. 

சமையல் கருவிகள், புல்லு வெட்டும் இயந்திரம், நீர்க்குழாய் திருத்தும் கருவிகள், ஏணி, மின்னோடிகள், வாகனங்கள், கூடாரங்கள் என பல்வேறு தரப்பட்ட கருவிகள் இவ்வாறு பகிரப்படலாம். 

கருவிப் பகிர்வகங்கள் ஐக்கிய அமெரிக்காவில் 1970 களிலும் 80 களிலும் குமுக வளர்ச்சி செற்திட்டங்களின் ஒரு பகுதியாக உருவாக்கம் பெற்றன. RTCO Tool Library, Phinney Tool Library, The Berkeley Tool Library ஆகியவை இவ்வாறு தோற்றம் பெற்றன. இவற்றின் மாதிரியைப் பின்பற்றி பல்வேறு குமுக அமைப்புகளும் கருவிப் பகிர்வங்களை உருவாக்கின. 

இணைய வளர்ச்சி கருவிப் பகிர்வகங்களை பரவலாக்க உதவியுள்ளது. ஒரு கருவிப் பகிர்வககத்தில் என்ன உள்ளன, அவற்றை இரவல் பெற முடியுமா, கருவிகளை முன்பதிவு செய்தல் போன்ற வசதிகளை கருவிப் பகிர்வகங்களுக்கான மென்பொருள் வழங்கி உதவின. 

2000 களில் பல்வேறு அரச நூலகங்களும் கருவிப் பகிர்வகங்களை தமது சேவைகளில் சேர்த்துக் கொண்டுள்ளன. 

கருவிப் பகிர்வகங்களில் பல் வகைப்பட்ட கருவிகள் பகிரப்படுகின்றன. அவற்றுள் பின்வருவன அடங்கும்:



</doc>
<doc id="45015" url="https://ta.wikipedia.org/wiki?curid=45015" title="ரியாத்">
ரியாத்

ரியாத் (அரபு மொழி: الرياض) சவுதி அரேபியாவின் தலைநகரமும் மிகப்பெரிய நகரமும் ஆகும். அரபிய மூவலந்தீவின் நடுவில் அமைந்த ரியாத் சவுதி அரேபியாவின் ரியாத் மாகாணத்தின் தலைநகரம் ஆகும். இது வரலாற்றுச் சிறப்பு வாய்ந்த பகுதிகளான நாசித், அல் யமாமா என்பவற்றுள் அடங்கியது. இந்நகரத்தில் 4.26 மில்லியன் பேர் வசிக்கிறார்கள். 

15 மாநகரப் பகுதிகளாகப் பிரிக்கப்பட்டுள்ள ரியாத் நகரம் நகரபிதாவைத் தலைவராகக் கொண்ட மாநகரசபையாலும், மாகாணத்தின் ஆளுனரைத் தலைவராகக் கொண்ட ரியாத் வளர்ச்சி அதிகாரசபையாலும் நிர்வாகம் செய்யப்படுகிறது. ரியாத் உலக நகராக வடிவமைக்கப்பட்டுள்ளது.

இசுலாத்துக்கு முற்பட்ட காலத்தில் ரியாத் அமைந்துள்ள இடத்தில் அமைந்திருந்த நகரம் "ஹஜிர்" என அழைக்கப்பட்டது. பனி அனீபா என்னும் பழங்குடியைச் சார்ந்தோர் இந்த நகரை அமைத்ததாகத் தெரிகிறது. இது அல் யமாமா மாகாணத்தின் தலைநகரமாக இருந்தது. இந்த மாகாணத்தின் ஆளுனர்கள் உமய்யாத், அப்பாசியக் காலங்களில் நடு அரேபியாவினதும், கிழக்கு அரேபியாவினது பெரும் பகுதிக்குப் பொறுப்பாக இருந்தனர். கிபி 866 இல், அல் யமாமா அப்பாசியப் பேரரசிலிருந்து பிரிந்து, உகாதிரைட்டுக்களின் ஆட்சிக்குள் வந்தது. இவர்கள் தலைநகரை ஹஜிரில் இருந்து அருகில் இருந்த அல் காரிச்சுக்கு மாற்றினர். இதனால் ஹஜிர் நகரம் ஒரு நீண்டகால வீழ்ச்சி நிலைக்குச் சென்றது. 14 ஆம் நூற்றாண்டில் வட ஆப்புரிக்கப் பயணி இப்னு பத்தூதா தான் ஹஜிர் நகருக்குச் சென்றது பற்றி எழுதியுள்ளார். அவர் இந்நகரை அல் யமாமாவின் முதன்மை நகரம் எனக் குறித்துள்ளார். ஹஜிர் கால்வாய்களையும், மரங்களையும் கொண்ட நகரமாக இருந்ததாகவும் நகரில் பெரும்பான்மையோர் பனி அனீபாக்கள் என்றும் அவர்களது தலைவருடன் தான் மக்காவுக்கு ஹஜ் கடமைகளை நிறைவேற்றச் சென்றதாகவும் இப்னு பத்தூதா குறிப்பிட்டுள்ளார்.

பிற்காலத்தில், ஹஜிர் பல தனித்தனியான குடியிருப்புக்களாகப் பிரிந்தது. இவற்றுள் குறிப்பிடத்தக்கவை மிக்ரின், மிக்கால் என்பவை. எனினும், ஹஜிர் என்னும் பெயர் தொடர்ந்தும் நாட்டுப்புறக் கவிதைகளில் இடம்பெற்று வந்தது. இவ்விடத்துக்கு ரியாத் என்னும் பெயர் பயன்பட்ட மிகப் பழைய குறிப்பு 17 ஆம் நூற்றாண்டைச் சேர்ந்தது. அக்காலத்து வரலாற்றுப் பதிவாளர் ஒருவர்1590 இல் நிகழ்ந்த ஒரு நிகழ்வை அறிவிக்கும்போது இப்பெயரைக் குறிப்பிட்டுள்ளார். 1737 இல், அயலிலி இருந்த மன்பூகா என்னும் இடத்திலிருந்து அகதியாக வந்த தெகாம் இப்னு தவ்வாசு என்பவன் ரியாத்தைத் தனது கட்டுப்பாட்டுக்குள் கொண்டுவந்தான். அவன் ரியாத் நகரின் பல்வேறு பகுதிகளைச் சுற்றி ஒரே மதிலைக் கட்டி அதை ஒரே நகரமாக்கினான்.

1744 இல் முகம்மத் இப்னு அப்தெல் வஹாப் அயலில் இருந்த திரியா நகர ஆட்சியாளரான முகம்மத் இப்னு சவூத் என்பவனுடன் கூட்டணி அமைத்தான். இப்னு சவூத், சுற்றியிருந்த பகுதிகளை ஒரு இசுலாமிய ஆட்சியின் கீழ் கொண்டுவரும் நோக்கத்துடன் அவற்றைக் கைப்பற்றத் தொடங்கினான். அல் கார்ஜ், அல் அசா ஆகியவற்றைச் சேர்ந்த படைகளுடனும், நஜ்ரானைச் சேர்ந்த பனு யாம் இனக்குழுவுடனும் இணைந்து இப்னு தவ்வாசு பலத்த எதிர்ப்பைக் காட்டினான். இறுதியில் இப்னு தவ்வாசு தப்பியோடினான். நீண்ட காலப் போரை முடிவுக்குக் கொண்டுவந்து 1774 இல் ரியாத் சவூதிகளிடம் சரணடைந்தது. இது ரியாத்தைத் தலைநகராகக் கொண்ட முதல் சவூதி அரசை நிறுவ வழியேற்படுத்தியது.

ஓட்டோமான் பேரரசுக்காகச் செயற்பட்ட எகிப்தின் முகம்மத் அலி அனுப்பிய படைகள் முதல் சவூதி அரசை அழித்தன. 1818 இல், ஓட்டோமான் படைகள் சவூதியின் தலைநகர் திரியாவைத் தரைமட்டமாக்கின. இவர்களது படைமுகாம் ஒன்று நாஜித்தில் இருந்தது. சவூதி வம்சத்தினரின் குறுகியகால வீழ்ச்சியை இது குறித்தது.

துர்க்கி பின் அப்துல்ல பின் முகம்மத் இரண்டாம் சவூதி அரசின் முதல் அமீர் ஆனான். இவன் சவூத் பின் சவூதின் ஒன்றுவிட்ட சகோதரன். 1834 வரை 19 ஆண்டுகள் ஆட்சியில் இருந்தான். இவர்கள் எகிப்தில் இருந்த ஓட்டோமான் பேரரசின் ஆட்சிப் பிரதிநிதியான முகம்மத் அலியின் கட்டுப்பாட்டுக்குள் இருந்தாலும், இக்காலப்பகுதி


</doc>
<doc id="45016" url="https://ta.wikipedia.org/wiki?curid=45016" title="பெய்ரூத்">
பெய்ரூத்

பெய்ரூத் (அரபு மொழி: بيروت , விவிலிய எபிரேயம்: בְּאֵרוֹת "Be'erot"; எபிரேயம்: ביירות "Beirut"; இலத்தீன்: "Berytus"; ) லெபனான் நாட்டின் தலைநகரமும் மிகப்பெரிய நகரமும் ஆகும். 2007ஆம் கணக்கெடுப்பின்படி பெரும் பெய்ரூத்தில் 1 மில்லியனுக்கு கூடுதலான 2 மில்லியனுக்குக் குறைவான மக்கள்தொகை என மதிப்பிடப்படுகின்றது. லெபனானின் நடுநிலக் கடலோரத்தின் மையப்பகுதியில் மூவலந்தீவொன்றில் அமைந்துள்ள பெய்ரூத் நாட்டின் பெரிய, முதன்மையானத் துறைமுகமாகவும் விளங்குகின்றது. 

இப்பெருநகர் குறித்த முதல் குறிப்பு கி.மு 15ஆம் நூற்றாண்டு பண்டைய எகிப்தின் அமர்னா கடிதங்களில் காணப்பட்டுள்ளது. அப்போதிலிருந்து தொடர்ச்சியாக இங்கு மக்கள் வசித்து வந்துள்ளனர். பெய்ரூத் ஆறு நகரின் கிழக்கில் தெற்கிலிருந்து வடக்காக ஓடுகின்றது. 

பெய்ரூத் லெபனான் அரசு இயங்கும் தலைநகரமாகும்; இது லெபனானின் பொருளியலில் முதன்மை பங்காற்றி வருகின்றது. பல வங்கிகளும் நிறுவனங்களும் பெய்ரூத்தின் மைய மாவட்டம், அம்ரா தெரு, வெர்துன் சாலை,அஷ்ராஃபெ பகுதிகளில் தங்கள் தலைமையகங்களை கொண்டிருக்கின்றன. லெபனானின் உள்நாட்டுப் போர் காரணமாக சிதைவுற்றாலும் பெய்ரூத்தின் பண்பாட்டு கூறுகள் பெரும் மீட்பையும் மாற்றங்களையும் எதிர்கொண்டுள்ளன. கணக்கியல்,விளம்பரத்துறை, வங்கி/நிதி, சட்டத்துறைகளில் தனக்கென தனி அடையாளத்தை அடைந்துள்ள பெய்ரூத்தை "உலகமயமாக்கம் மற்றும் உலக நகரங்கள் ஆய்வுப் பிணையம்" "பீட்டா வேர்ல்டு சிடி" என்ற விருதை வழங்கியுள்ளது.



</doc>
<doc id="45021" url="https://ta.wikipedia.org/wiki?curid=45021" title="எருசலேம்">
எருசலேம்

யெரூசலம் அல்லது எருசலேம் ("Jerusalem") என்பது நடு ஆசியாவில் அமைந்து, யூதம், கிறித்தவம், இசுலாம் ஆகிய மதங்களுக்கும், இசுரயேலர், பாலத்தீனியர் ஆகியோருக்கும் மிக முக்கியத்துவம் வாய்ந்த நகராகவும், பழமைமிக்க நகராகவும் அமைந்துள்ளது.

எருசலேம் என்பது எபிரேய மொழியில் "יְרוּשָׁלַיִם" ("யெருசலையிம்") என்றும், அரபியில் அல்-குத்சு (القُدس) என்றும் அழைக்கப்படுகிறது. எருசலேமைக் குறிக்கும் எபிரேயச் சொல்லுக்கு "அமைதியின் உறைவிடம்" என்றும், அரபிச் சொல்லுக்குப் "புனித தூயகம்" என்றும் பொருள்.

கிழக்கு எருசலேமையும் உள்ளடக்கிப் பார்த்தால் எருசலேம் நகரம் இசுரேல் நாட்டின் மிகப் பெரிய நகரம் என்பது மட்டுமன்றி, மிகப்பெரும் மக்கள் எண்ணிக்கையைக் கொண்டுள்ள நகரமும் ஆகும். இந்நகரில் 801,000 மக்கள் வாழ்கின்றார்கள். இதன் பரப்பளவு 125 சதுர கி.மீ (48.3 சதுர மைல்) ஆகும். பழமையான நகரங்களில் ஒன்றான இந்நகரம் யூதேய மலைப்பகுதியில், மத்தியதரைக் கடலுக்கும் சாக்கடலின் வடக்குக் கரைக்கும் இடையில் அமைந்துள்ளது. ஆபிரகாமிய சமயங்கள் என்று அழைக்கப்படுகின்ற யூத சமயம், கிறித்தவ சமயம், இசுலாம் ஆகிய மூன்று மதங்களுக்கும் எருசலேம் ஒரு புனித நகராக உள்ளது.

எருசலேமின் நீண்டகால வரலாற்றை நோக்கும் போது, அந்நகரம் இருமுறை அழித்துத் தரைமட்டமாக்கப்பட்டது; 23 தடவை முற்றுகையிடப்பட்டது; 52 தடவை தாக்குதலுக்கு உள்ளானது; 44 தடவை கைப்பற்றப்பட்டது. நகரத்தின் பழைய பகுதியில் கி.மு. 4ஆம் ஆயிரமாண்டிலிருந்தே மக்கள் குடியேற்றம் இருந்துவந்துள்ளது. இவ்வாறு எருசலேம் உலகப் பழம் நகரங்களுள் ஒன்றாக எண்ணப்படுகிறது. மதில்சுவர்களைக் கொண்ட பழைய எருசலேம் "உலகப் பாரம்பரியச் சொத்து" (World Heritage) என்று வகைப்படுத்தப்பட்டுள்ளது. இது நான்கு குடியிருப்புகளை உள்ளடக்கியது. அவை: அர்மீனியக் குடியிருப்பு, கிறித்தவக் குடியிருப்பு, யூதக் குடியிருப்பு மற்றும் முஸ்லிம் குடியிருப்பு என்பனவாகும்.

இந்நகர் "உருசலிமம்" ("Rušalimum"/"Urušalimum") (சலீமின் அத்திவாரம்) என அழைக்கப்பட்டதாகப் புராதன எகிப்தின் இரண்டு கி.மு. 19ம், 18ம் நூற்றாண்டு குறிப்புகளில் பதிவு செய்யப்பட்டுள்ளது

எருசலேம் 5000 வருட வரலாற்றைக் கொண்டது. இது சீயோசிய மற்றும் பாலஸ்தீன தேசியவாதத்திற்குக் காரணமுமாகும். உதாரணத்திற்கு: இசுரேலிய தேசியவாதிகளாகச் சீயோனியர்களுக்கு யூத கால வரலாறு முக்கியத்துவமிக்கது. அதேவேளை, இசுலாமியர் மற்றும் யூதரல்லாதவர்களுக்கு அந்நகரின் வரலாறு முக்கியத்துவமிக்கது. அவர்கள் தங்கள் முன்னோர் இவ்விடத்தில் வாழ்ந்ததாகக் கருதுகின்றனர்.

பழைய ஏற்பாட்டின்படி, இசுரயேலின் மன்னர் தாவீது எருசலேம் நகரை இசுரயேல் ஐக்கிய இராச்சியத்தின் தலைநகராக சுமார் கி.மு. 1000 ஆண்டளவில் நிறுவினார். தாவீது மன்னரின் மகன் சாலமோன் எருசலேமில் புகழ்வாய்ந்த கோவிலைக் கட்டியெழுப்பினார். இவ்வாறு எருசலேம் யூதா நாடு மற்றும் இசுரயேல் நாடு இரண்டும் இணைந்த ஐக்கிய நாட்டுக்கு மாபெரும் புனித நகராக மாறியது.
புதிய ஏற்பாட்டின்படி, இயேசு கிறித்து சுமார் கி.பி. 30இல் எருசலேமுக்கு வெளியே சிலுவையில் அறையுண்டு இறந்தார். அவர் உயிர்நீத்த சிலுவையை கான்ஸ்டன்டைன் மன்னனின் தாய் புனித ஹெலென் என்பவர் கி.பி. 300 அளவில் எருசலேமில் கண்டெடுத்தார். இவ்வாறு கிறித்தவர்களுக்கு எருசலேம் புனித நகரமாயிற்று.

மெக்கா, மதீனா ஆகிய நகரங்களுக்கு அடுத்த நிலையில் இசுலாமியர் எருசலேமைத் தங்கள் புனித நகராகக் கருதுகின்றனர். கி.பி. 610ஆம் ஆண்டில் இசுலாமியர் எருசலேமை நோக்கித் தொழுகை நடத்தினார்கள். 620இல் முகம்மது நபி எருசலேமிலிருந்து விண்ணகப் பயணம் சென்று திரும்பினார் என்று இசுலாமியர் நம்புகின்றனர்.

இவ்வாறாக, எருசலேமின் பழைய நகர்ப்பகுதி உலகப் பெரும் சமயங்களுள் மூன்றினுக்குப் புனித நகராக விளங்குகிறது. அப்பகுதியின் பரப்பளவு 0.9 சதுர கி.மீ (0.35 சதுர மைல்) மட்டுமே ஆகும். அங்கே புனித இடங்களாக இருப்பவை: கோவில் மலை, "அழுகைச் சுவர்" என்று அழைக்கப்படுகின்ற மேற்குச் சுவர், திருக்கல்லறைத் தேவாலயம், பாறைக் குவிமாடம், அல்-அக்சா மசூதி.

இசுரயேல் நாடு தன் தலைநகராக எருசலேமைக் கருதுகின்றது. எருசலேம் நித்திய காலத்துக்கும் தன் தலைநகராக இருக்கும் என்று 1949இல் இசுரயேல் அறிவித்தபோதிலும் பன்னாட்டளவில் எந்த நாடும் அந்த நிலைப்பாட்டை ஏற்கவில்லை. பாலத்தீன மக்களுக்கென வருங்காலத்தில் உருவாக்கப்படவிருக்கின்ற தன்னுரிமைகொண்ட பாலத்தீன நாட்டின் தலைநகராக எருசலேம் அமையவேண்டும் என்பது இன்றைய பாலத்தீன ஆட்சியமைப்பின் ("Palestinian Authority") கொள்கையாகும். இசுரேல் சட்டப்படி எருசலேம் அந்நாட்டின் தலைநகரம் எனக்குறிக்கப்படுகிறது. இசுரேலின் குடியரசுத் தலைவர் உறைவிடம், அரசு அலுவலகங்கள், நாடாளுமன்றம் ஆகியவை அங்கு அமைந்துள்ளன. பாலஸ்தீன அதிகார அமைப்பு வருங்காலத்தில் அமையக்கூடிய பாலத்தீன நாட்டின் தலைநகராக கிழக்கு எருசலேமைக் கருதுகிறது. ஐக்கிய நாடுகள் அவையும் பெரும்பாலான உலக நாடுகளும் இந்நகரை இசுரேலின் தலைநகரம் என ஏற்றுக்கொள்வதில்லை. அவை இந்நகரின் எதிர்கால நிலை இசுரேல்-பாலத்தீன அதிகார அமைப்பிடையே நடக்கும் பேச்சுவார்த்தைகளால் முடிவு செய்யப்பட வேண்டும் என்ற நிலைபாட்டைக் கொண்டுள்ளன. பெரும்பாலான நாடுகளின் தூதரகங்கள் டெல் அவீவ் அல்லது எருசலேமின் புறநகர்ப் பகுதிகளிகளில் அமைந்துள்ளன.

முதலாம் உலகப் போரின்போது பாலஸ்தீனப் பகுதியை உள்ளடக்கியிருந்த ஒட்டோமானிய அரசு செருமனியை ஆதரித்தது. செருமனியும் அதன் கூட்டுநாடுகளும் போரில் தோல்வியுற்றதைத் தொடர்ந்து பிரித்தானிய மற்றும் பிரான்சு அரசுகள் பாலஸ்தீனத்தைத் தமக்குள் பங்கிட்டுக்கொண்டன. 1917இலிருந்து 1948 வரை அங்கு ஆதிக்கம் செலுத்திய பிரித்தானிய அரசு ஆட்சியைக் கைவிட்டபோது அரபு-இசுரயேல் எல்லைகள் வரையறுப்பது பற்றிய தெளிவு இருக்கவில்லை.
1948இல் நிகழ்ந்த அரபு-இசுரயேலிப் போரின் விளைவாக வரையப்பட்ட எல்லைக்கோட்டின்படி, எருசலேமின் பழைய நகர்ப்பகுதி முழுவதும் யோர்தான் நாட்டு எல்லைக்குள் வந்தது. ஆனால், 1967இல் நிகழ்ந்த ஆறு நாள் போரில் இசுரயேல் எருசலேமின் பழைய நகர்ப்பகுதியையும் கிழக்குப் பகுதியையும் யோர்தானிடமிருந்து கைப்பற்றித் தன்னோடு இணைத்துக்கொண்டது.

இவ்வாறு இணைத்துக்கொண்டதை பன்னாட்டுச் சட்டத்தின் அடிப்படையில் உலக நாடுகள் சட்ட மீறுதலாகக் கருதின. கிழக்கு எருசலேம் பாலஸ்தீனப் பகுதி என்றும், அது தற்போது இசுரயேலின் இராணுவக் கட்டுப்பாட்டில் உள்ளது என்றும் பன்னாட்டுச் சட்டக் கருத்து உள்ளது. ஆனால், எருசலேம் முழுவதும் இசுரயேலுக்கே சொந்தம் என்று இசுரயேல் நாடு உரிமை பாராட்டுவதோடு, 1980இல் "ஒருங்கிணைக்கப்பட்ட எருசலேம் நகரம் இசுரயேலின் தலைநகராய் இருக்கும்" என்றும் அறிவித்துச் சட்டம் இயற்றியது.

எருசலேம் நகரம் பிளவுபடக் கூடாது என்றும், முழு நகரமும் இசுரயேலின் ஆட்சிக்கு உட்பட்டதாய் இருக்கவேண்டும் என்றும் இசுரயேல் கூறுகிறது. 1967இல் இசுரயேல் கைப்பற்றிய கிழக்கு எருசலேம் பகுதியாவது தம் ஆட்சிக்கு உரியது என்று பாலஸ்தீனியர்கள் உரிமை கொண்டாடுகிறார்கள்.

இசுரயேல் அரசின் முதன்மை நிறுவனங்கள் எருசலேமில்தான் உள்ளன. க்னெஸ்ஸெட் என்று அழைக்கப்படும் இசுரயேல் நாடாளுமன்றம், உச்ச நீதிமன்றம் போன்றவை மேற்கு எருசலேமின் "புதிய பகுதியில்" அமைந்துள்ளன.
2000 ஆண்டளவில் இசுரயேலுக்கும் பாலஸ்தீனத்துக்கும் இடையே அமைதி கொணரும் முயற்சியாக, எருசலேமின் அரபுப் பகுதிகள் பாலஸ்தீனத்துக்குச் சேர வேண்டும் என்றும், எருசலேமின் யூதப் பகுதிகளை இசுரயேல் தக்கவைத்துக் கொள்ளும் என்றும், இரு தரப்பினரும் "கோவில் மலை" என்னும் பகுதியின் கீழ் நிகழும் அகழ்வாய்வுகளை இணைந்து நடத்தலாம் என்றும் பரிந்துரைக்கப்பட்டது. கொள்கையளவில் இப்பரிந்துரை ஏற்கப்பட்டது, ஆனால் நடைமுறையில் ஒன்றும் நிகழவில்லை. எருசலேமின் புனித இடங்கள் பாலஸ்தீனக் கட்டுப்பாட்டுக்குள் வருவதை இசுரயேல் எதிர்க்கிறது. அதுபோலவே, கிறித்தவ மற்றும் இசுலாமிய புனித இடங்கள் இசுரயேலின் கட்டுப்பாட்டுக்குள் இருக்கும்போது அம்மதங்களைச் சார்ந்தவர்களுக்கு சம உரிமைகள் கிடைப்பதில்லை என்று பாலஸ்தீனம் முறையிடுகிறது.

இசுரயேலுக்கும் பாலஸ்தீனத்துக்கும் இடையே தொடர்ந்து நிலவுகின்ற மோதலில் ஹமாஸ் மற்றும் ஹெஸ்புல்லா ஆகிய தீவிர இயக்கங்களும் ஈடுபட்டுள்ளன. இன்றைய சூழ்நிலையில், ஈரான், சிரியா ஆகிய நாடுகள் அரபு-இசுரயேலி பிரச்சினைக்குத் தீர்வு ஏற்படாமல் தடுக்கின்றன என்றும் சிலர் குற்றம் சாட்டுகின்றனர்.


அரசாங்கம்

கலாச்சாரம்

கல்வி

வரைபடங்கள்

சமயம்


</doc>
<doc id="45023" url="https://ta.wikipedia.org/wiki?curid=45023" title="முதலாம் ஹைலி செலாசி">
முதலாம் ஹைலி செலாசி

ஹைலி செலாசி I (அம்ஹாரிய மொழி: ኃይለ፡ ሥላሴ, பிறப்பு டஃபாரை மகொனென், ஜூலை 23, 1892 - ஆகஸ்ட் 27, 1975) 1930 முதல் 1974 வரை எதியோப்பியா நாட்டின் மன்னராக இருந்தவர். 20ஆம் நூற்றாண்டில் பல ஆப்பிரிக்க நாடுகள் விடுதலை அடைந்த பொழுது செலாசி் ஏற்கனவே சுதந்திரமாக இருந்த எதியோப்பியாவை வளர்த்தெடுத்தார். ராஸ்தஃபாரை சமயத்தை சேர்ந்தவர்கள் இவரை கடவுளாக வழிபடுகிறார்கள்.


</doc>
<doc id="45025" url="https://ta.wikipedia.org/wiki?curid=45025" title="அம்காரியம்">
அம்காரியம்

அம்காரியம் என்பது அரபு மொழிக்கு அடுத்ததாக உலகில் அதிக மக்களால் பேசப்படும் செமித்திய மொழி ஆகும். எதியோப்பியாவின் ஆட்சி மொழியாகும். கேயெஸ் எழுத்துமுறையால் எழுதப்பட்ட இம்மொழியை மொத்தத்தில் கிட்டத்தட்ட 17 மில்லியன் பேர் பேசுகின்றனர்.


</doc>
<doc id="45029" url="https://ta.wikipedia.org/wiki?curid=45029" title="ராஸ்தஃபாரை">
ராஸ்தஃபாரை

ராஸ்தஃபாரை அல்லது ராஸ்தஃபாரி இயக்கம் ("Rastafari movement") என்பது 1930களில் ஆப்பிரிக்காவை மையமாகக் கொண்டு யமேக்காவில் ஆரம்பிக்கப்பட்ட ஒரு சமய இயக்கம் ஆகும். இச்சமய பக்தர்கள் கடவுளை "ஜா" என்ற பெயரால் குறிப்பிடுகிறார்கள். முன்னாள் எதியோப்பிய மன்னர் முதலாம் ஹைலி செலாசியை (ஆட்சிக் காலம் 1930-1974) கடவுளின் அவதாரம் எனவும், கிறிஸ்துவின் இரண்டாம் வருகை, எனவும், தந்தையாம் கடவுள் (God the Father) எனவும் இவர்கள் நம்புகிறார்கள்.

இவ்வியக்கத்தின் உறுப்பினர்கள் ராஸ்தாசு எனவும், ராஸ்தஃபாரி எனவும் அழைக்கப்படுகிறார்கள். ராஸ்தஃபாரி வாழ்க்கை ராசுத்தாஃபாரினியம் எனவும் சிலரால் வழங்கப்படுகிறது. "ராஸ்தஃபாரி" என்ற பெயர் "ராஸ் தஃபாரி" என்ற சொல்லில் இருந்து பெறப்பட்டது. ராஸ் என்பது தலைவர் என்பதைக் குறிக்கும். தஃபாரி என்பது மன்னர் ஹைலி செலாசியின் முதற் பெயர் ஆகும். ஜா ("யாவே" அல்லது "ஜெஹோவா") என்பது கடவுளைக் குறிக்கும் விவிலியப் பெயர் ஆகும்.

கஞ்சத்தைப் பிடிக்கிறது, ஆப்பிரோசென்ட்ரிக் மெய்யியல் என்பன இச்சமயத்தின் சில அடையாளங்கள் ஆகும். பாப் மார்லி மற்றும் பல்வேறு ரெகே இசைக் கலைஞர்களின் இசையால் இச்சமயம் புகழடைந்தது. இன்று யமேக்கா மக்களின் 5%-10% ராஸ்தஃபாரி சமயத்தை சேர்ந்தவர்கள்.


</doc>
<doc id="45046" url="https://ta.wikipedia.org/wiki?curid=45046" title="மண் மாசடைதல்">
மண் மாசடைதல்

மண் மாசடைதல் ("Soil contamination", "soil pollution") மனிதனால் உருவாக்கப்பட்ட வேதிப்பொருள்கள் கலப்பதாலும், இயற்கை மண் சூழலில் ஏற்படும் வேறு மாற்றங்களாலும் உருவாகிறது. பொதுவாக இவ்வாறான மாசடைதல், நிலக்கீழ் சேமிப்புத் தொட்டிகள் உடைதல், பூச்சிகொல்லிப் பயன்பாடு, மாசடைந்த மேற்பரப்பு நீர் நிலக்கீழ் மட்டங்களுக்குச் செல்லல், எண்ணெய் மற்றும் எரிபொருட் கழிவுகளைக் கொட்டுதல், தொழிற்சாலைக் கழிவுகளை நேரடியாக நிலத்தில் வெளியேற்றுதல் போன்றவற்றால் ஏற்படுகின்றது. மிகப் பொதுவான வேதிப்பொருள் மாசுகள், பெட்ரோலிய ஐதரோகாபன்கள், கரையங்கள், [[பூச்சிகொல்லி]கள், [[ஈயம்]], [[பார உலோகம்|பார உலோகங்கள்]] போன்றனவாகும். இந்த மாசடைதல் தோற்றப்பாடு, [[தொழில்மயமாதல்]], வேதிப்பொருட் பயன்பாடு என்பவற்றுடன் ஒத்திசைவாக நடைபெறுகிறது. 
மண் மாசடைதலால் ஏற்படக்கூடிய முதலாவது பிரச்சினை உடல்நலத்தில் ஏற்படக்கூடிய பாதிப்புத் தொடர்பானது. இது நேரடித் தொடர்பாலோ, மண்ணுடன் நேரடித்தொடர்புடைய நீர் மாசடைதல் மூலமோ ஏற்படலாம். மாசடைந்த மண் பகுதிகளைக் குறித்துவைத்துச் சுத்தப்படுத்துதல் [[பணம்|பணச்]] செலவையும், நேரச் செலவையும் ஏற்படுத்தும் ஒரு வேலையாகும். இதற்கு [[நிலவியல்]], [[நீரியல்]], [[வேதியியல்]], [[கணினி]] ஆகிய துறைகள் தொடர்பான திறனும் தேவை.

[[பகுப்பு:நிலம்]]
[[பகுப்பு:மாசடைதல்]]

</doc>
<doc id="45051" url="https://ta.wikipedia.org/wiki?curid=45051" title="வளி மாசடைதல்">
வளி மாசடைதல்

வளி மாசடைதல் "(Air pollution)" என்பது மனிதனால் உருவாக்கப்பட்ட வேதிப்பொருட்கள், துகள் பொருட்கள், உயிரியற் பொருட்கள் போன்றவை வளிமண்டலத்தில் கலந்து காற்றை மாசுபடுத்துதலை இது குறிக்கிறது. காற்று மாசடைதல் என்றும் இதைக் குறிப்பிடுவார்கள். காற்று மாசுபடுவதால் நோய்கள், ஒவ்வாமை, மரணம் கூட ஏற்படலாம். மனித சமுதாயத்திற்கு மட்டுமன்றி விலங்குகள் தாவரங்கள் போன்ற உயிரினங்களும் இதனால் பெரிதும் பாதிக்கப்படுகின்றன. இயற்கையான சுற்றுச் சூழலும் செயற்கையாக உருவாக்கப்பட்ட வாழிடங்களும் இதனால் பாதிக்கப்பட்டு மனிதன் சுவாசிப்பதற்கு தூய்மையான காற்று கிடைக்காமல் போகிறது. பெட்ரோலைப் பயன்படுத்தி வாகனங்களை இயக்குதல், மக்கள் தொகைப் பெருக்கம், மரங்கள் அழிப்பு, அணுகுண்டு தாக்குதல், அமிலம் மற்றும் வேதிப்பொருட்களின் பயன்பாடு போன்ற மனித நடவடிக்கைகளும், எரிமலை வெடிப்பு, கதிரியக்கம், துகள்கள் மற்றும் தூசு போன்ற இயற்கை நடவடிக்கைகளும் காற்று மாசுபடுதலுக்கு காரணங்களாகின்றன.

தூய்மையான பூமியை இலக்காக கொண்டு இயங்கும் பிளாக்சுமித் நிறுவனம் 2008 ஆம் ஆண்டு ஒரு பட்டியலை வெளியிட்டது. உலகின் மிக மோசமான நச்சு மாசுபாடுகள் என்ற இப்பட்டியலில் உட்புற காற்று மாசுபாடும் மோசமான நகர்ப்புற காற்று தரமும் இடம்பெற்றுள்ளன. 2014 உலக சுகாதார அமைப்பு வெளியிட்ட அறிக்கையின்படி, 2012 இல் ஏற்பட்ட காற்று மாசுபாடு காரணமாக உலகெங்கிலும் 7 மில்லியனுக்கும் அதிகமான மக்கள் இறந்துள்ளனர். 

சர்வதேச எரிசக்தி முகமையிலிருந்தும் தோராயமாக கணக்கிடப்பட்ட இந்த எண்னிக்கை எதிரொலித்தது. 

காற்று மாசுபடுத்தி என்பது மனிதர்களுக்கும் சுற்றுச்சூழலுக்கும் எதிர்மறையான விளைவுகளை ஏற்படுத்தக்கூடிய காற்றில் உள்ள ஒரு மாசுப்பொருளாகும். இப்பொருள் ஒரு திண்மத் துகள்களாக அல்லது திரவத் துளிகளாக அல்லது வாயுக்களாக இருக்கலாம். இவை இயற்கையாகத் தோன்றியவையாகவும் இருக்கலாம் அல்லது மனிதனால் உருவாக்கப்பட்டவையாகவும் இருக்கலாம். இம்மாசுபடுத்திகள் முதன்மை நிலை மாசுபடுத்திகள் இரண்டாம் நிலை மாசுபடுத்திகள் என இரண்டாக வகைப்படுத்தப்படுகின்றன. எரிமலை வெடிப்பு போன்ற இயற்கைச் செயல்முறையிலிருந்து தோன்றும் சாம்பல் போன்ற மாசுக்கள் முதன்மை மாசுபடுத்திகள் ஆகும். மோட்டார் வாகன வெளியேற்றத்திலிருந்து வெளியிடப்படும் கார்பன் மோனாக்சைடு வாயு அல்லது தொழிற்சாலைகளிலிருந்து வெளியிடப்படும் கந்தக டை ஆக்சைடு வாயி போன்றவை மற்ற எடுத்துக்காட்டுகள் ஆகும். இரண்டாம் நிலை மாசுபடுத்திகள் நேரடியாக உமிழப்படுவதில்லை. மாறாக இவை முதன்மை நிலை மாசுபடுத்திகள் வினைபுரிவதால் அல்லது இடைவினை புரிவதால் தோன்றுகின்றன. ஒசோன் வாயு ஒரு முதன்மையான இரண்டாம்நிலை மாசுபடுத்தியாகும். சில மாசுபடுத்திகள் முதன்மை நிலை மற்றும் இரண்டாம் நிலை என்ற இரண்டு வகையிலும் வகைப்படுத்தப்படுகின்றன. இவை நேரடியாகவும் காற்றில் வெளியிடப்படுகின்றன. மற்ற முதன்மை மாசுபடுத்திகள் வினைபுரிவதனாலும் உருவாகின்றன. 

மனித செயல்பாடுகளால் வளிமண்டலத்தில் வெளியிடப்படும் மாசுபடுத்திகள்: 




குளிர்விப்பான்களில் பயன்படுத்தும் சி.எப்.சி எனப்படும் குளோரோபுளோரோ கார்பன்கள் வளிமண்டலத்திலுள்ள ஓசோனின் அளவை மிக வேகமாக குறைக்கின்றன. இதனால் பூமியில் தட்பவெப்பநிலை மாறுபட்டு சீர்கேடு அடைகிறது. இதனால் தலைவலி, கண் எரிச்சல் இருமல், மூச்சுத்திணறல் போன்ற பாதிப்புகள் ஏற்படுகின்றன. 



காற்று மாசுபடுதலைக் கட்டுபடுத்தும் வழிகள்:

காற்று மாசுபாட்டை குறைப்பதற்கு பல்வேறு காற்று மாசு கட்டுப்பாட்டு தொழில்நுட்பங்கள் மற்றும் உத்திகள் உள்ளன. அதன் அடிப்படையில் நில பயன்பாட்டுக்கு திட்டமிடல் மண்டல மற்றும் போக்குவரத்து உள்கட்டமைப்புக்கு திட்டமிடல் போன்றவை சம்பந்தப்பட்டிருக்கின்றன. பெரும்பாலான வளர்ந்த நாடுகளில் நிலப் பயன்பாட்டு திட்டமிடல் என்பது சமூகக் கொள்கையின் ஒரு முக்கிய பகுதியாகும், பரந்த பொருளாதார மற்றும் மக்கள் நலனுக்காக, சுற்றுச்சூழலை பாதுகாப்பதற்காக நிலத்தை திறமையாகப் பயன்படுத்துதல் முக்கியத்துவம் பெறுகிறது. இதன் தொடர்ச்சியாக பின்வரும் கருத்துகளும் கவனத்தில் கொள்ளப்படுகின்றன. 




</doc>
<doc id="45057" url="https://ta.wikipedia.org/wiki?curid=45057" title="பசுங்கூரை">
பசுங்கூரை

பசுங்கூரை என்பது, பகுதியாகவோ அல்லது முற்றிலுமாகவோ, ஏதேனும் தாவரங்கள் வளர்கின்ற ஒரு கட்டிடக்கூரையை குறிக்கும். (பசுமை என்ற சொல் பச்சை நிறத்தை குறிக்காமல் சுற்றுச்சூழலைக் குறிக்கின்றது). இது வேர்தடைக்கென்ற அடுக்கு போன்ற கூடுதல் அடுக்குகளையும் மேலும் நீர் பாசன அமைப்புகளையும் உள்ளடக்கலாம்.

தொட்டிகளில் பராமரிக்கப்படும் தாவரங்கள் உள்ள கூரை பொதுவாக பசுங்கூரையாக கருதப்படுவதில்லை. எனினும் இக்கருத்து விவாதிக்கபடுகின்றது. கூரை குளங்கள் பசுங்கூரையின் மற்றொரு வகை ஆகும்.

பசுங்கூரைகள் மழைநீர் உறுஞ்சுவது, வெப்பக்காப்பு வழங்குவது, வனவுயிரினங்களுக்கு ஒரு வாழ்விடத்தை உருவாக்கித்தருவது மற்றும் நகர்புற காற்று வெப்பநிலையை குறைப்பது போன்ற பல்வேறு காரணங்களுக்காக பயன்படுகின்றன. வெப்ப தீவு விளைவு என்னும் விளைவைக் குறைக்கவும் இப்பசுமைக்கூரை உதவுகிறது. பசுங்கூரைகளில் இரண்டு வகைகள் உள்ளன. ஒன்று தடிமனாக இருக்கும் கூரை. இதில் பல்வேறு வகையான தாவரங்கள் மிகுதியாக வளர்க்கப்படும். மேலும் இது கனமாகவும் அதிக பராமரிப்பு தேவைப்படுவதாகவும் இருக்கும். மற்றொன்று மெல்லிய கூரை. இதில் சற்று குறைவான எண்ணிக்கையில் தாவரங்கள் வளர்க்கப்படும். மேலும் சிறிது இலகுவாகவும் இருக்கும்.

பசுங்கூரை என்ற சொல் ஏதேனும் பசுமை தொழில்நுட்பத்தை பயன்படுத்தும் கூரைகள், உதாரணமாக சூரிய வெப்ப சேகரிப்பான்கள் அல்லது ஒளிமின்னழுத்த பேனல்கள் கொண்ட குளிர் கூரை போன்ற கூரைகளையும் குறிக்கிறது.

பசுங்கூரைகள்,


டொராண்டோ பல்கலைகழகத்தின் பிராட் பாஸ், 2005இல் நடத்திய ஓர் ஆய்வின் படி பசுங்கூரைகள் குளிர்க்காலத்தில் வெப்ப இழப்பு மற்றும் சக்தி வீணாதல் ஆகியவற்றை குறைக்கின்றன என்பதும் தெரியவந்துள்ளது.











ஒரு பசுங்கூரை பெரும்பாலும் தன்னாட்சி கட்டிடத்தின் ஒரு முக்கிய அங்கமாகும்.

பல ஆய்வுகள் 1970 முதல் ஜெர்மனியில் நடத்தப்பட்டிருக்கின்றன. ஜெர்மனியின் தலைநகரமான பேர்லின், பசுங்கூரை ஆராய்ச்சியின் மிக முக்கியமான மையங்களில் ஒன்றாகும். குறிப்பாக கடந்த 10 ஆண்டுகளில், இன்னும் அதிக ஆராய்ச்சிகள் தொடங்கப்பட்டுள்ளன. சுமார் பத்து பசுங்கூரை ஆராய்ச்சி மையங்கள் அமெரிக்காவில் உள்ளன. இது சம்பந்தப்பட்ட நடவடிக்கைகள் இன்னும் 40 நாடுகளில் நடந்துகொண்டிருக்கின்றன. கிரேட்டர் மான்செஸ்டர் பகுதியில் குறிப்பிட்ட பசுங்கூரைகளில் சமீபத்தில் நடத்தப்பட்ட ஆய்வில், பசுங்கூரைகளால், குறிப்பாக நகர்ப்புற பகுதிகளில், வெப்பநிலையை நன்கு குறைக்க முடிவது தெரியவந்துள்ளது. அனைத்து கட்டிடங்களிலும் பசுங்கூரைகளை சேர்ப்பது மேற்பரப்பு வெப்பநிலையை குறைப்பதில் ஒரு வியப்பிக்கும் அளவிற்க்கு விளைவை ஏற்படுத்தும். 1961-1990 களில் இருந்த வெப்பநிலையை விட தற்போதைய வெப்பநிலையை குறைக்க முடியும். கட்டிடங்கள் அதிகமாகவும் நீராவி போக்கு குறைவாகவும் உள்ள இக்காலத்தில், பசுங்கூரைகள் ஒரு மிகப்பெரிய வித்தியாசத்தை ஏற்படுத்தும்.

பசுங்கூரைகள் பராமரிப்பின் அளவை பொருத்தும், தாவரங்கள் வளரும் மண்ணின் ஆழம் பொருத்தும், தடிமனான, மிதமான மற்றும் மெல்லிய என வகைப்படுத்தப்படுகின்றன. மெல்லிய கூரைகள் 10 -25 பவுண்டுகள் கனக்கும் தாவரங்களை ஒரு சதுர அடிக்குள் அடுக்கும். தடிமனான கூரைகள் 80லிருந்து 150 பவுண்டுகள் கனக்கும் தாவரங்களை ஒரு சதுர அடிக்குள் அடக்கும். ஒரு கணிசமான அளவு ஆழம் தேவைப்படுகின்ற பாரம்பரிய கூரைத் தோட்டங்கள் தடிமனான கூரை தோட்டங்களாய் கருதப்படுகின்றன. ஏனென்றால் அவைகளுக்கு மிகுந்த பாசன மற்றும் பராமரிப்பு தேவை உள்ளன. தடிமனான கூரைகள் பொதுவாக பூங்கா போன்றவை. சிறிய மரங்கள், செடிகள், மூலிகைகள், புதர்கள் முதலிய எதையும் இக்கூரை அடக்கலாம். மெல்லிய பசுங்கூரைகள், இதற்கு மாறாக, கிட்டத்தட்ட சுயமாக நீடித்திருப்பதைப்போன்று வடிவமைக்கப்படும். மேலும் பராமரிப்பு குறைவாகவும், வருடத்தில் ஒரேயொரு முறை மட்டுமே களையெடுப்பது போலவும் இக்கூரைகள் அமைகின்றன. மெல்லிய கூரைகள் வழக்கமாக பராமரிப்பிற்காக மட்டுமே அணுகவேண்டுவனவாக இருக்கின்றன. இவை (பொதுவாக மிகவும் பிரத்யேகமாக உருவாக்கப்பட்ட உரங்கள் பயன்படுத்தப்படும்); ஒரு மிகவும் மெல்லிய அடுக்கிலான மண்ணில் கூட நிறுவப்படும். சில பசுங்கூரை வடிவமைப்புகள் தடிமனான மற்றும் மெல்லிய கூரைகள் இரண்டினையும் உட்கொள்ளுமாறு உள்ளன.

பசுங்கூரைகள் நூற்றாண்டு காலமான வரலாறு கொண்டுள்ளன.

பிரத்யேகமாக தயாரிக்கப்பட்ட அடுக்குகள் உள்ள அமைப்பினால், நவீன பசுங்கூரைகள் அமைப்பது ஒரு சமீபத்திய நிகழ்வே ஆகும். நவீன பசுங்கூரைகள் 1960களில் ஜெர்மனியில் முதன்முதலில் உருவாயின. இன்று, ஜெர்மன் கூரைகளில் சுமார் 10% கூரைகள் பசுங்கூரைகளாக உள்ளன என கணிக்கப்படுகிறது. பசுங்கூரைகள் அமெரிக்காவில் விரைவாக பிரபலமாகி வருகின்றன. எனினும் ஐரோப்பாவில் இவை அவ்வளவு பிரபலமாக இல்லை.

ஜெர்மனி, சுவிச்சர்லாந்து, நெதர்லாந்து, நார்வே, இத்தாலி, ஆஸ்திரியா, ஹங்கேரி, சுவீடன், பிரிட்டன், மற்றும் கிரீஸ் போன்ற நிறைய ஐரோப்பிய நாடுகளில் பசுங்கூரைகளை ஊக்குவிக்க, சிறப்பாக இயங்கும் சங்கங்கள் உள்ளன. ஆஸ்திரியாவில் லின்ஜ் நகரத்தில் 1983 இலிருந்து உருவாக்குநர்களுக்கு பசுங்கூரை நிறுவ பணம் வழங்கப்படுகிறது. சுவிச்சர்லாந்தில் இதற்கு 1990 களின் பிற்பகுதியில் இருந்து ஒரு கூட்டாட்சி சட்டம் உள்ளது. பிரிட்டனில் இந்த பழக்கம் மெதுவாகதான் அதிகரிக்கிறது, ஆனால் சில நகரங்களில் குறிப்பாக லண்டன் மற்றும் ஷெஃபீல்டு ஆகியவற்றில் இவற்றின் பயன்பாட்டை ஊக்குவிக்க கொள்கைகள் உருவாக்கபட்டுள்ளன.

ஒருங்கிணைந்த வடிகால்குழாய்-வெள்ளநீர் அமைப்புகள் உள்ள பகுதிகளில், பெரும் புயல்கள் கழிவுநீர் அமைப்பினை தரைபுரண்டு ஓடவிட்டு கழிவுநீரை குளங்குட்டைகளில் சேர்த்து மாசுபடுத்திவிடும். பசுங்கூரைகள் வெள்ள நீரோட்ட அளவை குறைக்கின்றன. மேலும் கூரையில் இருந்து வழிந்தோடி வரும் நீரின் வேகிதத்தை கூட குறைக்கின்றன. பசுங்கூரைகள் மழைநீரில் 75% வரை தக்கவைத்துக்கொண்டு படிப்படியாக நீராவி போக்கு வழியாக அதை வளிமண்டலத்திற்கு வெளிவிடுவன. மேலும் சுற்றுச்சூழல் மாசுகளை அவைகளின் மண்ணில் தக்கவைத்துக்கொள்வன.
எலிவேஷன் 314 என்பது வாஷிங்டனில் உள்ள ஒரு புதிய திட்டம் ஆகும். இத்திட்டம் பசுங்கூரைகளை, வெள்ளநீரை வடிகட்டி தேக்கி வைக்க பயன்படுத்துகிறது. இது விலையுயர்ந்த நிலத்தடி வடிகட்டிகளின் பயன்பாட்டை தவிர்க்கிறது.

நகர்ப்புற வெப்பத்தீவு விளைவினை எதிர்ப்பது பசுங்கூரை உருவாக்கத்தின் மற்றொரு காரணம். பாரம்பரிய கட்டிட பொருட்கள் சூரிய கதிர்வீச்சினை உறிஞ்சிக்கொண்டு அதை வெளியிடுகையில் நகரின் வெப்பநிலையை சுற்றியுள்ள பகுதிகளை விட குறைந்தது 4 டிகிரி செல்சியஸ் (7 டிகிரி பாரன்ஹீட்) அதிக சூடாக்கிவிடுகின்றன. மாறாக, பசுங்கூரை கொண்ட சிகாகோ சிட்டி ஹாலில், கூரை வெப்பநிலை ஒரு வெயில் நாளில் 1.4-4.4° செல்சியஸ் (2.5-8.0 °F) அதன் அருகில் இருக்கும் பாரம்பரிய கட்டிடங்களை விட குளிர்ச்சியாக உள்ளது. பசுங்கூரைகள் சிகாகோ, அட்லாண்டா, போர்ட்லேண்ட், மற்றும் பிற அமெரிக்க நகரங்களில் பிரபலமாகி வருகிறது. இது ஏனென்றால் அவற்றின் பயன்பாடு நகர்ப்புற வெப்ப தீவு விளைவை எதிர்க்க உதவுகிறது என்பதால் இந்நாடுகளில் சட்டங்கள் அவற்றின் பயன்பாட்டை ஆதரிக்கிறது. பசுங்கூரைகள் குறைந்த தாக்கம் ஏற்படுத்தும் வளர்ச்சியில் ஒரு வகை. சிகாகோ நகரம் தங்கள் கட்டிடங்கள் மீது பசுங்கூரை வைப்பவர்களுக்கு ஊக்கத்தொகைகளை வழங்கும் சட்டங்களை நிறைவேற்றியுள்ளது. சிகாகோ சிட்டி ஹால் பசுங்கூரை அமெரிக்காவில் மிக பிரபலமான மற்றும் பழமையான ஒரு பசுங்கூரையாகும். ஒரு பசுங்கூரை அதை சுற்றயுள்ள தட்பவெப்பநிலையை எப்படி மாற்றுகிறது என்பதை ஆராயவே இது முதலில் கட்டப்பட்டது. இந்த ஆய்வு மற்றும் பிற ஆய்வுகளை தொடர்ந்து, ஒரு பெரிய நகரம் அதன் அனைத்து கூரைகளையும் பசுமைபடுத்தினால் அதன் நகர்ப்புற வெப்ப நிலை 7 டிகிரி செல்சியஸ் குறைய முடியும் என்று மதிப்பிடப்பட்டுள்ளது.

ஒரு பசுங்கூரை, கூரையின் வெப்பக்காப்பு தன்மையை வெகுவாக மேம்படுத்துவதாக கண்டறியப்பட்டுள்ளது. சுற்றுச்சூழல் கனடா (environment canada) நடத்திய ஒரு ஆய்வில், கோடை குளிர்ச்சி தேவைகளை 26 சதவீதமும், குளிர் வெப்ப இழப்புக்களை 26 சதவீதமும் பசுங்கூரைகள் குறைப்பது கண்டறியப்பட்டுள்ளது. பென் மாநிலம் பல்கலைக்கழகத்தின் பசுங்கூரை ஆராய்ச்சி மையம் கூறுவது என்னவென்றால், ஒரு கூரையின் வாழ்நாள், அதை பசுமைப்படுத்தினால், இரண்டு அல்லது மூன்று மடங்கு அதிகரிக்கும் என்பதேயாகும்.

சில பசுங்கூரைகளில் நீர்சுத்திகரிப்பிற்கும் ஏற்பாடு இருக்கும். இவ்வகை பசுங்கூரைகள் உண்மையில் நீர் சிகிச்சை குளங்கள் உள்ள கூரைகளாகும். இங்கு பயன்படுத்தப்படும் தாவரங்கள் எவையெனில் calamus, Menyanthes trifoliata, Mentha aquatica போன்றவையாகும்.

பசுங்கூரைகள் தாவரங்கள், பூச்சிகள், மற்றும் விலங்குகளுக்கு வாழ்விடம் வழங்குகிறது. பொதுவாக இவற்றிற்க்கு நகரங்களில் வாழ குறைந்த இடமே அமையும். 19 மாடிகள் கொண்ட உயரமான நகர கட்டிடங்களிலும் பசுங்கூரைகள் நன்மை பயக்கும் பூச்சிகள், பறவைகள், தேனீக்கள் மற்றும் பட்டாம்பூச்சிகளை ஈர்க்க முடிகிறது என்பது கண்டறியப்பட்டுள்ளது. பசுங்கூரைகள் இடம்பெயரும் பறவைகள் போன்றவற்றிற்கு இயற்கை வசிப்பிடங்களின் பற்றாக்குறையை நீக்குகிறது.

உபயோகத்தில் இல்லாத தொழிற்சாலைகள் மதிப்புமிக்க சுற்றுச்சூழலை கொண்டுள்ளன. ஒரு பழுப்பு கூரை பசுங்கூரையிலிருந்து எப்படி வேறுபடுகின்றது என்றால், பழுப்பு கூரைகளின் முக்கிய நோக்கம் அதிக உயிரினங்கள், இன்னும் குறிப்பாக அழிவை நோக்கியுள்ள உயிரினங்களை காப்பதாகும்.

பசுங்கூரைகள் கடந்த 10 ஆண்டுகளாக ஆஸ்திரேலியாவில் பிரபலமடைந்து வருகின்றன. சில ஆரம்பகால உதாரணங்கள் யாவெனின்:- மெல்போர்னில் உள்ள பிரெஸ்வாட்டர் ப்ளேஸ் உறைவிட கோபுரம்(2002)- இதன் பத்தாவது மாடியில் அரை ஏக்கர் தோட்டம் உள்ளது, மெல்போர்ன் நகர கவுன்சிலை அடக்கிய CH2 கட்டிடம் (2006) - ஆஸ்திரேலியாவின் முதல் 6 நட்சத்திர பசுமை ஸ்டார் வடிவமைப்பு வணிக அலுவலக கட்டிடம் (ஆஸ்திரேலியாவின் பசுமை கட்டிட சங்கத்தின் சான்றிதழின்படி), காண்டன் கோபுரம் (2005)- இதன் நான்காவது மாடியில் 75 சதுர மீட்டர் பரப்பளவு உள்ள ஒரு புல்வெளி உள்ளது.

ஆஸ்திரேலியாவில் 2008 ல் இருந்து, நகர சபைகள் மற்றும் செல்வாக்குமிக்க வணிக குழுக்கள் பசுங்கூரைகளின் நன்மைகளை ஊக்குவிக்கும் செயலில் உள்ளன. "பசுங்கூரை மெல்போர்னின் மாதிரி" என்பது 'கமிட்டி ஃபார் மெல்போர்னின்' ஒரு திட்டம் ஆகும்.

டொராண்டோ நகரில் மே 2009 ல் ஒரு துணைவிதி சட்டம் ஏற்றப்பட்டது. அதன் மூலம் குடியிருப்பு மற்றும் தொழிற்சாலை கட்டிடங்கள் மீது பசுங்கூரைகள் கட்டாயப்படுத்தப்பட்டன. அனால் இச்சட்டம் குறைந்தது ஆறு மாடிகள் கொண்ட குடியிருப்பு கட்டிடங்களுக்குதான் பொருந்தும் என்பதால் புதிய சட்டங்கள் போதுமான அளவிற்கு கடுமையாக இல்லை என்று 'ஆரோக்கியமான நகரங்களுக்கான பசுங்கூரை' அமைப்பிலிருந்து இருந்து விமர்சனம் வந்துள்ளது. 31 ஜனவரி 2011 முன், தொழில்துறை கட்டிடங்கள் தங்கள் கூரைகளை 10% அல்லது 2,000 சதுர மீட்டர் அளவிற்காவது பசுமைப்படுத்தியிருக்க வேண்டும்.
2008 இல், வான்கூவர் கன்வென்ஷன் சென்டர், அதன் மேற்கு கட்டிடம் மீது ஒரு ஆறு ஏக்கர் பசுங்கூரையை நிறுவியது.இது கனடாவின் பசுங்கூரைகளிலேயே மிக பெரியது ஆகும்.
2005 ஆம் ஆண்டு திறக்கப்பட்ட ஒட்டாவாவின் புதிய கனடிய போர் அருங்காட்சியகம், புற்கள் கொண்ட பசுங்கூரை ஒன்றை கொண்டது.

எகிப்தில், மண்-அற்ற விவசாயம் கட்டிடங்களின் கூரை மீது தாவரங்கள் வளர்க்க பயன்படுத்தப்படுகிறது. இதில் மண் நேராக கூரை மீது வைக்கப்படுவதில்லை.மாறாக தாவரங்கள் மர மேசைகளின் மீது வளர்க்கப்படுகின்றன. காய்கறிகள் மற்றும் பழங்கள் தான் பெரும்பாலும் இங்கு வளர்க்கப்படுகின்றன.இதனால் பூச்சிக்கொல்லிகள் பயன்படுத்தப்படாத ஆரோக்கியமான உணவு கிடைக்கிறது.

இங்கு ஒரு இன்னும் மேம்பட்ட முறை சோதனையில் உள்ளது. அது யாதெனின் தாவரங்களை அடுத்து மீன் விவசாயமும் ஒரு மூடிய சுழற்சியில் நடப்பது. இது செடிகள், மீன்கள் வெளியிடும் அம்மோனியாவை உறிஞ்சி பயன்பெற உதவுகிறது.அதேசமயம் தண்ணீரை மாற்றும் தேவையும் அகற்றப்பட்டுவிடுகிறது.ஏனென்றால் தாவரங்கள் அம்மோனியாவை உறிஞ்சி நீரை தூய்மைப்படுத்துகின்றன. மீன்கள் கூட தாவரங்களின் வேர்களில் இருந்து சில சத்துக்களை எடுத்துக்கொள்கின்றன.

பிரான்சில், லியோனில் உள்ள சர்வதேச பள்ளியில், கேபிளால் தாங்கப்பட்ட பசுங்கூரை ஒன்று உருவாக்க பட்டுள்ளது. இன்னொரு மாபெரும் பசுங்கூரை புதிய அருங்காட்சியகம் L'Historial de la Vendée யில் நிறுவப்பட்டுள்ளது. இது ஜூன் 2006 இல் திறக்கப்பட்டது.

நீண்டகால பசுங்கூரை பாரம்பரியம் ஜெர்மனியில் , 100 ஆண்டுகளுக்கு முன்பே ஆரம்ப தொழில்மயமாக்கல் காலத்திலேயே தொடங்கியது. ௭௦கலில், பசுங்கூரை தொழில்நுட்பம் அடுத்த நிலைக்கு உயர்த்தப்பட்டது. வெள்ள நீர் பிரச்சினைகள் நகரங்களில் உள்ள மக்களை இதுபோன்ற புதுமையான தீர்வுகளை பற்றி சிந்திக்க வைத்தது. இலகுரக பொருட்கள் கொண்டு நவீன பசுங்கூரை தொழில்நுட்பத்தால் குறைந்த எடை தாங்கும் கூரைகளிலும் பசுங்கூரைகளை வளரவைக்க முடிந்தது. இது உலகின் வேறு எந்த நாட்டிலும் நடைமுறையில் தெரியாத போது ,80களிலேயே நவீன பசுங்கூரை தொழில்நுட்பம் ஜெர்மனியில் அனைவரும் அறிந்த ஒன்றாக இருந்தது.

ஜெர்மனியில் முதல் பசுங்கூரை தொழிற்சாலை வளர்ச்சியில் தர சிக்கல்கள் இருந்தன. FLL நவீன பசுங்கூரை தொழில்நுட்பத்தை கவனிக்க ஒரு குழு அமைத்தது. பல் ஒரு சுதந்திரமான இலாப அமைப்பு ஆகும். அது "தாவர ஆராய்ச்சி மற்றும் அதன் திட்டமிட்ட பயன்பாடுகள் முன்னேற்றம் மற்றும் விரிவாக்கம் மூலம் சுற்றுச்சூழல் நிலைமைகளின் முன்னேற்றம்" எட்டு தொழில் நிறுவனங்கள் மூலம், 1975 ஆம் ஆண்டு நிறுவப்பட்டது. FLL பசுங்கூரை செயற்குழு ,நீண்ட தொழிலாளி வழிமுறைகளை பதிப்பிட்ட 40 குழுக்களில் ஒன்றாகும் . சில வழிமுறைகள் ஆங்கிலத்திலும் கிடைக்கின்றன. FLL உறுப்பினர்கள் செய்கிற ஆராய்ச்சி மற்றும் தொகுப்பு முடிவுகள் தொடர்ந்து மேம்படுத்தப்படுகின்றன.

தற்போதைய பசுங்கூரை வழிமுறைகள் 2008 இல் வெளியிடப்பட்டது.

Fachvereinigung Bauwerksbegrünung (FBB) உலகின் முதல் பசுங்கூரை சங்கமாக 1990 இல் நிறுவப்பட்டது.
FBB 1990 இல் உற்பத்தியாளர்கள் மற்றும் திட்டமிடுபவர்கள், வியாபாரிகள் மற்றும் ஆபரேட்டர்கள் ஆகியோர்க்கு ஒரு திறந்த மன்றமாக நிறுவப்பட்டது. பசுங்கூரை மற்றும் வழக்கமான கூரை தொழில்கள் இரண்டுமே சமமாக கவனிக்கப்படுகின்றன.

இன்றைய நிலவரப்படி ,10,000,000 சதுர மீட்டர் (அல்லது 100,000,000 சதுர அடி) புதிய பசுங்கூரைகள் ஒவ்வொரு ஆண்டும் கட்டப்பட்டு வருகின்றன. சமீபத்திய ஆய்வுகள்படி , இவற்றில் 3/4 மெல்லிய கூரைகளும் 1/4 கூரை தோட்டங்கலாகவும் உள்ளன. ஜெர்மனியில் மிகவும் அதிக பசுங்கூரைகள் கொண்ட இரண்டு நகரங்கள் பெர்லின் மற்றும் ஸ்டுட்கார்ட் ஆகும். ஜேர்மன் நகரங்களில் மூன்றில் ஒரு பங்கு நகரங்கள் பசுங்கூரைகள் மற்றும் மழை நீர் தொழில்நுட்பத்தை ஆதரிக்கும் சட்டங்கள் கொண்டுள்ளன.

ஜெர்மனி உலகின் மிக அதிக பசுங்கூரைகள் கொண்ட நாடாகும்.மேலும் நவீன பசுங்கூரை தொழில்நுட்பம் பற்றிய மிகவும் மேம்பட்ட அறிவு கொண்ட நாடாகவும் திகழ்கிறது. ஜெர்மனியில் பசுங்கூரை ,இயற்கை ரசித்தல் நிபுணர்களின் 2 -3 ஆண்டுகள் பயிற்சி கல்வி முறையின் ஒரு பகுதியாக இருக்கிறது. பசுங்கூரைகள் ஜெர்மனியில் ஒரு பொது அறிவுக்குரிய பொருளாக இருப்பதால் பசுங்கூரை ஜெர்மன் விக்கிப்பீடியா பக்கத்தைப் பார்ப்பது சிறப்பாக இருக்கும். பசுங்கூரை தொழில்நுட்பம் இணையதளம் வருமுன்னரே ஜெர்மனியில் அமல்படுத்தப்பட்டுவிட்டன.

கிரேக்க நிதி அமைச்சகம் ஏதென்ஸில் உள்ள அரசியல் சதுக்கத்தில் உள்ள கருவூலத்தில் ஒரு பசுங்கூரையை நிறுவியுள்ளது. ஈகோச்டய்ஜி(கிரேக்கத்தில் ஈகோ என்றால் சுற்றுசூழல் ஏற்ப்படுத்துவது என்றும் , ச்டய்ஜி என்றால் கூரை வீடு பாதுகாப்பு என்றும் பொருள்) பணி செப்டம்பர் 2008 இல் தொடங்கப்பட்டது. மேலும் ஆகஸ்ட் 2009 இல் நடத்திய ஆய்வுகள்,காற்று பதனாக்கத்தில் 50% எரிசக்தி சேமிப்பு அளவிற்கு பசுங்கூரைகள் தரவல்லவை என்று தெரியவந்தது. ஈகோச்டய்ஜி பத்து மாடி கட்டிடம் 1.4 ஹெக்டேர் பரப்பளவு தரையை கொண்டுள்ளது. ஈகோச்டய்ஜி, கூரையில் 52%மும் தரையில் 8%மும் ஆக 650 சதுர மீட்டர் உள்ளடக்குகிறது. இருந்தும் , ஆண்டிற்கு € 5.630 ஆற்றல் சேமிப்பு கணக்கிடப்பட்டுள்ளது.இது காற்று பதனப்படுத்துதலில் 9% சேமிப்பும் முழு கட்டிடத்திற்கு வெப்பமூட்டும் செலவில் ஒரு 4% சேமிப்புமாக பதிவு செய்யப்படுகிறது. தெர்மல் நிழற்பட கருவிகள் மூலம் நடத்திய ஆய்வுகளில் ஈகோச்டய்ஜியால் சிற்றுச்ஹோழல் மட்டுமின்றி பறவை மற்றும் பூச்சி வகைகளும் பெரிகியுள்ளது கண்டறியப்பட்டுள்ளது .

புல்தரை கூரைகள் ஐஸ்லாந்தின் பாரம்பரிய பண்ணை வீடுகளில் நிறைய காணப்படுகின்றன.

சுவிச்சர்லாந்து ஐரோப்பாவின் மிக பழமையான பசுங்கூரைகளில் ஒன்றை கொண்டுள்ளது. இது வோல்லிஷோபின் , ஜூரிச்சில் உள்ள மூஸ் ஏரி நீர் சுத்திகரிப்பு நிலையத்தில் , 1914 ல் உருவாக்கப்பட்டது. இதன் வடிகட்டி டாங்கிகள் பிளாட் கான்கிரீட் கூரைகள் கொண்டது. சரளை கற்கள் கொண்ட ஒரு வடிகால் அடுக்கும் 15 செ.மீ. தடிமனான ஒரு மண் அடுக்கும் இந்த கூரை மீது பரப்பப்பட்டுள்ளது.இது அச்ப்ஹல்டால் ஆனா ஒரு அடுக்கால் நீர் கசியாதவண்ணம் பார்த்துக்கொள்ளப்படுகிறது.இவை ஏனெனில் உட்புறத்தை குளிர்ச்சியாக வைக்கவும் வடிகட்டும் அமைப்புகளில் பாக்டீரியா வளராமல் தடுப்பதற்குமே ஆகும். இது மண்ணில் ஏற்கனவே இருந்த விதைகளிலிருந்து உருவாக்கப்பட்ட ஒரு புல்வெளி ஆகும்.இதில் இப்போது அந்த மாவட்டத்தில் அழிந்துபோன சில தாவர வகைகளும் உள்ளன.குறிப்பாக 6,000 Orchis morio (பச்சை இறக்கை ஆர்க்கிட்) உள்ளன. சமீபகால உதாரணங்கள் கிளினிக்கும் 1 மற்றும் கிளினிக்கும் ௨ ஆகிய பாசெல் மண்டல மருத்துவமனைகள், மற்றும் ஜூரிச் பிரதான ரயில் நிலையத்தில் சிஹ்ல்போஸ்ட் மேடையில் காணலாம்.

உலகின் முதல் தாவரவியல் பூங்காவாக கருதப்படும் பூங்கா ,மே 1999 இல் ,மால்மொவின் ஒரு புறநகர் பகுதியான ஆகச்ட்டேன்பர்கில் நிறுவப்பட்டது. சர்வதேச பசுங்கூரை நிறுவனம் (IGRI) ஒரு ஆராய்ச்சி நிலையம் மற்றும் கல்வி வசதிகூடமாக ஏப்ரல் 2001 ஆம் ஆண்டில் திறக்கப்பட்டது. (உலகம் முழுவதும் இதே போன்ற அமைப்புக்கள் அதிகரிப்பதால் ,இது பின்னர் ஸ்காண்டிநேவிய பசுங்கூரை நிறுவனம் (SGRI) என்று மறுபெயரிடப்பட்டது.) பசுங்கூரைகள் மால்மோவில் நன்கு நிறுவப்பட்டு உள்ளன.

2003 ல் 'இங்கிலீஷ் நேச்சர்', இங்கிலாந்து கொள்கை இயற்றுபவர்களுக்கு பசுங்கூரைகளின் மீது போதிய கவனம் செலுத்தவில்லை என்றது. இருப்பினும், பிரிட்டிஷ் உதாரணங்கள் நிறைய காண முடியும். ஒரு குறிப்பிடத்தக்க கூரை தோட்டம் லண்டனில் உள்ள கேன்சிங்க்டனில் உள்ள டெர்ரி & டாம்ஸின் பல்பொருள் அங்காடியின் மேல் 1938 லேயே கட்டப்பட்டது. இன்னும் சமீபத்திய உதாரணமாக நாட்டிங்காம் விழா வளாகம் பல்கலைக்கழகத்திலும் , கிரீன்விச்சில் உள்ள சைன்ச்புரிஸ் மில்லேனியம் ஸ்டோரிலும் ஹோர்நிமன் அருங்காட்சியகத்திலும் காணலாம்.

நன்கு பரந்த மெல்லிய பசுங்கூரைகளை அமெரிக்காவில்காணலாம். டியர்பார்ன், மிச்சிகனில் உள்ள ஃபோர்டு மோட்டார் நிறுவனத்தின் ரிவர் ரவ்ஜ் தொழிற்சாலையில், 97 அச்செம்பிலி ப்லாண்டுகளின் கூரைகளில் பசுமைன்கூரைகளை காணலாம். இது வில்லியம் மேச்டோனவால் வடிவமைக்கப்பட்டது. சிகாகோ நகரின் மில்லேனியம் பார்க் பசுங்கூரை உலகின் மிகப்பெரிய தடிமனான பசுங்கூரைகளில் ஒன்றாகும். மற்ற நன்கு அறியப்பட்ட அமெரிக்க உதாரணங்கள் யாவேனின் சிகாகோ சிட்டி ஹால் மற்றும் சான் புருனோ, காலிஃபோர்நியாவில் உள்ள இடைவெளி தலைமையகம் ஆகியவை ஆகும்.

அமெரிக்காவில் மற்றுமாறு பசுங்கூரைக்கான உதாரணம் சியாட்டிலில் நகரில் உள்ள பல்லார்டு நூலகமாகும். இதன் பசுங்கூரை 18000 க்கும் மேலான தாவரங்கள் கொண்டது.

ஒழுங்காக வடிவமைக்கப்பட்டு நிறுவப்பட்ட ஒரு பசுங்கூரை அமைப்பிற்கான செலவு சதுர அடி ஒன்றுக்கு 15 முதல் 20 டாலர்கள் என்பதாகும்.இது நீர்புகா படலத்தின் செலவை உட்கொள்ளாத செலவாகும்.(கூரையின் பரப்பளவு அதிகமாக அதிகமாக சராசரி செலவு குறையும்)
ஐரோப்பாவில், நன்கு வடிவமைக்கப்பட்டு முழுமையாக ஒருங்கிணைக்கப்பட்டு நிறுவப்பட்ட ஒரு பசுங்கூரை சதுர மீட்டருக்கு 100 முதல் 200 யூரோக்கள் செலவை ஈர்க்கும். இச்செலவு கூரையின் வகையை பொறுத்தும், கட்டிட அமைப்பை பொருத்தும் பயன்படுத்தப்படும் தாவரங்களை பொருத்தும் அமையும்.

செலவின் ஒரு குறிப்பிட்ட அளவு பராமரிப்பு காரணமாக அமையும். மெல்லிய பசுங்கூரைகள் குறைந்த பராமரிப்பு செலவை கொள்வன. எனினும் அவை பராமரிப்பு செலவே இல்லாமல் அமைவதில்லை. பசுங்கூரையின் பராமரிப்பு கணிசமான அளவு உரம் இடுதலை கொண்டுள்ளது. அழகியல் ஒரு பிரச்சினை இல்லை என்றால், உரமிடுதலும் பராமரிப்பும் பொதுவாக தேவை இல்லை. மெல்லிய பசுங்கூரைகளுக்கு வெள்ளநீர் மாசுபாடு தவிர்க்கும் பொருட்டு கட்டுப்பாட்டுடன்-வெளியிடப்படும் உரங்களை மட்டுமே பயன்படுத்த வேண்டும். வழக்கமான உரங்களை மெல்லிய கூரை மீது பயன்படுத்த கூடாது. ஜெர்மன் ஆய்வுகள் சதுர மீட்டருக்கு 5gN என்பதை பசுங்கூரையின் சத்து தேவையாக தோராயப்படுத்தியுள்ளனர். பல சத்துக்கள் உள்ளடக்கிய மண்ணை பயன்படுத்தாமல் இருப்பதும் முக்கியம் ஆகும். FLL வழிமுறைகள் அதிகபட்சமாக-அனுமதிக்கூடிய ஊட்டச்சத்து அளவை குறிப்பிடுகின்றன.

பசுங்கூரையின் முக்கிய குறைபாடு அதன் உயர்ந்த ஆரம்ப செலவு ஆகும். சில வகையான பசுங்கூரைகள் அதிக கட்டமைப்பு வசதிகளை எதிர்பார்ப்பன. இன்னும் குறிப்பாக, உலகில் அதிக நில அதிர்வுக்கு உட்பட்ட பகுதிகளில், இந்த பிரச்னைக்கு அதிக முக்கியத்துவம் கொடுக்க வேண்டும். சில சமயம் தாவரங்கள் மற்றும் மண்ணின் அதிக எடை காரணமாக ஏற்கனவே நிறுவப்பட்ட கட்டிடங்கள் சிலவற்றில் பசுங்கூரைகளை நிறுவ முடியாது. பசுங்கூரைகளின் வகையை பொறுத்து, பராமரிப்பு செலவு அதிகமாக இருக்கலாம். ஆனால் சில வகையான பசுங்கூரைகளுக்கு சிறிய அளவு செலவே போதுமானது. சில பசுங்கூரைகளுள் நீர்புகாமல் இருக்க கடினமான ஏற்பாடுகள் தேவைப்படுகிறது. ஏனென்றால் தண்ணீரை தக்கவைப்பது மட்டுமில்லாமல் வேர்கள் படலத்தை ஊடுருவாமலும் பார்த்துக்கொள்ள வேண்டும். நீர்புகா ஏற்பாடுகளை நிறுவுவது அதிக முதலீட்டை வேண்டினாலும் பசுங்கூரையின் அந்த நீர்புகா படலம், புற ஊதா கதிர்கள் (Ultra-violet rays) போன்றவற்றில் இருந்து பாதுகாப்பதால் அப்படலத்தின் ஆயுள் அதிகரிக்கிறது.



</doc>
<doc id="45058" url="https://ta.wikipedia.org/wiki?curid=45058" title="நிலைக்குத்து வேளாண்மை">
நிலைக்குத்து வேளாண்மை

நிலைக்குத்து வேளாண்மை என்பது, நகர்ப்புற வானளாவிகளில் நடைமுறைப்படுத்தக்கூடிய வேளாண்மையைக் குறிக்கும். பசுங்குடில் முறைகளைப் பயன்படுத்தி பழ மரங்கள், மரக்கறி வகைகள், மீன், கால்நடைகள் என்பவற்றை வளர்க்க முடியும். ஆண்டு முழுதும் செய்யக்கூடிய இவ் வேளாண்மை மூலம் எதிர்கால நகரங்கள் உணவில் தன்னிறைவு பெறுவதற்கான சாத்தியங்கள் உண்டு. 

நிலைக்குத்து வேளாண்மையில் பல சாதகமான அம்சங்கள் உள்ளன. இதிலே காலநிலை தொடர்பான பயிர் அழிவுகள் ஏற்படா. தொடர்ச்சியான உணவு உற்பத்திக்கான சாத்தியங்கள் உண்டு. இம்முறையைப் பெருமளவில் பயன்படுத்தினால், காடழிப்பு, பாலைவனமாதல் போன்றவற்றைக் குறைக்கவோ அல்லது தடுக்கவோ முடியும். மக்கள் அதிகமாக இருக்கும் பகுதிகளிலேயே உணவு உற்பத்தி இடம்பெறுவதால் பெற்றோலிய எரிபொருட்களின் பயன்பாட்டைக் குறைக்க முடியும். இயந்திரங்களைப் பயன்படுத்திய உழவு, நடுகை, அறுவடை போன்ற செயற்பாடுகள் இல்லாததால் எரிபொருட் பயன்பாடு மேலும் குறையும்.


</doc>
<doc id="45064" url="https://ta.wikipedia.org/wiki?curid=45064" title="வெல்க்ரோ">
வெல்க்ரோ

வெல்க்ரோ (Velcro) என்பது துணி ஆடைகளில் பயன்படும் “கொக்கியும் வளையமும் வகையான பிணைப்பிகள்” ஒன்றின் வணிகப் பெயர் பொதுவாக இரண்டு துணிப்பகுதிகளை தற்காலிகமாக இணைக்கவும் பிரிக்கவும், ஒரு பகுதியில் மிகச் சிறிய கொக்கிகள் கொண்ட பட்டை ஒன்றும், மற்றொரு பகுதியில், ஒரு பட்டையில் இன்னும் மிகச்சிறிதான மெல்லிய இழைகள் போன்ற அமைப்பும் தைக்கப்பட்டிருக்கும் (அல்லது ஒட்டப்பட்டிருக்கும்). இப்பொழுது துணியின் இரு பகுதிகளையும் ஒன்றன் மீது ஒன்றாக வைத்து, மெல்ல அழுத்தினால், அவ்விரு பகுதிகளும் கொக்கிகள் உள்ள பகுதி மெல்லிழைகள் கொண்ட பகுதியில் மாட்டிக்கொண்டு கெட்டியாய் பிடித்துக்கொள்ளும்.. இவற்றைப் பிரிக்க வேண்டுமெனில், ஒரு பகுதியைப் பிடித்துக்கொண்டு, துணியின் மறு பகுதியை விலக்கினால் “பர்ர்ர்” என்று சிறு ஒலி எழுப்பி, கொக்கிகள் இழைகளில் இருந்து விடுபட்டு துணியின் இரு பகுதிகளும் பிரிந்துகொள்ளும். பிரிக்கும் பொழுது “பர்ர்ர்” என்று ஒலி எழுப்புதால் இதனை "பர்-பிணைப்பி" என்றும் கூறுவதுண்டு. 
கொக்கிகளும் இழைகளும் கொண்ட வெல்க்ரோவின் இவ் அமைப்புகளைப் பல பொருள்களைக் கொண்டு செய்யலாம் ஆனால் முதல் முயற்சியாக பஞ்சுத் துணியில் செய்து பார்த்தனர். அவை சரியாக வேலை செய்யவில்லை. . இன்று நைலானும், நெகிழிகளும் இவற்றிற்கு வெகுவாகப் பயன்படுகின்றன. ஸ்பேஸ் ஷட்டில் போன்ற விண்ணோடங்களில் பயன்படும் வெல்க்ரோக்களில் டெஃவ்லான்என்னும் பொருளால் செய்த இழைகளும், பாலியெஸ்ட்டர் கொக்கிகளும் பயன்படுகின்றன. 

வெல்க்ரோ என்னும் பெயர் பல நாடுகளில் பதிவு செய்யப்பட்ட வணிகப் பெயர். துணியாடைகள் துறையில் வெல்க்ரோ என்பது “கொக்கி-வளையம்”, “பர்-பிணைப்பி”, "தொடு-ஒட்டி"- வகை பிணைப்பிகள் வகையில் அடங்கும் ஒன்று. ஆனால் இன்று வெல்க்ரோ என்பதே தனிவணிகப் பெயரிலிருந்து பொதுமை அடைந்துவிட்ட ஒரு பெயராக விளங்குகின்றது. வெல்க்ரோ நிறுவனத்தின் தலைமைச் செயலகம் மான்ச்செஸ்ட்டர், நியூஃகாம்சயர்,ஐக்கிய அமெரிக்காவில் உள்ளது. 

1941 ஆம் ஆண்டு சுவிர்சர்லாந்தைச் சேர்ந்த பொறியாளர் ஜியார்ஜ் டி மெஸ்ட்ரல் வெல்க்ரோ என்னும் இப்பிணைப்பு முறையை புதிதாக இயற்றினார் (கண்டுபிடித்தார்). இவர் சுவிட்சர்லாந்தில் " கம்யூனி" (Commugny ) என்னும் இடத்தில் வாழ்ந்தார். ஒருமுறை இவர் தன்னுடைய நாயுடன் ஆல்ப்ஸ் மலைப்பகுதியில் வேட்டைக்குச் சென்று திரும்பியபொழுது, தன் ஆடைகளிலும் நாயின் உடலிலும் மீண்டும் மீண்டும் ஒட்டிக்கொண்டிருந்த மருளூமத்தைச் செடியின் விதைகளை நுண்ணோக்கியின் உதவியால் உற்று நோக்கினார். நுண்ணோக்கியில் பார்க்கும் பொழுது மருளூமத்தைச் செடியின் விதையின் முனைகளில் தெரிந்த கொக்கி போன்ற பகுதியைப் கூர்ந்து நோக்கினார். இந்த கொக்கி போன்ற அமைப்பே நாயின் முடியிலும், தன் உடைகளின் நூலிழைகளுடனும் மாட்டிக்கொண்டது என்று உணர்ந்தார். 

பிரான்சில் நெசவுக்குப் புகழ்பெற்ற லியோ(ன்) (Lyon) என்னும் நகரத்திற்குச் சென்று அங்கிருந்தவர்களிடம் தன் கண்டுபிடிப்பை எடுத்துச் சொன்ன பொழுது, அவர்களில் பலர் இது அப்படி பயன்படும் என்று நம்பவைல்லை. ஆனால், அங்கிருந்தவர்களில் ஒரே ஒரு நெசவாளி மட்டும் நம்பிக்கைக்கொண்டார். அவர் பஞ்சுநூல் துணியில் மெஸ்ட்ரலுக்குச் செய்து காட்டினார். அது எதிர்பார்த்தபடி வேலை செய்தது. என்றாலுல் விரைவில் அது தன் ஒட்டும் பண்பை இழந்தது. எனவே மெஸ்ட்ரல், பஞ்சுநூலுக்கு மாறாக செயற்கை இழைகளைக் கொண்டு முயன்று பார்த்துக் கடைசியில் நைலான் இழையைக் கொண்டு செய்ய முடிவு செய்தார்.. நைலான் இழைகள் பயன்படுத்துவதில் பல நன்மைகள் இருந்தன. அவற்றுள் இழைகள் எளிதில் அறாமல் இருப்பதும், நைந்து, பூஞ்சைப் படிவுகள் கொள்ளாமல் இருப்பதும், பல்வேறு தடிப்புகளில் செய்ய இயலுவதும் சிலவாகும். 
நைலான் அப்பொழுதுதான் புதிதாக இயற்றப்பட்டிருந்தது (கண்டுபிடிக்கப்பட்டிருந்தது), எனவே பல முயற்சி-தோல்விகளுக்குப் பிறகு கடைசியாக வெப்பக்கதிர்வீச்சு விளக்கின் உதவியால் நைலான் இழைகள் கொக்கிகள் போல் வளைவதைக் கண்டுபிடித்தனர். ஆனால், எவ்வாறு இழை வளையங்களைச் செய்வது என்று விளங்கவில்லை. இவற்றை எவ்வாறு எந்திரவியக்கமாகச் செய்வது என்றும் விளங்கவில்லை. ஒருவாறு தகுந்த வெப்பநிலை பதப்படுத்தல் முறைகளால் நைலான் இழைகள் உருக்குகுலையாமல் உறுதி பெற்று இருக்கவும், எதிர்ப்புறம், நைலான் இழைகளால் ஆன பகுதியை கத்தரிக்கோலால் மேலோட்டமாக வெட்டி பொருத்தமான கொக்கி போன்ற முனைகள் உருவாக்கவும் அறிந்து கொண்டனர். இவ்வகையான முறையில், பன்முறை ஒட்டிப் பிரிக்கும் கொக்கி-வளையங்கள் கொண்ட அமைப்புகளை உருவாக்கினர். 

ஆனால் மேற்கொண்ட முறையை எந்திர இயக்கமாக்க ஏறத்தாழ பத்து ஆண்டுகள் ஆயின. . மெஸ்ட்ரல் தன்னுடைய படைப்புக் காப்புரிம மணுவை சுவிட்சர்லாந்தில் 1951ல் செலுத்தினார். அக் காப்புரிமம் அவருக்கு 1955 ஆம் ஆண்டு வழங்கப்பட்டது. அதன்பின் சில ஆண்டுகளில் செர்மனி, இங்கிலாந்து, சுவீடன், இத்தாலி, நெதர்லாந்து, பெல்ஜியம், கனடா ஆகிய நாடுகளிலும் காப்புரிமம் பெற்றார். அதன் பின் 1957ல் அமெரிக்காவில் மான்ச்செஸ்ட்டர், நியூஃகாம்சயர் சென்று அங்கு தன் நெசவகத்தை நிறுவினார். இன்று வெல்க்ரோவின் விற்பனை ஆண்டொன்றுக்கு 100 மில்லியன் அமெரிக்க டாலர் அளவில் நிகழ்கின்றது..

1978இல் மெஸ்ட்ரலின் காப்புரிமம் கால அறுதி எட்டியபின், தாய்வான், சீனா, தென் கொரியா ஆகிய நாடுகள் மலிவாக இவற்றை செய்து விற்பனை செய்கின்றன.

வெல்க்ரோ என்னும் பெயர் இரண்டு பிரெஞ்ச்சு மொழிச் சொற்களின் கூட்டு: (1) ‘’velours’’ என்றால் நெருக்கமான முடிகள் போலுள்ள “வெல்வெட்டு”, இரண்டாவது சொல் நூலிழைப் பின்னல் தொழிலில் பயன்படும் குரோசே ("crochet") என்னும் கொக்கிக் கம்பி. ஆகவே இரண்டு சொற்களிலும் உள்ள முதல் மூன்று எழுத்துக்களைக் கொண்டு Vel + Cro = Velcro என ஆயிற்று. 
இன்று 159 நாடுகளில் இப்பெயரின் வடிவங்கள் 300க்கும் அதிகமான வணிகப்பெயர்களாக பதிவு செய்து உள்ளன.

வெல்க்ரோ வியப்பூட்டும் வலிமை கொண்டிருக்கின்றது. வெறும் 5 செமீ x 5 செமீ வெல்க்ரோ பட்டையானது நன்றாக பற்றியிருக்கும் பொழுது 79.5 கிகி (175 பவுண்டு) மாந்தனைத் தாங்கும்! பிணைப்பின் வலு, கொக்கிகள் எந்த அளவுக்கு நன்றாக வளையங்களைப் பற்றியுள்ளன என்பதைப் பொருத்தும், எத்தனை அடர்த்தியாக இவை பற்றியுள்ளன என்பதைப் பொருத்தும், விசை எந்த திசையில் இயங்குகின்றது என்பதைப் பொருத்தும் அமையும்.



</doc>
<doc id="45065" url="https://ta.wikipedia.org/wiki?curid=45065" title="மருளூமத்தை">
மருளூமத்தை

மருளூமத்தை அல்லது பேயூமத்தை அல்லது ஆடையொட்டி(Cockleburs (Xanthium)) என்பது "ஆஸ்டெரேசியா" என்னும் குடும்பத்தில் உள்ள பூக்கும் செடி. இது அமெரிக்காவிலும் கிழக்கு ஆசியாவிலும் வளரும் நிலைத்திணை (தாவரம்).

இவை 50-120 செமீ உயரம் வளரும் ஆண்டுத்தாவரம். இதன் விதைகள் விலங்குகளின் உடல் மயிரில் சிக்கிக்கொள்வதால் பல இடங்களுக்குச் சென்று நன்றாக பரவி இச்செடி முளைக்கின்றது.



</doc>
<doc id="45070" url="https://ta.wikipedia.org/wiki?curid=45070" title="உலான் பத்தூர்">
உலான் பத்தூர்

ஊலான் பாடோர் (மங்கொல் மொழி: Улаанбаатар) மங்கோலியா நாட்டின் தலைநகரமும் மிகப்பெரிய நகரமும் ஆகும். மங்கோலிய மக்களில் 38% (1 மில்லியன்) உலான் பாடரில் வசிக்கிறார்கள். உலகில் பல நாட்டுத் தலைநகரங்களில் மிகவும் குளிரானது உலான் பாடர்.


</doc>
<doc id="45071" url="https://ta.wikipedia.org/wiki?curid=45071" title="உலக வர்த்தக மையம் (1973–2001)">
உலக வர்த்தக மையம் (1973–2001)

உலக வர்த்தக மையம் நியூயார்க் நகரில் முன்னாள் அமைந்த ஏழு வானளாவிகள் ஆகும். 1972இல் திறந்த இக்கட்டிடம் 1972 முதல் 1973 வரை உலகில் மிக உயரமான கட்டிடமாக இருந்தது. கட்டிடக்கலைஞர் மினோரு யமசாக்கியின் வடிவமைப்பில் வந்த இக்கட்டிடம் இரண்டு தடவை தாக்குதல் செய்யப்பட்டது. முதலாம் தடவை 1993இல் குண்டுவெடித்து ஆறு பேர் உயிரிழந்தனர். இரண்டாம் தடவை செப்டம்பர் 11 தாக்குதல்களில் அல் கைதா விமானங்களால் தற்கொலைத் தாக்குதல்கள் செய்து இக்கட்டிடங்கள் எரிந்து அழிந்தன.



</doc>
<doc id="45074" url="https://ta.wikipedia.org/wiki?curid=45074" title="ஆக்டேன்">
ஆக்டேன்

ஆக்டேன் என்பது ஆல்க்கேன் வகைச் சேர்மங்களுள் ஒன்று. அது கிளைவிடாத நீண்ட சங்கிலியாக ஒற்றைக் கரிம பிணைப்புக் கொண்டிருக்கும். இதன் வேதி வாய்ப்பாடு CH(CH)CH என்று குறிக்கப்படும். 

ஆக்டேனுக்குப் பதினெட்டு ஓரிடத்தான் வடிவங்கள் உள்ளன. அவை பின்வருமாறு:



</doc>
<doc id="45076" url="https://ta.wikipedia.org/wiki?curid=45076" title="எட்டக எண்">
எட்டக எண்

எட்டக எண் அல்லது ஆக்டேன் எண் என்பது வாகன எரிபொருள் அல்லது பறனை எரிபொருள் ஆகியவற்றின் திறனை அளவிட உதவும் ஒரு குறியீடு ஆகும். இது பொறிபற்றி எரியும் உள்ளெரிப்பு எந்திரங்களில் பாவிக்கப்படும் கன்னெய் மற்றும் இதர எரிபொருள்களின் சுய பற்றிக்கொள்ளல் எதிர்ப்பை அளக்கும் ஒரு எண்ணாகும். எரிபொருளானது தானாகவே வெடிக்கும் நிலையை எய்தாமல் இருக்கும் குணத்தை அளக்க இது உதவுகிறது. இதனை உள்வெடிப்பெதிர்ப்பு என்றும் சொல்லலாம். 

ஐசோ ஆக்டேனும் ஹெப்டேனும் சேர்ந்த ஒரு கலவை குறிப்பிட்ட ஒரு எரிபொருளோடு ஒப்பிடும்போது அதே உள்வெடிப்பெதிர்ப்பைக் கொண்டிருந்தால், அந்தக் கலவையில் இருக்கும் ஐசோ ஆக்டேனின் விழுக்காட்டை அந்த எரிபொருளின் எட்டக எண் அல்லது ஆக்டேன் எண் என்று வழங்குவர். காட்டாக, 90% ஐசோ ஆக்டேனும் 10% ஹெப்டேனும் கலந்த ஒரு கலவையின் உள்வெடிப்பெதிர்ப்பை ஒத்திருக்கும் ஒரு கன்னெய்யின் எட்டக எண் 90 எனப்படும்.

ஐசோ ஆக்டேனின் எட்டக எண் 100 எனவும் n-ஹெப்டேனின் எட்டக எண் பூச்சியம் அல்லது சுழியம் என்றும் வரையறை செய்யப்பட்டுள்ளது. பொதுவாக அமெரிக்கா போன்ற நாடுகளில் கிடைக்கும் கன்னெய் எட்டக எண் 87, 89, என்று இருக்கும். 87 எட்டக எண் கொண்ட கன்னெய்யை எடுத்துக் கொண்டால், அது 87% ஐசோ ஆக்டேனும், 13% ஹெப்டேனும் கொண்ட ஒரு கலவையின் உள்வெடிப்பெதிர்ப்பை ஒத்திருக்கும். இதனால் அந்தக் கன்னெய்யில் ஐசோ ஆக்டேன் இருக்கிறது என்றோ அது 87% இருக்கிறது என்றோ பொருளல்ல. அந்தக் கலவைக்கு உள்வெடிப்பெதிர்ப்பு எவ்வளவு இருக்குமோ அதே அளவிற்கு அந்தக் கன்னெய்க்கும் இருக்கும் என்பது பொருள். அவ்வளவே.


</doc>
<doc id="45097" url="https://ta.wikipedia.org/wiki?curid=45097" title="களைக்கொல்லி">
களைக்கொல்லி

களைக்கொல்லி ("Herbicide") தேவையற்ற தாவரங்களை அழிப்பதற்குப் பயன்படும் ஒரு வேதிப்பொருள் ஆகும். எனினும் களைக்கொல்லிகள், தேவையான பயிர் வகைகளுக்குக் குறிப்பிடத்தக்க பாதிப்பு எதையும் ஏற்படுத்துவது இல்லை. சில களைக்கொல்லிகள், களைகளின் வளர்ச்சியைப் பாதிப்பதன்மூலம் செயல்படுகின்றன. இவை பொதுவாகத் தாவர வளரூக்கிகளை அடிப்படையாகக் கொண்டு உருவாக்கப்படுகின்றன. தரிசு நிலங்களைச் சுத்தப்படுத்துவதற்குப் பயன்படும் களைக்கொல்லிகள் குறிப்பிட்ட தாவரங்களை மட்டுமன்றி அதன் தொடுகைக்கு உட்படும் எல்லாத் தாவரங்களையுமே அழித்து விடுகின்றன. இவ்வாறான களைக்கொல்லிகள் நெடுஞ்சாலைகள், இருப்புப்பாதைகள் போன்றவற்றின் பராமரிப்புக்காக முழுமையான தாவரவளர்ச்சிக் கட்டுப்பாடு தேவையான இடங்களிலும் பயன்படுகின்றன. சில தாவரங்கள் இயற்கையாகவே களைக்கொல்லிகளைக் கொண்டுள்ளன. வேளாண்மைத் துறையிலும், புல்தரை மேலாண்மையிலும் களைக்கொல்லிகள் பரவலாகப் பயன்படுகின்றன. இவை பொதுவாகத் தேவையற்ற களைகளை மட்டுமே அழிப்பதற்குப் பயன்படுத்தப்படுகின்றன.

களைக்கொல்லிகள் பரவலான பயன்பாட்டுக்கு வருமுன், வளர்ப்புமுறைக் கட்டுப்பாடுகளே பயன்பாட்டில் இருந்தன. இவை மண்ணின் பிஎச் (pH) அளவு, உப்புத்தன்மை, வளமைநிலை என்பவற்றை மாற்றுதல், போன்றவற்றை அடிப்படையாகக் கொண்டிருந்தன. பொறிமுறைக் கட்டுப்பாடுகளும் களைகளை அகற்றுவதற்கு இன்றும் பயன்படுகின்றன. 

பரவலாகப் பயன்பட்ட முதல் களைக்கொல்லி 2,4-டைகுளோரோபீனாக்சியசிட்டிக் அமிலம் ஆகும். இப்பெயர் பொதுவாக 2,4-D எனச் சுருக்கி அழைக்கப்படுகிறது. முதலில் ஷெர்வின்-வில்லியம்ஸ் பெயின்ற் கம்பனியினால் விற்பனைக்கு விடப்பட்ட இது, 1940களில் அதிகமான பயன்பாட்டில் இருந்தது. இலகுவாகவும், மலிவாகவும் உற்பத்தி செய்யக்கூடியதாக இருந்த இது, பெரும்பாலான அகன்ற இலைத் தாவரங்களை அழித்ததுடன், புல்வகைகளை பாதிப்புக்கு உட்படுத்தவில்லை. எனினும் அதிக அளவில் பயன்படுத்தப்பட்டபோது சோளம், தானியங்கள் போன்ற பயிர்களையும் அவற்றின் வளர்ச்சிக் காலத்தில் பாதித்தது. இதன் குறைந்த விலை காரணமாக இன்றும் இது பயன்பாட்டில் உள்ளதுடன் உலகில் அதிகம் பயன்படுத்தப்படும் களைக்கொல்லிகளுள் ஒன்றாகவும் விளங்குகிறது. தற்காலக் களைக்கொல்லிச் சேர்க்கை முறைகள், மும்மெதைலமைன் போன்ற அமைன் உப்புக்களையோ, தாய்ச் சேர்வையின் ஏதாவதொரு எசுத்தரையோ பயன்படுத்துகின்றன. இவற்றை அமிலங்களைவிட இலகுவாகக் கையாள முடியும். 

1950 களில், ஆட்ராசைன் போன்ற மூவசைன் குடும்பக் களைக்கொல்லிகள் அறிமுகப்படுத்தப்பட்டன. இவை நிலத்தடி நீர் வளங்களை மாசடையச் செய்வது தொடர்பில் பரவலான கவலையை ஏற்படுத்தின. நடுநிலைக்கு மேலான பிஎச் அளவு கொண்ட மண்ணில், இவற்றைப் பயன்படுத்தும்போது, பல வாரங்களுக்கு ஆட்ராசைன் சேர்வை உடையாமலேயே இருக்கும். கார நிலைமைகளில் ஆட்ராசைன் மண்ணுக்குள் ஊடுருவி நிலத்தடி நீருடன் கலந்து அதை மாசடையச் செய்கின்றது. 

1974 ஆம் ஆண்டில் அறிமுகப்படுத்தப்பட்ட கிளைபோசேட்டு வகைக் களைக்கொல்லிகள் தெரிந்தழியாக் களைக் கட்டுப்பாடுத் தேவைகளுக்கே பயன்பட்டது. பின்னர், இதற்கு எதிரான எதிர்ப்பாற்றல் கொண்ட பயிர் வகைகள் உருவாக்கப்பட்டதனால் இன்று இது ஒரு முக்கியமான தெரிந்தழிக்கும் களைக்கொல்லியாகப் பயன்படுகின்றது. 

வேளாண் துறையில் பயன்படும் பல நவீன களைக்கொல்லிகள் குறுகிய காலத்துள் அழிந்துவிடக் கூடியனவாகவே உருவாக்கப்படுகின்றன. இதனால் இக் களைக்கொல்லிகளினால் பாதிப்புக்கு உள்ளாகும் தாவரங்களையும் பின்னொரு காலத்தில் அதே நிலத்தில் பயிர் செய்யும் வாய்ப்பு உள்ளது. எனினும் இத்தகைய களைக்கொல்லிகள் பயிர்களுக்கு அதன் பருவகாலம் முழுதும் பாதுகாப்புக் கொடுக்கத் தவறிவிடும் சாத்தியமும் உண்டு.


</doc>
<doc id="45099" url="https://ta.wikipedia.org/wiki?curid=45099" title="2,4-டைகுளோரோபீனாக்சியசிட்டிக் அமிலம்">
2,4-டைகுளோரோபீனாக்சியசிட்டிக் அமிலம்

2,4-டைகுளோரோபீனாக்சியசிட்டிக் அமிலம் (2,4-D) என்பது அகன்ற இலைக் களைகளைக் கட்டுப்படுத்துவதற்குப் பயன்படும் ஒரு களைக்கொல்லி ஆகும். இது அமெரிக்காவில் அதிக அளவில் பயன்படும் களைக்கொல்லிகளில் மூன்றாவது நிலையிலும், உலகில் மிக அதிகமாகப் பயன்படும் களைக்கொல்லியாகவும் உள்ளது.

2,4-D இரண்டாம் உலகப் போர்க் காலத்தில், போரில் ஈடுபட்டிருந்த பிரித்தானியாவில் பயிர் விளைச்சலைக் கூட்டும் நோக்குடன், ரொதாம்ஸ்ட்டெட் ஆய்வு நிலையத்தில், ஜூதா ஹிர்ச் குவாஸ்ட்டெல் (Judah Hirsch Quastel) என்பவரின் தலைமையிலான குழுவினரால் உருவாக்கப்பட்டது. இது 1946 ஆம் ஆண்டில் விற்பனைக்கு விடப்பட்டபோது, முதலாவது வெற்றிகரமான தெரிந்தழிக்கும் களைக்கொல்லியாக இருந்தது. இது ஒருவித்திலையிகளை விடுத்து இருவித்திலையிகளை மட்டுமே அழித்ததால், கோதுமை, சோளம், நெல் போன்ற தானியங்களின் பயிர்ச் செய்கைகளில் களைக் கட்டுப்பாட்டை இலகுவாக்கியது.

2,4-D தாவர வளர்ச்சி நெறிப்படுத்திகள் வகுப்பைச் சார்ந்த ஒரு செயற்கை ஆக்சின் (auxin) ஆகும். இவை தாவரத்தின் இலைகளூடாக உறிஞ்சப்பட்டு அவற்றின் வளர்திசுக்களுக்குக் கொண்டுசெல்லப்படுகின்றன. இதனால் உண்டாகும் கட்டுப்பாடற்ற, தக்கவைக்க முடியாத வளர்ச்சியினால், தண்டுகள் சுருள்வதுடன், இலைகளும் உதிர்ந்து தாவரம் இறந்துவிடுகிறது. 2,4-D பெரும்பாலும் ஒரு அமைன் உப்புவடிவிலேயே பயன்படுகிறது ஆயினும், கூடிய திறன் கொண்ட எசுத்தர் வடிவிலும் உள்ளது.


</doc>
<doc id="45104" url="https://ta.wikipedia.org/wiki?curid=45104" title="தாவர வளரூக்கி">
தாவர வளரூக்கி

தாவர வளரூக்கி (Plant hormone), அல்லது தாவர வளர்ச்சி நெறிப்படுத்தி அல்லது தாவர ஹார்மோன் எனப்படுவன தாவரங்களின் வளர்ச்சியை நெறிப்படுத்தும், வேதிப்பொருட்களால் ஆன ஒருவகை இயக்குநீர் ஆகும். இவை தாவரங்களின் குறிப்பிட்ட பகுதிகளில் உருவாக்கப்படும் மூலக்கூறுகளாகவும், மிகக் குறைந்த அளவிலேயே காணப்படுவனவாகவும் உள்ளன. வளரூக்கிகள் இலக்குக் கலங்களிலும் (cell), பிற இடங்களிலும் செயல்முறைகளில் மாற்றத்தை உருவாக்குகின்றன. விலங்குகளில் இருப்பதுபோல் வளரூக்கிகளைச் சுரக்கும் சுரப்பிகள் தாவரங்களில் இருப்பதில்லை. தாவர வளரூக்கிகள், தாவர வளர்ச்சியை நெறிப்படுத்துகின்றன. விதை வளர்ச்சி, பூக்கும் காலம், பூக்களின் பால் (ஆணா, பெண்ணா) என்பவற்றையும் தீர்மானிக்கின்றன. அவை இழையங்களில் எவை மேல்நோக்கியும், எவை கீழ் நோக்கியும் வளரவேண்டும் என்பதையும் தீர்மானிக்கின்றன. இலைகளின் உருவாக்கம், தண்டு வளர்ச்சி, பழம் பழுத்தல், தாவரத்தின் வாழ்வுக்காலம் அதன் இறப்பு என்பவற்றையும் தாவர வளரூக்கிகள் கட்டுப்படுத்துகின்றன. எனவே தாவர வளர்ச்சிக்கு வளரூக்கிகள் இன்றியமையாதன ஆகும்.

தாவர வளரூக்கிகள் தாவரங்களில் மிக குறைந்த அளவில் செயல்புரியும் அங்ககப்பொருள்கள் ஆகும். பொதுவாக தாவர வளரூக்கிகள் ஒரு பகுதியில் உற்பத்தியாகி மற்றொரு பகுதிக்கு இடப்பெயர்ச்சி அடைந்து அங்கு குறிப்பிட்ட உயிர்வேதிச்செயல்கள், வாழ்வியல் செயல்பாடுகள் மற்றும் புறத்தோற்ற அமைப்பின் பல விளைவுகளைச் சீராக்கும் அல்லது கட்டுப்படுத்தும் செயல்களைச் செய்கின்றன.

தாவர வளரூக்கிகள் இயற்கையாகவே தாவரங்களினுள் உருவாக்கப்படுகின்றன. தாவர வளர்ச்சியை நெறிப்படுத்தக் கூடிய ஏறத்தாழ இதேபோன்ற வேதிப்பொருட்கள் பங்கசுக்கள், பக்டீரியாக்கள் என்பவற்றாலும் தயாரிக்கப்படுகின்றன. அத்துடன், பெரும் எண்ணிக்கையிலான, தாவரங்களில் வளரூக்கிகளாகப் பயன்படத்தக்க இத்தகைய வேதிப்பொருட்கள் ஆய்வுகூடங்களிலும் மனிதனால் உருவாக்கப்படுகின்றன. இவை தாவர வளர்ச்சி நெறிப்படுத்திகள் எனப்படுகின்றன.

தாவர வளரூக்கிகள் ஊட்டச்சத்துக்கள் அல்ல. அவை மிகச் சிறிய அளவில் காணப்படும் வேதிப்பொருட்களாகும். இவை வளர்ச்சியை ஊக்குவித்துக் கலங்களினதும், இழையங்களினதும் விருத்திக்கும், சிறப்பாக்கத்துக்கும் முக்கியமானவையாக அமைகின்றன. தாவர இழையங்களுள் நிகழும் வளரூக்கிகளின் உயிரியற்றொகுப்பு பரவலாகவே நடைபெறுகின்றது. விலங்குகளில் இயக்குநீரானது நாளமில்லாச் சுரப்பிகள் மூலம் சுரக்கப்பட்டு, குருதியினூடாக உடல்முழுவதும் கொண்டுசெல்லப்படுவது போலன்றி, தாவரங்களில் எளிய வேதிபொருட்களான வளரூக்கிகள் தாவர இழையங்களினூடாகவே பரவுகின்றன.
தாவர வளரூக்கிகள் பொதுவாக மிகக்குறைந்த செறிவிலேயே தொழிற்படுகின்றன. பொதுவாக இவற்றின் செறிவு 10 - 10 mol/dm என்ற வீச்சுக்குள்ளேயே இருக்கும்.

தாவர வளரூக்கிகள் தாவரங்களின் வெவ்வேறு வளர்ச்சி நிலைகளில், அவற்றின் வளர்ச்சி மாற்றங்களுக்கு உதவுகின்றன. அப்சசிக் அசிட் (Abscisic acid - ABA), ஆக்சின்கள், ஜிப்ரலின்கள், சைற்றோகைனின், எதிலீன்கள், புளோரிஜென் போன்றவை குறிப்பிடத்தக்க தாவர வளர்ச்சி இயக்குநீர்கள் ஆகும்.

ஆக்சின்கள் அரும்பின் வளர்ச்சி, மற்றும் வேரின் ஆரம்ப வளர்ச்சியைத் தூண்டுகின்றன. அத்துடன் வேறு தாவர இயக்குநீர்களின் உருவாக்கத்தையும் தூண்டுகின்றன. இவை தண்டு, வேர், பழம், பூ போன்றவற்றின் விருத்திக்கு உதவுகின்றன.

சைற்றோகைனின்கள் கலப்பிரிவு, மற்றும் தண்டின் வளர்ச்சிக்கு உதவும். இது இலை வளர்ச்சி, கணுக்களுக்கிடையிலான நீளம் போன்றவற்றைக் கட்டுப்படுத்துவதுடன், வயதாதலைப் பின்போட உதவுகின்றது. ஆக்சின் முனைவளர்ச்சியின் ஆட்சியுடைய தன்மையைத் தூண்டும். ஆனால் சைற்றோகைனின், அதனைக் கட்டுப்படுத்தி கிளைகள், இலைகள் விருத்தியைக் கூட்டும்.

ஜிப்ரலின்கள் முக்கியமாக வித்து முளைத்தலில் பங்கெடுக்கின்றது. அத்துடன் முளைத்தலின் பின்னரான வளர்ச்சி, பூத்தல், கலப்பிரிவு என்பவற்றையும் தூண்டும். வேர்கள், தண்டுத்தொகுதி, இலைகள், கனிகள் போன்றவற்றின் திறனைத் தூண்டுகின்றன. தண்டு வளர்ச்சியைத் தடுத்தல், வித்து உறங்குநிலைக்குக் காரணமாயிருத்தல் போன்ற தொழிலைச் செய்யும் அப்சசிக் அசிட் என்னும் வளரூக்கிக்கு எதிராகத் தொழிற்படுவதனால், அந்தத் தாக்கத்தில் இருந்து மீண்டு தண்டு வளரவும், விதை முளைக்கவும் உதவும்.
புளோரிஜென்கள் பூக்கள் பூப்பதை ஊக்குவிக்கின்றன.

ஐந்து வகையான தாவர வளர்ச்சிப் பதார்த்தங்கள் உள்ளன. ஒவ்வொரு வகைக்குள்ளும் பல்வேறு இரசாயன கட்டமைப்புகளுடைய வளர்ச்சிப் பதார்த்தங்கள் இருந்தாலும் அவை பொதுவாக ஒரே விளைவையே காட்டுகின்றன. ஒரு தாவரத்தில் இவ்வைந்து வகையான வளர்ச்சிப் பதார்த்தங்களும் ஒருமிக்கவே வேலை செய்கின்றன. அவற்றின் விகிதங்கள் மாறுபடுவதற்கேற்றபடி தாவரத்தில் வெளிக்கொணரப்படும் விளைவுகளும் மாற்றமடைகின்றன.
ஐந்து பிரதான தாவர வளர்ச்சிப் பதார்த்த வகைகள்:

அப்சிசிக் அமிலம் (Abscisic acid-ABA) பொதுவாக தாவர வளர்ச்சியை நிரோதிக்கும் ஒரு இரசாயனப் பதார்த்தமாகும். இப்பதார்த்தம் தாவர இலையிலுள்ள பச்சையவுருமணியில் உருவாக்கப்படுகின்றன. கடுமையான வாழ்தகுதியற்ற சூழ்நிலையை எதிர்கொண்டுள்ள தாவரத்தில் இப்பதார்த்தம் உற்பத்தியாக்கப்படும். உதாரணமாக வரட்சியின் போது நீரிழப்பைத் தடுப்பதற்காக இலையை உதிர்க்கும் போது இப்பதார்த்தம் அதிகளவில் உற்பத்தி செய்யப்படும். இத்தாவர வளர்ச்சிப் பதார்த்தம் புதிதாக விழுந்த இலையிலிருந்து கண்டறியப்பட்டது குறிப்பிடத்தக்கதாகும். 
உருவாக்கப்படும் இடங்கள்:

விளைவுகள்:

பொதுவாக வித்துக்களில் அப்சிசிக் அமிலம் அதிக செறிவில் காணப்படும். எனினும் வித்து முளைப்பதற்கு அப்சிசிக் அமிலத்தின் செறிவு நன்றாகக் குறைக்கப்படுதல் அவசியமாகும். இவ்வாறு குறைவடைய வித்தினுள் நீர் உறிஞ்சப்படுதல் வேண்டும். வித்துக்கள் தம்முள் அதிகளவு அப்சிசிக் அமிலத்தைக் கொண்டிருத்தல் நீர் கிடைப்பனவு உள்ள சரியான இடத்திலும் சூழ்நிலையிலும் முளைப்பதற்கான ஒரு இசைவாக்கமாகும். அப்சிசிக் அமிலம் இல்லாவிடில் நீரற்ற சூழ்நிலையிலும் வித்து முளைத்து விடும்- இதனால் தொடர்ச்சியாக தாவரம் வாழ்வதற்கான வாய்ப்பு குறைந்து விடும். வித்து முளைத்தலின் போது அதிகளவு நீர் உறிஞ்சப்பட்டு அப்சிசிக் அமிலத்தின் செறிவு குறைக்கப்படுகின்றது. இதனால் வித்தினுள் உள்ள முளையக் கலங்கள் இழையுருப் பிரிவடைவதால் (ABA செறிவு குறைவடைவதால் வளர்ச்சி நிரோதிப்பும் குறைவு) வித்து முளைக்கும்.

ஆக்சின் தாவர வளர்ச்சியை ஊக்குவிக்கும் ஒரு தாவர வளர்ச்சிப் பதார்த்த வகையாகும். பல ஆக்சின்கள் அறியப்பட்டுள்ளன. இவை தாவரக்கலங்களின் வளர்ச்சியைத் தூண்டுவதுடன், அரும்புகள், வேர்கள், பூக்கள் உட்பட ஒட்டுமொத்தத் தாவரத்தின் வளர்ச்சியை ஊக்குவிக்கின்றன. கலன் மாறிழையக் கலங்களின் கலப்பிரிவைத் தூண்டி தண்டு பெரிதாக வளர (தடிப்படைய) உதவுகின்றன. எனினும் தாவரத்தின் கீழ்ப்பாகத்தில் உள்ள அரும்புகளின் வளர்ச்சிய ஆக்சின்கள் நிரோதிக்கின்றன. இதனாலேயே பொதுவாக அடித்தண்டிலிருந்து கிளைகள் உருவாவதில்லை- தாவரத்தின் உச்சிப்பகுதியே அதிக கிளை கொண்டு வளர்ச்சியடைகின்றது. இவ்விளைவு உச்சியாட்சி எனப்படும். அதிக செறிவில் ஆக்சின்கள் தாவரங்களுக்கு நச்சுத்தன்மையானவையாக உள்ளன. அதிக செறிவில் ஆக்சின்களால் ஒருவித்திலைத் தாவரங்களை விட இரு வித்திலைத் தாவரங்களே அதிகமாகப் பாதிக்கப்படுகின்றன. இப்பண்பைப் பயன்படுத்தி ஒருவித்திலைப் பயிர்களைத் தாக்கும் களைகளை ஒழிக்க செயற்கையான ஆக்சின்கள் களை கொல்லிகளாக விசிறப்படுகின்றன. தாவரங்களில் இன்டோல் அசட்டிக் அமிலம் எனும் இயற்கையான ஆக்சினே அதிகமாக உள்ளது.

தாவரங்களில் கலப்பிரிவை ஊக்குவிக்கும் தாவர வளர்ச்சிப் பதார்த்த வகையே சைட்டோகினின் (Cytokinin-CK) ஆகும். முதலான கல வளர்ச்சியிலும் விருத்தியிலும் சைட்டோகினின்கள் பங்கெடுக்கின்றன. பக்கவரும்புகளின் வளர்ச்சி, இலை வயதாதல் ஆகியவற்றிலும் செல்வாக்கு செலுத்தும். சைட்டோகினின்கள் இழையங்கள் வயதாதலைத் தாமதப்படுத்துகின்றன. ஆக்சின்களால் தோற்றுவிக்கப்படும் உச்சியாட்சியை சைட்டோகினின்கள் நிரோதிக்கின்றன. உதாரணமாக உச்சியரும்புகள் பல வெட்டப்பட்ட தாவரத்தில் சைட்டோகினின்கள் உருவாக்கப்பட்டு தண்டின் அடிப்பாகத்திலுள்ள அரும்புகளின் வளர்ச்சி தூண்டப்படுகின்றது. எத்திலீனுடன் இணைந்து முட்திர்வடைந்த இலைகள், பூக்கள், பழங்கள் ஆகியவற்றை உதிரச் செய்வதில் பங்களிக்கின்றன. 

எத்திலீன் CH என்ற சூத்திரத்தையுடைய ஒரு ஐதரோகார்பன் வாயுவாகும். இது தாவரங்களில் ஒரு தாவர வளர்ச்சிப் பதார்த்தமாகத் தொழிற்படுகின்றது. எத்திலீன் நீரில் குறைவாகவே கரைவதால் தாவரத்தினுள் குறைந்த செறிவிலேயே காணப்படும். இதனை உற்பத்தியாக்கும் வேகத்தை அதிகரிப்பதால் இது தேவைப்படும் சந்தர்ப்பத்தில் இதன் செறிவைத் தாவரங்கள் அதிகரிக்கின்றன. முளைக்கும் வித்துக்களில் எத்திலீன் அதிகமாக உருவாக்கப்படுகின்றது. விசேடமாக ஒளியில்லாத போதும், நிலத்தினுள் புதைந்துள்ள போதும் எத்திலீன் உற்பத்தி அதிகமாகும். எத்திலீன் இலைகளின் வளர்ச்சியைக் குறைக்கின்றது. முளைக்கும் வித்து வெளிச்சமான இடத்தை அடைந்தவுடன் எத்திலீன் உற்பத்தி குறைக்கப்பட்டு இலை வளர்ச்சி தூண்டப்படும். பக்கவாட்டாக தண்டின் வளர்ச்சியையும் எத்திலீன் தூண்டுகின்றது. எத்திலீன் காய்கள் பழுத்துப் பழமாவதைத் தூண்டும் பதார்த்தமாகும். முதிர்ந்த தாவரப் பாகங்களை உதிரச் செய்வதிலும் எத்திலீன் பங்களிக்கின்றது.

தாவரத் தண்டின் நீட்சியில் உதவும் தாவர வளர்ச்சிப் பதார்த்தம் கிப்பெரெலீன் ஆகும். இது தண்டின் கணுவிடைத் தூரத்தை அதிகரித்துத் தாவரம் உயரமாக வளர உதவுகின்றது. முளைக்கும் வித்துக்களிலும் இது அதிகளவில் தொகுக்கப்படுகின்றது. இது வித்துக்களில் அப்சிசிக் அமிலத்துக்கு எதிராக வேலை செய்யும் வளர்ச்சிப் பதார்த்தமாகும். வித்து நீரை உற்ஞ்சும் போது இது உருவாக்கப்படுகின்றது. இப்பதார்த்தம் வித்திலுள்ள உணவுச் சேமிப்பைப் பயன்படுத்தித் தாவர முளையத்தை வளர்ச்சியடையத் தூண்டுகின்றது. இது அப்சிசிக் அமிலத்தால் தோற்றுவிக்கப்படும் வித்து உறங்குநிலையை நிரோதிக்கும்.


</doc>
<doc id="45105" url="https://ta.wikipedia.org/wiki?curid=45105" title="ஆட்ராசைன்">
ஆட்ராசைன்

ஆட்ராசைன் எனப்படும் 2-குளோரோ-4(எதைலமைன்)-6-(ஐசோப்ரொப்பிலமைன்)-எஸ்-ட்ரையாசின் ஒரு எஸ்-ட்ரையாசைன்-வளையக் களைக்கொல்லி ஆகும். இது முக்கியமான பயிர்ச் செய்கைகளில், அகன்ற இலைக் களைகளையும், புல்வகைக் களைகளையும் அகற்றுவதற்குப் பயன்படுகிறது. அட்ராசைன், ஒளித்தொகுதி II இல் உள்ள பிளாஸ்ட்டோகுயினான்-பிணைப்புப் புரோட்டீனுடன் பிணைந்து இலத்திரன் போக்குவரவைத் தடுக்கிறது. இது ஐரோப்பிய ஒன்றிய நாடுகளில் தடுக்கப்பட்டதாக இருந்தாலும் அமெரிக்காவிலும் பிற நாடுகள் பலவற்றிலும் பரவலாகப் பயன்படும் ஒரு களைக்கொல்லியாக உள்ளது. 
மண்ணில் ஆட்ராசைனின் அரைவாழ்வு 13 தொடக்கம் 261 நாட்கள் வரையாகும். ஆட்ராசைனும் அதிலிருந்து தயாரிக்கப்படும் பிற பொருட்களும், சாய உற்பத்தி, வெடிபொருட்களின் உற்பத்தி போன்ற பல கைத்தொழில் செயல்முறைகளிலும் பரவலாகப் பயன்பட்டு வருகின்றன.


</doc>
<doc id="45108" url="https://ta.wikipedia.org/wiki?curid=45108" title="பசுமைப் புரட்சி">
பசுமைப் புரட்சி

1940 களில் அறிமுகப்படுத்தப்பட்ட பயிர்செய்கை நுட்பங்கள் வேளாண் உற்பத்தியை பன்மடங்கு பெருக்கின. இந்த வேளாண் தொழில்நுட்பமும் அதனால் நிகழ்ந்த சமூக பொருளாதார அரசியல் மாற்றங்களும் பசுமைப் புரட்சி ("Green Revolution") எனப்படுகிறது. இந்தியா போன்ற பல மூன்றாம் நிலை நாடுகள் பட்டினிச் சாவை எதிர்நோக்கிய அன்றைய கால கட்டத்தில் பசுமைப் புரட்சி முன்னிறுத்திய பயிர்ச்செய்கை முறைகள் பலன் தந்தது. பசுமைப் புரட்சி தொடக்கி வைத்த வேளாண் ஆராய்ச்சி கட்டமைப்புகள் தொடர்ந்தும் வேளாண் தொழில்நுட்பத்தில் பங்கெடுத்து வருகின்றன. தொலைநோக்கில் இந்தப் பயிர்ச்செய்கையின் பல்வேறு குறைபாடுகள் அறியப்பட்டு, தொழில்நுட்பத்தின் அடுத்த கட்டத்துக்கு செல்வது தேவையானாலும், பசுமைப் புரட்சி உலக சமூக தொழில்நுட்ப பொருளாதார அரசியல் தளங்களில் நிகழ்ந்த முக்கிய புரட்சிகளுள் ஒன்று என்பது அனைவராலும் ஏற்றுக்கொள்ளப்பட்ட ஒரு கூற்று. பசுமைப் புரட்சியானது "உயர்-மகசூல் வகைகளை" உருவாக்கியதன் மூலம் விளைச்சலை அதிகரிக்க பழமையான கலப்பின முறையைப் பயன்படுத்துவதை பிரபலப்படுத்தியது. எடுத்துக்காட்டாக அமெரிக்காவில் மக்காச்சோளத்தின் விளைச்சல் 1900 ஆம் ஆண்டுகளில் கிட்டத்தட்ட ஹெக்டேருக்கு 2.5 டன்களாக இருந்தது. 2001 ஆம் ஆண்டு கிட்டத்தட்ட 9.4 டன்களாக அதிகரித்தது. அதேபோன்று, உலகளாவிய சராசரி கோதுமை மகசூல் 1900 ஆம் ஆண்டு ஹெக்டேருக்கு 1 டன்னுக்கும் குறைவாக இருந்தது. 1990 ஆம் ஆண்டு ஹெக்டேருக்கு 2.5 டன்னுக்கும் அதிகமாக இருந்தது.

தென் அமெரிக்க சராசரி கோதுமை மகசூல் ஹெக்டேருக்கு 2 டன்னுக்கு குறைவாகவும், ஆப்பிரிக்காவில் ஹெக்டேருக்கு 1 டன்னுக்கு குறைவாகவும், எகிப்து மற்றும் அரேபியாவில் நீர்ப்பாசனத்தைக் கொண்டு ஹெக்டேருக்கு 3.5 முதல் 4 வரையிலுமாக இருந்தது. இதற்கு முரணாக, பிரான்ஸ் போன்ற நாடுகளின் சராசரி கோதுமை மகசூல் ஹெக்டேருக்கு 8 டன்னுக்கும் அதிகமாக இருந்தது. மகசூலில் ஏற்படும் மாற்றங்கள் காலநிலை, மரபணுக்கள், மற்றும் தீவிர விவசாய உத்திகள் (உரங்கள், ரசாயன பூச்சிக் கட்டுப்பாடு,தேக்கத்தைக் கட்டுப்படுத்துவதற்கான வளர்ச்சிக் கட்டுப்பாடு) ஆகியவற்றால் ஏற்படுகின்றன.

இந்த புரட்சி அமெரிக்காவின் Rockfeller Foudation, Ford Foundation ஆகியவற்றின் உதவிடன் தொடங்கியது. விரைவில் அமெரிக்க அரசு, இந்திய அரசு, மெக்சிக்கோ அரசு போன்ற பல்வேரு நாடுகள் பசுமைப் புரட்சியை தமது நாடுகளில் நடைமுறைப்படுத்தின. Norman Borlaug பசுமைப் புரட்சியின் தந்தை என போற்றப்படுகிறார். சாமிநாதன் இந்தியாவில் பசுமைப் புரட்சியை நடைமுறைப்படுத்துவதில் முன்னின்றவர்களில் ஒருவர்.

கடந்த நூற்றாண்டு விவசாயமானது விரிவான உற்பத்தித்திறன், கலப்பு உரங்கள் மற்றும் பூச்சிக்கொல்லிகளுக்கு மாற்றாக உழைப்பை பதிலீடு செய்தல், நீர் மாசுபாடு மற்றும் பண்ணை மானியங்கள் என்பதாகவே குறிப்பிடப்பட்டது. 1800 ஆம் ஆண்டுகளின் முற்பகுதியில், விவசாய உத்திகள், நடைமுறைகள், விதை இருப்புகள் மற்றும் சாகுபடி செய்யப்பட்ட தாவரங்கள் தேர்வுசெய்யப்பட்டு புதிய பெயர்களால் வழங்கப்பட்டன, இதனுடைய அலங்காரமான அல்லது பயன்மிக்க தன்மையின் காரணமாக மத்திய காலகட்டங்களில் காணப்பட்டதைவிட ஒரு அலகு நிலத்திற்கு பல மடங்கு அதிகமாக விளைச்சலைத் தரக்கூடிய வகையில் மேம்படுத்தப்பட்டன. 
19 ஆம் நூற்றாண்டின் பிற்பகுதியிலும் 20 ஆம் நூற்றாண்டிலும், குறிப்பாக டிராக்டர்களைக் கொண்டு வேகமாகவும் பேரளவிலும் முன்பைவிட பண்ணை வேலைகள் துரிதமடைந்தன. 
இந்த முன்னேற்றங்கள் அமெரிக்கா, அர்ஜெண்டினா, இஸ்ரேல் மற்றும் ஜெர்மனி போன்ற நாடுகளில் குறிப்பிட்ட நவீன பண்ணைகளின் திறன்கள் மேம்படுவதற்கு வழிவகுத்துள்ளன. ஒரு சில நாடுகளின் உற்பத்தி செய்யும் அளவு, குறிப்பிட்ட ஒரு அலகு நிலத்திற்கான அளவை விட உயர்தர உற்பத்தி அளவை எட்டியுள்ளன. அம்மோனியம் நைட்ரேட் கலவைக்கான ஹெபர்-போஷ் முறை பெரும் பாய்ச்சலை நிகழ்த்தியதோடு, பயிர் விளைச்சலில் இருந்த முந்தைய தடைகளை தாண்டி வந்துள்ளது.

உணவுதானிய அரிசி, சோளம் மற்றும் கோதுமை ஆகியவை 60 விழுக்காடு மனித உணவுத் தேவைகளைப் நிறைவு செய்தன. 1700 ஆம் ஆண்டுகளுக்கும் 1980 ஆம் ஆண்டுகளுக்கும் இடையே,"உலகளவில் சாகுபடி செய்யப்பட்ட நிலத்தின் மொத்தப் பரப்பளவு 466 சதவிகிதம் உயர்ந்ததுடன்" குறிப்பாக தேர்ந்தெடுக்கப்பட்ட வளர்ப்பு, உயர் மகசூல் வகைகள், உரங்கள், பூச்சிக்கொல்லிகள், நீர்ப்பாசனம் மற்றும் இயந்திரம் ஆகியவற்றின் காரணமாகவே மகசூல் சட்டென்று அதிகரித்தது. உதாரணத்திற்கு, நீர்ப்பாசனம் 1940 ஆம் ஆண்டு முதல் 1997 ஆம் ஆண்டு வரை கிழக்கு கொலராடோவில் சோள உற்பத்தியை 400லிருந்து 500 சதவிகிதமாக அதிகரிக்கச் செய்தது.

தீவிர விவசாயத்தில் பயன்படுத்தப்பட்ட ஒற்றைக்கலாச்சார முறைகள் பூச்சிக்கொல்லிகளால் மட்டுமே கட்டுப்படுத்தப்படக்கூடிய பூச்சிகளின் எண்ணிக்கையை அதிகரித்துள்ளன.
"பல ஆண்டுகளாக மேம்படுத்தப்பட்டும், குறிப்பிடத்தக்க வெற்றிகளையும் கொண்டிருந்த" ஒருங்கிணைந்த பூச்சி மேலாண்மை, பூச்சிக்கொல்லிகள் பயன்படுத்தப்படுவதை குறிப்பிடத்தக்க அளவில் பாதிக்கவில்லை, ஏனென்றால் கொள்கைகள் பூச்சிக்கொல்லிகள் பயன்படுத்துவதை ஊக்கப்படுத்தின என்பதோடு IPM வலுவான அறிவு கொண்டதாக இருந்தது. இருப்பினும் "பசுமைப் புரட்சி" ஆசியாவில் குறிப்பிடத்தக்க அளவில் அரிசி விளைச்சலை அதிகரித்துள்ளது.

மகசூல் அதிகரிப்பு கடந்த 15–20 ஆண்டுகளில் ஏற்படவே இல்லை. அரிசிக்கான மரபணு மகசூல் திறன் 1966 ஆம் ஆண்டிலிருந்து அதிகரிக்கவில்லை, மக்காச்சோளத்திற்கான மகசூலை கடந்த 35 ஆண்டுகளில் சற்றே அதிகரிக்கச் செய்துள்ளது. மூலிகை தடுப்புத் திறனுள்ள களைகளை உருவாவதற்கு ஒன்று அல்லது இரண்டு பத்தாண்டுகள் ஆனது, பூச்சிக்கொல்லிகளை எதிர்க்கும் பூச்சிகள் உருவாவதற்கு கிட்டத்தட்ட பத்தாண்டுகள் ஆனது. பயிர் சுழற்சி எதிர்ப்புத்திறன்களை தடுக்க உதவியது. பத்தொன்பதாம் நூற்றாண்டின் பிற்பகுதியிலிருந்து விவசாய கண்டுபிடிப்புகள் துரிதப்படுத்தப்பட்டன. உலகின் பல்வேறு பகுதிகளிலும் புதிய உயிரினங்களும் புதிய விவசாய முறைகளும் உருவாவதற்கு வழிவகுத்துள்ளன. 
2005 ஆம் ஆண்டு சீனாவின் விவசாய உற்பத்தி உலகிலேயே பெரியதாக இருந்தது. உலக வங்கியின் கூற்றுப்படி ஐரோப்பிய யூனியன், இந்தியா மற்றும் அமெரிக்காவைத் தொடர்ந்து கிட்டத்தட்ட உலகின் ஆறில் ஒரு பகுதி பங்கை சீனா பெற்றிருந்தது. விவசாயத்தின் மொத்த காரணி உற்பத்தித்திறனை பொருளாதாரவியலாளர்கள் அளவிட்டுள்ளனர், இந்த அளவீட்டின்படி அமெரிக்க விவசாயம் 1948 ஆம் ஆண்டு இருந்ததைவிட அதிக உற்பத்தித் திறனைக் கொண்டு ஏறத்தாழ 2.6 மடங்கு அதிகரித்திருந்தது.

அமெரிக்கா, கனடா, பிரான்ஸ், ஆஸ்திரேலியா, அர்ஜெண்டினா மற்றும் தாய்லாந்து உள்ளிட்ட ஆறு நாடுகள் 90 சதவிகித தானிய ஏற்றுமதியை வழங்கின.

இந்தியா விடுதலை அடைந்தபோது அதன் உணவு உற்பத்தி மிகக் கவலை தருவதாக இருந்தது.விவசாயிகள் கடன் சுமையில் அவதிப்பட்டுக் கொண்டிருந்தார்கள்.அவர்களின் கைவசம் மிகக் குறைந்த அளவு நிலமே இருந்தது.அதிலும் அவர்களின் துண்டு நிலங்களும் ஒரே இடத்தில் இருக்காமல் ஆங்காங்கே சிதறிக் கிடந்தன.புதிய விவசாயக் கருவிகளைப் பற்றி அறிந்திருந்தவர்களிடம் அவற்றை வாங்கிப் பயன்படுத்த போதிய பணம் இல்லை.வானம் பார்த்த விவசாயம் .வானம் பொய்த்தபோது உணவு உற்பத்தியும் குறைந்தது.நிலத்தின் உற்பத்தித் திறனும் விவசாயத் தொழிலாளர்களின் உற்பத்தித் திறனும் மிகவும் குறைவாக இருந்தன.மக்கள் தொகையில் எழுபது விழுக்காட்டினர் விவசாயத்தில் ஈடுபட்டிருந்த போதும் உணவுப் பொருட்களை இறக்குமதி செய்ய வேண்டிய கட்டாயம் இருந்தது.

பசுமை புரட்சி பூச்சிக்கொல்லி மற்றும் கலப்பு நைட்ரஜன் போன்றவற்றை வளர்ந்த நாடுகளிடமிறந்து வளரும் நாடுகளுக்கு அளிக்க வழி செய்தது. இதன் விளைவாக வளர்ந்த நாடுகளின் நிறுவனங்கள் வளர்ந்ததே தவிர வளரும் நாடான நம் நாட்டிற்கு எந்த பயனும் இல்லை. ரசாயன உரங்களை பயன்படுத்தியதன் விளைவாக நீரிழிவு, புற்றுநோய், மலட்டுத்தன்மை, பிறவி ஊனம், கண் பார்வை குறைவு போன்ற பல நோய்கள் இன்று எங்கும் பரவியதற்கு காரணம் நம் மண்ணில் கலந்துள்ள ரசாயன மற்றும் பூச்சிக்கொல்லி இவற்றின் எச்சங்களால் தான். இப்படி நச்சு தாக்கிய மண்ணில் விளைந்த காய் கறிகளை உண்ணும் பொழுது நம் உடம்பிற்குள்ளும் நச்சு நுழைந்து விடுகிறது.

“சர்வதேச ஆய்வறிக்கையின்படி மகசூலும் மண் வளமும் நேர்விகிதத்தில் உள்ளது. மண் வளத்தை பொறுத்துதான் மகசூல் உள்ளது. இந்திய மண் வளத்தை ஆராய்ந்த சர்வேதேச ஆய்வுக்குழு மண்ணில் இரும்பு, மாலிப்பிடினத்தை தவிர பிற சத்துக்களான பாஸ்பரஸ், மக்னீஷியம், போரான், துத்தநாகம் போன்றவை குறைவாக உள்ளதாக கூறிக்கின்றது.”வளமான மண் இன்று வளம் குன்றி கலங்கமானதற்கு விவசாயத்தில் ரசாயன பூச்சிக்கொல்லிகளையும் உரங்களையும் பயன்படுத்தியதே காரணம்.

இரண்டாம் பசுமை புரட்சி அதிகம் இயற்கை வேளாண்மை நோக்கியே கவணப்படுத்தப்படுகிறது


</doc>
<doc id="45109" url="https://ta.wikipedia.org/wiki?curid=45109" title="கிளைபோசேட்டு">
கிளைபோசேட்டு

கிளைபோசேட்டு (N-(பொஸ்போனோமெதைல்) கிளிசைன்) என்பது ஒரு தெரிந்தழியா வகைக் களைக்கொல்லி ஆகும். சில பயிர்கள் இதனால் பாதிக்கப்படாத வகையில் மரபணுப் பொறியியல் மூலம் உருவாக்கப் பட்டுள்ளன. இது முதலில் மொன்சாண்டோ கம்பனியினால், "ரவுண்ட்அப்" என்னும் பெயரில் விற்கப்பட்டது. 

கிளிபோசேட்டு என்பது ஒரு அமினோபொஸ்போனிக்கை ஒத்த ஒரு இயற்கை அமினோ அமில கிளிசைன் ஆகும். கிளிபோசேட்டு என்னும் பெயர் கிளிசைன், பொஸ்போ-, -ஏட்டு என்பவற்றின் சேர்க்கையின் சுருக்கம் ஆகும். கிளிபோசேட்டுக்கு களைக்கொல்லிச் செயற்பாடு உள்ளது என்பது மொன்சாண்டோ கம்பனியில் வேலை பார்த்த, ஜோன் பிரான்ஸ் என்பவரால் 1970 ஆம் ஆண்டில் கண்டுபிடிக்கப்பட்டது. 1987 ஆம் ஆண்டில் இவரது கண்டுபிடிப்புக்காக தேசிய தொழில்நுட்பப் பதக்கம் வழங்கப்பட்டது. 1990 ஆம் ஆண்டில் பயன்பாட்டு வேதியியலுக்கான பேர்க்கின் பதக்கமும் கிடைத்தது. 

1970 களில் கிளிபோசேட்டு முதன்முதலில் பயன்பாட்டிற்கு ஒப்புதல் அளித்தது, மேலும் 2010 ஆம் ஆண்டில் 130 நாடுகள் அதை பயன்படுத்த தொடங்கியது.

ஏப்ரல் 2014 இல், நெதர்லாந்தின் சட்டமன்றம், வீட்டு உபயோகத்திற்காக தனிநபர்களுக்கு கிளைபோசட்டை விற்பனை செய்வதை தடைசெய்யும் சட்டத்தை இயற்றியது; வணிக விற்பனை பாதிக்கப்படவில்லை.
ஜூன் மாதம் 2015, பிரஞ்சு சுற்றுச்சூழல் மந்திரி மன்சாண்டோவின் RoundUp விற்பனைக்குத் தடை விதித்தார்

செப்டம்பர் மாதம் 2013, எல் சால்வடார் சட்டமன்றம் கிளைபோசேட் உள்ளிட்ட 53 வேளாண் வேதிப்பொருட்களை தடை செய்வதற்கான சட்டத்தை அங்கீகரித்தது; கிளிஃபோஸ் மீதான தடையை 2015 ல் தொடங்குவதாக அமைக்கப்பட்டது

2015 ஆம் ஆண்டு மே மாதத்தில், இலங்கை ஜனாதிபதி கிளைபோசட் பயன்பாடு மற்றும் இறக்குமதிகளை தடை செய்தார்

மே மாதம் 2015 ஆம் ஆண்டில், பெர்முடா ஆராய்ச்சியின் விளைவாக தற்காலிக இடைநீக்கம் செய்யப்பட்ட கிளிபோசேட் சார்ந்த களைக்கொல்லிகளின் அனைத்து புதிய உத்தரவுகளிலும் இறக்குமதி செய்யப்பட்டது

2015 ஆம் ஆண்டு மே மாதம் கொலம்பியா, கோகோயின் சட்ட மூலப்பொருட்களைக் கோகோயின் சட்ட மூலப்பொருட்களை அழிப்பதில் அக்டோபர் 2015 ல் கிளைபோசட்டை பயன்படுத்துவதை நிறுத்திவிடும் என்று அறிவித்தது. வனப்பகுதி முழுவதும் காபி மற்றும் பிற சட்டப்பூர்வ உற்பத்திகளை அழித்துவிட்டதாக விவசாயிகள் புகார் செய்துள்ளனர்.

இந்தியாவில் உள்ள மாநிலங்களில் ஆந்திரப் பிரதேசம், கேரளம் போன்ற மாநிலங்களில் இந்த மருந்திற்க்கு தடைவித்திக்கப்பட்டுள்ளது. 



</doc>
<doc id="45111" url="https://ta.wikipedia.org/wiki?curid=45111" title="நல்லாட்சி">
நல்லாட்சி

ஒரு நாட்டின் வளர்ச்சிக்கு அடிப்படையான ஒரு தேவை நல்லாட்சி ஆகும். பொது வளங்களைப் பொறுப்புடனும் செய்ற்திறனுடனும் பயன்படுத்தி, ஊழலைத் தவிர்த்து, மனித உரிமைகளைப் பேணி, சட்ட ஆட்சி செய்து, வாழ்வுத்தரத்தை மேம்படுத்துவது நல்லாட்சியால் முடியும். எவ்வளவு வளம் இருந்து நல்லாட்சி இல்லாவிடில் அந்த வளங்கள் வீணடிக்கப்படும், நல்வாழ்வு நாட்டின் அனைத்து குடிமக்களுக்கும் கிட்டாது. நாடுகளின் முன்னேற்றம் வளர்ச்சி தொடபான கட்டுரைகளில் நல்லாட்சி என்ற சொல் அதிகம் புழங்குகிறது. 
நல்லாட்சிக்கு 8 பண்புகள் உண்டு என கூறப்படுகிறது. அவையானவை:



</doc>
<doc id="45112" url="https://ta.wikipedia.org/wiki?curid=45112" title="தவளைப்பாய்ச்சல்">
தவளைப்பாய்ச்சல்

உற்பத்தியில் நுகர்விலும் தொழில்நுட்பம் ஒரு முக்கிய கூறு ஆகும். திருத்தங்கள், கண்டுபிடுப்புகள், ஆய்வுகள் ஊடாக தொழில்நுட்பம் தொடர்ந்து வளர்ச்சி பெற்றுவரும் ஒரு கூறு ஆகும். இதைக் கருத்தில் கொண்டு ஒரு வளர்ச்சியடைந்துவரும் நாடு தகுந்த சில உயர் தொழில்நுட்பத்தை பயன்படுத்துவது, அது செலவு குறைவானதாகவும் பயன் மிக்கதாகவும் அமையலாம். அதனால் அந்த நாட்டின் வளர்ச்சி வேகம் உயரும் என்பதுதே தவளைப்பாச்சல் வளர்ச்சியல் கோட்பாடு. 
எடுத்துக்காட்டாக கம்பித் தொலைபேசி இணைப்புகளை ஏற்படுத்துக்கான செலவு அதிகம். அதனால் மிகச் சிறிய தொகை இந்தியர்கள் மட்டுமே தொலைபேசி வசதியைப் பெற்று இருந்தனர். கம்பியற்ற செல்பேசி இணைப்புகாளைப் பெறுவது ஒப்பீட்டளவில் இலகுவானது செலவு குறைவானது. இதனால் பல மடங்கு இந்தியர்கள் இந்த வசதியைப் பெறுவது ஏதவானது. அதே வேளை கம்பிக் கட்டமைப்புக்களை கொண்ட மேற்கு நாடுகள் அவற்றின் செலவுகளையும் ஏற்க்கொண்டு கம்பியற்ற செல்பேசிச் சேவைகளுக்கு மாறுவது ஒரு கூடிய சவாலகவும் பார்க்கப்படுகிறது. இது தவளைப்பாச்சலுக்கு ஒர் எடுத்துக்காட்டு. 
நிறைந்த செலவில் தமது சொந்த மென்பொருள் உருவாக்கதில் ஈடுபடாமல் கட்டற்ற மென்பொடுகளைப் பயன்படுத்தி அவற்றை தமது மென்பொருள் தேவைகளுக்கு பயன்படுத்துவதையும் தவளைப்பாச்சல் முறைக்கு ஓர் எடுத்துக்காட்டாக சொல்லாம். 


</doc>
<doc id="45122" url="https://ta.wikipedia.org/wiki?curid=45122" title="ஞானேந்திரா">
ஞானேந்திரா

ஞானேந்திரா வீர விக்கிரம ஷா தேவ் அல்லது கயனேந்திரா ("Gyanendra Bir Bikram Shah Dev"; நேபாள மொழி: ज्ञानेन्द्र वीर बिक्रम शाहदेव; Jñānendra Vīra Vikrama Śāhadeva; பிறப்பு: ஜூலை 7, 1947) 2001 முதல் 2008 வரை நேபாளத்தின் மன்னராகவும் அந்நாட்டை 240 ஆண்டு காலமாக ஆட்சிசெய்து வந்த ஷா வம்சத்தின் கடைசி மன்னராகவும் இருந்தவர்.

ஜூன் 1, 2001 இல் நேபாள அரச மாளிகையில் இடம்பெற்ற துப்பாக்கிச் சூட்டு நிகழ்வுகளில் மன்னர் பிரேந்திராவும் அவரது குடும்பமும் படுகொலை செய்யப்பட்டதை அடுத்து பதவிக்கு வந்த பிரேந்திராவின் மகன் இளவரசர் திபெந்திரா மூன்றே நாட்களில் படுகாயமடைந்த நிலையில் இறந்ததை அடுத்து திபெந்திராவின் சித்தப்பாவான ஞானேந்திரா நேபாள மன்னரானார். இப்படுகொலைகளுக்கு சூத்திரதாரியாக மன்னர் ஞானேந்திரா பலராலும் குற்றம் சாட்டப்பட்டாலும் அதிகாரபூர்வமாக மன்னர் தீபேந்திராவே இப்படுகொலைகளை நிகழ்த்தியவர் என அறிவிக்கப்பட்டது.

பெப்ரவரி 2005 இல் ஞானேந்திரா நாட்டின் அரசை தனது முழுக்கட்டுப்பாட்டினுள் கொண்டு வந்து மக்களால் தெரிவு செய்யப்பட்ட நாடாளுமன்றத்தைக் கலைத்தார். 2006 இல் மக்களின் சனநாயக எழுச்சியைத் தொடர்ந்து ஏப்ரல் 2006 இல் மன்னர் ஞானேந்திரா ஆட்சியைக் நாடாளுமன்றத்துக்கு அளிக்கும் படியாகிவிட்டது. இதனால் மன்னரின் அதிகாரமும் பல மடங்கு குறைந்தது. மே 28 2008 வரையில் அவர் தொடர்ந்து மன்னராக இருந்து கடைசியில் அமைதியாக மன்னர் பதவியைத் துறந்தார். நேபாளம் குடியரசாகியது.




</doc>
<doc id="45124" url="https://ta.wikipedia.org/wiki?curid=45124" title="மூடுள்">
மூடுள்

மூடுள் ஒரு கட்டற்ற பாடப்பயிற்சி மேலாண்மை அமைப்பு மென்பொருள் (Course Management System) ஆகும். இந்த மென்பொருளை 38,896 இணையத்தளங்கள் பயன்படுத்துகின்றன. இதன் இடைமுகம் 40 மொழிகளில் உள்ளது. அதில் தமிழ்ப் பதிப்பும் ஒன்று. 

மூடுள் திறந்த மென்பொருள் இணைய தளம். 


</doc>
<doc id="45126" url="https://ta.wikipedia.org/wiki?curid=45126" title="நைஜீரியத் திரைப்படத்துறை">
நைஜீரியத் திரைப்படத்துறை

நைஜீரியத் திரைப்படத்துறை நைஜீரியாவில் திரைப்படங்கள் உருவாக்கும் தொழிற்துறை ஆகும். இத்திரைப்படத்துறை பொதுவாக நொலிவுட் என அழைக்கப்படுகிறது. நைஜீரியாவில் திரைப்படத்துறை 1990களில் நைஜீரியாவின் மிகப் பெரிய நகரமான லேகோசில் தொடங்கி வளர்ச்சி பெற்றுவருகிறது. இங்கே ஒவ்வொரு திரைப்படத்துக்குமான முதலீடு மிகச் சிறியதே (~$15,000) என்றாலும், முதன் முறையாக ஆபிரிக்கர்களால், ஆபிரிக்கர்களுக்காக இங்கேயே பெருமளவில் திரைப்படங்கள் தாயரிக்கப்படுகின்றன. எண்ணிக்கை அளவில் ஐக்கிய அமெரிக்கா, இந்தியாவுக்கு அடுத்த படியாக இங்கேயே பெருமளவு திரைப்படங்கள் தாயரிக்கப்படுகின்றன. இவை தரத்தில் மிகவும் அடிமட்டத்திலேயே இருந்தாலும் ஆபிரிக்கர்களுடன் தொடர்புடைய பல கருக்களை எடுத்தாளுகின்றன. 


</doc>
<doc id="45127" url="https://ta.wikipedia.org/wiki?curid=45127" title="பால் ஏர்டோசு">
பால் ஏர்டோசு

பால் ஏர்டோசு (மார்ச்சு 26, 1913 - செப்டம்பர் 20, 1996) வளமிக்க விளைவுகளைத் தந்த விந்தையான தனிப்போக்கு கொண்டிருந்த ஒரு அங்கேரி நாட்டுக் கணிதவியலாளர். சேர்வியல், கோலவியல், எண் கோட்பாடு, செவ் பகுவியல், கணக் கோட்பாடு, நிகழ்தகவுக் கோட்பாடு முதலிய கணிதத்துறைகளில் ஐந்நூற்றுக்கும் மிகுதியான கணிதவியலாளர்களுடன் இணைந்து பணியாற்றி ஆயிரத்து ஐந்நூற்றுக்கும் கூடுதலான ஆய்வுக்கட்டுரைகளைப் படைத்துள்ளார்.
இவருடைய கணித ஆர்வம் மூன்று வயதிலேயே தெரிந்தது.இவரால் ஒரு மனிதன் வாழ்ந்த விநாடிகளைக் கூடக் கணக்கிட முடிந்தது.இவரது வாழ்வைப்பற்றி இவர் வாழ்நாளிலேயே “N என்ற எண்.பால் எர்டாஸைக் குறித்த ஒரு சித்திரம்” என்ற பெயரில் ஆவணப்படமாக்கப்பட்டது. “எண்கள் அழகானவை.அவை அழகற்றவை எனில் மற்ற எவை அழகு?” என எர்டாஸ் கூறினார்.


</doc>
<doc id="45129" url="https://ta.wikipedia.org/wiki?curid=45129" title="சுரப்பி">
சுரப்பி

சுரப்பி என்பது, விலங்குகளின் உடம்பில் இயக்குநீர்கள், முலைப்பால், கண்ணீர், வியர்வை, உமிழ்நீர் போன்றவற்றை உருவாக்கி வெளிவிடும் ஒரு உறுப்பு ஆகும். இவ்வாறு சுரக்கும் நீர்மம் ஆனது இரத்த ஓட்டத்துடன் கலக்கிறது அல்லது உடலுக்குள் உள்ள குழிகளுள் அல்லது உடல் மேற்பரப்பில் விடப்படுகிறது. இரத்தஓட்டத்தினுள் நீர்மங்களைச் சுரக்கும் சுரப்பிகள் அகச்சுரப்பிகள் என்றும், மற்றவகை புறச்சுரப்பிகள் என்றும் அழைக்கப்படுகின்றன.

சுரப்பிகள் இரண்டு பெரும்பிரிவுகளாகப் பிரிக்கப்படுகின்றன. அவையாவன:
புறச்சுரப்பிகள், அவை சுரக்கும் வழிமுறையின் அடிப்படையில் மேலும் மூன்று பிரிவுகளாகப் பிரிக்கப்படுகின்றன.

புறச்சுரப்பிகளின் சுரப்புப் பொருள் அடிப்படையிலும் சுரப்பிகள் மூன்று பிரிவுகளாக உள்ளன:

இந்த வேறுபாடுகள் தவிர, இந்தப் புறச் சுரப்பிகள் அவற்றின் அமைப்பின் அடிப்படையிலும் வேறுபடுகின்றன. புறச் சுரப்பிகள் சுரக்கும் பகுதியையும், சுரப்புநீரைக் கடத்தும் குழாய்களை அல்லது கான்களையும் கொண்டிருக்கும். இந்தக் கான்கள் கிளைகள் கொண்டவையாகவோ, அல்லது கிளைகள் அற்றவையாகவோ இருக்கலாம். சுரக்கும் பகுதியானது நுண்ணறைகள் கொண்ட அமைப்பையோ, குழல்வடிவான அமைப்பையோ அல்லது இரண்டும் கலந்த அமைப்பையோ கொண்டிருக்கலாம்.


</doc>
<doc id="45130" url="https://ta.wikipedia.org/wiki?curid=45130" title="உறவு">
உறவு

இரண்டு அல்லது அதற்கு மேற்பட்ட உயிரினங்களுகிடையேயான தொடர்பை இணைப்பை உறவு எனலாம். பெற்றோர் பிள்ளை உறவு, சகோதர உறவு, குடும்ப உறவுகள் மரபணுத் தொடர்புடையவை. கணவன்- மனைவி அல்லது ஓரினச்சேர்க்கை உறவுக்கு நெருங்கிய மரபணுத் தொடர்பு அவசியமில்லை, ஆனால் சமூக சட்ட முக்கியத்துவம் உடையது. பொதுவாக நட்புறவு இரத்த, சட்ட தொடர்பற்ற மனிதர்களுக்கிடையே புரிந்துணர்வு, நம்பிக்கை, ஒத்துழைப்பு, நேசம் போன்ற பண்புகளால் பிணைக்கப்பட்ட ஒர் உறவைக் குறிக்கிறது. மனிதருக்கிடையே தொழில்முறை உறவுகளும் உண்டு. உறவு மனிதர்களுக்கிடையே மட்டுமல்லாமல், வேறு மிருகங்களுக்கிடையேயும் உண்டு. சிலர் நாய், பூனை போன்ற செல்லப்பிராணிகளுக்கிடையேயான தமது உறவை மிகவும் முக்கியமாகக் கருதுகின்றனர். சிலர் இயற்கைக்கும் மனிதருக்கும் உள்ள உறவைப் மனிதருக்கிடையேயான உறவுடன் ஒத்து நோக்குவதுமுண்டு. 



</doc>
<doc id="45132" url="https://ta.wikipedia.org/wiki?curid=45132" title="நார்ப்புரதம்">
நார்ப்புரதம்

நார்ப்புரதம் (scleroproteins) என்பது இரண்டு முக்கியமான புரதங்களில் ஒருவகை. மற்றது உருண்டைப் புரதம். இந்த நார்ப்புரதம் மாந்தர்கள் மற்றும் விலங்குகளின் உடல்களில் மட்டுமே காணப்படும் புரத வகை. 

நார்ப்புரதங்கள் பொதுவாக நீரில் கரையாத, எளிதில் பிரியாத, உறுதியான, கம்பி போன்ற வடிவில் காணப்படும் புரதப் பொருள். இவற்றில் காணப்படும் நார் போன்ற இழைகளுக்கு இடையே பலவகைகளில் மூலக்கூறு இணைப்புகளும் காணப்படும் (டை-சல்பைடு பிணைப்புகள்). நகமியம் (கெரட்டின்) எனப்படும் கெட்டியான புரதம் இவ்வகை நார்ப்புரதப்பொருள்களால் ஆனவை. 

நார்ப்புரதம், உடல்தசைகளில் உள்ள இணைப்புத் திசுககளிலும் (connective tissues), குருத்தெலும்பிலும், எலும்பின் உள்கட்டமைப்பிலும், தசையிலும் (தசை இழைகளிலும்) காணப்படுகின்றது. 

நார்ப்புரதத்திற்கு எடுத்துக்காட்டுகள்: நகமியம் என்னும் கெரட்டின், கொல்லாஜன் (collagen) என்னும் கெட்டியான சேரகநார்ப்புரதம், எலாஸ்ட்டின் எனப்படும் நீட்சிப்புரதம் (elastin)


</doc>
<doc id="45134" url="https://ta.wikipedia.org/wiki?curid=45134" title="நகமியம்">
நகமியம்

நகமியம் அல்லது கெரட்டின் என்னும் நார்ப்புரதம், விலங்குகளின் நகங்களில் காணப்படும், நீரில் கரையாத, கெட்டியான புரதப்பொருள். இது சற்றே வேறுபட்ட வடிவங்களில் விலங்குகளின் மயிரில் காணப்படுவதால் "மயிரியம்" என்றும், மாடுகள் போன்ற பாலூட்டி விலங்குகளில் உள்ள கொம்புகளில் காணப்படுவதால் "கொம்பியம்" என்றும், பறவைகளின் இறகுகளில் காணப்படுவதால் "இறகியம்" என்றும் பல பெயர்களால் அழைக்கப்படுகிறது. இதே நகமியப் புரதம், செல்களின் உறுதியான வடிவம் தரும் கட்டுமானப்பொருளாகவும் பயன்படுகின்றது. உயிரினங்களின் உடற்பொருட்களில் நகமியத்தின் கெட்டியான தன்மையானது, வண்டு போன்ற பல பூச்சியினங்களில் காணப்படும் பல்லினியப்பொருளால் (polysaccharide) ஆன கைட்டின் (chitin) (CHON)) எனப்படும் பொருளுக்கு அடுத்ததாக உள்ளது.

விலங்குகளில் பல வகையான நகமியங்கள் உள்ளன.

நகமியம் அல்லது கெரட்டின் என்பது, தோலில் இருந்து வளரும் கெட்டியான பொருள். 

கணுக்காலிகள், புறக்கூட்டுறைகள் (மாந்தர்களின் எலும்புக்கூடு உள்ளிருப்பது போல, வண்டுகள், பூச்சிகளில் உள்ள புறக்கூடு) முதலியவற்றில் கைட்டின் என்னும் பல்லினியப் பொருள்களுடன், நகமியம் என்னும் புரதமும் சேர்ந்திருக்கும். திமிங்கிலத்தின் மேல்தாடையில் காணப்படும், பல் போன்ற ஆனால் வளையக்கூடிய எலும்பு போன்ற பகுதிகள் நகமியம் பொருள்களால் ஆனவை.

உடலின் புறத்தோலில் காணப்படும் நகமியம், "புறத்தோலியம்" என்றே அழைக்கப்படும். அதே போல செல்களின் உள்ளே கட்டுமானப் பொருள்களில் ஒன்றாகக் காணப்படும் ஒருவகை மென்மையான நகமியப் புரதம், இடையக இழைப்புரதம் எனப்படும். செல்களில் காணப்படும் சைட்டோகெரட்டின்கள் (cytokeratins) இடையக இழைப்புரதம்தான். மயிரில் காணப்படும் நகமியம் (மயிரியம்) ஒரு கெட்டியான நகமியம்.



</doc>
<doc id="45142" url="https://ta.wikipedia.org/wiki?curid=45142" title="சோரென்சென்">
சோரென்சென்

சோரென் பீடர் லௌரிட்சு சோரென்சென் (Søren Peder Lauritz Sørensen ,ஜனவரி 9, 1868 - பிப்ரவரி 12, 1939) டென்மார்க்கில் உள்ள ஆவர்பியர்கு (Havrebjerg) என்னும் இடத்தில் பிறந்த புகழ்பெற்ற வேதியியலாளர். இவர் காடித்தன்மையை அளவிடும் pH (கரைசலின் ஐதரசன் அடர்த்தி) முறையின் கருத்துருவை முன்வைத்தவர்.

1901 முதல் 1938 வரை சோரென்சென், கோப்பன்ஹேகனில் உள்ள புகழ்பெற்ற கார்ல்சுபெர்க்ஆய்வகத்தின் தலைவரகாக இருந்தார். கார்ல்சுபெர்கில் இருந்தபொழுது அவர் செய்த ஆய்வுகளில் மின்மவணுக்களின் (அயனி) அடர்த்தியால் புரதப் பொருள்களில் ஏற்படும் விளைவை அறிந்தார். கரைசலில் ஐதரசன் அடர்த்தி (pH]) அறியத்தேவை இருந்ததால், அடர்த்தியைக் குறிப்பிட ஓர் எளிய அளவீட்டு முறையை 1909 இல் வகுத்தார். ஐதரசன் அடர்த்தியை அளவிட இவர் குறிப்பிட்ட p குறியீட்டு முறையைக் கொண்டு காடியின் காடித்தன்மையை அளக்க இரு புதிய முறைகள் வழக்குக்கு வந்தன. முதல் முறை மின் முனைகளைப் பயன்படுத்துவது, இரண்டாவது முறையில் ஐதரசனின் அடர்த்தியைப் பொறுத்து நிறமாறும் தாள்களின் நிறத்தை முன்கூட்டியே உள்ள நிறத்தாள்களில் உள்ள நிறத்தை ஒப்பிட்டு pH அளவை அளவிடுவது.

இவை தவிர 1907 இல் இவர் கண்டுபிடித்த சோரென்சென் ப்வோர்மோல் டைட்ரேசன் என்னும் முறைக்காகவும் இவர் புகழ் பெற்றார். 


</doc>
<doc id="45144" url="https://ta.wikipedia.org/wiki?curid=45144" title="புரோக்குளோரோக்காக்கசு">
புரோக்குளோரோக்காக்கசு

புரோக்குளோரோக்காக்கசு என்பது மிகவும் நுண்ணிய, 0.6 மைக்ரோமீட்டர் அளவே உள்ள, வித்தியாசமான கடல்வாழ் கோளவுயிரி ஆகும். இதுவே அநேகமாக உலகில் அதிகமாகக் காணப்படும் ஒளிச்சேர்க்கை உயிரியாக இருக்கலாம். 

புரோக்குளோரோக்காக்கசு முதன்முதலில் 1986ல் கண்டுபிடிக்கப்பட்டது. மாசச்சூசட்சு நுட்பியல் கழகத்தின் சேல்லி (பென்னி) சிசோல்ம் என்பவராலும், வுட்சு ஹோல் ஓசனோகிராபிக் கழகத்தின் ராபர்ட்டு ஜே. ஓல்சன் என்பவராலும், அவர்களுடைய கூட்டுழைப்பாளர்களாலும் சர்காசோக் கடலில் இவ்வுயிரி கண்டுபிடிக்கப்பட்டது. 

இவையே இதுவரை அறியப்பட்டதிலேயே மிகவும் சிறிய அளவிலான ஒளிச்சேர்க்கை உயிரிகளாகும். இவற்றின் நீளம் 0.5 முதல் 0.8 மைக்ரோமீட்டர் அளவே இருக்கும். ஒற்றை மில்லி லிட்டர் கடல்நீரில் ஒரு லட்சம் செல்களுக்கும் மேலே இருக்கும். உலகிலேயே மிகவும் அதிகமாகக் காணப்படும் உயிரினம் இதுவாகத் தான் இருக்கும். 

புரோக்குளோரோக்காக்கசின் ஒளிச்சேர்க்கும் பொருள் தனித்தன்மை வாய்ந்தது. 1986க்கும் முன்னர் இவற்றை உலகம் அறிந்திருக்கவில்லை என்றாலும், உலக ஆக்சிஜன் அளவில் ஏறத்தாழ 20 விழுக்காடுக்கு இவையே காரணம் என்று நம்பப்படுகிறது. 

http://microbewiki.kenyon.edu/index.php/Prochlorococcus


</doc>
<doc id="45148" url="https://ta.wikipedia.org/wiki?curid=45148" title="நெய்தை">
நெய்தை

நெய்தை அல்லது நேப்தா "(naphtha)" என்பது எளிதில் தீப்பற்றக் கூடிய அல்லது ஆவியாகும் தன்மையுடைய பல வகையான நீர்ம ஹைட்ரோ கார்பன்களின் கலவையைக் குறிக்கும். பொதுவாகப் பாறைநெய் வடித்திறக்கல் வழியாகக் கிடைக்கும் ஒரு வேதிப்பொருள் இது. சில குறிப்பிட்ட ஹைட்ரோகார்பன்களைக் கொண்ட நெய்தை ஒரு குறிப்பிட்ட கொதிநிலை வீச்சுக் கொண்டது. பெரும்பாலும் உயர் எட்டக எண் கொண்ட கன்னெய் உருவாக்கக் கலக்கப்படும் ஒரு பொருளாகப் பயன்படும்.


நெய்தை பாறைநெய் தூய்விப்பாலைகளில் ஒரு இடைநிலைப் பொருளாக உற்பத்தி செய்யப்படுகிறது. பாறைநெய்யை வடித்திறக்கும்போது லேசான வளிமங்களுக்கும் கனமான மண்ணெய்க்கும் இடையில் நீர்மப் பொருளாய்க் கிட்டுவது நெய்தை. சில சமயம் நெய்தை (அல்லது நேப்தா) பிற பல பெயர்களாலும் அழைக்கப் படுவது குழப்பத்தை விளைவிக்கும். 

நெய்தையின் பல பொருட்களை வேறுபடுத்திக் காட்டும் பண்புகளில் சிலவற்றைக் கீழே காணலாம். 


</doc>
<doc id="45153" url="https://ta.wikipedia.org/wiki?curid=45153" title="திமோர்">
திமோர்

திமோர் ("Timor") என்பது திமோர் கடலின் வடக்கில் மலாய் தீவுக்கூட்டத்தின் தெற்கு பாகத்தில் அமைந்துள்ள ஒரு தீவாகும். இத்தீவு கிழக்கு திமோர் என்ற தனிநாட்டையும் இந்தோனீசியாவைச் சேர்ந்த மேற்கு திமோரையும் தன்னகத்தே கொண்டுள்ளது.

திமோர் தீவின் தெற்கு, மற்றும் தென்கிழக்கே ஓசியானியாவும், வடமேற்கே சுலாவெசி தீவும் மேற்கே சும்பா தீவும் அமைந்துள்ளன. திமோரின் மேல்-வடமேற்கே புளோரஸ் தீவுகள், அலோர் தீவு ஆகியனவும், வடகிழக்கே பாரத் தாயா தீவுகளும் உள்ளன.

பெரும்பாலான திமோரியர்கள் மெலனேசியர்கள் ஆவார். மொத்தம் 11 இனக்குழுக்கள் இங்குள்ளனர். இவர்களில் பெரும்பான்மையோர் மேற்கு திமோரில் வசிக்கும் அட்டோனி, மற்றும் நடு, கிழக்கு திமோரில் வசிக்கும் டேட்டம் இனத்தவர்கள் ஆவர். பெரும்பாலும் திமோரின் பழங்குடியினரின் மொழிகள் இந்தோனீசியத் தீவுக்கூட்டங்களில் பேசப்படும் ஆஸ்திரனேசிய மொழிக்குடும்பத்தைச் சேர்ந்ததாகும். இவற்றைச் சாராத மொழிகள் மலுக்கு தீவுகளிலும் மேற்கு நியூ கினியிலும் பேசப்படுகிறது.

கிழக்கு திமோரில் டேட்டம், மற்றும் போர்த்துக்கீச மொழியும், மேற்கு திமோரில் இந்தோனீசிய மொழியும் அதிகாரபூர்வ மொழிகள் ஆகும். ஆனாலும் கிழக்கு திமோரில் இந்தோனீசிய மொழி பரவலாகப் பேசப்பட்டு வரும் மொழிகளில் ஒன்றாகும்.

இத்தீவின் கிட்டத்தட்ட 90 விழுக்காடு மக்கள் கிறிஸ்தவ சமயத்தைப் பின்பற்றுகின்றனர். இவர்களில் கிழக்கு திமோரில் பெரும்பான்மையானோர் கத்தோலிக்கர்கள் ஆவார். மேற்கு திமோரில் புரட்டஸ்தாந்து பிரிவினர் பெரும்பான்மையாக வாழ்கின்றனர். ஏனையோர் முஸ்லிம்கள் ஆவார்.



</doc>
<doc id="45155" url="https://ta.wikipedia.org/wiki?curid=45155" title="ஏஎம்டி கே5">
ஏஎம்டி கே5

ஏஎம்டி கே5 மையச் செயலியே ஏஎம்டி நிறுவனத்தால் முற்றுமுழுதாக முதன்முறையாக வடிவமைக்கப்பட்டதாகும். இது மார்ச் 1996 இல் அறிமுகம் செய்யப்பட்டது. இது இண்டெல் நிறுவனத்தில் பெண்டியம் மையச் செயலியுடன் போட்டியிடுவதற்கென வடிவமைக்கப்பட்டதாகும். இது 1995 இல் வெளியிடத்தீர்மானிக்கப்பட்ட பொழுதும் வடிவமைப்புச் சிக்கல்களினால் 1996 ஆம் ஆண்டுவரை இது வெளிவரவில்லை. இண்டெல் நிறுவனம் போன்று அனுபவம் இல்லாததினால் வடிவமைப்புச் சிக்கல்கள் இருந்தாலும் இறுதியில் பெண்டியம் மையச் செயலியுடன் ஒப்பிடக்கூடிய வினைத்திறனுடையதாக வெளிவந்தது..

குறைந்த அறிவுத்தல்களுடன் இயங்கும் கணினிக் குறியீட்டு முறையிலான மையச் செயலியானது x86 கணினி அறிவுறுத்தல்களுடன் ஒத்திசைவான முறையில் உருவாக்கப்பட்டது. இதன் எல்லா மாதிரிகளும் 4.3 மில்லியன் திரான்சிஸ்டர்களை உள்ளடக்கியிருந்தது. கே5 மையச் செயலியானது இண்டல் பெண்டியம் MMX கட்டளைக் கொண்டதல்ல. இண்டல் நிறுவனம் ஆனது 1997 இல் இருந்து MMX ரக மையச் செயலிகளை வழங்க ஆரம்பித்தது. 

இந்தச் சிப்பானது பல நுட்பங்களைக் கொண்டிருந்தாலும் சந்தைப் படுத்துவதில் ஏற்பட்ட தாமதம் மற்றும் இண்டல் பெண்டியம் புரோசருடன் ஒப்பிடுகையில் மையச் செயலியின் துடிப்பு வேகம் குறைவானதாலும் பெரும்பாலான கணினித் தயாரிப்பாளர்களைக் கவரவில்லை. எனினும் இது சைரிக்ஸ் Cyrix 6x86 ரக மையச் செயலியைவிட வினைத்திறனாகவே இயங்கியது. 


</doc>
<doc id="45159" url="https://ta.wikipedia.org/wiki?curid=45159" title="அகச்சுரப்பித் தொகுதி">
அகச்சுரப்பித் தொகுதி

அகச்சுரப்பித் தொகுதி அல்லது அகஞ்சுரக்குந் தொகுதி (Endocrine system) என்பது இயக்குநீர்கள் அல்லது ஹார்மோன்கள் எனப்படும் கலப்புற signaling மூலக்கூறுகளை வெளிவிடுகின்ற சிறிய உறுப்புக்களின் தொகுதி ஆகும். அகச்சுரப்பித் தொகுதி, வளர்சிதைமாற்றம், வளர்ச்சி, திசுக்களின் செயற்பாடு ஆகியவற்றை நெறிப்படுத்துவதுடன், மனநிலையைத் தீர்மானிப்பதிலும் பெரும் பங்கு வகிக்கின்றது. அகச்சுரப்பிகளின் குறைபாடுகள் தொடர்பான மருத்துவத் துறை அகச்சுரப்பியியல் எனப்படுகின்றது.

அகச்சுரப்பித் தொகுதி நரம்புத் தொகுதியைப் போல ஒரு தகவல் சைகைத் தொகுதியாகும். நரம்புத் தொகுதி தகவல்களை அனுப்புவதற்கு நரம்புகளைப் பயன்படுத்துகின்றது, ஆனால், அகச்சுரப்பித் தொகுதி தகவல்களை அனுப்புவதற்குப் பெரும்பாலும் குருதியில் தங்கியுள்ளது. உடலின் பல பகுதிகளிலும் உள்ள நாளமில்லாச் சுரப்பிகள், வளரூக்கிகள் எனும் குறிப்பிட்ட வேதிப்பொருட்களை இரத்த ஓட்டத்தில் வெளிவிடுகிறது. இவ் வளரூக்கிகள் உயிரினங்களின் வேறுபட்ட, பல செயற்பாடுகளை நெறிப்படுத்துகின்றன.

கலச் சைகையின் பொதுவான முறை அகச்சுரப்புச் சைகை ஆகும். இத்துடன், பராகிறைன், ஆட்டோகிறைன், நியூரோஎண்டோகிறைன் ஆகிய வேறு பல சைகை முறைகளும் உள்ளன. நுரோன்களுக்கு இடையிலான தனி நியூரோகிறைன் சைகை முறை நரம்புத் தொகுதிக்கு உரியது ஆகும்.

வேதியியல் அடிப்படையில் இயக்குநீர்கள் புரதங்கள் மற்றும் இயக்க ஊக்கிகள் (Steroids) ஆகியவையாக உள்ளன. இயக்குநீர்கள் மிகக் குறைந்த அளவில் சுரந்தாலும் செயல் திறம் மிக்கவையாகக் காணப்படுகின்றன.

நாளமில்லாச் சுரப்பிகள் அனைத்தையும் கபச் சுரப்பி (அல்லது மூளையடிச் சுரப்பி) ஒழுங்குப்படுத்திச் செயற்படுவதால், இது நாளமில்லாக் குழுவின் நடத்துநர் என்றழைக்கப்படுகிறது. இது பட்டாணி அளவில் மூளையின் அடிப்பகுதியுடன் இணைந்து காணப்படுகிறது. 

மூளையடிச் சுரப்பியின் முன் கதுப்பு அடினோஹைபோபைசிஸ் (Adenohypophysis) என்றும், பின் கதுப்பு நியுரோஹைபோபைசிஸ் (Neurohypophysis) என்றும் அழைக்கப்படுகிறது. 



இது, மூளைப்பகுதியிலுள்ள கார்பஸ் கலோசத்தின் அடியில் காணப்படுகிறது. இது கருப்புநிறமி (Melatonin) இயக்குநீரை உற்பத்திச் செய்கிறது. மார்புக் காம்பு, விதைப்பை போன்ற பகுதிகளில் நிறமிகளின் அடர்த்திக்கு இந்நிறமி முக்கியப் பங்கு வகிக்கிறது. 

கழுத்துப் பகுதியில் குரல்வளையின் இரண்டு புறங்களிலும் பக்கத்திற்கு ஒன்றாக இரு கதுப்புகளைக் கொண்டு காணப்படும் அமைப்பிற்கு கேடயச் சுரப்பி என்றுபெயர். கேடயச் சுரப்பியக்குநீர் (Thyroxine) இங்குதான் சுரக்கிறது. இச்சுரப்பியக்குநீரில் அமினோ அமிலமும் அயோடினும் காணப்படுகின்றன. இச்சுரப்பியானது, உடல் வளர்ச்சியை மறைமுகமாகப் பாதிப்பதன் காரணமாக ஆளுமை இயக்குநீர் எனவும் குறிப்பிடப்பெறுகிறது.

கேடயச் சுரப்பியக்குநீர், வளர்சிதை மாற்றத்தை அதிகரிக்கின்றது. உடலின் வெப்பத்தை அதிகப்படுத்த துணைசெய்கிறது. திசு வளர்ச்சி மற்றும் மாறுபாடு அடைவதைத் தூண்டுகின்றது. மேலும், குருதியில் அயோடின் மற்றும் சர்க்கரை அளவை ஒழுங்குப்படுத்துகிறது. சிறுநீரகச் செயல்பாட்டையும், சிறுநீர்ப் போக்கையும் கட்டுப்பாட்டுக்குள் வைத்திருக்கிறது.

கேடயச் சுரப்பியக்குநீரின் குறை சுரப்புக் காரணமாக, முன் கழுத்துக் கழலை, குறை வளர்சிதை மாற்றம், உடல் வளர்ச்சிக் குறை நோய் (Cretinism) முதலான குறைபாடுகள் ஏற்படுகின்றன.

கேடயச் சுரப்பியக்குநீரின் மிகைச் சுரப்பினால், மிகையான வளர்சிதை மாற்றம், உயர் இரத்த அழுத்தம், படபடப்பு, மிகுதியாக வியர்த்தல், எடை குறைவு, களைப்படைதல், கண்களில் பிதுக்கம் போன்றவை ஏற்படுகின்றன.

இவை கேடயச் ச்ரப்பிக்கு உள்ளே இருக்கின்றன. இணை இயக்குநீர் (Parathormone) ,கால்சிடோனின் (Calcitonin) ஆகிய இயக்குநீர் இங்கு உருவாக்கப்படுகின்றன. இவை, கால்சியம் வளர்சிதை மாற்றத்தைப் பராமரிக்கின்றன. 

இதயத்தின் மேல் அமைந்திருக்கும் பெரும் நிணநீர் அமைப்பு தைமசு சுரப்பியாகும். இது தைமொசின் என்னும் இயக்குநீரினைச் சுரக்கின்றது. தைமொசின், நோய் தொற்றிலிருந்து பாதுகாக்கிறது. மேலும், தைம நிணவணு (T lymphocyte) வேறுபாடு அடைவதைத் தூண்டிவிடுகிறது.

இச்சுரப்பியானது சிறுநீரகத்தின் மேல் அமைந்துள்ளது. இது அண்ணீரக புறணியையும் (Adrenal cortex), அண்ணீரக அகணியையும் (Adrenal medulla) உள்ளடக்கியதாகும்.

இதில் ஆல்டோஸ்டீரோன், கார்டிசோன் என்னும் இயக்குநீர்கள் சுரக்கின்றன. இவற்றுள், ஆல்டோஸ்டீரோன் நீர், சோடியம் மீண்டும் உரிஞ்சப்படுவதை ஊக்குவித்து பொட்டாசியம், பாசுபேட் அயனிகளைக் கழிவு நீக்கம் செய்கின்றது. தாது உப்புகளின் வளர்சிதை மாற்றத்தைப் பராமரிப்பு மேற்கொள்கிறது. மேலும், மின் பகுளிகளின் (Electrolytes) சமநிலை, உடல்திரவ அடர்த்தி. சவ்வூடு பரவல் அழுத்தம், இரத்த அழுத்தம் முதலியவற்றையும் இது பராமரிக்கிறது. கார்டிசோன் இயக்குநீர், கிளைக்கோசனைக் குளுக்கோசாகச் சிதைவடையச் செய்து, இரத்தத்தில் சர்க்கரையின் அளவை அதிகரிக்கிறது. தவிர, அழற்சித் தடுப்பு வினைகளைத் தோற்றுவித்து நோய்த்தடைக் காப்புத் துலங்கலைக் கட்டுப்படுத்துகின்றது.

இது, உருமாறிய நரம்புப் புறணியணுக்களால் ஆனது. அதிரனலின், இயலண்ணீரலின் என்கிற இருவகையான இயக்குநீர்களைச் சுரக்கின்றது. இவை ஆபத்துக் கால இயக்குநீர் என அழைக்கப்படுகிறது. ஏனெனில், அழுத்தமான, அபாயகரமான சூழ்நிலைகளை உடல் விரைந்து எதிர்கொள்ள இவை துணைபுரிகின்றன. மேலும், இவை இதயத்துடிப்பு, சுவாசம், விழிப்புணர்வுத் திறன் ஆகியவற்றை அதிகரிக்கச் செய்கின்றன. அதுபோல், கண் பாவையை விரிவடையச் செய்கின்றன. மிகையான வியர்த்தல், முடி சிலிர்க்கச் செய்தல் போன்றவற்றையும் உண்டாக்குகின்றன.



</doc>
<doc id="45162" url="https://ta.wikipedia.org/wiki?curid=45162" title="பெஞ்சமின் பிராங்கிளின்">
பெஞ்சமின் பிராங்கிளின்

பெஞ்சமின் பிராங்கிளின் ("Benjamin Franklin"; (ஜனவரி 17, 1706 – ஏப்ரல் 17, 1790) என்பவர் ஐக்கிய அமெரிக்காவை உருவாக்கியவர்களுள் ஒரு மூத்த தலைவர் ஆவார். இவர் ஓர் அரசியல் தலைவர் மட்டுமல்ல, ஒரு எழுத்தாளர், அறிவியலாளர், கண்டுபிடிப்பாளர் ஆவார். மின்னியலில் இவரின் கண்டுபிடிப்புகளுக்கும், கருத்துக்களுக்குமாக இவர் இயற்பியல் சரித்திரத்தில் ஒரு முக்கிமான அறிவியலாளராகக் கருதப்படுகிறார். அமெரிக்க ஆங்கில எழுத்திலக்கணத்திலும் சீர்திருத்த முறைமை அவசியத்தை வலியுறுத்தியவர். வணிகம், அறிவியல், இலக்கியம், அரசியல் ஆகிய நான்கு துறைகளில் பெரும் வெற்றி பெற்றவர்; இளம் வயதில் கையில் ஒரு காசுகூட இல்லாமல் ஏழ்மையில் இருந்தும் அச்சுத்தொழிலின் மூலமும், பத்திரிக்கையின் மூலமும் நாற்பது வயதுக்குள் செல்வந்தரானவர்.

'Poor Richard's Almanack' என்ற புகழ்பெற்ற இதழை உலகுக்குத் தந்தவர். உலகின் மிகப்பிரபலமான தன்வரலாற்று நூல்களுள் ஒன்று அவருடையது. மின்சாரம் பற்றியும் இடி மின்னல் பற்றியும் புகழ்பெற்ற ஆராய்ச்சிகளை செய்து இடி தாங்கியையும், வெள்ளெழுத்தக் கண்ணாடியையும்(bifocal glasses) மற்ற பல கருவிகளையும் கண்டுபிடித்தவர். அரசியலில் சட்டமன்ற உறுப்பினராக, அரசதந்திரியாக, பிரான்சுக்கான தூதராக விளங்கியவர். அமெரிக்க சுதந்திர பிரகடணத்தை தயார் செய்து கையெழுத்திட்ட மூவரில் ஒருவர்.

1706 ஆம் ஆண்டு ஜனவரி 17-ஆம் நாள் அமெரிக்காவின் பாஸ்டன் நகரில் பிறந்தார் பிராங்கிளின்.}} மொத்தம் 17 பிள்ளைகளில் பத்தாவதாக பிறந்தவர் அவர். அவரது தந்தையார் சோப்பு, மெழுகுவர்த்திகளைத் தாயரித்து விற்பனை செய்வார். பெரிய குடும்பம் என்பதால் குடும்ப ஏழ்மையின் காரணமாக பிராங்கிளினை பள்ளிக்கு அனுப்ப இயலவில்லை. ஓராண்டுக்கும் குறைவாகவே பள்ளி சென்ற பிராங்க்ளின் தனது ஏழாவது வயதிலேயே கவிதைகள் எழுதத் தொடங்கினார். " பள்ளிக்கு செல்லாவிட்டாலும் தன் தந்தையின் தொழிலில் உதவி செய்துகொண்டே தனக்குக் கிடைத்த நேரத்தில் அவர் நான்கு மொழிகளைக் கற்றுக்கொண்டார்

பிராங்கிளினுக்கு இயற்கையிலேயே நூல்கள் வாசிப்பதில் ஈடுபாடு இருந்தது. அந்த அவருடைய பண்புதான் பிற்காலத்தில் அமெரிக்காவின் சுதந்திர பிரகடனத்தை எழுதும் வீரியத்தை அவருக்கு தந்தது. வாசிப்பதில் இருந்த ஆர்வம் காரணமாகவே அவர் தனது சகோதரர் ஜேம்ஸின் அச்சுக்கூடத்தில் வேலைக்குச் சேர்ந்தார். அங்கு அச்சுப் பணிகளைக் கற்றுக்கொண்டதோடு அச்சுக்கு வரும் அத்தனை புத்தகங்களையும் படித்துத் தீர்த்து ஆனந்தம் அடைவார். நிறைய வாசித்ததால் எழுதும் திறமையும் அவருக்கு இருந்தது. பிறகு தனது சகோதரருடன் ஏற்பட்ட மனத்தாங்கல் காரணமாக அவர் வீட்டை விட்டு வெளியேறி பிலடெல்பியா சென்றார். அங்கும் அச்சுத்தொழிலில் ஈடுபட்டு சொந்தமாக அச்சு நிறுவனத்தைத் தொடங்கினார். அமெரிக்க இதழ்களில் நிறைய எழுதினார். அவரது புகழ் நாடு முழுவதும் பரவத் தொடங்கியது.

1720 ஆம் ஆண்டு 'பென்சில்வேனியா கெசட்' {Pennsylvania Gazette} என்ற இதழை விலைக்கு வாங்கி அதன் பொறுப்பை ஏற்றுக்கொண்டார் பிராங்கிளின். நான்கு ஆண்டுகள் கழித்து 'புவர் ரிச்சர்ட்ஸ் அல்மனாக்'(Poor Richard's Almanack) என்ற இதழைத் தொடங்கினார். மிகவும் மாறுபட்ட பாணியில் வெளிவந்த அந்த இதழ்தான் அவருக்கு செல்வத்தையும், பெரும் புகழையும் கொண்டு வந்து சேர்த்தது.

அச்சுத்துறையில் புதுமைகள் செய்த அதே வேளையில் புதிதாக எதையாவது கண்டுபிடிக்க வேண்டும் என்ற ஆர்வமும் அவரிடம் இருந்தது. குறைவான எரி சாதனத்துடன் மிகுந்த வெப்பம் தரக்கூடிய அடுப்பை அவர் கண்டுபிடித்தார். அவற்றைத் தயாரித்து விற்கவும் தொடங்கினார். பயிர்களுக்கு செயற்கை உரமிட்டால் அவை செழிப்பாக வளரும் என்று எடுத்துக் கூறினார். ஆரம்பத்தில் புறக்கனிக்கப்பட்டாலும் அதிலிருந்த உண்மையை உலகம் மெதுவாக புரிந்து கொண்டது. இப்போதுகூட உலகம் முழுவதும் செயற்கை உரம் பயன்படுத்தப்படுகிறது.

மின்சாரத்தின் மீது ஆய்வுகள் செய்தவர் மின்னலில் கூட மின்சக்தி இருக்கிறது என்பதை கண்டறிந்தார். கூரிய முனைகளால் மின்சாரம் ஈர்க்கப்படுகிறது அதேபோல் மின்னலும் கூரிய முனைகளால் ஈர்க்கப்படும் என்பதை பட்டம் ஆய்வின் மூலம் நிரூபித்தார். மின்னல் இடியிலிருந்து கட்டிடங்களைப் பாதுகாக்க இடிதாங்கியைக் கண்டுபிடித்தார். முதியர்வர்கள் எட்டப் பார்வைக்கும், கிட்டப் பார்வைக்கும் சேர்த்து அனியும் ஒரே கண்ணாடியான வெள்ளெழுத்துக் கண்ணாடி (bifocal lens) பிராங்கினின் கண்டுபிடிப்பாகும். தன் கண்டுபிடிப்புக்கெல்லாம் அவர் காப்புரிமை பெற்றதில்லை. மற்றவர்களின் கண்டுபிடிப்புகளால் நாம் பயன்பெறும்போது நமது கண்டுபிடிப்பால் பிறர் பயன்பெறுவதை நாம் நற்பேறாகக் கருத வேண்டும் என்பதே அவரது எண்ணம்."

அறிவியல் துறையில் பெரிய பங்களிப்பைச் செய்த அவர் காகிதப் பணத்தின் இன்றியமையாமையை எடுத்துக்கூறி அதன் புழக்கத்தை அதிகரிக்கச் செய்தார். சந்தா முறையில் (subscription) நூல்களை வாங்கி படிக்கும் முறையை உலகுக்கு அறிமுகம் செய்தார். பிலடெல்பியாவின் தபால் துறையின் பல மாற்றங்களை செய்து தற்கால தபால் துறை பின்பற்றும் பல கொள்கைகளை உருவாக்கித் தந்தார். 1730-ஆம் ஆண்டு நடமாடும் நூல் நிலையம் என்ற அற்புத திட்டத்தை உலகுக்கு அறிமுகம் செய்தார். அதனைத் தொடர்ந்து அமெரிக்காவின் முதல் தீ காப்பீட்டு நிறுவனத்தை அவர் உருவாக்கினார். ஒரு கல்விக் கழகத்தை நிறுவ வேண்டும் என்று அவர் கனவு கண்டார். அவரது காலகட்டத்திலேயே அந்தக் கனவு நனவானது. இன்று உலகப் புகழ்பெற்ற அமெரிக்கப் பல்கலைக்கழகங்களுள் ஒன்றான பென்சில்வேனியா பல்கலைக்கழகம் அவர் நிறுவியதுதான். 1749-ஆம் ஆண்டு அது நிறுவப்பட்டது. அடுத்த இரண்டு ஆண்டுகள் கழித்து அமெரிக்காவின் முதல் மருத்துவமனையைத் தோற்றுவித்தார் பிராங்கிளின்.

பிராங்கிளின் சிறந்த சிந்தனையாளர், நேர்மையானவர் என்பதால் அவரை பயன்படுத்திக்கொள்ள விரும்பியது அரசு." அவரும் சட்டமன்ற உறுப்பினர், அரசதந்திரி, தூதர் என பல்வேறு நிலைகளில் அரசியல் பணி புரிந்தார். இங்கிலாந்தின் காலனித்துவ ஆட்சியில் அடிமைப்பட்டு கிடந்த அமெரிக்காவுக்கு சுதந்திரம் பெற்றுத்தர அவர் தன் அரசியலறிவைப் பயன்படுத்தி பிரான்சின் உதவியைப் பெற்றார். அவர்மேல் பெரும் மதிப்புக் கொண்டிருந்த பிரான்சும் அமெரிக்காவுக்கு உதவ முன்வரவே இங்கிலாந்து பணிந்தது; அமெரிக்காவுக்கு சுதந்திரம் கிடைத்தது. 1789 ஆம் ஆண்டு அமெரிக்காவின் முதல் அதிபராக தேர்ந்தெடுக்கப்பட்ட ஜார்ஜ் வாஷிங்டன் அமெரிக்காவின் அரசியல் சட்டத்தை இயற்றும் மாபெரும் பொறுப்பை பெஞ்சமின் பிராங்கிளினை உள்ளடக்கிய ஒரு குழுவிடம் ஒப்படைத்தார். அவரது மேற்பார்வையில் உருவான அரசியல் சட்டம்தான் இன்றும் அமெரிக்காவை வழிநடத்துகிறது. 

சுதந்திரம் அடைந்த பிறகு அமெரிக்கா முதன் முதலாக இரண்டு அஞ்சல் தலையை வெளியிட்டது. ஒன்றில் அமெரிக்காவின் முதல் அதிபரான ஜார்ஜ் வாஷிங்டனின் படம். மற்றொன்றில் பெஞ்சமின் பிராங்கிளினின் படம் இடம்பெற்றிருந்தது.

பிராங்கிளின் 1790 ஆம் ஆண்டு ஏப்ரல் 17-ஆம் தேதி தனது 84 ஆவது வயதில் காலமானார். அரசாங்க மரியாதையுடன் அவரது உடல் அடக்கம் செய்யப்பட்டது. சுமார் இருபதாயிரம் பேர் அவருக்கு இறுதி மரியாதை செலுத்தினர்.

பெஞ்சமின் பிராங்கிளின் உதிர்த்த பல பொன்மொழிகளை இன்றும் பல பேச்சாளர்கள் அடிக்கடி பயன்படுத்துகின்றனர்.


For Young Readers




</doc>
<doc id="45165" url="https://ta.wikipedia.org/wiki?curid=45165" title="துணி துவைப்பி">
துணி துவைப்பி

நீரையும் அழுக்கு அகற்றும் கலவையையும் பயன்படுத்தி துணிகளைத் தோய்த்து தரும் இயந்திரம் துணி துவைப்பி ஆகும். இது மின்னாற்றலில் இயங்கும் ஒரு வீட்டுக் கருவி ஆகும். 
அன்றாட வாழ்வியலில் நாம் பயன்படுத்தும் துணிகளையும் உடைகளையும் அவ்வப்போது துவைத்துச் சுத்தமாக்குவது ஒரு சுகாதாரத் தேவை. இது ஒரு அழகியல் செயற்பாடும் கூட. முன்னைய காலகட்டங்களில் உடையை நீரில் நனைத்து, கைகளால் தேய்த்து, சவர்க்காரம் போட்டு அழுக்கு நீக்கி அலசித் தோய்த்தனர். இது நேரமெடுக்கும், உடலுழைப்பு தேவையான ஒரு செயற்பாடு. நேரத்தைக் குறைத்து, உடலுழைப்பைத் தவிர்க்க துணி துவைக்கும் இயந்திரம் உதவுகிறது.



</doc>
<doc id="45166" url="https://ta.wikipedia.org/wiki?curid=45166" title="துணி உலர்த்தி">
துணி உலர்த்தி

துவைத்த, ஈரமான துணிகளை உலர்த்தும் இயந்திரம் துணி உலர்த்தி ஆகும். முன்னைய காலகட்டங்களில் சூரிய வெளிச்சத்தில் துணியை உலர்த்துவது வழமை. இது நீண்ட நேரத்தை எடுக்கும். விரைந்து துணிகளை உலர்த்துவதற்கும், வெயில் இல்லா இடங்களிலும் துணி உலர்த்து இயந்திரம் பயன்படுகிறது.
துணிகளை இயந்திரத்துக்குள் உள்ள உருளையில் இட வேண்டும். இயந்திரம் சூடேற்றப்பட்ட காற்றை சுழற்றிக்கு விடும். உருளையும் துணிகளை ஐதாக வைத்திருப்பதற்காக மெதுவாக உருளும். சூடேற்றப்பட்ட காற்று துணியின் ஈரத்தன்மையை அகற்றி துணியை உலர்த்தும். 



</doc>
<doc id="45167" url="https://ta.wikipedia.org/wiki?curid=45167" title="பாத்திரம்கழுவி">
பாத்திரம்கழுவி

உணவு சமைக்க உதவும் உபகரணங்களையும், உண்ண பயன்படுத்தும் பாத்திரங்களையும் கழுவக்கூடிய இயந்திரம் பாத்திரம்கழுவி ஆகும். இது சூடேற்றப்பட்ட (55-65 degrees Celsius) நீரை வேகமாக பாத்திரங்கள் மீது தெளிப்பதன் மூலம் பாத்திரங்களை சுத்தமாக்குகிறது. முதலில் அழுக்ககற்றும் கலவை கலந்த சூடுநீரை தெளித்து, பின்னர் தெளிவான சுடுநீரைத் தெளிக்கிறது. மின்சக்தியில் இயங்கும் இந்த இயந்திரம் நேரத்தையும் மனித உழைப்பையும் சேமிக்கிறது. 


</doc>
<doc id="45168" url="https://ta.wikipedia.org/wiki?curid=45168" title="தூசுறிஞ்சி">
தூசுறிஞ்சி

நிலத்தில் காணப்படும் சிறு குப்பைகளையும் தூசியையும் உறிஞ்சி ஒரு பைக்குள் சேகரிக்கும் இயந்திரம் தூசி உறிஞ்சி ஆகும். ஆங்கிலத்தில் "vacuum cleaner" என்ற சொல்லுக்கு தமிழ் இணையப் பல்கலைக்கழக அகரமுதலி வெற்றிடத் தூய்மிப்பு என்றும் நேரடி மொழி பெயர்ப்பு தருகிறது.
இப்பொறியைப் பயன்படுத்துவதற்க்கு முன்னர், துடைப்பத்தைக் கொண்டு சுத்தம் செய்தனர். இன்றும், இந்திய வீடுகளில் அதிக அளவில், துடைப்பம் பயன்படுத்தப் படுகிறது.

பொதுவாக நிலத்திற்கு கம்பளம் ("carpet") இடப்பட்ட வீடுகளில் இது பயன்படுகின்றது. தானியங்கு தூசி உறிஞ்சிகளும் தற்போது விற்பனையில் உள்ளன.
1996 ஆம் ஆண்டு ஜேம்ஸ் டைசன் என்பவர் வெற்றிட தூசுறிஞ்சியைக் கண்டுபிடித்தார். சுவீடன் நாட்டைச் சேர்ந்த எலக்ட்ரோலக்ஸ் எனும் நிறுவனம் அவரிடமிருந்து அதன் உரிமையைப் பெற்றுச் சந்தையில் அறிமுகப்படுத்தியது. 2001 ஆம் ஆண்டு டைசன் எனும் பிரிட்டிஷ் நிறுவனம் DC06 எனும் தனியங்கி வெற்றிட தூசுறிஞ்சியை உருவாக்கியது. இதை ரோபோட் வாக்யூம் கிளீனர் என்று அழைக்கின்றனர். வட்டவடிவில் உள்ள இது தன்னகத்தே கணினியைக் கொண்டுள்ளது. இது வீட்டின் இண்டு இடுக்குகளில் உதாரணத்துக்குக் கட்டில், சோபா, இருக்கை, நாற்காலிகள் ஆகியவற்றின் அடியில் புகுந்து புகுந்து, தூசிகளையும் குப்பைகளையும் உறிஞ்சி எடுத்து தரையைச் சுத்தமாக்கும் வல்லமை கொண்டது. 


</doc>
<doc id="45169" url="https://ta.wikipedia.org/wiki?curid=45169" title="குளிர்சாதனப் பெட்டி">
குளிர்சாதனப் பெட்டி

உணவையும் மருந்தையும் குளிர்ப்படுத்தி பாதுகாக்கும் இயந்திரம் குளிர்சாதனப் பெட்டி ("Refrigerator") ஆகும். இது வெப்பம் கடாத்தப்படா ஒரு பெட்டியையும், உள்ளே இருந்து வெப்பத்தை வெளியே கொண்டு சென்று பொருட்களை குளிர்மைப்படுத்த ஒரு ஒழுங்குமுறையையும் கொண்டிருக்கிறது. இது மின்சக்தியில் இயங்கும் ஒர் இயந்திரம். 

உணவுப் பொருட்களை நீண்ட நாட்களுக்கு பாதுகாக்க உதவும் இந்த இயந்திரம் தொழில்நுட்ப வரலாற்றில் ஒரு முக்கிய கண்டுபிடிப்பாக பார்க்கப்படுகிறது. உணவுப் பொருட்கள் அதிகமாக கிடைக்கும் காலங்களில் அவற்றை இவ்வாறு பாதுகாத்து, அவை உணவுப் அருகிக் கிடைக்கும் காலத்தில் பயன்படுத்த உதவுகிறது. உணவுகள் அதிகமாக கிடைக்கும் இடங்களில் இருந்து வேற்று இடங்களுக்கு எடுத்து செல்லவும் இது உதவுகின்றது.


</doc>
<doc id="45170" url="https://ta.wikipedia.org/wiki?curid=45170" title="தானுந்து தலைப்புகள் பட்டியல்">
தானுந்து தலைப்புகள் பட்டியல்








மேலே தரப்பட்ட சொற்கள் தற்போதைய பரந்த பயன்பாட்டில் உள்ள தொழில்நுட்பத்தையே பெரிதும் பட்டியலிடுகின்றன. இந்த நுட்பம் சூழலியல் விளைவுகளை கருத்தில் கொண்டு தற்போது விரைந்து மாற்றியமைக்கப்பட்டு வருகிறது. மேலும், வெவ்வேறு தானுந்து தொழில்நுட்பங்களும் உள்ளன. அவையும் இங்கு சேர்க்கப்பட வேண்டும். 


</doc>
<doc id="45171" url="https://ta.wikipedia.org/wiki?curid=45171" title="அத்லோன்">
அத்லோன்

ஏஎம்டி அத்லோன் அல்லது ஏஎம்டி ஆத்லோன் செயலிகள் தொடர்ச்சியாக ஏஎம்டி நிறுவனத்தினால் வடிவமைக்கப்பட்டு உருவாக்கப்பட்ட செயலிகளைக் குறிக்கும். இது x86 கணினி அறிவுறுத்தல்களைக் கொண்டு 7ஆவது குடும்பச் செயலியாகும். இது இண்டெல் செயலிகளை விட வினைத்திறனாக குறிப்பிடத்தக்க காலப்பகுதியில் செயற்பட்டது. இதனைத் தொடர்ந்து 64 பிட் செயலியான அத்லோன் 64 ஐயும் வடிவமைத்து உருவாக்கியது. 

அத்லோன் 23 ஜூன் 1999 இல் அறிமுகம் செய்யப்பட்டது. இது விளையாட்டுப் போட்டி வெற்றியாளர் (சாம்பியன்) என கிரேக்க மொழியில் பொருள்படும் அத்லோன் என்ற சொல்லில் இருந்து உருவாக்கப்பட்டதாகும். 

ஏஎம்டியின் முன்னாள் நிறைவேற்று அதிகாரி ஜெரி சாண்டிரஸ் செமிகாண்டாக்டர்களை தயாரித்துவெளிவிடும் மோட்ரோலா நிறுவனத்துடன் ஒப்பந்ங்களை மேற்கொண்டு செயலியை மேம்படுத்திவெளிவிடுவதில் வெற்றிகண்டனர். ஆகஸ்ட் 1999 இல் அத்லோன் செயலி வெளிவந்தது. இதை வடிவமைப்பதில் டெக் ஆல்பாச் செயலியை வடிவமைத்த டிறிக் மேயர் என்பவரின் பங்களிப்பு குறிப்பிடத்தக்கது.



</doc>
<doc id="45178" url="https://ta.wikipedia.org/wiki?curid=45178" title="அண்ணீரகச் சுரப்பி">
அண்ணீரகச் சுரப்பி

அண்ணீரகச் சுரப்பி (Adrenal gland) (தமிழக வழக்கு: அட்ரீனல் சுரப்பி அல்லது அதிரீனல் சுரப்பி) என்பது, சிறுநீரகத்தின் மேல் இருக்கும் முக்கோண வடிவான அகச்சுரப்பி ஆகும். இது நாளமில்லாச் சுரப்பி ஆகும். இவை ஒவ்வொரு சிறுநீரகத்துக்கும் மேற்புறத்தில் ஒன்று வீதம் வலது, இடமாக இருபுறமும் அமைந்திருக்கும். இவை ஒவ்வொன்றும் இரு பகுதிகளைக் கொண்டுள்ளன. உட்புறப்பகுதிக்கு அகணி என்று பெயர். வெளிப்புறப் பகுதிக்கு புறணி என்பது பெயர். இச்சுரப்பியின் எடை 12 கிராம்களாகும். அட்ரீனல் அகணியிலிருந்து அட்ரீனலின் மற்றும் நார் அட்ரீனலின் என்ற இருவகை இயக்குநீர்கள் சுரக்கின்றன. புறணியிலிருந்து 'ஸ்டீராய்ட்ஸ்' (Steroids) என்னும் இயக்குநீர்கள் சுரக்கின்றன. இவை நேரடியாக இரத்தத்தில் கலந்து விடுகின்றன. இவற்றின் முக்கியப் பணி இழையங்களைத் தூண்டுவதும், உடம்பின் வளர்ச்சிதைமாற்றத்தைச் சீராக நடைபெறச் செய்வதும் ஆகும். இச்சுரப்பியிலிருந்து ஈத்திரோசன், Progesterone இயக்குநீர்களும் மிகச் சிறிய அளவில் சுரக்கின்றன. கார்ட்டிசால், எபிநெப்ரின் ஆகியவற்றை உள்ளடக்கிய கார்ட்டிகோஸ்டெரோய்டுகள், கட்டெகோலமைன்கள் என்பவற்றை உற்பத்தி செய்வதன்மூலம், நெருக்கடிகளுக்கான எதிர்வினைகளை நெறிப்படுத்துவதே இதன் முக்கிய பொறுப்பு ஆகும்.


</doc>
<doc id="45179" url="https://ta.wikipedia.org/wiki?curid=45179" title="விண்டோஸ் 1.0">
விண்டோஸ் 1.0

16பிட் வரைகலை இடைமுக விண்டோஸ் 1.0 இயங்குதளமானது 20 நவம்பர் 1985 இல் வெளிவிடப்பட்டது. இதுவே மைக்ரோசாப்டின் பல பணிகளை ஒரே நேரத்தில் செய்யவல்ல வரைகலை இடைமுகத்தை உடைய இயங்குதளத்தை உருவாக்கும் முயற்சியின் ஓர் அடிக்கல்லாக அமைந்தது. விண்டோஸ் 1.0 இயங்குதளமே விண்டோஸ் குடும்பத்தின் முதலாவது இயங்குதளம் ஆகும்.

மைக்ரோசாப்ட் விண்டோஸ் 1.0 மைக்ரோசாப்ட் டாஸ் இயங்குதளத்தின் மேல் இருந்து இயக்கும் ஓர் இயங்குதளாமாகவே இருந்ததேயன்றித் தனித்தியங்கும் ஓர் இயங்குதளம் அல்ல. இதன் வரைகலைப் பணிச்சூழல் ஆனது மிகவும் மட்டுப்படுத்தப்பட்டு இருந்ததால் நிரல்கள் நேரடியாக கணினியின் அடிப்படை உள்ளீட்டு வெளியீட்டுப் பகுதியூடாக (பயோஸ்) நிரல்களை எழுதவேண்டியிருந்தது. 


</doc>
<doc id="45180" url="https://ta.wikipedia.org/wiki?curid=45180" title="இயக்குநீர்">
இயக்குநீர்

இயக்குநீர் அல்லது ஹார்மோன் (இலங்கை வழக்கு: ஓமோன்) ("Hormone") என்பது உடலில் ஒரு இடத்திலிருக்கும் உயிரணுக்களை அல்லது கலங்களைப் பாதிக்கக்கூடியதாக, வேறு ஒரு இடத்திலிருக்கும் உயிரணுக்கள் அல்லது சுரப்பிகளால் வெளிவிடப்படும் வேதிப்பொருட்கள் ஆகும். கலங்களில் வளர்சிதைமாற்றத்தில் மாற்றத்தை ஏற்படுத்துவதற்கு, மற்றும் பெரிய பல மாற்றங்களை உயிரணுக்களிலோ அல்லது முழு உடலிலுமோ ஏற்படுத்த மிகச் சிறிய அளவிலான இயக்குநீரே போதுமானதாக இருக்கும். இது, ஒரு கலத்தில் இருந்து இன்னொரு கலத்துக்கு சைகைகளை எடுத்துச் செல்லும் வேதிப்பொருளாலான மிக முக்கியமான தகவல்காவி எனலாம்.

எல்லாப் பல்கல உயிரினங்களும் இயக்குநீரை உற்பத்திச் செய்கின்றன. விலங்குகளில் காணப்படும் இயக்குநீர் தனியான குழாய்கள் மூலமன்றி, குருதி மூலம் காவிச்செல்லப்படுவதனால், இவற்றைச் சுரக்கும் சுரப்பிகள் நாளமில்லாச் சுரப்பிகள் என அழைக்கப்படுகின்றன. ஒரு கலத்தில் குறிப்பிட்ட இயக்குநீருக்கான ஏற்பி (Receptor) இருக்கும்போது, இயக்குநீரானது அந்த ஏற்பிப் புரதத்துடன் இணைந்து, சைகைக் கடத்தல் பொறிமுறையைத் தூண்டும். அப்போது அக்கலம் குறிப்பிட்ட தூண்டலுக்கான தனித்துவமான வினை புரிகின்றது. சில இயக்குநீர் உயிரினங்களின் வளர்ச்சியைக் கட்டுப்படுத்துவதனால் அவை வளரூக்கிகள் என அழைக்கப்படுகின்றன. தாவரங்களில் காணப்படும் தாவர இயக்குநீர் (Plant Hormone) பொதுவாக வளர்ச்சியைக் கட்டுப்படுத்தவே இருப்பதனால், அவை தாவர வளரூக்கிகள் (Phytohormone) எனப்படுகின்றன.

இயக்குநீர்கள் பலவகைப்பட்ட வேதி வடிவங்களைக் கொண்டுள்ளது. முதன்மையாக இவ்வடிவங்ககளை மூன்று பிரிவுகளாகப் பிரிக்கலாம்: இக்காசோனாயிடுகள், இசுடீராயிடுகள், 
அமினோ அமிலம்/புரதக்கிளைப்பொருள்ககளான (அமைன்கள், புரதக்கூறுகள் மற்றும் புரதங்கள்). இயக்குநீர்களைச் சுரக்கும் சுரப்பிகள் அகச்சுரப்பித் தொகுதியின் சமிக்ஞை அமைப்பைக் கொண்டுள்ளன. சில நேரங்களில் இயக்குநீர்கள் என்னும் சொல் பரவலாக, செல்களால் உருவாக்கப்படும் (தன்சுரப்பு, உட்சுரப்பு அல்லது பக்கச்சுரப்பு சமிக்ஞைகளில் ஈடுபடும்) வேதிப்பொருள்களைக் குறிக்கவும் பயன்படுத்தப்படுகின்றது.

உடலியங்கியல் சீர்மை, நடத்தைச் செயற்பாடுகளான செரிமானம், வளர்சிதைமாற்றம், மூச்சியக்கம், இழையத் தொழிற்பாடுகள், உள்ளுணர்தல், தூக்கம், கழிப்பு, பால்சுரப்பு, மன அழுத்தம், வளர்ச்சி மற்றும் வளராக்கம், இயக்கம், இனப்பெருக்கம், மன நிலை ஆகியவற்றில் உள்ளுறுப்பு மற்றும் திசுக்களுக்கிடையேயான தொடர்பாடல்களுக்கு இயக்குநீர்கள் பயன்படுத்தப்படுகின்றன. இலக்குச் செல்களில் உள்ள குறிப்பிட்ட ஏற்பி புரதங்களுடன் இணைவதன் மூலம் இயக்குநீர்கள் தொலைவில் உள்ள செல்களின் தொழிற்பாடுகளை மாற்றியமைக்கின்றன. இயக்குநீர்கள் ஏற்பிகளுடன் இணையும்போது சமிக்ஞை கடத்துகைத் தடங்கள் தூண்டப்படுகின்றன. இவ்விதம் நடைபெறும் தூண்டல்கள், குறிப்பிட்டச் செல் பிரிவுகளுக்குரிய பணிகளைத் (மரபணுவிலிருந்து ஆர்.என்.ஏ. படியெடுப்பு மூலமாக) தூண்டுவதால் இலக்குப் புரதங்களின் மரபணு வெளிப்பாடு அதிகரித்தல் அல்லது மரபணு சாராத/மெதுவாக நிகழும் மரபணுத்தொகையியல் விளைவுகளை) செயற்படுத்த உதவலாம்.

அமினோஅமிலங்களை அடிப்டையாகக் கொண்ட இயக்குநீர்களான அமைன்கள், புரத அல்லது புரதக்கூறு இயக்குநீர்கள் நீரில் கரையக் கூடியவையாக உள்ளன. இவை, இலக்கு கலன்களின் மேற்பரப்பில் இரண்டாவது சமிக்ஞை அனுப்பிகளின் மூலமாகச் செயற்படுகின்றன; இசுடீராயிடு இயக்குநீர்கள் கொழுமியங்களில் கரையும் திறன் கொண்டவையாக உள்ளததால், இலக்குச் செல்களில் (குழியமுதலுருவுக்குரிய மற்றும் உயிரணுக்கருவிற்குரிய) முதலுருமென்சவ்வின் மூலமாக ஊடுருவி செல்லின் உட்கருவின் மீது செயற்படுகின்றன.

சில வகை புரத மற்றும் கேட்டகோலமைன் இயக்குநீர்கள் நீரில் கரையக்கூடியவையாக உள்ளதால், சுரப்பிகளிலிருந்து சுரந்த பின்பு சுற்றோட்டத் தொகுதியின் மூலமாக இவை எளிதாக இடம் பெயரக்கூடியவையாக உள்ளன. பிற இயக்குநீர்களான இசுடீராயிடு, தைராயிடு இயக்குநீர்கள் கொழுமியங்களில் கரையக்கூடியவையாக உள்ளதால், சுரப்பிகளிலிருந்து சுரந்த பின்பு இவை இரத்த நீர்மத்திலுள்ள கிளைக்கோப்புரதக் கடத்திகளுடன் இணைவதன் மூலமாக மட்டுமே பரவலாகப் பரவக்கூடியவையாக உள்ளன. உதாரணமாக, தைராக்சின்-பிணையும் புரதக் கோளங்கள் (thyroxine-binding globulin) ஈந்தணைவி-புரத அணைவுகளாக உருவாவதைக் கூறலாம். சில இயக்குநீர்கள் (இன்சுலின், வளர் இயக்குநீர் போன்றவை) இரத்தத்தில் கலக்கும்போது நேரடியாகத் தொழிற்படுபவைகளாக உள்ளன. மற்ற இயக்குநீர்கள் முன்பொருளாகச் சுரக்கப்படுவதால் குறிப்பிட்டச் செல்களில் ஒழுங்குபடுத்தப்பட்ட தொடர் செயலூக்க நிகழ்வுகளினால் தூண்டப்படக் கூடியவைகளாக உள்ளன. 

அகஞ்சுரக்குந்தொகுதி சுரப்பிகளிலிருந்து இயக்குநீர்கள் நேரடியாக இரத்தத் சுற்றோட்டத்திற்குத் தந்துகிகளின் மூலமாகச் சுரக்கப்படுகின்றன. ஆனால், புறச்சுரப்பிகள் நாளங்கள் மூலமாக இயக்குநீர்களைச் சுரக்கின்றன. பக்கச்சுரப்புத் (paracrine) தொழிற்பாடுகளைக் கொண்ட இயக்குநீர்கள் திசுயிடை நீர்மங்கள் மூலமாகப் பரவி அருகிலுள்ள இலக்குச் செல்களைச் சென்றடைகின்றன.

இயக்குநீர் சமிக்ஞைகள் கீழ்வரும் வெவ்வேறு படிகளில் நடைபெறுகின்றன:

இயக்குநீரைச் சுரக்கும் செல்கள் குறிப்பிட்ட நாளமில்லாச் சுரப்பியினுள் உள்ளத் தனித்துவமான செல் வகைகளாகும். உதாரணமாக, தைராயிடு சுரப்பி, சூலகம், விந்தகம் ஆகியவற்றைக் கூறலாம். உயிரணு வெளித்தள்ளல் (exocytosis) அல்லது பிற சவ்வின் ஊடாகக் கடத்தப்படும் (membrane transport) வழிமுறைகளிலும் இயக்குநீர்கள் உருவாகும் செல்களிலிருந்து வெளிப்படுகின்றது. படிநிலை முறை மாதிரி (hierarchical model), இயக்குநீர் சமிக்ஞைகளின் வழிமுறைகளை மிகவும் எளிமைப்படுத்திக் கூறுவதாக உள்ளது. ஒரு குறிப்பிட்ட இயக்குநீரின் சமிக்ஞைகளைப் பெறும் செல்கள் குறிப்பிட்டத் திசுக்களில் உள்ள பல்வேறு செல்களுள் ஒன்றாக (இன்சுலின் இயக்குநீர் சமிக்ஞைகளைப் பெறும் செல்ககளைப் போன்று) உள்ளன. இவை பல்வேறு உள்பரவிய உடலியக்கத் தொழிற்பாடுகளைத் தூண்டுவதாக உள்ளன. ஒரு இயக்குநீர் சமிக்ஞைகளுக்கு வெவ்வேறு திசு வகைகள் மாறுபட்ட விதத்தில் இயக்கம் பெறலாம்.

இயக்குநீர் தயாரிப்பு மற்றும் சுரப்பு விகிதம் ஒருசீர்த்திடநிலை எதிர்ப்பின்னூட்டச் சுற்றுக் கட்டுப்பாட்டு இயங்குமுறை மூலமாக ஒழுங்காறு செய்யப்படுகிறது. இத்தகைய ஒழுங்காறு இயங்குமுறை இயக்குநீர்களின் வளர்சிதை மாற்றம் மற்றும் சுரப்பு ஆகியவற்றைப் பாதிக்கும் காரணிகளைச் சார்ந்துள்ளது. எனவே, அதிகளவு இயக்குநீர் இரத்தத்தில் இருப்பது மட்டுமே எதிர்ப்பின்னூட்டச் சுற்று இயங்குமுறையைத் தூண்டுவதில்லை. இயக்குநீர்களின் விளைவுகள் இலக்குச் செல்களின் மீது அதிக அளவில் ஏற்படும்போது மட்டுமே இத்தகைய எதிர்ப்பின்னூட்டச் சுற்று இயங்குமுறை தூண்டப்படுகிறது.

கீழ்வரும் காரணிகளால் இயக்குநீர்கள் சுரப்பது தூண்டப்படுவதோ, நிறுத்தப்படுவதோ நிகழலாம்:

நாளமில்லாச் சுரப்பிகளைத் தூண்டிப் பிற இயக்குநீர்களைச் சுரக்க வைக்கும் தூண்டும் இயக்குநீர்கள் (tropic hormones) ஒரு சிறப்பான குழுமமாக உள்ளன. உதாரணமாக, தைராயிடு தூண்டும் இயக்குநீர் கேடயச்சுரப்பியின் வளர்ச்சிக்கும், தைராயிடு இயக்குநீர் சுரப்பதற்கும், சுரப்பியின் செல்களைத் தூண்டுவதற்கும் துணைபுரிகின்றது.

உடனடியாக இயங்கத்தக்க இயக்குநீர்கள் இரத்தச் சுற்றோட்டத்தில் கலப்பதற்காகச் சில இயக்குநீர்களைச் சுரக்கும் செல்கள் முன்னரே இயக்குநீர் முன்பொருட்களாக உருவாக்கி, சேமித்து வைக்கின்றன. இவ்வாறு சேமித்து வைக்கப்பட்ட இயக்குநீர் முன்பொருட்கள் குறிப்பிட்டத் தூண்டல்களுக்கு ஏற்றவாறு இயங்கத்தக்க இயக்குநீர்களாகத் துரிதமாக மாற்றப்படுகின்றன.

இக்கோசனாயிடுகள் இடஞ்சார்ந்த இயக்குநீர்களாகக் கருத்தப்படுகின்றன. ஏனெனில், இவை இலக்குச் செல்களில் குறிப்பிடத்தக்க விளைவுகளை ஏற்படுத்த இடஞ்சார்ந்து உருவாக்கப்படுகின்றன. அதே சமயத்தில், இவை துரிதமான சிதைவுச் சுழற்சியைக் கொண்டுள்ளன. இதனால், இத்தகு இயக்குநீர்கள் உடலின் தொலைவானப் பகுதிகளுக்குச் செல்வது தடுக்கப்படுகிறது..

பெரும்பாலான புரதக்கூற்று இயக்குநீர்களின், இக்கோசோனாயிடுகளின் ஏற்பிகள் செல்களின் மேற்புறமுள்ள உயிரணு மென்சவ்வில் பொதிந்துள்ளன. பெரும்பாலான இவ்வகை ஏற்பிகள் ஜி-புரதம் பிணைந்த சமிக்ஞை ஏற்பிகளாகும். இவை ஏழு மாறுபக்கச்சவ்வுப் புரதங்களைக் கொண்ட ஆல்ஃபா திருகுசுழல்களைக் கொண்டுள்ளன. இயக்குநீர்கள் அவற்றின் ஏற்பிகளுடன் இணையும்போது குழியவுருவில் உயர்நிலை விளைவுகள் நிகழ்கின்றது: உதாரணமாக, பல்வேறு சைட்டோபிளாசப் புரதங்களில் பாசுப்போ ஏற்றம் அல்லது பாசுப்போ நீக்கம், அயனித் வழித்தடங்களின் ஊடுருவுத் திறன் மாற்றங்கள், செல்லினுள் துணைச் சமிக்ஞை மூலக்கூறுகளின் (cAMP) செறிவு அதிகரித்தல். சில புரத இயக்குநீர்கள் குழியவுரு அல்லது உயிரணுக் கரு விலுள்ள செல்லக ஏற்பிகளுடன் உட்சுரப்புச் செயல்படுமுறை மூலமாக இணைகின்றன.

இசுடீராயிடு அல்லது தைராயிடு இயக்குநீர்கள் இலக்குச் செல்களின் சைட்டோபிளாசத்திலுள்ள செல்லக இசுடீராயிடு ஏற்பிகளுடன் இணைகின்றன. இத்தகு ஏற்பிகள் ஈந்தணைவிகளால் தூண்டப்பட்ட படியெடுத்தல் காரணிகளைக் கொண்ட உட்கரு ஏற்பிகள் குடும்பத்தைச் சார்ந்தவையாகும். முதலில், இந்தகு ஏற்பிகளுடன் இணைய இயக்குநீர்கள் கலமென்சவ்வை ஊடுருவிச் செல்ல வேண்டும். இவை கொழுமியத்தில் கரையக்கூடியவையாக உள்ளதால் இது சாத்தியமாகிறது. இயக்குநீர்-ஏற்பி இணைந்த கூட்டுப்பொருள் உட்கரு மென்சவ்வைத் தாண்டி, உட்கருவை அடைந்து, குறிப்பிட்ட மரபணு வரிசையையுடன் பிணைந்து, சில மரபணுக்களின் வெளிப்பாடுகளை ஒழுங்காறு செய்கின்றது. இதன் மூலம் வெளிப்படுத்தப்பட்ட மரபணுக்களால் குறியீடு செய்யப்பட்ட புரத உற்பத்தி அதிகமாக்கப்படுகின்றது . என்றாலும், எல்லா இசுடீராயிடு ஏற்பிகளும் கலத்தினுள் இருப்பதில்லை. சில இசுடீராயிடு ஏற்பிகள் முதலுருமென்சவ்வில் உள்ளன.


</doc>
<doc id="45188" url="https://ta.wikipedia.org/wiki?curid=45188" title="எரிபொருள் உட்செலுத்தல் தொகுதி">
எரிபொருள் உட்செலுத்தல் தொகுதி

உள் எரி பொறியின் தொழிற்பாட்டில் அதன் உள்வாங்கி வீச்சில் எரிவளியும் காற்றும் கலந்து உட்செல்லும். எவ்வளவு எரிவளியும் காற்றும் கலந்து உட்செல்லும் என்பதை கட்டுப்படுத்தும் தொகுதியே எரிபொருள்ள் உட்செலுத்தல் தொகுதி ஆகும். இந்தக் கலவையின் விகிதம் "காற்று-எரி பொருள் விகிதம்" எனப்படுகிறது. 

இது மூன்று வகைப்படும்

1980 பின்னர் இலத்திரனியல் கட்டுப்பாடு தொகுதிகள் வந்தபின் கார்பறேற்ரர் வகை பயன்பாட்டில் அவ்வளவு இல்லை. 



</doc>
<doc id="45190" url="https://ta.wikipedia.org/wiki?curid=45190" title="புகைபோக்கித் தொகுதி">
புகைபோக்கித் தொகுதி

உள் எரி பொறி எரிபொருள் எரிந்தவுடன் அதிலுள்ள ஆற்றல் முடிந்துவிடும். எரிந்த மீதமுள்ள கழிவு வளிமங்களை உந்தி நகர்ந்து அமுக்கி உந்தறையோடு இணைக்கப்பட்ட ஒரு கழிவாய் குழாயின் வழியாக தள்ளிவிடும். இந்த குழியாயும் அதோனுடு இவ்வாறு கழிவு வளிமங்களை வெளியேற்ற பயன்படும் உறுப்புகளுமே புகைபோக்கித் தொகுதி எனப்படுகிறது. வெளியேற்றும் பொழுது கழிவு வளிமங்களை சுத்திகரிப்பதும் இந்த தொகுதியின் செயற்பாடு ஆகும்.

புகைபோக்கித் தொகுதியின் முக்கிய பாகங்கள் பின்வருமாறு:


</doc>
<doc id="45191" url="https://ta.wikipedia.org/wiki?curid=45191" title="தடுப்புத் தொகுதி (தானுந்து)">
தடுப்புத் தொகுதி (தானுந்து)

தானுந்து பயணித்துக் கொண்டு இருக்கும் பொழுது அதன் வேகத்தை குறைக்கும் அல்லது நிப்பாட்டும் வண்ணம் செயற்படும் தொகுதியே தடுப்புத் தொகுதியாகும். சில்லில் இழக்கப்படும் இயக்க ஆற்றல் உராய்வால் வெப்பமாக மாற்றப்படுகிறது. 

பொதுவாக தானுந்தில் முன் சில்லுகளுக்கு , பின் சில்லுகளுக்கு disc அல்லது பயன்படுத்தப்படுகின்றன. 


</doc>
<doc id="45196" url="https://ta.wikipedia.org/wiki?curid=45196" title="சான் பாப்டிஸ்ட் டெனிஸ்">
சான் பாப்டிஸ்ட் டெனிஸ்

சான் பாப்டிஸ்ட் டெனிஸ் ("Jean-Baptiste Denys"; 1640–1704) என்பவர் ஒரு பிரெஞ்சு மருத்துவர் ஆவார். இவர் பதினான்காம் லூயி மன்னனின் தனிப்பட்ட மருத்துவராக இருந்தவர்.
ஜூன் 15, 1667 இல் இவர் உலகின் முதலாவது மனித இரத்த மாற்றீட்டை செயற்படுத்தினார். ஆட்டின் 9 அவுன்ஸ் நிறை கொண்ட இரத்தத்தை காய்ச்சலால் பீடிக்கப்பட்டு சோர்ந்து போயிருந்த 15 அகவை கொண்ட ஒரு சிறுவனின் உடலில் செலுத்தினார். அதன் பின்னர் அச்சிறுவனின் உடல் நிலை தேறியது.



</doc>
<doc id="45197" url="https://ta.wikipedia.org/wiki?curid=45197" title="பியொங்யாங்">
பியொங்யாங்

பியொங்யாங் வட கொரியாவின் தலைநகரமும் மிகப்பெரிய நகரமும் ஆகும். டேடொங் ஆறு இந்நகரம் வழியாக செல்கிறது. 1993இல் கணக்கெடுப்பின் படி 2,741,260 மக்கள் பியொங்யாங்கில் வசிக்கிறார்கள். 


</doc>
<doc id="45199" url="https://ta.wikipedia.org/wiki?curid=45199" title="வியஞ்சான்">
வியஞ்சான்

வியஞ்சான் (லாவ் மொழி: ວຽງຈັນ, பிரெஞ்சு: Vientiane) லாவோஸ் நாட்டின் தலைநகரமும் மிகப்பெரிய நகரமும் ஆகும். வியஞ்சான் மாநகரத்தின் மக்கள் தொகை 730,000 ஆகும். 


</doc>
<doc id="45201" url="https://ta.wikipedia.org/wiki?curid=45201" title="பிரசிலியா">
பிரசிலியா

பிரசிலியா (Brasília, ()) பிரசில் நாட்டின் தலைநகரமாகும். 2007 கணக்கெடுப்பின் படி 2,455,903 மக்கள் இந்நகரில் வசிக்கிறார்கள். 1956இல் புதிய தலைநகரை உருவாக்கும் நோக்கில், இந்நகரத்தை லூசியோ கோஸ்தா, கட்டிடக் கலைஞரான ஆஸ்கர் நிமேயர் ஆகியோர் திட்டமிட்டு உருவாக்கினர்.

21 ஏப்ரல், 1960 இலிருந்து இந்நகரம் பிரேசிலின் தலைநகராக உள்ளது. அதற்கு முன் 1976 முதல் 1960 வரை ரியோ டி ஜனேரோ பிரேசிலின் தலைநகராக இருந்தது.

இங்கு 119 அயல்நாட்டுத் தூதரகங்கள் உள்ளன.


</doc>
<doc id="45202" url="https://ta.wikipedia.org/wiki?curid=45202" title="பிரேசிலியா">
பிரேசிலியா

பிரேசிலியா (Brazilea) என்பது ஒரு அழிந்துபோன பேரின அல்காவாகும். பிரேசிலியா சிற்றினங்களான பிரேசிலியா ஹெல்பி மற்றும் பிரேசிலியா சிஸ்ஸா ஆகியவை பேலியோரோட்டா என்னும் இடத்தில் உள்ள ஜியோ பார்க் பகுதியில் மரியானா நகரில் மொரோ டோ பாபாலியோ பாறைப்பகுதியில் வாழ்ந்ததாக கண்டுபிடிக்கப்பட்டுள்ளது. பிரேசிலியா வாழ்ந்த காலம் பேர்மியன் காலத்தில் சக்மாரியன் காலம் ஆகும்.


</doc>
<doc id="45207" url="https://ta.wikipedia.org/wiki?curid=45207" title="உருசிய மக்கள் நட்புறவுப் பல்கலைக்கழகம்">
உருசிய மக்கள் நட்புறவுப் பல்கலைக்கழகம்

ரஷ்ய மக்கள் நட்புறவுப் பல்கலைக்கழகம் ("Peoples' Friendship University of Russia", ரஷ்ய மொழி: Российский университет дружбы народов, РУДН) என்பது ரஷ்யாவின் மாஸ்கோ நகரின் தெற்கில் அமைந்துள்ள ஒரு பல்கலைக்கழகம் ஆகும். இக்கல்வி நிலையம் 1960 ஆம் ஆண்டில் பத்திரிசு லுமும்பா நினைவாக பத்திரிசு லுமும்பா மக்கள் நட்புறவுப் பல்கலைக்கழகம் என்ற பெயரில் ஆரம்பிக்கப்பட்டது. பனிப்போர்க் காலத்தில் ஆசியா, ஆபிரிக்கா, மற்றும் தென்னமெரிக்கா போன்ற மூன்றாம் உலக நாடுகளின் மாணவர்களுக்கு உயர் கல்வி, மற்றும் பயிற்சித் திட்டங்களை இலவசமாக வழங்கும் முகமாக இப்பல்கலைக்கழகம் ஆரம்பிக்கப்பட்டது. சில வளர்ந்த நாடுகளில் இருந்தும் குறைந்தளவு மாணவர்கள் இப்பல்கலைக்கழகத்தில் சேர்ந்து கல்வி கற்றார்கள்.

மக்கள் நட்புறவுப் பல்கலைக்கழகம் சோவியத் அரசாங்கத்தால் பெப்ரவரி 5, 1960 இல் ஆரம்பிக்கப்பட்டது. கொங்கோவில் கொல்லப்பட்ட கறுப்பினத் தலைவர் பத்திரிசு லுமும்பாவின் நினைவாக பெப்ரவரி 22, 1961 இல் இப்பல்கலைக்கழகத்துக்கு அவரது பெயர் சூட்டப்பட்டது. முதலாம் ஆண்டில் 59 நாடுகளில் இருந்து மொத்தம் 539 வெளிநாட்டு மாணவர்களும் 57 சோவியத் மாணவர்களும் இப்பல்கலைக்கழகத்துக்கு சேர்க்கப்பட்டார்கள்.

1990களில் சோவியத் ஒன்றியத்தின் கலைப்பிற்குப் பின்னர் பெப்ரவரி 5, 1992 இப்பல்கலைக்கழகத்தின் பெயர் "ரஷ்ய மக்கள் நட்புறவுப் பல்கலைக்கழகம்" என மாற்றப்பட்டது.

இன்று, இப்பல்கலைக்கழகத்தின் 47,000 இற்கும் அதிகமான பட்டதாரிகள் உலகின் 165 நாடுகளில் பணியாற்றுகிறார்கள். தற்போது இங்கு பட்டப்பின்படிப்பு, மற்றும் தொழிற்பயிற்சி உட்பட 57 கல்வித்திட்டங்களில் 131 நாடுகளின் 450 இனங்களில் இருந்து கிட்டத்தட்ட 23,000 மாணவர்கள் கல்வி பயிலுகின்றனர். இவர்களில் கிட்டத்தட்ட 3500 வெளிநாட்டினர் அடங்குவர்.




</doc>
<doc id="45213" url="https://ta.wikipedia.org/wiki?curid=45213" title="வஸ்தோக் திட்டம்">
வஸ்தோக் திட்டம்

வஸ்தோக் திட்டம் ("Vostok programme", ரஷ்ய மொழி: Восток, கிழக்கு) என்பது சோவியத் ஒன்றியத்தின் மனிதரை முதற்தடவையாக பூமியின் சுற்றுவட்டத்துக்கு வெற்றிகரமாக அனுப்பிய விண்கலத் திட்டம் ஆகும்.


இவற்றை விட வேறு ஏழு வஸ்தோக் பயணங்கள் (வஸ்தோக் 7 முதல் 13) திட்டமிடப்பட்டிருந்த போதிலும் இவை நிறுத்தப்பட்டு வஸ்கோத் திட்டத்துடன் இணைக்கப்பட்டது.



</doc>
<doc id="45215" url="https://ta.wikipedia.org/wiki?curid=45215" title="வலண்டீனா தெரெசுக்கோவா">
வலண்டீனா தெரெசுக்கோவா

வலண்டீனா விளாடிமீரொவுனா தெரெசுக்கோவா ("Valentina Vladimirovna Tereshkova"; உருசியம்: Валенти́на Влади́мировна Терешко́ва; பிறப்பு: 1937 மார்ச் 6), என்பவர் சோவியத்தொன்றியத்தின் ஓய்வுபெற்ற விண்வெளி வீராங்கனையும் முதற்றடவையாக விண்வெளிக்குச் சென்ற பெண்ணும் ஆவார். இவர் வத்தோக்கு 6 விண்கலத்தில் 1963 சூன் 16 அன்று விண்வெளிக்குச் சென்று அங்கு மூன்று நாள்களுக்குச் சற்றுக் குறைவாகத் தங்கியிருந்து வெற்றிகரமாகத் திரும்பினார்.

1961ஆம் ஆண்டு சோவியத்தொன்றியத்தைச் சேர்ந்த யூரி ககாரின் மண்ணிலிருந்து விண்ணுக்குச் சென்ற முதல் மாந்தர் என்ற பெருமையைப் பெற்றார். அவருக்கு அடுத்தபடியாகப் பெண் ஒருவரை விண்ணுக்கு அனுப்ப சோவியத்து ஒன்றியம் முடிவு செய்தது. இந்த அறிவிப்பை கேட்டதும் ஆயிரக்கணக்கான விண்ணப்பங்கள் குவிந்தன. இறுதிக் கட்டமாக நான்கு பெண்கள் மட்டுமே தெரிவு செய்யப்பட்டனர். மிகக்கடினமான பயிற்சிகளுக்குப் பிறகு 25 வயதான வலண்டீனா தெரெசுக்கோவா தெரிவு செய்யப்பட்டார்.

வத்தோக்கு-6 என்ற விண்கலம் வலண்டீனாவை ஏற்றிக்கொண்டு 1963 சூலை 16ஆம் நாள் வானத்தை நோக்கிப் புறப்பட்டது. இவர் பூமிப்பந்தைச் சுற்றி 48 முறைகள், 70 மணி நேரம் 50 நிமிடங்கள் விண்வெளியில் வலம் வந்தார். விண்வெளிக்குச் சென்ற முதல் பெண்மணி என்ற பெருமையையும், அதிக நேரம் விண்வெளியில் தங்கியிருந்த விண்வெளி வீரர் என்ற பெருமையையும் பெற்றார்.

சூன் 19ஆம் நாள் விண்கலம் பூமிநோக்கிப் பாய்ந்து வந்தபோது, தரையிறங்கும் முன்பே பாராசூட்டில் இருந்து குதித்து, பாதுகாப்பாக இறங்கினார். ‘சோவியத்தொன்றியத்தின் வீராங்கனை’ என்ற பதக்கத்துடன் ‘இலெனின் விருது’, வேறு பல விருதுகள் எனக் குவிந்தன. இந்த வெற்றிகளைனைத்தையும் பொதுவுடைமைக் கட்சிக்கு அருப்பணித்தார் வலண்டீனா.



</doc>
<doc id="45223" url="https://ta.wikipedia.org/wiki?curid=45223" title="ஒப்பனைப் பொருட்கள்">
ஒப்பனைப் பொருட்கள்

மனித உடலை அலங்கரிக்க, அழகாக காட்சிப்படுத்த, உடலைப் பாதுகாக்க ஒப்பனைப் பொருட்கள் பயன்படுகின்றன. பொதுவாக ஒப்பனைப் பொருட்கள் வேதியியல் சேர்மங்களால் தயாரிக்கப்பட்டதாகவோ அல்லது இயற்கை மூலங்களில் இருந்து செயற்கையாக தருவிக்கப்பட்டவைகளாகவோ இருக்கின்றன
நடனம் ஆடுவோர், நாடகம் நடிப்போர் மட்டுமல்லாமல் அன்றாட வாழ்விலும் மனிதர்கள் தம் அழகை வெளிப்படுத்த ஒப்பனைப் பொருட்களைப் பயன்படுத்துகின்றனர். குறிப்பாக பெண்கள் இவற்றைப் பயன்படுத்தி அழகு செய்வதில் கூடிய ஈடுபாடு கொண்டுள்ளனர். 

பூ, மஞ்சள், எண்ணெய் போன்றவை தொன்று தொட்டே பயன்படுத்தப்பட்டன. அண்மைக் காலங்களில் பல்வேறு தொழிற்சாலைகள் பலதரப்பட்ட ஒப்பனைப் பொருட்களை சந்தைக்கு கொண்டுவந்துள்ளன. இவற்றுள் பல பயனரின் அல்லது பிறரின் உடல் நலத்துக்குக் கேடு விளைவிப்பதாகவும் கண்டறியப்பட்டுள்ளது. குறிப்பாக சில வாசனைத் திரவியங்கள் பலருக்கு ஒவ்வாமையை உண்டுபண்ண வல்லது. 




</doc>
<doc id="45226" url="https://ta.wikipedia.org/wiki?curid=45226" title="அந்தசுது குறியீடு">
அந்தசுது குறியீடு

அந்தசுது குறியீடு அல்லது பெருமைநிலைக் குறியீடு என்பது ஒருவருடைய சமூக நிலையைப் புறநிலையாகக் காட்டுவதும், பொருளாதார அல்லது சமூகத் தகுதியைச் சுட்டுவதும் ஆகும். பல ஆடம்பரப் பொருட்கள் பெருமைநிலைக் குறியீடாகக் கருதப்படுகின்றன. அந்தசுது குறியீடுகள் எல்லா இடங்களில் ஒரே வகையாக இருக்க தேவையில்லை. எனினும் உலகமயமாதல் சூழலில் கூடுதலான உயர் வர்க்க மக்கள் ஒரே வகையான அந்தஸ்து குறியீடுகளை நாடுகின்றனர்.

வரலாற்றின் வெவ்வேறு காலப்பகுதிகளில் அந்தஸ்து குறியீடுகள் மாறி வந்திக்கின்றன. முன்னர் வசதி படைத்தோர் வெள்ளையாகவும் குண்டாகவும் இருப்பதை அந்தஸ்து குறியீடாக கருதினர். ஏன் என்றால் உடலுழைப்பு மிகுந்த முன்னைய காலப்பகுதியில் அவ்வாறு வேலை செய்ய தேவையற்ற வசதி படைத்தோர் குண்டாக இருப்பதை அந்தஸ்து குறியீடாக கருதினர். இன்று பெரும்பாலும் அமர்தியங்கும் வாழ்முறையை கொண்டிருப்பதால் அமெரிக்க போன்ற நாடுகளில் பெருந்தொகையினர் குண்டாக உள்ளனர். அதனால் ஒல்லியாக இருப்பதுவே அந்தஸ்து குறியீடாக பாக்கப்படுகிறது.



</doc>
<doc id="45229" url="https://ta.wikipedia.org/wiki?curid=45229" title="எளிய வாழ்முறை">
எளிய வாழ்முறை

எளிய வாழ்முறை என்பது உணவு, உடை, உறையுள், ஈடுபாடுகள் என வாழ்வியலின் பல்வேறு தளங்களிலும் எளிமையை கடைப்பிடித்து வாழ்வதாகும். பலருக்கு எளிய வாழ்முறை பொருளாதார நெருக்கடியால் ஏற்பட்ட ஒரு கட்டாயம். பிறர் எளிய வாழ்முறையை தமது அமைதியான, மகிழ்ச்சியான பயன்மிக்க வாழ்வுக்கு ஏற்ற வாழ்முறையாகத் தேர்ந்தெடுக்கின்றனர். 
எளிய வாழ்முறை கோட்பாடு எங்கு தோன்றியது என்று குறிப்பிட்டு கூறுவது கடினம். இந்திய சமயங்களில் எளிய வாழ்முறை ஆசையில் இருந்தும் மாயையில் இருந்தும் விடுதலை பெறுவதற்கான ஒரு வழியாக பார்க்கப்பட்டது. சித்தர்கள், துறவிகள் போன்ற சிலர் எளிய வாழ்க்கை முறையை இளமையிலேயே ஏற்றுக்கொண்டனர். மேலும், இது ஒவ்வொரு மனிதனும் ஒரு கட்டத்தில் ஏற்கத் தகுந்த வாழ்வு முறையாகவும் பரிந்துரைக்கப்பட்டது. ஒரு மனிதனின் வாழ்க்கை கட்டங்கள் மாணவனாக, வீட்டுத் தலைவனாக, ஓய்வு பெற்றவனாக, முற்றும் துறந்தவனாக ("Ascetic") பிரிக்கப்படுகிறது. பெளத்தம், சமணம், கிறித்தவ சமயங்களின் துறவிகள் ஆகியோரும் எளிய வாழ்முறையைப் பின்பற்றுகின்றார்கள். 
எளிய வாழ்முறை ஐக்கிய அமெரிக்கா போன்ற பொருளாதார வளம் மிக்க நாடுகளிலும் சிறுபான்மையினரால் விரும்பி ஏற்றுக் கொள்ளப்பட்டுள்ளது. குறிப்பாக வேகமான பொருளாதார வளர்ச்சியின் சூழலியல் விளைவுகள் பாரதூரமாக வெளிப்படும் இந்த காலக்கட்டத்தில் மேலும் மேலும் பலர் எளிய வாழ்முறையைத் தேர்வு செய்கின்றனர். 


</doc>
<doc id="45230" url="https://ta.wikipedia.org/wiki?curid=45230" title="மூன்றாம் பால்">
மூன்றாம் பால்

மூன்றாம் பால் உடல் உறுப்புகளால் ஒரு பால் ஆகவும் உணர்வால் எதிர்பாலாகவும் தம்மை உணர்வோரை அடையாளப்படுத்துவோரை குறிப்பிடும் சொல் ஆகும். பிறப்பால் ஆண்களாக அடையாளப்படுத்தப்பட்டு பின்னர் தம்மை பெண்ணாக உணர்ந்து பெண்களாக வாழ முற்படுவோர்கள் திருநங்கைகள் எனப்படுகின்றனர். அவ்வாறே பிறப்பால் பெண்களாக அடையாளப்படுத்தப்பட்டு பின்னர் தம்மை ஆண்களாக உணர்ந்து ஆணகளாக வாழ் முற்படுவோர் திருநம்பி எனப்படுவர்.

தமிழ்நாடு அரசு மூன்றாம் பாலினத்தாரை தற்போது அங்கீகரிக்க தொடங்கி உள்ளது. அவர்கள் அடையாள அட்டை, மற்றும் இதர சேவைகளைப் பெற மூன்றாம் பால் என தம்மை அடையாளப்படுத்துவதை தமிழ்நாடு ஏற்றுக்கொண்டுள்ளது. இந்தியாவில் இது ஒரு முக்கிய அரசியல் சமூக மாற்றமாக பார்க்கபபடுகிறது.



</doc>
<doc id="45232" url="https://ta.wikipedia.org/wiki?curid=45232" title="அன்பளிப்பு">
அன்பளிப்பு

தாமாக உவந்து பிறருக்குத் தரும் பொருட்கள் அல்லது சேவைகள் அன்பளிப்பு ஆகும். அன்பளிப்பைப் பெறுவோர் இவ்வாறே பின்னர் அன்பளிப்பைத் திரும்பித் தருவார் என்ற ஒரு எதிர்பார்ப்பு இருக்கக் கூடும். இருப்பினும் இது ஒரு வணிகப் பண்டமாற்று இல்லை. அன்பளிப்புகள் இலவசகமாகத் தரப்படுவையாகும். 

தமிழர்கள் மத்தியில் ஒரு வீட்டுக்குச் செல்லும் போது உணவுப் பொருட்கள் அல்லது இதர பொருட்களைக் கொண்டு செல்வது பண்பாகப் பார்க்கப்படுகிறது. 

தமிழர் வாழ்வோட்ட சடங்குகளிலும் அன்பளிப்பு வழங்குவது வழக்கம். 
இந்த வழக்கம் சிலரால் மேசமாகத் தமது இலாபத்துக்காகப் பயன்படுத்துவதாகவும் விமர்சனம் உண்டு. எடுத்துக்காட்டாக அன்பளிப்புகளைப் பெறும் பொருட்டு சடங்குகளை நடத்துவோரும் உள்ளனர். இதனால் உண்மையாகச் சடங்குகள் அல்லது கொண்டாட்டங்களையும் நடத்துவோரும் சங்கடத்துக்குள்ளாவதுண்டு. இப்படியானால் மாற்று வழிகளில் அன்பளிப்புகளை வழங்குவது ஒரு தீர்வாக அமையலாம். 


</doc>
<doc id="45233" url="https://ta.wikipedia.org/wiki?curid=45233" title="பொங்கு தமிழ்">
பொங்கு தமிழ்

ஈழத்தமிழர் போராட்டத்தின் நியாயங்களை கலைநிகழ்வுகள் மூலம் உலக அரங்கில் முன்வைப்பதே பொங்கு தமிழ் ஆகும். இலங்கை இராணுவ ஆக்கிரமிப்புக்கு உட்பட்டு இருக்கும் யாழ் பல்கலைக்கழக மாணவர்களால் இந்த நிகழ்வு 2001 இல் முதன்முறையாக நிகழ்த்தப்பட்டது. அங்கு பின்வரும் மூன்று வேண்டுகோள்கள் முன்வைக்கப்பட்டன. 


அதனைத் தொடர்ந்து ஈழத்தின் பிற பகுதிகளிலும், புகலிட நாடுகளிலும் இந்த நிகழ்வுகள் முன்னெடுக்கப்பட்டன.

பொங்கு தமிழ் உலகத்தமிழர்கள் தமது உரிமைகளுக்காகவும் இலங்கை அரசின் கொடுமைகளுக்கு எதிராகவும் தமது குரலை வெளிப்படுத்தும் ஒர் அரங்கு. பல்வேறு சுதந்திரங்கள் உறுதி செய்யப்பட்ட மேற்குநாடுகளில் வெளிவரும் ஒரு குரல். பலர் தமிழீழ விடுதலைப் புலிகளுக்கு ஆதரவாக கருத்துக்களைத் தெரிவித்தாலும், இது தமிழீழ விடுதலை புலிகளின் ஆதரவாளர்களை மட்டும் கொண்டதாக கொள்ள முடியாது. தமிழர்கள் இலங்கை அரசின் கொடுமைகளுக்கு எதிராக தமது நிலைப்பாட்டை வெளிப்படுத்தும் ஒரு அரங்காகவும் இதைக் கருதலாம்.

2008 ஆண்டு பல்வேறு நாடுகளில் பொங்கு தமிழ் நிகழ்ச்சிகள் நிகழ்த்தப்படுகின்றன. தமிழ்நாட்டின் நன்கு அறியப்பட்ட ஈழப்போராட்ட ஆதரவாளர்களும் இங்கு கலந்துகொள்கிறார்கள். இவர்களில் கவிஞர் அறிவுமதி, புலவர் புலமைப்பித்தன், ஓவியர் புகழேந்தி குறிப்பிடத்தக்கோர் ஆவர்.




</doc>
<doc id="45235" url="https://ta.wikipedia.org/wiki?curid=45235" title="சூழலியம்">
சூழலியம்

சுற்றுச்சூழலை (Environmentalism) பாதுகாப்பதை குறிக்கோளாக கொண்டு முன்னெடுக்கப்படும் சமூக, அரசியல், பொருளாதார உலகாளவிய தத்துவமும் இயக்கமும் சூழலியம் ஆகும். இது ஒரு தனி இயக்கம் இல்லை. மாறாக பல தரப்பட்ட தத்துவ நடைமுறை வேறுபாடுகளுடன் இயங்கும் பல்வேறு இயக்கங்களை குறிக்க இந்த சொல் பயன்படுகிறது. 
சூழலியம் கருத்தியல் நோக்கில் பேண்தகா பொருளாதார முன்னேற்றத்தை, பொருள்மையவாத ஆடம்பர நுகர்வுப் பண்பாட்டை விமர்சிக்கின்றது. மக்கள் தொகை அதிகரிப்பை சூழலுக்கு கேடு விளைவிக்கு ஒரு நிகழ்வாகப் பாக்கிறது. தற்கால மனிதர் இயற்கையோடு இயைந்து செயற்படாமல், அதை பாழடைய செய்வதாக விமர்சிக்கின்றது. எதிர்கால சந்ததிகளுக்கு பேணி கொடுக்க வேண்டிய இயற்கை வளங்களைப் இப்போதே பயன்படுத்தி, அல்லது அழிப்பதாக சூழலியம் விமர்சிக்கிறது. 


</doc>
<doc id="45239" url="https://ta.wikipedia.org/wiki?curid=45239" title="பார்செலோனா">
பார்செலோனா

பார்செலோனா (அல்லது பார்சிலோனா) (Barcelona) எசுப்பானியா நாட்டின் இரண்டாம் மிகப்பெரிய நகரம் ஆகும். காட்டலோனியா பகுதியின் தலைநகரம் ஆகும். இந்நகரின் மக்கள் தொகை 2009 கணக்கெடுப்பின் படி 1,621,537 ஆகும்; இது பார்சிலோனா நிர்வாகப் பகுதிக்குள் வாழும் மக்கள்தொகையாகும், அதாவது 101.4 கிமீ² பரப்பில் வாழ்வோரின் மக்கள்தொகை. புறநகர்ப் பகுதியில், இது 803 கிமீ² வரை விரிகிறது, தோராயமாக 4.2லிருந்து 4.5 மில்லியன் மக்கள் வாழ்கின்றனர். பாரீசு, இலண்டன், தி ரூர், மிலான் ஆகிய நகர்களுக்கடுத்து ஐரோப்பிய ஒன்றியத்திலேயே அதிக புறநகர் மக்கட்தொகை கொண்ட (ஆறாவது இடத்தில்) நகராகத் திகழ்கிறது. மெடிட்டரேனியன் கடற்கரையில் இருக்கும் பெருநகர்களிலேயே இதுவே மிகப்பெரிய நகரமாகும். இந்நகரம் யோப்ரிகாட் மற்றும் பீசோசு நதிகளின் முகவாய்ப்பகுதிகளின் இடையே அமைந்துள்ளது. இதன் மேற்கு எல்லையாக செல்லா டி கோல்செரோலா மலைமுகடு (512 மீ/1680 அடி) அமைந்துள்ளது.

ரோமானியப் பேரரசின் நகரமாகத் தோற்றுவிக்கப்பட்ட பார்செலோனா, விரைவில் பார்செலோனா மாவட்டத்தின் தலைநகராக மாறியது. அரகான் அரசாட்சியின் ஆளுகைக்குட்பட்ட பின்னர், அரகான் பேரரசின் மிக முக்கியமான நகரமாக பார்செலோனா உருப்பெற்றது. வரலாற்றில் பலமுறை முற்றுகையிடப்பட்டு சிதைக்கப்பட்ட இந்நகரம், தற்போது செழுமையான பாரம்பரிய சின்னமாகத் திகழ்கிறது. இக்காலத்தில், மிக முக்கியமான கலாச்சார நடுவமாகவும் அதிகம் வெளிநாட்டுப் பயணிகள் வருகைதரும் இடமாகவும் இந்நகரம் இருக்கிறது. 1992இல் இந்நகரில் ஒலிம்பிக் விளையாட்டுக்கள் நடத்தப்பட்டன. மேலும் பல முக்கியமான உலகத்தரத்திலான மாநாடுகளும் கலந்தாய்வுகளும், முக்கியத்துவம் வாய்ந்த விளையாட்டு நிகழ்ச்சிகளும் நடத்தப்படுகின்றன.


பார்சிலோனா உலகின் முன்னணி பொருளாதார ,சுற்றுலா, மற்றும் வர்த்தக நகரமாக திகழ்கிறது.இது மொத்த உள்நாட்டு உற்பத்தியில் படி ஐரோப்பிய ஒன்றியத்தின் நான்காவது பொருளாதார சக்தியாகவும் உலகில் 35 வது இடத்தயும் வகிக்கின்றது.இதன் மொத்த உற்பத்தி €177 பில்லியன் யூரோ ஆகும்.
இது வருடத்திற்கு 17% வளர்ச்சிடயுடன் ஐரோப்பாவின் நான்காவது வேகமாக வளர்ந்து வரும் நகரமாக உள்ளது.
பார்சிலோனா ஐரோப்பாவின் முக்கிய போக்குவரத்து துறைமுகங்களில் ஒன்றாக உள்ளது.இது ஐரோப்பியாவில் 9 ஆவது இடத்தில் உள்ளது.இது 7.86 சதுர கி.மீ பரப்பளவுடன் பழைய,வர்த்தக,இலவச துறைமுகம் ஆகிய 3 பிரிவுகளை கொண்டது.
மேலும் 35 மில்லியன் பயணிகளை கையாளும் சர்வதேச விமான நிலையத்தையும் கொண்டது இது இசுபானியாவின் இரண்டாவது பெரிய விமான நிலையம் ஆகும்.
ஐரோப்பிய பிரான்ஸ் மற்றும் இசுபானியாவை இணைக்கும் உலகின் இரண்டாவது மிக நீளமான அதிவேக ரயில் பாதையின் முக்கிய மையமாக உள்ளது 
பொதுமக்களின் போக்குவரத்திற்க்காக 11 மெட்ரோ பாதைகளையும் கொண்டது.மேலும் பொது மக்கள் சாலைகளையும் கொண்டுள்ளது.

ஐநாவின் யுனெஸ்கோ நிறுவனத்தாரால் அறிவிக்கப்பட்ட உலகப் பாரம்பரியக் களங்கள் (பார்செலோனாவில் இருப்பவை) பின்வருமாறு:


</doc>
<doc id="45241" url="https://ta.wikipedia.org/wiki?curid=45241" title="மத்ரித்">
மத்ரித்

மத்ரித் (எசுப்பானியம்: Madrid) எசுப்பானிய நாட்டின் தலைநகரமும், ஐரோப்பிய ஒன்றியத்தின் மூன்றாவது மிகப்பெரிய நரமும் ஆகும் (முதல் இரண்டு இலண்டன் மற்றும் பெர்லின்). மேலும் பெருநகர மண்டல பரப்பளவிலும் இது ஐரோப்பிய ஒன்றியத்தின் மூன்றாவது இடத்தில் உள்ளது (முதல் இரண்டு இலண்டன் மற்றும் பாரிசு). நகரின் மொத்த பரப்பளவு 604.3 சதுர கிலோ மீட்டர்கள். மக்கள் தொகை 3.3 மில்லியன். பெருநகர மண்டலம் மற்றும் சுற்றுப்புறங்களைச் சேர்த்து 6.5 மில்லியன். மத்ரித் நகரம், மத்ரித் மாகாணத்தின் உள்ள மன்சனரே நதியின் கரையில் அமைதுள்ளது. இந்த மாகாணங்களின் எல்லைகளாக "கேசுடைல் லியான்" மற்றும் "கேசுடிலா மான்சா" ஆகிய சுயாட்சி மாகானங்கள் உள்ளன.

எசுப்பானியத்தின் தலைநகரம் என்ற முறையில், எசுப்பானிய நாடாளுமன்றம் மற்றும் எசுப்பானிய அரச குடும்பத்தின் இல்லம் ஆகியவை இங்கே அமையப்பட்டிருக்கின்றன. மேலும் எசுப்பானியத்தின் பொருளாதார, கலாச்சார மற்றும் பண்பாட்டு மையமாகவும் மத்ரித் விளங்குகின்றது. பெருநகர மொத்த உற்பத்தியின் படி ஐரோப்பிய ஒன்றியத்தின் மூன்றாவது பெரிய நகரமாகவும், உலக அளவில் 27வது பெரிய நகரமாகவும் இது இருக்கின்றது. அதிக பொருளாதார வாய்ப்புகள், சிறந்த வாழ்க்கைத்தரம் ஆகியவற்றை கொண்டுள்ளதால் இது தென் ஐரோப்பாவின் முதன்மையான பொருளாதார மையமாகவும் விளங்குகின்றது.

ஐக்கிய நாடுகள் அவையின் கீழ் இயங்கும் உலக சுற்றுலாத்துறை அமைப்பின் தலைமைச் செயலகம் இங்கு அமைந்துள்ளது. உலக அளவில் அதிக சுற்றுலாப் பயணிகளைப் பெறும் நகரங்கள் வரிசையில் மத்ரித் ஏழாவது இடத்தில் உள்ளது. ஐரோப்பிய அளவில் இதற்கு நான்காவது இடம். மோனோகில் பத்திரிக்கை 2010ல் மேற்கொண்ட ஒரு கருத்துக்கணிப்பின் படி, மக்கள் வாழத்தகுந்த நகரங்களின் அடிப்படையில் பத்தாவது இடத்தை மத்ரித்துக்கு கொடுத்திருந்தது.

வரலாற்றுக்கு முந்தைய காலத்திலேயே மத்ரித்தில் குடியேற்றங்கள் இருந்ததற்கான அடையாளங்கள் உள்ளன. இருப்பினும் மத்ரித் பற்றிய ஆகப் பழைய குறிப்புகள் கிடைப்பது, எசுப்பானிய முசுலிம் ஆட்சி காலத்தில்தான். குர்துபா கலீபகத்தின் முதலாம் முகம்மதினால் இன்றைய மத்ரித்தில் ஒரு கோட்டை கட்டப்பட்டது. இது லியான் மற்றும் கேசுடிலே பேரரசுகளின் தாக்குதல்களில் இருந்து இசுலாமிய அல்-அந்தூசு பகுதியை காக்கும் வண்ணம் கட்டப்பட்டது. குர்துபா கலீபகத்தின் வீழ்ச்சிக்கு பிறகு 1085ல் இது கிறித்தவ அரசுகளால் கைப்பற்றப்பட்டு கேசுடிலே பேரரசுடன் இனைக்கப்பட்டது. இதனைத் தொடர்ந்து அங்கு வாழ்ந்து வந்த முசுலிம் மற்றும் யூதர்கள் அப்புறப்படுத்தப்பட்டு, மத்ரித்தின் புறநகர் பகுதியில் குடியேற்றப்பட்டனர்.

இதன் பிறகான காலக்கட்டத்திலும், மத்ரித் பல முறை முற்றுகைக்கு உள்ளானது. போர்த்துக்கீசியர் மற்றும் நெப்போலியன் ஆகியோரது கட்டுப்பாட்டுலும் சிறிது காலம் இருந்தது. 1931ம் ஆண்டின் எசுப்பானிய சட்ட வரைவின் படி மாநில தலைநகரமாக அறிவிக்கப்பது. கூடவே 1936 முதல் 1939 வரையிலான உள்நாட்டு போரில் மிகவும் பாதிக்கப்படது. இருப்பினும் 1960களில் ஏற்பட்ட பொருளாதார முன்னேற்றம் காரணமாக மிக விரைவாக வளரத்தொடங்கியது. 1978ல் அதிகாரப்பூர்வமாக எசுப்பானியத்தின் தலைநகராக அறிவிக்கப்பட்டது.

மத்ரித் பெருநகர மன்றம் 52 உறுப்பினர்களைக் கொண்டது. இவர்கள் மத்ரித் நகராட்சிப் பகுதிகளில் இருந்து தேர்ந்தெடுக்கப்படுகின்றனர். இவர்களிலிருந்து ஒரு நகரத் தலைவர், ஒரு துணைத் தலைவர் மற்றும் எட்டு பிரதிநிதிகள் தேர்ந்தெடுக்கப்பட்டு மாநகராட்சி சபை அமைக்கப்படுகின்றது.

அனா பொடெல்லா, தற்போதைய மத்ரித் மாநகரத்தின் தலைவர் ஆவார். இவரின் சொந்தக் கட்சியைச் சேர்ந்த முன்னாள் மாநகரத் தலைவரான அல்பர்டோ ரூசு கல்லாடன், 2011ல் எசுப்பானிய சட்ட அமைச்சராக பொறுப்பேற்றதில் இருந்து, இவர் இந்த பதவியில் இருந்து வருகின்றார்.

மத்ரித், பனிபொதுவாக மத்தியதரைக் கடல் காலநிலையையே கொண்டுள்ளது. கடல் மட்டத்திலிருந்து 2188 அடி உயரத்தில் இருப்பதால் குளிர்காலங்களில் சிதறலான பனிப் பொழிவுடன் கூடிய மிகக் குறைந்த வெப்பநிலையே இங்கு பதிவாகின்றது. கோடை காலத்தில் மிதமான வெப்ப நிலை நிலவுகின்றது. ஆகக் கூடியதாக யூலை மாதங்களில் 31 °C முதல் 33 °C வரை வெப்பம் நிலவுகின்றது. வான்பொழிவு, இலையுதிர் மற்றும் வசந்த காலங்களில் அதிகமாக உள்ளது.

16ம் நூற்றாண்டின் மத்தியில் மத்ரித், எசுப்பானியத்தின் தலைநகராக அறிவிக்கப்பட்டதிலிருந்து அதன் மக்கள் நெருக்கம் அதிகமாகத் தொடங்கியகியது. இது அதிகபட்சமாக 1970களில் 3 மில்லியனைத்தொட்டது. ஆனால் 1990 களின் மத்தியில் ஏற்பட்ட பொருளாதாரப் பின்னடைவு காரணமாக, மக்கள்தொகை கணிசமான அளவு குறையத் தொடங்கியது. சிறு மற்றும் குறு நகரங்களிலும் வேலைவாய்ப்பு வசதிகள் பெருகியதன் காரனமாகவே இந்த மக்கள் தொகை குறைவு ஏற்பட்டதாகவும் கூறுவர்.

இருப்பினும் 1990களின் முடிவில், மீண்டும் அதிகரிக்கத் தொடங்கிய மத்ரித் மக்கள் தொகை 21ம் நூற்றாண்டில் அதன் உச்சத்தைத் தொட்டது. குறிப்பாக 2001 முதல் 2005 வரையிலான காலப்பகுதியில் மட்டும் இதன் மக்கள் தொகை 271,856 வரை உயர்ந்தது.

மேலும் இதன் பொருளாதார வனப்புகளைக் கணக்கில்கொண்டு, பிற நாடுகளில் இருந்து வரும் குடியேறிகளும் இங்கு அதிகம். இவ்வாறு இலத்தீன் அமெரிக்கா, ஆசியா, ஐரோப்பா மற்றும் ஆப்பிரிக்கா போன்றவற்றில் இருந்து இங்கு குடியேறிய மக்களின் தொகை, மொத்த மத்ரித் மக்கள் தொகையில் 16.2% ஆகும்.

மத்ரித்தின் சகோதர நகரங்கள் கீழே:



</doc>
<doc id="45244" url="https://ta.wikipedia.org/wiki?curid=45244" title="லிஸ்பன்">
லிஸ்பன்

லிஸ்பன் (Lisbon) போர்த்துகல் நாட்டின் தலைநகரமும் மிகப்பெரிய நகரமும் ஆகும். போர்த்துகல் நாட்டு மொத்த உள்நாட்டு உற்பத்தி இந்நகரிலிருந்து வெளிவருகிறது. லிஸ்பன் மாநகரில் 2.8 மில்லியன் பேர் வசிக்கிறார்கள்.


</doc>
<doc id="45245" url="https://ta.wikipedia.org/wiki?curid=45245" title="பிராங்க்ஃபுர்ட்">
பிராங்க்ஃபுர்ட்

ஃபிராங்க்ஃபுர்ட் அம் மெய்ன் (Frankfurt am Main) ஜெர்மனியின் ஐந்தாம் மிகப்பெரிய நகரம் ஆகும். இந்நகரம் உள்ளிட ஃபிராங்க்ஃபுர்ட் மாநகரம் ஜெர்மனியின் இரண்டாம் மிகப்பெரிய மாநகரமாகும். ஐரோப்பா கண்டத்தில் இந்நகரும் பாரிசும் மிக முக்கியமான வர்த்தக நகரங்கள் ஆகும். ஜெர்மனியின் முக்கியமான வர்த்தக மற்றும் போக்குவரத்து நகரம் ஆகும். இங்கு 664.000 மக்கள் வசிக்கிறார்கள். ரோமர் காலத்தில் இங்கு ஜெர்மனிய அரசர்கள் முடிசூட்டப்படும் இடமாகவும் இருந்தது. 1806 ஆம் ஆண்டு வரை இது சுகந்திர ராஜ்யமாக இருந்து வந்தது.

இன்று ஜரோப்பாவின் முக்கிய வியாபார, சந்தைப்படுதல் மற்றும் சேவை நகரமாக அமைந்துள்ளது. ஆகவே சர்வதேச அளவில் முக்கிய நகரங்களில் ஒன்று இது. ஐரோப்பிய மத்திய வங்கி, ஜெர்மனிய கூட்டுவங்கி, ரங்பூர் பங்குசந்தை மற்றும் சந்தைப்படுத்தல் மையம் இருப்பதால் பிரபலமாக இருகிறது. அதுமட்டுமின்றி ஃபிராங்க்ஃபுர்ட் விமான நிலையம், பிரதான தொடருந்து நிலையம் ஃபிராங்க்ஃபுர்ட் முற்சந்தி ஆகியவை மத்திய மையமாக போக்குவரத்துக்கு உதவுகிறது.

1875 ஆம் ஆண்டில் 100.000 குடிவாசிகளை எட்டியது. 1928 ஆம் ஆண்டில் 500.000 குடிவாசிகளைத் தாண்டியது.

"பிரன்கோனோவர்ட்" (பண்டைய செருமனி) அல்லது "வதும் பிரான்கோரம்" (லத்தின்) ஆகிய பெயர்கள்தான் 794ம் ஆண்டின் பதிவேடுகளில் காணப்படுகின்றன. இதுவே காலப்போக்கில் "பிரான்க்போர்ட்" மற்றும் பிரான்க்புர்த் என மறுவி, இறுதியில் பிராங்க்ஃபுர்ட் என்று உருமாறியது. 14ம் நூற்றாண்டிற்கு முன்பு வரை, தானே முதன்மையானவன் என்ற முன்னொட்டுப் பெயருடன் திரிந்து, 19ம் நூற்றாண்டின் தொடக்கலிருந்து, பிராங்க்ஃபுர்ட் என்ற பெயரே இன்று வரை நீடிக்கின்றது.

பிராங்க்ஃபுர்ட் நகரானது, தனுஸ் மலைத்தொடரின் தென்கிழக்கில், மெயின் ஆற்றின் இருபுரமும் அமைந்துள்ளது. செருமனியின் தென்மேற்கு மாகாணமான அஸியின் மிகப்பெரும் மாநகராக விளங்குகின்றது. நகரின் தென் பகுதியில், பாதுகாக்கப்பட்ட காடுகள் உள்ளது. நகரின் மொத்த பரப்பளவாக ம், கிழக்கு மேற்காக வடக்கு தெற்காக ம் உள்ளது. நகரின் மையப்பகுதியானது, மெயின் ஆற்றின் வடக்கே அமைந்துள்ளது.

பிராங்க்ஃபுர்ட் நகரானது, 46 நகர மாவட்டங்களாகவும், 118 பெருநகரங்களாகவும், 448 தோ்வு மாவட்டங்களாகவும் பிரிக்கப்பட்டுள்ளது. 46 நகர மாவட்டங்களும் அரசியலைப்பிற்காக 16 பகுதி மாவட்டங்களாக ஒன்றிணைக்கப்பட்டுள்ளன.

ஃபிராங்க்ஃபுர்டில் தமிழர்கள் 1983 ஆம் ஆண்டு முதற்கொண்டு புலம்பெயர்ந்து வாழ்கிறார்கள். ஈழத்தில் போர் உருவான காலத்துக்கு முன்னமே தமிழர் இங்கு புலம் பெயர்ந்தனர் எனவும் பிற்பாடு பிற நகரங்களுக்கு குடிமாறியதும் பற்றிய சான்றுகள் இல்லாததால் எப்போது இருந்து தமிழர்கள் இங்கு இருக்கிறார்கள் என்பது சரியாகத் தெரியாது. இங்கு உள்ள உயர் கட்டிடங்களை வடிவமைக்க தென்னிந்திய கட்டிடக் கலைஞர்கள் வரவழைக்கப்பட்டார்கள். அதில் தமிழக தமிழர்களும் அடங்குவார்கள். இதன்படி பார்த்தால் 1960 ஆம் ஆண்டிலிருந்தே தமிழர்கள் இங்கு வாழ்ந்து வரவேண்டும். தமிழகத் தமிழர்கள் தமிழ் பண்பாட்டையும் மொழியையும் அடுத்த சந்ததிக்கு கொடுப்பதில் அதிக ஆர்வம் காட்டவில்லை. 2009 ஆம் ஆண்டின் அறிக்கையின்படி 300 குடும்பங்கள் இருக்கின்றன. ஈழத்தமிழர்களால் அங்கு தமிழ் மன்றம், தமிழ் இந்து மன்றம், தமிழ் பாடசாலை, தமிழர் பண்பாட்டுக் கழகம் இயங்கி வருகிறது. தமிழ் இந்து கிறித்துவக் கோவில் இருந்து வருகிறது.

அதோடு தமிழ் கடைகளில் இலங்கை இந்திய மற்றும் ஆசிய உணவுப் பொருட்கள் விற்று வருகிறார்கள். 
இங்குள்ள தமிழ் அமைப்புக்கள் அமைப்பிகள், தமிழ் பண்பாட்டைப் பேனுவதிலும், இங்கு பிறக்கும் பிள்ளைகளுக்குத் தமிழ் அறிவைக் கற்றுக் கொடுப்பதில் பெரும் பங்கு வகிக்கின்றன. தமிழ் கோவில்களில் தமிழில் வழிபாடுகள் நடைபெற்று வருகிறது. கிறித்துவ இந்து விசேச நாட்களில் மதப் பண்டிகைகள் பேனிப்பாதுகாத்து வரப்படுகிறது இங்கு உள்ள தமிழர்களால்.

தமிழ்க்கடைகளில் 1980 ஆம் ஆண்டு முதல் சமுதாய சந்திப்ப்பு இடமாக இருந்து வந்திருக்கிறது. அங்கு தாயகச் செய்திகளை பகிரும் இடமாக இருந்தது இங்கு தமிழர் தம் வர்த்தகத்தைப் பேனி வருகிறார்கள். தமிழர் நிறுவனங்கள் தொடர்ந்து இயங்கி வருகிறது.

மே 17, 2009 ஆம் ஆண்டு ஈழமக்களின் துயரம் கண்டு, தமிழர்களால் பிரதான தொடருந்து நிலையம் முடக்கப்பட்டது வரலாற்றில் பதிவாகியது. பத்திரிக்கை வானொலி தொலைக்காட்சிகள் இந்த போராட்டத்தை ஒளி ஒலி பரப்பியது.


</doc>
<doc id="45246" url="https://ta.wikipedia.org/wiki?curid=45246" title="லமார் ஓடம்">
லமார் ஓடம்

லமார் ஜோசஃப் ஓடம் (Lamar Joseph Odom) ஒரு அமெரிக்க கூடைப்பந்தாட்டக்காரர் ஆவார். இவர் என். பி. ஏ.இல் லாஸ் ஏஞ்சலஸ் லேகர்ஸ் அணியில் விளையாடுகிறார். இவர், 2015-ம் ஆண்டு கூகிளில் அதிகம் தேடப்பட்ட நபராவார். 


</doc>
<doc id="45258" url="https://ta.wikipedia.org/wiki?curid=45258" title="சான் ஹொசே, கலிபோர்னியா">
சான் ஹொசே, கலிபோர்னியா

சான் ஹொசே அமெரிக்காவில் 10ஆம் மிகப்பெரிய நகரமும் கலிபோர்னியா மாநிலத்தில் மூன்றாம் மிகப்பெரிய நகரம் ஆகும். சிலிக்கான் பள்ளத்தாக்கில் அமைந்த இந்நகரில் 2006 கணக்கெடுப்பின் படி 929,936 மக்கள் வசிக்கிறார்கள்.

இப்பகுதியில் தகவல் தொழில்நுட்பத் துறையில் குறிப்பிடத்தக்க அளவு இந்தியர்கள் பணியாற்றுகின்றனர்.


</doc>
<doc id="45260" url="https://ta.wikipedia.org/wiki?curid=45260" title="சான் ஹொசே, கோஸ்ட்டா ரிக்கா">
சான் ஹொசே, கோஸ்ட்டா ரிக்கா

சான் ஹொசே (San José) கோஸ்ட்டா ரிக்கா நாட்டின் தலைநகரமும் மிகப்பெரிய நகரமும் ஆகும். 1738இல் உருவாக்கப்பட்ட இந்நகரத்தில் 346,799 மக்கள் வசிக்கிறார்கள்.


</doc>
<doc id="45265" url="https://ta.wikipedia.org/wiki?curid=45265" title="சான் ஹொசே">
சான் ஹொசே

சான் ஹொசே எசுப்பானியத்தில் "புனித யோசப்" என்பது. உலகில் மிகவும் பயன்படுத்திய இடப்பெயர் ஆகும். இப்பெயரில் உள்ள விக்கிப்பீடியா கட்டுரைகள்:



</doc>
<doc id="45285" url="https://ta.wikipedia.org/wiki?curid=45285" title="இராணி இலட்சுமிபாய்">
இராணி இலட்சுமிபாய்

இராணி இலட்சுமிபாய் அல்லது சான்சி இராணி ("Rani Lakshmibai", மராத்தி-"झाशीची राणी", நவம்பர் 19, 1835–சூன் 17, 1858) வடமத்திய இந்தியாவின் சான்சி நாட்டின் இராணி. 1857 இந்தியக் கிளர்ச்சியில் பெரும்பங்காற்றி இந்தியாவில் பிரித்தானியரின் ஆட்சிக்கு எதிராகக் கிளர்ந்து எழுந்தோர்களின் முன்னோடியாகக் கணிக்கப்படுகின்றவர்.

நவம்பர் 19, 1835இல் வாரணாசியில் பிராமணக் குடும்பத்தைச் சேர்ந்த மௌரியபந்தர்-பகீரதிபாய் தம்பதியினருக்குப் பிறந்தவர் சான்சி இராணி. இவருக்குப் பெற்றோர் இட்ட பெயர் மணிகர்ணிகா. இவர் மனு எனவும் அழைக்கப்பட்டார். இவருக்கு நான்கு வயதாகும்போது பகீரதிபாய் இறந்து போனார். இவர் சிறு வயதிலேயே குதிரையேற்றமும், வாள் வீச்சும் கற்றுக் கொண்டார். மணிகர்ணிகாவின் தந்தையாகிய மௌரியபந்தர் பித்தூரிலுள்ள பேஷ்வா நீதிமன்றத்தில் வேலை செய்தார். பித்தூரின் பேஷ்வா மணிகர்ணிகாவைத் தனது சொந்த மகள் போல வளர்த்தார்.

இவரது தந்தை சான்சியை ஆண்ட ராஜா கங்காதர ராவ் நெவல்கர் என்பவருக்கு 1842இல் மணிகர்ணிகாவைத் திருமணம் செய்து வைத்தார். அதிலிருந்து, மணிகர்ணிகா இராணி இலட்சுமிபாய் என அழைக்கப்பட்டதுடன் சான்சியின் ராணியாகவும் பதவியேற்றார். 1851இல் அவர்களுக்குப் பிறந்த மகனான தாமோதர் ராவ் நான்கு மாதங்களில் இறந்து போனான். தாமோதர் ராவின் இறப்பின் பின், ராஜா கங்காதர ராவ் நெவல்கரும், இராணி இலட்சுமிபாயும் ஆனந்த் ராவைத் தத்தெடுத்தனர். பின்னர், அக்குழந்தைக்குத் தாமோதர் ராவ் எனப் பெயர் சூட்டப்பட்டது. ஆனாலும் தனது மகனின் இழப்பின் துயரத்திலிருந்து மீளாத ராஜா கங்காதரராவ் நவம்பர் 21, 1853இல் உடல்நலமிழந்து இறந்தார்.

மன்னர் கங்காதர ராவ் மறைந்த பின், வளர்ப்பு மகன் தாமோதர் ராவை ஆட்சியில் அமர்த்த எண்ணினார் சான்சி ராணி. ஆனால், அப்போதைய ஆங்கிலேய ஆளுநர் டல்லவுசி, பிரித்தானியக் கிழக்கிந்திய நிறுவனத்தின் அவகாசியிலிக் கொள்கையின்படி, தத்துப்பிள்ளையை அதிகாரபூர்வமாக ஏற்றுக் கொள்ள மறுத்தார். "ஒரு மன்னருக்கு நேரடி வாரிசு இல்லையென்றால், அந்த அரசு தங்களுக்கே சொந்தம்" என உரிமை கொண்டாடி வந்த ஆங்கிலேயர்கள் சான்சி நாட்டைத் தமது ஆட்சிக்குட்படுத்த முடிவெடுத்தனர். ஆங்கிலேயர்கள் 1854 ஆம் ஆண்டு மார்ச்சு மாதம் ராணி லட்சுமிபாய்க்கு 60000 ரூபாயை ஓய்வூதியமாகக் கொடுத்து ஜான்சிக் கோட்டையை விட்டு வெளியேறச் சொன்னார்கள்.

ஆயினும் 1857ஆம் ஆண்டு மே 10 ஆம் திகதி இந்தியக் கிளர்ச்சி மீரட்டில் ஆரம்பமாகியது. போர் வீரர்களுக்குப் புதிதாக வழங்கப்பட்ட துப்பாக்கிக் குண்டுகளில் பசுவினதும், பன்றியினதும் கொழுப்புப் பூசப்பட்டதால் இக்கிளர்ச்சி ஏற்பட்டுப் பரவத் தொடங்கியது. இச்சந்தர்ப்பத்தில், ஆங்கிலேயர்கள் இந்தியக் கிளர்ச்சி சம்பந்தமாகவே கவனம் செலுத்தினர். ஜான்சி பற்றி அதிகக் கவனம் செலுத்தவில்லை. இதன் காரணமாக, இராணி இலட்சுமிபாய் தனியாகவே ஜான்சியை ஆட்சி செய்தார். வடமத்திய இந்தியாவிலே ஜான்சி அமைதியான பிரதேசமாக இருந்தமையைக் காட்டுவதற்காகவும் ஜான்சி எந்த விதமான முற்றுகையை எதிர்கொள்வதற்கான அபாயத்தைக் கொண்டிருக்கவில்லை என்பதனைத் தெளிவுபடுத்துவதற்காகவும் இராணி இலட்சுமிபாயால் ஹால்டி குங்குமப் பண்டிகை ஏற்பாடு செய்யப்பட்டுக் கொண்டாடப்பட்டது.

ஆனாலும் இராணி இலட்சுமிபாய் ஆங்கிலேயர்களை எதிர்க்கக்கூடும் என்ற அச்சம் ஆங்கிலேயர்களிடம் இருக்கவே செய்தது. இதனால், ஆங்கிலேயர்கள் 1857 ஆம் ஆண்டு சூன் 8ஆம் திகதி ஜோக்கன் பாக்கில் பிரித்தானியக் கிழக்கிந்திய நிறுவனத்தின் அதிகாரிகளைப் படுகொலை செய்ததில் இராணி இலட்சுமிபாய்க்கும் பங்கு உள்ளதாகக் கூறினர். பொதுமக்களும், விவசாயிகளும் இராணி இலட்சுமிபாய் மீது வைத்திருந்த மதிப்பைச் சீர்குலைக்கவே இவ்வாறு கூறினர்.
இதனையே காரணமாக வைத்து, 1858 ஆம் ஆண்டு மார்ச்சு 23ஆம் திகதி ஹீ ரோஸ் தலைமையில் ஆங்கிலேயர்களின் படை ஒன்று ஜான்சியைக் கைப்பற்றுவதற்காக அனுப்பி வைக்கப்பட்டது. ஜான்சியின் படைகளுக்கு உதவி செய்வதற்காகத் தாந்தியா தோபேயின் தலைமையில் 20,000 பேரைக் கொண்ட படை அனுப்பி வைக்கப்பட்டது. ஆனாலும் அப்படையின் ஆயுதங்கள் மார்ச்சு 31ஆம் திகதி ஆங்கிலேயர்களின் படையுடன் இணைந்த காரணத்தினால் தாந்தியா தோபேயினால் ஜான்சி ராணிக்கு உதவ முடியாமல் போனது.
தாந்தியா தோபேயும், பான்பூர் மன்னரும் வரும் வழியில் தங்களது ஆயுத வண்டிக்காக காத்திருந்த சமயம், ஆயிரம் பேர் கொண்ட ஹியூரோஸ் தலைமையிலான குதிரைப்படை என்பீல்ட் ரக துப்பாக்கிகளின் உதவியோடு அவர்களைத் தாக்கி 1500 பாரத வீரர்களை மரணமடையச் செய்தது. மாவீரன் தாந்தியா தோபேயும் மிகுந்த மனவருத்தத்துடன் புறமுதுகிட நேரிட்டது. பின்னால் வந்த தாந்தியா தோபேயின் ஆயுத வண்டியும் கொள்ளையடிக்கப்பட்டு, பாதுகாவலர்களும் கொல்லப்பட்டனர். ஜான்சி ராணிக்கு உதவுவதற்காக கொண்டு வரப்பட்ட ஆயுதங்கள் அவருக்கே எதிராக ஆங்கிலேயர்களால் பயன்படுத்தப்பட்டன.

ஆனாலும் சான்சி இராணி பிரித்தானியருக்கு அடிபணிய மறுத்துத் தமது படைகளுடன் இணைந்து கடுமையாகப் போர் புரிந்தார். தனது நாட்டை விட்டுக் கொடுக்க மறுத்த சான்சி இராணி இலட்சுமிபாய், தனது படை வீரர்களை முன்னின்று வழி நடத்திச் சென்று பெரும் ஆற்றலுடனும் மிகுந்த துணிச்சலுடனும் போர் புரிந்தார். எனினும் மூன்று நாட்களின் பின்னர், ஆங்கிலேயர்களால் அத்துமீறி நுழைந்து நகரத்தைக் கைப்பற்ற முடிந்தது. பாரதநாட்டின் ஆயிரக்கணக்கான வீரர்களுடன் மாவீரன் குதாபக்ஷ், பீரங்கி படைத்தளபதி கௌசல்கான் ஆகியோரும் மரணமடைந்தனர்.
கடுங்கோபத்திலிருந்த பிரித்தானியர், அரண்மனையைச் சூறையாடிப் பொருட்களைக் கொள்ளையடித்தனர். ஆங்கில கொள்ளையர்கள் நகர வீடுகளில் புகுந்து மாணிக்கமணிகளையும், பொன்னையும், பொருளையும், பல இடங்களிலும் பெண்களையும் சூறையாடி தங்களது வெற்றியைக் கொண்டாடினர்.
ஜான்சி இராணி 1858 ஆம் ஆண்டு ஏப்ரல் 4 ஆம் திகதி இரவு நேரத்திலே தனது மகனுடன் மதிலிலிருந்து பாய்ந்து தப்பித்தார். அதிகம் பெண்களைக் கொண்ட பாதுகாவலர் படையணியின் பாதுகாப்புடன் ஜான்சி ராணி நகரத்தை விட்டு நீங்கினார்.
ஆங்கிலேயர்களால் ஜான்சியைவிட்டு வெளியேறச்சொல்லி பிறப்பித்த ஆணை, ஜான்சியை எழுச்சியுறச் செய்தது. தனது நிலையை வலுப்படுத்தத் தொடங்கினார் லட்சுமிபாய். அதில் வீரம் மிக்க பெண்கள் படையும் இடம்பெற்றது. அண்டை நாடுகளான ஓர்ச்சா மற்று டாடியா மீது படையெடுத்து, அந்த நாட்டு வீரர்களையும் சேர்த்துக்கொண்டு ஆங்கிலேயரை எதிர்த்தார். தமது படை வீரர்களை முன்னின்று வழி நடத்திச்சென்று பெரும் ஆற்றலுடனும் மிகுந்த துணிச்சலுடனும் ஆங்கிலேயரை எதிர்த்துப் போர் புரிந்தார்.

இராணி இலட்சுமிபாய், தாமோதர் ராவுடனும் தமது படைகளுடனும் கல்பிக்குச் சென்று தாந்தியா தோபேயின் படையுடனும் ராவ் சாஹிப் பேஷ்வாவின் படையுடனும் ஏனைய புரட்சிப் படைகளுடனும் இணைந்து கொண்டார். இவர்கள் குவாலியருக்குச் சென்று குவாலியரின் மகாராஜா ஜயாஜிராவ் சிந்தியாவின் படையைத் தோற்கடித்து, குவாலியரின் கோட்டையொன்றைக் கைப்பற்றிக் கொண்டார்கள். வெள்ளையரின் படை குவாலியரைக் கைப்பற்ற முகாமிட்டது. 1858 ஆம் ஆண்டு சூன் 17 ஆம் திகதி, கோட்டாகி சேராய் என்ற இடத்தில் வெள்ளையரை எதிர்த்துச் சான்சி ராணி போரிட்டார். இப்போரின்போது படுகாயமடைந்து சான்சி ராணி, அத்தினத்திலேயே வீரமரணம் அடைந்தார். ஆனால் வீழ்ந்தது ராணிதான் என்று ஆங்கிலேயருக்கு தெரியாததால், அவரது உடல் உடனடியாக பூல்பாக் என்ற இடத்தில் ஒரு குடிசையோடு ராணியின் படையைச் சார்ந்த ராமச்சந்திரராவால் தகனம் செய்யப்பட்டது.
பிரித்தானியர் மூன்று நாட்களின் பின்னர் குவாலியரைக் கைப்பற்றினர்.




மஹாஸ்வேத தேவியால் 1956ஆம் ஆண்டில் வங்காள மொழியில் எழுதப்பட்ட "தி குவீன் ஆஃப் ஜான்சி" (சகரீயாலும் மந்திரா செங்குப்தாவாலும் ஆங்கிலத்துக்கு மொழிபெயர்க்கப்பட்டது.) என்ற நூலில் மகாராணி லட்சுமிபாயின் வாழ்வைப் பற்றிய விரிவான ஆய்வு மேற்கொள்ளப்பட்டுள்ளது. இதற்காக வரலாற்று ஆவணங்களும் (பெரும்பாலும் ராணியின் பேரனான ஜி. சி. தம்பேயால் வழங்கப்பட்டவை) நாட்டார் கதைகளும் கவிதைகளும் வாய்மொழி மூலங்களும் பயன்படுத்தப்பட்டுள்ளன.

வெள்ளையர் எதிர்ப்புக்காக நேதாஜி சுபாஷ் சந்திர போஸ் பெண்கள் படை உருவாக்கியபோது அதற்கு "ஜான்சி ராணி படை" என்று பெயரிட்டார்.




</doc>
<doc id="45287" url="https://ta.wikipedia.org/wiki?curid=45287" title="1858">
1858

1858 (MDCCCLVIII) ஒரு வெள்ளிக்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் புதன்கிழமையில் ஆரம்பமான ஒரு சாதாரண ஆண்டாகும்.






</doc>
<doc id="45297" url="https://ta.wikipedia.org/wiki?curid=45297" title="தன்னாட்சி உரிமை">
தன்னாட்சி உரிமை

தன்னாட்சி உரிமை அல்லது சுயநிர்ணயம் (Self-determination) எனப்படுவது சுயமாக, சுதந்திரமாக ஒரு மக்கள் குழு தமது அரசியல் ஏற்பாட்டை தீர்மானிக்கும் உரிமையைக் குறிக்கின்றது. தன்னாட்சி உரிமை என்ற சொற் தொடருக்கு பதிலாக சுயநிர்ணய உரிமை என்ற சொற் தொடரும் பயன்பாட்டில் உண்டு.

வெளி வற்புறுத்தல்கள் இன்றி ஒருவர் தனது செயல்பாடுகளைத் தானே தெரிவு செய்துகொள்வதற்கு, சிறப்பாக, ஒரு குறிப்பிட்ட நிலப்பகுதியில் வாழும் மக்கள் தமது சொந்த அரசியல் நிலையை முடிவு செய்து கொள்வதற்கு அல்லது தமது தற்போதைய நாட்டில் இருந்து விடுதலை அடைவதற்கு, அவர்களுக்கு உள்ள சுதந்திரமே தன்னாட்சி உரிமை என்பதன் வரைவிலக்கணம் ஆகும். எனினும் இது ஒரு சிக்கலான கருத்துரு ஆகும். தன்னாட்சி உரிமை கோரக்கூடியவர்களைத் தீர்மானிப்பதில் முரண்பாடான வரைவிலக்கணங்களும், சட்ட விதிகளும் காணப்படுகின்றன.
ஐக்கிய நாடுகள் அவை தன்னாட்சி உரிமை பற்றி பின்வருமாறு உறுதி செய்கிறது.



</doc>
<doc id="45298" url="https://ta.wikipedia.org/wiki?curid=45298" title="மரபுவழித் தாயகம்">
மரபுவழித் தாயகம்

ஒரு சமூகம் மரபுவழியாக, வரலாற்று, புவியியல், பண்பாட்டு, அரசியல் நோக்குகளில் நீண்ட காலமாக தொடர்பும் உறவும் பேணிய நிலப்பகுதி அந்த சமூகத்தின் மரபுவழித் தாயகம் எனப்படுகிறது. உலகில் மக்கள் குழுக்கள் வெவ்வேறு இடங்களுக்கு இடம்மாறிச் சென்று வாழ்வது இயல்பு எனினும், அவர்களின் அடிப்படை அடையாளமும் பண்பாடும் நீண்ட காலமாக வேரூன்றி வளர்ந்த பகுதிகள் மட்டுமே தாயம் எனப்படுகிறது. எடுத்துக்காட்டாக யூத மக்கள் இன்று உலகமெங்கும் பரவி வாழ்ந்தாலும், அவர்களது தாயகமாக இஸ்ரேல் ஆகும். தமிழர்களின் மரபுவழித் தாயகம் தமிழ்நாடும் தமிழீழமும் ஆகும். 


</doc>
<doc id="45300" url="https://ta.wikipedia.org/wiki?curid=45300" title="தாருஸ்ஸலாம்">
தாருஸ்ஸலாம்

தாருஸ்ஸலாம் (அரபு மொழி: دار السلام‎) தன்சானியாவின் மிகப்பெரிய நகரமும் வர்த்தகத் தலைநகரமும் ஆகும். 1996 வரை சட்டத் தலைநகரமாக இருந்தது. 2002 கணக்கெடுப்பின் படி 2,497,940 மக்கள் வசிக்கிறார்கள். இந்தியப் பெருங்கடலின் கரையில் அமைந்துள்ளது. 


</doc>
<doc id="45303" url="https://ta.wikipedia.org/wiki?curid=45303" title="ராபர்ட் முகாபே">
ராபர்ட் முகாபே

ராபர்ட் கேப்ரியல் முகாபே ("Robert Gabriel Mugabe", பிறப்பு: பெப்ரவரி 21, 1924) 1980 முதல் இன்று வரை சிம்பாப்வே நாட்டின் தலைவராக உள்ளார். 1980 முதல் 1987 வரை பிரதமராக பதவி வகித்தார். 1987 முதல் இன்று வரை குடியரசுத் தலைவராக பதவியிலுள்ளார். 1960களில் ஆப்பிரிக்காவில் விடுதலைப் போராட்ட வீரராக இருந்த முகாபே சிம்பாப்வே விடுதலை பெற்று ஆப்பிரிக்க மக்கள் இவரை நாயகராகப் போற்றினர்.

1998 முதல் பல்வேறு நாடுகள் இவரைக் குற்றம் சாட்டியுள்ளனர். இவரின் பொருளாதாரக் கொள்கைகளும், இரண்டாம் கொங்கோ போரில் செலவான குறுக்கிடலும் சிம்பாப்வேயின் பொருளாதார வீழ்ச்சிக்கு காரணமாயின. 2008இல் இவரின் அரசியல் கட்சி, சிம்பாப்வே ஆப்பிரிக்க தேசிய ஒன்றியம், முதல் தடவை தேர்தலில் மக்களாட்சி மாற்றல் இயக்கம் என்ற எதிர்க் கட்சியிடம் தோற்றது.

ஆப்பிரிக்க யூனியனின் தலைவராக ராபர்ட் முகாபே 30.1.2015 பொறுப்பேற்றார்.

எத்தியோப்பியத் தலைநகர் ஆடிஸ் ஆபபாவில் நடைபெறும் ஆப்பிரிக்க யூனியன் மாநாட்டில், முன்னாள் தலைவர் ஏபல் அஜீஸிடமிருந்து இந்தப் பொறுப்பை அவர் பெற்றார்.



</doc>
<doc id="45305" url="https://ta.wikipedia.org/wiki?curid=45305" title="நாஸ்">
நாஸ்

நாஸ் (Nas) என்று இசைப் பெயர் வைத்த நாசிர் பின் ஒலு டாரா ஜோன்ஸ் (Nasir bin Olu Dara Jones, பிறப்பு செப்டம்பர் 14, 1973, நியூயார்க் நகரம்) புகழ்பெற்ற அமெரிக்க ராப் இசைக் கலைஞர் ஆவார். 1994இல் இவரின் முதலாம் ஆல்பம் இல்மாட்டிக் (Illmatic) வெளிவந்தது. இன்று வரை பல ராப் இசை நிபுணர்களும் எழுத்தாளர்களும் இந்த ஆல்பம் மிகவும் உயர்ந்த ஆல்பம்களில் ஒன்றாகும் என்று கூறியுள்ளனர். 1996இல் இவரின் இரண்டாம் ஆல்பம் இட் வாஸ் ரிட்டென் வெளிவந்து இவர் புகழுக்கு வந்தார். 

1999 முதல் 2005 வரை இவருக்கும் ஜெய்-சியுக்கும் நடுவில் ஒரு எதிரிடை இருந்தது. இவர்கள் இரண்டும் இந்த காலத்தில் குற்றம் பாடல்களை படைத்தனர். 



</doc>
<doc id="45307" url="https://ta.wikipedia.org/wiki?curid=45307" title="மக்கள் கலை இலக்கியக் கழகம்">
மக்கள் கலை இலக்கியக் கழகம்

மக்கள் கலை இலக்கிய கழகம் கலைகள், இலக்கியம் ஊடாக புதிய ஜனநாயக அரசியல், பண்பாட்டை மக்களிடம் எடுத்துச் செல்லும், மார்க்சிய-லெனினிய-மாவோ சிந்தனையில் செயல்படும் அமைப்பு ஆகும். இவ்வமைப்பு 1980-ல் துவங்கப்பட்டது. துவக்கத்தில் ஒரு சில ஆதரவாளர்களை மட்டுமே கொண்டு துவக்கப்பட்ட இவ்வமைப்பு, தற்பொழுது தமிழகம் முழுவதும் விரிந்த அமைப்பாக செயல்பட்டு வருகிறது.

பாபர் மசூதி இடிப்பையொட்டி, திருச்சி திருவரங்கம் கோவிலில் தாழ்த்தப்பட்டோர் கருவறை நுழைவுப் போராட்டம், பின்னர் அனுபவ் தேக்குப் பண்ணை அழிப்புப் போராட்டம், இறால் பண்ணை அழிப்புப் போராட்டம், தீடீர் பணக்கார அரசியல் ரவுடிகள் எதிர்ப்பு இயக்கம், தென் மாவட்ட சாதிக் கலவரங்களையொட்டி சாதி தீண்டாமை ஒழிப்பு இயக்கம், ஜெயலலிதா-சசிகலா ஆகியோரின் சொத்துக்களை பறிமுதல் செய்யக் கோரி நடத்தப் பெற்ற வினோதகன் மருத்துவமனை கைப்பற்றும் போராட்டம்\, மான்சாண்டோ நச்சு விதைகளுக்கெதிரான பிரச்சார இயக்கம், தண்ணீர் தனியார்மயத்திற்கெதிரான கங்கைகொண்டான் கோகோ கோலா ஆலை எதிர்ப்பு மறியல், சென்னை ரிலையன்ஸ் ஃபிரஷ் எதிர்ப்புப் போராட்டம், சிதம்பரம் தில்லை நடராஜர் ஆலயத்தில் தேவாரம் பாட விதிக்கப்பட்டிருந்த தடைக்கெதிரான போராட்டம் என இவ்வமைப்பு முன்னின்று நடத்திய பல போராட்டங்கள் அதன் வீரியத்தாலும், சமரசமற்ற தன்மையாலும் தமிழகத்தில் பரபரப்பை உண்டாக்கின.

குறிப்பிடத்தக்க வகையில் மறுகாலனியாதிக்க எதிர்ப்பு மாநாடு, குஜராத் படுகொலையையொட்டி பார்ப்பன பாசிச எதிர்ப்பு மாநாடு, விடுதலைப் போரின் வீர மரபை நினைவு கூறும் மாநாடு ஆகிய மாநாடுகள் ஆயிரக்கணக்கான மக்களை தமிழகம் முழுவதிலுமிருந்து அணிதிரட்டின. இந்திய அரசால் நடத்தப்பட்ட “பசுமை வேட்டை” என்ற பெயரில் பழங்குடி இன மக்களை கொன்று குவிக்கும் போருக்கு எதிராக இவ்வமைப்பு தமிழ்நாட்டில் முதன் முதலாக மிகப் பெரிய போராட்டம்மற்றும் மாநாடு ஒன்றை நடத்தி மக்களுக்கு விழிப்புணர்வு ஏற்படுத்தியது. இது தவிர இவ்வமைப்பின் கிளைகள் பல பகுதிகளில் பல்வேறு பகுதிப் பிரச்சினைகளுக்காக போராடியுள்ளனர்.

இவ்வமைப்பு வெளியிட்ட பல்வேறு அரசியல் சூழல்களை ஒட்டிய புரட்சிகர பாடல் ஒலிப்பேழைகள் தமிழக அளவில் குறிப்பிடத்தக்க கவனம் பெற்றன. 'வசந்தத்தின் இடிமுழக்கம்', 'தேர்தல் வந்து தீர்ந்தது என்ன?', 'அசுர கானம்', 'ஆண்ட பரம்பரையா, அடிமைப் பரம்பரையா?', 'அண்ணன் வர்றாரு', 'இருண்ட காலம்', 'ஓட்டுப் போடாதே, புரட்சி செய்!', 'அடிமை சாசனம்', 'காவி இருள்', 'பாரடா உனது மானிடப் பரப்பை' முதலான பாடல் ஒலிப்பேழைகள் சாட்டையடி கொடுக்கும் பாடல்களும், நேர்த்தியுடன் கூடிய இசையும் கொண்டவை.

முழு நேரமாக மக்களிடையில் புரட்சிகர கலை நிகழ்ச்சிகளை நடத்தி வரும் தோழர் கோவன்அவர்களை தலைமையாகக் கொண்ட மையக் கலைக் குழுவை, இவ்வமைப்பு நடத்தி வருகிறது. தேயிலை விலை வீழ்ச்சியின் பின்னுள்ள மறுகாலனிய அரசியலை விளக்கும் 'தீக்கொழுந்து', பார்ப்பனக் கொடுங்கோன்மைகளை விளக்கும் 'பார்ப்பன பயங்கரவாதத்தின் இரத்த சாட்சியங்கள்' முதலான குறும்படங்களை இவ்வமைப்பு தயாரித்துள்ளது.

1983 முதல் இவ்வமைப்பு 'புதிய கலாச்சாரம்' எனும் மாத இதழை வெளிக்கொணர்கிறது. இப்பத்திரிக்கையில் வர்த்தக விளம்பரங்கள் இடம் பெறுவதில்லை. பிரதானமாக ஒவ்வொரு மாதமும் பேருந்து, ரயில்களில் விற்பனை செய்யப்படுவதன் மூலமும், நன்கொடைகள், சந்தாக்கள் மூலமுமே இப்பத்திரிக்கை வினியோகிக்கப்பட்டு வருகிறது. திரு மருதையன் இப்பத்திரிகையின் ஆசிரியராக பணியாற்றி வருகிறார். புதிய ஜனநாயக அரசியல் ஏட்டை ஆதரிக்கக்கூடியவர்கள்.





</doc>
<doc id="45317" url="https://ta.wikipedia.org/wiki?curid=45317" title="விண்டோஸ் 2.0">
விண்டோஸ் 2.0

விண்டோஸ் 2.0 விண்டோஸ் 1.0 இன் வழிவந்த வரைகலைச் சூழலுடன் கூடிய 16 பிட் இயங்குதளம் ஆகும்.

பக்கத்தில் பக்கத்தில் மாத்திரமே வைத்திருந்த விண்டோஸைப் போன்றல்லாது ஒன்றன்மேல் ஒன்றாக அடுக்கிவைக்கும் விண்டோஸ்களை இந்த இயங்குதளம் அறிமுகம் செய்தது. விசைப்பலகையூடான குறுக்கு வழிகளையும் அறிமுகம் செய்தது. விண்டோஸ் 1.0 இல் பாவித்த தொழில் நுட்பச் சொற்களான "ஐகானைஸ்", "சூம்" போன்ற சொற்களை விடுத்து "சிறிதாக்கு" "பெரிதாக்கு" பொன்ற சொற்கள் அறிமுகம் செய்யப்பட்டது. 

முதன் முறையாக மைக்ரோசாப்ட் விண்டோஸ் 2.0 இல் மைக்ரோசாப்ட் வேர்டு மற்றும் மைக்ரோசாப்ட் எக்ஸ்செல் இயங்கும் வண்ணம் செய்யப்பட்டது. மைக்ரோசாப்ட் அல்லாதா மென்பொருள் விருத்தியாளர்கள் இந்தப் பதிப்பில் ஆதரவைக் கூட்டிக் கொண்டனர். சிலர் விண்டோஸை முழுமையாக வாங்கிக் கொள்ளாத பயனர்களுக்காக விண்டோஸ் இயங்குநிலை மென்பொருட்களையும் உள்ளடக்கியிருந்தனர். எனினும் பெரும்பாலான மென்பொருள் விருத்தியாளர்கள் விண்டோஸ் இயங்குதளத்தினைப் பாவிப்பவர்கள் மிகச் சிறுபான்மையினராக இருந்ததினால் டாஸ் இயங்குதளத்திற்கென்றே மென்பொருளை உருவாக்கினர். 

17 மே 1988 ஆப்பிள் கணினி நிறுவனத்தினர் தமது ஆப்பிள் மாக்கிண்டோஷ் இயங்குதளத்தில் இருப்பதை போலவே பார்த்தவுடனும் வேலைசெய்யும் பொழுதும் பணிபுரியக்கூடியதாக இந்த விண்டோஸ் இயங்குதளத்தை திருட்டுத்தனமாக உருவாக்கியதாக மைக்ரோசாப்ட் மற்றும் ஹூயுல்லெட் பக்காட் நிறுவனத்திற்கு எதிராக வழக்குத் தொடர்ந்தது. முழுமையாகப் பார்க்கும் பொழுது ஆப்பிள் மாக்கிண்டோஷ் இயங்குதளம் போன்றே தோற்றமளித்தது. 


</doc>
<doc id="45319" url="https://ta.wikipedia.org/wiki?curid=45319" title="வார்சாவா">
வார்சாவா

வார்சா அல்லது வார்சாவா (போலிய மொழி: Warszawa) போலந்தின் தலைநகரமும் மிகப்பெரிய நகரமும் ஆகும். ஐரோப்பிய ஒன்றியத்தின் 8ஆம் மிகப்பெரிய நகரம் ஆகும். 2006 ஆம் ஆண்டு கணக்கெடுப்பின் படி வார்சா மாநகரில் 3,350,000 மக்கள் வசிக்கிறார்கள். விஸ்டுலா ஆறு வார்சா வழியாக பாய்கின்றது.

இங்கு நடுத்தரமான வெப்பநிலை சனவரியில் −3.0 °C, சூலையில் . வேப்பைகாலங்களில் சிலவேளை அளவையும் எட்டும்.


</doc>
<doc id="45320" url="https://ta.wikipedia.org/wiki?curid=45320" title="போலிய மொழி">
போலிய மொழி

போலிய மொழி (język polski, polszczyzna) ஒரு மேற்கு சிலாவிய மொழியாகும். போலந்து நாட்டின் ஆட்சி மொழி ஆகும். கிட்டத்தட்ட 42.7 மில்லியன் மக்கள் இம்மொழியை பேசுகின்றனர்.


</doc>
<doc id="45322" url="https://ta.wikipedia.org/wiki?curid=45322" title="சிலாவிய மொழிகள்">
சிலாவிய மொழிகள்

சிலாவிய மொழிகள் இந்தோ-ஐரோப்பிய மொழிக் குடும்பத்தை சார்ந்த ஒரு துணை மொழிக் குடும்பமாகும். கிழக்கு ஐரோப்பாவில் இம்மொழிகளை மக்கள் பேசுகின்றனர். இக்குடும்பத்தில் மூன்று கிளைகள் உள்ளன. கிழக்கு சிலாவிய மொழிகளில் ரஷ்ய மொழி, உக்ரைன் மொழி, மற்றும் பல்வேறு உள்ளன. போலிய மொழி, செக் மொழி மற்றும் வேறு சில மொழிகள் மேற்கு சிலாவிய மொழிகளில் உள்ளன. தெற்கு சிலாவிய மொழிகள் தென்கிழக்கு ஐரோப்பாவில் குரோவாசியா, செர்பியா, பல்கேரியா, மற்றும் வேறு சில நாடுகளின் மக்கள் பேசுகின்றனர்.



</doc>
<doc id="45325" url="https://ta.wikipedia.org/wiki?curid=45325" title="கொற்கை">
கொற்கை

கொற்கை என்பது பாண்டிய முடிக்குரிய இளவரசனின் இருப்பிடமாகும். பாண்டியர்களின் முதல்தலைநகரம் கொற்கை ஆகும். கடல் கொண்ட தென்னாட்டில் இருந்து மீண்ட பரதவர்கள் உருவாக்கியதே கொற்கை.கொற்கை பாண்டியர்களின் முத்து நகரம்,பாண்டிய நாட்டு வணிகத் துறைமுகமாகவும்,பாண்டியர்களின் கப்பற்படைத் தளமாகவும் இருந்தது.

கொற்கை முத்து சிறந்த முத்தாக அக்காலத்தில் மதிக்கப்பட்டது. 
கொற்கை விறற்போர்ப் பாண்டியன், மறப்போர்ப் பாண்டியர், வெற்றிவேல் செழியன் முதலான பாண்டிய மன்னர்களின் ஆளுகைக்கு உட்பட்டிருந்தது. 
தலையாலங்கானத்துச் செருவென்ற நெடுஞ்செழியன் மதுரையில் இருந்துகொண்டு ஆண்டாலும் கொற்கை மக்களின் எதிர்பார்ப்புகளை யெல்லாம் நிறைவேற்றி வைத்தான். 
கடலலை குவிக்கும் முத்துக்கள் செல்வர் ஏறிவரும் குதிரைக் குளம்புக்குள் மாட்டி அவற்றிற்கு இடையூறாக அமையும் அளவுக்குக் கொட்டிக்கிடக்கும். 
கடலுக்குள் மீன் பிடிக்கச் செல்வோர் தாம் உண்ணும் கள்ளுக்கு விலையாக முத்துக்களைத் தருவர். 
முத்துக்குளிப்பது மட்டுமின்றி வலம்புரிச் சங்கு எடுக்கவும் அங்குள்ள ஆடவர் கடலில் மூழ்குவர். 
அங்கு உப்பு விளைவிக்கும் குடும்பத்தைச் சேர்ந்த உமட்டியர் கிலுகிலுப்பையில் முத்துக்களைப் போட்டு ஆட்டித் தங்கள் குழந்தைகளுக்கு விளையாட்டுக் காட்டுவர். 
இந்தக் கொற்கைத் துறையில் காலையில் மலரும் நெய்தல் பூப் போலத் தன் காதலியின் கண் இருந்தது எனக் காதலன் ஒருவன் பாராட்டுகிறான். 
மறப்போர்ப் பாண்டியர் கொற்கையில் முத்துக்களைப் பாதுகாக்க வேங்கடமலைப் பகுதியிலிருந்து கொண்டுவந்த யானைகளைப் பயன்படுத்தினர். 
கொற்கைப் பகுதியில் பழையர் எனப்படும் குடிமக்கள் வாழ்ந்துவந்தனர். அந்தக் குடியைச் சேர்ந்த மகளிர் முத்துக்குளிக்கும் துறையை வழிபட்டு விழாக் கொண்டாடும்போது தழையாடை உடுத்திக்கொண்டு முத்துக்களையும், கிளிஞ்சல்களையும் கொட்டிப் படையல் செய்து மகிழ்ந்தனர்.

கி.பி. முதல் நூற்றாண்டில் இந்தியா வந்த கிரேக்க மாலுமி பெரிப்ளஸ் கொற்கையைக் கொல்கி என்று குறிப்பிட்டு அது பாண்டியர் ஆட்சிக்கு உட்பட்டிருந்ததாகவும் எழுதியுள்ளார்.



</doc>
<doc id="45328" url="https://ta.wikipedia.org/wiki?curid=45328" title="சாலி றைட்">
சாலி றைட்

சாலி கிறிஸ்டென் றைட் ("Sally Kristen Ride"; மே 26 1951 - சூலை 23, 2012) அமெரிக்க இயற்பியலாளரும் நாசாவின் முன்னாள் விண்வெளி வீராங்கனையும் ஆவார். விண்வெளிக்குச் சென்ற முதலாவது அமெரிக்கப் பெண் ஆவார். இவர் சாலஞ்சர் மீள்விண்கலத்தில் 1983 இலும் 1984 இலும் இரு தடவைகள் விண்வெளி சென்றார். இவருக்கு முன்னர் சோவியத்தைச் சேர்ந்த வலண்டீனா டெரெஷ்கோவா (1963), மற்றும் ஸ்வெட்லானா சவீத்ஸ்கயா (1982) ஆகிய பெண்கள் விண்ணுக்குச் சென்றிருந்தனர்.



</doc>
<doc id="45334" url="https://ta.wikipedia.org/wiki?curid=45334" title="திறந்த சந்தை தலைப்புகள் பட்டியல்">
திறந்த சந்தை தலைப்புகள் பட்டியல்








</doc>
<doc id="45335" url="https://ta.wikipedia.org/wiki?curid=45335" title="வளர்சிதை மாற்றம்">
வளர்சிதை மாற்றம்

வளர்சிதை மாற்றம் (Metabolism) அல்லது (இலங்கை வழக்கு) அனுசேபம் என்பது உயிர்வாழ்வதற்காக உயிரினங்களில் நடைபெறும் ஒரு தொகுதி வேதி வினைகள் ஆகும். இவ்வேதிவினைகள் உயிரினங்கள் வளர்வதற்கும், இனப்பெருக்கம் செய்வதற்கும், தமது உடலமைப்பைப் பராமரிப்பதற்கும் உதவுகின்றன. வளர்சிதைமாற்றம் பொதுவாக இரண்டு வகையாகப் பிரிக்கப்படுகின்றது. இவை, சிதைமாற்றம் (catabolism), வளர்மாற்றம் (anabolism) என்பனவாகும். சிதைமாற்றம் பெரிய மூலக்கூறுகளைச் சிறியனவாக உடைக்கின்றது. வளர்மாற்றம் சத்தியைப் பயன்படுத்தி புரதம், நியூக்கிளிக் அமிலம் போன்ற கலத்தின் கூறுகளை உருவாக்குகின்றது.

வளர்சிதைமாற்றத்தின் வேதிவினைகள் வளர்சிதைமாற்றச் செல்வழிகளாக ஒழுங்குபடுத்தப்பட்டு உள்ளன. இவற்றில் ஒரு வேதிப்பொருள் இன்னொன்றாக மாறுவது ஒரு தொகுதி நொதியங்களின் மூலம் நடைபெறுகின்றது. வளர்சிதைமாற்றத்துக்கு நொதியங்கள் மிகவும் இன்றியமையாதனவாகும். ஏனெனில், இவையே விரும்பத்தக்க, ஆனால் வெப்ப இயக்கவியல் அடிப்படையில் சாதகமற்ற வேதிவினைகளை இணைத்தல் முறை மூலம் சாதகமானவையாக்கி உயிரினங்களில் அவை நிகழ உதவுகின்றன. நொதியங்கள், கலங்களில் ஏற்படும் மாற்றங்களுக்கு அல்லது பிற கலங்களில் இருந்து வரும் சைகைகளுக்கு அமைய, வளர்சிதைமாற்றச் செல்வழிகளை நெறிப்படுத்துவதற்கும் உதவுகின்றன.

ஒரு உயிரினத்தில் நிகழும் வளர்சிதைமாற்றங்களே எப்பொருள் அவ்வுயிரினத்துக்கு ஊட்டம் தருவது எது நஞ்சாக அமைவது என்பதையும் தீர்மானிக்கிறது. எடுத்துக்காட்டாக, சில நிலைக்கருவிலிகள் ஐதரசன் சல்பைடை ஊட்டச்சத்தாகப் பயன்படுத்துகின்றன, ஆனால் இவ் வளிமம் விலங்குகளுக்கு நஞ்சாகும். வளர்சிதைமாற்றத்தின் வேகம், அதன் வேகவீதம் என்பனவும் ஒரு உயிரினத்துக்கு எவ்வளவு உணவு தேவை என்பதைத் தீர்மானிப்பதில் பங்கு வகிக்கின்றன.

அடிப்படையான வளர்சிதைமாற்றச் செல்வழிகள் மிகவும் வேறுபட்ட இனங்களிலும் ஒரேமாதிரியாக அமைந்திருப்பது, வளர்சிதைமாற்றம் தொடர்பான குறிப்பிடத்தக்க ஒரு அம்சம் ஆகும். சித்திரிக் அமில வட்டத்தில் இடைநிலைப் பொருளான காபொக்சிலிக் அமிலம், ஒருகலப் பாக்டீரியாவான எஸ்செரீக்கியா கோலை ("Escherichia coli") என்பதிலும், பெரிய பல்கல விலங்கான யானையிலும் இருப்பது இதற்கான ஒரு எடுத்துக்காட்டு ஆகும். வளர்சிதைமாற்றத்தில் உள்ள இவ்வாறான ஒப்புமைகள் இச் செல்வழிகளின் உயர்ந்த செயல்திறன் காரணமாகவும், இவை உயிரினப் படிமலர்ச்சி (கூர்ப்பு) வரலாற்றின் தொடக்க காலத்திலேயே உருவானதன் காரணமாகவும் இருக்கலாம்.

கிரேக்கத்தில் "மெட்டபாலிக்" (Metabolic) என்னும் வேர்ச் சொல்லின் பொருள் ‘மாற்றம்’ என்பதாகும். "மெட்டபாலிசம்" என்ற வார்த்தைக்கு இந்த வேர்ச் சொல்லே அடிப்படை. உட்கொள்ளும் உணவு, உடலில் எவ்வாறு மாற்றமடைகிறது, பின்னர், எப்படி அது கழிவுநீக்கப் பொருளாக வெளியேற்றப்படுகின்றது என்னும் வேதிவினைச் செயல்பாடு வளர்சிதை மாற்றம் என்றழைக்கப்படுகிறது.<ref name="https://www.google.co.in/url?sa=t&source=web&rct=j&url=http://www.vikatan.com/doctorvikatan/2015-dec-16/health/113206.html&ved=0ahUKEwiphKi14PDUAhVLMo8KHXz_CP0QFgg5MAk&usg=AFQjCNFeeTdaGfKgxOsSb85-sZCah3jwVw"></ref>

உடல் நாடோறும் செலவழிக்கும் ஆற்றல் அல்லது கலோரியின் அளவு, வளர்சிதை மாற்ற விகிதம் எனப்படுகிறது. 

விலங்குகள், தாவரங்கள், நுண்ணுயிர்கள் போன்ற உயிரினங்களின் பெரும்பாலான அமைப்புக்களுக்கு அடிப்படையான மூலக்கூற்று வகைகள் நீர் (70%), கனிம அயன்கள், மற்றும் முக்கியமான கரிமச் சேர்வைகள் ஆகும். இந்த கரிமச் சேர்வைகள் முக்கியமான நான்கு வகைகளில் அடங்கும். அவையாவன: காபோவைதரேட்டுக்கள், புரதங்கள், லிப்பிட்டுக்கள், கருவமிலங்கள் ஆகும். இவற்றில் கருவமிலங்கள், புரதங்கள் அனேகமான கார்போவைதரேட்டுக்கள் (கூட்டுச்சர்க்கரைகள்) ஆனவை பருமூலக்கூறுகளாகும். இவ்வாறான பருமூலக்கூறுகளின் முன்னோடிகளாக முறையே, குறைந்த மூலக்கூற்றுத் திணிவுள்ள, கருக்காடிக்கூறுகள், அமினோ அமிலங்கள், எளிய சீனி மூலக்கூறுகளான ஒற்றைச்சர்க்கரைகள் இருக்கின்றன. இந்தப் பருமூலக்கூறுகள் உயிரணுக்களின் 80-90% உலர் திணிவுக்குக் காரணமாக இருக்கிறது. மிகுதியான உலர் திணிவானது லிப்பிட்டுக்களினால் பெறப்படுகின்றது..

இம் மூலக்கூறுகள் உயிர் வாழ்வுக்கு இன்றியமையாதன ஆதலால், உணவுச் சமிபாட்டின்போது, கலங்களையும் இழையங்களையும் உருவாக்குதல், இம் மூலக்கூறுகளை உடைத்து ஆற்றல் மூலமாகப் பயன்படுத்துதல் ஆகிய செயற்பாடுகள் வளர்சிதைமாற்றத்தின்போது நடைபெறுகின்றது. பல முக்கியமான உயிர்வேதிப் பொருட்களை இணைத்து டி.என்.ஏ, புரதங்கள் போன்ற பல்படிச் சேர்வைகளை (பல்பகுதியம்) உருவாக்க முடியும். இத்தகைய பெருமூலக்கூறுகள் எல்லா உயிரினங்களினதும் முக்கியமான கூறாக அமைகின்றன. சில மிகப் பொதுவான உயிரியல் பல்படிச் சேர்வைகள் கீழேயுள்ள அட்டவணையில் தரப்பட்டுள்ளன.

வளர்சிதைமாற்றத்தில் இரு முக்கியமான செயற்பாடுகள் உள்ளன. அவை வளர்மாற்றம் அல்லது உட்சேபம் (Anabolism), சிதைமாற்றம் (Catabolism) என்பவையாகும். 

வளர்மாற்றம் எனப்படுவது, ஆக்கப்பூர்வமான வளர்சிதை மாற்ற செயல்முறைகளின் உயிர்ப்பொருள் தொகுப்பாகும். அதாவது சிதைமாற்றத்தின் மூலம் வெளியிடப்படும் ஆற்றலைப் பயன்படுத்திச் சிக்கலான மூலக்கூறுகளை தொகுக்கும் செயல்முறையாகும். பொதுவாக, கண்ணறைக் கட்டமைப்புகளை அல்லது உயிரணுவின் உள்ளமைப்புக்களைத் தோற்றுவிக்கும் சிக்கலான மூலக்கூறுகள், சிறிய மற்றும் எளிய முன்னோடிகளிலிருந்து படிப்படியாக கட்டமைக்கப்படுகின்றன. இச் செயல்முறை மூன்று அடிப்படை நிலைகளைக் கொண்டுள்ளது. முதலாவதாக, இது அமினோ அமிலங்கள், ஒற்றைச்சர்க்கரைகள், ஐசோப்பிரினாயிடுகள், கருக்காடிக்கூறுகள் ஆகிய முன்னோடிகளை உற்பத்தி செய்கிறது. இரண்டாவதாக, அடினோசின் முப்பொசுபேற்றிலிருந்து ஆற்றலைப் பெற்றுக்கொண்டு தொழிற்படும் வடிவங்களாக மாற்றி அமைக்கப்படுகின்றன. மூன்றாவதாக, இந்த முன்னோடிகளிலிருந்து புரதங்கள், கூட்டுச்சர்க்கரைகள், கொழுமியங்கள், கருவமிலங்கள் போன்ற சிக்கலான மூலக்கூறுகள் தொகுக்கப்படுகின்றன.
சிதைமாற்றம் எனப்படுவது சிக்கலான மூலக்கூறுகள் உடைக்கப்பட்டு, ஆக்சிசனேற்ற செயல்முறை மூலம் எளிய மூலக்கூறுகளாக்கப்படுவதாகும். இந்தச் செயல்முறையின் மூலம் வளர்மாற்றத்திற்கான ஆற்றலும், தேவையான மூலப்பொருட்களும் பெறப்படுகின்றது. ஒவ்வொரு உயிரினத்திலும், இந்தச் செயல்முறை வெவ்வேறு வடிவில் நிகழும். விலங்குகளில் நிகழும் சமிபாடு நிகழ்வு இவ்வகையான ஒரு சிதமாற்றமாகும்.

ஆரோக்கியமான உடல்நலம் கொண்ட மனிதனின் குருதியில் சர்க்கரை அளவு, உணவுக்கு முன்பு 80 - 120 மி.கி. /டெசி.லி. என்னும் அளவில் காணப்படும். உணவுக்குப் பின்பு அதிக அளவிலான இரத்தச் சர்க்கரை (Glucose) குருதியில் அதிகரிக்கும் போது இவை கரையாத கிளைகோஜனாக மாற்றப்படும். பிறகு, அது பிற்காலத் தேவைக்காக, கல்லீரல் மற்றும் தசை ஆகியவற்றில் சேமிக்கப்படும். தேவை ஏற்படும் போது அக் கிளைகோஜன் மீண்டும் இரத்தச் சர்க்கரையாக மாற்றப்பட்டு குருதியில் சேர்க்கப்படும். இச்செயற்பாடுகள் அனைத்தும் கணையத்தில் லாங்கர்கான் திட்டுகளில் உள்ள பீட்டா, ஆல்பா செல்களால் சுரக்கப்படும் இன்சுலின், குளூக்கோகான் ஆகிய வளரூக்கிகளால் (Hormones) கட்டுப்படுத்தப்படுகின்றது. இன்சுலின் போதுமான அளவு சுரக்காதபோது, குருதியில் காணப்படும் அதிகப்படியான சர்க்கரை பயன்படுத்தப்படாது கழிவுநீக்கச் செயற்பாட்டில் சிறுநீருடன் கலந்து வெளியேற்றப்படும். இந்நோய்க்கு நீரிழிவு (Diabetes Mellitus) என்றழைக்கப்படுகிறது. இதேபோல், இதய நோய்கள், சிறுநீரகச் செயலிழப்பு, உயர் இரத்த அழுத்தம், உடற்பருமன், அல்சீமியர் நோய், மூளையைப் பாதிக்கும் பக்கவாத நோய்கள் முதலானவை வளர்சிதைமாற்றச் செயல்பாட்டுக் குறைவினால் உண்டாகும் நோய்களாகும்.

குறைபாடுள்ள அல்லது திடீர் மாற்றமடைந்த மரபணுவால் (Gene) மரபியல் நோய்கள் ஏற்படுகின்றன. வெள்ளுடல் நோய் (Albinism) எனப்படுவது மெலனின் வளர்சிதைமாற்றக் குறைபாட்டால் தோன்றும் மரபியல் நோய் ஆகும். தோல், உரோமம், விழிகளில் மெலனின் நிறமியின்மை காரணமாக இந்நோய் உருவாகின்றது. மேலும், இது திடீர் மாற்றமடைந்த ஒடுங்கு மரபணுக்களால் தோன்றுவதாகும். இதன் அறிகுறியாக, தோலின் நிறமானது வெளிறிப்போய் வெள்ளுடலாகக் காணப்படும். மேலும், சூரிய ஒளிமீது அதிக உணர்வு கொண்டதால் உண்டாகும் ஒளிக் காழ்ப்புநிலை (Photophobia), இரத்தம் உறையாமை நோய் (Hemophilia), கதிர் அரிவாள் இரத்தச்சோகை (Sickle cell Anaemia), இரத்த அழிவுச்சோகை (Thalassemia), உளமுடக்கப் பிணிக்கூட்டு நோய் (Down Syndrome), நிறக் குருடு, குமிழ்ச் சிறுவன் நோய் முதலியன மரபியல் நோய்கள் ஆகும்.

ஆரோக்கியமான உடல் நலத்திற்கு, மனித உடலுக்கு அவசியப்படும் எல்லா உணவுப் பொருள்களும் உரிய விகிதத்தில் தகுந்த அளவில் இருப்பது இன்றியமையாதது ஆகும். சரிவிகித உணவை உட்கொள்ளுதல் வேண்டும். அவ்வாறு மேற்கொள்ளாத நிலையில் பல்வேறு சத்துக் குறைபாட்டு நோய்கள் உண்டாகின்றன. குறிப்பாக, குழந்தைகளுக்குப் புரதச்சத்துக் குறைபாட்டால் உடல் மெலிவு நோய் (Marasmus), குவாஷியார்கர் எனப்படும் சவலை நோய் ஆகிய நோய்கள் தோன்றிக் காணப்படுகின்றன. குழந்தையின் எடைக்குறைவு, கடும் வயிற்றுப்போக்கு, எலும்பு மீது தோல் போர்த்திய உடலமைவு ஆகியவை உடல் மெலிவு நோயின் அறிகுறிகள் ஆகும். சவலை நோய்க்கு ஆட்பட்ட குழந்தைகள் உப்பிய வயிற்றுடனும் வீங்கிய முகம், கால்களுடனும் காட்சியளிப்பர்.

அமெரிக்கா, ரஷ்யா, இந்தியா உள்ளிட்ட பன்னிரண்டு நாடுகள் இணைந்து உருவாக்கியுள்ள சர்வதேச விண்வெளி மையமான நாசாவில் விண்வெளி வீரர்கள் தங்கியிருந்து பல்வேறு ஆராய்ச்சிகள் மேற்கொள்கின்றனர். அக்காலகட்டத்தில், வீரர்களின் உடலில் பல்வேறு வளர்சிதை மாற்றப் பாதிப்புக்கள் நிகழ்கிறது. குறிப்பாக, அவர்களின் எலும்புகளின் அடர்த்தியானது குறிப்பிடத்தக்க அளவு குறைகிறது. மேலும், அவர்கள் சரிவிகித உணவு உட்கொள்ளவியலாத நிலையில், இயல்பாக நிகழும் வளர்சிதை மாற்றம் பெருமளவில் பாதிப்பிற்கு உள்ளாகின்றன. அதுமட்டுமின்றி, அவர்களின் இதயத் துடிப்பின் அளவு குறைந்து காணப்படுகிறது. கண்களில் மாறுபாடு போன்ற உடல் ரீதியாக பல்வேறு மாற்றங்கள் நிகழ்கின்றன.

இத்தகைய வளர்சிதை மாற்றத்தை எதிர்கொள்ள பூமியில் அவர்களுக்குப் பல்வேறு கடும் பயிற்சிகள் முன்தயாரிப்பாக வழங்கப்படுகின்றன. புவியீர்ப்பு விசை அல்லாத விண்வெளியில் குறிப்பிடத்தக்கப் பணிகளை மேற்கொள்ளவும் அவர்கள் பயிற்றுவிக்கப்படுகின்றனர். அடர்த்தி குறையும் எலும்புகள் கரைந்து விண்வெளி வீரர்களின் சிறுநீர் வழியாக வெளியேறுகின்றன. இதனால், அதைச் சேமித்து வைத்துக் கொள்ளும்படி அறிவுறுத்தப்படுகிறது. இந்த சிறுநீரில் வழக்கத்தைவிட அதிக அளவில் கால்சியம் கலந்து காணப்படும். பொதுவாக, உடலில் உள்ள தேவையற்ற வேதிப் பொருட்கள் சிறுநீர் மூலமாகவே வெளியேற்றப்படுகிறது.


</doc>
<doc id="45340" url="https://ta.wikipedia.org/wiki?curid=45340" title="அகவயமான இனப்பெயர்கள்">
அகவயமான இனப்பெயர்கள்

தங்கள் இனக்குழு சாராதவர்களை இழிவாக அழைப்பதற்க்கு பயன்படுத்தப்படும் சொற்கள் அகவயமான இனப்பெயர்கள் (ethnophaulism) எனப்படுகின்றன. பொதுவாக இனத்தின் பெயருடன் "நாய்", "பன்றி" போன்ற மிருகங்களின் பெயரையோ அல்லது இழிவானதாக கருதப்படும் சாதிகளின் பெயர்களையோ இணைத்து அகவயமான இனப்பெயர்கள் ஆக்கப்படுகின்றன. இவற்றையும் தாண்டி வேறு பெயர்களும் தமிழரிடம் பயன்பாட்டில் உள்ளன.

இன்று தமிழர் உலகலவில் பரவி வாழும் நிலையில் பல்வேறு இனக்குழுக்களுடன் கலப்பதால் அகவயமான இனப்பெயர்கள் மலிவடைந்து வருகின்றன. அகவயமான இனப்பெயர்களை கொச்சை, அவதூற்றும், அவமதிக்கும் இனப்பெயர்கள் என்று அழைக்கலாம்.



</doc>
<doc id="45341" url="https://ta.wikipedia.org/wiki?curid=45341" title="2008 என்.பி.ஏ. இறுதிப்போட்டிகள்">
2008 என்.பி.ஏ. இறுதிப்போட்டிகள்

2008இல் ஜூன் 5 முதல் ஜூன் 17 வரை என்.பி.ஏ.இல் 2008 என்.பி.ஏ. இறுதிப்போட்டிகள் நடைபெற்றன. என்.பி.ஏ. கிழக்குக்கூட்டத்தை வெற்றிபெற்ற பாஸ்டன் செல்டிக்ஸ் அணியும் மேற்குக்கூட்டத்தை வெற்றிபெற்ற லாஸ் ஏஞ்சலஸ் லேகர்ஸ் அணியும் இப்போட்டிகளில் மோதின. ஏழு போட்டிகள் இருக்கும் இறுதிப்போட்டிகளில் எந்த அணி முதலாக நாலு போட்டிகளை வெற்றிபெறுமோ அந்த அணி என்.பி.ஏ. சாம்பியனாக உறுதி செய்யும். 

ஒரு என்.பி.ஏ. பருவத்தில் ஒரு அணி 82 போட்டிகள் விளையாடும். 2008 பருவத்தில் செல்டிக்ஸ் அணி 66 வெற்றிகள், 16 தோல்விகளைப் பெற்றனர். லேகர்ஸ் அணி 57 வெற்றிகள், 25 தோல்விகளை பெற்றனர். இதனால் பாஸ்டன் அணிக்கு "வீடு மைதான லாபம்" (Home court advantage) இருந்தது; ஏழு போட்டிகள் வேண்டியதாக இருந்தது என்றால் நாலு போட்டிகள் பாஸ்டனில் நடக்கும். 

என்.பி.ஏ. வரலாற்றில் மிகவும் புகழ்பெற்ற எதிரிடை லேகர்ஸ்-செல்டிக்ஸ் எதிரிடை ஆகும். மொத்தத்தில் இந்த இரண்டு அணிகல் 31 தடவை இறுதிப்போட்டிகளை வெற்றிபெற்றுள்ளன. 1960களில் பில் ரசல், பாப் கூசி இருக்கும் செல்டிக்ஸ் அணிகள் மற்றும் எல்ஜின் பெய்லர், ஜெரி வெஸ்ட் இருக்கும் லேகர்ஸ் அணிகள் ஆறு தடவை இறுதிப்போட்டிகளில் மோதி ஆறும் செல்டிக்ஸ் வெற்றிபெற்றது. 1980களில் லேகர்ஸ் அணியின் மேஜிக் ஜான்சன் மற்றும் செல்டிக்ஸ் அணியின் லாரி பர்ட் என்.பி.ஏ.இல் தலைசிறந்த வீரர்களாக இருந்தார்கள். இப்பத்தாண்டில் மூன்று இறுதிப்போட்டிகளில் இந்த இரண்டு அணிகளும் மோதின; இதில் லேகர்ஸ் இரண்டு தடவை வெற்றிபெற்றன. 

2008 பருவத்துக்கு முன் செல்டிக்ஸ் அணி சானிக்ஸ் மற்றும் டிம்பர்வுல்வ்ஸ் அணிகளுடன் வியாபாரம் செய்து தலைசிறந்த புள்ளிபெற்ற பின்காவல் ரே ஏலன் மற்றும் வலிய முன்நிலை கெவின் கார்னெட் செல்டிக்ஸ் அணியுக்கு கூட்டல் செய்தன. லேகர்ஸ் அணி நடு பருவத்தில் கிரிசிலீஸ் அணியுடன் வியாபாரம் செய்து வலிய முன்நிலை பாவ் கசோலை கூட்டல் செய்தன. இதனால் இரண்டு அணியில் ஒரு "பெரிய மூன்று" தலைசிறந்த வீரர்கள் உள்ளன -- செல்டிக்ஸில் கார்னெட், ஏலன், மற்றும் பால் பியர்ஸ்; லேகர்ஸில் கசோல், கோபி பிரயன்ட் மற்றும் லமார் ஓடம். 

ஆறு போட்டிகளில் பாஸ்டன் செல்டிக்ஸ் அணி இறுதிப்போட்டிகளை வெற்றிபெற்று 2008 என்.பி.ஏ. சாம்பியனாக உறுதி செய்தனர். முதலாம் இரண்டு போட்டிகள் பாஸ்டனில் நடந்து இரண்டும் பாஸ்டன் வெற்றிபெற்றது. மூன்றாம் போட்டி லாஸ் ஏஞ்சலஸ் நகரில் நடந்து லேகர்ஸ் அணி 87-81 புள்ளி எண்ணில் வெற்றிபெற்றது. நாலாம் போட்டியில் பாஸ்டன் அணி 97-91 புள்ளி எண்ணில் வெற்றிபெற்றது. ஐந்தாம் போட்டி, லாஸ் ஏஞ்சலஸில் கடைசியாக நடந்த போட்டி லாஸ் ஏஞ்சலஸ் வெற்றிபெற்று திரும்பி இரண்டு அணிகளும் பாஸ்டனுக்கு சென்றன. ஆறாம் போட்டியில் பாஸ்டன் அணி 131-92 புள்ளி அளவில் வெற்றிபெற்று சாம்பியனாக உறுதி செய்தனர்.

பொது பருவத்தில் (regular season) மிகவும் முக்கியமான வீரர் (most valuable player) விருதை பெற்றுள்ள கோபி பிரயன்ட் லேகர்ஸ் அணியில் இப்போட்டிகளில் மிகுந்த புள்ளிபெற்ற வீரர் ஆனார். ஆனால் இப்போட்டிகள் முடிந்து விட்டு இறுதிபோட்டிகள் மிகவும் முக்கியமான வீரர் விருதை செல்டிக்ஸ் அணியின் சிறு முன்நிலை பால் பியர்ஸ் வெற்றிபெற்றுள்ளார். 



</doc>
<doc id="45345" url="https://ta.wikipedia.org/wiki?curid=45345" title="நோவாக் ஜோக்கொவிச்">
நோவாக் ஜோக்கொவிச்

நோவாக் ஜோக்கொவிச் (செர்பிய மொழி: Новак Ђоковић, : [ˈnɔvaːk 'ʥɔːkɔviʨ], , பிறப்பு மே 22, 1987, பெல்கிரேட்) செர்பியாவைச் சேர்ந்த டென்னிஸ் வீரர் ஆவார். சூலை 4,2011 முதல் டென்னிசு தொழில்முறை விளையாட்டுக்காரர்கள் சங்கத்தின் தரவரிசைப் பட்டியலில் உலகின் முதலாவது இடத்தைப் பிடித்துள்ளவர் ஆவார். இது வரை 15 முறை கிராண்ட் சிலாம் எனப்படும் பெருவெற்றித் தொடர் (டென்னிசு) பட்டங்களை பெற்றுள்ளார். நான்கு பெருவெற்றித் தொடர்களிலும் வென்று சாதனை படைத்துள்ளார்.

ஜனவரி 2008 ஆஸ்திரேலியன் ஓப்பனில் தனது முதலாம் பெருவெற்றி (கிராண்ட் ஸ்லாம்) போட்டியை வென்றுள்ளார். பெருவெற்றித்தொடர் போட்டி ஒன்றில் பட்டம் வென்ற முதல் செர்பிய டென்னிஸ் வீரர் இவரே.இதனை அடுத்து 2011ஆம் ஆண்டில் ஆஸ்திரேலிய ஓப்பன், விம்பிள்டன் மற்றும் யூ.எசு. ஓப்பன் ஆகிய மூன்று பெருவெற்றிப் போட்டிகளிலும் வென்றுள்ளார். இதனால் ஒரே நாட்காட்டியாண்டில் மூன்று பெருவெற்றித் தொடர் போட்டிகளை வென்ற ஆறாவது விளையாட்டுக்காரராக விளங்குகிறார். 2010ஆம் ஆண்டு டேவிசுக் கோப்பையை வென்ற அணியில் பங்கெடுத்துள்ளார். 2011 ஆம் ஆண்டு போலவே 2015ஆம் ஆண்டும் மூன்று போட்டிகளை வென்றவர் இவர். 

2012ஆம் ஆண்டு ஆஸ்திரேலியன் ஓப்பனில் ரஃபயெல் நதாலை 5-7, 6-4, 6-2, 6-7 (5), 7-5 என்று ஐந்து தொகுப்புகளில் வென்று வெற்றி பெற்றார். 2015ஆம் ஆண்டு ஆஸ்திரேலியன் ஓப்பனில் ஆண்டி முர்ரேவை 7–6(7–5), 6–7(4–7), 6–3, 6–0 என்ற புள்ளிகளில் தோற்கடித்தார்.
ஏழு முறை ஆஸ்திரேலிய ஓப்பன் பட்டத்தை வென்றுள்ளார். இது சாதனையாகும். ராய் எமர்சென் என்பவர் தான் இவருக்கு முன் ஆறு முறை ஆஸ்திரேலிய ஓப்பன் பட்டத்தை வென்றவர் ஆவார். இவர் மூன்று முறை தொடர்ச்சியாக ஆஸ்திரேலிய ஓப்பன் பட்டத்தை வென்றுள்ளார்.

2014 மற்றும் 2015 ஆம் ஆண்டுகளில் லண்டனில் நடந்த விம்பிள்டன் ஆடவர் இறுதிச்சுற்றுகளில் வென்று விம்பிள்டன் சாம்பியன் பட்டத்தைப் பெற்றார். இரண்டு முறையும் இவருக்கு எதிராக ஆடி, தோல்வி அடைந்தவர் சுவிட்சர்லாந்தைச் சேர்ந்த ரோசர் பெடரர் ஆவார்.


</doc>
<doc id="45349" url="https://ta.wikipedia.org/wiki?curid=45349" title="1870">
1870

1870 (MDCCCLXX) ஒரு சனிக்கிழமையில் ஆரம்பமான ஒரு சாதாரண கிரிகோரியன் ஆண்டாகும், அல்லது ஜூலியன் நாட்காட்டியில் வியாழக்கிழமையில் ஆரம்பமான ஒரு ஆண்டு ஆகும்.





[[பகுப்பு:1870]]

</doc>
<doc id="45355" url="https://ta.wikipedia.org/wiki?curid=45355" title="செரீனா வில்லியம்ஸ்">
செரீனா வில்லியம்ஸ்

செரீனா ஜமீக்கா வில்லியம்ஸ் ("Serena Jameka Williams", பிறப்பு செப்டம்பர் 26, 1981) முன்னாள் முதல் நிலை அமெரிக்க டென்னிஸ் வீராங்கனை ஆவார். 39 கிராண்ட் சிலாம் பட்டங்கள் வென்றுள்ளார். இவர் வீனஸ் வில்லியம்ஸின் தங்கை ஆவார். 

மகளிர் டென்னிசு சங்கத்தின் தரவரிசைப் பட்டியலில் ஒற்றையர் ஆட்டத்தில் முதல் நிலையை ஏழு முறை எட்டியவர். முதன்முதலாக முதல் நிலையை சூலை 8, 2002 இல் பெற்றார்; ஏழாவது முறையாக சனவரி 30, 2017இல் எட்டினார். 

செரீனா கிராண்ட் சிலாம்களில் 39 பட்டங்களைப் பெற்றது சாதனையாகும். 23 ஒற்றையர் பட்டங்கள், 14 இரட்டையர் பட்டங்கள், இரண்டு கலப்பினப் பட்டங்கள். நான்கு கிராண்ட் சிலாம் பட்டங்களையும் ஒரே நேரத்தில் வென்ற ஐந்தாவது பெண் டென்னிசு ஆட்டக்காரராக திகழ்கிறார். அண்மைக்கால விளையாட்டாளர்களில் இவரே இச்சாதனையை நிகழ்த்தியுள்ளார். இவருடைய தங்கை வீனசு வில்லியம்சுடன் இரட்டையர் ஆட்டத்தில் ஒரேநேரத்தில் நான்கு கிராண்ட் சிலாம் பட்டங்களைப் பெற்ற சாதனையையும் நிகழ்த்தி உள்ளார். இவர் ஒற்றையர் ஆட்டங்களில் 23 கிராண்ட் சிலாம் வெற்றிகளைப் பெற்றது இவரை ஆறாம் இடத்தில் வைத்துள்ளது. செப்டம்பர் 10, 2012 இல் மகளிர் டென்னிசு சங்கம் கூட்டமைப்பின்படி இவரின் தர வரிசை நான்கு ஆகும் , இரட்டையரில் இவரின் தரவரிசை 35 ஆகும். 

செரீனா வில்லியம்ஸ் இரட்டையர் ஆட்டங்களில் மூன்று ஒலிம்பிக் தங்கப் பதக்கங்களை வென்றுள்ளார். ஒற்றையர் ஆட்டத்தில் ஒரு ஒலிம்பிக் தங்கப் பதக்கத்தை வென்றுள்ளார் . மற்றெந்த பெண் விளையாட்டாளரை விட மிகக் கூடுதலான பணிவாழ்வு பரிசுத்தொகை வென்றுள்ளார். தமது தமக்கையுடன் 1998ஆம் ஆண்டு முதல் 23 முறை நேரடியாக விளையாடி 13 முறை வென்றுள்ளார். இவற்றில் எட்டு கிராண்ட் சிலாம் இறுதிப் போட்டிகளில் ஆறில் வென்றுள்ளார். ஆறு ஆஸ்திரேலிய ஓப்பன் ஒற்றையர் பட்டங்களைப் பெற்ற ஒரே விளையாட்டாளராக, ஆண்/பெண் இருவரிலும், உள்ளார்.

செரீனா வில்லியம்ஸ் செப்டம்பர் 26, 1981 இல் சகினா, மிச்சிகனில் பிறந்தார். இவரின் தந்தை ரிச்சர்டு வில்லியம்ஸ், தாய் ஆரசின் பிரைஸ் ஆவர். இவர்களுக்கு மொத்தம் ஐந்து பெண் குழந்தைகள் பிறந்தனர். இதில் நான்காவது பென்குழந்தையாக செரீனா வில்லியம்ஸ் பிறந்தார். இவர் சிறுவயதாக இருக்கும் போதே காம்ப்டன், கலிபோர்னியாவிற்கு குடிபெயர்ந்தனர். தனது மூன்றாம் வயது முதலாக வில்லியம்ஸ் டென்னிசு விளையாடி வருகிறார். இவரின் தந்தை ரிச்சர்டு , செரீனா மற்றும் வீனஸ் ஆகிய இருவருக்கும் வீட்டிலிருந்தே கல்வி பயில ஏற்பாடு செய்திருந்தார்.

செரீனாவிற்கு ஒன்பது வயதாக இருக்கும் போது இவர்களின் குடும்பம் புளோரிடாவிலுள்ள கிழக்கு பாம் பீச் மாகாணத்திற்கு குடியேறினர். அங்குள்ள ரிக்கி மக்சியின் டென்னிசு அகாதமியில் சேர்ந்து பயிற்சி பெற்றார். மக்சி இவருக்கு சிறப்புப் பயிற்சி வழங்கினார். செரீனாவின் தந்தையின் கருத்தில் மசிக்கு உடன்பாடில்லை. அவர்களை சிறு பிள்ளைகளாக பார்ப்பதை விட்டு பெண்களாக அவர்களின் விருப்பத்தின் படி விளையாட அனுமதிக்க வேண்டும் என்று மக்சி விரும்பினார். இனப்பாகுபாடு காரணமாக ரிச்சர்டு , செரீனாவை அவரின் பத்தாவது வயது முதல் தேசிய டென்னிசு வாகையாளர் போட்டிகளில் விளையாட அனுமதிக்கவில்லை. அவர்களை படிப்பில் கவனம் செலுத்துமாறு அறிவுறுத்தினார். ஒரு சமயம் ஒரு வெள்ளை நிறக் குடும்பத்தைச் சேர்ந்த பெற்றோர்கள் , வில்லியம் சகோதரிகளின் செயல்பாடு போட்டிகளின் போது தரக்குறைவாக உள்ளதாகக் கூறியதை அறிந்தார். இந்த நேரத்தில் அமெரிக்க டென்னிசு சங்கத்தின் சிறந்த பத்து வீரர்களில் முதலாவது இடத்தில் இருந்தார். 1995 ஆம் ஆண்டில் மக்சியின் அகாதமியில் இருந்து ரிச்சர்டு தனது இரு மகள்களையும் விலகச் செய்தார். அதன் பின் அவர்கள் இருவருக்கும் தனது வீட்டில் வைத்தே பயிற்சி பெற வழி செய்தார். 

செரீனா வில்லியம்சினுடைய பெற்றோர் , இவரின் 16 ஆவது வயதில் தான் தொழில்முறை டென்னிசு பந்தய விளையாட்டுக்களில் பங்குபெற வேண்டும் என விரும்பினர். ஆனால் தனது 14 வயதில் முன்புரைக்க முடியாத காரணி வாய்ப்பைப் பயன்படுத்தி கலிபோர்னியா, ஓக்லாந்தில் நடைபெற்ற பேங்க் ஆஃப் தெ நெஸ்ட் கிளாசிக் எனும் பந்தய விளையாட்டில் விளையாடத் தீர்மானித்தார். ஆனால் மகளிர் டென்னிசு சங்கம் வயதுக் குறைவு காரணமாக இவரை விளையாட அனுமதிக்கவில்லை.

1999 ஆண்டு நடைபெற்ற போட்டியில் மூன்றாவது சுற்றில் தோல்வி அடைந்தார். அதற்கு அடுத்த மாதம் பாரிஸ் நகரத்தில் நடைபெற்ற தொழில்முறை பந்தயப் போட்டியில் முதல் முறையாக வெற்றி பெற்றார். பின் வீனஸ் வில்லியம்சுடன் இணைந்து மெம்பிசில் நடைபெற்ற ஐ ஜி ஏ சூப்பர் திரிஃப்ட் கிளாசிக் போட்டியில் வெற்றி பெற்றார். இதன் மூலம் ஒரே வாரத்தில் தொழில்முறைப் போட்டிகளில் வெற்றிபெற்ற சகோதரிகள் எனும் சாதனையைப் படைத்தனர். 

இவருக்கும் நியூயார்க் நகரைத் தலைமையிடமாகக் கொண்ட ரெட்டிட் -ஐ என்ற இணைய நிறுவனத்தில் இணை நிறுவனரான அலெக்சிசு ஒகானியன் என்பவருக்கும் 2016 டிசம்பரில் திருமண நிச்சயதார்த்தம் நடந்தது. இவர் 20 வாரங்கள் கருத்தரித்திருப்பதாக ஏப்ரல் 20 அன்று டுவிட்டரில் தெரிவித்தார். ஆனால் இவர் கருத்தரித்திருப்பதாக இவரது அணி அதிகாரபூர்வமாக இதுவரை அறிவிக்கவில்லை. 


29 போட்டி- 23இ்ல் வெற்றி 6இல் இரண்டாம் இடம்


</doc>
<doc id="45358" url="https://ta.wikipedia.org/wiki?curid=45358" title="அமுரி மருத்துவம்">
அமுரி மருத்துவம்

அமுரி மருத்துவம் எனப்படுவது தன்னுடைய சிறுநீரையே வாய் அல்லது மூக்கு வழியாக உட்கொள்ளுதல் அல்லது வெளித்தோலில் தேய்த்தல் அல்லது இவ்விரண்டும் அடங்கும். மருத்துவப் பயன்களின் போது சிறுநீரானது அமுரி என்று அழைக்கப்படுகிறது.சித்த மற்றும் ஆயுர்வேத நூல்களில் அமுரி அல்லது சிறுநீரை "சிவநீர்" எனவும் குறிக்கப்பட்டுள்ளது.



</doc>
<doc id="45359" url="https://ta.wikipedia.org/wiki?curid=45359" title="அமினோ அமிலம்">
அமினோ அமிலம்

வேதியியலில், அமினோ அமிலம் அல்லது அமினோக் காடி (amino acid) என்பது, அமைன் (-NH), கார்பாக்சைல் (-COOH) ஆகிய இரண்டு வேதி வினைக்குழுக்கள் கொண்ட ஒரு மூலக்கூறு ஆகும். அமினோ அமிலத்தில் காணப்படும் முதன்மையான தனிமங்களாக கார்பன் (கரிமம்), ஐதரசன், ஆக்சிசன், நைதரசன் போன்றவை காணப்படுகின்றன, பிற சில தனிமங்கள், ஒரு சில அமினோ அமிலங்களின் பக்கச்சங்கிலிகளில் காணப்படுகின்றன. மரபுக்குறியீட்டில் 20 அமினோ அமிலங்களுக்குரிய தகவலே காணப்பட்டாலும், ஏறத்தாள 500 அமினோ அமிலங்கள் அறியப்பட்டுள்ளன. இவை பல்வேறு விதங்களில் வகைப்படுத்தப்பட்டுள்ளன, கட்டமைப்பின்படி இவற்றை வேதி வினைக்குழு இருப்பிடத்திற்கு ஏற்ப அல்பா- (α-), பீட்டா- (β-), காம்மா- (γ-) அல்லது டெல்டா- (δ-) அமினோ அமிலங்கள் என வகைப்படுத்தலாம். உயிர்வேதியியலில், இச் சொல் HNCHRCOOH என்னும் பொது வாய்பாட்டைக் கொண்ட ஒரு ‌ஆல்ஃபா-அமினோ அமிலத்தைக் குறிக்கும். இங்கே R ஒரு கரிம வேதிக்கூறு ஆகும். ஆல்ஃபா-அமினோ அமிலங்களில் அமினோ, கரிம ஆக்சைலேட்டு ஆகிய கூட்டங்கள் ஆல்ஃபா - கார்பன் (α–carbon) எனப்படும் ஒரே கரிம அணுவுடன் இணைக்கப்பட்டுள்ளன. எந்தப் பக்கச் சங்கிலி (R-கூட்டம்) ஆல்ஃபா-கார்பனுடன் இணைக்கப்பட்டுள்ளது என்பதைப் பொறுத்துப் பல்வேறு அமினோ அமிலங்கள் தங்களுக்குள் வேறுபடுகின்றன. இது, கிளைசினில் இருப்பது போல் ஒரு ஐதரசன் அணுவிலிருந்து, அலனைனில் உள்ள மெத்தைல் கூட்டம் () ஊடாக, டிரிப்டோபானில் காணப்படும் வேற்று வளையக் கூட்டம் வரை பல்வேறு அளவுகளில் உள்ளது.

எல்லா உயிரினங்களிலும் காணப்படும் அமினோ காடிகளுக்குப் புறம்பாகப் பல இயற்கையல்லாத பல அமினோ அமிலங்களும், தொழில்நுட்பம், தொழில்துறை ஆகியவற்றில் முக்கியமான பங்கு வகிக்கின்றன.

அமினோவமிலங்களின் பொதுச்சூத்திரம் NHRCHCOOH ஆகும்.

கொடுக்கப்பட்டிருக்கும் படிமத்தில், அமினோ அமிலங்களில் நடுவிலிருக்கும் கார்பன் அணுவுடன் ஒரு கார்பாக்சைல் (COOH) குழும மூலக்கூறும், ஒரு அமினோ மூலக்கூறும் (NH), ஓர் ஐதரசன் அணுவும் (H), ஒவ்வொரு அமினோ அமிலத்துக்கும் தனித்துவமான R என்ற எழுத்தால் குறிப்பிடப்படும் ஓர் அணு/ மூலக்கூற்றுக் குழுவும் பங்கீட்டு வலுப் பிணைப்பால் பிணைக்கப்பட்டிருப்பதைக் காணலாம். குறிப்பிட்ட அந்தக் கார்பன் அணுவானது α–கார்பன் எனப்படும். அமைனோ மூலக்கூறானது, நேரடியாக α–கார்பன் இல் பிணைக்கப்பட்டிருக்கும் அமினோ அமிலங்கள் ஆல்ஃபா - அமினோ அமிங்கள் எனப்படுகின்றன. இவற்றில் இரண்டாம்நிலை அமைன்களைக் கொண்ட புரோலின் போன்ற அமினோ அமிலங்களிம் அடங்கும். அவ்வாறு இரண்டாம்நிலை அமைன்களைக் கொண்டவை இமினோ அமிலங்கள் எனப்படுகின்றன.

கிளைசினைத் தவிர மற்றைய அனைத்து 22 நியம அமினோ அமிலங்களுக்கும் சமபகுதிய மாற்றியங்கள் உள்ளன. இதனடிப்படையில் இவற்றுக்கு கண்ணாடி விம்பங்களைப் போல L மற்றும் D எனப்படும் இரண்டு சமபகுதிய மாற்றியங்கள் காணப்படுகின்றன. L அமினோ அமிலங்களே உயிரங்கிகளில் பொதுவாகக் காணப்படும் அமினோ அமில வகையாகும். D வகை அமினோ அமிலங்கள் சில வகை ஆழ்கடல் நத்தைகளிலும், பாக்டீரியாக்களின் உயிரணுச் சுவரிலும், மூளையில் தகவல் கடத்தியாகவும் உள்ளன.
<br>
<br>
<br>
<br>
<br>
<br>

அமினோ அமிலங்களில் காணப்படும் அமைன் மற்றும் கார்பாக்சைல் கூட்டங்கள் காரணமாக அமினோ அமிலங்கள் இரசாயன ஈரியல்புப் பண்பைக் கொண்டுள்ளன. கார்பாக்சைல் அமிலக் குழு (−CO2H) பலம்குன்றிய அமிலமாகும். இது இலகுவில் தன் நேர்மின்னியை இழந்து மறையேற்றமுள்ள கார்பொக்சைலேட்டாக (−CO2− ) மாறும். அதேபோல் அமைன் குழுவில் α-amine பலம்குன்றிய காரத் தன்மை கொண்டதாகும். இந்த அமைன் குழு (NH2−) நேர்மின்னியை இலகுவில் ஏற்றுக் கொண்டு, நேரேற்றமுள்ள அமோனியம் குழுவாகவும் (+NH3−) மாற்றமடையும்.

லைசின் போன்ற α–கார்பன் உடன் பக்கச்சங்கிலி பிணைக்கப்பட்ட அமினோ அமிலங்களில், கார்பன் அணுக்கள் α, β, γ, δ, என்ற ஒரு தொடர் ஒழுங்கில் குறிக்கப்படும் சில அமினோ அமிலங்களில் அமைன் குழுவானது β அல்லது γ-கார்பனில் பிணைக்கப்பட்டிருக்கலாம். அவ்வாறெனின் அவை முறையே β- அல்லது γ- அமினோ அமிலங்கள் எனப்படுகின்றன.

பக்கச்சங்கிலிகளின் வேதியியற் பண்புகளைக்கொண்டு அமினோ அமிலங்கள் வகைப்படுத்தப்படுகின்றன. அமினோ அமிலங்களில் காணப்படும் ஒவ்வொன்றுக்கும் தனித்துவமான R குழுவானது ஒவ்வொரு அமினோ அமிலத்துக்கும் தனித்துவமான வேதியியற் பண்புகளை வழங்கும். இந்த R குழுவின் அடிப்படையில் அமினோ அமிலங்கள் வகைப்படுத்தப்படுகின்றன. இக்குழு அமினோ அமிலத்தை மென்னமிலமாகவோ (மென் காடியாகவோ), மென் காரமாகவோ ஆக்குகின்றது. இக்குழு முனைவாக்கமுடையதெனின் நீர்விரும்பி அல்லது நீர் ஈர்ப்புத்தன்மை உடையதாகவும், முனைவாக்கமற்றதாயின் நீர்வெறுப்பி அல்லது நீர் விலக்கும் தன்மை உடையதாகவும் அமையும்.

கிளைத்த சங்கிலி அமினோ அமிலங்கள் ( or BCAA) என்பவை நேரியலற்ற (non-linear), திறந்த சங்கிலியாலான () அமினோ அமிலங்களாகும். அவையாவன லியூசின், ஐசோலியூசின், வாலின் ஆகும். புரதமாக்கும் அமினோ அமிலங்களில் புரோலின் என்ற அமினோ அமிலத்தில் மட்டும், அதன் பக்கச் சங்கிலி α–அமைனோ குழுவில் பிணைந்திருப்பதுடன், அதில் இரண்டாம்நிலை அமைனோக் குழுவையும் கொண்டிருக்கும். .

புரதங்களை ஆக்கும் ஒருபகுதியங்களே புரதமாக்கும் அமினோ அமிலங்கள் ஆகும். அமினோ அமிலங்கள் பெப்டைட்டுப் பிணைப்பால் பிணைக்கப்பட்டு கிளைகளற்ற இராட்சத புரத மூலக்கூறுகளை உருவாக்கக்கூடியன. அமினோ அமிலங்கள் ஒன்றன் பின் ஒன்றாக அமைன் கூட்டத்தையும் கார்பொக்ஸைல் கூட்டத்தையும் பிணைத்து நீரை வெளியேற்றுவதால், புரதங்கள் நீண்ட கிளைகளற்ற இழை போன்ற மூலக்கூறுகளாக ஆக்கப்படுகின்றன. பின்னர் ஐதரசன் பிணைப்பு காரணமாக (மின்னியல் பிணைப்பு-இரசாயன பிணைப்பு அல்ல) நீண்ட புரதங்கள் ஒன்றாக்கப்படலாம். உயிர்க் கலத்தின் இரைபோசோம்களிலேயே புரதங்கள் அமினோ அமிலங்களை இரசாயனப் பிணைப்புக்கு உட்படுத்துவதன் மூலம் தொகுக்கப்படுகின்றன. இச்சிக்கலான படிமுறையாக அமைந்த உயிரிரசாயனச் செயற்பாடு மொழிபெயர்ப்பு எனப்படும். DNAயிலிருந்து RNAக்கு உருவாக்கப்பட வேண்டிய புரதங்கள் பற்றிய தகவல் கடத்தப்படும். பின்னர் இரைபோசோமில் RNA மூலம் அமினோ அமிலங்களிலிருந்து புரதங்கள் தொகுக்கப்படுகின்றன. 

22 அமினோ அமிலங்கள் உயிரினங்களின் புரதக் கட்டமைப்புகளில் காணப்படுகின்றன. இவையே நியம அமினோ அமிலங்களாகும். இவற்றில் இருபது அமினோ அமிலங்கள் பொதுவான மரபியல் கலச் செயற்பாட்டால் புரதங்களைத் தொகுப்பதில் பங்கெடுக்கின்றன. மற்றைய செலீனோசிஸ்டீன், பிரோலைசின் ஆகிய இரண்டு அமினோ அமிலங்களும் விசேட செயன்முறைகள் மூலம் புரதங்களில் இணைக்கப்படுகின்றன. மரபுக்குறியீட்டில் குறியிடப்படும் முக்குறியங்களில், UGA, UAG ஆகிய இரண்டும் நிறுத்த முக்குறியமாகத் தொழிற்படுவதுடன், அவை முறையே செலீனோசிஸ்டீன், பிரோலைசின் ஆகிய இரு அமினோ அமிலங்களையும் குறியிடுகின்றன. இதனை முக்குறியத்தின் இரட்டைத் தொழிற்பாடு எனலாம்.

உயிரினங்களில் நிகழும் புரதச் சேர்க்கையில் பங்களிக்காத, அதற்கான மரபுக்குறியீட்டை உயிரினங்களில் கொண்டிராத அமினோ அமிலங்கள் புரதமாக்கா அமினோ அமிலங்கள் () எனப்படுகின்றன. உயிர்ப் புரதச்சேர்க்கையில் () பங்களிக்கும் 22 அமினோ அமிலங்கள் தவிர்த்து, 140 க்கு மேற்பட்ட அமினோ அமிலங்கள் இயற்கையில் புரதங்களில் காணப்படுவதாகவும், மேலும் 1000 க்கு மேற்பட்ட அமினோ அமிலங்கள் இயற்கயில் காணப்படுவதாகவோ, அல்லது ஆய்வகங்களில் தயாரிக்கப்படுவதாகவோ இருக்கின்றன.

உணவிலிருந்து பெறப்படும் அமினோ அமிலங்கள் (உணவிலுள்ள புரதங்கள் சமிபாட்டின் போது நீரேற்றப்பட்டு அமினோ அமிலங்களாக மாற்றப்படுகின்றன) புரதங்களையும், நொதியங்களையும், இயக்குநீர்களையும், வேறு பல உயிரியல் மூலக்கூறுகளையும் தொகுக்கப் பயன்படுத்தப்படுகின்றன. காபோவைதரேட்டு மூலம் போதிய சக்தி கிடைக்காவிட்டால் மீதமாகின்ற அமினோ அமிலங்கள் யூரியாவாகவும், காபனீரொக்சைட்டாகவும் ஒக்சியேற்றப்பட்டு சக்தி விடுவிக்கப்படுகின்றது. 
அமினோ அமிலங்கள் தான் புரதச் சங்கிலியின் அடிப்படை. புரதங்கள் தான் வாழ்வின் ஆதாரம். இவை உணவிலிருந்து பெறப்படுவதுடன், உடலின் உள்ளேயும் தொகுக்கப்படுகின்றன. ஆனால், எல்லா அமினோ அமிலங்களையும் மனிதர்கள்/விலங்குகள் உடலால் உற்பத்தி செய்ய முடியாது. சில குறிப்பிட்ட அமினோ அமிலங்களை உணவின் மூலமாக மட்டுமே பெற முடியும். அவ்வாறு மொத்தம் 9 இன்றியமையா அமினோ அமிலங்கள் உள்ளன. உணவூட்டத் தேவையை அடிப்படையாகக்கொண்டு, இவற்றைப் பாகுபடுத்தலாம்.

<nowiki>**</nowiki> இவை உடலின் உள்ளேயே தொகுக்கப்படக்கூடியவையாக இருந்தாலும், சில நோய் நிலைமைகளிலோ, அல்லது குறிப்பிட்ட வயதிலோ தொகுக்கப்படமுடியாதவையாக இருக்கும். உடலியல், நோயியல் நிலமைகள் தொகுக்கப்படும் தன்மையைப் பாதிப்பதனால், இவை வரையறையில் அத்தியாவசியமானவையாகக் கருதப்படுகின்றன.

<nowiki>***</nowiki> 22 ஆவது அமினோ அமிலமாக அடையாளப்படுத்தப்பட்டிருக்கும் பிரோலைசின், மனிதர்களில் பயன்படுவதில்லை எனவும், சில ஆர்க்கியா வகை பாக்டீரியாக்களில் இருப்பதாகவும் குறிப்பிடப்படுகிறது.

எத்தனையோ விதமான விடயங்களில் அமினொ அமிலங்கள் பயன்படுத்தப்பட்டாலும் அவை பெரும்பாலும் விலங்குளின் போசணத்திற்காகவே பெரிதும் பயன்படுத்தப்படுகின்றன.
உணவுற்பத்தி என்ற துறையில் அமினொ அமிலங்கள்,குலுட்டமிக் அமிலம் தயரிக்கவும்,மேலும் ஆஸ்பார்டேம் எனும் ஒரு வித உணவுச்சேர்க்கை பதார்த்தத்தை உற்பத்தி செய்யவும் பெரிதும் நுகரப்படுகின்றது.
மேலும் மனிதர்களிலும் விலங்குகளிலும் ஏற்படுகின்ற போசணைக்குறைபாடுகளை நிவர்த்தி செய்யவும் பயன்படுத்த படுகின்றது.
தாவரங்களின் உரவுற்பத்தியிலும் அமினொ அமிலங்கள் பயன்படுத்தப்படுகின்றன.தாவரங்களில்,முறையான கனிய உறிஞ்சலை நிகழ்த்த இவை பயன்படுத்தப்படுகின்றது.
அமினொ அமிலங்கள் மருந்துப்பொருட்களின் உற்பத்தியிலும் அழகுப்பொருட்களின் உற்பத்தியிலும் பயன்படுகின்றன.

ஒரு அமினோ அமிலத்தின் அமைன் செயற்பாட்டுக் குழுவும், காபொக்சைல் குழுவும் தாக்கத்திலீடுபட்டு பொலிபெப்டைட்டை பெப்டைட் பிணைப்பை உருவாக்குதல் மூலம் தொகுக்கின்றன. இவ்வாறு அமினோ அமிலங்கள் பல்பகுதியமாதலுக்குட்பட்டு உருவாகும் சிக்கலான பொலிபெப்டைட்டுகள் புரதங்கள் எனப்படும். ஒரு தனியான பெப்டைட்டுப் பிணைப்பு உருவாகும் தாக்கத்தில் ஒரு எளிய பொலிபெப்டைட்டும் ஒரு நீர் மூலக்கூறும் விளைவுகளாக உருவாகின்றன.

பிரதான கட்டுரை: அமினோ அமிலம் (புரதமாக்குபவை)


</doc>
<doc id="45360" url="https://ta.wikipedia.org/wiki?curid=45360" title="அமீன்">
அமீன்

அமீன்கள் "(Amines)" என்பவை கரிம வேதியியலில் காணப்படும் வேதி வினைக்குழுக்களில் ஒன்றாகும் ). இதில் ஒரு நைட்ரசன் அணு ஓரு தனி இணை எலக்ட்ரான்களைக் கொண்டிருக்கிறது. அமீன்கள் பொதுவாக அமோனியாவிலிருந்து தருவிக்கப்படும் வழிப்பொருள்கள் ஆகும். அமோனியாவிலுள்ள ஒன்று அல்லது அதற்கு மேற்பட்ட ஐதரசன் அணுக்கள் ஆல்கைல் அல்லது அரைல் குழுக்களால் பதிலீடு செய்யப்பட்டிருக்கும் . இவற்றை முறையே ஆல்கைலமீன்கள் மற்றும் அரைலமீன்கள் என்று அழைப்பர். இவ்விரண்டும் ஒரே சேர்மத்தில் இணைக்கப்பட்டிருந்தால் அதை ஆல்கைலரைல் அமீன்கள் என்பர். அமினோ அமிலங்கள். உயிரிவழி அமீன்கள், டிரைமெத்திலமீன், அனிலீன் உள்ளிட்டவை சில முக்கியமான அமீன்களாகும். குளோரமீன் போன்ற அமோனியாவின் கனிம வேதியியல் வழிப்பொருள்களும் அமீன்கள் என்றே கருதப்படுகின்றன>.

நைட்ரசன் அணு கார்பனைல் குழுவுடன் இணைக்கப்பட்டு R–CO–NR′R″ என்ற கட்டமைப்பைப் பெற்றிருந்தால் அவ்வகை சேர்மங்கள் அமைடுகள் எனப்படுகின்றன. இவை அமீன்களில் இருந்து வேறுபட்ட பண்புகளைப் பெற்றுள்ளன. 

அலிபாட்டிக் அமீனில் நைட்ரசன் அணுவுடன் அரோமாட்டிக் வளையங்கள் எதுவும் நேரடியாக இணைக்கப்படவில்லை. ஆனால் அரோமாட்டிக் அமீன்களில் நைட்ரசன் அணுவுடன் ஓர் அரோமாட்டிக் வளையம் பல்வேறு அனிலீன்களில் இணைந்திருப்பதைப் போல இணைந்திருக்கிறது. இந்த அரோமாட்டிக் வளையம் அதனுடன் இணைந்துள்ள பதிலிக்கு ஏற்ப அமீனுடைய காரத்தன்மையைக் குறைகிறது. அங்கு ஓர் அமீன் குழு இருக்க நேர்ந்தால் எலக்ட்ரான்-நன்கொடை விளைவின் காரணமாக, அரோமாட்டிக் வளையத்தின் வினைத்திறன் அதிகரிக்கிறது. 

அமீன்கள் நான்கு துணை வகைகளாக ஒழுங்குபடுத்தப்படுகின்றன.


அமோனியாவில் இருக்கும் மூன்று ஐதரசன் அணுக்களில் ஒன்று ஆல்கைல் அல்லது அரோமாட்டிக் குழுவால் இடப்பெயர்ச்சி செய்யப்பட்டு உருவாகும் அமீன்கள் முதல்நிலை அமீன்கள் எனப்படும். மெத்திலமீன், பெரும்பாலான அமினோ அமிலங்கள், தாங்கல் முகவரான டிரிசு அனிலீன் உள்ளிட்டவை முதல்நிலை அமீன்களாகும். 


ஆல்கைல், அரைல் அல்லது இரண்டும் என அமோனியாவில் உள்ள இரண்டு நைட்ரசன் அணுக்களுக்குப் பதிலாக ஐதரசன் இணைந்துள்ள நைட்ரசன் அணுவுடன் பிணைந்து உருவாகும் அமீன்கள் இரண்டாம்நிலை அமீன்கள் எனப்படும். டைமெத்திலமீன், டைபீனைலமீன் இரண்டும் இரண்டாம்நிலை அமீன்களுக்கு எடுத்துக் காட்டாகும். 

அமோனியாவில் உள்ள மூன்று ஐதரசன்களும் இடப்பெயர்ச்சி செய்யப்பட்டு அதற்குப் பதிலாக மூன்று பதிலீடுகள் பிணைக்கப்பட்டு உருவாகும் அமீன்கள் மூன்றாம்நிலை அமீன்கள் ஆகும். டிரைமெத்திலமீன், எத்திலீன்டையமீன்டெடராஅசிட்டிக் அமிலம் ஆகியன் மூன்றாம்நிலை அமீன்களாகும். 


இவை இரண்டாம்நிலை அல்லது மூன்றாம்நிலை அமீன்களில் ஒன்றாக இருக்கலாம். மூன்று உறுப்பினர் வளையமான அசிரிடின் மற்றும் ஆறு உறுப்பினர் வளையமான பிப்பெரிடின் ஆகியவை வளைய அமீன்களுக்கு எடுத்துக்காட்டுகளாகும். மெத்தில் பிப்பெரிடினும் பீனைல்பிப்பெரிடினும் மூன்றாம்நிலை வளைய அமீன்களுக்கு எடுத்துக்காட்டாகும். 
நைட்ரசனுடன் நான்கு கரிமக் குழுக்கள் பதிலீடு செய்யப்பட்டு உருவாகும் சேர்மங்களும் சாத்தியமே. இவை அமீன்கள் அல்ல. ஆனால் அவை நான்காம்நிலை அமோனியம் நேர்மின் அயனிகள் எனப்படுகின்றன. இதில் மின்சுமையுடன் கூடிய நைட்ரசன் மையம் உள்ளது. நான்காம்நிலை அமோனியம் உப்புகள் பலவகையான எதிர்மின் அயனிகளைக் கொண்டுள்ளன.

அமீன்களுக்கான பெயர்கள் பல்வேறு முறைகளில் வைக்கப்படுகின்றன. குறிப்பாக ஓர் அமீன் சேர்மத்திற்கு முன்னொட்டு அமினோ அல்லது பின்னொட்டு அமீன் சேர்க்கப்படுகிறது. பதிலீடு நைட்ரசன் அணுவின் மீது செய்யப்பட்டிருந்தால் அதைக் குறிப்பிட முன்னொட்டு "N-" பெயருடன் சேர்க்கப்படுகிறது. ஒரு கரிமச் சேர்மத்தில் ஒன்றுக்கு மேற்பட்ட அமினோ குழுக்கள் இடம் பெற்ரிருந்தால் அவற்றை டையமீன், டிரையமீன், டெட்ரா அமீன் என பெயரிடுதல் தொடர்கிறது. 
சில அமீன்களுக்கு திட்டத்தின் அடிப்படையிலான பெயர்கள் வருமாறு:

Systematic names for some common amines:

ஐதரசன் பிணைப்பின் செல்வாக்கு அமீன்களின் இயற்பியல் மற்றும் வேதியியல் பண்புகளில் பிரதிபலிக்கிறது. இதனால் தொடர்புடைய பாசுபீன்களைக் காட்டிலும் உருகுநிலை கொதிநிலை அதிகமாகவும், ஆனால் தொடர்புடைய ஆல்ககால்கள், கார்பாக்சிலிக் அமிலங்களை விட குறைவாகவும் உள்ளது. உதாரணமாக சாதாரண வெப்பம் மற்ரும் அழுத்தத்தில் மெத்தில் மற்றும் எத்தில் அமீன்கள் வாயுக்களாகும். ஆனால் தொடர்புடைய மெத்தில் மற்றும் எத்தில் ஆல்ககால்கள் நீர்மங்களாகும். அமீன்கள் பொதுவாக அமோனியாவைப் போல காரநெடி உடையவையாகும். ஆனால் நீர்ம அமோனியா மீனின் வாசனை கொண்டதாகும். 



</doc>
<doc id="45362" url="https://ta.wikipedia.org/wiki?curid=45362" title="பீட் சாம்ப்ரஸ்">
பீட் சாம்ப்ரஸ்

பெட்ரோஸ் "பீட்" சாம்ப்ரஸ் (பீட் சாம்ப்ராஸ் - தமிழக வழக்கு) (Petros "Pete" Sampras, பிறப்பு ஆகஸ்ட் 12, 1971) முன்னாள் உலகில் முதல் நிலை அமெரிக்க டென்னிஸ் வீரர் ஆவார். 15 ஆண்டு கால தொழில்முறை டென்னிஸ் போட்டிகளில் இவர் மொத்தம் 14 கிராண்ட் ஸ்லாம் பட்டங்களை வென்றுள்ளார். ஏழு விம்பிள்டன் பட்டங்களை வென்றுள்ளார். 2007இல் பன்னாட்டு டென்னிஸ் புகழவையில் சேர்ந்தார்.


</doc>
<doc id="45375" url="https://ta.wikipedia.org/wiki?curid=45375" title="சுலு மொழி">
சுலு மொழி

சுலு மொழி (இசிசுலு) சுலு மக்கள் பேசும் மொழியாகும். கிட்டத்தட்ட 10 மில்லியன் பேர் பேசும் இம்மொழி தென்னாப்பிரிக்காவில் 11 ஆட்சி மொழிகளில் ஒன்றாகும். சுவாசிலாந்திலும் ஒரு ஆட்சி மொழியாகும். தென்னாப்பிரிக்கா மக்களில் 24% இம்மொழியை பேசுவர்கள். 16 மில்லியன் பேர் இம்மொழியை இரண்டாம் மொழியாக பேசுபவர்கள். தெற்கு பாண்டு மொழிக் குடும்பத்தில் சேர்ந்தது.


</doc>
<doc id="45383" url="https://ta.wikipedia.org/wiki?curid=45383" title="உலக அகதி நாள்">
உலக அகதி நாள்

உலக அகதி நாள் ("World Refugee Day"), ஆண்டுதோறும் ஜூன் 20-ம் நாளன்று நினைவுகூரப்பட்டு வருகின்றது.

2000 ஆம் ஆண்டில் ஐக்கிய நாடுகள் பொதுச்சபையின் சிறப்புத் தீர்மானமொன்றின்படி, அகதிகளுக்கான தமது ஆதரவினை வெளிப்படுத்தும் முகமாக, உலக அகதிகள் தினமாக ஏற்றுக் கொள்ளப்பட்டது. ஆபிரிக்க அகதிகள் நாள் ஜூன் 20 இல் கொண்டாடப்படுவதால் இந்நாள் உலக அகதிகள் நாளாகப் பிரகடனப்படுத்தப்பட்டது. பல்வேறு மோதல்களுக்குள் சிக்கி அகதிகளாக தாம் வசிக்கும் நாட்டினுள், பிற நாடுகளிலென இடம்பெயர்ந்து பல்வேறு துன்பங்களுக்குள்ளாகி வாழ்ந்துவரும் அகதிகள் பற்றிய விழிப்புணர்வினை உலக மக்களிடத்தில் ஏற்படுத்துவதே இந்நாளின் முக்கியமான நோக்கமாகும்.

அன்றைய நாள் உலகின் பல்வேறு பகுதிகளிலும் நடைபெறும் பல்வேறு போர்களால் அரசியல், சமூகச் சூழல்களால் அகதிகளாக அல்லலுறும் அகதிகளை நினைவு கூரும் வகையில் கூட்டங்கள், ஆர்ப்பாட்டங்கள், கருத்தரங்குகள், இசை நிகழ்ச்சிகள், நினைவஞ்சலி நிகழ்வுகளெனப் பல்வேறு நிகழ்வுகள் ஏற்பாடு செய்யப்படுகின்றன. அகதிகளுக்கான ஐக்கிய நாடுகளின் ஆணையம் (UNHCR) ஒவ்வோர் ஆண்டும் இந்நிகழ்வுகளுக்கான கருப்பொருளைத் தீர்மானிக்கிறது.



</doc>
<doc id="45394" url="https://ta.wikipedia.org/wiki?curid=45394" title="எலக்ட்ரான் சுற்றுவட்டப்பாதை">
எலக்ட்ரான் சுற்றுவட்டப்பாதை

அணுப் பரிதியம் அல்லது இலத்திரன் ஒழுக்கு (இலங்கை வழக்கு) என்பது ஒரு அணுவில் உள்ள இலத்திரனின் அலைபோன்ற நடத்தையை விபரிக்கும் ஒரு கணிதச் சார்பு ஆகும். ஒரு குறிப்பிட்ட ஆற்றல் நிலையில், தனி அணுவொன்றின் எப்பகுதியில் இலத்திரன்களைக் காணமுடியும் என்பதை இச் சார்பு மூலம் கணித்துக்கொள்ள முடியும். அணுப் பரிதியம் என்பது, இச் சார்பைக் குறிக்கவோ அல்லது இச் சார்பினால் கணித்து அறியப்படும் "பகுதி"யைக் குறிக்கவோ பயன்படுத்தப்படுவது உண்டு. சிறப்பாக, அணுப் பரிதியங்கள், ஒரு தனியணுவில் உள்ள இலத்திரன் முகிலில் காணப்படும் இலத்திரன் ஒன்றின், இச் சமன்பாட்டினால் விபரிக்கப்படும், குவாண்டம் நிலைகளாக இருக்கலாம்.

முன்னர், கோள்கள் சூரியனை வலம் வருவது போல், இலத்திரன்களும் அணுக்கருவைச் சுற்றி வலம்வருவதாகக் கருதப்பட்டது. இவ்வாறு வலம் வருவதாகக் கருதப்பட்ட இலத்திரன்களின் நடத்தையை விளக்கும் முயற்சியே குவாண்டம் பொறிமுறையின் வளர்ச்சிக்கு வித்திட்டது. குவாண்டம் பொறிமுறையில், அணுப் பரிதியங்கள் ஒரு வெளியில் உள்ள அலைச் சமன்பாடுகளாக விபரிக்கப்படுகின்றன. இவை "n", "l", "m" போன்ற பரிதியத்தின் குவாண்டம் எண்களாலோ அல்லது அருகில் உள்ள படிமத்தில் காணப்படுவதுபோல் இலத்திரன் உருவமைப்புக்களில் பயன்படும் பெயர்களாலோ குறிக்கப்படுகின்றன. இலத்திரன்களைத் திண்மத் துகள்களாக விபரிக்க முடியாது. இவற்றை அணுக்கருவைச் சூழவுள்ள வெளியில் பரவியிருப்பனவாக விபரிப்பது கூடிய துல்லியமான ஒப்புமையாக இருக்கும். இதனால் முன்னர் "சுற்றுப்பாதை" என விபரிக்கப்பட்டது தற்போது அணுப் பரிதியம் எனப்படுகிறது.



</doc>
<doc id="45396" url="https://ta.wikipedia.org/wiki?curid=45396" title="இலத்திரன் முகில்">
இலத்திரன் முகில்

இலத்திரன் முகில் (Electron cloud) என்பது, இலத்திரன் என்பது என்ன என்று விளக்குவதற்குப் பயன்படும் ஒரு சொல்லாகும். நோபல் பரிசு பெற்ற இயற்பியல் அறிஞரான ரிச்சார்டு ஃபெயின்மன் என்பவர் இதனை முதன் முதலில் பயன்படுத்தியதாகக் கருதப்படுகிறது. இந்த "மாதிரி", ஸ்குரோடிங்கர் சமன்பாட்டுக்கு ஒரு தீர்வாக, இலத்திரனை விளங்கிக் கொள்வதற்கான ஒரு எளிய முறையை வழங்குகிறது. இலத்திரன் முகில் ஒப்புமையில், இலத்திரனின் நிகழ்தகவு அடர்த்தி, அல்லது அலைச் சார்பு என்பது, சிறிய முகில் அணுக்கருவை அல்லது மூலக்கூறொன்றின் கருவைச் சுற்றி நகர்வதாக விபரிக்கப்படுகிறது. இதில் முகிலின் ஒளிபுகவிடாத் தன்மை, இலத்திரனின் நிகழ்தகவு அடர்த்திக்கு விகிதசமம் ஆகும். 
இந்த "மாதிரி", கோள்கள் சூரியனைச் சுற்றுவதுபோல் இலத்திரன்கள் அணுக்கருவைச் சுற்றுகின்றன என்னும் முன்னைய போர் மாதிரியில் இருந்து வளர்ச்சி பெற்றது ஆகும். இந்த இலத்திரன் முகில் "மாதிரி"; இரட்டை நீள்துளைச் சோதனை, ஆவர்த்தன அட்டவணையும் வேதிப் பிணைப்பும், ஒளியுடன் அணுக்களுக்கான தொடர்புகள் போன்ற பல தோற்றப்பாடுகளை முன்னரிலும் சிறப்பாக விளக்குகிறது. சில நுணுக்கமான விடயங்களில் குறைபாடுகள் காணப்பட்டாலும், இந்த மாதிரி, சோதனைகளின் மூலம் அவதானிக்கப்பட்ட அலை-துகள் இருமையை எதிர்வுகூற வல்லதாக உள்ளது. இலத்திரனின் நடத்தை அலையை ஒத்தது போலவும், சில சமயங்களில் ஒரு துகள் எனக் கருதக்கூடியதாகவும் இருமைத்தன்மை கொண்டதாக இருப்பது அலை-துகள் இருமை எனப்படுகின்றது. 


</doc>
<doc id="45397" url="https://ta.wikipedia.org/wiki?curid=45397" title="அலை–துகள் இருமை">
அலை–துகள் இருமை

இயற்பியல், வேதியியல் ஆகிய துறைகளில், அலை-துகள் இருமை அல்லது அலைகளின் இருமை நிலை ("wave–particle duality") என்றால் எல்லாப் பொருட்களும் (அதாவது அந்த பொருட்களில் உள்ள எல்லா எதிர்மின்னிகளும்) அலை போன்ற தன்மையும் , துகள் போன்ற தன்மையும் கொண்டிருப்பன என்ற கருத்துரு ஆகும். குவாண்டம் பொறிமுறையின் மையக் கருத்துருவான இது, "அலை", "துகள்" என்னும் கருத்துருக்களால் முழுமையாக விளக்கப்பட முடியாத பொருள்களின் நடத்தைகளை விளக்க முயல்கிறது. குவாண்டம் பொறிமுறையின் பல்வேறு விளக்கங்கள் இந்த முரண்பாட்டுத் தோற்றத் தன்மையை தெளிவாக்க முயல்கின்றன.

இருமைத் தன்மை என்னும் எண்ணக்கரு, ஒளி, பொருள் என்பன தொடர்பாக 1600 களில், கிறிஸ்டியன் ஹூய்கென், ஐசாக் நியூட்டன் ஆகியோரால் ஒன்றுக்கொன்று எதிரான இரு கொள்கைகள் முன்வைக்கப் பட்டபோது இடம்பெற்ற விவாதங்களின் அடிப்படையில் உருவானது. அல்பர்ட் ஐன்ஸ்டீன், லூயிஸ் புரோக்லீ ஆகியோரின் ஆராய்ச்சிகளின் விளைவாக தற்கால அறிவியல் கொள்கைகள் எல்லாப் பொருட்களும், அலை, துகள் இயல்புகள் இரண்டையும் கொண்டுள்ளன என ஏற்றுக்கொள்கின்றன. இத் தோற்றப்பாடுகள் அடிப்படைத் துகள்களுக்கு மட்டுமன்றி, அணுக்கள், மூலக்கூறுகள் போன்ற கூட்டுத் துகள்களுக்கும் பொருந்துவதாக அறியப்பட்டுள்ளது.

லூயி டே பிராலி 1924 ஆம் ஆண்டில் அலை-துகள்களின் இருமைப் பண்பைப் பற்றிய தனது கருத்தினை முதன்முதலாக பிரெஞ்சு அகாதெமியில் டி பிராலி கருதுகோள் மூலம் கோடிட்டுக் காட்டினார். ஒளி மட்டுமல்லாமல், "அனைத்து" பருப்பொருள்களும், அலை-போன்ற தன்மை கொண்டுள்ளன, ஒரு குறிபிட்ட "m" திணிவு கொண்ட துகள், ஒரு குறிப்பிட்ட திசை வேகம் "v" இல் சென்றால், "λ" என்ற அலைநீளம் கொண்ட ஓர் அலை போன்று நடந்துகொள்ளும் என்று கூறினார்.

இங்கு p – உந்தம், h - பிளாங்க்கு மாறிலி.

பொருள்களின் அலைகள் (matter waves) டி புறாக்ளி அலைகள் என்றும் இதன் அலைநீளம் டி புறாக்ளி அலைநீளம் என்றும் அழைக்கப்படுகிறது. இதுவே பொருள்களின் அலைக் கோட்பாடிற்கு முதல் படியாக அமைந்தது.

டே பிராலியின் கோட்பாட்டிற்காக அவருக்கு 1929 ஆம் ஆண்டில் இயற்பியலுக்கான நோபல் பரிசு வழங்கப்பட்டது.


</doc>
<doc id="45399" url="https://ta.wikipedia.org/wiki?curid=45399" title="வெலாசிராப்டர்">
வெலாசிராப்டர்

வெலாசிராப்டர் ("Velociraptor") என்பது "அதிவேகத் திருடன்" எனப் பொருள்படும் ட்ராமோசாரிட் தெரோபாட் வகை டைனோசர்கள் 7 லிருந்து 8.3 கோடி ஆண்டுகளுக்கு முன்பு வாழ்ந்த சிறிய வகை ஊனுண்ணிகளாகும். வெலாசிராப்டர்களில் ஏனைய வகைகள் வாழ்ந்திருப்பினும் "வெலாசிராப்டர் மங்கோலியன்சிஸ்" என்ற ஒரு வகை மட்டுமே ஆய்ந்தறியப்பட்டுள்ளது. இவ்வகையின் தொல்படிவங்கள் மத்திய ஆசியாவின் மங்கோலியாவில் கண்டறியப்பட்டுள்ளது.

ஏனைய ட்ராமோசாரிட் வகை டைனோசர்களான டெய்னானிகஸ் மற்றும் அகீல்லோபேட்டர் வகைகளை விட வெலாசிராப்டர் உருவத்தில் சிறியது. நன்கு வளர்ந்த ஒரு வெலாசிராப்டர் ஒரு வான்கோழியின் அளவினது. இது சிறகுகள் உள்ளதாகவும், இரு கால்களால் நகர்வதாகவும், விறைத்த நீளமான வால் கொண்டதாகவும் வாழ்ந்தது. இந்த ஊனுண்ணி கதிர் அரிவாள் போன்ற வடிவுடைய கடினமான கூரிய இரு நகங்களை, முறையே இரு பின்னங்கால்களிலும் கொண்டிருந்தது. இது தன் இரையை கொல்வதற்கு இந்த நகங்களை பயன்படுத்தி இருக்கலாம் என்று நம்பப்படுகிறது. மேல்நோக்கிய மூக்குப்பகுதியைக்கொண்டு மற்ற வகை ட்ராமோசாரிட் டைனோசர்களினின்று வெலாசிராப்டரை வகைப்படுத்தலாம்.

மக்களிடையே மிகவும் பிரபலமாக அறியப்படுகிற டைனோசர் வகைகளுள், வெலாசிராப்டர் (சுருக்கமாக ’ராப்டர்’ என்றழைக்கப்படும்) வகை ஒன்று. ஜுராஸிக் பார்க் திரைப்படத்தொடர்களின் மூலம் இவை மக்களிடையே மிகப் பிரபலமாயின. ஆயினும், இந்த திரைப்படங்களில் வரும் வெலாசிராப்டர்கள் உருவ அமைப்பில் பெரியனவாகவும், சிறகுகள் இன்றியும் தவறாக சித்தரிக்கப்பட்டுள்ளன. தொல்படிம ஆராய்ச்சியாளர்களுக்கும் வெலாசிராப்டர்கள் நன்கு பரிச்சயமானவை. இதுவரை கண்டறியப்பட்டுள்ள ட்ராமோசாரிட் வகை டைனோசர் படிமங்களுள் வெலாசிராப்டரின் படிமங்களே அதிகம். குறிப்பாக ப்ரோட்டோசெராடாப்ஸ் ஒன்றுடன் சண்டையிட்ட நிலையில் காணப்படும் புதை படிமத்தை சொல்லலாம்.


</doc>
<doc id="45400" url="https://ta.wikipedia.org/wiki?curid=45400" title="சக்திச் சொட்டெண்">
சக்திச் சொட்டெண்

சக்திச் சொட்டெண் அல்லது குவாண்டம் எண் ("Quantum Number") என்பது குவாண்டம் தொகுதியின் இயங்கியலில், தொடர்புள்ள பெறுமானங்களை விபரிக்கும் எண் ஆகும். இவ்வெண்கள் சிறப்பாக அணுக்களிலுள்ள இலத்திரன்களின் ஆற்றல்களைக் குறிக்கின்றன. ஆனால், இவை கோண உந்தம், சுழற்சி ஆகியவற்றையும் குறிப்பன. எந்தவொரு குவாண்டம் தொகுதியும் ஒன்றோ அல்லது அதற்கு மேற்பட்ட குவாண்டம் எண்களைக் கொண்டிருக்கலாம். அதனால், இருக்கக்கூடிய எல்லாக் குவாண்டம் எண்களையும் பட்டியலிடுவது பயனற்ற வேலையாகும்.

ஒரு குவாண்டம் தொகுதியை விபரிப்பதற்கு எத்தனை குவாண்டம் எண்கள் தேவை என்பதற்குப் பொதுவான விடை எதுவும் கிடையாது. எனினும் ஒரு தொகுதியைப் பற்றி முழுமையாகப் பகுப்பாய்வு செய்வதற்கு, அத்தொகுதி தொடர்பில் எத்தனை குவாண்டம் எண்கள் உள்ளனவென்ற தகவல் தேவைப்படும். எந்தவொரு குவாண்டம் தொகுதியும் குவாண்டம் ஹமில்ட்டோனியன் H என்பதால் விபரிக்கப்படும். தொகுதி ஒன்றின் ஒரு குவாண்டம் எண் ஆற்றல் தொடர்பானது. அது ஹமில்டோனியனின் ஈஜென்பெறுமானம் ஆகும். அத்துடன் ஹமில்ட்டோனியனுடன் தொடர்புள்ள ஒவ்வொரு இயக்கி O க்கும் ஒரு குவாண்டம் எண் உண்டு. ஒரு தொகுதி கொண்டிருக்கக்கூடிய குவாண்டம் எண்கள் இவையே.
நான்கு சக்திச் சொட்டெண்கள் ஒரு அணுவினுள் உள்ள இலத்த்திரன்களின் நிலையை முழுமையாக விளக்கப் பயன்படுகின்றன. பௌலியின் தணிக்கை விதிப்படியே இலத்திரன்களுக்குச் சக்திச் சொட்டெண்கள் வழங்கப்படுகின்றன. அதாவது ஒரு அணுவிலுள்ள எந்தவிரு இலத்திரன்களுக்கும் நான்கு சக்திச் சொட்டெண்களும் சர்வசமமாக இருக்க முடியாது. நான்கு சக்திச் சொட்டெண்கள்:

இவற்றில் முதன்மைச் சக்திச் சொட்டெண் (n) என்பது இலத்திரன்கள் அமையும் பிரதான சக்திப் படிக்கு வழங்கப்படும் சக்திச் சொட்டெண் ஆகும். உதாரணமாக நாம் கருதும் ஒரு இலத்திரன் முதலாம் சக்தி மட்டத்தில் காணப்பட்டால் அதற்கு n=1 என்ற சொட்டெண் வழங்கப்படும். இவ்வெண் பொதுவாக காலல் மற்றும் உறிஞ்சல் நிறமாலையைத் தோற்றுவிக்கும் இலத்திரன் பாய்ச்சல்களுடன் தொடர்புபட்ட ஆராய்ச்சிகளில் வெளியிடப்படு/ உள்ளெடுக்கப்படும் போட்டோனின் அலைநீளத்தை அளவிடப் பயன்படுகின்றது. 
உதாரணமாக ஒரு சோடியம் (Na) அணுவை எடுத்து நோக்குவோமானால் அதில் அதன் தரை நிலையில் இலத்திரன்கள் 3 பிரதான சக்தி மட்டங்களில் வலம் வருகின்றன. எனவே அதன் முதல் மட்டத்தில் உள்ள 2 இலத்திரன்கள் n=1 எண்ணையும், இரண்டாவதில் உள்ள 8 இலத்திரன்கள் n=2 எண்ணையும், மூன்றாம் மட்டத்திலுள்ள 1 இலத்திரன் n=3 எண்ணையும் கொண்டிருக்கும்.

திசைவிற் சக்திச் சொட்டெண் (()) கருதப்படும் இலத்திரன் உள்ள உப சக்திமட்ட ஒழுக்கு வகையை விபரிக்கப் பயன்படும். ஒரு n பிரதான சக்தி மட்டத்தில் 0 தொடக்கம் (n-1) வரையான உபசக்தி மட்டங்கள் காணப்படும். இதில் 0 எனப்படும் எண் s வகை ஒழுக்கையும், 1 எனப்படும் எண் p ஒழுக்கையும், 2 எண் d ஒழுக்கையும், 3 எண் f ஒழுக்கையும் குறிக்கின்றன. s தொடக்கம் f வரை சக்தி சிறிதளவு அதிகரிப்பதுடன் அவ்வொழுக்கு வகைகளின் வடிவமும் எண்ணுக்கேற்றபடி மாற்றமடைகின்றன. உதாரணமாக s ஒழுக்கு கோள வடிவத்தில் இருக்கும்; p ஒழுக்கு டம்பல் வடிவத்தில் இருக்கும். உதாரணமாக சோடியம் அணுவின் இரண்டாம் சக்தி மட்டத்தில் 0 (s) மற்றும் 1 (p) எண்களில் ஒழுக்குகள் உள்ளன.

காந்தச் சக்திச் சொட்டெண் ஒவ்வொரு ஒழுக்கு வகையிலும் உள்ள ஒழுக்குகளின் எண்ணிக்கையைக் குறிக்கின்றது. இவை m= -() தொடக்கம் +() வரையான பெறுமானங்களில் ஒழுக்குகள் உள்ளன. ஒரே சக்திமட்டத்திலுள்ள ஒரே வகை ஒழுக்குகளின் சக்தியும், வடிவமும் சமமாகும். உதாரணமாக p ஒழுக்கை எடுத்து நோக்குவோமாயின் அதில் -1, ,0 +1 என மூன்று ஒழுக்குகள் உள்ளன.
கறங்கற் சக்திச் சொட்டெண் (s) என்பது ஓர் ஒழுக்கில் உள்ள இலத்திரனின் திசையைக் குறிப்பதாக அமைகின்றது. ஓர் ஒழுக்கில் அதிகப்படியாக இரண்டு இலத்திரன்கள் மாத்திரமே வலம் வர முடியம். அவ்வாறு 2 இலத்திரன்கள் ஒரு ஒழுக்கில் அமையப்பெற்றால் அவை இரண்டும் எதிரெதிர்த் திசைகளில் வலம் வருகின்றன. இவ்விலத்திரன்களுக்கு கறங்கற் சக்திச் சொட்டெண்களாக +1/2 மற்றும் -1/2 என்பன வழங்கப்படும்.


</doc>
<doc id="45405" url="https://ta.wikipedia.org/wiki?curid=45405" title="சுரோடிங்கர் சமன்பாடு">
சுரோடிங்கர் சமன்பாடு

இயற்பியலில், சிறப்பாக குவாண்டம் இயங்கியலில், சுரோடிங்கர் சமன்பாடு ("Schrödinger equation") என்பது இயற்பிய அமைப்பின் (அணுவின் உள்ளே உள்ள பொருள்கள் போன்றவற்றின்) அலைப்பண்பின் இயக்கத்தை விளக்கும் ஓர் அடிப்படைச் சமன்பாடு (ஈடுகோள்). இது மேலும் அடிப்படையான கருதுகோள்களில் இருந்து வருவிக்க முடியாத முதல்கொள்கையான சமன்பாடு. அணுக்கருவைச் சுற்றிவரும் எதிர்மின்னி போன்ற பொருட்களைப் பொதுவாக தனித் துகள்களாகக் காண்பது வழக்கம் என்றாலும், சில இடங்களில் துல்லியமாக விளக்க வேண்டுமென்றால் அவற்றை அலைகளாகக் கருதவேண்டும். இந்த சுரோடிங்கர் சமன்பாடு என்பது அலைப்பண்புரு (wavefunction) என்னும் ஒரு கற்பனைப் பண்புருவானது எவ்வாறு காலத்தில் மாறுபடுகின்றது என்பதை விரித்துரைக்கும் சமன்பாடு. இந்த அலைப்பண்புரு என்பது சை (Psi) என்று ஒலிக்கப்படும் கிரேக்க எழுத்தால் (formula_1) குறிக்கப்படும். அலைப்பண்புரு என்பது கற்பனைக் கருத்துரு என்றாலும், அதன் சிக்கலெண் தன்பெருக்குத்தொகை, 
formula_2 , என்பது அப்பொருளை, அங்கு (அதாவது formula_3 என்னும் அவ்விடத்தில்), t என்னும் அந்நேரத்தில் எதிர்பார்க்கக்ககூடிய "வாய்ப்பின் மதிப்பளவாகும்". பொதுவாக இந்த அலைப்பண்புருவானது இடத்தாலும், காலத்தாலும் மாறுபடும் ஒன்று. முன்னைய விசைப்பொறியியலுக்கு நியூட்டனின் விதிகள் எப்படியோ அப்படியே குவாண்டம் பொறிமுறைக்கு "சுரோடிங்கர் சமன்பாடு" முக்கியமானதாக விளங்குகிறது. நியூட்டனின் இரண்டாம் விதியைப் போல் இது எளிமையான கணித சமன்பாடு அன்று, மாறாய் இது (பொதுவில்) நேரியல் பகுதிவகையீட்டுச் சமன்பாடாய் இருக்கும்.

குவாண்டம் பொறிமுறைக்கான பொதுவான விளக்கத்தில், அலைச் சார்பு அல்லது நிலைக் காவி என்று அழைக்கப்படும் குவாண்டம் நிலையே குறிக்கப்பட்ட இயற்பிய தொகுதியை முழுமையாக விளக்குவது. இச்சமன்பாடு 1926 ஆம் ஆண்டில் இதனைக் கண்டுபிடித்த எர்வின் சுரோடிங்கர் என்பவர் பெயரால் வழங்கப்படுகிறது.

குவாண்டம் இயற்பியலின் நிலைப்பட்ட விளக்கத்தின்படி ஒரு இயற்பிய அமைப்பிற்கு உரித்தான உயர்மட்ட வரையறை அதன் அலைப்பண்புருதான். சுரோடிங்கர் சமன்பாடு அணுவடித்துகள்கள், அணுக்கள், மூலக்கூறுகளை மட்டுமன்றி பெரிய அளவிலான அமைப்புகளையும் விவரிப்பதாகும், இப்பேரண்டத்தின் இயக்கத்தையே கூட விவரிக்க இயலும் சாத்தியம் உண்டு.

நியூட்டனின் இரண்டாம் விதியை ஆய்லர்-லெக்ராஞ்சி சமன்பாடு, ஹாமில்டன் சமன்பாடு போன்ற பிற வடிவங்களுக்கு மாற்றி அமைக்க இயல்வதைப் போல, சுரோடிங்கர் சமன்பாட்டினையும் ஹைசன்பர்க்கின் அணி இயங்கியல், ரிச்சர்டு ஃபெயின்மானின் வழித் தொகைய முறை போன்ற பிற வடிவங்களுக்கு மாற்றி அமைக்க இயலும். மேலும், நியூட்டனின் இரண்டாம் விதியைப் போலவே சுரோடிங்கர் சமன்பாட்டில் குறிக்கப்பெறும் காலம் என்பதன் கருத்துரு சார்பியல் அமைப்புமுறைகளுக்கு ஒத்துவராத வகையிலேயே உள்ளது (சார்பியல் வெளி மற்றும் காலம் ஆகிய இரண்டையுமே ஒரே மதிப்பில்தான் கையாள்கிறது, ஆனால் சுரோடிங்கர் சமன்பாட்டில் காலம் முதல்வரிசை வகையீட்டிலும், வெளி இரண்டாம் வரிசை வகையீட்டிலும் இடம்பெறுவதைக் காண்க, நியூட்டன் விதியிலும் இவ்வாறே உள்ளது.) இச்சிக்கல் ஹைசன்பர்க்கின் அணி இயங்கியலில் இத்துனை தீவிரமாய் இடம்பெறவில்லை, ஃபெயின்மானின் வழித்தொகைய முறையில் முற்றிலுமாகவே இல்லை.

சுரோடிங்கர் சமன்பாட்டின் விரிவான வடிவம் குறிப்பிட்ட இயற்பிய அமைப்புகளைப் பொறுத்து மாறுபடும். அனைத்திலும் மிக பொதுவான வடிவமாவது, காலத்தைப் பொறுத்து மாறுபடும் ஒரு அமைப்பை விவரிக்கும், காலம்சார் சுரோடிங்கர் சமன்பாடே ஆகும்:

இங்கு, i என்பது கற்பனை எண், ""∂/∂t"" என்ற குறியீடு காலத்தைச் சார்ந்த பகுதி வகையீட்டைக் குறிப்பது, "ħ" என்பது குறுக்கிய பிளாங்க் மாறிலி, "Ψ" என்பது அந்தக் குவாண்டம் அமைப்பின் அலைப்பண்புரு, மற்றும் formula_4 என்பது ஹாமில்டனிய பணியுரு ஆகும் (இது ஒரு அமைப்பின் மொத்த ஆற்றலைக் குறிப்பதாகும், அமைப்பைப் பொறுத்து பல்வேறு வடிவங்கள் பெறும்)
சுரோடிங்கர் சமன்பாட்டு வடிவங்களில் மிகப் பிரபலமானதாகிய ஒரு மின்புலத்தில் (காந்தப்புலம் இன்றி) நகரும் ஒரேயொரு தனித் துகளுக்கான சமன்பாடு கீழ்க்காணுமாறு:

இங்கு "m" என்பது அத்துகளின் நிறை, "V" என்பது அதன் நிலையாற்றல், formula_5 என்பது லாப்லாசு பணியுரு ஆகும். அடிப்படையில் இச்சமன்பாடு ”மொத்த ஆற்றல் ஆவது இயக்கவாற்றல் மற்றும் நிலையாற்றலின் கூட்டுத்தொகை” என்பதைத்தான் உரைக்கிறது, ஆனால் வகையீட்டுப் பணியுருக்களால் சற்று சிக்கலான வடிவத்தைப் பெற்றிருக்கின்றது.

மேலே உள்ள வகையீட்டுப் பணியுருக்களை வைத்து பார்க்கையில் இது ஒரு நேரியல் பகுதிவகையீட்டுச் சமன்பாடே ஆகும். இதனை ஒரு விரவல் சமன்பாடு எனவும் கொள்ளலாம், ஆனால் வெப்ப விரவல் சமன்பாட்டினைப் போலன்றி இஃதோர் அலைப்பண்பிற்கான சமன்பாடும் ஆகும், குறிப்பாய் இதன் மாறியில் ("Ψ") இடம்பெறும் கற்பனை எண்ணினால் (i) இவ்வாறு கொள்ளப்படும்.

”சுரோடிங்கர் சமன்பாடு” என்பது பொதுவான சமன்பாடு (மேலே முதல் பெட்டி) அல்லது குறிப்பிட்ட சார்பியற்சாரா வடிவம் (மேலே இரண்டாம் பெட்டி) ஆகிய இரண்டையுமே குறிக்கும். பொதுவான வடிவம் மிக அடிப்படையானது, டிராக் சமன்பாடு முதல் குவாண்டம் புலக் கோட்பாடு வரை அனைத்திலும் பயன்படுவது (குறிப்பிட்ட அமைப்பிற்கு ஏற்றவாறான ஒரு சிக்கலான ஹாமில்டோனிய பணியுருவை பதிலிடுவதன் மூலம் இது கைக்கொள்ளப்படும்). சார்பியற்சாரா வடிவமானது மெய்ந்நிலையின் ஒரு எளிமையான தோராய வரையறை ஆகும், இது மிகப் பல சூழல்களில் குறிப்பிடத்தக்க அளவு துல்லியமாக இருந்தாலும் ஒரு சில குறிப்பிட்ட இடங்களில் போதுமான அளவு துல்லியமற்றதாகாவே இருக்கின்றது (சார்பியற்சார் குவாண்டம் பொறிமுறை மற்றும் சார்பியற்சார் குவாண்டம் புலக்கோட்பாடு ஆகிய இடங்கள்).

ஒரு குறிப்பிட்ட அமைப்பிற்கு சுரோடிங்கர் சமன்பாட்டினைப் பயன்படுத்த முதலில் அவ்வமைப்பின் அனைத்து கூறுகளின் (துகள்களின்) இயக்க மற்றும் நிலையாற்றலை உள்ளடக்கிய ஹாமில்டோனிய பணியுரு (formula_4) ஆக்கப்பட்டு பின்னர் அது சுரோடிங்கர் சமன்பாட்டில் பதிலிடப்படும். இதன் மூலம் கிடைக்கும் சமன்பாடு ஒரு பகுதி வகையீட்டுச் சமன்பாடாய் இருக்கும், இது அதன் மாறியான அலைப்பண்புரு கிடைக்க கணக்கிடப்படும், அவ்வாறு கிடைக்கும் அலைப்பண்புருவில் அவ்வமைப்பின் அனைத்து தகவல்களும் அடங்கும்.

அலைப்பண்புருக்கள் நிலையலைகளை உருவாக்க இயலும் என்று காலம்சார் சுரோடிங்கர் சமன்பாடு கணிக்கின்றது, இவை மாறில் நிலை என அறியப்படும் (”அலைமண்டலங்கள்” அல்லது “சுழற்தடங்கள்” எனவும் அழைக்கப்படும், அணு சுழற்தடங்கள் அல்லது மூலக்கூறு சுழற்தடங்கள் போன்று). இந்த மாறில் நிலைகள் தங்களுக்கே உரிய வகையில் முக்கியத்துவம் வாய்ந்தவை, மேலும், இவற்றை வகைப்படுத்திப் புரிந்துகொள்வதன் மூலம் எந்தவொரு நிலையின் காலம்சார் சுரோடிங்கர் சமன்பாட்டினையும் எளிதாய் தீர்த்துவிட இயலும். காலம்சாரா சுரோடிங்கர் சமன்பாடு என்பது இந்த மாறில் நிலைகளை விவரிக்கும் சமன்பாடு ஆகும். (ஹாமில்டோனிய பணியுரு காலச்சார்பு அற்றதாய் இருக்கும் நிலையில் மட்டுமே இது பயன்படும்.)

இச்சமன்பாட்டைச் சொற்களில் உரைப்பதானால் இவ்வாறு உரைக்கலாம்:

நேரியல் இயற்கணிதத்தின்படி, இச்சமன்பாடு ஒரு ஐகன்மதிப்புச் சமன்பாடு ஆகும்.

முன்பு போலவே, இச்சமன்பாட்டின் மிகப் பிரபலமான வடிவமான (காந்தப்புலம் அற்ற) ஒரு மின்புலத்தில் நகரும் ஒரு தனித்த துகளுக்கான சார்பியற்சாரா சுரோடிங்கர் வடிவம் கீழ்க்காணுமாறு:

இதன் குறிகளின் விளக்கம் மேலே (காலம்சார் சமன்பாட்டிற்கு) உரைத்தவாறே கொள்க.

சுரோடிங்கர் சமன்பாடும் அதன் தீர்வுகளும் இயற்பியலைப் பற்றிய சிந்தனைமுறையில் ஒரு மடைமாற்றத்தை ஏற்படுத்தின. சுடோடிங்கர் சமன்பாடு அதன் வகையில் முதலாவது ஆகும், அதன் தீர்வுகள் அக்காலகட்டத்திற்கு மிகுந்த மாறுபட்ட எதிர்பார்க்கப்படாத விளைவுகளுக்கு வழிவகுத்தது.

சுரோடிங்கர் சமன்பாட்டின் அடிப்படையான வடிவம் வழக்கத்திற்கு மாறானதோ எதிர்ப்பாராததோ அல்ல, காரணம் அது ஆற்றல் அழிவின்மை கொள்கையைக் கையாள்வதே. சார்பியற்சாரா சுரோடிங்கர் சமன்பாட்டின் குறியீடுகளை அமைப்பின் மொத்த ஆற்றலைக் குறிப்பது, அமைப்பின் இயக்க ஆற்றல் மற்றும் நிலையாற்றல் ஆகியவற்றின் கூட்டுத்தொகையைக் குறிப்பது என்று விளக்கலாம். இவ்வகையில் இது மரபார்ந்த இயற்பியலில் இருப்பதை போன்றதேதான்.

ஒரு அமைப்பின் குறிப்பிட்ட சில பண்புகளை அளந்துபார்த்தால் அவை சொட்டாக்கம் செய்யப்பட்டிருக்கும் என்று சுரோடிங்கர் சமன்பாடு கணிக்கிறது. சொட்டாக்கம் என்பது அனுமதிக்கப்பட்ட பிரிநிலை மதிப்புகள் மட்டுமே ஒரு பண்பிற்கு அமைவது. எடுத்துக்காட்டாய் ஆற்றல் சொட்டாக்கத்தினைச் சுட்டலாம்: ஒரு அணுவில் இருக்கும் ஒரு எதிர்மின்னியின் ஆற்றல் குறிப்பிட்ட சொட்டாக்கிய ஆற்றல் நிலைகளில் ஒன்றாகவே இருக்கும், இது நிறமாலையியல் மூலம் கண்டறியப்பட்ட ஓர் உண்மையாகும். கோணவுந்தத்தின் சொட்டாக்கம் மற்றுமோர் எடுத்துக்காட்டு. போரின் அணுமாதிரி கோணவுந்தச் சொட்டாக்கத்தை ஒரு கருதுகோளாக கொண்டது, ஆனால் சுரோடிங்கர் சமன்பாட்டிலோ இஃதோர் கணிப்பாகவே பெறப்படுகிறது.

மரபார்ந்த இயற்பியலில் ஒரு பொருள் (அல்லது துகள்), எல்லாத் தருணத்திலும், ஒரு துல்லியமான இடமும் ஒரு துல்லியமான உந்தமும் கொண்டிருக்கும். அப்பொருள் நியூட்டனின் இயக்க விதிகளுக்கு உட்பட்டு நகர்கையில் அதன் இடம் மற்றும் உந்த மதிப்புகளும் நிர்ணயிக்கப்பட்ட முறையில் மாறும். குவாண்டம் இயற்பியலில் பொருட்களுக்கு துல்லியமாக கணக்கிடப்பட்ட பண்பு மதிப்புகள் இருப்பதில்லை, அப்பண்புகள் அளந்தறியப்படும் வேளையில் அவற்றிற்கான மதிப்பு ஒரு நிகழ்தகவு விரவலில் இருந்து ஏதாவதொரு மதிப்பாக பெறப்படுகிறது. சுரோடிங்கர் சமன்பாடு, குறிப்பிட்ட அமைப்பின் குறிப்பிட்ட பண்புகளுக்கான அந்த நிகழ்தகவு விரவல் எது என்பதைக் கணித்துத் தருகிறது, ஆனால் அடிப்படையில் அதனால் ஒரு பண்பினது ஒவ்வொரு அளத்தலுக்குமான துல்லியமான மதிப்பைக் கணிக்க இயலாது.

குவாண்டம் இயங்கியலில் இயல்பாகவே அமைந்துள்ள இந்த அளவைகளின் துல்லியமற்றத்தன்மையின் கூற்றுதான் ஹெய்சன்பர்க்கின் அறுதியின்மைக் கொள்கை என்பதாகும். இதன்படி ஒரு துகளின் இருப்பிடம் எந்தளவிற்குத் துல்லியமாக அறியப்படுகிறதோ அந்தளவிற்கு அதன் உந்தத்தை அளப்பதில் துல்லியமற்ற தன்மை இருக்கும், அவ்வாறே மாற்றி உரைத்தும் கொள்க.

சுரோடிங்கர் சமன்பாடு ஒரு துகளின் (அல்லது அமைப்பின்) அலைப்பண்புருவின் (நிர்ணயிக்கப்பட்ட) காலம்சார் மாற்றத்தை விவரிக்கின்றது. எத்தனைதான் அலைப்பண்புரு துல்லியமாக அறியப்பட்டாலும், ஒரு குறிப்பிட்ட பண்பை அறிய அதன் மீது நிகழ்த்தப்படும் அளவையின் விடை துல்லியமற்றதாகவே இருக்கும்.

மரபார்ந்த இயற்பியலில், ஒரு பொருள் ஒரு தடையை எதிர்கொள்கையில் அத்தடையைத் தாண்ட போதுமான ஆற்றல் அப்பொருளுக்கு இல்லை என்றால் அதனால் அத்தடையைத் தாண்ட இயலாது. எடுத்துக்காட்டாய், ஒரு பெரிய மலையின் அடியிலிருந்து உச்சிநோக்கி ஒரு பந்து உருட்டப்படுகையில், அது சிறிது உயரம்வரை சென்றுவிட்டுப் பின் மீண்டும் கீழ்நோக்கி உருளத் தொடங்கும், காரணம் அதற்கு அம்மலையைக் கடந்து அடுத்த பக்கத்திற்கு வரத் தேவையான ஆற்றல் இல்லை. ஆனால், சுரோடிங்கர் சமன்பாட்டின்படி அப்பந்து மலையின் மறுபுறத்தை அடைவதற்கான நிகழ்தகவு சிறிதளவு உண்டு. இதுவே குவாண்டம் புரையூடல் எனப்படுகிறது. இது அறுதின்மையோடு தொடர்புடையது: பந்து மலையின் ஒருபுறம் இருப்பதாக தோன்றினாலும், அதன் இருப்பிடத்தின் அறுதியின்மை காரணமாக அப்பந்தினை மலையின் மற்றொருபுறத்தில் காண்பதற்கான சாத்தியமும் சிறிது ஏற்படுகிறது (பந்து போன்ற பெரிய அளவிலான பொருள்களில் இவ்விளைவினைக் கண்டறிவது மிக அரிது, ஆனால், எதிர்மின்னி போன்ற மிகச் சிறிய துகள்களில் இவ்விளைவை எளிதாய் காணலாம்.)

சார்பியற்சாரா சுரோடிங்கர் சமன்பாடானது அலைச் சமன்பாடு என்று அறியப்படும் ஒரு வகை பகுதி வகையீட்டுச் சமன்பாடு ஆகும். இதனால் அலைகளுக்கு உரிய இயல்புகளைத் துகள்களும் வெளிப்படுத்தும் என்று சொல்லப்படுகிறது. மிக அண்மைக்கால விளக்கங்களில் இந்த விவரம் நேரெதிராக சொல்லப்படுகிறது - குவாண்டம் நிலை, அதாவது அலைத்தன்மை, ஒன்றே உண்மையான இயற்பிய மெய்ந்நிலை, பொருத்தமான சூழல்களில் அது துகள் போன்ற இயல்புகளையும் வெளிப்படுத்தக் கூடியது.

அலைகள் அடிக்கடி காட்டும் இயல்புகளுக்கான ஒரு பிரபலமான எடுத்துக்காட்டு இரட்டைப் பிளவு விளிம்பு வளைவு ஆகும், இயல்பில் இவ்விளைவோடு துகள்களை இணைத்துப் பார்க்க இயலாது. இரண்டு பிளவுகளின் வாயிலாக வெளிவரும் அலை பிரிவுகள் ஒன்றாய்ப் படர்கையில் சில இடங்களில் ஒன்றை ஒன்று நீக்கியும் சில இடங்களில் ஒன்றோடு ஒன்று சேர்ந்தும் ஒரு சிக்கலான படிவத்தினை உருவாக்கும். பொதுவாய், ஒரு துகளை இரட்டைப் பிளவுகளை நோக்கி எறிவதன் மூலம் இவ்வாறான சிக்கலான படிவத்தை யாரும் எதிர்ப்பார்க்க இயலாது, காரணம் அந்தத் துகள் இரண்டு பிளவுகளில் ஏதேனும் ஒன்றன் வழியாகத்தான் செல்ல இயலும், இரண்டுன் ஊடாகவும் அதனால் செல்ல இயலாது.

ஆனால், சுரோடிங்கர் சமன்பாடு ஒரு அலைச் சமன்பாடு என்பதனால் அதன்படி இரட்டைப் பிளவை நோக்கி எறியப்படும் ஒரு தனித் துகள் அலைகள் உருவாக்குவது போன்ற ஒரு சிக்கலான படிவத்தையே தானும் உருவாக்கும் (இடப்புறம் உள்ள படம்). இந்தச் சிக்கலான படிவத்தினைப் பெற சோதனையைப் பலமுறை நிகழ்த்த வேண்டும். இந்தப் படிவம் தோன்றுதல் ஒவ்வொரு எதிர்மின்னியும் ஒரே நேரத்தில் இரண்டு பிளவுகள் வழியாகவும் செல்கின்றன என்பதற்கான சான்று ஆகும். இது உள்ளுணர்விற்கு எதிராய் தோன்றினாலும் இதுவே சரியான கணிப்பு ஆகும், குறிப்பாய் எதிர்மின்னி மற்றும் நொதுமியின் விளிம்புவளைவுகள் நன்கு புரிந்துகொள்ளப்பட்டு பல அறிவியல் துறைகளிலும் பரவலாக பயன்கொள்ளப்படுகின்றன.

விளிம்பு வளைவைப் போலவே துகள்கள் மேற்பொருந்தல் மற்றும் குறுக்கீட்டுவிளைவு ஆகியவற்றையும் வெளிப்படுத்துகின்றன.

மேற்பொருந்தல் பண்பு ஒரு துகள் ஒரே நேரத்தில் இரண்டு அல்லது மேற்பட்ட நிலைகளில் வெவ்வேறு மரபார்ந்த (அறுதியான) பண்பு மதிப்புகளோடு ஒரு குவாண்டம் மேற்பொருந்தல் நிலையில் இருக்க அனுமதிக்கிறது. எடுத்துக்காட்டய், ஒரு துகள் ஒரே நேரத்தில் பல ஆற்றல் மதிப்புகளைக்கொண்டு இருக்கலாம், அதே போல் பல்வேறு இடங்களிலும் அத்துகள் ஒரே நேரத்தில் இருக்கலாம். மேலே உள்ள எதிர்மின்னி விளிம்புவளைவு எடுத்துக்காட்டில், ஒரு துகள் ஒரே நேரத்தில் இரண்டு பிளவுகளின் வழியாகவும் செல்லக் கூடியதாய் இருக்கிறது. பல நிலைகள் மேற்பொருந்தி இருந்தாலும் அந்த மேற்பொருந்தி இருக்கும் நிலையானது ஒரே ஒரு குவாண்டம் நிலையே ஆகும், இது மரபார்ந்த உள்ளுணர்வுக்கு ஒத்துப்போகத ஒன்றாய் இருந்தாலும் இது சோதனைகளால் உறுதி செய்யப்படுகிறது.

சுரோடிங்கர் சமன்பாடு ஒரு அமைப்பிற்கு சாத்தியமான அலைப்பண்புருக்களைக் கணக்கிடவும், அவை காலத்தைப் பொறுத்து எவ்வாறு இயக்கஞ்சார்ந்து மாறுபடுகின்றன என்பதையும் அறியவும் ஒரு வழிமுறையை அளிக்கிறது. ஆனால் அதே சுரோடிங்கர் சமன்பாடு நேரடியாகவும் துல்லியமாகவும் அலைப்பண்புரு என்றால் என்ன என்று உரைக்கவில்லை. குவாண்டம் இயக்கவியலுக்கான விளக்கங்கள் அலைப்பண்பு, அதன் அடிப்படையான உண்மை மற்றும் இவை சார்ந்த ஆய்வுகளின் அளவைகள் ஆகியவற்றிற்கு இடையிலான தொடர்பு என்ன என்பது போன்ற கேள்விகளுக்கு விடைகாண முயல்கின்றன.

இதன் ஒரு முக்கிய பாங்கு சுரோடிங்கர் சமன்பாட்டிற்கும் அலைப்பண்புரு நொறுங்குதலுக்கும் இடையிலான தொடர்பு ஆகும். பழைய கோப்பன்னாகன் விளக்கத்தில், துகள்கள் பொதுவில் சுரோடிங்கர் சமன்பாட்டையே பின்பற்றும், அலைப்பண்புரு நொறுக்கம் நிகழ்வதற்கு முன்புவரை, அலைப்பண்புரு நொறுங்கினால் அவை முற்றிலும் வேறு வகையில் நடந்துகொள்ளும். குவாண்டம் பிணைப்பிழைப்புக் கோட்பாட்டின் வருகை (எவரெட் என்பவரின் பல்-உலகு விளக்கம் மற்றும் இசைவுறு வரலாறுகள் போன்ற) மாற்று அணுகுமுறைகளுக்கு வழிவகுத்தது, இவை எப்பொழுதுமே சுரோடிங்கரின் சமன்பாட்டைப் பொருந்தியே இருக்கும், மேலும் அலைப்பண்புரு நொறுக்கம் சுரோடிங்கர் சமன்பாட்டின் ஒரு தொடர்விளைவாகவே விளக்கப்பட வேண்டும்.


</doc>
<doc id="45406" url="https://ta.wikipedia.org/wiki?curid=45406" title="எம். ஆர். கலைச்செல்வன்">
எம். ஆர். கலைச்செல்வன்

எம்.ஆர். கலைச்செல்வன் (1943) ஈழத்துத் தமிழ் நாடக வளர்ச்சிக்குக் காத்திரமான பங்களிப்பை வழங்கியவர்.

1959 இல் தமிழ்நாட்டிலிருந்து வந்த எம். என். இராஜரத்தினம் பிள்ளை பிரபல எழுத்தாளர் அரு. இராமநாதன் எழுதிய "அசோகன் காதலி' என்ற நாவலைத் தழுவி "இளவரசன்' என்ற பெயரில் நாடகத்தைத் தயாரித்தார். இதுவே கலைச்செல்வனின் முதல் நாடகமாகும். இந்நாடகம் 1959 ஆம் ஆண்டு பொரளை வை.எம்.பி.ஏ. மண்டபத்தில் மேடையேறியது. 'மனோரஞ்சித கானசபாவில் சேர்ந்து கலைச்செல்வன் நடிப்பு, பாட்டு, வாத்தியக் கருவி இயக்குதல் போன்றவற்றை நன்கு கற்று "மலர்ந்த வாழ்வு" என்ற நாடகத்தில் ஒரு துணைப் பாத்திரத்தை ஏற்று நடித்துள்ளார். இதைத் தொடர்ந்து "மரணத்தின் மடியிலே' என்ற நாடகத்திற்கு கலைச்செல்வன் கதை எழுதினார். அவர் தந்தையார் கே.எம்.எஸ். பிள்ளை நடித்தார். 

கலைச்செல்வனின் அற்புதமான நடிப்பையும் ஆற்றலையும் வியந்து நடிகவேள் லடிஸ் வீரமணி தன்னுடைய நாடகங்களில் இவரை நடிக்க வைத்தார். 

கலைச்செல்வன் இலங்கை வானொலியிலும் நாடகங்களை எழுதி குரலொலிக் கலைஞராகப் பணியாற்றினார். 1962 ஆம் ஆண்டு "எதனைக் கண்டான்' என்ற நாடகத்திற்கு கதை, வசனம், இயக்கம் நடித்தும் காட்டினார். அதன் பின்னர் "புயலில் ஒரு மலர்' "நீதியின் நிழல்', "எதிர் நீச்சல்' ஆகிய நாடகங்களை இயக்கி நடித்தார்.

இச் சந்தர்ப்பத்தில் எழுத்தாளர் அ. ந. கந்தசாமியின் தொடர்பு கிடைத்தது. இவர்தான் சமூகம் பற்றிய சிந்தனையை கலைச்செல்வனுக்கு உண்டு பண்ணினார். இவரின் அறிவுறுத்தலினால் "மனித தர்மம்' என்ற புரட்சிகரமான நாடகத்தை 1969 இல் லேக் ஹவுஸ் நிறுவனத்தால் நடத்தப்பட்ட தினகரன் தமிழ் நாடக விழாவில் கலைச்செல்வன் நடித்து பாராட்டுக்களையும், 6 விருதுகளையும், மிகவும் சிறந்த இயக்குநர் என்ற பெயரையும், கௌரவத்தையும் பெற்றுக் கொண்டார்.

கலைச்செல்வன் லடிஸ் வீரமணியின் இயக்கத்தில் "சலோமியின் சபதம்" நாடகத்தில் பைபிளில் வரும் ஜொகனான் (ஜோன் த பப்டிஸ்ட்) பாத்திரத்தில் வெகு சிறப்பாக நடித்தார்.

இதுவரை கலைச்செல்வன் 60 நாடகங்களை மேடையேற்றியதுடன், 1000 இற்கு மேற்பட்ட தடவைகள் நடாத்தியுமுள்ளார். 35 நாடகங்களை இயக்கியுள்ளார். 24 நாடகங்களை எழுதியுள்ளார். 20 தமிழ், சிங்கள தொலைக்காட்சி நாடகங்களில் நடித்துள்ளார்.

நான் உங்கள் தோழன் என்ற தமிழ்த் திரைப்படத்திலும் “ஆகாயப்பூக்கள்“ என்ற சிங்களப் படத்திலும் நடித்துள்ள இவர், "மகரந்தம்'என்ற காணொளித் தொகுப்பொன்றையும் வெளியிட்டுள்ளார்.

"இலங்கை தேசிய தொழிலாளர் காங்கிரஸினால் வெளியிடப்பட்ட "விடிவு', சூரியன், "கதிரவன்' ஆகிய பத்திரிகைகளின் பிரதம ஆசிரியராக கலைச்செல்வன் பணியாற்றியுள்ளார்.





</doc>
<doc id="45407" url="https://ta.wikipedia.org/wiki?curid=45407" title="கலைச்செல்வன்">
கலைச்செல்வன்

கலைச்செல்வன் என்ற பெயரில் பின்வரும் கட்டுரைகள் உள்ளன:



</doc>
<doc id="45409" url="https://ta.wikipedia.org/wiki?curid=45409" title="எர்வின் சுரோடிங்கர்">
எர்வின் சுரோடிங்கர்

எர்வின் ருடோல்ஃப் ஜோசெப் அலெக்சாண்டர் சுரோடிங்கர் ("Erwin Schrödinger"; ஆகஸ்ட் 12, 1887 - ஜனவரி 4, 1961) ஒரு ஆஸ்திரிய-ஐரிய இயற்பியலாளர் ஆவார். குவாண்டம் பொறிமுறைக்கு ஆற்றிய பங்களிப்பினால் இவருக்குப் பெரும் புகழ் கிடைத்தது. இப்பங்களிப்புக்காக 1933 ஆம் ஆண்டில் இவருக்கு நோபல் பரிசும் வழங்கப்பட்டது. 1935 ஆம் ஆண்டில், இவரது தனிப்பட்ட நண்பரான அல்பர்ட் ஐன்ஸ்டீனுடன் நடத்திய ஆலோசனைகளுக்குப் பின்னர் சுரோடிங்கரின் பூனை எனப்படும் சிந்தனைச் சோதனையை முன்வைத்தார்.

ஏப்ரல் 6, 1920 இல், சுரோடிங்கர் அன்மேரி (அன்னி) பெர்டலை மணந்தார். சுரோடிங்கர் காசநோயால் பாதிக்கப்பட்டார் மற்றும் 1920 களில் பலமுறை அரோஸாவில் உடல்நல இல்லத்தில் தங்கினார். அங்கு தான் அவர் தனது அலை சமன்பாட்டை உருவாக்கியிருந்தார். 

மேலே குறிப்பிடப்பட்டுள்ளபடி, சுரோடிங்கருக்கு வழக்கத்திற்கு மாறான தனிப்பட்ட வாழ்க்கை இருந்தது. 1938 ஆம் ஆண்டில் அவர் அயர்லாந்திற்கு குடிபெயர்ந்தபோது, தனக்கும், அவரது மனைவிக்கும், மற்றொரு பெண்மணியான ஹில்டே மார்சுக்கும் விசாக்களைப் பெற்றார். மார்ச், சுரோடிங்கரின் ஒரு ஆஸ்திரிய தோழனின் மனைவி மற்றும் சுரோடிங்கர் 1934 ல் அவளுடைய ஒரு மகளுக்குத் தந்தையாகவும் இருந்தார். திருமதி. மார்ச் விசாவைப் பெறுவதற்காக சுரோடிங்கர் டாய்ஸ்சாக், எமமோன் டி வாலேராவுக்கு தனிப்பட்ட முறையில் கடிதம் எழுதினார். சுரோடிங்கர் அயர்லாந்து நாட்டில் மேலும் இரண்டு வெவ்வேறு பெண்களின் இரண்டு பெண் குழந்தைகளுக்கு தந்தையாக இருந்தார். இவரது பேரன், பேராசிரியர் டெர்ரி ருடால்ப், சுரோடிங்கரின் அடிச்சுவடுகளின் வழியே குவாண்டம் இயற்பியலாளராக 
லண்டனில் உள்ள இம்பீரியல் கல்லூரியில் கற்றுக்கொடுக்கிறார். 

சுரோடிங்கர் 1887 ஆம் ஆண்டில் ஆஸ்திரியாவின் வியன்னாவில் பிறந்தார். இவரது தந்தையார் ருடோல்ஃப் சுரோடிங்கர், தாய் ஜோர்ஜைன் எமிலியா பிரெண்டா. தாய் ஆஸ்திரிய, ஆங்கிலேயக் கலப்பில் பிறந்தவர். சுரோடிங்கரின் வீட்டில் ஆங்கிலமும், ஜேர்மன் மொழியும் பேசப்பட்டதால் இவர் இரண்டையுமே ஒரே நேரத்தில் கற்றுக்கொண்டார். 1898 ஆம் ஆண்டில் இவர் அக்கடமிஸ்செஸ் ஜிம்னாசியம் என்னும் பள்ளியில் படித்தார். 1906 ஆம் ஆண்டுக்கும் 1910 ஆம் ஆண்டுக்கும் இடையில் இவர் வியன்னாவில் "பிரான்ஸ் செராபின் எக்ஸ்னர்" என்பவரின் கீழும், "பிரீட்ரிக் ஹசனோர்ல்" என்பவரின் கீழும் கல்வி பயின்றார். இவர் பிரடெரிக் கோல்ரவுஸ்ச் என்பவருடன் சேர்ந்து சோதனைகளையும் நிகழ்த்தியுள்ளார். 1911 ஆம் ஆண்டில் இவர் எக்ஸ்னருக்கு உதவியாளரானார்.

சுரோடிங்கர் தனது ஆரம்பகாலத்தில், மின்சார பொறியியல், வளிமண்டல மின்சாரம் மற்றும் வளிமண்டல கதிரியக்கம் ஆகிய துறைகளில் சோதனைகள் பல செய்தார், ஆனால் அவர் எப்பொழுதும் அவரது முன்னாள் ஆசிரியர் ஃபிரான்ஸ் எட்னெருடன் பணிபுரிந்தார். அவர் அதிர்வுக் கோட்பாடு, பிரவுனியன் இயக்கத்தின் கோட்பாடு மற்றும் கணித புள்ளியியல் ஆகியவற்றையும் படித்தார். 1912 ஆம் ஆண்டில், மின்சாரம் மற்றும் காந்தவியல்ப் பற்றிய புத்தகத்தின் ஆசிரியர்களின் வேண்டுகோளின்படி, இருமுனைமின்சாரம் தலைப்பில் ஒரு கட்டுரையை எழுதினார். அதே வருடம், சுரோடிங்கர், கதிரியக்க பொருள்களின் சாத்தியமான உயர விநியோகம் பற்றிய கோட்பாட்டு மதிப்பீட்டை அளித்தார், இது வளிமண்டலத்தின் கவனிக்கப்பட்ட கதிரியக்கத்தை விளக்க வேண்டிய அவசிய தேவையாகும், ஆகஸ்ட் 1913 ல் ஜீஹேமில் பல பரிசோதனைக்ளை செய்தார், இந்த சோதனைகள் மூலம் அவரது தத்துவார்த்த மதிப்பீடு மற்றும் விக்டர் ஃபிரான்ஸ் ஹெஸ்னுடைய கூற்று ஆகியவகளை உறுதி செய்தார். இந்த சோதனைகளுக்காக, ஆஸ்திரிய அறிவியல் கழகத்தின் 1920 ஆம் ஆண்டிற்க்கான ஹெய்டிங்கர் பரிசு சுரோடிங்கருக்கு வழங்கப்பட்டது. 1914 இல் இளம் ஆய்வாளராக வாயு குமிழ்கள் உள்ள அழுத்தம் சூத்திரங்கள் சோதனை ஆய்வுகள் செய்தார் மற்றும் உலோக மேற்பரப்பில் காமா கதிர்கள் வீழ்ச்சியால் தோன்றும் மென்மையான பீட்டா-கதிர்வீச்சு பண்புகளை ஆய்வு செய்தார். கடைசியாக அவர் தனது நண்பரான ஃபிரிட்ஸ் கோல்ட்ராசிக் உடன் இணைந்து 1919 ஆம் ஆண்டில், சுரோடிங்கர் தனது கடைசி இயற்பியல் பரிசோதனையாக ஒத்திசைவான ஒளியிலைப் பற்றி நிகழ்த்தினார், பின்னர் கோட்பாட்டு ஆய்வுகள் மீது கவனம் செலுத்தினார்.

அவரது ஆரம்ப கால ஆராய்ச்சி வாழ்க்கையின் முதல் வருடத்தில் சுரோடிங்கர் குவாண்டம் கோட்பாடுப் பற்றிய அறிமுகம், மாக்ஸ் பிளாங்க், ஆல்பர்ட் ஐன்ஸ்டைன், நீல்சு போர், அா்னால்டு சாமா்பீல்டு, மற்றும் பலரின் ஆராயச்சிகளை படித்து அறிமுகப்ப்டுத்திக்கொண்டார். இந்த குவாண்டம் பற்றிய அறிவு, கோட்பாட்டு இயற்பியலில் சில சிக்கல்களில் வேலை செய்ய உதவியது, ஆனால் அந்த நேரத்தில் ஆஸ்திரிய விஞ்ஞானியான சுரோடிங்கர் இன்னும் பாரம்பரிய இயற்பியல் முறைகளுக்குத் தயாராக இல்லை.

அணு கோட்பாடு மற்றும் நிறமாலை கோட்பாட்டைப் பற்றி சுரோடிங்கர் முதல் பிரசுரங்கள் 1920 களின் துவக்கத்தில் இருந்து தோன்றின, சோமர்பீல்டு மற்றும் வொல்ப்காங் பாலி ஆகியோருடன் தனிப்பட்ட முறையில் அறிமுகமான பிறகு, 
ஜெர்மனிக்கு அவர் சென்றார். சனவரி 1921 இல், சுரோடிங்கர் கார உலோகங்களில் உள்ள எலக்ட்ரான்களின் மோதலினால் உண்டாகும் நிறமாலையின் பண்புகள் குறித்த போர்-சாமா்பீல்டு விளைவின் கட்டமைப்பு பற்றிய தனது முதல் கட்டுரையை முடித்தார். சார்பியல் கோட்பாடு பற்றிய அறிமுகக் கருத்துக்கள் குறிப்பாகக் கிடைத்தது அவருக்குக் குவாண்டம் கோட்பாட்டில் ஆர்வத்தை உண்டாக்கியது. 1922 ஆம் ஆண்டு இலையுதிர் காலங்களில், கணிதவியலாளர் ஹெர்மன் வெயில் (1885-1955) உருவாக்கிய முறைகளைப் பயன்படுத்தி ஒரு அணுக்கருவில் உள்ள எலக்ட்ரான் சுற்றுப்பாதைகளை அவர் பகுப்பாய்வு செய்தார். இந்த ஆய்வானது, குவாண்டம் சுற்றுப்பாதைகளைன் வடிவியல் பண்புகள் குற்த்து அறிந்துக்கொள்ளவும் மற்றும் அலை இயக்கவியல்ப் பற்றிய பண்புகளை அறிந்துக்கொள்ளவும் உதவியது. அதே ஆண்டில், அவர் நிறமாலை கோடுகளுக்கு சார்பியல் டாப்ளர் விளைவுகளின் சுரோடிங்கர் சமன்பாட்டை ஒன்றை உருவாக்கினார். இந்தச் சமன்பாடு ஒளியை குவாண்டாவாகவும் மற்றும் ஆற்றல், வேகம் பற்றிய கருத்துக்களை அடிப்படையாகவும் கொண்டது. அவர் பாதுகாப்பு சட்டத்தின் புள்ளிவிவர தன்மையை தனது ஆசிரியர் எச்னரின் கருத்தை அவர் விரும்பினார், அதனால் அவர் நீல்சு போர், ஹான்ஸ் கிராமர்ஸ் மற்றும் ஜான் சி. ஸ்லாட்டர் கட்டுரைகளை ஆர்வத்துடன் ஏற்றுக்கொண்டார், இது தனிப்பட்ட அணு செயல்முறைகளில் (எடுத்துக்காட்டாக, கதிர்வீச்சு உமிழ்வு செயல்பாட்டில்) இந்த சட்டங்களை மீறுவதற்கான வாய்ப்பை பரிந்துரைத்தது. ஹான்ஸ் கெய்கர் மற்றும் வால்டர் போத்தி சோதனைகள் விரைவில் சந்தேகத்தை ஏற்படுத்தினாலும், புள்ளியியல் கருத்தாக ஆற்றல் பற்றிய யோசனை சுரோடிங்கருக்கு வாழ்நாள் முழுவதும் கவர்ந்தது, அவர் சில அறிக்கைகள் மற்றும் வெளியீடுகளில் மூலம் இதைப் பற்றி விவாதித்தார். 

சனவரி 1926 இல், இயற்பியலுக்கான "அண்ணலென் டி பிசிக்ஸ்" என்னும் அறிவியல் இதழில் சுரோடிங்கர் "குவாண்டமாக்கல் ஒரு ஈகன் மதிப்பு சிக்கல்" என்ற தலைப்பில் அலை இயக்கவியல் கட்டுரை ஒன்றை வெளியிட்டார் மற்றும் இப்போது சுரோடிங்கர் சமன்பாடு என்று வழங்கப்படுகிறது. இந்த கட்டுரையில், காலம்(நேரம்)-சாராத அமைப்புகளுக்கான அலை சமன்பாட்டின் ஒரு "வகைப்பாடு" ஒன்றை அவர் கொடுத்தார், அது ஹைட்ரஜன் போன்ற 
அணுவிற்கு சரியான ஆற்றல் ஈகன் மதிப்புகளை வழங்கியது. இந்த கட்டுரை இருபதாம் நூற்றாண்டின் மிக முக்கியமான சாதனைகளில் ஒன்றாக உலகளாவிய அளவில் கொண்டாடப்படுகிறது, மேலும் பெரும்பாலான குவாண்டம் இயக்கவியல் மற்றும் உண்மையில் இயற்பியல் மற்றும் வேதியியல் ஆகியவற்றில் ஒரு புரட்சியை உருவாக்கியுள்ளது.

இரண்டாவது கட்டுரை (தாள்) நான்கு வாரங்கள் கழித்து சமர்பித்ததார். அதில் குவாண்டம் சீரான அலையியற்றி, திடமான சுழலி மற்றும் இருஅணு மூலக்கூறு சிக்கல்கள் ஆகிய சிக்கல்கலுக்கான முடிவுகளை கொடுத்தார். மேலும் சுரோடிங்கர் சமன்பாடுக்கான புதிய வகைப்பாட்டையும் கொடுத்தார். 

மே மாதம் வெளியிடப்பட்ட ஒரு மூன்றாவது தாளானது, ஹெசென்பெர்கின் அணுகுமுறைக்கான சமன்பாட்டையும் மற்றும் ஸ்டார்க் விளைவுக்கான முடிவுகளையும் வழங்கினார். இந்த தொடரில் ஒரு நான்காவது தாளில் சிதறிய பிரச்சினைகளைப் போலவே காலத்தை மாற்றியமைக்கும் சிக்கல்களை எப்படிக் கையாள்வது என்பதைக் விளக்கினார். இந்தத் தாளில் நான்காவது மற்றும் ஆறாவது வரிசை வேறுபாடு சமன்பாடுகளின் நிகழ்வுகளை தடுக்க, அலை சமன்பாட்டிற்கு சிக்கலான தீர்வையும் அவர் அறிமுகப்படுத்தினார்.




</doc>
<doc id="45415" url="https://ta.wikipedia.org/wiki?curid=45415" title="அராரா">
அராரா

அராரா (போர்த்துக்கீசம்: Arara) பிரேசிலின் வட கிழக்கில் அமைந்த பரயீபா மாநிலத்தில் அமைந்த நகரமாகும். 


</doc>
<doc id="45416" url="https://ta.wikipedia.org/wiki?curid=45416" title="பற்சில்லு">
பற்சில்லு

பற்சக்கரம் ஒரு அடிப்படை இயந்திர பாகம் ஆகும். இது ஒரு சக்கரத்தையும் அதன் மீது பற்களையும் கொண்டது. ஒரு பல்சக்கரத்தின் பற்களும் வேறு ஒரு பற்சக்கரத்தின் பற்களும் பொருந்தி, ஒரு சில்லில் இருக்கும் இயக்க ஆற்றலை மற்ற பற்சக்கரம் பெறக்கூடியதாக அமைவதே பற்சக்கரத்தின் தொழிற்பாடுகளில் முக்கியமானது. பற்சக்கரம் கடிகாரம், மிதிவண்டி, பல்வேறு தானுந்து உறுப்புகள், மின்னோடிகள் உட்பட பல்வேறு இயந்திரங்களில் ஒரு பாகமாக இருக்கிறது. 

பற்சக்கரத்தின் ஐந்து தொழிற்பாடுகள்:

"வெளிப்புற பற்சக்கரம்" என்பது ஒர் உருளை அல்லது கூம்பின் மேற்புறத்தில் பற்களை கொண்டிருக்கும். மாறாக "உள்ளக பற்சக்கரம்" என்பது உருளை அல்லது கூம்பின் உட்பகுதியில் பற்களை கொண்டிருக்கும். 
பேவெல் பற்சக்கரத்தின், உள்ளக பற்சக்கரத்தின் இரு அச்சுசாய்வுகளுக்கிடையே 90 பாகைக்கு மேலே இருக்கும். உள்ளக பற்சக்கர அமைப்பானது வெளிப்புற சுழல்தண்டின் திசையை மாற்றாது.



</doc>
<doc id="45418" url="https://ta.wikipedia.org/wiki?curid=45418" title="காக்னிசன்ட் தொழினுட்பத் தீர்வகம்">
காக்னிசன்ட் தொழினுட்பத் தீர்வகம்

காக்னிசன்ட் தொழினுட்பத் தீர்வகம் அல்லது காக்னிசன்ட் டெக்னாலஜி சொல்யூஷன்ஸ் டீனெக், நியூ ஜெர்சியை தலைமையிடமாகக் கொண்ட ஒரு தகவல் தொழில்நுட்ப சேவை வழங்கும் நிறுவனமாகும். இந்நிறுவனம் சென்னையிலும் குறிப்பிடத்தக்க அளவில் செயற்பாடுகளை கொண்டுள்ளது

காக்னிசன்ட் நிறுவனம் 2007 ஃபார்ச்சூன் இதழினால் தொடந்து ஐந்தாம் முறையாக வேகமாக வளரும் 100 நிறுவனங்களின் பட்டியலில் இடம்பிடித்துள்ளது. மேலும் காக்னிசன்ட் நிறுவனம் பிஸ்னர் வீக்கால் மிக வேகமாக வளரும் முதல் பத்து நிறுவனங்களின் பட்டியலிலும் இடம்பெற்றுள்ளது குறிப்பிடத்தக்கது. காக்னிசன்ட் ஒட்டுமொத்த ஆலோசக நிறுவனங்களிலும் 2012க்கான தரப்பட்டியலில் 6ஆம் இடத்தை பிடித்திருந்தது. 2011, செப்டம்பர் 31 அன்று 1,30,000 ஊழியர்களையும் 50 விநியோக மையங்களையும் கொண்டிருந்தது.

இந்நிறுவனம் 1994ல் டன் & பிராட்ஸ்டிரீட் கார்ப்பரேஷன் என்ற நிறுவனத்தின் ஒரு அங்கமாக தொடங்கப்பட்டது. டன் & பிராட்ஸ்டிரீட் கார்ப்பரேஷன் முத்ல் தன் நிறுவனத்தின் 76% பங்கினையும், பின் மீதியுள்ள 24% பங்கினை சத்யம் நிறுவனத்திடம் இருந்து தன் இரண்டாம் வருடத்தில் பெற்றது. குமார் மகாதேவா என்ற அதன் தலைமை அதிகாரியின் கீழ் காக்னிசன்ட், டன் & பிராட்ஸ்டிரீட் கார்ப்பரேஷனிடம் இருந்து தனி நிறுவனமாக ஐக்கிய அமேரிக்காவில் செயல்பட தொடங்கியது. அதன்பின் குமார் மகாதேவா 2003ஆம் ஆண்டு தலைமை பொறுப்பை லட்சுமி நாராயணன் என்பவரிடம் ஒப்படைத்துவிட்டு ஓய்வு பெற்றார்.

அமெரிக்காவின் நியூ ஜெர்சி மாநிலத்தை தலைமையகமாக கொண்டுள்ள போதும் பெரும்பாண்மையான காக்னிசன்ட் நிறுவன ஊழியர்கள் இந்தியாவை சேர்ந்தவர்கள் ஆவர். இந்தியாவில் சென்னை, பெங்களூர், கோயம்புத்தூர், ஹைதரபாத், கொல்கத்தா, மும்பை, புனே மற்றும் கொச்சியில் அலுவலகங்களை கொண்டுள்ளது. மேலும் சீனாவின் ஷாங்காய் நகரிலும் ஆம்ஸ்டர்டாமிலும் வளர்மையங்களை கொண்டுள்ளது.

காக்னிசன்ட் கீழ்க்கண்ட சேவைகளை வழங்குகிறது


காக்னிசன்ட் நிறுவனத்தின் வருவாய் 2006ஆம் ஆண்டின் இறுதி காலாண்டில் முந்தைய ஆண்டை விட 65 சதவீதம் ஏற்றம் கண்டது. இந்நிறுவனம் 2006ஆம் ஆண்டை $1.424 பில்லியன் டாலர்கள் வருவாய் ஈட்டியது. காக்னிசன்ட் கடனில்லா இருப்புநிலை ஏட்டை கொண்டுள்ளது. கடந்த சில ஆண்டுகளாக அதன் வருவாய் வருடாந்திரமாக 40 சதவீத வளர்ச்சியை கண்டுள்ளது.
இன்ஃபோசிஸ், சத்யம். சீமென்ஸ், விப்ரோ, அரிசன்ட் முதலிய தகவல் தொழில்நுட்ப சேவை நிறுவனங்கள் காக்னிசன்ட் நிறுவனத்திற்கு போட்டியாளர்களாக கருதப்படுகின்றன.



</doc>
<doc id="45422" url="https://ta.wikipedia.org/wiki?curid=45422" title="செலுத்தற்றண்டு">
செலுத்தற்றண்டு

செலுத்தற்றண்டு (Shaft) ஒரு அடிப்படை இயந்திர பாகம் ஆகும். இது இயக்க ஆற்றல் உற்பத்தி செய்யப்படும் இடத்தில் இருந்து அது பயன்படும் இடத்துக்கு எடுத்துசெல்லும் ஒரு தண்டு அல்லது தடி போன்ற ஒரு பாகம் ஆகும். உள் எரி பொறி, மின்னோடி போன்றவையின் முறுக்கு விசை ஆற்றலை சுழல் இயக்கமாக செலுத்தற்றண்டு இயக்க தொடரிக்கு () எடுத்து வருகிறது. 




</doc>
<doc id="45435" url="https://ta.wikipedia.org/wiki?curid=45435" title="தொலைநோக்கி">
தொலைநோக்கி

தொலைநோக்கி (இலங்கை வழக்கு: தொலைக்காட்டி) தொலைவில் இருக்கும் பொருட்களைத் தெளிவாகப் பார்க்கப் பயன்படும் கருவி ஆகும். குறிப்பாக வானியல் பொருட்களையும் நிகழ்வுகளையும் நோக்க/அவதானிக்க இது உதவுகிறது. கருவி ஒன்றில் பயன்படுத்தப்படுவதற்கான உருப்பெருக்கும் வில்லையொன்றை பயன்படுத்தும் முதல் ஒளியியல் ஆய்வு, ஈராக்கியரான இபின் அல்-ஹேதம் என்பவரால் எழுதப்பட்ட ஒளியியல் நூல் என்னும் நூலில் காணப்படுகின்றது. இவரது தகவல்கள், பிற்காலத்து, ஐரோப்பிய தொலைநோக்கித் தொழில்நுட்ப வளர்ச்சிக்கு அடிப்படைகளை அமைத்துக் கொடுத்தன எனலாம். அத்துடன், ஒளிமுறிவு, பரவளைவு ஆடிகள் போன்றவை தொடர்பான இவரது ஆய்வுகளும் அறிவியல் புரட்சிக்கு உதவின.

கலீலியோ கலிலி தான் மேம்படுத்திய தொலைநோக்கியைக் கொண்டு வானியல் நிகழ்வுகளை அவதானித்து சூரிய மையக் கோட்பாட்டை அறிவியல் நோக்கில் நிறுவினார். கிறிஸ்தவ சமய நிறுவனங்களின் எதிர்ப்புக்கு மத்தியில் நிகழ்ந்த இந்தத் திருப்பம் ஐரோப்பிய அறிவியற் புரட்சிக்கு வித்திட்டது.

தொடக்ககாலத் தொலைநோக்கிகள் லியோர்னாட் டிக்கெஸ், தாகி அல்-டின் போன்றோரால் 16 ஆம் நூற்றாண்டிலேயே விபரிக்கப்பட்டிருந்த போதும், நடைமுறையில் செயல்பட்ட தொலைநோக்கியை முதலில், 1608 ஆம் ஆண்டில் உருவாக்கியவர், ஜெர்மன்-ஒல்லாந்த கண்ணாடி வில்லை செய்வோரான ஹான்ஸ் லிப்பர்ஷே என்பவராவார். தொலைநோக்கி என்னும் பெயர் பொதுவாகக் கட்புலனாகும் ஒளியுடனேயே தொடர்புபடுத்தப்படினும், இது, மின்காந்த நிறமாலையின் பெரும்பகுதிகளை அவதானிக்க உதவும் பலவகைக் கருவிகளையும் குறிக்கப் பயன்படுகிறது.

தொலைநோக்கியை உருவாக்கிய பெருமை மூவரைச் சார்ந்ததாகும். அவர்கள் ஹான்ஸ் லிப்பர் சே, ஜக்காரியாஸ் ஜான்சன், கலிலியோ கலிலி ஆகியோர் ஆவார்.

16 ஆம் நூற்றாண்டிலேயே கண் கண்ணாடி செய்பவர்கள் லென்ஸ் என்னும் வில்லைகளை உருவாக்கிவிட்டனர். 1608 ஆம் ஆண்டு டச்சு நாட்டைச் சேர்ந்த கண்ணாடி தயாரிப்பாளரான ஹான்ஸ் லிப்பர்ஷே என்பவர் குழி, குவி ஆடிகளைப் பயன்படுத்தி மூன்று மடங்கு தூரத்தில் உள்ள பொருட்களைப் பார்க்கும்படியான தொலை நோக்கியை உருவாக்கி, காப்புரிமைக்கு விண்ணப்பித்தார். அப்போது அதே நகரில் வசித்த ஜசாரியஸ் ஜான்சென் என்பவரும் தொலைநோக்கியைத் தயாரிக்கும் முயற்சியில் ஈடுபட்டு, காப்புரிமை கேட்டு விண்ணப்பித்தார். ஹான்ஸ் லிப்பர்ஷேவுக்குத் தொலைநோக்கிக்கான காப்புரிமையும் ஜான்செனுக்கு கூட்டு நுண்ணோக்கிக்கான காப்புரிமையும் வழங்கப்பட்டன. 

1609 ஆம் ஆண்டு கலிலியோ கலிலி டச்சு நாட்டு வில்லைகளைப் பற்றிக் கேள்விப்பட்டார். அவர் ஒரு சில நாட்களில் சிறப்பான வில்லைகளை உருவாக்கிவிட்டார். இவரது தொலைநோக்கி 20 மடங்கு தூரத்தில் இருந்த பொருட்களையும் காட்டியது. அதுவரை உளவு பார்க்கும் கருவியாக இருந்த தொலைநோக்கியை கலிலியோ கலிலி வாணியல் ஆய்வுக்குப் பயன்படுத்தினார்.

தொலைநோக்கி என்னும் பெயர் பல வகையான கருவிகளையும் குறிக்கப் பயன்படுகின்றது. இவை அனைத்தும், ஏதோ ஒரு வகையில் ஆய்வு செய்வதற்கு ஏற்றவாறு மின்காந்தக் கதிர்களை உள்வாங்கிக் கொள்வதை அடிப்படையாகக் கொண்டவை. இவற்றுள் மிகவும் பொதுவான வகை ஒளியியல் தொலைநோக்கி ஆகும். இதுவும், பிற வகைகளும் கீழே பட்டியலிடப்பட்டு உள்ளன.

ஒளியியல் தொலைநோக்கி பெரும்பாலும் கட்புலனாகும் மின்காந்த அலைகளைப் பெற்றுக் குவியச் செய்வதன் மூலம் தொலைவிலிருக்கும் பொருட்களின் தெளிவான விம்பத்தை உருவாக்குகிறது. இவ்வகைத் தொலைநோக்கிகள், தொலைவில் உள்ள பொருட்களின் தோற்றக் கோணத்தைக் கூட்டுவதுடன், அவற்றின் ஒளிர்வையும் கூட்டுகிறது. ஒளியியல் தொலைநோக்கிகளின் முக்கிய கூறுகள் பெரும்பாலும் கண்ணாடியால் செய்யப்படும் வில்லைகளும், ஆடிகளும் ஆகும். இவை ஒளியைக் குவித்து உருவாக்கும் விம்பங்களைக் கண்ணால் நேரடியாகப் பார்க்கலாம், அல்லது ஒளிப்படமாகப் பிடித்தோ, தகவல்களைக் கணினிகளுக்கு அனுப்பியோ ஆய்வு செய்யலாம். ஒளியியல் தொலைநோக்கிகள் வானியல் துறையில் பெருமளவு பயன்படுவது மட்டுமன்றி, வானியல் அல்லாத பிற துறைகளில் தேவைப்படும் கருவிகளிலும் பயன்படுகின்றது. ஒளியியல் தொலைநோக்கிகள் மூன்றுவகையாக உள்ளன.


வானொலித் தொலைநோக்கி என்பது, பரவளைவு வடிவிலான திசைசார் வானொலி அலைவாங்கி ஆகும். 

மின்காந்த நிறமாலை மூலம் தொழிற்படும் தொலைநோக்கிகள்:



</doc>
<doc id="45438" url="https://ta.wikipedia.org/wiki?curid=45438" title="மெல்லுடலி">
மெல்லுடலி

மெல்லுடலிகள் ("Mollusca") என்பது முதுகெலும்பற்ற விலங்குகளில் இரண்டாவது மிகப்பெரிய தொகுதி ஆகும். இதுவரை சுமார் 85,000 மெல்லுடலிகள் இனம் காணப்பட்டுள்ளன. இவை மிக மெலிதான ஓடுகளைக் கொண்டு இருக்கும்..

மெல்லுடலிகளில் மொத்தம் 100,000க்கும் மேற்பட்ட இனங்கள் இருந்துள்ளதாக புதைப்படிவங்களின் மூலம் அறியமுடிகிறது. மேலும் 70,000க்கும் அதிகமான சிற்றினங்கள் அற்றுப்போய்விட்டன. முத்துச்சிப்பி, கணவாய் முதலியன மெல்லுடலி வகையைச் சேர்ந்தன. வகைப்பாட்டியலில் மெல்லுடலிகள் பொதுவாக பத்து வகுப்புகளாக பிரிக்கப்படுகின்றன. இவற்றில் இரண்டு வகுப்புகள் முற்றிலும் அற்றுப்போய்விட்டன.

மெல்லுடலிகள் முக்கியமான முதுகெலும்பற்ற விலங்குகளாகும். இவற்றுள் மிக மெதுவாக அசையும் நத்தை தொடக்கம் மிக வேகமாக நீந்தும் இராட்சத ஸ்குயிட்டுக்களும் அடங்குகின்றன. இவற்றின் உடல் பொதுவாக வழவழப்பானதாகவும், மென்மையானதாகவும் இருக்கும். பல இனங்கள் தம்மைச் சுற்றிப் பாதுகாப்புக்காக கல்சியம் காபனேற்றாலான ஓட்டைச் சுரக்கின்றன. இவற்றின் அடிப்பகுதியில் தசையாலான பாதமொன்று காணப்படும். ஒக்டோபசு போன்ற சீபலோபோடா விலங்குகளில் இப்பாதப் பகுதியே பல "கைகளாகத்" திரிபடைந்திருக்கும்.

மெல்லுடலிகளில் உணவுண்பதற்காகச் சிறப்பாகக் காணப்படும் உறுப்பு வறுகி (radula) ஆகும். இவை இவ்வுறுப்பைப் பயன்படுத்தியே உணவைக் கிழித்து உண்கின்றன. இவற்றின் குருதிச் சுற்றோட்டத் தொகுதி திறந்த தொகுதியாகும். மெல்லுடலிகளில் சீபலோபோடாக்களே மிகவும் சிக்கலான உடலியல் கட்டமைப்பைக் கொண்டுள்ளன. இவற்றில் பல கைகளுள்ளன, ஓடு பலவற்றில் காணப்படுவதில்லை, மூடிய குருதிச் சுற்றோட்டம் உள்ளது, கூர்மையான நன்கு விருத்தியடைந்த கண்களும், நன்கு விருத்தியடைந்த மூளை மற்றும் நரம்புத் தொகுதியும் உள்ளன. இதனால் கடலில் ஆட்சியுள்ள உயிரினங்களில் சீபலோபோடா வகுப்பைச் சேர்ந்த ஒக்டோபசு, இராட்சத ஸ்குயிட்டு போன்ற உயிரினங்களும் அடங்குகின்றன. எனினும் பொதுவாக மெல்லுடலிகளின் உடலியல் கட்டமைப்பு அவ்வளவாக சிக்கலானதல்ல.
மெல்லுடலிகள் ஆதிகால மனிதனின் உணவில் முக்கிய பங்கு வகித்தன. எனினும் தற்காலத்தில் கணவாய், மட்டி போன்றவை உணவாக உட்கொள்ளப்படுகின்றன. மெல்லுடலிகளின் மிகப் பெறுமதியான முக்கிய பயன்பாடு முத்து ஆகும்.

மெல்லுடலிகள் தமக்கென்று தனித்துவமாக மென்மூடியொன்றையும் (Mantle), தனித்துவமான நரம்புத் தொகுதியையும் கொண்டுள்ளன. பொதுவாக அனைத்து மெல்லுடலிகளும் துண்டுபடாத உடலையும் இரட்டைச் சமச்சீரையும் கொண்டுள்ளன. 
அனைத்து மெல்லுடலிகளும் கொண்டுள்ள இயல்புகள்.:

மெல்லுடலிகளின் உடல் அமைப்பில் சுவாசம் மற்றும் கழிவுநீக்கம் நரம்பு மண்டல அமைப்புகள் அடங்கிய ஒரு குறிப்பிடத்தக்க உடற்குழி காணப்படுகிறது.பெரும்பாலான மெல்லுடலிகள் சுண்ணாம்பு ஓட்டினை (calcareous shell) கவச உறையாகக் கொண்டுள்ளன.
மெல்லுடலிகளானது மாறுபட்ட உடல் அமைப்புகளுடன் வளர்ச்சியடைந்துள்ளன. சிலவற்றின் பண்புகளை அனைத்து மெல்லுடலிகளுக்கும் பொருத்தி வரையறை செய்வது சிரமமானதாகும் .

இவை தவிர சில பண்புகள் கீழ்கண்டவாறு பல்வேறு இனங்களில் மாறுபடுகிறது

மெல்லுடலிகளின் உடல் மூன்று பகுதிகளாக பிரிக்கப்பட்டுள்ளன அவைகள் தலை, உடல் மற்றும் பாதம் ஆகும். முளையவியலின் அடிப்படையில் இவை புரொட்டோஸ்டோம் விலங்குகளாகும். இவற்றின் உடல் புற,இடை,அக முதலுருப் படைகளான Triploblastica விலங்குகளாகும்.

அனேகமான மெல்லுடலிகளின் சுற்றோட்டத் தொகுதி திறந்த சுற்றோட்டத் தொகுதியாகும். இவற்றில் உடற்குழி காணப்பட்டாலும் உடலுறுப்புக்களைச் சுற்றியுள்ள சொற்பளவு பாய்பொருளாக மட்டுப்படுத்தப்பட்டுள்ளது. இவற்றின் உடலில் உடற்குழியை விட குருதிக் குழியே சிறப்பாக விருத்தியடைந்துள்ளது. இக்குருதிக் குழி நீர்நிலையியல் வன்கூடாகத் தொழிற்பட்டு மென்னுடலியின் உடலுக்கு ஓரளவு வலிமையைத் தருகின்றது. குருதியில் பிரதான ஆக்சிசன் காவியாக ஈமோசையனின் நிறப்பொருள் உள்ளது. இதில் முள்ளந்தண்டுளிகளில் உள்ள இரும்புக்குப் பதிலாக செம்பு உலோகம் காணப்படுகின்றமை குறிப்பிடத்தக்கதாகும்.

மெல்லுடலிகள் தசைப்பிடிப்பான வாயையும், கைட்டினால் ஆக்கப்பட்ட வறுகியையும் கொண்டுள்ளன. வறுகியில் கைட்டினால் ஆன "பற்கள்" உள்ளன. இப்பற்கள் உணவுண்ணும் போது இழக்கப்பட மீண்டும் மீண்டும் வளர்வனவாகும். வறுகியைப் பயன்படுத்தி அல்காப் படைகளைச் சுரண்டி உட்கொள்ளக்கூடியதாக உள்ளது. இவற்றின் சமிபாட்டுத் தொகுதியில் சீதமும் பிசிரும் உள்ளன. சீதமும் பிசிரும் உணவை சமிபாட்டுத் தொகுதியின் உட்பகுதியை நோக்கித் தள்ளி விடுவதில் உதவுகின்றன. உட்கொள்ளப்படும் உணவில் கனியுப்புக்கள் வேறாகவும், உணவுப் பகுதி வேறாகவும் சமிபாடு செய்யப்படுகின்றன. உணவு "சீக்கம்" எனும் வெளியேறும் துளையற்ற பகுதியினுள் சேதன உணவு அகத்துறிஞ்சப்படுகின்றது. கனியுப்புக்களில் மேலதிகமானவை வெளியேற்றப்படுகின்றன. 
பிசிர்களால் உணவுத்துகள்களை வடித்துண்ணுகின்ற இருவால்விகளில் வறுகி காணப்படுவதில்லை.

பெரும்பாலான மெல்லுடலிகள் மீன்களைப் போன்று செவுள்கள்களால் சுவாசிக்கின்றன. அனேகமான இனங்களில் இரண்டு சோடிப் செவுள்கள்களும் சிலவற்றில் ஒரு செவுள் மட்டுமே காணப்படும். செவுள்கள் இறகு போன்ற வடிவத்துடன் காணப்படுகிறது. சில சிற்றினங்களில் வெவுள்கள் ஒரு பக்கம் இழையங்களைக் கொண்டுள்ளன.அவை உடலின் உட்பகுதியை இரண்டாகப் பிரிக்கிறது அதனால் தண்ணீர் கீழே அடிப் பரப்பருகே உள்ளிழுத்து, மேல் நோக்கி வெளியேறும்.செவுள்களில் உள்ள இறகு அமைப்பானது மூன்று வகையான குறு இழைத் தூவிகளைக் (cillia) கொண்டிருக்கும்.அவற்றுள் ஒன்று உட்செல்லும் நீரினை உட்பகுதிக்குள் அனுப்புகிறது. மற்ற இரு தூவிகளும் செவுள்களை சுத்தமாக வைத்துக்கொள்ள உதவுகின்றன.மெல்லுடலிகளில் காணப்படும் ஆஸ்பரேடியா என்றழைக்கப்படும் கடுமணவுணரி ஏதேனும் வேதிய நச்சுக்களை அடையாளம் கண்டுகொண்டால் உடல் பகுதிக்குள் வண்டல்படிவுகளை உட்செலுத்துகிறது. மேலும் நச்சுகள் நிற்கும் வரை தூவிகள் இயங்குவதை நிறுத்துகிறது.ஒவ்வொரு செவுள்களும் உட்குழிக்குள் உள்நுழையும் குருதிக் குழாயையும் இதயத்திற்கு வெளிச்செலுத்தும் வெளிக்குழாயையும் கொண்டுள்ளன.

பெரும்பாலான இனங்கள் ஒருபாலானவை. சில நத்தையினங்கள் இருபாலானவை. மெல்லுடலிகள் முட்டையீனும் உயிரினங்களாகும். அனேகமான இனங்களில் புறக்கருக்கட்டலே நிகழ்கின்றது. கருக்கட்டலின் பின் சக்கரந்தாங்கிக் குடம்பி, வெலிஜர் குடம்பி அல்லது சிறிய முழுவுடலிகள் வெளியேறுகின்றன.
சக்கரத்தாங்கிக் குடம்பிகளே அனேகமான மெல்லுடலிகளின் குடம்பிப் பருவமாகும். சக்கரந்தாங்கிக் குடம்பிகள் சிறிய உணவுத்துகள்களை வடித்துண்ணும் குடம்பிகளாகும்.

மெல்லுடலிகளின் முக்கியமான மூன்று வகைகளாவன:வயிற்றுக்காலிகள், இருவோட்டினம், தலைக்காலிகள். நத்தை முதலியன வயிற்றுக்காலி வகுப்பையும் மட்டி, கிளிஞ்சல் முதலியன இருவோட்டினத்தையும், கணவாய் முதலியன தலைக்காலி வகுப்பையும் சேர்ந்தவை .

அனேகமான மெல்லுடலிகள் தாவரவுண்ணிகளாக அல்லது வடித்துண்ணிகளாக உள்ளன. தாவரவுண்ணிகள் அல்காக்களைச் தமது வறுகிகளைக் கொண்டு சுரண்டி உட்கொள்ளுகின்றன. கெல்ப் போன்ற இராட்சத அல்காக்கள் நத்தை போன்ற மெல்லுடலிகளால் உணவாக உட்கொள்ளப்படுகின்றன. சிப்பி போன்ற இருவால்வுக்கள் வடித்துண்ணிகளாகும். இவை தமது பூக்களூடாக உணவுத்துகள்கள் கரைந்துள்ள நீரைச் செலுத்துவதனால் உணவையும், ஆக்சிசனையும் வடித்தெடுத்து உட்கொள்கின்றன. ஒக்டோபஸ் போன்ற சீபலோபோடாக்கள் ஊனுண்ணிகளாகும். இவை தமது கைகளால் இரையைக் கைப்பற்றி பலமான தசைச்செறிவுள்ள வறுகியால் இரையைக் கிழித்து உண்கின்றன.



</doc>
<doc id="45446" url="https://ta.wikipedia.org/wiki?curid=45446" title="சிங்கள விக்கிப்பீடியா">
சிங்கள விக்கிப்பீடியா

விக்கிப்பீடியாவின் சிங்கள மொழிப் பதிப்பு சிங்கள விக்கிப்பீடியா (http://si.wikipedia.org/) ஆகும். சிங்கள விக்கிப்பீடியா 2008 இல் அரும்ப தொடங்கி உள்ளது. ஜூன் 20, 2008 இல் 747 கட்டுரைகளை கொண்டிருந்தது. இந்த இலக்கம் குறிப்பிடத்தக்கது என்றாலும் பெரும்பாலானவை குறுங்கட்டுரைகளே. பல கட்டுரைகள் வகைப்படுத்தப்படவில்லை. பல ஆங்கில உள்ளடக்கங்களை கொண்டுள்ளன. இருப்பினும் 2007 ஆண்டுடன் ஒப்பிடுகையில், இது ஒரு குறிப்பிடத்தக்க முன்னேற்றம்.

சிங்கள ஒருங்குறியியில் கூட்டெழுத்துகள் சில உலாவிகளில் சரிவரத் தெரிவதில்லை. அது இன்னும் பரவலான பயன்பாட்டுக்கு வரவில்லை. கட்டுரை எண்ணிக்கை அடிப்படையில், 132ஆவது இடத்தில் இருக்கும் சிங்கள விக்கிப்பீடியாவில் ஆகஸ்ட் 9, 2012 வரை 6770 கட்டுரைகள் உள்ளன. 


</doc>
<doc id="45455" url="https://ta.wikipedia.org/wiki?curid=45455" title="டேர்போ பாசுகால்">
டேர்போ பாசுகால்

டேர்போ பஸ்கால் (இலங்கை வழக்கு) அல்லது டர்போ பாஸ்கல் (தமிழக வழக்கு) பஸ்கால் நிரலாக்கல் மொழிக்கான ஓர் கம்பைலரும் முழுமையான ஒருங்கிணைந்த விருத்திச் சூழலும் ஆகும். இது போர்லாண்ட் மென்பொருள் நிறுவனத்தின் முதல் நிறைவேற்று அதிகாரியான பிலிப்பி ஹானின் தலமையில் CP/M, மைக்ரோசாப்ட் டாஸ், CP/M-86 போன்ற இயங்குதளங்களுக்கு என விருத்தி செய்யப்பட்ட மென்பொருள் ஆகும். போர்லாண்ட் பஸ்கால் வணிகரீதியாக மென்பொருளை விருத்தி செய்பவர்களை இலக்காகக் கொண்டு உருவாக்கப்பட்டது. போர்லாண்ட் பஸ்கால் கூடுதலான லைபரரிகளையும் அதற்கான மூலநிரல்களையும் கொண்டிருந்தது. ஆரம்பத்தில் இருந்து வெளிவந்த நன்கு அறியப்பட்ட பதிப்பான டேர்போ பஸ்கால் என்ற பெயரில் சந்தைப் படுத்தப்பட்டது. போர்லாண்ட் பஸ்கால் என்ற பெயரானது பொதுவாக போர்லாண்ட் நிறுவனத்தினரால் நடைமுறைப்படுத்தப்பட்ட பஸ்காலையே குறிப்பிடுகின்றது. 

போர்லாண்ட் நிறுவனத்தில் சரித்திரத்தில் ரீதியாக ஆர்வம் உடையவர்களுக்காக மைக்ரோசாப்ட் டாஸ் இயங்குதளத்தில் இயங்கும் பதிப்புக்களாக 1.0 , 3.02 மற்றும் 5.5 ஆகிய பதிப்புக்களை இலவசமாகப் பதிவிறக்கம் செய்யலாம். 

பிலிப்பி ஹான் உருவாக்கிய போர்லாண்ட் நிறுவனத்திற்கு நிரலாக்கலில் உதவி செய்யும் கருவிகளை உருவாக்குவதில் உள்ள வாய்புக்களை அறிந்து கொண்டார். சரித்திர ரீதியாக நிரலாக்கர்கள் தமது நிரல்களை முதலில் எழுதி, பின்னர் கம்பைல் பண்ணிப் பின்னர் இணைத்தே மென்பொருட்களை உருவாக்கினார்கள். ஒவ்வொரு வேலைக்கும் தனித்தனியான கருவிகளே அக்காலப் பகுதியில் பயன்படுத்தப்பட்டது. 

1980 களின் ஆரம்பத்தில் பிரத்தியேகக் கணினிகள் பிரபலமாகத் தொடங்கின. அக்காலப் பகுதியில் பிரதானமான நிரலாக்கற் கருவி விருத்தியாளர்களாக ஐபிஎம், மைக்ரோசாப்ட் மற்றும் லட்டிஸ் நிறுவனங்கள் விளங்கின. இவர்கள் எல்லாருமே சி நிரலாகற் கம்பைலர்களை விருத்தி செய்தனர். இவை எல்லாமே ஒரே மாதிரியாகவே வேலை செய்தது.


</doc>
<doc id="45456" url="https://ta.wikipedia.org/wiki?curid=45456" title="சுரோடிங்கரின் பூனை">
சுரோடிங்கரின் பூனை

சுரோடிங்கரின் பூனை ("Schrödinger's cat") என்பது ஆஸ்திரிய இயற்பியலாளரான எர்வின் சுரோடிங்கர் என்பவரால் வடிவமைக்கப்பட்ட ஒரு சிந்தனைச் சோதனை ஆகும். முரண்படுதோற்றம் கொண்ட இச்சோதனை 1935 ஆம் ஆண்டில் முன்வைக்கப்பட்டது. குவாண்டம் பொறிமுறை தொடர்பான கோப்பன்கேகன் விளக்கத்தை அன்றாடப் பொருட்கள் தொடர்பில் பயன்படுத்தும் போது ஏற்படக்கூடிய பிரச்சினைகளை இச்சோதனை எடுத்துக் காட்டுகிறது. இச்சோதனையில் இறந்திருக்கலாம் அல்லது இறவாமல் இருக்கலாம் என்னும் நிலையில் ஒரு பூனை எடுத்துக் காட்டாகப் பயன்படுத்தப்பட்டது. 

இந்த கருத்துவழிச் சோதனையில் உயிருள்ள பூனை ஒன்று ஓர் எஃகு (இரும்பு) அறையில் அடைத்து வைக்கப்பட்டுள்ளது. இவ்வறையில் நீரில் ஐதரோசயனைடு (HCN) கரைந்த ஐதரசசயனைடியக் காடி மூடிய ஒரு குழற்குப்பியில் உள்ளது. இக்காடி வெளி வந்தால், அதில் இருந்து வரும் வளிமம் அல்லது ஆவியால் பூனை உயிரிழக்கும். அந்த அறையினுள் மிகமிகச் சிறிதளவு கதிரியக்கப் பொருள் ஒன்று ஓரிடத்தில் உள்ளது. சோதனை செய்யும் காலத்தில் ஒரேயொரு அணு சிதைவுற்றாலும் ஓர் உணர்வியின் உதவியால் இயங்கி, ஒரு சுத்தியல் சுழன்று அடித்து, குழல்குப்பியை உடைத்து விடும். எனவே அதில் இருக்கும் ஐதரரசசயனைடுக் காடி பூனையைக் கொன்றுவிடும். ஒரு பார்வையாளரால் அப்படி ஓர் அணு சிதைந்து, சுத்தியல் அடிபட்டு, குழற்குப்பி உடைந்து, ஐதரசசயனைடியக் காடி வெளியேறி பூனை இறந்ததா அல்லது இறக்கவில்லையா என்று அறிய முடியாது. இப்படி ஒரு பார்வையளரால் "அறிய முடியாததால்", குவாண்டம் இயங்கியல் விதியின் நேரடுக்குப் பண்பின் படி, பூனை "உயிருடனும் உயிரற்றும் ஆகிய இருநிலைகளும் சேர்ந்துள்ள நிலையில்" உள்ளது என்னும் (பொதுவாழ்வில்) முரண்தரும் முடிவுக்கு வரவேண்டும். ஆனால் அந்த எஃகு அறையை உடைத்துப் பார்த்த பின் தான் பூனை உயிருடன் உள்ளதா அல்லது செத்துக் கிடக்கின்றதா என்பதை அறிய முடியும். ஆனால் அப்படிச் செய்யும் பொழுது, குவாண்டம் இயங்கியல் விதியின் நேரடுக்குப் பண்பு அறுபடுகின்றது (பார்வையிடுவதால்), எனவே இரண்டில் ஒரு நிலையிற்றான் காண முடியும். இதனைப் பார்வையாளரின் "முரண் தரு குழப்பம்" (observer’s paradox) "முரண்சிக்கல்" என்று அழைக்கப்படும். அதாவது பார்வையாளர் அது என்ன நிலையில் உள்ளது என்று அறிய முற்படும்பொழுது, உண்மையாக "உள்ள நிலை கெடுகின்றது." பார்வையிடுதல் உள்ள நிலையை மாற்றுகின்றது என்னும் கருத்துக்கு இது ஒரு எடுத்துக் காட்டாகக் கொள்ளப்படுகின்றது. 

மேற்கண்ட கருத்தை நாம் அன்றாடம் வாழும் உலக நிகழ்வுகளாலும் "ஒருவாறு" புரிந்துகொள்ளலாம் "ஆனால் இதுவே அல்ல மேற்குறிப்பிட்ட பார்வையாளர் முரண் குழப்பம்". ஓர் அறையின் வெப்பநிலையை அளக்க ஒரு வெப்பமானி ஒன்றை வைத்துக் கண்டுபிடித்தால் அறைக்குள் வைக்கும் வெப்பமானி அவ்வறையின் வெப்பநிலையை மாற்றுகின்றது (அங்குள்ள வெப்பத்தைச் சிறிதளவாவது உள்வாங்கி ஈர்ப்பதால்). அறையின் அளவு வெப்பமானியின் அளவைவிட மிக அதிகமாக இருப்பதால், அறையின் வெப்பத்தில் ஏற்படும் மாற்றம் மிகமிகச்சிறியது, ஆனால் அறையின் அளவு வெப்பமானியின் அளவோடு ஓப்பிடும் பொழுது சிலமடங்கே என்னும் அளவில் இருக்கும் என்றால், அறையின் வெப்பம் கணிசமான அளவு மாற்றம் அடையக்கூடும். எப்படியாயினும், "அளக்கும் கருவி, அளக்கும் சூழலை மாற்றுகின்றது" (சிறிதளவாவது) என்பது எளிதில் புரிந்துகொள்ளக்கூடியது. ஆனால், சுரோடிங்கர் பூனை என்பதன் வழியே சுட்டப்பட்டது மிகு நுண்ணிய குவாண்டம் இயங்கியல் தொழிற்படும் பொருட்களில் பார்வையாளர் (எவ்வகையிலேனும் “உள்ள” நிலையை அறிய முற்படும் ஒன்று), உண்மையில் உள்ள நிலையைக் குலைக்கும் (நேரடுக்குப் பண்பை இழக்கச் செய்யும்) என்பது கருத்து.

சுரோடிங்கரின் சிந்தனைச் சோதனை அல்பர்ட் ஐன்ஸ்டீன், பொடோல்ஸ்கி, ரோசென் ஆகியோரால் வெளியிடப்பட்ட ஈபிஆர் கட்டுரை பற்றிக் (EPR article) கலந்தாய்வு செய்யும் நோக்கிலேயே உருவாக்கப்பட்டது. ஈபிஆர் கட்டுரை குவாண்டம் மீநிலைகளின் வழமைக்குப் புறம்பான தன்மை பற்றி எடுத்துக் காட்டியது. பொதுவாகக் கூறுவதானால், குவாண்டம் மீநிலை என்பது, எதிர்பார்க்கக்கூடிய எல்லா நிலைகளினதும் கூட்டு ஆகும். குவாண்டம் அளவீட்டின் துல்லியமான அந்த நேரத்தில் மட்டுமே மீநிலை குலைந்து குறிப்பிட்ட ஒரு நிலை ஏற்படுகிறது என்பது கோப்பன்கேகன் விளக்கத்தின் உள்ளடக்கம் ஆகும். 

ஐன்ஸ்டீனும், சுரோடிங்கரும், ஈபிஆர் கட்டுரை தொடர்பாக கடிதத் தொடர்பு கொண்டிருந்தனர்.



</doc>
<doc id="45460" url="https://ta.wikipedia.org/wiki?curid=45460" title="குவாண்டம் நேரடுக்குமை">
குவாண்டம் நேரடுக்குமை

குவாண்டம் நேரடுக்குமை (Quantum superposition) என்பது குவாண்டம் பொறிமுறையின் அடிப்படை விதியாகும். இது குவாண்டம் பொறிமுறைத் தொகுதியின் அனுமதிக்கப்பட்ட நிலை வெளிகளை (state space) வரையறுக்கிறது. 
நிகழ்தகவுக் கோட்பாட்டில், எதிர்பார்க்கக்கூடிய ஒவ்வொரு நிகழ்வுக்கும் அது நிகழக்கூடிய வாய்ப்பு ஒரு நேர் எண்ணால் குறிக்கப்படும். இது அந் நிகழ்வின் நிகழ்தகவு எனப்படும். ஏதாவது இரண்டு தனித்தனி நிகழ்வுகள் ஒன்றாக நிகழ்வதற்கான நிகழ்தகவை அறிவதற்கு இரண்டு நிகழ்வுகளினதும் நிகழ்தகவுகளைப் பெருக்கிக் கொள்ள வேண்டும். ஒரு நிகழ்வு, ஒருமித்து நடைபெற முடியாத வேறு இரு தனித்தனி நிகழ்வுகளால் நடைபெறக்கூடும் எனில், அந் நிகழ்வு நடைபெறுவதற்காக நிகழ்தகவு, முன் குறிப்பிட்ட தனித்தனி நிகழ்வுகளின் நிகழ்தகவுகளின் கூட்டுத்தொகை ஆகும். 
குவாண்டம் பொறிமுறையும் நிகழ்வுகளுடன் தொடர்புடைய எண்களின் பெருக்கல், கூட்டல் தொடர்பில் மேலே காட்டியது போன்ற அதே விதிகளையே பயன்படுத்துகின்றது. எனினும், குவாண்டம் பொறிமுறையில் நிகழ்தகவு என்பதற்குப் பதிலாக "வீச்சு" என்பது பயன்படுத்தப்படுவதுடன், அது சிக்கலெண்களால் குறிக்கப்படுகின்றது. 


</doc>
<doc id="45462" url="https://ta.wikipedia.org/wiki?curid=45462" title="நிகழ்தகவுக் கோட்பாடு">
நிகழ்தகவுக் கோட்பாடு

நிகழ்தகவுக் கோட்பாடு என்பது குறிப்பில்வழித் (random) தோற்றப்பாடுகளைப் பகுத்தாயும் கணிதத்தின் ஒரு கிளைத்துறை ஆகும். குறிப்பில்வழி மாறிகள், வாய்ப்பியல் செயல்பாடுகள், நிகழ்வுகள் என்பன நிகழ்தகவுக் கொள்கையின் முக்கிய கூறுகள் ஆகும். நாணயமொன்றைச் சுண்டுவது அல்லது தாயக்கட்டையை உருட்டுவது குறிப்பில்வழி நிகழ்வுகளாக இருப்பினும், தொடர்ச்சியாக இவை நிகழும்போது குறிப்பில்வழி நிகழ்வுத் தொடரில், ஒரு புள்ளியியல் ஒழுங்கு முறை காணப்படும். இவ்வொழுங்கு முறைகளை ஆய்வு செய்து எதிர்வுகூற முடியும். இப்படியான ஒழுங்கு முறைகளை விபரிக்கும் இரண்டு முக்கிய கணித விளைவுகள், பேரெண் விதி, மைய எல்லைக் கொள்கை என்பனவாகும்.


</doc>
<doc id="45467" url="https://ta.wikipedia.org/wiki?curid=45467" title="பிரான்சின் இரண்டாம் நெப்போலியன்">
பிரான்சின் இரண்டாம் நெப்போலியன்

நெப்போலியன் பிரான்சுவா ஜோசப் சார்ல்ஸ் பொனபார்ட் அல்லது இரண்டாம் நெப்போலியன் ("Napoléon François Joseph Charles Bonaparte", மார்ச் 20, 1811 – ஜூலை 22, 1832) என்பவன் "முதலாம் நெப்போலியனான" நெப்போலியன் பொனபார்ட்டின் மகன் ஆவான். இவன் ஜூன் 22, 1815 முதல் இரண்டு வாரங்களுக்கு ஜூலை 7 வரை பிரான்சின் பேரரசனாக இருந்தவன்.

இவன் பாரிசில் பிறந்து 3 ஆண்டுகளில் 1814 இல் முதலாவது பிரெஞ்சுப் பேரரசு முடிவுக்கு வந்த போது அதன் பேரரசனாக இருந்த நெப்போலியன் பொனபார்ட் தனது முடிக்குரிய மகனை பிரான்சின் பேரரசனாக அறிவித்து தனது பதவியைத் துறந்தான். 1815 இல் வாட்டர்லூ போரில் முதலாம் நெப்போலியன் தோல்வியடைந்ததை அடுத்து மீண்டும் தனது 4 வயது மகனை பேரரசனாக அறிவித்து முடி துறந்தான். முதலாம் நெப்போலியன் எல்பா தீவுக்கு நாடு கடத்தப்பட்டதில் இருந்து அவன் தனது மகனைக் காணவில்லை.

ஜூன் 22, 1815 இல் தந்தையின் முடிதுறப்பை அடுத்து இரண்டாம் நெப்போலியனை பிரான்ஸ் நாட்டின் தலைவனாக அந்நாட்டின் பிரதிநிதிகள் சபை அங்கீகரித்தது. ஆனாலும், அதே ஆண்டு ஜூலை 7-இல் அவனது பதவி திடீரென்று பறிக்கப்பட்டு பதினெட்டாம் லூயி பதவிக்கு வந்தான். அடுத்த பொனபார்ட் நெப்போலியன் III 1851 இல் பதவிக்கு வந்தான்.

1815 இல் பிரான்சுவா முடி துறந்ததை அடுத்து தனது முழுக்காலத்தையும் ஆஸ்திரியாவில் கழித்தான். 1818 இல் அவனுக்கு ரைக்ஸ்டார்ட் அரசின் இளவரசன் என்ற பட்டம் வாழங்கப்பட்டது. இவன் பின்னர் ஜூலை 22, 1832 இல் தனது 21வது அகவையில் காசநோய் காரணமாக வியென்னா நகரில் இறந்தான். இவனது இறப்பில் பல சந்தேகங்கள் கிளப்பப்பட்டன. இவன் நஞ்சூட்டிக் கொல்லப்பட்டான் என்றும் ஒரு கருத்து நிலவுகிறது.

இரண்டாம் நெப்போலியன் தனது கடைசிக் காலத்தில் பவேரியாவின் இளவரசி சோஃபி உடன் நட்புக் கொண்டிருந்தான் எனவும் அவளுடைய மகனான முதலாம் மாக்சிமிலியன் (பிற்காலத்தில் மெக்சிக்கோ மன்னன்) இவனது மகன் என்றும் கருதப்படுகிறது.

ஜேர்மனியின் தலைவர் ஹிட்லரின் ஆணைப்படி 1940 ஆம் ஆண்டில் இரண்டாம் நெப்போலியனின் உடல் வியென்னாவில் இருந்து பிரான்சுக்கு எடுத்து வரப்பட்டு, 1840 இல் நெப்போலியன் பொனபார்ட்டின் உடல் புதைக்கப்பட்ட இடத்துக்கு அருகிலேயே சிறிது காலம் மகனின் உடலும் புதைக்கப்பட்டது. பின்னர் பாரிசுக்கு எடுத்துச் செல்லப்பட்டது.


</doc>
<doc id="45472" url="https://ta.wikipedia.org/wiki?curid=45472" title="நத்தம் பட்டி">
நத்தம் பட்டி

நத்தம் பட்டி (ஆங்கிலம் : ) இந்தியாவின் தமிழ்நாடு மாநிலத்தில் அமைந்துள்ள விருதுநகர் மாவட்டத்தில் வத்திராயிருப்பு வட்டத்தில் இருக்கும் ஒரு கிராமம் ஆகும்.. இது தென்காசி மக்களவைத் தொகுதியில் உள்ள திருவில்லிபுத்தூர் (சட்டமன்றத் தொகுதி)க்கும் உட்பட்டது. 

இது வத்திராயிருப்பு ஊராட்சிஒன்றியத்தில் உள்ளது.
இது மதுரை - இராஜபாளையம் தேசிய நெடுஞ்சாலையில் அமைந்துள்ளது. இவ்வூரைச் சுற்றிலும் குன்னூர், கிருஷ்ணன்கோயில், வத்திராயிருப்பு, திருவில்லிபுத்தூர் போன்ற ஊர்கள் உள்ளன. இங்கு சுற்றி உள்ள அனைத்து ஊர்களுடனும் சாலை போக்குவரத்து உள்ளது. இங்குள்ள மக்களின் முக்கியத் தொழில் விவசாயம். இவ்வூர் மக்கள் அருகில் உள்ள சிவகாசிக்கு தீப்பெட்டித் தொழிற்சாலைக்கு வேலைக்கு செல்கின்றனர்.

விருதுநகர் மாவட்டம்


</doc>
<doc id="45474" url="https://ta.wikipedia.org/wiki?curid=45474" title="சீனாவில் இனவாதம்">
சீனாவில் இனவாதம்

இன்றைய சீனருக்கும் சீன சிறுபான்மை இனத்தவருக்கும், ஐரோப்பியருக்கும், கறுப்பின மக்களுக்கும், இந்தியருக்குமான உறவாடலில் சீன மக்கள் காட்டும் இனப் பாகுபாட்டை சீனாவில் இனப் பாகுபாடு என்ற கட்டுரை விபரிக்கும். இனப் பாகுபாடு என்ற சொல் Racisim என்ற சொல்லுக்கும் இணையாகவே இங்கு எடுத்தாளப்படுகின்றது.

சீனா 92% ஹான் சீனரை பெரும்பானமையாகக் கொண்ட சமூகம் ஆகும். சீனா அதிகாரபூர்வமாக 55 இனச் சிறுபான்மைக் குழுக்களை ஏற்றுக்கொண்டுள்ளது எனினும், சிறுபான்மைக் குழுக்கள் பல பிரச்சினைகளை எதிர்கொண்டே வருகின்றன. சீனாவில் சீன மொழி மட்டுமே அரசல் அலுவல் மொழி. மற்ற மொழிகள் பேசப்படுவதற்கு சுதந்திரம் இருக்கும் என்றாலும். அவை பேணப்படுவதற்கு வாய்ப்புக்கள் குறைவே. சீனாவில் 1949 சீனப் பொதுவுடமைக் கட்சி ஆட்சிக்கு வந்த போது சமய வழிபாடு அடக்குமுறைக்கு உட்பட்டது. தொடர்ந்தும் வெவ்வேறு சமய பின்பற்றுதல்கள் சீன ஒற்றுமைக்கு அல்லது பொதுவுடமைக் கட்சி கட்டுப்பாட்டுக்கு சவால் விடத்தக்க ஒரு கூறாகவே பாக்கபடுகிறது.

சீனாவின் இனப் பாகுபாட்டு நிலவரத்தை அறிய அதன் வரலாற்றை கருத்தில் கொள்ள வேண்டும்.

சீனா பெரும்பாலும் homogeneous நாடாகவே அதன் நீண்ட வரலாற்றில் இருந்து வந்திக்கின்றது. மொங்கொல்ஸ், மஞ்சு, உருசியர், முஸ்லீம்கள், யப்பானியர், மேற்குநாட்டினர் சீனாவை ஆக்கிரமித்து அரசியல் பொருளாதார ஆதிக்கம் அவ்வப்பொழுது செலுத்தி வந்திருந்தாலும் அது நீண்ட காலங்களுக்கு நிலைத்து நிற்கவில்லை. மொங்கொல்ஸ், மஞ்சு சீனப் பண்பாட்டால் உள்வாங்கப்பட்டனர். யப்பானியர் மீதும் சீனப் பண்பாட்டின் செல்வாக்கு பெரிது. வந்த முஸ்லீம்கள் இந்தியாவில் போலன்றி பெரிதான தாக்கத்தை எதையும் ஏற்படுத்தவில்லை. உருசியர்களுடான தொடர்பும் மட்டுப்படுத்தப்பட்டதே. மேற்குநாட்டிரின் ஆதிக்கம் சீனாவில் பெரிய மாற்றங்களை ஏற்படுத்தியது. முதன்முறையாக சீனாவுகுக்கு இணையான பலம் பொருந்திய சக்தியாக மேற்கே பார்க்கப்பட்டது. இந்தியாவில் இருந்து வந்த பெளத்த சமய சிந்தனை மரபும் குறிப்பிடத்தக்கது.

இந்தியா 1947 ஆம் ஆண்டு இங்கிலாந்து காலனித்துவ பேரரசால் ஏற்படுத்தப்பட்ட ஒரு நாடு. மாறாக சீனா அதன் நீண்ட வரலாற்றில் பல முறை ஒரே அரசியல் பிரிவாக, பேரரசாக இருந்திருக்கிறது. இந்தியா போல் அல்லாமல் சீனாவில் என்றும் பல்லின, பன்மொழி, பல் சமய மக்கள் கிட்ட தட்ட ஒரேயளவு அரசியல் பொருளாதார வலிமை உடையனவாக என்றும் இருந்ததில்லை. இந்தியாவில் இனப் பாகுபாடு என்றதிலும் பார்க்க சாதிப் பாகுபாடே பெரும் பிரச்சினையாக இருக்கின்றது.

ஐக்கிய அமெரிக்கா தொடக்கதில் இருந்து வந்தேறிய குடிகளின் நாடு. அதற்கு கறைபடிந்த இனப் பாகுபாடு வரலாறு உண்டு. முதலில் அமெரிக்காவுக்கு வந்த ஐரோப்பியர் பெரும்பான்மை முதற்குடிமக்களை சாவுக்கு இட்டு சென்றனர். பின்னர் அமெரிக்கா ஆபிரிக்க அடிமைகள் வர்த்தகத்தில் ஈடுபட்டது. நீண்ட எதிர்ப்புப் போராட்டங்களுக்கு பின்னர் 1950 களிலேயே கறுப்பின மக்களுக்கு விடுதலை கிடைத்தது. அதன் பின்னர் அமெரிக்க பல்லின மக்கள் உரிமையுடன் வாழக்கூடிய ஒரு நாடாகவே பெரிதும் இருந்து வருகிறது.

ஐரோப்பா காலனித்துவ அடக்குமுறை வரலாற்றைத் தன்னகத்தே கொண்டது. இன்றும் உலகின் பல பாகங்கள் ஐரோப்பாவின் நேரடி நிர்வாகத்திலேயே இருக்கின்றன. விடுதலை அடைந்த நாடுகளும் ஐரோப்பிய மொழி, அரசியல், சட்ட, பொருளாதார, சமய, பண்பாட்டு ஏற்பாடுகளை ஏற்றவையாகவே இருக்கின்றன. இன்றைய ஐரோப்பாவில் ஒப்பீட்டளவில் பல்லின மக்கள் பெரும் நகரங்களில் சுமூகமாக வாழ்கின்றனர்.

சீனா அதிகாரபூர்வமாக 55 இனச் சிறுபான்மைக் குழுக்களை ஏற்றுக்கொண்டுள்ளது எனினும், சிறுபான்மைக் குழுக்கள் பல பிரச்சினைகளை எதிர்கொண்டே வருகின்றன.

எடுத்துக் காட்டாக திபெத்திய மக்களின் திபெத் நிலப்பகுதியை 1950 களில் சீனா வன்முறையாக ஆக்கிரமித்து, அவர்களின் அரசியல் சமய தலைமை வெளியே செல்ல வேண்டி வந்தது. அதன் பின்னர் அவர்கள் சீனாவின் கட்டுப்பாட்டுக்குள் உட்பட்டு அவர்களின் தனித்துவ மொழி, சமய, பண்பாட்டு முறைகள் சீரளிவுக்கு உள்ளாகின (ஆதாரம் தேவை).

இன்று, சீனரை விட பொருளாதார, தொழில்நுட்ப, போரியல் நோக்கில் வளர்ச்சி பெற்ற ஐரோப்பியரை சீனர்கள் மரியாதையுடன் பார்க்கின்றனர். அவர்கள் மீது காலனித்துவ வெறுப்பு இருந்தாலும், அவர்களின் தொழில்நுட்ப, பொருளாதார, போரியல் முறைகளை பின்பற்ற இன்றைய சீன அரசு முயலுகிறது. அதனால் ஆங்கிலம் கற்பிக்க பல வெள்ளை இன ஐரோப்பியரை சீனா வரவழைக்கின்றது.

சீனப் பொதுவுடமைக் கட்சி ஆட்சிக்கு வந்த போது அது தன்னை மூன்றாம் உலக நாடுகளின் தலைமையாகவே பாத்தது. குறிப்பாக ஆபிரிக்க இனத்தவரையும் மேற்கு நாடுகளின் முதலாளித்துவ சக்திக்கு எதிராக அணிதிரட்டுவதில் அக்கறை காட்டியது. எனினும், வெளி நாட்டவருக்கு, குறிப்பாக ஆபிரிக்கர்களுக்கு சீனப் பொதுமக்கள் வரவேற்பு காட்டவில்லை. வெளி நாட்டு கறுப்பின மாணவர்கள் பல்வேறு காலகட்டங்களில் வன்முறைக்கும் துன்புறுத்தலுக்கும் ஆளாகியுள்ளார்கள்.

சீனருக்கும் இந்தியருக்குமான இன பாகுபாடு நிலைமையை அறிவது கடினமாகவே இருக்கிறது. காரணம் இரண்டு நாடுகளுக்குமான நேரடித் தொடர்பு மிகவும் மட்டுப்படுத்தப்பட்டதே. சீனாவுக்கும் இந்தியாவுக்குமான அரசியல் தொடர்பு சிறப்பாக அமையவில்லை. குறிப்பாக சீனா இந்தியப் போர், சீன பாகிஸ்தான் நல்லுறவு. இருப்பினும் அரசியல் நிலைமை வைத்து இனப் பாகுபாட்டை பற்றி மதிப்பீடு செய்வது கடினம். எனினும் சீனர்களின் கறுப்பின மக்களுக்கு காட்டும் இனப் பாகுபாட்டை ஒத்தே இந்தியகளுக்கும் காட்டவர் எனலாம்.




</doc>
<doc id="45486" url="https://ta.wikipedia.org/wiki?curid=45486" title="மனித உரிமைப் பாதுகாப்பு மையம்">
மனித உரிமைப் பாதுகாப்பு மையம்

மக்கள் உரிமைப் பாதுகாப்பு மையம் தமிழ்நாட்டில் இயங்கும் ஒரு மனித உரிமைகள் அமைப்பு ஆகும். வழக்கறிஞர்கள் முன்னின்று இயங்கும் இந்த அமைப்பு சாதிய தீண்டாமையை ஒழிப்பதில், மொழி உரிமைகளை நிலைநாட்டுவதில், தொழிலாளர் பெண்கள் உரிமைகளைப் பேணுவதில், காவல்துறை அதிகார துர்பிரோயகங்களை கண்காணிப்பதில், வணிக நிறுவனங்களில் அத்துமீறிய நடத்தைகளை கட்டுப்படுத்துவதில் அக்கறை காட்டி இயங்கி வருகிறது. "மனித உரிமை காப்போம்! மக்கள் விடுதலைக்கு அணிவகுப்போம்!" என்பதே இவர்களின் முழக்கம் ஆகும். இவர்கள் தமிழ்நாட்டின் பல்வேறு மாவட்டங்களில் கிளைகள் அமைத்து செயற்பட்டு வருகின்றார்கள். 

தில்லைச் சிற்றம்பலத்தில் தமிழ் மொழியில் ஆறுமுக சாமிக்குத் துணை நின்ற அமைப்புகளில் இந்த அமைப்பும் முக்கிய பங்காற்றியது. 



</doc>
<doc id="45489" url="https://ta.wikipedia.org/wiki?curid=45489" title="தமிழ்நாட்டு இடதுசாரி அமைப்புகள்">
தமிழ்நாட்டு இடதுசாரி அமைப்புகள்

தமிழ்நாட்டில் இடதுசாரி கொள்கைகளை தீவரமாக வலியுறுத்தும் அமைப்புகளை தமிழ்நாட்டு இடதுசாரி அமைப்புகள் எனலாம். 


திராவிட இயக்கம் பல இடதுசாரிக் கொள்கைகளை ஏற்றுச் செயற்பட்டாலும், அவை பல தீவர இடதுசாரிக் பொருளாதாரக் கொள்கைகளை என்றும் முறையாக நடைமுறைப்படுத்தியது இல்லை. எடுத்துக்காட்டாக தமிழ்நாட்டில் நிலச்சீர்திருத்தம் கேரளா மேற்கு வங்காளம் போன்று தீவரமாக நடைமுறைப்படுத்தாமல் அண்மை வரை கிடப்பிலேயே கிடந்தன. இருப்பினும் இட ஒதுக்கீடு, பெண்கள் உரிமைகள், மொழி உரிமைகள், அனைவருக்கும் இலவசக் கல்வி போன்ற இடதுசாரிக் கொள்கைகளை திராவிட இயக்கம் பெரிதும் ஏற்றுக் கொண்டே உள்ளன. 
எனினும் அடிப்படைப் பிரச்சினைகள் பலவற்றை கவனிக்க திராவிட அரசுகள் தவறி விட்டன என்று இடதுசாரி அமைப்புகள் குற்றம் சாட்டுகின்றன. குறிப்பாக விவசாயிகள், தொழிலாளர்கள், சிறு வியாபரிகளின் நலன்களை பேணாவில்லை என்று குற்றம் சாட்டுகின்றன (ஆதாரம் தேவை). மாற்றாக சிறப்பு பொருளாதார மண்டலம் போன்ற ஏற்பாடுகளை ஏற்படுத்தி மறுகாலனித்துவத்துக்கு உதவுவதாக குற்றம் சாட்டுகின்றன. 
சமூக மொழி உரிமைத் தளங்களிலும் திராவிட இயக்கம் மீது பல்வேறு குறைகளைச் சுட்டிக்காட்டியுள்ளன. எடுத்துக்காட்டாக தாய்மொழிக் கல்வி முறையாக நடைமுறைப்படுத்தப்படாமை, அல்லது அனைவருக்கும் இணையான ஆங்கில வழிக் கல்வி வாய்ப்புக்கள் இல்லாமை. 
திராவிட கட்சி அரசியலையும் இடதுசாரி அமைப்புகள் விமர்சனம் செய்கின்றன. குறிப்பாக பலர் அடிப்படை பிரச்சினைகளை ஏதிர்நோக்கியுள்ள சமயத்தில் ஒவ்வொரு வீட்டுக்கும் தொலைக்காட்சி போன்ற populist அரசியலை விமர்சிக்கின்றன (ஆதாரம் தேவை). மேலும் உறவினருக்கு தனிச்சலுகை காட்டும் குடும்ப அரசியலையும் விமர்சிக்கின்றன (ஆதாரம் தேவை).

கேரளா மேற்கு வங்காளம் போலன்றி தமிழ்நாட்டில் தீவர இடதுசாரிக் கொள்கைகள் என்றும் பெரும்பான்மை அரசியல் ஆதரவும் அதிகாரமும் பெறவில்லை. 


</doc>
<doc id="45493" url="https://ta.wikipedia.org/wiki?curid=45493" title="தமிழ்நாட்டு இந்துத்துவ அமைப்புகள்">
தமிழ்நாட்டு இந்துத்துவ அமைப்புகள்

தமிழ்நாட்டில் இந்துதத்துவா கொள்கைகளை தீவரமாக வலியுறுத்தும் அமைப்புகளை தமிழ்நாட்டு இந்துத்துவ அமைப்புகள் எனலாம். 
தமிழ்நாட்டு இந்துத்துவ அமைப்புகள் சமய, சமூக, பண்பாட்டு, அரசியல் களங்களிலேயே முக்கியமாக இயங்குகின்றன. இவை பொருளாதரக் கொள்கைகளை நோக்கி நிலையான அல்லது தெளிவான கொள்கைகளைக் கொண்டிருக்காவிடிலும்(ஆதாரம் தேவை), இந்த அமைப்புகளினது முதன்மை அமைப்பாக கருதப்படக் கூடிய பாரதிய ஜனதா கட்சி வலது சாரிக் பொருளாதாரக் கொள்கைகளைக் கொண்டது. 
இந்துத்துவ அமைப்புகளினது முக்கிய குறிக்கோள் இந்து சமயத்தை, மரபுகளை, சடங்குகளை, வரலாறைப் பேணுவதாகும். குறிப்பாக இஸ்லாமிய ஆதிக்கம், காலனித்துவ மேற்குநாட்டுகளின் ஆதிக்கம், கிறீஸ்தவ ஆதிக்கம் ஆகியவற்ற்கு எதிராக இயங்கி இந்தியாவின் தனித்துவத்தை, மரபை, இந்து சமயத்தை, பாண்பாட்டை பேண விழைகின்றன. தமிழ்நாட்டை இந்திய பெரும் பண்பாட்டின் ஒரு கூறாக வரையறை செய்து, அந்தப் பெரும் பண்பாட்டை பேணுவதன் மூலமே தமிழ்நாட்டின் நலனைப் பேணலாம் என கருதுகின்றன (ஆதாரம் தேவை). அதன் நீட்சியாக தமிழையும், தமிழரையும், தமிழ்நாட்டையும் முதனைமைப் படுத்தும் திராவிட இயக்கத்துடனும் தமிழ் தேசியத்துடனும் பல இடங்களில் முரண்பட்டு நிற்கின்றன (ஆதாரம் தேவை).

இந்தியாவின் வடக்கு மாநிலங்கள், கர்நாடகா போலன்றி தமிழ்நாட்டில் தீவர இந்துத்துவ கொள்கைகள் என்றும் பெரும்பான்மை சமூக, அரசியல் ஆதரவும் அதிகாரமும் பெறவில்லை(ஆதாரம் தேவை). 



</doc>
<doc id="45495" url="https://ta.wikipedia.org/wiki?curid=45495" title="தமிழ்நாட்டு தலித் அமைப்புகள்">
தமிழ்நாட்டு தலித் அமைப்புகள்

இந்திய மற்றும் தமிழ் சாதிய சமூக படிநிலை கட்டமைப்பில் அடித்தள மக்கள் தலித் என்று பொதுவாக அடையாளப்படுத்தப்படுகிறார்கள். பொருளாதாரத்தில் தாழ்த்தப்பட்டும், அரசியல் அதிகார வலு அற்றவர்களாகவும், சமூக பண்பாட்டு நிலையில் வேறுபடுத்தப்பட்டவர்களாகவும் இருந்து வருகின்றார்கள். நீண்ட கால தொடர்ச்சியான எதிர்ப்பு போராட்டங்கள் ஊடாக நியாயமான வாய்ப்புக்களை பெற, முன்னேற முயன்று கொண்டிருக்கின்றார்கள். தமிழ்நாட்டில் இவர்களின் அரசியல், பொருளாதார, பண்பாட்டு உரிமைகளை நிலைநாட்டி முன்னெடுப்பதை நோக்காக கொண்ட அமைப்புகளை தமிழ்நாட்டு தலித் அமைப்புகள் எனலாம். 

புரட்சி பாரதம் கட்சி (APLF)


</doc>
