<doc id="94914" url="https://ta.wikipedia.org/wiki?curid=94914" title="திரிவிக்ரமன் தம்பி">
திரிவிக்ரமன் தம்பி

முனைவர் திரிவிக்ரமன் தம்பி (1926-2008) கேரள நாட்டுப்புறவியல் ஆய்வாளர். நாட்டுப்புறவியலை அடிப்படையாகக் கொண்டு கேரள வரலாற்றை எழுதியவர். 
திரிவிக்ரமன் தம்பி கன்னியாகுமரி மாவட்டத்தில் இரணியல் என்ற ஊரில் பிறந்தார். மலையாள இலக்கியத்தில் முனைவர் பட்டம் பெற்றபின் திருவனந்தபுரம் கலைக்கல்லூரியில் பேராசிரியராக இருந்தார். குமரிமாவட்ட ஊர்ப்பெயர்கள் என்ற இவரது முனைவர்பட்ட ஆய்வு முக்கியமானது. அதன்பின் குமரிமாவட்ட நாட்டாரியல் ஆய்வில் நுழைந்தார்.

தெக்கன்பாட்டுகள் ஒரு ஆய்வு என்ற நூல் புகழ்பெற்றது. குமரிமாவட்டத்தின் வாய்மொழி வரலாற்றை மலையாளத்தில் விரிவாகப் பதிவுசெய்திருக்கிறார். வில்லுப்பாட்டுகளை பதிப்பித்தார். 2008ல் நாகர்கோயில் பார்வதிபுரத்தில் தன் 82 ஆவது வயதில் காலமானார்.



</doc>
<doc id="94915" url="https://ta.wikipedia.org/wiki?curid=94915" title="எம். கோவிந்தன்">
எம். கோவிந்தன்

எம். கோவிந்தன் (1919-1989) ஒரு மலையாள எழுத்தாளர் மற்றும் சிந்தனையாளர்களில் ஒருவர். தமிழிலும் மலையாளத்திலும் ஏராளமான சிந்தனையாளர்கள் மேல் ஆழமான செல்வாக்கு செலுத்தியவர். கவிதை, கட்டுரைகள், அரசியல், சினிமா என பல துறைகளில் பங்களிப்பாற்றியிருக்கிறார்
திரிச்சூர் அருகே பொன்னானி என்ற ஊரில் 1919 ல் பிறந்தார். இந்திய விடுதலைப் போராட்டத்தில் ஈடுபட்டமையால்முறையான கல்வி பயிலவில்லை. கம்யூனிஸ்டுக் கட்சியின் ஆரம்பநாட்களில் அதில் தீவிரமாக ஈடுபட்ட கோவிந்தன் அதன் பின்னர் அதில் இருந்து விலகி எம். என். ராயின் ராடிக்கல் ஹ்யூமனிஸ்ட் கட்சியின் பொறுப்பில் இருந்தார். சென்னை அரசு ஊழியராக 14 வருடம் பணியாற்றினார். எம். என். ராயின் சிந்தனைகளில் தீவிரமான ஈடுபாடுகொண்டவராக இருந்தார்.

சென்னையில் ஹாரீஸ் ரோட்டில் இருந்த இவரது இல்லம் எழுத்தாளர்கள் மற்றும் கலைஞர்கள் கூடும் இடமாக இருந்தது. தமிழில் கி. ஆ. சச்சிதானந்தம், சுந்தர ராமசாமி போன்றவர்கள் இவரிடம் நெருக்கமானவர்களாக இருந்தனர். மலையாளத்தில் எம். கங்காதரன், ஆற்றூர் ரவிவர்மா, பி. கே. பாலகிருஷ்ணன், ஆனந்த், சச்சிதானந்தன், ஓ. வி. விஜயன் போன்றவர்களை இவரது மாணவர்களாகக் கருதபடுகிறார்கள்.

கோவிந்தன் ”நவச்க்தி”, ”கோபுரம்” ஆகிய சிற்றிதழ்களை நடத்தினார். ”சமீக்‌ஷா” என்ற சிற்றிதழை 1967 முதல் சென்னையில் இருந்து கொண்டு மலையாளத்தில் வெளியிட்டார். அதில் நல்ல தமிழ் சிறுகதைகளை வெளியிட்டார். மலையாளத்தின் புதிய அலை இலக்கியம் இந்த இதழில் உருவானதுதான். 

1989 தன் மனைவியின் சொந்த ஊரான குருவாயூரில் மறைந்தார். இவருக்கு ஒரே மகன். மானவேந்திரநாத். இவர் ஒரு நாடக நடிகர். எம். கோவிந்தன் நினைவாக கேரளமாநிலம் காசர்கோடு மாவட்டத்தில் ஒரு கேரள கலைக்கிராமம் உருவாக்கப்பட்டுள்ளது. நாட்டுப்புறக்கலைகளுக்கான அமைப்பு இது. திரிச்சூரில் எம்.கோவிந்தன் நினைவுப்பேருரை வருடம் தோறும் நிகழ்த்தப்படுகிறது.




</doc>
<doc id="94916" url="https://ta.wikipedia.org/wiki?curid=94916" title="அசோக டி சில்வா">
அசோக டி சில்வா

எல்லாவல கங்கனம்கே அசோக ரஞ்சித் டி சில்வா ("Ellawalakankanamge Asoka Ranjit De Silva", பிறப்பு: மார்ச் 28, 1956, களுத்துறை, இலங்கை) ஒரு முன்னாள் இலங்கைத் துடுப்பாட்டக்காரரும் பன்னாட்டுத் துடுப்பாட்ட அவையின் மேற்தட்டு நடுவர் குழுவைச் சேர்ந்த ஒரு நடுவரும் ஆவார்.


</doc>
<doc id="94921" url="https://ta.wikipedia.org/wiki?curid=94921" title="நடமாடும் பள்ளிகள்">
நடமாடும் பள்ளிகள்

நடமாடும் பள்ளிகள் (Mobile schools) எனும் புதுமை கருத்து பிரடரிக் ஜே. மக்டோனால்ட் (Frederick J. McDonald) எனும் ஸ்டான்ஃபோர்ட் பல்கலைக்கழக பேராசிரியரால் அறிமுகப்படுத்தப்பட்டது. "சமூக சூழலில் பட்டறிவை பெறுவதே உண்மையான கல்வி" என்ற கருத்தே இப்பள்ளிகள் தோன்ற காரணமாய் அமைந்தது. இப்பள்ளிகளில் வகுப்பறையைவிட்டு மாணவரை வெளியே அழைத்துச்சென்று சமூக நடவடிக்கைகளை கண்ணுறவும், அதில் பங்கேற்கவும்,பாடம் தொடர்புடைய களங்களுக்குச் சென்று நேரடி அனுபவங்களை பெறவும் வாய்பளிக்கப்படுகிறது.

இந்தியாவிலுள்ள நடமாடும் பள்ளிகள் மக்டோனால்ட் பள்ளிகளிலிருந்து மாறுபட்ட நோக்கங்களை கொண்டுள்ளன. "பள்ளியை நோக்கி குழந்தை" என்ற நிலையை மாற்றி "குழந்தையை நோக்கி பள்ளி" என்ற புதுமை கருத்தினை உயிர்பெறச்செய்துள்ளன. இப்பள்ளிகளை முதன்முதலாக யுனிசெஃப் நிறுவனம் இந்தியாவிலுள்ள தெருவோர குழந்தைகளின் கல்வி மேம்பாட்டிற்காக மத்தியபிரதேசத்தின் சில நகரங்களில் அறிமுகப்படுத்தியது.இப்பள்ளிகள் கரும்பலகை மற்றும் கற்பித்தல் பொறுட்களடங்கிய வாகனம் (Bus or Van)மற்றும் வகுப்பறைகளாக தடுக்கப்பட்ட வாகனம் போன்ற வளங்களை கொண்டுள்ளன. இவை மாலை நேரங்களில் தெருவோர குழந்தைகள் அதிகம் வசிக்கும் இடங்களுக்குச் சென்று கல்வியளிக்கின்றன. அனைவருக்கும் கல்வி இயக்கம் (SSA) நாடெங்கிலும் நடமாடும் முகாம்களை நடத்தி தெருவோர குழந்தைகளுக்கு கல்வியளிக்க முயல்கிறது.தற்போது மும்பை, பெங்களூரு போன்ற நகரங்களில் சில அரசுசாரா தொண்டுநிறுவனங்கள் இப்பள்ளிகளை சிறப்பாக நடத்திவருகின்றன.



</doc>
<doc id="94924" url="https://ta.wikipedia.org/wiki?curid=94924" title="விவியன் ரிச்சர்ட்ஸ்">
விவியன் ரிச்சர்ட்ஸ்

சர் ஐசக் விவியன் அலெக்சாண்டர் ரிச்சர்ட்ஸ் (Sir Isaac Vivian Alexander Richards) (பி. சென்.ஜான்ஸ் ஆண்டீகா, மார்ச் 7 1952) ஒரு முன்னாள் மேற்கிந்தியத் தீவுகள் துடுப்பாட்ட வீரர்.அவரது இரண்டாவது பெயரான விவியன் அல்லது இன்னும் பரவலாக விவ் அல்லது கிங் விவ் என்று அறியப்பட்டார். துடுப்பாட்ட வரலாற்றில் தற்போது வரை உள்ள மிகச் சிறந்த மட்டையாளர்கள் ஒருவராகக் கருதப்படுகிறார். இந்த நூற்றாண்டின் தலைசிறந்த ஐந்து துடுப்பாட்ட வீரர்களில் , டான் பிராட்மன், சோபர்ஸ், ஜாக் ஹாப்ஸ், மற்றும் ஷேன் வோர்ன் ஆகியாருடன் ஒருவராக 2000ஆம் ஆண்டு 100 வல்லுனர்கள் அடங்கியக்குழு ஒன்று வாக்களித்தது. 

பெப்ரவரி 2002 ஆம் ஆண்டு விசுடனால் எக்காலத்திலும் சிறந்த ஒருநாள் பன்னாட்டுத் துடுப்பாட்டம் ஆடியதாக தேர்ந்தெடுக்கப்பட்டார். அதே ஆண்டு திசம்பரில், விசுடன் துடுப்பாட்டாளர்களின் நாட்குறிப்பு அவரை சிறந்த ஒருநாள் துடுப்பாட்ட வீரராக மட்டுமன்றி தேர்வுத் துடுப்பாட்டத்திலும் டான் பிராட்மன் மற்றும் சச்சின் டெண்டுல்கர் இவர்களை அடுத்து மூன்றாவது சிறந்த மட்டையாளராக தெரிவு செய்தது. ஒருநாள் பன்னாட்டுத் துடுப்பாட்டப் போட்டிகளில் இருபது முறை ஆட்ட நாயகன் விருதைப் பெற்ற முதல் துடுப்பாட்ட வீரர் ஆவார். 

ஒட்டுமொத்தமாக 121 தேர்வுத் துடுப்பாட்டங்களில் 8,540 ஓட்டங்கள் பெற்றுள்ளார்.இவரின் தேர்வுத் துடுப்பாட்ட சராசரி 50.23 ஆகும். இவற்றில் 24 நூறுகள் (துடுப்பாட்டம்) அடங்கும். துடுப்பாட்ட அணித்தலைவராக விளையாடிய 50 போட்டிகளில் 24 இல் வெற்றி பெற்று 8 போட்டிகளில் மட்டுமே தோற்றுள்ளார். இவர் முதல் தர துடுப்பாட்டப் போட்டிகளில் 36,000 ஓட்டங்களுக்கு அதிகமாகவும், ஒருநாள் பன்னாட்டுத் துடுப்பாட்டங்களில் சுமார் 7,000 ஓட்டங்களும் பெற்றுள்ளார். தற்போது ரிச்சர்ட்ஸ் அவ்வப்போது துடுப்பாட்ட விளக்கவுரையாளராகவும், அணியை வழிகாட்டுபவராகவும் உள்ளார்.

மார்ச் 7, 1952 இல் சென் ஜோன்ஸ், அன்டிகுவாவும் பர்புடாவில் பிறந்தார். இவரின் பெற்றோர் மால்கம் மற்றும் கிரேடல் ரிச்சர்ட்ஸ் ஆவர். இவர் புனித ஜான் ஆண்கள் பள்ளியிலும் ஆண்டிகுவா கிராமர் (இலக்கணப்) பள்ளியில் உதவித்தொகையுடன் பயின்றார்.

தனது இளம்வயது முதலே துடுப்பாட்டம் விளையாடி வருகிறார். இவரின் இளைய சகோதரர் மெர்வின் ரிச்சர்ட்ஸ் மற்றும் டொனால்டு ஆகியோரும் ஆண்டிகுவா அணிக்காக விளையாடினர். அவர்கள்தான் ரிச்சர்ட்சை துடுப்பாட்டப் போட்டிகளில் விளையாட ஊக்கப்படுத்தினர். துவக்கத்தில் ரிச்சர்ட்ஸ் தனது ஆரம்பகாலங்களில் தனது தந்தை பட் எவான்சன் மற்றும் ஆண்டிகுவா அணித் தலைவராக இருந்த தனது அண்டை வீட்டாரரருடன் பயிற்சி செய்து வந்தார்.

ஜனவரி, 1972 இல் முதல்தர போட்டிகளில் ரிச்ச்ர்ட்ஸ் தனது 19 வயதில் விளையாடினார். தனது 22 வயதில் அன்டிகுவா பர்புடா , லீவர்ட் ஐலாண்ட்ஸ் அணிக்காக விளையாடினார். 1973 இல் இவரின் திறமையை சாமர்செட் துடுப்பாட்ட துணை அவைத்தலைவராக இருந்த லென் கிரீட் கண்டறிந்தார்.

ரிச்ச்ட்ஸ் 1974 இல் இந்தியத் துடுப்பாட்ட அணிக்கு எதிராக பெங்களூரில் நடைபெற்ற போட்டியில் முதன்முறையாக விளையாடினார். அந்தத் தொடரின் இரண்டாவது போட்டியில் 192 ஓட்டங்கள் எடுத்தார். அதிலிருந்து மேற்கு இந்தியத் தீவுகளின் சிறந்த துவக்க வீரராக அறியப்படுகிறார். 

1976 ஆம் ஆன்டில் 11 போட்டிகளில் விளையாடினார். அதில் மொத்தம் 1710 ஓட்டங்கள் எடுத்தார். அதில் 7 நூறு (துடுப்பாட்டம்) அடங்கும் . இந்தத் தொடரில் இவரின் சராசரி 90.00 ஆகும். இதன் இரண்டாவது போட்டியில் காளக்காய்ச்சல் காரணமாக விளையாடவில்லை. பின் ஓவலில் நடைபெற்ற போட்டியில் 291 ஓட்டங்கள் பெற்றார். ஒரு ஆண்டுக் கால காலத்தில் ஒரு துடுப்பாட்ட வீர்ர் எடுத்த அதிகபட்ச ஓட்டங்கள் எனும் இவரின் சாதனை 30 ஆண்டுகாலங்கள் எவராலும் முறியடிக்கப்படவில்லை. பின் பாக்கித்தான் துடுப்பாட்ட அணியின் முகம்மது யூசுப் நவம்பர் 30, 2006 இல் இந்தச் சாதனையை முறியடித்தார். 




</doc>
<doc id="94930" url="https://ta.wikipedia.org/wiki?curid=94930" title="பறை (சொல்விளக்கம்)">
பறை (சொல்விளக்கம்)

பறை எனும் சொல் ஒரு தூய தமிழ் சொல்லாகும். இச்சொல் பறை எனும் பெயரில் ஒரு இசைக் கருவிக்கான பெயர்ச்சொல்லாக பயன்பட்டாலும், வினைச்சொல்லின் பயன்பாடுகளும் உள்ளன. குறிப்பாக இச்சொல்லினதும், இச்சொல் தொடர்பான சொற்பயன்பாடுகளும் யாழ்ப்பாணத் தமிழர் பேச்சு வழக்கில் இன்றும் உள்ளனவைகளாகும்.



இவ்வாறு பறை எனும் வேர்ச்சொல்லுடன் தொடர்புடைய பலசொற்கள் அல்லது பலச்சொல்லாடகள் உள்ளன. அவை இன்றும் யாழப்பாணத்தவர் பேச்சு வழக்கில் அழியாமல் இருப்பது யாழ்ப்பாணப் பேச்சு தமிழின் தனிச் சிறப்பாகும். தமிழுடன் நெருங்கிய மரபுத் தொடர்பு கொண்ட கிளைமொழியான மலையாளத்திலும் இச்சொல் புழக்கத்தில் உள்ளது.

பழங்காலத் தமிழர் வாழ்வியலில் செய்தியூடகம் என்று ஒன்று இல்லாதக் காலக்கட்டத்தில், ஒரு நாட்டில் நடக்கும் நிகழ்வுகளை, அறிவித்தல்களை, அரசக் கட்டளைகளை ஊர் ஊராகச் சென்று சொல்லுதல் "பறைதல்" என்றும், அவ்வாறு ஊர் ஊராகச் சென்று சொல்பவர் "பறையர்" என்பதும் காரணப்பெயர்களாகும். காலப்போக்கில் தமிழர் வாழ்வியலின் சாதிய வேறுப்பாடுகளின் அடிப்படையில் பறை, பறையர் எனும் தூயத் தமிழ் சொற்கள் தொழில் நிலையை குறிக்கும் பெயராக மாற்றம் பெற்றுள்ளன. 

அதேவேளை ஊரூராகச் சென்று செய்திகள், அறிவித்தல்கள், அரச மற்றும் நிர்வாகக் கட்டளைகள் போன்றவற்றை பறைபவர் (சொல்பவர்), தற்போதைய தற்கால ஒலிப்பெருக்கி போன்ற சாதனங்கள் இல்லாத நிலையில் உரத்த குரலில் சத்தமிட்டே பறைய வேண்டியக் கட்டாயச் சூழல் இருந்திருக்கும் என்பதை இன்றையச் சூழ்நிலையில் எளிதாகப் புரிந்துக்கொள்ளலாம். அத்துடன் உரத்தக் குரலில் சத்தமாகப் பறைபவர் மக்களின் கவனத்தை ஈர்ப்பதற்காக ஒரு கருவியின் துணைக்கொண்டு, அதனை ஓங்கி அடித்து ஒலியெழுப்பி, தான் கொண்டு வந்த செய்தியை, அல்லது அறிவித்தலை மக்களுக்குப் பறைவார்.

இதனால் காலப்போக்கில் "பறை" எனும் வினைச்சொல், பறையும் பொழுதும் மக்களை ஈர்ப்பதற்கு பயன்படுத்திய ஒலியெழுப்பிய கருவிக்கான பெயர் சொல்லாக நிலைத்துவிட்டது. அத்துடன் தற்போதைய தற்கால ஒலிப்பெருக்கி போன்ற சாதனங்கள் இல்லாத நிலையில், உரத்தக் குரலில் சத்தமிடுவதால் அல்லது சத்தமிட்டு பறையும் தொழிலை கொண்டிருப்பவர் என்பதால், பறைபவர் ஏனைய தமிழ் சமுதாயக் கட்டமைப்பின் கீழ் ஒரு தரக்குறைவான தொழில் நிலையாகத் தோற்றம் பெற்றது எனலாம்.

இந்த பறை எனும் சொல் ஒரு இசைக்கருவிக்கான பெயராகவும், ஒரு சாதிய பெயராகவும் மட்டுமே பெரும்பாலும் நிலைத்துவிட்டன. குறிப்பாக தென்னிந்தியாவில்.

ஒரு செய்தியை அல்லது ஒரு தகவலை ஒருவரிடம் சொன்னால், அவர் அதனை (இரகசியமாகப் பேணாமல்) எல்லா இடங்களிலும் சொல்லித் திரிபவரானால், அவரை "பறை", "பறையன்", "பறையன் போன்று" எனும் அடைமொழிகளுடன் பேசுவதும் மேற்குறித்த பறை எனும் வினைச்சொல்லின் பயன்பாட்டின் பின்னனியே அடிப்படைக் காரணங்களாகும்.

இச்சொல்லின் பயன்பாடு இலங்கை சிங்களவர் மத்தியில் சாதியப் பெயராகவும், இரகசியம் பேணாதவரை இடித்துரைக்கும் சொல்லாகவும் பயன்படுகிறது. 

சில தமிழ் சிங்கள பயன்பாடுகள்

இவ்வாறு இன்றைய தமிழர் மத்தியில் தற்போது பயன்படும் இச்சொல்லின் பெயர்ச்சொல் பயன்பாடுகள் அனைத்தும், இலங்கை, சிங்களவர் மத்தியில் பயன்பாட்டில் உள்ளன. குறிப்பாக தமிழர் பயன்பாட்டில் காணப்படும் பறை + தொடர்பான அத்தனை இழிச்சொல் பயன்பாடுகளும் அதே பொருளில் அவர்கள் பயன்பாட்டிலும் உள்ளன.

இங்கே "வகே" எனும் சொல்லும், தமிழரின் பேச்சு வழக்கில் புழங்கும் "வகை" எனும் சொல்லுடன் தொடர்புடையது.

அதேவேளை "பறை" எனும் இசைக்கருவியின் பெயர் "பெறை" அல்லது "பெற" என்று மருவி (பறை > பெறை) வழங்கப்படுகிறது. சாதியர் பெயரான "பறையர்" எனும் தமிழ் சொல், சிங்களத்தில் "பெறவா" என்றும் அழைக்கப்படுகின்றது. அத்துடன் இந்த "பெறை" இசைக்கருவியை அடிப்பவர்களை "பெறக்காரயா" என்று அழைப்பர்.

தமிழ் பேச்சு வழக்கில் உள்ள சொற்கள் சிங்களப் பேச்சு வழக்கில் மருவி பயன்படுபவைகளில் இந்த "பறை" எனும் சொல்லும் அதனுடன் தொடர்புடையச் சொற்களும் அடங்கும். அத்துடன் சிங்களப் பேச்சு வழக்கில் "பெறக்காரயா" என்பதில் உள்ள "காரயா" எனும் பின்னொட்டும் தமிழர் வழக்கில் உள்ள "காரன்" எனும் பின்னொட்டு முறைமையின் மருவலே ஆகும். 

இவ்வாறான பயன்பாட்டின் போது அநேகமான முதல் சொல் வேறுப்பட்டிருந்தாலும் பின்னொட்டு முறை தமிழில் மருவலாகவே உள்ளன.


</doc>
<doc id="94935" url="https://ta.wikipedia.org/wiki?curid=94935" title="பறை">
பறை

பறை என்ற தலைப்பில் உள்ள கட்டுரைகள்:



</doc>
<doc id="94938" url="https://ta.wikipedia.org/wiki?curid=94938" title="திரு">
திரு

திரு என்பது ஸ்ரீ என்பதன் தமிழாக்கச் சொல்லாகும். இச்சொல் ஒருவரைச் சிறப்பிப்பதற்கு முன்னொட்டாகப் பயன்படுத்தப்படுகிறது. ஸ்ரீமான் என்பதைச் சுருக்கி ஸ்ரீ என்று பொதுவாக எழுதுவது போல திருமான் என்பதைச் சுருக்கி திரு என்று அழைக்கும் வழக்கமும் இருக்கிறது. அதே போல மணமான மகளிரை ஸ்ரீமதி என்றழைப்பதைத் திருமதி என்று அழைப்பதுண்டு. திரு என்ற சொல் தமிழர் பேச்சு வழக்கிலும், எழுத்து வழக்கிலும் பரவலாகப் பயன்படுகிறது. 

சென்னையில் 1937 ஆம் ஆண்டு காங்கிரசு ஆட்சி அமைந்தபோது, அரசின் அஞ்சல்களில் அனைவருக்கும் ’ஸ்ரீ’ எனும் அடைமொழிச் சொல்லைப் பயன்படுத்தக் கூறி ஆணை இட்டது.இது எதிர்ப்பை ஏற்படுத்தியது. 1940 ஆம் ஆண்டு ஆகஸ்டு மாதம் நான்காம் நாள் திருவாரூரில் பெரியார் ஈ.வெ.ராமசாமி தலைமையில் நடைபெற்ற நீதிக்கட்சியின் 16ஆவது மாகாண மாநாடு ’ஸ்ரீ’ எனும் வார்த்தைக்குப் பதில் ’திரு’ எனும் தமிழ் வார்த்தையே பயன்படுத்தப்பட வேண்டும் என்று அரசாங்கத்தை வேண்டிக்கொண்டது. 

ஒருவரைக் கூடுதல் சிறப்புடன் அழைப்பதற்கு அல்லது எழுதுவதற்கு உயர் திரு எனும் சொல் பயன்படுத்தப்படுகிறது.

தமிழர் பயன்பாட்டில் உள்ள "திரு" எனும் சொல்லுக்கு நிகரான ஒரு சொல்லாக, சிங்களத்தில் பயன்படுத்தப்படும் சொல் க'ரு (Garu) என்பதாகும். இச்சொல்லைக் கூடுதல் சிறப்புடன் ஒருவரை அழைக்க அல்லது எழுதிட அதி'கரு என்று பயன்படுத்துகின்றனர்.



</doc>
<doc id="94944" url="https://ta.wikipedia.org/wiki?curid=94944" title="டோட்டலைசு நடவடிக்கை">
டோட்டலைசு நடவடிக்கை

டோட்டலைசு நடவடிக்கை (டோட்டலைஸ் நடவடிக்கை, "Operation Totalize") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. இது ஓவர்லார்ட் நடவடிக்கையின் ஒரு பகுதியாகும். கான் சண்டையில் கைப்பற்றப்படாத கான் பகுதிகளைக் கைப்பற்ற இந்நடவடிக்கை மேற்கொள்ளப்பட்டது. 

நாசி ஜெர்மனியின் ஆக்கிரமிப்பிலிருந்த பிரான்சு மீதான நேச நாடு படையெடுப்பு ஜூன் 6, 1944ல் நார்மாண்டியில் தொடங்கியது. நார்மாண்டியின் கான் நகரைக் கைப்பற்ற இரு மாதங்கள் கடும் சண்டை நடந்தது. எனினும் நேச நாட்டுப் படைகளால் கான் நகரை முழுவதும் கைப்பற்ற முடியவில்லை. வெர்ரியர் முகடும் அதன் சுற்றுப்புறப்பகுதிகளும் ஜெர்மானியர் வசமிருந்தன. ஜூலை மாத இறுதியில் நார்மாண்டிப் போர்முனையின் மற்றொரு பகுதியிலிருந்து அமெரிக்கப் படைகள் உடைத்து வெளியேறி பிரான்சின் உட்பகுதிக்கு முன்னேறத் தொடங்கின. இதனால் கான் பகுதியில் நிறுத்தப்பட்டிருந்த ஜெர்மானியப் படைப்பிரிவுகள் அமெரிக்க முன்னேற்றத்தைத் தடுக்க அனுப்பப்பட்டன. ஜெர்மானியப் படைபலம் குறைந்ததால் மீண்டும் வெர்ரியர் முகட்டைக் கைப்பற்ற நேச நாட்டுப் படைகள் முயன்றன. 

இத்தாக்குதல் புதிதாக உருவாக்கப்பட்டிருந்த கனடிய 1வது ஆர்மியினால் மேற்கொள்ளப்பட்டது. கான் நகரின் தெற்குப் பகுதியில் ஜெர்மானியப் படை நிலைகளை ஊடுருவி, தெற்கு நோக்கி முன்னேறி ஃபலேசு நகரின் வடக்கிலுள்ள மேட்டுப் பகுதியைக் கைப்பற்றுவது இத்தாக்குதலின் நோக்கு. ஆகஸ்ட் 8ம் தேதி கனடியப் படைப்பிரிவுகள் தங்கள் தாக்குதலைத் தொடங்கின. ஆரம்பத்தில் எளிதாக ஜெர்மானியப் படைகளை முறியடித்து முன்னேறி பல முக்கிய படைநிலைகளைக் கைப்பற்றின. ஆனால் தொடர்ந்து தாக்குதல் நடத்த வேண்டிய கவச டிவிசன்கள் அனுபவமின்மையால் தயங்கி நின்று விட்டன. மேலும் ஜெர்மானிய எதிர்த்தாக்குதல்கள் அதிகரித்ததால் கனடியப் படைகளின் முன்னேற்றம் ஃபலேசு நகருக்கு 11கிமீ வடக்கே நின்று போனது. இந்த நடவடிக்கை இத்துடன் நிறுத்திக்கொள்ளப்பட்டு, எஞ்சிய இலக்குகளைக் கைப்பற்ற டிராக்டபிள் நடவடிக்கை மேற்கொள்ளப்பட்டது.


</doc>
<doc id="94949" url="https://ta.wikipedia.org/wiki?curid=94949" title="இந்தியப் பொதுத் தேர்தல், 1962">
இந்தியப் பொதுத் தேர்தல், 1962

இந்தியக் குடியரசின் மூன்றாம் நாடாளுமன்றத் தேர்தல் 1962 ஆம் ஆண்டு நடைபெற்றது. தேர்தலில் வெற்றி பெற்ற உறுப்பினர்களைக் கொண்டு மூன்றாவது மக்களவை கட்டமைக்கப்பட்டது. ஆட்சியிலிருந்த இந்திய தேசிய காங்கிரசு கட்சி 361 தொகுதிகளில் வென்று மீண்டும் ஆட்சியமைத்தது. ஜவகர்லால் நேரு நான்காம் முறையாக பிரதமரானார்.

இத்தேர்தலில் முந்தைய தேர்தல்களில் நடப்பிலிருந்த இரட்டை உறுப்பினர் தொகுதிகள் முறை ஒழிக்கப்பட்ட ஒரு தொகுதிக்கு ஒரு உறுப்பினர் மட்டும் என்ற முறை நடைமுறைக்கு வந்தது. 492 தொகுதிகளில் இருந்து 492 உறுப்பினர்கள் தேர்ந்தெடுக்கப்பட்டனர். இவர்கள் தவிர 2 ஆங்கிலோ-இந்தியர்களும் மக்களவைக்கு நேரடியாக நியமனம் செய்யபட்டனர். பதினாறு ஆண்டுகளாக தொடர்ந்து ஆட்சி புரிந்து வந்த இந்திய தேசிய காங்கிரசும் ஜவகர்லால் நேருவும் மக்களிடம் நல்ல செல்வாக்கு பெற்றிருந்தனர். ஐந்தாண்டுத் திட்டங்கள் போன்ற இந்திய அரசுத் திட்டங்கள் மக்களிடம் நல்ல வரவேற்பைப் பெற்றிருந்தன. மேலும் காங்கிரசுக்கு சவால் விடும் அளவுக்கு வலுவான எதிர்க்கட்சி எதுவும் இன்னும் இந்தியாவில் உருவாகவில்லை. இக்காரணங்களால் சென்ற தேர்தல்களைப் போலவே காங்கிரசு எளிதில் பெருமளவு வாக்குகளையும் இடங்களையும் வென்றது.

மொத்தம் 55.42 % வாக்குகள் பதிவாகின



</doc>
<doc id="94961" url="https://ta.wikipedia.org/wiki?curid=94961" title="வடகலை ஐயங்கார்">
வடகலை ஐயங்கார்

வடகலை ஐயங்கார் (சமசுகிருதம்: उत्तर कलार्य) என்றழைக்கப்படுவோர் ஐயங்கார் சமூகத்தின் ஒரு பிரிவினர் ஆவர்.

வேதாந்த தேசிகர் தம் முன்னோர் பரம்பரை வழியில் வடகலை வைணவப் பிரிவையும், பிள்ளை லோகாசாரியார் தம் முன்னோர் கால்வழியில் தென்கலை வைணவப் பிரிவையும் தோற்றுவித்தனர். திருமண் காப்பிட்டுக்கொள்ளும் முறையில் இவர்கள் வேறுபடுகின்றனர். தென்கலையார் நாலாயிர திவ்வியப் பிரபந்தம் நூல் வழியினர். வடகலையார் வேத வழியினர். இருவரும் சம காலத்தவர்.


</doc>
<doc id="94963" url="https://ta.wikipedia.org/wiki?curid=94963" title="தென்கலை ஐயங்கார்">
தென்கலை ஐயங்கார்

தென்கலை ஐயங்கார் என்றழைக்கப்படுவோர் ஐயங்கார் சமூகத்தின் ஒரு பிரிவினர் ஆவர்.

வேதாந்த தேசிகர் தம் முன்னோர் பரம்பரை வழியில் வடகலை வைணவப் பிரிவையும், பிள்ளை லோகாசாரியார் தம் முன்னோர் கால்வழியில் தென்கலை வைணவப் பிரிவையும் தோற்றுவித்தனர். திருமண் காப்பிட்டுக்கொள்ளும் முறையில் இவர்கள் வேறுபடுகின்றனர். தென்கலையார் நாலாயிர திவ்வியப் பிரபந்தம் நூல் வழியினர். வடகலையார் வேத வழியினர். இருவரும் சம காலத்தவர்.


</doc>
<doc id="94964" url="https://ta.wikipedia.org/wiki?curid=94964" title="பிராமணத் தமிழ்">
பிராமணத் தமிழ்

பிராமணத் தமிழ் என்பது தமிழ் மொழியின் ஒரு வழக்கு. இதைப் பயன்படுத்தும் பெரும்பாலானோர் தமிழ்ப் பிராமணர்கள் ஆவார். இத்தமிழ் வழக்கில் அதிகமாக சமஸ்கிருதச் சொற்கள் பயன்படுத்தப் படுகின்றன.

பிராமணத் தமிழ் பேச்சு வழக்காயினும் மிகுதியும் சிதையாது இலக்கண வளத்துடன் பேசப்படுகிறது. சில எடுத்துக்காட்டுகள் பின்வருமாறு:





</doc>
<doc id="94977" url="https://ta.wikipedia.org/wiki?curid=94977" title="போனீசியா">
போனீசியா

பண்டைய உலகின் நிலப்பரப்புக்களுள் போனீசியா அல்லது பீனீசியா ("Phoenicia", பிரித்தானிய அமெரிக்க ; : Phoiníkē) என்ற நிலப்பகுதி பல வகைகளிலும் புகழ்பெற்றிருந்தது. நடுநிலக் கடலின் கிழக்குக் கரையோரத்தில், இன்றைய லெபனான் நாடு அமைந்திருக்கும் பகுதியில் இப்பிராந்தியம் அமைந்திருந்தது. சுமார் 3,220 கிலோமீற்றர் நீளமும், 8 முதல் 25 கிலோமீற்றர் வரையான அகலமும் கொண்டிருந்த இந்நிலப் பகுதியின் கிழக்கு எல்லையாக லெபனான் மலைத்தொடர் இருந்தது. கார்மல் மலையே அதன் தெற்கெல்லையாக இருந்தது. வடக்கில், தற்போது 'கபீர்' என அழைக்கப்படும் பண்டைய எலுயிதீரஸ் (Eleutherus) நதி எல்லையாக அமைந்திருந்தது.

போனீசியாவில் வாழ்ந்தவர்கள் ஒரேயின நாகரிகத்தைக் கொண்டவர்களாக இருந்ததோடு தம்மை ஒரே தேசத்தவர்களாகவே கருதினர். எனினும், போனீசியா என்பது தனியொரு தேசமாக இருக்கவில்லை. மாறாக நகர - இராச்சியங்கள் பலவற்றின் கூட்டமொன்றாகவே அது காணப்பட்டது. இந்நகர - இராச்சியங்களிலொன்று பொதுவாக மற்றையவற்றின் மீது ஆதிக்கம் செலுத்திவந்தது. இவ்வாறு ஆதிக்கம் செலுத்தியவற்றுள் டைர் (தற்போதைய சுர்), சைடன் (தற்போதைய 'சயிதா') என்ற இரண்டு இராச்சியங்களும் குறிப்பிடத்தக்கவை.

போனீசியாவில் வாழ்ந்தவர்கள் செமிற்றிக் இனத்தைச் சேர்ந்தவர்களாவர். இவர்கள் கி.மு. 2500ம் ஆண்டளவில் (4500 ஆண்டுகளுக்கு முன்) தமது குடியிருப்புக்களை மத்தியதரைக் கரையோரத்தில் அமைந்திருக்கலாம் என வரலாற்றுச் சான்றுகள் எடுத்துக் காட்டியுள்ளன. இவர்களது வரலாற்றின் ஆரம்ப காலத்தில் பபிலோனியாவிலிருந்த சுமேரிய மற்றும் அக்காடிய கலாசாரங்களின் செல்வாக்குக்கு இவர்கள் உட்பட்டிருந்தனர்.

கி.மு. 1800 அளவில் எகிப்து போனீசியாவைக் கைப்பற்றிக் கொண்டது. பிற்காலத்தில் எதிரிகளின் தாக்குதல்கள் காரணமாக எகிப்திய சாம்ராஜ்யம் வீழ்ச்சியடையத் தொடங்கியது. இச்சந்தர்ப்பத்தைப் பயன்படுத்தி போனீசியா நகர்கள் கிளர்ச்சி செய்யத் தொடங்கின. இதன் விளைவாக கி.மு. 1200 ஆகும்போது போனீசியா எகிப்தின் பிடியிலிருந்து விடுதலை பெற்றுக் கொண்டது.

சுயாட்சி ஏற்பட்ட பின்னர் பண்டைய உலகின் மிக முக்கியமான வர்த்தகர்களாகவும், மாலுமிகளாகவும் போனீசியர்கள் புகழ்பெறலாயினர். போனீசிய நகர்களின் கப்பற் கூட்டங்கள் மத்தியத்தரைக் கடலிலும் அத்திலாந்திக் சமுத்திரத்திலும் உலாவரலாயின. இதன் பலனாகப் பல குடியேற்றப் பகுதிகளும் போனீசிய நகர்களுக்கு உரித்தாகின.

கி.மு. 8ம் நூற்றாண்டில் அசிரியர்கள் போனீசியாவைக் கைப்பற்றிக் கொண்டனர். கி.மு. 539ல் பாரசீகப் பேரரசின் ஒரு பகுதியாக போனிசியா மாறியது. மசிடோனிய அரசனான மகா அலெக்சாந்தர் கி.மு 333ல் பாரசீகத்தைத் தோற்கடித்து போனீசிய நகர்களை மசிடோனியாவின் ஆதிக்கத்தின் கீழ் கொண்டு வந்தார்.

இத்தோல்வியின் பின் பீனீசியர்கள் தமது தனித்துவத்தை இழக்கத் தொடங்கினர். அவர்கள் படிப்படியாக கிரேக்க - மசிடோனியப் பேரரசுக்குள் உள்வாங்கப்பட்டனர். கி.மு. 64ல் போனீசியப் பிராந்தியம் உரோமப் பேரரசின் சிரியா என்ற மாகாணமாக மாற்றப்பட்டது. அத்தோடு போனீசியா என்ற பெயரே உலக அரங்கிலிருந்து மறைந்துபோயிற்று.

மனித நாகரிகத்துக்கு போனீசியா வழங்கிய மாபெரும் பங்களிப்பு அரிச்சுவடியின் அறிமுகமாகும். எழுத்து மொழிக்குரிய அரிச்சுவடியை முதலில் பயன்படுத்தியவர்கள் இவர்களே. இன்றைய மொழிகள் பலவற்றின் அரிச்சுவடிகள் போனீசியர்களின் அரிச்சுவடியிலிருந்தே பரிணாமம் அடைந்துள்ளன.

Tyrian purple என்ற ஊதா நிறச் சாயமும் கண்ணாடியும் பீனீசியர்களின் கண்டுபிடிப்புக்களாகும். துணி வகைகள், சாயங்கள் போன்றவற்றின் உற்பத்தியிலும் உலோகவேலை, கண்ணாடி தயாரித்தல் முதலியவற்றிலும் சிறப்புத்தேர்ச்சி பெற்றவர்களாக போனீசியர்கள் திகழ்ந்தனர்.

போனீசிய வரலாற்றுச் சின்னங்களின் இடிபாடுகளை இன்றும் லெபனானின் காணக்கூடியதாக இருக்கிறது.

அரும்பு - பொது அறிவுச் சஞ்சிகை


</doc>
<doc id="94978" url="https://ta.wikipedia.org/wiki?curid=94978" title="லூர்தம்மாள் சைமன்">
லூர்தம்மாள் சைமன்

லூர்தம்மாள் சைமன் (இயற்பெயர் மரிய லூர்தம்மாள்) என்பவர் தமிழ்நாட்டைச் சேர்ந்த ஒரு அரசியில்வாதியும் முன்னாள் அமைச்சரும் ஆவார்.
லூர்தம்மாள் கி.பி. 1911 செப்டம்பர் 26- இல் கன்னியாகுமரி மாவட்டம், மணக்குடி என்னும் மீனவ கிராமத்தில் பிறந்தார். இவர் முக்குவர் சமூகத்தைச் சார்ந்தவர். இவருடைய தகப்பனார் பெயர் அலெக்சாண்டர். இவருடைய தாயார் வாவத்துறை மீனவர் கிராமத்தைச் சார்ந்தவர். இவருடைய தகப்பனார் இலங்கையில் கொழும்புத் துறைமுகத்தில் கருவாட்டு ஏற்றுமதி செய்யும் வர்த்தகத்தில் ஈடுபட்டு வந்தார். லூர்தம்மாள், பத்தாம் வகுப்பு வரை நாகர்கோவில் புனித யோசப் பள்ளியில் ஆங்கில வழிக் கல்வி பயின்றார். தனது படிப்பினை முடித்தபிறகு அதே பள்ளியில் சிலகாலம் ஊதியம் பெறாத ஆசிரியராகப் பணி புரிந்தார்.

மரிய லூர்தமாளுக்கும் குளச்சலை சார்ந்த அலெக்சாண்டர் மேனுவேல் சைமனுக்கும் மேலமணக்குடி ஆலயத்தில் வைத்து திருமணம் நடைபெற்றது. திருமணத்திற்குப் பிறகு இருவரும் வளைகுடா நாட்டில் சில வருடங்கள் வாழ்ந்து வந்தனர். அப்பொழுது லூர்தம்மாளின் கணவர் ஈரான் எண்ணெய் நிறுவனத்தில் பணி புரிந்து வந்தார். இவர்களுக்கு ரால்ஃப் சைமன், ஜாண் எட்மண்ட் சைமன் பிறந்தனர். இரண்டு குழுந்தைகள் பிறந்தவுடன் தாயகம் திரும்பினர். நாகர்கோவிலில் வீடு வாடகைக்கு எடுத்துத் தங்கினர். அதன்பின்பாக ஜஸ்டின் ஆஸ்கர் சைமன், கியூபர்ட் டோமினிக் சைமன், பீட்டர் வில்பிரட் சைமன் ஆகியோர் பிறந்தனர். 
== அரசியலில்
லூர்தம்மாளின் கணவர் அலெக்சாண்டர் மேனுவேல் சைமன் திருவிதாங்கூர் தமிழ்நாடு காங்கிரசில் இணைந்தார். அப்பொழுது கன்னியாகுமரி மாவட்டம் கேரளாவுடன் இருந்தது. 1951 விளவங்கோடு தொகுதியிலும், 1954 கொல்லங்கோடு தொகுதியிலும் வெற்றிபெற்று கேரளாவில் சட்டமன்ற உறுப்பினராக இருந்தார். 1956 கன்னியாகுமரி மாவட்டமானது சென்னையுடன் இணைக்கப்பட்டது. 1957-இல் இந்திய தேசிய காங்கிரசு வேட்பாளராக லூர்தம்மாள் சைமன், குளச்சல் தொகுதியில் போட்டியிட்டு வெற்றிபெற்றார். 1957-62ல் காமராஜரின் இரண்டாவது அமைச்சரவையில் உள்ளாட்சித்துறை அமைச்சராகவும் மீன்வளத்துறை அமைச்சராகவும் பதவி வகித்தார்.
லூர்தம்மாள் மீன்வளத்துறை அமைச்சராக இருந்தபோது மீன் வளர்ப்பை ஊக்குவிக்கும் வகையில் 1959 இல் வெள்ளிக்கெண்டை மீனை சீனாவிலிருந்தும், புற்களை விரும்பிச் சாப்பிடும் புல் கெண்டை மீனை ஜப்பானிலிருந்து இறக்குமதி செய்தார். இதன்வழியாக கெண்டை ரக மீன் வளர்ப்பைத் தமிழகம் முழுவதும் விவசாயிகள் மத்தியில் பரவலாக்கினார்.

லூர்தம்மாள் உள்ளாட்சித் துறை அமைச்சராகப் பொறுப்பேற்ற காலகட்டத்தில் உள்ளாட்சி அமைப்புகள் ஏட்டளவில் மட்டுமே இருந்தன. இதை மாற்ற 1958 இல் லூர்தம்மாளின் முயற்சியால் ‘தமிழ்நாடு பஞ்சாயத்து சட்டம்’ உருவாக்கப்பட்டது. அதன்படி, அதிகாரம் படைத்த மாவட்ட ஆட்சிக் குழு முற்றிலுமாகக் கலைக்கப்பட்டு கிராமம், ஒன்றியம் என்ற அளவில் பஞ்சாயத்துக்களின் கட்டமைப்பு மாற்றியமைக்கப்பட்டது. உள்ளாட்சி அமைப்புகளில் தாழ்த்தப்பட்ட மக்களுக்கு இட ஒதுக்கீடு வழங்கப்பட்டது. பெண்களை நியமன உறுப்பினர்களாக நியமித்துக்கொள்ள வழிவகை செய்யப்பட்டது.


</doc>
<doc id="94980" url="https://ta.wikipedia.org/wiki?curid=94980" title="நாழிமலை">
நாழிமலை

நாழிமலை என்பது தேனி மாவட்டம் ஆண்டிபட்டி வட்டம் தி. சுப்புலாபுரத்தில் உள்ள ஒரு குன்று ஆகும். இம்மலை ஒரு நாழியைக் கவிழ்த்து வைப்பது போன்று அமைந்திருப்பதால் இப்பெயர் பெற்றது. நாழிமலையில் மல்லேசுவரர் எனும் மல்லையா பெயரிலான சிவன் கோயில் ஒன்று அமைந்துள்ளது. இந்தக் கோயிலில் நடக்கும் புரட்டாசிப் பெரும் பூசைக்கு அருகிலுள்ள கிராம மக்கள் அனைவரும் வருகின்றனர். இந்தக் கோயிலுக்குச் செல்ல படிகள் அமைக்கும் பணி தற்போது நடைபெற்று வருகிறது. இம்மலைக் கரடுகளில் காட்டுப்பன்றி போன்ற வனஉயிரினங்கள் வாழ்கின்றன.


</doc>
<doc id="94985" url="https://ta.wikipedia.org/wiki?curid=94985" title="இந்தியப் பொதுத் தேர்தல், 1967">
இந்தியப் பொதுத் தேர்தல், 1967

இந்தியக் குடியரசின் நான்காம் நாடாளுமன்றத் தேர்தல் 1967 ஆம் ஆண்டு நடைபெற்றது. தேர்தலில் வெற்றி பெற்ற உறுப்பினர்களைக் கொண்டு நான்காவது மக்களவை கட்டமைக்கப்பட்டது. ஆட்சியிலிருந்த இந்திய தேசிய காங்கிரசு கட்சி 283 தொகுதிகளில் வென்று மீண்டும் ஆட்சியமைத்தது. இந்திரா காந்தி இரண்டாம் முறையாக பிரதமரானார்.

இத்தேர்தலில் நாடாளுமன்றத் தொகுதிகளின் எண்ணிக்கை 520ஆக உயர்த்தப்பட்டிருந்தது. இதில் இரண்டு உறுப்பினர்கள் நேரடியாக நியமிக்கப்பட்ட ஆங்கிலோ-இந்தியர்கள். இந்திய விடுதலைக்குப் பிறகு தொடர்ந்து இந்தியப் பிரதமராகப் பதவி வகித்த ஜவகர்லால் நேரு 1964ம் ஆண்டு மரணடமடைந்தார். அவருக்குப்பின் யார் பிரதமர் ஆவது என்று காங்கிரசுக்குள் எழுந்த கோஷ்டிப் பூசலில் காமராஜர், நிஜலிங்கப்பா தலைமையிலான “சிண்டிகேட்” குழு, மொரார்ஜி தேசாயினைத் தோற்கடித்து லால் பகதூர் சாஸ்திரியைப் பிரதமராக்கியது. ஆனால் பதவியேற்ற இரு ஆண்டுகளுள் சாஸ்திரியும் இறந்து போகவே மீண்டும் தலைவர் தேர்தலில் மோதல் ஏற்பட்டது. தேசாய்க்கு எதிராக இம்முறை சாஸ்திரி அமைச்சரவையில் தொலைத்தொடர்புத்துறை அமைச்சராக இருந்த நேருவின் மகள் இந்திரா காந்தியை பிரதமர் வேட்பாளராக நிறுத்தியது சிண்டிக்கேட். இந்திரா தேசாயை எளிதில் வென்று 1966ல் பிரதமரானார். 1960களில் இந்திய மக்களிடையே காங்கிரசின் செல்வாக்கு பெருமளவு சரிந்திருந்தது. 1962 இந்திய-சீனப் போர், 60களின் மத்தியில் நிலவிய கடும் உணவுப் பற்றாக்குறை, விலைவாசி உயர்வு, இந்திராவுக்குத் தன் தந்தையைப் போல் தனிப்பட்ட செல்வாக்கு இல்லாமை போன்ற காரணங்களாலும், தமிழ்நாடு, பஞ்சாப், மேற்கு வங்காளம் போன்ற மாநிலங்களில் காங்கிரசுக்கு வலுவான எதிர்க்கட்சிகள் உருவாகியிருந்ததாலும் காங்கிரசு பலவீனமான நிலையில் இத்தேர்தலை சந்தித்தது. முந்தைய தேர்தல்களைவிட மிகக் குறைவான அளவு வாக்குகளையும் இடங்களையும் வென்று ஆட்சியமைத்தது.

மொத்தம் 61.04 % வாக்குகள் பதிவாகின



</doc>
<doc id="94986" url="https://ta.wikipedia.org/wiki?curid=94986" title="மக்கள் சக்தி இயக்கம்">
மக்கள் சக்தி இயக்கம்

மக்கள் சக்தி இயக்கம் மக்களின் வளர்ச்சியை மையப்படுத்தும், மக்களை அதிகாரப்படுத்தும் மற்றும் மாற்று அரசியல் நடைமுறைக்கு கொண்டு வரும் நோக்கில் டாக்டர் எம். எஸ். உதயமூர்த்தியால் பிப்ரவரி 1988 ஆம் ஆண்டில் துவங்கப்பட்டது. சமூக அரசியல் மாற்றத்திற்கான இயக்கம் என்ற அறிமுகத்துடன் இந்த இயக்கம் செயல்பட்டு வருகிறது. நதி நீர் இணைப்பினை வலியுறுத்தி இந்த இயக்கம் பலப்பல போராட்டங்களை நிகழ்த்தியுள்ளது. இளைஞர்கள் அரசியலுக்கு வர வேண்டும் என்ற நோக்கில் இந்த இயக்கம் பள்ளி கல்லூரி மாணவர்களிடையே விழிப்புண‌ர்வை ஏற்படுத்தி வந்தது. இளைஞன் ஒருவன் முரசறைவது ‌போன்ற படம் இந்த இயக்கத்தின் சின்னம் ஆகும். இவ்வியக்கத் தலைமையகம் சென்னை கே.கே.நகரில் உள்ளது. தமிழ்நாடு முழுதும் கிளைகள் கொண்ட இந்த இயக்கத்தில் பலர் உறுப்பினராக உள்ளனர்.

டாக்டர் அ. சண்முகம் 2௦12 ம் ஆண்டிலிருந்து தலைமை ஏற்று நடத்தி வருகிறார்.

இயக்கத்தின் வெள்ளி விழா ஆகஸ்ட் 2013, 11ம் தேதி பம்மல் சங்கரா நகரில் அமைந்துள்ள ஸ்ரீ சங்கர வித்யாலயா பள்ளியில் இயக்க தலைவர் டாக்டர் அ.சண்முகம் தலைமை ஏற்க, நடந்தேறியது. R.N.ரெங்கநாதன், மாநில பொதுச் செயலாளர் வரவேற்புரை நிகழ்த்தினார். பி.எஸ்.இராகவன் I.A.S சிறப்பு விருந்தினராக கலந்து கொண்டு சிறப்பித்தார். டாக்டர் திருப்பூர் கிருஷ்ணன், டாக்டர் பழனித்துரை, டாக்டர் க. ப. அறவாணன், நடராஜன் IPS ஆகியோர் கலந்து கொண்டு சிறப்புரை ஆற்றினார்கள். கடந்த 25 ஆண்டுகளில் சிறப்பாக செயல்பட்ட இயக்க செயல்வீரர்கள் கௌரவிக்கப்பட்டார்கள்.

மக்கள் சக்தி இயக்கம் பற்றிய வலைப் பூ


</doc>
<doc id="94988" url="https://ta.wikipedia.org/wiki?curid=94988" title="குமரி நில நீட்சி (நூல்)">
குமரி நில நீட்சி (நூல்)

குமரி நில நீட்சி என்பது சு.கி.ஜெயகரனால் எழுதப்பட்டு காலச்சுவடு பதிப்பகத்தால் வெளியிடப்பட்ட ஒரு நூல் ஆகும். இலெமூரியா மற்றும் குமரிக்கண்டம் எனும் கருத்துரு உருவான காலந் தொட்டு விரிவாக விளக்கும் இந் நூலுள் இலெமூரியா என்பது ஆங்கிலேயர்களால் உருவாக்கப்பட்ட புனைவு என்பதும் அதையொட்டி தமிழறிஞர்கள் உருவாக்கிய புனைவே குமரிக் கண்டம் என்பதையும் அவர் தனது நூலில் விளக்கி உள்ளார். 

நூலாசிரியர் ஜெயகரன் சூழல் ஆர்வலரான தியோடர் பாஸ்கரனின் சகோதர் ஆவார்.


</doc>
<doc id="95001" url="https://ta.wikipedia.org/wiki?curid=95001" title="குவுன் டொங் மாவட்டம்">
குவுன் டொங் மாவட்டம்

குவுன் டொங் மாவட்டம் (Kwun Tong District) ஹொங்கொங்கின் அரசியல் நிலப்பரப்புக்குள் உள்ள பதினெட்டு (18) மாவட்டங்களில் ஒன்றாகும். இது கவுலூன் நிலப்பரப்பில் கவுலூன் கிழக்கில் ஒரு மாவட்டம் ஆகும். இந்த மாவட்டங்களில் மக்கள் தொகை 2001 ஆம் ஆண்டில் கணிப்பின் படி 587,423 ஆகும். 


</doc>
<doc id="95003" url="https://ta.wikipedia.org/wiki?curid=95003" title="வொங் டயி சின் மாவட்டம்">
வொங் டயி சின் மாவட்டம்

வொங் டயி சின் மாவட்டம் (Wong Tai Sin District) ஹொங்கொங்கின் அரசியல் நிலப்பரப்புக்குள் உள்ள பதினெட்டு (18) மாவட்டங்களில் ஒன்றாகும். இது கவுலூன் நிலப்பரப்பில் கவுலூன் கிழக்கில் உள்ள ஒரு மாவட்டம் ஆகும். இந்த மாவட்டங்களில் மக்கள் தொகை 2001 ஆம் ஆண்டில் கணிப்பின் படி 423,521 ஆகும். இந்த மாவட்டத்தில் உள்ள மக்களே ஹொங்கொங்கின் குறைவான கல்வி அறிவைக் கொண்ட மக்களாக இணங்காணப்பட்டுள்ளனர். அத்துடன் குறைந்த வருமானத்தை பெருவோர் இந்த மாவட்டத்தினரே என்றும் அறிய முடிகிறது. மக்கள் அடர்த்தியில் இரண்டாம் இடத்திலும், ஹொங்கொங்கின் பழைய வீட்டுத் தொகுதிகளையும் கொண்ட மாவட்டமும் ஆகும்.


</doc>
<doc id="95026" url="https://ta.wikipedia.org/wiki?curid=95026" title="லியூட்டிக் நடவடிக்கை">
லியூட்டிக் நடவடிக்கை

லியூட்டிக் நடவடிக்கை ("Operation Lüttich") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு தாக்குதல். இது ஓவர்லார்ட் நடவடிக்கையின் போது நாசி ஜெர்மனியின் படைகள் பிரான்சின் நார்மாண்டிப் பகுதியில் நேச நாட்டுப் படை முன்னேற்றத்தை எதிர்த்து நிகழ்த்திய எதிர்த்தாக்குதலாகும். மோர்ட்டைன் பகுதியில் இது நிகழ்ந்ததால், மோர்ட்டைன் எதிர்த்தாக்குதல் என்றும் வழங்கப்படுகிறது.

நாசி ஜெர்மனியின் ஆக்கிரமிப்பிலிருந்த பிரான்சு மீதான நேச நாட்டு கடல்வழிப் படையெடுப்பு ஜூல் 6, 1944ல் நார்மாண்டிப் பகுதியில் நிகழ்ந்தது. இரு மாதங்கள் கடற்கரையோரப் பகுதிகளில் நடந்த கடும் சண்டைக்குப் பின்னர் நேச நாட்டுப் படைகள் ஜெர்மானியப் படை வளையத்தை உடைத்து பிரான்சின் உட்பகுதிக்கு முன்னேறத் தொடங்கின. இந்த முன்னேற்றத்தைத் தடுத்து, இழந்த பகுதிகளை மீண்டும் கைப்பற்ற எதிர்த்தாக்குதல் ஒன்றை நிகழ்த்த இட்லர் தனது தளபதிகளுக்கு உத்தரவிட்டார். பிரிட்டானிப் பகுதியில் அமெரிக்கப் படைகள் கைப்பற்றியிருந்த பகுதிகளை மீட்டு, கோடென்ண்டின் தீபகற்கபத்தின் அவராஞ்செசு நகர் வரை முன்னேற ஜெர்மானியப் படைகளுக்கு இலக்குகள் கொடுத்தார். இத்தாக்குதலுக்கு லியூட்டிக் நடவடிக்கை என்று குறிப்பெயர் இடப்பட்டிருந்தது. ஜெர்மானிய களத் தளபதிகள் இட்லரின் உத்தியோடு உடன்படவில்லை. இத்தகைய தாக்குதலுக்கு வெற்றி வாய்ப்பு மிகவும் குறைவு, மாறாக தாக்குதலில் ஈடுபடும் படைப்பிரிவுகள் சுற்றி வளைக்கப்பட்டு அழிக்கப்பட வாய்ப்பு உண்டு என்று மறுத்தனர். ஆனால் அவர்களது கருத்துகளைக் கண்டுகொள்ளாமல் நடவடிக்கையைத் தொடங்க உத்தரவிட்டார் இட்லர்.

ஆகஸ்ட் 7 அன்று 47வது ஜெர்மானியக் கவச கோர், அமெரிக்கப் படை நிலைகளின் மீது தாக்குதலைத் தொடங்கியது. துவக்கத்தில் சண்டையின் போக்கு ஜெர்மானியர்களுக்குச் சாதகாமவே இருந்தாலும், நேச நாட்டு வான்படைகளின் எதிர்த்தாக்குதலால், ஜெர்மானியத் தாக்குதல் படையில் பெரும்பாலான டாங்குகள் அழிக்கப்பட்டன. தாக்கப்பட்ட நேசநாட்டுப் படைப்பிரிவுகளும் சுதாரித்துக்கொண்டு எதிர்த்துத் தாக்கத் தொடங்கின. இதனால் ஒரு வார சண்டைக்குப் பின்னர், ஜெர்மானிய முன்னேற்றம் தடைபட்டு, தாக்குதலில் ஈடுபட்ட படைப்பிரிவுகள் சுற்றி வளைக்கப்பட்டன. ஜெர்மானியத் தளபதிகள் இட்லரை எச்சரித்தபடியே பல படைப்பிரிவுகள் நேச நாட்டுப் படை வளையத்தில் சிக்கிக் கொண்டதால் ஃபலேசு இடைப்பகுதி உருவாகி விட்டது.


</doc>
<doc id="95030" url="https://ta.wikipedia.org/wiki?curid=95030" title="பில்லி டொக்ட்ரோவ்">
பில்லி டொக்ட்ரோவ்

பில்லி ரேமன்ட் டொக்ட்ரோவ் (Billy Raymond Doctrove பிறப்பு: 3 ஜூலை 1955, மரிகோ, டொமினிக்கா, வின்ட்வார்ட் தீவுகள்) ஒரு முன்னாள் காற்பந்தாட்ட நடுவரும் பன்னாட்டுத் துடுப்பாட்ட அவையின் மேற்தட்டு நடுவர் குழுவைச் சேர்ந்த ஒரு துடுப்பாட்ட நடுவரும் ஆவார்.


</doc>
<doc id="95035" url="https://ta.wikipedia.org/wiki?curid=95035" title="பன்னாட்டுப் பள்ளிகள்">
பன்னாட்டுப் பள்ளிகள்

பன்னாட்டுப் பள்ளிகள் ("International Schools") என்பவை சர்வதேச தரம்வாய்ந்த கல்வியளித்தலை நோக்கமாக கோண்டுள்ளன. இப்பள்ளிகளின் கலைத்திட்டம் அனைத்து நாடுகளிலும் கடைபிடிக்கப்படும் கலைத்திட்டத்துடன் பொருந்தும் வகையிலும்,"தி இன்டர்நேஷனல் பேக்கலரேட் நிருவனம்" (The International Baccalaureate Organisation-IBO)வடிவமைத்துள்ள கலைத்திட்டத்துடன் ஒத்துப்போகும் வகையிலும் உள்ளது. இப்பள்ளிகளில் சர்வதேச அளவில் 
பணிபுரிபவர்களின் குழந்தைகள் விரும்பி படிக்கின்றனர். பன்னாட்டுப் பள்ளிகளில் பயின்று முடிக்கும் மாணவர் வேறெந்த நாட்டிலும் கல்வியைத் தொடரவும்,பணியிலமரவும் இயலும். 19ம் நூற்றாண்டின் மையப்பகுதியில் இவ்வகைப் பள்ளிகள் ஜப்பான், சுவிச்சர்லாந்து, துருக்கி போன்ற நாடுகளில் அறிமுகமாயின. இன்றளவில் பலநாடுகளில் இவ்வகைப் பள்ளிகள் உள்ளன.

பன்னாட்டுப் பள்ளிகளில் உலக தரம்வாய்ந்த உயர்நுட்ப வகுப்பறைகள்,தரமான ஆய்வகங்கள், உயர்நுட்பத் தகவல் தொடர்பு சாதனங்கள், மொழி ஆய்வகங்கள், வளம்நிறைந்த விளையாட்டுத் திடல் போன்ற வளங்கள் நிறைந்திருக்கின்றன. இப்பள்ளிகளில் உள்நாட்டு கலைத்திட்டம் பின்பற்றப்பட்டாலும் அமெரிக்க மற்றும் பிரிட்டன் நாடுகளிலுள்ள கலைத்திட்டத்தின் தாக்கம் மிகுந்து காணப்படுகின்றது. பெரும்பாலான பன்னாட்டுப்பள்ளிகள் தி இன்டர்நேஷனல் பேக்கலரேட்டின் (IBO) கலைதிட்டத்தையே பின்பற்றுகின்றன. இப்பள்ளிகளில் மாணவர்களுக்கு மருத்துவ மற்றும் உளவியல் பரிசோதனைகள் நடத்தப்படுகின்றன. மொழிப்பாடங்கள், கணிதம், அறிவியல், தகவல் தொழில்நுட்பவியல், கலை, வடிவமைப்பியல், உடற்கல்வியியல் மற்றும் மனித நேயவியல் போன்ற பாடங்கள் கற்பிக்கப்படுகின்றன. ஆசிரியருக்கான மாணவரின் விகிதம் மி்கக்குறைவு என்பதால் மாணவரின் பிரச்சனைகள் எளிதில் கண்டறியப்பட்டு தீர்க்கப்படுகின்றன. இப்பள்ளிகளில் இடைநிலைக்கல்வி மற்றும் பட்டய சான்றிதழுக்கான வகுப்புகள் நடத்தப்படுகின்றன. உலகில் தரமான கல்வியை வழங்கும் பள்ளிகளில் பன்னாட்டுப் பள்ளிகள் குறிப்பிடத்தக்கவை.



</doc>
<doc id="95040" url="https://ta.wikipedia.org/wiki?curid=95040" title="அகமது யாசின்">
அகமது யாசின்

ஷேக் அகமது இஸ்மாயில் யாசின் ("Sheikh Ahmed Ismail Hassan Yassin", 1937 – மார்ச் 22, 2004) ஹமாஸ் எனும் இஸ்லாமிய இராணுவ இயக்கத்தினையும், ஹமாஸ் கட்சியையும் தோற்றுவித்தவர். இவ்வியக்கம் தற்கொலைப் படை மற்றும் எறிகணைத் தாக்குதல்களை இசுரேலியர்களுக்கு எதிராக தொடுத்துள்ளது. இதனால் உலகின் சில நாடுகள் இதனைத் தீவிரவாத இயக்கம் என அறிவித்துள்ளன. இவ்வியக்கம் பாலஸ்தீனத்தில் மருத்துவமனைகள், கல்விக்கூடங்கள், நூலகங்கள் மற்றும் பிற நல்ல செயல்களை செய்துள்ளதுடன் காசா கரை பகுதியை ஆளுகின்றது. இவ்வியக்கமும் ஷேக் அஹ்மத் யாசினும் காசா கரையில் ஆதரவு பெற்றுள்ளனர்.

அகமது யாசின், 12 வயதில் தனது நண்பருடன் மல்யுத்த விளையாட்டின் போது ஏற்பட்ட விபத்தினைத்தொடர்ந்து இவருக்கு எழுந்து நடக்கவோ, கைகளைத் தூக்கவோ இயலாது. பார்வை குறைபாடும் உடையவர். 12 வயது முதல் சக்கர நாற்காலி உதவியுடன் வாழ்ந்தார். மார்ச் 22, 2004 அன்று விடியற் காலை தொழுகைக்காக செல்லும் வழியில் இவரை இஸ்ரேலிய இராணுவம் ஹெலிகாப்டர் மூலம் தாக்குதல் நடத்திக் கொன்றது. இந்தத் தாக்குதலில் இவருடன் இருந்த பன்னிரெண்டு பேரும் இறந்தனர். இவர் மீது தொடுக்கப்பட்ட தாக்குதலை தொடர்ந்து பல்வேறு நாடுகளும் ஐக்கிய நாடுகள் சபையும் இஸ்ரேல் மீது கண்டனம் தெரிவித்தது. இவருடைய இறுதி சடங்கில் இரண்டு இலட்சம் பாலஸ்தீனியர்கள் கலந்து கொண்டனர்.

தற்பொழுது இஸ்ரேலிய நாட்டில் உள்ள அசுகெலான் நகருக்கு அருகில் உள்ள அல்-ஜுரா எனும் கிராமத்தில் அஹ்மத் யாசின் பிறந்தார். இவர் பிறக்கும் பொழுது அப்பகுதி ஆங்கிலேயரின் கட்டுப்பாட்டில் இருந்தது. இவரது பாலஸ்தீனிய பாஸ்போர்டில் ஜனவரி 1, 1929 என்று இவரது பிறந்த நாள் உள்ளது ஆனால் தாம் 1938ஆம் ஆண்டு பிறந்ததாக தெரிவித்து உள்ளார். இவரது தந்தை அப்துல்லாஹ் யாசின் தாயார் சஹதா அல்- ஹபீல் ஆவர். அஹ்மத் யாசினுக்கு மூன்று வயதானபோது தந்தை இறந்துவிட தன்னுடைய நான்கு சகோதரர்கள், இரண்டு சகோதரிகளுடன் சேர்ந்து காசாவிற்கு பயணப்பட்டனர். அந்நேரம் அரேபிய - இஸ்ரேலிய போர் நடந்ததால் இஸ்ரேலிய பாதுகாப்பு படையினரால் அகமது யாசினின் குடும்பம் அல்-ஷாட்டி அகதிகள் முகாமில் அடைக்கப்பட்டனர்.

அவருக்கு பன்னிரெண்டு வயது இருக்கும்பொழுது தன் நண்பர் அப்துல்லாஹ் அல்-கதிபுடன் மல்யுத்தம் செய்ததில் இவருடைய கழுத்து பகுதியில் அடிபட்டு நாட்கள் கட்டு போட்டு இருந்தார். அந்த கட்டினை பிரித்த அன்றைய நாள் முதல் உடல் செயல்பாடு இல்லாமல் வாழ்ந்தார். நண்பனுடன் ஏற்ப்பட்ட சண்டையில் அவருடைய தண்டுவடம் பாதிக்கப்பட்டு எழுந்து நடக்கவோ ஒரு பொருளை தூக்கவோ முடியாமல் போனது அவருக்கு. யாசின், கைரோ, எகிப்தில் உள்ள அல்-அசார் பல்கலை கழகத்தில் சேர்ந்து படிப்பினை தொடர்ந்தார் ஆனால் அவருடைய இயலாமையால் அங்கே அவரால் தொடர்ந்து கல்வி பெற முடியவில்லை. ஆனாலும் வீட்டில் இருந்தபடியே அரசியல், சமூகவியல், பொருளாதாரம், தத்துவம் மற்றும் இஸ்லாமிய மார்க்க நூல்களையும் கற்றார். தமது 22 ஆம் வயதில் ஹலிமா யாசின் எனும் உறவினரை மணந்து கொண்டார். இவர்களுக்கு 11 பிள்ளைகள் உள்ளனர்.



</doc>
<doc id="95055" url="https://ta.wikipedia.org/wiki?curid=95055" title="துடுப்பாட்ட உலகக்கிண்ண இறுதிப் போட்டி 1992">
துடுப்பாட்ட உலகக்கிண்ண இறுதிப் போட்டி 1992

துடுப்பாட்ட உலகக்கிண்ண இறுதிப்போட்டி 1992 ("1992 Cricket World Cup Final", கிரிக்கெட் உலகக்கோப்பை இறுதிப்போட்டி 1992) என்பது ஒருநாள் பன்னாட்டுத் துடுப்பாட்டப் போட்டிகளின் ஐந்தாவது உலகக் கிண்ணத்துக்காக இடம்பெற்ற சுற்றுப் போட்டிகளின் இறுதிப் போட்டி பற்றியதாகும். இப்போட்டி 1992 மார்ச் 25 ஆம் நாள் மெல்பேர்ன் துடுப்பாட்ட அரங்கில் நடைபெற்றது. இறுதிப் போட்டியில் இம்ரான் கான் தலைமையிலான பாக்கித்தான் அணி இங்கிலாந்து அணியை 22 ஓட்டங்களால் வெற்றி பெற்று முதல் தடவையாக உலகக் கிண்ணத்தைப் பெற்றுக் கொண்டது.


இப்போட்டியில் நாணய சுழற்சியில் பாக்கிஸ்தான் அணி வெற்றியீட்டி துடுப்பெடுத்தாட முடிவெடுத்தது.



உதிரிகள் - 32

துடுப்பெடுத்து ஆடாதவர்கள் 

மொத்தம் 6 விக்கட் இழப்புக்கு - 249 (50 ஓவர்கள்)

ஆட்டமிழந்த ஒழுங்கு: 1-20 (அமிர் சுஹைல்), 2-24 (ரமீஸ் ராஜா), 3-163 (ஜாவீட்மியன்டாட்), 4-197 (இம்ரான்கான்), 5-249 (இன்சமாமுல் ஹக்), 6-249 (வசீம் அக்ரம்)

இங்கிலாந்து அணியின் பந்து வீச்சு


உதிரிகள் - 24

மொத்தம் சகல விக்கட்டுக்களையும் இழந்து 49.2 ஓவர்களில் - 227

ஆட்டமிழந்த ஒழுங்கு: 1-6 (இயன்பொதம்), 2-21 (ஸ்டிவார்ட்), 3-59 (ஹிக்), 4-69 (கூச்), 5-141 (லேம்ப்), 6-141 (லுவிஸ்), 7-180 (பெயர்பிரதர்), 8-183 (ரீவ்), 9-208 (டிப்ரடாஸ்), 10-227 (இலிங்வோத்)

பாக்கித்தான் அணியின் பந்து வீச்சு 

இப்போட்டியில் பாக்கித்தான் அணி இங்கிலாந்து அணியை 22 ஓட்டங்களால் வெற்றி பெற்று முதல் தடவையாக 'பென்ஸன் என்ட் ஹெஜஸ்' உலகக் கோப்பையை தனதாக்கிக் கொண்டது. போட்டியின் சிறப்பாட்டக்காரராக பாக்கிஸ்தான் அணியைச் சேர்ந்த வஸீம்அக்ரம் தெரிவானார்.


</doc>
<doc id="95061" url="https://ta.wikipedia.org/wiki?curid=95061" title="பதுஅ உலக இருபது20">
பதுஅ உலக இருபது20

பதுஅ உலக இருபது20 (ICC World Twenty20 அல்லது ICC World T20) அல்லது டி20 உலகக் கிண்ணம் என பன்னாட்டளவில் நடைபெறும் இருபது20 வகை துடுப்பாட்ட சாதனையாளர் போட்டிகள் அழைக்கப்படுகின்றன. இந்தப் போட்டிகளை இரண்டு ஆண்டுகளுக்கு ஒருமுறை பன்னாட்டுத் துடுப்பாட்ட அவை ஒருங்கிணைக்கிறது. பன்னிரெண்டு அணிகள் போட்டியிடும் இந்தப் போட்டியில் தேர்வுநிலை நாடுகளும் தகுதிநிலை பெற்ற நாடுகளும் பங்கேற்கின்றன. 
கீழ்வரும் அட்டவணையில் இதுவரை நடந்த மூன்று பதுஅ உலக இருபது20 போட்டிகளில் துடுப்பாட்ட அணிகளின் ஆட்டத்திறன் மேலோட்டமாகக் கொடுக்கப்பட்டுள்ளது. 



</doc>
<doc id="95062" url="https://ta.wikipedia.org/wiki?curid=95062" title="மேல்நோக்கு நாள்">
மேல்நோக்கு நாள்

மேல்நோக்கு நாள் என்பது பண்டைத் தமிழர் தம் வானியல் அறிவு கொண்டு கணக்கிட்ட நாட்களுள் ஒன்றாகும். நிலநடுக்கோட்டிலிருந்து ஞாயிற்றின் இருப்பிடத்தையும் புவியைச் சுற்றி வரும் நிலவின் நிலையையும் அடிப்படையாகக் கொண்டு, மேல்நோக்கு நாள், கீழ்நோக்கு நாள் என வகைப்படுத்தப்படுகிறது. மேல்நோக்கு நாட்களில் கூறைபோடுதல் போன்ற பூமிக்கு மேல் செய்யும் வேலைகளையும் கீழ்நோக்கு நாட்களில் கிணறு தோண்டுதல், கடைகோல் போடுதல் போன்ற நிலத்தி்ற்குக் கீழே செய்யும் வேலைகளைச் செய்யலாம் என்றும் தமிழர்களிடம் நம்பிக்கை உள்ளது.

ஒரு நாளின் நட்சத்ரங்களின் அடிப்படையில் அதனை மேல்நோக்கு நாள் என்று கணக்கிடப்படுகிறது.  
மேலே குறிப்பிட்ட நட்சத்திரங்கள் கொண்ட நாட்களை மேல்நோக்கு நாள் எனப்படுகிறது.


</doc>
<doc id="95063" url="https://ta.wikipedia.org/wiki?curid=95063" title="கீழ்நோக்கு நாள்">
கீழ்நோக்கு நாள்

கீழ் நோக்கு நாள் என்பது பண்டைத் தமிழர் தம் வானியல் அறிவு கொண்டு கணக்கிட்ட நாட்களுள் ஒன்றாகும். நிலநடுக்கோட்டிலிருந்து ஞாயிற்றின் இருப்பிடத்தையும் புவியைச் சுற்றி வரும் நிலவின் நிலையையும் அடிப்படையாகக் கொண்டு, மேல்நோக்கு நாள், கீழ்நோக்கு நாள் என வகைப்படுத்தப்படுகிறது. மேல்நோக்கு நாட்களில் கூறைபோடுதல் போன்ற பூமிக்கு மேல் செய்யும் வேலைகளையும் கீழ்நோக்கு நாட்களில் கிணறு தோண்டுதல், கடைகோல் போடுதல் போன்ற நிலத்தி்ற்குக் கீழே செய்யும் வேலைகளைச் செய்யலாம் என்றும் கூறப்படுகிறது.


</doc>
<doc id="95064" url="https://ta.wikipedia.org/wiki?curid=95064" title="கவுலூன் நகர மாவட்டம்">
கவுலூன் நகர மாவட்டம்

கவுலூன் நகர மாவட்டம் (Kowloon City District) ஹொங்கொங்கின் அரசியல் நிலப்பரப்புக்குள் உள்ள பதினெட்டு (18) மாவட்டங்களில் ஒன்றாகும். இது கவுலூன் நிலப்பரப்பில், கவுலூன் கிழக்கில் அமைந்துள்ள ஒரு மாவட்டம் ஆகும். இந்த மாவட்டத்தின் மக்கள் தொகை 2006 ஆம் ஆண்டில் கணிப்பின் படி 362,501 ஆகும். இந்த மாவட்டம் ஹொங்கொங்கில் மூன்றாவது அதிகம் படித்தவர்களைக் கொண்டதும் அதிக வருமான ஈட்டுவோரைக் கொண்டதுமான மாவட்டமாகும். மக்கள் அடர்த்தியைப் பொருத்தமட்டில் மக்கள் அடர்த்தி குறைந்த மாவட்டமாகும்.

இம்மாவட்டத்தில் உள்ள பிரதான நகரங்கள்:


கவுலூன் நகர மாவட்டம் என்று அழைக்கப்படும் நிலப்பரப்பு முன்னால் கவுலூன் மதில் நகரம் என அழைக்கப்பட்ட நிலப்பரப்பாகும். தற்போது "கவுலூன் மதில் நகரம்" அழைக்கப்பட்ட இடம் "மதில் நகர் பூங்கா" என அழைக்கப்படுகிறது.

அத்துடன் இந்த கவுலூன் நகர மாவட்டத்தில் தான் முன்னால் பன்னாட்டு விமான நிலையம் இருந்தது. இந்த விமான நிலையம் 1998 யூலை 6 ஆம் திகதி முதல் செக் லொப் கொக் தீவுக்கு இடமாற்றம் செய்யப்பட்டது. 

அத்துடன் முன்னாள் கை டக் விமான நிலையம் இருந்த நிலப்பரப்பு கடலின் மத்தியிலேயே இருந்தது. இந்த நிலப்பரப்பை மீள்கட்டுமானம் செய்து ஒரு பாரிய கை டக் கப்பல் நிறுத்தகம் ஒன்று கட்டப்பட்டு வருகிறது. 

இந்த மாவட்டத்திலும் சிறிய சிறிய பூங்காக்கள் நிறைய இருந்தாலும், காண்போர் கவரும் நிலப்பரப்பில் பெரிய பூங்காக்கள் இரண்டு உள்ளன.


இந்த மாவட்டத்தில் நான்கு பல்கலைக்கழகங்கள் உள்ளன.




</doc>
<doc id="95065" url="https://ta.wikipedia.org/wiki?curid=95065" title="கரி நாள்">
கரி நாள்

கரி நாள் என்பது சோதிடத் துறையில் கூறப்படும் நாட்களுள் ஒன்று ஆகும். தொடரக் கூடாதென்று எண்ணும் செயல்களைக் கரி நாளில் செய்யலாம் என்று கூறுவர்.

கரி நாள் என்பது கறுப்பு நாள் அல்லது கறுப்பு தினம் என்ற பொருளிலும் வழங்கப்படுகிறது. உதாரணமாக இலங்கையில் போர்க்குற்ற நாள் உள்ளிட்ட சில நாட்களைத் தமிழர்கள் கரிநாளாய்க் கருதுவர்.


</doc>
<doc id="95066" url="https://ta.wikipedia.org/wiki?curid=95066" title="துடுப்பாட்ட உலகக்கிண்ண இறுதிப் போட்டி 2003">
துடுப்பாட்ட உலகக்கிண்ண இறுதிப் போட்டி 2003

துடுப்பாட்ட உலகக்கிண்ண இறுதிப்போட்டி 2003 ("2003 Cricket World Cup Final", கிரிக்கெட் உலகக்கோப்பை இறுதிப்போட்டி 2003) என்பது ஒருநாள் பன்னாட்டுத் துடுப்பாட்டப் போட்டிகளின் எட்டாவது உலகக் கிண்ணத்துக்காக இடம்பெற்ற சுற்றுப் போட்டிகளின் இறுதிப் போட்டி பற்றியதாகும். இப்போட்டி 2003 மார்ச் 24 ஆம் நாள் ஜோகானஸ்பேர்க் துடுப்பாட்ட அரங்கில் நடைபெற்றது. இறுதிப் போட்டியில் ஆத்திரேலியா அணி இந்திய அணியை வென்று மூன்றாவது தடவையாக உலகக் கிண்ணத்தை வெற்றி கொண்டது.

50 ஓவர்களுக்கு மட்டுப்படுத்தப்பட்ட இப்போட்டி மார்ச் 23 2003ல் நடைபெற்றது.

தென்னாபிரிக்க ஜொஹானஸ்பேர்க் அரங்கம்



இப்போட்டியில் நாணய சுழற்சியில் வெற்றியீட்டிய இந்தியா அணி அவுஸ்திரேலியா அணியை முதலில் துடுப்பாடப் பணித்தது.

இந்த ஆட்டத்துக்கான நடுவர்களாகக் களத்தில் மேற்கிந்தியத் தீவுகளைச் சேர்ந்த எஸ். ஏ. பக்னரும், இங்கிலாந்தைச் சேர்ந்த டி. ஆர். ஷெப்பேர்ட்டும், மூன்றாவது நடுவராக ஆர்.இ. கொரிட்சனும் பங்கேற்றனர். போட்டி நடுவராக இலங்கையைச் சேர்ந்த ரன்ஜன்மடுகல்ல பணியாற்றினார்.

முதலில் துடுப்பாடிய அவுஸ்திரேலியா அணி 50 ஓவர் நிறைவில் 2 விக்கட் இழப்பிற்கு 359 ஓட்டங்களைப் பெற்றது. 
உதிரிகள் - 37

மொத்தம் 50 ஓவர் நிறைவில் 2 விக்கட் இழப்பிற்கு 359 ஓட்டங்கள் 

ஆட்டமிழந்த ஒழுங்கு: 1-105 (கில்கிறிஸ்ட், 13.6), 2-125 (ஹெய்டின், 19.5 )

துடுப்பெடுத்து ஆடாதவர்கள் டரன் லேமன், மைக்கல் பெவன், ஏ. சீமொன், ஜீ.பி. ஹோக், ஏ.ஜே. பிஹேல், பிரட்லீ, கிளென் மெக்ரா 

இந்தியா அணியின் பந்து வீச்சு

இந்தியா அணி 39.2 ஓவர்களில் சகல விக்கட்டுக்களையும் இழந்து 234 ஓட்டங்களை மாத்திரமே பெற்றுக்கொண்டது.
உதிரிகள் - 21

மொத்தம் 39.2 ஓவர்களில் சகல விக்கட்டுக்களையும் இழந்து 234 ஓட்டங்கள்

ஆட்டமிழந்த ஒழுங்கு: (சச்சின் டெண்டுல்கர், 0.5), 2-58 (கங்குலி, 9.5), 3-59 (மொகமட் கைப், 10.3), 4-147 (வீரேந்தர் சேவாக், 23.5), 5-187 (டார்விட், 31.5), 6-208 (யுவராஜ் சிங், 34.5), 7-209 (மொங்கியா, 35.2), 8-223 (ஹர்பஜன் சிங், 37.1), 9-226 (ஜே. சிரிசாந், 38.2), 10-234 (சாகீர் கான், 39.2)

ஆத்திரேலியா அணியின் பந்து வீச்சு 

இப்போட்டியில் அவுஸ்திரேலியா அணி 125 ஓட்டங்களினால் இந்தியா அணியை வெற்றி கொண்டு 2வது தடவையாகவும் உலக துடுப்பாட்டக் கிண்ணத்தைத் தனதாக்கிக் கொண்டது. போட்டியில் ஆட்டநாயகனாக ரிக்கி பாண்டிங் தெரிவானார். தொடர் ஆட்ட நாயனாக சச்சின் டெண்டுல்கர் தெரிவானார்.


</doc>
<doc id="95067" url="https://ta.wikipedia.org/wiki?curid=95067" title="நேரு முதல் நேற்று வரை">
நேரு முதல் நேற்று வரை

நேரு முதல் நேற்று வரை என்பது ப. ஸ்ரீ. இராகவன் எழுதி கிழக்குப் பதிப்பகத்தால் வெளியிடப்பட்ட ஒரு புத்தகம் ஆகும். இராகவன் இந்திய ஆட்சிப் பணி அதிகாரியாக இருந்தவர். இந்நூலில் நேரு, லால் பகதூர் சாஸ்திரி, இந்திராகாந்தி, காமராசர் மற்றும் பல தலைவர்களுடன் தனக்கேற்பட்ட அனுபவங்களைப் பகிர்ந்துள்ளார்; தம் பணிக்காலத்தில் நிகழ்ந்த நிகழ்வுகளை விவரித்துள்ளார்.


</doc>
<doc id="95068" url="https://ta.wikipedia.org/wiki?curid=95068" title="துடுப்பாட்ட உலகக்கிண்ண இறுதிப் போட்டி 2007">
துடுப்பாட்ட உலகக்கிண்ண இறுதிப் போட்டி 2007

துடுப்பாட்ட உலகக்கிண்ண இறுதிப்போட்டி 2007 ("2007 Cricket World Cup Final", கிரிக்கெட் உலகக்கோப்பை இறுதிப்போட்டி 2007) என்பது ஒருநாள் பன்னாட்டுத் துடுப்பாட்டப் போட்டிகளின் ஒன்பதாவது உலகக் கிண்ணத்துக்காக இடம்பெற்ற சுற்றுப் போட்டிகளின் இறுதிப் போட்டி பற்றியதாகும். இப்போட்டி 2007 ஏப்ரல் 28 ஆம் நாள் கரிபியன், பார்படோசு, கென்சிங்டன் ஓவல் துடுப்பாட்ட அரங்கில் நடைபெற்றது. இறுதிப் போட்டியில் ஆத்திரேலிய அணி, இலங்கை அணியை வென்று நான்காவது தடவையாகவும் உலகக் கிண்ணத்தை வெற்றி கொண்டது. ஆத்திரேலிய, இலங்கை அணிகள் 1996 துடுப்பாட்ட உலகக்கிண்ணப் போட்டியின் இறுதி ஆட்டத்துக்குத் தெரிவாகி இலங்கை அணி வெற்றிபெற்றிருந்தது. இந்த ஒரு தோல்வியைத் தவிர இதற்கு முன்னர் ஆத்திரேலியா இலங்கை அணிக்கெதிராக விளையாடிய அனைத்து உலகக்கிண்ணப் போட்டிகளிலும் வெற்றி பெற்றிருந்தது. இந்த இறுதி ஆட்டம் இலங்கை பங்குபற்றிய இரண்டாவது உலகக்கிண்ண இறுதி ஆட்டமாகும். ஆத்திரேலியாவுக்கு இது ஆறாவது இறுதி ஆட்டமாகும்.


கரிபியன், பார்படோசு, கென்சிங்டன் ஓவல் துடுப்பாட்ட அரங்கம்



இப்போட்டியில் நாணய சுழற்சியில் ஆத்திரேலியா அணி வெற்றியீட்டி துடுப்பெடுத்தாட முடிவெடுத்தது.


இந்த இறுதி ஆட்டம் இலங்கை பங்குபற்றிய இரண்டாவது உலகக்கிண்ண இறுதி ஆட்டமாகும். ஆத்திரேலியாவுக்கு இது ஆறாவது இறுதி ஆட்டமாகும்.

மழை காரணமாக ஒவ்வோர் அணிக்கும் 38 ஓவர்கள் கொடுக்கப்பட்டது. 
உதிரிகள் - 23

மொத்தம் - 4 விக்கட் இழப்புக்கு - 281 (38 ஓவர்கள்) 

துடுப்பெடுத்து ஆடாதவர்கள்: மைக்கேல் ஹசி, ஜீ.பி. ஹோக்,என்.டப்ளியு. பிரேக்கன், எஸ்.டப்ளியு. டைட், கிளென் மெக்ரா

ஆட்டமிழந்த ஒழுங்கு: 
1-172 (எம். எல். ஹெய்டின், 22.5), 2-224 (அடம் கில்கிறிஸ்ட், 30.3), 3-261 (ரிக்கி பாண்டிங் , 35.4), 4-266 (வொட்சன் 36.2)
இலங்கை அணியின் பந்து வீச்சு

மேலும் பொழிந்த மழையால் இலங்கை அணியின் ஓவர்கள் 36 ஆகக் குறைக்கப்பட்டது.
உதிரிகள் -15

மொத்தம் 8 விக்கட் இழப்புக்கு - 215 (36 ஓவர்கள்)

துடுப்பெடுத்து ஆடாதவர்: முத்தையா முரளிதரன்

ஆட்டமிழந்த ஒழுங்கு: 1-7 (உபுல் தரங்க 2.1), 2-123 (குமார் சங்கக்கார , 19.5), 3-145 (சனத் ஜெயசூரிய, 22.6), 4-156 (மகெல ஜயவர்தன , 25.5), 5-188 (திலகரத்ன டில்ஷான், 29.6), 6-190 (சமர சில்வா, 30.1), 7-194 (ரசல் ஆனொல்ட், 31.5), 8-211 (லசித் மாலிங்க, 33.6)

ஆத்திரேலியா அணியின் பந்து வீச்சு 

இறுதி ஆட்டத்தில் அவுஸ்திரேலியா 53 ஓட்டங்களால் வென்று உலகக்கிண்ணத்தை 4 வது தடவையாகக் கைப்பற்றியது. அவுஸ்திரேலியா இப்போட்டித்தொடரை எந்த ஒரு ஆட்டத்தையும் இழக்காமல் விளையாடி வென்றுள்ளமை குறிப்பிடத்தக்கது.


</doc>
<doc id="95069" url="https://ta.wikipedia.org/wiki?curid=95069" title="குளத்தங்கரை அரசமரம் (சிறுகதை)">
குளத்தங்கரை அரசமரம் (சிறுகதை)

குளத்தங்கரை அரசமரம் என்பது வ. வே. சு. ஐயர் எழுதிய ஒரு சிறுகதை. இதுவே தமிழின் முதல் சிறுகதை என்றும் கருதப்படுகிறது.

குளத்தங்கரையில் உள்ள அரசமரம் தன் வாழ்வில் கண்ட ருக்மணி எனும் பெண்ணின் கதையைச் சொல்கிறது. ‌”பெண்கள் மனசு நோகும்படி ஏதாவது செய்யத் தோணும்போது இனிமேல் இந்தக் கதையை நினைத்துப் பார்த்துக் கொள்ளுங்கள். விளையாட்டுக்காகக் கூடப் பெண்ணாய்ப் பிறந்தவர்களின் மனதைக் கசக்கவேண்டாம்” என்று இக்கதை முடிகிறது. மேலும் காளிதாசனின் "பெண்ணியலாரின் அன்பு நிறைந்த இருதயம் பூப்போல மிகவும் மெல்லியது ; அன்புக்குக் கேடுவரின், உடனே விண்டு விழுந்துவிடும்". (குஸும ஸத்ருசம் ...ஸத்ய: பாதி ப்ரணயி ஹ்ரதயம்) எனும் மேற்கோளும் கதையின் நீதியாக அமைந்துள்ளது.

காலம்

குளத்தங்கரை அரசமரம் வ.வே.சு.அய்யரால் 1917ல் புதுச்சேரியில் இருந்து அவர் நடத்திவந்த கம்பநிலையம் என்னும் பதிப்பகம் வெளியிட்ட மங்கையர்க்கரசியின் காதல் முதலிய கதைகள் என்னும் தொகுப்பில் இடம்பெற்றுள்ளது. கால அடிப்படையில் இன்னும் பழைய பல கதைகள் உள்ளன என்று இன்று ஆய்வாளர்கள் கருதுகிறார்கள்.


</doc>
<doc id="95072" url="https://ta.wikipedia.org/wiki?curid=95072" title="கை டக் கப்பல் நிறுத்தகம்">
கை டக் கப்பல் நிறுத்தகம்

கை டக் கப்பல் நிறுத்தகம் (Kai Tak cruise terminal) முன்னாள் கை டக் விமான நிலையம் இருந்த இடத்தில் கட்டப்பட்டு வரும் ஒரு கப்பல் நிறுத்தகமாகும். இதன் கட்டுமானப் பணிகள் 2013 ஆம் ஆண்டளவில் நிறைவடையும் என எதிர்ப்பார்க்கப் படுகிறது. 


</doc>
<doc id="95074" url="https://ta.wikipedia.org/wiki?curid=95074" title="புரூஸ் ஒக்சென்போர்ட்">
புரூஸ் ஒக்சென்போர்ட்

புரூஸ் நிக்கலஸ் ஜேம்ஸ் ஒக்சென்போர்ட்(Bruce Nicholas James Oxenford பிறப்பு: 5 மார்ச் 1960) ஆத்திரேலியாவைச் சேர்ந்த ஒரு துடுப்பாட்ட நடுவர்.


</doc>
<doc id="95075" url="https://ta.wikipedia.org/wiki?curid=95075" title="ஆப்பிரிக்கத் துடுப்பாட்டச் சங்கம்">
ஆப்பிரிக்கத் துடுப்பாட்டச் சங்கம்

ஆப்பிரிக்கத் துடுப்பாட்டச் சங்கம் ("African Cricket Association") ஆப்பிரிக்க நாடுகளில் துடுப்பாட்டத்தை முன்னேற்றுவதற்காக 1997 ஆம் ஆண்டு ஆரம்பிக்கப்பட்ட ஒரு பன்னாட்டு அமைப்பு. இவ்வாரியம் பிராந்திய அமைப்பாக இருந்தாலும், பன்னாட்டுத் துடுப்பாட்ட அவையின் ஓர் உறுப்பு அமைப்பாகும். இதில் தற்போது 20 நாடுகள் அங்கம் வகிக்கின்றன.

தேர்வுத் துடுப்பாடட் நாடுகள்

துணை உறுப்பு நாடுகள்

இணைந்த கூட்டு நாடுகள்



</doc>
<doc id="95076" url="https://ta.wikipedia.org/wiki?curid=95076" title="சம் சுயி போ மாவட்டம்">
சம் சுயி போ மாவட்டம்

சம் சுயி போ மாவட்டம் (Sham Shui Po District) ஹொங்கொங்கின் அரசியல் நிலப்பரப்புக்குள் உள்ள பதினெட்டு (18) மாவட்டங்களில் ஒன்றாகும். இது கவுலூன் நிலப்பரப்பில், கவுலூன் கிழக்கில் அமைந்துள்ள ஒரு மாவட்டம் ஆகும். ஹொங்கொங்கிலேயே வசதிக் குறைவானோரைக் கொண்ட மாவட்டம் இதுவாகும். அத்துடன் நான்காவது ஆகக்குறைந்த கல்வியறிவை கொண்டோர் வாழும் மாவாட்டம் இதுவாகும். ஆகக்குறைந்த வருமானத்தை ஈட்டுவோரோ இம்மாவட்டத்தில் அதிகமானோர் ஆகும். இடைப்பட்ட வருமானத்தைப் பெருவோரும் உள்ளனர். மிகுந்தக் கடினமான கூலித்தொழில் தொழில் நிலைகளை அதிகம் கொண்டோர் இம்மாவட்டத்தில் உள்ளனர். அத்துடன் ஹொங்கொங் நிலப்பரப்பு விரிவாக்கத் திட்டத்தின் கீழ் மறைந்துப் போன கல்லுடைப்பான் தீவு இந்த மாவட்டத்தில் நிலப்பரப்பில் தற்போது கவுலூன் தீபகற்ப நிலப்பரப்புடன் இணைந்து இந்த மாவட்டத்தின் நில எல்லைக்குள் அமைந்துள்ளது என்பதும் குறிப்பிடத்தக்கது. 

இந்தியர், பாக்கிசுதானியர், இலங்கையர், வங்காளி இனத்தவர் போன்றோர் கூலித் தொழிலாளர்களாக இந்த மாவட்டத்திலேயே வசிக்கின்றனர். இவரகள் அதிகமானோர் சம் சுயி போ நகரில் ஹொங்கொங் குப்பை சந்தையில் வேலை செய்பவர்களாகவே உள்ளனர். இந்திய மற்றும் இலங்கை தமிழர்களும் அதிகமானோர் இங்கு தான் வேலை செய்கின்றனர். 

இம்மாவட்டத்தின் நிர்வாகத்தின் கீழுள்ள பிரதான நகரங்கள்:


இந்த மாவட்டத்தில் அப்லியூ வீதி (Apliu Street) ஹொங்கொங்கில் மிகவும் பிரசித்திப்பெற்ற இடமாகும். இலத்திரனியல் பொருற்கள், இலத்திரன் பொருற்களின் உதிரிப்பாகங்கள் புதிய மற்றும் பழைய பொருற்கள் கிடைக்கும் இடம் இந்த மாவட்டம் ஆகும்.

அத்துடன் தங்கக் கணினி மையம் (Golden Computer Center) எனும் கணினி மட்டுமே விற்பனை செய்யும் மிகப் பெரிய அங்காடி இந்த மாவட்டத்தில் தான் உள்ளது. இந்த அங்காடி கட்டடம் ஹொங்கொங்கில் மிகவும் பிரசித்திப்பெற்றக் கட்டடமாகும். 

இந்த மாவட்டம் 1950 மற்றும் 1960 களில் மக்கள் தொகை அதிகம் கொண்ட மாவட்டமாகும். ஹொங்கொங்கின் வளர்ச்சியின் காரணமாக படித்தோர் மற்றும் வசதிப்படைத்தோர் இந்த மாவட்டத்தின் இருந்து தற்கால வசதிகளுடன் கூடிய குடியிருப்பு தொகுதிகளுக்கு போகின்றனர். 

இம்மாவட்டத்தின் வீட்டுக் குடியிருப்புத் தொகுதிகள் அதிகமானவை 100 - 50 ஆண்டுகள் பழமையானவைகளாகும். அவை 8 மற்றும் 9 மாடிகளை கொண்ட வீடுகளே அதிகம். கிட்டத்தட்ட 90 க்கும் அதிகமானவை பழங்கால வீட்டுத் தொகுதிகளாகும். அவற்றில் அநேகமானவற்றில் மின்தூக்கிகள் இல்லை. ஓரளவு வசதியிடையோர் அல்லது படித்தோர் வேறு இடங்களுக்கு நகர்ந்து விடுவதாலும், குறிப்பிட்ட எண்ணிக்கையிலான வீடுகள் தென்னாசிய நாட்டவர்களின் வாடகை வீடுகளாகியுள்ளன. 

இருப்பினும் புதிதாக கட்டபடும் வீட்டுத் தொகுதிகள், ஹொங்கொங்கில் ஏனைய இடங்களில் கட்டுவதைப் போன்றே எழுல்மிகு வசதியான வீட்டுத் தொகுதிகளாக எழுப்பப்பட்டு வருகின்றன.

இந்த மாவட்டத்தில் நான்கு தொடருந்த சேவை பாதைகள் ஓடுகின்றன. 


நூற்றுக்கணக்கான பேருந்து சேவைகள் இந்த மாவட்டத்தின் ஊடாக ஓடுகிறது. பல பேருந்து நிறுத்தகங்களும் உள்ளன. அதேப்போன்றே சிற்றுந்து சேவைகளும் சிற்றுந்து நிறுத்தகங்களும் பல உள்ளன.



</doc>
<doc id="95079" url="https://ta.wikipedia.org/wiki?curid=95079" title="குப்பை சந்தை (ஹொங்கொங்)">
குப்பை சந்தை (ஹொங்கொங்)

குப்பை சந்தை என்பது ஹொங்கொங்கில், சம் சுயி போ மாவட்டத்தில், சம் சுயி போ நகரில் இருக்கும் ஒரு சந்தையாகும். இதனை ஹொங்கொங் கண்டோனிசு மொழியில், லக்சப் எனும் சொல்லையும் மார்கெட் எனும் ஆங்கிலச் சொல்லையும் இணைத்து லக்சப் மார்கெட் என அழைக்கப்படுகிறது. இதனை சந்தை என அழைக்கப்பட்டாலும், இந்த வணிகம் சம் சுயி போ நகர் எங்கிலும் பரந்து காணப்படுகின்றது. அதாவது "சம் சுயி போ" என்றாலே இலத்திரனியல் கழிவு பொருட்களின் வணிக மையமாகவே உள்ளூரில் புகழ்பெற்று விளங்குகிறது.

இந்த அகற்றப்படும் இலத்திரனியல் பொருட்களை சேகரிக்கும், விற்பனை செய்யும், கொள்கலன்களுக்கு ஏற்றும் தொழில்கள் நடைப்பெறும் இவ்விடத்தை "லக்சப் மார்கெட்" என்று அழைக்கப்பட்டாலும், இது ஒரு சந்தைப் போன்று ஒரு வீதியிலோ அல்லது ஒரு கட்டடத்திலோ நடைப்பெறுவதில்லை. மாறாக சிம் சா சுயி நகரின் பெரும் நிலப்பரப்பு எங்கும் இடையிடையே கிட்டத்தட்ட 2 - 3 சதுர கிலோ மீட்டர் அளவில் நடைப்பெறுகிறது. இவ்வணிகம் நடைப்பெறும் கடைகள் உள்ள இடம், ஐந்து பேருந்து சாலைகளும், பல குறுக்குத் தெருக்களும் உள்ளடங்களான பரவலானப் பகுதியாகும்.

இந்த குப்பை சந்தையில் விற்பனை செய்வது என்னவென்றால், ஹொங்கொங்கில் வசதியானோர் ஒவ்வொரு நாளும் அப்புறப்படுத்தும் கணினி, மடிக்கணினி, தொலைக்காட்சி பெட்டி, குளிர்சாதனப் பெட்டி, வீட்டுக்குளிரூட்டி போன்ற இலத்திரனியல் பொருட்களாகும். இவை ஒன்று இரண்டு என்று அல்லாமல், ஒவ்வொரு நாளும் ஆயிரக்கணக்கில் இந்த குப்பைச் சந்தைக்கு வந்து சேர்கின்றன. இவற்றை தொகையாகக் கொள்முதல் செய்யும் இந்திய, பாக்கிசுதானிய, இலங்கை மற்றும் ஆப்பிரிக்க நாட்டு வணிகர்கள் இங்கிருந்து ஏற்றுமதி செய்கின்றனர். 

இந்த குப்பை சந்தை பலருக்கு பல்வேறு தொழில் வாய்ப்புகளையும் வழங்குகிறது. இந்த நாட்டவர்களால் அப்புறப்படுத்தும் இலத்திரனியல் பொருட்களை குப்பைத் தொட்டிகளில் சென்று சேகரிக்கும் தொழில், சேகரிக்கும் இலத்திரனியல் குப்பைகளை வாகனங்களில் ஏற்றும் தொழில், அவற்றை சுத்தப்படுத்தும் தொழில், அவற்றை பழுது பார்க்கும் தொழில், அவற்றை கொள்கலன்களுக்கு ஏற்றும் தொழில், என பல்வேறு தொழில்கள் ஹொங்கொங் வாழும் ஏழைகளின் அல்லது கல்வியறிவு குறைந்தோரின் தொழிலாகியுள்ளன. அதேவேளை தொழில் வாய்ப்புக்காக ஹொங்கொங் வந்துள்ள தென்னாசிய நாடுகளான இந்தியா, பாக்கிசுதான், இலங்கை, வங்காள தேசம் மற்றும் ஆப்பிரிக்க நாட்டவர்கள் அதிகமானோர் இத்தொழில்களில் ஈடுப்பட்டிருப்பதனைக் காணக்கூடியதாக உள்ளன. இக்கடைகளில் தொழில் புரிவோர் அநேகமானோர் நாள்கூலிகளாகவே தொழில் செய்கின்றனர். தமது ஒரு நாள் கூலியாக HK$ 150.00 முதல் HK$ 450.00 டொலர்கள் வரை பெறுகின்றனர். குறிப்பிட்ட சிலர் மட்டுமே மாதம் ஊதியம் பெறுவோராக உள்ளனர். 

அநேகமான இங்கு தொழில் புரியும் பாக்கிசுத்தான், இந்தியா, இலங்கை, ஆப்பிரிக்கா போன்ற நாட்டவர்கள் சட்டத்திற்கு புறம்பான வகையில் வீசா இன்றியே தொழில் செய்கின்றனர். இதனால் இவர்கள் தொழில் புரியும் போது அடையாள அட்டை மற்றும் வீசா சோதனைகள் நடைப்பெறும் கைதுசெய்யப்படுகின்றனர். சட்டவிரோதமாக தொழில் செய்தல் குற்றத்தின் அடிப்படையில் தண்டனைப் பெறுவதும், நாடுகடத்தப் படுவதும் கூட அடிக்கடி நிகழ்கின்றன. இருப்பினும் அவற்றிற்கு அகப்படாமல் பல ஆண்டுகளாக தொடர்ந்து தொழில் புரிவோரும் உள்ளனர்.

சம் சுயி போ நகரில் மட்டும் நூற்றுக்கணக்கான இலத்திரனியல் குப்பை கடைகள் உள்ளன. இக்குப்பை கடைகள் அநேகமாக மதியம் 2:00 மணிக்கு திறந்து இரவு 10:00 மணிவரை திறந்திருக்கும். 

அகற்றப்படும் இலத்திரனியல் பொருட்களை சேகரிக்கும் ஹொங்கொங் நாட்டவருக்கு சொந்தமான கடைகளில் வேலை செய்வோருக்கு, ஹொங்கொங் நாட்டவர் நியாயமான கூலி வழங்குவதனை அறிய முடிகிறது. வேலை பழுவும் அதிகம் இல்லை என்றும், தொழில் வழங்குனர்கள் பேசும் போது மனிதாபிமானத்துடன் தன்மையாகப் பேசுவதாகவும் அறியமுடிகிறது. அத்துடன் வேலை செய்வோரை ஹொங்கொங் நாட்டவர் பஞ்ஞாவ் என்றே அழைக்கின்றனர். "பஞ்ஞாவ்" என்றால் கண்டோனீசு மொழியில் நண்பர் என்று பொருளாகும். மிகவும் அதிகப் பாரமுள்ள பொருட்களை கொள்கலன்களில் ஏற்றும் பொழுது இயந்திர ஏற்றிகள் ஊடாக தொழிலாளருக்கு அதிகம் கடினம் கொடுக்காமல் ஏற்றப்படுகின்றது என்பதும் குறிப்பிடத்தக்கது.

இந்த அகற்றப்படும் இலத்திரனியல் சேகரிப்பு கடைகள் கணிசமானவை பாக்கிசுதானியர்கள் உடையவைகளும் உள்ளன. ஹொங்கொங் நாட்டின் நிரந்தர வசிப்புரிமை பெற்ற பாக்கிசுத்தானியர், இந்தியர் போன்றோர் கடைகள் வைத்துள்ளனர். இவர்களின் கடைகளில் வேலை செய்வோருக்கு HK$ 250.00 டொலருக்கும் குறைவான கூலியே கொடுக்கப்படுகின்றது. சில பாக்கிசுதானியர்களின் கடைகளில் பின்னேரம் 2:00 மணி முதல் இரவு 12:00 மணி வரை வேலை செய்தும் HK$ 150.00 டொலர்கள் மட்டுமே கூலி கொடுப்பதும் நடக்கின்றது. அத்துடன் சட்டவிரோத தொழிலாளர் எனும் காரணத்தால் கூலியை கொடுக்காமல் ஏமாற்றும் நிகழ்வுகளும் நிறைய உள்ளன. வேலை செய்து விட்டு கூலியை கேட்டு பிரச்சினை செய்தால், சட்டவிரோத தொழிலாளர் என ஹொங்கொங் காவல் துறைக்கு அறிவித்து பிடித்துக்கொடுக்கும் இறக்கமற்ற செயல்களும் நிறைய இவர்களால் நடைப்பெறுகின்றன.

இவ்வாறான காரணங்களால் வேலை செய்யும் பாக்கிசுதானியக் கூலி தொழிலாளர்களும், பாக்கிசுதான்மற்றும் இந்தியர் போன்றோரிடம் வேலை செய்ய விரும்பாமை காணப்படுகின்றன.
ஹொங்கொங்கில் வசிக்கும் உள்ளூர் மக்களும் தமது தேவைகளுக்கு மலிவு விலையில் இந்த இலத்திரனியல் பொருட்களை வேண்டுவதும் உண்டு. இந்தியா, பாக்கிசுத்தான், இலங்கை போன்ற நாட்டவர்களும் மலிவு விலையில் இவற்றை பெற்று தமது ஊர்களுக்கு அனுப்புவோரும் உள்ளனர். கிட்டத்தட்ட இயங்கும் நிலையில் உள்ள ஒரு பெண்டியம் 4 வகை கணினி HK$200.00 டொலர்களுக்கு பெறலாம். (இது ஹொங்கொங்கில் வேலை செய்யும் ஒரு கூலித் தொழிலாளியின் ஒரு நாள் ஊதியத்திற்கும் குறைவானத் தொகையாகும்.) 

இருப்பினும் உள்ளூரில் வசதிக்குறைவானோராக இருப்போர் காசு கொடுத்து வீட்டுத் தளபாடங்களையோ இலத்திரன் பொருட்களையோ வாங்க வேண்டிய நிலை பெரும்பாலும் இல்லை. ஏனெனில் அகற்றப்படும் பொருட்களை விரும்புவோர் பெற்றுக்கொள்ளும் படி சில செய்தித்தாள்கள் மற்றும் இணையத்தளங்கள் அறிவிப்பு செய்கின்றன. தேவையானோர் சென்று தமக்கு தேவையான இலவச இலத்திரனியல் பொருட்களைப் பெற்றுக்கொள்ளலாம். அதில் ஹொங்கொங் மக்கள் மத்தியில் பிரசித்திப்பெற்ற ஒரு இணையத்தளமாக ஏசியா எக்ஸ்பட் ஹொங்கொங் விளங்குகின்றது. அவற்றைப் பார்ப்போர் தமக்கு தேவையானப் பொருட்களின் விளம்பரம் வரும் போது நேரடியாக குறிப்பிட்ட வீடுகள் அல்லது இடத்திற்கு சென்று பெற்றுக்கொள்வர். அத்துடன் குறிப்பிட்ட அத்தளங்களில் ஒவ்வொரு நாளும் இலவசப் பொருட்கள் தொடர்பான தகவல்கள் தொடர்ந்து வந்துவண்ணமே இருக்கும் என்பது குறிப்பிடத்தக்கது. 


</doc>
<doc id="95081" url="https://ta.wikipedia.org/wiki?curid=95081" title="பஞ்ஞாவ்">
பஞ்ஞாவ்

பஞ்ஞாவ் என்பது கண்டோனிசு மொழியில் நண்பா அல்லது நண்பர் என்பதாகும். ஹொங்கொங்கில் வீதிக்கடைகள், சந்தைகள், போன்ற பொது இடங்களில் கொள்முதல் செய்வோரை அல்லது ஒருவரை விளித்துப் பேசுவதற்காக ஹொங்கொங்கர் இச்சொல்லைப் பயன்படுத்துகின்றனர். ஆண், பெண் இருப்பாலரையும் பஞ்ஞாவ் என்றே அழைப்பர். 

இது முன்பின் தெரியாத ஒருவரையும், ஏற்றம் தாழ்வு அற்ற வகையிலும், ஆண் பெண் எனும் பேதங்கள் இன்றியும் பஞ்ஞாவ் (நண்பர்) என அழைப்பது ஹொங்கொங்கரின் தனிச் சிறப்பான குணங்களில் ஒன்றாகும். 

குறிப்பாக ஹொங்கொங்கர் அல்லாத வெளி நாட்டவரை "பஞ்ஞாவ்" என்றே இம்மக்கள் விளிக்கின்றனர்.

ஹொங்கொங்கரின் தொழில் சாலைகள் மற்றும் கடைகள் போன்றவற்றில் தொழில் செய்வோரான இந்திய, பாக்கிசுத்தானிய, இலங்கை, வங்காளி போன்ற பிற நாட்டவர் எல்லோரையும் "பஞ்ஞாவ்" என்றே ஹொங்கொங்கர் அழைக்கின்றனர். கூலித்தொழிலாளர் என்றாலும் அதன் தொழில் தருநர் "பஞ்ஞாவ்" என்றே அழைப்பது இந்நாட்டு மக்களின் உயர் குணங்களில் ஒன்றாகும்.



</doc>
<doc id="95083" url="https://ta.wikipedia.org/wiki?curid=95083" title="சம் சுயி போ">
சம் சுயி போ

சம் சுயி போ ("Sham Shui Po") என்பது ஹொங்கொங், கவுலூன் தீபகற்ப நிலப்பரப்பில், சம் சுயி போ மாவட்டத்தில் உள்ள ஒரு நகரமாகும்.


</doc>
<doc id="95086" url="https://ta.wikipedia.org/wiki?curid=95086" title="கள்ளிச்செல்லம்மா">
கள்ளிச்செல்லம்மா

கள்ளிச்செல்லம்மா 1969 ல் வெளிவந்த மலையாளப் படம். பிரேம் நசீர், ஷீலா நடித்தது. இயக்கம் பி பாஸ்கரன். ஒளிப்பதிவு பெஞ்சமின் (வண்ணம்). கள்ளிச்செல்லம்மா என்றபேரில் மலையாள நாவலாசிரியர் ஜி. விவேகானந்தன் எழுதிய நாவலின் திரைப்பட வடிவம். கதைத்திரைக்கதையை ஜி விவேகானந்தனே எழுதினார். தலித் சாதியை சேர்ந்த ஓர் இளம்பெண் தனித்து வாழ்வதற்காக நிகழ்த்தும் போராட்டமே இந்த நாவலாகும். 

கே. ராகவன் மாஸ்டர் இசையமைத்த இந்த சினிமா மலையாளத்திரையிசை வரலாற்றில் மிக முக்கியமான ஒன்று. இதில் மலையாளத்தில் பின்னாளில் பெரும்புகழ்பெற்ற இரு பாடகர்கள் அறிமுகமானார்கள். கெ. ஜெயச்சந்திரன் ‘கரிமுகில் காட்டிலே’ என்ற பாடலையும் பிரம்மானந்தன் ‘மானத்தே காயலில்’ என்ற பாடலையும் முதல்முறையாகப் பாடியிருந்தார்கள். ரூபவாணி திரைக்கூடத்துக்காக சோபனா பரமேஸ்வரன்நாயர் தயாரித்திருந்தார்


</doc>
<doc id="95089" url="https://ta.wikipedia.org/wiki?curid=95089" title="திருச்சூர்">
திருச்சூர்

திரிசூர் ("Thrissur", , முன்னர் திரிச்சூர் அல்லது திருச்சூர்) என்பது கேரளத்தின் திருச்சூர் மாவட்டத்தில் உள்ள ஒரு நகரமாகும். கேரளத்தின் கொல்லத்துக்கு அடுத்ததாக ஐந்தாவது பெரிய நகரம். கேரளத் தலைநகர் திருவனந்தபுரத்தில் இருந்து 290 கிலோமீட்டர் தொலைவில் உள்ளது இந்த நகரம். இங்கு நடைபெறும் திருச்சூர் பூரம் திருவிழா மிகவும் பிரசித்தி பெற்றது. இந்நகரத்தில் ஏறத்தாழ 3.2 இலட்சம் மக்கள் வாழ்கின்றனர்.

பல பிரபலமான கோயில்கள் இந்ந்கரத்தில் உள்ளன. இங்குள்ள முதன்மையான திருத்தலம் 'வடக்குநாதன் கோவில்' என்றழைக்கப்படும் சிவபெருமானின் திருக்கோவிலாகும். இந்நகரின் மையத்தில் 65 ஏக்கர் பரப்புள்ள தேக்கின்காடு என்ற குன்று உள்ளது. அதன் நடுவே கேரளத்தின் புகழ்பெற்ற மாபெரும் ஆலயமான திருசிவப்பேரூர் சிவன் கோயில் உள்ளது, 'திருச்சிவப்பேரூர்' என்பதே மருவி திருச்சூர் என ஆயிற்று எனக் கருதப்படுகின்றது. அண்மைக்காலத்தில் திருச்சூர் சமக்கிருதவாதிகளால் "த்ரிஸ்ஸூர்" என அழைக்கப்படுகிறது. கேரள அரசும் அனைத்துப் பதிவுகளிலும் திருச்சூர் என்பதைத் த்ரிஸ்ஸூர் (Thrissur) எனப் பெயர் மாற்றம் செய்துள்ளது.

இது கேரளத்தின் பண்பாட்டுத் தலைநகரம் எனவும் அறியப்படுகிறது. இங்கே கேரளத்தின் முக்கியமான பண்பாட்டு அமைப்புகளான சங்கீத நாடக அக்காதமி, சாகித்ய அக்காதமி ஆகியவை இருப்பதே காரணம். இலக்கியம் கலைகளுக்கு தரமான வாசகர்கள் நிறைந்த ஊர். கேரளத்தின் அதிகமான எழுத்தாளர்கள் திருச்சூரைச் சுற்றியே வாழ்கிறார்கள்.

ஆண்டுதோறும் மேமாதம் சித்திரை பூர நட்சத்திரத்தில் திருச்சூர் தேக்கின்காடு மைதானத்தில் நிகழும் பூரத்திருவிழா கேரளத்தின் மிகப்பெரிய விழாவாகும். அலங்கரிக்கப்பட்ட நூற்றுக்கணக்கான யானைகளின் அணிவகுப்பு இது. இங்குள்ள நான்கு அம்மன் கோயில்களில் இருந்து ஊர்வலமாக வரும் யானைகள் மைதானத்தில் கூடி காட்சியளிக்கின்றன. திரிச்சூரில் திருவம்பாடி, பாறமேக்காவு என்ற இரு முக்கியமான அம்மன்கோயில்கள் உள்ளன. மேலும் திருச்சூரிலிருந்து 28 கிலோமீட்டர் தொலைவில் பிரசித்திபெற்ற கிருஷ்ணர் கோயிலான குருவாயூர் உள்ளது. மேலும் 40 கிலோமீட்டர் தொலைவில் பிரசித்தி பெற்ற கொடுங்கல்லுர் பகவதி கோயில் உள்ளது மற்றும் 23 கிலோமீட்டர் தொலைவில் திருப்பராயர் எனப்படும் இடத்தில் பிரசித்திபெற்ற இராமர் கோயில் உள்ளது. இந்தியாவின் நயகாரா என அழைக்கப்படும் அதிரம்பள்ளி நீர்வீழ்ச்சியும் இங்குதான் உள்ளது.


</doc>
<doc id="95093" url="https://ta.wikipedia.org/wiki?curid=95093" title="டிராக்டபிள் நடவடிக்கை">
டிராக்டபிள் நடவடிக்கை

டிராக்டபிள் நடவடிக்கை ("Operation Tractable") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு தாக்குதல். இது ஓவர்லார்ட் நடவடிக்கையின் போது பிரான்சின் ஃபலேசு நகர்ப் பகுதி அருகே பல ஜெர்மானியப் படைப்பிரிவுகளைச் சுற்றி வளைக்க நேச நாட்டுப் படைகள் மேற்கொண்ட முயற்சி.

நாசி ஜெர்மனியின் ஆக்கிரமிப்பிலிருந்த பிரான்சு மீதான நேச நாட்டு கடல்வழிப் படையெடுப்பு நார்மாண்டிப் பகுதியில் ஜூன் 6, 1944ல் துவங்கியது. இரு மாதங்கள் கடும் சண்டைக்குப்பின்னர் கடற்கரைப் பகுதியிலிருந்து பிரான்சின் உட்பகுதிக்கு நேச நாட்டுப் படைகள் முன்னேறத் தொடங்கின. இதனை முறியடிக்க ஜெர்மானியர்கள் நிகழ்த்திய லியூட்டிக் நடவடிக்கை தோல்வியில் முடிவடைந்தது. லியூட்டிக்கில் ஈடுபட்ட ஜெர்மானியப் படைப்பிரிவுகள் சுற்றி வளைக்கப்படும் அபாயம் உருவானது. லியூட்டிக் தாக்குதலில் ஜெர்மானியப் படைப்பிரிவுகள் நேச நாட்டுப் படை நிலைகளை ஆழமாக ஊடுருவித் தாக்கியதால், தாக்குதல் முறியடிக்கப்பட்டவுடன் முப்புறமும் எதிரிப்படைகளால சூழப்பட்டு சிக்கிக் கொண்டன. நேச நாட்டுப் படைநிலைகளின் இடையே ஜெர்மானியக் கட்டுப்பாட்டில் இருந்த பகுதி ஃபலேசு வீக்கப்பகுதி (Falaise Gap) என்று அழைக்கப்பட்டது. வடக்கில் கனடியப் படைகளும், மேற்கில் பிரிட்டானிய 2வது ஆர்மியும், தெற்கில் அமெரிக்க 1வது ஆர்மியும் இவ்வீக்கப்பகுதியை சூழ்ந்திருந்தன. இதன் நான்காவது புறத்தையும் கைப்பற்றி ஜெர்மானியர்களைச் சுற்றி வளைக்க நேச நாட்டுப் படைகள் வடக்கிலிருந்து டிராக்டபிள் நடவடிக்கையைத் தொடங்கின. இதில் 1வது கனடிய ஆர்மியும், 1வது போலந்திய கவச டிவிசனும் பங்கு கொண்டன.

ஆகஸ்ட் 14, 1944ல் இத்தாக்குதல் தொடங்கியது. துவக்கத்தில் மெதுவாக இருந்தாலும் போலந்திய 1வது கவச டிவிசன் புதிய தாக்குதல் முறைகளைப் பயன்படுத்தி ஐந்து நாட்களில் கிட்டத்தட்ட ஜெர்மானியர்களைச் சுற்றிய படைவளையத்தைப் பூர்த்தியாக்கிவிட்டது. ஆகஸ்ட் 19ல் சில நூறு மீட்டர்களே ஜெர்மானியர்கள் தப்பிச் செல்வதற்கு இடைவெளி எஞ்சியிருந்தது. ஃபலேசு வீக்கப்பகுதியில் சிக்கியுள்ள படைப்பிரிவுகளை மீட்டு நேச நாட்டுப் படைவளையத்தை உடைக்க ஜெர்மானியப் படைகள் அடுத்த இரு நாட்களில் கடும் எதிர்த்தாக்குதலை மேற்கொண்டன. போலந்திய 1வது கவச டிவிசன் இவற்றைச் சமாளித்து ஆகஸ்ட் 21ம் தேதி அமெரிக்கப் படைப்பிரிவுகளுடன் கைகோர்த்துவிட்டது. ஃபலேசு வீக்கப்பகுதி ஃபலேசு இடைப்பகுதியாக (Falaise Pocket) மாறிவிட்டது. இதில் ஜெர்மானிய ஆர்மி குரூப் “பி” ஐச் சேர்ந்த 1,50,000 வீரர்கள் சிக்கிக்கொண்டனர். இவர்களுள் பலர் தப்பினாலும், பெரும்பாலானோர் அடுத்த சில நாட்களில் சரணடைந்தனர்.


</doc>
<doc id="95099" url="https://ta.wikipedia.org/wiki?curid=95099" title="ரிச்சர்ட் கெட்டில்போரோ">
ரிச்சர்ட் கெட்டில்போரோ

ரிச்சர்ட் அலன் கெட்டில்போரோ (Richard Allan Kettleborough பிறப்பு: மார்ச் 15, 1973 ஷெஃபீல்ட், யோர்க்சயர்) ஓர் இங்கிலாந்து துடுப்பாட்ட நடுவரும் முன்னாள் முதல்தர துடுப்பாட்டக்காரரும் ஆவார்.


</doc>
<doc id="95100" url="https://ta.wikipedia.org/wiki?curid=95100" title="இந்தியப் பொதுத் தேர்தல், 1971">
இந்தியப் பொதுத் தேர்தல், 1971

இந்தியக் குடியரசின் ஐந்தாம் நாடாளுமன்றத் தேர்தல் 1971 ஆம் ஆண்டு நடைபெற்றது. தேர்தலில் வெற்றி பெற்ற உறுப்பினர்களைக் கொண்டு ஐந்தாவது மக்களவை கட்டமைக்கப்பட்டது. ஆட்சியிலிருந்த இந்திய தேசிய காங்கிரசு கட்சி 352 தொகுதிகளில் வென்று மீண்டும் ஆட்சியமைத்தது. இந்திரா காந்தி மூன்றாம் முறையாக பிரதமரானார்.

இத்தேர்தலில் 518 தொகுதிகளில் இருந்து 518 உறுப்பினர்கள் தேர்ந்தெடுக்கபபட்டனர். இவர்களைத் தவிர இரு ஆங்கிலோ-இந்தியர்களும், வடகிழக்கு பிரதேசத்திலிருந்து (தற்கால அருணாசலப் பிரதேசம்) ஒருவரும் மக்களவைக்கு நேரடியாக நியமனம் செய்யப்பட்டனர். 1969ல் இந்திய தேசிய காங்கிரசு இரண்டாக பிளவுபட்டது. பிரதமர் இந்திரா காந்தி தலைமையில் ஒரு கட்சியும், காமராஜர், நிஜலிங்கப்பா, மொரார்ஜி தேசாய் தலைமையில் “நிறுவன காங்கிரசு” அல்லது ஸ்தாபனக் காங்கிரசு என்ற பெயரில் ஒரு கட்சியும் உருவாகின. மக்களவையில் பெரும்பான்மையை இழந்த இந்திரா திமுக, சிபிஎம் ஆகிய கட்சிகளின் வெளி ஆதரவுடன் இரு ஆண்டுகள் பதவியில் நீடித்தார். பதவிக்காலம் முடிய ஓராண்டுக்கு முன்னராகவே ஆட்சியைக் கலைத்துவிட்டு தேர்தலை சந்தித்தார். கரீபீ ஹடாவோ (வறுமையை ஒழி) என்ற புதிய கோஷத்துடன் அவர் செய்த பிரச்சாரம் மக்களை மிகவும் கவர்ந்தது. இந்திராவின் காங்கிரசு நிறுவன காங்கிரசு தலைமையிலான எதிர்க்கட்சிக் கூட்டணியை எளிதில் தோற்கடித்து 352 தொகுதிகளில் வென்றது.

மொத்தம் 55.27% வாக்குகள் பதிவாகின



</doc>
<doc id="95104" url="https://ta.wikipedia.org/wiki?curid=95104" title="நைஜல் லோங்">
நைஜல் லோங்

நைகல் ஜேம்ஸ் லோங் (Nigel James Llong பிறப்பு: 11 பெப்ரவரி, 1969 ஆஷ்போட், கென்ற்) ஓர் இங்கிலாந்து துடுப்பாட்ட நடுவரும் முன்னாள் முதல்தர துடுப்பாட்டக்காரரும் ஆவார்.


</doc>
<doc id="95106" url="https://ta.wikipedia.org/wiki?curid=95106" title="4">
4

கிபி ஆண்டு 4 (IV) என்பது ஜூலியன் நாட்காட்டியில் புதன்கிழமையில் ஆரம்பமான சாதாரண ஆண்டு அல்லது செவ்வாய்க்கிழமையில் தொடங்கிய ஒரு நெட்டாண்டு ஆகும் (பார்க்க: நெட்டாண்டு வழு). அக்காலத்தில் இவ்வாண்டு "கேட்டசு மற்றும் சட்டர்னியசு ஆகியோரின் ஆட்சி ஆண்டு" ("Year of the Consulship of Lamia and Servilius") எனவும், "ஆண்டு 757" (பண்டைய உரோமன் அப் ஊர்பி கொண்டிட்டா நாட்காட்டியில்) எனவும் அழைக்கப்பட்டது. நடுக் காலப்பகுதி முதல் ஐரோப்பாவில் அனோ டொமினி ஆண்டுகள் அறிமுகப்படுத்தப்பட்ட பின்னரே இவ்வாண்டுக்கு 4 என அழைக்கும் முறை நடைமுறைக்கு வந்தது. கிறித்தவ பொது ஆண்டு முறையில் இது நான்காவது ஆண்டாகும். இதற்கு முந்தைய ஆண்டு கிபி 3 ஆகும்.

<onlyinclude>

பார்த்தியா நிலப்பகுதியின் (இன்றைய ஈரானில்) அரசன் பிராத்தசிசு மற்றும் அரசி மூசா ஆகியோர் பதவியில் இருந்து அகற்றப்பட்டு படுகொலை செய்யப்பட்டனர்.

</onlyinclude>



</doc>
<doc id="95111" url="https://ta.wikipedia.org/wiki?curid=95111" title="பிரானா மீன்">
பிரானா மீன்

தம்மைவிடப் பலமடங்கு பெரிய விலங்குகளைக்கூட ஒரு சில நிமிடங்களி;ல் கடித்துக் குதறி எலும்புக் கூட்டை மட்டும் விட்டு வைக்கின்ற பிரானா மீன்களின் "(Piranha)" பற்கள் சவர அலகு போன்று கூர்மையானவை. தாடைகள் மிகவும் வலிமைமிக்கவை.

இந்த பிரானா மீன்கள் தென்அமெரிக்காவிலுள்ள ஆறுகளிலும், ஏரிகளிலும் வாழ்வதாகக் கூறப்படுகின்றன. ஆர்ஜன்டீனாவின் வடபகுதி முதல் கொலம்பியா வரையிலான பிரதேசத்தில் காணப்படுகின்ற இவ்வகை மீன்களின் வித்தியாசமான 20 இனங்கள் அமேசன் நதியில் வாழ்கின்றன..

Serrasalmidae என்ற குடும்பத்தைச் சேர்ந்த பிரானா மீன் இனங்களுள் செந்நிற வயிற்றுப் பிரானா (Red-bellied piranha) என்பதே முரட்டுத்தனத்துக்குப் பெயர் பெற்றதாகும். Serrasalmus nattereri எனப் பாகுபடுத்தப்பட்டுள்ள இவ்வின மீன்கள் ஏனையவற்றைவிட மிக வலிமையான தாடைகளையும் மிகக் கூர்மையான பற்களையும் கொண்டுள்ளன.

பிரானாமீன் இனங்களைச் சேர்ந்த பெரும்பாலான மீன்கள் நீளத்தில் 60 சென்றிமீற்றருக்கு மேல் வளர்வதில்லை. சில இனங்களில் வயிற்றுப் பகுதி செம்மஞ்சள் நிறமாகவும், ஏனைய பகுதிகள் வெள்ளி நிறமாகவும் இருக்கும். வேறு சில முற்றாகக் கறுப்பு நிறமானவை. பிரானா மீன்களின் தலைபெரியதாகவும் மழுங்கியும் இருக்கும். உடல் ஆழமானதாக இருப்பதோடு, வயிறு வாள் போன்ற விளிம்புடையதாகக் காணப்படும். இவற்றின் வலிமையான தாடைகளில் முக்கோண வடிவான கூரிய பற்கள் இருக்கின்றன. இரு தாடைகளும் ஒன்றுசேரும்போது கத்தரிக்கோலைப் போல நறுக்கக்கூடியனவாக இப்பற்கள் அமைந்துள்ளன.

ஆற்றில் நீர்மட்டம் தாழ்வடையும் வேளையில் இவை கூட்டங்களாக இரை தேடிச் செல்கின்றன. ஒரு கூட்டத்தில் 100 க்கு மேற்பட்ட மீன்கள் இருக்கக்கூடும். பெரிய விலங்கொன்று தாக்கப்படும் சந்தர்ப்பங்களில் பல கூட்டங்கள் ஒன்றாகத் திரண்டு அவ்விலங்கைக் கடித்துக் குதறிவிடுகின்றன. பொதுவாக செந்நிற வயிற்றுப் பிரானாக் கூட்டமொன்றைச் சேர்ந்த மீன்கள் பரவிச் சென்று இரை தேடலில் ஈடுபடுகின்றன. இரையொன்று இனங்காணப்பட்டதும் கூட்டத்தின் அடுத்த உறுப்பினர்களுக்கு ஒலிச் சைகைகள் மூலம் செய்தி அறிவிக்கப்படும். பிரானாக்களின் செவிப்புலன் மிகக் கூர்மையானதாக இருப்பது கவனிக்கத்தக்கது. சைகை கிடைத்ததும் அனைத்து மீன்களும் இரையை நோக்கித் திரண்டு தாக்குதலை ஆரம்பிக்கின்றன. ஒவ்வொரு மீனும் இரையை ஒரு கடிகடித்துவிட்டு ஏனையவற்றிற்கு இடங்கொடுத்துவிட்டு அப்பால் செல்லும். இவ்வாறு குறுகிய நேரத்தினுள் எலும்புக்கூடு மாத்திரம் எஞ்சும் வரை இரையைத் தின்று தீர்த்துவிடுகின்றன. யானையே அகப்பட்டாலும் சிறிது நேரத்தில் இவ்வாறு தின்றுவிட்டு எலும்புளை மட்டும் விட்டுவிடும். 

மனிதர்கள் இவ்வாறு கொல்லப்படுவது மிக அபூர்வமாகவே நிகழ்கின்றது. எனினும், அண்மைக் காலத்தில் தென்னமெரிக்காவின் சில பகுதிகளில் மனிதர்கள் மீதான பிரானா தாக்குதல்கள் அதிகரித்து வந்துள்ளன. பிரேஸிலில் இடம்பெற்றுவரும் இத்தாக்குதல்களுக்கு Serrasalmus spilopleura என்ற பிரானா இனமே காரணமாக இருந்துள்ளது. தென்கிழக்கு பிரேஸிலில் ஒரு பிரதேசத்தில் மாத்திரம் 2003 கோடை காலத்தில் இரண்டு வாரங்களுக்குள் 52 தாக்குதல்கள் இடம்பெற்றிருந்தன. ஆறுகளுக்குக் குறுக்காக அணைகள் கட்டப்பட்டு நீரோட்டம் தடுக்கப்படுவது இவ்வதிகரிப்புக்குக் காரணமாக இருக்கலாம் என பேராசிரியர் இவான் சஸிமா என்ற பிரேஸில் நாட்டு விலங்கியலாளர் கூறியிருக்கிறார்.

பிரானா கடிப்பதனால் ஏற்படும் காயம் வட்டவடிவமாகக் குழிபோல இருக்கும். பெருமளவு இழையங்களும் குருதியும் இதன் மூலம் இழக்கப்படலாம். நதிகளில் குளிக்கச் செல்பவர்களே பெரும்பாலும் தாக்குதலுக்கு ஆளாகின்றனர். பிரானாக் கூட்டங்களால் தின்று தீர்க்கப்பட்ட மனிதர்கள் பற்றிய செய்திகள் அண்மைக்காலத்தில் பல பகுதிகளிலிருந்தும் அறிவிக்கப்பட்டுள்ள போதிலும் விஞ்ஞானிகள் இச்செய்திகளை ஏற்றுக்கொள்ளத் தயங்குகின்றனர். மேற்சொன்னவாறு பிரானாக்களினால் முற்றாகத் தின்று தீர்க்கப்பட்டவர்கள் பலர் மாரடைப்பினாலோ, நீரில் மூழ்கியதாலோ இறந்த பின்னரே பிரானாத் தாக்குதல் இடம்பெற்றிருக்க வேண்டும் என விஞ்ஞானிகள் கருதுகின்றனர்.



</doc>
<doc id="95114" url="https://ta.wikipedia.org/wiki?curid=95114" title="சவீர் தாராபூர்">
சவீர் தாராபூர்

சவீர் தாராபூர் (Shavir Tarapore), (பிறப்பு 26 திசம்பர் 1957), ஒருநாள் பன்னாட்டுத் துடுப்பாட்டங்களிலும் இருபது20 துடுப்பாட்டங்களிலும் செயலாற்றிவரும் ஓர் இந்தியத் துடுப்பாட்ட நடுவர். 1999ஆம் ஆண்டில் முதல் பன்னாட்டுத் துடுப்பாட்டத்தில் துவங்கி இதுவரை 9 ஒ.ப.து ஆட்டங்களிலும் இரண்டு இருபது20 ஆட்டங்களிலும் செயலாற்றியுள்ளார்.

மேலும் கர்நாடக மாநிலத் துடுப்பாட்ட அணிக்காக 1980/81 முதல் 1986/87 வரை ஆடியுள்ளார். ஆறு ஆட்டங்களில் 20 ஓட்டங்கள் எடுத்துள்ளார். தனது கழல்திருப்பப் பந்துவீச்சால் ஒன்பது விக்கெட்களை 37.66 என்ற சராசரியில் எடுத்துள்ளார். மூன்று பந்துகளை பிடித்து மட்டையாளரை வெளியேற்றியுள்ளார். 

சுரேஷ் சாத்திரிக்கு மாற்றாக ப.து.அவின் பன்னாட்டு நடுவர் குழாமில் எடுத்துக்கொள்ளப் பட்டுள்ளார்.



</doc>
<doc id="95115" url="https://ta.wikipedia.org/wiki?curid=95115" title="அமீஷ் சாஹிபா">
அமீஷ் சாஹிபா

அமீஷ் மகேஷ்பாய் சாஹிபா (Amiesh Maheshbhai Saheba) (பிறப்பு 15 நவம்பர் 1959, அகமதாபாத்) ஓர் முன்னாள் இந்தியத் துடுப்பாட்ட வீரரும் துடுப்பாட்ட நடுவரும் ஆவார்.குசராத் மாநிலத் துடுப்பாட்ட அணியில் மட்டையாளராக விளையாடியுள்ளார்.

பன்னாட்டுத் துடுப்பாட்ட அவையின் நடுவர்கள் குழாமில் சேர்க்கப்பட்டு தனது முதல் பணியை தேர்வுத் துடுப்பாட்டமொன்றில் 12 திசம்பர் 2008ஆம் ஆண்டு செய்தார்.

2008ஆம் ஆண்டு ஹர்பஜன் சிங்கிற்கும் ஸ்ரீசாந்த்திற்குமிடையே ஏற்பட்ட சர்ச்சையில் கருத்துக் கூறியதற்காக இவருக்கு 48 மணிநேர அவகாசமளித்து இரு ஆட்டங்கள் இடைநீக்க எச்சரிக்கையுடன் காரணம் கேட்கும் குறிப்பாணை வழங்கப்பட்டது.

இதுவரை 44 ஒருநாள் பன்னாட்டுத் துடுப்பாட்டங்களிலும் மூன்று இருபது20 ஆட்டங்களிலும் இரண்டு தேர்வுத் துடுப்பாட்டங்களிலும் செயலாற்றியுள்ளார்.
கிரிக்கின்ஃபோ விவரம்


</doc>
<doc id="95116" url="https://ta.wikipedia.org/wiki?curid=95116" title="பன்னாட்டு நடுவர்கள் மற்றும் முறையீடு நடுவர்கள் குழாம்">
பன்னாட்டு நடுவர்கள் மற்றும் முறையீடு நடுவர்கள் குழாம்

பன்னாட்டு நடுவர்கள் மற்றும் முறையீடு நடுவர்கள் குழாம் (International Panel of ICC Umpires and Referees) 1994ஆம் ஆண்டு பன்னாட்டுத் துடுப்பாட்ட அவையால் ஒவ்வொரு தேர்வுத் துடுப்பாட்டத்திலும் ஓரு நடுநிலை நடுவர் செயலாற்றுமாறிருக்க அமைக்கப்பட்டது. இது 1992/93 ஆண்டுகளில் நடத்தப்பட்ட சோதனை முயற்சியின் வெற்றியைத் தொடர்ந்து அமலாக்கப்பட்டது. இந்தக் குழாம் பத்து தேர்வுத் துடுப்பாட்ட நாடுகளின் துடுப்பாட்ட வாரியங்கள் ஒவ்வொன்றும் நியமிக்கும் நடுவர்களால் நிரப்பப் பட்டது. 2002ஆம் ஆண்டுமுதல் இதன் பணிக்கு உதவியாக பன்னாட்டுத் துடுப்பாட்ட அவையின் மேற்தட்டு நடுவர் குழு அங்கத்தினர்களும் செயலாற்றுகின்றனர். 

பன்னாட்டுக் குழாமின் நடுவர்கள் உள்நாட்டு ஒருநாள் துடுப்பாட்டங்களில் செயலாற்றுவர்; வேலைப்பளு மிகும்போதெல்லாம் தேர்வுத் துடுப்பாட்டங்களிலும் வெளிநாட்டில் நிகழும் ஒருநாள் துடுப்பாட்டங்களிலும் மேற்தட்டு நடுவர்களுக்கு துணையாக செயலாற்றுவர். ஒவ்வொரு முழு அங்கத்தினர் நாட்டு துடுப்பாட்ட வாரியமும் இரண்டு ஆட்ட நடுவர்களையும் ஓர் முறையீடு நடுவரையும் குழாமிற்கு நியமிக்கிறது.


</doc>
<doc id="95118" url="https://ta.wikipedia.org/wiki?curid=95118" title="ஆத்மானந்தர்">
ஆத்மானந்தர்

சுவாமி ஆத்மானந்தா (டிசம்பர் 8, 1883 - மே 14, 1959) திருவனந்தபுரத்தில் வாழ்ந்து மறைந்த வேதாந்தி மற்றும் யோகி. இவரது வீட்டில் நிகழும் வேதாந்த வகுப்புகள் சர்வதேசப் புகழ்பெற்றவை. ஆல்டஸ் ஹக்ஸ்லி, ஜூலியன் ஹக்ஸ்லி, பால் பிரண்டன் போன்ற பலர் இவரது மாணவர்கள். இவரை கார் குஸ்தாவ் யுங் வந்து சந்தித்திருக்கிறார்.



</doc>
<doc id="95123" url="https://ta.wikipedia.org/wiki?curid=95123" title="வழுத்தூர்">
வழுத்தூர்

வழுத்தூர் என்பது தஞ்சாவூர் - கும்பகோணம் தேசிய நெடுஞ்சாலையில் பாபநாசம் சட்டமன்ற தொகுதியில் அமைந்துள்ள கிராமம்.

இங்கு இந்து மற்றும் இசுலாமிய இனத்தை சேர்ந்த மக்களும் பிற மதத்தைச் சேர்ந்தவர்களும் வசிக்கிறார்கள். இங்குள்ள மக்களின் பிரதான தொழில் விவசாயம் மற்றும் கட்டிட வேலை.

இங்கு கைலாசநாதர் கோவிலும், பழமை வாய்ந்த அஷ்ஷைகு ஷாஹ் முஹம்மது வலியுல்லாஹ் தர்ஹாவும், முகையத்தின் ஆண்டவர் பள்ளிவாசலும் சிறப்பு மிக்க வழிபாடு தலங்களாகும்.


</doc>
<doc id="95125" url="https://ta.wikipedia.org/wiki?curid=95125" title="நடுவர் (துடுப்பாட்டம்)">
நடுவர் (துடுப்பாட்டம்)

நடுவர் (umpire) எனத் துடுப்பாட்டத்தில் குறிப்பிடப்படுபவர் இரு அணிகளையும் சார்ந்திராது நடுநிலையுடன் ஆடுகளத்தில் துடுப்பாட்ட விதிகளுக்குற்பட்டு முடிவுகள் எடுக்கக்கூடிய அதிகாரம் கொண்டவர். பந்து வீச்சு சரியான முறையில் வீசப்பட்டுள்ளதா, விக்கெட்களுக்கான முறையீடுகள் மற்றும் ஆட்டம் பொதுவான விதிகளுக்குட்பட்டு நடக்கிறதா என்பன குறித்த முடிவுகளை எடுப்பதுடன் எத்தனை பந்துகள் வீசப்பட்டுள்ளன என்பதை நினைவிறுத்தி பந்து வீச்சு நிறைவடைந்ததை அறிவிப்பார். 

துடுப்பாட்ட நடுவரும் துடுப்பாட்ட முறையீடு நடுவரும் (referee) வெவ்வேறு பணிகளைச் செய்பவர்கள். முறையீடு நடுவர் ஆட்டத்தின் போக்கை மாற்றும்விதமான முடிவுகளை எடுப்பதில்லை. பன்னாட்டு துடுப்பாட்ட போட்டிகளில் ஆட்டத்தினைக் கண்காணித்து மேலாளும் மட்டுறுத்தனராக உள்ளார்.


</doc>
<doc id="95126" url="https://ta.wikipedia.org/wiki?curid=95126" title="1830">
1830

1830 (MDCCCXXX) ஒரு வெள்ளிக்கிழமையில் ஆரம்பமான ஒரு சாதாரண கிரிகோரியன் ஆண்டாகும். பழைய, 12 நாட்கள் பின்தங்கிய ஜூலியன் நாட்காட்டியில் இவ்வாண்டு ஒரு புதன்கிழமையில் ஆரம்பமானது.





</doc>
<doc id="95133" url="https://ta.wikipedia.org/wiki?curid=95133" title="இலவச இலத்திரனியல் பொருட்கள் (ஹொங்கொங்)">
இலவச இலத்திரனியல் பொருட்கள் (ஹொங்கொங்)

இலவச இலத்திரனியல் பொருட்கள் அல்லது இலவச தளப்பாடப் பொருட்கள் என்பது ஹொங்கொங்கில் பணம் இன்றிப் பெற்றுக்கொள்ள கூடிய பொருட்களாகும். இவ்வாறு இலவசமாகப் பொருட்களைக் கொடுப்போருக்காக, இலவசமாக விளம்பரம் செய்துக்கொள்ளும் வசதியையும் ஹொங்கொங்கில் சில செய்தித்தாள்களும், சில இணையத்தளங்களும் வழங்குகின்றன. அவற்றில் ஹொங்கொங் வாழ் மக்கள் மத்தியில் எல்லோருக்கும் தெரிந்த தளமாக ஏசியா எக்சுபட் எனும் தளம் குறிப்பிடத்தக்கது; அத்தளத்தில் ஒவ்வொரு நாளும் இலவசப் பொருட்கள் தொடர்பான தகவல்கள் வெளிவந்த வண்ணமே இருக்கும்.

அவ்வாறு இலவசமாக வழங்கும் பொருட்களில் கணினி, மடிக்கணினி, தொலைக்காட்சிப் பெட்டி, குளிர்சாதனப் பெட்டி, வீட்டுக்குளிரூட்டி, சூடேற்றி போன்ற அனைத்து இலத்திரனியல் பொருட்களும் உள்ளடங்கும். தற்கால வீட்டு மற்றும் அலுவலகத் தளபாடப் பொருட்களும் கூட ஒவ்வொரு நாளும் விளம்பரப்படுத்தப் படுகின்றன. இவற்றை இந்தியா, பாக்கித்தான், இலங்கை போன்ற நாட்டவர்கள் இவ்விளம்பரங்களை பார்த்துச் சென்று, தமக்கு தேவையானவற்றை வேண்டி தமது நாடுகளுக்கு அனுப்பி வைப்பதும் உண்டு. ஹொங்கொங்கிலேயே வாங்கிப் பயன்படுத்துவதும் உண்டு. இன்னும் ஹொங்கொங்கிலேயே நிரந்தர வதிவுரிமைப் பெற்று, நல்ல வருமானம் பெறுவோரும், பணம் கொடுத்து இலத்திரனியல் பொருட்களை வாங்க விரும்பாமல், தமக்கு தேவையான பொருட்கள் இலவசமாக கிடைக்கும் வரை காத்திருப்பதனையும் காணக்கிடைக்கிறது.






இவ்வாறு இலவசமாக வழங்குவதாக விளம்பரப்படுத்தியும் எவரும் வாங்கவில்லையாயின், குறிப்பிட்ட பொருட்களின் உரிமையாளர்கள் மேலதிகமாக தங்கள் கையில் பணத்தை செலவிட்டு வீட்டுப் பொருட்கள் அப்புறப்படுத்தும் நிறுவனங்களை நாடுவதும் காணப்படுகின்றன. அத்துடன் இவ்வாறான இலவசப் பொருட்களை வாங்கி வறுமையான நாடுகளுக்கு அனுப்பி வைக்கும் சமூக சேவை நிறுவனங்கள் முதல், உள்ளூரில் மிகவும் குறைந்த விலையில் வசதி குறைந்தோரின் நலன் கருதி விற்பனை செய்யும் சமூக சேவை கடைகள் வரை ஹொங்கொங் எங்கும் காணப்படுகின்றன.

ஹொங்கொங்கில் இவ்வாறான நிலை இருப்பதால், ஹொங்கொங்கில் வாழ்வோர் எவருக்கும் அத்தியாவசியப் பொருட்கள் இல்லாத நிலை பெரும்பாலும் இல்லை எனலாம். அத்துடன் அடிப்படை வசதியற்றோர் என்றால், "தேடிச் சென்று" அடிப்படை வசதிகளை செய்துகொடுக்க சமூகசேவை நிறுவனங்களும் காத்துக்கொண்டுள்ளன.



</doc>
<doc id="95134" url="https://ta.wikipedia.org/wiki?curid=95134" title="சட்டம்பி சுவாமி">
சட்டம்பி சுவாமி

வித்யாதிராஜ சட்டம்பி சுவாமிகள் (ஆகஸ்ட் 1853 - மே 5, 1924) கேரளத்தில் புகழ்பெற்றிருந்த ஒரு வேதாந்தி, யோகி. இந்துமதச் சீர்திருத்தக்காரர். இந்து மதத்தின் பிராமணச் சடங்குகளுக்கு எதிராக போராடியவர். நாராயண குருவின் சமகாலத்தவர், மூத்த தோழர்; ஆத்மானந்தரின் ஆசிரியர்.

அய்யப்பன் பிள்ளை என்ற இயற்பெயர் கொண்ட சட்டம்பி சுவாமி திருவனந்தபுரத்துக்கு அருகே உள்ள கொல்லம் அல்லது கொல்லூர் என்ற சிற்றூரில் பிறந்தார். தந்தை தாமரசேரி வாசுதேவ சர்மா. தாய் நங்ஹேமப்பிள்ளி. குஞ்ஞன்பிள்ளை என்று செல்லப்பெயர் வைத்து அழைக்கப்பட்டார்.

மரபான முறையில் கல்வி கற்றார். சம்ஸ்கிருதமும் தமிழும் சோதிடமும் பயின்றபின் சொந்த முயற்சியால் ஆங்கிலத்தில் தேர்ச்சி பெற்றார். நாகர்கோயிலைச் சேர்ந்த வடிவீஸ்வரம் வேலுப்பிள்ளை ஆசான் அவரது ஆசிரியர். பதினைந்து வயதில் திருவனந்தபுரம் பேட்டை என்ற இடத்தில் இருந்த ராமன்பிள்ளை ஆசான் என்பவரிடம் அடிமுறையும் வர்ம வைத்தியமும் கற்றார். அவ்வாறு சட்டம்பி என்ற பெயர் கிடைத்தது. அதற்கு பயில்வான் என்று பொருள். அதன் பின் தைக்காடு அய்யாவு ஆசானிடம் ஹடயோகம் பயின்றார். இவரது குருநாதர் யார் என்று தெரியவில்லை. நாகர்கோயிலை ஒட்டிய மருத்துவாழ் மலையில் பலகாலம் இவர் தவம் செய்திருக்கிறார். அப்போது தன் குருவை கண்டடைந்திருக்கலாம் என்கிறார்கள். இவர் தமிழ் சித்தர் மரபைச் சேர்ந்தவர் என்பவர்கள் உண்டு.

சட்டம்பி சுவாமிகள் தைக்காடு அய்யாவு ஆசானிடம் ஹடயோகம் கற்றபோது இளைய மாணாக்கராக இருந்தவர் நாராயணகுரு. 1882ல் வாமனபுரம் அருகே அணியூர் என்ற ஊரில் நிகழ்ந்த கோயில் விழாவில் துறவியானபின் இருவரும் முதன்முறையாக சந்தித்ததாகச் சொல்லப்படுகிறது. மருத்துவாழ்மலையில் இருந்தபோதே நாராயணாகுருவிடம் அவருக்கு உறவிருந்திருக்கிறது. நாராயணகுருவும் சட்டம்பி சுவாமிகளும் சேர்ந்து நீண்ட பயணங்களை மேற்கொண்டார்கள். மருத்துவாழ்மலையில் ஒருகுகையில் தவமிருந்தார்கள். அந்த குகை இப்போதும் அவர்களின் நினைவிடமாகப் பேணப்படுகிறது. நாராயணகுரு அருவிப்புறத்தில் அவரது புகழ்பெற்ற சிவலிங்க பதிட்டையை நிகழ்த்தியபோது சட்டம்பி சுவாமி உடனிருந்தார். 

சட்டம்பி சுவாமிகள் சமூக சீர்திருத்தத்துக்காக போராடியவர். இந்து சமூகத்தில் அன்றிருந்த பல்வேறு சமூகச் சீர்கேடுகளுக்கெதிராக கடுமையாக எழுதியும் பேசியும் சுற்றுப்பயணம் செய்தார். தீண்டாமைக்கும் சாதிவேறுபாடுகளுக்கும் எதிரான சுவாமியின் தாக்குதல்கள் மிகவும் வேகம் உடையவை. கிறித்தவ மதமாற்ற முறைகளைப்பற்றியும் கடுமையான எதிர்ப்புகளை அவர் பதிவுசெய்திருக்கிறார். நீல கண்ட தீர்த்தபாதர், தீர்த்தபாத பரம ஹம்சர், ஆத்மானந்தா போன்ற யோகிகளும் கவிஞர் போதேஸ்வரன், பெருநெல்லி கிருஷ்ணன் வைத்யன்ம் வெளுத்தேரி கிருஷ்ணன் வைத்தியன் போன்ற பல இல்லறத்தாரும் அவருக்கு மாணவர்களாக இருந்தார்கள்.

சுவாமி விவேகானந்தர் 1892 ஆம் ஆண்டு டிசம்பர் மாதம் எர்ணாகுளத்திற்குச் சென்றபோது சட்டம்பிசுவாமிகளும் அங்கே இருந்தார். சுவாமி விவேகானந்தரைப் பற்றிக் கேள்விப்பட்டு அவரைக் காண வந்து கூட்டத்தைக் கண்டு தூரத்திலிருந்து அவரை தரிசித்து விட்டு சென்றார் சட்டம்பிசுவாமிகள். சட்டம்பி சுவாமிகளைப் பற்றிக் கேள்விப்பட்ட சுவாமி விவேகானந்தர், அவ்வளவு பெரிய மகான் என்னைத் தேடி வருவதா என்று கூறி தாமே சட்டம்பி சுவாமிகளைக் காணச் சென்றார். சட்டம்பி சுவாமிகளுக்கு இந்தி மொழி தெரியாததால், இருவரும் சமஸ்கிருதத்தில் தனிமையில் உரையாடினர். சட்டம்பி சுவாமிகளிடம் சின்முத்திரையின் பொருள் கேட்டார் சுவாமிஜி. தமிழ் நூற்களை நன்கு கற்றிருந்த சட்டம்பி சுவாமிகள் சின்முத்திரைக்கு அருமையாக விளக்கம் அளிக்கவே, சுவாமிஜி மகிழ்ந்தார். சுவாமிஜியின் அசைவ உணவுப் பழக்கத்தை மட்டும் ஏற்றுக்கொள்ள சட்டம்பி சுவாமிகளால் முடியவில்லை.சட்டம்பி சுவாமிகளால் பெரிதும் கவரப்பட்டார் சுவாமி விவேகானந்தார். 

வாழ்வின் கடைசிக்காலத்தில் சுவாமி பன்மன என்ற ஊரில் தங்கியிருந்தார். கும்பளத்து சங்குப்பிள்ளை என்ற அறிஞர் அவருடைய புரவலராக இருந்தார். இன்று அவர் சமாதியான இடம் பன்மனை ஆசிரமம் என்று அழைக்கப்படுகிறது.1934ல் திருவிதாங்கூருக்கு வந்த காந்தி அடிகள் அங்கே ஒருநாள் தங்கியிருந்தார்.

சுவாமி நிறைய நூல்களை எழுதியிருக்கிறார். அவரது கைப்பிரதிகள் பல அச்சேறாமல் பின்னாளில் கண்டெடுக்கப்பட்டன. அவர் எழுதி வெளிவந்த சிலநூல்கள் எண்பது வருடங்களுக்கு பின்னர் மறுபதிப்பு கண்டன. அவரது மலையாள உரைநடை நேரடியானது. அவருக்கு கேரள உரைநடை வளர்ச்சியில் ஒரு முக்கியமான பங்குண்டு.



</doc>
<doc id="95136" url="https://ta.wikipedia.org/wiki?curid=95136" title="சூடேற்றி">
சூடேற்றி

சூடேற்றி (Heater) என்பது வெக்கையான அல்லது சூடானக் காலத்தில் வசிப்பிடங்களில் பொருத்தப்பட்டிருக்கும் குளிரூட்டி போன்று, குளிரான காலங்களில் வசிப்பிடச் சுவர்களில் பொருத்தப்படும் அல்லது வசிப்பிடங்களில் வைக்கப்படும் சூடை ஏற்றும் ஒரு மின்னியல் சாதனமாகும். இந்தக் கருவியினுள் கம்பிச்சுருள் ஒன்று அமைக்கப்பட்டிருக்கும். இக்கம்பிச் சுருளின் வழியாக மின்சாரம் செல்லும் போது அந்தக் கம்பிச் சுருளானது வெப்பமடைகிறது. இவ்வாறு பெறப்படும் வெப்பமானது வெப்பக்கடத்தல் விதிகளின் படி அறையை கதகதப்பாக்குகிறது. 

இத்தகைய கருவிகளில் பெறப்படும் வெப்பத்தைக் கட்டுப்படுத்தும் அமைப்பு உண்டு. இவை அநேகமாக குளிர் பிரதேச நாடுகளிலேயே பயன்படுத்தப்படுகின்றன. மேலும் இத்தகைய சூடேற்றிகள் பெரிய மின்சாரப் பகிர்மான நிலையங்களின் கருவிகளுக்கு உள்ளேயும் பொருத்தப்பட்டிருக்கும். காற்றில் உள்ள ஈரப்பதம் காரணமாக மின்சாரக் கருவிகள் பழுதாவதைத் தவிர்க்க இத்தகைய சூடேற்றிகள் அமைக்கப்பட்டிருக்கும்.


</doc>
<doc id="95137" url="https://ta.wikipedia.org/wiki?curid=95137" title="ஒருநாள் பன்னாட்டுத் துடுப்பாட்ட உலகக்கிண்ண சாதனைகள் பட்டியல்">
ஒருநாள் பன்னாட்டுத் துடுப்பாட்ட உலகக்கிண்ண சாதனைகள் பட்டியல்

துடுப்பாட்ட உலகக்கிண்ணப் போட்டிகள் 1975 முதல் நான்கு வருடங்களுக்கு ஒரு முறை பன்னாட்டுத் துடுப்பாட்ட அவையினால் நடாத்தப்பட்டு வருகிறது.

துடுப்பாட்ட உலகக்கிண்ணப் போட்டிகளில் மட்டையாளருக்கான சாதனைகள் பலவற்றை சச்சின் டெண்டுல்கர் படைத்துள்ளார். பந்துவீச்சு சாதனைகளில் கிளென் மெக்ரா முன்னணி வகிக்கிறார்.

அணிக் குறியீடு

துடுப்பாட்டக் குறியீடு

பந்துவீச்சுக் குறியீடு

தற்போது விளையாடுவோர்

விளையாடிய போட்டிகளின் அடிப்படையில் தரப்படுத்தப்பட்டுள்ளது; 2007 ஆஸ்திரேலியா 11 போட்டிகள், 2003 ஆஸ்திரேலியா 11 போட்டிகள், 1996 இலங்கை 8 போட்டிகள் (புறக்கணிப்புப் போட்டிகள் 2 உட்பட). 1975 உலகக்கிண்ணத்தில், மேற்கிந்தியத் தீவுகள் அணியும் விளையாடிய அனைத்துப் போட்டிகளிலும் வென்றது (5 போட்டிகள்).

சச்சின் தெண்டுல்கர் பல்வேறு துடுப்பாட்ட சாதனைகளைக் கொண்டுள்ளார். அவற்றுள் அதிக சதங்கள், அதிக அரைச் சதங்கள் மற்றும் அதிக ஓட்டங்கள் என்பன அடங்கும். மேலும் அவர் அதிக ஆட்ட நாயகன் விருதுகளையும் வென்றுள்ளார்.

சச்சின் தெண்டுல்கர் உலகக்கிண்ணப் போட்டிகளில் அதிக அரைச்சதங்களைப் பெற்றுள்ளார். 2003 துடுப்பாட்ட உலகக்கிண்ணத்தில் இருமுறை 80களிலும் 90களிலும் ஆட்டமிழந்துள்ளார்.

பொண்டிங், 2003 துடுப்பாட்ட உலகக்கிண்ண இறுதிப்போட்டியில் இந்தியாவுக்கெதிராகச் சதம் பெற்றார். பின் 2007 துடுப்பாட்ட உலகக்கிண்ணத்தில் ஆஸ்திரேலியாவின் முதல் போட்டியில் ஸ்கொட்லாந்துக்கெதிராகச் சதம் பெற்றார்.

பந்து வீச்சுச் சாதனைகளில் கிளென் மெக்ராத் முன்னிலை வகிக்கிறார். இச் சாதனைகளில் மூன்றை அவர் வசப்படுத்தியுள்ளார். தொடர்ச்சியாக நான்கு பந்துகளில் நான்கு இலக்குகளைப் பெற்ற ஒரே பந்து வீச்சாளராக லசித் மாலிங்க திகழ்கிறார். இவர் 2007 துடுப்பாட்ட உலகக்கிண்ணத்தின்போது தென்னாபிரிக்க அணிக்கெதிராக இச்சாதனையை நிகழ்த்தினார். சமிந்த வாஸ், 2003ல் வங்காள தேச அணிக்கெதிரான போட்டியில் ஐந்து பந்துகளில் நான்கு இலக்குகளை வீழ்த்தியுள்ளார். போட்டியின் முதல் மூன்று பந்துகளில் இவர் மூன்று இலக்குகளையும் பெற்றது ஒரு சாதனையாகும். சேத்தன் சர்மா, சக்லைன் முஷ்டாக், பிரெட் லீ மற்றும் கேமர் ரோச் ஆகியோரும் ஹற்றிக் சாதனை புரிந்துள்ளனர்.

உலகக்கிண்ணப் போட்டியொன்றில் ஹற்றிக் பெற்ற முதல் வீரர் சேத்தன் சர்மா ஆவார். உலகக்கிண்ணப் போட்டிகளில் இரண்டு ஹற்றிக் பெற்ற முதல் வீரர் லசித் மாலிங்க ஆவார்.

சிறந்த களத்தடுப்பாளர்களுக்கான சாதனைகள் பல்வேறு காலப்பகுதிகளில் விளையாடிய வெவ்வேறு களத்தடுப்பாளர்களால் உருவாக்கப்பட்டாலும் இலக்குக் காப்பாளருக்கான சாதனைகளில் முன்னிலை வகிப்பவர் ஆஸ்திரேலிய அணி வீரர் அடம் கில்கிறிஸ்ட் ஆவார். இவர் அனைத்துப் போட்டிகள், ஒரு தொடர் மற்றும் ஒரு போட்டி ஆகியவற்றில் அதிக ஆட்டமிழப்புக்களைச் செய்துள்ளார்.

உதிரி என்பது துடுப்பாட்ட வீரர் ஒருவரால் தனது துடுப்பின் மூலம் பெறப்படும் ஓட்டங்கள் தவிர்ந்த ஓட்டங்களாகும். முறையற்ற பந்துவீச்சு (நோபோல்) ஒன்றின் போது துடுப்பாட்ட வீரர் தனது துடுப்பினால் பந்தை அடிப்பதன் மூலம் பெறப்படும் ஓட்டங்கள் இவற்றுள் அடங்காது. உதிரிகள் துடுப்பாட்ட வீரரின் ஒட்டங்களுடன் சேர்க்கப்படாது தனியே கணக்கிடப்படும்.

உலகக்கிண்ணம் இங்கிலாந்தில் நான்குமுறை நடைபெற்றுள்ளது. இதனால் இங்கிலாந்து மைதானங்களில் அதிக போட்டிகள் நடைபெற்றுள்ளன.

ஸ்டீவ் பக்னர் 1992 முதல் 2007 வரையான ஐந்து இறுதிப் போட்டிகளில் நடுவராகக் கடமையாற்றியுள்ளார். இதுவோர் உலகக்கிண்ண சாதனையாகும். ஆயினும் இவர் டேவிட் ஷெப்பேர்டிலும் 2 போட்டிகள் குறைவாக கடமயாற்றியுள்ளார்.

அதிக போட்டிகளில் பங்குபற்றிய வீரர்களாக ஆஸ்திரேலிய வீரர்களே காணப்படுகின்றனர் ஏனெனில் அவர்கள் நான்கு தொடர்ச்சியான உலகக்கிண்ண இறுதிப் போட்டிகளில் பங்குபற்றியுள்ளனர். ஐந்து தொடர்களில் பங்குபற்றிய வீரர்களே முதல் பத்து இடங்களில் காணப்படுகின்றனர்.

அண்டர்சன் கும்மின்ஸ், கெப்லர் வெசல்ஸ், எட் ஜோய்ஸ் மற்றும் இயோன் மோர்கன் ஆகிய நால்வரும் உலகக்கிண்ணப் போட்டிகளில் இரு வேறு நாடுகளைப் பிரதிநிதித்துவப்படுத்தி கலந்துகொண்டோராவர்.

20 வயதிலும் குறைந்த, 32 வீரர்கள் உலகக்கிண்ணப் போட்டிகளில் விளையாடியுள்ளனர். அவர்களுள் 21 பேர் இந்திய உபகண்டத்தைச் சேர்ந்தோராவர். இன்று வரை, 40இலும் கூடிய வயதுடைய 14 வீரர்கள் பங்குபற்றியுள்ளனர்.


</doc>
<doc id="95140" url="https://ta.wikipedia.org/wiki?curid=95140" title="2011 துடுப்பாட்ட உலகக்கிண்ண அணிகள்">
2011 துடுப்பாட்ட உலகக்கிண்ண அணிகள்

இது 2011 துடுப்பாட்ட உலகக்கிண்ணத்தில் விளையாடத் தேர்ந்தெடுக்கப்பட்ட அணிகளின் பட்டியல்.

பயிற்றுனர்: டிம் நீல்சன்


</doc>
<doc id="95143" url="https://ta.wikipedia.org/wiki?curid=95143" title="தங்கக் கணினி மையம்">
தங்கக் கணினி மையம்

தங்கக் கணினி மையம் என்பது ஹொங்கொங், கவுலூன் தீபகற்ப நிலப்பரப்பில், சம் சுயி போ மாவட்டத்தில், சம் சுயி போ நகரில் இருக்கும் கணினி மற்றும் உபகரணங்கள் விற்பனைச் செய்யும் ஒரு அங்காடி கட்டடமாகும். இக்கட்டடத்தில் இரண்டு பிரிவுகள் உள்ளன. ஒன்று "தங்கக் கணினி மையம்" மற்றது "தங்கக் கணினி அங்காடி" எனும் இரண்டு பிரிவுகளே அவைகளாகும்.


</doc>
<doc id="95148" url="https://ta.wikipedia.org/wiki?curid=95148" title="பென்ஸ் ஜோன்ஸ் புரதம்">
பென்ஸ் ஜோன்ஸ் புரதம்

பென்ஸ் ஜோன்ஸ் புரதம் ("Bence Jones protein") என்பது மல்ட்டிபிள் மயலோமா அல்லது வால்டன்ஸ்ட்ராம் மேக்ரோகுளோபுலீனிமியா நோய்நிலையில் குருதி அல்லது சிறுநீரில் காணப்படும் 22 முதல் 34 கிலோ டால்டன் எடையுள்ள ஒரு கோளப் புரதமாகும். செறிவாக்கப்பட்ட சிறுநீரை மின்னாற் பகுத்தலுக்கு உட்படுத்தி இப்புரதங்களின் இருப்பு கண்டறியப்படுகிறது.


</doc>
<doc id="95152" url="https://ta.wikipedia.org/wiki?curid=95152" title="யவ் சிம் மொங் மாவட்டம்">
யவ் சிம் மொங் மாவட்டம்

யவ் சிம் மொங் மாவட்டம் (Yau Tsim Mong District) என்பது ஹொங்கொங்கின் அரசியல் நிலப்பரப்புக்குள் உள்ள பதினெட்டு (18) மாவட்டங்களில் ஒன்றாகும். இம்மாவட்டம் கவுலூன் தீபகற்ப நிலப்பரப்பு பகுதியில், மேற்கு கவுலூன் பெருநகரத்தின் மையப் பகுதியில் அமைந்துள்ளது. இது மூன்றாவது மக்கள் அடர்த்தி மிக்க மாவட்டமாகும். 2006 ஆம் ஆண்டின் மக்கள் தொகைக் கணிப்பீட்டுன் படி 280, 548 ஆகும்.

இந்த யவ் சிம் மொங் மாவட்டம் என அழைக்கப்படும் மாவட்டம், முன்னாள் யவ் சிம் மாவட்டம் மற்றும் மொங் கொக் மாவட்டம் எனும் இரண்டு மாவட்டங்களை ஒருங்கிணைத்த மாவட்டமாகும். இந்த புதிய மாவட்டம் 1994 ஆம் ஆண்டு உதயமானது. இப்புதிய மாவட்டத்தின் பெயர் யவ் மா டேய், சிம் சா சுயி மற்றும் மொங் கொக் எனும் மூன்று பிரதான நகரங்களை உள்ளடக்கியதன் விளைவாக, அந்நகரங்களின் பெயர்களின் முதல் பகுதிகளை ஒருங்கிணைத்து சூட்டப்பட்ட புதிய பெயரே யவ் + சிம் + மொங் = யவ் சிம் மொங் மாவட்டம் என்றானது.

இம்மாவட்ட நிர்வாகத்தின் கீழுள்ள பிரதான நகரங்கள்:


இந்த மாவட்டத்தில் ஐந்து பிரதான தொடருந்து வழிக்கோடுகள் உள்ளன. அவைகளாவன: சுன் வான் வழிக்கோடு, குவுன் டொங் வழிக்கோடு, டுன் சுங் வழிக்கோடு, கிழக்கு தொடருந்து வழிக்கோடு மற்றும் விமான நிலைய அதிவிரைவு வழிக்கோடு போன்றவைகளாகும்.

இம்மாவட்டத்தின் ஊடாக நூற்றுக்கும் மேற்பட்ட தொடருந்து மற்றும் சிற்றுந்து போக்குவரத்து பணிகளும் நடைப்பெறுகின்றன. அத்துடன் பல பேருந்தகங்கள் மற்றும் சிற்றூந்தகங்கள் போன்றனவும் உள்ளன.

தமிழர்கள் அடிக்கடி வந்துப் போகும் சுங்கிங் கட்டடம் இம்மாவட்டத்தில்தான் உள்ளது. அத்துடன் "மேற்கு துறைமுகக் குறுக்கு சுரங்கம்" எனும் கடலுக்கு அடியிலான சுரங்கப் பாதை ஒன்றும் இம்மாவட்டத்தில் உள்ளது. 

ஹொங்கொங்கில் பிரசித்திப்பெற்ற பல்கலைகழகங்களில் ஒன்றான ஹொங்கொங் பல்தொழில் நுட்ப பல்கலைக்கழகம் இம்மாவட்டத்தில் இருப்பது என்பதும் குறிப்பிடத்தக்கது.



</doc>
<doc id="95153" url="https://ta.wikipedia.org/wiki?curid=95153" title="மாம்பழச்சிட்டு">
மாம்பழச்சிட்டு

மாம்பழச்சிட்டு (Common Iora - "Aegithina tiphia") என்பது தெற்காசிய வெப்பமண்டலப் பகுதிகளில் காணப்படும் (மரங்களில்) அடையும் (passerine) பறவைகளுள் ஒன்றாகும்; இதற்கு மஞ்சள் சிட்டு என்றொரு பெயரும் உண்டு. 

இது ஊர்க்குருவியிலும் சற்று சிறிதாய்க் கீழ்ப்பக்கம் பசுமஞ்சளாய் இருக்கும் ( 14 செமீ [] ). ஆண், பெண் இரண்டுமே இனப்பெருக்கமல்லா காலத்தில் பசுமை கலந்த மஞ்சள் நிறவுடலும் இறக்கைகளில் வெண்பட்டைகளும் கொண்டிருக்கும்; ஆனால் பெண் சிட்டின் மேல்பாகம் பசுமையாக இருக்கும், ஆணின் இறக்கைப்பகுதி கருமை அதிகமாயிருக்கும்; இனப்பெருக்க காலத்தில் ஆணின் முதுகும் தலையும் வாலும் கருத்திருக்கும்; மஞ்சள் நிறம் தூக்கலாகத் தெரியும். குளிர்காலத்தில் ஆண் சிட்டு தன் கருமையை இழந்து பேடையைப் போல் பசுமை போர்த்திருக்கும். மர நெருக்கமுள்ள இடங்கள், தோட்டங்கள், சிறு காடுகளில் இவை இணையுடன் வாழும். 


</doc>
<doc id="95155" url="https://ta.wikipedia.org/wiki?curid=95155" title="கவுலூன்">
கவுலூன்

கவுலூன் (Kowloon) என்பது ஹொங்கொங்கின் பெருநகர நிலப்பரப்பைக் குறிக்கும் பெயராகும். இந்த பெருநகர நிலப்பரப்பிற்குள் கவுலூன் தீபகற்பம் மற்றும் புதிய கவுலூன் நகரபரப்புகளும் உள்ளடக்கமாகும். இந்த பெருநிலப்பரப்பின் எல்லைகளாக கிழக்கில் லெய் யூ மூன், மேற்கில் மெய் பூ சுன் ச்சுன் மற்றும் கல்லுடைப்பான் தீவும், வடக்கில் சிங்கப் பாறை, தெற்கில் விக்டோரியா துறைமுகம் போன்றவைகளும் உள்ளன. இப்பெருநிலப்பரப்பின் மக்கள் தொகை 2006 ஆம் ஆண்டின் கணிப்பின் படி 2,019,533 ஆகும். மக்கள் அடர்த்தி 43,033/km ஆகும். ஹொங்கொங் தீவின் கடலின் எதிரே வடப்பகுதியிலும், புதிய கட்டுப்பாட்டகத்தின் தெற்காகவும் அமைந்துள்ளது. இந்த தீபகற்ப நிலப்பரப்பு 47 கிலோ மீட்டர்களை கொண்டுள்ளது. ஹொங்கொங் மொத்த மக்கள் தொகையில் 48% வீதமான மக்கள் தொகையினர் இப்பெருநிலப்பரப்பிலேயே உள்ளனர். 

கவுலூன் பெருநகர நிலப்பரப்பு, புவியியல் ரீதியாக ஹொங்கொங்கின் இரண்டு சட்ட சபைகளை அலகுகளைக் கொண்டுள்ளது, அவைகளாவன:


இந்த கவுலூன் பெருநகர நிலப்பரப்புக்குள் ஐந்து மாவட்டங்கள் உள்ளடங்கியுள்ளன:




</doc>
<doc id="95168" url="https://ta.wikipedia.org/wiki?curid=95168" title="நாணயம் சுண்டல்">
நாணயம் சுண்டல்

இரண்டு நிகழ்தகவுகள் கொண்ட நிகழ்ச்சி ஒன்றில் எழுமாறாக ஒன்றைத் தெரிவு செய்வதில் பொதுவாக நாணயச் சுண்டல் ("coin flipping" அல்லது "coin tossing") நடாத்தப்படுகிறது.

பொதுவாக விளையாட்டுப் போட்டிகளில் ஆட்ட நிகழ்வுகளுக்காக அணிகளை ஒழுங்குபடுத்துவதில் நாணயச் சுண்டல் பயன்படுகிறது. நாணயத்தின் இரு பக்கங்களில்; பெறுமதி பொறிக்கப்பட்ட பகுதி பூ எனவும் அரச இலட்சணை அல்லது இராணி தலை பொறிக்கப்பட்ட பகுதி தலை எனவும் கொள்ளப்படும்.

நாணயம் மடிக்கப்பட்ட சுட்டு விரலின் மீது வைக்கப்படும். பின் பருவிரலின் மூலம் வளியில் சுழன்று செல்லக்கூடியவாறு
சுண்டப்படும். வளியில் சுழன்றுகொண்டிருக்கும் போதே தலை, பூ தீர்மானிக்கப்படும்.

சம நிகழ்தகவுள்ள சந்தர்ப்பங்களில் நாணயச் சுண்டல் பயன்படுத்தப்படும். ஒன்றுக்கு மேற்பட்ட தடவைகளிலும் நாணயச் சுண்டல் மேற்கொள்ளப்படலாம்.

இங்கு சாத்தியமான நிகழ்வுகள்:

நிகழ்தகவுகள்:


</doc>
<doc id="95172" url="https://ta.wikipedia.org/wiki?curid=95172" title="அவிநயம்">
அவிநயம்

அவிநயம் என்பது கிபி 9 ம் நூற்றாண்டில் எழுதப்பட்ட ஒரு தமிழ் இலக்கண நூல் ஆகும். இதனைக் கி.பி. ஆறாம் நூற்றாண்டு நூல் எனவும் குறிப்பிடுகின்றனர். இந்த நூல் அவிநாயனார் என்று அறியப்படும் புலவரால் எழுதப்பட்டது. இந்தப் புலவரின் பெயர் அவிநயம் என்னும் நூல் எழுதியதால் உருவாக்கப்பட்டதாக எண்ண இடம் தருகிறது.

தொல்காப்பியம், இறையனார் களவியல், யாப்பருங்கலம், யாப்பருங்கலக் காரிகை, வீரசோழியம், நன்னூல், களவியற் காரிகை, புறப்பொருள் வெண்பாமாலை, பன்னிரு பாட்டியல் என்னும் நூல்களுக்கு எழுதப்பட்ட உரைநூல் மேற்கோள்களிலிருந்து திரட்டப்பட்டவை. இதனை முதன்முதலில் திரட்டியவர் மயிலை சீனி வேங்கடசாமி.

இந்த நூலுக்கு இராச பவித்திரப் பல்லவதரையன் என்ற உரையாசிரியர் உரை எழுதி உள்ளார். 

அவிநயம், அவிநயப் புறனடை, அவிநயனார் பாட்டியல், அவிநயனார் புறத்திணைப்படலம் என நான்காகப் பிரிக்கப்பட்டு அவிநயம் பதிப்பிக்கப்பட்டிருக்கின்றது. எழுத்த்திகாரம், சொல்லதிகாரம், பொருளதிகாரம், யாப்பதிகாரம், அவிநயப் புறனடை, அவிநயனார் பாட்டியல் எனவும் இதனைப் பகுத்துக் காட்டியுள்ளனர். 



</doc>
<doc id="95175" url="https://ta.wikipedia.org/wiki?curid=95175" title="டனாக்">
டனாக்

டனாக் (தனாக்) என்பது யூதர்களுக்கு புனித நூலாகிய யூத விவிலியத்தின் தொகுப்பைக் குறிக்கும் பெயர் ஆகும். இது எபிரேயத்தில் תַּנַ"ךְ‎ (Tanakh) என்று எழுதப்படும். அதன் ஒலிப்பு taˈnaχ அல்லது təˈnax என்று வரும் (Tenakh, Tenak, Tanach போன்ற சொல் வடிவங்களும் உண்டு)

டனாக் என்னும் சுருக்கப் பெயர் தோரா (Torah), நவியீம் (Nevi'im), கெதுவிம் (Ketuvim) என்னும் மூன்று எபிரேயச் சொற்களின் முதல் எழுத்துக்களையும் கொண்டு உருவாக்கப்பட்ட ஒரு கலைச்சொல் ஆகும் (அதாவது: TaNaKh). இச்சொல் எபிரேய விவிலியத்தின் மூன்று பகுதிகளையும் கீழ்வருமாறு குறித்துநிற்கிறது:

யூத மரபுப்படி, தாநாக்கில் அடங்கியுள்ள நூல்கள் 24 ஆகும். அவை பின்வருமாறு:




The "Five Megilot" / "Five Scrolls": ஐந்து சுருள்கள்:

பிற கெதுவிம் (எழுத்துப் படைப்புகள்):




</doc>
<doc id="95177" url="https://ta.wikipedia.org/wiki?curid=95177" title="5-ஆம் நூற்றாண்டு">
5-ஆம் நூற்றாண்டு

கிபி ஐந்தாம் நூற்றாண்டு (5ம் நூற்றாண்டு, 5th century AD) என்ற காலப்பகுதி கிபி 401 தொடக்கம் கிபி 499 வரையான காலப்பகுதியைக் குறிக்கிறது.





</doc>
<doc id="95180" url="https://ta.wikipedia.org/wiki?curid=95180" title="கடவுனு பொறந்துவ">
கடவுனு பொறந்துவ

கடவனு பொறந்துவ (சிங்களம்: "කඩවුනු පොරොන්දුව", நிறைவேற்றப்படாத வாக்குறுதி) என்பது இலங்கையின் முதலாவது சிங்களப் பேசும் படமாகும். இத்திரைப்படம் 1947 ஆம் ஆண்டு சனவரி 21 திகதியன்று திரையிடப்பட்டது.

இத்திரைப்படம் இதே பெயரில் மீண்டும் 1982 ஆம் ஆண்டில் தயாரிக்கப்பட்டது. இதில் விஜய குமாரதுங்க நடித்திருந்தார்.

‘கடவனு பொறந்துவ’ இலங்கையில் தயாரிக்கப்பட்ட முதலாவது சிங்களத் திரைப்படமாக இருந்தாலும் அதன் தயாரிப்புக்கு முன்னின்று உழைத்தவர்கள் இலங்கைத் தமிழர்களும், முஸ்லிம்களும், இந்தியத் திரைப்படக் கலைஞர்களும் ஆவர். இந்தப் படத்தை எஸ். எம். நாயகம் தயாரிக்க இந்தியாவைச் சேர்ந்த ஜோதி சின்ஹா என்பவர் நெறிப்படுத்தியிருந்தார்.

இந்தப் படத்தில் கதாநாயகனாக பி. ஏ. டபிள்யூ. ஜயமானவும், கதாநாயகியாக ருக்மணி தேவியும் மற்றும் எடி ஜயமான, ஜெமினிகாந்தா, ஹிகோ. பெர்னாண்டோ, பீற்றர் பீரிஸ், ஸ்டன்லி மல்வராச்சி, பேட்டம் பெர்னாண்டோ உட்படப் பலரும் நடித்திருந்தனர்.

மொகிதீன் பேக் மற்றும் தென்னிந்தியத் திரைப்படப் பாடகர்களான ஏ. எம். ராஜா, ஜிக்கி, ஜமுனாராணி, என். சி. கிருஷ்ணன் ஆகியோர் பாடல்களைப் பாடியிருந்தனர். 12 பாடல்கள் இடம்பெற்றிருந்தன. அவற்றை ஆர். நாராயண ஐயர் இசையமைத்திருந்தார்.

இத்திரைப்படம் முதன் முதலில் கொழும்பில் கிங்ஸ்லி திரையரங்கில் திரையிடப்பட்டது. 200 நாட்கள் தொடர்ந்தும் திரையிடப்பட்டது. சிங்களத் திரையுலகில் வசூல் சாதனையை படைத்தது.



</doc>
<doc id="95182" url="https://ta.wikipedia.org/wiki?curid=95182" title="கொலோசையர் (நூல்)">
கொலோசையர் (நூல்)

கொலோசையர் அல்லது கொலோசையருக்கு எழுதிய திருமுகம் ("Letter [Epistle] to the Colossians")
என்னும் நூல் கிறித்தவ விவிலியத்தின் இரண்டாம் பகுதியாகிய புதிய ஏற்பாட்டில் பன்னிரண்டாவதாகவும், தூய பவுலின் திருமுகங்கள் வரிசையில் ஏழாவதாகவும் அமைந்துள்ளது. மூல மொழியாகிய கிரேக்கத்தில் இந்நூலின் பெயர் Epistole pros Kolossaeis (Επιστολή προς Κολοσσαείς) எனவும் இலத்தீன் மொழிபெயர்ப்பில் Epistula ad Colossenses எனவும் உள்ளது . இம்மடல் தூய பவுலின் பெயரால் கி.பி. 70-80 ஆண்டுகளில் அவரது சீடர் ஒருவரால் எழுதப்பட்டிருக்கலாம் என்பது அறிஞர் கருத்து. இதை மறுப்போரும் உள்ளனர் .

விவிலியத்தில் கிறிஸ்தியல் விளக்கம் மிகுதியாய்க் கொண்ட நூல் கொலோசையர் திருமுகம் ஆகும். கிறிஸ்து இல்லாமல் கிறிஸ்தவர்களாக வாழ இயலாது என இத்திருமுகம் வலியுறுத்திக் கூறுகிறது.

கொலோசையர் திருமுகத்திலேயே தூய பவுல்தான் இதன் ஆசிரியர் எனக் குறிப்பிடப்பட்டுள்ளது. காண்க:

இத்திருமுகத்தின் ஆசிரியர் தூய பவுல்தான் என்னும் கருத்து தொடக்க காலத் திருச்சபை அறிஞர்களால் பரவலாக ஏற்றுக்கொள்ளப்பட்டது. தூய இரனேயு, அலக்சாந்திரியா கிளெமெந்து, தெர்த்தூல்லியன், ஒரிஜன், எவுசேபியுசு போன்றோரை இவண் குறிப்பிடலாம். 19ஆம் நூற்றாண்டுவரை இதனை யாரும் மறுக்கவில்லை. ஆனால் அண்மைக் காலத்தில் இத்திருமுகத்தில் பயன்படுத்தப்படும் சொற்கள், மொழிநடை, இறையியல் கருத்துக்கள் அடிப்படையில் இம்மடலைப் பவுலே நேரடியாக எழுதியிருக்க மாட்டார் என்னும் கருத்து வலுப்பெற்று வருகிறது . அவரது கண்ணோட்டத்தில், மாறிவிட்ட காலக் கட்டத்திற்கும் சிக்கல்களுக்கும் ஏற்ப, அவரது பெயரில் பவுலின் சீடர் ஒருவர் இதனை எழுதியிருக்க வேண்டும் எனப் பல அறிஞர்கள் கருதுகின்றனர்.

பவுலின் பிற திருமுகங்களில் காணப்படாத 48 சொற்கள் கொலோசையரில் காணப்படுகின்றன. அவற்றுள் 33 சொற்கள் புதிய ஏற்பாட்டில் எங்குமே காணப்படவில்லை. திருவழிபாட்டில் பயன்படும் கவிதைகள் கொலோசையரில் மிகுதியாக உள்ளன. கிறிஸ்து, நிறைவுக்காலம், திருச்சபை போன்ற இறையியல் கருத்துகள் இம்மடலில் மிக விரிவாக உள்ளன. இத்தகைய வேறுபாடுகள் இத்திருமுகத்திற்கும் பவுலின் பிற திருமுகங்களுக்கும் இடையே காணப்படுவதால் தூய பவுல் இம்மடலை நேரடியாக எழுதியிருக்கமாட்டார் என்னும் கருத்து எழுந்துள்ளது.

சின்ன ஆசியாவிலிருந்த கொலோசை நகரத்தில் பவுல் நேரடியாக நற்செய்திப் பணி ஆற்றவில்லை; ஆனால் எபேசு நகரில் அவர் தங்கியிருந்தபோது எப்பப்பிரா மூலமாகக் கொலோசையில் நற்செய்தி அறிவித்தார் (கொலோ 1:7-8).

கொலோசை நகரில் ஞான உணர்வுக் கொள்கையின் தொடக்க வடிவமும் யூதச் சிந்தனைகளும் இணைந்த சில கொள்கைகள் பரவிக் கிடந்தன. அக்கொள்கைகளுள் சில:

மேற்கூறியவை ஞான உணர்வுக் கொள்கையில் விரவிக் கிடந்தன. இந்நிலையைக் கண்டித்துக் கிறிஸ்தவ உண்மையை நிலைநிறுத்த இத்திருமுகம் எழுதப்பட்டிருக்க வேண்டும். சிறையிலிருந்து எழுதப்பட்டதாகச் சொல்லப்பட்டிருப்பதால் இது "சிறைக்கூட மடல்களுள்" ஒன்றாகக் கருதப்பட்டது.

இம்மடல் கி.பி. 70-80 ஆண்டுகளில் எழுதப்பட்டிருக்கலாம்.

இம்மடலில் இரு பிரிவுகள் உள்ளன. முதல் பிரிவு போதனைப் பகுதியாகவும் (அதிகாரங்கள் 1-2), இரண்டாம் பிரிவு நடைமுறை வாழ்க்கை நெறியாகவும் (அதிகாரங்கள் 3-4) அமைக்கப்பட்டுள்ளன.

கொலோசையில் இருந்த போலிப் போதகர்களின் தவறான கொள்கைகளைக் கண்டிப்பதற்காக இத்திருமுக ஆசிரியர் கிறிஸ்துவைக் "கடவுளது சாயல்" என்கிறார் (கொலோ 1:15). கிறிஸ்து அனைத்தையும் படைத்தவர் என நூலாசிரியர் கூறுகிறார் (கொலோ 1:16). அனைத்துக்கும் முந்தியவரும், அனைத்தையும் நிலைக்கச் செய்பவரும் கிறிஸ்துவே என்கிறார் (கொலோ 1:17).

இத்திருமுகத்தின்படி, கிறிஸ்து திருச்சபையின் தலைவர் (1:18), இறந்து உயிர்த்தெழுவோருள் தலைப்பேறு (1:18), கடவுளின் தன்மையை மனித உருவில் நிறைவாய்க் கொண்டவர் (1:19; 2:9), கடவுளோடு நம்மை மீண்டும் ஒப்புரவாக்குபவர் (1:20-22).

மடலின் முதற்பகுதியில் (அதிகாரங்கள் 1-2) கிறிஸ்துவின் தன்மையை எடுத்துக்காட்டிய திருமுக ஆசிரியர், இரண்டாம் பகுதியில் (அதிகாரங்கள் 3-4) இப்போதனை கிறிஸ்தவர்களின் வாழ்வில் என்ன தாக்கத்தை ஏற்படுத்துகிறது என விளக்குகிறார். கிறிஸ்தவர்கள் பழைய இயல்பைக் களைந்து புதிய இயல்பை அணிந்துகொள்ள வேண்டும்; குடும்ப வாழ்விலும், தொழிலிலும், பொது வாழ்விலும் தூய்மையைக் கடைப்பிடிக்க வேண்டும் என அவர் அறிவுறுத்துகிறார்.

இறுதியில், திக்கிக்கு என்பவருக்கு நன்றி கூறி நண்பர்களுக்கு வாழ்த்துக் கூறுகிறார். இவ்வாறு இத்திருமுகம் நிறைவுறுகிறது.

கொலோசையர் 1:13-20

"தந்தையாம் கடவுளே இருளின் அதிகாரத்திலிருந்து நம்மை விடுவித்துத் 
தம் அன்பார்ந்த மகனின் ஆட்சிக்குட்படுத்தினார். 
அம்மகனால்தான் நாம் பாவமன்னிப்பாகிய மீட்பைப் பெறுகிறோம்.

அவர் கட்புலனாகாத கடவுளது சாயல்;
படைப்பனைத்திலும் தலைப்பேறு.
ஏனெனில் விண்ணிலுள்ளவை, மண்ணிலுள்ளவை,
கட்புலனாகுபவை, கட்புலனாகாதவை,
அரியணையில் அமர்வோர், தலைமை தாங்குவோர்,
ஆட்சியாளர், அதிகாரம் கொண்டோர் ஆகிய அனைவரும்
அவரால் படைக்கப்பட்டனர்.
அனைத்தும் அவர் வழியாய் அவருக்காகப் படைக்கப்பட்டன.
அனைத்துக்கும் முந்தியவர் அவரே;
அனைத்தும் அவரோடிணைந்து நிலைபெறுகின்றன.
திருச்சபையாகிய உடலுக்குத் தலையும் தொடக்கமும் அவரே.
எல்லாவற்றுள்ளும் முதன்மை பெறுமாறு 
இறந்து உயிர்த்தெழுவோருள் அவர் தலைப்பேறு ஆனார்.
தம் முழுநிறைவும் அவருள் குடிகொள்ளக்
கடவுள் திருவுளம் கொண்டார்.
சிலுவையில் இயேசு சிந்திய இரத்தத்தால் அமைதியை நிலைநாட்டவும்
விண்ணிலுள்ளவை, மண்ணிலுள்ளவை அனைத்தையும்
அவர் வழி தம்மோடு ஒப்புரவாக்கவும் கடவுள் திருவுளம் கொண்டார்."

</div>


</doc>
<doc id="95183" url="https://ta.wikipedia.org/wiki?curid=95183" title="பாசியான்">
பாசியான்

பா சியான் அல்லது பாஹியான் ("Fa Xian", "Fa-Hien" அல்லது "Fa-hsien", கிபி 337 – கி. 422) என்பவர் சீனாவைச் சேர்ந்த பௌத்தத் துறவி. இவர் கிபி 399 - 412 காலப்பகுதியில் பௌத்த நூல்களைத் தேடி நேபாளம், இந்தியா, மற்றும் இலங்கைக்கு இந்தியப் பெருங்கடல் வழியாகப் பயணம் மேற்கொண்டமைக்காக அறியப்படுகிறார். புத்தரின் பிறப்பிடமான லும்பினிக்கு சென்றமைக்காகவும் இவர் அறியப்படுகிறார்.

இரண்டு ஆண்டுகள் இலங்கையில் சுற்றுப் பயணத்தை முடித்துக் கொண்டு சீனா திரும்பும் வழியில் பெரும் சூறாவளியில் சிக்கி தீவு ஒன்றில் ஜாவா எனக் கருதப்படுகிறது) கரையொதுங்கினார். பின்னர் சீனாவின் லாவோஷாங் நகரில் தங்கி தான் சேகரித்து வந்த பல பௌத்த நூல்களை மொழிபெயர்த்தார்.

தனது பயணத்தைப் பற்றி அவர் எழுதிய நூலில் ஆரம்பகால பௌத்தம், மற்றும் ஐந்தாம் நூற்றாண்டின் ஆரம்பத்தில் பட்டுப் பாதை வழியே காணப்பட்ட பல நாடுகளின் புவியியல், வரலாறு ஆகியவற்றை எழுதினார்.




</doc>
<doc id="95191" url="https://ta.wikipedia.org/wiki?curid=95191" title="குன்று 262">
குன்று 262

குன்று 262 ("Hill 262") அல்லது மோண்ட் ஓர்மெல் முகடு ("Mont Ormel ridge") பிரான்சின் நார்மாண்டிப் பகுதியில் உள்ள மேட்டுப் பகுதியைக் குறிக்கும். இங்கு இரண்டாம் உலகப் போரின் மேற்குப் போர்முனையில் கடுமையான சண்டை ஒன்று நிகழ்ந்தது. பிரான்சின் ஃபலேசு நகர்ப் பகுதி அருகே பல ஜெர்மானியப் படைப்பிரிவுகளைச் சுற்றி வளைக்க நேச நாட்டுப் படைகள் முயன்ற போது இச்சண்டை நடைபெற்றது.

ஆகஸ்ட் 1944ல் நாசி ஜெர்மனியின் ஆக்கிரமிப்பிலிருந்த பிரான்சில் நேச நாட்டுப் படைகளுக்கும் ஜெர்மானியப் படைகளுக்கும் கடும் சண்டை நடந்து கொண்டிருந்தது. ஃபலேசு நகர்ப் பகுதியருகே ஜெர்மானிய ஆர்மி குரூப் பி யைச் சேர்ந்த சில படைப்பிரிவுகளைச் சுற்றி வளைக்க நேச நாட்டுப் படைகள் முயன்றன. இதற்காக டிராக்டபிள் நடவடிக்கை மேற்கொள்ளப்பட்டது. ஆகஸ்ட் 19ம் தேதி ஃபலேசிலிருந்த ஜெர்மானியப் படைகள் சுற்றி வளைக்கப்பட்டு ஃபலேசு இடைப்பகுதி உருவானது. வளைக்கப்பட்ட ஜெர்மானியர்கள் தப்பிச்செல்ல மோண்ட் ஓர்மெல் / குன்று 262 அருகே ஒரு சிறு இடைவெளி மட்டும் இருந்தது. அதனை அடைக்க போலந்திய 1வது கவச டிவிசனின் படைப்பிரிவுகள் மோண்ட் ஓர்மெல்லை ஆக்கிரமித்தன. ஃபலேசிலிருந்து பின்வாங்கித் தப்ப முயன்ற ஜெர்மானியர்கள் மீது பீரங்கித் தாக்குதல் நிகழ்த்தி பெரும் இழப்புகள் எற்படுத்தின. எளிதில் தப்ப வேண்டுமெனில் ஜெர்மானியர்கள் போலந்தியப் படைப்பிரிவுகளை முறியடித்துச் செல்ல வேண்டும் என்ற நிலை உருவானது. ஆகஸ்ட் 19-20 தேதிகளில் ஜெர்மானியர்கள் இருபுறமிருந்தும் (ஃபலேசு இடைப்பகுதியிலிருந்தும், வெளிப்புறம் இருந்தும்), குன்று 262 ஐத் தாக்கி, தப்பிச் செல்லும் வழியைத் திறக்க பெருமுயற்சி செய்தனர். எண்ணிக்கையில் குறைந்த அளவே இருந்தாலும், போலந்தியப் படைவீரர்கள் கடுமையாகப் போராடி குன்று 262 ஜெர்மானியர் வசமாகாமல் பார்த்துக்கொண்டனர். ஆகஸ்ட் 21ல் கனடியத் துணைப்படைகள் வந்து சேர்ந்தவுடன், ஃபலேசு இடைப்பகுதியிலிருந்து தப்பும் வழி முற்றிலுமாக அடைபட்டு, படை வளையம் இறுகிவிட்டது. சிக்கிக்கொண்ட ஜெர்மானியப் படைகள் சரணடைந்தன.


</doc>
<doc id="95195" url="https://ta.wikipedia.org/wiki?curid=95195" title="இந்தியப் பொதுத் தேர்தல், 1977">
இந்தியப் பொதுத் தேர்தல், 1977

இந்தியக் குடியரசின் ஆறாம் நாடாளுமன்றத் தேர்தல் 1977 ஆம் ஆண்டு நடைபெற்றது. தேர்தலில் வெற்றி பெற்ற உறுப்பினர்களைக் கொண்டு ஆறாவது மக்களவை கட்டமைக்கப்பட்டது. இந்தியா விடுதலை அடைந்ததிலிருந்து ஆட்சியிலிருந்த இந்திய தேசிய காங்கிரசு கட்சி தோற்கடிக்கப்பட்டு ஜனதா கட்சி வென்று ஆட்சியமைத்தது. மொரார்ஜி தேசாய் பிரதமரானார்.

இத்தேர்தலில் 518 தொகுதிகளில் இருந்து 518 உறுப்பினர்கள் தேர்ந்தெடுக்கபபட்டனர். இவர்களைத் தவிர இரு ஆங்கிலோ-இந்தியர்களும், வடகிழக்கு பிரதேசத்திலிருந்து (தற்கால அருணாசலப் பிரதேசம்) ஒருவரும் மக்களவைக்கு நேரடியாக நியமனம் செய்யப்பட்டனர். முந்தைய தேர்தலில் பெரும் வெற்றி பெற்ற இந்திரா காந்தி அடுத்த ஐந்து வருடங்களில் படிப்படியாகத் தனது செல்வாக்கினை இழந்தார். ரே பரேலி தொகுதியில் இந்திராவிடம் தோற்ற ராஜ் நாராயண் என்ற வேட்பாளர், இந்திரா காந்தி தனது அரசு அதிகாரத்தை தேர்தல் பிரச்சாரத்துக்கு முறைகேடாக பயனபடுத்தினார் என்று அலகாபாத் உயர்நீதி மன்றத்தில் வழக்குத் தொடர்ந்தார். 1975ல் அவருக்கு சாதகமாக தீர்ப்பு வழங்கிய நீதிமன்றம், இந்திராவின் தேர்தல் வெற்றி செல்லாது என்று அறிவித்தது. இதைத் தொடர்ந்து இந்திரா தன் பதவியைத் தக்க வைக்க நாட்டில் நெருக்கடி நிலையினை அறிவிக்கச் செய்தார். பொதுமக்கள், அரசியல் கட்சிகள் மற்றும் ஊடகங்களின் பல அடிப்படை உரிமைகள் முடக்கப்பட்டன. ஆயிரக்கணக்கானோர் சிறையிலடைக்கப்பட்டனர்; காங்கிரசுக்கு எதிரான மாநில அரசுகள் கலைக்கப்பட்டன. நெருக்கடி நிலையினை எதிர்த்து சோசலிசக் கட்சித் தலைவர் ஜெயப்பிரகாஷ் நாராயண் தலைமையில் ஒரு பெரும் மக்கள் இயக்கம் உருவானது. 1976ல் நடக்க வேண்டிய நாடாளுமன்றத் தேர்தல் ஒரு ஆண்டுத் தள்ளிப் போனது. தேர்தல் அறிவிக்கப்பட்ட போது இந்திராவை எதிர்க்க நிறுவன காங்கிரசு, பாரதீய ஜனசங்கம், பாரதீய லோக்தளம், சோசலிசக் கட்சி ஆகியவை ஒன்றிணைந்து ஜனதா கட்சியை உருவாக்கின. இந்திரா அரசு மீதான பெரும் மக்கள் அதிருப்தியால் ஜனதா கட்சி பெருவாரியான இடங்களில் வென்றது. இந்திராவும் அவரது மகன் சஞ்சய் காந்தியும் தேர்தலில் தோற்றனர். ஜனதா கட்சியின் தலைவர் மொரார்ஜி தேசாய் நாட்டின் முதல் காங்கிரசு கட்சி சாராத பிரதமரானார்.

மொத்தம் 60.49% வாக்குகள் பதிவாகின.




</doc>
<doc id="95199" url="https://ta.wikipedia.org/wiki?curid=95199" title="நாளாந்த இலவச செய்தித்தாள் (ஹொங்கொங்)">
நாளாந்த இலவச செய்தித்தாள் (ஹொங்கொங்)

ஹொங்கொங்கின் நாளந்த இலவச செய்தித்தாள் (Free newspaper of Hong Kong) சேவை உள்ளது. இச்சேவை ஹொங்கொங் கண்டோனிசு மொழியிலும், ஆங்கில மொழியிலும் வழங்கப்படுகின்றது. ஒவ்வொரு வீட்டுத்தொகுதிகளில் உள்ள வீடுகளின் எண்ணிக்கைக்கு அமைய அவை அவ்வீட்டுத் தொகுதியில் உள்ள செய்தித்தாள் பெட்டிகளில் அதிகாலையே வைக்கப்பட்டு விடும். கண்டோனிசு மொழிப் பேசுவோர் அல்லாத வீடுகளின் எண்ணிக்கையை கணக்கில் கொண்டு அவ்வீடுகளுக்கு ஆங்கில செய்தித்தாள் போடப்படுகின்றது. அத்துடன் அதிகாலை ஹொங்கொங்கில் உள்ள அனைத்து தொடருந்தகங்களின் முன்பாகவும் செய்தித்தாள்களை வைத்துக்கொண்டு வழங்கப்படுகின்றது. மிகுதியான செய்தித்தாள்கள் தொடருந்தகங்களில் இதற்கென்றே ஒதுக்கப்பட்டிருக்கும் இடங்களில் வைக்கப்படும். தேவையானோர் தாமாகவே எடுத்துக்கொள்ளலாம்.


</doc>
<doc id="95200" url="https://ta.wikipedia.org/wiki?curid=95200" title="தன்னிலை">
தன்னிலை

ஒருவர் பேசும் பொழுது, பேசுவோர் தன்நிலை தன்மை எனப்படும், எதிரே இருப்பவர் நிலை முன்னிலை எனப்படும்..இவ்வகை வேறுபாடுகளை தமிழிலக்கணம் இடம் என்று வகைப்படுத்துகின்றது.எனவே இடமானது தன்மை, முன்னிலை, படர்க்கை எனும் மூன்று வகைப்படும். பேசுபவர், அவரைக் குறிப்பிடப் பயன்படுத்தும் சொற்கள் தன்னிலை என்பதனுள் அடங்கும்.


</doc>
<doc id="95205" url="https://ta.wikipedia.org/wiki?curid=95205" title="யெகோவாவின் சாட்சிகள் (ஹொங்கொங் கிளை)">
யெகோவாவின் சாட்சிகள் (ஹொங்கொங் கிளை)

யெகோவாவின் சாட்சிகள் ஹொங்கொங் கிளை (Jehovah's Witnesses in Hong Kong) என்பது யெகோவாவின் சாட்சிகள் எனும் மதத்தவர்களின் ஹொங்கொங் கிளையாகும். ஹொங்கொங் ஒரு மதச்சார்பு அற்ற நாடும், அதேவேளை மத சுதந்திரம் உள்ள நாடும் ஆகும் என்பதால் ஹொங்கொங்கில் யேகோவாவின் சாட்சிகளின் கிளை உள்ளது.


</doc>
<doc id="95209" url="https://ta.wikipedia.org/wiki?curid=95209" title="புறத்திருப்பம்">
புறத்திருப்பம்

புறத்திருப்பம் (Off break) துடுப்பாட்டத்தில் கையாளப்படும் பந்து வீச்சுகளில் ஓர் வகையாகும். இது ஓர் புறச்சுழல் பந்துவீச்சாளரின் தாக்கும் வீச்சாகும்.

துடுப்பாட்டப் பந்தின் தையல்கோட்டின் மீது அனைத்து விரல்களும் இருக்குமாறு உள்ளங்கையில் வைத்துக்கொண்டு வீசுகையில் புறத்திருப்பம் நிகழ்கிறது. பந்தை வீசும்போது ஓர் வலதுகை வீச்சாளரின் விரல்கள் தையல்கோட்டின் வலதுபுறமாக சுழற்றும்போது வலப்புறச் சுழல் கொடுக்கப்படுகிறது. பந்து துடுப்பாட்டக் களம்|களத்தில் பட்டெழும்பும்போது இந்தச் சுழல் பந்தை நேர்கோட்டிலிருந்து, வீச்சாளரின் பார்வையில், வலதுபுறம் விலகச்செய்கிறது. ஓர் மட்டையாளரின் பார்வையில் பந்து ஓர் வலக்கை ஆட்டக்காரரின் இடப்புறமாக கால்களை நோக்கி திரும்புகிறது. 

ஓர் வலக்கை மட்டையாளரின் வலதுபுற களம் "புறப்பரப்பு" என்றும் இடதுபுற களம் "கழல் பரப்பு" எனவும் அறியப்படும். பந்து புறப்பரப்பிலிருந்து திரும்பிச் செல்வதால் இது புறத்திருப்பம் எனப்படுகிறது.


</doc>
<doc id="95211" url="https://ta.wikipedia.org/wiki?curid=95211" title="இராஜஹிய விக்கிரமய">
இராஜஹிய விக்கிரமய

இராஜஹிய விக்கிரமய இலங்கையில் தயாரிக்கப்பட்ட முதலாவது ஊமைத் திரைப்படமாகும். இத்திரைப்படத்தை மேமன் இனத்தைச் சேர்ந்த கொழும்பு வர்த்தகரான ரி.ஏ.ஜி. நூர்பாய் என்பவர் 1925 ஆம் ஆண்டில் தயாரித்துள்ளார்.

இப்படத்தை இந்தியாவின் இயக்குநரான குப்தா இயக்கியிருந்தார். என். எம். பெரேரா இதில் கதாநாயகனாக நடித்தார். (என். எம். பெரேரா இலங்கையின் இடதுசாரி அரசியலில் முக்கியமானவர்களுள் ஒருவர்) அவருடன் சிவில் பீமா என்ற பறங்கி இனப் பெண் கதாநாயகியாக நடித்தார்.

இந்தத் திரைப்படத்துக்கு போதிய விளம்பரமோ, பிரபல்யமோ கிடைக்கவில்லை. இதனால் இத்திரைப்படம் வெற்றி பெறவில்லை. இருப்பினும் தயாரிப்பாளர் ரி.ஏ.ஜி. நூர்பாய் எடுத்த இந்த முதலாவது முயற்சி இலங்கையின் திரைப்பட உலகில் அழியாதது. 1920 ஆம் ஆண்டில் நூர்பாய் கொழும்பு வெள்ளவத்தையில் பிளாசா எனும் திரையரங்கையும் அமைத்துள்ளார். இத்திரையரங்கு 1983 ஆடிக்கலவரத்தில் தீக்கிரையானது.



</doc>
<doc id="95220" url="https://ta.wikipedia.org/wiki?curid=95220" title="1972 ல் இலங்கையில் சனாதிபதி">
1972 ல் இலங்கையில் சனாதிபதி

மே 22 1972 ல் இலங்கையில் அமுல்படுத்தப்பட்ட முதலாம் குடியரசு அரசியலமைப்பின் கீழ் இலங்கைத் தலைவராக சனாதிபதிப் பதவி ஏற்படுத்தப்பட்டது. இதற்கு முன்னைய சோல்பரி அரசியலமைப்பில் மகா தேசாதிபதியால் புரியப்பட்ட கடமைகளில் பெரும்பாலானவை சனாதிபதியால் புரியப்பட்டது. இங்கு முக்கிய மாற்றமாக சோல்பரி அரசியலமைப்பின் கீழ் நாம நிர்வாகமாகக் காணப்பட்ட மகாதேசாதிபதி (இலங்கை) பிரித்தானிய முடியால் நியமிககப்படுவார். இதனால் அவர் பிரித்தானிய முடிக்கு பொறுப்புச் சொல்ல வேண்டியவராக இருந்தார். ஆனால், 1972ம் ஆண்டு முதலாம் குடியரசு அரசியலமைப்பின் கீழ் சனாதிபதியை இலங்கைப் பிரதமர் நியமிப்பார். இவர் இலங்கைப் பிரதமருக்கும், மந்திரி சபைக்குப் பொறுப்புக் கூறக்கூடியவர். ஆகவேதான் சனாதிபதி நாம நிர்வாகியாகக் கருதப்பட்டார்.

அரசியலமைப்பின் 7ம் அத்தியாயம் 19, 20, 21ம் உறுப்புரைகள் குடியரசின் சனாதிபதியின் தன்மைகள், தத்துவங்கள் என்பவற்றைக் குறிப்பிடுகின்றன.

19ம் உறுப்புரை

இலங்கைக் குடியரசின் சனாதிபதி ஒருவர் இருத்தல் வேண்டும்.

20ம் உறுப்புரை

சனாதிபதி ஆட்சித்துறைத் தலைவரும், ஆயுதம் தாங்கிய படைகளின் படைத்தலைவருமாவார்.

21ம் உறுப்புரை

அவர் போர், சமாதானம் என்பவற்றைப் பிரகடனம் செய்யவும். தேசிய அரசுப் பேரவையைக் கூட்டவும், கூட்டத் தொடர்களை நிறுத்தவும், கலைக்கவும் அதிகாரமிக்கவர். முதலமைச்சரையும், அமைச்சரவைக்கான பிரதியமைச்சர்களையும் அவரே நியமிப்பார். மேலும், இலங்கைக் குடியரசின் பகிரங்க இலச்சனையைக் காப்பில் வைத்தும் இருப்பார்.

குடியரசு சனாதிபதியின் நியமனமும், அவர் பதவியேற்றலும் அரசியலமைப்பின் 25வது உறுப்புரையில் பின்வருமாறு குறிப்பிடப்பட்டுள்ளது. தேசிய அரசுப் பேரவையின் உறுப்பினரைத் தெரியும் நோக்கத்திற்கான தேர்தல் ஒன்றில் தேருனரொருவராவதற்குத் தகுதியுடைய பிரசை எவரும் இலங்கைக் குடியரசின் சனாதிபதிப் பதவிக்கு முதலமைச்சரால் பெயர் குறிப்பிடலாம்.அவ்விதம் பெயர் குறிப்பிட்ட ஆள் மிகவுயர்ந்த மேன்முறையீட்டு நீதிமன்ற முதன்மை நீதிபதி முன்னர் அல்லது அந்நீதிமன்றத்தின் நீதிபதியொருவர் முன்னிலையில் சத்தியம் செய்து கொள்வதன்மேல் இலங்கைக் குடியரசின் சனாதிபதியாக பதவி மேற்கொள்வார். (இதன்படி சனாதிபதியை பிரதம மந்திரியே தெரிவுசெய்வார் என்பது புலப்படுகிறது. இலங்கையில் முதலாவது சனாதிபதியாக வில்லியம் கொப்பல்லாவ தெரிவு செய்யப்பட்டார்.)

இது பற்றி அரசியலமைப்பில் 26ம் உறுப்புரை பின்வருமாறு கூறுகின்றது. சனாதிபதியின் பதவிக்காலம் 4 ஆண்டுகளாகும். ஆயினும், இக்கால எல்லை கழியினும்கூட அடுத்துவரும் சனாதிபதி அவரது பதவியை ஏற்கும் வரை தொடர்ந்தும் சனாதிபதிப் பதவியை வகித்தல் வேண்டும்.

அ. சனாதிபதி இருக்குமிடத்து அல்லது,

ஆ. இராஜினாமாச் செய்யுமிடத்து

இ. உளப்பலவீனம் அல்லது உடற்பலவீனம் காரணமாக சனாதிபதி அவரது பதவியின் பணிகளைப் புரிய இயலாதவராகிவிட்டார் என முதலமைச்சர் தீர்மானிக்குமிடத்து,

ஈ. முதலமைச்சராற் பிரேரிக்கப்படுவதான சனாதிபதிக்கெதிரான நம்பிக்கையில்லாப் பிரேரணைத் தீர்மானம் ஒன்றைத் தேசிய அரசுப் பேரவை நிறைவேற்றுமிடத்து,

உ. தேசிய அரசுப் பேரவை உறுப்பினரின் மொத்தத் தொகையில் ஆகக்குறைந்தது அரைபங்கினருக்குக் குறையாதோராற் கையொப்பமிடப்பட்டதும் எவரேனும் உறுப்பினராற் கையொப்பமிடப்பட்டு சபாநாயகருக்கு முகவரியிடப்பட்டதுமான எழுத்திலான அறிவித்தலொன்றின் மூலம் கொண்டுவரப்படும் சனாதிபதிக்கு எதிரான நம்பிக்கையில்லாப் பிரேரணைத் தீர்மானமொன்றை (சமுகமாயிராதோர் உட்பட) தேசிய அரசுப் பேரவை உறுப்பினர்களின் மொத்த தொகையில் ஆகக் குறைந்தது மூன்றில் இரண்டு பங்கினரின் வாக்குக் கொண்டேனும் தேசிய அரசுப் பேரவை நிறைவேற்றுமிடத்து


சனாதிபதியின் கடமைகளையும், அதிகாரங்களையும் பின்வருமாறு தொகுத்துக் கூறலாம்.

1. தேசிய அரசுப் பேரவையைக் கூட்டல், கலைத்தல், ஒத்தி வைத்தல்

2. சடங்கு ரீதியான இருக்கைகளுக்கு தலைமை விகத்தல்

3. அரச கொள்கைப் பிரகடன உரையை நிகழ்த்தல்.

4. பொது இலட்சினையை வைத்திருத்தல் பிரயோகித்தல்.

5. அவசரகால நிலையைப் பிரகடனப்படுத்தல்.

6. பொதுத் தேர்தலின் பின் அரசாங்கத்தை அமைத்தல்.

1. போர், சமாதானம் என்பவற்றைப் பிரகடனப்படுத்தல்.

2. பிரதமர், அமைச்சர்கள்ää பிரதியமைச்சர்கள் போன்றோரை நியமித்தல்.

3. அரசாங்கசேவை செயலாளர்கள், உயர் அதிகாரிகள், இராணுவம் தளபதி ஆகியோரை நியமித்தல்.

4. கணக்காளர் நாயகத்தை நியமித்தல்

5. வெளிநாட்டுத் தூதுவர்கள் உயர்ஆணையாளர்கள் பூரண அதிகாரம் பெற்ற முகவர்கள், இராஜதந்திரிகள் போன்றோரை நியமித்தலும் வரவேற்றலும்

6. அரசாங்க சேவை ஆலோசனை சபை, அரசாங்க சேவை ஒழுக்காற்று சபை உறுப்பினர்களை நியமித்தல்

7. கெபினட் செயலாளர்கள், பாராளுமன்றச் செயலாளர் ஆகியோரை நியமித்தல்

1. உயர்நீதிமன்ற நீதியமைச்சர்களையும், மேல்நீதிமன்ற நீதியமைச்சர்களையும் நியமித்தல்

2. நீதித்துறை நாயகத்தைத் தெரிவு செய்தல்

3. நீதிச்சேவை ஆணைக்குழு உறுப்பினர்களை நியமித்தல்.

4. நீதிச்சேவை ஒழுக்காற்று உறுப்பினர்களை நியமித்தல்

5. குற்றவாளிகளை மன்னித்தல்




</doc>
<doc id="95223" url="https://ta.wikipedia.org/wiki?curid=95223" title="நிறுவன காங்கிரசு">
நிறுவன காங்கிரசு

நிறுவன காங்கிரசு அல்லது ஸ்தாபன காங்கிரசு (Indian National Congress (Organisation)) 1969-77 காலகட்டத்தில் இந்தியாவில் செயல்பட்ட ஒரு அரசியல் கட்சி. இது இந்திய தேசிய காங்கிரசில் இருந்து பிளவு பட்ட கட்சியாகும்.

1969ல் இந்திய தேசிய காங்கிரசில் இந்தியப் பிரதமர் இந்திரா காந்திக்கும் காமராஜர், மொரார்ஜி தேசாய், எஸ். நிஜலிங்கப்பா ஆகியோரின் தலைமையிலான “சிண்டிகேட்” குழுவுக்கும் பலப்பரீட்சை நடந்தது. சிண்டிகெட் ஆதரவாளர்கள் கட்சிக் கட்டுப்பாட்டை மீறியதாகக் குற்றம் சாட்டி இந்திர காந்தியை நவம்பர் 1969ல் கட்சியை விட்டு விலக்கினர். கட்சி இரண்டாகப் பிளவு பட்டு, இரு பிளவுகளும் தாங்களே உண்மையான காங்கிரசு என்று கூறிக்கொண்டன. காங்கிரசின் “பூட்டிய இரட்டை மாடுகள்” சின்னம் யாருக்கு என்று முடிவு செய்யத் தொடரப்பட்ட வழக்கினால் அச்சின்னம் முடக்கப்பட்டது. இந்திய தேர்தல் ஆணையம் இந்திரா காங்கிரசுக்கு ”பசுவும் கன்றும்” சின்னமும் ஸ்தாபன காங்கிரசுக்கு ”ராட்டை சுற்றும் பெண்” சின்னமும் வழங்கியது. இந்திராவின் கட்சி காங்கிரசு (ஆர்) (Requisition Congress) எனவும் சிண்டிகேட் காங்கிரசு (ஓ) (Organisation Congress) எனவும் வழங்கப்ப்பட்டன.

1971 பொதுத் தேர்தலில் இந்திரா காங்கிரசுக்கு முக்கிய எதிர்கட்சியாக நிறுவன காங்கிரசு விளங்கியது. தேர்தலில் 51 இடங்களை வென்று இரண்டாம் இடத்தில் வந்தது. 1977 பொதுத் தேர்தலில் நிறுவன காங்கிரசு, பாரதீய ஜனசங்கம், பாரதிய லோக் தளம், சோசலிசக் கட்சி ஆகியவை இணைந்து ஜனதா கட்சியை உருவாக்கின. தேர்தலில் வென்று மொரார்ஜி தேசாய் இந்தியாவின் முதல் காங்கிரசு கட்சி சாராத பிரதமரானார். 1979 வரை ஜனதா கட்சி ஆட்சியில் நீடித்தது.


</doc>
<doc id="95224" url="https://ta.wikipedia.org/wiki?curid=95224" title="இலங்கை மேமன்கள்">
இலங்கை மேமன்கள்

இலங்கை மேமன்கள் ("Memons in Sri Lanka") சிந்து (இன்றைய பாக்கித்தான்) பகுதியில் இருந்து 1870 இல் இலங்கைக்கு வந்து குடியேறியவர்கள். சுணி முஸ்லிம்களான இவர்கள் இன்று இலங்கையின் சிறுபான்மையின முஸ்லிம் இனத்தவர்களில் ஒரு குறிப்பிட்ட குழுவினர் ஆவர். முதலாவது மேமன்கள் இந்தியாவின் குஜராத்தில் இருந்து வந்தார்கள். 21ம் நூற்றாண்டின் ஆரம்பத்தில் இவரக்ளின் எண்ணிக்கை 10,000 ஆக இருந்தது.

இலங்கைக்கு வந்த முதலாவது மேமன் இனத்தவர் அப்துல் ரகுமான் என்பவர். இவர் 1870 இல் புடவை வணிகராக இலங்கை வந்தார்.இவர் மானா சேத் எனவும் அழைக்கப்பட்டார். யாழ்ப்பாணத்தில் இவர் தனது வணிகத்தை ஆரம்பித்து தனது வணிகத்தைப் பெருக்க கொழும்பு புறக்கோட்டையில் குடியேறினார். நாள்போக்கில், பல மேமன் இனத்தவர்கள் குஜராத்தின் குட்டியானா நகரில் இருந்து குடியேறினார்கள். 1947 இல் இலங்கை விடுதலை அடைந்த பின்னர் இவர்கள் தமது குடும்பத்தினரையும் அழைத்து வந்து நிரந்தரமாகக் குடியேறினார்கள்.


"Memons of Sri Lanka - Men Memoirs Milestones." Asiff Hussein and Hameed Karim Bhoja. (2006). Published by The Memon Association of Sri Lanka. ISBN 955-1408-00-4



</doc>
<doc id="95229" url="https://ta.wikipedia.org/wiki?curid=95229" title="ஊமைப்படம்">
ஊமைப்படம்

ஊமைப் படம் என்பது சினிமாத்துறை பேசமுடியாத நிலையில் இருந்த கால கட்டத்தில் வெளியிடப்பட்ட திரைப்படத்தை குறிக்கும். அதாவது தொழில் நுட்பரீதியில் சினிமா வளர்ச்சி அடையாத கால கட்டத்தில் பேசும் ஒலி அல்லது சத்தம் வெளியில் கேட்காத நிலையில் திரையில் காண்பிக்கப்பட்ட படங்களை அழைத்த ஒரு பெயராகும். பேசும் ஒலி கேட்கக்கூடிய வளர்ச்சியை திரைப்படத்துறை அடைந்ததன் பின்னர் வெளியிடப்பட்ட திரைப்படங்களை "பேசும் படம்" என்று அழைத்தனர். தற்போது வெறுமனே திரைப்படம் என்று அழைக்கப்படுகின்றது.

ஒருவரின் பேச முடியாத தன்மையை ”ஊமை” என்று அழைப்பது போன்றே, திரைப்படத்துறையின் பேச முடியாத தன்மை நிலவியக் காலங்களில் திரையிடப்பட்ட திரைப்படத்தை "ஊமைப்படம்" என்றே அழைத்தனர். இருப்பினும் இவ்வாறான திரைப்படங்களை "சலனப்படம்", "நகரும்படம்", ”மெளனப்படம்” என்று வெவ்வேறு பெயர்களாலும் குறிப்பிடப்படுகின்றன.



</doc>
<doc id="95235" url="https://ta.wikipedia.org/wiki?curid=95235" title="சிறுத்தை (திரைப்படம்)">
சிறுத்தை (திரைப்படம்)

சிறுத்தை, கார்த்தி, தமன்னா மற்றும் சந்தானம் நடிப்பில் 2011ம் ஆண்டு பொங்கல் பண்டிகையன்று வெளியான ஒரு தமிழ்த் திரைப்படம். சிவா இப்படத்தை இயக்கியுள்ளார். ஞானவேல் ராஜா இப்படத்தை தயாரித்துள்ளார். இப்படத்தில் கார்த்தி முதன் முறையாக பிட்பாக்கெட் திருடன் மற்றும் போலீஸ் அதிகாரி என இரட்டை வேடத்தில் நடித்துள்ளார். வித்யாசாகர் இசையில் டிசம்பர் 30-இல் பாடல்கள் வெளியாகி உள்ளது. இப்படம் தெலுங்கில் ஏற்கனவே வெளிவந்த ”விக்ரமர்குடு” படத்தின் தழுவல் ஆகும். தெலுங்கில் ரவிதேஜா, அனுஷ்கா மற்றும் பிரேமானந்தம் நடித்திருந்தனர்.



</doc>
<doc id="95236" url="https://ta.wikipedia.org/wiki?curid=95236" title="விரைவு வீச்சு">
விரைவு வீச்சு

விரைவு வீச்சு (Fast bowling), சில நேரங்களில் வேகப் பந்து வீச்சு (pace bowling), துடுப்பாட்ட விளையாட்டில் பயன்படுத்தப்படும் பந்து வீச்சு வகைகளில் ஒன்றாகும். பந்துவீச்சின் முதன்மையான இருபிரிவுகளில் சுழற்பந்து வீச்சினைத் தவிர்த்த மற்றொரு வகையாகும். இவ்வகை பந்து வீச்சாளர்கள் "வேகப்பந்து வீச்சாளர்கள்" , "விரைவுக்காரர்கள்" என அழைக்கப்படுகின்றனர். விரைவுப் பந்து வீச்சின் வீசுநுட்பத்தை ஒட்டி "அலைவுறு வீச்சாளர்" என்றும் "தையற்தட வீச்சாளர்" என்றும் வகைப்படுத்துவதுண்டு.

விரைவு வீச்சின் நோக்கம் பந்தை வெகுவேகமாக துடுப்பாட்டக் களத்தில் எறிந்து அது எழும்புகின்ற விதத்தை கணிக்க முடியாதவாறும் அல்லது காற்றில் நேர்கோட்டிலிருந்து ஏதாவதொருபுறம் விலகுமாறும் செய்து மட்டையாளர் அடிக்கவியலாதபடி திண்டாட வைப்பதாகும். ஓர் வேகப்பந்து சராசரியாக மணிக்கு 136 to 150 கிமீ(85 to 95 mph) வேகத்தில் வீசப்படுகிறது. இதுவரை பதிவு செய்யப்பட்டுள்ள அலுவல்முறையல்லாத மிகவேகமான பந்துவீச்சு இந்தியாவிற்கு எதிராக பாக்கித்தானின் மொகமது சமி வேகத்தில் வீசியது ஆகும். அலுவல்முறையாக பதிவு செய்யப்பட்டுள்ள மிகவேகமான பந்துவீச்சு 161.3 கிமீ/ம(100.2 mph) வேகத்தில் பாக்கித்தானின் சோயிப் அக்தர் 2003 துடுப்பாட்ட உலகக்கிண்ணப் போட்டியொன்றில் இங்கிலாந்து அணிக்கு எதிராக வீசியதாகும்.

இளவயதில் விரைவாகப் பந்து வீசுவதிலேயே கவனம் செலுத்தும் வேகப்பந்து வீச்சாளர்கள் முதிர்ந்த நிலையில் பல வீசுநுட்பங்களில் தேர்ந்து அலைவுறு பந்துவீச்சிலோ தையற்தட பந்துவீச்சிலோ சிறந்து விளங்குகின்றனர். இதனைப் பொறுத்து அவர்கள் தாக்கு, அலைவுறு, தையற்தட பந்துவீச்சாளர் என வகைப்படுத்தப்படுகின்றனர். ஓர் வேகப்பந்து வீச்சாளர் மூன்றுவகை நுட்பங்களையும் தமது ஆட்டத்தில் நிலைமைக்குத் தக்கவாறு கலந்து வீசுவார் என்பதால் இவை சரியான வகைப்படுத்தல் அல்ல.
பதிலாக, பந்துவீச்சாளரின் சராசரி பந்து வீச்சு வேகங்களைக் கொண்டு வகைப்படுத்துவது பொதுவான செயலாக உள்ளது.


</doc>
<doc id="95238" url="https://ta.wikipedia.org/wiki?curid=95238" title="சிவதொண்டன் (இதழ்)">
சிவதொண்டன் (இதழ்)

சிவதொண்டன் என்பது இலங்கையில் இருந்து வெளிவரும் ஒரு ஆன்மிக மாசிகை ஆகும். சிவதொண்டன் சபை இதனை வெளியிட்டு வருகிறது.

செந்தமிழ் ஆங்கிலத் திங்கள் வெளியீடான சிவதொண்டன் இதழ் 1935 ஆம் ஆண்டு சனவரி மாதம் வெளிவர ஆரம்பித்தது. யாழ்ப்பாணத்து யோக சுவாமிகளின் திருவுளப்படி, அவரது ஆசீர்வாதத்துடன் பண்டித. க. கி. நடராசன் (B.O.L) என்பாரால் இவ்விதழ் ஆரம்பிக்கப்பட்டது.

நடராசன் 1934 ஆண்டில் கமலாசனி அச்சு நிலையத்தை ஆரம்பித்தார். பண்டித. க. கி. நடராசன் 25ஆம் ஆண்டு சிவதொண்டன் சிறப்பு மலரில் பின்வருமாறு எழுதியிருந்தார்: "அடியேன் செய்த தவப்பயனாகச் சில நாட்களுக்குப் பின் சுவாமிகள் அச்சு நிலையத்துக்கு எழுந்தருளினார்கள். "தொடங்கிவிட்டாய்! கவனமாய் நடத்து," என்றார்கள். பின்னர் ஒரு வாரத்துக்குப் பின்வந்து, "பத்திரிகை ஒன்றைத் தொடங்கு," என்றார்கள். பத்திரிகைக்கு என்ன பெயரிடலாம் என்று கேட்டேன். அதற்கு அவர் பதில் கூறாமல் போய் விட்டார்கள். பின்னொருநாள் வந்து சிவதொண்டன் என்று பெயரிட்டுச் சிறிய அளவில் நடத்து என்றார்கள்".

1935 பவ வருடத்து மார்கழி (அதாவது 1935 ஆண்டு சனவரி) மாதத்தில் முதல் இதழ் வெளிவந்தது. "நாம் யார்" என்ற பொருள் பற்றித் தலையங்கம் நடராசனால் எழுதப்பட்டது. இரண்டாம் இதழில் இருந்து செ. மயில்வாகனம் என்பவர் சுவாமிகளின் மகாவாக்கியங்களுக்கு விளக்கம் எழுதி வந்தார்கள். "எண்ணுவார் நெஞ்சில் நண்ணுவார் ஈசன்" என்னும் சுலோகத்துடன் மாதம் தோறும் வெளிவந்தது. சிவதொண்டனின் மூன்றாம் இதழில் இருந்து நற்சிந்தனை எனும் தலைப்போடு சிவயோக சுவாமிகளின் கருத்துகள் இவ்வேட்டில் பதியப்பட்டன.

இவ்விதழ் 1950 களில் யோகசுவாமிகளது அறிவுறுத்தலின் படி சிவதொண்டன் சபையாரால் பொறுப்பேற்கப்பட்டு வெளிவந்தது. தொடர்ந்தும் பண்டித. க. கி. நடராசன் அவர்களே ஆசிரியராகப் பணியாற்றி வந்தனர்.



</doc>
<doc id="95241" url="https://ta.wikipedia.org/wiki?curid=95241" title="அலங்காநல்லூர் ஜல்லிக்கட்டு">
அலங்காநல்லூர் ஜல்லிக்கட்டு

அலங்காநல்லூர் ஜல்லிக்கட்டு என்பது தமிழ்நாட்டில் மதுரை மாவட்டத்தில் உள்ள அலங்காநல்லூர் கிராமத்தில் ஆண்டு தோறும் நடைபெறும் ஜல்லிக்கட்டு என்றழைக்கப்படும் மாடு பிடிக்கும் வீர விளையாட்டு ஆகும். அலங்காநல்லூர் ஜல்லிக்கட்டு விளையாட்டில் உள்ள விறுவிறுப்பின் காரணமாகவும் ஊடகங்கள் மற்றும் தமிழ் திரைப்படங்களின் மூலமும் உலக அளவில் பிரபலமாக உள்ளது. 

சங்க இலக்கியமான கலித்தொகை

என்றுரைக்கிறது. அதற்கு நச்சினார்க்கினியர் எழுதும் உரை: "கூடிக் கொல்லுகின்ற ஏற்றினுடைய (காளையினுடைய) கோட்டிற்கு (கொம்புக்கு) அஞ்சும் பொதுவனை மறு பிறப்பினும் ஆயர் மகள் தழுவாள்." என்பதாகும். 

பண்டைக்காலத்தில் ஐந்திணை நிலங்களுள் ஒன்றாகிய முல்லை நிலத்தின் ஆயர்/யாதவர் மக்களிடம் இவ்வேறு தழுவுதல் நடைபெற்று வந்தது.
ஆயர் குல வாலிபர்கள் ஊரார் முன்னிலையில் காளையை அடக்குவர். வெற்றி பெற்ற இளைஞர்களில் மனம் கவர்ந்தவனுக்கு மாலை சூட்டுவாள் ஆயர் குல பெண்.
50 ஆண்டுகளுக்கு முன்பு புழக்கத்தில் இருந்த 'சல்லி காசு' என்னும் இந்திய நாணயங்களை துணியில் வைத்து மாட்டின் கொம்புகளில் கட்டிவிடப்படும் பழக்கம் இருந்தது. மாட்டை அணையும் வீரருக்கு அந்த பணமுடிப்பு சொந்தமாகும். இந்தப் பழக்கம் பிற்காலத்தில் 'சல்லிகட்டு' என்று மாறியது. பேச்சு வழக்கில் அது திரிந்து 'ஜல்லிக்கட்டு' என்று ஆனது.


</doc>
<doc id="95242" url="https://ta.wikipedia.org/wiki?curid=95242" title="குட்லாடம்பட்டி அருவி">
குட்லாடம்பட்டி அருவி

குட்லாடம்பட்டி அருவி, மதுரை மாவட்டம் வாடிப்பட்டியை அடுத்த குட்லாடம்பட்டி கிராமத்திற்க்கு வடக்கே சிறுமலை அடிவாரத்தில் அமைந்துள்ளது. சிறுமலையில் மழை பெய்யும் காலங்களில், இந்த அருவியில் தண்ணீர் கொட்டும். இதுபோன்ற நேரங்களில் சுற்றுலா பயணிகள் ஏராளமான அளவில் இங்கு குவிகின்றனர். இந்த அருவியில் வருடத்தில் ஐந்து முதல் எட்டு மாதங்கள் வரை தண்ணீர் வரத்து இருக்கும். வாரம் முழுவதும் மக்கள் வந்தாலும்கூட சனி மற்றும் ஞாயிற்று கிழமைகளில் கூட்டம் அதிகமாக காணப்படும். 


</doc>
<doc id="95250" url="https://ta.wikipedia.org/wiki?curid=95250" title="இந்தியப் பொதுத் தேர்தல், 1980">
இந்தியப் பொதுத் தேர்தல், 1980

இந்தியக் குடியரசின் ஏழாம் நாடாளுமன்றத் தேர்தல் 1980 ஆம் ஆண்டு நடைபெற்றது. தேர்தலில் வெற்றி பெற்ற உறுப்பினர்களைக் கொண்டு ஏழாவது மக்களவை கட்டமைக்கப்பட்டது. முந்தைய மூன்று ஆண்டுகள் ஆட்சியிலிருந்த ஜனதா கட்சி உடைந்ததால் அதன் ஆட்சி கவிழ்ந்தது. இந்திய தேசிய காங்கிரசு எளிதில் வென்று இந்திரா காந்தி நான்காம் முறை பிரதமரானார்.

இத்தேர்தலில் 518 தொகுதிகளில் இருந்து 518 உறுப்பினர்கள் தேர்ந்தெடுக்கபபட்டனர். இவர்களைத் தவிர இரு ஆங்கிலோ-இந்தியர்களும், வடகிழக்கு பிரதேசத்திலிருந்து (தற்கால அருணாசலப் பிரதேசம்) ஒருவரும் மக்களவைக்கு நேரடியாக நியமனம் செய்யப்பட்டனர். முந்தைய தேர்தலில் வெற்றி பெற்ற ஜனதா கட்சி அரசால் மூன்றாண்டுகள் கூட ஆட்சி புரிய இயலவில்லை. ஜனசங்கத்தின் வலதுசாரிகளும், சோசலிசக் கொள்கை கொண்டவர்களும் இணைந்து உருவான அக்கட்சி, விரைவில் கொள்கை வேறுபாடுகளால் பிளவுற்றது. நாடாளுமன்றத்தில் பெரும்பான்மையை இழந்த மொரார்ஜி தேசாய் பதவி விலகினார். ஜனதா கட்சியின் சில பிளவுகளின் ஆதரவைப் பெற்றிருந்த சரண் சிங் வெளியிலிருந்து ஆதரவு அளிப்பதாக காங்கிரசு தலைவி இந்திரா காந்தி தந்த வாக்குறுதியை நம்பி பிரதமரானார். ஆனால் இந்திரா ஆதரவளிக்க மறுத்து விட்டதால், நாடாளுமன்றத்தை சந்திக்காமலேயே சரண் சிங் அரசு கவிழ்ந்தது. 1980ல் புதிய தேர்தல்கள் அறிவிக்கப்பட்டன. நெருக்கடி நிலையின் போது நடந்த முறைகேடுகள் தொடர்பாக தன் மீது போடப்பட்ட வழக்குகளின் மூலம் மக்களின் அனுதாபத்தைப் பெற்றிருந்தார் இந்திரா. மேலும் “வேலை செய்யக்கூடிய அரசிற்கு வோட்டளியுங்கள்” (Vote for a government that works) என்ற புதிய பிரச்சார கோஷத்தின் மூலம் ஜனதா கட்சி ஆட்சியில் நிலையற்ற தன்மையை சுட்டிக்காட்டி மக்களின் ஆதரவைப் பெற்றார். வலுவான எதிர்க்கட்சி இல்லாத நிலையில் 1980 தேர்தலில் காங்கிரசு எளிதில் வென்றது.

மொத்தம் 59.62 % வாக்குகள் பதிவாகின.



</doc>
<doc id="95254" url="https://ta.wikipedia.org/wiki?curid=95254" title="திருத்தந்தையர்களின் பட்டியல்">
திருத்தந்தையர்களின் பட்டியல்

திருத்தந்தையர்களின் பட்டியல் ("List of Popes") என்பது கத்தோலிக்க கிறித்தவத் திருச்சபை "திருத்தந்தையர்" என்றும் "போப்பாண்டவர்" என்றும் குறிப்பிடுகின்ற உரோமை ஆயர்களின் பெயர் வரிசையை வரலாற்று முறையில் அமைக்கின்ற அடைவு ஆகும். வத்திக்கான் நகரத்தில் அமைந்துள்ள கத்தோலிக்க திருச்சபையின் தலைமையிடம் ஒவ்வொரு ஆண்டும் "திருத்தந்தை மேலிடப் புள்ளிவிவரத் தொகுப்பு" (Annuario Pontificio) என்னும் பெயரில் வெளியிடுகின்ற நூல் அதிகாரப்பூர்வமானதாகக் கருதப்படுகிறது. இப்புள்ளிவிவரத் தொகுப்பில் இன்று கத்தோலிக்க திருச்சபையின் தலைவராய் இருக்கும் 16ஆம் ஆசீர்வாதப்பர் (பெனடிக்ட்) வரலாற்றில் 265ஆம் திருத்தந்தை என்று குறிக்கப்படுகிறார். அப்பட்டியலே கீழே தரப்படுகிறது.

கத்தோலிக்க திருச்சபை வழக்கப்படி, உரோமை ஆயர் "திருத்தந்தை" (போப்பாண்டவர்) என்று அழைக்கப்படுகிறார். இப்பெயர் இலத்தீன் மொழியில் "Papa" என்பதாகும். அதன் பொருள் "தந்தை", "அப்பா" ஆகும். இதுவே ஆங்கிலத்தில் "Pope" என்றாகியது. அதனடிப்படையில் "போப்பாண்டவர்" என்னும் சொல் தமிழில் வரலாயிற்று.

வரலாற்றில், திருத்தந்தையரைக் குறிக்க வேறு சில பெயர்களும் பயன்படுத்தப்பட்டு வந்துள்ளன. "இறையடியார்க்கு அடியார்" (Servant of the Servants of God) என்னும் பட்டம் திருத்தந்தை மக்களுக்குப் பணிபுரியவே பதவி ஏற்கிறார் என்பதைக் காட்டுகிறது. வேறு சில பெயர்கள் பண்டைய உரோமைப் பேரரசின் மரபுவழி வந்தவை ஆகும். உரோமைப் பேரரசனுக்கு "Pontifex" (Pontiff) என்றொரு பட்டம் இருந்தது. அதற்கு "பாலமாக அமைபவர்" ("பெருந்தலைவர்") என்பது பொருள். அதை அடியொற்றி, திருத்தந்தை "Summus Pontifex" (Supreme Pontiff) என்றும் பெயர் கொண்டுள்ளார். இன்னொரு பெயர் Vicarius Christi (Vicar of Christ) என்பதாகும். இதன் பொருள் "கிறிஸ்துவின் பதிலாள்". வழக்கமாக அவர் Sanctus Pater (Holy Father), அதாவது "தூய (திரு) தந்தை" என்னும் பெயரால் அறியப்படுகிறார்.

வரலாற்றுத் தகவல்கள் கிடைத்ததையொட்டி, திருத்தந்தையரின் பெயர்ப்பட்டியலில் பலமுறை திருத்தங்கள் செய்யப்பட்டன. 2001ஆம் ஆண்டு நிகழ்ந்த திருத்தம் துல்லியமான வரலாற்றுப் பார்வையோடு செய்யப்பட்டது.

புரட்டஸ்டாண்டு என்று அழைக்கப்படும் சீர்திருத்த சபைகளும் கீழை மரபுச் சபைகளும் திருத்தந்தையை உரோமை ஆயர் என்று ஏற்றபோதிலும் அவருக்கு அனைத்துலத் திருச்சபைமீது நிர்வாகப் பொறுப்பு உண்டு என ஏற்பதில்லை. கத்தோலிக்க கிறித்தவ சபைக் கருத்துப்படி, திருத்தந்தை இயேசுவின் முதன்மைச் சீடராகிய பேதுருவின் வாரிசு என்னும் முறையில் அனைத்துலத் திருச்சபைக்கும் தலைவராகவும் ஒற்றுமையின் அடையாளமாகவும் உள்ளார். 


திருத்தந்தையர்களின் பெயர்களைத் தமிழில் ஆக்கும்போது மூல வடிவத்தின் ஒலிமுறை கையாளப்படுகிறது. சில பெயர்களுக்குக் கிறித்தவ மரபில் தமிழ் வடிவங்கள் ஏற்கனவே உள்ளன. அவை அடைப்புக் குறிகளுக்குள் தரப்பட்டுள்ளன. அத்தகைய பெயர்களின் பட்டியல் கீழ்வருமாறு:





</doc>
<doc id="95255" url="https://ta.wikipedia.org/wiki?curid=95255" title="சம்மி கபூர்">
சம்மி கபூர்

சம்மி கபூர் (Shammi Kapoor , , ஷம்மி கபூர்; அக்டோபர் 21, 1931 - ஆகஸ்ட் 14, 2011), ஓர் இந்திய திரைப்பட நடிகராகவும் இயக்குனராகவும் இருந்தவர். 1950களிலும் 1960களிலும் இந்தித் திரைப்படங்களில் புகழ்பெற்ற நடிகராக விளங்கியவர்.

பஞ்சாபியரும் திரைப்பட மற்றும் நாடக நடிகருமான பிரித்விராஜ் கபூருக்கு மும்பையில் பிறந்தார். பிரித்விராஜ் கபூரின் மூன்று மகன்களில் இரண்டாவதாகப் பிறந்த சம்மிக்கு பெற்றோர் இட்ட பெயர் சம்சேர் ராஜ் கபூர் என்பதாகும். மற்ற இரு மகன்களான, ராஜ் கபூரும் சசி கபூரும் இவரைப்போலவே தந்தையின் வழியில் இந்தித் திரைப்பட உலகில் புகழ் பெற்று விளங்கினர். மும்பையில் பிறந்தாலும் இளமைக் காலத்தை கொல்கத்தாவில் வளர்ந்தார். பின்னர் மும்பையின் வடாலாவில் உள்ள புனித யோசஃப் கான்வென்டிலும் மாதுங்காவில் உள்ள டான் பாசுகோ உயர்நிலைப் பள்ளியிலும் படித்தார். பள்ளியிறுதியை நியூ எரா பள்ளியில் முடித்தார்.

சம்மி கபூர் இந்தி சினிமாவின் சிறந்த நடிகர்களில் ஒருவராகக் கருதப்பட்டார்.1953ஆம் ஆண்டு திரைவாழ்வை ஜீவன் ஜோதி என்ற திரைப்படத்தின் மூலம் துவங்கினார்.



1968ஆம் ஆண்டு பிரம்மச்சாரி திரைப்படத்திற்காக பிலிம்ஃபேர் சிறந்த நடிகருக்கான விருதும் 1982ஆம் ஆண்டு விதாதா திரைப்படத்திற்காக பிலிம்ஃபேர் சிறந்த குணசித்திர நடிகருக்கான விருதையும் பெற்றார். வாழ்நாள் சாதனை விருது இவருக்கு 1995ஆம் ஆண்டு வழங்கப்பட்டது.

புகழ்பெற்ற நடிகை கீதா பாலியை மணம் புரிந்திருந்தார். அவரது மரணத்திற்குப் பிறகு நீலா என்பவரை திருமணம் செய்துள்ளார். இணையத்தில் மிகுந்த ஆர்வமுள்ள இவர் மும்பை இணையப் பயனாளர் சங்கத்தின் தலைவராக இருந்துள்ளார்.

நாள்பட்ட சிறுநீரக செயலிழப்பால் துன்பமுற்ற கபூர் ஆகத்து 07, 2011 அன்று மும்பையின் பிரீச் கேன்டி மருத்துவமனையில் அனுமதிக்கப்பட்டார். அவரது நிலை அடுத்த சில நாட்களுக்கு மோசமாகவே இருந்தநிலையில் செயற்கை மூச்சு விடும் இயந்திர வழியே கண்காணிக்கப்பட்டு வந்தார்.]. ஆகத்து 14, 2011 அன்று காலை 05:15 மணிக்கு அன்னாரின் உயிர் பிரிந்தது.



</doc>
<doc id="95257" url="https://ta.wikipedia.org/wiki?curid=95257" title="காளிகாட் காளி கோயில்">
காளிகாட் காளி கோயில்

காளிகாட் காளி கோயில் (, "Kalighat Kali Temple") இந்தியாவின், மேற்கு வங்க மாநிலத்தின் தலைநகரான கொல்கத்தாவின் காளிகாட் என்னும் பகுதியில் அமைந்துள்ள ஒரு இந்துக் கோயில். இத்தலம் ஒரு சக்தி பீடமாக கருதப்படுகிறது. இக்கோவில் ஆதி கங்கை ஆற்றங்கரையில் அமைந்துள்ளது. ஆதி கங்கை ஹுக்ளி நதியின் பழைய தடம். இக்கோவிலின் காளி தெய்வத்தை அனைத்து மதப்பிரிவினரும் வழிபடுகின்றனர்.

கல்கத்தா என்ற பெயர் காளிகட்டா (காளிகாட்) என்ற பெயரில் இருந்து வந்ததாகக் கூறுகிறார்கள். காளிகாட் கோவில் பாகீரதி நதிக் கரையில் அமைந்துள்ளது. காட் என்பது தீர்த்தக் கட்டம் அல்லது நதியின் படித்துறையாகும். காளிகாட் என்பது காளி கோவில் அமைந்துள்ள பாகீரதி நதிக் கரையின் படித்துறையைக் குறிக்கும்.

தற்போதைய கோயிலமைப்பு 200 ஆண்டு பழைமையானதாக இருந்த போதிலும் இத்தலத்தைப் பற்றிய குறிப்பு 15 மற்றும் 17 ஆம் நூற்றாண்டு இலக்கியப்பதிவுகளிலும் உள்ளது. பழைமையான முதலாம் குமாரகுப்தா காலத்திய நாணயங்கள் கண்டெடுக்கப்பட்டது, இத்திருத்தலத்தின் பழைமைக்குச் சான்றாக உள்ளது. 

சிறு குடிசையாக இருந்த திருக்கோயில் சிறு கோயிலாக மானசிங் அரசரால் 16 ஆம் நூற்றாண்டின் ஆரம்ப காலகட்டத்தில் கட்டப்பட்டது. பின்னர் சபர்ணா ராய் சௌத்ரி குடும்பத்தினர் முன்னிற்று தற்போதைய கோயிலமைப்பை 1806 ஆம் ஆண்டில் கட்டினர்.

கல்கத்தாவில் பல காளி கோவில்கள் அமைந்திருந்தாலும் இந்த காளி தேவியின் ஆலயம் மட்டுமே கல்கத்தா காளி கோவில் என்றே அழைக்கப்படுகிறது. எட்டுத் திக்குகளிலும் புகழ் பெற்ற இவ்வாலயத்தை பல நூல்களில் காலேஸ்வரம் என்று குறிப்பிட்டுள்ளனர். இக்கோவில் ஒரு சக்தி பீடமாகவும் விளங்குகிறது. அன்னையின் உடற்கூறுகளில் வலது காலின் விரல்கள் (கட்டை விரல் தவிர்த்து) அல்லது பாதம் அல்லது முகம் விழுந்ததாகக் கருதப்படும் காளிகாட் என்னும் இத்தலம், சக்தி பீடமாக விளங்குகிறது. காளி காட்டில் அமைந்துள்ள மகாசக்தி பீட நாயகியை காளி என்றும், க்ஷேத்ரபாலகரை நகுலேஷ்வரர் என்றும் அழைக்கின்றனர்.

தந்தையாகிய தட்சனால் அவமதிக்கப்பட்ட சதி தேவி (தாட்சாயிணி) நெருப்பில் விழுந்து உயிர் துறக்க, இறந்த மனைவியின் உடலை சுமந்துகொண்டு கடுங்கோபத்துடன் ஊழித் தாண்டவம் ஆடினார் சிவபெருமான். இதனால் உலகெங்கும் இருள் சூழ்ந்து அழியும் நிலை உருவாக, தேவர்களும் முனிவர்களும் மகாவிஷ்ணுவை சரணடைந்தனர். விஷ்ணு பகவான் தன் சக்கராயுதத்தால் சதிதேவியின் உடலை 51 துண்டுகளாக அறுத்து பூமியில் வீழ்த்தினார். அந்த உடல் பாகங்கள் விழுந்த இடங்கள் சக்தி பீடங்கள் என்று அழைக்கப்பட்டு, அவை புனிதமாகப் போற்றி வணங்கப்பட்டு வருகின்றன. அந்த வகையில் காளிகாட் காளி கோவில் சதிதேவியின் வலது காலின் விரல்கள் (கட்டை விரல் தவிர்த்து) விழுந்த இடமாகப் போற்றப்பட்டு தந்திர சூடாமணி கூறும் 51 சக்தி பீடங்களில் ஒன்றாகத் திகழ்கிறது. காளிகா புராணம் கூறும் நான்கு ஆதி சக்தி பீடங்களிலும் இக்கோவில் வருகிறது. ஆனால் காளிகா புராணத்தில் தேவியின் முகம் விழுந்த சக்தி பீடம் என்று கூறப்படுகிறது.

கங்கை, வங்கக் கடலுடன் கலக்கும் இடத்தை கங்கா சாகர் என்பர். பழங்காலத்தில் அந்த முகத்துவாரத்தில் கபில முனிவர் வசித்து வந்தார். அங்கு இன்றும் அவர் பெயரில் ஒரு சிறு கோயில் உள்ளது. ஒரு முறை சில காபாலிக சன்னியாசிகள் கங்கா சாகரில் புனித நீராடி கபில முனிவரை தரிசிக்க அடர்ந்த காட்டு வழியே சென்றனர்.

பாதையில் அவர்களுக்கு விரல்கள் வடிவில் ஓர் அதிசயப் பாறை தென்பட்டது. அது காளியின் சாயலில் அவர்களுக்குத் தோற்றமளித்தது. அந்த காபாலிகர்கள், நரபலியை மனதில் கொண்டு அந்தப் பாறையை அங்கேயே ஸ்தாபித்து தங்களது முறைப்படி வழிபட்டனர். தந்திர சாஸ்திரப்படி நரபலி கொடுப்பது அக்கால வழக்கம். அந்தச் சிலையே, இன்றைய காளிகாட் காளி அம்மன்.

இக்கோவிலின் தல வரலாறு இன்னொரு விதமாகவும் கூறப்படுகிறது. காளிகாட் காளி கோயிலைச் சுற்றி முன்பு காடு மண்டி வளர்ந்திருந்ததாம். அந்தக் காலத்தில் இந்த தேவியை ஆத்மராம் என்கிற பக்தன் ஆழ்ந்த பக்தியோடு ஆராதித்து வந்தான். மாலை நேரத்தில் பாகீரதிக் கரையில் அவன் ஜெபம் செய்யும்போது கண்களைப் பறிக்கும் ஒளிக்கதிர் ஒன்று திடீரென்று தோன்றியது. அதைக் கண்டு வியந்தான் ஆத்மராம். ஒளி வந்த இடத்தை மறுநாள் காலையில் வந்து பார்த்த போது, தெளிவான தண்ணீருக்கு அடியில் மனிதக் கால் விரல்கள் போல் வடிக்கப்பட்ட சிறு கல் ஒன்றைக் கண்டான். அத்துடன் அவன் அன்றிரவு ஒரு கனவும் கண்டான். அந்தக் கல்லில் தென்பட்ட விரல்கள் தாட்சாயிணியின் வலக்கால் விரல்கள் என்று உணர்ந்து, அதை எடுத்து வந்து தேவியின் பாதங்களை ஒட்டி வைத்து அதற்கும் பூஜை செய்யத் தொடங்கினான். அந்தப் புனித இடமே காளி தேவியின் மகா சக்தி பீடமாயிற்று.

கல் கிடந்த இடத்தின் அருகிலேயே ஆத்மராமுக்கு ஒரு சிவலிங்கமும் கிடைத்தது. சிவலிங்கத்துக்கு நகுலேஷ்வர பைரவர் என்று நாமம் சூட்டி காளி சிலையின் அருகிலேயே அமைத்து வழிபட்டான். விரல்கள் போல் காணப்பட்ட அந்தக் கல், பின்னர் ஒரு வெள்ளிப் பேழைக்குள் வைக்கப்பட்டு இப்போதைய காளி சிலையின் அடியில் வடகிழக்கு மூலையில் வைக்கப்பட்டுள்ளது.

கொல்கத்தாவின் டாலிகஞ்ச் என்னும் மக்கள் நெருக்கம் மிகுந்த பகுதியில்தான் காளிகாட் கோயில் உள்ளது. இதன் அருகில் உள்ள நீர்நிலை ஆதிகங்கா அல்லது பாகீரதி என்று அழைக்கப்படுகின்றது.

மேற்கு வங்கம் – கொல்கத்தா – காளிகாட் காளி கோவில்

• இந்தக் கோவில் ஹூக்ளி நதிக்கரையில் அமைந்துள்ளது. கல்கத்தா காளி கோவில் என்றும் காளிகாட் காளி கோவில் என்றும் அழைக்கப்படும் புகழ்பெற்ற தலமாகும். இங்கு அனைத்து மதத்தவரும் காளியை வழிபடுகிறார்கள். அருகிலுள்ள ரயில் நிலையம் ஹௌரா. அருகிலுள்ள மெட்ரோ நிலையம் காளிகாட்.

• கோவிலுக்குச் செல்ல சிறந்த நேரம் அதிகாலை அல்லது பிற்பகல் நேரமாகும். இங்கு காளி தேவியின் சிலை மிகவும் பெரியது. புதிதாக வருவோர் கோவிலை நன்கு சுற்றிப் பார்க்கக் கூட்ட நெரிசலைத் தவிர்ப்பது நல்லது.



</doc>
<doc id="95259" url="https://ta.wikipedia.org/wiki?curid=95259" title="கண்டோனிசு எண்கள்">
கண்டோனிசு எண்கள்

கண்டோனிசு எண்கள் (Cantonese Numbers) என்பது எண்ணிக்கையை கணக்கிட உலகில் பொதுவாக ஏனைய சமூகம் பயன்படுத்தும் இலக்க எண்ணுருக்களைத் தான் கொண்டுள்ளனர். ஆனால் கண்டோனிசு மொழியில் இலக்கங்களை எண்ணும் முறைமை அல்லது உச்சரிக்கும் முறைமை, உலகின் சீன மொழிக்குடும்பத்தைச் சாராத ஏனைய மொழியினரில் இருந்து முற்றிலும் வேறுப்பட்ட விதிமுறையைக் கொண்டுள்ளது. இதனை ஏனைய நாட்டவர்களால் ஒரு சுவையான விடயமாகவும் பார்ப்பதுண்டு. அதேவேளை இவ்விதிமுறையின் படி கண்டோனிசு மொழியில் எண்களை எளிதாகக் கற்றுக்கொள்ளலாம் எனக் கூறுவோரும் உளர்.

இருப்பினும் இது தமிழ் எண்ணிக்கையை எண்ணும் விதிமுறையில் இருந்தும் முற்றிலும் வேறுப்பட்ட முறைமாகும். 

தமிழ் மற்றும் ஏனைய மொழிகளில் எண்களை ஒன்று, இரண்டு, மூன்று, நான்கு,ஐந்து, ஆறு, ஏழு, எட்டு, ஒன்பது, பத்து என்றே எண்ணப்படுகின்றது. அவ்வாறே கண்டோனிசு மொழியிலும் எண்ணப்படுகின்றது. ஆனால் பத்துக்கு பிறகு பதினொன்று, பன்னிரண்டு, பதின்மூன்று என எண்ணும் விதிமுறைகள் தான் ஏனைய மொழிகளும், தமிழ் மொழியும் கொண்டுள்ளன. ஆனால் சீன மொழிக்குடும்பத்தை சேர்ந்த மொழிகளில் பத்துக்கு பிறகு, பத்து + ஒன்று, பத்து + இரண்டு, பத்து + மூன்று என ஒவ்வொரு இலக்கங்களையும் தனித்தனியே பிரித்து பிரித்து கூறும் வழக்கு காணப்படுகின்றது. கண்டோனிசு மொழி வழக்கும் அப்படித்தான்.

தமிழில் இருபதுக்கு பிறது, இருபத்தியொன்று, இருபத்திமூன்று என எண்ணிக்கை முறை அமையும். ஆனால் கண்டோனிசு மொழியில் "இருபது" என்பதை "இரண்டு + பத்து" என அழைக்கப்படும். அத்துடன் "இருபத்தி ஒன்று" என்பதனை "இரண்டு + பத்து + ஒன்று" என்றே கூறுவர். அவ்வாறே அதன் பின்னரான எண்ணிக்கைகளும் அமைகின்றன.

முப்பதை மூன்று + பத்து என்று அழைப்பதைப் போன்றே, மூன்று + பத்து + ஒன்று, மூன்று + பத்து + இரண்டு, மூன்று + பத்து + மூன்று, மூன்று + பத்து + நான்கு என எண்ணிக்கை தொடரும்.

கண்டோனிசு மொழியில் "நூறு" என்பதை "ஒன்று + நூறு" என்பர். அவ்வாறே ஏனைய எண்ணிக்கைகளையும் கூறப்படுகின்றது.

அவ்வாறே நான்கு + நூறு, ஐந்து + நூறு என தொடரும்.

"ஆயிரம்" என்பதனையும் ஒன்று + ஆயிரம், இரண்டு + ஆயிரம், மூன்று + ஆயிரம் எனக் கூறப்படுகின்றது.

மூவாயிரத்தை "மூன்று + ஆயிரம்" என்பது போன்றே தொடர்ந்து "பத்தாயிரம்" என்பதை "ஒன்று + பத்தாயிரம்" என்று அழைக்கப்படுகின்றது. அதனைத் தொடர்ந்து "இரண்டு + பத்தாயிரம்", "மூன்று + பத்தாயிரம்" என தொடரும்.

இதுவே கண்டோனிசு மொழியில் எண்ணிக்கைகளை கூறும் முறைமையாகும்; விதிமுறையும் ஆகும். இம்முறைமையே சீன மொழி குடும்பத்திற்கும் ஏனைய மொழி குடும்பங்களுக்கும் இடையில் காணப்படும் வேறுப்பாடாகும்.




</doc>
<doc id="95261" url="https://ta.wikipedia.org/wiki?curid=95261" title="புலம்பெயர் ஈழத்து எழுத்தாளர்களின் தமிழ்ப் புதினங்கள் (பட்டியல்)">
புலம்பெயர் ஈழத்து எழுத்தாளர்களின் தமிழ்ப் புதினங்கள் (பட்டியல்)

புலம்பெயர் இலங்கை எழுத்தாளர்களினால் தமிழ் மொழியில் எழுதி வெளியிடப்பட்ட புதினங்கள் (நாவல்கள்) கீழே பட்டியலிடப்பட்டுள்ளது. இப்பட்டியல் நாவல் வெளியிடப்பட்ட ஆண்டினை அடிப்படையாக வைத்தே தொகுக்கப்பட்டுள்ளது. இப்பகுதியில் புலம்பெயர்ந்து வாழும் இலங்கை எழுத்தாளர்களினால் எழுதப்பட்ட நாவல்கள், குறுநாவல்கள் ஆகியன உள்ளடங்கும். 



திசை மாறிய தென்றல் - 2000 - அகில் (இயற்பெயர் - சாம்பசிவம் அகிலேஸ்வரன்) முதற்பதிப்பு - 2000






</doc>
<doc id="95265" url="https://ta.wikipedia.org/wiki?curid=95265" title="சசி கபூர்">
சசி கபூர்

சசி கபூர் ("Shashi Kapoor", ), (18 மார்ச்சு 1938 - 4 திசம்பர் 2017) பல்பீர் பிரித்விராஜ் கபூர் ) புகழ்பெற்ற பாலிவுட் திரைப்பட நடிகரும் தயாரிப்பாளரும் ஆவார். பாலிவுட்டில் கோலோச்சும் "கபூர் குடும்பத்தில்" திரைப்பட மற்றும் நாடக நடிகர் பிரித்விராஜ் கபூரின் மகனும் ராஜ் கபூர் மற்றும் சம்மி கபூருக்கு இளையவரும் ஆவார். இவர் பிரித்தானிய நடிகை ஜென்னிபர் கெண்டலைத் திருமணம் புரிந்தார். இவரது வாரிசுகள் கரண் கபூர், குணால் கபூர் மற்றும் சஞ்சனா கபூர் ஆகியோரும் கலைத்துறையில் நாட்டம் கொண்டு சாதனை படைத்துள்ளனர். அமிதாப் பச்சனுக்கு இணையாக இவர் நடித்த இந்தித் திரைப்படங்கள் தீவார், தோ அவுர் தோ பாஞ்ச், நமக் அலால் ஆகியன இவருக்கு பெரும் புகழை ஈட்டித் தந்தன. தவிர பல பிரித்தானியப் படங்களிலும் "சேக்ஸ்பியர்வாலா" போன்ற மெர்ச்சென்ட் ஐவரி தயாரித்த ஆங்கிலப் படங்களிலும் நடித்துள்ளார்.





</doc>
<doc id="95268" url="https://ta.wikipedia.org/wiki?curid=95268" title="சுவஸ்திகா கல்">
சுவஸ்திகா கல்

சுவஸ்திகா கல் ("Swastika stone") என்பது இங்கிலாந்தின் மேற்கு யார்க்சயர் நகரில் உள்ள இல்க்லி மூர் எனும் இடத்தின் வட எல்லையில் அமைந்துள்ள வூட்ஹவுஸ் கிராகில் உள்ள சுவஸ்திகா சின்னம் பதிக்கப்பட்ட கல் ஆகும். இதன் அர்த்தம் மற்றும் உருவாகிய விதம் பற்றி உறுதியான கோட்பாடுகள் இல்லை. எனினும், இதன் உருவாக்கம் வெண்கலக் காலத்தில் நடந்திருக்கலாம் எனக் கருதப்படுகிறது.

ஐக்கிய இராச்சியத்தின் குழந்தைகள் புத்தக கதாசிரியர் டெரி டேரி, இந்தக் கல்லில் உள்ள வடிவமைப்பு ஒரு எரிவளைத்தடுவை குறிக்கலாம் என்கிறார்.



</doc>
<doc id="95271" url="https://ta.wikipedia.org/wiki?curid=95271" title="அனார்">
அனார்

1990 களின் நடுப்பகுதியிலிருந்து அனார் என்ற புனைபெயரில் எழுதும் இஸ்ஸத் ரீஹானா முஹம்மட் அஸீம் ஈழத்து தமிழின் நவீன கவிதைகளுக்குப் புதிய முகங்களைத் தருபவராக இருக்கிறார். கிழக்கிலங்கையின் சாய்ந்தமருதுவில் பிறந்து வாழ்ந்துவருபவர்.





</doc>
<doc id="95279" url="https://ta.wikipedia.org/wiki?curid=95279" title="கொங்கோ காய்ச்சல்">
கொங்கோ காய்ச்சல்

கிரிமியன்-கொங்கோ இரத்தப்பெருக்குக் காய்ச்சல் ("Crimean–Congo hemorrhagic fever") உண்ணிகளால் பரப்பப்படும் ஒரு வைரசுக் காய்ச்சலாகும். இது வளர்ப்பு விலங்குகள், வனவிலங்குகள் மற்றும் மனிதரையும் பீடிக்கக் கூடியது. கிழக்கு மற்றும் மேற்கு ஆபிரிக்காவில் இந்நோய் பொதுவாகக் காணப்படுகிறது.மனிதரில் பெரும் பாதிப்பை ஏற்படுத்தும் இந்நோய் 30% உயிரிழப்பை ஏற்படுத்தக்கூடியது.

தொற்றுகுள்ளான உண்ணி கடித்ததிலிருந்து 1-3 நாள்களில் (இது இரத்தம்,இழையம் மூலமான தொற்றுக்கு 5-6 நாள்கள்) நோய் நிலமைகள் தோன்றும்.3-5 நாளில் குருதிப்பெருக்கு ஏற்படலாம். பசியின்மை, மன உளைச்சல்,எனத் தொடங்கி மூக்கில் குருதி வடிதல்,சிறுநீருடன் குருதி வெளியேற்றம்,வாந்தி, கறுப்பு நிறத்தில் மலம் கழிதல் என்பன காணப்படும்.
இறுதி நிலையில் ஈரல் வீங்குவதுடன் சிறுநீரகம், சுவாசத்தொகுதி என்பனவும் பாதிக்கப்படும். 9-10 நாளில் காய்ச்சல் குணமாகினாலும் இரண்டாம் வாரத்தில் 30% மரணம் நிகழலாம்.
பாலூட்டி விலங்குகள் உண்ணித் தொற்றுக்கு உள்ளாகக் கூடிய பண்ணை நிலைமைகளில் விலங்குகள் இடமாற்றம் செய்யப்படுவதற்கு முன்னர் உண்ணித் தொற்று நீக்கப்பட வேண்டும். உண்ணித் தொற்றைத் தடுக்கக் கூடிய நடைமுறைகளைக் கையாளலாம். உண்ணிகளை அப்பால் விலக்கக்கூடிய உபாயங்களைப் பயன்படுத்தலாம்.

குறிப்பான மருத்துவ முறைகள் கண்டறியப்படவில்லை. நோயின் தாக்கங்களுக்கான வைத்தியமே மேற்கொள்ளப்படும்.

ஹையலோமா உண்ணியே பொதுவான நோய்க்காவி ஆகும். சில வேளைகளில் பாதிப்புக்குள்ளான விலங்குகளை உணாவாகக் கொள்வதாலும் தொற்றுக்குள்ளான குருதி மற்றும் தொடுவதாலும் நோய் தொற்றுகிறது.

நோய்க்காரணி ஆசியா, கிழக்கு ஐரோப்பா,மத்திய கிழக்கு மற்றும் மத்திய ஆபிரிக்கா, தென்னாபிரிக்கா, மடகஸ்கார் உள்ளிட்ட பட்டி போன்ற பிரதேசத்திலும் பரந்து காணப்படுகிறது. இவ்வைரசின் சுற்றாடல் காவியாக ஐரோப்பிய முயல் மற்றும் பெருச்சாளி காணப்படுகிறது. வளர்ப்பு விலங்குகளான ஆடு, செம்மறியாடு மற்றும் கால்நடைகளுக்கு இவை பரவுகின்றன. இவை குருதியில் அதிக வைரசை கொண்டிருந்தாலும் நோய்வாய்ப்படாமல் காணப்படும். தீக்கோழிகளைத் தவிர மற்றைய பறவைகள் இதற்கு எதிர்ப்புத் தன்மை கொண்டது.
2010ஆம் ஆண்டு டிசம்பர் மாதம் 31ஆம் தேதி குஜராத் மாநிலத்தின் அகமதாபாத் நகரில் உள்ள ஷேல்பி மருத்துவமனையில் ஒரு பெண் தீவிர காய்ச்சல் பிரிவில் சேர்க்கப்பட்டு ஏழு நாட்கள் கழித்து பரிதாபமாக இறந்தார். பின்னர் அங்கு பணிபுரிந்த செவிலியர் ஒருவருக்கும் இந்த நோய் பரவியது. அவரின் இரத்த மாதிரி எடுக்கப்பட்டு புனேயில் உள்ள தேசிய வைராலஜி ஆய்வகத்திற்க்கு (National Institute of Virology) அனுப்பி சோதனை செய்தபோது அது கிரிமீயன் காங்கோ ரத்தப்போக்குக் காய்ச்சல் (சி.சிஹெச்.எஃப்) வைரஸ் என்று உறுதி செய்யப்பட்டது.



</doc>
<doc id="95282" url="https://ta.wikipedia.org/wiki?curid=95282" title="ஊட்டி நாராயண குருகுலம்">
ஊட்டி நாராயண குருகுலம்

ஊட்டி நாராயண குருகுலம், நடராஜகுருவால் உருவாக்கப்பட்ட அத்வைத குருகுலம். நாராயணகுருவின் சிந்தனைகளின் அடிப்படையில் அமைக்கப்பட்டது. நாராயண குருகுலம் இந்தியாவிலும் வெளிநாடுகளிலும் ஐம்பதுக்கும் மேற்பட்ட கிளைகள் கொண்டது. இதன் தலைமையிடம் வற்கலா. ஊட்டி குருகுலம் இதன் இரண்டாவது கிளை. 

நாராயண குருகுலம் ஊட்டி ஃபெர்ன் ஹில் பகுதியில் மஞ்சண கொரே கிராமத்தில் அமைந்துள்ளது. இங்கே நித்ய சைதன்ய யதியின்ன் சமாதி அமைந்துள்ளது. தியான மண்டபமும் நூலகமும் உள்ளது.

நாராயணகுருவின் ஆணைப்படி இந்தியா எங்கும் அலையும் துறவியாக பயணம் செய்த நடராஜகுரு ஆறுவருடம் அவ்வாறு பயணம்செய்தபின் 1947ல் ஊட்டிக்கு வந்தார். அங்கே அவர் தங்கியிருந்தபோது ஓரு பக்தர் அவரது பழைய தேயிலை தொழிற்சாலை இருந்த நிலத்தை அவருக்கு பிச்சையாக வழங்கினார். அங்கே ஒரு தகரக்குடிசையை தன் கையால் அமைத்து நடராஜகுரு தங்கினார். வெகுநாள் அந்த தகரக்குடிசை மட்டுமே அங்கே இருந்தது. அதுவே குருகுலம் என்றழைக்கப்பட்டது

உலகப்புகழ் பெற்ற தத்துவமேதை ஹென்றி பர்க்ஸனின் மாணவராக பாரீஸ் சார்போன் பல்கலைக்கழகத்தில் பயின்றவர் நடராஜகுரு. ஹென்றி பெர்க்ஸனின் இன்னொரு மாணவரான ஜான் ஸ்பியர்ஸ் வந்து நடராஜ குருவுடன் இணைந்துகொண்டார். மெல்லமெல்ல ஒரு சர்வதேசக்குருகுலமாக அது மாறியது. எட்டுவருடங்களுக்குப் பின்னர் குரு நித்ய சைதன்ய யதி மாணவராக வந்து சேர்ந்தார்

நித்ய சைதன்ய யதி தத்துவப்பேராசிரியராக இருந்தவர். அமெரிக்கப் பல்கலைக்கழகங்களில் இலக்கியம் மற்றும் தத்துவப் பேராசிரியராக இருந்தார். நடராஜ குருவின் காலகட்டத்திலேயே வற்கலையில் நாராயணகுருகுலமும் ஈஸ்ட்வெஸ்ட் யுனிவர்சிட்டி என்ற தத்துவக் கல்வியமைப்பும் உருவாக்கப்பட்டது. நடராஜகுரு 1973ல் சமாதியடைந்ததும் நித்ய சைதன்ய யதி இந்தியா வந்து குருகுலத்தின் தலைமை பொறுப்பை ஏற்றார்.

1999ல் நித்ய சைதன்ய யதி மறைந்த பின் நாராயணகுருகுலத்தின் தலைமைப்பொறுப்புக்கு நடராஜகுருவின் இன்னொரு மாணவரான முனி நாராயணப் பிரசாத் வந்துள்ளார். அவர் வற்கலாவில் உள்ளார். வற்கலை குருகுலத்தில் நடராஜகுருவின் சமாதி உள்ளது. ஊட்டி குருகுலத்தின் பொறுப்பில் இப்போது சுவாமி தன்மயா உள்ளார். மேலை மருத்துவப் பட்டதாரியான இவர் மாற்று மருத்துவ ஆராய்ச்சிகளில் ஈடுபாடுகொண்டவர்.

திட்டவட்டமான பணிகளோ வரம்புகளோ இல்லாத நெகிழ்ச்சியான அமைப்பு நாராயணகுருகுலத்தில் உள்ளது. ஆன்மீகக் கல்விபெறுபவர்கள் தங்கும் இடம் மட்டும்தான் அது. பொதுவாக அங்கே துறவிகள் தங்கி கல்வியிலும் தியானத்திலும் ஈடுபட்டிருப்பார்கள். நித்ய சைதன்ய யதியின் மாணவரான தமிழ் எழுத்தாளர் ஜெயமோகன் அங்கே தமிழ் மலையாள கவிதைப் பரிமாற்ற அரங்குகளை நடத்தியிருக்கிறார். இதுவரை 18 அரங்குகள் நடந்துள்ளன. தமிழிலக்கிய விவாத அரங்குகளும் நிகழ்த்தப்பட்டுள்ளன.



</doc>
<doc id="95286" url="https://ta.wikipedia.org/wiki?curid=95286" title="ஓ.எசு.காமர்சு">
ஓ.எசு.காமர்சு

ஓ.எசு.காமர்சு என்பது ஒரு கட்டற்ற வலைத்தள வணிக மென்பொருள் ஆகும். இந்த மென்பொருளை பி.எச்.பி, மைசீக்குவல் ஆகியவை உள்ள வழங்கியில் நிறுவலாம். இந்த வகை மென்பொருட்களில் மூத்த மென்பொருட்களில் இதுவும் ஒன்று. இதன் 3.0 பதிப்பு விரைவில் வெளிவர உள்ளது. இந்த மென்பொருளில் இருந்து பல சென்.கார்ட், ரெமேட்டோ.கார்ட், ஓப்பின் கார்ட் போன்ற பல கட்டற்ற மென்பொருட்கள் தோன்றி உள்ளன. 



</doc>
<doc id="95292" url="https://ta.wikipedia.org/wiki?curid=95292" title="நிலைக்குத்து தேடல்">
நிலைக்குத்து தேடல்

நிலைக்குத்து தேடல் ஒரு வகை வலைத் தேடல் பொறியாகும். இது ஒரு குறிப்பிட்ட துறையை அல்லது ஒரு குறிப்பிட்ட தொகுதியை தேடி, பொது தேட இயந்திரங்களை விட்ட கூடுதல் பெறுமதியான தேடல் விடைகளைத் தர வல்லது. எ.கா மருத்துவம், சட்டம், சுற்றுலா, தமிழர், மனித உரிமைகள் போன்ற துறைகளில் இந்த வகையான நிலைக்குத்து தேடல் செயலிகளால் தொகுக்கப்பட்ட சுட்டுவரிசைகள் கூடிய பொருத்தமன தேடல் விடைகளத் தர வல்லன.


</doc>
<doc id="95293" url="https://ta.wikipedia.org/wiki?curid=95293" title="எம். டி. வாசுதேவன் நாயர்">
எம். டி. வாசுதேவன் நாயர்

மாடத்து தெக்கேகாட்டு வாசுதேவன் நாயர். (பி. ஆகஸ்ட் 9, 1933) மலையாளத்தின் முக்கியமான எழுத்தாளர். ஞானபீட பரிசு பெற்றவர். திரைக்கதையாசிரியராகவும் பணியாற்றியுள்ளார்.

எம்.டி.வாசுதேவன் நாயர் கேரளத்தில் பாலக்காடு மாவட்டத்தில் உள்ள ஒற்றப்பாலம் வட்டத்திற்கு உட்பட்ட கூடல்லூர் என்ற ஊரில் 1933 ஆக்ஸ்டில் பிறந்தார். தந்தை பெயர் டி.நாராயணன் நாயர். தாய் அம்மாளு அம்மா.

திரிச்சூரில் உள்ள புன்னையூர்க்குளம் என்ற ஊரில் இளம்பருவத்தை செலவிட்டார். பாலக்காடு விக்டோரியா கல்லூரியில் 1953ல் ரசாயனத்தில் பட்டம்பெற்றார். சிறுவயதிலேயே மாத்ருபூமி வார இதழில் எழுத ஆரம்பித்த எம்.டி.வாசுதேவன் நாயர் கல்லூரி காலத்திலேயே ரத்தம் புரண்ட மாத்ருககள் என்ற சிறுகதை தொகுதியை வெளியிட்டார்.

உலக சிறுகதை வருடத்தை ஒட்டி மாத்ருபூமி நடத்திய போட்டியில் அவரது "வளர்த்துமிருகங்ஙள்" என்ற சிறுகதை பரிசு பெற்றதும் அவர் பிரபலமானார். 1958ல் எம்டி மாத்ருபூமியின் உதவியாசிரியரானார். எம்.டிவாசுதேவன் நாயரின் முதல் நாவல் பாதிராவும் பகல்வெளிச்சமும். இது தொடராக வெளிவந்தது. முதலில் நூலாக வெளிவந்தது ‘நாலுகெட்டு’ அதற்கு கேரள சாகித்ய அக்காதமி விருது கிடைத்தது. வாசுதேவன் நாயர் எழுதிய முறப்பெண்ணு என்ற சிறுகதையை 1963ல் அவரே திரைக்கதையாக எழுதினார். அது வெற்றிப்படமாக அமைந்தது. தொடர்ந்து ஐம்பதுக்கும் மேற்பட்ட திரைக்கதைகளை எழுதி மலையாள சினிமா உலகத்தின் போக்கையே மாற்றியமைத்தார். நான்குமுறை சிறந்த திரைக்கதைக்கான ஜனாதிபதி விருது பெற்றிருக்கிறார்.

1973ல் அவர் தன் முதல் படத்தை இயக்கினார். நிர்மாலியம் என்ற அந்தப்படம் ஜனாதிபதி விருது பெற்றது. நாயர் சிறுகதைக்கும் நாவலுக்கும் திரைக்கதைக்குமான விருதுகள் பலவற்றை பெற்றுள்ளார். 1970ல் கேந்திர சாகித்ய அக்காதமி விருது பெற்றார். 1995ல் ஞானபீட விருதும் 2005ல் பத்ம விபூஷன் விருதும் கிடைத்தன. 

அவருக்கு இருமுறை மணமானது. முதல் மனைவியை விவாகரத்து செய்ய நேர்ந்தது. முதல் மனைவி மூலம் அவருக்கு ஒரு மகள் உண்டு. மீண்டும் கலாமண்டலம் சரஸ்வதியம்மா என்ற நடனமணியை மணம் புரிந்தார். இரு பெண்குழந்தைகள் பிறந்தன. வாசுதேவன் நாயரின் சொந்த வாழ்க்கைச் சிக்கல்களை சினிமாக்கள் காட்டுகின்றன. அக்‌ஷரங்ங்கள் என்ற சினிமா அவரது சொந்த வாழ்க்கையின் சித்திரம் என்று சொல்லப்படுகிறது. அதில் பணக்கார மனைவியால் கைவிடப்பட்டு நடனமணியை மணக்கும் எழுத்தாளனின் வாழ்க்கை உள்ளது.

உணர்ச்சிப்பூர்வமான யதார்த்தவாதத்தை எழுதியவர் எம்.டி.வாசுதேவன் நாயர். அவரது நடை மிக அழகானது. அழிந்துகொண்டிருக்கும் கூட்டுக்குடும்ப முறையையும் அங்கே விடுதலைக்காக தவிக்கும் அடுத்த தலைமுறையின் சோகத்தையும் கதையாக்கினார்.

வாசுதேவன் நாயர் எழுதிய பல நாவல்கள் தமிழில் வெளிவந்துள்ளன. காலம், இரண்டாமிடம் ஆகியவை அவற்றில் முக்கியமானவை. அவரது திரைக்கதைகள் நிர்மால்யம், மீரா ஆகியவற்றை கதிரவன் மொழ்பெயர்த்தார்.








</doc>
<doc id="95298" url="https://ta.wikipedia.org/wiki?curid=95298" title="அரசியல் யாப்பு நீதிமன்றம், இலங்கை">
அரசியல் யாப்பு நீதிமன்றம், இலங்கை

இலங்கையின் அரசியல் யாப்பு நீதிமன்றம் ("Constitutional Court of Sri Lanka") என்பது 1972 முதல் 1978 வரை இலங்கைக் குடியரசில் நடைமுறையில் இருந்த ஒரு அரசியல் யாப்பு நீதிமன்றம் ஆகும். இலங்கை நாடாளுமன்றத்துக்காக 1970 ஆம் ஆண்டில் நடைபெற்ற பொதுத் தேர்தலில் வெற்றிபெற்ற சிறிமாவோ பண்டாரநாயக்கா தலைமையிலான ஐக்கிய முன்னணி (ஸ்ரீலங்கா சுதந்திரக் கட்சி, இலங்கை கம்யூனிஸ்ட் கட்சி, ஸ்ரீலங்கா சமசமாஜக் கட்சி ஆகிய மூன்று கட்சிகளின் கூட்டு) ஏற்கனவே, 1947ம் ஆண்டு முதல் இலங்கையில் நடைமுறையில் இருந்த சோல்பரி அரசியலமைப்பிற்குப் பதிலாக புதிய அரசியல் அமைப்பினை உருவாக்கி, 1972 மே 22ம் திகதி பிரகடனப்படுத்தியது. இந்த அரசியலமைப்பு முதலாம் குடியரசு அரசியலமைப்பு எனப்படுகின்றது. இதில் காணப்பட்ட ஒரு அம்சமே அரசியல் யாப்பு நீதிமன்றமாகும்.

முதலாம் குடியரசு அரசியலமைப்பின்படி இலங்கையின் அப்போதைய நாடாளுமன்றமாக இருந்த தேசிய அரசுப் பேரவை இயற்றும் சட்டங்களை எந்த நிறுவனத்தாலும் விவரணம் செய்யவோ, மறு சீராய்வு செய்யவோ முடியாது. எனவே தேசிய அரசுப் பேரவை இயற்றும் சட்டங்கள் அரசியலமைப்பிற்கு முரணா? இல்லையா? என்பதைத் தீர்மானிக்க அரசியல் யாப்பு நீதிமன்றம் அமைக்கப்பட்டது.

அரசியலமைப்பின் 54ம் உறுப்புரை 1ம் பந்தியின் படி பிரதமரின் ஆலோசனைக்கிணங்க சனாதிபதியால் அரசியல் யாப்பு நீதிமன்ற உறுப்பினர்கள் நியமிக்கப்படுவர். இந்த நீதிமன்றம் 5 உறுப்பினர்களைக் கொண்டது. இவர்களின் பதவிக்காலம் 4 ஆண்டுகளாகும்.

தேசிய அரசுப் பேரவையில் விவாதிக்கப்படும் மசோதாக்கள் சட்டமாவதற்குமுன் ஆலோசனை கூறும் கடமை இதற்குண்டு.

குறித்த ஒரு மசோதாவை அரசியல் யாப்பு நீதிமன்றத்திற்கு சமர்ப்பிக்க வேண்டுமாயின்,


அரசியல் யாப்பு நீதிமன்றத்தின் தீர்ப்பு பின்வருமாறு அமையும்.
அ. சட்டமூலம் யாப்புக்கு முரணல்ல.
ஆ. சட்ட மூலம் யாப்புக்கு முரண்.
இ. சட்டமூலம் யாப்புக்கு முரணா இல்லையா என்பது பற்றிச் சந்தேகம்




</doc>
<doc id="95301" url="https://ta.wikipedia.org/wiki?curid=95301" title="ஃபலேசு இடைப்பகுதி">
ஃபலேசு இடைப்பகுதி

ஃபலேசு இடைப்பகுதி சண்டை ("Battle of the Falaise pocket") இரண்டாம் உலகப் போரின் மேற்குப் போர்முனையில் நடந்த ஒரு சண்டை. நாசி ஜெர்மனியின் ஆக்கிரமிப்பிலிருந்த பிரான்சில் நேச நாட்டுப் படைகள் ஃபலேசு நகர் அருகெ பல ஜெர்மானியப் படைப்பிரிவுகளைச் சுற்றி வளைத்து சரணடையச் செய்தன.

பிரான்சு மீதான நேசநாட்டுக் கடல்வழி படையெடுப்பு ஜூன் 6, 1944ல் நார்மாண்டிப் பகுதியில் துவங்கியது. இரு மாதங்கள் சண்டைக்குப் பின்னர் ஜெர்மானியப் படைகளை முறியடித்து நேசநாட்டுப் படைகள் பிரான்சின் உட்பகுதியை நோக்கி முன்னேறத் தொடங்கின. இந்த முன்னேற்றத்தைத் தடுக்க ஜெர்மானியர்கள் ஆகஸ்ட் முதல்வாரத்தில் லியூட்டிக் நடவடிக்கையை மேற்கொண்டனர். நேச நாட்டுப் படைகளைத் தடுத்து நிறுத்த போதுமான படைபலமும், ஆயுத பலமும் இல்லாத நிலையில் இட்லர் தன் தளபதிகளின் எதிர்கருத்துகளைப் புறந்தள்ளி இத்தாக்குதலை மேற்கொள்ள ஆணையிட்டார். தோல்வியில் முடிவடைந்த இத்தாக்குதலால், ஜெர்மானிய 7வது மற்றும் 5வது கவச ஆர்மிகளின் பல படைப்பிரிவுகள் நேச நாட்டுப் படைகளால் சுற்றி வளைக்கப்படும் நிலை உருவானது. லியூட்டிக் தாக்குதலில் ஜெர்மானியப் படைப்பிரிவுகள் நேச நாட்டுப் படை நிலைகளை ஆழமாக ஊடுருவித் தாக்கியதால், தாக்குதல் முறியடிக்கப்பட்டவுடன் முப்புறமும் எதிரிப்படைகளால சூழப்பட்டு சிக்கிக் கொண்டன. நேச நாட்டுப் படைநிலைகளின் இடையே ஜெர்மானியக் கட்டுப்பாட்டில் இருந்த பகுதி ஃபலேசு வீக்கப்பகுதி (Falaise Gap) என்று அழைக்கப்பட்டது. வடக்கில் கனடியப் படைகளும், மேற்கில் பிரிட்டானிய 2வது ஆர்மியும், தெற்கில் அமெரிக்க 1வது ஆர்மியும் இவ்வீக்கப்பகுதியை சூழ்ந்திருந்தன.

ஃபலேசு வீக்கப்பகுதியினை நான்காவது புறமும் சூழ்ந்து ஜெர்மானியப் படைப்பிரிவுகளைச் சுற்றி வளைக்க நேச நாடுகள் டிராக்டபிள் நடவடிக்கையை மேற்கொண்டன. தப்பும் வழி அடைபடும் முன்னர் ஃபலேசு வீக்கப்பகுதியிலிருந்து தப்ப ஜெர்மானியர்கள் பெரும் முயற்சி மேற்கொண்டனர். ஆகஸ்ட் மூன்றாம் வாரத்தில், நேச நாட்டுப் படைகள் மெல்ல மெல்ல அவ்வழியை அடைத்தன. ஆகஸ்ட் 21ம் தேதி ஃபலேசிலிருந்து ஜெர்மானியப் படைப்பிரிவுகள் முற்றிலுமாக சுற்றி வளைக்கப்பட்டு வீக்கப்பகுதி இடைப்பகுதியாக (pocket) மாறிவிட்டது. சண்டை நடந்து கொண்டிருக்கும் போதே பல ஜெர்மானியப் படைப்பிரிவுகள் ஃபலேசிலிருந்து தப்பினாலும் இறுதியாக சுமார் 50,000 வீரர்கள் இடைப்பகுதியில் சிக்கிக் கொண்டு சரணடைந்தனர். இதனால் செய்ன் ஆற்றுக்கு மேற்கே இருந்த ஜெர்மானியப் படைகள் முற்றிலுமாக சீர் குலைந்தன. வீரர்களையும், தளவாடங்களையும் பெருமளவில் இழந்திருந்த ஜெர்மானியப் படைகளால் இதற்கு மேல் நேச நாட்டு படைகளைச் சமாளிக்க முடியவில்லை. அடுத்த பத்து நாட்களுள் பாரிசு நகரம் வீழ்ந்து ஓவர்லார்ட் நடவடிக்கை முழுமையடைந்தது.


</doc>
<doc id="95317" url="https://ta.wikipedia.org/wiki?curid=95317" title="தேசிய அரசுப் பேரவை (இலங்கை)">
தேசிய அரசுப் பேரவை (இலங்கை)

தேசிய அரசுப் பேரவை ("National State Assembly") என்பது இலங்கையின் முதலாவது குடியரசு அரசியலமைப்பின் படி 1972 ஆம் ஆண்டில் உருவாக்கப்பட்ட சட்டவாக்க சபை ஆகும். 1947 இல் உருவாக்கப்பட்ட இரு அங்க இலங்கை நாடாளுமன்றம் (இலங்கை பிரதிநிதிகள் சபை மற்றும் இலங்கை செனட் சபை) ஆகியவை இல்லாதொழிக்கப்பட்டு ஓரங்க முறைமையுடன் கூடிய தேசிய அரசுப் பேரவை உருவாக்கப்பட்டது.

1970ம் ஆண்டில் நடைபெற்ற இலங்கை நாடாளுமன்றத்திற்கான பொதுத் தேர்தலில் வெற்றிபெற்ற சிறிமாவோ பண்டாரநாயக்கா தலைமையிலான ஐக்கிய முன்னணி (ஸ்ரீலங்கா சுதந்திரக் கட்சி, இலங்கை கம்யூனிஸ்ட் கட்சி, ஸ்ரீலங்கா சமசமாஜக் கட்சி ஆகிய மூன்று கட்சிகளின் கூட்டு) ஏற்கனவே, 1947ம் ஆண்டு முதல் இலங்கையில் நடைமுறையில் இருந்த சோல்பரி அரசியலமைப்பிற்கு பதிலாக புதியதோர் அரசியல் அமைப்பினை உருவாக்கி, 1972 மே 22ம் திகதி பிரகடனப்படுத்தியது. இந்த அரசியலமைப்பு முதலாம் குடியரசு அரசியலமைப்பு எனப்படுகின்றது. 1972-1978 காலப்பகுதியில் சட்டவாக்கத்துறையான நாடாளுமன்றம் தேசிய அரசுப் பேரவை என்று கூறப்பட்டது.

சோல்பரி அரசியலமைப்பில் கீழ் (1947-1972) இலங்கையின் சட்டவாக்கத்துறையானது இரண்டு மன்றங்களைக் கொண்டதாக இருந்தது. 
இரண்டு மன்றங்களும் இணைக்கப்பட்டு இறைமைமிக்க ஓரங்க மன்றத்தை உடையதாக தேசிய அரசுப் பேரவை ஏற்படுத்தப்பட்டது.

1972 அரசியலமைப்பின் 77ம் உறுப்புரைப்படி: அமைக்கப்படும் தேர்தல் தொகுதி நிர்ணய ஆணைக்குழுவினால் பரிந்துரைக்கப்பட்ட எண்ணிக்கைக்கு இணங்க மக்களால் சர்வசன வாக்குரிமை மூலம் தெரிவு செய்யப்பட்ட பிரதிநிதிகளை மட்டுமே தேசிய அரசுப் பேரவை கொண்டிருக்கும்.

1974ம் ஆண்டில் நோயெல் தித்தவெல தலைமையில் அமைக்கப்பட்ட தேர்தல் தொகுதி நிர்ணய ஆணைக்குழுவானது தேசிய அரசுப் பேரவையின் உறுப்பினர் எண்ணிக்கையை 168ஆக வரையறை செய்தது.

அரசியலமைப்பின் 40ம் உறுப்புரை (1) பந்தி தேசிய அரசுப் பேரவையின் பதவிக்காலத்தைப் பின்வருமாறு வரையறை செய்கின்றது.

அவ்வரசியலமைப்பின் கீழ் தெரிவுசெய்யப்பட்ட ஒவ்வொரு தேசிய அரசுப் பேரவையும், அது முன்னரே கலைக்கப்பட்டாலொழிய அதன் முதற்கூட்டத் தேதியிலிருந்து 6 ஆண்டு காலத்துக்குத் தொடர்ந்திருத்தல் வேண்டும். அதற்கு மேற்படலாகாது. அந்த 6 ஆண்டு கழிவதே தேசிய அரசுப் பேரவையைக் கலைப்பதாகச் செயற்படுதல் வேண்டும்.

இதன்படி தேசிய அரசுப் பேரவையின் கூடிய பதவிக்காலம் 6 ஆண்டுகள் என்பதை தெரிந்துகொள்ள முடிகின்றது.

பொதுதேர்தலில் வாக்களிக்கத் தகுதிபெற்ற எவரும் தேசிய அரசுப் பேரவை உறுப்பினராகத் தகுதியுடையவர்.


4ம் உறுப்புரை - மக்களின் இறைமை மக்களால் தெரிவு செய்யப்பட்ட பிரதிநிதிகளைக் கொண்ட தேசிய அரசுப் பேரவை மூலம் பிரயோகிக்கப்படும்.

5ம் உறுப்புரை - தேசிய அரசுப் பேரவை குடியரசின் அரசதத்துவத்தின் மிக உயர்ந்த கருவியாகும். அதுவே மக்களின் சட்டவாக்க, நிர்வாக, நீதிப் பரிபாலன அதிகாரங்களைக் கொண்டு இயங்கும்.








</doc>
<doc id="95319" url="https://ta.wikipedia.org/wiki?curid=95319" title="கழல் திருப்பம்">
கழல் திருப்பம்

கழல் திருப்பம் (leg break) துடுப்பாட்டத்தில் கையாளப்படும் பந்து வீச்சுகளில் ஓர் வகையாகும். இது ஓர் வலது கை கழல் சுழல் பந்துவீச்சாளரின் தாக்கும் வீச்சாகும்.

துடுப்பாட்டப் பந்தின் தையல்கோட்டின் மீது அனைத்து விரல்களும் இருக்குமாறு உள்ளங்கையில் வைத்துக்கொண்டு வீசுகையில் மணிக்கட்டையினைச் சுழற்றி வீசுவதால் கழல் திருப்பம் நிகழ்கிறது. பந்தை வீசும்போது ஓர் வலதுகை வீச்சாளரின் மணிக்கட்டிலிருந்து கொடுக்கப்படும் சுழற்சி தையல்கோட்டின் மேலுள்ள விரல்களைத் தழுவி சுட்டுவிரலை யொட்டி வெளிப்படும்போது இடதுபுறமாக சுழல் கொடுக்கப்படுகிறது. பந்து களத்தில் பட்டெழும்பும்போது இந்தச் சுழல், பந்தை நேர்கோட்டிலிருந்து, வீச்சாளரின் பார்வையில், இடதுபுறம் விலகச்செய்கிறது. ஓர் மட்டையாளரின் பார்வையில் பந்து ஓர் வலக்கை ஆட்டக்காரரின் வலப்புறமாக கால்களிலிருந்து விலகி திரும்புகிறது. 

ஓர் வலக்கை மட்டையாளரின் வலதுபுற களம் "புறப்பரப்பு" என்றும் இடதுபுற களம் "கழல் பரப்பு" எனவும் அறியப்படும். பந்து கழல் பரப்பிலிருந்து திரும்பிச் செல்வதால் இது கழல் திருப்பம் எனப்படுகிறது. மணிக்கட்டைச் சுழற்றி வீசுவதால் கழல் சுழற்பந்து வீச்சாளர்கள் "மணிக்கட்டு சுழற்பந்து வீச்சாளர்கள்" என்றும் அறியப்படுகின்றனர்; மாற்றாக புறத்திருப்ப வீச்சாளர்களை விரல்களைப் பயன்படுத்துகின்றனர். 


</doc>
<doc id="95340" url="https://ta.wikipedia.org/wiki?curid=95340" title="அரப்பு">
அரப்பு

அரப்பு என்பது தமிழ்நாட்டில் மக்கள் தங்கள் தலையில் உள்ள அழுக்கை நீக்கப் பயன்படுத்தும் ஒரு பச்சை நிற குளியல் பொருளாகும். இந்த அரப்பை சிகைக்காய் உடன் சேர்த்தோ தனியாகவோ குளியலுக்காகப் பயன்படுத்துகின்றனர். இதனை உசி‌லை ( ஊஞ்சை) மரத்தின் இலையைக் காய வைத்து அரைத்துப் பெறுகிறார்கள். இது அரைத்துப் பெறப்படுவதால் இதை "அரைப்பு" என்று சொல்லி அது "அரப்பு" என்று மருவியிருக்கலாம். மதுரை, தேனி மாவட்ட மக்கள் பேச்சு வழக்கில் இது "உசிலையரப்பு" என்று சொல்லப்படுகிறது. இதைப் பெண்கள் தங்கள் கூந்தலைப் பராமரிக்கப் பெரிதும் பயன்படுத்துகின்றனர். இந்த அரப்பு தண்ணீருடன் சேர்த்து தலையில் தேய்க்கும் போது, சிகைக்காயை விட அதிக நுரையுடன் தலையில் உள்ள அழுக்குகளை நீக்கித் தூய்மையாக்குகிறது. தலைமுடியில் வாழும் உயிரினங்களான பேன், ஈர் போன்றவைகளை அகற்றுவதிலும் இந்த அரப்பு துணை புரிகிறது. தலையில் வரும் பொடுகு போன்ற சில நோய்கள் வராமல் தடுக்கிறது. இது உடல் குளிர்ச்சிக்குப் பயன்படுத்தப்படுகிறது என்று சொல்பவர்களும் உண்டு. 


</doc>
<doc id="95347" url="https://ta.wikipedia.org/wiki?curid=95347" title="இந்தியப் பொதுத் தேர்தல், 1984">
இந்தியப் பொதுத் தேர்தல், 1984

இந்தியக் குடியரசின் எட்டாம் நாடாளுமன்றத் தேர்தல் 1984 ஆம் ஆண்டு நடைபெற்றது. தேர்தலில் வெற்றி பெற்ற உறுப்பினர்களைக் கொண்டு எட்டாவது மக்களவை கட்டமைக்கப்பட்டது. இந்திரா காந்தியின் படுகொலையால் கிட்டிய அனுதாப அலையால். இந்திய தேசிய காங்கிரசு எளிதில் வென்று ராஜீவ் காந்தி இரண்டாம் முறையாக பிரதமரானார்.
இத்தேர்தலின் போது இந்திய மக்களவையில் 533 தேர்ந்தெடுக்கப்பட்ட உறுப்பினர்களும் நேரடியாக நியமிக்கப்பட்ட இரு ஆங்கிலோ-இந்தியர்களும் இருந்தனர். ஆனால் இத்தேர்தல் 514 தொகுதிகளுக்கு மட்டுமே நடத்தப்பட்டது. பஞ்சாப் மற்றும் அசாம் மாநிலங்களில் அரசுக்கு எதிராக ஆயுதமேந்திய பிரிவினைப் போராட்டங்கள் நடந்து கொண்டிருந்ததால் அங்கு தேர்தல் நடைபெறவில்லை. சில மாதங்கள் கழித்து 1985ம் ஆண்டு நடைபெற்றது. முந்தைய தேர்தலில் வென்று பிரதமரான இந்திரா காந்தி 1984 அக்டோபரில் தனது பாதுகாவலர்களால் படுகொலை செய்யப்பட்டார். அவருக்குப் பின் அவரது இளைய மகன் ராஜீவ் காந்தி இந்திய தேசிய காங்கிரசின் தலைவாகவும், பிரதமராகவும் தேர்ந்தெடுக்கபட்டார். பிரதமரான சில நாட்களில் நாடாளுமன்றத்தைக் கலைத்து விட்டு தேர்தலை சந்தித்தார். இந்திரா காந்தியின் படுகொலையால் ஏற்பட்ட நாடளாவிய அனுதாப அலையால் காங்கிரசு பெருவெற்றி கண்டது. இத்தேர்தலில் வலுவான எதிர்க்கட்சிகளோ கூட்டணிகளோ எதுவும் இல்லை. காங்கிரசுக்கு அடுத்து இரண்டாம் இடத்தில் ஆந்திரப் பிரதேச மாநிலக் கட்சியான தெலுங்கு தேசம் கட்சி வந்தது. சில மாதங்கள் கழித்து அசாமிலும் பஞ்சாபிலும் நடைபெற்ற தேர்தல்களிலும் காங்கிரசு பெருவாரியான இடங்களை வென்றது.

மொத்தம் 63.56 % வாக்குகள் பதிவாகின





</doc>
<doc id="95355" url="https://ta.wikipedia.org/wiki?curid=95355" title="ஹொங்கொங் பட்டாம்பூச்சிகளின் பட்டியல்">
ஹொங்கொங் பட்டாம்பூச்சிகளின் பட்டியல்

வண்ணப்பூச்சிகள் அல்லது பட்டாம்பூச்சிகள் (Butterflies in Hong Kong) என அழைக்கப்படும் வண்ண வண்ணப் பூச்சி வகையில், இதுவரை 235 வகையானவை ஹொங்கொங்கில் இருப்பதாக கணக்கிடப்பட்டுள்ளன. அவற்றில் 29 வகையான வண்ணப் பூச்சி வகைகள் ஹொங்கொங் நகர பூங்காக்களில் காணக்கூடியதாக இருக்கின்றன என ஹொங்கொங் ஓய்வாற்றல் மற்றும் பண்பாட்டுச் சேவைகள் திணைக்களம் அறிவிக்கிறது.

இந்த வண்ண வண்ண பூச்சிகள் 16,000 வகைகள் உலகில் உள்ளதாக அறியப்படுகிறது. அவற்றில் 1,300 வகையான வண்ணப்பூச்சிகள் சீனாவில் இருப்பதாகவும், 235 வகையான வண்ணப்பூச்சிகள் ஹொங்கொங்கில் இருப்பதாகவும் இதுவரை கணக்கிடப்பட்டுள்ளன. 




</doc>
<doc id="95356" url="https://ta.wikipedia.org/wiki?curid=95356" title="கிசிமென்">
கிசிமென்

கிசிமென் ("Kizimen", ) என்பது உருசியாவின் தூரகிழக்குப் பகுதியான கம்சாத்கா பிரதேசத்தில் உள்ள ஒரு அடுக்கு எரிமலை ஆகும்.

கிசிமென் எரிமலை கம்சாத்காவின் முக்கிய நிருவாக நகரமான பெத்ரொபவ்லொவ்ஸ்கில் இருந்து 265 கிமீ தூரத்தில் அமைந்துள்ளது. கம்சாத்காவின் 60 விழுக்காடு மக்கள் பெத்ரொபாவ்லொவ்ஸ்க் நகரில் வாழ்கின்றனர்.

கிசிமென் எரிமலை 1928 ஆம் ஆண்டில் வெடித்தது. அதன் பின்னர் 2010 சூன் மாதத்தில் இருந்து விழிப்புடன் இருந்து, டிசம்பர் 2010 இல் இருந்து வெடிக்க ஆரம்பித்தது. சனவரி 20, 2011 இல் 6 கிமீ (3.72 மைல்) உயரத்துக்கு சீறியது. 24 மணி நேரத்தில் கிசிமென் எரிமலையின் சுற்றுவட்டத்தில் கிட்டத்தட்ட 200 அதிர்வுகள் பதியப்பட்டன.



</doc>
<doc id="95360" url="https://ta.wikipedia.org/wiki?curid=95360" title="அகன்றவெளி பறவையகம்">
அகன்றவெளி பறவையகம்

அகன்றவெளி பறவையகம் (Aviary of Hong Kong) என்பது ஹொங்கொங்கில், ஹொங்கொங் பூங்காவில் கட்டப்பட்டுள்ள ஒரு அகன்ற வெளி நிலப்பரப்புக்குள் கட்டப்பட்டிருக்கும் பறவையகம் அல்லது பாரிய பறவைக்கூடு ஆகும். இந்த "அகன்றவெளி பறவையகம்" கட்டப்பட்டுள்ள நிலப்பரப்பளவு 3,000 சதுர மீட்டர்களாகும். இதன் உயரம் கீழ் பள்ளத்தாக்கில் இருந்து 30 முதல் 46.5 மீட்டர் உயரம் கொண்டதாகும். இந்த அகன்றவெளி பறவையகத்தின் உள்ளே 600 பறவைகள், 80 வகையான பூச்சி புழுக்கள் போன்ற உயிரினங்கள் உள்ளன. இந்த பறவையகத்தை ஹொங்கொங் அரசாங்கத்தின் ஒரு பிரதானப் பிரிவான ஓய்வாற்றல் மற்றும் பண்பாட்டுச் சேவைகள் திணைக்களம் பராமறித்து வருகிறது.

பறவையத்தின் உள்ளே மக்கள் சென்று பார்வையிடுவதற்காக, பள்ளத்தாக்கின் மேலே நிலமட்டத்தில் இருந்து கிட்டத்தட்ட 15-20 மீட்டர்கள் உயரத்தில் நடந்து செல்வதற்கான சாலை அமைக்கப்பட்டுள்ளது. இந்த சாலை மரப் பலகைகளால் வடிவமைக்கப்பட்டுள்ளன. பறவையகத்தின் உள்ளே உயர்ந்த மரங்கள், செடிகள், கொடிகள் என அடர்ந்த காணகத்தைப் போன்று இயற்கை வளத்துடன் காட்சித் தருகின்றன. அத்துடன் விக்டோரியா சிகரத்தில் இருந்து ஓடும் ஒரு அருவியும் இந்த பறவையகத்தின் ஊடே ஓடுகிறது.

இந்த பறவையகத்தின் அமைவிடம் ஹொங்கொங்கில், ஹொங்கொங் தீவின், மையம் நகரத்தில், விக்டோரியா சிகரத்தின் பள்ளத்தாக்கில், ஹொங்கொங் பூங்காவின் தென்முனையில் உள்ளது.

இந்த அகன்றவெளி பறவையகம் பிரித்தானியரின் ஆட்சிக்காலத்தில் 1992 ஆம் ஆண்டு செப்டம்பர் மாதம் திறந்து வைக்கப்பட்டது. அப்போது அதனை ஹொங்கொங் நகர சபை பராமரித்து வந்தது. அப்போது ஹொங்கொங்கின் முன்னாள் ஆளுநராக இருந்த "எட்வட் யூட்" (Edward Youde) என்பவர் (1982 முதல் 1986) காலஞ்சென்றதன் பின்னர் அவர் நினைவாக, அவரது பெயர் இந்த அகன்றவெளி பறவையகத்திற்கு சூட்டப்பட்டது. எனவே இந்த பறவையகத்தை எட்வட் யூட் பறவையகம் என்றே தற்போது அழைக்கப்படுகிறது.

இந்த அகன்றவெளி பறவையகத்தின் நுழைவு பகுதி, பச்சை நிறத்திலான, கனம் குறைந்த சங்கிலிகள் தொங்கவிடப்பட்டிருக்கும். சங்கிலிகள் இரட்டை வரிசைகளாக உள்ளன. காரணம் பார்வையாளர்கள் நுழையும் வழியின் ஊடாக, உள்ளே இருக்கும் பறவைகள் வெளியேறி விடாமல் இருப்பதற்கான பாதுகாப்பு வசதிக்காகவே அவை தொங்கவிடப்பட்டுள்ளன. பாடசாலை மற்றும் கல்லூரி போன்றவற்றில் இருந்து வருவோருக்கான சிறப்பு வசதிகள் செய்துக்கொடுக்கப்படுகின்றன. 12 வயதுக்கு குறைந்தோர் பெற்றோர் அல்லது பாதுகாவலர் இன்றி உள்ளே அனுமதிக்கப் படுவதில்லை. நுழைவின் போது இந்த பறவையகம் தொடர்பான முழு விபரங்கள், மற்றும் உள்ளே உள்ள பறவைகள், அவற்றின் பெயர்கள், அவை தாயகம் போன்ற முழுவிபரப்பட்டியலும் வழங்கப்படுகின்றன.

பறவையகம் காலை 9:00 முதல் மாலை 5:00 வரை ஒவ்வொரு நாளும் திறந்திருக்கும். நுழைவு இலவசமாகும்.

அத்துடன் பார்வையாளர் கருத்துக் கணிப்பு அனைத்து பார்வையாளர்களிடம் இருந்தும் வரவேற்கப் படுகிறது. நுழைவுப் பகுதியிலேயே அதற்கான படிவம் உள்ளது. அதில் இந்த பறவையகத்தின் பணியாளர்களின் நடத்தை, பறவையகத்தின் தூய்மை, பராமறிப்பு போன்ற விடயங்கள் என பட்டியல் இடப்பட்டுள்ளன. அவை தொடர்பாகவும் அல்லது மேலதிக எமது கருத்துக்களையும் அப்படிமத்தில் நிரப்பி கொடுக்கலாம்.



</doc>
<doc id="95369" url="https://ta.wikipedia.org/wiki?curid=95369" title="இடதுகை மரபுவழா சுழல்">
இடதுகை மரபுவழா சுழல்

இடதுகை மரபுவழா சுழல் (Left-arm orthodox spin) துடுப்பாட்டத்தில் கையாளப்படும் பந்து வீச்சுகளில் ஓர் வகையாகும். இது ஓர் இடதுகை சுழற்பந்து வீச்சாளரின் தாக்கும் வீச்சாகும்
இடதுகை ஆட்டக்காரர்கள் தங்கள் விரல்களைப் பயன்படுத்தி வலதுபுறத்திலிருந்து இடதுபுறமாக (வீச்சாளரின் பார்வையில்) பந்தை சுழற்றி வீசும் பந்துவீச்சாகும். இடதுகை மரபுவழா வீச்சாளர்கள் பொதுவாக பந்தை காற்றில் மட்டையாளருக்கு நேராக வீசி களத்தில் பட்டெழுந்தவுடன் வலதுகை மட்டையாளரை விட்டு (புறக் குச்சத்தை நோக்கி) விலகுமாறு செய்வர். காற்றில் மிதக்கும்போது ஏற்படும் நகர்வும் திருப்பமும் வீச்சாளரின் ஆயுதங்களாகும். இந்தவகை வீச்சாளரின் மாறுபாடுகள்: மேற்சுழல் (திருப்பம் குறைவாகவும் மேலெழும்பும் உயரம் கூடுதலாகவோ குறைவாகவோ இருத்தல்),நேர்ச் சுழல் (திருப்பமே இல்லாது வலதுகை மட்டையாளருக்கு வீச்சாளரின் வீசு கையின் திசையிலேயே வருதல்;'மிதவை' என்றும் கூறப்படுவதுண்டு) மற்றும் இடதுகை வீச்சாளரின் தூஸ்ரா (எதிர்த்திசை திருப்பம்) .

புகழ்பெற்ற இடதுகை மரபுவழா சுழற்பந்து வீச்சாளர்களில் சிலர்:நியூசிலாந்து அணித்தலைவர் டேனியல் வெட்டோரி முன்னாள் இங்கிலாந்து பந்து வீச்சாளர் ஆஷ்லே கைல்ஸ் ,டெரெக் அன்டர்வுட் (இங்கிலாந்து), சர் கேரி சோபர்ஸ், மற்றும் பிசன் சிங் பேடி.


</doc>
<doc id="95370" url="https://ta.wikipedia.org/wiki?curid=95370" title="நாச்சியார்கோயில் என். பி. இராகவப்பிள்ளை">
நாச்சியார்கோயில் என். பி. இராகவப்பிள்ளை

நாச்சியார்கோயில் என். பி. இராகவப்பிள்ளை (1910–1964) ஒரு புகழ்பெற்ற தமிழ்நாட்டு தவில் கலைஞர்.

இராகவப்பிள்ளை தஞ்சை மாவட்டம், கும்பகோணம் அருகில் உள்ள நாச்சியார்கோயிலில் பாரம்பரிய இசைவேளாளர் குடும்பத்தைச் சேர்ந்த நடன ஆசிரியர் பக்கிரியாப் பிள்ளை, கண்ணம்பாள் ஆகியோருக்கு மகனாக நவம்பர் 8, 1910ல் பிறந்தார். இவரது சகோதரர்கள் நடன ஆசிரியர் இராமச்சந்திரம் பிள்ளை மற்றும் இசைக்கலைஞர்கள் ரெங்கசாமி பிள்ளை, நடராஜப் பிள்ளை ஆகியோர். இவருக்கு காமு, அம்மணி, வஞ்சுவள்ளி என்ற சகோதரிகளும் உண்டு.

இராகவப்பிள்ளை திருவாளப்புத்தூர் பசுபதிப் பிள்ளையிடம் இரண்டு ஆண்டுகளும், பின்பு நீடாமங்கலம் மீனாட்சி சுந்தரம் பிள்ளையிடம் குருகுல வாசமாக பதினோரு ஆண்டுகளும் தவில் பயின்றார். இவரது திறமையையும், பண்பையும் கண்ட மீனாட்சிசுந்தரம் பிள்ளை, தன் மகள் ஜெயலட்சுமியை மே 7, 1935ல் இவருக்குத் திருமணம் செய்து வைத்தார்.

இராகவப்பிள்ளைக்கு கமலா, கோமதி, வேம்பு, பிரேமா, சித்திரா என்ற ஐந்து மகள்களும், வாசுதேவன் என்ற மகனும் பிறந்தார்கள். இவர் இரத்த அழுத்த நோயால் ஏப்ரல் 10, 1964 இயற்கை எய்தினார்.





இராகவப்பிள்ளையின் நூற்றாண்டு விழா நவம்பர் 11, 2011 அன்று கும்பகோணத்தில் உள்ள எஸ். ஈ. டி. மஹாலில் காலை 06.30மணிக்குத் தொடங்கி இரவு 11.00 மணி வரை நடைபெற்றது. முன்னணி தவில் மற்றும் நாதசுவரக் கலைஞர்களின் கலை நிகழ்ச்சியும் மாண்டலின் யு. ஸ்ரீநிவாஸ், நித்யஸ்ரீ மகாதேவன் ஆகியோரின் கச்சேரிகளும் நடைபெற்றன. தமிழக அமைச்சர் கோ.சி.மணி நூற்றாண்டு விழா மலரை வெளியிட ஜி. ரெங்கசாமி மூப்பனார் பெற்றுக்கொண்டார். நிகழ்ச்சிகளை நூற்றாண்டு விழாச் செயலாளர் ஆர். இளங்கோவன் நடத்தினார்.



</doc>
<doc id="95372" url="https://ta.wikipedia.org/wiki?curid=95372" title="டெக்டோனிக் பலகைகளின் நகர்தல்">
டெக்டோனிக் பலகைகளின் நகர்தல்

டெக்டோனிக் தட்டுகளின் நகர்தல் (Shifting of Techtonic Plates) என்பது பூமியின் உள்ள பாறைமண்டலத்தின் பேரளவு அசைவை கூறும் அறிவியல் கோட்பாடு. இருபதாம் நூற்றாண்டின் முதல் பத்தாண்டுகளில் உருவான அண்டங்கள் நகர்தல் எனும் கருத்தாக்கத்தின் மேலே இக்கோட்பாடு வளர்ந்தது. பாறைமண்டலமே "டெக்டோனிக் தட்டுகளாக" உடைக்கபட்டிருகின்றன. 

பூமியை பொறுத்தவரை தற்பொழுது எட்டு பெரிய பலகைகள் மற்றும் பலசிரிய டெக்டோனிக் தட்டுகள் உள்ளன. மென்பாறைகொலத்தின் மீதே இந்த பாறைமண்டலம் அமைந்துள்ளது. இந்த டெக்டோனிக் பலகைகள் ஒன்றுடன் ஒன்று சேர்த்தல் அல்லது பிரிதல் அல்லது உரசி கொள்கின்றன. இந்த செயல்களால் பலகைகளின் எல்லைகளில் பூகம்பம், எரிமலைகள், மலைகள் உருவாக்கம் மற்றும் ஆழ் கடல் பள்ளத்தாக்குகள் உருவாகுகின்றன.

இதன் முக்கிய எட்டு பலகைகள் :

o இந்திய பலகை
o ஆஸ்திரேலியன் பலகை

ஏழு முக்கிய சிறிய தகடுகள் பின்வருமாறு :




</doc>
<doc id="95373" url="https://ta.wikipedia.org/wiki?curid=95373" title="ஹொங்கொங் பூங்கா">
ஹொங்கொங் பூங்கா

ஹொங்கொங் பூங்கா (Hong Kong Park) எனும் பூங்கா, ஹொங்கொங், ஹொங்கொங் தீவு பகுதியில், மையம் நகரத்தின் வானளாவிகளின் நடுவே இயற்கை எழிலுடன் அமைக்கப்பட்டிருக்கும் ஒரு பெரிய பூங்காவாகும். இதன் நிலப்பரப்பளவு 80,000 ஆயிரம் சதுர கிலோ மீட்டர்களாகும். இந்த பூங்கா 1991 ஆம் ஆண்டு ஹொங்கொங் பிரித்தானியரின் ஆட்சியில் இருந்தக் காலத்தில் உருவாக்கம் பெற்றது. அப்போதைய பெருமதியின் படி HK$ 398 மில்லியன் டொலர்கள் இந்த பூங்காவின் கட்டுமாணத்திற்கு செலவிடப்பட்டுள்ளன. தற்கால வசதிகளுடன் கூடிய வகையில் இப்பூங்கா கட்டுவிக்கப்பட்டுள்ளது. பூங்காவின் உள்ளேயே அருங்காட்சியங்கள், திருமணப் பதிவகம், உணவகம், தாவரவியல் பகுதி, நீர்வீழ்ச்சி, குகை, மற்றும் அகன்றவெளி பறவையகம் என பல்வேறு பகுதிகள் உள்ளன.

இப்பூங்கா ஹொங்கொங் வாழ் மக்கள் மட்டுமன்றி, ஹொங்கொங் வரும் சுற்றுலா பயணிகளையும் ஈர்க்கும் ஒரு இடமாகவும் உள்ளது.



</doc>
<doc id="95386" url="https://ta.wikipedia.org/wiki?curid=95386" title="1 தெசலோனிக்கர் (நூல்)">
1 தெசலோனிக்கர் (நூல்)

1 தெசலோனிக்கர் அல்லது தெசலோனிக்கருக்கு எழுதிய முதல் திருமுகம் ("First Letter [Epistle] to the Thessalonians")
என்னும் நூல் கிறித்தவ விவிலியத்தின் இரண்டாம் பகுதியாகிய புதிய ஏற்பாட்டில் பதின்மூன்றாவதாகவும், தூய பவுலின் திருமுகங்கள் வரிசையில் எட்டாவதாகவும் அமைந்துள்ளது. மூல மொழியாகிய கிரேக்கத்தில் இந்நூலின் பெயர் Epistole pros Thessalonikeis A (Επιστολή Προς Θεσσαλονικείς Α) எனவும் இலத்தீன் மொழிபெயர்ப்பில் Epistula I ad Thessalonicenses எனவும் உள்ளது . தூய பவுல் இம்மடலைக் கி.பி. 51இல் எழுதினார் .

புனித பவுல் எழுதியவற்றுள் இதுவே முதலாவது திருமுகம். அவர் இதனைக் கி.பி. 51ஆம் ஆண்டில் எழுதினார். தொடக்ககால மடலாக இருப்பதால் இதில் இறையியல் வளர்ச்சி மிகுதியாக இடம் பெறவில்லை. இருப்பினும், உயிர்பெற்றெழுதல், ஆண்டவரின் இறுதி வருகை ஆகியவை பற்றிய இதன் கருத்துக்கள் முக்கியமானவை.

மாசிதோனியாவிலுள்ள ஒரு துறைமுக நகரம் தெசலோனிக்கா. அங்கு யூதர்கள் மிகுதியாக வாழ்ந்து வந்தார்கள். பவுல் தம் இரண்டாம் நற்செய்திப் பயணத்தின்போது தெசலோனிக்கா வந்தார்; அங்கு எதிர்ப்பு இருந்ததால் பெரேயா வழி ஏதென்சு சென்றார். அங்கிருந்தபோது தெசலோனிக்கர் பற்றிய நினைவே அவர் நெஞ்சில் நிறைந்திருந்தது.

தாமே அங்குச் செல்ல முடியாத நிலையில் பவுல் தமக்குப் பதில் திமொத்தேயுவை அனுப்பினார். திமொத்தேயு தெசலோனிக்கா சென்று திரும்பி வந்தபோது நல்ல செய்தி கொண்டு வந்தார். அதாவது அங்குள்ள சீடர்கள் இன்னல்களுக்கிடையே தளரா ஊக்கத்துடன் கிறிஸ்தவராகத் தொடர்ந்து நிலைத்திருக்கின்றனர் என்பதை அவர் பவுலிடம் தெரிவித்தார். அத்துடன், இறந்துபோனவர்கள் குறித்து அவர்கள் கவலை கொண்டிருக்கிறார்கள் என்பதையும் எடுத்துரைத்தார்.

நல்ல செய்தி அறிந்து மகிழ்ந்த பவுல் தம் மகிழ்ச்சியை வெளிப்படுத்தவும் தெசலோனிக்கரின் தவறான கண்ணோட்டங்களைக் களையவும் விரும்பிக் கொரிந்திலிருந்து இத்திருமுகத்தை எழுதினார்.

இத்திருமுகத்தில் பவுல் தெசலோனிக்க மக்களுடன் கொண்டிருந்த உறவு, அவர்கள்மேல் கொண்டிருந்த அக்கறை ஆகியவற்றை வெளிப்படுத்துகிறார்; அங்குள்ள கிறிஸ்தவர்களை ஊக்கப்படுத்துகிறார்; அவர்கள் கிறிஸ்துவிடம் கொண்டிருந்த அன்புக்காகவும் நம்பிக்கைக்காகவும் நன்றி கூறுகிறார்; அவர்களுடன் இருந்தபோது அவர் வாழ்ந்த வாழ்வை நினைவூட்டுகிறார்; கிறிஸ்துவின் வருகை குறித்த ஐயப்பாட்டிற்கு விடையளிக்கிறார்; "கிறிஸ்துவின் வருகைக்குமுன் இறந்தவர்கள், கிறிஸ்து வரும்போது நிலைவாழ்வில் பங்குபெறுவார்களா? எப்போது கிறிஸ்து வருவார்?" போன்ற கேள்விகளுக்குப் பதில் சொல்லும் நேரத்தில் கிறிஸ்துவின் வருகையை நம்பிக்கையுடன் எதிர்பார்த்து அமைதியாக உழைக்கப் பணிக்கிறார்.

கிறிஸ்து திரும்ப வருதல் எந்த நாளில் நிகழும் எனத் தெரியாததால், அவரது வருகைக்காக எப்போதும் தயாராயிருக்குமாறு வேண்டுகிறார்.

1 தெசலோனிக்கர் 5:14-28

<br>அன்பர்களே! நாங்கள் உங்களுக்குத் தரும் அறிவுரை இதுவே: 
<br>சோம்பேறிகளுக்கு அறிவு புகட்டுங்கள்; 
<br>மனத்தளர்ச்சியுற்றவர்களுக்கு ஊக்கமூட்டுங்கள்; 
<br>வலுவற்றோர்க்கு உதவுங்கள்; 
<br>எல்லாரோடும் பொறுமையாயிருங்கள். 
<br>எவரும் தீமைக்குப் பதில் தீமை செய்யாதவாறு பார்த்துக் கொள்ளுங்கள். 
<br>உங்களுள் ஒருவருக்கொருவர் மட்டுமன்றி, எல்லாருக்கும், எப்பொழுதும் நன்மை செய்யவே நாடுங்கள். 
<br>எப்பொழுதும், மகிழ்ச்சியாக இருங்கள். 
<br>இடைவிடாது இறைவனிடம் வேண்டுங்கள். 
<br>எல்லாச் சூழ்நிலையிலும் நன்றி கூறுங்கள். 
<br>உங்களுக்காகக் கிறிஸ்து இயேசு வழியாய்க் கடவுள் வெளிப்படுத்திய திருவுளம் இதுவே. 
<br>தூய ஆவியின் செயல்பாட்டைத் தடுக்க வேண்டாம். 
<br>இறைவாக்குகளைப் புறக்கணிக்க வேண்டாம். 
<br>அனைத்தையும் சீர்தூக்கிப்பாருங்கள். நல்லதைப் பற்றிக்கொள்ளுங்கள். 
<br>எல்லா வகையான தீமைகளையும் விட்டு விலகுங்கள். 
<br>அமைதி அருளும் கடவுள்தாமே உங்களை முற்றிலும் தூய்மையாக்குவாராக. 
<br>அவரே நம் ஆண்டவர் இயேசு கிறிஸ்து வரும்போது 
<br>உங்களுடைய உள்ளம், ஆன்மா, உடல் அனைத்தையும் குற்றமின்றி முழுமையாகக் காப்பாராக! 
<br>உங்களை அழைக்கும் அவர் நம்பிக்கைக்குரியவர். அவர் இதைச் செய்வார். 
<br>சகோதர சகோதரிகளே! எங்களுக்காகவும் இறைவனிடம் வேண்டுங்கள். 
<br>தூய முத்தம் கொடுத்துச் சகோதரர் சகோதரிகள் எல்லாரையும் வாழ்த்துங்கள். 
<br>அவர்கள் எல்லாருக்கும் இத்திருமுகத்தை வாசித்துக்காட்ட வேண்டுமென்று 
<br>ஆண்டவர் பெயரால் ஆணையிடுகிறேன். 
<br>நம் ஆண்டவர் இயேசு கிறிஸ்துவின் அருள் உங்களோடு இருப்பதாக!

</div>


</doc>
<doc id="95387" url="https://ta.wikipedia.org/wiki?curid=95387" title="மாத்ருபூமி (இதழ்)">
மாத்ருபூமி (இதழ்)

மாத்ருபூமி மலையாள மொழியின் இரண்டாவது பெரிய நாளிதழ். கே. பி. கேசவ மேனன் என்ற சுதந்திரப் போராட்ட வீரரால் ஆரம்பிக்கப்பட்டது. தேசிய நோக்கு கொண்டது. 2010ல் எடுக்கப்பட்ட கணக்குகளின்படி கிட்டத்தட்ட பத்து லட்சம் பிரதிகள் விற்கும் நாளிதழ் இது

வடகேரளத்தில் கோழிக்கோடு நகரில் இருந்து மாத்ருபூமி வெளிவருகிறது. 1923ல் கேசவ மேனன் இதை ஆரம்பித்தார். கேசவ மேனனும் டி. கே. மாதவனும் தலைமை எடுத்து நடத்திய வைக்கம் கோயில் நுழைவு சத்தியாக்கிரகத்திற்காக இநத நாளிதழ் ஆரம்பிக்கப்பட்டது. இதே நோக்குடன் ஆரம்பிக்கப்பட்டதே ”கேரளகௌமுதி” நாளிதழும். வைக்கம் சத்யாக்கிரகம் கேரளத்தில் காங்கிரஸை பெரும் சக்தியாக நிறுவியது. அதை பயன்படுத்திக்கொண்டு மாத்ருபூமியும் புகழ்பெற்று வேரூன்றியது.

கேசவமேனன், கெ. கேளப்பன், சி. எச். குஞ்ஞப்பா, பி. நாராயணன் நாயர், கெ. ஏ. நாராயணன் நாயர், ஏ. பி. உதயபானு போன்ற சுதந்திரப்போராட்ட வீரர்கள் மாத்ருபூமிக்கு ஆசிரியர்களாக இருந்துள்ளார்கள். 1932ல் மாத்ருபூமி வாரஇதழ் ஒன்றை வெளியிட ஆரம்பித்தது. மலையாளத்தின் முக்கியமான இலக்கியவார இதழாக இது உள்ளது. 1940ல் விஸ்வரூபம் என்ற கேலி இதழை வெளியிட்டது. இதன் ஆசிரியராக இருந்த சஞ்சயன் கேரளத்தின் முக்கியமான கேலி எழுத்தாளர். மாத்ருபூமியின் ஆசிரியர்களாக இருந்தவர்களில் புகழ்பெற்ற கவிஞரான என். வி. கிருஷ்ண வாரியரும் நாவலாசிரியரான எம். டி. வாசுதேவன் நாயரும் குறிப்பிடத்தக்கவர்கள்.

மாத்ருபூமி நிறுவனத்தின் மொத்த பங்குகளும் 350 பேரிடம் இருக்கின்றன. பங்குகளுக்காக நடந்த வணிகம் நீதிமன்ற வழக்குகளாக மாறியது. இன்று மூன்று தரப்புகளாக மாத்ருபூமியின் பங்குகள் உள்ளன. கேசவமேனனின் நாலப்பாட்டு குடும்பத்திற்கு முக்கியமான பங்குகள் உள்ளன. கேரளத்தில் புகழ்பெற்ற தனியார் வாகன நிறுவனமான கேரள டிரான்ஸ்போர்ட் கார்பரேஷனின் உரிமையாளரான சந்திரன் என்பவர் கணிசமான பங்குகளை வாங்கினார். கர்நடகத்தைச் சேர்ந்த சமணரான எம். பி. வீரேந்திர குமார் பங்குகளில் ஒரு பகுதியை வைத்துள்ளார். இந்த மூன்று தரப்புகளில் இரண்டு இணைந்து செயல்படும்போது மாத்ருபூமி நிர்வாகம் அவர்கள் கைக்குச் செல்கிறது.

நாலப்பாட்டு குடும்பத்தைச் சேர்ந்தவரும் மலையாள எழுத்தாளர் கமலா தாஸின் மகனுமான எம். டி. நாலப்பாடு தன் பங்குகளை டைம்ஸ் ஆஃப் இந்தியா நிறுவனத்திற்கு விற்றுவிட்டார். இது அந்த நாளிதழுக்கு மாத்ருபூமியில் ஒரு முக்கியமான இடம் வந்தது. அதற்கு எதிராக வீரேந்திரகுமார் நீதிமன்றம் சென்றார். வழக்கு இன்னமும் நீடிக்கிறது. இன்று மாத்ருபூமி நாளிதழில் எம். பி. வீரேந்திரகுமார் நிர்வாகபொறுப்பில் இருக்கிறார். இவர் ஜனதா தளத்தைச் சேர்ந்த அரசியல்வாதி மற்றும் முன்னாள் அமைச்சர். இவரது மகன் எம். வ். ஷ்ரேயஸ் குமார், சந்திரனின் மகனாகிய பி. வி. கங்காதரன், அவரது மகன் பி. வி .நிதீஷ் ஆகியோர் நிர்வாகக்குழுவில் உள்ளனர்

மாத்ருபூமிக்கு கோழிக்கோடு, திருவனந்தபுரம், கொல்லம், கோட்டயம், கொச்சி, கண்ணூர், பாலக்காடு, மலப்புறம், ஆலப்புழா ஆகிய கேரள நகரங்களில் பதிப்புகள் உள்ளன. பிற மாநிலங்களில் சென்னை, பெங்களூர், மும்பை, டெல்லி பதிப்புகளும் உள்ளன. 94,44,000 பிரதிகள் விற்கின்றன



</doc>
<doc id="95391" url="https://ta.wikipedia.org/wiki?curid=95391" title="வைக்கம் போராட்டம்">
வைக்கம் போராட்டம்

வைக்கம் போராட்டம் அல்லது வைக்கம் சத்தியாக்கிரகம் என்பது 1924 - 1925 ஆம் ஆண்டுகளிலான காலக்கட்டத்தில் பிரித்தானிய இந்தியாவின் திருவாங்கூர் சமஸ்தானத்தில் உள்ள வைக்கம் என்ற ஊரில் தீண்டாமைக்கு எதிராக நடைபெற்றப் போராட்டம். வைக்கம் ஊரில் இருந்த சோமநாதர் கோயிலைச் சுற்றியிருந்த தெருக்களை அவர்ண சாதியினர் பயன்படுத்தக்கூடாது என்ற தடையை நீக்க இப்போராட்டம் நடத்தப்பட்டது.

கேரளா மாநிலத்தில் வைக்கம் எனும் ஊரில் இருந்த சோமநாதர் கோயிலைச் சுற்றியிருந்த தெருக்களில் நடக்கக் கூடாது என்கிற நடைமுறை பல ஆண்டு காலங்களாக இருந்து வந்தது. இந்நிலையை எதிர்த்துக் குரல் கொடுக்கக் கூட யாரும் தயாராக இல்லை. இந்நிலையில் ஸ்ரீ நாராயணகுருவின் சீடரும், காங்கிரசு பேரியக்கத்தைச் சார்ந்தவருமான டி. கே. மாதவன் என்பவர் இப்பிரச்சனைக்காகப் போராட முன் வந்தார். அவர் காங்கிரசு பேரியக்கத்தைச் சார்ந்தவர்களை ஒன்று திரட்டினார். இதற்காக 1924 ஆம் ஆண்டு மார்ச் 30 ஆம் நாள் காலை 6 மணிக்குப் போராட்டம் நடத்தத் தீர்மானிக்கப்பட்டது. இவர்களது திட்டம் அரசுக்குத் தெரிந்த போது காவல்துறையின் மூலம் தடை விதிக்கப்பட்டது. இந்தப் போராட்டத்தை நடத்த தாழ்த்தப்பட்ட மக்கள் விரும்பவில்லை. அவர்கள், இப்போராட்டத்தினால் தங்களுக்குக் கிடைத்து வரும் சில சலுகைகள் கிடைக்காமல் போய்விடும் என்று அச்சம் கொண்டனர். இதனால் இப்போராட்டத்தில் நம்பிக்கையின்றியும் இருந்தார்கள்.

டி. கே. மாதவன் காவல்துறையின் தடையை மீறி ஊர்வலமாகச் சென்று இப்போராட்டத்தை நடத்துவதென முடிவு செய்தார். தடையை மீறி நடத்தப்பட்ட இந்த ஊர்வலத்தில் சென்றவர்களில் குஞ்ஞப்பி என்கிற புலையர் சாதியைச் சேர்ந்தவர், பாகுலேயன் என்கிற ஈழவர் சாதியைச் சேர்ந்தவர், கோவிந்தப் பணிக்கர் என்கிற நாயர் சாதியைச் சேர்ந்தவர் என மூன்று நபர்கள் காவல்துறையினர் நின்று கொண்டிருந்த இடம் வரை சென்றனர். இந்த மூன்று நபர்களையும் காவல்துறையினர் கைது செய்து 6 மாத காலம் சாதாரணத் தண்டனைச் சட்டத்தின் கீழ் சிறையில் அடைத்தனர். இதுதான் வைக்கம் போராட்டத்தின் முதல் போராட்டமாகும்.

கைதானவர்களுக்கு ஆதரவினைத் திரட்டி மேலும் பல போராட்டங்கள் நடைபெற்றன. இந்தப் போராட்டத்திற்கு டி. கே. மாதவன், மகாத்மா காந்தியை நேரில் சந்தித்து வைக்கம் ஊரின் நிலையை எடுத்துக் கூறி ஒப்புதல் கடிதம் பெற்று ஆதரவு திரட்டினார். அதன் பிறகு டி. கே. மாதவன், கே. பி. கேசவமேனோன் ஆகியோர் இந்தப் போராட்டத்தில் முன் வந்து காவல்துறையினரின் தடுப்புச் சுவரை மீறிச் சென்றனர். இந்தக் குற்றத்திற்காக இருவரையும் காவல்துறை கைது செய்ததுடன் 6 மாத காலம் கடுங்காவல் தண்டனையும், ஐநூறு ரூபாய் அபராதமும் விதிக்கப்பட்டன.

கைது செய்யப்பட்ட டி. கே. மாதவன் ஈழவர் சாதியைச் சேர்ந்தவர் என்பதால் கேரள மாநிலத்திலிருந்த ஈழவர் சாதியைச் சேர்ந்த பலரும் போராட்டத்தில் இறங்கினர். இந்தப் போராட்டத்தில் இறங்கியவர்களுள் முக்கியமானவர் சகோதரர் அய்யப்பன். நியாயமான இப்போராட்டத்திற்கு ஸ்ரீ நாராயண குரு ஆதரவளித்தார். ஸ்ரீ நாராயண குரு தனக்குச் சொந்தமான பேளூர் மடத்தைப் போராட்டக் காரர்கள் தங்குவதற்காக அளித்தார். இந்தப் போராட்டத்திற்கு நன்கொடையாக ஆயிரம் ரூபாயும் அளித்தார். இந்த மடத்தில்தான் மக்கள் ஒன்று கூடி போராட்டத்திற்குச் சென்றனர். டி. கே. மாதவன் கைது செய்யப்பட்டதும், நியாயமான இப்போராட்டத்திற்கு அனைத்து மக்களும் ஆதரவளிக்க வேண்டும் என ஸ்ரீ நாராயண குரு தன் கைப்பட ஒரு கடிதமெழுதி அதை மக்களிடையே பரப்பிடச் செய்தார். ஸ்ரீ நாராயண குரு செய்தி கேரளா முழுவதும் சென்றது. கேரளா முழுவதும் போராட்டம் நடைபெற்றது.

இப்போராட்டத்திற்காக, ஸ்ரீ நாராயண குருவின் சன்னியாசி சீடர்கள் அனைவரும் வீடுவீடாகச் சென்று உண்டியல் ஏந்திப் பணம் சேகரித்துப் போராட்டக்காரர்களுக்கு அனுப்பினர். அத்துடன் ஒவ்வொரு வீட்டினரும் போராட்டத்தில் கலந்து கொள்ள வேண்டும் என்பதற்காக ஒவ்வொரு வீட்டிலும் சமைக்கும் முன்பு பெண்கள் ஒரு கைப்பிடி அளவு அரிசியைத் தனியாக எடுத்து வைத்து விடுவார்கள். இப்படி சேகரிக்கப்படும் அரிசி போராட்டக்காரர்களின் உணவுக்காக அனுப்பி வைக்கப்பட்டது.

இந்த அறவழிப் போராட்டம் தொடர்ந்து நடந்தது. முக்கியத் தலைவர்கள் கைது செய்யப்பட்டதும் சமாதானம் ஏற்பட வாய்ப்பு கிட்டுமா என எதிர்பார்க்கப்பட்டது. ஆனால் பணம் படைத்தவர்கள் காவல்துறையினர் உதவியுடன் சில வன்முறையாளர்களைக் கொண்டு போராட்டக்காரர்களை அடித்துத் துன்புறுத்தினர். இருப்பினும் போராட்டக்காரர்கள் தொடர்ந்து அறவழியிலேயே போராடிக் கொண்டிருந்தனர்.
படிப்படியாகத் தலைவரக்ள் கைது செய்யப்பட்டவுடன் போராட்டம் தொய்வடையும் நிலையில் ,ஈ.வெ.ரா. பெரியாருக்கு ஜார்ஜ் ஜோசப், கேசவமேனன் ஆகிய இருவரும் இணைந்து ஒரு கடிதம் எழுதினர். “நீங்கள் இங்கு வந்துதான் இந்தப் போராட்டத்திற்கு உயிர் கொடுக்க வேண்டும். இல்லாவிட்டால் நாங்கள் மன்னிப்புக் கேட்பதைத் தவிர வேறு வழியில்லை. அவ்வாறு செய்தால் ஒரு பெரிய காரியம் கெட்டுவிடுமே என்று கவலைப்படுகிறோம்” என்று அதில் குறிப்பிட்டிருந்தனர்.இந்தக் கடிதத்தின் அடிப்படையில் பெரியார் வைக்கம் விரைந்தார். களத்தில் இறங்கி சத்தியாக்கிரகம் செய்யத் தொடங்கினார். பெரியார் சூறாவளி போல் சுற்றி வந்து சூடு பறக்கும் சொற்களால் மக்களைத் தீண்டாமைக் கொடுமைக்கெதிராகத் தட்டியெழுப்பினார்.
இப்போராட்டச் செய்திகள் அனைத்துப் பத்திரிகைகளிலும் முக்கியச் செய்தியாக வெளியானது. எனவே இந்தப் போராட்டம் குறித்த செய்தி இந்தியா முழுவதும் பரவியது. இதன் பிறகு காங்கிரசு இயக்கத் தலைவர்கள் கேரள மாநிலத்திற்குச் செல்லத் தொடங்கினர். இராஜகோபாலாச்சாரி, டாக்டர் வரதராஜூலு நாயுடு, அய்யாமுத்துக் கவுண்டர், சுவாமி சர்தானந்தி, எம். பெருமாள் நாயுடு ஆகியோர் கேரளாவிற்குச் சென்றனர்.

கேரள மாநிலத்திற்குச் சென்ற காங்கிரசு பேரியக்கத் தலைவர்களில் ஈ.வே.ரா பெரியாரின் பேச்சு கேரள மக்களை அதிகமாகக் கவர்ந்தது. இதனால் அங்கிருந்த காவல்துறையினரால் ஈ.வே.ரா பெரியார் 1924 ஆம் ஆண்டு ஏப்ரல் 22 அன்று கைது செய்யப்பட்டார். அப்போதைய அரசர் உத்தரவின்படி ஒரு மாத கால சிறைத்தண்டனை அளிக்கப்பட்டது. இதன்படி அவர் அருவிக்குத்தி சிறையில் அடைக்கப்பட்டார். பெரியார் சிறையிலடைக்கப்பட்ட பின்னர் பெரியாரின் மனைவி நாகம்மாள், சகோதரி கண்ணம்மாள் ஆகியோர் வைக்கம் விரைந்து சென்று சத்தியாக்கிரகத்தில் குதித்தனர்.

தண்டனைக்காலம் முடிவடைந்த பின்பு ஈ.வே.ரா பெரியார் விடுதலையானார். விடுதலையான ஒரு வாரத்தில் மறுபடியும் கைது செய்யப்பட்டார். அதன் பிறகு ஆறு மாத காலம் தண்டனை அளிக்கப்பட்டு திருவாங்கூர் மத்தியச் சிறையில் கடினக் காவல் கைதியாகவும் வைக்கப்பட்டார். இந்த தண்டனைக் காலத்தில் நான்கு மாத காலத்தில் அரசர் இறந்து போனார். இதனால் அரச விளம்பரத்தின் அடிப்படையில் ஈ.வே.ரா பெரியார் விடுவிக்கப்பட்டார். விடுதலையான ஈ.வே.ரா பெரியார் பின்னர் அங்கிருந்து ஈரோட்டிற்குத் திரும்பி விட்டார்.

காங்கிரசு பேரியக்கத்தின் இந்தியத் தலைவர்கள் பலர் கலந்து கொண்டும் பிரச்சனை முடிவடையாததால் போராட்டம் தொடர்ந்து நடந்து கொண்டிருந்தது. காங்கிரசு பேரியக்கத்திற்கு இந்த அறவழிப் போராட்டம் ஒரு சவாலான போராட்டமாகவே நடந்து கொண்டிருந்தது. இந்தப் போராட்டம் ஓராண்டுக்கும் மேலாகத் தொடர்ந்து நடைபெற்றுக் கொண்டிருந்தது. இதனால் மகாத்மா காந்தி 1925 ஆம் ஆண்டு மார்ச் 9 அன்று வைக்கம் போராட்டத்திற்குச் சென்றார்.

அதன் பின்னரும் இந்தப் போராட்டம் தொடர்ந்து நடைபெற்றது. பல்வேறு தலைவர்களின் போராட்டங்களுக்கும், பேச்சுகளுக்கும் பின்னால் 1925 ஆம் ஆண்டின் நவம்பர் மாதத்தில் போராட்டம் முடிவுக்கு வந்தது. அகிம்சை எனும் அறவழியில் போராடி வெற்றி கண்ட போராட்டம் இதுதான்.

ஸ்ரீ நாராயணகுருவின் ஸ்ரீ நாராயணகுரு தர்ம பரிபாலன சபையின் அமைப்புச் செயலாளரும், காங்கிரசு பேரியக்கத்தின் கேரள மாநிலத் தலைவர்களில் ஒருவருமான டி. கே. மாதவன் தலைமையில் நடைபெற்ற வைக்கம் போராட்டத்தில் பெருந்தலைவர்கள் பலர் பங்கு பெற்றுள்ளனர். அவர்களில் கீழ்காணும் சிலர் முக்கியமானவர்கள்.




</doc>
<doc id="95392" url="https://ta.wikipedia.org/wiki?curid=95392" title="2 தெசலோனிக்கர் (நூல்)">
2 தெசலோனிக்கர் (நூல்)

2 தெசலோனிக்கர் அல்லது தெசலோனிக்கருக்கு எழுதிய இரண்டாம் திருமுகம் ("Second Letter [Epistle] to the Thessalonians")என்னும் நூல் கிறித்தவ விவிலியத்தின் இரண்டாம் பகுதியாகிய புதிய ஏற்பாட்டில் பதினான்காவதாகவும், தூய பவுலின் திருமுகங்கள் வரிசையில் ஒன்பதாகவும் அமைந்துள்ளது. மூல மொழியாகிய கிரேக்கத்தில் இந்நூலின் பெயர் Epistole pros Thessalonikeis B (Επιστολή Προς Θεσσαλονικείς B) எனவும் இலத்தீன் மொழிபெயர்ப்பில் Epistula II ad Thessalonicenses எனவும் உள்ளது.

2 தெசலோனிக்கர் என்னும் திருமுகத்தைப் புனித பவுல் எழுதினாரா, வேறொருவர் எழுதினாரா என்பது பற்றிக் கருத்து வேறுபாடு உள்ளது. பவுல் இதனை எழுதவில்லை என்பதற்குச் சான்றுகள் உள்ளது போலவே, அவரே எழுதினார் என்பதற்கும் சான்றுகள் உள்ளன . எனினும் அகச் சான்றுகளை வைத்துப் பார்க்கும்போது, பவுல் இதனை நேரடியாக எழுதியிருக்க முடியாது என்று சொல்லத் தோன்றுகிறது. பவுலின் உள்ளக் கிடக்கையை அறிந்து கொண்டு, அவருடைய உணர்வுகளைப் புரிந்துகொண்டு, அவர் கருத்துக்களில் ஊன்றி நின்று, திருமுகம் எழுதப்பட்ட காலக்கட்டத்தில் இரண்டாம் வருகைபற்றிப் பவுல் என்ன கூறியிருப்பார் என்பதை அவருடைய சீடர் ஒருவர் பவுல் பெயரல் திருமுகமாக எழுதியுள்ளார் எனக் கருத இடமிருக்கிறது. இவ்வாறு எழுதுவது அந்தக் காலத்தில் முறையாகக் கருதப்பட்டது.

தெசலோனிக்கருக்கு எழுதிய முதலாம் திருமுகம் பல ஐயப்பாடுகளை உருவாக்கிற்று. அவை குறிப்பாக இயேசு கிறிஸ்து மீண்டும் வருதலைப் பற்றியனவாக இருந்தன. முதல் திருமுகத்தில் ஆறுமுறை கிறிஸ்துவின் வருகை பற்றிப் பேசப்பட்டிருந்தது. அது விரைவில் நிகழும் என அத்திருமுகத்தில் சொல்லப்பட்டிருந்தது. இந்தப் பின்னணியில் இறுதி வருகை ஏற்கனவே நிகழ்ந்துவிட்டதென்று சிலர் நினைத்தனர்; வேறு சிலர் அது நெருங்கி வந்துவிட்டது எனக் கருதிச் சோம்பித் திரிந்தனர். இக்கருத்துக்களை மாற்றிட இரண்டாம் திருமுகம் தெசலோனிக்கருக்கு எழுதப்பட்டது.

இது எழுதப்பட்ட காலத்தைக் குறிப்பிட்டுச் சொல்வது கடினம். கி.பி. 52ஆம் ஆண்டுக்கும் 100ஆம் ஆண்டுக்கும் இடைப்பட்ட காலத்தில் இது எழுதப்பட்டிருக்க வேண்டும்.

இறுதி வருகை ஏற்கனவே நிகழ்ந்து விட்டதென்ற அவர்கள் எண்ணத்தை மாற்ற, ஆண்டவரின் இறுதி வருகை நிகழுமுன் கிளர்ச்சி ஏற்படும் என்றும், நெறிகெட்ட மனிதன் தோன்றுவான் என்றும், அவன் கிறிஸ்துவுக்கு எதிராய் இருப்பான் என்றும் திருமுக ஆசிரியர் கூறுகிறார்.

இவ்வருகையை முன்னிட்டுத் தெசலோனிக்காவில் பலர் வேலை செய்யாமல் சோம்பித் திரிந்தனர்; அவர்கள் நிலையாய் இருந்து, தாங்கள் கற்றுக்கொண்ட உண்மைகளின்படி வாழப் பணிக்கிறார் ஆசிரியர்; வேலை செய்யாது சோம்பித்திரிவோர் உழைத்து உண்ணுமாறு கட்டளை இடுகின்றார்.

1 தெசலோனிக்கர் 5:14-28

<br>அன்பர்களே! எங்களிடமிருந்து நீங்கள் பெற்றுக்கொண்ட முறைமையின்படி ஒழுகாமல் 
<br>சோம்பித்திரியும் எல்லா சகோதரர் சகோதரிகளிடமிருந்தும் விலகி நில்லுங்கள் என, 
<br>ஆண்டவர் இயேசு கிறிஸ்துவின் பெயரால் நாங்கள் உங்களுக்குக் கட்டளையிடுகிறோம். 
<br>எங்களைப்போல் ஒழுகுவது எப்படி என்பது உங்களுக்கே தெரியும். 
<br>ஏனெனில், உங்களிடையே இருந்தபோது நாங்கள் சோம்பித்திரியவில்லை. 
<br>எவரிடமும் இலவசமாக நாங்கள் உணவருந்தவில்லை. 
<br>மாறாக, உங்களுள் எவருக்கும் சுமையாய் இராதபடி, இராப்பகலாய்ப் பாடுபட்டு உழைத்தோம். 
<br>எங்களுக்கு வேண்டியதைப் பெற உரிமை இல்லை என்பதால் அல்ல, 
<br>மாறாக, நீங்களும் எங்களைப் போல நடப்பதற்காக உங்களுக்கு முன்மாதிரி காட்டவே இவ்வாறு செய்தோம். 
<br>'உழைக்க மனமில்லாத எவரும் உண்ணலாகாது' என்று நாங்கள் உங்களிடையே இருந்தபோதே உங்களுக்குக் கட்டளை கொடுத்திருந்தோம். 
<br>உங்களுள் சிலர் எந்த வேலையும் செய்யாமல் சோம்பேறிகளாகச் சுற்றித்திரிந்து, 
<br>பிறர் வேலையில் தலையிடுவதாகக் கேள்விப்படுகிறோம். 
<br>இத்தகையோர் ஒழுங்காகத் தங்கள் வேலையைச் செய்து, 
<br>தாங்கள் உண்ணும் உணவுக்காக உழைக்க வேண்டும் என 
<br>ஆண்டவர் இயேசு கிறிஸ்துவின் பெயரால் கட்டளையிட்டு அறிவுறுத்துகிறோம். 
<br>சகோதர சகோதரிகளே! நன்மை செய்வதில் நீங்கள் மனந்தளர வேண்டாம். 
<br>இத்திருமுகத்தில் நாங்கள் எழுதியவற்றிற்குக் கீழ்ப்படியாதோரைக் குறித்துவைத்துக்கொண்டு, 
<br>அவர்களோடு பழகாதிருங்கள். அப்பொழுதாவது அவர்களுக்கு வெட்கம் வரும். 
<br>ஆனாலும், அவர்களைப் பகைவர்களாகக் கருதாது, 
<br>சகோதரர் சகோதரிகளாக எண்ணி, அவர்களுக்கு அறிவுறுத்துங்கள். 
<br>அமைதியை அருளும் ஆண்டவர்தாமே எப்பொழுதும் எல்லா வகையிலும் உங்களுக்கு அமைதி அளிப்பாராக! 
<br>ஆண்டவர் உங்கள் அனைவரோடும் இருப்பாராக! 
<br>இவ்வாழ்த்தைப் பவுலாகிய நான் என் கைப்பட எழுதுகிறேன். 
<br>நான் எழுதும் திருமுகம் ஒவ்வொன்றுக்கும் இதுவே அடையாளம். 
<br>இதுவே நான் எழுதும் முறை. 
<br>நம் ஆண்டவர் இயேசுகிறிஸ்துவின் அருள் உங்கள் அனைவரோடும் இருப்பதாக!

</div>


</doc>
<doc id="95394" url="https://ta.wikipedia.org/wiki?curid=95394" title="5">
5

கிபி ஆண்டு 5 (V) என்பது ஜூலியன் நாட்காட்டியில் வியாழக்கிழமையில் ஆரம்பமான சாதாரண ஆண்டு ஆகும். அக்காலத்தில் இவ்வாண்டு "மெசாலா மற்றும் சின்னா ஆகியோரின் ஆட்சி ஆண்டு" ("Year of the Consulship of Messalla and Cinna") எனவும், "ஆண்டு 758" (பண்டைய உரோமன் அப் ஊர்பி கொண்டிட்டா நாட்காட்டியில்) எனவும் அழைக்கப்பட்டது. நடுக் காலப்பகுதி முதல் ஐரோப்பாவில் அனோ டொமினி ஆண்டுகள் அறிமுகப்படுத்தப்பட்ட பின்னரே இவ்வாண்டுக்கு 5 என அழைக்கும் முறை நடைமுறைக்கு வந்தது. கிறித்தவ பொது ஆண்டு முறையில் இது ஐந்தாம் ஆண்டாகும். இதற்கு முந்தைய ஆண்டு கிபி 4 ஆகும்.

<onlyinclude>

</onlyinclude>


</doc>
<doc id="95399" url="https://ta.wikipedia.org/wiki?curid=95399" title="அப் ஊர்பி கொண்டிட்டா">
அப் ஊர்பி கொண்டிட்டா

அப் ஊர்பி கொண்டிட்டா ("Ab urbe condita", AUC) என்பது இலத்தீன் மொழியில் "ரோம் நகரம் நிறுவப்பட்டதில் இருந்து" எனப்படும். மரபுவழியாக இது கிமு 753 ஆம் ஆண்டாகக் கொள்ளப்படுகிறது. சில ரோமன் ஆண்டுகளைக் குறிக்க பண்டைய ரோமன் வரலாற்றாளர்கள் அ.ஊ.கொ (AUC) என்ற இந்த ஆண்டு முறையைப் பயன்படுத்தினார்கள். உண்மையில், பண்டைய ரோமன்களை விட இன்றைய வரலாற்றாசிரியர்கள் இந்த ஆண்டு முறையை மிக அதிகமாக தமது ஆக்கங்களில் பயன்படுத்தி வருகின்றனர். ரோமர் காலத்தில் பொதுவாகத் தமது ஆண்டுகளை அந்தந்த ஆண்டில் இருந்த இரண்டு ஆட்சியாளர்களின் (consul) பெயரால் அழைத்தனர். பேரரசர் ஒருவர் ஆட்சியேறிய ஆண்டும் ("regnal year") சில வேளைகளில் பயன்படுத்தப்பட்டது. இம்முறை குறிப்பாக பைசண்டைன் பேரரசு காலத்தில் கிபி 537 இற்குப் பின்னர் யுஸ்டீனியன் பேரரசனின் நடைமுறையில் இருந்தது.

ரோம் நகரில் டையனைசியஸ் எக்சிகசு என்ற துறவி கிபி 525 ஆம் ஆண்டில் அனோ டொமினி முறை காலக்கணக்கீட்டை அறிமுகப்படுத்தினார். உயிர்த்த ஞாயிறு (ஈஸ்டர்) பற்றிய அவரது ஆய்வை அடிப்படையாக வைத்து அவர் இந்த முறையைக் கணக்கிட்டார். அவரது ஈஸ்டர் அட்டவணையில் கிபி 532 ஆம் ஆண்டை ரோமப் பேரரசன் டயோகிளேத்தியன் முடி சூடிய ஆண்டான 248 உடன் தொடர்பு படுத்தினார். டயோகிளேத்தியன் முடி சூடிய 284, நவம்பர் 20 ஆம் நாளுடன் ஆரம்பிக்காமல், பதிலாக இயேசு கிறித்து பிறந்த ஆண்டாக எண்ணப்படும் ஆண்டுடன் தனது அட்டவணையைத் தொடங்கினார். இயேசு கிறித்துவின் பிறந்த ஆண்டு கிபி 1 எனவோ அல்லது கிமு 1 எனவோ அவர் கருதியிருக்கக்கூடும் என நம்பப்படுகிறது (அனோ டொமினி ஆண்டுக்கணக்கில் சுழியம் ஆண்டு இல்லை). கிபி 1 ஆம் ஆண்டு ரோம ஆண்டு "DCCLIV அப் ஊர்பி கொண்டிட்டா" எனப் பின்னர் வரலாற்றாய்வாளர்களால் கணக்கிடப்பட்டது.


</doc>
<doc id="95401" url="https://ta.wikipedia.org/wiki?curid=95401" title="1 திமொத்தேயு (நூல்)">
1 திமொத்தேயு (நூல்)

1 திமொத்தேயு அல்லது திமொத்தேயுவுக்கு எழுதிய முதல் திருமுகம் ("First Letter [Epistle] to Timothy")என்னும் நூல் கிறித்தவ விவிலியத்தின் இரண்டாம் பகுதியாகிய புதிய ஏற்பாட்டில் பதினைந்தாவதாகவும், தூய பவுலின் திருமுகங்கள் வரிசையில் பத்தாவதாகவும் அமைந்துள்ளது. மூல மொழியாகிய கிரேக்கத்தில் இந்நூலின் பெயர் Epistole pros Timotheon A (Επιστολή Προς Τιμόθεον Α) எனவும் இலத்தீன் மொழிபெயர்ப்பில் Epistula I ad Timotheum எனவும் உள்ளது .

திமொத்தேயுவுக்கு எழுதப்பட்ட இரண்டு திருமுகங்களும், தீத்துவுக்கு எழுதப்பட்ட திருமுகமும் ஆயர் பணித் திருமுகங்கள் என வழங்கப்பெறுகின்றன. ஆயர்களான திமொத்தேயுவுக்கும் தீத்துவுக்கும் ஆயர் பணி பற்றி எழுதப்பட்டுள்ளதால் இவை இவ்வாறு பெயர் பெறுகின்றன.

இவற்றைப் பவுலே நேரடியாக எழுதினாரா என்பது பற்றி ஐயப்பாடு உள்ளது. இத்திருமுகங்களில் காணப்படும் சொற்கள், மொழி நடை, திருச்சபை அமைப்புமுறை ஆகியவற்றின் அடிப்படையில் பார்க்கும்போது, இவற்றைப் பவுலே எழுதியிருப்பார் எனக் கூறுவது கடினமாய் இருக்கிறது. பவுலின் சிந்தனையில் வளர்ந்த அவருடைய சீடர்கள் திருமுகம் எழுதப்பட்ட காலக்கட்டத்தில் அவர் என்ன கூறியிருப்பார் என்பதை உணர்ந்து, அவர் பெயரால் இத்திருமுகங்களை எழுதியிருப்பார்கள் எனக் கருத இடமிருக்கிறது. இவ்வாறு எழுதுவது அக்காலத்தில் முறையானதாகக் கருதப்பட்டது. முதல் நூற்றாண்டின் இறுதியிலோ இரண்டாம் நூற்றாண்டின் தொடக்கத்திலோ இவை எழுதப்பட்டிருக்கலாம்.

பவுலுடைய உடன் உழைப்பாளர் திமொத்தேயு லிஸ்திராவைச் சேர்ந்தவர். தந்தை கிரேக்க மொழி பேசும் பிற இனத்தார், தாய் யூதக் கிறிஸ்தவர் (திப 16:1). பவுலின் மூலம் கிறிஸ்தவராகி, இரண்டாம் மூன்றாம் நற்செய்திப் பயணங்களில் உடன் பணியாளராய்த் திமொத்தேயு செயல்பட்டார் (திப 16:3; 19:22). முக்கிய பணிகளுக்குப் பல வேளைகளில் பவுல் அவரைத்தான் அனுப்பினார் (திப 19:2; 1 கொரி 4:17; 1 தெச 3:2). 1 திமொ 1:3இன்படி, திமொத்தேயு எபேசிய திருச்சபையின் கண்காணிப்பாளராய் (ஆயராய்) இருந்தார் எனத் தெரிகிறது.

பவுல் எபேசு சபையைக் கண்காணிக்குமாறு திமொத்தேயுவை ஏற்படுத்திய பின் (1 திமொ 1:3) மாசிதோனியா சென்றார். மீண்டும் தாம் எபேசுக்கு வரப்போவதில்லை என உணர்ந்த அவர், தாம் ஆயராக நியமித்த திமொத்தேயுவுக்கு அவர்தம் கடமைகளை நினைவுறுத்துவதற்காக இத்திருமுகத்தை எழுதியதாகப் பலர் கருதுகின்றனர்.

தவறான போதனைகளை எதிர்க்குமாறு இத்திருமுக ஆசிரியர் கூறுகிறார் (காண்க: 1 திமொ 1:3-7; 4:1-8; 6:3-5, 20-21). ஏனெனில் அக்காலத்தில் ஞான உணர்வுக்கொள்கை பரவத்தொடங்கியிருந்தது. உலகம் கெட்டது என்றும், ஒருவர் மீட்புப் பெற வேண்டுமென்றால் மறைவான அறிவு பெறவேண்டும் என்றும், பலவகை உணவுகளைத் தவிர்க்க வேண்டும் என்றும், திருமணம் புரியலாகாது என்றும் இக்கொள்கை கூறியது.

எபேசு திருச்சபையின் வழிபாடு, நிர்வாகம் ஆகியவற்றைச் செவ்வனே கவனிக்குமாறு திருமுக ஆசிரியர் பணிக்கிறார் (1 திமொ 2:1-15); தகுதியான தலைவர்களை நியமிக்குமாறும் அறிவுரை கூறுகிறார் (1 திமொ 3:1-13; 5:17-25)

1 திமொத்தேயு 1:12-14

"எனக்கு வலுவூட்டும் நம் ஆண்டவராகிய இயேசு கிறிஸ்துவுக்கு நன்றி செலுத்துகின்றேன். 
<br>ஏனெனில் நான் நம்பிக்கைக்குரியவன் என்று கருதி அவர் என்னைத் தம் திருத்தொண்டில் அமர்த்தினார். 
<br>முன்னர் நான் அவரை பழித்துரைத்தேன்; துன்புறுத்தினேன்; இழிவுபடுத்தினேன். 
<br>ஆயினும் நம்பிக்கை கொண்டிராத நிலையில் நான் அவ்வாறு நடந்ததால், அவர் எனக்கு இரங்கினார். 
<br>இயேசு கிறிஸ்துவோடு இணைந்த நிலையில் ஏற்படும் நம்பிக்கையோடும் அன்போடும் 
நம் ஆண்டவரின் அருள் அளவின்றிப் பெருகியது."

1 திமொத்தேயு 2:4-7

<br>"எல்லா மனிதரும் மீட்புப் பெறவும் 
<br>உண்மையை அறிந்துணரவும் வேண்டுமென கடவுள் விரும்புகிறார். 
<br>ஏனெனில் கடவுள் ஒருவரே. 
<br>கடவுளுக்கும் மனிதருக்கும் இடையே இணைப்பாளரும் ஒருவரே. 
<br>அவரே இயேசு கிறிஸ்து என்னும் மனிதர். 
<br>அனைவரின் மீட்புக்காக அவர் தம்மையே ஈடாகத் தந்தார்; 
<br>குறித்த காலத்தில் அதற்குச் சான்று பகர்ந்தார்.
<br>இதற்காகவே நான் நற்செய்தியை அறிவிப்பவனாகவும் 
<br>திருத்தூதனாகவும் விசுவாசத்தையும் உண்மையையும் 
<br>பிற இனத்தாருக்குக் கற்பிக்கும் போதகனாகவும் ஏற்படுத்தப்பட்டேன். 
<br>நான் சொல்வது உண்மையே; பொய் அல்ல."

</div>


</doc>
<doc id="95403" url="https://ta.wikipedia.org/wiki?curid=95403" title="வாகை">
வாகை

வாகை, "Albizia lebbeck" என்னும் மரம் தெற்காசியாவைப் பூர்வீகமாகக் கொண்டது. இம்மரம் பிற வெப்பமண்டல பகுதிகளில் பரவலாகக் காணப்படுகின்றது. இது வாகை இனத்தை சேர்ந்தது. வாகை மரம் வலுவான மரமாகவும், தமிழர்கள் வாழும் பகுதிகளில் காணப்படும் பழைமையான மரங்களுக்குள் ஒன்றாகவும் கருதப்படுகின்றது. சங்ககாலத்தில் போரில் வெற்றிபெறும் வீரர்களுக்கு வாகை மலர் சூட்டப்பட்டு வெற்றிக் களிப்பை பகிர்ந்ததாக தமிழ் இலக்கியங்களில் குறிப்புகள் உள்ளன. "வெற்றி வாகை சூடினான்" எனும் தொடர் இன்னமும் வழக்கிலுள்ளது. வாகை என்பதை தூங்கமூஞ்சி மரத்துடன் தற்காலத்தில் தவறுதலாகப் பொருள் கொள்ளப்படுகிறது.

இது 18 மீ முதல் 30 மீ வரை வளரக் கூடிய மிதமான அல்லது பெரிய வகை மரமாகும். கிளைகள் அகலப்பரந்து ஒரு குடைபோலக் காணப்படும். இது பலத்தண்டுகளையுடையதாகவும் பரந்து வளரக்கூடியதாகவும் உள்ளது. இலைகள் இரட்டைச்சிறகமைப்பையும், அடிக்காம்பு (Rachis) 70-90 மிமி நீளமும், மேற்காம்புகள் (Rachillae) 1 - 5 இணைகளாகவும், 50-70 மிமி நீளமும் காணப்படும். சிற்றிலைகள் 3-11 இணைகளுடனும், நீள்வட்டம் மற்றும் முட்டைப் போன்ற வடிவிலும்,சமச்சீரற்ற நிலையிலும் காணப்படும். இலை தொடக்கத்தில் கரும்பச்சையிலும் இரவு நேரங்களில் மூடிக்கொள்ளும் பண்புடையதாகவும், முதிர்ந்த நிலையில் பழுப்பு நிறத்திலும் காம்புகளுடன் இறுகிய அமைப்பிலும் காணப்படும். இளமஞ்சள்/வெண்நிறம் உடைய கொத்தான மகரந்தத் தாள்களை உள்ளடக்கிய மணமிக்க பூக்களையும், தட்டையான காய்களையும் உடையது.



</doc>
<doc id="95406" url="https://ta.wikipedia.org/wiki?curid=95406" title="1828">
1828

ஆண்டு 1828 (MDCCCXXVIII) ஒரு செவ்வாய்க்கிழமையில் ஆரம்பமான ஒரு கிரிகோரியன் நெட்டாண்டாகும். பழைய ஜூலியன் நாட்காட்டியில் இது ஞாயிற்றுக்கிழமையில் ஆரம்பமானது.





</doc>
<doc id="95412" url="https://ta.wikipedia.org/wiki?curid=95412" title="பிரெஸ்ட் சண்டை">
பிரெஸ்ட் சண்டை

பிரெஸ்ட் சண்டை ("Battle for Brest") இரண்டாம் உலகப் போரின் மேற்குப் போர்முனையில் நடந்த ஒரு சண்டை. ஓவர்லார்ட் நடவடிக்கையின் ஒரு பகுதியான இதில் நாசி ஜெர்மனியின் ஆக்கிரமிப்பிலிருந்த பிரான்சின் பிரெஸ்ட் நகரை நேச நாட்டுப் படைகள் தாக்கிக் கைப்பற்றின.

பிரான்சு மீதான நேசநாட்டுக் கடல்வழி படையெடுப்பு ஜூன் 6, 1944ல் நார்மாண்டிப் பகுதியில் துவங்கியது. இரு மாதங்கள் சண்டைக்குப் பின்னர் ஜெர்மானியப் படைகளை முறியடித்து நேசநாட்டுப் படைகள் பிரான்சின் உட்பகுதியை நோக்கி முன்னேறத் தொடங்கின. இந்த முன்னேற்றத்துக்குத் தேவையான தளவாடங்களைக் கடல்வழியாக பிரான்சில் இறக்குமதி செய்யத் துறைமுகங்கள் தேவைப்பட்டன. இதற்காக நார்மாண்டியின் வடக்கே ஆங்கிலக் கால்வாய் ஓரமாக அமைந்திருந்த பிரெஞ்சு துறைமுக நகரங்களைக் கைப்பற்ற நேச நாட்டுப்படைகள் முயன்றன. அதேபோல தெற்கிலிருந்த பிரெஸ்ட் துறைமுகத்தைக் கைப்பற்றவும் முயன்றன. பிரெஸ்ட் நகரைக் கைப்பற்றினால் அமெரிக்காவிலிருந்து இங்கிலாந்து துறைமுகங்களுக்குச் சரக்குகளை அனுப்பாமல் நேரடியாக அந்நகருக்கு அனுப்பிவிடலாம் என்று நேச நாட்டு உத்தியாளர்கள் நினைத்தனர். இதனால் பிரெஸ்ட் தாக்கப்பட்டது.

ஆகஸ்ட் 7ம் தேதி அமெரிக்க 8வது கோர் பிரெஸ்ட் நகரை அடைந்து அதனைச் சுற்றி வளைத்தது. பிரெஸ்டின் ஜெர்மானியக் காவல் படைகளில் சிறப்பு வான்குடைப் படைப்பிரிவுகள் இடம் பெற்றிருந்தன. போர் அனுபவம் வாய்ந்த இப்படையினர் அமெரிக்க முற்றுகையை சிறப்பான முறையில் சமாளித்தனர். பிரெஸ்ட் நகரின் பலமான அரண்நிலைகளும், அதன் காவல் படைகளுக்கு ஏராளமான இராணுவ தளவாடங்கள் இருந்தமையும் அமெரிக்கத் தாக்குதல் வெற்றி பெறுவதைத் தடுத்தன. கடுமையான வான்வழி மற்றும் பீரங்கி குண்டுவீச்சுத் தாக்குதல்களினூடே அமெரிக்கப் படைகள் பிரெஸ்ட் நகரைச் சிறிது சிறிதாக தங்கள் கட்டுப்பாட்டில் கொண்டுவந்தன. இரு தரப்பினரும் ஒவ்வொரு தெருவிலும் சண்டையிட்டதால் பிரெஸ்ட் நகரின் பெரும் பகுதி சேதமடைந்தது. ஒன்றரை மாத சண்டைக்குப் பின்னர், செப்டம்பர் 19ம் தேதி பிரெஸ்ட் நகரம் சரணடைந்தது. ஆனால் அதற்குள் துறைமுகத்தை ஜெர்மானியர்கள் தகர்த்து பயனில்லாது செய்து விட்டனர். இதனால் நேச நாட்டுத் தளவாட இறக்குமதிக்கு பிரெஸ்ட் நகரம் பயன்படாது போனது. இதற்குப் பதில் ஆண்ட்வெர்ப் துறைமுகத்தைக் கைப்பற்றி அதனைச் சரக்குப் போக்குவரத்துக்கு நேச நாட்டுப் படைகள் பயன்படுத்தின.


</doc>
<doc id="95416" url="https://ta.wikipedia.org/wiki?curid=95416" title="இந்தியப் பொதுத் தேர்தல், 1989">
இந்தியப் பொதுத் தேர்தல், 1989

இந்தியக் குடியரசின் ஒன்பதாம் நாடாளுமன்றத் தேர்தல் 1989 ஆம் ஆண்டு நடைபெற்றது. தேர்தலில் வெற்றி பெற்ற உறுப்பினர்களைக் கொண்டு ஒன்பதாவது மக்களவை கட்டமைக்கப்பட்டது. ஆட்சியில் இருந்த இந்திய தேசிய காங்கிரசு தொற்று, எதிர்க்கட்சிக் கூட்டணியான தேசிய முன்னணி வெற்றி பெற்றது. ஜனதா தளத்தின் வி. பி. சிங் பிரதமரானார்

இத்தேர்தலின் போது இந்திய மக்களவையில் 533 தேர்ந்தெடுக்கப்பட்ட உறுப்பினர்களும் நேரடியாக நியமிக்கப்பட்ட இரு ஆங்கிலோ-இந்தியர்களும் இருந்தனர். முந்தைய தேர்தலில் எளிதாக வென்ற ராஜீவ் காந்தி தனது ஐந்தாண்டு ஆட்சி காலத்தில் மக்களின் கடும் அதிருப்தியை சம்பாத்திருந்தார். பஞ்சாப்பில் தொடர்ந்து நடந்துவந்த பிரிவினைப் போராட்டம், அயோத்தி சிக்கல், போபர்ஸ் ஊழல் போன்ற பிரச்சனைகளால் காங்கிரசின் செல்வாக்கு சரிந்திருந்தது. போபர்ஸ் தொடர்பாக ராஜீவ் காந்தியுடன் ஏற்பட்ட கருத்து வேறுபாட்டால் அவரது அமைச்சரவையில் இருந்து பதவி விலகிய வி. பி. சிங் புதிதாக ஜன மோர்ச்சா என்றொரு கட்சியை உருவாக்கினார். பின் அது முன்னாள் ஜனதா கட்சியின் வழித்தோன்றல் கட்சிகளுடன் இணைந்து ஜனதா தளம் என்றொரு வலுவான கட்சியாக உருவெடுத்தது. இக்கட்சி காங்கிரசுக்கு எதிரான பாரதீய ஜனதா கட்சி, தெலுங்கு தேசம், அகாலி தளம், திமுக, அசாம் கன பரிசத் ஆகிய கட்சிகளை ஓரணியில் திரட்டி தேசிய முன்னணி என்றொரு கூட்டணியை உருவாக்கியது. இக்கூட்டணி தேர்தலில் வெற்றி பெற்று வி. பி. சிங் இந்தியப் பிரதமரானார்.

மொத்தம் 61.95 % வாக்குகள் பதிவாகின



</doc>
<doc id="95422" url="https://ta.wikipedia.org/wiki?curid=95422" title="பாரிசின் விடுவிப்பு">
பாரிசின் விடுவிப்பு

பாரிசின் விடுவிப்பு ("Liberation of Paris") இரண்டாம் உலகப் போரின் மேற்குப் போர்முனையில் நடந்த ஒரு சண்டை. ஓவர்லார்ட் நடவடிக்கையின் ஒரு பகுதியான இதில் நாசி ஜெர்மனியின் ஆக்கிரமிப்பிலிருந்த பிரான்சின் தலைநகர் பாரிசை நேச நாட்டுப் படைகள் தாக்கிக் கைப்பற்றின. இது பாரிசு சண்டை என்றும் அறியப்படுகிறது.

1940ம் ஆண்டு பிரான்சை நாசி ஜெர்மனி தாக்கிக் கைபற்றியது. அடுத்த நான்காண்டுகள் பிரான்சு ஜெர்மனியின் ஆக்கிரமிப்பில் இருந்தது. இக்காலகட்டத்தில் அங்கு பல உள்நாட்டு எதிர்ப்பு இயக்கங்கள் உருவாகி ஜெர்மானியர்களுக்கு எதிராகப் போராடி வந்தன. ஜூன் 6, 1944ம் தேதி நேச நாட்டுப் படைகள் பிரான்சு மீது கடல் வழியாகப் படையெடுத்தன. இரு மாதங்கள் கடும் சண்டைக்குப் இன்னர் செய்ன் ஆற்றுக்கு மேற்கிலிருந்த ஜெர்மானியப் படைகள் அனைத்தும் முறியடிக்கப்பட்டு, பிரான்சின் பல பகுதிகள் நேச நாட்டு வசமாகின. ஆகஸ்ட் மாதத்தில் ஃபலேசு இடைப்பகுதி சண்டைக்குப் பின்னர், பாரிசைக் கைப்பற்றுவது சாத்தியமானது.

ஆனால் பாரிசைக் கைப்பற்றுவது குறித்து நேச நாட்டு தளபதிகளுக்குள் கருத்து வேறுபாடு நிலவியது. நேச நாட்டு முதன்மை தளபதி ஐசனாவர் பாரிசை உடனடியாகக் கைப்பற்றுவதற்கு போதுமான இராணுவ காரணங்கள் இலலையெனக் கருதினார். தளவாடப் பற்றாக்குறையால் பாதிக்கப்பட்டிருந்த நேச நாட்டுப் படைகளுக்கு பாரிசு மீதான தாக்குதல் ஒரு வீண் சுமை என்று கருதினார். பாரிசு விடுவிக்கப்பட்டால், அதன் குடிமக்களின் உணவு மற்றும் பிற தேவைகளைப் பூர்த்தி செய்யும் பொறுப்பு நேச நாட்டுப் படைகளுடையதாகும், இதனால் போர் முயற்சி பெரிதும் பாதிக்கப்படும் என அவர் கருதினார். மேலும் பாரிசு வீழும் பட்சத்தில், அதனைத் தகர்த்து நாசமாக்க இட்லர் தனது பாரிசு படைகளின் தளபதிக்கு உத்தரவிட்டிருந்தார். இக்காரணங்களால் அமெரிக்கர்களும் பிரிட்டானியர்களும் பாரிசைத் தாக்கத் தயங்கினர். அதனைச் சுற்றி வளைத்து விட்டு பிற பகுதிகளைத் தாக்க விரும்பினர்.

ஆனால் நாடுகடந்த சுதந்திர பிரெஞ்சு அரசாங்கம் மற்றும் படைகளின் தலைவர் ஜெனரல் சார்லஸ் டி கோல் இதனை ஏற்றுக்கொள்ளவில்லை. அரசியல் காரணங்களுக்காகவும், ஒரு பெரும் பரப்புரை வெற்றியினை (propaganda victory) பெறுவதற்காகவும் பாரிசினை உடனுக்குடன் கைப்பற்ற விரும்பினார். பிரெஞ்சு எதிர்ப்புப் படையினருள் கம்யூனிஸ்டுகள், கோலிஸ்டுகள் என பல கோஷ்டிகள் இருந்தன. இவற்றுள் யார் பாரிசை விடுவிக்கிறார்களோ, அவர்களுக்கு பிரெஞ்சு மக்களிடையே செல்வாக்கு அதிகரிக்கும். போருக்குப் பின்னால் ஏற்படப்போகும் பிரெஞ்சு அரசினைக் கட்டுப்படுத்தும் வாய்ப்பும் கிட்டுமென்பதால், பாரிசை விடுவிக்க பிரெஞ்சு எதிர்ப்புப் படைகள் முனைந்தன.

இட்லரின் உத்தரவின் பேரில் பாரிசினைத் தகர்க்க அதன் ஜெர்மானிய தளபதி வோன் சோல்டிட்சு முயற்சிகளைத் தொடங்கினார். இதனால் எச்சரிக்கையடைந்த பிரெஞ்சு எதிர்ப்புப் படை, பாரிசினை மீட்கும் நடவடிக்கைகளில் இறங்கியது.
ஆகஸ்ட் 15ம் தேதி பாரிசில் எதிர்ப்பு படைகள் ஒரு முழு வேலை நிறுத்ததைத் தொடங்கின. மூன்று நாட்களுக்குப் பின் இது ஒரு முழுப் புரட்சியாக மாறியது. ஆகஸ்ட் 19ம் தேதி பிரெஞ்சு எதிர்ப்புப் படைகள் பாரிசு நகர் முழுவதும் ஜெர்மானியப் பாதுகாவல் படைகளைத் தாக்கின. பாரிசு நகர வீதிகளில் சாலைத் தடைகள் உருவாக்கபப்ட்டன, மரங்கள் வெட்டப்பட்டு சாலைகளின் குறுக்கே இடப்பட்டன. சாலையோர நடைபாதைகள் தோண்டப்பட்டு அக்கற்களைக் கொண்டு சாலைத் தடைகளைப் பலப்படுத்தப் பட்டன. பாரிசில் எதிர்ப்புப் படையினரின் இடைக்கால அரசு அறிவிக்கப்பட்டு, ஜெர்மானியர்களை எதிர்க்க ஆயுதங்களை ஏந்துமாறு பொதுமக்களுக்கு அறைகூவல் விடுக்கப்பட்டது. ஆகஸ்ட் 19ம் தேதி சுவீடியத் தூதரின் உதவியுடன் இரு தரப்பினரும் தற்காலிகப் போர் நிறுத்தத்திற்கு ஒப்புக்கொண்டனர். பாரிசின் முக்கிய கட்டிடங்களும் அரண்நிலைகளும் ஜெர்மானியர் வசமும், எஞ்சிய நகரப் பகுதிகள் எதிர்ப்புப் படைகளின் வசமும் இருந்தன.

பாரிசு நகரத்தில் மோதல்கள் நிகழ்ந்து கொண்டிருந்த போது நேச நாட்டுப் படைகள் பாரிசை நோக்கி வேகமாக முன்னேறிக் கொண்டிருந்தன. நிதானமாகத் திட்டமிட்டு முன்னேற வேண்டும் என்று அமெரிக்கத் தளபதிகள் கருதினாலும், பிரெஞ்சுத் தளபதிகள் அவர்களது பேச்சைக் கேட்காமல் தன்னிச்சையாக பாரிசு மீதான தாக்குதலைத் தொடங்கின. சுதந்திர பிரெஞ்சுப் படைகளின் 2வது கவச டிவிசன் ஆகஸ்ட் 24ம் தேதி பாரிசு நகரின் எல்லையினை அடைந்தது. மறுநாள் பாரிசின் ஜெர்மானியப் பாதுகாவல் படைகள் சரணடைந்தன. பாரிசிற்கு பெரும் சேதத்தை ஏற்படுத்த இட்லர் இட்டிருந்த ஆணையை வோ சோல்டிட்சு நிறைவேற்ற மறுத்துவிட்டதால், நகரம் சேதமடையாமல் தப்பியது. நகரினுள் நுழைந்த நேச நாட்டுப் படைகளை பாரிசு மக்கள் பெருமகிழ்ச்சியுடன் வரவேற்றனர். பாரிசின் விடுவிப்பு நேச நாடுகளுக்கு ஒரு பெரும் பரப்புரை வெற்றியாக அமைந்தது. சார்லஸ் டி கோலின் கட்சியினரின் செல்வாக்கை உயர்த்தியதால், போருக்குப் பின்னான அரசினை அமைக்கும் வாய்ப்பு அவர்களுக்குக் கிட்டியது.


</doc>
<doc id="95426" url="https://ta.wikipedia.org/wiki?curid=95426" title="இலங்கை சனாதிபதிப் பதவி வறிதாதல், பதவியிறக்கல் மற்றும் மீள்நிரப்பல்">
இலங்கை சனாதிபதிப் பதவி வறிதாதல், பதவியிறக்கல் மற்றும் மீள்நிரப்பல்

1978ம் ஆண்டு அரசியலமைப்பில் 7வது அத்தியாயம் 30வது உறுப்புரையின் 1ம் பந்தி பின்வருமாறு கூறுகின்றது. இலங்கைக் குடியரசுக்கு சனாதிபதி ஒருவர் இருத்தல் வேண்டும். அவரே அரசின் தலைவரும் ஆட்சித்துறையினதும், அரசாங்கத்தினதும் தலைவரும் ஆயுதம் தாங்கிய படைகளின் தலைவருமாவார். மக்களால் தெரிவுசெய்யப்பட்ட இலங்கை சனாதிபதிப் பதவி வெற்றிடமாகக் கூடிய சந்தர்ப்பங்கள்
அரசியலமைப்பில் 38வது உறுப்புரை 1ம் பந்தியில் குறிப்பிடப்பட்டுள்ளன.

அ பதவிக்காலத்தில் இறத்தல்,
ஆ தன் கைப்பட இராஜிநாமாவை சபாநாயகருக்கு சமர்ப்பித்தல்,

இ இலங்கைப் பிரஜை என்ற அந்தஸ்தை இழத்தல்,

ஈ பதவிக்காலம் தொடங்கி ஒரு மாதத்திற்குள் பதவி ஏற்காதுவிடல்,

உ 38 (2) ல் ஏதேனும் குற்றச்சாட்டின்படி பதவி நீக்கம் செய்யப்பட்டால்,

ஊ130 (அ) உறுப்புரைப்படி சனாதிபதியின் தெரிவு பிழையானது என உயர்நீதிமன்றம் தீர்ப்பு வழங்கினால், 

மேற்குறித்த நிலைகளில் சனாதிபதிப் பதவி வெற்றிடமாகும்.

சனாதிபதிக்கெதிராகக் குற்றப்பிரேரணை ஒன்றினை பாராளுமன்றத்தில் கொண்டுவந்து சனாதிபதியைப் பதவி நீக்கம் செய்யும் வழி முறைகளைப் பற்றி அரசியலமைப்பில் 38 (2) ம் உறுப்புரையின்படி விளக்கப்பட்டுள்ளது.

38(2)அ - பாராளுமன்ற உறுப்பினர் எவரும் சபாநாயகருக்கு முகவரியிட்டனுப்பும் கடிதத்தின் மூலம் மனப் பலவீனம் அல்லது உடற் பலவீனம் காரணமாக அவரது (சனாதிபதியின்) பதவிக்குரிய பணிகளை நிறைவேற்றுவதற்கு நிரந்தரமாக இயலாதுள்ளார் எனச் சார்த்துகின்ற அல்லது சனாதிபதி பின்வருவனவற்றைப் புரிந்ததற்குக் குற்றவாளியாக உள்ளாரெனச் சார்த்துகின்ற தீர்மானம் பற்றி அறிவித்தல் ஒன்றைக் கொடுக்கலாம்.

1. அரசியலமைப்பினை வேண்டுமென்றே மீறிய குற்றம்

2. தேசத்துரோகம் புரிந்த குற்றம்

3. இலஞ்சம் பெற்ற குற்றம்

4. தமது பதவிக்குரிய அதிகாரங்களைத் தூர்ப்பிரயோகம் செய்தமையை உள்ளடக்கிய துர்நடத்தைக்கான அல்லது ஊழலுக்கான குற்றம்

5. அல்லது ஒழுக்கக்கேட்டை உற்படுத்தும் ஏதேனும் சட்டத்தி;ன் கீழான ஏதேனும் தவறு.


குறித்த நம்பிக்கையில்லா பிரேரணையை சபாநாயகர் ஏற்றுக்கொண்டால் 3 படிமுறைகள் மேற்கொள்ளப்படல் வேண்டும்.

இலங்கையின் அரசியல் வரலாற்றில் முதற்தடவையாக 1991ம் ஆண்டில் இலங்கையின் இரண்டாவது நிறைவேற்று அதிகாரமிக்க சனாதிபதி ரணசிங்க பிரேமதாசவுக்கு எதிராக குற்றப்பிரேரணை ஒன்று கொண்டு வரையப்பட்டது.

இக்குற்றப் பிரேரணையில் 116 பாராளுமன்ற உறுப்பினர்கள் (அரை வாசிக்கு மேல்) கையொப்பமிட்டிருந்தனர் என கூறப்படுகின்றது. சபாநாயகரினால் ஆரம்பத்தில் அக்குற்றப்பிரேரணை ஏற்றுக்கொள்ளப்பட்டபோதிலும் பின்னர் கையொப்பமிட்டுள்ள உறுப்பினர்களின் கையொப்பங்கள் பிழையானது என காரணம் காட்டப்பட்டதினால் உரிய குற்றப் பிரேரணை பாராளுமன்ற விவாதத்திற்கு எடுத்துக் கொள்ளப்படவில்லை.

1978ம் ஆண்டில் இரண்டாம் குடியரசு யாப்புப் பற்றிய விவாதத்தில் கலாநிதி என்.எம். பெரேரா குறிப்பிட்ட பின்வரும் விடயங்களைக் கவனத்தில் கொள்ளல் வேண்டும் 


நிறைவேற்றதிகாரம் கொண்ட சனாதிபதிப்பதவி அவரது பதவிக்காலம் முடிவதற்கு முன்னர் வெற்றிடமானால் அடுத்துவரும் சனாதிபதியைத் தேர்ந்தெடுப்பதற்கான ஏற்பாடுகள் இலங்கைச் சனநாயக சோசலிசக் குடியரசின் அரசியலமைப்பில் 37ம் உறுப்புரை, 40ம் உறுப்புரை போன்றவற்றிலும் 1981ம் ஆண்டு 2ம் இலக்க சனாதிபதியைத் தெரிவுசெய்வது தொடர்பான (விசேட ஏற்பாடு) சட்ட மூலத்தின் மூலமும் தெரிவிக்கப்பட்டுள்ளது.

அரசியலமைப்பின் 37ம் உறுப்புரையின் 1ம் பந்தியில் சனாதிபதிக்குரிய தத்துவங்களும், கடமைகளும், பணிகளும் முதலமைச்சினால் பிரயோகிக்கப்படுதலும், புரியப்படுதலும், நிறைவேற்றப்படுதலும் எனும் தலைப்பின் கீழ் பின்வருமாறு கூறப்பட்டுள்ளது.

இச்சந்தர்ப்பத்தில் முதலமைச்சர் பதவி வறிதாக இருப்பின் அல்லது செயலாற்ற இயலாதிருப்பின் அத்தகைய காலப்பகுதியின் போது சனாதிபதியின் பதவிக்கான தத்துவங்களையும்ää கடமைகளையும், பணிகளையும் பிரயோகிப்பதற்கும், புரிவதற்கும், நிறைவேற்றுவதற்கும் அவர் சபாநாயகரை நியமிக்கலாம்.

"37ம் உறுப்புரையில் குறிப்பிடப்பட்டுள்ள விபரங்கள் ஒரு தற்காலிக நிலையாகும்."

1993 மே 1ம் திகதி இலங்கை சனநாயக சோசலிசக் குடியரசின் 2வது நிறைவேற்றதிகாரமிக்க சனாதிபதி ரனசிங்க பிரேமதாச அவர்கள் படுகொலை செய்யப்பட்டதையடுத்து சனாதிபதிப்பதவி வெற்றிடமானது. (யாப்பின் 38ம் உறுப்புரையின் 1ம் பந்தி (அ) பிரிவின்படி)

இந்நிலையில் (சனாதிபதியின் பதவிக்காலம் முடிவதற்கு முன்னர் அவரின் பதவி வறிதாகும் நிலையில்) பாராளுமன்றம், பாராளுமன்ற உறுப்பினருள் ஒருவரை சனாதிபதியாகத் தேர்ந்தெடுக்க வேண்டுமென அரசியலமைப்பின் 40ம் உறுப்புரையில் (1) அ, ஆ, இ பிரிவுகளில் கூறப்பட்டுள்ளது.

அத்தகைய வெற்றிடம் ஏற்பட்ட பின்னர் இயன்றளவு விரைவாகவும் எச்சந்தர்ப்பத்திலும் அத்தேதியிலிருந்து ஒரு மாதத்திற்குப் பிந்தாமலும் தேர்தல் நடத்தப்படல் வேண்டும். பாராளுமன்றம் சட்டத்தினால் ஏற்பாடு செய்யக்கூடியவாறான அத்தகயை நடவடிக்கை முறைக்கிணங்க அத்தகைய தேர்தல், இரகசிய வாக்களிப்பு மூலமும், அளிக்கப்பட்ட வாக்குகள் பூரணப்பெரும்பான்மை மூலமும் நடைபெறுதல் வேண்டும்.

அத்தகைய வெற்றிடம் ஏற்பட்ட பின்னர் இயன்றளவு விரைவாகவும் எச்சந்தர்ப்பத்திலும் அத்தேதியிலிருந்து ஒரு மாதத்திற்குப் பிந்தாமலும் தேர்தல் நடத்தப்படல் வேண்டும். பாராளுமன்றம் சட்டத்தினால் ஏற்பாடு செய்யக்கூடியவாறான அத்தகயை நடவடிக்கை முறைக்கிணங்க அத்தகைய தேர்தல், இரகசிய வாக்களிப்பு மூலமும், அளிக்கப்பட்ட வாக்குகள் பூரணப்பெரும்பான்மை மூலமும் நடைபெறுதல் வேண்டும்.

அரசியலமைப்பின் 40 (1) (இ) பிரிவு அத்தகைய வெற்றிடம் ஏற்பட்ட காலத்திற்கும், புதிய சனாதிபதிப்பதவி ஏற்கின்ற காலத்திற்குமிடைப்பட்ட காலத்தின்போது சனாதிபதிப்பதவியில் முதலமைச்சர் பதிற்கடமையாற்ற வேண்டும் என்பதுடன், முதலமைச்சர் பதவி வறிதாக இருக்குமெனில் அல்லது முதலமைச்சர் பதிற்கடமையாற்றுவதற்கு இயலாதவராக இருப்பாரெனில் சனாதிபதி என்ற பதவியில் சபாநாயகர் பதிற்கடமையாற்ற வேண்டும் எனக் குறிப்பிடப்பட்டுள்ளது.

இலங்கை சனாதிபதி அவர்களின் மறைவையடுத்து அரசியலமைப்பின் 37(2), 40(1) (இ) ஏற்பாடுகளுக்கமைய 1993 மே 1ம் திகதி இலங்கையின் முதலமைச்சர் திரு. டி.பி. விஜயதுங்க அவர்கள் பதில் சனாதிபதியாகப் பதவிப்பிரமாணம் செய்து கொண்டார். அரசியலமைப்பின்படி பதில் சனாதிபதிக்கு ஒரு மாதம் மட்டுமே கடமையாற்ற முடியும்.

இதற்கிடையில் 40ம் உறுப்புரைப்படி பாராளுமன்றம் தமது உறுப்பினர் ஒருவரை சனாதிபதியாகத் தேர்ந்தெடுக்க வேண்டும். இவ்வாறு சனாதிபதியைத் தெரிவு செய்வது தொடர்பான (விசேட ஏற்பாடு) பாராளுமன்ற சட்ட மூலத்தில் பின்வருமாறு குறிப்பிடப்பட்டுள்ளது.

சனாதிபதிப்பதவி வெற்றிடமாகி 3 தினங்களுக்குள் பாராளுமன்றம் கூட்டப்படல் வேண்டும். அவ்வாறு பாராளுமன்றம் கூட்டப்பட்டதும் 48 மணிநேரத்திற்குள் பாராளுமன்ற செயலாளர் நாயகத்தின் விசேட பிரகடனத்தின்படி சனாதிபதி பதவிக்கான வேட்பு மனுக்களை (பாராளுமன்ற அங்கத்தவர்களிடமிருந்து) கோரப்படுவதுடன் வேட்புமனு பெறும் காலம், நேரம் என்பனவும் அறிவிக்கப்பட வேண்டும்.

பாராளுமன்றத்தினுள் சனாதிபதியைக் தேர்ந்தெடுப்பதற்கான தேர்தல்களை நடாத்துவதற்குப் பொறுப்பாக பாராளுமன்றச் செயலாளர் நாயகமே இருப்பார்.

இத்தகைய தேர்தலின்போது கடைப்பிடிக்கப்படும் ஒழுங்குமுறைகள் சாதாரண தேர்தல் முறைகளை ஒத்ததாகும். வேட்புமனு கோரப்படுதல் எனும்போது இங்கு வேட்பாளரின் அனுமதியுடன் ஒரு அங்கத்தவர் அவர் பெயரைப் பிரேரித்து மற்றொருவர் ஆமோதிக்க வேண்டும். எதிர்ப்போட்டிகள் இல்லாதிருப்பின் பிரேரிக்கப்பட்ட வேட்பாளர் ஏகமனதமாக இலங்கையின் அடுத்த நிறைவேற்று அதிகாரமிக்க சனாதிபதியாகத் தேர்ந்தெடுக்கப்பட்டுள்ளார் என பாராளுமன்றச் செயலாளர் நாயகம் அறிவிப்பார். அதையடுத்து சனாதிபதி உயர்நீதிமன்ற நீதியரசர் முன்னிலையில் பதவிப்பிரமாணம் செய்து ஏற்கனவே பதவி வறிதான சனாதிபதியின் பதவிக்காலத்தில் முடிவுறாதெஞ்சியுள்ள காலத்திற்கு சனாதிபதியாகப் பதவியேற்றுக்கொள்வார்.

இதன்படி 1993-05-07ம் திகதி பாராளுமன்றம் கூட்டப்பட்டபோது பதில் சனாதிபதி டி.பி. விஜயதுங்க அவர்களின் பெயர் முன்மொழியப்பட்டு (விஜயபால மென்டிஸ் முன்மொழிந்தார்), வழிமொழியப்பட்டு (ஏ.ஸி.எஸ். ஹமீட் வழிமொழிந்தார்) எதிர்ப்பிரேரணைகள் இல்லாதிருந்தமையினால் சனாதிபதியாக ஏகமனமதாக தெரிவுசெய்யப்பட்டார். (இவரின் பதவிக்காலம் 1995-01-02 உடன் முடிவடையும். (1989-01-02ம் திகதியன்று ரனசிங்க பிரேமதாச பதவியேற்றது குறிப்பிடத்தக்கது. முன்னைய ஜனாதிபதியின் பதவிக்காலம் முடிவடைவது 1995-01-02 ஆகும்.)

சனாதிபதி தெரிவுக்கான வேட்புமனு கோரப்பட்டதும் ஒன்றுக்குமேற்பட்டோர் பிரேரிக்கப்பட்;டால் தேர்தலை நடாத்த வேண்டிய பொறுப்பு பாராளுமன்றம் செயலாளர் நாயகத்தையே சாரும். அவர் தேர்தலுக்கான திகதி, நேரம் என்பவற்றைக் குறிப்பிடுவார். தேர்தலின்போது இரகசிய வாக்கெடுப்பு மேற்கொள்ளப்படும். தேர்தலின் மூலம் சனாதிபதியாகத் தெரிவாவதற்கு பெரும்பான்மை வாக்குகள் அவசியம். அதாவது செல்லுபடியான வாக்குகளில் இரண்டில் ஒன்றுக்கு அதிகமானவாக்குகளைப் பெற்றுக் கொள்ள வேண்டும்.




</doc>
<doc id="95431" url="https://ta.wikipedia.org/wiki?curid=95431" title="இலங்கைப் பிரதமர்களின் பட்டியல்">
இலங்கைப் பிரதமர்களின் பட்டியல்

1947 ஆம் ஆண்டில் இலங்கையில் பிரதமர் பதவி உருவாக்கப்பட்டதில் இருந்து இதுவரையில் 14 பேர் பிரதமர்களாகப் பதவியேற்றுள்ளனர். 1978 வரை பிரதமரே அரசுத்தலைவராகவும் இருந்தார். 1978 இல், அபோதைய பிரதமர் ஜே. ஆர். ஜெயவர்தனா நிறைவேற்றதிகாரம் கொண்ட சனாதிபதி ஆட்சிமுறையை அறிவித்தார். இதன் மூலம் பிரதமரின் அதிகாரங்கள் பெருமளவில் குறைக்கப்பட்டன. சனாதிபதி நாட்டுத் தலைவராகவும், அரசுத் தலைவராகவும் ஆனார். பிரதமர் பதவி சம்பிரதாயபூர்வமான பதவியாக ஆனது.

2015 ஏப்ரல் 28 இல், நாடாளுமன்றம் 19வது திருத்தச்சட்டத்தை அறிமுகப்படுத்தியது. இதன்படி, சனாதிபதியின் சில அதிகாரங்கள் பிரதமருக்குக் கொடுக்கப்பட்டன. 

1947 ஆம் ஆண்டு முதல் பதவியில் இருந்த 14 பிரதமர்களில் ரணில் விக்கிரமசிங்க நான்கு தடவைகளும், டட்லி சேனநாயக்கா, சிறிமாவோ பண்டாரநாயக்கா ஆகியோர் மூன்று தடவைகளும், இரத்தினசிறி விக்கிரமநாயக்க இரு தடவைகளும் பிரதமர்களாக இருந்துள்ளனர். ஐந்து பிரதமர்கள் சனாதிபதிகளாகப் பதவியேற்றனர். தற்போதைய பிரதமர் ரணில் விக்கிரமசிங்க 2015 சனவரி 9 முதல் பிரதமராகப் பதவியில் உள்ளார். 

1947 முதல் இலங்கையின் பிரதமர்களாகப் பதவியில் இருந்தோரின் பட்டியல்:



</doc>
<doc id="95433" url="https://ta.wikipedia.org/wiki?curid=95433" title="இலங்கை பிரதமர்">
இலங்கை பிரதமர்

இலங்கைப் பிரதமர் ("Prime Minister of Sri Lanka") இலங்கை அமைச்சரவையின் நிறைவேற்று அதிகாரம் உடைய தலைவர் ஆவார்.

இலங்கையின் பிரதம மந்திரிப் பதவி 1948 ஆம் ஆண்டில் இலங்கை ஐக்கிய இராச்சியத்திடம் இருந்து விடுதலை அடைந்தபோது உருவாக்கப்பட்டது. பிரித்தானியாவின் வெஸ்ட்மின்ஸ்டர் அமைப்பைப் போன்ற அரசியலமைப்பு இலங்கையிலும் நடைமுறையில் இருந்தது. அதனால் இலங்கையிலும் பிரத மந்திரியே நாட்டின் அதியுயர் தலைமைப் பதவியைக் கொண்டிருந்தார். இலங்கை 1972 இல் குடியரசான போதும் பிரதம மந்திரியே நாட்டின் தலைவராக இருந்தார். ஆனால் இவ்வமைப்பு 1978இல் மாற்றப்பட்டது. 1978 ஆம் ஆண்டில் நிறைவேற்று அதிகாரம் கொண்ட சனாதிபதி பதவி (அரசுத்தலைவர்) அரசியலமைப்பு மாற்றத்தின் மூலம் உருவாக்கப்பட்டது. இதன்படி சனாதிபதி நாட்டின் தலைவராகவும் அரசின் தலைவராகவும் இருக்க வழிகோலப்பட்டது. பிரதமர் மந்திரி சனாதிபதியால் நியமிக்கப்பட்டார். சனாதிபதி இறக்கும் போது பிரதமர் தற்காலிக சனாதிபதியாவார். நாடாளுமன்றம் புதிய சனாதிபதியைத் தேர்ந்தெடுக்கும் வரையில் அல்லது புதிய சனாதிபதி தேர்தல் நடக்கும் வரையில் தற்காலிக சனாதிபாதி பதவியில் இருக்கலாம்.

இலங்கையின் தற்போதய பிரதமர் ரணில் விக்ரமசிங்க இலங்கை சனாதிபதி மைத்திரிபால சிறிசேனவினால் சனவரி 9, 2015 இல் நியமிக்கப்பட்டார்.

இலங்கையில் 1947ம் ஆண்டு சோல்பரி அரசியலமைப்பிலும், 1972ம் ஆண்டு முதலாம் குடியரசு அரசியலமைப்பிலும் பிரதம மந்திரி அதிகாரமிக்கதோர் பதவியாக காணப்பட்டிருந்தது. இருப்பினும் 1978ம் ஆண்டில் இலங்கையில் நிறைவேற்றதிகாரமிக்க சனாதிபதிப் பதவி அறிமுகமானதையடுத்து இலங்கை பிரதமர் பதவி அதிகாரமற்ற ஒரு அலங்கார நிலையையே அடைந்திருந்தமை அவதானிக்கத்தக்கதாகும். இந்த அடிப்படையில் 1978ம் ஆண்டு இரண்டாம் குடியரசில் பிரதமரின் நிலை தொடர்பாக பின்வருமாறு சுருக்கமாக அவதானிக்கலாம்.


1978க்கு முன்னர் இலங்கையில் அமுல்படுத்தப்பட்ட அரசியலமைப்புடன் ஒப்புநோக்கும் போது 1978ம் ஆண்டு அரசியலமைப்பின்படி பிரதமரின் அதிகாரங்களும், கடமைகளும் குறைக்கப்பட்டுள்ளதைக் காணலாம். இங்கு சனாதிபதிக்கு அளிக்கப்பட்டுள்ள அதிகாரங்களையும், கடமைகளையும் நிறைவேற்ற பிரதமரின் ஆலோசனை அவசியமில்லை. பிரதமரின் ஆலோசனை தேவை எனக் கருதினால் மட்டுமே சனாதிபதி பிரதமரின் ஆலோசனையைப் பெறலாம். எவ்வாறாயினும் பிரதமரின் ஆலோசனைப்படி சனாதிபதி நடக்க வேண்டும் என்ற எந்தக்கட்டுப்பாடும் இல்லை.

பிரதமரின் அதிகாரங்கள் குறைக்கப்பட்டுள்ளன. மேலும் அரசியலமைப்பின்படி அவரின் அதிகாரங்களை வகைப்படுத்துவதும் கடினம்.

அரசியலமைப்பின்படி ஜனாதிபதி சுகவீனமுற்றால், நாட்டிலிருந்து வெளியே சென்றால், அல்லது வேறு காரணங்களுக்காக ஜனாதிபதி கடமையாற்ற முடியாது என்றிருந்தால் ஜனாதிபதிக்கு பதில் கடமையாற்ற பிரதமர் நியமிக்கப்படலாம்.

பிரதமர் அமைச்சரவையின் தலைவரல்ல. அதேநேரம், அமைச்சரவைக் கூட்டங்களுக்கு கட்டாயம் சமுகமளிக்க வேண்டும் என்பதில்லை. 2ம் குடியரசு அரசியலமைப்பு நடைமுறைப்படுத்தப்பட்ட பின் இன்றுவரை சனாதிபதி பிரதமருக்கு மந்திரிசபைப் பொறுப்புக்களை வழங்கியமைனால் அவர் அமைச்சரவைக்குச் செல்கிறார். (பிரதமருக்கு அமைச்சரவைப் பொறுப்புக்கள் வழங்க வேண்டிய அவசியமில்லை.)

இலங்கை சனாதிபதியும் பிரதமரும் ஒரே கட்சியைச் சேர்ந்தவர்களாக கூடிய சந்தர்ப்பங்களில் இருந்ததினால் அதிகாரங்கள் தொடர்பான பிரச்சினைகள் எழவில்லை. இருவரும் வெவ்வேறு கட்சிகளைச் சேர்ந்தவர்களாக அமையுமிடத்து பிரதமரது கடமைகள், அதிகாரங்கள் தொடர்பான புதிய முரண்பாடுகள் தோன்ற இடமுண்டு.

1994 ஆகஸ்ட் தேர்தலில் பொதுசன ஐக்கிய முன்னணி அரசாங்கமைத்த சந்தர்பத்தில் சந்திரிக்கா குமாரதுங்க பிரதமராகத் தெரிவுசெய்யப்பட்டார். 1994 ஆகஸ்ட் முதல் நவம்பர் வரையான் சந்திரிக்கா அரசாங்க காலத்தில், ஐக்கிய தேசியக் கட்சி ஜனாதிபதியாக விஜேதுங்க இருந்த போதிலும் கூட விஜேதுங்கவின் ஒத்துசெல் போக்குநிலை காரணமாகப் பிரச்சினைகள் எழவில்லை.





</doc>
<doc id="95443" url="https://ta.wikipedia.org/wiki?curid=95443" title="தலைவர் (துடுப்பாட்டம்)">
தலைவர் (துடுப்பாட்டம்)

ஓர் துடுப்பாட்ட அணியின் தலைவர் (captain) அணியில் ஓர் விளையாட்டுக்காரராக இருப்பதுடன், ஆட்டத்தின் போக்கினூடே பல பொறுப்புகளை ஏற்றுக்கொண்டு தனக்காக்கப்பட்ட கூடுதல் பங்களிப்பையும் செய்பவராகும். மற்ற விளையாட்டுக்களைப் போன்றே துடுப்பாட்ட அணித்தலைவரும் கூடுதல் பட்டறிவு உள்ளவராகவும், சிறந்த பேச்சுவண்மை பெற்றவராகவும், அணியில் வழமையாக இடம்பெறக் கூடியவராகவும் இருப்பார். பொதுவாக அணியின் உறுப்பினர் தேர்வில் பங்கெடுக்கும் பொறுப்பும் உள்ளவராகிறார்.ஆட்டத்தின் துவக்கத்தில் இரு அணிகளின் தலைவர்களும் நாணயச் சுண்டல் மூலம் எந்த அணி முதலில் மட்டை பிடிக்கத் துவங்கும் என்பதை தீர்மானிக்கிறார்கள்.ஆட்டம் நிகழ்கையில் தலைவர் மட்டையாளர்களின் களமிறங்கு வரிசையையும் ஒவ்வொரு "நிறைவு"( ஓவர்)க்கும் யார் பந்து வீசுவார்கள் என்பதையும் எந்தெந்த ஆட்டக்காரர்கள் எங்கெங்கு களத்தடுப்புப் பணியில் நிற்க வேண்டும் என்பதனையும் முடிவு செய்கிறார். தலைவரின் முடிவே இறுதியானது எனினும் பெரும்பான்மையான நேரங்களில் கூட்டு முடிவுகள் எடுக்கப்படுவதுண்டு. ஓர் துடுப்பாட்ட ஆட்டத்தின் நெளிவுசுளிவுகளைத் திறம்பட அறிந்து, ஆட்டநிலைக்குத் தக்கவாறும் எதிரணியின் பலவீனங்களைத் தாக்குமாறும் இவரெடுக்கும் முடிவுகள் அணியின் வெற்றி/தோல்வியை பாதிக்கின்றன. அணியின் உளவியல் வழியான நம்பிக்கையை வளர்ப்பதும் ஒற்றுமையை நிலைநாட்டுவதும் இவரது தலைமைப் பண்பை வெளிப்படுத்துவதாக அமைகின்றன.

மற்ற விளையாட்டுக்களைப் போலன்றி துடுப்பாட்டத்தில் பயிற்றுனர் மற்றும் மேலாளரின் பங்கு ஆட்ட நிகழ்வின் ஊடே மிகக் குறைவாக இருக்கின்ற காரணத்தால், மற்ற விளையாட்டுத் தலைவர்களை விட துடுப்பாட்டத் தலைவருக்கு வெற்றியில் பொறுப்பும் பங்கும் அதிகமாகும்.

அண்மைக்காலங்களில் ஒருநாள் பன்னாட்டுத் துடுப்பாட்டம், இருபது20 ஆட்டங்களில் கூடுதலாக துடுப்பாட்டத் தலைவர் ஆட்டவிதிமுறைகளை (ஆற்றல் ஆட்டம் (power play) எடுக்கின்ற வேளை, களத்தடுப்புக் கட்டுப்பாடுகள்,கட்டாயமான நிறைவுகள் போன்றவற்றை) செயலாக்கும் பொறுப்பும் உள்ளவராகிறார்.
தலைவருக்குத் துணையாகவும் தலைவர் களத்திலிருந்து நீங்கும்போது மாற்றாகவும் செயலாற்ற துணைத்தலைவர் நியமிக்கப்படுகிறார். சில அணிகளில் உதவித்தலைவரும் அணியின் தேர்வில் பங்கு கொள்கிறார். துணைத்தலைவர் அடுத்த தலைவராக தேர்ந்தெடுக்கப்படுவார் என்பது நிச்சயமில்லை.

தலைவரின் பல முடிவுகளில் இவரது பட்டறிவும் பங்கும் பெருமளவு உள்ளடங்கியுளது. ஒருநாள் போட்டிகளில் டக்வோர்த் லூயிஸ் முறையில் இரண்டாவதாக ஆடும் ஆணியின் வெற்றி இலக்கு நிலமைக்குத் தக்கவாறு மாறிவரும்போது, களத்தடுப்பு அணியின் தலைவர், தமது குவியம் ஆட்டத்திலிருந்து பிறழாதிருக்க, துணைத்தலைவரிடம் டக்வோர்த் லூயி கணக்குகள் அடங்கியத் தாளைக் கொடுத்து கவனித்துவரச் சொல்வது இயல்பு. 



</doc>
<doc id="95445" url="https://ta.wikipedia.org/wiki?curid=95445" title="1826">
1826

1826 (MDCCCXXVI) ஒரு ஞாயிற்றுக்கிழமையில் ஆரம்பமான ஒரு சாதாரண கிரிகோரியன் ஆண்டு ஆகும். ஜூலியன் நாட்காட்டியில் வெள்ளிக்கிழமையில் ஆரம்பமான ஒரு சாதாரண ஆண்டு ஆகும்.






</doc>
<doc id="95451" url="https://ta.wikipedia.org/wiki?curid=95451" title="ஓய்வாற்றல் மற்றும் பண்பாட்டுச் சேவைகள் திணைக்களம்">
ஓய்வாற்றல் மற்றும் பண்பாட்டுச் சேவைகள் திணைக்களம்

ஓய்வாற்றல் மற்றும் பண்பாட்டுப் பணிகள் திணைக்களம் (Leisure and Cultural Services Department) என்பது ஹொங்கொங் அரசாங்கத்தின் ஒரு முதன்மையான பிரிவாகும். இதனை சுருக்கமாக (LCSD) என்று அழைப்பர். இத்திணைக்களம் ஹொங்கொங் அரசாங்கத்தின், வீட்டு விவகாரச் செயலகம் ஊடாக, வீட்டு விவகாரச் செயலரின் தலைமையின் கீழியங்கும் ஒரு திணைக்களமாகும். இது ஹொங்கொங் எங்கும், ஹொங்கொங் வாழ் மக்களின் ஓய்வு நேர ஆற்றல்களை வலுப்படுத்துதல், பண்பாட்டுச் செயல் திட்டங்களை மேம்படுத்துதல் போன்ற திட்டமிடல்களின் அடிப்படையில் பணியாற்றும் ஒரு அரும்பெரும் திணைக்களமாகும்.

ஹொங்கொங் எங்கும் ஆயிரக்கணக்கான பூங்காக்களை அமைத்து, பார்க்கும் இடமெல்லாம் பசுமையாகவும், தூய்மைமிக்கதாகவும், அழகானதாகவும் இருப்பதற்கு இந்த திணைக்களத்தின் செயல் திட்டங்களே காரணமாகும். ஹொங்கொங் உலகில் மக்கள் அடர்த்தி கூடிய நாடுகளில் ஒன்று என்றாலும், ஹொங்கொங்கில் மக்கள் வாழும் நிலப்பரப்பளவு நான்கில் ஒன்று மட்டுமே ஆகும். மிகுதி நிலப்பரப்பளவு எல்லாம் ஹொங்கொங்கின் நாட்டுடமையாக்கப்பட்ட காடுகளாகவே உள்ளன. அந்த நாட்டுடமையாக்கப்பட்ட காடுகளையும் செப்பனிட்டு, மரங்கள் வளராத இடங்களிலும் மரங்களை நட்டு, நாட்டுடமையாக்கப்பட்ட காடுகளிற்கும் மக்கள் பாதுக்காப்பாக செல்லவும், அவற்றில் பாதைகள் படிகள் வேலிகள் என வடிவமைத்து, நாட்டுடமையாக்கப்பட்ட காடுகளையும் அழகுப்படுத்தப்பட்டுள்ளதன் பின்னனி இந்த திணைக்களத்தின் திட்டங்களே ஆகும்.

ஹொங்கொங்கில் பூங்காக்கள், பூந்தோட்டங்கள் மட்டுமன்றி ஒவ்வொரு சதுர கிலோ மீட்டர்களுக்குள்ளும் சிற்சிறு இளைப்பாரும் இருக்கைகளையும் அழகிய பூந்தோட்டம் போன்று வடிவமைத்து அவற்றை தூய்மையாக இந்த திணைக்களமே பராமறித்து வருகிறது.

இந்த திணக்களம் ...

இந்த திணைக்களத்தின் பராமறிப்பின் கீழேயே பூங்காக்கள், பூந்தோட்டங்கள், விளையாட்டு மைதானங்கள், விலங்குக் காட்சி சாலைகள், நூலகங்கள், அருங்காட்சியகங்கள் போன்றனவும் உள்ளன. அத்துடன் பொருற்காட்சி நிகழ்வுகள், பண்பாட்டு நிகழ்ச்சிகள், கண்காட்சிகள் என்று பல்வேறு நிகழ்வுகளையும் இத்திணைக்களம் நடாத்தி வருகின்றது.



</doc>
<doc id="95458" url="https://ta.wikipedia.org/wiki?curid=95458" title="சட்ட உதவி திணைக்களம்">
சட்ட உதவி திணைக்களம்

சட்ட உதவி திணைக்களம் (Legal Aid Department) என்பது ஹொங்கொங் அரசாங்கத்தின் ஒரு பிரதானப் பிரிவாகும். இதனை சுருக்கமாக (LAD) என்பர். இத்திணைக்களம் ஹொங்கொங்கில் சட்ட உதவி கோரி விண்ணப்பிப்போருக்கு, விண்ணப்பதாரியின் வழக்கு தொடுத்தலின் காரணம் நியாயம் என உணருதலின் அடிப்படையில் இந்த திணைக்களம் தாம் விரும்பும் சட்டவாளரை தமது சார்பில் வாதிடுவதற்காக அனுமதியளிக்கும். அதாவது வழக்கு தொடுப்போர் அல்லது வழக்கை எதிர்கொள்வோர் தமது பக்கம் வாதிடும் சட்டவாளருக்கான நிதியை வழங்கும். 

விண்ணப்பம் ஏற்றுக்கொண்டதன் பின்னர், இந்த சட்ட உதவி திணைக்களம் ஹொங்கொங் சட்டவாளர்களினதும் பெயர் பட்டியலை வழங்கும். உதவி கோருவோர் தமக்கு விருப்பமான சட்டவாளரை தெரிவுச்செய்துக்கொள்ளும் உரிமையும் உள்ளது. 

இந்த திணைக்களத்திடம் நிதியுதவி பெறுவதற்கு தம்மால் நிதியற்ற நிலமை ஒன்றே போதுமான காரணமாகும். கையில் ஐந்து சதம் கூட இல்லாதவர் என்றாலும் இத்திணைக்களத்திடம் சட்ட உதவி கோரி விண்ணப்ப்பிக்கலாம். ஹொங்கொங் டொலர்கள் HK$100,000.00 க்கு மேல் வைப்பகங்களில் உள்ளோர் விண்ணப்பிக்க முடியாது; ஏனையோர் விண்ணப்பிக்கலாம்.

இந்த திணைக்களத்திடம் சட்ட உதவி பெறுவோர், இந்த நாட்டு குடியுரிமை உள்ளவராகவோ, நிரந்தர வதிவுரிமை பெற்றவராகவோ இருக்க வேண்டும் என்பதில்லை. தம்பக்கம் வழக்கத் தொடரக்கூடிய போதியக் காரணங்கள் அல்லது நியாயம் இருப்பதனை சட்ட உதவி திணைக்களம் உணருவதன் அடிப்படையில் இவ்வுதவி வழங்கப்படும். இந்த நாட்டில் வேலை வாய்ப்புக்காக வந்தோரும், இந்த நாட்டிற்கு அரசியல் புகலிடம் கோரி வந்திருப்போரும் கூட இந்த சட்டவுதவியை பெறலாம்.

இந்த நாட்டில் எந்தவித உரிமையும் இல்லாதவர்களான, உலகின் பல்வேறு நாடுகளில் இருந்தும் ஹொங்கொங் வந்து அரசியல் புகலிடம் கோரியிருப்போருக்கும் இந்த திணைக்களம் சட்டவுதவி வழங்கி வருகிறது. சிலரது வழக்குகளின் போது HK$ 150,000.00 வரை கூட இந்த திணைக்களம் வழங்கியுள்ளது என்பது குறிப்பிடத்தக்கது.

ஹொங்கொங் சட்ட ஒழுங்கு முறையாகப் பேணப்படும் ஒரு நாடாகும். சட்ட உதவி பெறுவோரை இழுத்தடிப்பு செய்தல், கையூட்டு கோரல், உதாசீனப்படுத்துதல், கௌரவக் குறைவாகப் பேசுதல், அவமதித்தல் போன்ற எந்த செயலையும் இங்கு காண்பதற்கில்லை. ஹொங்கொங்கில் 1 முதல் 10 ஆண்டுகள் வரை அரசியல் புகலிடக் கோரிக்கையாளராக வாழ்ந்து, இந்த சட்ட உதவி திணைக்களத்தின் ஊடாக உதவிப்பெற்று, ஹொங்கொங் நீதிமன்றத்தில் பல வழக்குகளைத் தொடுத்தோரிடமும் இவ்வாறான எந்த ஒரு குற்றச்சாட்டும் இதுவரைக் காணப்படவில்லை என்பது குறிப்பிடத்தக்கது. இது இந்த நாட்டில் சட்ட ஒழுங்குகள் பேணப்படுத்தலில் உள்ள ஒரு சிறப்பம்சம் ஆகும். இந்த நாட்டுக்கு வந்தோரும் இந்த நாட்டை மதிப்பதற்கான காரணங்களில் இதுவும் ஒன்றாகும்.



</doc>
<doc id="95459" url="https://ta.wikipedia.org/wiki?curid=95459" title="குச்சக் காப்பாளர்">
குச்சக் காப்பாளர்

குச்சக் காப்பாளர் (wicket-keeper அல்லது wicketkeeper அல்லது பெரும்பாலும் keeper) துடுப்பாட்ட விளையாட்டில் குச்சங்களுக்கு மற்றும் நிகழ் மட்டையாளரின் பின்னால் நின்று களத்தடுப்பு செய்யும் துடுப்பாட்டக்காரராகும். களத்தடுப்பு அணியில் இவருக்கு மட்டுமே கையுறைகள் அணியவும் கால்களின் வெளியே தடுப்புமட்டை அணியவும் அனுமதிக்கப்பட்ட ஆட்டக்காரர் ஆவார்.

இது ஓர் சிறப்பு களத்தடுப்புப் பணியாகும். சிலநேரங்களில் இவர் பந்து வீசும்போது மற்றொரு ஆட்டக்காரர் இவரது இடத்தில் தற்காலிகமாக களத்தடுப்பு செய்வார். இவரது செயலாக்கம் துடுப்பாட்ட விதிகளின் 40வது சட்டத்தின் கீழ் ஒழுங்குபடுத்தப்படுகிறது..


</doc>
<doc id="95464" url="https://ta.wikipedia.org/wiki?curid=95464" title="தேனி மாவட்ட ஆட்சியர்கள்">
தேனி மாவட்ட ஆட்சியர்கள்

தமிழ்நாடு அரசின் வருவாய்த்துறை அரசு ஆணை எண் 679, நாள்: ஜூலை 25, 1996 மூலம் மதுரை மாவட்டத்திலிருந்து பிரிக்கப்பட்டு தேனியைத் தலைமையிடமாகக் கொண்டு புதிய மாவட்டமாக தேனி மாவட்டம் உருவாக்கப்பட்டது. இந்த மாவட்டம் ஜனவரி 1, 1997 முதல் செயல்படத் துவங்கியது. இந்த தேனி மாவட்டத்தின் ஆட்சியர்கள் பட்டியல் இங்கு தரப்பட்டுள்ளது.

! style="background:#C2B280;"|வ.எண். !!style="background:#C2B280;"| மாவட்ட ஆட்சியரின் பெயர் !!style="background:#C2B280;"|பதவிக் காலம் !! style="background:#C2B280;"|குறிப்புகள்


</doc>
<doc id="95466" url="https://ta.wikipedia.org/wiki?curid=95466" title="2 திமொத்தேயு (நூல்)">
2 திமொத்தேயு (நூல்)

2 திமொத்தேயு அல்லது திமொத்தேயுவுக்கு எழுதிய இரண்டாம் திருமுகம் ("Second Letter [Epistle] to Timothy")என்னும் நூல் கிறித்தவ விவிலியத்தின் இரண்டாம் பகுதியாகிய புதிய ஏற்பாட்டில் பதினாறாவதாகவும், தூய பவுலின் திருமுகங்கள் வரிசையில் பதினொன்றாவதாகவும் அமைந்துள்ளது. மூல மொழியாகிய கிரேக்கத்தில் இந்நூலின் பெயர் Epistole pros Timotheon B (Επιστολή Προς Τιμόθεον B) எனவும் இலத்தீன் மொழிபெயர்ப்பில் Epistula II ad Timotheum எனவும் உள்ளது .

திமொத்தேயுவுக்கு எழுதப்பட்ட இரண்டு திருமுகங்களும், தீத்துவுக்கு எழுதப்பட்ட திருமுகமும் ஆயர் பணித் திருமுகங்கள் என வழங்கப்பெறுகின்றன. ஆயர்களான திமொத்தேயுவுக்கும் தீத்துவுக்கும் ஆயர் பணி பற்றி எழுதப்பட்டுள்ளதால் இவை இவ்வாறு பெயர் பெறுகின்றன.

இவற்றைப் பவுலே நேரடியாக எழுதினாரா என்பது பற்றி ஐயப்பாடு உள்ளது. இத்திருமுகங்களில் காணப்படும் சொற்கள், மொழி நடை, திருச்சபை அமைப்புமுறை ஆகியவற்றின் அடிப்படையில் பார்க்கும்போது, இவற்றைப் பவுலே எழுதியிருப்பார் எனக் கூறுவது கடினமாய் இருக்கிறது. பவுலின் சிந்தனையில் வளர்ந்த அவருடைய சீடர்கள் திருமுகம் எழுதப்பட்ட காலக்கட்டத்தில் அவர் என்ன கூறியிருப்பார் என்பதை உணர்ந்து, அவர் பெயரால் இத்திருமுகங்களை எழுதியிருப்பார்கள் எனக் கருத இடமிருக்கிறது. இவ்வாறு எழுதுவது அக்காலத்தில் முறையானதாகக் கருதப்பட்டது. முதல் நூற்றாண்டின் இறுதியிலோ இரண்டாம் நூற்றாண்டின் தொடக்கத்திலோ இவை எழுதப்பட்டிருக்கலாம்.

2 திமொத்தேயு என்னும் மடலை பவுல்தாமே எழுதினார் என்று தொடக்ககாலக் கிறித்தவ அறிஞர்கள் குறித்துள்ளனர். தற்கால அறிஞர் சிலரின் கருத்துப்படி, 2 திமொத்தேயு பவுலின் படைப்பு என்றும், அப்பாணியைப் பின்பற்றி, பவுலின் இறப்புக்குப் பின் அவரது சீடர் 1 திமொத்தேயு, மற்றும் தீத்து ஆகிய திருமுகங்களைப் பவுலின் சிந்தனைக்கு ஏற்ப எழுதியிருக்கலாம் என்றும் கூறப்படுகிறது. இதற்கு ஆதாரமாக, 2 திமொத்தேயு மடலுக்கும் பவுல் தம் இறுதிக்காலத்தில் எழுதிய மடல்களுக்கும் இடையே நிலவும் ஒற்றுமை சுட்டிக்காட்டப்படுகிறது. அதே நேரத்தில் 2 திமொத்தேயு மடல் 1 திமொத்தேயுவிலிருந்தும் தீத்து மடலிலிருந்தும் வேறுபட்டிருப்பதும் கருதத்தக்கது.

பவுல் தம் வாழ்வின் இறுதிக் கட்டத்தில் மீண்டும் ஒருமுறை சிறையில் அடைக்கப்பட்டதாகவும் அப்போது இரண்டாம் முறையாகத் திமொத்தேயுவுக்குத் திருமுகம் எழுதியதாகவும் கூறப்பட்டுள்ளது. முதல் முறை போலல்லாமல் இம்முறை அவர் ஒரு சாதாரண குற்றவாளிபோல் நடத்தப்பட்டார் (காண்க: 2 திமொ 1:16; 2:9; 4:13) என்னும் குறிப்புத் தரப்பட்டுள்ளது. இத்திருமுகத்தில் ஆசிரியர், பவுலின் வாழ்வை எடுத்துக்காட்டாகக் கொண்டு பல அறிவுரைகளைத் திமொத்தேயுவுக்கு வழங்குவதைக் காண்கின்றோம்.

இத்திருமுகத்தில் பவுலைக் குறித்த செய்திகள் பல உள்ளன. மன உறுதியுடன் இருத்தலே இத்திருமுகத்தின் மையக் கருத்தாக அமைகிறது. "கடவுள் நமக்குக் கோழையுள்ளத்தினை அல்ல, வல்லமையும் அன்பும் கட்டுப்பாடும் கொண்ட உள்ளத்தையே வழங்கியுள்ளார்" (2 திமொ 1:7) என்று மடலாசிரியர் கூறுகிறார்.

திமொத்தேயு தொடர்ந்து இயேசுவுக்குச் சான்று பகரவும், நற்செய்தி மற்றும் பழைய ஏற்பாட்டின் உண்மையான போதனைகளை ஏற்றுக்கொள்ளவும், போதகர், நற்செய்தியாளர் என்னும் முறையில் தம் கடமைகளைச் செவ்வனே செய்யவும் திருமுக ஆசிரியர் வலியுறுத்துகிறார்; துன்பங்கள் நடுவிலும் எதிர்ப்புகள் நடுவிலும் முன்மாதிரியாய் வாழ்ந்து காட்டப் பணிக்கிறார். பயனற்ற வீண் விவாதங்களில் திமொத்தேயு ஈடுபடலாகாது என அவர் அறிவுறுத்துகிறார்.

பவுல் தம் வாழ்வின் இறுதிக்கட்டம் நெருங்கிவருவதை உணர்கின்றார்; கடவுளுக்கு உகந்த விதத்தில் தாம் பணியாற்றியதை நினைவுகூர்கின்றார்: "நான் பிரிந்து செல்ல வேண்டிய நேரம் வந்து விட்டது. நான் நல்லதொரு போராட்டத்தில் ஈடுபட்டேன். என் ஓட்டத்தை முடித்து விட்டேன். விசுவாசத்தைக் காத்துக் கொண்டேன். இனி எனக்கென வைக்கப்பட்டிருப்பது நேரிய வாழ்வுக்கான வெற்றி வாகையே" (2 திமொ 4:6-8).

2 திமொத்தேயு 2:8-13

"தாவீதின் மரபில் வந்த இயேசு கிறிஸ்து 
<br>இறந்து உயிர்பெற்று எழுந்தார் என்பதே என் நற்செய்தி. 
<br>இதனை நினைவில் கொள். 
<br>இந்நற்செய்திக்காகவே நான் குற்றம் செய்தவனைப் போலச் சிறையிடப்பட்டுத் துன்புறுகிறேன். 
<br>ஆனால் கடவுளின் வார்த்தையைச் சிறைப்படுத்த முடியாது. 
<br>தேர்ந்து கொள்ளப்பட்டவர்கள் மீட்பையும் அதனோடு இணைந்த என்றுமுள்ள மாட்சியையும் 
<br>கிறிஸ்து இயேசு வழியாக அடையுமாறு அனைத்தையும் பொறுத்துக் கொள்கிறேன். 
<br>பின்வரும் கூற்று நம்பத் தகுந்தது: 
<br>'நாம் அவரோடு இறந்தால், அவரோடு வாழ்வோம்; 
<br>அவரோடு நிலைத்திருந்தால், அவரோடு ஆட்சிசெய்வோம்; 
<br>நாம் அவரை மறுதலித்தால் அவர் நம்மை மறுதலிப்பார். 
<br>நாம் நம்பத்தகாதவரெனினும் அவர் நம்பத்தகுந்தவர். 
<br>ஏனெனில் தம்மையே மறுதலிக்க அவரால் இயலாது.' 
<br>இவற்றை நீ அவர்களுக்கு நினைவுறுத்து."

2 திமொத்தேயு 4:1-5

"கடவுள் முன்னிலையிலும் 
<br>வாழ்வோருக்கும் இறந்தோருக்கும் தீர்ப்பு அளிக்கப் போகிற கிறிஸ்து இயேசு முன்னிலையிலும் 
<br>அவர் தோன்றப்போவதை முன்னிட்டும் அவரது ஆளுகையை முன்னிட்டும் 
<br>நான் ஆணையிட்டுக் கூறுவது: 
<br>இறைவார்த்தையை அறிவி. 
<br>வாய்ப்புக் கிடைத்தாலும் கிடைக்காவிட்டாலும் இதைச் செய்வதில் நீ கருத்தாயிரு. 
<br>கண்டித்துப் பேசு; கடிந்துகொள்; 
<br>அறிவுரை கூறு; மிகுந்த பொறுமையோடு கற்றுக்கொடு. 
<br>ஒரு காலம் வரும். அப்போது மக்கள் நலந்தரும் போதனையைத் தாங்கமாட்டார்கள். 
<br>மாறாக, செவித்தினவு கொண்டவர்களாய்த் 
<br>தங்கள் தீய நாட்டங்களுக்கேற்பத் தங்களுக்கெனப் போதகர்களைத் திரட்டிக்கொள்வார்கள். 
<br>உண்மைக்குச் செவிசாய்க்க மறுத்துப் புனைகதைகளை நாடிச் செல்வார்கள். 
<br>நீயோ அனைத்திலும் அறிவுத் தெளிவோடிரு; 
<br>துன்பத்தை ஏற்றுக்கொள்; 
<br>நற்செய்தியாளனின் பணியை ஆற்று; 
<br>உன் திருத்தொண்டை முழுமையாய்ச் செய்."

</div>


</doc>
<doc id="95472" url="https://ta.wikipedia.org/wiki?curid=95472" title="தட்டையான புவி">
தட்டையான புவி

பூமியின் வடிவம் தட்டைதளம் அல்லது வட்டத்தட்டு எனும் கருத்தே தட்டையான புவி கோட்பாடு. பண்டைய கிரேக்கம், குப்தர் காலம் வரையிலான பண்டைய இந்தியா மற்றும் 17-ஆம் நூற்றாண்டு வரையிலான சீனா போன்ற பல நாகரீகங்களில் நமது பூமி தட்டையானது என்றே நம்பப்பட்டது.பூமி தட்டையானது என்றும் மற்றும் அதன் மேலே கவிழக்கபட்ட கிண்ணம் போன்றது வானம் என்றும் அமேரிக்கத்தின் கண்டுபிடிப்பு வரையிலான புதிய உலகம் நாகரீகங்கள் கருதின.


</doc>
<doc id="95475" url="https://ta.wikipedia.org/wiki?curid=95475" title="தீத்து (நூல்)">
தீத்து (நூல்)

தீத்து அல்லது தீத்துக்கு எழுதிய திருமுகம் ("Letter [Epistle] to Titus") என்னும் நூல் கிறித்தவ விவிலியத்தின் இரண்டாம் பகுதியாகிய புதிய ஏற்பாட்டில் பதினேழாவதாகவும், தூய பவுலின் திருமுகங்கள் வரிசையில் பன்னிரண்டாவதாகவும் அமைந்துள்ளது. மூல மொழியாகிய கிரேக்கத்தில் இந்நூலின் பெயர் Epistole pros Titon (Επιστολή Προς Τίτον) எனவும் இலத்தீன் மொழிபெயர்ப்பில் Epistula ad Titum எனவும் உள்ளது .

திமொத்தேயுவுக்கு எழுதப்பட்ட இரண்டு திருமுகங்களும், தீத்துவுக்கு எழுதப்பட்ட திருமுகமும் ஆயர் பணித் திருமுகங்கள் என வழங்கப்பெறுகின்றன. ஆயர்களான திமொத்தேயுவுக்கும் தீத்துவுக்கும் ஆயர் பணி பற்றி எழுதப்பட்டுள்ளதால் இவை இவ்வாறு பெயர் பெறுகின்றன.

இவற்றைப் பவுலே நேரடியாக எழுதினாரா என்பது பற்றி ஐயப்பாடு உள்ளது. இத்திருமுகங்களில் காணப்படும் சொற்கள், மொழி நடை, திருச்சபை அமைப்புமுறை ஆகியவற்றின் அடிப்படையில் பார்க்கும்போது, இவற்றைப் பவுலே எழுதியிருப்பார் எனக் கூறுவது கடினமாய் இருக்கிறது. பவுலின் சிந்தனையில் வளர்ந்த அவருடைய சீடர்கள் திருமுகம் எழுதப்பட்ட காலக்கட்டத்தில் அவர் என்ன கூறியிருப்பார் என்பதை உணர்ந்து, அவர் பெயரால் இத்திருமுகங்களை எழுதியிருப்பார்கள் எனக் கருத இடமிருக்கிறது. இவ்வாறு எழுதுவது அக்காலத்தில் முறையானதாகக் கருதப்பட்டது. முதல் நூற்றாண்டின் இறுதியிலோ இரண்டாம் நூற்றாண்டின் தொடக்கத்திலோ இவை எழுதப்பட்டிருக்கலாம்.

ஆயர்பணித் திருமுகங்களில் மூன்றாவதாக வருவது தீத்துக்கு எழுதிய இந்தத் திருமுகம். விவிலிய வரிசையில் மூன்றாவதாக வந்தாலும் இதுவே முதலில் எழுதப்பட்டிருக்க வேண்டும் எனத் தெரிகிறது. இந்நூல்களைத் தொகுத்தவர்கள் அவை எழுதப்பட்ட காலத்தை அடிப்படையாகக் கொண்டு அல்ல, அவற்றின் அளவை அடிப்படையாகக் கொண்டே வரிசைப்படுத்தினார்கள். தீத்து என்பவர் பிற இனத்துக் கிறிஸ்தவர். அவர் பவுலுடன் அந்தியோக்கியாவிலிருந்து எருசலேம் சென்றார் (காண்க: கலா 2:1; திப 15:2); பவுலின் மூன்றாம் பயணத்தின்போது உடன் சென்றார் (காண்க: 2 கொரி 1:13; 7:6; 13:4).

அவர் கிரேத்துத் தீவின் ஆயராக விளங்கும்போது இத்திருமுகம் எழுதப்பட்டதாகச் சொல்லப்பட்டுள்ளது. அங்கே மூப்பர்கள், ஆயர்களை நியமிக்கும் பொறுப்பு இவரிடம் இருந்தது.

கிரேத்துத் தீவில் திருச்சபை வளர்ச்சி குன்றிய சூழ்நிலையில் தீத்து சரியான உதவியாளர்களைத் தேர்ந்தெடுக்க வேண்டும் எனப் பணிக்கிறார் இத்திருமுக ஆசிரியர் (காண்க: தீத் 1:15-16). கிரேத்துச் சபையிலுள்ள முதியவர், இளைஞர், அடிமைகள் ஆகியோருக்கு எப்படிப் போதிப்பது எடுத்துக் காட்டுகிறார்; இறுதியாகக் கிறிஸ்தவ நல்லொழுக்கத்துடன் அமைதியுடனும் அன்புடனும் இருத்தல், பகைமை, வாக்குவாதம், பிளவுகள் ஆகியவற்றைத் தவிர்த்தல் ஆகியவை குறித்துப் பேசுகிறார்; கிரேத்து மக்கள் தங்கள் வாழ்வை மாற்றிக்கொள்ள கிறிஸ்துவின் மீட்பளிக்கும் பலியே முன்மாதிரி என்கிறார்.

தீத்து 1:7-9

"சபைக் கண்காணிப்பாளர்கள் கடவுள் பணியில் பொறுப்பாளர்களாய் இருப்பதால், 
அவர்கள் குறைச்சொல்லுக்கு ஆளாகாதிருக்க வேண்டும். 
அகந்தை, முன் கோபம், குடிவெறி, வன்முறை, 
இழிவான ஊதியத்தின்மேல் ஆசை ஆகியவை இவர்களிடம் இருக்கக்கூடாது. 
மாறாக, அவர்கள் விருந்தோம்பல், நன்மையில் நாட்டம், 
கட்டுப்பாடு, நேர்மை, அர்ப்பணம், தன்னடக்கம் ஆகியவற்றைக் கொண்டிருக்கவேண்டும். 
அவர்கள் தங்களுக்குக் கற்பிக்கப்பட்ட உண்மைச் செய்தியைப் பற்றிக் கொண்டிருக்க வேண்டும். 
அப்பொழுது அவர்கள் நலந்தரும் போதனையை அறிவுறுத்தவும் 
எதிர்த்துப் பேசுவோரின் தவற்றை எடுத்துக் காட்டவும் வல்லவர்களாய் இருப்பார்கள்."

தீத்து 3:4-11

"நம் மீட்பராம் கடவுளின் நன்மையும் மனித நேயமும் வெளிப்பட்டபோது, 
நாம் செய்த அறச்செயல்களை முன்னிட்டு அல்ல, 
மாறாகத் தம் இரக்கத்தை முன்னிட்டு, 
புதுப் பிறப்பு அளிக்கும் நீரினாலும் புதுப்பிக்கும் தூய ஆவியாலும் கடவுள் நம்மை மீட்டார். 
அவர் நம் மீட்பராகிய இயேசு கிறிஸ்துவின் வழியாகத் தூய ஆவியை நம்மீது நிறைவாகப் பொழிந்தார். 
நாம் அவரது அருளால் அவருக்கு ஏற்புடையவர்களாகி, 
நாம் எதிர்நோக்கி இருக்கும் நிலைவாழ்வை உரிமைப்பேறாகப் பெறும் பொருட்டே இவ்வாறு செய்தார். 
இக்கூற்று உண்மையானது. 
கடவுளிடம் நம்பிக்கை கொண்டவர்கள் நற்செயல்களைச் செய்யக் கருத்தாய் இருக்கும்படி 
நீ வலியுறுத்தவேண்டும் என்பதே என் விருப்பம். 
இந் நற்செயல்களைச் செய்வதே முறையானது; இவை மக்களுக்குப் பயன்படும். 
மடத்தனமான விவாதங்கள், மூதாதையர் பட்டியல்கள் பற்றிய ஆய்வுகள், 
போட்டி மனப்பான்மை, திருச்சட்டத்தைப் பற்றிய சண்டைகள் ஆகியவற்றை விலக்கு. 
இவை பனயனற்றவை, வீணானவை. 
சபையில் பிளவு ஏற்படக் காரணமாயிருப்போருக்கு ஒருமுறை, 
தேவையானால் இன்னொரு முறை அறிவு புகட்டிவிட்டுப் பின் விட்டுவிடு. 
இப்படிப்பட்டவர் நெறிதவறியோர் என்பதும் 
தங்களுக்கே தண்டனைத் தீர்ப்பளித்துக்கொண்ட பாவிகள் என்பதும் உனக்குத் தெரிந்ததே."

</div>


</doc>
<doc id="95477" url="https://ta.wikipedia.org/wiki?curid=95477" title="2009 பதுஅ உலககிண்ண தகுநிலைப் போட்டிகள்">
2009 பதுஅ உலககிண்ண தகுநிலைப் போட்டிகள்

2009 பதுஅ உலகக்கிண்ண தகுநிலைப் போட்டிகள் ஏப்ரல் 2009ஆம் ஆண்டு தென்னாபிரிக்காவில் நடைபெற்ற ஓர் துடுப்பாட்டப் போட்டியாகும். இது 2011 உலகக்கிண்ணத்திற்கான இறுதி தகுநிலைப் போட்டியாகும்.

முன்பு பதுஅ கோப்பை என அறியப்பட்ட போட்டிகளின் மறுபதிப்பான இப்போட்டிகள் 2007-09 உலக துடுப்பாட்ட சங்கப்போட்டிகளின் இறுதிப் போட்டிகளாகும்.

முந்தைய உலகக்கிண்ண ஆட்டத்தின் மூலம் ஒருநாள் பன்னாட்டுத் துடுப்பாட்டத்தில் பங்குகொள்ள தகுதிபெற்றவையும் மற்றும் உலக துடுப்பாட்ட சங்கப்போட்டிகளின் முதல் கோட்டத்தில் இருப்பவையுமான கீழ்வரும் நாடுகள் நேரடியாகத் தகுதி பெற்றன.



இந்தப் போட்டிகளில் முதல் நான்கு இடங்களைப் பிடித்த அணிகள் 2011 துடுப்பாட்ட உலகக்கிண்ணப் போட்டிகளில் விளையாடத் தகுதி பெற்றவர்கள் ஆகின்றனர். முதல் ஆறு இடங்களில் உள்ள அணிகள் ஒருநாள் பன்னாட்டுத் துடுப்பாட்டம் ஆடும் தகுதியை அடுத்த நான்கு ஆண்டுகளுக்குப் பெறுகின்றனர் அல்லது அந்நிலையைத் தக்கவைத்துக் கொள்கின்றனர்; மேலும் இந்த ஆறு அணிகள் பதுஅ பெருநிலப்பகுதி கிண்ணப் போட்டிகளில் பங்கேற்கும் தகுதி பெறுகின்றனர். கடைசி இரண்டு அணிகள் 2011 பதுஅ உலக துடுப்பாட்ட சங்கப்போட்டிகள் கோட்டம் மூன்றிற்கு கீழிறக்கப்படுகின்றன. இப்போட்டிகளின் இறுதி ஆட்டமும் மூன்றாவது, ஐந்தாவது இடத்திற்கான ஆட்டங்களும் அலுவல்முறை ஒருநாள் பன்னாட்டு துடுப்பாட்டங்களாக அங்கீகரிக்கப்பட்டுள்ளன.
அயர்லாந்து 2011 உலகக்கிண்ணப் போட்டிகளில் பங்கெடுக்க தகுநிலை பெற்றது. இறுதிப்போட்டியில் கனடாவை. வென்றது. அவர்களுடன் கனடா, நெதர்லாந்து மற்றும் கென்யா அணிகள் தகுதி பெற்றன. 

ஆப்கானிஸ்தான் மற்றும் இசுகாட்லாந்து ஒருநாள் பன்னாட்டுத் துடுப்பாட்டப் போட்டிகளில் விளையாடத் தகுதி பெற்றன; அத்துடன் ஐந்தாவது இடத்திற்கு அவர்களிடையே நடந்த ஆட்டத்தில் ஆப்கானிஸ்தான் வென்றது. இதன் மூலம் ஒரே ஆண்டில் உலக கோட்டம் ஐந்திலிருந்து ஒருநாள் பன்னாட்டத் துடுப்பாட்டம் ஆடும் தகுநிலை வரை முன்னேறி ஆப்கானிஸ்தான் அணி சாதனை படைத்தது.




</doc>
<doc id="95480" url="https://ta.wikipedia.org/wiki?curid=95480" title="சியரீசு (குறுங்கோள்)">
சியரீசு (குறுங்கோள்)

சியரீசு ("Ceres", ;) என்பது இதுவரை அறியப்பட்ட குறுங்கோளில் மிகப்பெரியது ஆகும். இது செவ்வாய் மற்றும் வியாழன் ஆகிய கோள்களுக்கு இடையே உள்ள சிறுகோள் பட்டையில் அமைந்துள்ளது. இது 1801 ஆம் ஆண்டு சனவரி 1 அன்று இத்தாலிய வானியலாளர் கியூசெப்பே பியாத்சி என்பவரால் கண்டுபிடிக்கப்பட்டது. மேலும் இது அரை நூற்றாண்டு வரை எட்டாவது கோளாக விளங்கியது. சியரீசு எனும் உரோமானியப் பெண் கடவுளின் பெயரே இந்தக் குறுங்கோளுக்குச் சூட்டப்பட்டுள்ளது. இதற்கு துணைக்கோள்கள் எதுவும் இல்லை. முதலில் ஒரு சிறுகோள் என்று கருதப்பட்டு வந்த சியரீசு, மற்ற சிறுகோள்களை விட வேறுபட்டது என தெரியவந்தது. எனவே உலகளாவிய வானியல் ஒன்றியம் 2006ஆம் ஆண்டு சியரீசை குறுங்கோளாக வகைப்படுத்தியது.


</doc>
<doc id="95503" url="https://ta.wikipedia.org/wiki?curid=95503" title="பிலமோன் (நூல்)">
பிலமோன் (நூல்)

பிலமோன் அல்லது பிலமோனுக்கு எழுதிய திருமுகம் ("Letter [Epistle] to Philemon") என்னும் நூல் கிறித்தவ விவிலியத்தின் இரண்டாம் பகுதியாகிய புதிய ஏற்பாட்டில் பதினெட்டாவதாகவும், தூய பவுலின் திருமுகங்கள் வரிசையில் பதின்மூன்றாவதாகவும் அமைந்துள்ளது. மூல மொழியாகிய கிரேக்கத்தில் இந்நூலின் பெயர் Epistole pros Philemona (Επιστολή Προς Φιλήμονα) எனவும் இலத்தீன் மொழிபெயர்ப்பில் Epistula ad Philemonem எனவும் உள்ளது .

இத்திருமுகம் பவுல் எழுதிய பதின்மூன்று மடல்களிலும் மிகச் சிறியதாகும். மூல பாடமாகிய கிரேக்கத்தில் இம்மடல் 335 சொற்களை மட்டுமே கொண்டுள்ளது. இதில் அதிகாரப் பிரிவுகள் இல்லை. மொத்தம் 25 வசனங்கள் மட்டுமே உண்டு.

புதிய ஏற்பாட்டுத் திருமுகங்களுள் பரிந்துரை மடலாக விளங்குவது பிலமோனுக்கு எழுதப்பட்ட திருமுகமாகும். அழகிய சொல்லாட்சியுடன் நளினமான முறையில் பவுல் இச்சிறு மடலை எழுதியுள்ளார். கிறிஸ்தவ அன்பு மன்னிப்பு மிகுந்ததாய், தீமை செய்தோரையும் அன்புடன் ஏற்றுகொள்வதாய் அமைய வேண்டும் எனும் உயரிய கருத்தை இத்திருமுகம் எடுத்துக் கூறுகிறது.

இத்திருமுகம் நேர்த்தியான முறையில் வரையப்பட்டுள்ளது. பழங்கால உரோமை, கிரேக்க இலக்கிய முறையில் இக்கடிதத்தில் வரும் பரிந்துரை அமைந்துள்ளது.

கொலோசை நகரிலிருந்த முக்கிய கிறிஸ்தவரும் செல்வருமான பிலமோன் என்பவரிடம் ஒனேசிம் என்பவர் அடிமைத் தொழில் செய்துவந்தார். ஒரு குறிப்பிட்ட சூழ்நிலையில் அவர் தலைவரிடமிருந்து தப்பியோடிவிட்டார் (பில 18). இதற்கு உரோமைச் சட்டப்படி மரண தண்டனை கொடுக்கலாம். ஆனால் ஒனேசிம் தம் தலைவரின் நண்பரான தூய பவுலை நாடி வந்தார்; சிறிது காலம் அவரோடு இருந்து கிறிஸ்தவராகிய பின்னர் தம் தலைவரிடம் திரும்பிச் செல்ல விழைந்தார். அப்போது பவுல், பிலமோன் ஒனேசிமுவை மன்னித்து ஏற்றுக்கொள்ள வேண்டும்; ஓர் அடிமையாக அல்ல, ஒரு சகோதரக் கிறிஸ்தவராகவே ஏற்றுக்கொள்ள வேண்டும் எனக் கோரி இப்பரிந்துரைக் கடிதத்தை எழுதி அனுப்புகிறார்.

இக்கடிதத்தைப் பவுல் கி.பி. 61ஆம் ஆண்டு உரோமைச் சிறையிலிருந்து எழுதினார் என்பது மரபுக் கருத்து. எனினும் இதனை அவர் தம் மூன்றாம் நற்செய்திப் பயணத்தின்போது எபேசிலிருந்து எழுதியிருக்க வேண்டும் என்றே பெரும்பான்மையான அறிஞர்கள் கருதுகின்றனர். அவ்வாறாயின் இம்மடல் கி.பி. 53-56 அளவில் எழுதப்பட்டது.

பவுல் ஒரு தனி ஆளுக்கு எழுதியதாக அமைந்தது பிலமோன் திருமுகம். தம் நண்பரான பிலமோன் நடந்ததை மறந்துவிட்டு, ஓடிப்போன அடிமையாகிய ஒனேசிமுவை மன்னித்து ஏற்றுக்கொள்ள வேண்டும் என்னும் பரிந்துரையை பவுல் முன்வைக்கின்றார். தனது பழைய வாழ்க்கையை விட்டுவிட்டு, இயேசு கிறிஸ்துவிடம் நம்பிக்கை கொண்டு புதிய மனிதராக மாறிவிட்டிருந்தார் ஒனேசிமு. எனவே பவுல் "இனி ஒனேசிமுவை நீர் அடிமையாக அல்ல, அடிமையைவிட மேலானவனாக, அதாவது உம்முடைய அன்பார்ந்த சகோதரனாக ஏற்றுக்கொள்ளும்" என்று பிலமோனுக்கு எழுதுகிறார் (வசனம் 16).

பவுல் பிலமோனின் முன்வைத்த கோரிக்கை என்ன? பிலமோன் ஒனேசிமுவை மன்னித்து ஏற்க வேண்டுமா, விடுதலை செய்ய வேண்டுமா? ஒனேசிமுவை "சகோதரனாகவும்" "அடிமையாகவும்" ஏற்க வேண்டுமா? ஒனேசிமுவை மன்னித்து, மீண்டும் அவரைப் பவுலிடம் அனுப்பிவைக்க வேண்டுமா (காண்க: வசனங்கள் 14, 20)? கிறிஸ்தவராக மாறிவிட்ட ஒனேசிமு இனிமேல் அடிமை நிலையிலிருந்து விடுதலை பெற்று, "சகோதரராக" மாறிவிட்டாரா? - இக்கேள்விகளுக்குத் தெளிவான, அறுதியான பதில் இத்திருமுகத்தில் இல்லை.

பவுல் வாழ்ந்த காலமாகிய கி.பி. முதல் நூற்றாண்டில் அடிமைகளை வாங்குவதும் விற்பதும் வழக்கமாய் இருந்தது. கிரேக்க மற்றும் உரோமை கலாச்சாரங்கள் அடிமைத்தனத்தை ஏற்றிருந்தன. அடிமைகள் மனித மாண்போடு நடத்தப்படவில்லை, மாறாக, விற்பனைப் பொருள்போலவே கருதப்பட்டார்கள். அந்தச் சமூக வழக்கத்தைத் தூய பவுல் கேள்விக்கு உட்படுத்தவில்லை; கண்டனம் செய்யவில்லை. ஆயினும் அடிமைத்தனம் என்னும் சமூக அநீதியை ஒழிப்பதற்கான அடித்தளம் இம்மடலில் உள்ளது. அடிமை-எசமான் உறவு மாறவில்லை என்றாலும் அவர்கள் இருவருமே இயேசு கிறிஸ்துவில் உடன்பிறப்புகள் என்னும் உறவால் பிணைந்திருக்கிறார்கள்; எனவே, அந்த அன்புப் பிணைப்பு சகோதர, சமத்துவ நிலையின் அடித்தளத்தில் அமைய வேண்டும். இந்த உண்மையைப் பவுல் பிலமோனுக்கு உணர்த்தினார்.

16ஆம் நூற்றாண்டிலும் அதன் பிறகும் இங்கிலாந்து, அமெரிக்கா போன்ற நாடுகள் அடிமைகளை வாங்கி விற்று மிகுந்த ஆதாயம் ஈட்டின. அப்போது, கிறிஸ்தவம் அடிமைத்தனத்தை ஆதரிக்கிறதா எதிர்க்கிறதா என்னும் விவாதம் எழுந்தது. அடிமைத்தனம் கிறிஸ்தவ போதனைக்கு எதிரானது என்று வாதாடியவர்களும், அடிமைத்தனத்தை ஆதரித்தவர்களும் பிலமோன் திருமுகத்தை மேற்கோள் காட்டினார்கள் என்பது குறிப்பிடத்தக்கது.

பிலமோன் 8-21

"நீர் செய்ய வேண்டியதை உமக்குக் கட்டளையிட, 
கிறிஸ்தவ உறவில், எனக்கு முழு உரிமை உண்டு என்றாலும், 
அன்பின் பெயரால் வேண்டுகோள் விடுவிக்கவே விரும்புகிறேன். 
கிறிஸ்து இயேசுவின் தூதுவனாக அவர் பொருட்டுக் கைதியாக இருக்கும் 
பவுலாகிய எனக்குச் சிறையிலிருந்த போது பிள்ளையான ஒனேசிமுக்காக உம்மிடம் வேண்டுகிறேன். 
முன்பு உமக்குப் பயனற்றவனாக இருந்த அவன், இப்பொழுது எனக்கும் உமக்கும் பயனுள்ளவன். 
அவனை உம்மிடம் திரும்ப அனுப்புகிறேன். 
அவனை அனுப்புவது என் இதயத்தையே அனுப்புவது போலாகும். 
நற்செய்தியின் பொருட்டுச் சிறையுற்றிருக்கும் எனக்கு, 
உமது பெயரால் பணியாற்ற, அவனை என்னிடமே நிறுத்திக் கொள்ள விரும்பினேன். 
ஆனால் நீர் செய்யும் நன்மையைக் கட்டாயத்தினால் செய்யாமல், 
மனமாரச் செய்ய வேண்டு மென்று நினைத்தே, 
உம்முடைய உடன்பாடின்றி எதையும் செய்ய நான் விரும்பவில்லை. 
அவன் என்றும் உம்மோடு இருக்க உம்மை விட்டுச் சிறிது காலம் பிரிந்திருந்தான் போலும்! 
இனி அவனை நீர் அடிமையாக அல்ல, அடிமையை விட மேலானவனாக, 
அதாவது உம்முடைய அன்பார்ந்த சகோதரனாக ஏற்றுக் கொள்ளும். 
அவன் என் தனிப்பட்ட அன்புக்குரியவன். 
அப்படியானால் மனிதன் என்னும் முறையிலும் ஆண்டவரைச் சார்ந்தவன் என்னும் முறையிலும் 
அவன் எத்துணை மேலாக உம் அன்புக்குரியவனாகிறான்! 
எனவே, நமக்குள்ள நட்புறவைக் கருதி, என்னை ஏற்றுக் கொள்வது போல் அவனையும் ஏற்றுக் கொள்ளும். 
அவன் உமக்கு ஏதாவது தீங்கு இழைத்திருந்தால் அல்லது கடன்பட்டிருந்தால் அது என் கணக்கில் இருக்கட்டும். 
நானே அதற்கு ஈடு செய்வேன், எனப் பவுலாகிய நான் என் கைப்பட எழுதுகிறேன். 
நீர் உம்மையே எனக்குக் கடனாகச் செலுத்த வேண்டுமென நான் உமக்குச் சொல்ல வேண்டியதில்லை. 
ஆம் சகோதரரே, ஆண்டவர் பொருட்டு எனக்கு இந்த உதவியைச் செய்யும். 
கிறிஸ்துவின் பெயரால் என் உள்ளம் புத்துயிர் பெறச் செய்யும். 
என் சொல்லுக்கு நீர் இணங்குவீர் என்னும் நம்பிக்கையோடு இதை எழுதுகிறேன். 
நான் கேட்பதற்கு மேலாகவே நீர் செய்வீர் என்பது எனக்குத் தெரியும்."

</div>


</doc>
<doc id="95510" url="https://ta.wikipedia.org/wiki?curid=95510" title="எழுத்துமயக்கம்">
எழுத்துமயக்கம்

எழுத்துமயக்கம், புரிந்தும் படிக்க இயலாமை அல்லது சொல்லெழுத்துக்கேடு ("Dyslexia", டிஸ்லெக்சியா) என்பது மொழியோடு சம்பந்தப்பட்ட ஊனம் ஆகும். டிஸ்லெக்சியா என்ற வார்த்தை கிரேக்க மொழியிலிருந்து வருகிறது. இதன் அர்த்தம் "தெளிவற்ற பேச்சு". டிஸ்லெக்சியா எழுத்து, பிழைகள் மற்றும் வாசிப்புத் திறனின்மை ஆகியவைகளை உள்ளடக்கிய ஒரு படித்துப்புரியாமை நிலையாகும். இது நரம்பு மண்டல தொடர்பல்லாத பிற குறைபாடுகளான பார்வையின்மை, காது கேளாமை ஆகியவற்றினாலோ அல்லது போதிய அளவு வாசிக்கக் கற்பித்தலின்மையாலோ எழும் வாசிப்புத் திறனின்மையிலிருந்து வேறுபட்டதாகவும், தனித்தன்மையுடையதாகவும் காணப்படுகிறது. மூளையானது எழுத்து மற்றும் பேச்சு மொழியைக் கையாளும் விதத்தில் ஏற்படும் முரண்பாடுகளிலிருந்தே புரிந்தும் படிக்க இயலாமை ஏற்படுகிறது என்பதை இது காட்டுகிறது.

புரிந்தும் படிக்க இயலாமை நிலைக்கு வரையறைகள் பல அளிக்கப்பட்டிருந்த போதிலும் கருத்தொற்றுமை கொண்டிருக்கவில்லை. சில வரையறைகள் விரிவான விளக்கமளிப்பதாகவும் ஏனையவை அதன் காரணங்களை அலசும் கோட்பாடுகளாகவும் இருந்தன. பல்வேறு காரணங்களால் எழும் எண்ணற்ற வாசிப்புத் திறன் குறைபாடுகள், துன்பங்களின் வெளிப்பாடாக இருப்பதால் புரிந்தும் படிக்க இயலாமை என்பது ஒரே ஒரு குறைபாடல்ல என்றும் பல குறைபாடுகளை உள்ளடக்கியது என்றும் தோன்றுகிறது. 

தற்போதிருக்கும் பெரும்பாலான புரிந்தும் படிக்க இயலாமை ஆய்வுகள் அகரவரிசை எழுத்து முறையை, குறிப்பாக ஐரோப்பாவிலிருந்து உருவான மொழிகளின் எழுத்து முறையை மையமாகக் கொண்டிருக்கின்றன. எனினும் எபிரேய மற்றும் சீன மொழி பேசுவோர்களிடையேயும் தற்சமயம் இவ்வாய்வுகள் அதிகமாகக் காணப்படுகின்றன. இவ்வாய்வுக் குறிப்புரை புரிந்தும் படிக்க இயலாமையைக் குறித்து ஒரு பரந்த உலகளாவிய கண்ணோட்டத்தை அளிக்கிறது.

1993 ஆம் ஆண்டில், கேசில்ஸ் மற்றும் கோல்ட்ஹார்ட் ஆகியோர் எழுத்துப்பிழைகளின் எண்ணிகையை அடிப்படையாகக் கொண்டு வரையறுக்கப்பட்ட பாரம்பரிய முறையில் அமையப் பெறாத புரிந்தும் படிக்க இயலாமை (படித்துப் புரியாமை) வகைகளுக்கு இணையாக கேள்வியொலி மற்றும் அகராதி வகையிலான காலவரையறைக்குட்பட்ட சொல்லெழுத்துக்கேடுகளை (டெவெலப்மென்டல் டிஸ்லெக்சியா) விளக்கினர். எனினும் கேள்வியொலி மற்றும் அகராதி வகையிலான புரிந்தும் படிக்க இயலாமை வகைகள் பண்டைய அனுபவப்பூர்வ கலைச்சொற்களான ஒலிப்பிறழ் மற்றும் பார்வைப்பிறழ் வகைகளிலான டிஸ்லெக்ஸியா வகைகளுக்கு நிகராதல் கடினம் (போடர் 1973). அகராதி/கேள்வியொலி பாகுபாடுகள் விவரிப்பதற்காக மட்டுமே ஏற்படுத்தப்பட்டவைகளாகும். இவற்றின் நிகழ்வுகளுக்குக் காரணமான மூளையின் செயல்பாட்டை இவை கருதுவதில்லை. ஆனால் ஒலிப் பிறழ்/பார்வைப்பிறழ் பாகுபாடுகள் முறையே பேச்சு வகைப்படுத்து குறைபாடு மற்றும் பார்வையுணர்வுக் குறைபாடு எனும் மூளையின் இருவேறு குறைபாடுகளைக் குறிக்கிறது. புரிந்தும் படிக்க இயலாமையை உடையோர் பலர் போடரின் பார்வைப்பிறழ் வகையினரைச் சார்ந்தவர்களாய், வாசிப்பு முயற்சிக்கு இடையூறு விளைவிக்கும் கவனக்குறைவு மற்றும் இடம்சார்ந்த உணர்வற்ற நிலை உடையோராய்க் காணப்படுகின்றனர். 

நரம்புவழி முரண்பாட்டின் விளைவாகக் கருதப்பட்டாலும் புரிந்தும் படிக்க இயலாமை ஒரு அறிவுக் குறைபாடென்பதை ஏற்றுக் கொள்ள இயலாது. புரிந்தும் படிக்க இயலாமை அறிவுத்திறனளவின் பல்வேறு நிலைகளிலும் கண்டறியப்பட்டுள்ளது.

புரிந்தும் படிக்க இயலாமையின் அறிகுறிகளுள் சில பின்வருமாறு:


புரிந்தும் படிக்க இயலாமை நிலைமையால் பாதிக்கப்பட்ட குழந்தைகளில் மேற்கொள்ளப்பட்ட பரிசோதனை மாதிரிகளை ஆய்வுசெய்ததன் வாயிலாகவே இக்காரணிகள் அடையாளங்காணப்பட்டுள்ளன. இங்கிலாந்தில், இத்தகைய ஆய்வுகளை நடத்தியவர்களில் முக்கியமானவர் தாமஸ் ரிச்சர்ட் மைல்ஸ் ஆவார். அவரது பரிசோதனைகள், பேங்கர் புரிந்தும் படிக்க இயலாமை நோய் கண்டறிதல் சோதனையை (பேங்கர் டிஸ்லெக்ஸியா டயக்னாஸ்ட்டிக் டெஸ்ட்) உருவாக்க வைத்தது.

பேச்சின் குறியீடறியும் பார்வைப்புலனுணர்ச்சிக் குறைபாட்டால் விளைவதே புரிந்தும் படிக்க இயலாமையாகும். ஐரோப்பிய மொழிகள் பலவற்றில் இக்குறைபாடு ஒலியமைப்புடைய எழுத்துக்களை எழுதும் முறைகளில் ஏற்படும் சிக்கலாக வெளிப்படுகிறது. 
பேச்சுத் திறனமைவில் ஏற்படும் தாமதம், பேச்சு மொழிக் குறைபாடு ஆகியன கேள்வியொலியைக் கையாண்டுப் பகுத்துணரும் திறனில் ஏற்படும் கோளாறுகளால் விளையும் பேச்சுப் பிறழ்நிலையாக வெளிப்பட்டு அதீத தயக்கம் நிறைந்த திக்கல் மற்றும் குழம்பிய பேச்சாக வெளிப்படுகிறது.

இப்பிரச்சனைகள் புரிந்தும் படிக்க இயலாமைவால் அவதிப்படும் மனிதர்களின் எழுத்துக்கோர்வை மற்றும் எழுதும் திறனில் ஏற்படும் சிரமங்களின் சகஅம்சமாகக் காணப்படலாம்.

புரிந்தும் படிக்க இயலாமையின் முறையான நோய்க் கண்டறிதல் நரம்பியல் வல்லுநர், நரம்பு உளவியலர், வளர் குழந்தைகள் நல மருத்துவர் அல்லது கல்வி உளவியலர் போன்றோரால் நடைபெறலாம். பொதுவாக வாசிப்புத் திறமைக்கான சோதனை மற்றும் அதனுடனான சக திறன் அளவைகளான, விரைவாகப் பொருட்களின் பெயர்களைக் கண்டறிதல், வரிசைக் கிரமமாக அண்மைக் கால நிகழ்வுகளை நினைவு கூறும் நினைவுத் திறன் ஆகியன குறித்த சோதனைகள், எழுத்துப்பிழைக் கோர்வைகளை வாசிக்க வைத்து கேள்வியொலி பகுப்புத் திறன் நிர்ணயம் செய்ய ஏதுவான சோதனைகள் ஆகியவைகளை உள்ளடக்கியதே புரிந்தும் படிக்க இயலாமை மதிப்பீடாகும். கற்பதற்கான வலிமை மற்றும் கற்பதில் உள்ள பலவீனங்கள் ஆகியன குறித்த சுய விவரங்களை நிர்ணயம் செய்வதற்கான பொது அறிவுச் சோதனையையும் உள்ளடக்கியது இம்மதிப்பீடு. பொது அறிவு அளவுகோல் மற்றும் வாசிப்புத்திறன் சோதனைகளுக்கிடையேயான முரண்பாடுகள் அவற்றைத் தோல்வியடையச் செய்தாலும், வாசிப்புத் திறனின்மைக்கான ஏனைய காரணங்களாய் கருதப்படக்கூடியவைகளான பொதுப்படக் காணப்படும் உளப்புலன் குறைப்பாடு மற்றும் பார்வையின்மை, காதுகேளாமை போன்ற பௌதீகக் காரணங்களால் ஏற்படக் கூடிய வாசிப்புத் திறனின்மைகளை இனங்கண்டு விலக்க உதவும் கூறுகளுக்கிடையேயான சோதனைமுறைகளை இவை கொண்டுள்ளன. 

லெப்பானன் மற்றும் பலர்., டிஸ்லெக்சியா பின்னணி உடைய குடும்பங்களில் பிறக்கும் குழந்தைகள், டிஸ்லெக்சியாவால் அதிகம் பாதிக்கப்படும் அபாயம் பெற்றவர்களா என்பதைக் குறித்து ஆய்வுசெய்தனர். டிஸ்லெக்சியா குடும்ப பின்னணி உடைய மற்றும் குடும்ப பின்னணி இல்லாத ஆறு மாத குழந்தைகளின் மூளையில் பேச்சொலிகளின் கால அமைப்புக்கள் ஏற்படுத்தும் மின்னதிர்வு முரண்பாடுகளெனும் பேச்சுத்திறனின் முக்கிய குறிப்பை ஆய்வுசெய்தனர். டிஸ்லெக்சியா இடர்பாட்டுடைய குழந்தைகள், ஒப்புநோக்கப்பட்ட குழந்தைகளிலிருந்து மாறுபட்ட ஆரம்ப ஒலிவிளைவுகளையும், மாறுபாடைக் கண்டறிவதால் ஏற்படும் தூண்டல்-துலங்கல் விளைவுகளையும் கொண்டிருந்தனர். வாசிப்புக் குறைபாடுடைய குடும்ப பின்னணி காரணமாக டிஸ்லெக்சியா ஏற்படும் இடர்பாட்டைக் கொண்டிருக்கும் குழந்தைகள் பேசக் கற்றுக்கொள்வதற்கு முன்பே, அத்தகைய ஆபத்தற்றோரிடமிருந்து மாறுபட்ட செவிப்புலனுணர்வின் பேச்சொலி கால குறிப்புச் செயலாக்கத்தைக் கொண்டிருந்தன எனவும் நோய்க் கண்டறிதலில் குடும்ப பின்னணி முக்கிய பங்காற்றுகிறதெனவும் இவ்வாய்வு தெரிவிக்கிறது.

நரம்பியல் வரைகலையை (நியூரோ இமேஜிங்) பயன்படுத்தும் அண்மைக் காலத்திய டிஸ்லெக்சியா ஆய்வுகள், பேச ஆரம்பிப்பதற்கு முன்பே டிஸ்லெக்சியா குழந்தைகளை அடையாளங்காணும் நாள் தொலைவில் இல்லை எனக் கூறுகின்றன. 

தற்சமயம் நியூரோ இமேஜிங் அரிதாயிருக்கும் காரணத்தால் டிஸ்லெக்சியா மூளை ஆய்வின் மூலம் கண்டுபிடிக்க இயலாததாய் இருக்கிறது; எனினும் நரம்புயிரியல் முரண்பாடுகளின் விளைவுகளை மதிப்பிடக் கூடிய சோதனைக் கருவிகள் உபயோகத்தில் உள்ளன. இக்கருவிகள் நுட்பமான தங்கு தடையற்ற, வார்த்தைகள் அடையாளங்காணும் திறன், தனி வார்த்தை, போலிவார்த்தைகள் வாசிப்பு திறன், பேச்சொலிப் பகுப்பாய்வு மற்றும் வளர்ந்த குழந்தைகளுக்கான எழுத்துக்கோர்வைக் குறைபாடுகள், பொதுவான மொழித் திறனளவு ஆகியவற்றை மதிப்பிடக் கூடியவை. ஆறு வயதே ஆன டிஸ்லெக்சியா அபாயமுள்ள குழந்தைகளைக் கண்டுபிடிப்பதற்குரிய திறன் தணிக்கை உபகரணங்கள் வழக்கில் உள்ளன.

டிஸ்லெக்சியா ஒரு குறைபாடா அல்லது வேறுபட்ட மனிதர்களுக்கிடையேயான வெறும் வாசிப்பு திறன் முரண்பாடுகளின் பிரதிபலிப்பா என்பது குறித்து டிஸ்லெக்சியா ஆய்வில் மாறுபட்ட கருத்துகள் நிலவுகின்றன.

எழுத்து மொழி வாசிப்பதை பாதிக்கும் பல நரம்பியல் கோளாறுகளை டிஸ்லெக்சியா உள்ளடக்கியது என்று நம்பப்படுகிறது. 

வாசிப்பில் சிரமத்தை ஏற்படுத்தவல்ல டிஸ்லெக்சியா அல்லது அதன் மூலத்தை ஏற்படுத்துவனவாகவோ, சார்ந்திருப்பனவாகவோ கீழ்காணும் நோய் நிலைகளைக் கூறலாம்: 


பின்வருவன பொதுவான நரம்பியல் காரணங்களால் ஏற்படும் புரிந்தும் படிக்க இயலாமைக்கு ஒத்த கோளாறுகளாகும்.


புரிந்தும் படிக்க இயலாமை ஆய்வுகளின் வரலாறு 


கீழ்காணும் கோட்பாடுகள் ஒன்றுக்கென்று போட்டியிடுபவைகளாக எண்ணப்படாமல், ஒரே மாதிரியான அறிகுறிகளை விளைவிக்கும் காரணிகளை பலதரப்பட்ட ஆய்வுக் கண்ணோட்டங்களிலும், பின்னணிகளிலும் விளக்க முனையும் தத்துவங்களாக எண்ணப்பட வேண்டும்.


இக்கோட்பாட்டின் கூற்றுப்படி, வாசிப்பு என்பது இயற்கைக்கு மாறான ஒரு நடவடிக்கையாகவும், நமது பரிணாம வரலாற்றில், மனிதர்களால் குறைந்த காலத்திற்கே நிறைவேற்றப்படுவதாகவும் உள்ளது.(டால்பி, 1986). பெரும்பாலான மேற்கத்திய சமுதாயங்கள் தங்களது மக்கள் தொகையின் வாசிப்பை விரிவடையச் செய்து நூறு ஆண்டுகளுக்குக் குறைவாகவே ஆகியிருப்பதால் நமது நடத்தையை வடிவமைக்கும் சக்திகள் பலவீனமானதாகவே உள்ளன. உலகின் பல பகுதிகளில் பெரும்பாலான மக்களுக்கு வாசிக்கும் வாய்ப்பே இல்லை. நோய்க்குறியியல் பாதிப்பிற்கான ஆதாரங்கள் இல்லாத போதிலும் பெருமூளை மாற்றங்கள் மற்றும் வித்தியாசங்களுக்கான ஆதாரங்கள் புரிந்தும் படிக்க இயலாமையில் காணப்படுகின்றன. இத்தகைய இன்றியமையாதவைகளின் வேறுபாடுகளே வாசிப்பு எனும் செயற்கையான பணியில் ஈடுபடுவன.


ஒலிக் குறைபாடு கோட்பாடு, புரிந்தும் படிக்க இயலாமை நிலைமையால் பாதிக்கப்பட்டோர் தங்களது கூற்றுகளிலும், பேச்சொலிகளின் சேமிப்பு மற்றும் மீட்சியிலும் குறிப்பிட்ட பிறழ்சியைக் கொண்டுள்ளதாகக் கூறுகிறது. புரிந்தும் படிக்க இயலாமை நிலைமையால் பாதிக்கப்பட்டோரின் வாசித்தல் பிறழ்சியை, அகர எழுத்து வாசிப்பு முறைக்குத் தேவையெனக் கருதப்படும் கீற்றம்-ஒலியனின் இயைபு, அதாவது எழுத்துக்கள் மற்றும் அவற்றின் ஒலிகளுக்கிடையேயான இயைபின் அடிப்படையில் விவரிக்கின்றன. 


துரித செவிப்புல பாகுபாட்டு கோட்பாடு என்பது ஒலிக் குறைபாடு கோட்பாட்டின் மாற்றாகும். இக்கோட்பாட்டின் படி முதல் நிலைக் குறைபாடு, குறுகிய அல்லது வேகமாக மாறுபடும் ஒலிகளைப் பகுத்துணர்வதில் இருக்கிறது. புரிந்தும் படிக்க இயலாமை நிலைமையால் பாதிக்கப்பட்ட மக்கள் அதிர்வெண் பாகுபாடு, கால ஒழுங்கு மதிப்பீடு உட்பட எண்ணற்ற செவிப்புல பணிகளில் மோசமான செயல் திறன் உடையவர்களாய் இருப்பதற்கான ஆதாரங்கள் இக்கோட்பாடிற்கான ஆதரவாய் இருக்கின்றன.


உரையின் ஒரு பக்கத்திலிருக்கும் எழுத்துக்கள் மற்றும் வார்த்தைகளை பகுத்தாய்வதில் இருக்கும் சிரமங்களை ஏற்படுத்தும் பார்வையின்மையை புரிந்தும் படிக்க இயலாமை நிலைமையெனக் கூறும் டிஸ்லெக்சியா ஆய்வின் நெடு நாளைய பாரம்பரியத்தை பார்வைக் கோட்பாடு பிரதிபலிக்கிறது. ஸ்திரமற்ற இரட்டைத் தொலை நோக்காடி நிர்ணயங்கள், மோசமான ஓரங்களமைவு அல்லது பார்ப்பனவற்றின் அதீத நெரிசல் ஆகிய வடிவங்களில் இது ஏற்படலாம். பார்வைக் கோட்பாடு ஒலிக் கோட்பாடை நிராகரிப்பதில்லை.


பிறிதொரு கருத்து சிறு மூளை/தானியங்குக் கோட்பாடாகக் குறிப்பிடப்படுகிறது. புரிந்தும் படிக்க இயலாமை நிலைமையால் பாதிக்கப்பட்டோரின் சிறுமூளை சிறிதளவு செயல்படாமல் இருப்பதால் எண்ணற்ற புலனுணர்வு சிரமங்கள் ஏற்படுகிறதென இக்கோட்பாட்டின் உயிரியல் உரிமை கொண்டாடுகிறது.


மேற்காணும் அனைத்து கோட்பாடுகளையும் ஒருங்கிணைக்கும் கோட்பாடு ஒன்று உள்ளது. பார்வைக் கோட்பாட்டின் பொதுக்காரணியான பேரணு கோட்பாடு, பெரிய செல்களின் செயல்படாமை பார்வைக்கான வழிமுறைகளில் மட்டுமல்லாது அனைத்து புலனுணர்வு வழிமுறைகளிலும் பரவலான தாக்கத்தை ஏற்படுத்தவல்லதென ஒப்புக்கொள்கிறது. 


ஒலியுணர்வு தவிர்ப்பு குறைபாடு (பார்வை-ஒலி) எனும் கருத்து அண்மைய கருதுகோளாகும். இது கவன சிதறலின் பொழுது புரிந்தும் படிக்க இயலாமை நிலைமையால் பாதிக்கப்பட்டோர் இயக்கம் கண்டறிதல் போன்ற பார்வை புல பணிகளை நிறைவேற்றுவதில் சிரமங்களை சந்திப்பதாகவும், சோதனை சூழ்நிலையில் அத்தகைய கவனசிதைவுக்கான காரணிகள் நீக்கப்படும் பொழுது இக்குறைபாடுகள் நேர்வதில்லை எனவும் கண்டறிந்துள்ள ஆய்வுகளால் ஆதரிக்கப்படுகிறது. ஆய்வாளர்கள் பார்வைப்புல பாகுபாட்டு நிகழ்வுகள் பற்றிய ஆய்வுகளோடு ஏனைய செவிப்புல பாகுபாடு பணிகள் பற்றிய ஆய்வுகளை ஒப்புமைப்படுத்தியுள்ளனர். புரிந்தும் படிக்க இயலாமை அறிகுறிகள் பார்வை மற்றும் செவி புல கவனச் சிதறல்களை வடிகட்டும் திறனின் அழிவாலும் முக்கியம் வாய்ந்த உணர்வு தரவுகளிலிருந்து தேவையற்றவைகளைப் பகுக்கும் திறனின் அழிவாலும் ஏற்படுகிறதென இவர்கள் உறுதியாகக் கூறுகின்றனர்.


நவீன நரம்பியல் வரைவு நுட்பங்களான வினைசார் காந்த ஒத்ததிர்வு வரைவு எனப்படும் ஃபங்க்ஷனல் மேக்னடிக் ரெஸநன்ஸ் இமேஜிங் (fMRI) மற்றும் பாஸிட்ரான் உமிழ்வு வெட்டுவரைவு எனப்படும் பாஸிட்ரான் எமிஷன் டோமோக்ராஃபி (PET) ஆகியன வாசிப்பு குறைபாடுகளுடைய குழந்தைகளின் மூளைகளில் தென்படும் உடற்கூறு மாற்றங்களைக் குறித்து தெளிவான ஆதாரங்களைக் கொடுத்தள்ளன. புரிந்தும் படிக்க இயலாமை நிலைமையால் பாதிக்கப்பட்டோருக்கு வாசிப்போடு தொடர்புடைய மூளையின் இடது அரைக்கோளத்தில் குறைபாடிருப்பதாகக் கண்டறியப்பட்டுள்ளது. இது மூளையின் கீழ் முன் மடிப்பு, கீழ்பக்கமடல், இடை கீழ் பொட்டு மடல்களை உள்ளடக்கியது.

PET ஆல் நடத்தப்பட்ட மூளை தூண்டுதல் ஆய்வுகள் கடந்த பத்தாண்டு கால மொழியின் நரம்பியல் அடிப்படை பற்றிய நமது புரிதலில் ஒரு திருப்பமாகும். பார்வை அகராதி மற்றும் கேள்வி பேச்சு குறைந்த கால நினைவு கூறுகளின் நரம்பியல் அடிப்படை ஒன்று முன்மொழியப்பட்டுள்ளது.
வளர் கட்ட புரிந்தும் படிக்க இயலாமை நிலைமையின் நரம்பியல் விளைவுகள் பணிசார்புடையவை (அமைப்பு வகையல்லாத செயல்பாட்டு வகையான) என்ற உள்ளார்ந்த குறிப்போடு இருக்கிறது.

ஹாங்காங் பல்கலைக்கழக ஆய்வு ஒன்று குழந்தைகளின் வாசிப்பு மொழியைப் பொறுத்து, மூளையின் பல்வேறு அமைப்புகளை புரிந்தும் படிக்க இயலாமை பாதிப்பதாக வாதிடுகிறது. [128] இவ்வாய்வு ஆங்கில மொழி வாசிக்கப் பழக்குவிக்கப்பட்ட குழந்தைகளையும், சீன மொழி வாசிக்கப் பழக்குவிக்கப்பட்ட குழந்தைகளையும் ஒப்புநோக்கும் வண்ணம் அமைந்திருந்தது.

மாஸ்ட்ரீட் பல்கலைக்கழக (நெதர்லாந்து) ஆய்வு ஒன்று வயதுவந்த புரிந்தும் படிக்க இயலாமை நிலைமையால் பாதிக்கப்பட்ட வாசிப்பாளர்கள் எழுத்துக்கள் மற்றும் ஒலிகளின் ஒருங்கிணைப்பிற்காக மேற் பொட்டு மடலின் செயல்பாட்டை ஒடுக்குவதாகக் கூறுகிறது.


மூலக்கூறு ஆய்வுகள் பலதரப்பட்ட புரிந்தும் படிக்க இயலாமை வகைகளை டிஸ்லெக்ஸியாவின் மரபியல் அடையாளம் காட்டிகளோடு தொடர்புபடுத்தியுள்ளனர்.
புரிந்தும் படிக்க இயலாமை நிலைமையோடு தொடர்புள்ள இரு பகுதிகள் உட்பட பலதரப்பட்ட போட்டி மரபணுக்கள் அடையாளங்காணப் பட்டுள்ளன: DCDC2 
மற்றும் KIAA0319 
குரோமோஸோம் ஆறிலும்,
மற்றும் DYX1C1 குரோமோஸோம் 15 லும் காணப்படுகிறது.

2007 மதிப்புரை ஒன்று குறிப்பிட்ட புலனுணர்வு நிகழ்வுகள் எதுவும் பாதிப்பு முன்மொழியப்பட்ட மரபணுக்களால் விளைவதில்லை எனக் கூறுகிறது.

மூன்று செயல்பாட்டு நினைவு கூறுகளாலான ஒரு ஒருங்கிணைக்கும் கோட்பாடு 12 ஆண்டு காலத்திய ஆய்வின் பழைய மற்றும் புதிய கண்டுபிடிப்புகளைக் கலந்தாலோசித்ததின் வாயிலாக மரபியல் மற்றும் மூளையை அடிப்படையினாலான மாறுபட்ட மரபணுத்துவத்தையும், புரிந்தும் படிக்க இயலாமை நிலைமையின் நடத்தை வெளிப்பாட்டையும் கொண்ட அமைப்பு கண்ணோட்டத்தை அளித்துள்ளது.


PET மற்றும் fMRIகளை பயன்படுத்தி, பாலெஸ்கு மற்றும் குழுவினர், 2001 ஆம் ஆண்டில், அகர எழுத்து முறைகளில் காணப்படும் புரிந்தும் படிக்க இயலாமை நிலையானது மூளையின் உலகளாவிய அடிப்படையைக் கொண்டது எனவும் ஒரே மாதிரியான நரம்பியல் உளப்புலன் குறைபாட்டைக் கொண்டிருக்கும் எனவும் காட்டினர். வாசிப்பு நடத்தையிலுள்ள மாற்றங்கள் எளிய ஒலிப்பமைப்பு விளைவில் குறைந்த வீரியமுள்ளவை.


புரிந்தும் படிக்க இயலாமை நிலைமையால் பாதிக்கப்பட்டவர், மோசமான வாசிப்பாளர், வாசிக்க இயலாதவர் எனும் வகைகளை இனங்காண்பது அறிவியல்பூர்வ ஆதாரமற்ற தன்னிச்சையான பாரபட்சமாகக் கருதப்படக்கூடியதாகும். வாசிப்புத் திறன் ஒரு நிறமாலையாயின் புரிந்தும் படிக்க இயலாமை அந்நிறமாலையின் கீழ் பகுதியையே குறிக்கிறது. மரபியல் மற்றும் நரம்பியலின் ஆற்றல் மதிப்பீட்டை வழிகாட்டவும் கல்வி நடைமுறைகளுக்கும் எதிர்காலத்தின் ஏதாவதொரு கட்டத்தில் சாத்தியப்பட்டாலும் 
புரிந்தும் படிக்க இயலாமை என்பது வாசிப்பில் சிரமத்தை எதிர்கொள்வோரின் ஒரு உட்பிரிவே என்பதை நிலைநிறுத்த இப்பாடங்களில் இருக்கும் தற்போதைய அறிவே போதுமானது என்ற தவறான நம்பிக்கை உள்ளது.

புரிந்தும் படிக்க இயலாமை நிலைமையைக் குணப்படுத்தக்கூடிய எவ்வித சிகிச்சையும் இல்லாதிருந்தாலும் சரியான கற்பித்தல் உதவியோடு புரிந்தும் படிக்க இயலாமை நிலமைக்கு ஆளானோர் படிக்கவும், எழுதவும் கற்றுக் கொள்ளலாம். 

அகர எழுத்து முறைகளுக்கு, கீற்றம் மற்றும் ஒலியனின் இடையீடைப் பற்றிய விழிப்புணர்வை அதிகப்படுத்தி வாசிப்புக்கும் எழுத்துக்கோர்வைகளுக்கும் அவற்றைத் தொடர்புபடுத்துவதே அடிப்படைக் குறிக்கோளாகும். வெறும் வாய்மொழி பயிற்சியைவிட, பார்வை மொழி மற்றும் ஒலிப்பமைப்பு நிகழ்வுகளை குறித்த பயிற்சி நீண்ட கால ஆதாயங்களைத் தரும் என்று கண்டறியப்பட்டுள்ளது. 

புரிந்தும் படிக்க இயலாமை நிலைமையின் அறிகுறியை விளைவிக்கும் நரம்பியல் காரணியை நிர்ணயிப்பதே மிகச் சரியான அணுகுமுறையாகும். 

புரிந்தும் படிக்க இயலாமையின் நிர்வாகத்திற்குத் தொடர்புகொண்டிருக்கும் சிறப்பு கல்விக்கான வழிமுறைக்கு தொடர்பாக பல நாடுகளின் பலதரப்பட்ட சட்ட வரைவுகளும் பல்வேறு சிறப்பு கல்வி ஆதரவு கட்டமைப்புகளும் இருக்கின்றன.



</doc>
<doc id="95532" url="https://ta.wikipedia.org/wiki?curid=95532" title="அந்தமான் கடல்">
அந்தமான் கடல்

அந்தமான் கடல் ("Andaman Sea") அல்லது பர்மா கடல் ("Burma Sea") என்பது இந்தியப் பெருங்கடலின் ஒரு பகுதியாகும். இந்நீர்ப்பகுதி வங்காள விரிகுடாவின் தென்கிழக்கே, பர்மாவின் தெற்கே, தாய்லாந்திற்கு மேற்கே, அந்தமான் தீவுகள், மற்றும் இந்தியாவிற்குக் கிழக்கே அமைந்துள்ளது.
பாரம்பரியமாக இக்கடல் மீன் பிடித்தலுக்கும், மற்றும் கரையோர நாடுகளுக்கிடையே பொருட்கள் கொண்டு செல்வதற்கும் பயன்படுத்தப்படுகிறது. இங்குள்ள பவளப் பாறைகள் மற்றும் தீவுகள் சுற்றுலாப் பயணிகளைக் கவரும் அம்சங்களாகும். 2004 இந்தியப் பெருங்கடல் ஆழிபேரலையை அடுத்து இங்குள்ள மீன்வளம், மற்றும் சுற்றுலாத்துறை பெரும் சேதம் அடைந்தது.

இதன் தென்கிழக்கு எல்லையில், அந்தமான் கடல் மலாய் தீபகற்பத்தையும், சுமாத்திரா தீவையும் பிரிக்கும் மலாக்கா நீரிணையாகக் குறுகுகிறது.


</doc>
<doc id="95535" url="https://ta.wikipedia.org/wiki?curid=95535" title="உசாண்ட் சண்டை (1944)">
உசாண்ட் சண்டை (1944)

உசாண்ட் சண்டை ("Battle of Ushant", உஷாண்ட் சண்டை) இரண்டாம் உலகப் போரின் மேற்குப் போர்முனையில் நடந்த ஒரு கடல் சண்டை. ஓவர்லார்ட் நடவடிக்கையின் ஒரு பகுதியான இதில் நேச நாட்டு டெஸ்டிராயர் ஃபுளோட்டில்லா ஒன்று பிரான்சு கரையோரத்தில் நாசி ஜெர்மனியின் டெஸ்டிராயர் ஃபுளோட்டில்லாவை தாக்கித் தோற்கடித்தது. இது பிரிட்டானி சண்டை என்றும் அழைக்கப்படுகிறது.

நாசி ஜெர்மனியின் ஆக்கிரமிப்பிலிருந்த பிரான்சு மீதான நேச நாட்டுக் கடல்வழி படையெடுப்பு ஜூன் 6, 1944ல் தொடங்கியது. இப்படையெடுப்பினை எதிர்க்க தென்மேற்கு பிரான்சின் கிரோண்ட் பகுதிலிருந்த 8வது ஜெர்மானிய டெஸ்டிராயர் ஃபுளோட்டில்லாவை பிரெஸ்ட் துறைமுகத்துக்குச் செல்லும்படி ஜெர்மானியக் கடற்படைத் தளபதிகள் உத்தரவிட்டனர். பிரெஸ்ட் துறைமுகத்தில் அவற்றின் ஆயுதங்கள் அதிகரிக்கப்பட்டு சுடு ஆற்றல் (fire power) கூட்டப்பட்டது. பின் அங்கிருந்து செர்போர்க் துறைமுகத்துக்கு அவை புறப்பட்டன. இக்கப்பல்களின் இலக்கினை அல்ட்ரா (எதிரி நாடுகளின் மறைகுறியீட்டுத் தகவலகளைப் படிக்கும் திட்டம்) திட்டத்தின் மூலம் தெரிந்து கொண்ட நேச நாட்டுத் தளபதிகள் அவற்றைத் தடுக்க பிரிட்டானிய 8வது டெஸ்டிராயர் ஃபுளோட்டில்லாவை அனுப்பினர். இதில் போலந்திய மற்றும் கனடியக் கப்பல்களும் இடம்பெற்றிருந்தன. ஜூன் 9ம் தேதி இரு கடற்படைப் பிரிவுகளும் ஆங்கிலக் கால்வாயில் உஷாண்ட் தீவு அருகே மோதின. பீரங்கிகளாலும் டொர்பீடோக்களாலும் தாக்கி சண்டையிட்டன. இச்சண்டையில் ஒரு ஜெர்மானியக் கப்பல் மூழ்கியது, இன்னொன்று தப்ப முயன்ற போது கரையில் தரை தட்டி சேதமடைந்தது. மற்ற இரு கப்பல்களும் தப்பி விட்டன. பிரிட்டானிய தரப்பில் ஒரு கப்பலுக்கு மட்டும் சேதமேற்பட்டது.


</doc>
<doc id="95536" url="https://ta.wikipedia.org/wiki?curid=95536" title="உயிரிவளி">
உயிரிவளி

உயிரிவாயு அல்லது உயிரிவளி ("Biogas") என்பது சேதனப் பொருட்கள் ஆக்சிசன் கிடைக்காத நிலைமையில் உயிரியல் ரீதியில் சேதமாக்கப்படுவதன் மூலம் விளைவிக்கப்படும் வளி ஆகும். இது உயிர்க்கூற்றுப் பொருளிலிருந்து பிறப்பிக்கப்படுவதல் இது ஒரு உயிரி எரிபொருள் ஆகும்.

உயிரிவளி உயிரிமுறையில் சேதனமடையும் கூறுகளான உயிர்த் திணிவு, சேதனப்பசளை, நகரக் கழிவுகள், பசுந்தாட் பசளை முதலானவற்றின் காற்று இன்றிய சமிபாடு அல்லது நொதிப்பு மூலம் உற்பத்தி செய்யப்படுகிறது.

இத்தகைய உயிரி வாயுக்கள் அடிப்படையில் மெத்தேன் மற்றும் காபனீரொட்சைட்டு வாயுக்களைக் கொண்டிருக்கும்.
உயிரி வாயுவின் இந்த உள்ளடக்கக் கூறுகள் உற்பத்தியின் போது நடைபெறும் காற்றின்றிய சமிபாட்டின் முறைமைக்கு ஏற்ப வேறுபடும்.

உயிரி வாயு காற்றின்றிய சமிபிப்பான்கள் மூலம் பொதுவாக தயாரிக்கப்படுகின்றது. இவ்வுபகரணங்களில் உயிரிகழிவுகளான தாவர விலங்கு மீதிகள் பயன்படுகின்றன. இச் செயன்முறையின் போது காற்றுப்புகாத கொள்கலன் உயிர்த் திணிவு கழிவுகளை மெதேனாக மாற்றுகின்றது.இது பல்வேறு தேவைகளுக்கும் பயன்படக் கூடிய எரிபொருளாக பயன்படுகிறது. இருவகையான சமிபாட்டு செயற்பாடுகள் நடைபெறும். அவை: சிறப்பு வெப்பநிலை சமிபாடு மற்றும் உயர் வெப்பநிலை சமிபாடு ஆகும். இதில் அசிடோஜெனிக் பக்றீரியா, மெதெனோஜெனிக் என்பன பங்குபெரும்.

காற்றின்றிய உக்கலடைதல் சமிபாடு நான்கு படிநிலைகளைக் கொண்டது. 
அவை:
முதல் நிலையில் கழிவுப் பொருட்களிலுள்ள சிக்கலான கூறுகள் பக்ரீறியாவினால் நீர்ப்பகுப்புத் தாக்கத்துக்குள்ளாகி எளிய கூறுகளாக மாற்றப்படும்.

தொடர்ந்து காடியாக்க பக்ரீறியாக்கள் தாக்கம்புரிந்து நொதித்தலுக்குள்ளக்குவதன் மூலம் கரிம அமிலங்களாகவும் அல்ககோலாகவும்.

மூன்றாவது படி நிலையில் தொடர்ந்து அசற்றேற்றாக்க பக்ரீறியாக்களின் செயற்பாடுகள் காரணமாக அசெற்றிக்கமிலமும் காபனீரொட்சைட்டும் ஐதரசனும் பெறப்படும்.

இறுதிப்படியில் இடை நிலை உற்பத்திகள் மெதேனாக மாறும். காபனீரோட்சைட்டும் நீரும் மற்றைய விளைவுகளாக வரும். இது சிறப்பு வெப்பநிலையாகிய pH 6.5 - pH 8 இல் சிறப்பாக நிகழும்.

இதனை பின்வரும் சமன்பாட்டின் மூலம் குறிக்கலாம்.
பண்டைய பெர்சியர்கள் அழுகும் மரக்கறிகளிலிருந்து எரியத்தக்க வளிமத்தை உற்பத்தி செய்தார்கள். இந்தியாவை மையப்படுத்திய கீழைத்தேசத்திலும் சதுப்பு நிலத்தின் அடியில் அழுகும் பொருளிலிருந்து கொள்ளிவாயு வெளியேறுவது குறித்த எண்ணக்கரு இருந்துவந்தது. 13ஆம் நூற்றண்டில் நாடுகாண் பயனர் மார்க்கோ போலோ கழிவுகள் கொண்ட மூடிய தாங்கிகளிலிருந்து சீனர்கள் சக்தியை பிறப்பித்ததை அவதானித்துள்ளார். அதேவேளை உயிரிவளித் தொழில் நுட்பம் பற்றி 17ஆம் நூற்றாண்டில் எழுத்தாளர் டானியல் டிபோ குறிப்பிட்டுள்ளார்.
1859 இல் ,பம்பை லெபெர் குடியேற்றத்தில் கழிவுகளை பரிகரிப்பதற்காக காற்றின்றிய சமிபாட்டு உபகரணம் நிறுவப்பட்டது. ஐக்கிய இராச்சியத்தில் கழிவுப் பொருளிலிருந்து தயாரிக்கப்பட்ட உயிர்வாயு 1895 முதல் வீதி விளக்குகளை ஒளிரச் செய்வதில் பயன்படுத்தப் பட்டது.

வளர்ப்பு விலங்குகளின் கழிவுகளை உயிரிவளியாகவும் அதிலிருந்து பெறப்படும் கழிநீரை(slurry)உரமாகவும் பயன்படுத்தத்தக்க வகையிலான சிறுகுடில் உயிரிவளி நிருமாணிப்பு (Domestic biogas plant) நாளாந்தம் 50 kg கழிவுகளைப் பெறக்கூடிய ( இது 6 பன்றிகளிலிருந்து அல்லது 3 பசுக்களிலிருந்து பெறப்படும் கழிவுக்கு சமன்) சிறிய அளவிலான விலங்கு வளர்ப்பாளர்களுக்குக் கூட பொருத்தமுடையதாகும்.



</doc>
<doc id="95538" url="https://ta.wikipedia.org/wiki?curid=95538" title="தங்கப் பதக்கம்">
தங்கப் பதக்கம்

தங்கப் பதக்கம் என்பது பொதுவாக இராணுவமில்லாத புலத்தில் அதிகபட்ச பரிசாக வழங்கப் படும் பதக்கமாகும். அதன் பெயர், பதக்கத்தில் பூசுவதற்காகவும், கலப்பு உலோகமாகவும் துளியளவு தங்கம் பயன்படுத்தப் பட்டதன் காரணமாக உருவானது. பதினெட்டாம் நூற்றாண்டில் இருந்து, தங்கப் பதக்கங்கள், கலைத்துறையில் வழங்கப்பட்டு வருகின்றன.


</doc>
<doc id="95539" url="https://ta.wikipedia.org/wiki?curid=95539" title="வெள்ளிப் பதக்கம்">
வெள்ளிப் பதக்கம்

வெள்ளிப் பதக்கம் என்பது விளையாட்டுப் போட்டிகளில், ஒலிம்பிக் போட்டி, காமன்வெல்த் போட்டிகளில் இரண்டாமிடம் பெறுபவருக்கு வழங்கப்படும் பதக்கம் ஆகும். 

முதலாமிடம் மட்டும் மூன்றாம் இடம் பெறுபவர், வழக்கமாக முறையே தங்கப் பதக்கம், வெண்கலப் பதக்கம் ஆகியவற்றைப் பெறுவர். 


</doc>
<doc id="95560" url="https://ta.wikipedia.org/wiki?curid=95560" title="பல அங்கத்துவ தேர்தல் தொகுதி (இலங்கை)">
பல அங்கத்துவ தேர்தல் தொகுதி (இலங்கை)

இலங்கையில் வாழும் சிறுபான்மை இனத்தவர்களுக்கான காப்பீட்டு ஏற்பாடுகளுள் ஒன்றாக 1947ம் ஆண்டில் சோல்பரி அரசியலமைப்பின் கீழ் இரட்டை அங்கத்தவர் அல்லது பல அங்கத்தவர் தேர்தல் தொகுதி முறை அறிமுகப்படுத்தப்பட்டது. 1959ல் அரசியலமைப்பின் புதுச்சேர்க்கை விதிகளுக்கமைய இலங்கையில் தேர்தல் தொகுதி நிர்ணயத்தின்போது பல அங்கத்துவ அல்லது இரட்டை அங்கத்துவ தொகுதிகள் ஏற்படுத்தப்பட்டன. விசேடமாக ஒரு தொகுதியில் அண்ணளவாக சிறுபான்மையினரும், பெரும்பான்மையினரும் அல்லது இரண்டு சிறுபான்மை இனத்தவர்கள் சமனாக வசிப்பார்களாயின் இவர்களுக்கும் தத்தமது பிரதிநிதிகளைத் தேர்ந்தெடுக்கும் வாய்ப்பு இதன் முலம் வழங்கப்பட்டது.

இதன்படி "6 தொகுதிகள்" இரட்டை அங்கத்தவர் தொகுதிகளாகவும், பல அங்கத்தவர் தொகுதிகளாகவும் பிரிக்கப்பட்டு மொத்தம் "14 உறுப்பினர்கள்" தேர்ந்தெடுக்கப்பட்டனர். எண்ணிக்கை வருமாறு:


இலங்கையில் 1978ம் ஆண்டு இலங்கைச் சனநாயக சோசலிசக் குடியரசின் அரசியலமைப்பு அமுல்படுத்தப்பட்டதையடுத்து மேற்படி விதி நீக்கப்பட்டது.



</doc>
<doc id="95561" url="https://ta.wikipedia.org/wiki?curid=95561" title="அமெரிக்க துடுப்பாட்ட சங்கம்">
அமெரிக்க துடுப்பாட்ட சங்கம்

அமெரிக்க துடுப்பாட்ட சங்கம் (Americas Cricket Association) வட,தென் அமெரிக்காக்கள் மற்றும் கரிபியன் நாடுகளில் துடுப்பாட்டப் போட்டிகளை மேற்பார்வையிடும் ஓர் பன்னாட்டு அமைப்பாகும். இது பன்னாட்டுத் துடுப்பாட்ட அவையின் வழிநடத்தலில் இயங்குகிறது. பதினெட்டு அங்கத்தினர் நாடுகளைக் கொண்ட இச்சங்கம் இவ்வலயத்தில் துடுப்பாட்டத்தின் வளர்ச்சி, சந்தைப்படுத்துதல் மற்றும் நிர்வாகத்திற்கு பொறுப்பேற்கிறது.

அமெரிக்கத் துடுப்பாட்ட சங்கம் உலகக்கிண்ணத்திற்கு தகுநிலை போட்டிகளில் பங்கேற்க வகை செய்யும் முதன்மை பன்னாட்டுப் போட்டிகளான பதுஅ அமெரிக்காக்களின் வாகையாளர் போட்டிகளை நடத்துகிறது. இவ்வலயத்தில் முதன்முறையாக கரீபியன் தீவுகளில் 2007 உலகக்கிண்ணம் நடைபெற்றது.

முழுமையான தேர்வு நிலை

துணை அங்கத்தினர் நிலை

இணை நிலை அங்கத்தினர்கள்



</doc>
<doc id="95562" url="https://ta.wikipedia.org/wiki?curid=95562" title="சத்தியவாணி முத்து">
சத்தியவாணி முத்து

சத்தியவாணி முத்து (பி.: பெப்ரவரி 15, 1923 - இ. நவம்பர் 11, 1999) ஒரு இந்திய அரசியல்வாதி மற்றும் செல்வாக்கான பட்டியல் சமூக தலைவர். இவர் தமிழ்நாடு சட்டமன்ற உறுப்பினராகவும் ராஜ்ய சபை உறுப்பினர் மற்றும் மத்திய அமைச்சராகவும் இருந்தார். திராவிட முன்னேற்றக் கழகக் கட்சியின் உறுப்பினராகத் தனது அரசியல் வாழ்க்கையைத் தொடங்கிய இவர் தாழ்த்தப்பட்டோர் முன்னேற்றக் கழகம் என்ற சொந்தக் கட்சியை ஆரம்பித்தார். பின்னர் அக்கட்சி அண்ணா திராவிட முன்னேற்றக் கழகத்தோடு இணைந்து விட்டது.

சத்தியவாணி முத்து 1949ல் திராவிட முன்னேற்றக் கழகம் (திமுக) ஆரம்பிக்கப்பட்ட காலத்திலிருந்து அதன் உறுப்பினராக இருந்தார். 1953ல் குலக்கல்வித் திட்டத்திற்கு எதிரான போராட்டத்தில் கலந்து கொண்டு சிறை சென்றார். 1959-1968 காலகட்டத்தில் திமுகவின் கொள்கை விளக்கச் செயலாளாராகப் பதவி வகித்தார். 

தமிழ்நாடு சட்டமன்றத் தேர்தலில்,பெரம்பூர் தொகுதியிலிருந்து 1957ல் சுயேட்சையாகவும் 1967 மற்றும் 1971ல் திராவிட முன்னேற்றக் கழகத்தின் சார்பிலும் போட்டியிட்டு மூன்றுமுறை வெற்றிபெற்றார். 1962 ல் பெரம்பூர் தொகுதியிலும் 1977 ல் உளுந்தூர்பேட்டைத் தொகுதியிலும் போட்டியிட்டுத் தோற்றுப்போனார்.

இவர் 1967 முதல் 1969 வரை தமிழக முதல்வர் கா. ந. அண்ணாதுரை அமைச்சரவையில் அரிஜன நலத்துறை மற்றும் செய்தித்துறை அமைச்சராகப் பதவி வகித்தார். தொடர்ந்து மு. கருணாநிதியின் அமைச்சரவையிலும் 1974 வரை அரிஜனநலத்துறை அமைச்சராக இருந்தார்.

சத்தியவாணி முத்து, அண்ணாத்துரையின் மரணத்துக்குப்பின் பட்டியல் சமூக மக்கள் நலனில் யாரும் அக்கறை காட்டவில்லை, புதிய திமுக தலைவர் கருணாநிதி பாரபட்சம் காட்டுகிறார் என்ற குற்றஞ்சாட்டுடன் தனது அமைச்சர் பதவியை ராஜினாமா செய்துவிட்டு திமுக விலிருந்து 1974ல் விலகினார். அவர் கூறியது,

இவர் 1974ல் தாழ்த்தப்பட்டோர் முன்னேற்றக் கழகம் என்ற கட்சியைத் தொடங்கினார். 

பின்னர் 1977ல் தேர்தலில் வென்று ஆட்சிக்கு வந்த அண்ணா திராவிட முன்னேற்றக் கழகத்துடன் தனது கட்சியை இணைத்து விட்டார்.

சத்தியவாணி முத்து, ஏப்ரல் 3, 1978 முதல் ஏப்ரல் 2,1984 வரை அண்ணா திராவிட முன்னேற்றக் கழகத்தின் சார்பில் ராஜ்ய சபை உறுப்பினராக இருந்தார். 1979ல் இந்தியப் பிரதமர் சரண் சிங்கின் அமைச்சரவையில் பதவி வகித்தார். இவரும் பாலா பழையனூரும் தான் முதன்முதல் மத்திய அமைச்சரவையில் இடம் பெற்ற காங்கிரசல்லாத திராவிட கட்சியைச் சேர்ந்த தமிழ்நாட்டு அரசியல்வாதிகள்.

“அன்னை” என்ற இதழின் ஆசிரியராக இருந்து 1961ஆம் ஆண்டில் வெளியிட்டார். "வாள்தருவாள், வேல்தருவாள், வேகத்திற்குயிர் தருவாள், தாள்பணியாள், தலைகுனியாள், தமிழ்காப்பாள் நம்மன்னை" என்னும் முழக்கத்தோடு அவ்விதழ் சென்னையிலிருந்து திங்கள் இதழாக 1958 முதல் வெளிவந்தது. 

"எரிக்கப்ட்டவள்" என்னும் வரலாற்று நூலை எழுதி 1955 மே மாதம் சென்னையிலிருந்த மதி மன்றம் என்னும் பதிப்பகத்தின் வழியாக வெளியிட்டார். 

இவர் தந்தைபெயர் கே. நாகைநாதர். இவர் 8 பிப்ரவரி 1956ஆம் நாள் மறைந்தார். 
எண்ணூரில் உள்ள ஒரு குடியிருப்புப் பகுதிக்கு “சத்தியவாணி முத்து நகர்” என்று பெயரிடப்பட்டுள்ளது. தமிழக அரசின் இலவச தையல் எந்திரம் வழங்கும் திட்டத்துக்கும் இவரது பெயர் சூட்டப்பட்டுள்ளது.1970-களில் சென்னை,அண்ணாநகர் கிழக்குப்பகுதியில், இன்றைய காந்திநகர் குடிசை மாற்று வாரியக் குடியிருப்புக்கு அருகே காங்கிரஸ் ஆதரவாளர்கள் அதிகம் உள்ள பகுதி (புதிய ஆவடி சாலை மற்றும் அண்ணாநகர் கிழக்கும் சந்திக்கும் இடம்) மணிவர்மா காலனி என்றும், அதையொட்டிய அண்ணாநகர் கிழக்குச் சாலையில் சத்தியவாணிமுத்து காலனி ( இது தி.மு.க. சார்பானது) என்றும் இரண்டு பகுதிகள் இருந்தன. அந்தக் காலனிகளை அப்புறப்படுத்திய இடத்தில்தான் இப்போது அரசினர் மருத்துவமனை இயங்கி வருகிறது.


</doc>
<doc id="95567" url="https://ta.wikipedia.org/wiki?curid=95567" title="பொதுத் திருமுகங்கள்">
பொதுத் திருமுகங்கள்

<br>புதிய ஏற்பாட்டில் உள்ள திருமுகங்களுள் பவுலோடு தொடர்புபடுத்தப்பட்டு வந்த திருமுகங்கள் பதினான்கு. அவை:
<br>உரோமையர், 
<br>1 கொரிந்தியர், 
<br>2 கொரிந்தியர், 
<br>கலாத்தியர், 
<br>எபேசியர், 
<br>பிலிப்பியர், 
<br>கொலோசையர், 
<br>1 தெசலோனிக்கர், 
<br>2 தெசலோனிக்கர், 
<br>1 திமொத்தேயு, 
<br>2 திமொத்தேயு, 
<br>தீத்து, 
<br>பிலமோன், 
<br>எபிரேயர் என்பனவாகும்.

மேற்கூறிய பதினான்கு திருமுகங்கள் தவிர்த்த பிற ஏழு திருமுகங்களும் பொதுத் திருமுகங்கள் எனப்படுகின்றன. இவை: 

<br>யாக்கோபு, 
<br>1 பேதுரு, 
<br>2 பேதுரு, 
<br>1 யோவான், 
<br>2 யோவான், 
<br>3 யோவான், 
<br>யூதா என்னும் திருமுகங்கள் ஆகும்.

பொதுத் திருமுகங்கள் குறிப்பிட்ட சபைக்கு என இல்லாமல், பொதுவாக அனைத்துலகத் திருச்சபைக்கும் எழுதப்பட்டுள்ளதால் "பொதுத் திருமுகங்கள்" எனப்படுகின்றன. ஆயினும்.எல்லாப் பொதுத் திருமுகங்களும்.அனைத்துலகத் திருச்சபைக்கு எழுதப்பட்டவை எனக் கூற இயலாது. மூன்றாம் யோவான் திருமுகம் தனிப்பட்ட ஒரு நபருக்கு எழுதப்பட்டது. இரண்டாம் யோவான் திருமுகம் தனிப்பட்ட ஒரு சபைக்கு எழுதப்பட்டது. பேதுருவின் முதல் திருமுகம் சின்ன ஆசியாவிலுள்ள பல சபைகளுக்கு எழுதப்பட்டுள்ளது. எனினும் பழங்காலத்திலிருந்தே இவை பொதுத் திருமுகங்கள் எனப் பெயர் பெற்று வந்துள்ளன.


</doc>
<doc id="95576" url="https://ta.wikipedia.org/wiki?curid=95576" title="இந்தியப் பொதுத் தேர்தல், 1991">
இந்தியப் பொதுத் தேர்தல், 1991

இந்தியக் குடியரசின் பத்தாம் நாடாளுமன்றத் தேர்தல் 1991 ஆம் ஆண்டு நடைபெற்றது. தேர்தலில் வெற்றி பெற்ற உறுப்பினர்களைக் கொண்டு பத்தாவது மக்களவை கட்டமைக்கப்பட்டது. காங்கிரசுத் தலைவர் ராஜீவ் காந்தி படுகொலை செய்யப்பட்டதால் ஏற்பட்ட அனுதாப அலையில் இந்திய தேசிய காங்கிரசு வென்று பி. வி. நரசிம்ம ராவ் பிரதமரானார்.

முந்தைய தேர்தலில் வெற்றி பெற்ற தேசிய முன்னணி அரசு, ஒற்றுமையின்மையால் இரு ஆண்டுகளில் கவிழ்ந்தது. அதன் முக்கிய அங்கமான ஜனதா தளம் இரண்டாகப் பிளவுற்று சந்திரசேகர் தலைமையில் சவாஜ்வாடி ஜனதாக் கட்சி உருவானது. நாடாளுமன்றத்தில் நம்பிக்கை வாக்கெடுடுப்பில் வி. பி. சிங் தோற்று சந்திரசேகர் பிரதமரானார். சந்திரசேகர் அரசுக்கு ராஜீவ் காந்தியின் காங்கிரசு கட்சி வெளியிலிருந்து ஆதரவளித்தது. ஆனால் விரைவில் ஆதரவை விலக்கிக் கொண்டதால், சந்திர சேகர் அரசும் கவிழ்ந்து, புதிதாக தேர்தல்கள் அறிவிக்கப்பட்டன. இத்தேர்தலில் நான்கு முனைப்போட்டி காணப்பட்டது - காங்கிரசு, பாரதீய ஜனதா கட்சி, ஜனதா தளம், சமாஜ்வாடி ஜனதாக் கட்சி ஆகியவை தங்கள் கூட்டணிக் கட்சிகளுடன் களத்தில் இருந்தன. 

தேர்தல் பிரச்சாரத்தின் போது ராஜீவ் காந்தி ஸ்ரீபெரும்புதூரில் விடுதலைப் புலிகளின் தற்கொலைப் படையினரால் படுகொலை செய்யப்பட்டார். இதனையடுத்து அரசியலில் இருந்து ஓய்வு பெற்றிருந்த முன்னாள் மத்திய அமைச்சர் பி. வி. நரசிம்ம ராவ் காங்கிரசு தலைவரானார். ராஜீவ் படுகொலையினால் எழுந்த அனுதாப அலையால் காங்கிரசு நிறைய இடங்களில் வென்று முதலிடத்தில் வந்தது. தனிப்பெரும்பான்மை கிட்டவில்லையென்றாலும் தனிப்பெரும் கட்சி என்பதால் ஆட்சி அமைக்கும் வாய்ப்பைப் பெற்றது. நரசிம்ம ராவ் பிரதமரானார்.

மொத்தம் 55.71 % வாக்குகள் பதிவாகின



</doc>
<doc id="95579" url="https://ta.wikipedia.org/wiki?curid=95579" title="குமார் தர்மசேன">
குமார் தர்மசேன

குமார் தர்மசேன (Kumar Dharmasena பிறப்பு: ஏப்ரல் 24, 1971, கொழும்பு) முன்னாள் இலங்கைத் துடுப்பாட்டக்காரரும் தற்போது நடுவராக செயலாற்றுபவருமாவார். 1996 உலகக்கிண்ணம் வென்ற இலங்கைத் துடுப்பாட்ட அணியின் அங்கத்தினராக இருந்தவர்.இவர் ஓர் வலதுகை மட்டையாளரும் வலதுகை புறத்திருப்ப பந்து வீச்சாளருமாவார். தனது பன்னாட்டுத் துடுப்பாட்டத்தை 1994ஆம் ஆண்டு தென்னாபிரிக்காவுடன் துவங்கினார். .

இவரது மறைவான பந்துவீசும் பாணி ஒருநாள் துடுப்பாட்டங்களுக்கு ஓர் சிறந்த பந்து வீச்சாளராக விளங்க உதவியது. 1998ஆம் ஆண்டு இவரது பந்து வீசும் விதத்தை பன்னாட்டுத் துடுப்பாட்ட அவை தடை செய்தபோது தமது மட்டைத் திறமையையும் வெளிக்காட்டினார். சூலை 2000 ஆண்டு இவரது செயல் அனுமதிக்கப்பட்டபின் பல ஒருநாள் துடுப்பாட்டங்களில் பங்கேற்றார். இருப்பினும் தேர்வுத் துடுப்பாட்டமெதிலும் பங்கேற்கவில்லை.

2009ஆம் ஆண்டு ஒருநாள் பன்னாட்டுத் துடுப்பாட்டம்|ஒருநாள் பன்னாட்டுத் துடுப்பாட்டங்களில் நடுவராகப் பணியாற்றத் துவங்கினார். இந்தியாவிற்கும் இலங்கைக்கும் இடையே நடந்த ஐடிபிஐ வெல்த்சுரன்ஸ் கிண்ணப் போட்டிகளில் செயலாற்றினார்.



</doc>
<doc id="95581" url="https://ta.wikipedia.org/wiki?curid=95581" title="கன்னட இலக்கியம்">
கன்னட இலக்கியம்

கன்னட மொழியில் எழுதப்பட்ட இலக்கியம் கன்னட இலக்கியம் ஆகும். முதலாம் நூற்றாண்டில் இருந்தே கன்னட கல்வெட்டுக்கள் உள்ளன எனினும் 9 ம் நூற்றாண்டி இருந்தே இலக்கியங்கள் இன்று கிடைக்கப்படுகின்றன. கன்னட இலக்கியங்கள் கால வரையாக பின்வருமாறு பிரிக்கப்படுகின்றன:

கன்னட இலக்கியத்தின் முதல் பெரும் படைப்பாக 9 ம் நூற்றாண்டில் எழுந்த கவிராச மார்க்கம் கருதப்படுகிறது. இந்த நூல் கவிதையியல் பற்றியது. 10 ஆம் நூற்றாண்டில் வட்டாராதனே என்னும் சிறுகதைத் தொகுப்பு நூல் எழுந்தது. இந்த நூல் சமண சமயக் கருத்துக்களை எடுத்துரைத்தது. இக் காலத்தில் பம்பா, இரன்னா போன்ற கன்னட மகாகவிகள் எழுதினார்கள். இதனால் கன்னட இலக்கியத்தின் பொற்காலம் என்றும் இது குறிப்பிடப்படுவதுண்டு. இக்காலத்தில் சமண சமயம் சிறப்புற்று இருந்தது.

போசளப் பேரரசு எழுச்சியுடன் சமணம் வீழ்ச்சி அடைந்து, வீர சைவம் உயர் நிலை பெற்றது. இக் காலத்தில் எழுந்த இலக்கியங்கள் வீரசைவ சாகித்தியா என்று குறிப்பிடுவர். 1300 களில் இருந்து 1500 வரை விசய நகரக் கர்நாடகம் விசய நகரப் பேரரசின் ஆட்சிக்கு உட்பட்டது. இவர்களின் ஆதரவில் வைணவ சமயமும், கன்னட வைணவ இலக்கியமும் வளர்ச்சி பெற்றன. விசய நகர வீழ்ச்சிக்குப் பின்பு மைசூர் அரசு மற்றும் Keladi Nayaka ஆகியவை கர்நாடகத்தை ஆட்சி செய்தன. இவர்களின் ஆட்சியின் கீழும் பல கன்னட இலக்கியங்கள் படைக்கப்பெற்றன.

18 ம் நூற்றாண்டு தொடக்கம் ஐரோப்பியர் ஆட்சி இந்தியாவிலும், கர்நாடகத்திலும் நிகழ்ந்தது. ஐரோப்பியரின் தாக்கத்தில் புதினம், கலைக்களஞ்சியம், அகராதி, பத்திரிகை, இதழ் போன்ற வடிவங்கள் கன்னடத்தில் வளர்ச்சி பெற்றன. 20 ம் நூற்றாண்டில் பல இலக்கிய இயக்கங்கள் கன்னடத்தில் பிறந்தன. 20 நூற்றாண்டின் தொடக்கத்தில் எழுந்த நவ உதயம் (புதிய எழுச்சி) இலக்கிய இயக்கம் அன்றாட வாழ்வின் விடயங்கள் பற்றி, மனிதபிமான விடயங்கள் பற்றி கருக்களில் இலக்கியம் படைத்தது. 1940 களில் கன்னட முற்போக்காளர் இலக்கிய இலக்கியம் எழுந்தது. இவர்கள் இடதுசாரிக் கருத்துக்களை முன்வைத்து தமது இலக்கியங்களை படைத்தனர். 1950 களில் நவ்யா இலக்கிய இயக்கம் வளர்ச்சி பெற்றது.



கன்னட இலக்கியம்


</doc>
<doc id="95587" url="https://ta.wikipedia.org/wiki?curid=95587" title="ஹொங்கொங் வட மாவட்டம்">
ஹொங்கொங் வட மாவட்டம்

ஹொங்கொங் வட மாவட்டம் (North District) என்பது ஹொங்கொங்கின் அரசியல் நிலப்பரப்புக்குள் உள்ள பதினெட்டு (18) மாவட்டங்களில் ஒன்றாகும். இம்மாவட்டம் புதிய கட்டுப்பாட்டகத்தின் வடமேற்குப் பகுதியில் அமைந்துள்ளது. ஹொங்கொங்கின் புதிய நகர உருவாக்கங்களில் ஒன்றான பன்லிங் செங் சுயி புதிய நகரம் இம்மாவட்டத்திலேயே உள்ளது. இம்மாவட்டத்தின் மக்கள் தொகை 2006 ஆம் ஆண்டின் கணிப்பீட்டுன் படி 280,730 ஆகும். குறைவான மக்கள் அடர்த்தியைக் கொண்ட மாவட்டங்களில் இம்மாவட்டம் இரண்டாவது ஆகக்குறைந்த தொகையினர் கொண்ட மாவட்டமாகும். இம்மாவட்டம் 168 கிலோ மீட்டர்கள் பரப்பளவைக் கொண்டுள்ளது. அத்துடன் இம்மாவட்டம் மேற்கு கடல் பரப்பில் பல தீவுகளையும் கொண்டுள்ளது.

இந்த மாவட்டம் சீனப் பெருநிலப்பரப்பின் செஞ்சேன் நகரத்தையும் சம்ச்சுன் ஆற்றையும் வடக்கில் எல்லையாகக் கொண்டுள்ளது. அத்துடன் ஹொங்கொங் மற்றும் சீனாவுக்கான எல்லையையும் இம்மாவட்டம் கொண்டுள்ளது. சீனாவுக்கு போவோர் அல்லது சீனாவில் இருந்து ஹொங்கொங் வருவோர் குடிவரவு திணைக்களத்தின் நுழைமதி (வீசா) பெறும் இடம் இம்மாவட்டத்தின் வட எல்லையில் அமைந்துள்ளது.

புள்ளிவிபரக் கணிப்பின் படி இம்மாவட்டத்தின் 70% வீதமான மக்கள் புதிய நகர் உருவாக்கமான பன்லிங் செங் சுயி புதிய நகரம் பகுதியிலேயே வசிக்கின்றனர். அதன் அன்மித்த நகரங்களான சா டவ் கொக் மற்றும் டா க்வு லிங் ஆகிய நகரங்களையும் மற்றும் இரண்டு நாட்டுப்புற சிறு நகரங்களையும் உள்ளடக்கியப் பகுதியில் கிட்டத்தட்ட 40,000 கிராம மக்கள் வசிக்கின்றனர். 

பெருமளவு நிலப்பரப்பு தேசிய வனங்களாகவே உள்ளது. 

இம்மாவட்ட நிர்வாகத்தின் கீழுள்ள பிரதான நகரங்கள்:

இந்த வட மாவட்டத்தில் எம்டிஆர் கிழக்கு தொடருந்து வழிக்கோடு உள்ளது. மற்றும் பன்லிங் அதிவிரைவுப் பாதை, சன் டின் அதிவேகப் பாதை, சா டவ் கொக் பாதை போன்ற பாதைகளும் இம்மாவட்டத்தின் ஊடாக போகிறது.



இம்மாவட்டத்தில் உள்ள தீவுகள்:



</doc>
<doc id="95589" url="https://ta.wikipedia.org/wiki?curid=95589" title="யாக்கோபு (நூல்)">
யாக்கோபு (நூல்)

யாக்கோபு அல்லது யாக்கோபு எழுதிய திருமுகம் ("Letter [Epistle] of James") என்னும் நூல் கிறித்தவ விவிலியத்தின் இரண்டாம் பகுதியாகிய புதிய ஏற்பாட்டில் இருபதாவது நூலாக அமைந்துள்ளது . மூல மொழியாகிய கிரேக்கத்தில் இந்நூலின் பெயர் Epistole Iakobou (Επιστολή Ἰάκώβου) எனவும் இலத்தீன் மொழிபெயர்ப்பில் Epistula ad Iacobi எனவும் உள்ளது.

பழைய தமிழ் மொழிபெயர்ப்பில் இம்மடல் "யாகப்பர் எழுதிய நிருபம்" என்றிருந்தது. யாக்கோபு என்னும் பெயர் ஆங்கிலத்தில் James என்றாயிற்று.

யாக்கோபு எழுதிய திருமுகம் உலகெங்கும் சிதறுண்டு வாழும் இஸ்ரயேலின் பன்னிரு குலத்தினருக்கும் எழுதப்பட்டுள்ளது. அவர்கள் யூதக் கிறிஸ்தவர்கள். ஆயினும் திருமுகம் தரும் போதனை யூதக் கிறிஸ்தவர்களுக்கும் பிற கிறிஸ்தவர்களுக்கும் பொருந்தவே அமைந்துள்ளது.
இத்திருமுகம் கிறிஸ்தவ நடைமுறை வாழ்வுக்கான அறிவுரை எனினும், பழைய ஏற்பாட்டின் ஞான நூல்களின் தன்மையைக் கொண்டுள்ளது. இது எழுதப்பட்ட காலத்தைக் கணிப்பது கடினம். வெவ்வேறு விவிலிய அறிஞர்கள் கி.பி. 50இலிருந்து 100 வரையுள்ள வெவ்வேறு காலக் கணிப்புகளைக் கொடுக்கிறார்கள்.

யாக்கோபு திருமுகத்தின் ஆசிரியர் தம்மைப் பற்றிக் "கடவுளுக்கும் ஆண்டவராகிய இயேசு கிறிஸ்துவுக்கும் பணியாளனாகிய யாக்கோபு" என்று குறிப்பிடுகிறார் (யாக் 1:11). மரபுக் கருத்துப்படி யாக்கோபு ஆண்டவரின் சகோதரர்; எருசலேம் திருச்சபையின் தலைவர்; பவுலுடன் தொடர்புகொண்டிருந்தவர் (கலா 1:19; 2:9,12; திப 15:13).

ஆனால் இக்கருத்துகளைப் பல அறிஞர்கள் ஏற்றுக்கொள்ளத் தயங்குகிறார்கள்; ஏனெனில் கடிதத்தின் நடை, கருத்துகள், இயேசுவோடுள்ள நெருக்கமான உறவு பற்றிய குறிப்பின்மை போன்றவற்றின் அடிப்படையில் இத்திருமுகத்தின் ஆசிரியர் வேறு ஒரு யாக்கோபாக இருக்கலாம் என எண்ணுகிறார்கள்.

இத்திருமுகத்தின் உள்ளடக்கம் வருமாறு:







யாக்கோபு 2:1-9, 15-17

"என் சகோதர சகோதரிகளே, 
மாட்சி மிக்க நம் ஆண்டவர் இயேசுகிறிஸ்துவினிடம் நம்பிக்கை கொண்டுள்ள நீங்கள் 
ஆள்பார்த்துச் செயல்படாதீர்கள். 
பொன் மோதிரமும் பளபளப்பான ஆடையும் அணிந்த ஒருவரும் 
அழுக்குக் கந்தையணிந்த ஏழை ஒருவரும் 
உங்கள் தொழுகைக் கூடத்தினுள் வருகிறார்கள் என வைத்துக்கொள்வோம். 
அப்பொழுது நீங்கள் பளபளப்பான ஆடை அணிந்தவர்மீது தனிக் கவனம் செலுத்தி 
அவரைப் பார்த்து, "தயவுசெய்து இங்கே அமருங்கள்" என்று சொல்கிறீர்கள். 
ஏழையிடமோ, "அங்கே போய் நில்" என்றோ 
அல்லது "என் கால்பக்கம் தரையில் உட்கார்" என்றோ சொல்கிறீர்கள். 
இவ்வாறு உங்களுக்குள்ளே வேறுபாடு காட்டி, 
தீய எண்ணத்தோடு மதிப்பிடுகிறீர்கள் அல்லவா? 
என் அன்பார்ந்த சகோதர சகோதரிகளே, நான் சொல்வதைக் கேளுங்கள்: 
உலகின் பார்வையில் ஏழைகளாய் இருப்பவர்களை, 
நம்பிக்கையில் செல்வர்களாகவும் 
தம்மீது அன்பு செலுத்துபவருக்கு வாக்களிக்கப்பட்ட அரசை 
உரிமைப்பேறாகப் பெறுபவர்களாகவும் கடவுள் தேர்ந்து கொள்ளவில்லையா? 
நீங்களோ ஏழைகளை அவமதிக்கிறீர்கள். 
உங்களைக் கொடுமைப்படுத்தி நீதிமன்றத்துக்கு இழுத்துச் செல்வோர் யார்? செல்வர் அல்லவா? 
கடவுள் உங்களுக்குக் கொடுத்துள்ள நற்பெயரைப் பழிப்பவர்களும் அவர்களல்லவா? 
"உன்மீது நீ அன்புகூர்வதுபோல் உனக்கு அடுத்திருப்பவர் மீதும் அன்பு கூர்வாயாக!" 
என்னும் இறையாட்சியின் சட்டம் மறைநூலில் உள்ளது. இதை நீங்கள் கடைப்பிடித்தால் நல்லது. 
மாறாக, நீங்கள் ஆள்பார்த்துச் செயல்பட்டால் நீங்கள் செய்வது பாவம்; 
நீங்கள் குற்றவாளிகளென அச்சட்டமே உங்களுக்குத் தீர்ப்பளிக்கும்."

"ஒரு சகோதரன் அல்லது ஒரு சகோதரி போதிய உடையும் அன்றாட உணவும் இல்லாதிருக்கும்போது, 
அவர்கள் உடலுக்குத் தேவையானவை எவற்றையும் கொடாமல் 
உங்களுள் ஒருவர் அவர்களைப் பார்த்து, 
"நலமே சென்று வாருங்கள்; குளிர் காய்ந்து கொள்ளுங்கள்; 
பசியாற்றிக் கொள்ளுங்கள்;" என்பாரென்றால் அதனால் பயன் என்ன? 
அதைப் போலவே, நம்பிக்கையும் செயல் வடிவம் பெறாவிட்டால் தன்னிலே உயிரற்றதாயிருக்கும்."

யாக்கோபு 3:7-12

"காட்டில் வாழ்வன, பறப்பன, ஊர்வன, கடலில் வாழ்வன 
ஆகிய எல்லா உயிரினங்களையும் மனிதர் அடக்கிவிடலாம்; அடக்கியும் உள்ளனர். 
ஆனால் நாவை அடக்க யாராலும் முடிவதில்லை. 
கட்டுப்படுத்த முடியாத அளவுக்கு அது கொடியது; 
சாவை விளைவிக்கும் நஞ்சு நிறைந்தது. 
தந்தையாம் ஆண்டவரைப் போற்றுவது அந்நாவே; 
கடவுளின் சாயலாக உண்டாக்கப்பட்ட மனிதரைத் தூற்றுவதும் அந்நாவே. 
போற்றலும் தூற்றலும் ஒரே வாயிலிருந்து வருகின்றன. 
என் சகோதர சகோதரிகளே, இவ்வாறு இருத்தலாகாது. 
ஒரே ஊற்றிலிருந்து நன்னீரும் உவர் நீரும் சுரக்குமா? 
என் அன்பர்களே, அத்திமரம் ஒலிவப்பழங்களையும் 
திராட்சைச் செடி அத்திப் பழங்களையும் கொடுக்குமா? 
அவ்வாறே, உப்பு நீர்ச் சுனையிலிருந்து நன்னீர் கிடைக்காது."

</div>


</doc>
<doc id="95595" url="https://ta.wikipedia.org/wiki?curid=95595" title="சயி குங் மாவட்டம்">
சயி குங் மாவட்டம்

சய் குங் மாவட்டம் (Sai Kung District) என்பது ஹொங்கொங்கின் அரசியல் நிலப்பரப்புக்குள் உள்ள பதினெட்டு (18) மாவட்டங்களில் ஒன்றாகும். இம்மாவட்டம் ஹொங்கொங்கில் இரண்டாவது பெரிய மாவட்டமாகும். இது சய் குங் தீபகற்பத்தை தெற்காகவும், புதிய கட்டுப்பாட்டகம் பகுதியில் ஒரு பகுதியை உள்ளடக்கியும், கவுலூன் வரை நீண்டும் உள்ளது. இம்மாவட்டத்தின் நிர்வாகப் பகுதி சய் குங் நகரத்தில் உள்ளது. இருப்பினும் மக்கள் தொகை அதிகம் வாழும் பகுதி சுங் வான் ஓ புதிய நகரப் பகுதியாகும். இது புதிதாகக் கட்டப்பட்ட வீட்டுத் தொகுதிகளை அதிகம் கொண்டுள்ள மாவட்டங்களில் ஒன்றாகும்.

சயி குங் மாவட்டத்தின் நிலப்பரப்பளவு 136.39 கிலோ மீட்டர்கள் ஆகும். இதன் மக்கள் தொகை 2006 ஆம் ஆண்டின் கணிப்பின் படி சுங் வான் ஓ பகுதியையும் உள்ளடக்கி 406,442 ஆகும். 

சயி குங் மாவட்டம் மலைத்தொடர்களையும் மலைக்குன்றுகளையும் கொண்ட ஒரு மாவட்டமாகும். சயி குங் மாவட்டத்தில் இருக்கும் தீவுகளும் கடல் நடுவே மலைக்குன்றுகள் போன்றும், மலைத்தொடர்கள் போன்றுமே உள்ளன. பெரும்பகுதியான நிலப்பரப்பு பச்சை பசேலென இயற்கை எழுல் கொஞ்சும் நிலப்பரப்பாகும். மலைக்குன்றுகளும் மலைத்தொடர்களும் கொண்ட சிறு சிறுத் தீவுகள் கடலெங்கும் பரவி காணப்படும் நிலையில், அதன் காட்சிகள் அற்புதமானதாக உள்ளன. இத்தீவுகளில் காணப்படும் சிறிய கிராமங்களும் பார்ப்பதற்கு அழகானவை. அத்துடன் உல்லாசப் பயணிகளை ஈர்க்கும் அழகானதும் தூய்மையானதும் ஆன பல கடற்கரைகளையும் இம்மாவட்டம் கொண்டுள்ளது. சயி குங் தேசிய வனங்களில் உலாவுவதற்காகச் செல்லும் உல்லாசப் பயணிகளும் அதிகம். உயர் தீவு நீர்த்தேக்கம் எனும் பாரிய நீர்த்தேக்கம் ஒன்றும் இம்மாவட்டத்தில் உள்ளது.

தற்போது சயி குங் நகரம் ஆக உருவாக்கப்பட்டுள்ள, முன்னாள் சயி குங் கிராமம் கடலுணவுப் பிரியர்களின் சுவர்க்கமாகும். இந்த கடலுணவு வகைகளுக்கான மீன் மற்றும் கடல் உயிரினங்கள் உயிருடனேயே கொண்டு வரப்பட்டு தொட்டிகளில் வைக்கப்படும். உணவுப் பிரியர்கள் தாம் விரும்பும் மீனைக் காட்டியுடனேயே அவைகள் உணவுக்காக கொல்லப்படும். உள்ளூர் உல்லாசப் பயணிகள் முதல் வெளிநாட்டு சுற்றுலா பயணிகள் வரை அனைவரையும் இந்த கடலுணவு உணவகங்கள் கவர்ந்தவை. சனி, ஞாயிறு மற்றும் பொது விடுமுறை நாட்களில் மக்கள் நிரம்பிக் காணப்படும். சய் குங் நகரம் செல்லும் பாதையும் வாகன நெரிசல்களை ஏற்படுத்தும்.

அத்துடன் கடலில் படகுகளின் உள்ளேயே வைத்து விற்பனை செய்யும் மீனவர்களும் கடலின் திடலில் இருப்பார்கள். அவர்கள் குவியல் குவியலாக விற்பார்கள். வேண்டுவோர் எந்த குவியல் வேண்டும் என்று மேலிருந்து காட்டினால் அவற்றை அப்படியே உயிருடன் ஒரு உறையில் போட்டு தருவார்கள். இந்த மீன் வணிகப் படகுகள் மேல்தளத்தில் இருந்து பல அடிகளின் கீழே கடலில் இருக்கும். வாங்குவோர் பணம் கொடுப்பதற்கும், பணத்தை வாங்கிக்கொண்டு மீனைக் கொடுப்பதற்கும் ஒரு நீண்டத் தடியில் ஒரு வலை வைத்திருப்பார்கள்.

அத்துடன் சுங் வான் ஓ புதிய நகரம் எனும் புதிதாக உருவாக்கப்பட்ட வீட்டுத்தொகுதிகளும் அழகிய பூங்காக்களும் கூட இந்த மாவட்டத்தில் தான் உருவாக்கப்பட்டுள்ளது. "சுங் வான் ஓ" ஒரு இயற்கை எழில் நிறைந்த ஒரு குடாவாகும் சயி குங் மாவட்டத்தில். லெய் யூ மூன் எனும் ஒரு மீனவக் கிராமமும் இம்மாவட்டத்தில் கடலுணவுப் பிரியர்கள் மத்தியில் பிரசித்திப்பெற்ற இடமாகும். 

இரும்பு மற்றும் உருக்கு தொழிற்சாலைகளும் இம்மாவட்டத்தில் உள்ளன. ஹங் ஹாவு கிராமம் கப்பல் கட்டுமாணப் பணிகளுக்கு பெயர் பெற்ற இடமாகும். 1997 ஆம் ஆண்டு ஹொங்கொங் அரசாங்கம் பாரிய புணரமைப்பு திட்டங்களை இப்பகுதியில் மேற்கொண்டது. இத்திட்டமானது இப்பகுதிகளின் பூர்வக்குடிகள் 95% வீதமானோருக்கு வசிப்பிட மற்றும் வாழ்வாதரங்களை மேம்படுத்தியது. தற்போது கிட்டத்தட்ட 380,000 பூர்வக்குடி மக்கள் இங்கு வாழ்கின்றனர். 

இந்த புதிய நகரமயமாக்கள் திட்டத்தின் கீழ் உருவாக்கப்பட்ட சுங் வான் ஓ புதிய நகரம் மக்கள் வசிப்பிடத் தொகுதிகள் பல வானளாவிகளைக் கொண்டுள்ளன.

சயி குங் மாவட்டம் அழகிய மற்றும் தூய்மையான பல கடற்கரைகளை கொண்டுள்ளது. அவைகளாவன:


இந்த சயி குங் மாவட்டத்தில் உள்ள தீவுகளுக்கு மக்கள் பொழுது போக்காக ஒவ்வொரு நாளும் செல்வது ஒரு விருப்பு நிகழ்வாகும். அதற்கான படகுகள் ஆயிரக்கணக்கில் தயார் நிலையில் உள்ளன. ஹொங்கொங் வாழ் மக்களின் விருப்பு நிகழ்வுகளில் அல்லது பொழுது போக்கு நிகழ்வுகளில் ஒன்று, கோடைக்காலங்களில் சயி குங் சென்று சிறிய படகுகளை வாடகைக்கு பெற்று மீன் பிடித்தலாகும். 

இத்தீவுகளில் அதிகமானவற்றில் மக்கள் வசிப்பதில்லை. இருப்பினும் உல்லாசப் பயணிகள் விரும்பி செல்லும் தீவுகளாவன:


கவ் சாய் சாவ் எனும் பெரியத் தீவு பொது மக்களுக்கான குழிப்பந்தாட்டம் விளையாட்டு மைதானத்தைக் கொண்டுள்ளது. இதற்கு செல்வோருக்கான சிறப்பு சொகுசு படகு சேவை உள்ளது.

விஞ்ஞானம் மற்றும் தொழில்நுட்ப பல்கலைக்கழகம் இந்த மாவட்டத்தில் தூய நீர் குடா பகுதியில் உள்ளது.



</doc>
<doc id="95598" url="https://ta.wikipedia.org/wiki?curid=95598" title="அகத்திய விண்மீன்">
அகத்திய விண்மீன்

அகத்திய நட்சத்திரம் அல்லது அகத்திய விண்மீன் என்றழைக்கப்படும் கனோபசு ("canopus") தென்திசையிலுள்ள கரைனா, அர்கோ நவீசு என்ற விண்மீன் தொகுதியின் பொலிவுமிக்க விண்மீன் ஆகும் ("α Carinae"); வானில் தெரியும் விண்மீன்கள் அனைத்திலும் மிருகவியாதரை அடுத்து இரண்டாவது பொலிவுமிக்க விண்மீன் இதுவே. இதன் தோற்ற ஒளியளவு -0.72 ஆகவும் தனி ஒளியளவு -5.53 ஆகவும் உள்ளது.

இது F வகை நிறமாலை வரிசையிலுள்ள மஞ்சள்-வெள்ளை விண்மீனாகும்; ஆனால் காண்பதற்கு வெண்ணிறமாகவே தெரியும். வானத்தின் தொலை-தென் பகுதியில் −52° 42' (2000) விலக்கத்தில் இது தெரியும். தொலை-தென் பகுதியில் இது உள்ளதால், நிலநடுக்கோட்டிலிருந்து 37°18' -க்கு மேல் வடக்கே உள்ளவர்களுக்கு இது பெரும்பாலும் தெரியாது; ஆனால், வளிமண்டல ஒளிவிலகல் காரணமாக இன்னுமொரு பாகை வடக்கேயும் கூட இது சில தருணங்களில் தெரிவதுண்டு. சூரிய மண்டலத்திலிருந்து 310 ஒளியாண்டுகள் (96 பார்செக்குகள்) தொலைவில் கனோபசு உள்ளதாக இப்பார்கசு செயற்கைக்கோள் தொலைநோக்கியின் அளவீடு மூலம் தெரிகிறது.

ஞாயிற்றின் விட்டத்தை விட கனோபசின் விட்டம் 130 மடங்கு அதிகம். இதன் நிறை ஞாயிற்றின் நிறையை விட 8 1/2 மடங்கு அதிகம். மேலும், ஞாயிற்றை விட இதன் ஒளிவீசும் திறன் 13600 மடங்கு அதிகம்; இருப்பினும், அருகாமையிலுள்ள காரணத்தினால் தான் சிரியசு (புவிலிருந்து 8.6 ஒளியாண்டுகள்) கனோபசை விட பொலிவுமிக்கதாகத் தெரிகிறது.

1. பொலிவுமிக்க - brightest 2. தோற்ற ஒளியளவு - visual magnitude 3. தனி ஒளியளவு - absolute magnitude 4. நிறமாலை வரிசை - spectral series 5. வளிமண்டல ஒளிவிலகல் - atmospheric refraction 6. நிலநடுக்கோடு - equator


</doc>
<doc id="95599" url="https://ta.wikipedia.org/wiki?curid=95599" title="பெண்ணியம் (வலைத்தளம்)">
பெண்ணியம் (வலைத்தளம்)

பெண்ணியம் வலைத்தளம் தமிழில் பெண்ணியம் பற்றிய தகவல்களைப் பகிரும் ஒரு பல்லூடக வலைத்தளம் ஆகும். இவர்களின் நோக்கம் "பெண்ணியச் சிந்தனைகளின் மீதான விழிப்புணர்வு, பெண்ணிய கருத்துருவாக்கம், அதன் பரவலாக்கம்" எனக் கூறப்பட்டுள்ளது. 



</doc>
<doc id="95605" url="https://ta.wikipedia.org/wiki?curid=95605" title="பெண்களுக்குச் சம ஊதியம்">
பெண்களுக்குச் சம ஊதியம்

பெண்களுக்குச் சம ஊதியம் என்பது ஒரே வேலையைச் செய்யும் ஆணும் பெண்ணும் ஒரே மாதிரியான ஊதியத்தைப் பெற வேண்டும் என்பதாகும். பல நாடுகளில் இது ஒரு சட்டம் ஆகும். எனினும் பல வேலைத் தளங்களில் ஒரே வேலைக்கு பெண்கள் குறைவான ஊதியம் பெறுவது இன்றும் உள்ளது. 
உலகில் உள்ள சில நாடுகளில் இந்த முறை எப்படி நடைமுறையில் உள்ளது என்பதை கீழே குறிப்பிடப்பட்டு உள்ளது :<br>



</doc>
<doc id="95607" url="https://ta.wikipedia.org/wiki?curid=95607" title="பெண்களின் கல்வி">
பெண்களின் கல்வி

பெண்களின் கல்வி என்பது பெண்கள் கல்வி பெறுவதற்கான உரிமை, அதன் நிலைமை, தடைகள், எதிர்காலம் போன்ற பல விடயங்களைக் குறிக்கும். வரலாற்றின் பெரும் பகுதியில், அனேக சமூகங்களில் பெண்கள் ஆண்களுக்கு நிகரான கல்வி பெறும் வாய்ப்பைப் பெறவில்லை. 19 ஆம், 20 ஆம் நூற்றாண்டில் வளர்ச்சி பெற்ற பெண்ணிய இயக்கம், அனைவருக்கும் கல்வி என்ற கோட்பாடு போன்றவை பெண்களுக்கான சம கல்வி வாய்ப்புக்களை ஓரளவு ஏற்படுத்தந்தன. இன்று சில மேற்குநாடுகளில் இந்த வாய்ப்புக்களைப் பயன்படுத்தி பெண்கள் ஆண்களை விட கூடுதலான அதி உயர் கல்வியைப் பெறுகிறார்கள். ஆனால் இன்னும் பல நாடுகளில் பெண்களின் கல்வி ஆண்களை விடப் பின் தங்கியதாகவே உள்ளது. இதற்குக்கு சிறந்த எடுத்துக்காட்டு இந்தியா ஆகும். கடைசிக் கணக்கெடுப்பின் படி இந்தியாவில் 53.63% பெண்கள் மட்டுமே படிப்பறிவு பெற்றவர்கள், ஆண்கள் ஏறத்தாழ 20% விட அதிகமாக 75.26% கல்வியறிவு பெற்றவர்கள்.


</doc>
<doc id="95611" url="https://ta.wikipedia.org/wiki?curid=95611" title="இந்திய சீனப் போர்">
இந்திய சீனப் போர்

இந்திய சீனப் போர் என்பது 1962ம் ஆண்டு இந்தியாவிற்கும் சீனாவிற்கும் இடையே ஏற்பட்ட போரை குறிக்கும். இவ்விரு நாடுகளுக்கும் இடையேயான எல்லை சிக்கலை காரணம் காட்டி இப்போர் நடந்தாலும், மற்ற புற காரணிகளும் இப்போர் நடப்பதற்கு முதன்மை காரணமாக விளங்கியது. 1959ல் திபெத்தில் ஏற்பட்ட கிளர்ச்சியை தொடர்ந்து சீன அதிகாரத்தை ஏற்க மறுத்த தலாய் லாமாவிற்கு இந்தியா அடைக்கலம் கொடுத்தது. இந்தியா முன்னோக்கிய கொள்கை என்பதை முன்னெடுத்து எல்லைப் பகுதியில் வெளிஅரண்களை அமைத்தது.

1962 அக்டோபர் 20ல் சீனா லடாக் மற்றும் மெக்மோகன் கோட்டுக்கு அருகே எல்லையை கடந்து தாக்குதலை நடத்தியது. சீன படைகள் மேற்கு மற்றும் கிழக்கு பகுதிகளில் முன்னேறி பல பகுதிகளை கைப்பற்றினர். மேற்கு பகுதியில் சுசுல் பள்ளத்தாக்கிலுள்ள ரிசாங் லா கணவாயை கைப்பற்றினார்கள், மேலும் கிழக்கு பகுதியில் தாவாங் என்ற இடத்தையும் கைப்பற்றினார்கள். சீனா 1962, நவம்பர் 20ல் போர்நிறுத்தம் அறிவித்ததை தொடர்ந்து இப்போர் முடிவுக்கு வந்தது. மேலும் அவர்கள் சிக்கலுக்குரிய கைப்பற்றிய பகுதிகளில் இருந்து பழைய நிலைக்கு திரும்பினார்கள்.

இந்தியாவும் சீனாவும் நீண்ட எல்லையை பகிர்ந்து கொள்கின்றன. மங்கோலியா, ருசியாவிற்கு அடுத்து சீனா இந்தியாவுடன் தான் நீண்ட எல்லையை கொண்டுள்ளது. இந்திய சீன எல்லையில் பூடானும் நேபாளமும் வருவதால் இந்திய-சீன எல்லை மூன்று துண்டுகளாக உள்ளது. அக்சய் சீனா எனப்படும் பகுதி இந்திய மேற்கு எல்லையில் உள்ள எல்லை உடன்பாடு எட்டப்படாத பகுதியாகும். இதை இந்தியா காசுமீரின் ஒர் பகுதி என்றும் சீனா தனது சிங்சியான் மாகாணத்தின் ஓர் பகுதி எனவும் கூறுகின்றன. பூடானுக்கும் மியான்மாருக்கும் இடையே உள்ள பகுதி இந்தியாவின் அருணாச்சலப் பிரதேசமாகும், இதை சீனா தனது திபெத்தின் தென்பகுதி என்கிறது.

இப்போரானது கடல் மட்டத்திலிருந்து 4200 மீட்டர் உயரத்துக்கும் அதிகமான இடத்தில் நடைபெற்றதால் போர் தளவாடங்களை இரு தரப்பும் போர்முனைக்கு கொண்டு செல்வதில் சிரமத்தை சந்தித்தனர், இப்போரில் இந்தியா மற்றும் சீனா இரண்டும் வான் மற்றும்்கடற்படையை பயன்படுத்தவில்லை என்பது குறிப்பிடத்தக்கது. உயர்ந்த மலைப்பகுதிகளில் நடந்த இப்போரில் எதிரி நாட்டு படைகளால் படையினருக்கு ஏற்பட்ட இழப்புகளை விட கடும் குளிரால் ஏற்பட்ட இழப்பே அதிகம். 

மேற்கு பகுதியில் இந்திய சீன எல்லை 1834ல் சீக்கிய கூட்டமைப்பு லடாக்கை கைப்பற்றியதால் உருவானது. 1842ல் பெரும்பாலான வட இந்திய பகுதிகள் சீக்கிய கூட்டமைப்பின் அரசின் கீழ் இருந்தன. இக்கூட்டமைப்பு தனது எல்லைகளின் நிலையை உறுதிபடுத்தி அண்டை நாடுகளுடன் உடன்பாட்டை கைச்சாத்திட்டது. 1846ல் ஆங்கிலேயர்கள் சீக்கிய கூட்டமைப்பை தோற்கடித்ததன் காரணமாக லடாக் ஆங்கிலேயர்களின் இறையாண்மையின் கீழ் வந்தது. அதைத் தொடர்ந்து ஆங்கில அரசு அதிகாரிகள் சீன அதிகாரிகளை தொடர்பு கொண்டு எல்லை குறித்து பேச்சுவார்த்தை நடத்தினார்கள். இரு முனைகளான காரகோரம் கணவாய் மற்றும் பாங்ஆங் ஏரி ஆகிய பகுதிகள் தெளிவாக வரையறுக்கப்பட்டன, ஆனால் அக்சய் சீன பகுதி சரியாக வரையறுக்கப்படவில்லை. 

1865ல் ஆங்கிலேய நிலஆய்வாளர் ஜான்சன் காசுமீர் மகாராசாவால் அக்சய் சீன பகுதியை அளவிட பணிக்கப்பட்டார். அவர் அக்சய் சீன பகுதி காசுமீரின் எல்லைக்குள் உள்ளவாறு ஜான்சன் கோடு என்னும் எல்லையை வரையறுத்தார். அதை சீன அரசாங்கம் நிராகரித்தது. ஆங்கிலேய அரசும் இந்த எல்லை தொடர்பாக ஐயம் கொண்டது. எனவே ஆங்கிலேய அரசு இச்சிக்கலை தீர்த்து உடன்பாடு எட்ட முனைந்தது. ஆனால் இச்சிக்கல் தீர்வதற்கு முன் 1892 சீனா காரகோரம் கணவாய் பகுதியில் எல்லை கல்களை நட்டது, இது லடாக்குக்கும் ஜின்ஜியாங்கிற்கும் இருந்த பழைய வழியை ஒட்டி நடப்பட்டது. சீனத்தின் இச்செய்கையை அப்போதிருந்த இந்திய ஆங்கிலேய அரசு ஏற்கவில்லை. 

19ம் நூற்றாண்டின் பெரும் பகுதியில் மத்திய ஆசியாவை யார் கட்டுப்படுத்துவது என்பதில் பிரித்தானிய பேரரசுக்கும் உருசிய பேரரசுக்கும் இடையை போட்டி இருந்தது. இதனால் ஆங்கிலேய அரசு அக்சய் சீன பகுதியை சீனாவிற்கு கொடுத்து உருசிய ஆதிக்கம் தன் எல்லைக்கு வராமல் தடுக்கு அரண் ஏற்படுத்த முனைந்தது. இதைத்தொடர்ந்து உருவாக்கப்பட்ட எல்லைக்கு மெக்கார்ட்டி-மெக்டோனல்ட் கோடு என்று அறியப்படுகிறது. சீனா மற்றும் பிரித்தானிய இந்தியாவின் வரை படங்கள் அக்சய் சீனத்தை சீன பகுதி என காட்டின. 1911ல் சீனாவில் ஏற்பட்ட சின்காய் புரட்சி மூலம் சீனாவில் அதிகார மாற்றங்கள் நடைபெறத்தொடங்கியது. 1918ல் (உருசியாவில் ஏற்பட்ட அக்டோபர் புரச்சி காரணமாக) பிரித்தானிய அரசு சீனா அக்சய் சீன பகுதியை வைத்திருப்பதில் எந்த பயனுமில்லை என கருதியது. எனவே பிரித்தானிய வரைபடங்களில் மீண்டும் அக்சய் சீன் ஜான்சன் வரைபடத்தில் உள்ளது போல் காசுமீரத்தை சார்ந்தது என மாற்றப்பட்டது. எனினும் இப்பகுதி வரையறுக்கப்படாமலயே இருந்தது. நெவில் மேக்ஸ்வெல் என்ற பிரித்தானிய செய்தியாளரின் கணக்குப்படி அரசியல் நிலைகளுக்கேற்ப பிரித்தானியாவால் 11 விதமான எல்லைகள் இப்பகுதிக்கு வரையறுப்பட்டன. இந்தியா சுதந்திரமடைந்த போது ஜான்சன் கோடு படி மேற்கு பகுதியின் எல்லை அதிகாரபூர்வாக நிர்ணயிக்கப்பட்டது. 1954ல் இந்தியப்பிரதமர் சவகர்லால் நேரு இந்த எல்லையை உறுதிபட கூறினார். அக்சய் சீன பகுதி லடாக் பகுதியுடன் பல நூற்றாண்டுகளாக உள்ளதாகவும் அதனால் எல்லைக்கோடு (ஜான்சன் கோடு படியானது) பேச்சுவார்த்தைக்கு அப்பாற்பட்டது என்றும் கூறினார். ஜார்ஜ் பட்டர்சன் என்பவர் அக்சய் சீன் இந்திய பகுதி என தெரிவிக்கும் ஆவணங்கள் தெளிவில்லாமலும் ஆவணங்களின் சில மூலங்கள் ஐயத்திற்கு உட்பட்டும் இருந்ததாக தெரிவிக்கிறார். 

1956-57 காலகட்டத்தில் சீனா அக்சய் சீன் பகுதி வழியாக ஜின்ஜியாங்கையும் திபெத்தையும் இணைக்கும் சாலையை கட்டியது. இந்த சாலை சீன வரைபடத்தில் 1957ம் ஆண்டு வரும் வரை இந்தியாவிற்கு அப்பகுதியில் சீனா கட்டியிருக்கும் சாலை பற்றி தெரியாது. 

1825-26ல் நடைபெற்ற ஆங்கிலேய பர்மிய போரில் மணிப்பூர் அஸ்ஸாம் ஆகிய பகுதிகளைப் பர்மியர்களிடம் இருந்து பிரித்தானியா கைப்பற்றியது. இந்த வடகிழக்கு எல்லைப்புறப் பகுதிகளுக்கு பிரித்தானியாவின் முகவராக செயல்பட்ட படைப்பணித்துறைத் தலைவர் ஜெங்கின்சு 1847ல் தாவாங் திபெத்தின் பகுதி எனத் தெரிவித்ததபடி இல்லையென்று கூறினார். அதை இந்தியப் பிரித்தானிய அரசு முதலில் ஏற்கவில்லை. 1934ல் இருந்தே அது மக்மோகன் கோட்டை எல்லையாகக் கொண்டு தன் அதிகாரபூர்வ வரைபடங்களை உருவாக்கியது. 
எல்லை நகரான தாவாங்கின் உரிமை தவிர மெக்மோகன் கோடு வரையறுத்த எல்லை எதனையும் திபெத் எதிர்க்கவில்லை. இரண்டாம் உலகப்போர் வரை தாவங்கைத் திபெத் முழு உரிமையுடன் இந்திய பிரித்தானிய அரசுக்கு அனுமதித்திருந்தது.

அக்சாய் சின் பகுதி இந்தியாவுக்கு சொந்தம் என நேரு அறிக்கை விட்டபோது சீன அரசு அதிகாரிகள் அதை மறுத்து எதுவும் சொல்லவில்லை. 1956ல் சீன அதிபர் சோ என்லாய் இந்திய கட்டுப்பாட்டிலுள்ள பகுதிகளுக்கு தாம் உரிமை கோரப்போவதில்லை என்றார். பின்பு அவர் அக்சய் சீன் சீனாவின் முழு கட்டுப்பாட்டில் உள்ள பகுதி என்பதால் தன் முன்னைய பேச்சு சரி என்று கூறினார். மேலும் அதனை இந்திய பகுதி என தாம் கருதவில்லை என்றும் கூறினார். 

திபெத்தை தனது நாட்டின் பகுதி என கூறி அதை 1950ல் சீன படைகள் ஆக்கரமித்தது. 1959ல் ஏற்பட்ட திபெத் கிளர்ச்சி தோல்வியில் முடிந்ததால் அப்போதைய தலாய் லாமா இந்தியாவில் அடைக்கலம் புகுந்தார். தலாய்லாமா மற்றும் திபெத்தில் இருந்து வந்தவர்களை இந்தியா ஆதரித்தது சீனாவிற்கு கோபத்தை உண்டாக்கியது.

சீனா, இந்தியாவின் அருணாசலப்பிரதேசத்தின் தாவாங் பகுதியில் ஊடுருவல் செய்த செய்தியை, அப்பகுதியில் ஆடு-மாடு மேய்ப்பவர்கள் இந்திய அரசிடம் கூறியும், சீனா இராணுவ நடவடிக்கைகளை உரிய நேரத்தில் முறியடிக்க, இந்தியப் பிரதமர் சவகர்லால் நேரு மற்றும் பாதுகாப்புத் துறை அமைச்சர் வி. கே. கிருஷ்ணமேனன் ஆகியவர்கள் இந்திய இராணுவத்திற்கு ஆணையிட தாமதித்து, மெத்தனமாக இருந்தனர் என்று ஆஸ்திரேலியாவைச் சேர்ந்த ஆண்டர்சன் புரூக்ஸின் இரகசிய அறிக்கையை, 50 ஆண்டுகளுக்குப் பின் ஆஸ்திரேலிய இதழியலாளர் நீவில் மேக்சுவெல் 2013-ஆம் ஆண்டில் வெளியிட்டார்.



</doc>
<doc id="95621" url="https://ta.wikipedia.org/wiki?curid=95621" title="1 பேதுரு (நூல்)">
1 பேதுரு (நூல்)

1 பேதுரு அல்லது பேதுரு எழுதிய முதல் திருமுகம் ("First Letter [Epistle] of Peter") என்னும் நூல் கிறித்தவ விவிலியத்தின் இரண்டாம் பகுதியாகிய புதிய ஏற்பாட்டில் இருபத்தோராவது நூலாக அமைந்துள்ளது . மூல மொழியாகிய கிரேக்கத்தில் இந்நூலின் பெயர் Epistole Petrou A (Επιστολή Πέτρου αʹ) எனவும் இலத்தீன் மொழிபெயர்ப்பில் Epistula I Petri எனவும் உள்ளது.

பழைய தமிழ் மொழிபெயர்ப்பில் இம்மடல் "இராயப்பர் எழுதிய முதல் நிருபம்" என்றிருந்தது.

இத்திருமுகம் சின்ன ஆசியாவிலுள்ள கிறிஸ்தவ சபைகளுக்கு எழுதப்பட்டது என முதல் வசனத்திலிருந்து அறிகிறோம். அங்கு யூதக் கிறிஸ்தவர்களும் பிற இனத்துக் கிறிஸ்தவர்களும் இருந்திருக்க வேண்டும். வாசகர்களுள் பெரும்பாலோர் ஏழைகளாக இருந்திருக்க வேண்டும். அவர்களிடையே அடிமைகளும் இருந்திருக்க வேண்டும்.

திருச்சபைத் தந்தையர் காலத்திலிருந்தே இத்திருமுகம் திருத்தூதரான பேதுருவால் எழுதப்பட்டது என ஏற்கப்பட்டு வந்தது. ஆசிரியரும் தம்மைப் பற்றி "இயேசு கிறிஸ்துவின் திருத்தூதனான பேதுரு" (1 பேது 1:2) என எழுதுகிறார். எனினும் இதனைப் பேதுருவே நேரடியாக எழுதியிருப்பாரா என்னும் கேள்வி எழுகிறது.

இத்திருமுகம் உயர்ந்த கிரேக்க நடையில் அமைந்துள்ளது; பவுலின் கருத்துகள் பல இதில் பிரதிபலிக்கின்றன. மேலும் திருமுகம் குறிப்பிடுவது போன்ற பெரிய துன்புறுத்தல் பேதுரு வாழ்ந்தபோது இல்லை. இத்திருமுகம் அனுப்பப்பட்ட இடங்களில் (1 பேது 1:1) சிலவற்றிலாவது பேதுரு இறக்குமுன்னே (கி.பி. 64) திருச்சபை தோன்றியிருந்ததா என்பதே கேள்விக்குறியாக உள்ளது.

எனவே, மாறிவிட்ட ஒரு காலக்கட்டத்தில் பேதுரு என்ன சொல்லியிருப்பார் என்பதை, அவருடைய சீடர் ஒருவர் அவர் பெயரில் திருமுகமாக எழுதியிருக்கலாம் என அறிஞர் பலர் கருதுகின்றனர். இவ்வாறு இத்திருமுகம் கி.பி. 70-90 ஆண்டுகளில் எழுதப்பட்டிருக்கலாம்.

இத்திருமுகம் எழுத ஏதாவது குறிப்பிட்ட சூழ்நிலை இருந்ததா எனத் தெரியவில்லை. எனினும், துன்புறுத்தப்பட்ட காலத்திலும் சோதனைக் காலத்திலும் கிறிஸ்தவர்களை ஊக்கப்படுத்தவும், தளர்ந்துபோன நம்பிக்கையை மீண்டும் கட்டியெழுப்பவும் இத்திருமுகத்தை எழுதியுள்ளார் எனலாம் (1 பேது 4:12-13).

இத்திருமுகத்தில் அடங்கியுள்ள முக்கிய கருத்துகள்:




1 பேதுரு 2:9-10, 16-17

"நீங்கள் தேர்ந்தெடுக்கப்பட்ட வழிமரபினர், அரச குருக்களின் கூட்டத்தினர், தூய மக்களினத்தினர்; 
<br>அவரது உரிமைச் சொத்தான மக்கள். 
<br>எனவே உங்களை இருளினின்று தமது வியத்தகு ஒளிக்கு அழைத்துள்ளவரின் 
<br>மேன்மைமிக்க செயல்களை அறிவிப்பது உங்கள் பணி. 
<br>முன்பு நீங்கள் ஒரு மக்களினமாய் இருக்கவில்லை; 
<br>இப்பொழுது கடவுளுடைய மக்களாக இருக்கிறீர்கள். 
<br>முன்பு இரக்கம் பெறாதவர்களாய் இருந்தீர்கள்; 
<br>இப்பொழுதோ இரக்கம் பெற்றுள்ளீர்கள்."

<br>"நீங்கள் விடுதலை பெற்றுள்ளீர்கள்; விடுதலை என்னும் போர்வையில் தீமை செய்யாதீர்கள்; 
<br>கடவுளுக்கே அடிமைகளாய் இருங்கள். 
<br>எல்லாருக்கும் மதிப்புக் கொடுங்கள்; சகோதரர் சகோதரிகளிடம் அன்பு செலுத்துங்கள்; 
<br>கடவுளுக்கு அஞ்சுங்கள்; அரசருக்கு மதிப்புக் கொடுங்கள்."

1 பேதுரு 3:8-9, 15-17

"நீங்கள் எல்லாரும் ஒருமனப்பட்டிருங்கள். 
<br>பிறரிடம் இரக்கமும் சகோதரர் அன்பும் பரிவுள்ளமும் மனத்தாழ்மையும் கொண்டிருங்கள். 
<br>தீமைக்குப் பதில் தீமை செய்யாதீர்கள்; 
<br>பழிச்சொல்லுக்குப் பழிச் சொல் கூறாதீர்கள்; 
<br>மாறாக, ஆசி கூறுங்கள். 
<br>ஏனென்றால் கடவுள் வாக்களித்த ஆசியை உரிமையாக்கிக் கொள்வதற்கே அழைக்கப்பட்டிருக்கிறீர்கள்... 
<br>உங்கள் உள்ளத்தில் கிறிஸ்துவை ஆண்டவராகக் கொண்டு அவரைத் தூயவரெனப் போற்றுங்கள். 
<br>நீங்கள் எதிர்நோக்கி இருப்பதைக் குறித்து யாராவது விளக்கம் கேட்டால் 
<br>விடையளிக்க நீங்கள் எப்பொழுதும் ஆயத்தமாய் இருங்கள். 
<br>ஆனால், பணிவோடும் மரியாதையோடும் விடை அளியுங்கள். 
<br>உங்கள் மனச்சான்றும் குற்றமற்றதாயிருக்கட்டும். 
<br>அப்பொழுது உங்கள் கிறிஸ்தவ நன்னடத்தையைப் பழிக்கிறவர்கள் 
<br>உங்களை இழிவாகப் பேசியதைக் குறித்து வெட்கப்படுவார்கள். 
<br>ஏனெனில், தீமை செய்து துன்புறுவதை விட, 
<br>கடவுளுக்குத் திருவுளமானால், நன்மை செய்து துன்புறுவதே மேல்."

</div>


</doc>
<doc id="95624" url="https://ta.wikipedia.org/wiki?curid=95624" title="போலியோ சொட்டு மருந்து முகாம்">
போலியோ சொட்டு மருந்து முகாம்

இந்தியாவில் ஐந்து வயதிற்குட்பட்ட குழந்தைகளுக்கு போலியோ நோய் வராமல் தடுப்பதற்கான சொட்டு மருந்து அளிக்கும் திட்டம் அனைத்து மாநிலங்களிலும், இந்திய ஆட்சிப்பகுதிகளிலும் செயல்படுத்தப்பட்டு வருகிறது. இந்த இலவச சொட்டு மருந்து அளிக்கும் திட்டத்தை குறிப்பிட்ட நாளில் மாநில அரசுகள் அல்லது ஆட்சிப் பகுதி நிர்வாகங்கள் செயல்படுத்துகின்றன. மருத்துவமனைகள், ஆரம்ப சுகாதார நிலையங்கள், சத்துணவு மையங்கள், பள்ளிகள், பேருந்து நிலையம், தொடருந்து நிலையம், விமான நிலையம், வழிபாட்டுத் தலம், பொதுமக்கள் அதிகம் கூடும் முக்கிய இடங்கள் போன்ற பகுதிகளில் இதற்கான சிறப்பு மையங்கள் அமைக்கப்பட்டு குழந்தைகளுக்குப் போலியோ சொட்டு மருந்து அளிக்கும் திட்டம் நடைமுறைப்படுத்தப்படுகிறது. இதனைப் போலியோ சொட்டு மருந்து முகாம் என அழைக்கின்றனர். இந்தப் போலியோ சொட்டு மருந்து முகாம் தமிழ்நாட்டில் 40 ஆயிரத்து 399 மையங்களில், சுமார் 2 லட்சம் ஊழியர் மற்றும் தன்னார்வலர்கள் உதவியுடன் செயல்படுத்தப்படுகிறது. இந்த மையங்கள் மற்றும் பணியாளர்கள் எண்ணிக்கை ஒவ்வொரு ஆண்டும் மாறுபடக்கூடும்.


</doc>
<doc id="95626" url="https://ta.wikipedia.org/wiki?curid=95626" title="சிவப்பிரகாசப் பெருந்திரட்டு">
சிவப்பிரகாசப் பெருந்திரட்டு

சிவப்பிரகாசப் பெருந்திரட்டு என்பது கி.பி 16 ம் நூற்றாண்டில் சொரூபானந்தர் அவர்களால் தொகுக்கப்பட்ட ஒரு தமிழ் திரட்டு நூல் ஆகும். இந்த நூல் அத்வைதக் தத்துவக் கருத்துக்களை எடுத்துரைக்கின்றன. இத் திரட்டு நூல் கலைக்கட்டளை, அனுபவக் கட்டளை என இருபெரும் பிரிவுகளைக் கொண்டவை. 




</doc>
<doc id="95627" url="https://ta.wikipedia.org/wiki?curid=95627" title="புறத்திரட்டு">
புறத்திரட்டு

புறத்திரட்டு அல்லது நீதித்திரட்டு அல்லது பிரசங்காபரணம் என்பது ஒரு தமிழ் திரட்டு நூல். இது 15 ம் நூற்றாண்டில் திரட்டப்பட்டது. இந்த நூலில் 1570 செய்யுள்கள் உள்ளன. இதில் மறைந்து போன பல நூல்கள் பற்றிய விபரங்கள் உள்ளன. 1930 களில் வையாபுரிப்பிள்ளை இந்த நூலைப் அச்சில் பதிப்பித்தார்.

இதில் உள்ள பாடல்களில் பதினெண்கீழ்க்கணக்கு செய்யுட்களுக்கு சிறந்த பாடம் கிடைத்த்தால் “இது எனக்குக் கண்ணைக் கொடுத்த நூல்” என உ. வே. சாமிநாதையர் குறிப்பிட்டுள்ளார்.




</doc>
<doc id="95628" url="https://ta.wikipedia.org/wiki?curid=95628" title="தமிழ் நாவலர் சரிதை">
தமிழ் நாவலர் சரிதை

தமிழ் நாவலர் சரிதை என்பது 17 ம் நூற்றாண்டில் தொகுக்கப்பட்ட ஒரு தமிழ் திரட்டு நூல் ஆகும். இந்த நூல் "புலவர் பலர் பாடிய செய்யுள்களைச் சூழல் விளக்கத்துடன் தரும்". இந்த நூலை 20 ம் நூற்றாண்டின் தொடக்கத்தில் பலர் பதிப்புச் செய்தனர். 


</doc>
<doc id="95629" url="https://ta.wikipedia.org/wiki?curid=95629" title="ஹாக்கி இந்தியா">
ஹாக்கி இந்தியா

ஹாக்கி இந்தியா என்பது, இந்தியாவில் வளைத்தடிப் பந்தாட்ட விளையாட்டின் இரண்டு ஆளுமைக் குழுக்களில் ஒன்றாகும். மற்றொரு ஆளுமைக்குழு இந்திய வளைதடிப்பந்தாட்டக் கூட்டமைப்பு ஆகும். இந்திய வளைதடிப்பந்தாட்டப் பேரவையின் செயலாளர் லஞ்சம் வாங்கியது கண்டுபிடிக்கப்பட்டதை அடுத்து, இந்திய ஒலிம்பிக் சங்கம் இந்திய வளைதடிப் பந்தாட்டக் கூட்டமைப்பை இடைநிறுத்தம் செய்து இந்திய விளையாட்டுத்துறை அமைச்சகத்தின் ஆதரவில் ஹாக்கி இந்தியா என்ற ஆளுமைக்குழுவை உருவாக்கியது. 1928 முதல் 2008 வரை 80 வருடங்களுக்கு ஆளுமைக் குழுவாக இந்திய வளைதடிப்பந்தாட்டக் கூட்டமைப்பு இருந்தது. இந்திய வளைதடிப்பந்தாட்டக் கூட்டமைப்புக்கும் புதிதாகத் தொடங்கப்பட்ட ஹாக்கி இந்தியாவிற்கும் இடையேயான உச்ச நீதிமன்ற வழக்கு நிலுவையில் இருக்கையில், ஹாக்கி இந்தியா அங்கீகரிக்கபட்ட ஆளுமைக்குழுவாக இருந்து வருகிறது.

இந்திய வளைதடிப் பந்தாட்ட பேரவையின் செயலாளர் லஞ்சம் வாங்கியது கண்டுபிடிக்கப்பட்டதை அடுத்து, இந்திய ஒலிம்பிக் கூட்டமைப்பு, இந்திய வளைதடிப் பந்தாட்டப் பேரவையை 28 ஏப்ரல் 2008 அன்று ரத்து செய்தது. அதன்பின் 10 மே 2009 அன்று இந்திய வளைதடிப் பந்தாட்ட பேரவை முழுமையாக ரத்து செய்யப் பட்டு இந்திய விளையாட்டுத்துறை அமைச்சகத்தின் ஆதரவில் ஹாக்கி இந்தியா என்ற ஆளுமைக்குழுவை உருவாக்கியது.

1928 முதல் 2008 வரை 80 ஆண்டு காலம் வலைதடிப் பந்தாட்டத்திற்கு ஆளுமைக்குழுவாக இருந்த இந்திய வளைதடிப்பந்தாட்ட பேரவை, முறையின்றி ரத்து செய்யப்பட்டு விட்டதாக கோரி தில்லி உயர் நீதிமன்றத்தில் வழக்கு தொடரப்பட்டது. இதை ஆராய்ந்த தில்லி உயர் நீதிமன்றம், இந்திய ஒலிம்பிக் கூட்டமைப்பும், இந்திய விளையாட்டுத்துறை அமைச்சகம் இரண்டும், நடந்த லஞ்ச ஊழலை பற்றி ஆராயாமல் தடாலடியாக இந்திய வளைதடிப்பந்தாட்ட பேரவையை ரத்து செய்துவிட்டதேன்று கூறி இந்திய வளைதடிப்பந்தாட்ட பேரவையின் ஆளுமை அங்கீகாரத்தை நிலைநாட்டி தீர்ப்பு வழங்கியது. அதே தீர்ப்பில், தில்லி உயர் நீதிமன்றம் இந்திய விளையாட்டுத்துறை அமைச்சகம் தந்த ஹாக்கி இந்தியாவுக்கான ஆளுமை அங்கீகாரத்தைப் பற்றி எதுவும் சொல்லாததால் இந்திய விளையாட்டுத்துறை அமைச்சகம், ஹாக்கி இந்தியா, இந்திய வளைதடிப்பந்தாட்ட பேரவை இரண்டையும் தேசிய விளையாட்டு பேரவைகளாக ஏற்றது.

ஆயினும், சர்வதேச வளைதடிப் பந்தாட்டப் பேரவை இந்திய வளைதடிப் பந்தாட்ட பேரவையின் அங்கீகாரத்தை நிராகரித்து, ஹாக்கி இந்தியாவை ஏற்றுக் கொண்டுள்ளது. இதைத் தொடர்ந்து, ஹாக்கி இந்தியா, வளைதடிப் பந்தாட்ட பெண்கள் உலகக் கோப்பை, மற்றும் காமன்வெல்த் விளையாட்டுப் போட்டிகளுக்கு உச்ச நீதிமன்ற ஆணைக்கு இணங்க இந்திய தேசிய வளைதடிப் பந்தாட்ட அணிகளைத் தேர்வு செய்தது.



</doc>
<doc id="95634" url="https://ta.wikipedia.org/wiki?curid=95634" title="குருஞான சம்பந்தர்">
குருஞான சம்பந்தர்

குரு ஞான சம்பந்தர் அல்லது குருஞான சம்பந்த தேசிய சுவாமிகள் என்பவர் 16 ம் நூற்றாண்டில் திருவில்லிபுத்தூரில் பிறந்து திருவாரூரில் வாழ்ந்த ஒரு சைவ குருமாரும், தமிழ் அறிஞரும் ஆவார். 

இவரது காலம் கி.பி.1550 ~ கி.பி.1575 ஆகும். 

தமிழ்நாட்டிலுள்ள வில்லிப்புத்தூரில் சுப்பிரமணியம் - மீனாட்சி எனும் தம்பதிகளுக்கு மகனாக குருஞான சம்பந்தர் பிறந்தார். இவரது இயற்பெயர் "ஞானசம்பந்தன்" என்பதாகும். பெற்றோருடன் மதுரை மீனாட்சியம்மன் சுந்தரேசுவர் கோவிலுக்கு சென்றவர், அங்கேயே பெற்றோரின் அனுமதியுடன் தங்கினார்.

ஒரு நாள் லிங்க பூசை செய்ய விரும்பியவருக்கு இறைவன் பொற்றாமரைக் குலத்திலிருந்து லிங்கம் பெற வழிவகை செய்தார். அந்த லிங்கத்தினை பூசை செய்வதற்கு குருவிடம் தீட்சை பெறுதல் வேண்டுமென எண்ணினார். அன்று இரவு கனவில் வந்த இறைவன், திருவாரூர் ஞானப்பிரகாசரிடம் சீடனாக சேர வலியுருத்தினார்.

இறைவனின் ஆலோசனைப்படி ஞானப் பிரகாசரை குருவாக ஏற்று சைவத்தினைக் கற்றார். 

ஞானப் பிரகாசர் அர்த்தசாமப் பூசை முடியும் வரை கோவிலிருந்து இருந்து பின் வீடு திரும்புவதை வழக்கமாகக் கொண்டிருந்தார். ஒரு முறை அவருக்கு வழிகாட்ட தீப்பந்தம் ஏந்தும் இளைஞன் வராமல் போக அப்பொறுப்பினை ஞானசம்பந்தர் ஏற்றார். அதனை மறந்த ஞானப் பிரகாசர் வீடு திரும்பியதும், தீப்பந்தம் ஏந்திவந்த ஞானசம்பந்தரை வெளியே நிற்கும்படி கூறிவிட்டு வீட்டிற்குள் சென்று விட்டார். இரவு மழைப் பெய்தாலும் அவ்விடம் விட்டு நகராது நின்றார். அவர் ஏந்தியிருந்த தீப்பந்தம் அணையாது இருந்தது.

மறுநாள் ஞானப் பிரகாசரின் மனைவி மழையில் நனைந்து தீப்பந்தம் ஏந்தியவாறே நின்றிருக்கும் ஞான சம்பந்தரைக் கண்டு வியந்து ஞானப் பிரகாசரிடம் கூறினார். இறைவனின் அருளைப் பெற்றவர் ஞான சம்பந்தர் என்று உணர்ந்த குருப் பிரகாசர், இனி ஞான சம்பந்தர் குருவாக இருந்து மக்கள் தொண்டாற்றும் படி வாழ்த்தியனுப்பினார்.

ஞான சம்பந்தர் மக்களுக்கு சைவ சமயத்தினை போதித்தார். பிறகு தர்மபுரத்தில் சைவ மடத்தினை அமைத்து மக்களுக்குத் தொண்டாற்றினார். இது "தருமையாதீனம்" என்று அழைப்பட்ட தருமபுர ஆதினமாகும். தர்மபுரத்திலேயே தொண்டாற்றி மறைந்தார்.

இவர் கமலை ஞானப்பிரகாசரிடம் சீடராக சேர்ந்து தீட்சை பெற்றார்.

இவரால் படைக்கப்பட்ட நூல்களின் அகரவரிசை.




</doc>
<doc id="95641" url="https://ta.wikipedia.org/wiki?curid=95641" title="அம்பிகாபதிக் கோவை">
அம்பிகாபதிக் கோவை

அம்பிகாபதிக் கோவை என்பது கோவை சிற்றிலக்கிய வடிவில் அமைந்த ஒரு தமிழ் இலக்கியம் ஆகும். இதில் 32 இயல்கள் உள்ளன. 

அம்பிகாப்பதிக்கோவை என்பது அகப்பொருள் நுழையாத, சிறப்பிக்கப்படுபவர் பெயர் இல்லாமல் பாடப்பட்டுள்ள கோவை நூல். இதன் ஆசிரியர் அம்பிகாபதி. 
இந்த நூல் பாடல்-தலைவனின் பெயர் கொண்டு அமையாமல் ஆசிரியரின் பெயர்பூண்டு விளங்குகிறது. 
குலோத்துங்க சோழனின் அவைக்களப் புலவர் கம்பர். இராமாயண அரங்கேற்றத்துக்குப் பின் சோழன் கம்பனுக்கு விருந்து வைத்தான். விருந்துக்குக் கம்பன் மகன் அம்பிகாபதியையும் அழைத்திருந்தான். அரசன் தன் மகளைக்கொண்டு விருந்து பரிமாறச் செய்தான். அம்பிகாபதி அவளைக் கண்டதும் காம வயப்பட்ட பாடல் ஒன்றைப் பாடத் தொடங்கினான்.
என்று தொடங்கியதும் கம்பன் தன் மகன் நிலையை உணர்ந்துகொண்டான். அரசன் உணருமுன் அதனை மறைக்க எண்ணிய கம்பன் பின் இரண்டு அடிகளைத் தான் பாடிப் பாடலை முடித்தான். கம்பன் பாடிய பின் இரண்டு அடிகள்
என்றாலும் அரசன் புரிந்துகொண்டான். காதல் சுவை புலப்படாமல் அம்பிகாபதி 100 பாடல்கள் பாடினால் கம்பன் கூற்று உண்மை எனவும், பாடாவிட்டால் அம்பிகாபதியின் தலை துண்டிக்கப்படும் என்றும் ஆணையிட்டான். அம்பிகாபதி ஒப்புக்கொண்டு மறுநாள் அரவையில் காதல்சுவை கலக்காத கட்டளைக் கலித்துறைப் பாடல்களைப் பாடினான். அவன் பாடியதை உப்பரிகையின்மேல் மறைவாக இருந்து பார்த்துக்கொண்டிருந்த இளவரசி 99 பாடல் முடிந்ததும், காப்புச் செய்யுளையும் சேர்த்து எண்ணி 100 பாடல் முடிந்துவிட்டதாகக் கருதி மறைவிடத்திலிருந்து வெளிவந்தாள். அவளைக் கண்ட அம்பிகாபதி 100 பாடல் முடிந்துவிட்டதாகத் தானும் கருதி 100ஆவது பாடலை அவள்மீது பாடிவிட்டான். அந்தப் பாடல்.
அரசன் அம்பிகாபதியின் தலையை வெட்ட ஆணையிட்டான். கம்பன் மன்னித்தருளும்படி மன்றாடினான். அரசன் கேட்க வில்லை. அம்பிகாபதியின் தலை துண்டிக்கப்பட்டது. சினம் கொண்ட கம்பன் சோழர் குலம் அழிந்துபோகும்படி சாபமிட்டுப் பாடினான். அந்தப் பாடல்:

கோவை பாடிய அம்பிகாபதி, தண்டியலங்காரம் செய்த தண்டியின் மகன் என மு. அருணாசலம் சான்றுகளுடன் நிறுவுகிறார். அவர் காட்டும் சான்றுகள்: 

1
2 


</doc>
<doc id="95642" url="https://ta.wikipedia.org/wiki?curid=95642" title="அரிசமய தீபம்">
அரிசமய தீபம்

அரிசமய தீபம் என்பது 18 ம் நூற்றாண்டில் விருத்தப் பாக்களால் எழுதப்பட்ட ஒரு தமிழ் இலக்கிய நூல் ஆகும். இந்த நூல் வைணவ சமய அடியார்களாகிய ஆழ்வார்கள், ஆசாரியர்கள் ஆகியோரின் வரலாற்றைக் கூறுகிறது. இந்த நூலை கீழையூர்ச் சடகோபதாசர் என்ற புலவர் இயற்றினார். இது பதினான்கு சருக்கங்களைக் கொண்டுள்ளது. அவை பின்வருமாற



</doc>
<doc id="95646" url="https://ta.wikipedia.org/wiki?curid=95646" title="கப்பற் கோவை">
கப்பற் கோவை

கப்பற் கோவை என்பது கோவை சிற்றிலக்கிய வடிவில் அமையப்பெற்ற ஒரு தமிழ் இலக்கியம் ஆகும். இது கிபி 13 ஆம் நூற்றாண்டில் இன்றைய கப்பலூர், துவரங்குறிஞ்சி என்னும் ஊர்களை ஆண்டு வந்த கருமாணிக்கம் என்பவனைப் பற்றி இந்தப் படைப்பு கூறுகிறது. 



</doc>
<doc id="95648" url="https://ta.wikipedia.org/wiki?curid=95648" title="நம்பூதிரி">
நம்பூதிரி

நம்பூதிரி (மலையாளம்: നമ്പൂതിരി) என்றழைக்கப்படுவோர் மலையாளம் மொழிகளை தாய்மொழிகளாக கொண்ட பிராமணர்கள் ஆவார். பிரபல அத்வைத ஆச்சாரியர் ஆதி சங்கரர் இவர்களில் ஒருவர் ஆவார்.

இவர்கள் திராவிடப் பிராமணர்களில் மலையாளம் பேசும் வகையினர் என்று கூறப்படுகிறது.
பண்டைய புராணங்களின்படி பரசுராமரின் ஆணைப்படி நம்பூதிரி அந்தணர்கள் நர்மதை ஆறு, காவேரி ஆறு, மற்றும் கிருஷ்ணா ஆறு ஓடும் பகுதிகளிலிருந்து கேரளாவிற்கு குடிபெயர்ந்தவர்கள்.



</doc>
<doc id="95650" url="https://ta.wikipedia.org/wiki?curid=95650" title="கோவில் நுழைவு ஆணை">
கோவில் நுழைவு ஆணை

கோவில் நுழைவு ஆணை என்பது 1936ஆம் ஆண்டில் திருவிதாங்கூர் சமஸ்தானத்தில் இயற்றப்பட்ட ஒரு சட்டம் ஆகும். இந்த சட்டத்தினால் தாழ்த்தப்பட்ட தலித் மக்கள் கோவில்களுக்குள் நுழைய இருந்த தடைகள் நீக்கப்பட்டன. இந்த நாளைக் கேரள அரசாங்கம் சமுக சீர்திருத்த நாளாக கொண்டாடி வருகிறது.


</doc>
<doc id="95653" url="https://ta.wikipedia.org/wiki?curid=95653" title="ஐரோப்பிய துடுப்பாட்ட அவை">
ஐரோப்பிய துடுப்பாட்ட அவை

ஐரோப்பிய துடுப்பாட்ட அவை (European Cricket Council (ECC)) ஐரோப்பாவில் துடுப்பாட்டத்தை மேற்பார்வையிடுகின்ற ஓர் பன்னாட்டு அமைப்பு. இருப்பினும் தேர்வுத் துடுப்பாட்டம் விளையாடும் இங்கிலாந்து மற்றும் வேல்சு நாடுகள் இதன் கட்டுப்பாட்டில் இல்லை. மற்ற விளையாட்டுக்களைப் போலவே இசுரேல் துடுப்பாட்டத்திலும் ஐரோப்பாவின் அங்கமாகக் கருதப்படுகிறது.


</doc>
<doc id="95654" url="https://ta.wikipedia.org/wiki?curid=95654" title="இந்திய தேசிய வளைதடிப் பந்தாட்ட அணி">
இந்திய தேசிய வளைதடிப் பந்தாட்ட அணி

இந்திய வளைதடிப் பந்தாட்ட அணி, சர்வதேச வளைதடிப் பந்தாட்டப் போட்டிகளில் பங்கேற்கும் இந்தியாவின் முதன்மையான அங்கீகாரம் பெற்ற வளைதடிப் பந்தாட்ட அணியாகும். சர்வதேச வளைதடிப் பந்தாட்ட பேரவையால் ஏற்கப்பட்ட முதல் ஐரோப்பிய நாடுகளை சாரா தேசிய அணியாகும்.

1928ஆம் ஆண்டு இந்த அணி முதல் ஒலிம்பிக் போட்டித் தங்கம் வென்றது. அதன் பின் 1956 வரை ஒவ்வொரு ஒலிம்பிக் போட்டியிலும் இந்த அணி தொடர்ந்து வெற்றி பெற்று ஆறு தங்கங்களை வென்று குவித்தது. மொத்தம் இது வரை ஒலிம்பிக் போட்டிகளில் 8 தங்கப் பதக்கங்களை வென்று, உலகிலேயே ஒலிம்பிக் போட்டிகளில் அதிகம் தங்கம் வென்ற தேசிய அணியாக புகழ் பெற்றது. 









பின்வரும் பட்டியல் இப்போதைய இந்திய தேசிய வளைதடிப் பந்தாட்ட அணியாகும்.




</doc>
<doc id="95656" url="https://ta.wikipedia.org/wiki?curid=95656" title="லா கெய்ன் மீதான குண்டுவீச்சுத் தாக்குதல்">
லா கெய்ன் மீதான குண்டுவீச்சுத் தாக்குதல்

லா கெய்னில் உள்ள மேற்குக் கவசப் படைக்குழுத் தலைமையகம் மீதான குண்டுவீச்சுத் தாக்குதல் ("Attack on Panzer Group West's headquarters at La Caine") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு வான்வழி குண்டுவீச்சுத் தாக்குதல். ஓவர்லார்ட் நடவடிக்கையின் ஒரு பகுதி. இதில் பிரான்சின் லா கெய்ன் கிராமத்தில் அமைந்திருந்த மேற்குக் கவசப் படைக்குழுத் தலைமையகத்தின் மீது நேச நாட்டு வான்படைகள் குண்டுவீசித் தாக்கின.

நாசி ஜெர்மனியின் ஆக்கிரமிப்பிலிருந்த பிரான்சு மீதான நேச நாட்டு கடல்வழி படையெடுப்பு ஜூன் 6, 1944ல் நார்மாண்டிப் பகுதியில் தொடங்கியது. இப்படையெடுப்பை முறியடிக்கவேண்டுமெனில் ஜெர்மானியர்கள் மேற்குப் போர்முனையில் உள்ள அவர்களது பான்சர் (கவச) படைப்பிரிவுகளைப் பயன்படுத்த வேண்டும். அக்கவசப் படைப்பிரிவுகள் பான்சர் குழு மேற்கு (Panzer group west) அல்லது 5வது பான்சர் ஆர்மி என்ற படைப்பிரிவின் கீழ் வந்தன. இதன் தலைமையகம் லா கெய்ன் கிராமத்தில் உள்ள ஒரு மாளிகையில் அமைந்திருந்தது. ஜெர்மானியர்கள் பான்சர் படைகளை ஒருங்கிணைத்து தாக்குதல் நடத்துவதைத் தடுக்கவும், ஜெர்மானியப் படைத் தலைமை ஒழுக்கத்தை (command and control) சீர் குலைக்கவும் பான்சர் குழு மேற்கின் தலைமையகத்தின் மீது நேச நாட்டு வான்படைகள் குண்டு வீசித் தாக்கின.

ஜூன் 10, 1944ல் இந்த குண்டுவீச்சு நடைபெற்றது. 40 டைஃபூன் ரக விமானங்களும் 61 பி-25 மிட்ச்செல் ரக விமானங்களும் இதில் பங்கு கொண்டன. இத்தாக்குதலில் 18 ஜெர்மானிய அதிகாரிகள் கொல்லப்பட்டனர். பான்சர் குழு மேற்கின் தலைமைத் தளபதி ஜெனரல் லியோ கெயிர் வோன் ஷ்வெப்பென்பெர்க் காயமடைந்தார். தலைமையகத்தில் தொலைதொடர்பு கட்டமைப்பு நாசமானது. தலைமையக மாளிகை சேதமடைந்ததால், பான்சர் குழு மேற்கின் தலைமையகம் பாரிசுக்கு மாற்றப்பட்டது. இதனால் நார்மாண்டி கள முனையில் பல கவச டிவிசன்களை ஒருங்கிணைக்கக்கூடிய மேலாண்மைக் கட்டமைப்பு வசதிகளை ஜெர்மானியர்கள் இழந்தனர்.


</doc>
<doc id="95661" url="https://ta.wikipedia.org/wiki?curid=95661" title="இயான் ஸ்டீவன்சன்">
இயான் ஸ்டீவன்சன்

இயான் ஸ்டீவன்சன் எம்.டி. (Ian Stevenson) (அக்டோபர் 31, 1918 - பிப்ரவரி 8, 2007) கனடாவைச் சேர்ந்த உயிர் வேதியியலாளர் மற்றும் மனநோயியல் பேராசிரியர் ஆவார். தன்னுடைய மறுபிறவி குறித்த அறிவியல் பூர்வமான ஆராய்ச்சிகளுக்காக இவர் பெரிதும் அறியப்படுகிறார். 2002 ஆம் ஆண்டு பணியில் இருந்து ஓய்வு பெறும் வரை அவர் விர்ஜினியா பல்கலைக்கழகத்தில் இயல்பு கடந்தவை குறித்து ஆராயும் உணரியல் அறிவியல் (Division of Perceptual Studies) பிரிவின் தலைவராக இருந்தார். 

மறுபிறவிக் கோட்பாடானது நவீன மருத்துவத்தில் மரபியல், மனித நடத்தை பற்றி மேலும் அறிய உதவும் என ஸ்டீவன்சன் நம்பினார். 40 ஆண்டு காலம் அவர் உலகின் பல்வேறு இடங்களுக்குப் பயணித்து மறுபிறவியோடு தொடர்புடைய 3000 குழந்தைகள் குறித்து ஆய்வு செய்தார். இந்தியாவுக்கு வந்து ஆய்வு செய்ததில் மறுபிறவி நினைவுள்ள குழந்தைகள் பலர் இருப்பதை இயான் கண்டார்.

மனிதரில் காணப்படும் பிறவிக்குறைபாடு மற்றும் பிறவிக்குறிகளுள் 35 விழுக்காடு முற்பிறவியில் அந்த மனிதனுக்கு ஏற்பட்ட காயங்களோடு தொடர்புடையவையாய் இருப்பதைக் கண்டார். நாற்பதுக்கும் மேற்பட்ட நபர்களில் பழைய மருத்துவ ஆவணங்களை ஆய்வு செய்ததில் இயானின் ஆய்வு உண்மையென நிறுவப்பட்டது.
முன்பிறவி நினைவுகள் குழந்தைப் பருவத்திலேயே பெரும்பாலும் ஏற்படுகின்றன என்று இயான் கண்டார். இரண்டு முதல் ஐந்து வயது வரையிலான குழந்தைகள் தங்கள் முன்பிறவி நினைவுகளை நன்கு நினைவு கூர்வதையும் அக்குழந்தைகளின் பேச்சு மற்றும் நடத்தை வயது மற்றும் அவற்றின் குடும்பத்திற்கு ஒவ்வாததாயும் ஆனால் அக்குழந்தையும் முன்பிறப்போடு ஒத்துப் போவதையும் இயான் கண்டார். நாட்கள் செல்லச் செல்ல குழந்தைகள் இவற்றை மறந்து விடுவதையும் இயான் கண்டார்.

இயான் பல்கலைக்கழகத்தில் உள்ள தனது துறை அலுவலகத்தில் பேழை ஒன்றைப் பூட்டினார். இப்பூட்டைத் திறப்பதற்கான வழி அவருக்கு மட்டுமே தெரியும். தான் இறந்த பின் ஏதேனும் ஒரு வகையில் ‌தொடர்பு கொண்டு அப்பூட்டைத் திறக்க முடியுமென அவர் நம்பினார்.


</doc>
<doc id="95669" url="https://ta.wikipedia.org/wiki?curid=95669" title="கேரி கிர்ஸ்டன்">
கேரி கிர்ஸ்டன்

கேரி கிர்ஸ்டன் (Gary Kirsten, பிறப்பு 23 நவம்பர் 1967 ,கேப் டவுன்) தென்னாபிரிக்காவின் முன்னாள் துடுப்பாட்ட வீரரும் இந்நாள் இந்திய தேசிய அணியின் பயிற்றுனரும் ஆவார். 101 தேர்வுகளிலும் 185 ஒருநாள் துடுப்பாட்டங்களிலும் 1993ஆம் ஆண்டு முதல் 2004ஆம் ஆண்டுவரை தென்னாபிரிக்காவிற்காக விளையாடியுள்ளார். பெரும்பாலும் தொடக்க மட்டையாளராக களமிறங்கி யுள்ளார். தனது தேர்வுத் துவக்கத்தை ஆத்திரேலிய அணிக்கு எதிராக 1993ஆம் ஆண்டு மெல்பேர்ணில் தொடங்கினார். 2004ஆம் ஆண்டு நியூசிலாந்து அணிக்கு எதிராக வெற்றிதந்த 76 ஓட்டங்களை அடித்து பன்னாட்டுத் துடுப்பாட்டங்களில் விளையாடுவதிலிருந்து ஓய்வு பெற்றார். 100 தேர்வுத் துடுப்பாட்டங்களில் பங்கெடுத்த முதல் தென்னாபிரிக்கர் என்ற பெருமையும் கொண்டவர். மிகவும் நம்பத்தகுந்த மட்டையாளராகவும் களத்தடுப்புக்காரராகவும் விளங்கினார்.

2008-2011 ஆம் ஆண்டுகளில் இந்தியத் துடுப்பாட்ட அணிக்கு பயிற்சியாளராக இருந்தார். பின் 2011 இல் தென்னாபிரிக்கத் துடுப்பாட்ட அணிக்கு பயிற்சியாளராக நியமிக்கப்பட்டு 2013 வரை பயிற்சியாளராக இருந்தார்.


</doc>
<doc id="95683" url="https://ta.wikipedia.org/wiki?curid=95683" title="பிரதேச சபை (இலங்கை)">
பிரதேச சபை (இலங்கை)

பிரதேச சபை ("Divisional Council") என்பது இலங்கையின் உள்ளூராட்சி அமைப்புகளில் ஒன்று. இவை 1978ல் உருவாக்கப்பட்டன. ஆரம்பத்தில் இதன் உறுப்புரிமையானது கிராமோதய சபைத் தலைவர்கள் மற்றும் பதவி வழிகாரணமாக உதவி அரசாங்க அதிபர், உதவி அரசாங்க அதிபர் பிரிவில் கடமையாற்றும் அரசாங்க உத்தியோகத்தர்கள் (உதாரணமாக கிராம சேவையாளர் போன்றோர்) இடம்பெறுவர்.

இச்சபையின் தலைவராக பதவி வழியற்ற யாராலும் ஒருவர் (சபை தெரிவு செய்பவர்) இடம்பெறுவார். இச்சபையின் செயலாளராகப் பதவி வழிகாரணமாக உதவி அரசாங்க அதிபர் இடம்பெறுவார்.

1987ம் ஆண்டின் 15ம் இலக்கப் பிரதேச சபைகள் சட்டமூலம் பிரதேசசபையின் அமைப்பு, தெரிவு, நோக்கங்கள், அதிகாரங்கள் செயற்பாடுகளில் பல மாற்றங்களை ஏற்படுத்தின.

பிரதேச சபையின் நோக்கம்

உள்ளூராட்சி மட்டத்தில் நிர்வாக மாற்றம், அபிவிருத்திச் செயற்பாடுகள் தொடர்பாக முடிவுகளை எடுத்தல், நடைமுறையில் பயனுறும் வகையில் மக்கள் பங்குபற்றுவதற்கு வாய்ப்புக்களை வழங்கல்

மேற்படி சட்டத்தின்படி

பிரதேசசபைப் பிரதிநிதிகள் தேர்தல் மூலம் மக்களால் தெரிவுசெய்யப்படுவர்.
இதன்படி முதலாவது பிரதேச சபைகளுக்கான தேர்தல் 1991 மே 1ம் திகதி நடைபெற்றது.

உதவி அரசாங்க அதிபர் பிரிவில் (தற்போதைய பிரதேச செயலகப்பிரிவில்) காணப்படும் மாநகரசபை, நகரசபை எல்லைகள் தவிர்ந்த ஏனைய நிலப்பரப்பு, பிரதேச சபைகளின் நிலப்பரப்பாகும்.

பிரதேசசபையின் உறுப்பினர் எண்ணிக்கை பொது நிர்வாக உள்நாட்டலுவல்கள் மாகாணசபை அமைச்சரினால் வர்த்தமானியில் வெளியிடப்படும். விடேச கட்டளையொன்றினால் தீர்மானிக்கப்படும்.

உறுப்பினர்கள் பிரதேசசபை வாக்காளர்களினால் விகிதாசார தேர்தல் முறையின் கீழ் தெரிவுசெய்யப்படுவர். சபையில் அதிக ஆசனங்களைப் பெறும் கட்சி அல்லது குழு ஆட்சி அதிகாரத்தைப் பெறும் அதிகாரத்திற்கு வரும் கட்சி அல்லது குழுவிலிருந்து தவிசாளர் துணைத் தவிசாளர் தெரிவுசெய்யப்படுவர்.

தேர்தல் முடிந்து பதவியேற்ற நாளிலிருந்து 4 வருடங்களாகும். இக்காலகட்டத்தினைக் கூட்டவோ அல்லது குறைக்கவோ அமைச்சருக்கு அதிகாரமுண்டு. (1995ம் ஆண்டில் நடைபெறவிருந்த உள்ளூராட்சி தேர்தல் 1997ல் நடைபெற்றதைக் கொண்டு இதனை உறுதிப்படுத்தலாம்.)


பின்வரும் நோக்கங்களுக்காகப் பிரதேசசபைக் குழுக்கள் அமைக்கப்படலாம்.

இது போன்ற 24 திட்டங்கள் குறிக்கப்பட்டுள்ளன.




</doc>
<doc id="95691" url="https://ta.wikipedia.org/wiki?curid=95691" title="கோமாளிப்பட்டி">
கோமாளிப்பட்டி

கோமாளிபட்டி என்பது சிவகங்கை அருகே அமைந்துள்ள கிராமம். இங்கு கிராபைட் சுரங்கம் மற்றும் கிராபைட் பிரித்தெடுக்கும் தொழிற்சாலை அமைந்துள்ளது.


</doc>
<doc id="95701" url="https://ta.wikipedia.org/wiki?curid=95701" title="திருநூற்றந்தாதி">
திருநூற்றந்தாதி

திருநூற்றந்தாதி என்பது ஒரு சமண சமயத் தமிழ் நூல் ஆகும். "இது மயிலாப்பூரில் எழுந்தருளியுள்ள 22வது தீர்த்தங்கரராகிய நேமிநாதர் மீது பாடப்பட்ட நூலாகும்." இந்த நூலை அவிரோதி நாதர் என்றவர் இயற்றினார். நூலின் காலம் 14 ஆம் நூற்றாண்டு.



</doc>
<doc id="95702" url="https://ta.wikipedia.org/wiki?curid=95702" title="ஓதுவார்">
ஓதுவார்

ஓதுவார் என்போர் தமிழகத்தில் உள்ள சைவ சமய ஆலயங்களில் தேவார திருவாசகப் பண்களைப் பாடும் பணியில் தம்மை அர்ப்பணித்த இறைத்தொண்டர்கள் ஆவார். முற்காலத்தில் மன்னர்கள் ஓதுவார்களுக்கு நிலம் அளித்து ஆதரித்தனர். பரம்பரை பரம்பரையாக ஓதுவார்கள் திருமுறைப் பண்களைப் பாடி வந்தனர். காலப்போக்கில் இந்‌நிலை மாறி ஓதுவார் பற்றாக்குறை ஏற்பட்டது. எனவே தமிழக அரசு சென்னை, மதுரை மீனாட்சி சுந்தரேசுவரர் கோயில் மற்றும் பழனி முருகன் கோவில் ஆகிய இடங்களில் ஓதுவார் பயிற்சி மையங்‌களைத் துவங்கியது. இம் மையங்களில் சேர்ந்து பயிற்சி பெறுவோரின் எண்ணிக்கையும் விரல் விட்டு எண்ணக் கூடிய அளவிலேயே உள்ளது.



</doc>
<doc id="95704" url="https://ta.wikipedia.org/wiki?curid=95704" title="அரையர்">
அரையர்

அரையர் என்போர் வைணவக் கோயில்களில் திராவிட வேதம் எனப்படும் நாலாயிர திவ்யப் பிரபந்தத்தைப் பாடும் இறைத் தொண்டர்கள் ஆவர்.இவர்கள் முத்தரையர் சமூகத்தை சார்ந்தவர்கள். இவர்கள் அனைவரும் ஆடவரே. இவர்கள் இப்பாடல்களை அபிநயத்துடன் தாள ஒலிக்கேற்ப ஆடிப் பாடும் நிகழ்ச்சி அரையர் சேவை என்று அழைக்கப்படுகிறது. அரையர் என்பவர் கோயில் மூலவருக்கான பலவித சேவையில் தினசரி ஈடுபட்டாலும் நாதமுனிகள் ஏற்பாட்டுக்கிணங்க பொங்கல், பங்குனி உத்திரம், திருவாடிப்பூரம் உள்ளிட்ட திருவத்யயனம் உற்சவங்களில் இறைமுன் அரையர் சேவை செய்வதை கட்டாயமாக்கியுள்ளனர்.

திராவிட வேதம் தொகுத்த நாதமுனிகளால் ஆயிரம் ஆண்டுகளுக்கு முன்னரே இந்த அரையர் சேவையை துவக்கி வைக்கபட்டது. மேலை அகத்து ஆழ்வான் மற்றும் கீழை அகத்து ஆழ்வான் எனும் தன்னுடைய இரண்டு மருமகன்களுக்கும் நாதமுனிகள் நாலாயிர பிரபந்தங்களைப் பண் மற்றும் தாளத்துடன் கற்பித்ததாகவும் இவர்கள் வழி வந்தவர்களும் இவர்களிடம் கற்றவர்களுமே இன்று தமிழகமெங்கும் உள்ள அரையர்கள் என நம்பப்படுகிறது. முதன் முதலில் இச்சேவை திருவரங்கத்தில் துவக்கப்பட்டது.

வைணவ ஆலயங்களில் மேற்கொள்ளப்பட்டு வரும் வழிபாடுகளில் ஒன்று அரையர் சேவையாகும். திருக்கோயில் உற்சவர் முன் நடைபெறும் அரையர் சேவையின் போது அரையர்கள் பஞ்சகச்சம் அணிந்து, அரையர் குல்லாய் எனப்படும் கூம்பு வடிவத் தொப்பியும் இறைவனுக்குச் சாத்தப்பட்ட மாலையோடு வழக்கமான வைணவ சின்னங்களையும் அணிந்திருப்பர். காதுகளை மறைக்கும் வகையில் இரண்டு பட்டைகள் தொங்கும். குல்லாய் முழுவதும் சரிகை வேலைப்பாடுடன் அமைந்திருக்கும். இத்தகு அரிய கலை வைணவ கோயில்களில் மட்டும் காணப்படும்.

உற்சவர் முன்பு நிகழ்த்தப்படும் இச்சேவையானது மூன்று பகுதிகளைக் கொண்டது. பிரபந்தத்தின் குறிப்பிட்ட பாடலை பாடுவது முதலாவதாகவும், பாடப்பெற்ற பிரபந்தத்தின் பொருளுக்கு ஏற்றாற்போல் அபிநயம் பிடித்து ஆடுவது இரண்டாவதாகவும், பாடலின் உட்பொருளை விளக்கிக் கூறுவது மூன்றாம் பகுதியாகவும் வடிவமைக்கப்பட்டுள்ளது இச்சேவை. இது கதையைத் தழுவியமையாமல் ஒரு பாடலுக்கான பொருள் விளக்கம் தரும் நிலையில் அமைகிறது.

இந்நிலையில் அரையர் ஒருவரே பல்வேறு பாத்திரங்களாக வேடப்புனைவு மாறுதல் இன்றி அவிநயிப்பர். காட்சி மாற்றங்களை, மாந்தர் கூற்று வழியே பாகுபடுத்துவர். பாசுரத்தின் ஒரு தொடருக்குப் பல நிலைகளில் அபிநயம் செய்யும் சிறப்பினை இக்கலையில் காணலாம்.

பலநாட்கள் பயிற்சிக்கு பின்னே அரையர்களை இச்சேவையை செய்ய அனுமதிக்கப்படுகிறார்கள். மேலும் நிரம்பிய மொழிப்புலமை இச்சேவைக்கு அடித்தளம் என்பதால் பொதுவாகவே அரையர்கள் தமிழ்மொழியிலும், பிரபந்தத்திலும் மிகுந்த புலமை மிக்கவர்களாகவும் உள்ளனர்.
அரையர், அறையர், விண்ணப்பம் செய்வார், பாடுவான், இசைக்காரர், தம்பிரான்மார் என்றெல்லாம் இவர்கள் அழைக்கப்படுகின்றனர்.பிரபந்தங்களில் அரையர்கள் தமிழ்ச் சூர்ணிகைகளைச் சேர்த்துள்ளனர். 

ஆழ்வார் பாசுரங்களை இசையுடன் பாடி அனுபவித்து அவற்றின் விளக்கங்களை அழகுறப் பேசி நடிக்கும் முத்தமி்ழ்க்கலையே அரையர்சேவையாகும். பாசுரத்தைப் பண்ணுடன் பாடுதல், பாசுரத்திற்கு அபிநயம் செய்தல்,பாசுரத்திற்கு உரை கூறுதல் என்னும் முறையில் இக்கலை ஆழ்வார் பாசுரங்களுக்கு இயற்பா, இசைப்பா எனப் பகுப்போடு அமையாது, முத்தமி்ழின் மூன்றாம் கூறான நாடகத் தமிழையும் இணைத்துப் முத்தமிழ் வடிவம் கொடுத்துள்ளது.

ஓதுவார்களைப் போல அரைய‌ர்களைப் புரப்போர் இல்லாது போனமையால் அரையர் குடும்பங்கள் நசிந்து போயின. இன்று திருவரங்கம் அரங்கநாத சுவாமி கோயில், ஆழ்வார்திருநகரி ஆதிநாதன் கோயில் மற்றும் திருவில்லிபுத்தூர் ஆண்டாள் கோவில் ஆகிய தமிழக வைணவக் கோயில்களிலும் தென்கர்நாடகாவில் உள்ள மேல்கோட்டை திருநாராயணபுரம் கோயிலில் மட்டுமே அரையர் சேவை வழக்கில் உள்ளது. மார்கழி மாத பகல் பத்து மற்றும் இராப்பத்து உற்சவங்களில் அரையர் சேவை சிறப்பாக நடைபெறுகிறது. 


</doc>
<doc id="95706" url="https://ta.wikipedia.org/wiki?curid=95706" title="சமணர் கழுவேற்றம்">
சமணர் கழுவேற்றம்

சமணர் கழுவேற்றம் என்பது நின்றசீர்நெடுமாறன் எனும் மன்னன் மதுரையை ஆண்ட காலத்தில் நடந்ததாகச் சொல்லப்படும் நிகழ்வாகும். சமணர்கள் நாயன்மார்களில் ஒருவரான திருஞான சம்பந்தரிடம் வாதத்தில் தோற்று கழுவேறினார்கள் என்று பெரியபுராணம் நூலில் உள்ள குறிப்புகள் மூலமாக அறிய முடிகிறது. ஞானசம்பந்தரால் சைவ சமயத்தை மீண்டும் தழுவிய பாண்டிய மன்னன் சைவ சமயத்தைத் தழுவ மறுத்த எண்ணாயிரம் சமணர்களை மதுரை அருகே உள்ள சாமணத்தம் என்னும் இடத்தில் கழுவேற்றினான் என்று சொல்லப்படுகிறது.

அந்நூலில் எட்டு குன்றுகளில் வசித்த எண்ணாயிரம் சமணர்கள் கழுவேறினார்கள் என்றும் செய்தியுள்ளது. இந்நிகழ்வின் உண்மைத் த‌ன்மை குறித்துப் பல்வேறு பட்ட கருத்துகள் நிலவுகின்றன. நன்றி...

 எனும் பெரியபுராணப் பாடல் சமணர் கழுவேற்றம் குறித்துச் சொல்கிறது. இதே நிகழ்வை பிற்காலப் புலவரான ஒட்டக்கூத்தர் தனது தக்கயாகப்பரணி எனும் நூலில் குறிப்பிடுகிறார். திருவிளையாடல் புராணமும் இதனைக் குறிப்பிடுகிறது. மதுரையில் ஆண்டுதோறும் நடைபெறும் சித்திரைத் திருவிழா நிகழ்வுகளில் இக்கழுவேற்றம் நடத்திக் காட்டப்படுகிறது.

கழுகுமலைக் கோயில் சுவரோவியங்கள், மதுரை மீனாட்சியம்மன் கோயில் சுவரோவியங்களில் சமணர் கழுவேற்றம் சித்தரிக்கப்பட்டுள்ளது. ஆனால் சமண இலக்கியங்களிலும் கல்வெட்டுகளிலும் இது பற்றிய எக்குறிப்பும் இடம்பெறவில்லை. மதுரைக்கு மேற்கில் உள்ள சமணப் பள்ளிகளில் கழுவேற்றம் நடந்ததாகக் கருதப்படும் காலகட்டத்தில் இருந்து 600 ஆண்டுகளுக்கு எக்கல்வெட்டும் எழுதப்படவில்லை. இந்த இடைவெளி இப்பகுதியில் சமண ஆதிக்கத்தின் வீழ்ச்சியால் ஏற்பட்டிருக்கலாம் என்றும், கழுவேற்றம் பற்றிய செய்தி இவ்வீழ்ச்சியின் குறியீடாக இருக்கலாம் என்றும் சில வரலாற்றாளர்கள் கருதுகின்றனர்.

தமிழில் இயற்றப்பட்ட பெரியபுராணத்தின் படி நின்றசீர்நெடுமாறன் பாண்டிய நாட்டினை ஆட்சி செய்யும் பொழுது சமண மதத்தினை ஆதரித்தார். அதனால் மக்களும், அரசவை அறிஞர்களும் சமண மதத்திற்கு மாறினார்கள். அப்பொழுது, பாண்டிய மகாராணியான மங்கையற்கரசியாரும், பாண்டிய மந்திரி குலச்சிறையாரும் மட்டுமே சைவ சமயத்தினை கடைபிடித்தார்கள்.

மங்கையற்கரசியாரின் அழைப்பினை ஏற்று திருஞான சம்பந்தர் பாண்டிய நாட்டிற்கு வருகை தந்தார். அவர் தங்கியிருந்த மடத்திற்கு சமணர்கள் மந்திரத்தினால் நெருப்பு வைத்தார்கள். அதிலிருந்து தப்பித்த திருஞான சம்மந்தர், இந்த கொடுஞ்செயலுக்கு துணைநின்றமைக்காக பாண்டியன் மீது கோபமுற்றார். அக்கோபம் வெப்பு நோயாக பாண்டியன் மன்னனைத் தாக்கியது. மருத்துவர்களும், சமணர்களும் முயன்றும் வெப்பு நோய் தீரவில்லை.

பாண்டிய மகாராணி மங்கையற்கரசியார் திருஞான சம்மந்தரிடம் மன்னனின் வெப்புநோய் தீர்க்க வேண்டினார். அதனையடுத்து திருஞான சம்மந்தர் திருநீற்றை தந்து மன்னனின் நோயை குணமாக்கியதால் மன்னன் சைவமதத்தை தழுவினான். இதனால் கோபம் கொண்ட சமணர்கள், திருஞான சம்மந்தரை வாதத்திற்கு அழைத்தனர்.

அனல் வாதம் எனப்படும் நெருப்பில் ஏடுகளை இடுதலில் சமணர்களின் ஏடுகள் எரிந்துபோயின. திருஞான சம்பந்தரின் ஏடு எரியாமல் இருந்தது. அதனையடுத்து புனல் வாதம் எனப்படும் ஓடும் நதியில் ஏடுகளை இடும் போட்டிக்கு சமணர்கள் அழைத்தார்கள். இந்த வாதத்திலும் தோற்றால் தங்களை பாண்டிய மன்னன் கழுவேற்றலாம் என்றார்கள். அதனையடுத்து நிகழ்ந்த புனல் வாதத்தில் சமணர்களின் ஏடுகள் நீரில் அடித்து செல்லப்பட்டன. திருஞான சம்மந்தரின் ஏடு நீரின் எதிர்திசையில் மிதந்தது வந்தது. திருஞான சம்மந்தர் வென்றார்.

இந்நிகழ்வினை அடுத்து சமணர்கள் கழுவேறியதாக பெரியபுராணம் கூறுகிறது.

பெரிய புராணத்துக்கு உரை எழுதிய சிவக்கவிமணி சி. கே. சுப்பிரமணிய முதலியார், மேற்குறிப்பிட்ட பாடலைப் பற்றி “இனி ஒருசார் நவீன ஆராய்ச்சியாளர் இக்கழுவேற்றிய அரசதண்டம் நிகழ்ந்ததே இல்லை என்று முடிக்கவும் துணிந்தனர்; அவர் கூற்றுக்கள் சிலரை மயங்கவைக்குமாதலின் அவைபற்றி ஈண்டுச் சில பேசவேண்டியது அவசியமாகின்றது.” என்று சொல்லி சமணர் கழுவேற்றத்தை நிறுவும் விதமாகச் சில ஆதாரங்களைத் தந்துள்ளார்.
தனது "சீர்திருத்தம் அல்லது இளமை விருந்து" எனும் நூலில் திரு.வி.க போதிய அகச்சான்றும் புறச்சான்றும் இல்லாததால் சமணர் கழுவேற்றத்தைத் தான் ஏற்றுக்கொள்ள முடியாதெனக் கூறியுள்ளார்.

"எண்ணாயிரம்" சமணர் என்ற பெயர் சுட்டில் சமணர்களின் முன்னொட்டு பெயராக வரும் "எண்ணாயிரம்" என்பது 8000 சமணர்களை குறிக்கிறதா அல்லது எண்ணாயிரம் என்ற ஊரில் வாழ்ந்த சமணர்களின் குழுவைக் குறிக்கிறதா என்பதில் அறிஞர்களிடம் மாற்றுக்கருத்துகள் உண்டு. முனைவர் கொடுமுடி ச. சண்முகன் தான் எழுதிய எண்ணாயிரம் என்ற நூலில் எண்ணாயிரம் சமணர் என்பது சில சமணர்களை கொண்ட குழுவே என்றும் எழுதியுள்ளார்.


திருப்புடை மருதூர் கோயில் ஓவியம் - சமணர் கழுவேற்றம்


</doc>
<doc id="95707" url="https://ta.wikipedia.org/wiki?curid=95707" title="சா டின் மாவட்டம்">
சா டின் மாவட்டம்

சா டின் மாவட்டம் (Sha Tin District) என்பது ஹொங்கொங்கின் அரசியல் நிலப்பரப்புக்குள் உள்ள பதினெட்டு (18) மாவட்டங்களில் ஒன்றாகும். புதிய கட்டுப்பாட்டகம் நிலப்பரப்புக்குள் உள்ள ஒன்பது மாவட்டங்களில் ஒன்றும் ஆகும். ஹொங்கொங்கில் இந்த மாவட்டமே அதிகமான மக்கள் தொகையை கொண்ட மாவட்டமாகும். 2006 ஆம் ஆண்டு கணிபீட்டின் படி 607,544 மக்கள் இம்மாவட்டத்தில் வசிக்கின்றனர். அத்துடன் இம்மாவட்டம் பல கிராமங்களையும் உள்ளடக்கியதாகும். கிட்டத்த்தட்ட 48 கிராமங்களில் ஏறக்குறைய 27,000 மக்கள் வசிப்பதாக அறிய முடிகிறது. 

இந்த மாவட்டம் சா ட்டின் புதிய நகரம் மற்றும் பல தேசிய வனங்களையும் உள்ளடக்கி கிட்டத்தட்ட 70 மீட்டர்களை கொண்டுள்ளது. அத்துடன் இம்மாவட்டத்தில் கடலுடன் இணைந்த சா டின் ஹொய் எனும் ஒரு சிறிய குடாப்பகுதியின் (பார்ப்பதற்கு ஒரு ஆறு அல்லது கால்வாய் போல் காட்சித்தரும் நீர்ப்பரப்பு) கரைப்பகுதிகள் பாரிய மீள்கட்டுமாணப் பணிகள் மூலம் நிலம் நிரப்பப்பட்டும், அதன் தொடர்ச்சியாக சிங் மூன் கால்வாய் நீர்ப்பரப்பின் கரைகளும் நிரப்பப்பட்டு பெறப்பட்ட நிலப்பரப்பில் அதியுயர் அழகிய வீட்டுத் தொகுதிகள் கட்டப்பட்டுள்ளன. 1970 ஆம் ஆண்டளவில் கிட்டத்தட்ட 30,000 மக்கள் தொகை மட்டுமே வசித்த இப்பகுதியில், 1976 ஆம் ஆண்டு இந்த பாரிய நிலம் மீட்டல் திட்டத்தின் கீழ் கட்டப்பட்ட வீட்டுத் தொகுதிகளின் பின்னர் மக்கள் பெருகத்தொடங்கினர். இத்திட்டத்தின் கீழ் "சா டின்" நகரில் கட்டப்பட்ட முதல் வீட்டுத் தொகுதியின் பெயர் லெக் யுன் தோட்டம் என்பதாகும். இந்த வீட்டுத் தொகுதி கட்டுமாணப்பணியின் பின்னர் தற்போது இந்த மாவட்டத்தின் மொத்த மக்கள் தொகையில் 65% வீதமானோருக்கு இந்த வீட்டுத் தொகுதிகள் வசிப்பிடமானது. ஹொங்கொங் அரசின் ஒரு திட்டமான குத்தகைக்கு வீடளித்தல் திட்டம் அல்லது வீட்டு உரிமையாளர் திட்டம் ஊடாக வீடுகள் பொது மக்களுக்கு வழங்கப்பட்டு சா ட்டின் புதிய நகரம் மக்கள் தொகை நிரம்பி வழியும் ஓரிடமாகியது. அத்திட்டத்தின் தொடர்ச்சியாக மா ஒன் சான் பகுதியும் விரிவாக்கம் பெற்று கிட்டத்தட்ட 640,000 மக்கள் இன்று வசிக்கின்றனர். இந்த நிலப்பரப்பு விரிவாக்கத் திட்டத்தின் ஊடாக பெறப்பட்ட நிலப்பரப்பின் அளவு கிட்டத்தட்ட 20 கிலோ மீட்டர்களாகும்.

டய் வாய் கிராமம் எனும் கிராமம் ஹொங்கொங்கின் பழமையான சுவர் கிராமங்களில் ஒன்றாகும். இந்த கிராமம் 1574 ஆம் ஆண்டு தோற்றம் பெற்றதாக அறியமுடிகிறது. இன்று புதிய நகர் அங்காடி மற்றும் சா ட்டின் மத்திய வீதி போன்றன அமைக்கப்பட்டிருக்கும் இடங்களிலேயே அவை முன்னாள் இருந்தன. 

சா ட்டின் இரண்டாம் திரள் துணைக்கோள் நகரம் எனப்படுகின்றது. அத்துடன் புதிய கட்டுப்பாட்டகம் பகுதியில் கடல் பரப்பை நிரப்பி நிலவிரிவாக்கம் செய்யப்பட்ட பாரிய திட்டங்களில் ஒன்றாகும்.

இத்திட்டத்தின் கிளைத்திட்டங்களாக நான்கு நகரங்கள் இம்மாவட்டத்தில் உருவாக்கப்பட்டுள்ளன. அவைகளாவன:


அத்துடன் ஹொங்கொங்கின் சைனீசு பலகலைக்கழகம் இம்மாவட்டத்திலேயே உள்ளது. இம்மாவட்டத்தில் உள்ள சா ட்டின் பூங்கா உல்லாசப் பயணிகள் கூடும் இடங்களில் ஒன்றாகும்.

பென்போல்ட் பூங்கா எனும் ஹொங்கொங்கில் இரண்டாவது பெரிய குதிரை பந்தைய மைதானம் இம்மாவட்டத்தில் உள்ளது.

இம்மாவட்டத்திலேயே அதிகமான தொடருந்தகங்கள் உள்ளன. கிழக்கு தொடருந்து வழிக்கோடு தொடருந்து வழிக்கோடு இம்மாவட்டத்தின் ஊடாக ஐந்து தொடருந்தகங்களையும், மா ஒன் சான் வழிக்கோடு ஒன்பது தொடருந்தகங்களையும் கொண்டுள்ளது.

கிழக்கு தொடருந்து வழிக்கோட்டில் உள்ள தொடருந்தகங்கள்:


மா ஒன் சன் வழிக்கோட்டில் உள்ள தொடருந்தகங்கள்:

இந்த தொடருந்து சேவைகளின் வலைப்பின்னலின் பரப்பளவு கிட்டத்தட்ட 50 கிலோ மீட்டர்களாகும். இது ஹொங்கொங்கின் தொடருந்து வலைப்பின்னலின் அடிப்படையில் மிகவும் நீளமான ஒரு வலைப்பின்னலாகும்.

இந்த மாவட்டத்தின் வீட்டுத்தொகுதிகளின் தோற்றத்தின் பின்னர் மக்களின் வருகை அதிகரிப்பால் மேலும் பாரிய திட்டங்கள் பல ஹொங்கோங் அரசால் மேற்கொள்ளப்பட்டன. புதிதாக பல பாதைகள் நிர்மாணிக்கப்பட்டன. மேம்பாலங்கள் மற்றும் அதிவேகப்பாதைகளும் அதில் உள்ளடங்கும்.

சிறுவர் பாடசாலைகள் அல்லாமல் பெரிய பாடசாலைகள் 14 இம்மாவட்டத்தில் உள்ளன.

இம்மாவட்டத்தில் நான்கு மருத்துவமனைகள் உள்ளன.


இம்மாவட்டத்தில் சுற்றுலாப் பயணிகள் மற்றும் உள்ளூர் உல்லாசப் பயணிகள் போன்றோரை கவர்ந்திழுக்கும் இடங்கள் பல உள்ளன. 12 காட்சியங்களைக் கொண்ட ஹொங்கொங் மரபுரிமை அருங்காட்சியகம் இம்மாவட்டத்திலேயே உள்ளது என்பதும் குறிப்பிடத்தக்கது.





</doc>
<doc id="95710" url="https://ta.wikipedia.org/wiki?curid=95710" title="சுரேஷ் ரைனா">
சுரேஷ் ரைனா

சுரேஷ் குமார் ரெய்னா (Suresh Kumar Raina (காசுமீரி: سریش کمار رائنا ) (பிறப்பு: நவம்பர் 27, 1986) ஜம்மு காஷ்மீர் மாநிலத்தின் காசுமீர் பண்டிட்கள் வாழ்ந்திருந்த ரைனாவாரி சிறுநகரைச் சேர்ந்த இந்தியத் துடுப்பாட்டக்காரர். சூலை 2005 முதல் இந்தியத் துடுப்பாட்ட அணியின் அங்கத்தினராக ஒருநாள் பன்னாட்டுத் துடுப்பாட்டங்களில் விளையாடி வருகிறார். 2006ஆம் ஆண்டிலேயே தேர்வுத் துடுப்பாட்ட அணியில் தேர்ந்தெடுக்கப்பட்டாலும் அவரது முதல் தேர்வு ஆட்டம் 26 சூலை 2010இல் இலங்கைக்கு எதிராகவே துவங்கியது. உள்நாட்டுப் போட்டிகளில் ரஞ்சிக் கோப்பைக்கு உத்தரப் பிரதேசத் துடுப்பாட்ட அணிக்கும் துலீப் கோப்பைக்கு மத்திய பிராந்தியத்திற்கும் ஆடுகிறார். ஆற்றல்மிகு இடதுகை மட்டையாளரான இவரது களத்தடுப்பிற்கு புகழ்பெற்றவர். அவ்வப்போது புறச் சுழற் பந்து வீசுவதும் உண்டு.இந்தியன் பிரீமியர் லீக் போட்டிகளில் குஜராத் லயன்சு அணித தலைவராக இருந்தார். மேலும் சென்னை சூப்பர் கிங்ஸ் அணி உதவித் தலைவராகவும் உள்ளார். இந்தியத் துடுப்பாட்ட அணித் தலைவராகவும் இருந்துள்ளார். ஒருநாள் பன்னாட்டுத் துடுப்பாட்டம், தேர்வுத் துடுப்பாட்டம், பன்னாட்டு இருபது20 ஆகிய மூன்று வடிவங்களிலும் நூறு (துடுப்பாட்டம்) ஓட்டங்கள் அடித்த மூன்றாவது இந்திய வீரர் ஆவார். 

இவரின் முதல் ஒருநாள் போட்டி இவரின் பத்தொன்பதாவது வயதில் இலங்கைத் துடுப்பாட்ட அணிக்கு எதிராக விளையாடினார். இவரின் முதல் தேர்வுத் துடுப்பாட்டமும் இலங்கை அணிக்கு எதிரானது தான். இவரின் முதல் போட்டியிலேயே நூறு (துடுப்பாட்டம்) அடித்தார். 2011 துடுப்பாட்ட உலகக்கோப்பை வெற்றி பெற்ற இந்தியத் துடுப்பாட்ட அணியில் இடம் பெற்றிருந்தார். 

இவர் ராஜ்நகர், காசியாபாத், உத்தரப் பிரதேசம், இந்தியாவில் உள்ளார். இவருக்கு தினேஷ் ரைனா,நரேஷ் ரைனா, முகேஷ் ரைனா ஆகிய மூன்று மூத்த சகோதரர்களும், ரேனு எனும் மூத்த சகோதரியும் உள்ளனர். ராகுல் திராவிட்டின் சுயசரிதை நூலான டைம்லஸ் ஸ்டீல் என்பதில் இவரைப் பற்றி குறிப்பிடப்பட்டுள்ளது. 

துடுப்பாட்டப் போட்டிகளில் விளையாடுவதற்காக காசிபாத்தில் இருந்து இலக்னோ 2000 ஆம் ஆண்டில் சென்றார். அங்குள்ள குரு கோவிந்த் சிங் விளையாட்டுக் கல்லூரியில் சேர்ந்தார். பின் உத்தரப் பிரதேசம் அணியின் தலைவராகப் பொறுப்பேற்றார். பத்தொன்பது வயதுக்குட்பட்டோருக்கான இந்தியத் துடுப்பாட்ட அணியின் இலங்கைச் சுற்றுப் பயணத்திற்கு பதினைந்தரை வயதில் தேர்வானார். 2003 ஆம் ஆண்டில் ரஞ்சிக் கோப்பையில் அசாம் அணிக்கு எதிரான போட்டியில் உத்தரப் பிரதேசம் அணிக்காக விளையாடினார். 

சுரேஷ் ரைனா சென்னை சூப்பர் கிங்ஸ் அணிக்காக $650,000 அமெரிக்க டாலர் மதிப்பில் முதல் மூன்று ஆண்டுகள் விளையாடுவதற்காக ஏலத்தில் தேர்வு செய்யப்பட்டார். முதல் பருவத்தில் சிறப்பான பம்ங்களிப்பை அளித்தார். அந்த ஆண்டில் மாத்தியூ எய்டன், மைக்கேல் ஹசி, மற்றும் ஜேக்கப் ஓரம் ஆகிய வீரர்களுடன் விளையாடினார். தோனி இல்லாத மூன்று போட்டிகளில் சென்னை சூப்பர்கிங்சின் அணித் தலைவராக இருந்தார். மும்பை இந்தியன்ஸ் அணியை வீழ்த்தி கோப்பை வென்ற போட்டியில் ஐம்பது ஓட்டங்கள் பெற்று அணியின் வெற்றிக்கு உதவினார். 

முதல்மூன்று பருவத்தில் 421, 434, 520 ஓட்டங்கள் எடுத்தார். மேலும் அதிக இலக்குகளைப் பிடித்தார். இந்த இரண்டு சதனைகளும் தற்போது வரை முறியடிக்கப்படவில்லை. அடம் கில்கிறிஸ்ற்கு அடுத்தபடியாக அதிக ஆறுகள் அடித்தார். 2011 ஆம் ஆண்டின் இந்தியன் பிரீமியர் லீக் போட்டியில் மகேந்திரசிங் தோனி, முரளி விஜய், அல்பி மோகல் ஆகிய வீரர்களுடன் விளையாடினார். 




</doc>
<doc id="95711" url="https://ta.wikipedia.org/wiki?curid=95711" title="முத்ரா ராக்ஷஸம்">
முத்ரா ராக்ஷஸம்

முத்ரா ராட்சசம் என்பது விசாகதத்தர் என்னும் சமசுகிருத மொழிப் புலவரால் எழுதப்பட்ட ஒரு அரசியல் வரலாற்று நாடகமாகும். இந்நூல் வட இந்தியாவில் சந்திர குப்த மௌரியர் ஆட்சிக் கட்டிலில் ஏறியதை விவரிக்கிறது. சாணக்கியர், ராக்சசன் (அமைச்சன்), சந்திரகுப்த மௌரியர் ஆகியோர் முக்கிய கதை மாந்தர்கள் ஆவார். 

இந்நூல் 1950 ஆம் ஆண்டில் இ. கே. நடேசசர்மா என்பவரால் தமிழில் மொழிபெயர்க்கப்பட்டு உலகத் தமிழாராய்ச்சி நிறுவனத்தால் வெளியிடப்பட்டது. மறுபதிப்பு 2000 ஆம் ஆண்டில் வெளிவந்தது. 

பரிதிமாற் கலைஞர் எனும் வி. கோ. சூரியநாராயண சாஸ்திரியார், இந்நூலை முத்திராராட்சம் எனும் தலைப்பில் தமிழில் மொழிபெயர்த்துள்ளார்.


</doc>
<doc id="95728" url="https://ta.wikipedia.org/wiki?curid=95728" title="2 பேதுரு (நூல்)">
2 பேதுரு (நூல்)

2 பேதுரு அல்லது பேதுரு எழுதிய இரண்டாம் திருமுகம் ("Second Letter [Epistle] of Peter") என்னும் நூல் கிறித்தவ விவிலியத்தின் இரண்டாம் பகுதியாகிய புதிய ஏற்பாட்டில் இருபத்திரண்டாவது நூலாக அமைந்துள்ளது . மூல மொழியாகிய கிரேக்கத்தில் இந்நூலின் பெயர் Epistole Petrou B (Επιστολή Πέτρου βʹ) எனவும் இலத்தீன் மொழிபெயர்ப்பில் Epistula II Petri எனவும் உள்ளது.

பழைய தமிழ் மொழிபெயர்ப்பில் இம்மடல் "இராயப்பர் எழுதிய இரண்டாம் நிருபம்" என்றிருந்தது.

பேதுருவின் முதல் திருமுகம் போலவே இதுவும் திருமுகப் பாணியில் அமைந்த மறையுரையே. யூதா திருமுகத்தோடு இது நெருங்கிய தொடர்புடையது. அதனை அடிப்படையாகக் கொண்டு இத்திருமுகம் வரையப்பட்டிருக்கலாம்.பிற்கால மடலாக இருப்பதால் இது கிறிஸ்துவைப் பற்றிய வளர்ச்சியடைந்த கிறிஸ்தியல் கருத்துகளைக் குறிப்பிடுகிறது.

இத்திருமுக ஆசிரியர் தம்மை "இயேசு கிறிஸ்துவின் பணியாளனும் திருத்தூதனுமான சீமோன் பேதுரு" என எழுதினாலும் பேதுருதான் இத்திருமுகத்தை எழுதினார் என்பது பற்றி ஐயப்பாடு உள்ளது. ஏனெனில் பேதுரு வாழ்ந்தபோது இறுதி வருகை பற்றிப் பெரும் ஐயப்பாடு எதுவும் எழவில்லை. இது பிற்காலச் சூழ்நிலை ஆகும் (2 பேது 3:2-4). எனவே பேதுருவின் வாரிசுகளில் ஒருவர் அவர் பாணியில் இத்திருமுகத்தை எழுதியிருக்க வேண்டும்.

இத்திருமுகத்தின் சூழலும் நோக்கமும் தெளிவாக இல்லை. யாருக்கு எழுதப்பட்டது என்றும் திட்டவட்டமாகக் கூறமுடியவில்லை. அக்காலத்தில் பல போலிப் போதகர்கள் தோன்றி உண்மையைத் திரித்து மக்களைத் தவறான நெறியில் வாழத் தூண்டினர் (2 பேது 2:2). இச்சூழ்நிலை இக்கடிதத்தை எழுத வைத்திருக்கலாம்.

வாசகர்கள் கடவுளைப் பற்றியும் இயேசு கிறிஸ்துவைப் பற்றியும் உண்மையான அறிவைப் பெற வேண்டும். இந்த அறிவு இயேசுவை நேரில் பார்த்தும் அவர் போதனைகளைக் கேட்டும் இருந்த திருத்தூதர்களால் தரப்பட்டுள்ளது.

கிறிஸ்து இனி வரமாட்டார் எனச் சிலர் பேசிவந்ததால் அவர் வருவது உறுதி என்பதை மீண்டும் திருமுக ஆசிரியர் வலியுறுத்துகிறார்; எவரும் அழிந்துவிடாமல், எல்லாரும் மீட்கப்பட வேண்டும் என்பதற்காகவே கிறிஸ்து வரக் காலம் தாழ்த்துகிறார் என்கிறார்.

2 பேதுரு 1:3-8

"தம்முடைய மாட்சியாலும் ஆற்றலாலும் கடவுள் நம்மை அழைத்துள்ளார். 
<br>அவரை அறிந்துகொள்வதன் மூலம் இறைப்பற்றுடன் வாழ்க்கை நடத்துவதற்குத் 
<br>தேவையான எல்லாவற்றையும் அவர் தம் இறை வல்லமையால் நமக்கு அருளியுள்ளார். 
<br>தீய நாட்டத்தால் சீரழிந்துள்ள உலகைவிட்டு விலகியோடி இறைத்தன்மையில் பங்கு பெறுங்கள். 
<br>இதற்கென்றே கடவுள் நமக்கு உயர்மதிப்புக்குரிய மேலான வாக்குறுதிகளை அளித்துள்ளார். 
<br>ஆகையால் நீங்கள் உங்கள் நம்பிக்கையோடு நற்பண்பும், 
<br>நற்பண்போடு அறிவும், அறிவோடு தன்னடக்கமும், 
<br>தன்னடக்கத்தோடு மன உறுதியும், மன உறுதியோடு இறைப்பற்றும், 
<br>இறைப்பற்றோடு சகோதர நேயமும், 
<br>சகோதர நேயத்தோடு அன்பும் கொண்டு விளங்குமாறு முழு ஆர்வத்தோடு முயற்சி செய்யுங்கள். 
<br>ஆகையால் நீங்கள் உங்கள் நம்பிக்கையோடு நற்பண்பும், 
<br>இப்பண்புகள் உங்களுள் நிறைந்து பெருகுமானால் 
<br>நம் ஆண்டவர் இயேசு கிறிஸ்துவை அறிந்துள்ள நீங்கள் 
<br>சோம்பேறிகளாகவும் பயனற்றவர்களாகவும் இருக்க முடியாது."

2 பேதுரு 3:8-9, 13, 18

"அன்பார்ந்தவர்களே, நீங்கள் ஒன்றை மறந்துவிடவேண்டாம். 
<br>ஆண்டவரின் பார்வையில் ஒருநாள் ஆயிரம் ஆண்டுகள் போலவும், 
<br>ஆயிரம் ஆண்டுகள் ஒருநாள் போலவும் இருக்கின்றன. 
<br>ஆண்டவர் தம் வாக்குறுதியை நிறைவேற்றக் காலந்தாழ்த்துவதாகச் சிலர் கருதுகின்றனர். 
<br>ஆனால், அவர் அவ்வாறு காலந்தாழ்த்துவதில்லை. 
<br>மாறாக, உங்களுக்காகப் பொறுமையோடிக்கிறார். 
<br>யாரும் அழிந்து போகாமல், எல்லாரும் மனம் மாறவேண்டுமென விரும்புகிறார்... 
<br>அவர் வாக்களித்தபடியே நீதி குடிகொண்டிருக்கும் புதிய விண்ணுலகும் 
<br>புதிய மண்ணுலகும் வரும் என நாம் எதிர்பார்த்துக் கொண்டிருக்கிறோம்... 
<br>நம் ஆண்டவரும் மீட்பருமான இயேசு கிறிஸ்துவின் அருளிலும் அறிவிலும் வளர்ச்சி அடையுங்கள். 
<br>அவருக்கே இன்றும் என்றென்றும் மாட்சி உரித்தாகுக! ஆமென்."

</div>


</doc>
<doc id="95729" url="https://ta.wikipedia.org/wiki?curid=95729" title="புதிய கட்டுப்பாட்டகம்">
புதிய கட்டுப்பாட்டகம்

புதிய கட்டுப்பாட்டகம் (New Territories) என்பது ஹொங்கொங்கின் பிரதான மூன்று ஆட்சி பிரிவுகளில் ஒன்றாகும். மற்றைய இரண்டு பகுதிகளாவன, ஹொங்கொங் தீவு மற்றும் கவுலூன் தீபகற்பம் ஆகும். சீன பெருநிலப்பரப்பின் சம் சுன் ஆற்றை வடக்கிலும், கவுலூன் தீபகற்பம் மற்றும் எல்லை வீதி பகுதியை தெற்காகவும் கொண்டு, அதற்கு உட்பட்ட 200 க்கும் அதிகமான தீவுகளையும் உள்ளடக்கிய நிலபரப்பையே "புதிய கட்டுப்பாட்டகம்" என்று அழைக்கப்படுகின்றது.

இந்த "புதிய கட்டுப்பாட்டகம்" என்று அழைக்கப்படும் பகுதியில் 9 மாவட்டங்கள் உள்ளன. அத்துடன் இந்த புதிய கட்டுப்பாட்டகம் பகுதியையும் புதிய கட்டுப்பாட்டகம் கிழக்கு மற்றும் புதிய கட்டுப்பாட்டகம் மேற்கு என இரண்டு பிரிவாக பிரித்து கூறுவதும் வழக்கில் உள்ளது. 

அத்துடன் இந்த புதிய கட்டுப்பாட்டகம் பகுதி 15 பிரதான அரசியல் ஆசனங்களையும் கொண்டுள்ளது.





</doc>
<doc id="95732" url="https://ta.wikipedia.org/wiki?curid=95732" title="கவுலூன் மூவலந்தீவு">
கவுலூன் மூவலந்தீவு

கவுலூன் தீபகற்பம் (Kowloon Peninsula) என்பது ஹொங்கொங் தீவுக்கு வடக்காகவும், சீன பெருநிலப்பரப்பிற்கு தெற்காகவும் உள்ள தீபகற்ப நிலப்பரப்பை நிலவியில் ரீதியாக குறிப்பிடும் ஒரு பெயராகும்.


</doc>
<doc id="95733" url="https://ta.wikipedia.org/wiki?curid=95733" title="விழிப்பு நிலையில் மக்கள் (ஹொங்கொங்)">
விழிப்பு நிலையில் மக்கள் (ஹொங்கொங்)

விழிப்பு நிலையில் மக்கள் என்பது ஹொங்கொங் அரசாங்கம், ஹொங்கொங் மக்களை எப்பொழுதும் விழிப்பு நிலையில் வைப்பதற்காக மேற்கொள்ளும் நடவடிக்கைகள் மற்றும் அறிவுருத்தல்கள் போன்றவற்றைக் குறிக்கும்.

எடுத்துக்காட்டாக ஒரு வீட்டுத் தொகுதியோ ஒரு வானளாவி ஒன்றினதோ கட்டுமானப் பணிகள் நடைப்பெற்றுக்கொண்டிருக்கின்றன என்றால், அது என்ன கட்டடம், அதன் கட்டுமாணப்பணிகளை மேற்கொள்ளும் நிறுவனம் போன்றன பொதுமக்கள் அறியும் வண்ணம் விளம்பரப் பலகை இட்டிருக்க வேண்டும். கட்டட வடிவமைப்பு, அதன் விபரம் வெளிப்படுத்தப்பட்டிருக்க வேண்டும். அத்துடன் எத்தனை பேர் பணிப்புரிகிறார்கள், எத்தனையாம் திகதி கட்டுமாணப் பணி ஆரம்பம் ஆனது. எத்தனைப் பேருக்கு காயங்கள் ஏற்பட்டன என்பவற்றைக் கூட பொது மக்களின் பார்வைக்கு வெளியில் அறிவித்தல் பலகையில் இடவேண்டும். 

ஹொங்கொங்கில் கண்டோனிசு மொழி பேசுவோரே 95% வீதம் உள்ளனர். ஏனையோர் 5% வீதம் மட்டுமே ஆகும். இருப்பினும் இனவேறுப்பாடு என்றால் என்ன அதனடிப்படையிலான சட்டங்கள். அவ்வாறான நிகழ்வுகள் ஏதேனும் நடந்தால் என்ன செய்ய வேண்டும், எங்கு முறையிட வேண்டும் எனும் அறிவுறுத்தல்களை தொடர்புடைய அமைப்புகள் மக்களுக்கு இலவசமாக அறிவிக்க வேண்டும். ஹொங்கொங் குடிவரவு திணைக்களம் சென்றால் இன வேறுபாடு சட்டமும் நானும் எனும் நூல் முழு அறிவுறுத்தலுடன் இலவசமாகவே பெற்றுக்கொள்ளலாம்.


</doc>
<doc id="95734" url="https://ta.wikipedia.org/wiki?curid=95734" title="இன வேறுபாடு சட்டமும் நானும்">
இன வேறுபாடு சட்டமும் நானும்

இன வேறுபாடு சட்டமும் நானும் ("Race Discrimination Ordinance and I") என்பது ஹொங்கொங் அரசாங்கத்தால் சமத்துவ வாய்ப்பு ஆணையம் ஊடாக வழங்கப்படும் இன வேறுபாடு என்றால் என்ன, அவ்வாறான இன அடிப்படையிலான வேறுப்பாடுகள் நடந்தால் என்ன செய்ய வேண்டும் என்பது தொடர்பில் வழங்கப்படும் ஒரு மக்கள் விழிப்பு நிலை இலவச நூலாகும். இது 14 பக்கங்களைக் கொண்ட ஒரு சிறிய நூல் அல்லது கையேடு ஆகும்.

இந்நூலில் ஒருவர் இன வேறுபாட்டின் அடிப்படையில் எப்படி நடக்கக் கூடாது எனும் விளக்கமும். இன வேறுபாட்டின் அடிப்படையில் ஒருவர் பாதிக்கப்பட்டால் பாதிப்புக்குள்ளானவர் என்ன செய்ய வேண்டும் என்பதனையும் அதற்கான சட்டம் மற்றும் தண்டனை குறித்தும் அறிவுறுத்தல்கள் வழங்கப்பட்டுள்ளன. 

இன வேறுபாட்டுக்கு எதிரான சட்டம் 2008 யூலை மாதம் சட்டமாக்கப்பட்டது. அதாவது இனம் எனும் அடிப்படையில் வேறுப்படுத்தல், அலைக்கழித்தல், அடிமைப்படுத்தல் போன்ற நடவடிக்கைகள் தொடர்பான பிரச்சினைகளுக்காக உருவாக்கப்பட்டதே இந்த "இன வேறுபாடு சட்டம்" ஆகும். இச்சட்டம் 2009 யூலை 10 ஆம் திகதி செயல்படத் தொடங்கியது.



</doc>
<doc id="95736" url="https://ta.wikipedia.org/wiki?curid=95736" title="சமத்துவ வாய்ப்பு ஆணையம்">
சமத்துவ வாய்ப்பு ஆணையம்

சமத்துவ வாய்ப்பு ஆணையம் (Equal Opportunities Commission) என்பது ஹொங்கொங் வாழ் மக்கள் அனைவரும் (தொழில் வாய்ப்புக்கு வந்தோர் உட்பட) சமத்துவ வாய்ப்புடன் இருக்க வேண்டும் எனும் அடிப்படையில் உருவாக்கப்பட்ட சட்டங்களைக் கொண்டியங்கும் ஒரு நிறுவனமாகும்.

இதன் தலைமை பணிமனை "சமத்துவ வாய்ப்பு ஆணையம்", 19 ஆம் மாடி, நகர அங்காடி மூன்று, 14 டைக்கூ வான் வீதி, டைக்கூ சிங், ஹொங்கொங் இல் உள்ளது. எவருக்கேனும் பிரச்சினைகள் நடந்தால் பொறுப்புணர்வுடன் பணிகளை முன்னெடுக்கும் முறைமை ஹொங்கொங்கில் உள்ள ஏனை அரச திணைக்களங்கள் போலவே இங்கும் நடைபெறும் என்பது குறிப்பிடத்தக்கது.

இந்த சமத்துவ வாய்ப்பு ஆணையம் ஹொங்கொங் மக்கள் அனைவரும் சமத்துவ வாய்ப்பு பெற்று வாழவேண்டும், எந்த இனத்தவரானாலும், எந்த மதத்தவரானாலும், எந்த நிறத்தவரானாலும் மக்கள் மத்தியில் வேறுபாடுகள் தோன்றக் கூடாது எனும் அடிப்படையில் பல செயல் திட்டங்களையும் செய்து வருகின்றது. அத்துடன் மக்கள் விழிப்பு நிலை தொடர்பாகப் பல நூல்களையும் இலவசமாகவே வழங்கி வருகின்றது. 



</doc>
<doc id="95738" url="https://ta.wikipedia.org/wiki?curid=95738" title="1 யோவான் (நூல்)">
1 யோவான் (நூல்)

1 யோவான் அல்லது யோவான் எழுதிய முதல் திருமுகம் ("First Letter [Epistle] of John") என்னும் நூல் கிறித்தவ விவிலியத்தின் இரண்டாம் பகுதியாகிய புதிய ஏற்பாட்டில் இருபத்து மூன்றாவது நூலாக அமைந்துள்ளது . மூல மொழியாகிய கிரேக்கத்தில் இந்நூலின் பெயர் Epistole Ioannou A (Επιστολή Ἰωάννου αʹ) எனவும் இலத்தீன் மொழிபெயர்ப்பில் Epistula I Joannis எனவும் உள்ளது.

பழைய தமிழ் மொழிபெயர்ப்பில் இம்மடல் "அருளப்பர் எழுதிய முதல் நிருபம்" என்றிருந்தது. யோவான் என்னும் பெயரே ஆங்கிலத்தில் John என்று வழங்கப்படலாயிற்று.

இத்திருமுகம் பொதுத் திருமுகங்களில் ஒன்றாக இருப்பினும் வழக்கமான வாழ்த்து, வாசகர் பற்றிய குறிப்பு எதுவும் இதில் இல்லை. எனினும் இதன் வாசகர்கள் ஒரு குறிப்பிட்ட குழுவினராக அல்லது சபையினராக இருந்திருக்க வேண்டும். அங்கு முதியோர் இளையோர் அனைவரும் இருந்ததாகக் குறிப்பிடப்பட்டுள்ளது. இவர்களை நம்பிக்கையில் முதியோராகவும் இளையோராகவும் கூடக் கருதலாம்.

யோவான் நற்செய்திக்கும் இத்திருமுகத்திற்கும் இடையே மிகுந்த ஒற்றுமை காணப்படுகிறது. மொழி நடை, கலைச் சொற்கள், கருத்துக்கள் ஆகியவற்றில் இந்த ஒற்றுமை குறிப்பாகக் காணப்படுகிறது. இரண்டிற்கும் இடையே உள்ள ஒரு சில வேறுபாடுகள் எளிதில் விளக்கக்கூடியவையாய் இருக்கின்றன. எனவே இரண்டும் யோவான் சமூகத்திலிருந்தே தோன்றியிருக்க வேண்டும். திருத்தூதர் யோவானே நேரடியாக இதனை எழுதினாரா என்பது பற்றி அறுதியிட்டுக் கூறமுடியாது. இத்திருமுகம் யோவான் நற்செய்திக்கு முன்னுரையாக எழுதப்பட்டது என்பர் ஒரு சிலர். இது யோவான் நற்செய்தியில் வரும் சில கருத்துக்களுக்கு விளக்கமாக எழுதப்பட்டது என்பர் வேறு சிலர்.

அக்காலத்தில் எழுந்த சில தவறான கருத்துக்களை, குறிப்பாக இயேசுவைப் பற்றிய தவறான கருத்துக்களைக் களைவது இத்திருமுகத்தின் முக்கிய நோக்கங்களுள் ஒன்றாகத் தெரிகிறது. கிறிஸ்தவச் சமூகத்தின் ஆன்மீகம் மற்றும் சமூகம் பற்றிய விழிப்புணர்வை ஆழப்படுத்துவதும் (1 யோவா 3:17) திருமுகத்தின் நோக்கமாக இருந்திருக்க வேண்டும். இச்சமூகத்தின் உறுப்பினர்கள் (1 யோவா 2:19) இயேசுவை மெசியாவாக ஏற்றுக்கொள்ள மறுத்தார்கள் (1 யோவா 2:22). அத்துடன் அவர் உண்மையில் மனிதராகவும் இருந்தார் என்பதையும் அவர்கள் ஏற்றுக்கொள்ளவில்லை (1 யோவா 4:2). மீட்புக்கும் நல்லொழுக்கம், அன்பு போன்றவற்றுக்கும் தொடர்பு இல்லை என்றும் அவர்கள் கூறி வந்தார்கள். திருமுக ஆசிரியர் இப்படிப்பட்டத் தவறுகளைக் களைய முற்படுகிறார்.

இத்திருமுகத்தில் அடங்கியுள்ள முக்கிய கருத்துகள்:




1 யோவான் 1:5-7

"நாங்கள் அவரிடமிருந்து கேட்டறிந்து உங்களுக்கு அறிவிக்கும் செய்தி இதுவே: 
<br>கடவுள் ஒளியாய் இருக்கிறார்; 
<br>அவரிடம் இருள் என்பதே இல்லை. 
<br>நாம் இருளில் நடந்து கொண்டு, 
<br>அவருடன் நமக்கு நட்புறவு உண்டு என்போமென்றால் நாம் பொய்யராவோம்; 
<br>உண்மைக்கேற்ப வாழாதவராவோம். 
<br>மாறாக, அவர் ஒளியில் இருப்பதுபோல் நாம் ஒளியில் நடப்போமானால், 
<br>ஒருவரோடு ஒருவர் நட்புறவு கொண்டிருப்போம். 
<br>மேலும் அவர் மகனாகிய இயேசுவின் இரத்தம் 
<br>எல்லாப் பாவத்தினின்றும் நம்மைத் தூய்மைப்படுத்தும்."

1 யோவான் 4:16-21

"கடவுள் நம்மிடம் கொண்டுள்ள அன்பை அறிந்துள்ளோம்; அதை நம்புகிறோம். 
<br>கடவுள் அன்பாய் இருக்கிறார். 
<br>அன்பில் நிலைத்திருகிறவர் கடவுளோடு இணைந்திருக்கிறார். 
<br>கடவுளும் அவரோடு இணைந்திருக்கிறார். 
<br>கடவுள் இருப்பதுபோல் நாமும் இவ்வுலகில் இருக்கிறோம். 
<br>எனவே தீர்ப்பு நாளில் உறுதியான நம்பிக்கை கொண்டிருப்போம். 
<br>இவ்வாறு நம்மிடையே உள்ள அன்பு நிறைவடைகிறது. 
<br>அன்பில் அச்சத்திற்கு இடமில்லை; மாறாக நிறை அன்பு அச்சத்தை அகற்றிவிடும். 
<br>ஏனெனில் அச்சத்தில் தண்டனை உணர்வு அடங்கியுள்ளது; 
<br>அச்சம் கொண்டுள்ளவரிடம் அன்பு முழு நிறைவு அடையாது. 
<br>அவரே முதலில் நம்மிடம் அன்பு செலுத்தியதால் நாமும் அன்பு செலுத்துகிறோம். 
<br>கடவுளிடம் அன்பு செலுத்துவதாகச் சொல்லிக் கொண்டு 
<br>தம் சகோதரர் சகோதரிகளை வெறுப்போர் பொய்யர். 
<br>தம் கண் முன்னேயுள்ள சகோதரர் சகோதரிகளிடம் அன்பு செலுத்தாதோர், 
<br>கண்ணுக்குப் புலப்படாத கடவுளிடம் அன்பு செலுத்த முடியாது. 
<br>கடவுளிடம் அன்பு செலுத்துவோர் தம் சகோதரர் சகோதரிகளிடமும் அன்பு செலுத்த வேண்டும். 
<br>இதுவே அவரிடமிருந்து நாம் பெற்ற கட்டளை."

</div>


</doc>
<doc id="95741" url="https://ta.wikipedia.org/wiki?curid=95741" title="தமிழ்நாடு காவல்துறை">
தமிழ்நாடு காவல்துறை

தமிழ்நாடு காவல்துறை தமிழ்நாட்டில் சட்ட ஒழுங்கை நிலை நாட்டவும், குற்றங்களைத் தடுக்கவும், தமிழ்நாடு அரசு உள்துறை அமைச்சகத்தின் கீழ், ஒரு தலைவரைக் (DGP) கொண்டு இயங்கும் அரசு சார்ந்த அமைப்பாகும். இது இந்தியாவில் ஐந்தாவது பெரிய காவல்துறை ஆகும்.

முதன் முதலில் இது மதராசு நகரக் காவல்துறைச் சட்டம் 1888 ("The Madras City Police Act 1888") இற்கு ஏற்பத் துவக்கப்பட்டது. இச்சட்டத்திற்கு ஆளுநரின் ஒப்புதல் 1888, ஏப்ரல் 12 இலும், Governor-General -ன் ஒப்புதல் 1888, சூன் 26 இலும் வழங்கப்பட்டது. தொடக்கத்தில் ஒரு ஆணையாளரைக் கொண்டு உருவாக்கப்பட்ட இது சென்னை மாநகர எல்லை முழுமைக்குமாகத்தான் தன் செயல் எல்லையைக் கொண்டிருந்தது.

தமிழ்நாடு காவல்துறையில் மொத்தம் 1,21,215 பேர் பணிபுரிகிறார்கள். தமிழ்நாடு காவல்துறை வடக்கு, மைய, மேற்கு மற்றும் தெற்கு என நான்கு காவல் மண்டலங்களாகப் பிரிக்கப்பட்டுள்ளது. இவை ஒவ்வொன்றும் ஒரு காவல் பொது ஆய்வாளர் ("Inspector General of Police") தலைமையில் இயங்குகின்றன.

தமிழகத்தில் உள்ள 7 பெரிய நகரங்களான சென்னை, சென்னைப் புறநகர், மதுரை, கோயமுத்தூர், திருச்சிராப்பள்ளி, சேலம் மற்றும் திருநெல்வேலி ஆகிய நகரங்களில் காவல்துறை காவல் ஆணையாளர் ("Commissioner of Police") தலைமையில் இயங்குகின்றது.

தமிழகம் 32 காவல் மாவட்டங்களாகப் பிரிக்கப்பட்டுள்ளது. இந்த மாவட்டங்கள் காவல் கண்காணிப்பாளர் ("Superintendent of Police") தலைமையில் இயங்குகின்றன. இரண்டு அல்லது மூன்று மாவட்டங்களுக்கு ஒரு துணை காவல் பொது ஆய்வாளர் ("Deputy Inspector General of Police") மேற்பார்வை செய்கிறார்.

நகர்க் காவல்நிலையங்களில் காவல் ஆய்வாளர் ("Inspector"), துணைக் காவல் ஆய்வாளர் ("Sub-Inspector"), உதவியாளர் ("A-2") மற்றும் காவலர்கள் ("Constables") பணிபுரிகிறார்கள். தவிர காவலர்களில் எழுத்தர்களும் வண்டி ஓட்டுநர்களும் உள்ளனர்.


தமிழ்நாட்டில் காவல்துறைப் பணியிலிருப்பவர்களுக்கென்று அவர்கள் அணிந்திருக்கும் சட்டையில் அவர்கள் பணிக்கேற்ற குறியீடுகள் இடம் பெற்றிருக்கின்றன. அது குறித்த அட்டவணை;

தமிழகத்தில் கடந்த மூன்று வருடங்களாகக் குற்றங்கள் குறைந்து வருவதாகக் காவல்துறை தெரிவிக்கின்றது.

இந்தியாவிலேயே தமிழக காவல்துறையில் தான் அதிக பெண் காவலர்கள் பணிபுரிகிறார்கள். தமிழக முதல்வராக ஜெயலலிதா ("1991-1996") இருந்த போது பெண்களுக்கெதிரான குற்றங்களைக் கட்டுப்படுத்தவும், வரதட்சணைக் கொடுமையை ஒழிக்கவும் பெண் காவலர்கள் மட்டுமே பணியாற்றும் "அனைத்து மகளிர் காவல் நிலையங்கள்" தமிழ் நாடு முழுவதும் தொடங்கப்பட்டன. பின்னர் ஜெயலலிதா முதல்வராக ("2003-2006") இருந்த போது பெண்கள் மட்டுமே உள்ள "சிறப்பு பெண்கள் ஆயுதப்படை" தொடங்கப்பட்டது

காவலர்களுக்குப் பயிற்சி அளிக்க "காவலர் பயிற்சிக் கல்லூரி (Police training college)" சென்னை அசோக்நகரில் அமைந்துள்ளது. இங்கு காவலர் பணிக்கு தேர்வு செய்யப்பட்டவர்கள் பயிற்சியில் அமர்த்தப்படுவார்கள். மேலும் காவல்துறை அதிகாரிகளுக்கான பயிற்சியும் இங்கு நடத்தப்படுகிறது.

தமிழ்நாடு காவல்துறை மீது மனித உரிமை மீறல்கள், நீதித்துறைக்கு அப்பாற்பட்ட கொலைகள், லஞ்ச ஊழல் பரவல், அரசியல்மயமாக்கம் என பல குற்றச்சாட்டுகள் முன்வைக்கப்பட்டுள்ளன.
2015 ஆம் ஆண்டு மார்ச்சு மாதம் 27 ஆம் திகதி சென்னை உயர் நீதிமன்றம் பிறப்பித்த உத்தரவில் காவல் நிலையங்களில் புகார் செய்யும் போது அதை பதிவு செய்யாத காவலர்கள் மீது வழக்கு பதியலாம் என்று டிஜீபிக்கு 8 கட்டளைகளை கொடுத்துள்ளது. ﻿



</doc>
<doc id="95749" url="https://ta.wikipedia.org/wiki?curid=95749" title="2 யோவான் (நூல்)">
2 யோவான் (நூல்)

2 யோவான் அல்லது யோவான் எழுதிய இரண்டாம் திருமுகம் ("Second Letter [Epistle] of John") என்னும் நூல் கிறித்தவ விவிலியத்தின் இரண்டாம் பகுதியாகிய புதிய ஏற்பாட்டில் இருபத்து நான்காவது நூலாக அமைந்துள்ளது . மூல மொழியாகிய கிரேக்கத்தில் இந்நூலின் பெயர் Epistole Ioannou B (Επιστολή Ἰωάννου βʹ) எனவும் இலத்தீன் மொழிபெயர்ப்பில் Epistula II Joannis எனவும் உள்ளது.

பழைய தமிழ் மொழிபெயர்ப்பில் இம்மடல் "அருளப்பர் எழுதிய இரண்டாம் நிருபம்" என்றிருந்தது. யோவான் என்னும் பெயரே ஆங்கிலத்தில் John என்று வழங்கப்படலாயிற்று.

யோவான் எழுதிய இரண்டாம் திருமுகம் 13 வசனங்களை மட்டுமே கொண்ட மிகச் சிறிய திருமுகம். இது "தேர்ந்தெடுக்கப்பட்ட பெருமாட்டிக்கு" எழுதப்பட்டுள்ளது. "பெருமாட்டி" என்பது ஒரு தனிப்பட்ட திருச்சபையைக் குறிப்பதாகும். இப்பெருமாட்டிக்கு வேறொரு சகோதரியும் உள்ளார். இச்சகோதரி வேறொரு சபையைக் குறித்து நிற்கிறார்.

இத்திருமுகத்தின் ஆசிரியர் தாம் ஒரு மூப்பர் எனச் சொல்லுக் கொள்கிறார். கிறிஸ்தவச் சபைகளில் மூப்பர்கள் தலைமைப்பணி ஆற்றி வந்தார்கள். இம்மூப்பரது பெயர் குறிப்பிடப்படாததால், இவர் அக்காலத்தில் நன்கு அறிமுகமான ஒருவராக இருந்திருக்க வேண்டும்.

இத்திருமுகத்தை யோவான் எழுதினார் என மரபு கூறினாலும், அவர் சீடர் ஒருவர் இதனை எழுதியிருக்க வேண்டும் என அறிஞர்கள் கருதுகின்றனர். 1 யோவான் எழுதப்பட்ட காலத்திலேயே இத்திருமுகம் எழுதப்பட்டிருக்க வேண்டும்.

திருமுக ஆசிரியரான மூப்பர் திருச்சபைக்கு எச்சரிக்கை விடுக்கிறார். தவறான போதனையின் அடிப்படையில் பிரிந்து சென்றோர் கிறிஸ்து மனிதரானதை ஏற்றுக் கொள்வதில்லை; தாங்கள் முன்னேறியவர்கள் என இவர்கள் கூறிக்கொண்டாலும், அந்த முன்னேற்றம் கிறிஸ்தவக் கொள்கையின் எல்லையை மீறிய செயலாகும்; இப்படிப்பட்டவர்களைக் கிறிஸ்தவர்கள் வரவேற்கக்கூடாது என்கிறார் ஆசிரியர். ஒருவர் மற்றவருக்கு அன்பு செலுத்தி இயேசுவைப் பற்றிய வரலாற்று உண்மைகளை உறுதியாகச் சார்ந்து நிற்க வேண்டும் என அவர் அறிவுறுத்துகிறார்.

2 யோவான் 4-8

"தந்தையிடமிருந்து நாம் பெற்ற கட்டளைப்படி, 
<br>உம்முடைய பிள்ளைகளுள் சிலர் உண்மைக்கேற்ப நடப்பது கண்டு நான் பெருமகிழ்ச்சியுற்றேன். 
<br>பெருமாட்டியே, நான் இப்பொழுது உம்மிடம் கேட்டுக்கொள்வது இதுவே: 
<br>ஒருவர் மற்றவரிடம் அன்பு செலுத்துவோம். 
<br>இதை நான் ஒரு புதிய கட்டளையாக எழுதவில்லை. 
<br>இது தொடக்கத்திலிருந்தே நமக்குள்ள கட்டளை. 
<br>நாம் அவருடைய கட்டளைப்படி வாழ்வதில் அன்பு அடங்கியுள்ளது; 
<br>அந்தக் கட்டளை நீங்கள் தொடக்கத்திலிருந்து கேட்டறிந்ததுதான்; 
<br>அதைக் கடைப்பிடித்து வாழுங்கள். 
<br>ஏனெனில் ஏமாற்றுவோர் பலர் உலகில் தோன்றியுள்ளனர். 
<br>இயேசு கிறிஸ்து மனிதராக வந்தவர் என்னும் உண்மையை இவர்கள் எற்றுக்கொள்வதில்லை. 
<br>இவர்களே ஏமாற்றுவோர், எதிர்க் கிறிஸ்துகள். 
<br>உங்கள் உழைப்பின் பயனை இழந்துவிடாமல் 
<br>முழுக் கைம்மாறு பெற்றுக் கொள்ளக் கவனமாயிருங்கள்."

</div>


</doc>
<doc id="95750" url="https://ta.wikipedia.org/wiki?curid=95750" title="கோயம்புத்தூர் மாநகரக் காவல்">
கோயம்புத்தூர் மாநகரக் காவல்

கோயம்புத்தூர் மாநகரக் காவல் ("Coimbatore City Police (CCP)") அல்லது கோவை மாநகரக் காவல் என்பது தமிழ்நாடு காவல் துறையின் கோயம்புத்தூர் மற்றும் கோயம்புத்தூரின் புறநகரான போத்தனூர் பகுதிகளில் தன் செயல் எல்லையைக் கொண்டு சட்டம் மற்றும் ஒழுங்கு, குற்றத் தடுப்புப் பணிகளில் ஈடுபடும் ஒரு காவல் பிரிவு ஆகும். 

இவ்வமைப்பு நேரடியாக இந்திய காவல் பணி (இ. கா. ப.) தேர்வு பெற்று காவல் கண்காணிப்பாளர் (Superintendent of Police - SP) பணி அல்லது அதற்குச் சமமான பணியில் அனுபவம் பெற்று, பதவி உயர்வில் வரும் 'ஆணையாளர்' (Commissioner of Police -COP) ஒருவரால் நிருவகிக்கப்படுகிறது. இந்த ஆணையாளருக்குக் கீழ் துணை ஆணையாளர் (தலைமையிடம்), துணை ஆணையாளர் (சட்டம் & ஒழுங்கு), துணை ஆணையாளர் (குற்றத் தடுப்பு) துணை ஆணையாளர் (போக்குவரத்து) என்று காவல் கண்காணிப்பாளர் தகுதியில் துணை ஆணையாளர்கள்(Deputy Commissioners - DC) இருப்பர். அவர்களுக்குக் கீழ் துணைக் காவல் கண்காணிப்பாளர் தகுதியில் உதவி ஆணையாளர்கள்(Assistant Commissioners- AC) இருப்பர். 

உதவி ஆணையாளர்களுக்குக் கீழ் ஆய்வாளர்கள் (Inspectors) இருப்பர். இந்த ஆய்வாளர்கள் பொறுப்பில் தான் காவல் நிலையங்கள் இருக்கும். இவர்களுக்குக் கீழ் உதவி ஆய்வாளர்கள் (Sub Inspectors) மற்றும் தலைமைக் காவலர்கள் (H.C.), எழுத்தர், காவலர்கள் (PC) மற்றும் ஓட்டுனர்கள் இருப்பர்.



</doc>
<doc id="95755" url="https://ta.wikipedia.org/wiki?curid=95755" title="3 யோவான் (நூல்)">
3 யோவான் (நூல்)

3 யோவான் அல்லது யோவான் எழுதிய மூன்றாம் திருமுகம் ("Third Letter [Epistle] of John") என்னும் நூல் கிறித்தவ விவிலியத்தின் இரண்டாம் பகுதியாகிய புதிய ஏற்பாட்டில் இருபத்து ஐந்தாவது நூலாக அமைந்துள்ளது . மூல மொழியாகிய கிரேக்கத்தில் இந்நூலின் பெயர் Epistole Ioannou γ (Επιστολή Ἰωάννου γʹ) எனவும் இலத்தீன் மொழிபெயர்ப்பில் Epistula III Joannis எனவும் உள்ளது.

பழைய தமிழ் மொழிபெயர்ப்பில் இம்மடல் "அருளப்பர் எழுதிய மூன்றாம் நிருபம்" என்றிருந்தது. யோவான் என்னும் பெயரே ஆங்கிலத்தில் John என்று வழங்கப்படலாயிற்று.

யோவான் எழுதிய மூன்றாம் திருமுகம் 15 வசனங்களை மட்டுமே கொண்ட ஒரு மிகச் சிறிய திருமுகம். இத்திருமுகம் காயு என்னும் தனி நபருக்கு எழுதப்பட்டுள்ளது. இறையியல் கருத்துக்கள் இத்திருமுகத்தில் இல்லை. எனினும் தொடக்க காலத் திருச்சபை வாழ்வைப் புரிந்துகொள்ள இது பெரிதும் உதவுகிறது..

இத்திருமுகம் மூப்பர் ஒருவரால் எழுதப்பட்டது. மூப்பரின் பெயர் கொடுக்கப்படவில்லை.

இத்திருமுகத்தின் பெறுநர் காயு, கிறிஸ்தவ மறைப் பணியாளர்களை வரவேற்று விருந்தோம்பி வந்தார். அவர் தெமேத்திரியு என்பவரையும் ஏற்றுக்கொள்ள வேண்டும் என வேண்டுகோள் விடுக்கிறார் ஆசிரியர்.

தியோத்திரபு என்பவர் இந்த மூப்பர் அனுப்பும் கடிதத்தையோ அவர் அனுப்பும் ஆள்களையோ ஏற்றுக்கொள்வதில்லை. அவர் கொள்கையளவில் மூப்பரிடமிருந்து மாறுபட்டவராக அல்லது மூப்பரின் தலைமையை ஏற்றுக்கொள்ளாதவராக இருந்திருக்க வேண்டும்.

இத்திருமுகம் தொடக்க காலக் கிறிஸ்தவ நிலையை ஓரளவு சுட்டிக்காட்டுகிறது. தொடக்க காலத் திருச்சபையின் அதிகார அமைப்பையும் சபைகளின் தனித்தன்மையையும் இத்திருமுகம் எடுத்துக் காட்டுகிறது. சில மூப்பர்கள் பிற சபைகள் மீதும் அதிகாரம் கொண்டு விளங்கினாலும், நாள் செல்லச் செல்ல ஒரு சபையின் மூப்பர் இன்னொரு சபையின் மீது செலுத்தும் அதிகாரம் வரவேற்கப்படவில்லை என்பதை இது காட்டுகிறது. தியோத்திரபுவின் சிக்கலைத் தாமே நேரில் வந்து தீர்க்கப்போவதாகக் கூறுகிறார் ஆசிரியர்.

3 யோவான் 4-8, 11

"அன்பார்ந்த காயுவுக்கு மூப்பனாகிய நான் எழுதுவது: 
<br>உம்மிடம் நான் உண்மையாக அன்பு செலுத்துகிறேன். 
<br>அன்புக்குரியவரே, நீர் ஆன்ம நலத்தோடிருப்பது போல் 
<br>உடல் நலத்தோடு இருக்கவும் அனைத்தும் இனிதே நிகழவும் வேண்டுகிறேன். 
<br>நீர் உண்மையைப் பற்றிநின்று அதற்கேற்ப வாழ்ந்து வருகிறீர் 
<br>என்று சகோதரர்கள் உம்மைக் குறித்துச் சான்று கூறியபோது நான் பெருமகிழ்ச்சியடைந்தேன்; 
<br>என் பிள்ளைகள் உண்மைக்கேற்ப வாழ்ந்து வருகிறார்களெனக் கேள்விப்படுவதைவிட 
<br>மேலான பெரு மகிழ்ச்சி எனக்கு இல்லை. 
<br>அன்பார்ந்தவரே, நீர் சகோதரர்களுக்கு, 
<br>அதுவும் அறிமுகமில்லாச் சகோதரர்களுக்குச் செய்தவற்றையெல்லாம் பார்க்கும்போது 
<br>நீர் நம்பிக்கைக்குரியவர் என்பது தெளிவாகிறது. 
<br>அவர்கள் திருச்சபையின் முன்னிலையில் உமது அன்பைக் குறித்துச் சான்று பகர்ந்தார்கள். 
<br>எனவே நீர் அவர்களைக் கடவுளுக்கு உகந்தமுறையில் வழியனுப்பிவைத்தால் நல்லது. 
<br>ஏனெனில் அவர்கள் கிறிஸ்துவுக்காகப் பயணம் மேற்கொண்டவர்கள். 
<br>பிற மக்களிடமிருந்து அவர்கள் வழியில் எதையும் பெற்றுக் கொள்ளவில்லை. 
<br>இத்தகையோருக்கு உதவுவது நமது கடமை. 
<br>இவ்வாறு, உண்மைக்காக உழைக்கும் அவர்களின் உடன் உழைப்பாளர் ஆகிறோம்... 
<br>அன்பார்ந்தவரே, தீமையைப் பின்பற்ற வேண்டாம்; நன்மையையே பின்பற்றும். 
<br>நன்மை செய்வோர் கடவுளிடமிருந்து பிறந்தவர்கள். 
<br>தீமை செய்வோர் கடவுளைக் கண்டதில்லை."

</div>


</doc>
<doc id="95758" url="https://ta.wikipedia.org/wiki?curid=95758" title="கோயம்புத்தூர் மாவட்டக் காவல்">
கோயம்புத்தூர் மாவட்டக் காவல்

கோயம்புத்தூர் மாவட்டக் காவல் அல்லது கோவை மாவட்டக் காவல் என்பது தமிழ்நாடு காவல் துறையின் கோயம்புத்தூர் மாவட்டக் காவல் பிரிவு ஆகும். இது கோயம்புத்தூர் மாநகர் மற்றும் கோயம்புத்தூர் புறநகர் பகுதியான போத்தனுரைத் தவிர்த்து மாவட்டம் முழுமையிலும் தன் செயல் எல்லையைக் கொண்டுள்ளது. நேரடியாக இந்தியக் காவல் பணிக்குத் தேர்வான அல்லது இந்தியக் காவல் பணி தகுதி வழங்கப்பட்ட ஒரு காவல் கண்காணிப்பாளரால் (Superintendent of Police SP) நிருவகிக்கப்படுகிறது. காவல் கண்காணிப்பாளருக்குக் கீழே இரு கூடுதல் துணைக் காவல் கண்காணிப்பாளர்களும் (Additional Deputy Superintendent of Police ADSP) இரு துணைக் காவல் கண்காணிப்பாளர்களும் பணிபுரிகின்றனர். கோயம்புத்தூர் மாவட்டக் காவல் அலுவலகம் (DPO) கோயம்புத்தூர் மாநகரில் ஸ்டேட் பேங்க் சாலையில், மாவட்ட ஆட்சியர் அலுவலகத்தின் அருகில் செயல்படுகிறது. 

வால்பாறை, பெரியநாயக்கன் பாளையம், பேரூர், பொள்ளாச்சி ஆகிய இடங்களில் துணைக் காவல் கண்காணிப்பு அலுவலகங்கள் செயல்படுகின்றன. இவ்வலுவலகங்களில் துணைக் காவல் கண்காணிப்பாளர்கள்(DSP) செயல்படுகிறார்கள். ஆய்வாளர்களாகப் பணி புரிந்து பணி மூப்பு அடிப்படையில் பதவி உயர்வு பெற்றவர்களும், தமிழ் நாடு அரசுப் பணியாளர் தேர்வாணையத்தால் தமிழ் நாடு அரசுப் பணியாளர் தேர்வாணையம் நேரடியாகத் தெரிவு செய்யப்பட்டவர்களும் இப் பதவிகளை வகிக்கின்றனர்.

இந்தத் துணைக் காவல் கண்காணிப்பாளர்களுக்குக் கீழ் பல காவல் நிலையங்கள் செயல்படுகின்றன. இக்காவல் நிலையங்களில் ஆய்வாளர்கள், தலைமைக் காவலர்கள், எழுத்தர்கள், காவலர்கள், ஓட்டுனர்கள் ஆகியோர் பணிபுரிகின்றனர். 

மாவட்டக் காவல் அலுவலகத்தில் அமைச்சுப் பணியாளர்களும் பணிபுரிகின்றனர். இவர்களுடைய பணிகளில், காவல் கண்காணிப்பாளரின் நேர்முக உதவியாளரில் தொடங்கி, உதவியாளர் வரை பல்வேறு பணி நிலைகள் உள்ளன. இப்பணியாளர்களில் வேலை வாய்ப்பு அலுவலகத்தில் பதிவு செய்தவர்கள், தமிழ் நாடு அரசுப் பணியாளர் தேர்வாணையத்தின் வாயிலாகத் தேர்வு பெற்றவர்கள், மற்றும் காவல் பணியில் இருக்கும் பொழுது உயிர் நீத்தோரின் வாரிசு அடிப்படையில் தகுந்த கல்வித்தகுதியுடன் பணியமர்த்தப்பட்டவர்கள் ஆகியோர் அடங்குவர். 

கோயம்புத்தூர் மாவட்டக் காவல் வலை தள முகவரி: http://coimbatoredistrictpolice.com/


</doc>
<doc id="95760" url="https://ta.wikipedia.org/wiki?curid=95760" title="இலங்கையில் தேர்தல்கள்">
இலங்கையில் தேர்தல்கள்

இலங்கையில் தேர்தல்கள் பல கட்டங்களில் நடத்தப்படுகின்றன. அரசுத்தலைவர் (சனாதிபதி) தேர்தல், நாடாளுமன்றத் தேர்தல்கள் தேசிய அளவில் நடத்தப்படுகின்றன. இவற்றைவிட மாகாண சபை, மாவட்ட சபை, மற்றும் உள்ளூராட்சி சபைகளுக்கான் தேர்தல்களும் நடைபெறுகின்றன.

நிறைவேற்று அதிகாரம் கொண்ட இலங்கை அரசுத்தலைவர் 6 ஆண்டுகளுக்கு ஒரு முறை மக்களால் தேர்ந்தெடுக்கப்படுகிறார்.

225 உறுப்பினர்களைக் கொண்ட இலங்கை நாடாளுமன்றத்தின் 196 உறுப்பினர்கள் ஆறு ஆண்டுகளுக்கு ஒரு முறை மக்களால் தேர்ந்தெடுக்கப்படுகின்றனர். மிகுதி 29 உறுப்பினர்கள் தேசிய அளவில் கட்சிகள் பெறும் வாக்கு எண்ணிக்கைக்கேற்ப கட்சிகளின் தேசியப் பட்டியலிருந்து தெரிவு செய்யப்படுகின்றனர். பல உறுப்பினர்களைக் கொண்ட தேர்தல் மாவட்டங்களில் இருந்து 196 உறுப்பினர்கள் தேர்ந்தெடுக்கப்படுகிறார்கள். ஒவ்வொரு மாவட்டத்திலும் கட்சி அல்லது சுயேட்சைக் குழு ஒன்று பெற்ற வாக்குகளின் அடிப்படையில் விகிதாசார முறைப்படி உறுப்பினர்கள் தேர்ந்தெடுக்கப்படுகிறார்கள். கட்சி ஒன்று தேசிய ரீதியில் மொத்த வாக்குகளின் அடிப்படையில் கட்சி செயலாலரினால் பரிந்துரைக்கப்படும் உறுப்பினர்கள் 29 பேர் நாடாளுமன்றத்துக்குத் தேர்ந்தெடுக்கப்படுகிறார்கள்.



</doc>
<doc id="95764" url="https://ta.wikipedia.org/wiki?curid=95764" title="குழூஉக்குறி">
குழூஉக்குறி

குழூஉக்குறி என்பது ஒரு குறிப்பிட்ட துறையைச் சேர்ந்தவர் அல்லது ஒரு குறிப்பிட்ட குழுவினர் தங்களுக்குள் மட்டும் பொருள் விளங்கிக் கொள்ளும் படியாகப் பயன்படுத்தும் சொற்கள் ஆகும். இது தகுதிச் சொல் வழக்கின் மூவகைகளுள் ஒன்று. மங்கலம் மற்றும் இடக்கர் அடக்கல் இதர இரண்டாகும். யானைப் பாகர்கள், விவசாயிகள், வணிகர்கள், கலைஞர்கள், தமிழ் மருத்துவர் முதலியோர் பேசும் சில சொற்கள் அத்துறை சார்ந்தோருக்கே புரியும்.

தமிழ்க் குழூஉக்குறிகள் யாவும் தூய தமிழாகவே இருக்கும். மற்ற திராவிட மொழிகளிலோ அது பெரும்பாலும் சமசுகிருதமாக இருக்கும். இது மற்ற திராவிட மொழிகளைப் ‌போலன்றி தமிழுக்குரிய தனிச்சிறப்பு ஆகும். 


</doc>
<doc id="95780" url="https://ta.wikipedia.org/wiki?curid=95780" title="தமிழ்நாடு அரசுப் பணியாளர் தேர்வாணையம்">
தமிழ்நாடு அரசுப் பணியாளர் தேர்வாணையம்

தமிழ்நாடு அரசுப் பணியாளர் தேர்வாணையம் ("Tamil Nadu Public Service Commission"- TNPSC) என்பது தமிழக அரசுப் பணிக்குத் தேவையானவர்களை தகுந்த போட்டித் தேர்வுகள் வாயிலாகத் தேர்வு செய்ய ஏற்படுத்தப்பெற்ற ஒரு அரசு சார்ந்த அமைப்பு ஆகும். இது இந்தியாவில் மாநில அளவில் உருவாக்கப்பெற்ற முதல் தேர்வாணையமாகும். 1929இல் சென்னை மாகாண சட்டமன்றத்தில் நிறைவேற்றப்பெற்ற ஒரு சட்டத்தின் மூலம் ஒரு தலைவர் மற்றும் இரண்டு உறுப்பினர்களை கொண்டு உருவாக்கப்பெற்றது. அப்பொழுது இதன் பெயர் The Madras Service Commission. மாநில மறுசீரமைப்புக்குப் பின் 1957இல் இது மதராசு அரசுப் பணியாளர் தேர்வாணையம் (Madras Public Service Commission) என்று பெயர் மாற்றம் செய்யப்பெற்று, சென்னையைத் தலைமையிடமாகக் கொண்டு செயல்படத் தொடங்கியது. சென்னை மாநிலம் என்பது தமிழ்நாடு என மாற்றம் பெற்ற பிறகு இதுவும் தானாகவே ”தமிழ்நாடு அரசுப் பணியாளர் தேர்வாணையம்” என்று மாறிவிட்டது.

தமிழக அரசால் ஏற்படுத்தப் பெற்ற இத் தேர்வாணையம் ஒரு தலைவர், மற்றும் குறிப்பிட்ட அளவிலான உறுப்பினர்களைக் கொண்டு செயல்படுகிறது.
இவர்களின் பணிவிதிகள் தமிழ்நாடு அரசுப் பணியாளர் தேர்வாணையம் ஒழுங்குமுறை சட்டம்,1954 கீழ் வரையறுக்கப்பட்டுள்ளன. 

தேர்வாணையம் ஆற்ற வேண்டிய பணிகள் என்ன என்பதன் விவரங்கள் இந்திய அரசியலமைப்பு சட்டத்தின் பிரிவு 320-இல் குறிப்பிடப்பட்டுள்ளன. இந்திய அளவில் ஒன்றிய அரசுப்பணியாளர் தேர்வாணையம் செயல்படுவது போல் தமிழக அளவில் இது செயல்படுகிறது.
அரசு அலுவலகங்களில் உதவியாளர் முதல் வருவாய்க் கோட்டாட்சியர், வட்டாட்சியர், நகராட்சி ஆணையாளர், துணைக் காவல் கண்காணிப்பாளர், துணை ஆட்சியர் அல்லது இது போன்ற முதன்மைப் பணிகளுக்குத் தேவையானவர்களைத் தகுந்த போட்டித் தேர்வுகள் நடத்தி தேர்வு செய்யும் பணிகளைச் செய்கிறது.

தமிழ்நாடு அரசு பணியாளர் தேர்வாணையத்தின் தலைவர் பதவிக்கு டாக்டர் கே. அருள்மொழி நியமிக்கப்பட்டுள்ளார். இவர் 62 வயது நிறைவுறும் வரை இப்பதவியில் இருக்கலாம்.



</doc>
<doc id="95783" url="https://ta.wikipedia.org/wiki?curid=95783" title="இலங்கை அரசுத் தலைவர் தேர்தல், 1982">
இலங்கை அரசுத் தலைவர் தேர்தல், 1982

இலங்கை அரசியல் வரலாற்றில் முதலாவது இலங்கை அரசுத் தலைவர் தேர்தல் (சனாதிபதித் தேர்தல்) 1982.அக்டோபர் 20ம் திகதி நடைபெற்றது. இத்தேர்தலின் நியமனப்பத்திரங்கள் 1982 செப்டம்பர் 17ம் திகதி கொழும்பு மாநகர சபை மண்டபத்தில் காலை 8.00 மணி முதல் 11 மணிவரை தேர்தல் ஆணையாளர் திரு. சந்திரானந்த டி. சில்வா அவர்களினால் ஏற்றுக் கொள்ளப்பட்டன. அங்கீகரிக்கப்பட்ட அரசியல் கட்சிகளினூடாக 6 வேட்பாளர்கள் நியமனப்பத்திரங்களைத் தாக்கல் செய்தனர்.


இத்தேர்தலில் 
ஆகியோரும் சுயேட்சை வேட்பாளர்களாக நியமனப்பத்திரங்களை தாக்கல் செய்தனர். இருப்பினும் சட்ட ஏற்பாடுகளுக்கமைய இவர்களின் நியமனப் பத்திரங்கள் தேர்தல் ஆணையாளரினால் நிராகரிக்கப்பட்டன.

1982ம் ஆண்டு அரசுத் தலைவர் தேர்தலின் போது ஐக்கிய தேசியக்கட்சி, ஸ்ரீலங்கா சுதந்திரக் கட்சி ஆகியவற்றுக்கிடையே போட்டி நிலவிய போதிலும்கூட மக்கள் மத்தியில் ஐக்கிய தேசியக் கட்சி சார்பு நிலையே மிகைத்திருந்தது.


20 அக்டோபர் 1982 நடைபெற்ற 1வது இலங்கை அரசுத்தலைவர் தேர்தலில் அகில இலங்கை ரீதியாக வாக்களிக்கத் தகுதி பெற்றிருந்த வாக்காளர் எண்ணிக்கை 8, 144, 015 ஆகும். ( அரசுத்தலைவர் தேர்தலின்போது இலங்கை பூராவும் ஒரு தொகுதியாகவே கருதப்படும்) இவர்களுள் 6, 602, 612 (81.06 %) வாக்காளர்கள் வாக்களித்த போதிலும்கூட, 6, 522, 147 (79.84 %) வாக்குகளே செல்லுடியான வாக்குகளாக இருந்தன. யாப்பு விதிகளுக்கிணங்க அரசுத்தலைவராகத் தேர்ந்தெடுக்கப்படக்கூடியவர் செல்லுபடியான வாக்குகளில் 50 சதவீதத்துக்கு மேற்பட்ட வாக்குகளைப் பெற்றாக வேண்டும். அதாவது இத்தேர்தலில் 3, 261, 074 வாக்குகளுக்கு மேல் பெறுபவரே அரசுத்தலைவராக தெரிவு செய்யப்படுவர். ஜே. ஆர். ஜெயவர்த்தனா 3, 450, 811 வாக்குகளை அதாவது 52.91 சதவீத வாக்குகளை பெற்றதினால் மக்களால் தேர்ந்தெடுக்கப்பட்ட நிறைவேற்று அதிகாரமிக்க சனாதிபதியாக 1983 பெப்ரவரி 04ம் திகதி மீளவும் சத்தியப்பிரமாணம் செய்துகொண்டார்.









</doc>
<doc id="95790" url="https://ta.wikipedia.org/wiki?curid=95790" title="இந்தியப் பொதுத் தேர்தல், 1996">
இந்தியப் பொதுத் தேர்தல், 1996

இந்தியக் குடியரசின் பதினோறாவது நாடாளுமன்றத் தேர்தல் 1996 ஆம் ஆண்டு நடைபெற்றது. தேர்தலில் வெற்றி பெற்ற உறுப்பினர்களைக் கொண்டு பதினோராவது மக்களவை கட்டமைக்கப்பட்டது. ஆளும் இந்திய தேசிய காங்கிரசு தோல்வியடைந்தது. ஆனால் எக்கட்சிக்கும் அறுதிப்பெரும்பான்மை கிட்டவில்லை. முதலில் தனிப்பெரும் கட்சியான பாரதீய ஜனதா கட்சியின் அடல் பிகாரி வாச்பாய் பிரதமரானார். ஆனால் நாடாளுமன்றத்தில் அவரால் பெரும்பான்மையை மெய்பிக்க முடியாததால் பதின்மூன்று நாட்களில் அவர் ஆட்சி கவிழ்ந்தது. பின்னர் மாநிலக் கட்சிகளும் கம்யூனிஸ்ட் கட்சிகளும் இணைந்து உருவாக்கிய ஐக்கிய முன்னணியின் தேவகவுடா காங்கிரசின் ஆதரவுடன் பிரதமரானார்.

இத்தேர்தலின் போது இந்திய மக்களவையில் 533 தேர்ந்தெடுக்கப்பட்ட உறுப்பினர்களும் நேரடியாக நியமிக்கப்பட்ட இரு ஆங்கிலோ-இந்தியர்களும் இருந்தனர். ஆட்சியில் இருந்த பி. வி. நரசிம்ம ராவ் அரசு ஆட்சியாளர் எதிர்ப்பு காரணமாக குறைவான இடங்களிலேயே வென்றது. எக்கட்சிக்கும் தனிப்பெரும்பான்மை கிட்டாமல் தொங்கு நாடாளுமன்றம் உருவானது. அதிக இடங்களை வென்ற கட்சியான பாரதீய ஜனதா கட்சியின் தலைவர் வாச்பாயை அரசமைக்க இந்தியக் குடியரசுத் தலைவர் அழைத்தார். பாஜகவுக்கு தனிப்பெரும்பான்மை இல்லையென்பதால் தேவையான ஆதரவைத் திரட்ட வாச்பாய்க்கு பதின்மூன்று நாட்கள் தரப்பட்டன. ஆனால் பிறகட்சிகள் பாஜக வை மதவாதக் கட்சி என்று சொல்லி அதற்கு ஆதரவளிக்க மறுத்துவிட்டன. வாச்பாய் பதவி விலகினார். இதற்குள், மாநிலக் கட்சிகளும் கம்யூனிஸ்ட் கட்சிகளும் சேர்ந்து ஐக்கிய முன்னணி என்ற கூட்டணியை உருவாக்கின. இக்கூட்டணிக்கு காங்கிரசு (அமைச்சரவையில் சேராமல்) வெளியிலிருந்து ஆதரவு தர முன்வந்தது. பிரதமர் பதவிக்கு அனைவராலும் ஏற்றுக்கொள்ளப்பட்ட கருநாடக மாநில முதல்வர் தேவகவுடா தேர்ந்தெடுக்கபபட்டார்.

தேர்தலுக்குப் பின் உருவான கூட்டணி ஆட்சி நிலவரம்:



</doc>
<doc id="95803" url="https://ta.wikipedia.org/wiki?curid=95803" title="தமிழ்நாடு இடைநிலை ஆசிரியர் பயிற்சிப் பள்ளிகள் பட்டியல்">
தமிழ்நாடு இடைநிலை ஆசிரியர் பயிற்சிப் பள்ளிகள் பட்டியல்

தமிழ்நாட்டிலுள்ள இடைநிலை ஆசிரியருக்கான பயிற்சிப் பள்ளிகள் நான்கு வகைகளாகப் பிரிக்கப்பட்டுள்ளன. அவை 

தமிழ்நாட்டில் மாவட்ட ஆசிரியர் கல்வி ஆராய்ச்சி மற்றும் பயிற்சி நிலையம் மாவட்டம் தோறும் அமைக்கப்பட்டுள்ளது. இந்தப் பயிற்சிப் பள்ளிகள் இருக்கும் ஊர், மாவட்டம் குறித்த பட்டியல் இது.

தமிழ்நாடு அரசின் கீழ் இயங்கும் அரசு இடைநிலை ஆசிரியர் பயிற்சி நிறுவனங்கள் கீழ்க்காணும் இடங்களில் உள்ளன. 

தமிழ்நாடு அரசின் உதவி பெறும் தனியார் இடைநிலை ஆசிரியர் பயிற்சிப் பள்ளிகளின் பட்டியல் இது. 

தமிழ்நாட்டில் தனியார் அமைப்பு, சங்கம் போன்றவற்றின் நிதியில் இயங்கும் இடைநிலை ஆசிரியர் பயிற்சிப் பள்ளிகளும் உள்ளன.



</doc>
<doc id="95806" url="https://ta.wikipedia.org/wiki?curid=95806" title="தமதேதவோ வானூர்தி நிலையம்">
தமதேதவோ வானூர்தி நிலையம்

மாஸ்கோ தமதேதவோ வானூர்தி நிலையம் ( "மஸ்கொவ்ஸ்க்கி அயெரபோர்த் தமதேதவா") உருசியாவின் மாஸ்கோவின் புறநகர்ப் பகுதியான "தமதேதவ்ஸ்க்கி மாவட்டத்தில்" அமைந்துள்ள ஒரு பன்னாட்டு வானூர்தி நிலையமாகும். மாஸ்கோ நகரின் மையத்திலிருந்து 42 கிமீ (26 மைல்) தொலைவில் உள்ளது. உருசியாவின் வானூர்தி நிலையங்களிலேயே பயணிகளின் எண்ணிக்கை கொண்டும் பொருட்களின் போக்குவரத்தைக் கொண்டும் மிகப்பெரும் வானூர்தி நிலையமாகும்(2009ஆம் ஆண்டை விட 19.2% கூடுதலாக 22.5 மில்லியன் பயணிகள் 2010ஆம் ஆண்டில் பாவித்துள்ளனர்). மாஸ்கோவில் உள்ள மூன்று வானூர்தி நிலையங்களில் ஒன்றாகும்; மற்றவை "செரமெத்தியேவோ", "வுனுக்கோவா" ஆகும்.
2003ஆம் ஆண்டில் இந்த வானூர்தி நிலையம் அகன்ற உடல் வானூர்திகளை செலுத்த ஏதுவாக விரிவாக்கப்பணிகளை மேற்கொண்டது. ஓடுபாதைகள்,நகர்பாதைகள் மற்றும் நிறுத்துமிடங்கள் இதற்கேற்றவாறு விரிவுபடுத்தப்பட்டு வலுப்படுத்தப்பட்டன. இதன் பின்னர் 2009ஆம் ஆண்டு இந்நிலையம் ஏர்பஸ் ஏ380 இரக புதிய பெரும் வானூர்திகளை இயக்க அனுமதி அளிக்கப்பட்டது. உருசியாவில் இவ்வித வானூர்திகளை இயக்க அனுமதிக்கப்பட்ட முதல் நிலையமாக தமதேதவோ விளங்கியது. தவிர இது பன்னாட்டு குடிமை வான்பயண அமைப்பின்(ICAO) F வகை சீர்தரத்தை அடைந்ததற்கான குறிப்பாகவும் அமைந்தது.





</doc>
<doc id="95807" url="https://ta.wikipedia.org/wiki?curid=95807" title="தங்க அரிசி">
தங்க அரிசி

தங்க அரிசி என்பது மரபணுப் பொறிமுறையின் மூலம் உயிர்ச்சத்து ஏ யின் முன்னோடித் தாதுவான பீட்டா கரோற்றினை இணைத்து உருவாக்கப்பட்ட புதிய நெல்லினமாகும். கடந்த 2000 ஆம் ஆண்டு பன்னாட்டு அரிசி ஆய்வு மையமும் (IRRI) ராக்கேபெல்லெர் அமைப்பும் (The rockefeller foundation) இணைந்து மரபணு மாற்ற உயிரினத்தின் ஐந்தாவது வருகையான இத்தங்க அரிசி உருவாக்கப்பட்டது.இது பற்றிய அறிவியல் தகவல்கள் 2000 ஆம் ஆண்டு Science சஞ்சிகையில் வெளியிடப்பட்டது.

உலகில் சுமார் 400 மில்லியன் மக்கள் உயிர்ச்சத்து ஏ குறைபாட்டினால் பாதிக்கப்பட்டுள்ளனர்.தங்க அரிசி உயிர்ச்சத்து ஏ குறைபாட்டை எதிர்கொள்ளும் நாடுகளில் அதை நிவர்த்திக்கக்கூடிய உணவாக உருவாக்கப்பட்டது.

2005 இல் தங்க அரிசி-2 எனும் மற்றொரு இனம் அறிவிக்கப்பட்டது. இது முன்னர் உருவான தங்க அரிசியைப் போல 23 மடங்கு பீட்டா கரோற்றினைக் கொண்டதாயுள்ளது. 

தங்க அரிசி சுவிஸ் தொழில் நுட்ப நிறுவனத்தின் உறுப்பு நிறுவனமான தாவர அறிவியல் நிறுவனத்தில் இன்கோ பொற்றிகஸ் (Ingo Potrykus) மற்றும் புறுவேக் பல்கலைக் கழக பேராசிரியர் பீற்றர் பேயர்(Peter Beyer) ஆகியோர்களால் உருவாக்கப்பட்டது. இச்செயற்றிட்டம் 1992 இல் ஆரம்பமானது.ஒரு முழுமையான உயிரியல் தொகுப்பிப்பாக அமைந்ததால் இக்கட்டுரை வெளியிடப்பட்ட 2000 ஆம் ஆண்டு தங்க அரிசி உயிரித் தொழில்நுட்பத்தின் முக்கிய அடைவாகக் கருதப்பட்டது.


</doc>
<doc id="95827" url="https://ta.wikipedia.org/wiki?curid=95827" title="திருவெளிப்பாடு (நூல்)">
திருவெளிப்பாடு (நூல்)

திருவெளிப்பாடு அல்லது யோவானுக்கு அருளப்பெற்ற திருவெளிப்பாடு ("Book of Revelation") என்னும் நூல் கிறித்தவ விவிலியத்தின் இரண்டாம் பகுதியாகிய புதிய ஏற்பாட்டில் இருபத்து ஏழாவது நூலாக அமைந்துள்ளது . இதுவே புதிய ஏற்பாட்டின் கடைசி நூலும் ஆகும். மூல மொழியாகிய கிரேக்கத்தில் இந்நூலின் பெயர் Apokalupsis Ioannou (Ἀποκάλυψις Ἰωάννου) எனவும் இலத்தீன் மொழிபெயர்ப்பில் Apocalypsis Ioannis எனவும் உள்ளது.

பழைய புராடஸ்தாந்து மொழிபெயர்ப்பில் இந்நூல் "வெளிப்படுத்தின விசேஷம்" என்னும் பெயர்கொண்டிருந்தது.

புதிய ஏற்பாட்டின் இறுதி நூலாகிய திருவெளிப்பாடு வேறுபட்டட ஓர் இலக்கிய வகையைச் சார்ந்தது. இதில் அடையாளங்கள் மிகுதியாக உள்ளன. இத்தகு திருவெளிப்பாட்டு இலக்கிய வகை கி.மு. 2ஆம் நூற்றாண்டையொட்டித் தோன்றி வளர்ந்ததாகத் தெரிகிறது. யூதர்கள் பிற இனத்தாரால் துன்புறுத்தப்பட்ட காலத்தில் நம்பிக்கையும் ஊக்கமும் ஆறுதலும் ஊட்டுவதற்காகவும் அக்கால நிகழ்ச்சிகளை ஒரு குறிப்பிட்ட பார்வையில் புரிந்துகொள்ள உதவுவதற்காகவும் திருவெளிப்பாட்டு வகை நூல்கள் உருவாயின. தானியேல் நூல் இத்தன்மை கொண்டது.

இந்நூலின் ஆசிரியர் தம்மை யோவான் எனக் குறிப்பிடுகிறார் (திவெ 1:1, 4, 9; 22:8). தாம் ஒரு திருத்தூதர் என்றோ இயேசுவின் சீடர் என்றோ அவர் தம்மைப் பற்றிக் கூறிக் கொள்ளவில்லை. மொழிநடை, இலக்கணம், இறையியல் கருத்துகள் ஆகியவற்றை ஆராய்ந்து பார்த்தால் இது நான்காம் நற்செய்தியை எழுதிய ஆசிரியரால் எழுதப்பட்டிருக்க இயலாது என்பது புலனாகும்.

தொடக்கக் காலத்திலிருந்தே கிறிஸ்தவ எழுத்தாளர்கள் இந்நூலின் ஆசிரியர் திருத்தூதர் யோவானே என்று கூறிவந்திருப்பது உண்மை எனினும், அகச்சான்று அடிப்படையில் பார்க்கும்போது இந்நூலாசிரியர் யோவான் என்னும் பெயருடைய தொடக்க கால மூப்ப்ர் ஒருவராய் இருந்திருக்க வேண்டும் என்று சொல்வதே முறையாகத் தெரிகிறது.

இந்நூல் எழுதப்பட்ட காலத்தில் கிறிஸ்தவர்கள் கொடிய துன்பங்களுக்கு இலக்காயினர். அது உரோமைப் பேரரசன் நீரோவின் காலம் (கி.பி. 54-68) எனச் சிலர் கூறுகின்றனர். ஆனால் பேரரசன் தொமீசியன் காலமாக (கி.பி. 89-96) இருக்கும் எனக் கூறுவதே ஏற்புடையதாகத் தெரிகிறது. உரோமை அதிகாரிகள் அரச வணக்கத்தைப் பரப்பிய நேரத்தில் உரோமைப் பேரரசர் சீசரைத் தெய்வமாக வணங்க மறுத்த கிறிஸ்தவர்கள் வெறுப்புக்கும் இகழ்ச்சிக்கும் இன்னலுக்கும் உள்ளானார்கள். இந்நிலையில்தான் இதன் ஆசிரியர் பத்மூ தீவிலிருந்து இதனை எழுதியிருக்க வேண்டும்.

அரசனைத் தெய்வமாக வழிபடும் வழக்கத்தை வாசகர்கள் துணிச்சலோடு எதிர்க்க வேண்டும். கடவுளுக்கும் சாத்தானுக்கும் இடையிலான இறுதிப் போர் விரைவில் வர இருக்கிறது. சாத்தான் கிறிஸ்துவின் சீடர்களுக்கு எதிராகத் துன்பங்களை மிகுதிப்படுத்துவான். ஆனால், கிறிஸ்தவர்கள் சாவுவரை உறுதியோடு இருக்க வேண்டும். அவர்களுக்கு அழிவு வராது என்பது உறுதி. கிறிஸ்து இயேசு வரும்போது அவர்கள் வெற்றி பெறுவார்கள். அப்போது கொடியவர்கள் என்றென்றைக்கும் அழிக்கப்படுவார்கள். கடவுளின் மக்களோ நிலைவாழ்வு பெறுவார்கள்.

மேற்சொல்லப்பட்ட கருத்தை நேரடியாகச் சொல்வது ஆபத்தாக முடியும். எனவே இந்நூலில் பற்பல அடையாளங்கள் பயன்படுத்தப்பட்டுள்ளன; காட்சிகள் மூலமாகவும் செய்திகள் சொல்லப்படுகின்றன. ஒரு சில அடையாளங்களும் அவற்றிற்கான விளக்கங்களும் கீழே தரப்படுகின்றன:





கிறிஸ்தவர்கள் தங்களுக்கு எதிராகச் செயல்பட்ட உரோமை ஆட்சியாளர்களின் கைகளில் அனுபவிக்கின்ற துன்பத்திற்குச் சின்னமாய் இருப்பவை கீழ்வருவன:


துன்புறுத்துவோருக்குச் சின்னங்களாய் இருப்பவை:


இங்கு பாபிலோன் எதிரிகளின் அரசனான உரோமையைக் குறித்து நிற்கிறது.

இயேசு கிறிஸ்துவுக்குக் கீழ்வரும் சின்னங்கள் பயன்படுத்தப்படுகின்றன:


கதிரவனை ஆடையாக உடுத்திய பெண் (திவெ 12:1-16) புதிய இஸ்ரயேலாகிய திருச்சபையைக் குறித்து நிற்கிறார்.

திருவெளிப்பாடு 21:1-7

பின்பு நான் புதியதொரு விண்ணகத்தையும் புதியதொரு மண்ணகத்தையும் கண்டேன். 
முன்பு இருந்த விண்ணகமும் மண்ணகமும் மறைந்துவிட்டன. 
கடலும் இல்லாமற் போயிற்று. 
அப்பொழுது புதிய எருசலேம் என்னும் திருநகர் கடவுளிடமிருந்து விண்ணகத்தை விட்டு இறங்கிவரக் கண்டேன். 
தன் மணமகனுக்காகத் தன்னையே அணி செய்து கொண்ட மணமகளைப்போல் அது ஆயத்தமாய் இருந்தது. 
பின்பு விண்ணகத்திலிருந்து எழுந்த பெரும் குரல் ஒன்றைக் கேட்டேன். 
அது, 'இதோ! கடவுளின் உறைவிடம் மனிதர் நடுவே உள்ளது. 
அவர் அவர்கள் நடுவே குடியிருப்பார். 
அவர்கள் அவருக்கு மக்களாய் இருப்பார்கள். 
கடவுள்தாமே அவர்களோடு இருப்பார்; 
அவரே அவர்களுடைய கடவுளாய் இருப்பார். 
அவர்களுடைய கண்ணீர் அனைத்தையும் அவர் துடைத்து விடுவார். 
இனிமேல் சாவு இராது. துயரம் இராது, அழுகை இராது, துன்பம் இராது; 
முன்பு இருந்தவையெல்லாம் மறைந்து விட்டன' என்றது. 
அப்பொழுது அரியணையில் வீற்றிருந்தவர், 
'இதோ! நான் அனைத்தையும் புதியது ஆக்குகிறேன்' என்று கூறினார். 
மேலும், 'இவ்வாக்குகள் நம்பத்தக்கவை, உண்மையுள்ளவை' என எழுது' என்றார். 
பின்னர் அவர் என்னிடம் கூறியது: 
'எல்லாம் நிறைவேறிவிட்டது; 
அகரமும் னகரமும் நானே; 
தொடக்கமும் முடிவும் நானே. 
தாகமாய் இருப்போருக்கு வாழ்வு அளிக்கும் நீரூற்றிலிருந்து 
நான் இலவசமாய்க் குடிக்கக் கொடுப்பேன். 
வெற்றி பெறுவோர் இவற்றை உரிமைப்பேறாகப் பெறுவர். 
நான் அவர்களுக்குக் கடவுளாய் இருப்பேன்; அவர்கள் எனக்கு மக்களாய் இருப்பார்கள்.'"

திருவெளிப்பாடு 22:1-5
"பின்பு அந்த வானதூதர் வாழ்வு அளிக்கும் தண்ணீர் ஓடிக்கொண்டிருந்த 
ஓர் ஆற்றை எனக்குக் காட்டினார். 
அது பளிங்குபோல் ஒளிர்ந்தது. 
அது கடவுளும் ஆட்டுக்குட்டியும் வீற்றிருந்த அரியணையிலிருந்து புறப்பட்டு, 
நகரின் தெரு நடுவே பாய்ந்தோடியது. 
ஆற்றின் இரு மருங்கும் வாழ்வுதரும் மரம் இருந்தன. 
மாதத்திற்கு ஒருமுறையாக அது ஆண்டுதோறும் பன்னிரு முறை கனி தரும். 
அதன் இலைகள் மக்களினங்களைக் குணப்படுத்தக் கூடியவை. 
சாபத்துக்கு உள்ளானது எதுவும் நகரில் இராது. 
கடவுளும் ஆட்டுக்குட்டியும் வீற்றிருக்கும் அரியணை அங்கு இருக்கும். 
கடவுளின் பணியாளர்கள் அவரை வழிபடுவார்கள்; 
அவரது முகத்தைக் காண்பார்கள். 
அவரது பெயர் அவர்களுடைய நெற்றியில் எழுதப்பட்டிருக்கும். 
இனி இரவே இராது. 
விளக்கின் ஒளியோ கதிரவனின் ஒளியோ அவர்களுக்குத் தேவைப்படாது. 
ஏனெனில் கடவுளாகிய ஆண்டவர் அவர்கள் மீது ஒளி வீசுவார்; 
அவர்கள் என்றென்றும் ஆட்சிபுரிவார்கள்."

</div>


</doc>
<doc id="95830" url="https://ta.wikipedia.org/wiki?curid=95830" title="அறிவியல் துறையில் தமிழர்கள்">
அறிவியல் துறையில் தமிழர்கள்

அறிவியல் துறையில் தமிழர்கள் என்பது உலகெங்கும் பரவியுள்ள அறிவியல் துறையைச் சார்ந்த, தமிழைத் தாய் மொழியாகக் கொண்ட அறிவியலாளர்கள், ஆய்வு மாணவர்கள், மற்றும் அவர்களது ஆய்வுகள் குறித்த பட்டியலாகும்.


96 உடல்தத்துவங்களாகப் பிரித்து மனித உடற்கூறியலை ( Human Anatomy) ஆராய்ந்தனர்.

நோயியல் (Pathology) துறையில் மிக ஆழமான ஆராய்ச்சிகளை மேற்கொண்டனர். மனிதர்களுக்கு ஏற்படும் நோய்கள் 4448 என்று வரையறுத்தனர். இது நோயியல் துறையில் அவர்களின் ஆழமான ஆராய்ச்சி அறிவைக் காட்டுகிறது. மூச்சுறுப்புகளில் ஏற்படும் நோய்களை கப நோய்கள் எனவும், செரிமான உறுப்புகளில் ஏற்படும் நோய்களைப் பித்த நோய்கள் எனவும், மற்றவற்றை வாத நோய்கள் எனவும் வகைப்படுத்தினர்.

மருந்தியல் (Pharmacology) பற்றி விரிவான ஆய்வு செய்தனர். அதன் பயனாக கண்டுபிடித்த மருந்துகளை 32 வகை உள்மருந்துகள், 32 வகை வெளிமருந்துகள் என வகைப்படுத்தினர். மருந்தியல் துறையில் ஏராளமான நூல்களைப் படைத்துள்ளனர்.

நரம்பியலை ஆராய்ந்து வர்ம மருத்துவத்தைக் கண்டுபிடித்தனர். இந்த வர்ம மருத்துவம் சித்தர்கள் கண்டுபிடித்த நரம்பியல் மருத்துவம் (Neurological medicine) ஆகும்.

வேதியியல் துறையை வாதம் என்ற பெயரில் ஆராய்ந்தனர். போகர் வேதியியல் துறையில் ஆழமான விரிவான ஆய்வுகளைச் செய்தவர். செயற்கையாக வேதிப்பொருள்களாகிய தாதுக்களைத் தயாரிக்கும் முறைகளைக் கண்டுபிடித்தனர். அதற்கு வைப்புமுறை என்று பெயரிட்டனர். சித்தர்கள் எழுதிய வாதநூல்கள் அனைத்தும் வேதியியல் துறையில் அவர்களின் ஆழமான ஆராய்ச்சியை வெளிப்படுத்துபவை ஆகும்.

விண்பொறியியல் துறையில் போகர் ஆராய்ந்திருக்கிறார். அதன் பயனாக பஞ்சபூதத்தால் செய்த ஆகாயப்புரவி என்ற விமானத்தைக் கண்டுபிடித்து சீனாவுக்குப் பயணம் செய்திருக்கிறார். ஆகாயப்புரவி என்ற விமானம் பற்றிய குறிப்புகளை போகர் ஏழாயிரம் என்ற நூலில் காணமுடிகிறது.

உடல், மனம், அறிவு வளர்ச்சிக்குப் பயன்படும் வகையில் யோக ஆய்வுகளைச் செய்து யோக நூல்களையும் படைத்தனர்.

மெய்யியல் என்னும் தத்துவத்துறையிலும் ஆய்வுகளைச் செய்தனர். தமது தத்துவ ஆய்வுச் சிந்தனைகளை ஞானநூல்களாகப் படைத்தனர். மொத்தத்தில் சித்தர்கள் பலதுறை வல்லுநர்களாக விளங்கினர்.

சித்த மருந்தியலையும் , சித்த வேதியியலாகிய வாதத்தையும் நவீன வேதியியல் பகுப்பாய்வுக்கு உட்படுத்தி ஆராய்வதன் மூலம் அறிவியல் உலகிற்குப் புதிய வெளிச்சத்தைத் தர முடியும். உலக அறிவியல் வரலாற்றில் சித்தர்களை அறிவியலாளர்களாகக் குறிப்பிடச்செய்ய வேண்டியது நமது கடமை.




</doc>
<doc id="95832" url="https://ta.wikipedia.org/wiki?curid=95832" title="ரோன் ஆறு">
ரோன் ஆறு

ரோன் () என்பது ஐரோப்பாவில் பாயும் முக்கிய ஆறுகளில் ஒன்று. இது சுவிட்சர்லாந்தில் உருவாகி அங்கிருந்து பிரான்சின் தென்-கிழக்கு ஊடாகப் பாய்கிறது. நடுநிலக் கடலின் வாயிலில் உள்ள ஆர்லெஸ் என்ற இடத்தில் இது "பெரும் ரோன்" ("Grand Rhône"), மற்றும் "சிறிய ரோன்" ("Petit Rhône") என்ற இரண்டு ஆறுகளாகப் பிரிகின்றது.


</doc>
<doc id="95838" url="https://ta.wikipedia.org/wiki?curid=95838" title="மகாராஷ்டிரா மக்களவை உறுப்பினர்கள்">
மகாராஷ்டிரா மக்களவை உறுப்பினர்கள்

2009 ஆம் ஆண்டு நடைபெற்ற இந்தியப் பாராளுமன்றத்தின் பதினைந்தாவது மக்களவைக்கு நடைபெற்ற தேர்தலில் மகாராஷ்டிரா மாநிலத்திலிருக்கும் 48 மக்களவைத் தொகுதிகளுக்கு உறுப்பினர்களாகத் தேர்வு செய்யப்பட்டவர்கள், அவர்கள் சார்ந்துள்ள கட்சி ஆகியவைகளைக் கொண்ட பட்டியல் இது. 

இம்மாநிலத்தில் கட்சி வாரியாக உள்ள மக்களவை உறுப்பினர்கள் எண்ணிக்கை:




</doc>
<doc id="95840" url="https://ta.wikipedia.org/wiki?curid=95840" title="இலங்கை தேசிய வாக்கெடுப்பு, 1982">
இலங்கை தேசிய வாக்கெடுப்பு, 1982

இலங்கை மக்கள் தீர்ப்பு வாக்கெடுப்பு, இலங்கை அரசியல் வரலாற்றில் முதல் தடவையாக டிசம்பர் 22, 1982ல் நடைபெற்றது. சனாதிபதி ஜே. ஆர். ஜயவர்தனா அப்போதைய நாடாளுமன்றத்தின் (பாராளுமன்றம்) பதவிக்காலத்தை மேலும் ஆறாண்டுகளுக்கு நீடிப்பதற்காகவே மக்களின் விருப்பத்தைக்கோரி இந்த வாக்கெடுப்பினை நடத்தினார்.

அரசறிவியலில் பயன்படுத்தப்படும் அடிப்படை எண்ணக்கருக்களுள் ஒன்றாக விளங்கும் மக்கள் தீர்ப்பு என்பது சனநாயகத்தின் ஓர் அங்கமாகக் கருதப்படுகின்றது. மக்கள் தீர்ப்பு (referendum) "ஒப்பங்கோடல்" எனும்போது அரசியலமைப்பு ஏற்பாடுகள், தேசிய முக்கியத்துவம் வாய்ந்த நிகழ்ச்சிகளின் போது பொது மக்களின் விருப்பு வெறுப்புக்களை மக்கள் மூலமாகவே அறிந்துகொள்ளும் வழிமுறை என பொருள் கொள்ளப்படுகிறது.

அரசியல் நிர்வாகத்தில் பொதுமக்களையும் தொடர்புபடுத்த வேண்டும் என்ற கருத்தினை ஜெக்குலின் ஜின் ரூசோ 1762ல் முன்வைத்தார். 'தனது பிரதிநிதிகள் மூலம் நடைமுறைப்படுத்தப்படும் அரசாங்க செயற்பாடுகளைப் பொது மக்களின் விருப்பத்திற்கமைய செயற்படுத்துவது பயனுறுதி வாய்ந்தவையாகும" என்பது இவரின் வாதமாகும். 1793ல் பிரான்சிய அரசியலமைப்பில் 'மக்கள் தீர்ப்பு' எனும் அம்சம் முதன் முதலாக இடம்பெறலாயிற்று.

1978ம் ஆண்டு அரசியலமைப்பில் காணப்படும் சனநாயத்தன்மை மிக்க ஓர் அம்சமாக இது கருதப்படுகிறது. 1978ம் ஆண்டு அரசியலமைப்பின் கீழ் மக்கள் தீர்ப்புக்கான சட்டவிதிகளைப் பின்வருமாறு தொகுத்து நோக்கலாம்.


1ம் உறுப்புரை:

2ம் உறுப்புரை:

3ம் உறுப்புரை

6ம் உறுப்புரை

7ம் உறுப்புரை

8ம்உறுப்புரை

9ம் உறுப்புரை

10ம் உறுப்புரை

11ம் உறுப்புரை

30(2) உறுப்புரை

62(2) உறுப்புரை

மேற்குறித்த விடயங்களில் மாற்றங்களை அல்லது திருத்தங்களை மேற்கொள்ள வேண்டுமாயின் மக்கள் தீர்ப்புக்கு விடப்படல் வேண்டும். 

மேலும் தேசிய முக்கியத்துவம் வாய்ந்த பிரச்சினைகளின் போது மக்களின் தீர்ப்பிற்காக குறித்த பிரச்சினையை முன்வைக்கும் அதிகாரம் சனாதிபதிக்கு உண்டு.

சனாதிபதி மக்கள் தீர்ப்பிற்காக சமர்ப்பிக்கும் வழிமுறை (சுருக்கமாக)

1. மக்கள் தீர்ப்பிற்காக அமைச்சரவை சான்றுரை அளித்துள்ள அல்லது.

2. மக்களின் அங்கீகாரத்தைப் பெற வேண்டும் என உயர்நீதிமன்றம் தீர்ப்பளித்துள்ள ஏதேனுமொன்று. இவை பாராளுமன்றத்தில் 2/3 பெரும்பான்மையின் குறித்த சட்டமூலத்தை மக்கள் தீர்ப்புக்காக சானாதிபதி சமர்ப்பிப்பார்.





சனாதிபதியால் மக்கள் தீர்ப்புக்கான அறிவிப்பு விடுக்கப்பட்ட பின் மக்கள் தீர்ப்பு தேர்தலை நடத்தும் பொறுப்பு தேர்தல் ஆணையாளரைச் சார்ந்தது. 1978ம் ஆண்டு அரசியலமைப்பு சட்டவிதிகள், 1981 - 7ம் இலக்க பாராளுமன்ற சட்டமூலம் என்பவற்றுக்கு இணங்க இத்தேர்தல் நடத்தப்படுதல் வேண்டும்.

1981 - 7ம் இலக்க பாராளுமன்ற சட்டமூலத்துக்கிணங்க மக்கள் தீர்ப்புக்காக விடப்படும் பிரேரணை வினா வடிவில் முன்வைக்கப்படுதல் வேண்டும். அவ்வாறாயின் வாக்காளர் அப்பிரேரணைக்கு விருப்பமாயின் 'ஆம்' எனவும் விருப்பமில்லையெனில் 'இல்லை' எனவும் வாக்கினை வழங்குதல் வேண்டும்.

வாக்குச் சீட்டில் 'ஆம்' 'இல்லை' என்ற சொற்கள் மும்மொழியிலும் அச்சிடப்பட்டிருக்கும். 'ஆம்' என்ற சொல்லுடன் 'விளக்கு' அடையாளமும் 'இல்லை' என்ற சொல்லுடன் 'குடம்' என்ற அடையாளமும் அச்சிடப்பட்டிருத்தல் அவசியமாகும்.

இலங்கை அரசியல் வரலாற்றில் முதல் தடவையாக டிசெம்பர் 22, 1982 இல் நடைபெற்றது. சனாதிபதி ஜே. ஆர். ஜயவர்தனா அப்போதைய நாடாளுமன்றத்தின் (பாராளுமன்றம்) பதவிக்காலத்தை மேலும் ஆறாண்டுகளுக்கு நீடிப்பதற்காகவே மக்களின் விருப்பத்தைக்கோரி இந்த வாக்கெடுப்பினை நடத்தினார்.

நாடாளுமன்றத்தின் (பாராளுமன்றம்) பதவிக்காலத்தை மேலும் ஆறாண்டுகளுக்கு நீடிப்பதற்கான விருப்பம்

ஆம் - (ஆதரவாக) விளக்கு சின்னம் - 3,141,223 (54.66%)

இல்லை - (எதிராக) குடம் சின்னம் - 2,605,983 (45.34%)

செல்லுபடியான வாக்குகள் - 5,747,206 (99.63%)

நிராகரிக்கப்பட்ட வாக்குகள் - 21,456 (0.37%)

அளிக்கப்பட்ட வாக்குகள் - 5,768,662 
அளிக்கப்பட்ட வாக்கு விகிதம் - 70.82%

பதியப்பட்ட மொத்த வாக்குகள் - 8,145,015

இதன்படி நாடாளுமன்றத்தின் (பாராளுமன்றம்) பதவிக்காலம் மேலும் ஆறாண்டுகளுக்கு நீடிக்கப்பட்டது





</doc>
<doc id="95847" url="https://ta.wikipedia.org/wiki?curid=95847" title="பயனர் (கணினியல்)">
பயனர் (கணினியல்)

பயனர் (user) எனும் சொல்லானது கணனியில் துறையில் பயன்படுத்துவோர் மற்றும் பயன்பெறுவோர் எனும் இரண்டு பொருற்களை முதன்மையாகக் கொண்டது. கணினித் துறையில் "பயனர்" எனும் சொல் மனிதர்களையும் மனிதரல்லாத அதேவேளை மனிதரால் இயக்கும் தானியங்கிகளையும் சிலநேரம் குறிக்கும்.

கணினியில் பயனர் எனும் சொல்லானது, கணினியைப் பயன்படுத்தும் ஒருவரைக் குறிக்கும். எல்லா கணினிகளிலும் பயனர் (User) எனும் பதிவு பக்கம் கட்டாயம் இருக்கும். அங்கே இந்த "பயனர்" எனும் பதிவு பக்கத்தை அல்லது பெயரை அநேகமாக கணினியை வாங்கியப்பின் பயன்படுத்துபவர் தனது பெயரை அல்லது தான் விரும்பு பெயரை இட்டு மாற்றம் செய்துக்கொள்வார். இங்கே "பயனர்" எனும் சொல்லானது அக்கணினியை பயன்படுத்துபவரும் பயன்பெறுபவரும் ஆகிய இரண்டு பொருற்களை உணர்த்துகிறது. 

இணையத்தில் பயனர் எனும் சொல்லானதும் இணையத்தைப் பயன்படுத்துவோர் மற்றும் பயன்பெறுவோர் எனும் இருபொருள் கொண்டதே ஆகும். அதனடிப்படையில் இணையத்தை பயன்படுத்தும் அனைவரும் பயனர்களே ஆவர். சில இணையத்தளங்களில் பயனர் பக்கங்கள் உள்ளன. அந்த பயனர் பக்கங்களை பார்வையிட பொதுவாக எல்லாப் பயனர்களுக்கும் முடியுமாயினும், அவற்றின் உள்நுழைந்து மேலதிகமான பயன்களைப் பெறுவதற்கு பயனராக பதிவு செய்தல் அவசியமாகும்; இதனை பயனராக கணக்கு திறத்தல் என்றும் கூறப்படுக்கின்றது. பயனராக பதிவு செய்வதற்கு அல்லது ஒரு பயனர் கணக்கு திறப்பதற்கு ஒரு பயனர் பெயரும் அவசியமாகும். பயனர் பெயர் என்பது தாம் விரும்பு வகையில் ஒருவர் இட்டுக்கொள்ளும் பெயராகும். 

இந்த "பயனர்" எனும் சொல் தொடர்பில் பல திறனாய்வாளர்களிடம் மாற்றுக்கருத்துக்களும் உள்ளன. சில கணினியல் தொழில்சார் திறானாய்வாளர்கள் இந்த "பயனர்" எனும் சொல் ஏற்புடையதல்ல என்றும் அச்சொல் தொடர்பில் தமது விருப்பமின்மையையும் தெரிவித்துள்ளனர்; அத்துடன் இந்த "பயனர்" எனும் சொற்பதம் மாற்றம் பெறவேண்டும் என்பதனையும் வலியுருத்துகின்றனர்.



</doc>
<doc id="95849" url="https://ta.wikipedia.org/wiki?curid=95849" title="யூசுஃப் பதான்">
யூசுஃப் பதான்

யூசுஃப் கான் பதான் (Yusuf Khan Pathan பிறப்பு 17 நவம்பர் 1982) ஓர் இந்தியத் துடுப்பாட்டக்காரர். முதல்தரத் துடுப்பாட்டத்தில் 2001/02 காலத்தில் காலடி வைத்தார். மிகவும் ஆற்றலுடைய வலதுகை மட்டையாளரும் வலதுகை புறத்திருப்ப பந்து வீச்சாளருமாவார். இவரது தம்பி இர்ஃபானும் ஓர் இந்தியத் துடுப்பாட்டக்காரர் ஆவார். இளவலாக இருந்தபோதும் இந்திய அணியில் முதலில் இடம்பெற்றது இர்ஃபானே.




</doc>
<doc id="95850" url="https://ta.wikipedia.org/wiki?curid=95850" title="ஜெட்பர்க் நடவடிக்கை">
ஜெட்பர்க் நடவடிக்கை

செட்பர்க் நடவடிக்கை ("Operation Jedburgh", ஜெட்பர்க் நடவடிக்கை) என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு ரகசிய நாசவேலை நடவடிக்கை. இதில் நாசி ஜெர்மனியின் ஆக்கிரமிப்பில் இருந்த பிரான்சு, பெல்ஜியம், நெதர்லாந்து நாடுகளில் இயங்கி வந்த உள்நாட்டு எதிர்ப்புப் படைகளுக்குத் துணையாகச் செயல்பட நேச நாட்டு சிறப்புப் படை அதிகாரிகள் வான்குடை மூலம் அந்நாடுகளுக்கு அனுப்பப்பட்டனர். 

1940ல் பிரான்சு, பெல்ஜியம், நெதர்லாந்து ஆகிய நாடுகள் நாசி ஜெர்மனியால் தோற்கடிக்கப்பட்டு ஆக்கிரமிக்கப்பட்டன. இந்த நாடுகளில் நாசி ஆட்சிக்கு எதிராக உருவான உள்நாட்டு எதிர்ப்பு இயக்கங்களுக்கு ஆயுதப் பயிற்சியளித்து தேவையான தளவாடங்களை வழங்க பிரிட்டன் மற்றும் இந்நாடுகளில் நாடு கடந்த அரசுகள் திட்டமிட்டன. பிரிட்டனின் சிறப்பு நடவடிக்கைகள் செயற்குழு, அமெரிக்காவில் மேல்நிலை உத்திச் சேவைகளுக்கான அலுவலகம், சுதந்திர பிரெஞ்சு அரசின் உளவு மற்றும் நடவடிக்கைகளுக்கான நடுவண் அமைப்பு ஆகியவை ஒன்றிணைந்து ஜெட்பர்க் நடவடிக்கையைத் தொடங்கின. இதில் மூன்று உறுப்பினர்களைக் கொண்ட குழுக்கள் பயிற்சி அளிக்கப்பட்டு நாசி ஆக்கிரமிப்பு நாடுகளில் வான்குடை வழியாக தரையிறக்கப்பட்டனர். “ஜெட்பர்குகள்” என்று அழைக்கப்பட்ட இக்குழுவினர் உள்நாட்டு எதிர்ப்புப் படையினருக்கு ஆயுதப் பயிற்சி, நாச வேலைப் பயிற்சி, கொரில்லாப் போர்முறைகள் ஆகியவற்றில் பயிற்சி அளித்தனர். எதிர்ப்புப் படையினருக்கும் நேச நாட்டுப் போர்த் தலைமையகத்துக்கும் இடைமுகமாகச் செயல் பட்டனர். 1944ல் மேற்கு ஐரோப்பா மீது நேச நாட்டுப் படைகள் கடல்வழியாகப் படையெடுத்த போது, அவற்றுக்குத் துணையாக ஜெர்மானிய படைநிலைகளுக்குப் பின்னால் நாச மற்றும் சீர்குலைப்பு வேலைகளிலும் இக்குழுக்கள் ஈடுபட்டன.



</doc>
<doc id="95851" url="https://ta.wikipedia.org/wiki?curid=95851" title="மேற்கு வங்காளம் மக்களவை உறுப்பினர்கள் 2009">
மேற்கு வங்காளம் மக்களவை உறுப்பினர்கள் 2009

2009 ஆம் ஆண்டு நடைபெற்ற இந்தியப் பாராளுமன்றத்தின் பதினைந்தாவது மக்களவைக்கு நடைபெற்ற தேர்தலில் மேற்கு வங்காளம் மாநிலத்திலிருக்கும் 42 மக்களவைத் தொகுதிகளுக்கு உறுப்பினர்களாகத் தேர்வு செய்யப்பட்டவர்கள், அவர்கள் சார்ந்துள்ள கட்சி ஆகியவைகளைக் கொண்ட பட்டியல் இது. 

இம்மாநிலத்தில் கட்சி வாரியாக உள்ள மக்களவை உறுப்பினர்கள் எண்ணிக்கை:




</doc>
<doc id="95852" url="https://ta.wikipedia.org/wiki?curid=95852" title="மாற்றுக்கருத்து">
மாற்றுக்கருத்து

மாற்றுக்கருத்து என்பது ஒரு திட்டத்தை முன்னெடுத்து செல்லும் போது, பொதுவாக எல்லோரும் சிந்திக்கும் வழிமுறையில் இருந்து மாறுப்பட்ட அதேவேளை ஏற்கத்தகுந்ததும் சிறந்ததுமான கொள்கையினை அல்லது திட்டத்தை முன்வைப்பதனைக் குறிக்கும். மாற்றுக்கருத்து என்பதனை ஒரு அமைப்பின் அல்லது திட்டத்தின் உள்ளிருந்து அல்லது வெளியில் இருந்து என்றாலும் முன்வைக்கலாம். ஆனால் அவை அவை அந்த குறிப்பிட்ட அமைப்பின் அல்லது திட்டத்தின் வளர்ச்சியை நோக்காகக் கொண்டதாக இருத்தல் வேண்டும். அவ்வாறான மாற்றுக்கருத்து சிந்தனைகள் பல்வேறு மட்டத்தின் அறிவியலாளர்கள் மற்றும் திறனாய்வாளர்கள் போன்றோரால் வரவேற்கப் படுகின்றது. சில மாற்றுக்கருத்து சிந்தனையாளர்களின் தோற்றம் என்பது உலக போக்கினையே மாற்றியமைத்தவைகளும் உள்ளன. 

உலகளவில் போற்றப்படும் மாற்றுக்கருத்து சிந்தனையாளர்கள் எனும் வரிசையில் ...

மாற்றுக்கருத்து எனக் கூறிக்கொண்டு ஒரு அமைப்பு அல்லது திட்டம் குறித்த எந்த நன்னோக்கும் அற்ற வகையில் உள்ளிருந்து அல்லது வெளியில் இருந்து விடப்படும் கருத்துக்கள் அல்லது அறிக்கைகள் "மாற்றுக்கருத்து" எனும் வகையில் சாராது. அவ்வாறானவை பெரும்பாலும் ஒரு அமைப்பினை அல்லது திட்டத்தை சீர்குழைப்பதற்கு, எதிர்பதற்கு, மக்கள் மனங்களில் இருந்து எதிர்ப்பலைகளை தோற்றுவிப்பதற்கு, பிழையான கருத்துக்களை புகுத்துவதற்கு திட்டமிட்டு விடப்படும் கருத்துக்கள் அல்லது அறிக்கைகள் மட்டுமே ஆகும். இவ்வாறானவை சமுதாயத்தில் பிழையான கருத்துக்களை மக்கள் மத்தியில் விதைப்பதுடன் பாரிய அபாயங்களை தோற்றுவிப்பதற்கும் வழி வகுத்து விடுகின்றன.


</doc>
<doc id="95853" url="https://ta.wikipedia.org/wiki?curid=95853" title="ஃபலேசு">
ஃபலேசு

ஃபலேசு (, ஃபலேஸ்) என்பது பிரான்சின் வடமேற்குப் பகுதியில் அமைந்துள்ள “கம்யூன்” என்னும் பிரஞ்சு நிர்வாகப் பிரிவு வகையைச் சேர்ந்த ஒரு உள்ளூராட்சிப் பிரிவு. இது கீழை நார்மாண்டியின் கல்வாடோ பகுதியில் அமைந்துள்ளது. 2012 ஆம் ஆண்டுக் கணக்கின்படி இதன் மக்கள்தொகை 8,413.

கௌணின் ("Caen") தென்கிழக்கில் தொலைவில் தீவ் ஆற்றின் துணை ஆறான ஆண்த ஆற்றங்கரையில் ஃபலேசு அமைந்துள்ளது.

இங்கிலாந்தை ஆண்ட முதலாம் நார்மன் மன்னரான வாகையாளர் வில்லியம் ஃபலேசில் பிறந்தவர். 

இரண்டாம் உலகப் போரில் ஃபலேசின் பெரும்பகுதி குண்டுவெடிப்பால் அழிவுற்றது. ஆகத்து 1944 ல் நிகழ்ந்த தாக்குதலில் இரண்டு ஜெர்மானியப் படைகள் நேச நாட்டுப்படைகளால் சுற்றிவளைக்கப்பட்டு அழிக்கப்பட்டன. 10,000 ஜெர்மானியப் படை வீரர்கள் கொல்லப்பட்டனர்; 50,000 படை வீரர்கள் சிறைபிடிக்கப்பட்டனர்.



</doc>
<doc id="95866" url="https://ta.wikipedia.org/wiki?curid=95866" title="ஆணியல் பெண்">
ஆணியல் பெண்

ஆணியல் பெண் (Tomboy) என்பது ஒரு ஆணின் இயல்பான குணியியல்புகள் இருப்பதாகக் காணப்படும் அல்லது வெளிக்காட்டும் பெண்களை குறிக்கும். குறிப்பாக இந்த ஆணியல் பெண்களிடன் உடை, நடை, அலங்காரம் ஆண்களைப் போன்றே இருக்கும். சிலரது குரலும் ஆண் தன்மையுடைவையாகவும் காணப்படுகின்றன.

ஒரு "ஆணியல் பெண்" எப்போதும் ஒரு ஆணை பார்த்து சலனப் படுபவராக இருக்க மாட்டார். ஆண்களை "அடே நண்பா" என்று அழைத்து தானும் ஒன்றாக ஆண்களுடன் இணைந்து விளையாட்டு முதல் அனைத்து செயல்பாடுகளிலும் இணைந்து பங்குபற்றுவோர்களாகக் காணப்படுவார். இதையறியாத ஆண்கள் அவர்களை சாதாரணப் பெண்களாக நினைத்து பழக முற்படுகையில் சிக்கல் உருவாகின்றது. அவ்வாறான நிலையில் ஆண்களுடன் உறவு நிலையை விரும்பாத ஆணியல் பெண்கள் ஒதுங்கிக்கொள்வதனையும் காணக்கூடியதாக உள்ளது.

ஆங்கிலத்தில் பேச்சு வழக்கில் ஒரு சொல் ("Tomboy" ) இருப்பினும், ஆங்கில அகராதிகளில் வேறு விளக்கம் ("A boyish girl") கொடுக்கப்பட்டுள்ளது.

இவ்வாறான பெண்கள் ஆண்களுடனான இல்லற வாழ்வை விரும்புவதில்லை. இலங்கை, இந்தியா உட்பட பல நாடுகளில் இவ்வாறானவர்களின் இயல்பு தன்மை காணப்படாததால் அல்லது புறக்கணிக்கப்படுவதால் ஆண்களுடன் ஏற்படுத்திவைக்கும் இல்லற வாழ்வில் சிக்கல்களும் தோன்றுகின்றன. சில மேற்கத்தைய நாடுகளில் இவ்வாறானவர்களில் குணயியல்புகள் பரீசிலிக்கப் பட்டு இவர்களையும் சமூகத்தில் சமமானவர்களாக மதித்து, அவர்களின் விருப்புக்கமைய உறவு வைத்துக்கொள்ளும் இன்னொரு பெண்ணுடனான உறவை மனிதநேய அடிப்படையில் ஏற்றுக்கொள்ளப் படுகின்றன. இவ்வாறு ஏற்றுக்கொள்ளும் நிலையிலேயே திருமணங்களும் தற்காலத்தில் நடைப்பெற்று வருகின்றன.

ஐக்கிய நாடுகள் சட்டத்திலும் இவர்களுக்கான அங்கீகாரம் உள்ளது. குறிப்பிட்ட சில நாடுகளில் இவ்வாறான ஆணியல் பெண்களின் உறவு வாழ்க்கை முறை சட்டவிரோதமாக பார்க்கப்படுவதால், அவர்கள் தமது கோரிக்கையை ஐக்கிய நாடுகள் ஆணையத்தில் அதற்கான பிரிவில் முறையிடுவதன் ஊடாக, கோரிக்கைகள் பரிசீலனைக்கு ஏற்றுக்கொள்ளப்படுகின்றன.

ஜீ தமிழ் தொலைக்காட்சியில் ஒளிபரப்பாகும் சத்யா என்ற தொடர் ஆணியல் பெண்ணின் வாழ்வை மையமாகக் கொண்டு எடுக்கப்பட்ட முதல் தமிழ்த் தொடர் ஆகும்.


</doc>
<doc id="95874" url="https://ta.wikipedia.org/wiki?curid=95874" title="யக் பெறய">
யக் பெறய

யக் பெறய ("Yak Beraya") என்பது இலங்கையின் ஒரு தாள வாத்தியக் கருவியாகும். பெறய என்னும் சிங்களச் சொல் மேளம் எனும் இசைக்கருவியைக் குறிக்கும்.

இலங்கையில் யக் பெறய, றுகுண பெறய, தெவில் பெறய, பகத்தரட்ட பெறய என்பன தாழ்நிலப் பகுதி (தெற்குப் பகுதி) நாட்டியங்களுடன் இணைந்த பாரம்பரிமான மேளங்களாகும். நீண்ட உருளை வடிவமான இந்த இசைக்கருவி இரண்டு கைகளாலும் இசைக்கப்படுகின்றது.

யக் பெறய கிட்டத்தட்ட 3 அடி நீளமானதும், 1 அடி 3 அங். விட்டம் உடையதும் ஆகும். இதன் வட்டப் பகுதி மான் தோலினால் ஆனது.




</doc>
<doc id="95876" url="https://ta.wikipedia.org/wiki?curid=95876" title="பிரகீத் எக்னலிகொட">
பிரகீத் எக்னலிகொட

பிரகீத் எக்னலிகொட ("Prageeth Eknaligoda") இலங்கையின் ஊடகவியலாளரும், கேலிச்சித்திர ஓவியரும் ஆவார். சுதந்திர ஊடக அமைப்பைச் சேர்ந்த இவர் லங்காநியூஸ்.கொம் இணையத்தளத்தின் ஊடகவியலாளராகப் பணியாற்றியவர். இவர் இலங்கை அரசுத்தலைவர் தேர்தலுக்கு இரண்டு நாட்களுக்கு முன்னர், 2010, சனவரி 24 ஆம் நாள் இரவு 08:30 மணியளவில் கொஸ்வத்தை என்ற இடத்தில் வைத்துக் காணாமல் போனதாக முறையிடப்பட்டது
. இவர் இலங்கை அரசு சார்பானவர்களால் கடத்தப்பட்டதாக அவரது குடும்பத்தினர் நம்புகின்றனர், ஆனாலும் இதனை அரசாங்கள் மறுத்துள்ளது.

இரண்டு பிள்ளைகளின் தந்தையான பிரகீத் முன்னொரு தடவையும் கடத்தப்பட்டு விசாரிக்கப்பட்டு விடுவிக்கப்பட்டார். முன்னாள் இராணுவத் தளபதி சரத் பொன்சேகாவை மையப்படுத்தி "போர் ஒன்றை வெற்றி கொள்வதற்கான இரகசியங்கள்' என்ற 40 நிமிட நேர ஆவணத் திரைப்படத்தைத் தயாரித்தவர்களில் இவரும் ஒருவர்.

எக்னலிகொட காணாமல் போன நிகழ்வை விளக்கி பன்னாட்டு மன்னிப்பு அவை அறிக்கை வெளியிட்டுள்ளது. எல்லைகளற்ற செய்தியாளர்கள் என்ற அமைப்பும் இவரைப்பற்றித் தனது கரிசனையை வெளிப்படுத்தியுள்ளது. கொழும்பு குற்றப்பதிவுத் திணைக்களம் எக்னலிகொட காணாமல் போனமை குறித்து விசாரணைகளை மேற்கொண்டிருந்தது. ஆனாலும் இவர் இதுவரையில் கண்டுபிடிக்கப்படவில்லை.




</doc>
<doc id="95879" url="https://ta.wikipedia.org/wiki?curid=95879" title="இலங்கை அரசுத் தலைவர் தேர்தல், 1988">
இலங்கை அரசுத் தலைவர் தேர்தல், 1988

இலங்கை அரசியல் வரலாற்றில் இரண்டாவது இலங்கை அரசுத் தலைவர் தேர்தல் (சனாதிபதித் தேர்தல்) 1988 டிசம்பர் 19ம் திகதி நடைபெற்றது. இத் தேர்தலுக்கான நியமனப்பத்திரங்கள் 1988 நவம்பர் 10ஆம் திகதி காலை 9.00 மணி முதல் 11.00 மணி வரை கொழும்பு மாநகர சபை மண்டபத்தில் ஏற்றுக் கொள்ளப்படுமென தேர்தல் ஆணையாளர் திரு. சந்திரானந்த டி சில்வா அவர்களினால் அறிவிக்கப்பட்டது. இதற்கிணங்க 3 அபேட்சகர்கள் தமது வேட்புமனுக்களைத் தாக்கல் செய்தனர்.


தமிழ் ஈழ விடுதலைப் புலிகளினால் வடக்கு, கிழக்கு பகுதிகளில் நடத்தப்பட்டு வந்த யுத்தத்தினாலும், தென்பகுதியில் மக்கள் விடுதலை முன்னணியினரால் நடத்தப்பட்டு வந்த கலவரங்களினாலும் தேசத்திலே ஓர் அமைதியற்ற சூழ்நிலையே இடம் பெற்றுவந்ததெனலாம். இலங்கையின் 1வது இலங்கை அரசுத் தலைவர் தேர்தலுடன் ஒப்பு நோக்கும் போது மிகவும் பிரச்சினைக்குரிய கால கட்டமாகவே இக்கால கட்டம் விளங்கியது.

பல ஆண்டுகளாக வடக்குப் பகுதியிலும், 1987 இலங்கை - இந்திய ஒப்பந்தத்தை அடுத்து தென்பகுதிகளிலும் வன்முறைகள் தொடர்ந்து கொண்டிருந்தன. இருப்பினும், 1988ல் நடைபெற்ற மாகாணசபைத் தேர்தல்கள் பிரச்சினைகளின் மத்தியிலேனும் நடத்த முடிந்தமையினால் இலங்கை அரசுத் தலைவர் தேர்தலையும், தொடர்ந்து பொதுத் தேர்தலையும் நடாத்துவதில் அரசு உறுதியாகச் செயற்பட்டது. (மறுபுறமாக யாப்பு விதிகளின்படி சனாதிபதியினதும், பாராளுமன்றத்தினதும் பதவிக்காலங்களை நீடிக்க முடியாத நிலையும் இருந்தது)

1988ம் ஆண்டின் இறுதி அரைப்பகுதிகளில் நிலைமை மிகமிக மோசமான முறையிலே இருந்தது. மக்களின் அன்றாட வாழ்க்கை நிலை பெரும் பாதிப்புக்குள்ளாகியிருந்தது. போக்குவரத்து, தபால், தந்தித் தொலைத் தொடர்புகள் சீர்குலைந்திருந்தன. அடிக்கடி தூண்டப்பட்ட வேலை நிறுத்தங்கள், ஹர்த்தால் நடவடிக்கைகள் அரசாங்கத்தினாலும், தீவிரவாதிகளினாலும் பிறப்பிக்கப்பட்ட ஊரடங்கு உத்தரவுகள் அரசாங்க இயந்திரத்தை ஸ்தம்பிதமடையச் செய்திருந்தன. இலங்கை பூராவும் மக்கள் மத்தியில் ஒருவித நம்பிக்கையற்ற நிலைமையே காணமுடிந்தது.

1988 டிசம்பர் 19ம் திகதியன்று தேர்தல் நடைபெறுமென அறிவிக்கப்பட்ட போதிலும்கூட, தேர்தலை நடத்துவதில் அரசாங்கமும் பாரிய இடர்பாடுகளை எதிர்நோக்கியது. தேர்தல் அதிகாரிகளை சில வாக்கெடுப்பு நிலையங்களுக்கு அனுப்பமுடியாத நிலைகூட ஏற்பட்டன. மறுபுறமாக பல பகுதிகளில் வாக்காளர்களும் அச்சுறுத்தப்பட்டனர். வாக்களிக்கச் சென்றால் கொலை செய்யப்படுவர் என்ற பகிரங்க அறிவித்தல்களும் விடுக்கப்பட்டன.

பொலிஸ் அறிக்கையின்படி இலங்கை அரசுத் தலைவர் தேர்தலுக்கு நியமனப்பத்திரம் கோரப்பட்ட தினத்தில் இருந்து தேர்தல் நடைபெற்ற திகதிவரை 500க்கு மேற்பட்ட கொலைச் சம்பவங்கள் இடம்பெற்றுள்ளதைக் காணமுடிகிறது. இவர்களுள் மாகாணசபை உறுப்பினர்கள் நால்வரும், அரசாங்க உத்தியோகத்தர்கள் மூவரும், 360க்கு மேற்பட்ட பொதுமக்களும் கொலை செய்யப்பட்டுள்ளனர்.

அத்துடன், 100க்கும் மேற்பட்ட காவல், பாதுகாப்பு படையினரும் கொலை செய்யப்பட்டனர். இக்காலகட்டத்தில் நாளொன்றுக்குச் சரியாக 12 கொலைகள் இடம்பெற்றதாக அரசாங்கப் புள்ளி விபரங்கள் தெரிவிக்கின்றன.

இலங்கை அரசியல் வரலாற்றில் இதுவரை நிகழாத நிகழ்வாக சில வாக்கெடுப்பு நிலையங்களுக்கு ஒரு தேர்தல் அதிகாரியாவது அனுப்பிக் கொள்ள முடியவில்லை. உதாரணமாக மொனராகலை தேர்தல் மாவட்டத்தில் 49 வாக்கெடுப்பு நிலையங்களில் இந்நிலை ஏற்பட்டதுடன், வாக்கெடுப்பு ஆரம்பிக்கப்பட்ட பின் ஏற்பட்ட துப்பாக்கிச் சூட்டுச் சம்பவங்களினால் கடமையாற்றக் கூடிய வாய்ப்பு உருவாகவில்லை. இதனால் 50 வாக்கெடுப்பு நிலையங்களையும் இரத்துச் செய்யும் நிலை தேர்தல் ஆணையாளருக்கு ஏற்பட்டது. போக்குவரத்து சீர்குலைவு காரணங்களினால் 800 வாக்கெடுப்பு நிலையங்களில் வாக்களிப்பு நீண்டநேரம் தாமதித்தே ஆரம்பிக்கப்பட்டது.

களுத்துறை, கண்டி, மாத்தளை, காலி, மாத்தறை, ஹம்பாந்தோட்டை, மட்டக்களப்பு, திருகோணமலை, குருநாகல், அனுராதபுரம், பொலறுவை, மொனராகலை ஆகிய தேர்தல் மாவட்டங்களில் 207 வாக்களிப்பு நிலையங்களில் ஒரு வாக்காவது பதியப்படாததையும் களுத்துறை, கண்டி, மாத்தளை, காலி, மாத்தறை, ஹம்பாந்தோட்டை, மட்டக்களப்பு, திருகோணமலை, குருநாகல், அனுராதபுரம், பொலநறுவை, பதுளை, மொனராகலை, இரத்தினபுரி, கேகாலை ஆகிய மாவட்டங்களில் 375 வாக்களிப்பு நிலையங்களில் 100க்கும் குறைவான வாக்குகள் பதிவாகியுள்ளதையும் தேர்தல் ஆணையாளரின் அறிக்கை மூலமாகக் காணமுடிகிறது.

இத்தகைய சூழ்நிலைகளில் 1988 டிசம்பர் 19ம் திகதி நடைபெற்ற 2வது இலங்கை அரசுத் தலைவர் தேர்தலில் அகில இலங்கை ரீதியாக வாக்களிக்கத் தகுதி பெற்றிருந்த வாக்காளர் எண்ணிக்கை 9,375,742 ஆகும். இவர்களுள் 5,186,223 (55.32%) வாக்காளர்கள் வாக்களித்த போதிலும் கூட 5,094,778 வாக்குகளே செல்லுபடியான வாக்குகளாக இருந்தன.

யாப்பு விதிகளுக்கு இணங்க இலங்கை அரசுத் தலைவராகத் தேர்ந்தெடுக்கப் படக்கூடியவர் செல்லுபடியான வாக்குகளில் 50%க்கு மேற்பட்ட வாக்குகளைப் பெற்றாக வேண்டும். அதாவது இத்தேர்தலில் 2,547,389 வாக்குகளுக்கு மேல் பெறுபவரே அரசுத் தலைவராகத் தேர்ந்தெடுக்கப்படுவார். ஆர். பிரேமதாச 2,569,199 வாக்குகளை அதாவது 50.43% வாக்குகளைப் பெற்றதினால் மக்களால் தேர்ந்தெடுக்கப்பட்ட 2வது நிறைவேற்று அதிகாரமிக்க அரசுத் தலைவராக 1989.01.02ம் திகதி பதவிப்பிரமாணம் செய்துகொண்டார்.
















































</doc>
<doc id="95880" url="https://ta.wikipedia.org/wiki?curid=95880" title="பியூஷ் சாவ்லா">
பியூஷ் சாவ்லா

பியூஷ் பிரமோத் சாவ்லா (Piyush Pramod Chawla, பிறப்பு 24 திசம்பர் 1988, அலிகர், உத்தரப் பிரதேசம்) ஓர் இந்தியத் துடுப்பாட்டக்காரர் ஆவார். பத்தொன்பது கீழ் இந்தியத் துடுப்பாட்ட அணியிலும் மத்திய வலய துடுப்பாட்ட அணியிலும் ஆடியவர். உள்ளூர் போட்டிகளில் கழல் திருப்ப பன்முகத் துடுப்பாட்டக்காரராக அறியப்பட்டாலும் ஒருநாள் பன்னாட்டுத் துடுப்பாட்டங்களில் தமது மட்டையடித் திறனை இதுவரை வெளிப்படுத்தவில்லை. 

சாவ்லா தேர்வுத் துடுப்பாட்டத்தில் மார்ச்சு 2006ஆம் ஆண்டு நாக்பூரில் இங்கிலாந்திற்கு எதிரான இந்திய அணியில் தேர்ந்தெடுக்கப்பட்டார். இருப்பினும் இவரது முதல் தேர்வு ஆட்டம் மொகாலியில் நடந்த இரண்டாம் தேர்வில் வாய்த்தது. இதன்மூலம் சச்சின் டெண்டுல்கரை அடுத்து மிக இளவயதில் தேர்வுத் துடுப்பாட்டத்தில் அறிமுகமான இந்திய அணி வீரராக சாதனை படைத்தார். 

முதல் ஒருநாள் பன்னாட்டுத் துடுப்பாட்டத்தில் 12 மே 2007ஆம் ஆண்டு விளையாடத் தேர்ந்தெடுக்கப்பட்டார்.வங்காள தேசத்துடன் நடந்த முதல் ஆட்டத்தில் மூன்று விக்கெட்கள் எடுத்தார். அடுத்து அயர்லாந்துடன் ஆடிய அவரது இரண்டாவது ஆட்டத்திலும் மூன்று விக்கெட்கள் எடுத்தார்.

2009ஆம் ஆண்டு பிரித்தானிய கௌன்டி சசெக்ஸ் உடன் உடன்பாடு கையொப்பமிட்டு ஒரு திங்கள் ஆடினார்.தமது முதல் கௌன்டி போட்டியில் வொர்செஸ்டர்சைருக்கு எதிராக மொத்தமாக எட்டு விக்கெட்கள் எடுத்தார். தவிர முதல் இன்னிங்சில் ஒன்பதாவது ஆட்டக்காரராக களமிறங்கி 86 பந்துகளில் ஆட்டமிழக்காது 102 ஓட்டங்கள் எடுத்தார். 2010ஆம் ஆண்டில் சர்ரே கௌன்டிக்காக கையொப்பமிட்டுள்ளார்.

மேற்கிந்தியத் தீவுகளில் நடந்த 2010 பதுஅ உலக இருபது20 போட்டியில் பங்கேற்ற இந்தியத் துடுப்பாட்ட அணியின் அங்கத்தினராக தேர்ந்தெடுக்கப்பட்டார்.

பியூஷ் சாவ்லா 2011 உலக கோப்பை இந்திய அணியின் பதினைந்து நபர்களில் ஒருவராகத் தேர்ந்தெடுக்கப்பட்டுள்ளார்.



</doc>
<doc id="95890" url="https://ta.wikipedia.org/wiki?curid=95890" title="சுற்றோட்டத் தொகுதி">
சுற்றோட்டத் தொகுதி

சுற்றோட்டத் தொகுதி (Circulatory system) என்பது, குருதியில் கலந்துள்ள ஊட்டச்சத்துகள், ஆக்சிசன், கார்பனீராக்சைடு ஆகிய வளிமங்கள், இயக்குநீர்கள், குருதியணுக்கள், கழிவுகள் என்பவற்றை உடலின் பல பாகங்களுக்கும் சுற்றியோடச் செய்வதன் மூலம் உடலிலுள்ள உயிரணுக்களுக்கும், உயிரணுக்களிலிருந்தும் எடுத்துச் செல்லும் உறுப்புத் தொகுதியாகும் . இது, உடலுக்குத் தேவையான உணவூட்டத்தை அளிப்பதற்கும், நோய்களை எதிர்ப்பதற்கும், உடல் வெப்பநிலை (Thermoregulation), நீர்ச் சமநிலை (homeostasis), மற்றும் காரகாடித்தன்மை போன்றவற்றைச் சமநிலையில் வைத்திருந்து பேணுவதற்கும் உதவுகிறது.

நமது உடலில் உள்ள அனைத்து உயிரணுக்களுக்கும் தொடர்ந்து ஊட்டச்சத்துக்களும், ஆக்சிசனும் தேவை. உயிரணுக்களில் ஏற்படும் வளர்சிதைமாற்றங்கள் மூலம் அங்கு தோன்றும் கழிவுப்பொருட்களையும், காபனீரொட்சைட்டு போன்றவற்றையும் வெளியேற்றுதலும் முக்கியத்துவம் பெற்றுள்ளது. உடலின் பெரும்பாலான உயிரணுக்கள் ஊட்டச்சத்துக்கள் அகத்துறிஞ்சப்படும் இடமான உணவுப்பாதை அல்லது கழிவுகளை நீக்கும் இடமான சிறுநீரகங்களுக்கு அருகிலோ இருப்பதில்லை. எனவே உடலின் அனைத்துப் பகுதிகளுக்கும் தொடர்பினை ஏற்படுத்தும் வகையில் சுற்றோட்டத் தொகுதி அமைந்துள்ளது. இதயத்தின் இயக்கத்தால் குருதியைக் கடத்தும் குருதிக்குழல்கள் (அல்லது இரத்தக் குழாய்கள்) மூலம் கடத்தல் நடைபெறுகின்றது.

இத்தொகுதியை ஒரு குருதி வழங்கும் வலையமைப்பாக மட்டும் பார்க்க முடியும். எனினும் சிலர் இத் தொகுதி, குருதிக்கான வலையமைப்புடன், நிணநீரைக் (Lymph) கொண்டு செல்லும் நோய் எதிர்ப்பாற்றல் முறைமையின் ஒரு பகுதியான நிணநீர்த் தொகுதியையும் (Lymphatic system) உள்ளடக்கியது என்கின்றனர். 

மனிதரும், பிற முதுகெலும்பிகளும் மூடிய குருதிக் குழாய்த் தொகுதியைக் கொண்டுள்ளன. மூடிய குருதிக் குழாய்த் தொகுதியில் குருதி ஒருபோதும், தமனி அல்லது நாடி, சிரை அல்லது நாளம் மற்றும் நுண்துளைக் குழாய்களைக் கொண்ட வலையமைப்பை விட்டு வெளியேறுவதில்லை. சில முதுகெலும்பிலிகளில் திறந்த குருதிக் குழாய்த்தொகுதி காணப்படுகின்றது. சில தொல்லுயிர்களில் சுற்றோட்டத் தொகுதியே இருப்பதில்லை. நிணநீர்த் தொகுதி எப்போதும் திறந்த தொகுதி ஆகும்.

மனிதச் சுற்றோட்டத் தொகுதியின் முக்கிய கூறுகள் இதயம், நுரையீரல், குருதி, குருதிக் கலங்கள் என்பனவாகும். ஒரு சுற்றோட்டத் தொகுதி, குருதியை ஒட்சிசனேற்றுவதற்காக நுரையீரலுக்குக் கொண்டுசெல்லும், ஒரு சுற்றைக் கொண்ட நுரையீரல் சுற்றோட்டத்தையும் (pulmonary circulation); ஒட்சிசனேற்றப்பட்ட குருதியை உடலின் பிற உறுப்புக்களுக்குக் கொண்டு செல்லும் தொகுதிச் சுற்றோட்டத்தையும் (systemic circulation) உள்ளடக்கியது .<br>

ஒரு முதிர்ந்த மனிதனில் சராசரியாக 4.7 - 5.7 லீட்டர் குருதி சுற்றியோடிக்கொண்டிருக்கும். இது கிட்டத்தட்ட மனித உடல்நிறையின் 7% ஆகும். சுற்றோட்டத் தொகுதியுடன் இணைந்து, சமிபாட்டுத்தொகுதி செயற்படுவதனால், இதயம் சுருங்கி விரிவதன்மூலம் உடல் பகுதிகள் அனைத்துக்கும் குருதி சுற்றியோடச் செய்வதற்கான ஆற்றலை வழங்கும் ஊட்டச்சத்து கிடைக்கிறது.

தமனிகள் அல்லது நாடிகள் ( Arteries) என்பவை இருதயத்தில் இருந்து குருதியை வெளியே எடுத்துச் செல்லும் குருதிக்குழல்கள் ஆகும். பெரும்பாலான தமனிகள் உயிர்வளியுற்ற குருதியை ஏந்திச் செல்லும்போதிலும், இதற்கு விதிவிலக்காக நுரையீரல் தமனிகள், தொப்புள் தமனிகள் ஆகிய இரு தமனிகளுள்ளன. ஆற்றல் நிறைந்த தமனி குருதித் தொகுதி, புறவணுத் திரவமாக தமனி மண்டலத்தை நிரப்புகிறது.

தந்துகிகள் அல்லது மயிர்த்துளைக் குழாய்கள் (Capillaries) என்பவை தமனி மற்றும் சிரைகளின் நுண் இழையங்களாகும். இவையே உயிரணுக்களுக்கு இரத்தத்தை கொண்டு செல்லும் அல்லது உயிரணுக்களிலிருந்து அசுத்த இரத்தத்தை சேகரித்து வரும் நுண் உறுப்புகளாகும்.

"சிரைகள் அல்லது நாளங்கள்"' ("Veins") என்பவை இருதயத்தை நோக்கி குருதியை எடுத்துச் செல்லும் குருதிக்குழல்கள் ஆகும். தந்துகிகளிலிருந்து இருதயத்திற்கு மீண்டும் உயிர்வளி அற்ற அசுத்தக்குருதியைப் பெரும்பாலான நாளங்கள் எடுத்துச் செல்கின்றன. விதிவிலக்காக நுரையீரல் சிரையும், தொப்புள் சிரையும் உயிர்வளி உற்ற குருதியை இருதயத்திற்கு எடுத்துச் செல்கிறன. 

சிரைகளுக்கு மாறுபாடாக, தமனிகள் இருதயத்திலிருந்து குருதியை வெளியே எடுத்துச் செல்கின்றன. சிரைகள் குருதியை உடலின் பல்வேறு பாகங்களிலிருந்து இதயத்திற்கு எடுத்துச் செல்கின்றன. உடல் குருதி ஓட்டத்தில் ஆக்சிசனேற்றப்பட்ட குருதியானது இதயத்தின் இடது கீழறையில் இருந்து தமனிகள் வழியாக பல்வேறு உறுப்புகளுக்கும் தசைகளுக்கும் அனுப்பப் படுகிறது. அங்கு சத்துக்களும் வாயுக்களும் பரிமாறப்படுகின்றன. பின் காபனீரொக்சைட்டு நிறைந்த குருதி சிரைகளின் வழியாக வலது மேலறைக்கு எடுத்துச் செல்லப்படுகிறது. குருதியானது பின் வலது கீழறைக்கும் அங்கிருந்து நுரையீரல் தமனி மூலம் நுரையீரலுக்கும் கொண்டு செல்லப்படுகிறது. நுரையீரலில் காபனீரொக்சைட்டு வெளியேற்றப்பட்டு, மீண்டும் ஆக்சிசனேற்றம் செய்யப்படும் குருதியானது நுரையீரல் சிரை மூலம் இதயத்தின் இடது மேலறைக்குச் செல்லும். அங்கிருந்து இடது கீழறைக்குச் செல்லும் குருதி மீண்டும் உடலின் பல பக்திகளுக்கும் கொண்டு செல்லப்படும்.

சிரைகள் தமனிகளைவிட குறைந்த தசையுடனும், பல முறை தோலிற்கு நெருக்கமாகவும் அமைந்திருக்கும். குருதி பின்னோட்டத்தைத் தடுக்க பெரும்பாலான சிரைகளில் தடுக்கிதழ்கள் அமைந்துள்ளன.

இதயமானது ஆக்சிஜன் நிறைந்த சுத்தக்குருதியை உடலின் அனைத்து பகுதிகளுக்கும் கரியமிலவாயு நிறைந்த அசுத்தக்குருதியை நுரையீரலுக்கும் (சுத்திகரிக்க) அனுப்புகிறது.மனிதன் மற்ற பாலூட்டி இனங்கள் மற்றும் பறவைகள் ஆகியவற்றில் இதயமானது நான்கு அறைகளைக் கொண்டுள்ளது.மேல் அறைகள் (atrium) இடது மேலறை, வலது மேலறை மற்றும் கீழ் அறைகள் (ventricle ) இடது கீழறை , வலது கீழறை ஆகும். 
இதயம் அல்லது இருதயம் (மாற்றுச்சொற்கள்: நெஞ்சு, நெஞ்சாங்குலை ) என்பது குருதிச் சுற்றோட்டத்தொகுதி கொண்டுள்ள எல்லா உயிரினங்களிலும் காணப்படும் ஒரு நாரியத் தசையாலான ஓர் உறுப்பாகும். இதன் தொழில் தொடர்ச்சியான சீரான முறையில் சுருங்கி விரிதலின் மூலம் உடல் முழுவதும் குருதியைக் குருதிக்குழாய்களின் வழியாகச் செலுத்துவது ஆகும். இதன்மூலம் குருதி உடலுக்குத் தேவையான உயிர்வளி மற்றும் போசாக்குப் பொருட்களை வழங்கி வளர்சிதைக் கழிவுப் பொருட்களை அகற்ற உதவுகின்றது.

முதுகெலும்பிகளில் இதயமானது இதயத்தசை என்னும் இச்சையில்லா இயங்கும் வரித்தசையால் ஆனது. இது இதயத்தில் மட்டுமே காணப்படுகிறது. சராசரி ஒரு மனிதனின் இதயத் துடிப்பானது நிமிடத்திற்கு 72 அடிப்புகள் ஆகும். ஒரு 66 வயது முதிர்ந்த ஒருவருக்கு அவரது வாழ் நாளில் ஏறக்குறைய 2.5 பில்லியன் தடவை துடிக்கும். இருதயம் சராசரியாக பெண்களில் 250 – 300 கிராமும் (9 – 11 அவுன்ஸ்) ஆண்களில் 300 – 350 கிராம் (11 – 12 அவுன்ஸ்) திணிவையும் கொண்டுள்ளது.

இதயத்திற்கு இரத்தத்தைக் கொண்டு வரும் குழாய்கள் சிரைகள் அல்லது நாளங்கள் எனவும் இதயத்தில் இருந்து உடலின் மற்ற பாகங்களுக்கு இரத்தத்தை எடுத்துச் செல்லும் குழாய்கள் தமனிகள் அல்லது நாடிகள் எனவும் அழைக்கப்படுகின்றன. இதயமானது ஒரு பாதுகாப்புப் பையினுள் அமைந்துள்ளது, இது இதய வெளியுறைப்பை அல்லது பெரிகார்டியம் எனப்படும். இதய வெளியுறைப்பையுள் காணப்படும் நீர்மமானது இதயத்தை அதிர்ச்சிகளில் இருந்தும் இருதயம் சுருங்கி விரியும் போது மற்ற பாகங்களுடன் உராய்வதைத் தடுக்கவும் உதவுகிறது. மேல் இதயவுறைப் படை (இதய வெளியுறையின் ஒருபகுதி), இதயத்தசைப் படை, இதய அகவுறைப்படை எனும் படைகளால் இதயத்தின் சுவர் ஆக்கப்பட்டுள்ளது. இதயம் சீரான நிலையில் இயங்கிட இதய மின்கடத்துகை ஒருங்கியம் உதவுகின்றது.

சுற்றோட்டத் தொகுதியின் மற்றோர் முக்கிய உறுப்பு நுரையீரல் ஆகும். இது உயிரினங்கள் மூச்சுக் காற்றை இழுத்து வெளிவிடும் முக்கிய உள்/அக உடல் உறுப்புக்களில் ஒன்றாகும். மூச்சுக் காற்றை இழுத்து விடுதலுக்கு மூச்சுவிடல் என்று பெயர். வாயுப் பரிமாற்றம் இவ்வுறுப்பின் முக்கிய பணியாகும். மேலும் சில முக்கிய வேதிப் பொருட்களை உருவாக்குவதும், வேறு சில வேதிப்பொருட்களை செயலிழக்க செய்வதும் இதன் பணியாகும். நுரையீரலானது உடலியக்கத்திற்கு ஆற்றல் தரும் ஆக்சிசனை உள் எடுத்துக்கொள்வதற்கும் காபனீரொக்சைட்டு வளிமத்தை வெளியேற்றுவதற்கும் முக்கிய உறுப்பாக செயல்படுகிறது. ஒரு நாளைக்கு சராசரியாக 22,000 முறை மூச்சு விடும் நாம், கிட்டதட்ட 255 கன மீட்டர் (9000 கன அடி) காற்றை உள்ளிழுத்து வெளியிடுகிறோம்.

மூக்கின் வழியாக நாம் உள்ளிழுக்கும் காற்று, மூச்சுக்குழாய் வழியாக நுரையீரலுக்கு செல்கிறது. மூச்சுக்குழாய் மார்புப்பகுதியில் இரண்டாக பிரிந்து வலது, இடது நுரையீரல்களுக்கு செல்கிறது. வலது நுரையீரல் மூன்று பாகமாகவும் (lobes) இடது நுரையீரல் இரண்டு பிரிவாகவும் உள்ளது. இரண்டாக பிரியும் மூச்சுக் கிளைக் குழாய்கள் (Bronchi) பல நுண் கிளைகளாக பிரிந்து மில்லியன் கணக்கான நுண்காற்றறைகள் (Alveoli) எனப்படும் காற்றுப்பைகளில் முடிவுறும். இந் நுண்காற்றுப்பைகள் மிக மென்மையான தசைகளை கொண்டவை. இதில் பல நுண்ணிய இரத்தக்குழாய்கள் இருப்பதால், நுரையீரல் தமனி மூலமாக வந்த கார்பனீரொசைடு நிறைந்த இரத்தத்தில் உள்ள கார்பனீரொசைட்டை வெளியேற்றி, புதிய ஆக்சிசனை ஏற்றுக்கொண்டு, நுரையீரல் சிரைகள் மூலமாக இதயத்திற்கு செல்கிறது. இந்த நுண்வளிப்பைகளில்தான் வளிமப் பரிமாற்றம் நிகழ்கின்றது. 

பொதுவாக நுரையீரலில் சுரக்கும் சளி போன்ற நீர்மம் சில தூசிகளை அகற்றி வெளியேற்றும். காற்றுக்குழாயில் உள்ள நுண்மயிர்கள், மேல் நோக்கி தூசுகளை கொண்ட மியுக்கசை வெளியேற்ற, நாம் அறியாமலே அவற்றை விழுங்கிவிடுகிறோம். உடல் நலம் சரியில்லாமல் போனால் மட்டுமே அவை சளியாக மூக்கின் வழியாக வெளியேறும். மூக்கினுள்ளே உள்ள மயிர் கூட தூசுகளை வடிகட்டும். இதையும் தாண்டி ஏதேனும் தூசு உள் நுழைந்தால் இருமல், தும்முதல் முதலானவற்றால் வெளியேறிவிடும்.

பல நோய்கள் சுற்றோட்டத் தொகுதியைப் பாதிக்கின்றன. இதயக் குழலிய நோய் இதய குழலிய அமைப்பைப் பாதிக்கும் மற்றும் நிணநீரிய நோய்கள் நிணநீரிய அமைப்பை பாதிக்கும். இதயத்தில் நிபுணத்துவம் வாய்ந்த மருத்துவ வல்லுநர்கள் இதயவியல் மருத்துவர்கள் ஆவர். இதயமார்பக நிபுணர்கள் நெஞ்சக பகுதிக்குள் இதய சுற்றியுள்ள பகுதிகளுக்கும் அறுவை சிகிச்சைகள் செய்யவும் இவர்கள் நிபுணத்துவம் பெற்றுள்ளனர். குழலிய அறுவை மருத்துவர்கள் சுற்றோட்ட அமைப்பு பகுதிகளில் கவனம் செலுத்துகின்றனர்


</doc>
<doc id="95898" url="https://ta.wikipedia.org/wiki?curid=95898" title="பாலியல் கல்வி விளையாட்டு">
பாலியல் கல்வி விளையாட்டு

பாலியல் கல்வியை மக்களிடம் கொண்டு சேர்க்க விளம்பரம், திரைப்படங்கள், ஒலிநாடாக்கள் என்று பல்வேறு விதங்களில் அரசு அமைப்புகளும், தனியார் தன்னார்வ அமைப்புகளும் முயற்சி செய்கின்றன. அந்த வகையில் கணினி விளையாட்டு மூலம் பாலியல் கல்வியைப் புகட்டும் முறையும் ஒன்று.

விளையாட்டின் மூலம் ஆணுறையின் அவசியம், பாதுகாப்பு உணர்வு, நோயின் தன்மை போன்றவற்றை விளையாடும் நபர் அறிந்து கொள்வர். இதன் மூலம் நோயைப் பற்றியும், அதன் தற்காப்பு முறைகள் பற்றியும் அறிந்து செயல்பட முடியும்.

இத்தகு பாலியல் கல்வி விளையாட்டுகளில் ஒன்று விந்தணுக்களைப் பிடித்தல் (catch the sperm). இந்த விளையாட்டில் எதிர்வருகின்ற விந்தணுக்களையும், நோய்க் கிருமிகளையும் ஆணுறையைப் பயன்படுத்தி பிடிக்கவேண்டும். இந்த விளையாட்டு கணினி, கைப்பேசி என எல்லாவற்றிலும் எளிதாக விளையாடும் வகையில் இணைக்கப்பட்டுள்ளது.


</doc>
