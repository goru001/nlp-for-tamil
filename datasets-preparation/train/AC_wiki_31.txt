<doc id="163699" url="https://ta.wikipedia.org/wiki?curid=163699" title="லாம்ப் (மென்பொருள் தொகுதி)">
லாம்ப் (மென்பொருள் தொகுதி)

லாம்ப் ("LAMP") என்பது ஒரு கட்டற்ற, மற்றும் திறந்த மூல மென்பொருட் தொகுதியாகும். லாம்ப் எனப்படும் சொல்லானது லினக்சு, அப்பாச்சி, MySQL, Perl/PHP/Python என்ற சொற்களின் முதல் எழுத்துக்களை எடுத்து உருவாக்கப்பட்ட சுருக்கப் பெயர் ஆகும்.

இந்த LAMP எனப்படும் தொகுப்பில் Linux- இயங்கு தளமாகவும் , MySQL - தரவுதளமாகவும், Apache இணையவழங்கி ஆகவும், Perl/ PHP/ Python போன்றவை பயனீட்டு மொழியாகவும் பயன்படுத்தப்படுகின்றன.


</doc>
<doc id="163700" url="https://ta.wikipedia.org/wiki?curid=163700" title="திறந்த மெய்நிகர் வடிவமைப்பு">
திறந்த மெய்நிகர் வடிவமைப்பு

திறந்த மெய்நிகர் வடிவமைப்பு ("Open Virtualization Format", OVF) - என்பது மெய்நிகர் கணினிகளில் (Virtual machines) இயங்கும் மெய்நிகர் உபகரணங்களை (virtual appliance) தொகுப்பது மற்றும் விநியோகிப்பதற்கான (Packaging and distrbution) ஒரு திறந்த தரநிலை (Open standard) ஆகும்.

இந்த தர நிலை, மெய்நிகர் கணினி மென்பொருள் தொகுப்பு மற்றும் மென்பொருள் விநியோகத்திற்கான "திறந்த பாதுகாப்பான, சிறிய, திறமையான மற்றும் நீட்டகூடிய" வடிவத்தை விவரிக்கிறது.

திறந்த மெய்நிகர் வடிவமைப்பு எந்த ஒரு குறிப்பிட்ட மெய்நிகராக்கி (hypervisor) அல்லது செயலி கட்டமைப்பு (Processor Architecture)- உடன் கட்டுப்பட்டதல்ல. திறந்த மெய்நிகர் வடிவமைப்பு தொகுப்பானது (OVF Package), ஒரு மெய்நிகர் கணினியில் பயன்படுத்தப்படும் ஒன்று அல்லது அதற்கு மேற்பட்ட மெய்நிகர் உபகரணங்களை கொண்டிருக்கும்.


</doc>
<doc id="163701" url="https://ta.wikipedia.org/wiki?curid=163701" title="சேம்சு அப்பாத்துரை">
சேம்சு அப்பாத்துரை

சேம்சு அப்பாதுரை ("James Appathurai", ஜேம்ஸ் அப்பாதுரை, பிறப்பு: ஆகத்து 7, 1968), ஒரு கனேடிய இதழாளர் ஆவார். தற்போது, மத்திய ஆசியாவிற்கான நேட்டோவின் தலைவரின் சிறப்புப் பிரதிநிதியாகப் பணியாற்றுகிறார்.

இவர் கனடாவின் ரொறன்ரோவில் பிறந்தவர். ஆம்ஸ்டர்டாம், ரொறன்ரோ பல்கலைக்கழகங்களில் பயின்றவர்.

நேட்டோவில் சேரும் முன்பே, கனடாவின் இராணுவத் துறையில் சார்ந்த கனேடிய ஒலிபரப்புப் கூட்டுத்தாபனத்தில் இதழாளராகப் பணியாற்றினார்.


</doc>
<doc id="163704" url="https://ta.wikipedia.org/wiki?curid=163704" title="கரையெல்லாம் செண்பகப்பூ (புதினம்)">
கரையெல்லாம் செண்பகப்பூ (புதினம்)

கரையெல்லாம் செண்பகப்பூ, சுஜாதா எழுத, எண்பதுகளில் ஆனந்த விகடனில் தொடர்கதையாக வெளிவந்தது. பின்னர் அது முழு நூல்வடிவில் கிழக்குப் பதிப்பகம் மற்றும் விசா பப்ளிகேஷன்ஸாரால் பதிப்பிக்கப்பட்டது.

நாட்டுப்புறப் பாடல்கள் பற்றி ஆராய்ச்சி செய்ய மேம்பட்டி என்னும் கிராமத்திற்கு வரும் இளைஞன், ஜமீனின் பாழடைந்த வீட்டில் தங்குகிறார். அங்கே யாரோ மர்மமாக நடமாடுகிறார்கள். அவர்கள் எதையோ தேடுவது போலத் தெரிகிறது. அதே வீட்டில் வந்து தங்கும் ஜமீன் வாரிசு எனப்படும் பெண் கொலையுண்டு இறக்கிறாள். கொலைக்குக் காரணம் என்ன, அந்த வீட்டின் மர்மம் என்ன என்பதைச் செல்லும் கதை.


இப்புதினம் 1981 ஆம் ஆண்டு தமிழில் திரைப்படமாக எடுக்கப்பட்டது. 
சி. சண்முகசுந்தரம், கே. தங்கவேலு தயாரிப்பில், ஜி. என். ரங்கராஜனின் இயக்கத்தில், இளையராஜாவின் இசையில் வெளிவந்த இத்திரைப்படத்தில் பிரதாப்போத்தன், ஸ்ரீபிரியா, சுமலதா, மனோரமா மற்றும் பலர் நடித்துள்ளனர்.


</doc>
<doc id="163706" url="https://ta.wikipedia.org/wiki?curid=163706" title="நைலான் கயிறு (புதினம்)">
நைலான் கயிறு (புதினம்)

நைலான் கயிறு, சுஜாதாவால் 1968-இல் குமுதம் இதழில் தொடர்கதையாக எழுதப்பட்ட தொடர்கதை ஆகும். சுஜாதாவின் முதல் நாவலான இக்கதை 14 வாரங்கள் வெளிவந்தது.

மீண்டும் நைலான் கயிறு

மீண்டும் இந்த தொடர் குமுதம் 5-11-2014 இதழிலே ஜெயராஜ் படங்களுடன் ஆரம்பம் ஆகிறது.

அடுக்குமாடிக் கட்டடத்தில் மர்மமாகக் கொலை செய்யப்பட்டுக் கிடக்கிறார் ஒரு நபர். சந்தேகத்தின் பேரில் ஒருவரைக் கைது செய்கிறார்கள். ஆனால் அதற்குச் சரியான சாட்சிகள் இல்லாமல் போகிறது. ஓய்வு பெறப் போகும் காவல்துறை உயர் அதிகாரி இந்தக் கொலை வழக்கை விசாரித்து உண்மைக் கொலையாளியைக் கண்டுபிடிக்கிறார். வித்தியாசமான நடையில் எழுதப்பட்டு இருக்கும் ஓர் நாவல்.



</doc>
<doc id="163707" url="https://ta.wikipedia.org/wiki?curid=163707" title="மேகத்தைத் துரத்தினவன் (புதினம்)">
மேகத்தைத் துரத்தினவன் (புதினம்)

மேகத்தைத் துரத்தினவன், சுஜாதாவால் மாலைமதி இதழுக்காக 1979 ஆம் ஆண்டு எழுதப்பட்ட குறுநாவல்.

வங்கிக் கொள்ளையில் அப்பாவியான இளைஞன் சூழ்ச்சியால் சிக்கிக் கொள்கிறான். அவனைச் சூழ்ச்சியில் சிக்க வைத்தது யார், உண்மைக் குற்றவாளி யார் என்பதை வக்கீல் கணேஷ், வசந்த் இருவரும் கண்டுபிடிக்கிறார்கள்.



</doc>
<doc id="163708" url="https://ta.wikipedia.org/wiki?curid=163708" title="இயங்குமுறை செலவு">
இயங்குமுறை செலவு

ஒரு இயக்க செலவு, செயல்பாட்டு செலவினம், செயல்பாட்டு செலவு அல்லது OPEX என்பது ஒரு தயாரிப்பு, வணிகம் , அல்லது கணினியை இயக்குவதற்கான ஒரு நடத்து செலவு ஆகும். இதற்கு மாறாக , ஒரு மூலதன செலவு (CapEx) என்பது , தயாரிப்பு அல்லது வணிகத்தை உருவாக்க தேவைப்படும் வழக்கமல்லாத செலவு ஆகும். 

உதாரணமாக, ஒரு ஒளிநகல் கருவி (photo copier) வாங்குவதற்கு ஆகும். செலவு CapEx ஆகும், ஆனால் ஒரு ஆண்டிற்கான காகிதம், டோனர், மின்சாரம் மற்றும் பராமரிப்பு செலவுகள் OPEX ஆகும் . பெரிய வணிக நிறுவனங்களில், OPEX என்பது தொழிலாளர்கள் ஊதியம் மற்றும் வாடகை மற்றும் பயன்பாட்டு வசதி செலவுகள் அடங்கும்

</doc>
<doc id="163710" url="https://ta.wikipedia.org/wiki?curid=163710" title="நிர்வாண நகரம் (புதினம்)">
நிர்வாண நகரம் (புதினம்)

நிர்வாண நகரம், குங்குமம் வார இதழில் தொடர்கதையாக வெளிவந்து பின் புத்தகமாக வெளியிடப்பட்ட புதினம். இதன் ஆசிரியர் சுஜாதா.

தனது அறிவையும், படிப்பையும் மதிக்காத சமுதாயத்தின் மேல் கோபம் கொண்ட ஒரு பட்டதாரி இளைஞன் தான் சிலரைக் கொலை செய்ய போவதாக காவல்துறை அதிகாரிக்கே கடிதம் எழுதுகிறான். அவன் கடிதத்தில் சொல்லியது போல் கொலைகளும் நடக்கின்றன. கடிதம் எழுதிய இளைஞன் கொலை செய்தானா, அந்த இளைஞன் யார் என்பதைத் துப்பறியும் கதை.



</doc>
<doc id="163714" url="https://ta.wikipedia.org/wiki?curid=163714" title="வானம் வசப்படும்">
வானம் வசப்படும்

வானம் வசப்படும் 2004 ஆம் ஆண்டு வெளியான தமிழ்த் திரைப்படம். இது எழுத்தாளர் சுஜாதாவின் "இருள் வரும் நேரம்" என்ற புதினத்தைத் தழுவி எடுக்கப்பட்ட திரைப்படம். இதன் இயக்குனர் ஒளிப்பதிவாளர் பி. சி. ஸ்ரீராம்.

முக்கியக் கதாபாத்திரங்களில் நடித்த பூங்கோதை சந்திரஹாசன், கார்த்திக் குமார் இருவரும் இப்படத்தின் மூலமாக தமிழ்த் திரையுலகிற்கு அறிமுகமானார்கள். ரேவதி, நாசர், தலைவாசல் விஜய், விஜயகுமார், பாஸ்கி, கோவை சரளா ஆகியோரும் இத்திரைப்படத்தில் நடித்துள்ளார்கள்.


</doc>
<doc id="163719" url="https://ta.wikipedia.org/wiki?curid=163719" title="மைக்கல்சன்-மோர்லி பரிசோதனை">
மைக்கல்சன்-மோர்லி பரிசோதனை

மைக்கல்சன் மோர்லி பரிசோதனை யானது ("Michelson–Morley experiment") 1887 ஆம் ஆண்டு ஆல்பர்ட் ஆபிரகாம் மைக்கல்சன் மற்றும் எட்வர்ட் மோர்லி என்பவர்களால் ஓஹியோ பல்கலைக்கழகத்தில் முதன்முறையாக நடத்தப்பட்டது. நிலையான ஈதர் ஊடகத்திற்கும் பொருளுக்கும் (பூமி) உள்ள சார்பு இயக்கத்தை கண்டறிவதற்காக இந்த சோதனை செய்யப்பட்டது. ஆனால், இதன் எதிர்மறையான முடிவு ஈதர் என்னும் ஊடகம் இல்லையென கூறியது. இதுவே சிறப்புச் சார்புக் கோட்பாடு எனும் ஒரு புதிய கொள்கை எழவும் காரணமாயிற்று. இந்த சோதனை இயற்பியல் உலகில் "மிகப் பிரபலமான தோற்றுப்போன ஆய்வு" (The Most Famous Failed Experiment) என்று அழைக்கபடுகிறது.

ஒளி எவ்வாறு ஒன்றுமற்ற வெற்றிடத்தில் பயணிக்கிறது என்பது புரியாமல் ஒளிக்கும் ஏதேனும் ஓர் ஊடகம் இருக்கவேண்டும் என இயற்பியலாளர்கள் நம்பினர். இந்த மாய ஊடகத்தை அவர்கள் 'ஈதர்' என்று அழைத்தார்கள். ஐசக் நியூட்டன் ஒளியானது மிகச்சிறு துகள்களால் ஆனது என்று கூறினார்.இது பல பண்புகளுக்கு ஏற்புடையதாயில்லை. எனவே, பல கொள்கைகளுக்கு பிறகு ஈதர் கொள்கை தரப்பட்டது. மற்ற ஊடகங்களைப் போலல்லாமல் இதற்கு பல பண்புகள் தரப்பட்டன. ஏனெனில், ஒளியின் மிக அதிக திசைவேகம் காரணமாக ஈதர் மிகக் குறைந்த உராய்வு விசையினை கொண்டிருக்கும் எனவும், பிரபஞ்சத்தில் உள்ள எல்லா வெளியிலும் ஈதர் பரவியிருக்கும் எனவும் மின்காந்த அலைகளும் ஈர்ப்பு அலைகளும் அதன் மூலமே பரவும் எனவும் உருவகித்தனர். ஈதர் மிக லேசாக இருப்பதால் அதன் வழியே கோள்கள் எந்த உராய்வும் இன்றி இலகுவாக பூச்சிய உராய்வுடன் பயணிக்க முடிகிறது. மேலும், ஈதர் எடையற்றது என்றும், பூமியும் மற்ற கோள்களும் ஒளியும் இந்த 'நிலையான' (absolute rest) ஈதரைப் பொறுத்து நகர்வதாகவும் கருதினார்கள். இந்த ஈதரின் இருப்பை அறியவே மைக்கல்சனும் மோர்லியும் இந்த பரிசோதனையை மேற்கொண்டனர். 

பூமியானது சூரியனை 30 கி.மீ./நொடி(67,500 மைல்/மணிநேரம்) என்ற வேகத்தில் சுற்றிவருகிறது. இதில் சூரியன் அண்ட மையத்தில் மிக வேகமாக பிரபஞ்சத்தை (பூமியின் சார்பு வேகத்தால் நம்மால் உணர முடியாத வேகத்தில்) சுற்றி வருகிறது. இதில் 30 கி.மீ./நொடி என்பது நிலையான ஈதரை பொருத்து என்று கொள்ளப்பட வேண்டும்.1818ல் அகஸ்டின்- பிரெஸ்நெல் ஈதரை நிலையானதாகவும் பூமி அதை
பகுதியளவு தன் இயக்கத்திற்கேற்ப மாருடுகிறது என்றும் முன்மொழிந்தனர். 1865ல் ஜேம்ஸ் கிளார்க் மக்ஸ்வெல் வெளியிட்ட மின்காந்த சமன்பாடுகளால் ஈதரின் இருப்பை அறிந்து கொள்ளமுடியவில்லை.

ஒளியின் திசைவேகத்தை அறிய மைக்கல்சன் கண்டறிய பயன்படுத்திய மைக்கல்சன் அலைக்குறுக்கீட்டுமானியை இதற்கு பயன்படுத்தினார். சோடியம் ஆவிவிளக்கிலிருந்து வெளியிடப்பட்ட மஞ்சள் நிற ஒளியை பகுதி வெள்ளி ஆடியின் மூலம் செலுத்தி இரண்டு ஒளிகற்றைகள் ஒன்றுக்கொன்று செங்குத்தாக பிரிக்கப்படுகிறது. பிரிக்கப்பட்ட ஒளிகற்றைகள் சிறிய ஆடியின் மூலம் மீண்டும் மையத்திற்கே எதிரொளிக்கப்படுகிறது. அவை மீண்டும் ஒன்றிணைக்கப்பட்டு கண் அருகுவில்லைக்கு செலுத்தப்பட்டு அவை ஆக்க மற்றும் அழிவு குறுக்கீட்டு விளைவை ஏற்படுத்துகிறது. குறுக்கீட்டு விளைவின் இடமாறுபாடானது ஒளியானது நீள்வாட்டு மற்றும் குறுக்குவாட்டு பாதையில் செல்ல எடுத்துக்கொண்ட நேரத்தை பொறுத்து மாறுபடும்.

ஈதர் ஊடகத்தின் வழியே பூமி செல்லுமானால், ஈதருக்கு செங்குத்தாக பயணம் செய்த ஒளிகற்றை திரும்ப எடுத்துக்கொள்ளும் நேரத்தை விட ஈதருக்கு இணையாக பயணம் செய்யும் ஒளிகற்றை திரும்ப எடுத்துக்கொள்ளும் நேரமானது அதிகமானதாக இருக்கும். ஏனெனில், 
திரும்ப வரும்போது அது ஈதர் காற்றை எதிர்க்க அதிக நேரம் எடுத்துக்கொள்ளும். எனவே, பூமியின் இயக்கம் ஆனது, விளிம்பு (fringe) பிரிவில் 4% விளிம்பின் மாறுபாட்டிற்க்கு சமமாக இருக்கும் என மைக்கல்சன் கருதினார். ஆனால், அவர் எதிர்ப்பார்த்த
0.04 விளிம்பு வேறுபாட்டை அவரால் கண்டறிய முடியவில்லை. அவரால் அதிகபட்சமாக அளவிடமுடிந்த விளிம்பு நகர்வு 0.018 (வடமேற்கு திசையில்) தான், மற்ற கணக்கீடுகள் அனைத்தும் இதை விட குறைவாகவே இருந்தன. இது, பிரெஸ்நெல் கணித்த ஈதரின் கோட்பாட்டை தவறு என கணித்தது. 

இதை தொடர்ந்து மைக்கல்சனும் பலரும் வேறுபட்ட இடங்களில், வேறுபட்ட நேரத்தில், வெவ்வேறு ஒளியைக் கொண்டு சோதனையை நடத்தினர். ஆனாலும் அவர்கள் எதிர்பார்த்த முடிவுகளை அவர்களால் பெறமுடியவில்லை. இது ஈதரின் இருப்பினை பொய்யாக்கியது.


</doc>
<doc id="163721" url="https://ta.wikipedia.org/wiki?curid=163721" title="இலங்கையின் தேசியக்கொடி">
இலங்கையின் தேசியக்கொடி

தற்போதுள்ள இலங்கையின் தேசியக்கொடி 1950-ல் நடைமுறைக்குக் கொண்டுவரப் பட்டது.

இலங்கையின் தேசியக்கொடி மஞ்சள் நிறப் பின்னணியில் அமைந்துள்ளது. இதில் இரண்டு பகுதிகளைக் காணமுடியும். கொடிக் கம்பத்தின் பக்கம் இருக்கும் பகுதியில் செம்மஞ்சளும், பச்சையுமான நிலைக்குத்தான இரண்டு பட்டைகள் உள்ளன. கொடியின் பெரும்பகுதியை அடக்கியுள்ள மற்றப்பகுதி கருஞ் சிவப்பு நிறத்தில் மஞ்சள் நிறத்திலான வாளேந்திய சிங்கமொன்றையும், நான்கு மூலைகளிலும் அரச மரத்து இலைகளையும் கொண்டுள்ளது. செம்மஞ்சள் நிறப் பட்டை தமிழரையும், பச்சை நிறப் பட்டை முஸ்லீம்களையும், சிங்கத்துடன் கூடிய கருஞ் சிவப்பு நிறப் பகுதி சிங்களவர்களையும் குறிப்பதாகக் கொள்ளப்படுகின்றது.

ஐக்கிய இராச்சியத்திடமிருந்து இலங்கை விடுதலை அடையும் வேளையில் இலங்கைக்கு நாட்டு கொடிக்கான தேவை ஏற்பட்டது. அதுவரை பிரித்தானிய ஒன்றியக் கொடியே இலங்கை கொடியாக இருந்து வந்தது. விடுதலையின் போது இலங்கையின் பிரதமராக இருந்த டி. எஸ். சேனாநாயக்க இலங்கையின் கடைசி இராச்சியமான கண்டி இராச்சியத்தின் கடைசி மன்னன் சிறி விக்கிரம ராஜசிங்கனின் சிவப்பு நிறப் பிண்ணணியில் மஞ்சள்நிற போர்வாளேந்திய சிங்கக்கொடியானது சுதந்திர இலங்கையை குறிக்கும் சிறந்த கொடியாக அமையும் என தேர்வு செய்தார். எனினும் அக் கொடியில் தங்கள் இனத்துவங்களை பிரதிபலிக்கும் அடையாளங்கள் ஏற்படுத்த வேண்டும் என தமிழ், முஸ்லிம் தலைவர்கள் கேட்டுக்கொண்டனர்.

சில நாட்களின் பின் தேசிய கொடியில் மாற்றம் ஏற்படுத்துவது தொடர்பாக எஸ். டபிள்யூ. ஆர். டி. பண்டாரநாயக்க, ஜீ. ஜீ. பொன்னம்பலம், ஜே.எல். கொத்தலாவல, டி.பி. ஜாயா, எல்.ஏ. ராஜபக்ச, எஸ். நடேசன், ஜே. ஆர். ஜயவர்தன என்போர் அடங்கிய நாடாளுமன்றக்குழு ஏற்படுத்தப்பட்டது. இக்குழுவின் பரிந்துரைக்கமைய தேசிய கொடியில் சமஅளவு அகலம் கொண்ட மஞ்சள், பச்சை நிறமான இரண்டு நிலைகுத்தான பட்டைகள் உருவாக்கப்பட்டது. இதில் பச்சை முஸ்லிம் இனத்தையும், மஞ்சள் தமிழரையும் குறிக்கும். அத்துடன் பௌத்த மதத்தைக் குறிக்கும் வகையில் நான்கு அரசிலைகள் கொடியின் நான்கு முலைகளிலும் இணைக்கப்பட்டது. இக்கொடியே தற்போது இலங்கையில் பயன்பாட்டில் உள்ளது.



</doc>
<doc id="163727" url="https://ta.wikipedia.org/wiki?curid=163727" title="புனித பர்த்தலமேயுவின் பவுலீனுஸ்">
புனித பர்த்தலமேயுவின் பவுலீனுஸ்

புனித பர்த்தலமேயுவின் பவுலீனுஸ் ("Paulinus of St. Bartholomew") என்பவர் ஆசுத்திரியா நாட்டில் பிறந்து, கத்தோலிக்க திருச்சபையில் கார்மேல் துறவியாகவும் மறைபரப்பாளராகவும் கீழைநாட்டியல் ("Oriental studies") துறையில் தேர்ச்சிபெற்றவராகவும் விளங்கியவர்.

பவுலீனுஸ் ஆசுத்திரிய நாட்டின் தென்பகுதியில் ஹோஃப் ஆம் லைட்ஹாபெர்கெ என்னும் நகரில் 1748, ஏப்பிரல் 25ஆம் நாள் பிறந்தார். அவர் உரோமை நகரில் 1806, சனவரி 7ஆம் நாள் உயிர்துறந்தார். பவுலீனுசின் இயற்பெயர் யோகான் பிலிப்பு வெஸ்டின் ("Johann Philipp Wesdin"). அவர் கார்மேல் துறவியாக மாறியபோது புதிய பெயரை ஏற்றார். அப்பெயர் பல மொழிகளில் பல வடிவங்களில் அறியப்படுகிறது. இலத்தீன்: "Paulinus S. Bartholomaeo", "Paulinus A S. Bartholomaeo", இத்தாலியம்: "Paolino da San Bartolomeo", மலையாளம்/தமிழ்: "Paulinus Paathiri", பிரெஞ்சு: "Paulin de St Barthelemi"'.

ஐரோப்பாவில் முதன்முதலாக வெளியான சமசுகிருத இலக்கண நூலின் ஆசிரியர் என்னும் சிறப்பு இவருக்கு உண்டு.இந்திய மொழிகளுக்கும் ஐரோப்பிய மொழிகளுக்கும் இடையே நெருங்கிய உறவு இருப்பதை ஆய்வுகள் வழியாக முதன்முதலாம வெளிக்கொணர்ந்தவர்களுள் இவரும் ஒருவர். 

பவுலீனுஸ் தெற்கு ஆசுத்திரியாவில் வேளாண்தொழில் குடும்பத்தில் பிறந்தார். இருபது வயதில் கத்தோலிக்க திருச்சபையில் கார்மேல் என்னும் துறவற சபையில் உறுப்பினர் ஆனார். அவர் பிராகு நகரில் மெய்யியலும் இறையியலும் பயின்றார். உரோமையில் புனித பங்கிராசு கல்லூரியில் கீழைநாட்டியல் துறையில் ஆய்வுகளைத் தொடர்ந்தார்.

1776ஆம் ஆண்டு பவுலீனுஸ் இந்தியாவின் மலபார் பகுதிக்கு மறைபரப்பாளராக அனுப்பப்பட்டார். முதலில் அவர் பாண்டிச்சேரியில் வந்திறங்கினார். அங்கு ஆறு வாரங்கள் தங்கியபிறகு சென்னை சென்றார். பின்னர் பாண்டிச்சேரியிலிருந்து கப்பலேறி நவம்பர் 1776இல் கொச்சி சென்று சேர்ந்தார். அங்கு அவர் 1789 வரை கீழைநாட்டியல் ஆய்விலும் மறைபரப்புப் பணியிலும் ஈடுபட்டார். கார்மேல் சபையின் முதன்மைக் குருவாகவும் திருத்தூதுப் பார்வையாளராகவும் செயல்பட்டார். அவர் பல மொழிகளில் தேர்ச்சிபெற்ற மொழியியல் வல்லுநர். அவர் புலமை பெற்றிருந்த மொழிகள்: செருமானியம், இலத்தீன், கிரேக்கம், எபிரேயம், அங்கேரியம், இத்தாலியம், போர்த்துகீசியம், ஆங்கிலம், சமசுகிருதம், மலையாளம், தமிழ் போன்ற இந்திய மொழிகள். மலபார் பகுதி மக்கள் அவரை "பவுலீனுஸ் பாதிரி" என்று அழைத்தார்கள். 

பவுலீனுஸ் 1789ஆம் ஆண்டு உரோமை திரும்பினார். அவர் இந்தியாவில் தங்கி நிகழ்த்திய ஆய்வுகளின் தொகுப்பைப் பல நூல்களாக வெளியிட்டார். உரோமையில் இருந்தபோது பவுலீனுஸ் கர்தினால் ஸ்தேபனோ போர்ஜியா என்பவரின் ஆதரவைப் பெற்றார். அக்கர்தினால் தம் பிறப்பு நகரான வெல்லேத்ரி ("Velletri") என்னும் இடத்தில் ஒரு சிறந்த கலைக்கூடத்தை நிறுவியிருந்தார். அவர் பவுலீனுசைத் தம் தனிச் செயலராக நியமித்து, அவருடைய ஆய்வுகளை வெளியிட நிதி உதவி நல்கினார். 

பவுலீனுஸ் 1790இல் உரோமையில் வெளியிட்ட சமசுகிருத இலக்கணம் "Sidharubam seu Grammatica Samscrdamica" (சித்தரூபம் அல்லது சமசுகிருத இலக்கணம்) என்னும் பெயரைக் கொண்டிருந்தது. 1794இல் "Systema Brahmanicum" (பிராமணிய அமைப்பு), "India Orientalis Christiana, continens fundationes ecclesiarum, series episcopum, missiones, schismata, persecutiones, viros illustres" (கிறித்தவ கீழை இந்தியா: கோவில்கள் நிறுவுகை, ஆயர் வரிசை, மறைப்பணித் தளங்கள், பிரிவினைகள், துன்புறுத்தல்கள், சான்றோர்). இந்நூல்கள் இலத்தீன் மொழியில் வெளியிடப்பட்டன.

இந்தியாவில் தாம் பெற்ற அனுபவங்களையும் ஆய்வு விவரிப்புகளையும் தொகுத்து பவுலீனுஸ் "Viaggio alle Indie Orientali" (கீழை இந்தியாவில் பயண அனுபவங்கள்) என்னும் தலைப்பில் 1796இல் இத்தாலிய மொழியில் வெளியிட்டார். அந்நூல் மிகப் பல ஐரோப்பிய மொழிகளில் பெயர்க்கப்பட்டு புகழ்பெற்றது (செருமானிய பதிப்பு: 1798; ஆங்கிலப் பதிப்பு: 1800). பிரஞ்சு மொழியில் 1806இல் வெளியானது. 

1800ஆம் ஆண்டு திருத்தந்தை ஏழாம் பயஸ் என்பவர் பவுலீனுசை உரோமை மறைபரப்புக் கல்லூரியில் ஆய்வு மேலாளராக நியமித்தார். 

பவுலீனுசின் கார்மேல் சபையில் மலபார் பிரதேசம் தெற்கே கன்னியாகுமரியிலிருந்து வடக்கே கன்னட நிலப் பகுதிவரை விரிந்திருந்தது. பவுலீனுஸ் தமது இந்தியப் பயண அனுபவங்களின் அடிப்படையில் மலபார் பிரதேசத்தின் மக்கள் தொகையைப் பின்வருமாறு குறிப்பிடுகிறார்:


பவுலீனுஸ் ஐரோப்பாவில் ஆர்னோஸ் பாதிரி என்று மலபார் பகுதியில் அழைக்கப்பட்ட "Johann Ernst Hanxleden" என்னும் அறிஞரின் படைப்புகளை அறிமுகப்படுத்தினார். ஆர்னோஸ் பாதிரியின் படைப்புகள் சிலவற்றை பவுலீனுஸ் தம்மோடு ஐரோப்பாவுக்குக் கொண்டு சென்றார். அவருடைய எழுத்துகளிலிருந்து பல பகுதிகளைத் தம் நூல்களில் மேற்கோள் காட்டுகின்றார். 

பவுலீனுசின் புரவலராக இருந்த கர்தினால் போர்ஜியா திருத்தந்தை ஏழாம் பயசோடு நெப்போலியனைச் சந்திக்கப் போன வழியில் லியோன் நகரில் திடீரென 1804 நவம்பரில் இறந்துபோனார். அவரது மறைவின் பின்னணியில் பவுலீனுஸ் அவரைப் பற்றி உருக்கமான வரலாறு ஒன்றினை எழுதினார். 

தம் புரவலரான கர்தினால் போர்ஜிய இறந்த இரு ஆண்டுகளுக்குள் பவுலீனுஸ் தமது 58ஆம் வயதில், 1806, சனவரி 7ஆம் நாள் உயிர்துறந்தார்.

கீழை நாட்டியல் மற்றும் மொழியியலில் தேர்ச்சி பெற்ற அறிஞராக விளங்கிய பவுலீனுஸ் பல நூல்களை வெளியிட்டார்:





</doc>
<doc id="163744" url="https://ta.wikipedia.org/wiki?curid=163744" title="ஆம் ஆத்மி கட்சி">
ஆம் ஆத்மி கட்சி

ஆம் ஆத்மி கட்சி ("Aam Aadmi Party", தேவநாகரி: आम आदमी पार्टी), என்பது ஊழலுக்கு எதிராக துவங்கப்பட்ட அரசியல் கட்சியாகும். இது, சமூக ஆர்வலர் அரவிந்த் கெஜ்ரிவாலால் 26 நவம்பர் 2012ல் தில்லியில் தொடங்கப்பட்டது. .

ஜன் லோக்பால் மசோதாவைக் கோரி 2011-ஆம் ஆண்டு முதல் இயங்கி வரும் அண்ணா ஹசாரேவின் ஊழலுக்கு எதிரான இந்தியா எனும் இயக்கத்தை அரசியலாக்க வேண்டும் என்ற சிந்தனையில் இந்த கட்சியை அரவிந்த் கெஜ்ரிவால் துவக்கினார். 

இந்தக் கட்சி உருவாகியது முதல், ஊழலுக்கு எதிராகவும், மக்கள் நலனுக்காகவும் பல்வேறு போராட்டங்களில் ஈடுபட்டது. டெல்லியில் தண்ணீர் மற்றும் மின்சாரத்தின் விலை ஏற்றத்திற்கு காரணம் அரசு மற்றும் தனியாருக்கு சொந்தமான கழகங்களுக்கும் இடையே உள்ள தொடர்பை வெளிப்படுத்தியது. கற்பழிப்பிற்கு எதிரான கடுமையான சட்டத்தை அறிமுகப்படுத்தக் கோரி, கற்பழிக்கப்பட்டவர்கள் மற்றும் பாலியல் வன்முறையால் பாதிக்கப்பட்டவர்களுக்கு குரல் கொடுத்து போராட்டம் நடத்தியது.

2013 தில்லி சட்ட பேரவை தேர்தலில் அறிமுகமான இந்தக் கட்சி தில்லியில் இரண்டாவது பெரிய கட்சியாக உருவெடுத்தது. 2013 டெல்லி சட்டப்பேரவைத் தேர்தல் முடிவுகளின் படி இக்கட்சி மொத்தமுள்ள 70 இடங்களில் 28 இடங்களை வென்றது..

ஆம் ஆத்மி கட்சிக்கு இந்திய தேர்தல் ஆணையம் மாநிலக் கட்சி அங்கீகாரம் அளித்துள்ளது. அதாவது, இந்திய தேர்தலில் குறைந்தது மூன்று சதவிகித இடங்களை கைப்பற்றும் அல்லது மொத்த வாக்குகளில் குறைந்தது 6 சதவிகித வாக்குகளைப் பெறும் கட்சிகளுக்கு தேர்தல் ஆணையம் அங்கீகாரம் வழங்கும். அதன்படி தில்லி சட்டமன்றத் தேர்தலில் ஆம் ஆத்மி கட்சி 28 இடங்களைக் கைப்பற்றியுள்ளதால், அக்கட்சிக்கு அங்கீகாரம் வழங்கப்பட்டது. மேலும், தேர்தலில் போட்டியிட பயன்படுத்திய துடைப்பம் சின்னத்தையே, கட்சி சின்னமாக அங்கீகரித்தது. 2014 மக்களவை தேர்தலில் பஞ்சாப் மாநிலத்தில் நான்கு இடங்களில் வென்றதால் அங்கும் இக்கட்சிக்கு மாநில கட்சி என்ற தகுதியை தேர்தல் ஆணையம் வழங்கியுள்ளது.
தில்லி சட்டமன்றத்துக்கு நடந்த தேர்தலில் இக்கட்சி 28 இடங்களில் வென்றது. 8 இடங்களில் வென்ற காங்கிரசு வெளியில் இருந்து ஆதரிப்பதாக ஆளுநருக்கு கடிதம் மூலம் சொன்னதால் இக்கட்சி ஆட்சி அமைக்கிறது. புது தில்லி தொகுதியில் வென்ற அரவிந்த் கெஜ்ரிவால் டிசம்பர் 28, 2013 அன்று முதல்வராக பொறுப்பேற்றுக்கொண்டார் . இக்கட்சியிலிருந்து நீக்கப்பட்ட சட்டமன்ற உறுப்பினர் வினோத் குமார் பின்னி தனது ஆதரவை விலக்கிக்கொண்டார்.

2015ஆம் ஆண்டு நடைபெற்ற சட்டமன்ற தேர்தலில் தில்லியின் 67 தொகுதிகளில் இக்கட்சி வெற்றி பெற்றது. மீதி மூன்று இடங்களை பாசக பெற்றது. 

2014ஆம் ஆண்டு நடந்த மக்களவைத்தேர்தலில் இக்கட்சி நாட்டின் பல பகுதிகளில் போட்டியிட்டாலும் பஞ்சாப் மாநிலத்தில் மட்டும் நான்கு இடங்களில் வென்றது.

இந்தியா முழுவதும் 2.5 லட்சம் பேர் புதிதாக சேர்ந்துள்ள இக்கட்சியில், தமிழகத்தில் புதிதாக 30 ஆயிரம் பேர் சேர்ந்தனர்.. மொத்தமாக தமிழகத்திலிருந்து இதுவரை 42,000 பேர் ஆம் ஆத்மி கட்சி உறுப்பினர்களாகச் சேர்ந்துள்ளனர். ஆம் ஆத்மி கட்சி என்று வழங்கப்பட்டு வந்ததை, தான் வேட்பாளராக அறிவிக்கப்பட்ட பின்னர் சு. ப. உதயகுமார் இதனை தமிழில் எளிய மக்கள் கட்சி என பெயர் மாற்றி அழைத்தார்.

ஆம் ஆத்மி கட்சி தான் பதவி வகித்த 49 நாட்களில், ஊழலுக்கு எதிரான பல பணிகளை செய்து முடித்தது.


இணையதளங்களிலும், சமூக வலைதளங்களிலும் ஆம் ஆத்மி கட்சிக்கு, சுமார் "பதினாறு லட்சம் மக்கள்" இதுவரை ஆதரவு தெரிவித்தனர். 

ஆம் ஆத்மி கட்சியின் தலைவர் அரவிந்த் கெஜ்ரிவால் பற்றியும் அக்கட்சியின் வளர்ச்சிப் பற்றியும் குஷ்பு ரங்கா மற்றும் வினை சுக்லா இயக்கத்தில் ஆனந்த் காந்தி தயாரிப்பில், வைஸ் (Vice) செய்தி நிறுவனம் An Insignificant Man என்ற முழுநீள ஆவணப்படத்தை ஹிந்தி மற்றும் ஆங்கிலத்தில் 2017 ஆம் ஆண்டு டிசம்பர் 19 தேதி அன்று வெளியிட்டது. 


</doc>
<doc id="163745" url="https://ta.wikipedia.org/wiki?curid=163745" title="உக்ரைனியர்">
உக்ரைனியர்

ஐரோப்பாவின் ஆறாவது பெரிய நாடான உக்ரைனில் வாழும் கிழக்கு சிலாவிய மொழிகளைப் பேசுவோர் உக்ரைனியர் எனப்படுவர். இவர்களில் பெரும்பான்மையினர் உக்ரைனில் வாழ்ந்தாலும், குறிப்பிடத்தக்க அளவினர் அண்டை நாடுகளான உருசியா, செருமனி, போலந்து, செர்பியா ஆகிய நாடுகளிலும் வாழ்கின்றனர். இவர்களின் தாய்மொழி உக்குரைனிய மொழி ஆகும்.

உக்ரைனியர்கள் என்பது உக்குரைனிய மொழி பேசும் அனைவரையும் குறிக்கும் என்றாலும், உக்ரைனில் வாழும் பிற மொழியினரையும் சில வேளைகளில் இச்சொல் குறிக்கும். பெலாருசியர்களும், உருசியர்களும் இவர்களுடன் நெருங்கிய இனத்தவர்கள் ஆவர். உக்ரைனியர்கள் என்ற பெயரே இருபதாம் நூற்றாண்டில் வழங்கப்படுவதுதான். முன்னர் இவர்கள் ருசி, ருசிச்சி என்றும் அழைக்கப்பட்டனர். (முன்பு இவர்கள் வாழ்ந்த
நிலப்பரப்பான ருசு என்னும் பகுதியின்மூலம் இப்பெயர் பெற்றனர்.) இன்றைக்கு குறிப்பிடத்தக்க உக்ரைனியர்கள் உருசியா, ஐக்கிய அமெரிக்கா, பிரசில், கசகசுத்தான், இத்தாலி, அர்கெந்தீனா ஆகிய பகுதிகளில் வாழ்கின்றனர். சில தகவல்மூலங்கள் கூறும் கணக்கின்படி, உக்ரைனுக்கு வெளியே ஏறத்தாழ இருபது மில்லியன் மக்கள் உக்ரைனியர்கள் என அடையாளப்படுத்திக் கொண்டனராம்.. இருப்பினும், அதிகாரப்பூர்வ கணக்கெடுப்பில் பத்து மில்லியன் மக்கள் உக்ரைனியர்கள் எனத் தெரிய வந்துள்ளது. உலகில் பரந்து வாழும் மக்களுள் உக்ரைனியர்களும் அடங்குவர்.

உக்ரைனியர்கள் பலர் உக்ரைனில் தான் வாழ்கிறார்கள். உக்கிரனில் மூன்றில் ஒருவர் உக்ரைனிய மொழி பேசுபவர். உக்ரைனுக்கு அடுத்தபடியாக அதிகம் வாழும் நாடு உருசியா.

உருசியக் குடிமக்கள் பலர் தங்களை உக்ரைனியர்கள் எனக் குறிப்பிட்டுள்ளனர். மேலும் பலரின் முன்னோர் உக்ரைனியர்கள் ஆவர்.
சில கருதுகோள்களின்படி, வட அமெரிக்காவில் 2.1 மில்லியன் மக்களும், பிரசிலில் 5,00,000 மக்களும், மோல்டோவாவில் 3,75,000 மக்களும், கசகசுத்தானில் 333,000 மக்களும் போலந்தில் 3,50,000 மக்களும், அர்கெந்தீனாவில் 3,00,000 மக்களும் உக்ரைனியர்களாக வாழ்கின்றனர். மேலும் பெலாருசு, போர்த்துகல், ரோமானியா, சுலோவாக்கியா, ஐக்கிய ராச்சியம், ஆஸ்திரேலியா, செருமனி, லத்வியா, சுவிட்சர்லாந்து, ஆஸ்திரியா, இத்தாலி, அயர்லாந்து, சுவீடன் ஆகிய நாடுகளிலும் குறிப்பிடத்தக்க அளவினர் வாழ்கின்றனர்.
வரலாற்றின் கணக்கில் நோக்குங்கால், உக்ரைனியர்கள், பெலாருசியர்கள், உருசியர்கள் ஆகியோருடன் மொழித் தொடர்பைக் கொண்டிருந்தனர். கர்பதீனிய மலைத்தொடரிலிந்து வெள்ளைக் கடல் வரையிலும் ஒரே மக்கள் வாழ்ந்ததாகவும், இவர்களே பின்னர்
உருசியர்கள், பெலாருசியர்கள் எனவும் பிரிந்து சென்றனர்.

சமய நம்பிக்கையுள்ளவர்களில் பெரும்பான்மையினர் கிறித்தவ சமய உட்பிரிவுகளைச் சேர்ந்தவர்கள். இவர்களில் பெரும்பான்மையினர் ஆர்த்தோடாக்சு கிறித்தவர்கள் ஆவர். கீவ் மற்றும் மசுக்கோ பேற்றியார்க்கைச் சேர்ந்த தேவாலயங்கள் அதிகளவில் உள்ளன.
ப்ரொடெசுட்டாண்டு, கிரேக்கக் கத்தோலிக்கம் ஆகிய உட்பிரிவுகளைப் பின்பற்றுவோரும் உள்ளனர்.

உக்ரைனிய நாட்டுப்புறத்தவரின் நடனமே உக்ரைனிய நடனமாகக் கூறப்படுகிறது. கச்சேரிகளில் இவ்வகை நடனங்கள் ஆடப்பெற்றன. உக்ரைனிய நாட்டுப்புறக்கலைகள் இன்றளவும் நிலைத்திருக்கின்றன. உக்ரைனிய நடனம் எழுச்சி மிக்கதாவும், சுறுசுறுப்பானதாகவும், மகிழ்ச்சிமிக்கதாகவும் இருக்கும் என்பதால், உலகெங்கும் பரவலாக அறியப்படுகிறது.

உக்ரைனின் பெரும்பகுதிகள் ஐரோப்பாவில் அமைந்துள்ளன. சில ஆண்டுகள் உக்ரைனியப் பகுதிகள் பல அண்டை நாடுகளினால் ஆக்கிரமிக்கப் பட்டுள்ளன.




</doc>
<doc id="163760" url="https://ta.wikipedia.org/wiki?curid=163760" title="சாம்சங் கேலக்சி எஸ் II">
சாம்சங் கேலக்சி எஸ் II

சாம்சங் கேலக்ஸி எஸ் II தொடுதிரைத் தொழில்நுட்பத்துடன் கூகுள் நிறுவனத்தின் அண்ட்ராய்டு இயங்குதளத்தைப் பயன்படுத்தி இயங்கும் ஒரு வகை நுண்ணறி பேசி ஆகும். இது 15 பிப்பிரவரி 2011 அன்று சாம்சங் எலக்ட்ரானிக்ஸ் நிறுவனத்தால் வெளியிடப்பட்ட. சாம்சங் கேலக்ஸி எஸ் II அண்ட்ராய்டு 4.0 இயங்குதளத்துடன் வெளியிடப்பட்டது, உயர்தர காணொளியை வழங்கிய முன்னணி கைபேசிகளில் இதுவும் ஒன்று.


</doc>
<doc id="163762" url="https://ta.wikipedia.org/wiki?curid=163762" title="வெல்லாவெளிப் பிராமிச் சாசனங்கள்">
வெல்லாவெளிப் பிராமிச் சாசனங்கள்

வெல்லாவெளிப் பிராமிச் சாசனங்கள் எனப்படுபவை மட்டக்களப்பு மாவட்டத்திலுள்ள வெல்லாவெளி பிரதேசத்திலுள்ள உள்ள தளவாய் எனும் பகுதியிலுள்ள குன்றில் காணப்படும் பிராமி எழுத்துக்கள் ஆகும். மட்டக்களப்பு நகரிலிருந்து களுவாஞ்சிக்குடி (ஏ-4 நெடுஞ்சாலை) ஊடாக இப்பிரதேசத்தை அடைய கிட்டத்தட்ட 50 கி.மீ. தூரம் பயணிக்க வேண்டும். குன்றுகளும் பாறைகளும் நிறைந்த இடத்தில் பிராமிச் சாசனங்கள் காணப்படுகின்றன. இவற்றில் காணப்படும் கிட்டத்தட்ட நான்கு சாசனங்களில் மூன்றில் உள்ள எழுத்துக்கள் சிதைவடைந்து காணப்பட ஒன்றில் தெளிவாகவுள்ளது.

இங்குள்ள குன்றுகள் மனித செயற்பாடுகளினால் செதுக்கப்பட்டு அல்லது வடிவமைக்கப்பட்டுக் காணப்படுகின்றன. இச்சாசனங்களின் காலம் 2200 வருடங்கள் (கி.மு. இரண்டாம் நூற்றாண்டு) பழமையானவை என்ற கருத்து நிலவுகின்றது. இவை பிராமி-பிராகிருத கலப்பு என்ற கருத்தும் நிலவுகின்றது.

பிராமிச் சாசனத்தில் இடம்பெற்றுள்ள செய்தி:
இதனை "பருமக என்ற பட்டத்துக்குரிய கப்பற் தலைவன் ஷமதய என்பவன் கொடுத்த குகை" எனப் பொருள் கொள்ளலாம் என குறிப்பிடப்படுகின்றது. பெருமகன் என்னும் சொல்லே இக் கல்வெட்டில் 'பருமக' எனக் குறிப்பிடப்பட்டுள்ளது, பாய்மரக் கப்பலைச் சங்கநூல்கள் நாவாய் எனக் குறிப்பிடுகின்றன. நாவாய் வாணிகன் 'நாய்கன்' எனப்பட்டான்.


</doc>
<doc id="163770" url="https://ta.wikipedia.org/wiki?curid=163770" title="சோணாட்டுப் பிடவூர் கிழான் மகன் பெருஞ்சாத்தன்">
சோணாட்டுப் பிடவூர் கிழான் மகன் பெருஞ்சாத்தன்

சோணாட்டுப் பிடவூர் கிழான் மகன் பெருஞ்சாத்தன் சங்ககால அரசர்களில் ஒருவன். இவன் சிறந்த வள்ளலாகவும் விளங்கினான். பிடவூர் இவனது தலைநகர். மதுரை நக்கீரர் பிடவூர் அறப்பெயர்ச் சாத்தன் எனக் குறிப்பிடுகிறார். ஒருநாள் இந்தப் புலவரின் சுற்றம் இவனது வாயிலில் நின்றுகொண்டு தன் தடாரிப் பறையை முழக்கியது. அது கேட்டு வெளியே வந்த சாத்தன் அரிய செல்வங்களைக் கொண்டுவரச் செய்து வழங்கினான். அத்துடன் நில்லாது அங்கு நின்ற புலவரைத் தன் மனைவிக்குக் காட்டி அவரை, அவனைப்போலவே போற்றுமாறு அறிவுறுத்தினானானாம்.
அது கேட்ட புலவர் வறண்ட காலத்திலும் வளம் குன்றாமல் அவன் ஊர் சிறக்க வேண்டும் என வாழ்த்தினார். மேலும் இந்தப் புலவர் பிறரை நாடாமல் அவன் நினைவாகவே வாழ்ந்தாராம். 


</doc>
<doc id="163772" url="https://ta.wikipedia.org/wiki?curid=163772" title="கொங்குவேளிர்">
கொங்குவேளிர்

கொங்குவேளிர் பெருங்கதையின் ஆசிரியர். கொங்கு நாட்டைச் சேர்ந்தவர்; வேளாள மரபில் பிறந்தவர். சிற்றரசர்களுள் ஒருவர். இவர் பிறந்த ஊர் கொங்கு நாட்டில் உள்ள விசயமங்கலம் என்று கூறுவர். இவர் தமிழ்ப் புலவர் பலரை ஒன்று சேர்த்து ஆய்வு செய்யும் அமைப்பை ஏற்படுத்தி இருந்தார்.
அடியார்க்கு நல்லார் என்னும் சிலப்பதிகார உரையாசிரியரின் கூற்றின்படி கொங்குவேளிர் காலத்தில் இடைச்சங்க நூல்கள் வழக்கத்தில் இருந்துள்ளதை அறிய முடிகின்றது. இவரும் இவரது காலத்துப் புலவர்களும் இடைச்சங்க நூல்களில் ஆழ்ந்த புலமை கொண்டிருந்ததும் தெரிய வருகின்றது. 

கொங்குவேளிரின் வாழ்க்கை வரலாற்றைக் கொங்கு மண்டல சதகம் என்னும் நூல் விவரித்துள்ளது.

<poem>
நீதப் புகழ்உத யேந்திரன் காதை நிகழ்த்துதற்குக் 
கோதற்ற மங்கையின் மூன்று பிறப்புற்ற கொள்கையன்றி 
மேதக்க சொற்சங்கத் தார்வெள்க வேகொங்கு வேள்அடிமை 
மாதைக்கொடு உத்தரஞ் சொன்னது வும்கொங்கு மண்டலமே.
</poem>

குற்றமற்ற மங்கை ஆகிய விசயமங்கலம் என்னும் ஊரில் பிறந்தவர் கொங்குவேளிர். இவர் புகழ்மிக்க உதயணன் கதையைப் படைப்பதற்காக மூன்று பிறவி எடுத்தவர். உதயணன் கதையைப் படைத்துச் சங்கத்தில் அரங்கேற்றம் செய்தார். அப்போது சங்கத்தில் உள்ள புலவர்கள் கேட்ட கேள்விகளுக்கு எல்லாம் அவர்கள் வெட்கப்படுமாறு தம் வீட்டு வேலைக்காரப் பெண்ணின் மூலம் விடை தந்தார். 

கொங்குவேளிர் நூல் செய்துவரும்போது, இவருக்கு விரைவில் மரணம் நேரும் என்று சோதிடர் கூறினர். இதனை அறிந்த கொங்குவேளிர் எப்படியாவது மரணத்தைத் தள்ளிப்போட்டு நூலை முடிக்க வேண்டும் என்று எண்ணினார். இதற்காக மூன்று பிறவி எடுக்கத் திட்டமிட்டார். இதன்படி இல்லறம் ஒரு பிறவி ஆயிற்று. இல்லறத்திலிருந்து நீங்கி, வானப்பிரத்தம் (மனைவியுடன் காட்டிற்குச் சென்று தவம் செய்தல்) மேற்கொண்டார். இது இரண்டாம் பிறவி ஆயிற்று. இதிலிருந்தும் நீங்கித் துறவறம் மேற்கொண்டார். இது மூன்றாம் பிறவி ஆனது. துறவறம் பூண்டு பெருங்கதையை நிறைவு செய்தார் என்று உ. வே. சாமிநாதையர் கூறுவார். 
உதயணன் கதையை இயற்றுவதற்கு மூன்று பிறவி எடுத்தார் என்பதற்கு வேறொரு பொருளும் உண்டு. இவர் முதற் பிறவியில் குணாட்டியராகப் பிறந்து பைசாச மொழியில் இக்காப்பியத்தைப் படைத்தார். இரண்டாவது பிறவியில் துர்விநீதனாகப் பிறந்து வடமொழியில் இக்காப்பியத்தைப் படைத்தார். மூன்றாவது பிறவியில் கொங்குவேளிராகப் பிறந்து தமிழில் பெருங்கதையைப் படைத்தார். இவ்வாறு பொருள் கொள்வதும் உண்டு. 

கொங்குவேளிரின் காலத்தைப் பற்றிச் சரியாகக் கணித்திடச் சான்றுகள் கிடைக்கவில்லை என்று உ.வே. சாமிநாதையரும், பொ.வே. சோமசுந்தரனாரும் கருதுகின்றனர். என்றாலும் இப்புலவர் கடைச்சங்க காலத்தை ஒட்டிய காலப் பகுதியில் வாழ்ந்திருக்க வேண்டும் என்றும் ஊகிக்கின்றனர். திருத்தக்க தேவர் இயற்றிய சீவக சிந்தாமணிக் காப்பியத்திற்கு முன்பும், சிலப்பதிகாரம், மணிமேகலை படைக்கப்பெற்ற காலத்தை ஒட்டியும் பெருங்கதை படைக்கப்பட்டிருக்க வேண்டும் என்பது தெரிகிறது. 

கொங்குவேளிர் சமண சமயத்தைச் சேர்ந்தவர். சமணக் கருத்துகள், தத்துவங்கள் பலவற்றைப் பெருங்கதையில் படைத்துள்ளார் என்பதும் குறிப்பிடத்தக்கது.


</doc>
<doc id="163774" url="https://ta.wikipedia.org/wiki?curid=163774" title="பாண்டியன் கீரஞ்சாத்தன்">
பாண்டியன் கீரஞ்சாத்தன்

பாண்டியன் கீரஞ்சாத்தன் சங்ககால வள்ளல்களில் ஒருவன். பாண்டியனின் படைத்தலைவனாக விளங்கியதால் கீரஞ்சாத்தன் என்னும் பெயருடன் பாண்டியன் என்னும் அடைமொழி சேர்க்கப்பட்டுள்ளது, ஆவூர் மூலங்கிழார் இவனைப் பாடியுள்ளார். 
புலமை சான்ற பெருமக்கள் இவனை நாடும்போது அவர்கள் பசி இல்லாமல் இருந்து தன்னொடு சேர்ந்து உண்ண மறுத்தால், தானும் உண்ணமாட்டேன் என்று சூளுரை கூறித் தன்னுடன் சேர்ந்து உண்ணும்படிச் செய்யும் பண்பு மிக்கவன் இவன். 

இத்தகைய இனிய சாயலைக் கொண்ட இவன் நாட்டைக் காக்கும் போர் வீரர்கள் கள்ளுண்டு மயங்கிக் கிடக்கும்போது தான் "நான் காப்பேன்" என்னும் சூளுரையுடன் முன் சென்று காப்பாற்றுவான். 


</doc>
<doc id="163776" url="https://ta.wikipedia.org/wiki?curid=163776" title="பண்ணன்">
பண்ணன்

பண்ணையை உடையவன் பண்ணன். பண்ணை என்னும் சொல் பண்படுத்தப்பட்ட வயலைக் குறிக்கும். கிழான் என்னும் சொல் இக்காலத்தில் நிலக்கிழார் என்று வழங்கப்பட்டு வருகிறது.


</doc>
<doc id="163778" url="https://ta.wikipedia.org/wiki?curid=163778" title="சாலினி">
சாலினி

சாலி என்னும் சொல் நெல்லைக் குறிக்கும். இது நெல்லின் வகைகளில் ஒன்று. 

கொற்றவை தெய்வத்தைச் சாலினி என்றனர். கருவுற்றிருந்த பெண்கள் யாழ், முழவு, ஆகுளி முழக்கத்துடன் சாலினிக்குப் பொங்கலிட்டுப் படைத்தனர்.

விண்ணின் வடதிசையில் விங்கும் விண்மீன்கள் ஏழு. அவற்றுள் சாலினி என்னும் மீன் ஒன்று. இதனை வடநூலார் அருந்ததி என்பர். இந்திரன் முருகனைத் துண்டு துண்டாக்கிய தசைப் பிண்டத்தை இந்த அருந்ததி என்னும் சாலினி நீங்கலாக ஏனைய அறுவரும் உண்டு ஆறு மகவைப் பெற்றார்களாம். ஆவை ஒன்றானவன் ஆறுமுகனாம். 

சாலினி விண்மீனைச் சிலப்பதிகாரம் சாலி என்று குறிப்பிடுகிறது. இது வடதுருவமாக விளங்கும் விண்மீன். மற்ற விண்மீன்களைப் போல மக்கள் கண்ணுக்குத் திசை மாறித் தோன்றாமல் ஒரே இடத்தில் தோன்றுவதால். மனம் மாறாத கற்புடைய பெண்ணாக உருவகம் செய்வர். 

சாலினி என்பவள் வேட்டுவர் குடியில் சாமியாடிக் குறி சொல்லும் பெண். 


</doc>
<doc id="163788" url="https://ta.wikipedia.org/wiki?curid=163788" title="நந்தன்">
நந்தன்

நந்தன் என்னும் நந்தர் குடி அரசன் ஒருவன் தன்னிடமிருந்த பெருஞ்செல்வத்தைத் தன் தலைநகர் பாடலிபுரத்தில் கங்கையாற்றில் மறைத்து வைத்திருந்தான். இந்திய வரலாற்றில் இவன் எனக் குறிப்பிடப்படுகிறான். 

அந்தச் செல்வத்தையே பெற்றாலும் அதனை வைத்துக்கொண்டு தலைவன் தலைவியை மறந்து அங்கேயே தங்கமாட்டான் என்று தோழி தலைவியிடம் சொல்லித் தலைவன் பிரிவால் வருந்தும் தோழியைத் தேற்றுகிறாள். 


</doc>
<doc id="163797" url="https://ta.wikipedia.org/wiki?curid=163797" title="காளிபட்டி">
காளிபட்டி

காளிபட்டி இந்தியாவின் தமிழ்நாடு மாநிலத்தின் திண்டுக்கல் மாவட்டத்தில் உள்ள கிராமம் ஆகும். இதில் 700 மக்கள் வசிக்கிறார்கள். இவர்களின் முக்கிய ஆதாரம் விவசாயம் ஆகும்.
150 ஏக்கரில் ஒரு குளம் உள்ளது, இதன் மூலம் 5000 ஏக்கர் நிலம் பாசன வசதி பெருகின்றனது . இங்கு இந்து மக்களே அதிகம், முருகன் முக்கிய கடவுள் ஆவார்.


</doc>
<doc id="163800" url="https://ta.wikipedia.org/wiki?curid=163800" title="சுவாமிநாதன் குருமூர்த்தி">
சுவாமிநாதன் குருமூர்த்தி

சுவாமிநாதன் குருமூர்த்தி அல்லது சு. குருமூர்த்தி என்பவர் பத்திரிகையாளர் மற்றும் பட்டயக் கணக்காளரும் ஆவார். இவர் சுதேசி விழிப்புணர்வு இயக்கத்தின் தேசிய இணை அமைப்பாளர் ஆவார்.இவர் இந்தியன் எக்சுபிரசு பத்திரிகைக் குழுமத்தின் நிறுவனர் ராம்நாத் கோயங்காவின் ஆலோசகராகவும் இருந்தார்.

சோ ராமசாமி மறைவுக்குப் பிறகு இவர் துக்ளக் இதழின் ஆசிரியராக செயல்பட்டு வருகிறார்.


</doc>
<doc id="163812" url="https://ta.wikipedia.org/wiki?curid=163812" title="நெடுமிடல்">
நெடுமிடல்

நெடுமிடல் என்னும் பெயர் கொண்ட அரசர்கள் இருவர் காணப்படுகின்றனர். 


</doc>
<doc id="163816" url="https://ta.wikipedia.org/wiki?curid=163816" title="மையூர் கிழான்">
மையூர் கிழான்

மையூர் கிழான் என்பவன் மையூர் அரசன். 
இவன் வேளிர் குடியினன் ஆதலால் ‘மையூர் கிழான் வேள்’ எனப்பட்டான். 
இந்த வேளின் மகள் ‘வேண்மாள்’. 
இவளுக்குத் தந்தை இட்ட பெயர் ‘அந்துவஞ்செள்ளை’. 
அந்துவஞ்செள்ளை குட்டுவன் இரும்பொறைக்கு மணம் முடித்துக் கொடுக்கப்பட்டாள். 
குட்டுவன் இரும்பொறைக்கும் அந்துவஞ்செள்ளைக்கும் மகனாகப் பிறந்தவன் இளஞ்சேரல் இரும்பொறை.

மேலைக் கடற்கரைச் சேர மன்னர்கள் பொதினிமலை வேளிரோடு மண உறவு கொண்டிருந்தனர். 

கொங்கு நாட்டுக் கருவூர்ச் சேர மன்னர்கள் மைசூர் மன்னனோடும் மண உறவு கொண்டிருந்தனர்.


</doc>
<doc id="163819" url="https://ta.wikipedia.org/wiki?curid=163819" title="புனித அந்திரேயா கோவில் (சென்னை)">
புனித அந்திரேயா கோவில் (சென்னை)

புனித அந்திரேயா கோவில் ("St. Andrew's Church") சென்னை, பூந்தமல்லி நெடுஞ்சாலை எழும்பூரில் அமைந்து, எசுக்காத்துலாந்து பிரெஸ்பிட்டேரியன் சபை உறுப்பினருக்கு வழிபாட்டு இடமாகச் செயல்பட்டுவரும் வரலாற்றுச் சிறப்பு மிக்க கிறித்தவக் கோவில் ஆகும்.

இக்கோவில் கட்டட வேலை 1818ஆம் ஆண்டு ஏப்பிரல் 6ஆம் நாள் தொடங்கியது. கோவிலின் அர்ச்சிப்புவிழா 1821இல் நிகழ்ந்தது.

சென்னையில் அமைந்துள்ள புனித அந்திரேயா கோவில் எசுக்காத்துலாந்து நாட்டோடு நெருங்கிய தொடர்புடையது. அது "கோவில்" எனப் பொருள்படும் "Kirk" என்னும் எசுக்காத்து மொழிச் சொல்லாலும் அறியப்படுகிறது.

சென்னையில், கிழக்கிந்தியக் கம்பனியின் பிரித்தானியப் படைவீரர் பிரிவில் இருந்த எசுக்காத்துலாந்து நாட்டவர் வழிபடும் இடமாக டாக்டர் ஜான் ஆலன் ("Dr. John Allan") தலைமையில் இக்கோவில் தொடங்கியது. அவரே அக்கோவிலின் முதல் மறைப்பணியாளர் ஆனார்.

கட்டடக் கலைஞர் பெயர் மேஜர் தாமஸ் தே ஹாவிலாண்ட் ("Major Thomas de Havilland"). இக்கோவில் எசுக்காத்துலாந்து பிரெஸ்பிட்டேரிய ("Scottish Presbyterian") கிறித்தவ மரபைச் சார்ந்தது. அதன் வழிபாட்டு அமைப்பும் நிர்வாகமும் பிரெஸ்பிட்டேரிய மரபின்படியே உள்ளன. இருப்பினும், சமயக் கோட்பாடுகளில் ஒத்த பிற கிறித்தவ சபைகளின் வழிபாட்டுமுறைகளும் இக்கோவிலில் ஏற்கப்படுகின்றன.

இக்கோவில் அமைந்திருக்கும் இடம் சதுப்பு நிலமாக இருந்தது. சுமார் 7 ஏக்கர் நிலத்தை அக்கால விலைப்படி 4000 பவுண்டுகள் கொடுத்து குறைந்த விலைக்கு வாங்கினராம். அதை உறுதிப்படுத்தி, கோவிலுக்கு அடித்தளம் இடுவதற்காக இந்திய மரபில் சுமார் 300 கிணறுகள் 26 அடி தோண்டப்பட்டு, சல்லி, மணல் ஆகியவற்றால் நிரப்பப்பட்டன. அவற்றிற்கு மேலே கோவிலின் அடித்தளம் கட்டப்பட்டது.

கோவில் கட்டடத்திற்கு மாதிரியாக இருந்தது இலண்டனில் உள்ள புனித மார்ட்டின் கோவில் ("St. Martin-in-the-field") ஆகும். குறிப்பாக, வட்ட வடிவ உட்பகுதி இக்கோவிலின் சிறப்புக் கூறு. கோவிலுக்கு அடிக்கல் இட்டபோது, அதன் கீழே செப்புத்தகடு ஒன்று வைக்கப்பட்டது. அதில் ஒரு புறம் ஆங்கிலத்திலும் மறுபுறம் இலத்தீனிலும் அடித்தளமிட்ட தகவல்கள் பொறிக்கப்பட்டிருந்தன. செப்புத்தகட்டின் கீழே ஒரு குழியில் இறுக்கமாக மூடப்பட்ட ஒரு குப்பியின் உள்ளே பிரித்தானிய மற்றும் இந்திய நாணயங்களும், இலத்தீன், ஆங்கிலம், தமிழ், தெலுங்கு ஆகிய மொழிகளில் எழுதப்பட்ட சுவடிகளும் வைக்கப்பட்டன. அச்சுவடிகளில் செப்புத்தகட்டில் செதுக்கப்பட்ட செய்தி எழுதப்பட்டிருந்தது.

கோவிலின் வட்ட வடிவ உட்பக்கம் 83 அடி குறுக்களவு கொண்டுள்ளது. அதற்கு மேலே எழுகின்ற வட்டவடிவ குவிமாடம் சிறப்பு வாய்ந்தது. முழுவதும் சுண்ணம், சாந்து, கல் கொண்டு அமைந்த அக்குவிமாடத்தில் மரம் பயன்படுத்தப்படவில்லை. அதன் குறுக்களவு 51½ அடி, உயரம் 24 அடி. அம்மாடத்தைத் தாங்குகின்ற 16 பெருந்தூண்கள் ஒவ்வொன்றும் 26 அடி உயரமும் 2½ அடி குறுக்களவும் கொண்டன. குவிமாடத்தின் உட்புறம் இளநீல வண்ணம் பூசப்பட்டது.

கோவிலின் வட்ட வடிவ நடுப்பகுதிக்குக் கிழக்கும் மேற்கும் இரு சதுர வடிவ நீட்சிகள் உள்ளன. கிழக்கு நீட்சிக்கு அருகே ஒரு மாபெரும் கோபுரம் எழுகிறது. அது நான்கு அடுக்குகளைக் கொண்டுள்ளது. அதன் உயரம் தரைமட்டத்திலிருந்து 166½ அடி. அதன் உச்சியில் உள்ள காற்றுத் திசைகாட்டி மேலும் 3 ½ அடி கூட்டுகிறது.

1820 மே மாதத் தொடக்கத்தில் கோபுரம் கட்டி முடிக்கப்பட்டது. அதைக் கட்டிய மூன்றாம் நாளில் கோரமான புயல் 30 மணி நேரம் வீசியது. அதன் விளைவாக 16 அங்குலம் மழையும் கொட்டியது. அப்படியிருந்தும் புதிய கோபுரக் கட்டடம் யாதொரு சேதமும் அடையவில்லை என்பதிலிருந்து அதன் உறுதியான கட்டமைப்பு தெரிகிறது. கோவிலின் உள்ளே தங்கியிருந்த மறைப்பணியாளர் ஜான் ஆலன் புயல் முடிந்து ஓயும் வரை கோவிலை விட்டு வெளியே வர முடியாமற் போயிற்றாம்.

கோபுரத்தின் முற்பகுதியில் கோவில் முகப்பு உள்ளது. அங்கே 57 அடி அகலம் உடைய நுழைவாயில் பகுதி உள்ளது. சுற்றிலும் உயர்ந்த தூண்கள் உள்ளன.

கட்டடக் கலைஞர் தே ஹாவில்லாண்ட் புனித அந்திரேயா கோவிலுக்காகப் பெரியதொரு மணி வார்த்தெடுக்க ஏற்பாடு செய்தார்.சென்னையிலேயே வார்த்தெடுக்கப்பட்ட மிகப் பெரிய அக்கோவில் மணி 4 அடி குறுக்களவுடையது. அதோடு வேறு சிறிய மணிகள் இரண்டும் வார்த்தெடுக்கப்பட்டன.

அந்த மணிகள் முதன்முறையாக ஒலித்தது மறைப்பணியாளர் ஜான் ஆலன் இறந்தபோது ஆகும். அதைச் சிலர் நல்ல சகுனமாகக் கருதாததால் பெரிய மணி கோவிலிலிருந்து அகற்றப்பட்டது. தே ஹாவில்லாண்ட் நேரடியாக மேற்பார்வை பார்த்த அக்கோவில் கட்டடப் பணிக்கு மொத்தம் 20 ஆயிரம் பவுண்டுகள் செலவாயின. அதில் கோவில் மணி தொடர்பான சர்ச்சை மட்டுமே அவர் பெயருக்குக் களங்கமாக அமைந்தது. ஆனால் சென்னை நகரில் புதியதொரு சிறப்பான கட்டடம் உருவானதை யாரும் குறைகூறவில்லை.

இன்று புகழ்பெற்ற கல்வி நிறுவனமாக விளங்குகின்ற சென்னை கிறித்தவக் கல்லூரி ("Madras Christian College") எழுவதற்கான விதை இங்குதான் ஊன்றப்பட்டது. மறைப்பணியாளர் ஜான் ஆன்டர்சன் என்பவர் 56 புரட்டஸ்தாந்து மாணவர்களுக்குக் கல்வி புகட்ட ஒரு கல்விக்கூடத்தைத் தொடங்கினார். அது வளர்ந்து, சிறந்த கல்லூரி ஆயிற்று.

"ஆண்டவரும் மீட்பருமான இயேசு கிறித்துவுக்குக் கீழ்ப்படிகின்ற சீடர்களின் குழு" என்பதே இக்கோவில் சமூகத்தின் விருதுவாக்கு ஆகும்.

வழிபாட்டு நிகழ்ச்சி ("Worship Services"):<br>
ஒவ்வொரு ஞாயிறும்<br>
காலை 7 மணி; 9 மணி (முதன்மை வழிபாடு); மாலை 6 மணி.

நற்கருணை வழிபாடு ("Holy Communion Services"):<br>
முதல் ஞாயிறு: காலை 7 மணி; காலை 9 மணி.<br>
மூன்றாம் ஞாயிறு: மாலை 6 மணி.<br>
மாதத்தின் முதல் நாள்: காலை 6:30 மணி.

புனித அந்திரேயா கோவில் வகை யாருக்கு உரியது என்பது குறித்து நெடுநாளைய சர்ச்சை உள்ளது. பிரித்தானியர் இந்தியாவை விட்டுச் சென்ற வேளையில் இக்கோவில் வகை, சட்டப்படி தனி உரிமை பெற்றது. 1969இல் இந்திய அரசு அவ்வுரிமையை உறுதிப்படுத்தியது.

இதற்கிடையில், இந்திய புரட்டஸ்தாந்து சபைகள் மிகப் பல ஒன்றிணைந்து தென்னிந்தியத் திருச்சபை 1947இல் உருவானது. அந்த ஒன்றியத்தில் பிரெஸ்பிட்டேரியன் சபை 1959இல் இணைந்தது. அதன் விளைவாக புனித அந்திரேயா கோவிலும் சொத்தும் தென்னிந்தியத் திருச்சபைக்கு உரிமையாயின என்பது தென்னிந்தியத் திருச்சபையின் வாதம். அதற்கு எதிராக, புனித அந்திரேயா கோவில் தனி உரிமை கொண்டது என்பது கோவில் தரப்பினர் வாதம்.

இந்த வழக்கை விசாரித்த நீதிமன்றம், கோவில் மற்றும் கோவில் சொத்தின் உடைமையுரிமை இந்திய அரசின் பாதுகாப்புத் துறையைச் சாரும் என்றும், அது தென்னிந்தியத் திருச்சபைக்குக் குத்தகையாகக் கொடுக்கப்பட்டுள்ளது என்றும் தீர்ப்பளித்தது.

தென்னிந்தியத் திருச்சபை என்னும் ஒன்றியத்தில் ஆங்கிலிக்கன், மெதடிஸ்டு, பிரெஸ்பிட்டேரியன் மற்றும் கான்ங்கிரகேஷனல் சபைகள் ஒன்றிணைந்தன. தமிழ் நாடு, கேரளம், கர்னாடகம் மற்றும் ஆந்திர பிரதேசம் ஆகிய தென்னிந்திய மாநிலங்களும், புதுச்சேரியும், இலங்கையின் வடக்கு மற்றும் கிழக்குப் பகுதிகளும் இத்திருச்சபை அமைப்பின் கீழ் வரும். "தென்னிந்தியத் திருச்சபை அறக்கட்டளைக் கழகம்" ("Church of South India Trust Association" - "CSITA") என்னும் சட்டப்பூர்வ அமைப்பு அத்திருச்சபையின் சொத்துரிமையைக் காக்க உருவாக்கப்பட்டது.



</doc>
<doc id="163828" url="https://ta.wikipedia.org/wiki?curid=163828" title="பழிச்சுதல்">
பழிச்சுதல்

பழிச்சுதல் என்னும் துறையினவாகப் புறநானூற்றுத் தொகுப்பில் மூன்று பாடல்கள் உள்ளன. அவை கைக்கிளை என்னும் திணையின் துறைகள். இவை சோழன் போர்வைக்கோப்பெருநற்கிள்ளி முக்காவல் நாட்டு ஆமூர் மல்லனைப் பொருது அட்டு நின்றானை பெருங்கோழிநாய்கன் மகள் நக்கண்ணையார் நேரில் கண்டு பாடியவை. இந்தப் புலவர் நக்கண்ணையார் போரிட்டு வென்ற சோழ அரசன் கிள்ளிமீது காதல் கொண்டிருந்தாள். நக்கண்ணையார் புலவரை அரசன் கிள்ளி விரும்பவில்லை. அதனால் இது ஒருதலைக் காமமாகிய கைக்கிளை என்னும் திணையின்பாற் பட்டது. 

அவனை நினைத்து என் தோள் மெலிவதால் என் வளையல்கள் கழலுகின்றன என்றும், நானே நேரில் கண்டதால் என் மனம் அவன்பால் நின்றது என்றும் நக்கண்ணையாரே கூறுவதால் இவள் அவன்மேல் காதல் கொண்டிருந்தமை புலனாகிறது. 

தொல்காப்பியம் கைக்கிளையை அகத்திணை என்று கூறுகிறது. இந்தப் பாடல்கள் புறத்திணைப் பாடல்களின் தொகுப்பாகிய புறநானூற்றில் வருகின்றன. புறப்பொருள் வெண்பாமாலை இதனை அகத்திணைப் படலம் எனத் தனியே ஒரு படலம் அமைத்துக்கொண்டு விளக்குகிறது. இவை பொருள் இலக்கணத்தில் காலப்பாதையில் வளர்ந்த பரிமாற்றங்கள்.


</doc>
<doc id="163832" url="https://ta.wikipedia.org/wiki?curid=163832" title="பாண் பாட்டு">
பாண் பாட்டு

பாண்பாட்டு என்னும் துறையினவாகப் புறநானூற்றுத் தொகுப்பில் நான்கு பாடல்கள் உள்ளன. 
புறப்பொருள் வெண்பாமாலை என்னும் இலக்கண நூல் போர்க்களத்தில் வீழ்ந்து கிடப்பவன் புகழை யாழ் மீட்டும் பாணன் புகழ்ந்து பாடுவது பாண்பாட்டு எனக் குறிப்பிடுகிறது. 


</doc>
<doc id="163833" url="https://ta.wikipedia.org/wiki?curid=163833" title="எசுப்பாங்கிலம்">
எசுப்பாங்கிலம்

எசுப்பாங்கிலம், (Spanglish) ஓர் கலப்பு மொழியாகும். இது எசுப்பானியம் மற்றும் ஆங்கிலம் ஆகிய இருமொழிகளும் கலந்ததால் ஏற்பட்ட வழக்காகும். எசுப்பானியர்கள் வாழும் பகுதிகளில் ஆங்கிலேயர்களாலும், ஆங்கிலேயர் பகுதியில் எசுப்பானியர்களாலும், பேசப்படுகிறது. இக்கலப்பு மொழி இலக்கணங்களைக் கொண்டிருக்கவில்லை என்பதாலும், பெருவழக்கில் சீரமைப் படுத்தப்பட்டு இல்லையென்பதாலும், ஒரு வரையறையுடன் இருப்பதில்லை. அமெரிக்க எசுப்பானியர்கள் பேசும் எசுப்பாங்கிலமும், அர்கெந்தீன ஆங்கிலேயர்கள் பேசும் எசுப்பாங்கிலமும் ஒரே மாதிரி இருப்பதில்லை. ஒரு மொழியின் கட்டமைப்பிற்குட்பட்டு இன்னொரு மொழியின் சொற்கள் பயன்படுத்தப்படலாம். அல்லது இரு மொழிகளின் சொற்களும் கலந்தோ, ஒரு வழக்கில் இன்னொரு மொழியின் விதிகள் உட்படுத்தப்படோ இருக்கலாம்.


</doc>
<doc id="163834" url="https://ta.wikipedia.org/wiki?curid=163834" title="பாண் ஆற்றுப்படை">
பாண் ஆற்றுப்படை

பாண் ஆற்றுப்படை என்னும் துறைப் பாடல்கள் புறநானூற்றுத் தொகுப்பில் ஏழு உள்ளன. 
பாணனை வள்ளலிடம் வழி சொல்லி ஆற்றுப்படுத்துவது பாணாற்றுப்படை.

ஆலத்தூர் கிழார் சோழன் குளமுற்றத்துத் துஞ்சிய கிள்ளிவளவனிடமும், கோவூர் கிழார் சோழன் நலங்கிள்ளியிடமும், சோழன் குளமுற்றத்துத் துஞ்சிய கிள்ளிவளவனிடமும், கோனாட்டு எறிச்சலூர் மாடலன் மதுரைக் குமரனார் ஈர்ந்தூர் கிழான் தோயன் மாறனிடமும், பரணர் பேகனிடமும், மருதன் இளநாகனார் நாஞ்சில் வள்ளுவனிடமும், மோசிகீரனார் கொண்கானங் கிழானிடமும் அந்தப் பாடல்கள் பாணனை ஆற்றுப்படுத்துகின்றன.

சிறுபாணாற்றுப்படை, பெரும்பாணாற்றுப்படை நூல்கள் பாணனை ஆற்றுப்படுத்துவதும் இங்குக் கருதத் தக்கது.


</doc>
<doc id="163842" url="https://ta.wikipedia.org/wiki?curid=163842" title="சிவச்சந்திரன்">
சிவச்சந்திரன்

சிவச்சந்திரன் ("Siva Chandran"), சிங்கப்பூரைச் சேர்ந்த திரைப்படத் தொகுப்பாளர் ஆவார். தமிழில் வெளியான மை மேஜிக் என்ற திரைப்படத்தில் இவர் பணியாற்றினார். கேன்சு திரைவிழாவிற்கு விருது பெற தேர்ந்தெடுக்கப்பட்ட சிங்கப்பூரின் முதல் திரைப்படம் இது என்பது குறிப்பிடத்தக்கது. 2009 ஆம் ஆண்டிற்கான ஆஸ்காருக்காக சிங்கப்பூரின் அதிகாரப்பூர்வ திரைப்படமும் இதுவே.

சிவா சந்திரன் 2015 சிங்கப்பூர் பொதுத் தேர்தலில் சீர்திருத்தக் கட்சியின் சார்பில் ஆங் மோ கியோ குழுத் தொகுதியில் போட்டியிட்டார்.



</doc>
<doc id="163843" url="https://ta.wikipedia.org/wiki?curid=163843" title="அரி குமார் நாயர்">
அரி குமார் நாயர்

அரி குமார் நாயர் (Hri Kumar Nair) , சிங்கப்பூர் நாட்டு அரசியல்வாதியும் வழக்குரைஞரும் ஆவார். இவர் சிங்கப்பூர் அரசின் பாராளுமன்ற உறுப்பினரும் ஆவார். சிங்கப்பூர் தேசியப் பல்கலைக்கழகத்தில் சட்டம் பயின்றார். இவர் அரசியலில் நுழையும் முன் டிரீ & நேப்பியர் அமைப்பில் வழக்குரைஞராக இருந்தார். 2008-இல் மூத்த அலுவலராக நியமிக்கப்பட்டார். தற்போது அவ்வமைப்பில் இயக்குனராகவும் உள்ளார்.



</doc>
<doc id="163845" url="https://ta.wikipedia.org/wiki?curid=163845" title="மை மேஜிக் (தமிழ்த் திரைப்படம்)">
மை மேஜிக் (தமிழ்த் திரைப்படம்)

மை மேஜிக் (My Magic), 2008 ஆம் ஆண்டில் வெளியான சிங்கப்பூர் தமிழ்த் திரைப்படம். இப்படம் எரிக் கூவின் இயக்கத்தில், சவோ வெய் பிலிம்சு, இன்பைனைட் பிரேம்வொர்க்சு கூட்டு தயாரிப்பிலும் வெளியானது. கேன்சு திரைவிழாவிற்கு அனுப்பபட்ட முதல் சிங்கப்பூர் திரைப்படம் இதுவே. சிங்கப்பூரின் சார்பில் 2009 ஆம் ஆண்டிற்கான ஆஸ்கார் விருதிற்கும் இப்படம் அனுப்பிவைக்கப்பட்டது. . சிங்கப்பூர் திரையரங்குகளில் 25 செப்டம்பர் 2008 இல் வெளியானது. 



</doc>
<doc id="163847" url="https://ta.wikipedia.org/wiki?curid=163847" title="கிரமவித்தன் (கதைமாந்தர்)">
கிரமவித்தன் (கதைமாந்தர்)

கிரமவித்தன் அல்லது ரேவதாச கிரமவித்தன் கல்கி எழுதிய பொன்னியின் செல்வன் புதினத்தில் வருகின்ற பாண்டிய ஆபத்துதவிகளில் ஒருவராவார். மேலும் பழுவூர் இளயராணி நந்தினி தேவியின் துணையுடன் வீரபாண்டியனின் மரணத்திற்காக சுந்தர சோழரின் குடும்பத்தைப் பழிவாங்க முயற்சிக்கும் நபராக வருகிறார்.

கிரமவித்தன் பொன்னியன் செல்வன் புதினத்தின் ஐந்தாம் பாகத்தில் அறிமுகமாகிறான். இவனது மகள் ராக்கம்மாள் நாகப்பட்டினம் புத்த விஹாரத்திலிருந்து வெளிப்பட்ட பொன்னியின் செல்வனைக் கொல்லும் பணி ரவிதாசனால் இவனுக்கு அளிக்கப்பட்டது. பொன்னியின் செல்வன் ஏறிச்செல்லவிருக்கும் யானையின் உண்மைப் பாகனைக் கடத்திச் சென்று கட்டிப்போட்டு விட்டு விஷம் தடவிய அங்குசத்துடன் யானைப்பாகனைப் போல் கிரமவித்தன் யானையிடம் செல்கிறான். ஆனால் இவனது துர்நோக்கைப் புரிந்துகொண்ட யானை அருகில் சென்றதும் இவனைத் தூக்கி எறிந்து விடுகிறது. பொன்னியின் செல்வனைக் கொல்வதற்கு ரவிதாசன் தீட்டிய திட்டம் நிறைவேறாமல் போனது.

ரேவதாச கிரமவித்தனைக் கதைபாத்திரமாக கொண்டு வெளிவந்துள்ள நூல்கள்.



</doc>
<doc id="163848" url="https://ta.wikipedia.org/wiki?curid=163848" title="தள-ஏற்றத் தொழில்நுட்பம்">
தள-ஏற்றத் தொழில்நுட்பம்

தள-ஏற்றத் தொழில்நுட்பம் என்பது மின்சுற்றுப் பலகையின் மீது நேரடியாக, துளையிடாமல் மின்கூறுகளை(components) பொறுத்தி வடிவமைக்கப்படுவதாகும். இத்தொழில்நுட்பத்தினால் மின்சுற்றுப் பலகையின் அளவு வெகுவாக சுருக்கப்பட்டு, சிறிய மின்சாதனங்கள் செய்ய ஏதுவாகிறது. தற்காலத்தில் பெரும்பான்மையான மின்சாதனங்களில் உள்ள மின்சுற்றுகள் இத் தொழில்நுட்பத்தாலேயே உருவாக்கப்படுகின்றன.


</doc>
<doc id="163850" url="https://ta.wikipedia.org/wiki?curid=163850" title="அம்பேத்கர் (திரைப்படம்)">
அம்பேத்கர் (திரைப்படம்)

முனைவர். பாபாசாகிப் அம்பேத்கர் (ஆங்கிலம்:Dr. Babasaheb Ambedkar) இது டிசம்பர் 15, 2000 ஆம் ஆண்டு ஆங்கில மொழியில் வெளிவந்த இந்தியத் திரைப்படம் ஆகும். இத் திரைப்படம் இந்திய நாட்டின் முதலாவது சட்ட அமைச்சராகவும், இந்திய அரசியல் சாசனத்தின் தலைமைச் சிற்பி ஆகவும் செயல்பட்ட, அம்பேத்கர் அவர்களின் வாழ்க்கை வரலாற்றைச் சித்தரிக்கும் ஆவணத் திரைப்படமாகும்.
இயக்குனர் ஜப்பார் பட்டேல் இயக்கத்தில் நடிகர் மம்முட்டி அம்பேத்கராக நடித்துள்ளார். இத் திரைப்படத்தை இந்திய தேசியத் திரைப்பட வளர்ச்சிக் கழகம் தயாரித்துள்ளது. 

டாக்டர் பாபாசாகேப் அம்பேத்கர் திரைப்படம் 1998 ஆம் ஆண்டு தயாரன போதிலும், இது டிசம்பர் 15 , 2000 ஆம் ஆண்டு அன்று வணிகரீதியாக ஆங்கிலத்தில் வெளியிடப்பட்டது. பின்பு இப்படம் ஒன்பது இந்திய மாநில மொழிகளில் மொழி மாற்றம் செய்யப்பட்டு வெளியானது. இப்படத்தை தமிழில் மொழிமாற்றம் செய்து வெளியிடுவதர்க்கு தமிழக அரசு சார்பாக பத்து லட்சம் நிதியுதவியை படத்தின் தயாரிப்பாளரிடம் வழங்கப்பட்டது. ஆனால் சில காரணங்களால் இத்திரைப்படம் தமிழகத்தில் பத்து ஆண்டுக்குப்பின் டிசம்பர் 3 , 2010 அன்று தான் தமிழில் வெளிவந்தது. 

இத் திரைப்படத்திற்க்கு “சமூக நீதி மற்றும் அதிகாரமளித்தல் அமைச்சகம்” மற்றும் மகாராஷ்டிரா அரசு இணைந்து நிதி உதவியுடன், இந்திய அரசுக்குச் சொந்தமான தேசியத் திரைப்பட வளர்ச்சிக் கழகம் மூலம் தயாரித்து நிர்வகிக்கப்பட்டது. இப்படத்திற்க்கு மொத்தம் 8.95 கோடி ரூபாய் செலவு செய்யப்பட்டது. 





இந்த திரைப்படம் 1999 ஆம் ஆண்டின் மூன்று தேசிய திரைப்பட விருதுகளை வென்றது-: 










</doc>
<doc id="163852" url="https://ta.wikipedia.org/wiki?curid=163852" title="மின்சுற்றுப் பலகை">
மின்சுற்றுப் பலகை

மின்சுற்றுப் பலகை என்பது மின்கூறுகளை தாங்கிக் கொள்ளவும், அவற்றிற்கிடையை தகுந்த மின்தொடர்பை ஏற்படுத்தி ஒரு முழுமையான மின்சுற்றை அமைக்கவும், உதவும் பொருளாகும். ஒரு மின்காப்புப் பொருளின் அடித்தளத்தின் மீது தாமிரத்தாலான மெல்லிய மின்கடத்தும் அடுக்கு இருக்கும். தேவையற்ற இடங்களில் உள்ள மின்கடத்தும் அடுக்கு வேதிமுறையில் அழிக்கப்படும். பின்னர்கள் மின்கூறுகள் அதன் மீது பொருத்தப்பட்டு முழுமையான மின்சுற்று உருவாக்கப்படும். 
இன்றைய மின்சாதனங்கள் அனைத்திலும், மின்சுற்றுப் பலகை நீக்கமற நிறைந்திருக்கும்.


</doc>
<doc id="163855" url="https://ta.wikipedia.org/wiki?curid=163855" title="மின்கூறு">
மின்கூறு

மின்சுற்றில் பயன்படும் எந்தவொரு தனிப் பொருளும் மின்கூறாகும். மின்கூறுகள், இரண்டு அல்லது அதற்கு மேற்பட்ட முனைகளை உடையதாகும். இம்முனைகள் மின்சுற்றுப் பலகையோடு இவற்றை பொருத்தி, ஒரு முழுமையான மின்சுற்றை ஏற்படுத்த உதவுகின்றன. மின்சுற்றின் செயல்பாட்டை அறிய உதவும் கணித-மாதிரிகளே மின்னுறுப்புகளாகும்.

சில மின்கூறுகள்,



</doc>
<doc id="163862" url="https://ta.wikipedia.org/wiki?curid=163862" title="கோணல் கோட்பாடு">
கோணல் கோட்பாடு

சமுதாய மாற்றங்களுக்குத் தேவையான விதைகள் ஆண்களிடமிருந்தும் பெண்களிடமிருந்தும் மட்டும் வருவது இல்லை. பொதுவான பாலின கட்டமைப்பு விதிமுறைகளிலிருந்து விடுபட்டவர்களாக இருக்கும் இந்த பால் புதுமையினர் உடல்ரீதியாகவும், உணர்வுரீதியாகவும் பல பிரச்சனைகளை எதிர்கொள்கின்றனர். இதை நாம் சமூகவியல் , சட்டம் , மருத்துவம் , மதம் மற்றும் அறிவியல் என்று பல்வேறு தளம் சார்ந்து அணுகினால் மட்டுமே புரிந்துகொள்ள முடியும்.

இதை பற்றி விரிவான ஆராய்சிகள் 25து வருடங்களுக்கு முன்னரே ஈவ் செட்விக் (Eve Sedwick) என்பவரால் கோணல் கோட்பாடு ("Queer theory") மற்றும் நங்கை, நம்பி, ஈரர், திருனர் (ந.ந.ஈ.தி) LGBT படிப்பு (Lesbian, Gay, Bisexual, Transgender, Queer & Intersex studies) என்ற ஆராய்ச்சி துறை 15 ஐரோப்பிய மற்றும் அமெரிக்க பல்கலைகழகங்களில் பாடமாக துவக்கப்பட்டது.

இந்தியாவில் இதை பற்றி எந்த விழிப்புணர்வும் இல்லை மேலும் பெரும்பாலான மக்களுக்கு திருனருக்கும் (Transgender) சமபாலீர்புடையோருக்கும் (Gay , Lesbian ) உள்ள வித்தியாசம் கூட தெரிவதில்லை. இந்தியாவில் இன்னும் வெளிப்படையாக இதை பற்றி யாரும் பேசவுமில்லை. இதனால் பாலின அகதிகளாக பலர் வாழ்கின்றனர்.

உலகில் பிறந்த ஒவ்வொரு மனிதனுக்கும் ஒரு பாலினம் இருக்கிறது. தனிமனிதனுக்கு தன்னுடைய பாலினத்தை தேர்வு செய்ய உரிமை உள்ளது, தனி நபரின் அந்தரங்க வாழ்கையில் தலையிட எந்த நபருக்கும் , அரசுக்கும் உரிமையில்லை. உலகில் மிக கொடுமையான விஷயம் நாம் வாழும் உடலை நாம் வெறுத்து வாழ்வது ஒவ்வொரு மாற்றுபாலினத்தவரும் தங்களது உடலை வெறுத்து அன்றாடம் செத்துபிழைக்கின்றனர் . உடல், மனம், பாலினம், பாலினஈர்ப்பு பற்றிய அறிவின்மையே இதற்கு காரணம். தமிழில் கோணல் கோட்பாடு மற்றும் பால்புதுமையர் பற்றி விரிவாக எழுதியவர் ஸ்ருஷ்டியின் நிறுவனர் கோபி ஷங்கர் ஆவர்.



</doc>
<doc id="163868" url="https://ta.wikipedia.org/wiki?curid=163868" title="பார்ப்பன வாகை">
பார்ப்பன வாகை

பார்ப்பன வாகை என்னும் துறைப் பாடல்கள் புறநானூற்றுத் தொகுப்பில் இரண்டு உள்ளன. இவை வாகைத்திணையைச் சேர்ந்த பாடல்கள்.


தொல்காப்பியம் இதனை “அறு வகைப் பட்ட பார்ப்பனப் பக்கம்” எனக் குறிப்பிடுகிறது. 
புறப்பொருள் வெண்பாமாலை இதனைப் பார்ப்பன முல்லை எனக் குறிப்பிடுகிறது.


</doc>
<doc id="163870" url="https://ta.wikipedia.org/wiki?curid=163870" title="பிள்ளைப் பெயர்ச்சி">
பிள்ளைப் பெயர்ச்சி

பிள்ளைப் பெயர்ச்சி என்னும் துறைப் பாடல் புறநானூற்றுத் தொகுப்பில் ஒன்று உள்ளது. இது கரந்தைத்திணையைச் சேர்ந்த துறை. இந் துறைப் பெயரிலுள்ள ‘பிள்ளை’ என்னும் சொல் பருவ மகனை உணர்த்தும்.

கரந்தைப் போரில் ஆனிரைகளை மீட்டுக்கொண்டு வரும் வீரன் ஒருவன் தான் மீட்டுவந்த ஆனிரைகள் தன் இல்லத்துக்குச் சென்ற பின்னரும் இலைதழைகளுக்கு இடையே தன் தலையை மறைத்துக்கொண்டு ஒளிந்திருந்தானாம். மீண்டும் யாரேனும் ஆனிரைகளைக் கவர வந்தால் போரிட்டழிக்க அவ்வாறு ஒளிந்துகொண்டிருந்தான். 
முன்னின்று போராடிய வீரனை வேந்தன் விருது தந்து பாராட்டுவது பிள்ளைப்பெயர்ச்சி என்னும் துறை எனப் புறப்பொருள் வெண்பாமாலை குறிப்பிடுகிறது.


</doc>
<doc id="163871" url="https://ta.wikipedia.org/wiki?curid=163871" title="நில்லுங்கள் ராஜாவே (புதினம்)">
நில்லுங்கள் ராஜாவே (புதினம்)

நில்லுங்கள் ராஜாவே, சுஜாதாவால் சாவி இதழில் எழுதப்பட்டுத் தொடர்கதையாக வெளிவந்தது. பின்னர் கிழக்குப் பதிப்பகத்தால் புத்தகமாக வெளியிடப்பட்டது.

தான் பணிபுரியும் அலுவலகம், தன் மனைவி, குழந்தை உள்ளிட்ட எல்லாரும் தனது அடையாளங்களை மறுப்பதாகக் கூறும் ஒரு நபர் கொலை முயற்சியில் ஈடுபட்டுவிடுகிறார். நீதிமன்றத்தில் அந்த நபரின் மன நலத்தை சோதிக்கச் சொல்கிறார்கள். மனநல மருத்துவரின் வேண்டுகோளின் படி அந்த நபர் ஏன் அவர் அவ்வாறு நடக்கிறார், எதனால் யாருக்கும் அவரைத் தெரியவில்லை என்று கண்டுபிடிக்க முயல்கிறார்கள் வக்கீல் கணேஷும், வசந்தும் அதன் பின்னணியில் உள்ள சதி வலையையும் கண்டுபிடிக்கிறார்கள் என்பதை விவரிக்கும் கதை.



</doc>
<doc id="163876" url="https://ta.wikipedia.org/wiki?curid=163876" title="சாக்கியர்">
சாக்கியர்

சாக்கியர் ("Shakya", சமசுகிருதம்: , தேவநாகரி: शाक्य, : ) என்பவர்கள் பண்டைய வேத காலத்தை (கிமு 1500-500) சேர்ந்த சூரிய குல சத்திரிய வம்சத்தைச் சேர்ந்தவர்கள். சாக்கியர்கள் கோலியர்களுடன் திருமண தொடர்பு கொண்டவர்கள். சாக்கியர்களும் கோலியர்களும் தற்கால நேபாள நாட்டு, ரோகிணி ஆற்றின் இருகரைகளிலும் உள்ள லும்பினி மாவட்டப்பகுதிகளை ஆண்ட குடியரசுத் தலைவர்கள் ஆவர். சாக்கியர்களும், கோலியர்களும் கோசல நாட்டின் சிற்றரசர்கள் ஆவர்.

சமசுகிருதத்தில் சாக்கியம் என்பது "ஆற்றலுடையவர்" என்று பொருள். இவர்களின் வம்சாவழி பற்றிய குறிப்புகள் "விஷ்ணு புராணம்", பாகவத புராணம் பிரம்ம புராணம். ஆகிய நூல்களில் காணப்படுகின்றது.

சாக்கியர்கள் சாக்கிய ஞான இராச்சியம் என்ற பெயரில் தனி அரசை அமைத்தனர். இவர்களின் தலைநகர் கபிலவஸ்து ஆகும். இது இந்தியாவின் இன்றைய உத்தரப் பிரதேச மாநிலத்தை எல்லையாகக் கொண்டு, இன்றைய நேபாளத்தில் அமைந்திருந்தது.

சாக்கியர்களின் மிகப் பிரபலமாக இருந்தவர் இளவரசர் சித்தார்த்த சாக்கியர் (கிமு 5ம் நூற்றாண்டு). இவரே பௌத்த மதத்தைத் தோற்றுவித்த கௌதம புத்தர் ஆவார். சாக்கியக் குடியரசின் தலைவர் சுத்தோத்தனாவின் மகன் சித்தாத்தர். சித்தார்த்தர் புதிய மதத்தைத் தோற்றுவித்து முடி துறந்ததை அடுத்து அவரது மகன் ராகுலன் அரசனானார்.



</doc>
<doc id="163877" url="https://ta.wikipedia.org/wiki?curid=163877" title="குருபரம்பராப் பிரபாவம்">
குருபரம்பராப் பிரபாவம்

குரு பரம்பாப் பிரபாவம் என்னும் நூல் வைணவ குருமார்களின் பரம்பரையைக் கூறும் நூல்களில் ஒன்று. இது ஒரு தொகுப்பு நூல். 11-ஆம் நூற்றாண்டில் தொகுக்கப்பட்டது. தொகுத்தவர் வடிவழகிய நம்பி தாசர். 

இந்த நூல் இரண்டு பிரிவுகளாக உள்ளது. மொத்தம் 2965 செய்யுட்களைக் கொண்டது. பாயிரம் 130, ஆழ்வார் வைபவம் 1449, பிற நாதமுனிகள், ஆளவந்தார், இராமானுசர் வரலாறுகளைக் கொண்டது. இந்த நூல் பல ஆண்டுகளில் பலமுறை அச்சாகியுள்ளது.


</doc>
<doc id="163878" url="https://ta.wikipedia.org/wiki?curid=163878" title="குருபரம்பரைப் புராணம்">
குருபரம்பரைப் புராணம்

குரு பரம்பரைப் புராணம் என்னும் நூல் வைணவ குரு பரம்பரை பற்றி எழுதப்பட நூல் ஆகும். இதனை "ஊறை விசயராகவன்" என்பவர் எழுதியுள்ளார். இதில் 4361 செய்யுள்கள் உள்ளன. ஆழ்வார்கள் மற்றும் நாதமுனிகள் முதலானோரின் வரலாறுகள் இதில் சொல்லப்பட்டுள்ளன. 




</doc>
<doc id="163879" url="https://ta.wikipedia.org/wiki?curid=163879" title="செயின்ட் ஜார்ஜ் கத்தீட்ரல் (சென்னை)">
செயின்ட் ஜார்ஜ் கத்தீட்ரல் (சென்னை)

புனித ஜார்ஜ் கோவில் ("St. George’s Cathedral") என்பது முன்னாள் ஆங்கிலிக்கன் சபை, இந்நாள் தென்னிந்தியத் திருச்சபையின் சென்னை மறைமாவட்ட முதன்மைக் கோவில் ஆகும். இக்கோவில் 1815ஆம் ஆண்டு கட்டப்பட்டது.

இக்கோவிலின் வரலாறு சென்னை நகரோடும் இந்தியாவோடும் இணைந்த கிறித்தவ வரலாற்றோடு நெருங்கிய தொடர்புடையது. ஆங்கிலிக்கன் சபை, மெதடிஸ்டு சபை, பிரெஸ்பிட்டேரியன் சபை மற்றும் கான்ங்ரகேஷனல் சபைகள் ஒன்றிணைந்து தென்னிந்தியத் திருச்சபை என்னும் ஒன்றிப்புச் சபை இக்கோவிலில்தான் 1947, செப்டம்பர் மாதம் தொடங்கியது. அப்போது நடந்த நிகழ்ச்சியில் இக்கோவில் நிரம்பி வழிந்ததோடு, வெளியே எழுப்பப்பட்ட பந்தலில் 2000க்கும் மேற்பட்ட மக்கள் குழுமியிருந்தனர். உலக அளவிலேயே பல திருச்சபைகள் ஒன்றிணைந்து ஒன்றிப்பு முயற்சியைத் தொடர இந்தத் திருச்சபை ஒன்றிப்பு வழிகோலியது.

புனித ஜார்ஜ் கோவிலின் கோபுரம், தூண்கள், பளிங்குச் சிலைகள், சுவர் ஓவியங்கள், நினைவுக் கல்லறைகள் போன்றவை அதற்குச் சிறப்பாக அமைந்துள்ளன. பரந்து விரிந்த ஒரு படிக்கட்டில் ஏறி, கோவிலுக்குள் நுழையலாம். தலைசிறந்த கலையழகோடும் கட்டட நுணுக்கத்தோடும் அமைந்த இக்கோவிலில் செயின்ட் ஜார்ஜ் கோட்டையில் பிரித்தானிய காலத்தில் ஆட்சி செய்த ஆளுஞர்கள் தம் குடும்பத்தோடு வழிபாட்டில் பங்கேற்றனர். அதுபோலவே, அரசுப் பதிலாள்கள் ("Viceroys") சென்னைக்கு வருகைதந்த போது அங்கு வழிபட்டனர். 

இக்கோவில் 1815ஆம் ஆண்டு திறக்கப்பட்டது. கட்டடத்தை எழுப்ப மக்களே நிதி உதவி அளித்தார்களாம்.
இதைக் கட்டிமுடிக்க அக்காலத்தில் 41,709 பொற்காசுகள் (பகோடாக்கள் - "pagodas") செலவாயின. கோவிலின் உள்ளே செய்யப்பட்ட மரவேலைகள், குழலிசைக் கூடம் ("pipe organ"), கட்டடக் கலைஞருக்கு அளிக்கப்பட்ட ஊக்கவூதியம் ஆகியவற்றைக் கணக்கிட்டால் மொத்த செலவு 57,225 பொற்காசுகள். ஒரு பொற்காசு (பகோடா) இந்திய ரூபாய் மதிப்பில் 3.50 என்று கணக்கிடப்படுகிறது.

பிரித்தானிய கிழக்கிந்தியக் கம்பனியின் மூத்த கட்டடக் கலைஞர் கர்னல் J. L. கால்டுவெல் ("Col. J. L. Caldwell") கோவில் கட்டடத்தின் முன்வரைவை ஆக்கினார். துணைக் கட்டடக் கலைஞர் தே ஹாவில்லாண்ட் ("Captain De Havilland") கோவில் கட்டடத்தை நிறைவுக்குக் கொணர்ந்தார். இவரே சென்னையில் அமைந்த மற்றொரு புகழ்மிக்க வழிபாட்டுத் தலமாகிய புனித அந்திரேயா கோவிலையும் கட்டியவர் என்பது குறிப்பிடத்தக்கது.

கோவில் வசதியாக அமைந்திருக்கும் இடம் சத்திரப் பாக்கம் ("Choultry Plain") என்று அழைக்கப்பட்டது. பிரித்தானியர் அக்கோவிலில் 1815இலிருந்தே வழிபட்டாலும், 1816, சனவரி 6ஆம் நாளில்தான் கல்கத்தாவின் முதல் ஆங்கிலிக்க பேராயர் மேதகு தாமஸ் ஃபேன்ஷா மிட்டில்டன் ("Rt. Rev. Thomas Fanshaw Middleton") அக்கோவிலை "இங்கிலாந்து திருச்சபையின் மரபுக்கு ஏற்ப இறைபணி நிகழ்த்த" அர்ச்சித்தார்.





</doc>
<doc id="163882" url="https://ta.wikipedia.org/wiki?curid=163882" title="இந்திராணி நடேசன்">
இந்திராணி நடேசன்

இந்திராணி நடேசன் (Indranee Elizabeth Nadisen), சிஙப்பூரைச் சேர்ந்த குழ்ந்தைகள் பாதுகாப்புக்கு போராடும் சமூகத் தன்னார்வலர். சிங்கப்பூர் சமூக வளர்ச்சி அமைச்சின் குழந்தைத் தத்தெடுப்புத் திட்டத்தை முன்னெடுக்கும் வகையில், ஒதுக்கப்பட்ட, ஆதரவற்ற குழந்தைகளை தாதியாக தத்தெடுத்திருக்கிறார். இத்திட்டத்தில் அதிகப் பங்கெடுத்து 43 குழந்தைகளைப் பாதுகாத்து வளர்த்து சாதனை படைத்திருக்கிறார். இத்திட்டத்தின் முன்மாதிரி என அங்கீகரிக்கப்பட்டுள்ளார். இந்திராணி சீன இனத்தைச் சேர்ந்தவர். சிறு வயதில் இந்தியக் குடும்பத்தினரால் தத்தெடுக்கப்பட்டார். வளர்ந்த பிறகு தானும் குழந்தைகளைத் தத்தெடுத்து வளர்த்தார். பின்னர் உரிய நேரத்தில் குழந்தைகளை அவர்களின் பெற்றோரிடம் ஒப்படைத்துவிடுவார். 2001 ஆம் ஆண்டில் சமூக வளர்ச்சி மற்றும் விளையாட்டுக்கான அமைச்சின் சார்பில் இவ்வமைச்சின் நண்பர் என்ற விருதினைப் பெற்றார்.. 2003 ஆம் ஆண்டில் ரீடர்சு டைசசுட்டு, முன்மாதிரி ஆசியர் விருதினை வழங்கியது. /ref>


</doc>
<doc id="163883" url="https://ta.wikipedia.org/wiki?curid=163883" title="காயத்திரி சண்முகம்">
காயத்திரி சண்முகம்

காயத்திரி சண்முகம் (Gayatri Shunmugam) சிங்கப்பூர் நாட்டு அழகியும் பதுமையும் ஆவார்..

காயத்திரி சிங்கப்பூரில் பிறந்தவர். சிறு வயதிலேயே சென்னைக்குக் குடிபெயர்ந்தார். ஆறு வயதின்போது மீண்டும் சிங்கப்பூர் திரும்பினார். புனித மார்கரெட் இடைனிலைப் பள்ளியில் கல்வி கற்று, புனித ஆண்டிறியூ இளையோர் கல்லூரியில் பட்டப்படிப்பை முடித்தார், பின்னர் பதுமையாகத் தொடர்ந்த இவர், சிங்கப்பூரின் "மிஸ் சிங்கப்பூர் யுனிவர்சு" என்ற பட்டத்தைப் பெற்றார். இப்பட்டத்தைப் பெற்ற சிங்கப்பூரின் முதல் தமிழ்ப் பெண் இவரே என்பது குறிப்பிடத்தக்கது.


</doc>
<doc id="163884" url="https://ta.wikipedia.org/wiki?curid=163884" title="பாஸ்கர் சுப்பிரமணியன்">
பாஸ்கர் சுப்பிரமணியன்

பாஸ்கர் சுப்பிரமணியன், சிங்கப்பூர் நாட்டு திரைப்பட நடிகர் ஆவார். இவர் பல தொலைக்காட்சித் தொடர்களில் நடித்துள்ளார். "கல்லாங் ரோர் த மூவி" என்ற திரைப்படத்தில் சிங்கப்பூர் தேசிய கால்பந்தாட்டாக் குழு வீரராக நடித்தார்.

Movie Exclusive


</doc>
<doc id="163885" url="https://ta.wikipedia.org/wiki?curid=163885" title="விடாய்க்கால அணையாடை">
விடாய்க்கால அணையாடை

விடாய்க்கால அணையாடை (sanitary napkin), மாதவிடாய் அடிக்குட்டை, மூட்டுத்துணி, விடாய்க்கால அடிப்பட்டை (sanitary pad), அல்லது பட்டை (pad) எனப் பலவாறாக வழங்கப்படும் உறிஞ்சுகின்றத் தன்மை கொண்ட இவ்வாடையை பெண்கள் தங்கள் மாதவிடாய் காலத்தில்் வெளியேறும் உதிரத்தால் ஆடைகள் கறைபடாதிருக்கப் பயன்படுத்துகின்றனர். மேலும் யோனி சீராக்க அறுவை, குழந்தைப் பிறப்பிற்குப் பிந்தைய குருதிப்போக்கு (lochia), கருக்கலைப்பு காலங்களிலும் பெண்ணின் யோனியிலிருந்து குருதிப் போக்கு நிகழக்கூடிய பிற நேரங்களிலும் இவற்றைப் பயன்படுத்துகின்றனர். 

கட்டுப்பாடிழந்த சிறுநீர்ப் போக்குக்கான கூடிய உறுஞ்சும் தன்மை கொண்ட சிறுநீர் அடிக்குட்டைகளிலிருந்து இவை மாறுபட்டவை. சிறுநீர் அடிக்குட்டைகள் கட்டுப்பாடிழந்த அல்லது தகைவுவிளை சிறுநீர்ப் போக்கினை உடைய ஆண் பெண் இருபாலராலும் அணியப்படுகின்றன. 

வளர்ந்து வரும் அறிவியல் அறிவினையொட்டி இவற்றின் தன்மையிலும் வடிவமைப்பிலும் பல முன்னேற்றங்கள் காணப்படினும் உலகின் நாகரிகம் எட்டா பெரும்பகுதிகளில் பெண்கள் தூய்மை குறைந்த துணித்துண்டுகளையே பயன்படுத்துகின்றனர். பழைய துணிகள், மண், மற்றும் சேற்றைப் பயன்படுத்துவதும் உண்டு.
இவற்றின் தூய்மைக்குறைவினால் பலவகை நோய்களுக்கு ஆளாகின்றனர்

பொருளாதார நலிவடைந்த பெண்களால் வாங்கவியலாத நிலையில் கிடைக்கும் பொருட்களைக் கொண்டும் மீண்டும் பயன்படுத்தும் வண்ணமும் தீர்வு காண்கின்றனர். இத்தகைய பெண்களின் பயனிற்காக மலிவு விலைத் தீர்வாக தமிழ்நாட்டின் கோவையின் ஊரகப்பகுதியைச் சேர்ந்த அருணாச்சலம் முருகானந்தம் ஓர் புதிய இயந்திரத்தை வடிவமைத்துள்ளார். இதன்மூலம் வழக்கமான தயாரிப்புச் செலவைவிட மூன்றில் ஒருபங்குச் செலவில் இவ்வாடைகளைத் தயாரிக்க முடிகிறது.
ஒரு பெண்ணின் மாதவிடாய் காலத்தில் மாதவிடாய் ஒழுக்கை உறிஞ்சிக்கொள்ளுமாறு இவற்றை அணிகின்றனர். பெண்ணின் உள்ளாடைக்கும் பிறப்புறுப்பிற்கும் இடையில் இது அணியப்படுகிறது. யோனியின் உள்ளே அணியும் பஞ்சுத்தக்கையையும் மாதவிடாய் குப்பியையும் போலன்றி உடலின் வெளிப்புறம் இது அணியப்படுகிறது. 

இவை பயன்படுத்தப்படும் நாடு, அணியும் வண்ணம் மற்றும் வணிகச்சின்னத்தைப் பொறுத்து பலவகை பொருட்களால் தயாரிக்கப்படுகிறது. 

சில புகழ்பெற்ற வணிகச்சின்னங்களாக கோட்டெக்சு, இசுடேஃப்ரீ, விங்சு, ஆல்வேசு மற்றும் விசுபர் ஆகியன ஆகும். 

சில நெருக்கடிச் சூழலில், அணையாடைகளைக் கொண்டுசெல்லாத பெண் பொதுக் கழிப்பிடங்களில் உள்ள கழிவறை துடைத்தாள்களைத் தற்காலிகமாகப் பயன்படுத்தலாம். 

அணையாடைகள் முழுவுடல் நுணுகிநோக்கியில் புலப்படும்.



</doc>
<doc id="163888" url="https://ta.wikipedia.org/wiki?curid=163888" title="புலவர் ஆற்றுப்படை">
புலவர் ஆற்றுப்படை

புலவர் ஆற்றுப்படை என்னும் துறைப் பாடல்கள் புறநானூற்றுத் தொகுப்பில் மூன்று உள்ளன. இந்தத் துறை பாடாண் திணையைச் சேர்ந்தது.
புலவனை முதுவாய் இரவலன் என்பது சங்க கால வழக்கு. புலமை நிறைந்த பாடல்களைப் பாடுவதால் அவன் வாய் முதுவாய். வள்ளல்களிடம் இரந்து வாழும் வாழ்க்கையைக் கடைப்பிடித்துவந்தமையால் அவன் இரவலன். எனவே முதிவாய் இரவலன். புலவரை வள்ளல்களிடம் ஆற்றுப்படுத்தும் பாடல்களில் இந்தச் சொற்குறிப்போ அதன் தொடர்போ இருக்கும்.
கூத்தர், பாணர், பொருநர், விறலி அற்றுப்படை பற்றி மட்டும் தொல்காப்பியம் குறிப்பிடுகிறது. 

கடவுளைத் தொழும்படி புலவனை ஆற்றுப்படுத்துவது புலவராற்றுப்படை என்று புறப்பொருள் வெண்பாமாலை குறிப்பிடுகிறது. இதற்கு மேற்கோள் பாடல் பாடி உரை எழுதும் ஆசிரியர் புலவரை வேங்கடவனைத் தொழுது வினை தீர்த்துக்கொள்ளும்படி அறிவுறுத்துவதாக அமைந்துள்ளது.

திருமுருகாற்றுப்படை நூலில் முதுவாய் இரவலன் முருகப்பெருமானிடம் ஆற்றுப்படுத்தப்படுகிறான். இதனால் இந்த நூலைப் புலவராற்றுப்படை எனவும் வழங்குகின்றனர். 


</doc>
<doc id="163889" url="https://ta.wikipedia.org/wiki?curid=163889" title="வி. கே. வெள்ளையன்">
வி. கே. வெள்ளையன்

வி. கே. வெள்ளையன் (வெள்ளையன் காளிமுத்து வெள்ளையன், நவம்பர் 28, 1918 - டிசம்பர் 2, 1971) இலங்கையின் மலையகத் தொழிற்சங்கவாதியும், அரசியல்வாதியும் ஆவார். பெருந்தோட்டக் கூலிகளாக இலங்கைக்குக் கொண்டுவரப்பட்ட இந்தியர்களைத் தொழிலாளர்கள் என்ற வரையறைக்குள் கொண்டு வந்தவர் எனப் போற்றப்படுகிறார். உலக தொழிற்சங்க அமையத்தின் பிரதான செயற்பாட்டாளராக பன்னாடுகளால் மதிக்கப்பட்டவர். இவர் தனக்கென ஒரு குடும்பம், வீடு, மனைவி, மக்கள் எதனையும் வைத்துக் கொள்ளாது தொழிலாளர்களுக்காகவே தன்னை அர்ப்பணித்து துறவி வாழ்க்கை வாழ்ந்ததால், மலையக தொழிற் சங்க வரலாற்றில் “தொழிற்சங்கத் துறவி” என இவர் போற்றப்படுகின்றார்.

இலங்கையின் மலையகத்தில் பொகவந்தலாவையில் முத்துலெச்சுமி தோட்டத்தில் கங்காணியாகப் பணியாற்றிய வெள்ளையன் காளிமுத்து, மற்றும் பேச்சியம்மாள் ஆகியோருக்கு நான்காவது குழந்தையாகப் பிறந்தார் வெள்ளையன். தன்னுடைய ஆரம்பக் கல்வியை பொகவந்தலாவை கெம்பியன் தோட்டப் பாடசாலையிலும், இடைநிலைக் கல்வியை பொகவந்தலாவை சென். மேரிஸ் மகா வித்தியாலயத்திலும், உயர் கல்வியை கண்டி திரித்துவக் கல்லூரியிலும் பெற்றுக் கொண்டார். 1939ஆம் ஆண்டு கண்டி திரித்துவக் கல்லூரியின் ரக்பி அணியின் தலைவராக செயல்பட்டார். ஒரு குத்துச் சண்டை வீரராகவும் இருந்தார்.

கல்லூரியை விட்டு வெளியேறியதும் அவரது ஆங்கிலப் புலமை மற்றும் அவரது மிடுக்கான தோற்றம் என்பவற்றைக் கண்டு எப்படியாவது அவரைத் தோட்டத் துரையாக ஆக்கிவிடுவது என அவரது குடும்பத்தார் முயன்றனர். ஆனால் வெள்ளையனுக்கு அவரது சமூகத்தின் மேல் இருந்த அக்கறை அவரை ஒரு சமூக சேவையாளனாக்கியது. தோட்டத் தொழிலாளர்களின் அடக்கு முறைக்கெதிராகப் போராட காவல்துறைப் பணி சிறந்ததென காவல்துறை மேலதிகாரி தேர்வில் தோற்றி மிகச்சிறந்த பெறுபேறுகளைப் பெற்றுக்கொண்டார். ஆனாலும் அவர் இலங்கைக் குடியுரிமை பெற்றிருக்காததால் அவரது விண்ணப்பம் ஏற்றுக் கொள்ளப்படவில்லை.

இதனை அடுத்து பொகவந்தலாவை கூட்டுறவுச் சங்கக் கடையின் முகாமையாளராகப் பணியாற்றினார். கூட்டுறவுச் சங்கங்கள் என்ற பெயரில் தோட்டத் தொழிலாளர்கள் கொள்ளையடிக்கப்படுவதனை எதிர்த்த அவர் கூட்டுறவுக் கடைகளில் நடக்கும் அநியாயங்களை வெளிப்படுத்தி துண்டுப்பிரசுரம் அச்சடித்து விநியோகித்ததோடு அதனை விட்டும் வெளியேறினார்.

1942 ஆம் ஆண்டு இலங்கை-இந்தியர் காங்கிரஸ் தலைவர்களான கே. இராஜலிங்கம், எஸ். சோமசுந்தரம் ஆகியோரின் தொடர்பு கிடைத்தது. இவர்கள் பொகவந்தலாவை பகுதிகளுக்கு வருகை தரும் போது முத்துலெச்சுமி தோட்டத்தில் அமைந்துள்ள வெள்ளையனின் வீட்டிலேயே தங்கிச் செல்வர். இவர்களது ஆலோசனையின் பேரில் தொழிற்சங்கத்துறையைத் தெரிவு செய்தார். இலங்கை தொழிலாளர் காங்கிரசின் பொதுச் செயலாளராக மிகக்குறுகிய காலத்தில் தெரிவு செய்யப்பட்டார்.

தனக்கென ஒரு தனி வழியில் செயற்படும் நோக்கில் காங்கிரசிலிருந்து வெளியேறி 1965ஆம் மே நாள் அன்று தொழிலாளர் தேசிய சங்கத்தை நிறுவினார்.

சிந்தாமணி பத்திரிகை வெளியீடான "தந்தி" இதழில் மலையகப் பிரச்சினைகள் யாவை? எனும் தொடர் பத்தி ஒன்றினை ஓராண்டுக்கும் மேற்பட்ட காலமாக எழுதி வந்தார். இதன் சில பகுதிகள் ”மலையகப் பிரச்சினைகள் யாவை?” எனும் தலைப்பில் நூலுருவாக வெளிவந்தது. ஆங்கிலப் பத்திரிகைகளிலும் மலையகத்தவர்களின் பிரச்சினைகளை வெளிக் கொணர்ந்தார். முதன் முதலாக தோட்டத் தொழிலாளர்களுக்கு மாதச் சம்பளம் தேவை என்ற கோரிக்கையை முன்னெடுத்தார்.

ஒரு வருடத்தில் ஒரு தொழிலாளி வேலை செய்த 14 நாள் சம்பளத்தை சேவைக் காலப் பணமாக (இது "14 நாள் காசு" எனப்படுகிறது) பெற்றுக் கொடுகக் வேண்டும் என தொழில் நியாய சபையில் வலியுறுத்தி வெற்றியும் கண்டார்.


</doc>
<doc id="163892" url="https://ta.wikipedia.org/wiki?curid=163892" title="சனிக்கிழமையில் துவங்கும் சாதாரண ஆண்டு">
சனிக்கிழமையில் துவங்கும் சாதாரண ஆண்டு

இது சனிக்கிழமையில் துவங்கும் சாதாரண ஆண்டுகளுக்கான நாட்காட்டி ஆகும். (உ.ம். கிரிகோரியன் ஆண்டு 1994, 2005, 2011 மற்றும் 2022 ஜூலியன் ஆண்டு 1905, 1911)


</doc>
<doc id="163895" url="https://ta.wikipedia.org/wiki?curid=163895" title="திங்கட்கிழமையில் துவங்கும் சாதாரண ஆண்டு">
திங்கட்கிழமையில் துவங்கும் சாதாரண ஆண்டு

இது திங்கட்கிழமையில் துவங்கும் சாதாரண ஆண்டுகளுக்கான நாட்காட்டி ஆகும். (உ.ம். கிரிகோரியன் ஆண்டு 1990, 2001, 2007 and மற்றும் 2018 ஜூலியன் ஆண்டு 1918)


</doc>
<doc id="163896" url="https://ta.wikipedia.org/wiki?curid=163896" title="செவ்வாய்க்கிழமையில் துவங்கும் சாதாரண ஆண்டு">
செவ்வாய்க்கிழமையில் துவங்கும் சாதாரண ஆண்டு

இது செவ்வாய்க்கிழமையில் துவங்கும் சாதாரண ஆண்டுகளுக்கான நாட்காட்டி ஆகும். (உ.ம். கிரிகோரியன் ஆண்டு 1985, 1991, 2002, 2013 மற்றும் 2019 ஜூலியன் ஆண்டு 1919)


</doc>
<doc id="163897" url="https://ta.wikipedia.org/wiki?curid=163897" title="புதன்கிழமையில் துவங்கும் சாதாரண ஆண்டு">
புதன்கிழமையில் துவங்கும் சாதாரண ஆண்டு

இது புதன்கிழமையில் துவங்கும் சாதாரண ஆண்டுகளுக்கான நாட்காட்டி ஆகும். (உ.ம். கிரிகோரியன் ஆண்டு 1986, 1997, 2003, 2014 மற்றும் 2025 அல்லது ஜூலியன் ஆண்டு 1903)


</doc>
<doc id="163898" url="https://ta.wikipedia.org/wiki?curid=163898" title="வியாழக்கிழமையில் துவங்கும் சாதாரண ஆண்டு">
வியாழக்கிழமையில் துவங்கும் சாதாரண ஆண்டு

இது வியாழக்கிழமையில் துவங்கும் சாதாரண ஆண்டுகளுக்கான நாட்காட்டி ஆகும். (உ.ம். கிரிகோரியன் ஆண்டு 1987, 1998, 2009, 2015 மற்றும் 2026 ஜூலியன் ஆண்டு 1915)


</doc>
<doc id="163899" url="https://ta.wikipedia.org/wiki?curid=163899" title="வெள்ளிக்கிழமையில் துவங்கும் சாதாரண ஆண்டு">
வெள்ளிக்கிழமையில் துவங்கும் சாதாரண ஆண்டு

இது வெள்ளிக்கிழமையில் துவங்கும் சாதாரண ஆண்டுகளுக்கான நாட்காட்டி ஆகும். (உ.ம். கிரிகோரியன் ஆண்டு 1993, 1999, 2010 மற்றும் 2021 ஜூலியன் ஆண்டு 1910)


</doc>
<doc id="163901" url="https://ta.wikipedia.org/wiki?curid=163901" title="ஞாயிற்றுக்கிழமையில் துவங்கும் சாதாரண ஆண்டு">
ஞாயிற்றுக்கிழமையில் துவங்கும் சாதாரண ஆண்டு

இது ஞாயிற்றுக்கிழமையில் துவங்கும் சாதாரண ஆண்டுகளுக்கான நாட்காட்டி ஆகும். (உ.ம். கிரிகோரியன் ஆண்டு [1989]], 1995, 2006, 2017 மற்றும் 2023 ஜூலியன் ஆண்டு 1917)


</doc>
<doc id="163912" url="https://ta.wikipedia.org/wiki?curid=163912" title="அருணாச்சலம் முருகானந்தம்">
அருணாச்சலம் முருகானந்தம்

அருணாச்சலம் முருகானந்தம் (பிறப்பு: 1962) கோவை ஊரகப் பகுதியைச் சேர்ந்த ஓர் கண்டுபிடிப்பாளர் ஆவார். மாதவிடாய்க் காலங்களில் பெண்கள் கடைபிடிக்கும் சுகாதாரமற்ற, தூய்மைக்குறைவான செயல்முறைகளைக் களைய மலிவான தீர்வைக் காண வேண்டியதன் தேவையை வெளிப்படுத்தியவர். வணிகமுறையில் தயாரிக்கப்படும் விடாய்க்கால அணையாடைகளை விட மூன்றில் ஒரு பங்கு விலையில் தயாரிக்கக்கூடிய இயந்திரத்தைக் கண்டுபிடித்து அதற்கான காப்புரிமை பெற்றவர். ஜெயஸ்ரீ இண்டஸ்ட்ரீஸ் என்ற நிறுவனத்தை நிறுவி அணையாடைகளை தயாரித்து வருகிறார். வணிக நோக்கின்றி சேவை மனப்பான்மையுடன் இந்த இயந்திரத்தை கண்டுபிடித்ததற்காக இந்திய அரசு இவருக்கு பத்மஶ்ரீ் விருது வழங்கியுள்ளது. 

இவருடைய பெற்றோர்கள் அருணாச்சலம், வனிதா ஆவர். அவர்கள் கோயம்புத்தூரில் கைத்தறி நெசவுத் தொழில் செய்துவந்தனர். இவரது தந்தை ஒரு விபத்தில் மரணமடைந்ததால் வறுமையில் வாழ நேரிட்டது. தனது 14ஆவது அகவையில் பள்ளிக்குச் செல்வதை நிறுத்திவிட்டு, பல சிறு சிறு வேலைகளைச் செய்து தனது குடும்பத்தைப் பராமரிக்க வேண்டிய நிலைக்கு ஆளானார்.

பன்னாட்டு நிறுவனங்களால் தயாரிக்கப்படும் அணையாடைகளை வாங்க இயலாத தமது குடும்பச்சூழலில் தமது மனைவி விடாய்க் காலத்தில் பயன்படுத்த பழைய துணித் துண்டுகளைச் சேகரிப்பதை கண்ட அருணாசலம் முருகானந்தம் இதற்கான எளிய வழிமுறையைக் காண விழைந்தார். பிரச்சினையை சரியாக அறிந்துகொள்ள பல சோதனைகளை மேற்கொண்டார். துவக்கத்தில் பருத்தியாலான அணையாடைகளைத் தயாரித்தார். ஆனால் அவற்றை அவரது மனைவியும் சகோதரிகளும் ஏற்புடையதாக இல்லை என நிராகரித்து விட்டதோடு மட்டுமன்றி அவரது புதிய சோதனை முயற்சிகளுக்கு இணங்கவும் மறுத்துவிட்டனர். மூலப்பொருளுக்கு ஆகும் உண்மையான செலவைவிட 40 மடங்கு அதிகமாக ஒவ்வொரு அணையாடையின் விற்பனை விலை இருப்பதைக் கண்டார். மாதவிடாய் குறித்து வெளிப்படையாகப் பேசுவது தவறு என்ற மனப்பான்மை மக்களிடையே நிலவியதால் அவர் கண்டுபிடிக்கும் புதிய அணையாடையைப் பயன்படுத்திப் பார்த்து அதன் நிறைகுறைகளைப் பற்றி அவரிடம் சொல்வதற்கு பெண்கள் எவரும் முன்வரவில்லை. இதனால் விலங்குகளின் இரத்தத்தைக் கொண்டு இவர் தானாக நிகழ்த்திய சில சோதனைகளால் குடும்பத்தாராலும் சமூகத்தாலும் வெளித்தள்ளப்பட்டார். இறுதியில் மரச் சக்கை சரியானத் தீர்வாக அமையும் எனக் கண்டார். வணிக அணையாடைகளில் பயன்படுத்தப்படுவது பைன் மரப்பட்டையின் மரக்கூழிலிருந்து பெறப்பட்ட மாவிய இழை என்பதைக் கண்டறிய அவருக்கு இரு ஆண்டுகளாயின. அணையாடைகள் இரத்தப்போக்கை உறிஞ்சும்போது அவற்றின் வடிவமைப்பு மாறாமல் அவ்விழைகள் காத்தன. வெளிநாடுகளிலிருந்து இறக்குமதி செய்யப்படும் இயந்திரத்தின் விலை மூன்றரை கோடி இந்திய ரூபாயாக இருந்தது. மலிவான விலையில் எளிய முறையில் குறைந்த பயிற்சியுடன் அணையாடைகளைத் (Napkin) தயாரிக்கக் கூடிய ஓர் இயந்திரத்தை இவர் கண்டுபிடித்தார். முறைப்படுத்தப்பட்ட பைன் மரக்கூழை மும்பையிலிருந்து தருவித்தார். இந்த மரக்கூழ் பயன்படுத்தப்பட்டு அணையாடை தயாரிக்கப்படுகிறது. இந்த இயந்திரத்தின் விலை 65,000 இந்திய ரூபாய் ஆகும்.

அணையாடைகளைத் (Napkin) தயாரிக்க முருகானந்தம் ஜெயஸ்ரீ இண்டஸ்ட்ரீஸ் என்ற நிறுவனத்தை நிறுவி இந்த இயந்திரங்களை இந்தியா முழுமையிலுமுள்ள ஊரகப் பெண்களுக்கு விற்று வருகிறார். இதன் மூலம் அவர்கள் வேலை வாய்ப்பு பெற்று வறுமையிலிருந்து மீள்கின்றனர். இவரது எளிய மற்றும் விலைத்திறன் மிக்க கண்டுபிடிப்பிற்காகவும் சமூகத்திற்கு இவராற்றும் தொண்டிற்காகவும் பல விருதுகளைப் பெற்றுள்ளார். இவரது முயற்சியை வணிகமயமாக்க பல நிறுவனங்கள் முன்வந்தபோதும் இவர் விற்பதற்கு மறுப்பதுடன் மகளிர் தன்னுதவிக் குழுக்களுக்கு வழங்கி வருகிறார். இந்தியப் பெண்களின் வாழ்க்கை மேம்பாட்டில் ஒரு முக்கிய மைல்கல்லாக முருகானந்தத்தின் கண்டுபிடிப்பு கருதப்படுகிறது. பெண்களுக்கு வேலை வாய்ப்பளித்து அவர்களின் பொருளாதார வளர்ச்சிக்கு இவரது கண்டுபிடிப்பு வழிவகுத்துள்ளது. மேலும் தரமான அணையாடையைப் பயன்படுத்துவதால் மாதவிடாய்க் காலத்தில் பெண்கள் அன்றாட வாழ்வில் இயல்பாக இயங்கவும் முடிகிறது. இவரது வெற்றி பிற தொழில்முனைவோரையும் இத்துறையில் இறங்க ஊக்கப்படுத்தியுள்ளது. இவர்கள் பயன்படுத்தப்பட்ட வாழைநார் அல்லது மூங்கிலை மாற்று மூலப்பொருளாகப் பயன்படுத்து முயற்சி செய்கின்றனர் 

அமெரிக்காவிலிருந்து வெளியாகும் ‘டைம்’ வார இதழ்உலகில் அதிக செல்வாக்கு மிக்க மனிதர்கள் பட்டியலில் இவரை இணைத்துள்ளது.
இவரது வாழ்க்கைக் கதையை இந்தி திரைப்பட இயக்குனர் ஆர்.பால்கி 'பேட்மேன்' (Pad Man) என்கிற பெயரில் திரைப்படமாக எடுத்திருக்கிறார். . . மேலும் இவர் நடித்துள்ள ஒரு ஆவணப்படத்திற்கு (Period. End of Sentence.) 2018-ஆம் ஆண்டு ஆஸ்கர் விருது கொடுக்கப்பட்டுள்ளது.



</doc>
<doc id="163913" url="https://ta.wikipedia.org/wiki?curid=163913" title="மாறாக் கனவளவு செயல்முறை">
மாறாக் கனவளவு செயல்முறை

மாறாக் கனவளவு செயல்முறை ("Isochoric process") என்பது ஓர் மூடிய தொகுதியின் கனவளவு மாற்றமடையாது நிலையாக இருக்கையில் நிகழும் வெப்பவியக்கவியல் செயல்முறையாகும். ஓர் மாறாக் கனவளவு செயல்முறைக்கு எடுத்துக்காட்டாக அடைக்கப்பட்ட நெகிழ்வற்ற கொள்கலனில் உள்ளவற்றை சூடாக்குதல் அல்லது குளிர்விப்பதை குறிப்பாடலாம். இங்கு வெப்பவிக்கவியல் செயல்முறையாக இருப்பது வெப்பத்தினை சேர்த்தல் அல்லது நீக்கல் ஆகும், கொள்கலன் அடைக்கபட்டுள்ளமை மூடிய அமைப்பு என்பதையும் கொள்கலனின் உருமாற இயலாமை மாறாக்கனவளவினையும் காட்டுகிறது.

ஓர் மாறாக் கனவளவு வெப்பவியக்கவியல் செயல்முறையில் கனவளவு மாற்றமடையாது அதாவது formula_1.
இச்செயல்முறையால் கனவளவு-அமுக்க வேலை நிகழ்த்தப்படாது, ஏனென்றால் அவ்வாறான வேலை
இங்கு "P" என்பது அழுத்தம். சூழலின் மீது தெகுதியினால் செய்யப்படும் வேலை நேர்மமாக இருக்குமாறு குறிவழக்கு காணப்படுகிறது.

ஒர் மீளக்கூடிய செயல்முறையில் வெப்பவியக்கவியலின் முதலாவது விதியானது தொகுதியின் உள்ஆற்றலின் மாற்றத்தை தருகிறது:

formula_3

வேலையினை கனவளவு மாற்றத்தினால் பதிலீடு செய்ய,

formula_4

இச்செயல்முறையில் கனவளவு மாற்றமடைவது இல்லை. எனவே formula_5, முன்னைய சமன்பாடு தற்போது தருவது

formula_6

மாறாக் கனவளவிலான தன்வெப்பக்கொள்ளளவிற்கான வரையறையின் படி,

formula_7,

formula_8

இருபகுதிகளையும் தொகையிட வருவது

formula_9

இங்கே formula_10 மாறாக் கனவளவிலான தன்வெப்பக்கொள்ளளவு, formula_11 என்பது ஆரம்ப வெப்பநிலை மற்றும் formula_12 என்பது இறுதி வெப்பநிலை. நாம் முடிவிற்கு வருவது:

formula_13
கனவளவு அழுத்த வரைபடத்தில், மாறாக் கனவளவு செயல்முறை நிலைக்குத்துக்கோடாக இருக்கிறது. இதன் வெப்பவியக்கவியல் இணையான சம அழுத்தச் செயல்முறையானது, கிடை நேர்கோடாக இருக்கிறது.

மாறாக் கனவளவு செயல்முறை இலட்சிய வளிமம் பயன்படுத்தப்படுமாயின் இலட்சிய வளிமத்தின் அளவு மாறாதிருக்கும், எனவே ஆற்றலில் ஏற்படும் அதிகரிப்பானது வெப்பநிலை, அழுத்தத்தின் உயர்விற்கு நேர்விகித சமனாயிருக்கும், எடுத்துக்காட்டாக ஒர் திடமான கொள்கலனிலுள்ள வளிமம் சூடாக்கப்படுகையில் அழுத்தமும் வெப்பநிலையும் அதிகரிக்கும் ஆனால் கனவளவு மாறாதிருக்கும்.

இலட்சிய ஒட்டோ சுழற்சியில் உள் எரி பொறியிலுள்ள காசலின் வளிம கலவை கணநேரத்தில் எரிவதாக எடுத்துக்கொண்டால் இச்சுழற்சியை மாறாக் கனவளவு செயல்முறைக்கு எடுத்துக்காட்டாக கொள்ளலாம். இங்கு உருளையிலுள்ள வளிமத்தின் வெப்பநிலையிலும் அமுக்கத்திலும் அதிகரிப்பு கனவளவு மாறாதிருக்கையில் நிகழ்கிறது.




</doc>
<doc id="163920" url="https://ta.wikipedia.org/wiki?curid=163920" title="சாதாரண ஆண்டு">
சாதாரண ஆண்டு

சாதாரண ஆண்டு பொதுவான ஆண்டு வகையாகும். கிரிகோரியன் நாட்காட்டியில் ஒரு சாதாரண ஆண்டில் 365 நாட்கள் உள்ளன. 
ஒரு சாதாரண ஆண்டில் 52 வாரங்கள் மற்றும் ஒரு நாள் உள்ளது. அதனால் ஆண்டின் துவக்க நாளும் முடியும் நாளும் ஒரே கிழமையில் நிகழும். (உ.ம். 2010 ஆண்டில் சனவரி 1 மற்றும் டிசம்பர் 31 செவ்வாய்க்கிழமையில் நிகழ்ந்தன)


கிரிகோரியன் நாட்காட்டியில் 400 ஆண்டுகளில் 303 ஆண்டுகள் சாதாரண ஆண்டுகளாகும். ஜூலியன் நாட்காட்டியில் 400 ஆண்டுகளில் 300 ஆண்டுகள் சாதாரண ஆண்டுகளாக உள்ளன.

சந்திர நாட்காட்டி மற்றும் சூரியசந்திர நாட்காட்டியில் சாதாரண ஆண்டு 354 நாட்களைக் கொண்டுள்ளது.


</doc>
<doc id="163922" url="https://ta.wikipedia.org/wiki?curid=163922" title="நோக்கியா லூமியா 920">
நோக்கியா லூமியா 920

நோக்கியா லூமியா 920 (Nokia Lumia 920), உயர்தர தொடுதிரையுடன் கூடிய விண்டோசு இயங்குதளத்தில் இயங்கும் கைபேசியாகும். இதை நோக்கியா நிறுவனம் நவம்பர் 2, 2012 அன்று வெளியிட்டது. வழவழப்பான சிவப்பு, வெள்ளை, சியான், வெண்கருப்பு, கருப்பு நிறங்களில் கிடைக்கிறது. இது 1 ஜிகாபைட்டுகள் ரேம் கொண்டது. 32 ஜிகாபைட்டுகள் நினைவகம் கொண்டுள்ளதால், நினைவக அட்டைகள் செருகும் வசதி இல்லை. 8.7 மெகாபிக்சல்கள் (மெகாபடவணுக்கள்) கொண்ட நிழற்படக் கருவியும் சேர்க்கப்பட்டுள்ளது. புளுடூத், வை-ஃபை ஆகிய வசதிகளையும் கொண்டது. 

தற்போது கனடா, அமெரிக்கா, ஆஸ்திரேலியா, ஜெர்மனி, ஐக்கிய அரபு அமீரகம் ஆகிய நாடுகளில் பரவலாக விற்கப்படுகிறது. தற்போது அதிகம் விற்கப்படும் நகர்பேசிகளில் இதுவும் ஒன்று.


 

</doc>
<doc id="163929" url="https://ta.wikipedia.org/wiki?curid=163929" title="பஞ்சுத்தக்கை">
பஞ்சுத்தக்கை

பஞ்சுத் தக்கை ("tampon") உடலின் நீர்மங்களை உறிஞ்சிக் கொள்ள உடல் குழியொன்றில் அல்லது காயத்தில் நுழைக்கப்படும் உறிஞ்சுத் தன்மை கொண்ட, பொதுவாக பஞ்சு, ரேயான் அல்லது இவற்றின் கலவையாலான, தக்கையாகும். மிகப் பொதுவாக இது மாதவிடாய் காலத்தில் யோனியினுள் நுழைக்கப்பட்டு விடாய்க்கால நீர்மங்களை உறிஞ்சிக்கொள்ளப் பயன்படுத்தப்படுகிறது. மூக்கிலிருந்து இரத்தக்கசிவு ஏற்படும்போதும் இது பயன்படுத்தப்படுகிறது. பல நாடுகளிலும் இதன் பயன்பாட்டை அரசுத் தரக்கட்டுப்பாட்டு மற்றும் மருத்துவ கட்டுப்பாட்டு வாரியங்கள் வரையறுக்கின்றன. இது ஆங்கிலத்தில் "டம்போன்" என்று பிரெஞ்சு வேர்ச்சொல்லில் இருந்து பயன்படுத்தப்படுகிறது.



</doc>
<doc id="163934" url="https://ta.wikipedia.org/wiki?curid=163934" title="கொலை அரங்கம் (புதினம்)">
கொலை அரங்கம் (புதினம்)

கொலை அரங்கம், சுஜாதாவால் குங்குமம் இதழில் எழுதப்பட்டுத் தொடர்கதையாக வெளிவந்தது. பின்னர் கிழக்குப் பதிப்பகம் மற்றும் விசா பப்ளிகேஷன்ஸால் புத்தகமாக வெளியிடப்பட்டது.

பெரும்சொத்துக்கு வாரிசுகளான நால்வரில் இருவர் கொடூரமாகத் தாக்கப்பட்டு மருத்துவமனையில் இருக்கிறார்கள். மூன்றாவது வாரிசு படுகொலை செய்யப்படுகிறார். மருத்துவமனையில் இருக்கும் இருவரின் மீதும் தாக்குதல் முயற்சி நடைபெறுகிறது. கொலை முயற்சி செய்பவன் யார் என்பதை வக்கீல் கணேஷும், வசந்தும் இணைந்து துப்பறியும் கதை.



</doc>
<doc id="163941" url="https://ta.wikipedia.org/wiki?curid=163941" title="ஓடாதே! (புதினம்)">
ஓடாதே! (புதினம்)

ஓடாதே!, சுஜாதாவால் குங்குமம் இதழில் எழுதப்பட்டுத் தொடர்கதையாக வெளிவந்தது. பின்னர் கிழக்குப் பதிப்பகத்தால் புத்தகமாக வெளியிடப்பட்டது.

சென்னையில் இருந்து பெங்களுருக்கு திருமணமாகித் தேனிலவு செல்லும் தம்பதிகள் ஆனந்த், மீரா. இதில் ஆனந்தை காரணம் சொல்லாமல் போலீஸ் விரட்டுகிறது. ஏன் துரத்துகிறார்கள் என்று தெரியாமல் கிடைத்த வழியெல்லாம் ஓடி பயணம் செய்கிறார்கள். ஆனந்தின் மாமாவின் நண்பரிடம் தஞ்சம் புகுகிறார்கள். போலீஸ் துரத்துவதையும் நிறுத்திவிடுகிறது. அவர்களின் ஓட்டமும் நிற்கிறது. ஆனந்தும் மீராவும் சென்னை திரும்புகிறார்கள் ஆனந்தை எதற்காகத் துரத்தினார்கள் என்ற மர்மத்தை வக்கீல் கணேஷும், வசந்தும் கண்டறியும் கதை.



</doc>
<doc id="163942" url="https://ta.wikipedia.org/wiki?curid=163942" title="எரி சாம்பல்">
எரி சாம்பல்

எரி சாம்பல் (ஆங்கிலம் : Fly ash) என்பது தகனத்தின் போது உருவாகக் கூடிய படிமங்களுள் ஒன்று, மேலும் அது ஃப்ளூ வாயுக்கள் மூலம் உயரக்கூடிய நுண் துகள்களைக் கொண்டுள்ளது. தொழில்துறை பின்னணியில் எரி சாம்பல் என்பது பொதுவாக நிலக்கரி எரிப்பின் போது உருவாகும் சாம்பல் என வழங்கப்படுகிறது. ஃப்ளூ வாயுக்கள், நிலக்கரி மின் நிலைய புகை கூண்டுகளை அடையும் முன்னதாகவே எரி சாம்பல் மின்னியல் விரைவூக்கிகள் அல்லது மற்ற துகள் வடிகட்டல் கருவிகள் மூலம் கைப்பற்றப்படும்.

நிலக்கரியின் மூலம் மற்றும் ஒப்பனையைப் பொறுத்து, எரி சாம்பலின் கூறுகள் கணிசமாக வேறுபடலாம். ஆனால் அனைத்து எரி சாம்பல்களிலும் சிலிக்கான் டை ஆக்சைடு (SiO2) மற்றும் கால்சியம் ஆக்சைடு (CaO), என்ற இந்த இரண்டு சேர்வையுறுப்புக்களும் கணிசமான அளவு காணப்படும்.

கடந்த காலங்களில், பொதுவாக எரி சாம்பல் வளிமண்டலத்தில் வெளியிடப்பட்டது, ஆனால் சமீபத்திய ஆண்டுகளில் அதன் வெளியீட்டிற்கு முன்பு மாசு கட்டுப்பாட்டு கருவிகள் மூலம் கைப்பற்றப்படுகிறது. ஐக்கிய அமெரிக்காவில், பொதுவாக எரி சாம்பல் நிலக்கரி மின் உற்பத்தி நிலையங்களில் சேமிக்கப்படும் அல்லது குப்பை நிரப்பு நிலங்களில் வைக்கப்படும். தற்போழுது சுமார் 43% எரி சாம்பல் மறுசுழற்சி செய்யப்படுகிறது, இது பெரும்பாலும் கான்கிரீட் உற்பத்தியின் மூலமான போர்ட்லேண்ட் சிமெண்டின் பிற்சேர்க்கையாக பயன்படுத்தப்படுகிறது.

அமெரிக்காவில், சுமார் 131 மில்லியன் டன்கள் எரி சாம்பல், 460 நிலக்கரி எரிப்பு மின் நிலையங்கள் மூலம் உற்பத்தி செய்யப்படுகின்றன. 2008 ஆம் ஆண்டின் தொழில் ஆய்வானது இந்த எரி சாம்பலில் 43% மறு பயன்பாட்டிற்க்கு உட்படுத்தப்படுகின்றது என்று மதிப்பிட்டுள்ளது.

நிலக்கரியானது ஆர்சனிக், பேரியம், பெரிலியம், போரான், கேட்மியம், குரோமியம், தெள்ளீயம், செலினியம், மற்றும் பாதரசம் போன்ற படிம நிலைகளை கொண்டுள்ளது. எனவே இதன் சாம்பலும் இதனுடைய நிலையையே கொண்டிருக்கும். எனவே இதனை வெளியே கொட்டப்பட்ட அல்லது சேமிக்க முடியாது.


</doc>
<doc id="163950" url="https://ta.wikipedia.org/wiki?curid=163950" title="பூவைநிலை">
பூவைநிலை

பூவைநிலை என்னும் துறைப் பாடல்கள் புறநானூற்றுத் தொகுப்பில் நான்கு உள்ளன. இது பாடாண் திணையைச் சேர்ந்த துறை. 
ஞாயிறு
சிவன், பலராமன், திருமால், முருகன்
ஞாயிறு, திங்கள்
மழைமேகம்


</doc>
<doc id="163952" url="https://ta.wikipedia.org/wiki?curid=163952" title="ஒய். ஜி. மகேந்திரன்">
ஒய். ஜி. மகேந்திரன்

ஒய். ஜி. மகேந்திரன் "(Y. G. Mahendran or Y. Gee. Mahendra)" தமிழகத்தைச் சேர்ந்த பிரபல திரைப்பட, நாடக நடிகர், எழுத்தாளர் ஆவார். தன்னுடைய நகைச்சுவை மற்றும் குணச்சித்திர நடிப்பினால் மக்கள் மனதில் நீங்கா இடம் பிடித்தவர். இவரின் தந்தையார் தமிழ் மேடை நாடக முன்னோடிகளில் ஒருவரான ஒய். ஜி. பார்த்தசாரதி ஆவார். இவரின் தாயார் ராஜலட்சுமி பார்த்தசாரதி சென்னை உள்ள பிரபல பத்மா சேஷாத்ரி பள்ளியின் நிறுவனர் ஆவார் . நடிகர் ரஜினிகாந்த், மற்றும் நடிகை வைஜயந்திமாலா ஆகியோரின் நெருங்கிய உறவினர் ஆவார் .


</doc>
<doc id="163953" url="https://ta.wikipedia.org/wiki?curid=163953" title="சண்டாக்கான் மரண அணிவகுப்பு">
சண்டாக்கான் மரண அணிவகுப்பு

சண்டாக்கான் மரண அணிவகுப்பு ("Sandakan Death Marches") என்பது, மலேசியா, சபா, சண்டாக்கான் சிறைச்சாலையில் இருந்து, 260 கி.மீ. தொலைவில் இருந்த ரானாவ் எனும் இடத்திற்கு, ஆஸ்திரேலியப் போர்க்கைதிகள் கால்நடையாக நடக்க வைக்கப்பட்டதில் பல ஆயிரம் பேர் இறந்து போன நிகழ்ச்சியை, அவ்வாறு அழைக்கின்றனர்.

இரண்டாம் உலகப் போரில், ஜப்பானியர்கள் தென்கிழக்கு ஆசியாவில் பல நாடுகளைக் கைப்பற்றி, கொடுங்கோல் ஆட்சி செய்தனர். தீபகற்ப மலேசியாவில் தரையிறங்கிய அதே காலக்கட்டத்தில், போர்னியோவிலும் காலடி பதித்தனர். அவர்கள் 1942 ஜனவரி முதலாம் தேதி லாபுவானில் தரை இறங்கினார்கள். ஒரு சில வாரங்களில், அங்கு இருந்து வட போர்னியோவுக்குள் ஊடுருவல் செய்து போர்னியோ தீவையே முழுமையாகக் கைப்பற்றினர்கள்.

1942லிருந்து 1945வரை வட போர்னியோ ஜப்பானியர்களின் பிடியில் சிக்கி இருந்தது. தென் போர்னியோ தீவின் கலிமாந்தான் பகுதியும் அவர்களின் ஆக்கிரமிப்பில் இருந்தது. ஜப்பானியர்களை எதிர்த்துப் போரிட்டக் கூட்டுப் படைகள், வானில் இருந்து குண்டுகளைப் போட்டன. அதனால் பல நகரங்கள் சேதம் அடைந்தன அல்லது அழிந்து போயின. அவற்றுள் சண்டாக்கான் குறிப்பிடத்தக்க ஒரு நகரமாகும்.

ஜப்பானியர்களின் ஆட்சி காலத்தில் சண்டாக்கான் நகரில் பிரித்தானிய, ஆஸ்திரேலியப் போர்க் கைதிகளுக்காக ஒரு சிறைச்சாலை உருவாக்கப்பட்டது. அந்தச் சிறைச்சாலையில் இருந்த கைதிகள் மிகவும் கொடூரமான முறையில் நடத்தப்பட்டனர். மனிதத் தன்மையற்ற முறையில், மிக மோசமாகச் சித்ரவதை செய்யப்பட்டனர். கூட்டுப் படைகளின் விமானத் தாக்குதல்களைத் தவிர்ப்பதற்காக அந்தச் சிறைச்சாலை, 260 கி.மீ. தொலைவில் இருந்த ரானாவ் உள் பகுதிக்கு மாற்றம் செய்யப்பட்டது.

அப்போது சண்டாக்கான் சிறைச்சாலையில் 2504 கைதிகள் இருந்தனர். ஏற்கனவே பல ஆயிரம் பேர், ஜப்பானியர்களின் சித்ரவதைகளினால் இறந்து விட்டனர். எஞ்சியவர்கள் ரானாவ் எனும் இடத்திற்கு கால்நடையாக நடக்க வைக்கப் பட்டனர். அந்த நிகழ்ச்சியைச் சண்டாக்கான் மரண அணிவகுப்பு என்று அழைக்கிறார்கள். போர்க் கைதிகளில் ஆறே ஆறு பேர்தான் தப்பிப் பிழைத்தனர். மற்றவர்கள் அனைவரும் நடைபாதையிலேயே இறந்து போயினர்.


</doc>
<doc id="163954" url="https://ta.wikipedia.org/wiki?curid=163954" title="பேய்க்காஞ்சி">
பேய்க்காஞ்சி

பேய்க்காஞ்சி என்னும் துறைப் பாடல் புறநானூற்றுத் தொகுப்பில் ஒன்று உள்ளது. புறநானூறு 281 இது காஞ்சித்திணையின் துறை. 

போரில் வேந்தனைக் காப்பாற்றிய வீரன் புண் பட்டுக் கிடக்கிறான். இவன் புண்ணைப் பேய் அணுகாவண்ணம் காப்பாற்ற வேண்டும். பழம் தரும் இரவந்தழையும், வெப்பந்தழையும் இல்லத்தில் செருகுவோம். கொம்பு ஊதுவோம். யாழ் இசைப்போம். பல இசைக்கருவிகள் முழக்குவோம். இவன் நெற்றியில் மைப் பொட்டு வைப்போம். ஐயவி என்னும் வெண்சிறு கடுகை இவனைமேல் தூவுவோம். ஆம்பல் குழல் ஊதுவோம். மணி அடிப்போம். காஞ்சிப் பண் பாடுவோம். நறுமணப் பொருள்களைப் புகையச் செய்வோம். 
தொல்காப்பியம், 
புறப்பொருள் வெண்பாமாலை 
ஆகிய இலக்கண நூல்கள் இதனைக் குறிப்பிடுகின்றன.


</doc>
<doc id="163961" url="https://ta.wikipedia.org/wiki?curid=163961" title="ஊட்டக்கூறு">
ஊட்டக்கூறு

ஊட்டக்கூறு (Nutrient) என்பது உயிரினங்கள் உயிர் வாழ்வதற்கும், அவற்றின் வளர்ச்சிக்கும் தேவையான ஒரு வகை வேதிப்பொருள் ஆகும். உயிரினங்கள் தமக்குத் தேவையான ஆற்றலைப் பெற்றுக் கொள்வதற்காக நிகழ்த்தும் வளர்சிதைமாற்ற செயல்முறையில் பயன்படுத்த, தமது சூழலில் இருந்து பெற்றுக் கொள்ளும் வேதிப்பொருட்கள் எனக் கொள்ளலாம். இவ்வகையான ஊட்டக்கூறுகளின் தொகுப்பு போசாக்கு என அழைக்கப்படும். பல நேரங்களில் ஊட்டக்கூறு (Nutrient), போசாக்கு (Nutrition) இரண்டுமே ஊட்டச்சத்து என்ற சொல்லினால் பொது வழக்கில் அழைக்கப்படுகின்றது.

உயிரினங்களில் இழையங்கள் கட்டமைக்கப்படவும், அவற்றை தேவைக்கேற்ப புதுப்பித்துக் கொள்ளவும், உயிரினங்களில் நிகழும் அனைத்து உடற் தொழிற்பாடுகளுக்கும் தேவையான ஆற்றலைப் பெறுவதற்கும் வெவ்வேறு வகையான ஊட்டக்கூறுகள் அவசியமாகின்றது. வேறுபட்ட உயிரினங்கள் தமக்குத் தேவையான ஊட்டக்கூறுகளை வெவ்வேறு வழிமுறைகளில் பெற்றுக் கொள்கின்றன. தாவரங்கள் பொதுவாக தமது வேர்களினூடாக, மண்ணில் அல்லது நீரில் இருந்து தமது ஊட்டக்கூறுகளைப் பெற்றுக் கொள்கின்றன. விலங்குகள் உட்கொள்ளல் செயல் மூலம் தமது ஊட்டக்கூறுகளைப் பெற்றுக் கொள்கின்றன.

ஊட்டச்சத்தில் இருக்கும் ஊட்டக்கூறுகளில் ஆறு முக்கியமான பிரிவுகள் உள்ளன: காபோவைதரேட்டுக்கள், புரதங்கள், கொழுப்புக்கள், தாதுக்கள், உயிர்ச்சத்துக்கள், மற்றும் நீர். இவற்றுடன் உயிர் வளியேற்ற எதிர்ப்பொருள் (Antioxidants), மற்றும் தாவர வேதிப்பொருட்களும் (Phytochemicals) ஊட்டக்கூறின் பகுதிகளாகக் கொள்ளப்படுகின்றன.

காபோவைதரேட்டுக்கள் அல்லது ஒற்றைச்சர்க்கரை, இரட்டைச்சர்க்கரை போன்ற அதன் எளிய மூலக்கூறுகள், புரதங்கள் அல்லது அவற்றின் எளிய மூலக்கூறுகளான அமினோ அமிலங்கள், கொழுப்புக்கள் அல்லது அவற்றின் எளிய மூலக்கூறுகளான கொழுப்பமிலங்கள், உயிர்ச்சத்துக்கள் என்பன கரிம ஊட்டக்கூறுகளாகவும், ஏனைய தாதுக்களும், நீரும் கனிம ஊட்டக்கூறுகளாகவும் இருக்கின்றன.


</doc>
<doc id="163963" url="https://ta.wikipedia.org/wiki?curid=163963" title="விபரீதக் கோட்பாடு (புதினம்)">
விபரீதக் கோட்பாடு (புதினம்)

விபரீதக் கோட்பாடு, சுஜாதாவால் எழுதப்பட்டு 1976-இல் 'மாலைமதி' இதழில் வெளிவந்தது. பின்னர் கிழக்குப் பதிப்பகத்தால் புத்தகமாக வெளியிடப்பட்டது.

மறுமணம் செய்ய விரும்பும் ஓர் இளைஞன், காணாமல் போன தனது முதல் மனைவியைத் தேடிக் கண்டுபிடித்து அவளிடமிருந்து விவாகரத்து வாங்கித் தருமாறு வக்கீல் கணேஷிடம் கேட்கிறான். அந்த இளைஞனின் வீட்டில் அந்த பெண்ணின் அறையில் கிடைத்த குறிப்புகளைக் கொண்டு அப்பெண் இருக்கும் இடத்தைக் கண்டறிந்து கொள்கிறார்கள் வக்கீல் கணேஷ், வசந்த். அவர்கள் அங்கு செல்லும் போது அவள் கொலை செய்யப்பட்டுக் கிடக்கிறாள். அப்பெண் கொலை செய்யப்பட்டதன் உள்நோக்கம் என்ன என்பதை கணேஷும் வசந்தும் துப்பறிந்து கண்டுபிடிக்கும் கதை.



</doc>
<doc id="163964" url="https://ta.wikipedia.org/wiki?curid=163964" title="அவையகம்">
அவையகம்

தொல்காப்பியம் வாகைத்திணையை விளக்கும்போது நாலிரு வழக்கில் தாபதப் பக்கம் என்று சுட்டி, அதனை மேலும் விளக்குகையில் எட்டுவகை நுதலிய அவையகம் எனக் குறிப்பிடுகிறது.
இதற்கு உரை எழுதும் இளம்பூரணர் பிறப்பொழுக்கம், கல்வி, பொது-ஒழுக்கம், வாய்மை, தூய்மை, நடுவுநிலைமை, அழுக்காறாமை, அவா-இன்மை என்னும் 8 நெறிகளைக் குறிப்பிடுகிறார். 

இவற்றில் பொது-ஒழுக்கத்துக்குத் திருக்குறளிலிருந்து மேற்கோள்களையும் இளம்பூரணர் காட்டியுள்ளார். 

அரசன் வைத்திருந்த எண்பேராயம் வேறு.
இது மக்களைச் சூழ்ந்திருக்கும் எண்பேராயம்.


</doc>
<doc id="163965" url="https://ta.wikipedia.org/wiki?curid=163965" title="ஆளுக்கொரு ஆசை (2003 திரைப்படம்)">
ஆளுக்கொரு ஆசை (2003 திரைப்படம்)

ஆளுக்கொரு ஆசை என்பது 2003 ஆம் ஆண்டு வெளியான தமிழ்த் திரைப்படம்.

குடும்பப்படம்

நகரத்தில் வாழும் ஒரு இளைஞனுக்கு மூன்று கனவுகள், அவை முதல் கனவு நன்கு படித்து வேலைக்குச் செல்லும் பெண்ணை மணமுடித்து மனைவியாக்குவது, இரண்டாவது கனவு தனக்கென்று ஒரு சொந்த வீடு கட்டுவது, மற்றும் மூன்றாவது கனவு ஒரே ஒரு குழந்தை மட்டும் பெற்றுக்கொண்டு சிறப்பாக வளர்ப்பது என்பதே. ஆனால், அவனது தாத்தாவுக்கும் பாட்டிக்கும் இதில் விருப்பமில்லை. தங்களது விருப்பத்திற்குகேற்ப ஒரு பெண்ணை அவன் எதிர்பார்க்கும் தகுதிகள் இருப்பதாக பொய் சொல்லி ஏமாற்றி பேரனுக்குக் கட்டி வைக்கிறார்கள். அந்த பெண்ணின் விருப்பம் வீட்டிலேயே இருந்து கணவனுக்கு சேவை செய்வது, கோவில் குளம் செல்வது, நிறைய குழந்தைகள் பெற்றுகொள்வது என இருக்கிறது. மேலும் அவர் படிப்பறிவில்லாத பெண். மனைவியின் ஆசைகள் நிறைவேறுகின்றன, கணவனின் கனவுகள் சிதைகின்றன. வீட்டை வெறுத்து வெளியேறும் அந்த இளைஞனுக்கு வேறொரு பெண்ணின் சகவாசம் கிடைக்கிறது. அங்கேயே தங்குகிறான்.ஆளுக்கொரு ஆசை என்று இருந்தாலும் மனைவியின் முயற்சியால் திரும்பவும் குடும்பத்துடன் இளைஞன் இணைகிறான் என்பதைச் சொல்லும் கதை.


</doc>
<doc id="163967" url="https://ta.wikipedia.org/wiki?curid=163967" title="பொருண்மொழிக் காஞ்சி">
பொருண்மொழிக் காஞ்சி

பொருண்மொழிக்காஞ்சி என்னும் துறைப் பாடல் புறநானூற்றுத் தொகுப்பில் 17 உள்ளன. இது பாடாண் திணையின் துறை. 



</doc>
<doc id="163968" url="https://ta.wikipedia.org/wiki?curid=163968" title="பொண்டாட்டி சொன்னா கேட்டுக்கணும்">
பொண்டாட்டி சொன்னா கேட்டுக்கணும்

பொண்டாட்டி சொன்னா கேட்டுக்கணும் என்பது 1991 ஆம் ஆண்டு வெளியான தமிழ்த் திரைப்படம்.

குடும்பப்படம்

பணம் பணம் என்று பேராசை பிடித்த மனிதருக்கு குணவித்தியாசங்கள் கொண்ட மகன்கள்.கடைசி மகனுக்குப் பெரிய பணக்காரர் வீட்டில் சம்பந்தம் செய்ய வேண்டி விரும்பும் அந்த மனிதர், அவ்வாறே செய்கிறார். சம்பந்திக்கோ எதிர்பாராவிதமாக தொழிலில் இழப்பு ஏற்பட, அதிர்ச்சியில் உயிர் இழக்கிறார். வாய் பேச முடியாத பெண்ணென்றும் இரங்காமல் அப்பெண்ணை ஒழித்துக் கட்ட சதி செய்கிறார் மாமனார். துணிந்து கொலை முயற்சியில் ஈடுபடுகிறார். அவர் சதித்திட்டம் யாவும் அறிந்த மற்ற மருமகள்கள் ஒன்றிணைந்து அந்த அபலைப்பெண்ணின் வாழ்வை மீட்க மாமானாரை எவ்வாறு திருத்துகிறார்கள் என்பதை நகைச்சுவையோடும், சமூக உணர்வோடும் சொல்லும் திரைச்சித்திரம்.


</doc>
<doc id="163969" url="https://ta.wikipedia.org/wiki?curid=163969" title="வீட்டோட மாப்பிள்ளை">
வீட்டோட மாப்பிள்ளை

வீட்டோட மாப்பிள்ளை என்பது 2001 ஆம் ஆண்டு வெளியான தமிழ்த் திரைப்படம்.

குடும்பப்படம்

ஓட்டல் நடத்தும் ஒரு பெரியவருக்கு மூன்று மகள்கள், ஒரு மகன். மகன் இளவயதில் கோபித்துக் கொண்டு வீட்டிலிருந்து வெளியேறுகிறான். முதல் இரண்டு மகள்களுக்கும் மணமுடித்த மாப்பிள்ளைகள் வேலைக்குச் செல்லாமல் மாமனார் உழைப்பில் வாழ்கின்றனர். தனது ஓட்டலில் நாணயமாக இருக்கும் வாலிபனை மூன்றாவது மகளுக்கு மணமுடித்துக் கொடுக்கிறார். மருமகனாக வந்தவர் வீட்டோடு மாப்பிளையாய் இருந்து ஓட்டல் பொறுப்பை ஏற்று நடத்துகிறார். நல்ல வருவாயும் ஈட்டி தருகிறார். இந்நேரம் திரும்பி வரும் மகன் , பிரச்சனைகளைக் கொண்டுவர குடும்பம் சிதைகிறது.தனது தவற்றை உணர்ந்து பெரியவரின் பெற்ற மகனும் திருந்தி, மகனாய் வந்த மாப்பிள்ளை மீண்டும் குடும்பத்துடன் இணைவதைச் சொல்லும் திரைச்சித்திரம்.


</doc>
<doc id="163970" url="https://ta.wikipedia.org/wiki?curid=163970" title="திங்கட்கிழமையில் துவங்கும் நெட்டாண்டு">
திங்கட்கிழமையில் துவங்கும் நெட்டாண்டு

இது திங்கட்கிழமையில் துவங்கும் நெட்டாண்டிற்கான நாட்காட்டியாகும். (உ.ம் 1940, 1968, 1996, 2024, மற்றும் 2052)


</doc>
<doc id="163971" url="https://ta.wikipedia.org/wiki?curid=163971" title="செவ்வாய்க்கிழமையில் துவங்கும் நெட்டாண்டு">
செவ்வாய்க்கிழமையில் துவங்கும் நெட்டாண்டு

இது செவ்வாய்க்கிழமையில் துவங்கும் நெட்டாண்டிற்கான நாட்காட்டியாகும். (உ.ம் 1952, 1980, 2008, 2036 மற்றும் 2064)


</doc>
<doc id="163972" url="https://ta.wikipedia.org/wiki?curid=163972" title="புதன்கிழமையில் துவங்கும் நெட்டாண்டு">
புதன்கிழமையில் துவங்கும் நெட்டாண்டு

இது புதன்கிழமையில் துவங்கும் நெட்டாண்டிற்கான நாட்காட்டியாகும். (உ.ம் 1936, 1964, 1992, 2020 மற்றும் 2048). இந்த வகையிலான நெட்டாண்டில் 54 வாரங்கள் இருக்கும்.


</doc>
<doc id="163973" url="https://ta.wikipedia.org/wiki?curid=163973" title="வியாழக்கிழமையில் துவங்கும் நெட்டாண்டு">
வியாழக்கிழமையில் துவங்கும் நெட்டாண்டு

இது வியாழக்கிழமையில் துவங்கும் நெட்டாண்டிற்கான நாட்காட்டியாகும். (உ.ம் 1948, 1976, 2004, 2032 மற்றும் 2060)


</doc>
<doc id="163974" url="https://ta.wikipedia.org/wiki?curid=163974" title="வெள்ளிக்கிழமையில் துவங்கும் நெட்டாண்டு">
வெள்ளிக்கிழமையில் துவங்கும் நெட்டாண்டு

இது வெள்ளிக்கிழமையில் துவங்கும் நெட்டாண்டிற்கான நாட்காட்டியாகும். (உ.ம் 1932, 1960, 1988, 2016 மற்றும் 2044)


</doc>
<doc id="163975" url="https://ta.wikipedia.org/wiki?curid=163975" title="சனிக்கிழமையில் துவங்கும் நெட்டாண்டு">
சனிக்கிழமையில் துவங்கும் நெட்டாண்டு

இது சனிக்கிழமையில் துவங்கும் நெட்டாண்டிற்கான நாட்காட்டியாகும். (உ.ம் 1972, 2000, 2028 மற்றும் 2056)


</doc>
<doc id="163976" url="https://ta.wikipedia.org/wiki?curid=163976" title="ஞாயிற்றுக்கிழமையில் துவங்கும் நெட்டாண்டு">
ஞாயிற்றுக்கிழமையில் துவங்கும் நெட்டாண்டு

இது ஞாயிற்றுக்கிழமையில் துவங்கும் நெட்டாண்டிற்கான நாட்காட்டியாகும். (உ.ம் 1956, 1984, 2012, 2040, மற்றும் 2068)


</doc>
<doc id="163977" url="https://ta.wikipedia.org/wiki?curid=163977" title="டௌரி கல்யாணம்">
டௌரி கல்யாணம்

டௌரி கல்யாணம் என்பது 1983ஆம் ஆண்டு வெளியான தமிழ்த் திரைப்படம்.

சமூகப்படம்

மத்தியவர்க்கக் குடும்பத்தில் உள்ள ஒரு அண்ணன் தனது தங்கைக்குத் திருமணம் நடத்துவதற்குள் என்ன என்ன பாடுபடுகிறான் என்பதைக்காட்டும் படம். வரதட்சணை என்னும் சமூகத்தீமை எப்படியெல்லாம் ஒருசாதாரண குடும்பத்தை வதைக்கிறது என்பதைத் தெளிவாகக் காட்டுகின்றது. தங்கைக்காக அனைத்து உறவினர்களிடமும் உதவி கோரி கடிதம் எழுதுகிறார் அண்ணன். உறவினர்கள் உதவினரா, திருமணம் நடந்ததா என்பதை நகைச்சுவையுடனும் விறுவிறுப்புடனும் சொல்லும் சமூகத் திரைச்சித்திரம்.


</doc>
<doc id="163983" url="https://ta.wikipedia.org/wiki?curid=163983" title="நோக்கியா லூமியா 610">
நோக்கியா லூமியா 610

நோக்கியா லூமியா 610 (Nokia Lumia 610) விண்டோசு இயங்குதளத்துடன் தொடுதிரை வசதியும் கொண்டது. சியான், மெசந்தா, கருப்பு, வெள்ளை ஆகிய நிறங்களில் கிடைக்கிறது.




</doc>
<doc id="163984" url="https://ta.wikipedia.org/wiki?curid=163984" title="மாதவிடாய் குப்பி">
மாதவிடாய் குப்பி

மாதவிடாய் குப்பி ("menstrual cup") மாதவிடாய் காலத்தில் வெளியேறும் நீர்மங்களை சேகரிக்கும் வண்ணம் யோனியின் உள்ளே அணியப்படும் நெகிழ்வான குப்பி அல்லது தடை ஆகும். பஞ்சுத்தக்கைகளைப் போன்றோ அணையாடைகளைப் போன்றோ உறிஞ்சாது இவை நீர்மங்களை சேகரிக்கிறது. இவை பொதுவாக பாதுகாப்பான மற்றும் ஒவ்வாமை குறைந்த மருத்துவத்தர சிலிகோனிலால் ஆக்கப்படுகின்றன. இந்தக் குப்பிகளை மீளவும் பயன்படுத்தக் கூடுமாகையால் பஞ்சுத்தக்கைகளை விட இவை செலவுத்திறன் மிகுந்தும் சுற்றுச்சூழலுக்கு ஊறு விளைவிக்காதும் உள்ளன. ஒரு குப்பியை 5-10 ஆண்டுகளுக்குப் பயன்படுத்தலாம். பஞ்சுத்தக்கைகளைவிட கூடுதலான கொள்ளளவும் கொண்டுள்ளன. சில மணி நேரத்திற்கொருமுறை பஞ்சுத்தக்கைகளையும் அணையாடைகளையும் மாற்ற வேண்டியிருக்க இக்குப்பியை 12 மணி நேரத்திற்கொருமுறை வெறுமையாக்கினால் போதுமானது. மேலும் நீர்மங்களை யோனிச் சுவர்கள், பிறப்புறுப்புகளிலிருந்து விலக்கி வைப்பதாலும் காற்றுக்கு வெளிப்படுத்தாததாலும் துர்நாற்றம் மற்ற முறைகளை விட குறைவாகவே உள்ளது. 

மாதவிடாய் குப்பிகளை பயன்படுத்தத் துவங்கும்போது கூடுதல் நேரமெடுக்கலாம். சிலருக்கு உள்ளிடுவதும் அப்புறப்படுத்துவதும் பஞ்சுத்தக்கைகளை விடக் கடினமாக இருக்கலாம். இவற்றை அடிக்கடி சுத்தப்படுத்துவது அவசியமாகும். சில தயாரிப்பாளர்கள் 12 மணிக்கொருமுறை குடிநீரும் மென்தூய்மிப்புப் பொருளும் கலந்து சுத்தப்படுத்துவதை பரிந்துரைக்கின்றனர். வேறு சில தயாரிப்பாளர்கள் வெறுமையாக்கப்படும்போது நன்கு துடைத்து விசாய்க்கால முடிவில் மென்மையான வழலை கொண்டு சுத்தப்படுத்துவதைப் பரிந்துரைக்கின்றனர்.



</doc>
<doc id="163987" url="https://ta.wikipedia.org/wiki?curid=163987" title="வேத கணிதம்">
வேத கணிதம்

வேத கணிதம் 20 ஆம் நூற்றாண்டில் தொடக்கத்தில், ஸ்ரீ பாரதி கிருஷ்ணா தீர்த்த சுவாமிகள் என்ற இந்து சமய அறிஞர் மற்றும் கணிதவியலாளரால் உருவாக்கப்பட்டது இம்முறைமையானது 16 முதன்மை வாய்ப்பாடுகளையும் 13 துணை வாய்ப்பாடுகளையும் கொண்டுள்ளது. தீர்த்த சுவாமி, வேதங்களைப் படித்து அவற்றிலிருந்து இந்த வாய்ப்பாடுகளை உருவாக்கியதாகக் கூறியுள்ளார் ஆனால் அவ்வாய்ப்பாடுகள் எதுவும் வேதங்களில் இல்லை
எனினும் வேத கணிதம் தரும் கணக்கீட்டு முறைகள் ஆக்கபூர்வமானவையாகவும் என்கணிதத்திலும் இயற்கணிதத்திலும் சிறப்பாகப் பயன்படுத்தக்கூடியவையாகவும் அமைந்துள்ளன.

வேத கணிதம், வேதத்திலிருந்து உருவாக்கப்பட்டது என்ற தீர்த்த் சுவாமியின் கூற்றைப் பற்றி இந்திய அறிஞர்களிடையே முரணான கருத்துக்கள் நிலவின. அவரது வாய்ப்பாடுகள் எதுவும் வேதங்களில் காணப்படவில்லை. பேராசிரியர் கே. எஸ். சுக்லா, அதர்வ வேதத்தின் பரிஷிஷ்டாவில் கேள்விக்கிடமான வாய்ப்பாடுகளைச் சுட்டிக் காட்டுமாறு கேட்க, தீர்த்த சுவாமி அவை தனது சொந்த பரிஷிஷ்ட்டாவில் மட்டுமேதான் காணப்பட்டது மற்ற பதிப்புகளில் காணமுடியாது என்று கூறிவிட்டார் எனவே வாய்ப்பாடுகள் தீர்த்த சுவாமியின் சொந்தப் படைப்பாக இருக்க வேண்டுமென சிலர் கருதினர்.
வேத கணிதத்தின் தந்தை என்று போற்றப்படும் ஸ்ரீ பாரதி கிருஷ்ணா தீர்த்த சுவாமியால் உருவாக்கப்பட்டது. இந்த சூத்திரங்கள் மூலமாக கூட்டல், கழித்தல், பெருக்கல், வகுத்தல், வர்கம், வர்கமூலம், கணம், கணமூலம், சிக்கலெண்கள், வகுபடுந்தன்மை, இயற்கணிதம், நுண்கணிதம், வகையீட்டு நுண்கணிதம், இருபடி சமன்பாடு, திரிகோணமிதி, பிதாகரஸ் தேற்றம், அப்போலோனியஸ் தேற்றம் போன்றவற்றை மிகக் குறைந்த நேரத்தில் விரைவாக விடை காண முடியும்.

"ஸ்ரீ பாரதி கிருஷ்ணா தீர்த்த சுவாமி" அவர்கள் இளமையிலேயே மிகவும் புத்தி கூர்மையாகவும் படிப்பில் மெச்சும்படியாகவும் விளங்கினார். இவருடைய படிப்பு காலம் முழுவதும் எல்லா பாடத்திலும் முதல் மாணவனாகவே இருந்தார். சமஸ்கிருதத்தில் இவருடைய அசாதாரண திறமையைப் பாராட்டி ஜுலை 1899 ஆம் ஆண்டு சென்னை சமஸ்கிருத கூட்டமைப்பு (Madras Sanskrit Association) "சரஸ்வதி" என்ற பட்டத்தை கொடுத்து கவுரவித்தது, அப்போது அவருடைய வயது பதினாறுதான்.

பாரதி கிருஷ்ணா தீர்த்த சுவாமி அவர்கள் முதுநிலை படிப்பை முடித்ததும் சிறிதுகாலம் கணித பேராசிரியராகவும் பின்னர் கல்லூரி முதல்வராகவும் பணியாற்றினார். பிறகு ஸ்ரீ சச்சிதானந்த நரசிம்ம பாரதி சுவாமி அவர்களிடம் சுமார் எட்டு வருடங்கள் உடனிருந்து வேதாந்தத்தை பற்றிய ஆழமான அறிவைப் பெற்றார். 1911- 1918 இடைப்பட்ட காலத்தில்தான் இவரால் வேத கணிதம் மறு-உருவாக்கம் பெற்றது.


அடிப்படை எண்களுக்கு அருகாமையிலுள்ள எண்களுக்கான வர்க்கத்தை, "எந்த அளவுக்கு குறைபாடுள்ளதோ அந்த அளவுக்கு குறைக்கவும், பின்பு குறைபாட்டின் வர்க்கத்தை கானவும்" (Whatever the Deficiency lessen by that amount and set up the Square of the Deficiency) என்ற சூத்திரமூலமாக சுலபமாக காணலாம்.

உதாரணம் : (98)

98 ன் அடிப்படை எண் (Base Number) 100, எனவே 100-98=2<br>
= 98-2 | 2x2<br>
= 96 | 04 2 x 2 = 04 ; where base is 100.<br>
= 9604<br>

வழிமுறை:

படி 1 : எண் 98 ஆனது 100ஐ அடிப்படை எண்ணாக கொண்டது. எனவே 100 க்கும் 98 க்கும் இடையேயுள்ள வித்தியாசம் 02 ஆகும். எனவே கொடுக்கப்பட்ட எண்ணிலிருந்து 02 ஐ கழிக்கவும் கிடைப்பது முதல் பாதி விடை. (98-02=96).

படி 2 : பிறகு அந்த 2 ன் வர்க்கத்தை கண்டுபிடிக்கவும் கிடைப்பது இரண்டாவது பாதி விடை. (22=04). கவனிக்க இங்கு அடிப்படை எண் 100 ஆகும், எனவே 04 என்று போட்டுகொள்ளவேண்டும்.

"எல்லாம் 9 லிருந்து கடைசி மட்டும் 10 லிருந்து" (All from 9 and last from 10) மற்றும் "நெடுக்காக மற்றும் குறுக்காக" (Vertically and Crosswise) சூத்திரங்கள் மூலமாக அடிப்படை எண்களுக்கு அருகாமையிலுள்ள இரு எண்களுக்கான பெருக்கல்களை மிக எளிதாக காண முடியும்.

உதாரணம் : 92 x 94

92,94 க்கான அடிப்படை எண் :100<br>
92 -08 (92-100 = -08)<br>
x94 -06 (94-100 = -06)<br>
________________________<br>
92-06 / 48 (-08 x -06)<br>
(அ)<br>
94-08<br>
=86/48<br>
=8648<br>

வழிமுறை:

படி 1 : கொடுக்கப்பட்ட எண்களுக்கான அடிப்படை எண்ணை கண்டுபிடித்து அந்த எண்ணிற்கும் பெருக்கவேண்டிய எண்ணிற்கும் உள்ள வித்தியாசத்தை எழுதவும். வித்தியாசமானது குறை எண்ணாகவோ அல்லது மிகை எண்ணாகவோ வரலாம்.

92 ,94 எண்களுக்கான அடிப்படை எண் : 100. எனவே, 92-100 =-08 மற்றும் 94-100 = -06

படி 2 :இரண்டு எண்ணிற்கான வித்தியாசத்தைக் பெருக்கவும் கிடைப்பது இரண்டாவது பாதி விடை.

=-08 x -06 =48

படி 3 :குறுக்கு வாட்டு கழித்தல் (கூட்டல்) விடையை எழுதவும் கிடைப்பது முதல் பாதி விடை.

(92-06) அல்லது (94-08) =86

"எல்லாம் 9 லிருந்து கடைசி மட்டும் 10 லிருந்து" (All from 9 and last from 10) சூத்திரமூலமாக மிக கடினமான கழித்தல் கணக்குகளை மிக எளிதாக காண முடியும். வேத கணிதமூலமாக கழித்தலையும் கூட்டல் மூலமாகவே காண முடியும்.

உதாரணம் : 8765439812-7987768189

8765439812 <br>
7987768189<br>
2012231811<br>
________________________<br>
10777671623<br>
________________________<br>

வழிமுறை

படி 1 : முதலில் கழிக்க வேண்டிய எண்ணிலுள்ள 7987768189 கடைசி இலக்கத்தை தவிர மற்ற அனைத்து இலக்கங்களையும்(இடமிருந்து வலமாக) 9 ஆல் கழித்து, கடைசி இலக்கத்தை மட்டும் 10 ஆல் கழிக்க வேண்டும்.

9-7|9-9|9-8|9-7|9-7|9-6|9-8|9-1|9-8|10-9 = 2012231811

படி 2 : படி 1, இல் கிடைத்த எண்ணை கழிபடும் எண்ணுடன் கூட்ட வேண்டும். 8765439812 + 2012231811 = 10777671623 கூட்டி வரும் விடையின் இடதுபக்க கடைசி இலக்கத்தை நீக்க கிடைப்பது விடை.

இரு எண்களுக்கான பெருக்கல் பலனை "நெடுக்காக மற்றும் குறுக்காக" சூத்திரம் மூலமாக மிக எளிதாக, வேகமாக கணக்கிட முடியும்.

உதாரணம் : 61 x 31

6 1<br>
3 1 x<br>
________________________<br>
(3x6) : (3x1)+(1x6) : (1x1) <br>
18 : 9 : 1<br>
=1891<br>

வழிமுறை:

படி 1 : மேலிருந்து கீழாக நெடுக்காக உள்ள வலபக்க இலக்கங்களை பெருக்கவும், அதாவது (1x1)=1.

படி 2 : மேலேயுள்ள இரு இலக்கங்களை அதன் குறுக்குவாட்டில் உள்ள இலக்கங்களோடு பெருக்கி அதன் கூடுதலை கானவும்,அதாவது (3x1)+(1x6)=9

படி 3 : நெடுக்காக உள்ள இடப்பக்க இலக்கங்களை பெருக்கவும், அதாவது (3x6) =18

"கடைசி மற்றும் கடைசிக்கு முன்னர் இருமடங்கு - The Ultimate and twice the Penultimate" சூத்திரம் மூலமாக எந்த ஓர் எண்ணையும் 12 ஆல் சுலபமாக பெருக்க முடியும்.

உதாரணம் 1: 4131 X 12 = ? 

படி 1: 04131

படி 2: 1X2 + 0 = -----------------2

படி 3: 3X2 + 1 = ----------------72

படி 4: 1X2 + 3 = ---------------572

படி 5: 4X2 + 1 = --------------9572

படி 6: 0X2 + 4 = -------------49572

எனவே 4131 X 12 = 49572.

வழிமுறை:

படி 1 :முதலில் பெருக்க வேண்டிய எண்ணிற்கு இடது பக்கம் சுழியைச் சேர்க்கவும். அதாவது 0321.

படி 2 :எண்ணிற்கு வலபுறத்திலிருந்து இடப்புறமாக ஒவ்வொர் இலக்கமாக எடுத்து அதை இருமடங்காக்கி அதன் வலது பக்கத்திலுள்ள இலக்கத்துடன் கூட்டி எழுத வேண்டியதுதான். [Carry over வந்தால் அடுத்த எண்ணுடன் கூட்டிக்கொள்ள வேண்டும்.]



</doc>
<doc id="163992" url="https://ta.wikipedia.org/wiki?curid=163992" title="புனித தோமையார் மலை">
புனித தோமையார் மலை

புனித தோமையார் மலை ("St. Thomas Mount") என்பது பரங்கிமலை என்னும் பெயராலும் வழங்கப்பட்டு, தமிழ்நாட்டின் சென்னை நகரில் அமைந்துள்ள ஒரு சிறு மலை ஆகும். இப்போது இது சென்னை மாவட்டத்தில் அமைந்துள்ளது. இம்மலை சென்னை நகரின் கிண்டி பகுதியில், சென்னை விமான நிலையத்திற்கு வெகு அருகில் உள்ளது.

கிறித்தவ சமயத்தை முதன்முதல் இந்தியாவுக்குக் கொணர்ந்தவர் இயேசுவின் சீடரான புனித தோமா என்பதும், அவர் கிறித்தவ நம்பிக்கையின் பொருட்டு மறைச்சாட்சியாக இம்மலையில் உயிர்நீத்தார் என்பதும் மரபுவழிச் செய்தி. அதன் அடிப்படையில் இம்மலை புனித தோமையார் மலை என்னும் பெயர் பெற்றது.

போர்த்துகீசியரின் வருகையைத் தொடர்ந்து இம்மலைப் பகுதியில் பல கிறித்தவர்கள் குடியேறினர். 300 அடி உயரத்தில் உள்ள அம்மலைமீது போர்த்துகீசிய மறைப்பணியாளர்கள் 1523ஆம் ஆண்டில் அழகியதொரு கோவிலைக் கட்டி எழுப்பினார்கள்.

திருத்தந்தை இரண்டாம் யோவான் பவுல் 1986, பெப்ருவரி 5ஆம் நாள் இம்மலைக் கோவிலைச் சந்தித்தார்.

புனித தோமையார் மலையின் அடிவாரத்தில் இந்திய இராணுவத்தின் "அலுவலர் பயிற்சி அக்காதெமி" (Officer Training Academy [OTA]) அமைந்துள்ளது. அங்கே தொடருந்து நிலையமும் இப்பெயருடன் விளங்குகிறது.

தோமையார் மலைமீது அமைந்த கோவில் "குழந்தைப் பேறு எதிர்பார்க்கும் அன்னை மரியாவுக்கு" ("Our Lady of Expectation") அர்ப்பணிக்கப்பட்டுள்ளது. புனித தோமா கிறித்தவ நம்பிக்கையின் பொருட்டு உயிர்துறந்த இடத்தின்மீது இக்கோவிலைப் போர்த்துகீசியர் கட்டியெழுப்பினர் (ஆண்டு: 1523). கோவிலின் முதன்மைப் பீடத்தின் கீழ் அவ்விடம் அமைந்துள்ளதாக நம்பப்படுகிறது. 
15545
மலையடிவாரத்தின் வடக்குப் பக்கத்தில் உயர்ந்தெழுகின்ற கோபுர வாசல்கள் நான்கு உள்ளன. அவற்றின் அருகே ஒரு பெரிய சிலுவை உள்ளது. அதில் 1547 என்னும் ஆண்டும் பொறிக்கப்பட்டுள்ளது. மலையின் உச்சியைச் சென்றடைய 160 படிகள் கொண்ட படிக்கட்டு செதுக்கப்பட்டுள்ளது. 

மலையில் ஏறிச் செல்லும்போது படிகளின் அருகே நெடுகிலும் இயேசுவின் துன்பங்களையும் சாவையும் சித்தரிக்கின்ற சிலுவைப் பாதை சுரூபங்கள் வைக்கப்பட்டுள்ளன. திருப்பயணியர் மேலே ஏறிச் செல்லும்போது சிலுவைப் பாதை வேண்டல் நிகழ்த்துவது வழக்கம்.


</doc>
<doc id="163994" url="https://ta.wikipedia.org/wiki?curid=163994" title="திருநம்பி">
திருநம்பி

திருநம்பி என்போர் திருநர்களில் (Transgender) ஒரு வகையோர். பிறக்கும் போது பெண்ணாக அடையாளப்படுத்தப்பட்டு, பின்னர் தம்மை ஆணாக உணர்ந்து ஆணாக வாழ்வோர் "திருநம்பிகள்" (Transmen) என்றழைக்கப்படுகின்றனர். திருநங்கைகள் (Transwomen) என்போர் ஆணாகப் பிறந்து, பின்னர் தம்மை பெண்ணாக உணர்ந்து பெண்களாக வாழ்வோர் ஆவர். திருநங்கைகளைப் பற்றி அறியப்பட்ட அளவுக்கு திருநம்பிகள் பற்றி அறியப்படவில்லை. திருநங்கைகள் தம்மை வெளிப்படுத்திக் கொண்ட அளவுக்குத் திருநம்பிகள் தம்மை வெளிப்படுத்திக் கொள்ளவில்லை.



</doc>
<doc id="163996" url="https://ta.wikipedia.org/wiki?curid=163996" title="குலோத்துங்க சோழன் உலா உரை">
குலோத்துங்க சோழன் உலா உரை

குலோத்துங்க சோழன் உலா உரை 16 ஆம் நூற்றாண்டில் தோன்றிய உரைநூல். பன்னிரண்டாம் நூற்றாண்டில் ஒட்டக்கூத்தரால் மூவருலா எழுதப்பட்டது.

விக்கிரம சோழன், அவன் மகன் இரண்டாம் குலோத்துங்கள், அவன் மகன் இரண்டாம் இராசராசன் ஆகிய மூவர் மீது பாடப்பட்ட மூன்று உலா நூல்களைக் கொண்டது இந்த மூவருலா.

இந்த மூன்றில் இடையிலுள்ள குலோத்துங்க சோழன் உலாவுக்கு மட்டும் நான்கு நூற்றாண்டுகளுக்குப் பின்னர் எழுதப்பட்ட உரை நூல் இது. இதனை எழுதியவர் இன்னார் என அறியமுடியவில்லை.

இந்த உரை உ. வே. சாமிநாதையர் அவர்களுக்குக் கிடைத்து அவரது மகனால் 1946 ஆம் ஆண்டு பதிப்பிக்கப்பட்டுள்ளது.



</doc>
<doc id="163999" url="https://ta.wikipedia.org/wiki?curid=163999" title="நல்லாண் பிள்ளை பெற்றாள்">
நல்லாண் பிள்ளை பெற்றாள்

நல்லாண் பிள்ளை பெற்றாள் என்பது தமிழ்நாட்டின் விழுப்புரம் மாவட்டம், செஞ்சி வட்டத்தைச் சேர்ந்த சிற்றூர் ஆகும். இவ்வூர் செஞ்சியில் இருந்து 23 கி.மீ தொலைவிலும் கடலாடி குளத்தில் இருந்து மேற்கே 6 கி.மீ தூரத்தில் அமைந்துள்ளது. மக்களின் முக்கியத் தொழில் வேளாண்மை. விழுப்புரம் மாவட்டத்திலேயே அதிக ஆசிரியர்களை கொண்ட ஊர் எனப் பெயர் பெற்றது. 


</doc>
<doc id="164000" url="https://ta.wikipedia.org/wiki?curid=164000" title="ஜம்னாலால் பஜாஜ்">
ஜம்னாலால் பஜாஜ்

ஜம்னாலால் பஜாஜ் என்பவர் ஒர் இந்திய தொழிலதிபர் ஆவார்.. இவர் தற்போதய பஜாஜ் குழுமத்தை 1926 ஆம் ஆண்டு நிறுவினார்.



</doc>
<doc id="164002" url="https://ta.wikipedia.org/wiki?curid=164002" title="நோக்கியா லூமியா 810">
நோக்கியா லூமியா 810

நோக்கியா லூமியா 810 (Nokia Lumia 810), நோக்கியா நிறுவனம் வெளியிட்ட தொடுதிரை நகர்பேசியாகும். இது விண்டோசு இயங்குதளத்தில் இயங்கும். அக்டோபர் 8, 2012 அன்று வெளியானது. 8 மெகாபிக்சல் (மெகாபடவணுக்கள்) கொண்ட நிழற்படக்கருவி, 1.5 கிகாஹர்ட்சில் இயங்கும் செயலி ஆகிய வசதிகளைக் கொண்டது. 




</doc>
<doc id="164003" url="https://ta.wikipedia.org/wiki?curid=164003" title="நோக்கியா லூமியா 900">
நோக்கியா லூமியா 900

நோக்கியா லூமியா 900 (Nokia Lumia 900) விண்டோசு 8 இயங்குதளத்தில் இயங்கும் நகர்பேசியாகும். இதை ஜனவரி 9, 2012 அன்று நோக்கியா நிறுவனம் வெளியிட்டது. தொடுதிரை வசதி கொண்ட இக்கைபேசி சியான், மெசந்தா, கருப்பு, வெள்ளை நிறங்களில் கிடைக்கிறது. . 512 மெகாபைட்டுகள் ரேம், 16 கிகாபைட்டுகள் உள்ளமைந்த நினைவகம் ஆகியவற்றைக் கொண்டுள்ளது. காணொளி வழி பேச்சிற்குத் துணைபுரியும் முன்னமைந்த நிழற்படக்கருவி இதன் சிறப்பாகும். . ஐக்கிய அமெரிக்கா, கனடா, ஐக்கிய ராச்சியம், சிங்கப்பூர், ஆஸ்திரேலியா, சீனா, மலேசியா ஆகிய நாடுகளில் பரவலாக விற்கப்பட்டது. இதில் இருந்த குறைகள் சில அடுத்த பதிப்பான நோக்கியா லூமியா 920 பேசியில் சீரமைக்கப்பட்டன.




</doc>
<doc id="164006" url="https://ta.wikipedia.org/wiki?curid=164006" title="இந்துத்துவம்">
இந்துத்துவம்

இந்துத்துவம் அல்லது இந்துத்துவா என்பது வினாயக் தாமோதர் சாவர்க்கரால் முன்மொழியப்பட்ட 
கருத்தியல் ஆகும்.

இந்துத்துவம் என்பது எந்தவொரு சமரசமும் இன்றி இந்துக்களின் நலன் அவர்களின் வழிப்பாட்டு,பண்பாட்டு பாரம்பரிய உரிமைகளை பேணுவதற்கும் பாதுகாப்பதற்கும் வரையறுக்கப்பட்ட ஒரு கோட்பாடாகும். இது இந்துக்களின் நம்பிக்கை மற்றும் உணர்வுகளை பாதுகாக்கிறது.

வரலாற்றாசிரியரின் கருத்துப்படி "இந்துத்துவம் என்பது மேம்பட்ட அரசியல் சூழலில் அதுசார்ந்த ஆதாரங்களுக்கானது" என்று புகழ்பெற்ற இந்திய வரலாற்றாசிரியரான பேராசிரியர் ரொமிலா கூறுகிறார். 


</doc>
<doc id="164010" url="https://ta.wikipedia.org/wiki?curid=164010" title="கெட்டி உருண்டை (இனிப்பு)">
கெட்டி உருண்டை (இனிப்பு)

கெட்டி உருண்டை (கல்லுருண்டை) என்பது விழாக்காலங்களில் செய்யப்படும் தமிழகத்து இனிப்பு. இது பச்சரிசி, பாசிப்பருப்பு ஆகியவற்றை மாவாக அரைத்து இனிப்பு சேர்த்து செய்யப்படும். தேவைக்கேற்ப எள்ளோ, தேங்காயோ சேர்த்து செய்தும் உண்பர். கெட்டியாக பிடிக்கப்படுவதால் கடிப்பதற்குக் கடினமாக இருக்கும். எனவே இப்பெயர் பெற்றது. தோற்றத்தால் நெய் சேர்த்து செய்யப்படும் ரவா உருண்டையை ஒத்திருக்கும்.


</doc>
<doc id="164012" url="https://ta.wikipedia.org/wiki?curid=164012" title="கட்டுப்பாடிழந்த சீறுநீர்ப்போக்கு">
கட்டுப்பாடிழந்த சீறுநீர்ப்போக்கு

கட்டுப்பாடிழந்த சிறுநீர்ப்போக்கு ("Urinary incontinence", UI) என எந்தவொரு தன்னிச்சையான சிறுநீர் கசிவும் குறிப்பிடப்படுகிறது. வாழ்க்கைத் தரத்தை வெகுவாக பாதிக்கின்ற ஒரு மிக பொதுவான மற்றும் மனத்தகைவு ஏற்படுத்துகின்ற ஓர் சிக்கலாக இது அமைந்துள்ளது. இதன் பின்னணியில் குணப்படுத்தக்கூடிய மருத்துவ நிலை இருப்பினும் பெரும்பாலும் இது மருத்துவர்களிடம் வெளிப்படுத்தப்படுவதில்லை.

பெண்களிடம் கட்டுப்பாடிழந்த சிறுநீர்ப்போக்கிற்கு பொதுவான காரணங்களாக தகைவு சிறுநீர்ப்போக்கும் தூண்டு சிறுநீர்ப்போக்கும் உள்ளன. இரண்டு சிக்கல்களும் உள்ளப் பெண்களுக்கு கலவை சிறுநீர்ப்போக்கு உள்ளது. 
தகைவு சிறுநீர்ப்போக்கு சிறுநீர்வழிக்கு ஆதாரம் இல்லாமையால் ஏற்படுவது; இது பிறப்பின்போதே இடுப்பறை கட்டமைப்பு சேதமடைவதால் இருக்கலாம். இருமல், தும்மல் மற்றும் தூக்குதல் போன்ற வயிற்று அழுத்தத்தை கூடுதலாக்கும் எந்த செயலின்போதும் சிறுசிறு துளிகளாக வெளியேறுவது இதன் இயல்பாக அமைந்துள்ளது. 


</doc>
<doc id="164013" url="https://ta.wikipedia.org/wiki?curid=164013" title="முத்திரை (இசை)">
முத்திரை (இசை)

கீர்த்தனைகளை இயற்றும் பாடலாசிரியர்கள், ஒரு குறிப்பிட்ட சொல் தங்களின் பாடலில் இடம்பெறும் வகையில் எழுதுவர். அச்சொல் முத்திரை என அழைக்கப்படும்.


எஸ். பாலச்சந்திரராஜு எழுதிய 'இசைத் துணைவன்' எனும் நூல். மூன்றாம் பதிப்பு, 1998. வெளியிட்டோர்: மணிமேகலைப் பிரசுரம், சென்னை 17.


</doc>
<doc id="164014" url="https://ta.wikipedia.org/wiki?curid=164014" title="டீசல் பொறி">
டீசல் பொறி

டீசல் பொறி எனப்படுவது ஒரு வகையான உள் எரி பொறி ஆகும். இது அமுக்குவதால் உண்டாகும் வெப்பத்தை வைத்து எரிப்பு அறையிலுள்ள எரிபொருளை எரிய வைக்கிறது. எரிம-வளிமக் கலவையை எரிய வைக்கத் தீப்பொறி பயனாகும் எரியூட்டு-பொறியிலிருந்து (spark-ignition engine) இது மாறுபட்டது. இப்பொறி டீசல் என்பவரால் 1893 ஆம் ஆண்டில் உருவாக்கப்பட்டது. மேலும் இதன் பற்றிக்கொள்ளும் வெப்பநிலை பெட்ரோலை ஒப்பிடும்போது குறைவு. அதனால் இதில் எரியூட்டு (Sprak) என்ற சாதனம் தேவையில்லை.

டீசல் பொறி அதன் உயர் அமுக்கு விகிதம் காரணமாக உள் அல்லது வெளி எரி பொறியினை விட உயர் வெப்பப் பயனுறுதியைக் கொண்டுள்ளது, குறைந்த வேகமுடைய டீசல் பொறிகள் 50% இற்கும் அதிக பயனுறுதியைக் கொண்டுள்ளது.

டீசல் பொறிகள் இரண்டு மற்றும் நான்கு ஸ்ட்ரோக் வகைகளில் உற்பத்தி செய்யப்படுகின்றன. இவை ஆரம்பத்தில் நிலையான நீராவி இயந்திரங்களிற்கான திறமிக்க மாற்றுதலாக பயன்படுத்தப்பட்டன. 1910 முதல் நீர்மூழ்கிகள், கப்பல்களில் பயன்படுத்தப்பட்டு வருகின்றன. பின்னர் நகரூர்திகள், டிரக்குகள், கனரக கருவிகள் மாற்றும் மின் பிறப்பாக்கும் நிலையங்களில் பயனுக்கு வந்தன. 1930களில் மெதுவாக ஒரு சில தானுந்துகளில் பாவனைக்கு வந்தன. 1970லிருந்து ஐக்கிய அமெரிக்காவில் சாலையில் செல்கின்ற மற்றும் சாலையில் செல்லாத டீசல் பொறி வண்டிகளின் பயன்பாடு அதிகரித்தன. 2007 இன் படி ஐரோப்பாவில் விற்பனையாகும் புதிய கார்களில் 50% டீசல் ஆகும்.


</doc>
<doc id="164019" url="https://ta.wikipedia.org/wiki?curid=164019" title="தீபாராதனை">
தீபாராதனை

தீபாராதனை என்பது இந்துக் கோயில்களில் நிகழும் பூசைகளின் ஒரு பகுதியாக இடம்பெறும் ஒரு நிகழ்வு ஆகும். இது பூசையின் ஒரு முக்கிய கட்டமாக அமைகின்றது. தீபாரதனையின் போது பூசகர் பல வகையான தீபங்களை இறைவனின் திருவுருவத்துக்கு முன்னர் காட்டுவார். நித்தியம், நைமித்தியம், காமியம் என்று சொல்லப்படும் அன்றாடப் பூசை, காரணம் குறித்த பூசை, விளைவு கருதிய பூசை என்னும் மூவகைப் பூசைகளிலும் தீபாராதனை இடம்பெறுகின்றது. பூசை நிகழ்வுகளின் ஒழுங்கில் நைவேத்தியம் எனப்படும் உணவு படைத்தலுக்குப் பின்னர் தீபாராதனை தொடங்கும். 

தீபாராதனைக்கு உரிய தீபங்கள் பெரும்பாலும் பித்தளை போன்ற உலோகங்களினால் செய்யப்படுகின்றன. பூசையின் போது பெரிதும் பயன்படும் தீபங்களுள் பின்வருவன அடங்கும்:


இவையன்றி பதினாறு வகைத் தீபங்களும் பூஜைக்குப் பயன்படுத்தப்படுகின்றன. 



</doc>
<doc id="164027" url="https://ta.wikipedia.org/wiki?curid=164027" title="மகள் மறுத்தல்">
மகள் மறுத்தல்

மகள் மறுத்தல் என்னும் துறைப் பாடல் புறநானூற்றுத் தொகுப்பில் 3 உள்ளன. புறநானூறு 109, 110, 111 இது நொச்சித்திணையில் வரும் துறை. 

வேள் பாரி தன் மகளை யாருக்குத் தருவான் என்று கபிலர் கூறும் பாடல்கள் இவை. 

இந்தப் பாடல்களால் மூவேந்தர் கூடிப் பாரியின் பறம்பு மலையை முற்றிகை இட்டுப் பாரியை அழித்தது பாரியின் மகளை மணப்பதற்காகவே எனத் தெரிகிறது. 

பாரி தன் நாட்டை ஆடிப் பாடி வரும் விறலியர்க்கு நல்குவான். வேந்தர்க்கு விட்டுக்கொடுக்க மாட்டான். தன் நாட்டின் 300 ஊர்களையும் பரிசிலர்க்குக் கொடுத்துவிட்டான். எஞ்சியிருப்பது குன்று, பாரி, புலவர் ஆகியவையே, இவற்றை வேந்தர்க்குத் தரமாட்டான். இந்தக் குன்றத்தையும் பாடிவரும் கிணைமகள் பெறமுடியும். 
இவை இது துறைகளில் காணப்படும் வேறுபாடு. 


</doc>
<doc id="164030" url="https://ta.wikipedia.org/wiki?curid=164030" title="மறக்களவழி">
மறக்களவழி

மறக்களவழி என்னும் துறைப் பாடல் புறநானூற்றுத் தொகுப்பில் 5 உள்ளன. இது வாகைத்திணையில் வரும் துறை. 
உழவர் களத்தில் அதரி திரித்து, மாடுகளைக் கட்டி நெல்லின் வைக்கோலைப் போர் அடிப்பது போல, அரசன் போர்களத்தில் யானை, குதிரை, காலாள் ஆகியோரை உதரிப் போரடிப்பதைக் கூறுவது மறக்களவழி என்னும் துறையாகும் என்று இலக்கண நூல்கள் குறிப்பிடுகின்றன. 

இங்குக் காட்டப்பட்டுள்ள புறநானூறு, களவழி நாற்பது ஆகிய நூலில் வரும் பாடல்களில் இந்தக் களவழி உருவகம் செய்யப்பட்டுள்ளது. 

தொல்காப்பியம் புறப்பொருள் வெண்பாமாலை ஆகிய இலக்கண நூல்கள் இந்தச் செய்திகளைக் குறிப்பிடுகின்றன.

போர்களத்தில் வீழ்ந்துகிடக்கும்போது அரசன் வழங்கும் பரிசிலைச் சிறப்பித்துக் கூறுவது மறக்களவழி. 


</doc>
<doc id="164032" url="https://ta.wikipedia.org/wiki?curid=164032" title="1776">
1776

1776 (MDCCLXXVI) ஒரு திங்கட்கிழமையில் ஆரம்பமான ஒரு கிரிகோரியன் நெட்டாண்டாகும். பழைய ஜூலியன் நாட்காட்டியில் இது வெள்ளிக்கிழமையில் ஆரம்பமானது.






</doc>
<doc id="164040" url="https://ta.wikipedia.org/wiki?curid=164040" title="சின்னமலை (சென்னை)">
சின்னமலை (சென்னை)

சின்னமலை ("Little Mount") என்பது தமிழ் நாட்டின் சென்னை மாநிலத்தில் சைதாப்பேட்டை வட்டத்தில் அடையாறு ஆற்றின் கரையில் அமைந்த சிறிய குன்று ஆகும். இயேசுவின் பன்னிரு திருத்தூதருள் ஒருவரான புனித தோமா வாழ்ந்து கிறித்தவ மறையைப் பரப்பிய இடங்களுள் ஒன்றாக சின்னமலை கருதப்படுகிறது.

புனித தோமா வாழ்ந்ததாகக் கருதப்படும் இம்மலைமீது 1551ஆம் ஆண்டில் போர்த்துகீசியர் ஒரு கோவில் எழுப்பினார்கள். அக்கோவில் இருந்த இடத்தில் பின்னர் 1970ஆம் ஆண்டில் அதிக இட வசதி கொண்ட ஒரு பெரிய கோவில் வட்ட வடிவத்தில் கட்டி எழுப்பப்பட்டது.

சின்னமலையில் தற்போது வீடுகள், கடைகள், அலுவலகங்கள் உட்பட பல கட்டடங்கள் உள்ளன. 9ஆம் பெருநகர் குற்றவியல் நீதிமன்றம் (சைதாப்பேட்டை), சென்னை மாநகரப் பேருந்து பணிமனை (சைதாப்பேட்டை), அனைத்திந்திய வானொலி நிலையம் ஆகியவை சின்னமலையில் அமைந்துள்ளன. சின்னமலையில் எல்லையில் மாநில ஆளுநர் இல்லம், நெடுஞ்சாலைத் துறை அலுவலகம் மற்றும்

சின்னமலையில் அமைந்த ஒரு சிறு குகையில் புனித தோமா தங்கியிருந்ததாக மரபு. அங்கு அவர் தனிமையில் இறைவேண்டல் செய்வதிலும் கிறித்தவ மறையை மக்களுக்கு போதிப்பதிலும் ஈடுபட்டிருந்ததாகக் கூறப்படுகிறது. மலையில் அமைந்துள்ள சின்ன கோவில் வழியாக அக்குகைக்குள் செல்ல முடியும். அங்கு மக்கள் அமைதியாக அமர்ந்து இறைவேண்டல் நிகழ்த்துகின்றனர்.

குகையின் மறுபுறம் ஒரு வாயில் உள்ளது. புனித தோமா தம்மைத் தாக்க வந்தவர்களின் கைகளிலிருந்து அவ்வாயில் வழியாகத் தப்பியோடியதாக மரபு. அவ்வாயில் முற்றத்தில் பாறையில் காணப்படும் கைத்தடமும் கால்தடமும் தோமையாருடையவை என்று கூறப்படுகிறது.

குகையிலிருந்து சிறிது தொலையில் ஒரு நீரூற்று உள்ளது. அதிசயமாகத் தோன்றிய அந்நீரூற்றில் புனித தோமா தாகம் தணித்ததாக மரபு கூறுகிறது.

ஆரோக்கிய அன்னையைச் சிறப்பிக்கும் வகையில் போர்த்துகீசியர் இப்புனித தலத்தில் 1551ஆம் ஆண்டு ஒரு கோவில் கட்டியெழுப்பினர். பலமுறை புதுப்பிக்கப்பட்ட பிறகும் அப்பழைய கோவிலின் ஒரு பகுதி இன்றும் உள்ளது. இக்கோவிலின் பீடத்தின் இடது புறம் வழியாக புனித தோமா வாழ்ந்த குகைக்குள் நுழைய முடியும்.

கோவில் பகுதியில் பல மேம்பாட்டுத் திட்டங்கள் நிகழ்ந்துள்ளன. கோவிலின் பின்புறத்தில் திருநாடு ("Holy Land") அமைக்கப்பட்டுள்ளது. அங்கே சிலுவைப் பாதை நிலைகளும் செபமாலை நிலைகளும் கட்டி எழுப்பப்பட்டுள்ளன. திருநாட்டில் அமைக்கப்பட்டுள்ள பீடம் இத்தாலியில் செய்யப்பட்டு திருத்தந்தையால் அர்ச்சிக்கப்பட்டதாகக் கூறப்படுகிறது.

பழைய கோவிலுக்கு அருகே ஆராதனைச் சிற்றாலயம், பெரிய கோவில் பக்கத்தில் பங்கு அலுவலகம், திருவிழாக் கொண்டாட்டத்திற்கான மேடை ஆகியவை கட்டப்பட்டுள்ளன.

ஆரோக்கிய அன்னைக் கோவில் திருவிழா ஆண்டுதோறும் இயேவின் உயிர்த்தெழுதல் திருநாளுக்குப் பின்வரும் ஐந்தாம் ஞாயிறு நடைபெறுகிறது. கொடியேற்றத்தோடு தொடங்கும் விழாக் கொண்டாட்டம் நவநாள் சிறப்புகளோடு பத்துநாள்கள் நீடிக்கும். ஒவ்வொரு நாளும் திருப்பலியும் சிறப்பு வழிபாடுகளும் நிகழும். திருவிழா நிறைவின்போது தேர்ப்பவனி கோவிலைச் சுற்றி நிகழும். அதில் பல்லாயிரக் கணக்கான பக்தர்கள் கலந்துகொள்வர். மறுநாள் திருப்பலி நிகழ்த்தப்பட்டு, கொடி இறக்கப்படும்.

ஆரோக்கிய அன்னை கோவில் "திருத்தலம்" ("shrine") என்னும் நிலைக்கு உயர்த்தப்பட்டுள்ளது.

காலை 6:15 திருப்பலி<br>
காலை 11:30 திருப்பலி
காலை 11:30 திருப்பலி<br>
மாலை 5:00 செபமாலை
காலை 6:15 ஆராதனை<br>
காலை 6:30 திருப்பலி (ஆங்கிலம்)<br>
காலை 8:00 திருப்பலி (தமிழ்)<br>
காலை 10:00 திருப்பலி (மலையாளம்)<br>
காலை 11:30 திருப்பலி (தமிழ்)<br>
மாலை 5:00 திருப்பலி (தமிழ்)


மேலும் சின்ன மலையில் அசெம்பிளி ஆப் காட் சபைக் கோவில் உள்ளது.

சின்னமலையில் மக்கள் வாழ்பகுதிகள் வெவ்வேறு காலங்களின் எழுந்தன. எல்.டி.ஜி. சாலையும் ஆரோக்கிய மாதா நகரும் மிகப் பழமையானவை. தாமஸ் நகர், சிறீநகர் காலனி, ரங்கராசபுரம் ஆகியவை பின்னர் எழுந்தவை.அத்துடன் கன்னிகாபுரம்,ராஜ்பவன்,கிண்டி மடுவங்கரை,கோதாமேடு,ஜோதியம்மாள் நகர்,அரசுப் பண்ணை,சி.ஐ.டி. நகர்,வெங்கடாபுரம், என பல பகுதிகள் சின்னமலைப் பங்கின் பகுதிகள்

வேளச்சேரி சாலையில் அசோக் பவன் உள்ளது. அங்கு சைவ உணவு கிடைக்கிறது. Hotel Heritage-இல் சைவ உணவும் Mount Palace-இல் அசைவ உணவும் கிடைக்கின்றன. Domino's Pizza உணவகம், பொன்னுசாமி உணவகம் போன்றவையும் உள்ளன.

சின்னமலை வழியாக சென்னை மாநிலப் பேருந்துகள் எல்லா நேரத்திலும் செல்கின்றன.

﻿


</doc>
<doc id="164041" url="https://ta.wikipedia.org/wiki?curid=164041" title="சோனி எக்சுபீரியா யூ">
சோனி எக்சுபீரியா யூ

சோனி எக்சுபீரியா யூ (Sony Xperia U), 2012 ஆம் ஆண்டில் சோனி நிறுவனம் வெளியிட்ட நகர்பேசியாகும். இது ஆண்ட்ராய்டு இயங்குதளத்தில் இயங்கக் கூடியது. ஐந்து மெகாபடவணுக்கள் கொண்ட நிழற்படக்கருவி, எட்டு கிகாபைட்டுகள் உள்ளார்ந்த நினைவகம், 1 கிகாஹர்ட்ஸ் வேகம், தொடுதிரை ஆகிய வசதிகளைக் கொண்டது. சோனி நிறுவனம் எரிக்சனுடனிருந்த பங்குகளைப் பிரித்த பின் உருவான கைபேசிகளில் இதுவும் ஒன்று. மஞ்சள், வெள்ளை, கருப்பு, பிங்க் ஆகிய நிறங்களில் கிடைக்கிறது.


</doc>
<doc id="164048" url="https://ta.wikipedia.org/wiki?curid=164048" title="உள்ளாடை">
உள்ளாடை

உள்ளாடைகள் ("Undergarments", "underwear") தோலினை அடுத்து மற்ற ஆடைகளுக்கு உள்ளே அணியப்படும் உடைகளாகும். உடலிலிருந்து வெளிப்படும் வியர்வை மற்றும் பிற கசிவுகளிலிருந்து வெளியே அணியும் ஆடைகளை பாதுகாப்பதுடன் உடலை வடிவாக காட்டவும் சில உறுப்புகளுக்கு ஆதரவளிக்கவும் பயன்படுகிறது. குளிர் காலங்களில் நீளமான உள்ளாடைகள் கூடுதலான கதகதப்பைத் தருகின்றன. சில உள்ளாடைகள் கவர்ச்சிக்காகவும் பயன்படுத்தப்படுகின்றன. சமயக் கோட்பாடுகளுக்கிணங்கவும் சில உள்ளாடைகள் பயன்படுத்தப்படுகின்றன. சிலவகை ஆடைகள், டீ-சட்டைகள், குறுங்காற் சட்டைகள் போன்றவை, உள்ளாடைகளாகவும் வெளியாடைகளாகவும் பயன்படுகின்றன. பொருத்தமானத் துணியில் இருந்தால் சில உள்ளாடைகளை இரவுநேர ஆடைகளாகவும் நீச்சல் ஆடைகளாகவும் பயன்படுத்தலாம்.
உள்ளாடைகள் அணியும் இடத்தை பொறுத்து பொதுவாக இருவகைப்படும். உடலின் மேற்பகுதியில் அணிவது; மற்றொன்று இடுப்புக்குக் கீழே அணிவது. சில உள்ளாடைகள் இரண்டையும் மூடியிருக்கும். ஆண்களும் பெண்களும் பலவகைப்பட்ட பாணிகளில் உள்ளாடைகளை அணிகின்றனர். பெண்கள் வழைமையாக பிரா எனப்படும் மார்கச்சைகளையும் பேன்டீசு எனப்படும் கீழாடைகளையும் அணிகின்றனர். டீ-சட்டைகள், கையில்லாச் சட்டைகள், பிகினி உள்ளாடைகள், ஜீ இசுட்ரிங் உள்ளாடைகளை இருபாலரும் அணிவதுண்டு.
ஆண்கள் பிரீஃப் எனப்படும் பாணி கீழாடைகளையும் பாக்சர் எனப்படும் பாணி கீழாடைகளையும் அணிகின்றனர். சிலர் கோவணம் எனப்படும் துணியையும் அணிகின்றனர். மேல்புறத்தில் பனியன் (கை வைத்தும் இல்லாதும்) அணிகின்றனர்.
பெண்கள் வழைமையாக பிரா எனப்படும் மார்கச்சைகளையும் பேன்டீசு எனப்படும் கீழாடைகளையும் அணிகின்றனர்.



</doc>
<doc id="164049" url="https://ta.wikipedia.org/wiki?curid=164049" title="முதுமை மூட்டழற்சி">
முதுமை மூட்டழற்சி

முதுமை மூட்டழற்சி [Osteoarthritis, (OA)], சிதையும் மூட்டு நோய், சிதையும் வாதம் அல்லது அத்திமூட்டுநோய் என்றழைக்கப்படுபவை மூட்டுச் [மூட்டுக்குருத்தெலும்பு (articular cartilage), அடிக்குருத்தெலும்பு (subchondral bone) ஆகியவையும் சேர்ந்த] சிதைவுகளைக் கொண்ட, இயக்க (அசைவு) முறைபிறழ்வுகளினால் ஏற்படும் நோய்தொகுதியைக் குறிக்கின்றன. மூட்டு வலி, மிருதுத்தன்மை, விறைப்பு, மூட்டுப்பிடிப்பு (Joint locking), சில நேரங்களில் மூட்டு நீர்மக்கட்டு (joint effusion) ஆகியவை இந்நோய்க்கு அறிகுறிகளாகும். மரபுவழி (பரம்பரை), வளர்ச்சி, வளர்சிதைமாற்றம், விசையியல் சார்ந்தவையென பல்வேறு காரணங்கள் கசியிழைய அழிவிற்கானச் செயல்முறைகளைத் தொடங்கலாம். இத்தகு சிதைந்த கசியிழையம் எலும்பின் மேற்பகுதிகளை சரியாகப் பாதுகாக்காதபோது, எலும்புப் பகுதிகள் வெளிப்பட்டு சேதமடைகின்றன. வலியினால் அசைவது குறைந்துவிடுவதால், எலும்புகளைச் சுற்றியுள்ள தசைகள் தொய்வடைந்து செயல்திறனை இழந்தும், மூட்டிணைப்புத் தசைநார்கள் மிகவும் தளர்வுற்றும் காணப்படலாம்.

உடற்பயிற்சி, வாழும்முறை மாற்றங்கள், வலியகற்றிகள் ஆகியவை இணைந்தச் சிகிச்சை முறைகள் பொதுவாக உபயோகப்படுத்தப்படுகின்றது. வலியானது உடல் மெலிவிற்கு காரணமாகும்போது, வாழ்க்கைத் தரத்தினை உயர்த்த, மூட்டு மாற்றீட்டு சிகிச்சையை உபயோகப்படுத்தலாம். பொதுவாகக் காணப்படும் மூட்டழற்சி, முதுமை மூட்டழற்சியேயாகும். இந்நோயே, அமெரிக்காவில் நாள்பட்ட ஊனத்திற்கு முதன்மைக் காரணியாக விளங்குகின்றது. ஐக்கிய இராச்சியத்தில் எட்டு மில்லியன் மக்களும், ஐக்கிய அமெரிக்காவில் 21 மில்லியன் மக்களும் முதுமை மூட்டழற்சியால் பாதிக்கப்பட்டுள்ளார்கள்.

இந்நோயின் பிரதானமான அறிகுறியான வலியானது ஊனத்தையும், மூட்டு விறைப்பையும் உருவாக்கவல்லது. பொதுவாக வலியானது நோய் தாக்கப்பட்ட மூட்டுகளுடன் தொடர்புடைய தசைகளிலும், தசைநாண்களிலும் கூர்மையான வேதனையைத் தரக்கூடியதாகவும், தீப்புண் போன்ற எரிச்சல் தரக்கூடியதாகவும் உள்ளதாக விவரிக்கப்படுகிறது. பாதிக்கப்பட்ட எலும்புப் பிணைப்பானது அசையும்போதோ, தொடும்போதோ சொடுக்கு (crepitus) போடுவது போன்ற படபடவென்ற சத்தத்தினை உருவாக்கக்கூடியது. நோயாளிகள் தசைப்பிடிப்பு, வலியேற்படுத்தும் தசைநாண்களின் சுருக்கம் ஆகியவற்றை அனுபவிக்க நேரிடலாம். எப்போதாகிலும், மூட்டுகள் மூட்டுறை திரவங்களினால் நிரப்பப்படலாம். ஈரத்தன்மைமிக்க, குளிரான பருவகாலங்களில் பல நோயாளிகளின் வலி மிகுந்துக் காணப்படும்.




</doc>
<doc id="164050" url="https://ta.wikipedia.org/wiki?curid=164050" title="ராமச்சந்திர தீட்சிதர்">
ராமச்சந்திர தீட்சிதர்

ராமச்சந்திர தீட்சிதர் (Vishnampet R. Ramachandra Dikshitar) (ஏப்ரல் 16, 1896 - நவம்பர் 24, 1953) தமிழ்நாட்டில் பிறந்த இந்தியவியலாளரும் திராவிடவியலாளரும் ஆவார். சென்னைப் பல்கலைக்கழகத்தில் வரலாறு, தொல்லியல் பிரிவுகளுக்கு பேராசிரியராக இருந்தார்.

இவர் மதராசு மாகாணத்தின் விஷ்ணாம்பேட்டையில் பிராமணத் தம்பதிகளுக்குப் பிறந்தார்.

இவர் புனித யோசேப்பு கல்லூரியிலேயே விரிவுரையாளராகப் பணியாற்றினார். 1928 ஆம் ஆண்டில், சென்னைப் பல்கலைக்கழகத்தில் வரலாறு, தொல்லியல் துறைகளுக்குப் பேராசிரியரானார். இவர் இந்திய வரலாற்றினை, குறிப்பாக தமிழ் வரலாற்றினை நன்கு அறிந்திருந்தார். சமற்கிருதத்தைக் கற்றுத் தேர்ந்தார்.

 


</doc>
<doc id="164051" url="https://ta.wikipedia.org/wiki?curid=164051" title="சுந்தரம்">
சுந்தரம்

சுந்தரம் பொதுவாக அழகைக் குறிக்கும்.




</doc>
<doc id="164054" url="https://ta.wikipedia.org/wiki?curid=164054" title="கங்காவதரணம்">
கங்காவதரணம்

கங்காவதரணம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் இறுதியானதாகும். இதனை பூவரு கங்கை என்றும் அழைக்கின்றனர்.

ஆகாயத்திலிருந்து கங்கை கீழே இறங்குவது போல இரு கைகளையும் பூமியில் ஊன்றி, உடலைப் பின்புறமாக வளைத்து,கால்களை இடுப்பு வரை நேரே தூக்கி ஆடுதல் கங்காவதரணம் என்று அழைக்கப்படுகிறது.





</doc>
<doc id="164056" url="https://ta.wikipedia.org/wiki?curid=164056" title="சகடாஸ்யம்">
சகடாஸ்யம்

சகடாஸ்யம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் நூற்றியேழாவது கரணமாகும்.

கால் கை உடல் இவற்றை வண்டிச் சக்கரம் போல அமைத்து முகத்தைத் திரிபதாகை போல் அமைத்து நடிப்பது சகடாஸ்யம் எனப்படுகிறது.





</doc>
<doc id="164058" url="https://ta.wikipedia.org/wiki?curid=164058" title="நாகாபஸர்ப்பிதம்">
நாகாபஸர்ப்பிதம்

நாகாபஸர்ப்பிதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் நூற்றியாராவது கரணமாகும்.

கைகளில் வலது கையை மார்புக்கு நேராக வைத்து,இடது கையைச் செவிக்கு நேராக வைத்து, வலது காலை முழங்கால் வரையில் மடக்கி,இடதுகாலைப் பின்புறமாகக் கழுத்து வரையில் தூக்கி,பாம்பு அசைவது போல அசைந்து ஆடுவது நாகாபஸர்ப்பிதம் என்று அழைக்கப்படுகிறது.





</doc>
<doc id="164060" url="https://ta.wikipedia.org/wiki?curid=164060" title="லோலிதம்">
லோலிதம்

லோலிதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் நூற்றியைந்தாவது சிவதாண்டவம்.

கைகளை மார்புக்கு நேராக மலர்ந்த தாமரை போல் அமைத்து கால்களை ஸ்வஸ்திகமாக வைத்து,சிறிது சாய்ந்த முகத்தோடு ஆடுவது லோலிதம் என்று அழைக்கப்படுகிறது.





</doc>
<doc id="164062" url="https://ta.wikipedia.org/wiki?curid=164062" title="விருஷபக்கிரீடிதம்">
விருஷபக்கிரீடிதம்

விருஷபக்கிரீடிதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் நூற்றிநான்காவது தாண்டவமாகும்.

கைகளை அலாதகஹஸ்தமாகச் செய்து கால்களை வளைத்து நின்று ஆடுவது விருஷபக்கிரீடிதம் என்று அழைக்கப்படுகிறது.





</doc>
<doc id="164064" url="https://ta.wikipedia.org/wiki?curid=164064" title="உத்கட்டிதம்">
உத்கட்டிதம்

உத்கட்டிதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் நூற்றிமூன்றாவது சிவதாண்டவமாகும்.

பாதங்களைச் சதுரம் பட வளைத்து,முன் காலால் நின்றும் கைகளைத் தலசங்ககட்டிதமாக வைத்தும் பக்கத்தைச் சிறிது வணக்கி நின்று ஆடுவது உத்கட்டிதம் என்று அழைக்கப்படுகிறது.





</doc>
<doc id="164066" url="https://ta.wikipedia.org/wiki?curid=164066" title="விஷ்கம்பம்">
விஷ்கம்பம்

விஷ்கம்பம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் நூற்றியிரண்டாவது சிவதாண்டவமாகும்.

அபவித்த கரமும் நிகுட்டிதபாதமும் அமைய இடது கையை மார்பில் வைத்துக் கொண்டு நின்று ஆடுவது விஷ்கம்பம் என்று அழைக்கப்படுகிறது.





</doc>
<doc id="164068" url="https://ta.wikipedia.org/wiki?curid=164068" title="ஸம்ப்ராந்தம்">
ஸம்ப்ராந்தம்

ஸம்ப்ராந்தம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் நூற்றியொன்றாவது சிவ தாண்டவமாகும்.

கைகளை மடக்கி இடுப்புக்கு நேராக வைத்துக் கொண்டு தொடைகளையும் அவ்வாறே வளைய வைத்து நின்று ஆடுவது ஸம்ப்ராந்தம் என்று அழைக்கப்படுகிறது.





</doc>
<doc id="164070" url="https://ta.wikipedia.org/wiki?curid=164070" title="விஷ்ணுக்கிராந்தம்">
விஷ்ணுக்கிராந்தம்

விஷ்ணுக்கிராந்தம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் நூறாவது கரணமாகும்.

கால்களை முன்னர் வீசியும் ஆகாயத்தை நோக்கி வளைத்தும் கைகளை ரேசிதமாகவும் அமைத்து நின்று ஆடுவது விஷ்ணுக்கிராந்தம் என்று அழைக்கப்படுகிறது.





</doc>
<doc id="164072" url="https://ta.wikipedia.org/wiki?curid=164072" title="தாவீது ஆறுமுகம்">
தாவீது ஆறுமுகம்

தாவீது ஆறுமுகம் ("David Arumugam"), "அல்லேய்கேட்சு" என்ற இசைக்குழுவை நிறுவிய மலாய் மொழிப் பாடகராவார். இவருடன் இவரது தம்பியான லோகநாதன் ஆறுமுகம் இணைந்து பாடுகிறார். பகாங் மாநில சுல்தானின் 74வது பிறந்த நாளான அக்டோபர் 24, 2008 இல் இவருக்கு "டத்தோ" பட்டம் வழங்கி சிறப்பித்தார் சுல்தான். இவர் மலேசியத் தமிழர் என்பது குறிப்பிடத்தக்கது. ஏறத்தாழ பத்து மலாய் பாடல்களைப் பாடியுள்ளார்.




</doc>
<doc id="164074" url="https://ta.wikipedia.org/wiki?curid=164074" title="மேரி சாந்தி தைரியம்">
மேரி சாந்தி தைரியம்

மேரி சாந்தி தைரியம் (Mary Shanthi Dairiam) (பிறப்பு 17 செப்டம்பர் 1939) ஓர் மலேசிய மனித உரிமை, பெண்ணுரிமைப் போராளி ஆவார். ஐக்கிய நாடுகள் அவையின் பாலினத்திற்கான சம உரிமைக் குழுவிலும் பெண்களுக்கெதிரான பாகுபாட்டை ஒழிக்கும் குழுவிலும் பணியாற்றினார்.

ஐக்கிய நாடுகள் அவையின் பாலினத்திற்கான சம உரிமைக் குழுவிலும். பெண்ணுக்கு எதிரான வேறுபாட்டுணர்வை நீக்கும் குழுவிலும் பணியாற்றுகிறார்.

இசுரேலின் காசா போரினை ஆய்வு செய்ய ஐக்கிய நாடுகள் அவையால் அனுப்பி வைக்கப்பட்ட மூவரில் இவரும் ஒருவர்.

பெண்களுக்கெதிரான அனைத்து விதமான பாகுபாடுகளையும் நீக்கத் தோற்றுவிக்கப்பட்ட பன்னாட்டு பெண்ணுரிமை காப்பகத்தின் ஆசியப் பிரிவின் நிறுவனரும் தற்போதைய இயக்குனரும் இவரே.



</doc>
<doc id="164075" url="https://ta.wikipedia.org/wiki?curid=164075" title="வ. பொன்னம்பலம்">
வ. பொன்னம்பலம்

வி. பி. என்று அழைக்கப்படும் வ. பொன்னம்பலம் (டிசம்பர் 18, 1930 - மார்ச் 5, 1994) இலங்கை அரசியல்வாதியும், பொதுவுடமைவாதியும், ஆசிரியரும் ஆவார். இவர் இலங்கை கம்யூனிஸ்ட் கட்சியின் யாழ்ப்பாண மாவட்டத்துக்கான செயலராகப் பணியாற்றியவர்.

யாழ்ப்பாணம் மாவட்டம், அளவெட்டி என்ற ஊரில் வல்லிபுரம், பொன்னம்மா ஆகியோருக்குப் பிறந்தவர் பொன்னம்பலம். ஆரம்பக் கல்வியை குருநாகலில் உள்ள திருக்குடும்பக் கன்னியர் மடப் பாடசாலையிலும், பின்னர் அளவெட்டி அருணோதயக் கல்லூரியில் 8 ஆம் வகுப்பு வரையும் கற்றார். பின்னர் சுன்னாகம் ஸ்கந்தவரோதயா கல்லூரியில் சேர்ந்து உயர்தரத்தைப் படித்தார். இவருக்கு வயதில் மூத்தவரும் நண்பருமான அளவெட்டியைச் சேர்ந்த விஜயரெத்தினம், மற்றும் ஆசிரியர் என். எஸ். கந்தையா போன்றோரின் இடதுசாரிச் சிந்தனைகளால் கவரப்பட்டார்.

1947 இல் பட்டப்படிப்பை மேற்கொள்ள சென்னை கிறித்தவக் கல்லூரியில் சேர்ந்தார். சென்னையில் படித்துக் கொண்டிருந்த போது இந்திய கம்யூனிஸ்ட் கட்சியுடன் தன்னை இணைத்துக் கொண்டார். 1949 இல் சென்னை கிறிஸ்தவக் கல்லூரித் தமிழ்ப் பேரவைத் தலைவராகத் தெரிவு செய்யப்பட்டார்.

பட்டப்படிப்பை முடித்துக் கொண்டு இலங்கை திரும்பிய பொன்னம்பலம் இலங்கை கம்யூனிஸ்ட் கட்சியில் சேர்ந்தார். 1951 ஆம் ஆண்டில் சுன்னாகம் ஸ்கந்தவரோதயக் கல்லூரியிலும் பின்னர் 1963 இல் இராமநாதன் மகளிர் கல்லூரியிலும் ஆசிரியராகப் பணியாற்றினார். 1966 இல் முள்ளியவளை வித்தியானந்தாக் கல்லூரி அதிபராகப் பணியேற்றார். பின்னர் 1968 இல் ஸ்கந்தவரோதயக் கல்லூரியில் மீண்டும் ஆசிரியராக இணைந்தார். ஒரு சில மாதங்களில் ஆசிரிய சேவையிலிருந்து ஓய்வு பெற்று முழுநேர அரசியல்வாதியானார். பின்னர் 1973 இல் கொக்குவில் தொழில்நுட்பக் கல்லூரியின் பகுதி நேர விரிவுரையாளராக நியமனம் பெற்றார்.

1956 ஆம் ஆண்டில் காரைநகரைச் சேர்ந்த பூரணம் (கணபதிப்பிள்ளை) என்பாரைத் திருமணம் செய்தார். இவர்களுக்கு மாவலிராஜன், நமுனகுலன் என்ற இரு புதல்வர்கள். மனைவி 1974 இல் இறந்ததை அடுத்து 1975 இல் முள்ளானையைச் சேர்ந்த புவனேஸ்வரி நாகரெத்தினம் என்பவரை மறுமணம் செய்து கொண்டார். இவர்களுக்கு செஞ்சுடர் என்ற புதல்வி உள்ளார்.

1952 இல் மல்லாகம் கிராம சபை உறுப்பினராகப் போட்டியின்றித் தெரிவு செய்யப்பட்டார். 1958 இல் சோவியத் ஒன்றியத்தில் இடம்பெற்ற பன்னாட்டு வாலிபர் மாநாட்டில் இலங்கைப் பிரதிநிதியாகக் கலந்து கொண்டார். 1956 தேர்தலில் காங்கேசன்துறைத் தொகுதியில் கம்யூனிஸ்ட் கட்சி சார்பில் முதல் தடவையாக தந்தை செல்வநாயகம், சு. நடேசபிள்ளை ஆகியோரை எதிர்த்துப் போட்டியிட்டு 4313 வாக்குகளைப் பெற்றுத் தோல்வியடைந்தார்.

1959 ஆம் ஆண்டில் காங்கேசன்துறைத் தொகுதியில் தோழர் கே. ஏ. சுப்பிரமணியத்துடன் இணைந்து கம்யூனிஸ்ட் கட்சிக் கிளைகளை கிராமம் தோறும் நிறுவினார். இப்பணியைத் தொடர்ந்து கட்சிக் காரியாலயமும் படிப்பகமும் சுன்னாகத்தில் திறக்கப்பட்டன.

1960 மார்ச் பொதுத் தேர்தலில் உடுவில் தொகுதியில் கம்யூனிஸ்ட் கட்சி வேட்பாளராகப் போட்டியிட்டுத் தோல்வியடைந்தார்.

1963 ஆம் ஆண்டில் யாழ்ப்பாண நகரசபை மண்டபத்தில் நடைபெற்ற கம்யூனிஸ்ட் கட்சியின் யாழ் மாவட்ட மகாநாட்டில் மாவட்ட செயலாளராக வி. பொன்னம்பலம் போட்டியின்றித் தெரிவு செய்யப்பட்டார். 1964 ஆம் ஆண்டில் கம்யூனிஸ்ட் கட்சி சோவியத் சார்பு, சீனச் சார்பு என இரண்டாகப் பிரிந்தது. பொன்னம்பலம் சோவியத் சார்பு அணியுடன் சேர்ந்தார்.

1970 நாடாளுமன்றத் தேர்தலில் காங்கேசன்துறைத் தொகுதியில் ஐக்கிய முன்னனி வேட்பாளராகப் போட்டியிட்டு 8.164 வாக்குகளைப் பெற்று தந்தை செல்வநாயகத்திற்கு அடுத்தபடியாக இரண்டாவதாக வந்து தோற்றார். தேசிய இனப் பிரச்சனைக்கான தீர்வாக கம்யூனிஸ்ட் கட்சியின் மத்திய குழுவின் பீட்டர் கெனமனின் ஒப்புதல் பெற்ற ஐந்து அம்சத்திட்டத்தை தனது தேர்தல் உறுதிமொழியாகக் கொண்டு அதனை கைநூலாக வெளியிட்டு 1975 இல் காங்கேசன்துறைத் தொகுதியில் நடந்த இடைத்தேர்தலில் போட்டியிட்டார். ஆனாலும், 9,457 வாக்குகளைப் பெற்றுத் தோல்வியடைந்தார்.

1976 ஆம் ஆண்டில் பீற்றர் கெனமனால் அளிக்கப்பட்ட உறுதிமொழி கைவிடப்பட்டதையடுத்து கம்யூனிஸ்ட் கட்சியின் வடக்குக் கிளை தமிழ் மக்களின் சுயநிர்ணய உரிமையை அங்கீகரிக்கும் படி மத்திய குழுவுக்கு பரிந்துரை செய்தது. ஆனாலும், கட்சியின் மற்றுமொரு முக்கிய உறுப்பினரான தோழர் வைத்திலிங்கத்தின் பெயரில் திருத்தப்பட்ட தீர்மானம் ஒன்று பத்திரிகைகளுக்கு வெளியிடப்பட்டது. இதனையடுத்து பொன்னம்பலம் தனது செயலாளர் பதவியைத் துறந்தார். மத்திய குழு இவரைக் கட்சியில் இருந்து வெளியேற்றியது.

இதனையடுத்து இடதுசாரிச் சிந்தனை கொண்ட தமிழர்கள் சிலருடன் இணைந்து “செந்தமிழர் இயக்கம்” என்ற அமைப்பினை உருவாக்கினார். 1977 ஆம் ஆண்டு மே நாள் விழாவில் தமிழர் விடுதலைக் கூட்டணியுடன் இணைந்து முதன் முறையாக செந்தமிழர் இயக்கமும் பங்குபற்றியது.

1979 ஆம் ஆண்டில் சாம்பியா நாட்டுக்குச் சென்று அங்கு கூட்டுறவுக் கல்லூரியில் விரிவுரையாளராகப் பணியாற்றினார். 1983 இல் இலங்கை திரும்பினார். மன்னாரில் நடைபெற்ற தமிழர் விடுதலைக் கூட்டணியின் மாநில மாநாட்டில் பொருளாதாரச் செயலாளராகத் தெரிவு செய்யப்பட்டார். 1983 இனப்படுகொலைகளை அடுத்து கூட்டணித் தலைவர்களோடு தமிழ் நாட்டுக்குச் சென்றார். 1985 ஆம் ஆண்டின் இறுதியில் கனடாவில் குடியேறினார். 1994 மார்ச் 5 இல் ஸ்கந்தவரோதயக் கல்லூரி முன்னாள் அதிபர் ஒறேற்றர் சுப்பிரமணியத்தின் அஞ்சலிக் கூட்டத்தில் உரையாற்றிக் கொண்டிருந்த போது திடீரெனக் காலமானார்.


</doc>
<doc id="164088" url="https://ta.wikipedia.org/wiki?curid=164088" title="உறவு (தரவுத்தளம்)">
உறவு (தரவுத்தளம்)

உறவுசார் தரவுத்தளக் கோட்பாட்டில் உறவு என்பது தரவு வரிசைகளின் (d1, d2, ..., dn) கணம் ஆகும். ஒவ்வொரு தரவுக்கூறும் (dn) ஒரு தரவுக் களத்தின் (data domain) உறுப்பாக இருக்கும். வேறுவிதமாகக் கூறுவதானால் உறவு தரவு அட்டவணையைக் குறிக்கிறது. 


</doc>
<doc id="164092" url="https://ta.wikipedia.org/wiki?curid=164092" title="முதல் இயல் வடிவம்">
முதல் இயல் வடிவம்

உறவுசார் தரவுத்தள வடிவமைப்பில், ஒரு உறவு அல்லது அட்டவணை ஒரே நிரல்களை (columns) மீண்டும் கொண்டிருக்காவிட்டால் அது முதல் இயல் வடிவம் உடையது. மேலும் ஒரு தரவு மதிப்பை மட்டுமேk கொண்டிருக்கலாம்.




</doc>
<doc id="164093" url="https://ta.wikipedia.org/wiki?curid=164093" title="ரைன்ட் கணிதப் பப்பிரசு">
ரைன்ட் கணிதப் பப்பிரசு

ரைன்ட் கணிதப் பப்பிரசு ("Rhind Mathematical Papyrus") என்பது பண்டை எகிப்தியக் கணித உள்ளடக்கங்களுடன் கூடிய பப்பிரசுத் தாள் ஆகும். தற்போது பிரித்தானிய அருங்காட்சியகத்தில் இருக்கும் இதைப் "பப்பிரசு பிரித்தானிய அருங்காட்சியகம் 10057" என்றும் குறிப்பிடுவது உண்டு. அலெக்சாண்டர் என்றி ரைன்ட் என்னும் இசுக்கொட்லாந்தைச் சேர்ந்த பழம்பொருள் சேகரிப்பாளரின் பெயரைத் தழுவியே இதற்கு இப் பெயர் ஏற்பட்டது. ரைன்ட் இதை 1858 ஆம் ஆண்டில் எகிப்தில் உள்ள லக்சோரில் விலைக்கு வாங்கினார். இது ராமேசியத்தில் அல்லது அதற்கு அருகில் சட்டத்துக்குப் புறம்பான அகழ்வாய்வில் கிடைத்ததாகக் கருதப்படுகிறது. இப்பப்பிரசு ஏறத்தாழ கிமு 1650 ஆம் ஆண்டுக் காலப் பகுதியைச் சேர்ந்தது. பெரும்பாலான பப்பிரசுகளைக் தன்னகத்தே கொண்டுள்ள பிரித்தானிய அருங்காட்சியகம் 1864 ஆம் ஆண்டில் இதையும், எகிப்தியக் கணிதத் தோற்சுருளையும் ரைன்ட்டிடம் இருந்து வாங்கியது. சிறிய துண்டுகள் நியூ யார்க்கில் உள்ள புரூக்லின் அருங்காட்சியகத்தில் உள்ளன. 



</doc>
<doc id="164094" url="https://ta.wikipedia.org/wiki?curid=164094" title="நில்சு குஸ்டாப் டேலன்">
நில்சு குஸ்டாப் டேலன்

நில்சு குஸ்டாப் டேலன் (Nils Gustaf Dalén: 30 நவம்பர் 1869 – 9 டிசம்பர் 1937) ஒரு சுவீடன் நாட்டு தொழிலதிபர், கண்டுபிடிப்பாளர். கலங்கரை விளக்கம், கடலில் அமைக்கப்பட்டுள்ள மிதவை அடையாளக் கருவிகள் முதலியவற்றில் ஒளியூட்ட, வாயு சேமக்கலன்களுடன் இணைந்து செயலாற்றும் வகையில் தானியங்கி ஒழுங்குபடுத்திகளைக் கண்டுபிடித்ததற்காக 1912 ஆம் ஆண்டு நோபல் பரிசு பெற்றவர்.


</doc>
<doc id="164096" url="https://ta.wikipedia.org/wiki?curid=164096" title="சிந்தனைச் சுதந்திரம்">
சிந்தனைச் சுதந்திரம்

சிந்தனைச் சுதந்திரம் அல்லது உள்ளுணர்வுக்கான சுதந்திரம் என்பது ஒருவர் சுந்திரமாக ஒரு உண்மையை, கருத்தை, பார்வையை வைத்திருக்க, கருத்தில்கொள்வதற்கான சுதந்திரம் ஆகும். இது கருத்து வெளிப்பாட்டுச் சுதந்திரம், சமயச் சுதந்திரம் ஆகியவற்றுடன் நெருங்கிய தொடர்புடையது, ஆனால் வேறு வகையானது. இது உலக மனித உரிமைகள் சாற்றுரை, அனைத்துலக குடிசார் மற்றும் அரசியல் உரிமைகள் உடன்படிக்கை உட்பட்ட பல்வேறு அனைத்துலகச் மனித உரிமை வெளிப்பாடுகளிலும் உடன்படிக்கைகளாலும் உறுதிப்படுத்தப்பட்ட அடிப்படை உரிமை ஆகும்.



</doc>
<doc id="164098" url="https://ta.wikipedia.org/wiki?curid=164098" title="மறக்கள வேள்வி">
மறக்கள வேள்வி

மறக்களவேள்வி என்னும் துறைப் பாடல் புறநானூற்றுத் தொகுப்பில் ஒன்றே ஒன்று உள்ளது. இது வாகைத்திணையில் வரும் துறை. 
புலவர் மாங்குடி கிழார் பாடல் இவ்வாறு ஒப்பிட்டுப் பார்க்கிறது. 

பாசறையில் தடாரிப்பறை முழக்கிக்கொண்டு பேய்கள் கையேந்தி நிற்கின்றன. வாள் மின்னுகிறது. அம்புகள் பொழிகின்றன. பகைவர் தலைகள் அடுப்பாகின்றன. உடல்லுறுப்புகள் கூவிள விறகாக எரிகின்றன. மண்டை ஓடுகள் அகப்பைத் துடுப்புகள் ஆகின்றன. ஈனா வேண்மான்(வேள்வி செய்யும் மகன்) அடுப்பு எரிக்கிறான். வாலுவன் என்னும் சமையல்காலன்(களவேள்வி செய்யும் அரசன்) சமைத்த உணவுப் பிண்டத்தைக் கையில் ஏந்தி வந்து வழங்குகிறான். இது சோறு வழங்கும் வேள்வி. இதனைப் பதிற்றுப்பத்து சுடுநெய் ஆவுதி எனக் குறிப்பிடுகிறது. 


</doc>
<doc id="164099" url="https://ta.wikipedia.org/wiki?curid=164099" title="இரண்டாவது இயல் வடிவம்">
இரண்டாவது இயல் வடிவம்

உறவுசார் தரவுத்தள வடிவமைப்பில், ஒரு உறவு அல்லது அட்டவணை முதல் இயல் வடிவத்துக்கும் கட்டுப்பட்டும், மேலும் பின்வரும் விதிகளுக்கும் கட்டுப்பட்டால் அது இரண்டாவது இயல் வடிவம் உடையது. எல்லா சாவி இல்லாத (non-key) இயற்பண்புகளும் (attributes) முழுமையாக முதன்மை சாவி இயற்பண்புடன் சார்புச்சாருகை (functionally dependent) கொண்டிருக்க வேண்டும். 

ஒரு அட்டவணையை இரண்டாவது இயல் வடிவம் ஆக்க முதல் இயல் வடிவம் ஆக்கிப் பின்னர், ஒரே தரவு பல வரிசைகளுக்குப் பொருத்தமாக வந்தால் அதை வேறு ஒரு அட்டவணையில் இட்டு வெளியுறவுச் சாவியைப் பயன்படுத்தி 



</doc>
<doc id="164103" url="https://ta.wikipedia.org/wiki?curid=164103" title="வியாண்டாட்">
வியாண்டாட்

வியாண்டாட், ஓக்லஹோமாவில் ஒரு கூட்டாட்சி அங்கீகரிக்கப்பட்ட பூர்வீக அமெரிக்க பழங்குடி ஆகும். இவர்கள் வென்டட் கூட்டமைப்பு (Wendat Confederacy) , ஜோர்ஜிய பேய் (Georgian Bay) மற்றும் லேக் கியூறன் (Lake Huron) ஆகியவற்றிற்கு அருகில் உள்ள பூர்வீக அமெரிக்க வம்சாவளியினர் ஆவர்.


</doc>
<doc id="164104" url="https://ta.wikipedia.org/wiki?curid=164104" title="இலங்கை கம்யூனிஸ்ட் கட்சி (மாவோயிஸ்டு)">
இலங்கை கம்யூனிஸ்ட் கட்சி (மாவோயிஸ்டு)

இலங்கை கம்யூனிஸ்ட் கட்சி (மாவோயிஸ்டு) ("Ceylon Communist Party (Maoist)") என்பது இலங்கையின் ஓர் இடதுசாரி அரசியல் கட்சியாகும். 1964 ஆம் ஆண்டில் கொள்கை வேறுபாடு காரணமாக இலங்கை கம்யூனிஸ்ட் கட்சியில் இருந்து பிரிந்து சென்றோரால் ஆரம்பிக்கப்பட்டது. ஆரம்பத்தில் இக்கட்சியும் இலங்கை கம்யூனிஸ்டுக் கட்சி என்றே அழைக்கப்பட்டு வந்தது. ஆனாலும், அதன் தாய்க் கட்சியில் இருந்து பிரித்தற்வதற்காக 'இலங்கை கம்யூனிஸ்டுக் கட்சி (பீக்கிங் சார்பு)' போன்ற பெயர்களால் அழைக்கப்பட்டு வந்தது. 1960களின் இறுதியில் இக்கட்சி ஒரு முக்கிய இடதுசாரிக் கட்சியாகத் திகழ்ந்தது. இதன் முதலாவது பொதுச் செயலாளராக நா. சண்முகதாசன் விளங்கினார். இவர் 1993 ஆம் ஆண்டில் இறக்கும் வரை அதன் பொதுச் செயலாளராகப் பணியாற்றினார்.

இக்கட்சியும் காலப்போக்கில் பல பிரிவுகளாகப் பிளவடைந்து நலிவடைந்தது. 1978 ஆம் ஆண்டில் நா. சண்முகதாசன் தலைமையிலான கம்யூனிஸ்ட் கட்சி தமிழரின் சுயநிர்ணயத்தை ஏற்காமை, மூன்றுலகக் கோட்பாட்டை நிராகரிப்பது என்ற முடிவைப் பகிரங்கப்படுத்துவதில்லை என்ற மத்திய குழு முடிவை மீறி பகிரங்க அறிக்கை வெளியிட்டது என்கிற காரணங்களால் கே. ஏ. சுப்பிரமணியம் உட்படப் பலர் அக்கட்சியிலிருந்து வெளியேறி இலங்கை கம்யூனிஸ்ட் கட்சி (இடது) என்ற பெயரில் புதிய அரசியல் கட்சியைத் தோற்றுவித்தனர்.



</doc>
<doc id="164105" url="https://ta.wikipedia.org/wiki?curid=164105" title="வங்கி விடுமுறை">
வங்கி விடுமுறை

வங்கி விடுமுறை ஆனது, ஐக்கிய ராஜ்யம் அல்லது மற்ற பொதுநலவாய நாடுகளில் ஒரு பொது விடுமுறை நாளாகும். இது அயர்லாந்தில் பொது விடுமுறை நாளைக் குறிக்கும் பேச்சு வழக்குச் சொல்லாகவுகும் உள்ளது. முதல் அதிகாரப்பூர்வ வங்கி விடுமுறை என நான்கு நாட்கள், வங்கி விடுமுறை சட்டம் 1871 இல் பெயரிடப்பட்டுள்ளன.


</doc>
<doc id="164107" url="https://ta.wikipedia.org/wiki?curid=164107" title="மனையறம் துறவறம்">
மனையறம் துறவறம்

மனையறம் துறவறம் என்னும் துறைப் பாடல் புறநானூற்றுத் தொகுப்பில் ஒன்றே ஒன்று உள்ளது. இது காஞ்சித்திணையில் வரும் துறை. 

இல்லறம் பேணிக்கொண்டே இல்லறத்தார் துறவறம் மேற்கொள்வதன் பெருமையாக் கூறுவது ‘இல்லறம் துறவறம்’ என்னும் துறை.

அமரர்கண் முடியும் அறு வகையானும்
புரை தீர் காமம் புல்லிய வகை 


</doc>
<doc id="164108" url="https://ta.wikipedia.org/wiki?curid=164108" title="முதல்வஞ்சி">
முதல்வஞ்சி

முதல் வஞ்சி என்னும் துறைப் பாடல் புறநானூற்றுத் தொகுப்பில் ஒன்றே ஒன்று உள்ளது. இது வாகைத்திணையில் வரும் துறை. 

பகையரசன் உள்ளிருக்கும்போதே அவன் கோட்டையைச் சிதைக்கும் செய்தி நல்லது அன்று என்று விளக்கும் புறநானூற்றுப் பாடலுக்கு ‘முதல் வஞ்சி’ என்னும் துறைப்பெயர் இடப்பட்டுள்ளது. 

பகைவனைத் தாக்குதல் வஞ்சி. ஆனால் எதிர்க்காதவனைத் தாக்குதல் தவறு எனக் காட்டுவது முதல்வஞ்சி. 

புறாவுக்காகத் தன்னையே தந்த சிபிச் சக்கரவர்த்தி மரபில் வந்த சோழன் குளமுற்றத்துத் துஞ்சிய கிள்ளிவளவன் பகையரசன் கோட்டைக்குள் இருக்கும்போதே இது நல்லதா என்று எண்ணிப் பார்க்காமல் அவன் கோட்டையைச் சிதைக்க வல்லவன் எனப் பாராட்டுவது போல் புலவர் மாறோக்கத்து நப்பசலையார் இகழ்கிறார். இது முதல்வஞ்சி என்னும் துறை.


</doc>
<doc id="164128" url="https://ta.wikipedia.org/wiki?curid=164128" title="அன்னபூரணி (1930 கப்பல்)">
அன்னபூரணி (1930 கப்பல்)

அன்னபூரணி "[Florence C Robinson]" என்பது தமிழர்களால் கட்டப்பட்டு வழிநடத்தப்பட்டு ஈழத்தில் வல்வெட்டித்துறையில் இருந்து ஐக்கிய அமெரிக்காவில் மாசச்சூசெட்ஸ் மாநில குளொசெசுட துறைமுகம் வரைக்கும் நீண்ட புகழ்பெற்ற பயணம் செய்த கப்பல் ஆகும். இக் கப்பலை நாகப்பசெட்டியாரிடம் இருந்து 1937 ம் ஆண்டளவில் 20,000 ரூபாவிற்கு அமெரிக்காரான வில்லியம் றொபின்சன் வாங்கினார். அவரிடம் தமிழ் கடலோடிகள் வல்வெட்டித்துறையில் இருந்து ஓட்டிச்சென்று கையளித்தனர்.

அன்னபூரணிக் கப்பல் வல்வெட்டித்துறையில் 1930ம் ஆண்டளவில் கட்டப்பட்டது. இது "நாகப்ப செட்டியாருக்காக சுந்தர மேசுதிரியாரின் அனுபவ அறிவின் முதிர்ச்சியின் முயற்சியினால் " கட்டப்பட்டது.

இது ஒரு பாய்கப்பல் ஆகும். வேம்பு, இலுப்பை மரங்களைக் கொண்டு தமிழர் கப்பல் கட்டும் கலையைப் பயன்படுத்திக் கட்டப்பட்டது. இதன் நீளம் 89 - 90 அடிகள் என்றும், அகலம் 19 அடி என்றும் மட்டிடப்படுகிறது. இக் கப்பலில் புவிப்படம், திசையறிகருவி, ஆழமானி ஆகியவை மட்டுமே இருந்தன.




</doc>
<doc id="164131" url="https://ta.wikipedia.org/wiki?curid=164131" title="தண்டையல்">
தண்டையல்

தண்டையல் எனப்படுவர் தமிழர் கப்பற்கலை மரபில் கப்பல் ஓட்டுனர் ஆவார். கப்பலின் கப்டன் பொறுப்பிற்கு ஒப்பிடத்தக்கவர். 




</doc>
<doc id="164132" url="https://ta.wikipedia.org/wiki?curid=164132" title="கப்பல் சாத்திரம்">
கப்பல் சாத்திரம்

கப்பல் சாத்திரம் என்பது 17 ஆம் நூற்றாண்டில் வடமொழியில் எழுதப்பட்ட யுக்தி கல்பதரு என்ற நூலகைத் தழுவி எழுதப்பட்ட ஒரு கப்பற்கலை நூல் ஆகும். இந்த நூலை தமிழ்நாட்டு அரசாங்கத்தின் கீழ்நாட்டுப் பழஞ் சுவடி நூல் நிலையம் 1950 ஆம் ஆண்டு வெளியிட்டது. தமிழர் கப்பல் கட்டுமானத் தொழில்நுட்பங்கள் பற்றிய செய்திகள் ஓரளவு இந்த நூலில் உள்ளன.



</doc>
<doc id="164135" url="https://ta.wikipedia.org/wiki?curid=164135" title="நாவாய் சாத்திரம்">
நாவாய் சாத்திரம்

நாவாய் சாத்திரம் என்பது 18 ஆம் நூற்றாண்டில் கப்பற்கலை பற்றி வெளிவந்த ஒரு தமிழ் நூல் ஆகும். இந்த நூல் கடலின் பெளதீக மாற்றங்கள், அவை நிகழும் பருவங்கள், அதன்படி கலங்கள் செலுத்துதல் பற்றிய தகவல்களைத் தருகிறது. நாவாய் என்பது கப்பல் அல்லது மரக்கலம் என்றதற்கு இன்னுமொரு சொல் ஆகும்.


</doc>
<doc id="164136" url="https://ta.wikipedia.org/wiki?curid=164136" title="தமிழர் கப்பல் அளவைகள்">
தமிழர் கப்பல் அளவைகள்

தமிழர்கள் கப்பல் கட்டுபோது மரபுவழியாகப் பயன்படுத்துப்பட்ட அளவை முறைகளை தமிழர் கப்பல் அளவைகள் எனலாம். இந்த அளவைப்படிகளைப் பயன்படுத்திய பொதுவான தரத்து அமைப்பு உள்ள கப்பல் வகைகள் இருந்தன.



</doc>
<doc id="164137" url="https://ta.wikipedia.org/wiki?curid=164137" title="தமிழர் கப்பற்கலை கலைச்சொற்கள்">
தமிழர் கப்பற்கலை கலைச்சொற்கள்

தமிழர் கப்பற்கலை கலைச்சொற்கள் தலைப்புவாரியாகக் கீழே தரப்பட்டுள்ளன:



பார்க்க: தமிழர் கப்பல் அளவைகள்








</doc>
<doc id="164148" url="https://ta.wikipedia.org/wiki?curid=164148" title="முதுபாலை">
முதுபாலை

முதுபாலை என்னும் துறையைச் சேர்ந்த பாடல்கள் புறநானூற்றுத் தொகுப்பில் நான்கு உள்ளன. இந்தத் துறை புறநானூற்றில் புறத்திணையில் ஒன்றான பொதுவியல் என்னும் பகுதியில் வருகிறது.

இந்தத் துறைப்பாடல்களில் இன்னார் எனப் பெயர் சுட்டும் பழக்கம் இல்லை.
உடன் செல்லும்போது காட்டில் கணவனை இழந்த பெண் சொல்கிறாள்.


</doc>
<doc id="164150" url="https://ta.wikipedia.org/wiki?curid=164150" title="பொன் மலர் (புதினம்)">
பொன் மலர் (புதினம்)

பொன் மலர் எழுத்தாளர் அகிலன் உருவாக்கிய புதினங்களுள் ஒன்று. அகிலன் பல புதினங்களைப் படைத்திருந்தாலும், அவரது சமுதாயப் புதினங்களுள், பொன்மலர் ஒரு சிறந்த இடத்தைப் பெற்றுள்ளது. ராணிமுத்து இதழின் முதல் புதினமாக வெளிவந்து பல இலட்சம் பிரதிகள் விற்பனையானது. ரஷ்ய, சீன, ஆங்கில மொழிகளிலும் இந்தியாவின் பெரும்பாலான மாநில மொழிகளிலும் மொழிபெயர்க்கப்பட்டு புத்தகவடிவில் வெளியான புதினம். பல கல்லூரிகளில் பாடப் புத்தகமாகத் திகழ்ந்த இப்புதினம் வானொலி நாடக வடிவிலும் ஒலி பரப்பான பெருமை பெற்றது.

கள்ளப் பணம் இச்சமூகத்தைச் சூறையாடுவதையும் அதன் விளைவாக நிகழும் இக்காலச் சமுதாய வாழ்வின் ஒழுக்கக் கேடுகளையும் எதிர்த்து பெரும் துணிச்சலுடன் போராடி அவற்றை நீக்க முயலும் மருத்துவர் சங்கரியும், மத்திய அரசின் பொருளாதாரக் குற்றத் தடுப்பு அதிகாரியான திருஞானமும் பெரும் புதிராய் வாழும் வாழ்க்கையை மிகச் சுவையாகக் கூறும் புதினம்.பெண்மையின் மேன்மை, பெண்ணின் (சீரழியும்) நிலை குறித்த படைப்பாளரின் பரிவுணர்ச்சி, சமுதாயத்தில் பணக்காரர்களின் நிலை, பொருளாதாரச் சீரழிவு, கருப்புப் பணம், இலஞ்சம், கலப்படம் போன்ற இவற்றை உள்ளடக்கிய கதைக்கருவை இப்புதினம் கொண்டுள்ளது. அகிலனின் இந்தப் புதினம் சமுதாயத்தில் காணப்படும் சீரழிவுகளைத் தோலுரித்துக் காட்டும் எதார்த்தப் போக்கினைக் கதைக் கருவாகக் கொண்டது.


</doc>
<doc id="164167" url="https://ta.wikipedia.org/wiki?curid=164167" title="இலங்கை நாடோடித் தெலுங்கர்">
இலங்கை நாடோடித் தெலுங்கர்

இலங்கை நாடோடித் தெலுங்கர் ("Sri Lankan Gypsy Telugu people"), இலங்கையில் வாழும் இனக்குழுவினர் ஆவர். தெலுங்கைத் தாய்மொழியாகப் பேசும் இவர்களின் முன்னோர்கள் பல நூற்றாண்டுகளுக்கு முன்பே இந்தியாவிலிருந்து இலங்கைக்கு வந்ததாகக் கூறப்படுகிறது. நிரந்தரமாக இரே இடத்தில் இல்லாது இடம்பெயர்ந்து வாழும் இவர்களைப் பல தொண்டு நிறுவனங்கள் குடியமர்த்தி வருகின்றன. இலங்கையின் அனைத்து மாவட்டங்களிலும் பரந்து வாழ்ந்தாலும், மட்டக்களப்பு மாவட்டத்தில் அதிகம் பேர் வாழ்கின்றனர். சிங்களவர்களால் "அகிகுண்டகா" எனவும் இலங்கைத் தமிழர்களால் குறவர் எனவும் அழைக்கப்படுகின்றனர். ஆரூடம் சொல்வதையும் பாம்பு, குரங்குகளைக் கொண்டு வித்தைக் காட்டுவதையும் தொழிலாக செய்கின்றனர். வாழும் இடத்திற்கேற்ப தமிழையும் சிங்களத்தையும் பேசுகின்றனர். இவர்களில் பெரும்பானமையினர் இந்து சமயத்தையும் சிலர் கிறித்தவ, பௌத்த சமயங்களையும் பின்பற்றுகின்றனர்.



</doc>
<doc id="164168" url="https://ta.wikipedia.org/wiki?curid=164168" title="நோக்கியா லூமியா 820">
நோக்கியா லூமியா 820

நோக்கியா லூமியா 820 (Nokia Lumia 820) 2012 ஆம் ஆண்டின் நவம்பர் மாதத்தில் நோக்கியா நிறுவனம் வெளியிட்ட தொடுதிரை நகர்பேசியாகும். இது கைபேசிக்கான விண்டோசு 8 இயங்குதளத்தில் இயங்குகிறது. 8 மெகாபடவணுக்களுடன் கூடிய நிழற்படக்கருவி, 64 கிகாபைட்டுகள் வரை நீட்டிக்கக் கூடிய நினைவகம், புளுடூத் ஆகிய வசதிகளைக் கொண்டது.


<--நோக்கியா வெளியிட்ட கருவிகளை வார்ப்புருவில் உருவாக்கி இங்கு சேர்க்க வேண்டும்.-->


</doc>
<doc id="164169" url="https://ta.wikipedia.org/wiki?curid=164169" title="உக்ரைனில் உருசியர்">
உக்ரைனில் உருசியர்

உக்ரைனில் உருசியர்கள் ("Russians in Ukraine") சிறுபான்மையினரில் பெரிய இனக்குழு ஆவர். உக்ரைனில் வாழும் ஐந்தில் ஒருவர் உருசியர் ஆவார். (உருசியாவில் ஐந்தில் ஒருவர் உக்ரைனியர் என்பது குறிப்பிடத்தக்கது.) 

கிழக்கு, தெற்கு மாநிலங்களிலும், அனைத்து முக்கிய நகரங்களிலும் பெரும்பான்மையினர் உருசியர்களே. பிற மாநிலங்களிலும் சிறிய அளவில் உருசியர்கள் வாழ்கிறார்கள். வரலாற்றுக் காரணங்களாலும், நகரங்களில் உருசியர்களின் அதிக எண்ணிக்கையாலும் பெரும்பான்மையினர் உருசிய மொழியைப் பேசுகின்றனர். குறிப்பாக, கிரிமியா எனப்படும் மாநிலத்தில் உருசியர்களே பெரும்பான்மையினர்.
கீழ்க்காணும் பட்டியலில், மாநிலவாரியாக உருசியர்களின் மக்கள்தொகையும் விழுக்காடும் வழங்கப்பட்டுள்ளன.



</doc>
<doc id="164170" url="https://ta.wikipedia.org/wiki?curid=164170" title="மரனவு மக்கள்">
மரனவு மக்கள்

மரனவு மக்கள் ("Maranao People"), பிலிப்பீன்சில் வாழும் இசுலாமிய மக்கள் ஆவர். இவர்கள் அழகிய வேலைப்பாடுகளுடன் கூடிய கலைப் பொருட்களை உருவாக்குவதில் வல்லுனர்கள். மரனவு என்ற சொல்லுக்கு ஏரியில் வாழும் மக்கள் என்று பொருள். பிலிப்பைன்சின் ஆறாவது பெரிய இனக்குழுவான இவர்கள் லனவு என்ற ஏரிக்கருகில் வாழ்கிறார்கள்.

மரனவு மொழி ஆத்திரோனேசிய மொழிக் குடும்பத்தைச் சேர்ந்தது. இம்மொழியை பிலிப்பைன்சின் மாகாணங்களில் வாழும் மரனவு மக்கள் பேசுகின்றனர். பெரும்பான்மையினர் ஆங்கிலம், தகலாகு மொழிகளையும் பேசுகின்றனர்.

நன்னம்பிக்கைப் பறவையான சரிமனோக் இவர்களின் கலை வேலைப்பாடுகளில் காணப்படும். வண்ணமயமான சிறகுகளுடனும் நீண்ட வால் கொண்டும், மீனைத் தன் அலகால் கொத்தியபடி நிற்குமாறு வரைந்திருப்பர்.

பியுலா என்னும் இசைக் கருவியினை வாசிப்பர். இவர்களின் இசையை யுனெசுக்கோ மனிதகுலத்தின் சிறந்த இசைகளில் ஒன்று எனப் போற்றியுள்ளது.

இவர்களின் உணவுகளில் காரம் அதிகமாக இருக்கும். எண்ணெயும் மிளகாயும் கலந்த உணவு வகைகளை அதிகம் விரும்பி உண்பர். உணவைப் பற்றிய இசுலாமியக் கதை மிகவும் பிரசித்தி பெற்றது. இவர்கள் வாழ்வில் உணவு முக்கியப் பங்காற்றுகிறது.

மரனவு மக்களின் எண்ணிக்கை 1,142,000 எனக் கணக்கிடப்பட்டுள்ளது. இவர்கள் அரேபிய, இந்திய, மலாய், ஜாவனிய மக்களின் கலப்பினத்தவர் ஆவர். ஏறத்தாழ அனைவரும் இசுலாமிய சமயத்தைப் பின்பற்றுகின்றனர். எசுப்பானியர்களின் ஆட்சிக்காலத்திற்கு முன் இவர்கள் தாங்களே இப்பகுதிகளை ஆண்டனர்.


</doc>
<doc id="164171" url="https://ta.wikipedia.org/wiki?curid=164171" title="கழிவறை துடைத்தாள்">
கழிவறை துடைத்தாள்

கழிவறை துடைத்தாள் ("Toilet paper") மனிதர் மலம் அல்லது சிறுநீர் கழித்தபின் தங்களது சுகாதாரம் பேணுவதற்காக பயன்படுத்தும் ஓர் மெல்லிழைத் தாளினாலான துடைப்பானாகும். இடைவெளிகளில் கிழிக்கக்கூடியவாறு துளைகளிடப்பட்டு காகித அட்டை உருளையின் மீது ஒரே நீளமானப் பட்டையாக இது பொதுவாக விற்கப்படுகிறது. நீரில்லாத கழிவறையில் உள்ள ஓர் பிடிப்பானில் பொருத்தப்பட்டு வேண்டிய அளவில் எடுத்துக்கொள்ளுமாறு அமைக்கப்பட்டுள்ளது. பெரும்பாலான நவீன துடைத்தாள்கள் மலக்குழியில் மக்கி அழியுமாறு தயாரிக்கப்படுகின்றன. இந்தத் தன்மையே பிற குளியலறை மற்றும் முகத்திற்கான மெல்லிழைத் தாள்களிலிருந்து துடைத்தாள்களை வேறுபடுத்துகிறது. 

இத்தகையத் தாள்களைப் பயன்படுத்துவது குறித்து சீனாவில் ஆறாம் நூற்றாண்டிலேயே பதியப்பட்டுள்ளது. 14ஆம் நூற்றாண்டில் இவை பெரிய அளவில் தயாரிக்கப்பட்டன. நவீன துடைத்தாள்கள் 19ஆம் நூற்றாண்டிலிருந்து வழக்கத்திற்கு வந்தன. உருளை வடிவ பிடிப்பான்களுடன் கூடிய துடைத்தாள்களுக்கான காப்புரிமை 1883இல் கோரப்பட்டுள்ளது.




</doc>
<doc id="164174" url="https://ta.wikipedia.org/wiki?curid=164174" title="பர்வதபத்தினி">
பர்வதபத்தினி

பர்வதபத்தினி என்பது வல்வெட்டித்துறையில் கடைசியாகக் கட்டப்பட்ட மூன்று பாய்மரங்களைக் கொண்ட பெரிய கப்பல் ஆகும். இது 1943 ஆம் ஆண்டு ச. பாலசுப்பிரமணியம் மேசுதிரியால் கட்டப்பட்டது. இதன் உரிமையாளர் சி. குமாரசாமி ஆவார்.



</doc>
<doc id="164175" url="https://ta.wikipedia.org/wiki?curid=164175" title="சிவசுப்பிரமணிய புரவி">
சிவசுப்பிரமணிய புரவி

சிவசுப்பிரமணிய புரவி என்பது வல்வெட்டித்துறையில் கட்டப்பட்டு 1918 ஆம் ஆண்டுவரைக்கும் சேவையில் இருந்த கப்பல் ஆகும். இதன் உரிமையாளர்கள் ஏரம்பமூர்த்தி, சிதம்பரப்பிள்ளை, ஆ. நாகமுத்து ஆகியோர் ஆவர். இக் கப்பலில் அ. ஆறுமுகம், கு. சரவணமுத்து ஆகியோர் தண்டையல்களாக பணிபுரிந்துள்ளார்கள்.




</doc>
<doc id="164177" url="https://ta.wikipedia.org/wiki?curid=164177" title="அணையாடை">
அணையாடை

அணையாடை ("diaper", "nappy") அல்லது அரைக்கச்சை என்பது எவரும் அறியாவண்ணம் சிறுநீர் கழுக்கவும் மலம் கழிக்கவும் கூடிய ஓர் உள்ளாடையாகும். இவை கறைபட்ட பிறகு மாற்றப்பட வேண்டும்; பொதுவாக வேறொருவர், பெற்றோரோ செவிலியரோ மாற்றுவர். இவ்வாறு காலத்தில் மாற்றப்படாவிட்டால் அணையாடை அழற்சி ஏற்பட ஏதுவாகும். 

அணையாடைகள் மனிதர்களால் வரலாற்றுக்காலங்களிலிருந்தே அணியப்பட்டு வந்திருக்கின்றன. இவை துணிகளாலோ களையக்கூடியப் பொருட்களாலோ தயாரிக்கப்பட்டு வந்தன. துணியாலான அணையாடைகள் பலமுறை துவைத்து அணியக்கூடியதாக இருந்தன. களையக்கூடிய அணையாடைகள் உறிஞ்சுகின்ற பொருட்களால் தயாரிக்கப்பட்டு ஒருமுறை பயன்படுத்தியபிறகு எறியக்கூடியனவாக இருந்தன. எளிமை, தூய்நலம், செலவு மற்றும் சுற்றுச்சூழல் பாதிப்பு குறித்த விழிப்புணர்வு காரணங்களால் இவற்றில் எதனைப் பயன்படுத்துவது என்பது குறித்த நீண்ட சர்ச்சை எழுந்துள்ளது.

அணையாடைகள் முதன்மையாக கழிவறை செல்லப் பழக்கப்படாத அல்லது படுக்கையில் சிறுநீர் கழிக்கும் குழந்தைகளால் அணியப்படுகின்றன. இருப்பினும் சிறுநீர் கசிவுள்ள அல்லது அண்மையில் கழிவறைகள் இல்லாத நிலையில் பெரியவர்களும் அணியக்கூடிய பெரியோர் அணையாடைகளும் தயாரிக்கப்படுகின்றன. முதியோர்கள், உடலியங்கியல் அல்லது மனநலக் கோளாறுகள் உள்ளவர்கள், மிகவும் கடுமையான சூழலில் பணிபுரியும் வான்வெளி வீரர்கள் போன்றோர் பெரியோருக்கான அணையாடைகளை பயன்படுத்துகின்றனர். இவை பெரும்பாலும் தவிர்க்க முடியாத நிலையிலேயே பயன்படுத்தப்படுகின்றன.


</doc>
<doc id="164179" url="https://ta.wikipedia.org/wiki?curid=164179" title="மூன்றாவது இயல் வடிவம்">
மூன்றாவது இயல் வடிவம்

உறவுசார் தரவுத்தள வடிவமைப்பில், ஒரு உறவு அல்லது அட்டவணை இரண்டாவது இயல் வடிவத்துக்கும் கட்டுப்பட்டும், மேலும் பின்வரும் விதிகளுக்கும் கட்டுப்பட்டால் அது மூன்றாவது இயல் வடிவம் உடையது. எல்லா சாவி இல்லாத (non-key) இயற்பண்புகளுக்கும் (attributes) இடையே இருக்கக் கூடிய சார்ப்புச் சாருகைகள் (functional dependencies) நீக்கப்பட்டு பிறம்பான ஒரு அட்டவணையில் சேர்க்கப்பட வேண்டும். இதனை கடப்பு உறவுநிலை (Transitive dependency) இல்லாதிருத்தல் என்பர்.



</doc>
<doc id="164180" url="https://ta.wikipedia.org/wiki?curid=164180" title="ராமேசியம்">
ராமேசியம்

ராமேசியம் என்பது பண்டை எகிப்திய பாரோ இரண்டாம் ராமேசசின் நினைவுக் கோயில் ஆகும். இது மேல் எகிப்தில் உள்ள தேபன் நெக்ரோபோலிசில் அமைந்துள்ளது. இவ்விடம் நவீன லக்சோர் நகரத்துக்கு எதிரே நைல் ஆற்றின் மறுகரையில் மன்னர்களின் சமவெளியில் அமைந்துள்ளது. ராமேசியம் என்னும் பெயர் பிரெஞ்சு மொழிப் பெயரான "Rhamesséion" என்பதில் இருந்து பெறப்பட்டது. இப் பிரெஞ்சு மொழிப் பெயரை முதலில் உருவாக்கிப் பயன்படுத்தியவர் சோன் பிரான்சுவா சம்போலியன் (Jean-François Champollion) என்பவர். இவர் 1829 ஆம் ஆண்டில் இப்பகுதிக்குச் சென்றபோது இக்கோயிலின் அழிபாடுகளில் ராமேசசின் பெயரையும் பட்டங்களையும் குறிக்கும் பட எழுத்துக்களைக் கண்டு பிடித்தார்.

இரண்டாம் ராமேசசு பல கட்டிடங்களைத் திருத்தியதுடன் புதிய பல கட்டிடங்களையும் அமைப்பித்தான். இறப்பின் பின்னரும் தனது நினைவு நிலைத்திருக்கும் படியாக அவன் அமைத்த இக் கோயிலே அவற்றுள் சிறப்பானது. இது, புவியில் வாழும் தெய்வங்களாகக் கருதப்பட்ட பாரோக்களை வணங்குவதற்காக புதிய இராச்சியத்தின் அரச அடக்க நடைமுறைகளைப் பின்பற்றி அமைக்கப்பட்டது. இதுவரை கிடைத்துள்ள சான்றுகளின்படி, இரண்டாம் ராமேசசின் ஆட்சி தொடங்கிய சிறிது காலத்தின் பின் தொடங்கிய இதன் கட்டிட வேலைகள் 20 ஆண்டுகளுக்குப் பின்னரே நிறைவேறியதாகத் தெரிகிறது.

ராமேசசின் நினைவுக் கோயில் "புதிய இராச்சியத்தின்" கட்டிடக்கலை நூல்களின் அடிப்படையில் கட்டப்பட்டது. நீள அச்சு வடமேற்கு-தென்கிழக்குத் திசையில் இருக்குமாறு அமைந்துள்ளது. ஒன்றன்பின் ஒன்றாக ஏறத்தாழ 60 மீட்டர் அகலம் கொண்ட இரண்டு வாயில் கோபுரங்கள் உள்ளன. இரண்டாவது வாயிலைத் தாண்டி உள்ளே நடுவில் ஒரு கருவறையும் அதைச் சூழ 48 தூண்களைக் கொண்ட மண்டபமும் அமைந்துள்ளன.


</doc>
<doc id="164184" url="https://ta.wikipedia.org/wiki?curid=164184" title="முதுமொழிக்காஞ்சி">
முதுமொழிக்காஞ்சி



</doc>
<doc id="164187" url="https://ta.wikipedia.org/wiki?curid=164187" title="முதுமொழிக்காஞ்சி (இலக்கணம்)">
முதுமொழிக்காஞ்சி (இலக்கணம்)

முதுமொழிக் காஞ்சி என்னும் துறையைச் சேர்ந்த பாடல்கள் புறநானூற்றுத் தொகுப்பில் நான்கு உள்ளன. இந்தத் துறை புறநானூற்றில் புறத்திணையில் ஒன்றான பொதுவியல் என்னும் பகுதியில் வருகிறது.
இதில் வரும் பாடல்கள் தனி ஒருவனுக்குக் கூறும் அறிவுரைகள்.

பதினெண்கீழ்க்கணக்கு நூல்களில் ஒன்று முதுமொழிக்காஞ்சி. இது வாழ்வில் கடைப்பிடிக்கவேண்டிய நன்னெறிகளைப் பத்துப்பத்தாக ஒருவரிப் பாடலில் அடுக்கிக் கூறுகிறது.


</doc>
<doc id="164189" url="https://ta.wikipedia.org/wiki?curid=164189" title="அனைத்துலக நாட்கள்">
அனைத்துலக நாட்கள்

ஐக்கிய நாடுகள் கல்வி, அறிவியல் மற்றும் பண்பாட்டு அமைப்பானது உலகில் விழிப்புணர்வை உருவாக்கும் விதமாக சில நாட்களை சிறப்பு நாட்களாக அறிவித்துள்ளது. இந்த நாட்கள் பற்றிய விவரம் இங்கு திகதிவாரியாக பட்டியலிடப்பட்டுள்ளது.

நாடுகள் தினங்கள்


</doc>
<doc id="164199" url="https://ta.wikipedia.org/wiki?curid=164199" title="வேத்தியல்">
வேத்தியல்

வேத்தியல் என்னும் துறையைச் சேர்ந்த பாடல்கள் புறநானூற்றுத் தொகுப்பில் இரண்டு உள்ளன. இந்தத் துறை புறநானூற்றில் கரந்தைத்திணையில் வருகிறது.

தொல்காப்பியம் இதனைச் சீர் சால் வேந்தன் சிறப்பு எடுத்து உரைத்தல் எனக் குறிப்பிடுகிறது.
புறநானூறு வேத்தியல் எனக் குறிப்பிடும் துறையைப் புறப்பொருள் வெண்பாமாலை வேத்தியல் மலிபு எனக் குறிப்பிடுகிறது. இதற்கு எடுத்துக்காட்டாகத் தரப்பட்டுள்ள பாடல் அரசன் தன் ஆட்சிக் குடையில் பெறும் செல்வத்தை விட பகைவர் வாளால் உயிர் துறந்த செல்வம் மேலானது என்று கூறுகிறது.


</doc>
<doc id="164200" url="https://ta.wikipedia.org/wiki?curid=164200" title="தமிழ்நடை">
தமிழ்நடை

தமிழ்நடை என்பது தமிழ் பேசப்படும் முறைமை. இதனை இயல் தமிழ் என்கிறோம். தொல்காப்பியத்தில் உள்ள கிளவியாக்கம் இதனை விரிவாகக் குறிப்பிடுகிறது. ஆங்கிலத்தில் இதனை sequence of sentence என்று கூறுவர். 

இயல்பாக எழுவாய் + பயனிலை, எழுவாய் + செயப்படுபொருள் + பயனிலை என்னும் வரிசையில் அமையும். இது உரைநடையில் பின்பற்றப்படும் நெறி. பொருளுக்கு அழுத்தம் கொடுப்பதற்காக இந்த வரிசை மாறி அமையினும் பொருளமைதி கெடுவதில்லை. அவன் வந்தான் என்தை வந்தான் அவன் என்று சொன்னாலும் பொருள் மாறுபடாது. 

'கண்டனென், கற்பினுக்கு அணியை, கண்களால், என்னும் பாடல் பகுதியில் செய்தி முதன்மை கருதிப் (தோன்றா எழுவாய்) + பயனிலை + செயப்படுபொருள் + மூன்றாம் வேற்றுமைக் கருவிப்பொருள் என்னும் பாங்கில் தமிழ்நடை அமைந்திருத்தலைக் காணமுடிகிறது.
தமிழ்நடையில் உரைநடை, பாட்டுநடை என்பன பெரும் பாகுபாடுகள். தொல்காப்பியம் அக்காலத்தில் நிலவிவந்த மேலும் சில மொழிநடை நிலப் பாகுபாடுகளைக் காட்டுகிறது. 


</doc>
<doc id="164201" url="https://ta.wikipedia.org/wiki?curid=164201" title="மொழிநடை நிலம்">
மொழிநடை நிலம்

தமிழின் மொழிநடையை உரைநடை, பாட்டுநடை எனப் பொதுப்பட் பகுத்துக் காண்பது வழக்கம். தொல்காப்பியம் இதனை அக்கால வழக்கப்படி ஏழு பகுதிகளாகப் பகுத்துக் காட்டுகிறது. 


</doc>
<doc id="164202" url="https://ta.wikipedia.org/wiki?curid=164202" title="உரைநடைக் கவிதை">
உரைநடைக் கவிதை

உரைநடைக் கவிதை அல்லது வசன கவிதை என்பது, உரைநடைபோல் அமைந்த கவிதை ஆகும். மிகச் சிலரே தமிழில் உரைநடைக் கவிதைகளை எழுதி வருகின்றனர். உரைநடைக் கவிதைகளைப் பலர் கவிதைகளாக ஏற்றுக்கொள்வதில்லை.

தமிழ்நடையில் உரைநடை, பாட்டுநடை என்னும் பிரிவுகள் உண்டு. கவிதை என்பது பாட்டுநடையில் இருக்கும். பொதுவாக இக்காலத்தில் கவிதையை மரபுக்கவிதை என்றும் புதுக்கவிதை என்றும் பாகுபடுத்திப் பார்க்கின்றனர். புதுக்கவிதையானது எதுகை, மோனை, தளை, முதலான இலக்கண வரையறைக்கு உட்படாமல் சுருக்கமானதாகப் பொருளாழமும், கற்பனை நலனும் கொண்டு சில அடிகளால் அமைந்து காணப்படுகின்றன. இதனை, சப்பான் நாட்டு ஐக்கூ கவிதையோடு ஒப்பிடுகின்றனர்.

இக்கால உரைநடைக் கவிதைகள் கவியரங்குகளில் உரைநடையை அடிமடக்கி எழுதிப் படிக்கப்படுகின்றன. அவை புதுக்கவிதை போல் சுருக்கமானவை அல்ல. 
உரைநடைக் கவிதைகள் பழங்காலத்தில் செய்யுள் என்னும் மரபுக் கவிதையின் ஊடே வந்தன.


</doc>
<doc id="164218" url="https://ta.wikipedia.org/wiki?curid=164218" title="வாள் மங்கலம்">
வாள் மங்கலம்

வாள்மங்கலம் (வாண்மங்கலம்) என்னும் துறையைச் சேர்ந்த பாடல் புறநானூற்றுத் தொகுப்பில் ஒன்றே ஒன்று உள்ளது. புறநானூறு 96 இந்தத் துறை புறநானூற்றில் பாடாண் திணையில் வருகிறது.
போருக்கு எழும் அரசனின் வாளை வாழ்த்துவது வாள் மங்கலம் என்று தொல்காப்பியமும், புறப்பொருள் வெண்பாமாலையும் குறிப்பிடுகின்றன.
ஔவையார் தொண்டைமானிடம் அதியமானுக்காகத் தூது சென்றார். தொண்டைமான் நெய் பூசிப் பளபளவென அடுக்கப்பட்டிருந்த தன் படைக்கொட்டிலைக் காட்டினான். ஔவையார் ‘போரிட்டுப் போரிட்டு அதியமானின் படைக்கலன்கள் கொல்லன் உலையில் கூர் வடிக்கப்பட்டு வருகின்றன’ என்று அதியமானின் போர்த்திறத்தை எடுத்துரைத்தார். இது வாள் மங்கலம் என்னும் துறை.


</doc>
<doc id="164224" url="https://ta.wikipedia.org/wiki?curid=164224" title="மதஸ்கலிதம்">
மதஸ்கலிதம்

மதஸ்கலிதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் தொண்ணூற்றொம்பதாவது கரணமாகும்.

கைகளைத் தோலகஹஸ்தமாகவும் சிரத்தைச் சிறிது வளைத்தும் கால்கள் இரண்டையும் வளைய வைத்தும் ஆடுவது மதஸ்கலிதம் விஷ்ணுக்கிராந்தம் என்று அழைக்கப்படுகிறது.





</doc>
<doc id="164226" url="https://ta.wikipedia.org/wiki?curid=164226" title="ஊருத்விருத்தம்">
ஊருத்விருத்தம்

ஊருத்விருத்தம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் தொண்ணூற்றியெட்டாவது கரணமாகும்.

வலது கையைச் சிறிது திருப்பித் தொடையில் வைத்துக்கொண்டு முழங்காலை வளைத்துச் சிறிது தூக்கி ஆடுவது ஊருத்விருத்தம் என்று அழைக்கப்படுகிறது.





</doc>
<doc id="164227" url="https://ta.wikipedia.org/wiki?curid=164227" title="ஏலகாக்கிரீடிதம்">
ஏலகாக்கிரீடிதம்

ஏலகாக்கிரீடிதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் தொண்ணூற்றேழாவது கரணமாகும்.

வளைந்த வணங்கிய உடலமைப்போடு தல சஞ்சர பாதங்களால் தூக்கி அசைத்து, துள்ளி விழுவது ஏலகாக்கிரீடிதம் என்று அழைக்கப்படுகிறது.





</doc>
<doc id="164230" url="https://ta.wikipedia.org/wiki?curid=164230" title="நிவேசம்">
நிவேசம்

நிவேசம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் தொண்ணூற்றாறாவது கரணமாகும்

கைகளை மார்புக்கு நேராகப் பிடித்து,மார்பைத் தாழ்த்தி,மண்டல ஸ்தானமாக நின்று ஆடுவது நிவேசம் என்று அழைக்கப்படுகிறது.





</doc>
<doc id="164231" url="https://ta.wikipedia.org/wiki?curid=164231" title="பின் தேதியிட்ட காசோலை">
பின் தேதியிட்ட காசோலை

வங்கியியலில் காசோலை ஒன்றைப் பெறுபவர் அக்காசோலையை பெறும் காலத்தில் காசோலையில் குறிப்பிட்ட தேதியானது, காசோலை வாங்கிய தேதியில் இருந்து அதன் பிறகு ஒரு சில நாட்கள் அல்லது மாதங்கள் கழித்து குறிப்பிடப்பட்டிருந்தால் அவை முன் தேதியிட்ட காசோலை ("post-dated cheque") என்பது எனப்படும்.


</doc>
<doc id="164232" url="https://ta.wikipedia.org/wiki?curid=164232" title="அவகித்தகம்">
அவகித்தகம்

அவகித்தகம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் தொண்ணூற்றைந்தாவது கரணமாகும்.

ஜநிதத்தைப்போல நின்று,கைகளை மார்புக்கு நேரே மடக்கி,நெற்றி மார்பு இவற்றிற்கு நேராக முறையே பிடித்து,தளிர் ஒன்றுக் ஒன்று நேராக இருப்பதுபோலக் கைகளை அமைத்து மெதுவாக ஆடுவது அவகித்தகம் என்று அழைக்கப்படுகிறது.





</doc>
<doc id="164234" url="https://ta.wikipedia.org/wiki?curid=164234" title="ஜநிதம்">
ஜநிதம்

ஜநிதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் தொண்ணூற்றி நான்காவது கரணமாகும்.

காலை இருமருங்கும் வளைய வைத்து,வலது கையை முஷ்டி ஹஸ்தமாக மார்புக்கு நேரே பிடித்து இடதுகையை லதாஹஸ்தமாகத் தொங்க விடுவது 
ஜநிதம் என்று அழைக்கப்படுகிறது.





</doc>
<doc id="164235" url="https://ta.wikipedia.org/wiki?curid=164235" title="தலஸங்கட்டிதம்">
தலஸங்கட்டிதம்

தலஸங்கட்டிதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் தொண்ணூற்று மூன்றாவது கரணமாகும்.

கால்களைத் தோலாபாதமாக இருமருங்கும் வளைத்து வைத்து கைகளைப் பதாகை முத்திரையாகப் பிடித்து, கீழ் நோக்கி இரண்டையும் சேர்த்துப் பிடித்து நின்று,இடது கையை இடுப்பிலும் வலது கையை ஹம்சபட்சமாகவும் பிடித்துச் சுழன்று ஆடுவது தலஸங்கட்டிதம் என்று அழைக்கப்படுகிறது.





</doc>
<doc id="164237" url="https://ta.wikipedia.org/wiki?curid=164237" title="உபசிருதகம்">
உபசிருதகம்

உபசிருதகம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டு கரணங்களில் தொண்ணூற்றியிரண்டாவது கரணமாகும்.

வளைந்த காலைத் தூக்கி ஆட்சிப்தசாரியை அமைத்து இடது பக்கமாகத் திரும்பி,கைகளைத் திரும்புவதால் உடலை வணங்கச் செய்து கைகளையும் லதாஹஸ்தமாகத் தொங்கவிட்டு நின்று ஆடுவது உபசிருதகம் என்று அழைக்கப்படுகிறது.




</doc>
<doc id="164238" url="https://ta.wikipedia.org/wiki?curid=164238" title="உத்ருத்தம்">
உத்ருத்தம்

உத்ருத்தம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். இக்கரணம் பரதநாட்டியத்தில் இடம்பெறுகின்ற நூற்றியெட்டுக் கரணங்களில் தொண்ணூற்றொன்றாவது கரணமாகும்.

பாதங்களை ஊன்றி முழங்கால், இடுப்பு என்பன திரும்பும்படியாக அமைத்து, கைகளையும் முறுக்கி நின்று ஆடுவது உத்ருத்தம் என்று அழைக்கப்படுகிறது.





</doc>
<doc id="164240" url="https://ta.wikipedia.org/wiki?curid=164240" title="இனி அவன் (திரைப்படம்)">
இனி அவன் (திரைப்படம்)

இனி அவன் என்பது 2012 ஆம் ஆண்டில் இலங்கையில் தயாரிக்கப்பட்ட ஒரு தமிழ்த் திரைப்படம். இத்திரைப்படத்தை பிரபல சிங்களத் திரைப்பட இயக்குநர் அசோக ஹந்தகம இயக்கியிருக்கிறார். முற்று முழுதாக யாழ்ப்பாணத்தில் படமாக்கப்பட்ட இந்தத் திரைப்படம் கான்ஸ் திரைப்படவிழா 2012, ரொறொண்டோ திரைப்பட விழா 2012, எடின்பரோ திரைப்பட விழா போன்ற பல உலகலாவிய முக்கிய திரைப்பட விழாக்களிலும் கலந்துகொண்டு வரவேற்பை பெற்றுக்கொண்டது. அது மட்டுமல்லாது சப்பானில் இடம்பெற்ற டோக்கியோ பன்னாட்டுத் திரைப்பட விழாவில் ஆசிய மற்றும் மத்திய கிழக்கு நாடுகளின் சிறந்த திரைப்படமாக நடுவர் குழாமால் தெரிவு செய்யப்பட்டு விருது வழங்கப்பட்டுள்ளது. இலங்கைத் திரையரங்குகளில் 2012 டிசம்பர் மாதம் 21ம் திகதி வெளியிடப்பட்டது. இலங்கை சினிமா வரலாற்றில் இலங்கையில் தயாரிக்கப்பட்ட ஒரு தமிழ்ப்படம் தமிழ். சிங்களம் என்ற வேறுபாடுகள் இல்லாது எல்லா திரையரங்குகளிலும் ஒரே நாளில் வெளியிடப்பட்டது இதுவே முதல்முறை.

இனி அவன் திரைப்படம் 2009 முள்ளிவாய்க்கால் பேரழிவிற்கு இரண்டு ஆண்டுகளுக்குப் பின்னர் புனர்வாழ்வு முகாமிலிருந்து சமூகவாழ்க்கைக்கு திரும்பும் ஒரு முன்னாள் போராளியின் வாழ்க்கையினை மையமாக கொண்டு எடுக்கபட்டிருப்பது மாத்திரமலல்லாது யாழ்ப்பாணத்தின் இன்றைய நிலையினையும் எதிர்காலத்தில் தமிழர்களின் மத்தியில் ஏற்படப்போகும் பிரச்சனைகளையும் மிகநுணுக்கமான முறையின் கூறிச்சென்றிருக்கிறது. அத்தோடு முன்னாள் போராளிகளுக்கு அரசாங்கத்தால் வழங்கப்படும் புனர்வாழ்வு தொடர்பாகவும் இந்த திரைப்படம் கேள்வியெழுப்புகின்றது.




</doc>
<doc id="164253" url="https://ta.wikipedia.org/wiki?curid=164253" title="வாழ்த்து (புறநானூற்றுத் துறை)">
வாழ்த்து (புறநானூற்றுத் துறை)

வாழ்த்து என்னும் துறையைச் சேர்ந்த பாடல் புறநானூற்றுத் தொகுப்பில் ஒன்றே ஒன்று உள்ளது. இந்தத் துறை புறநானூற்றில் பாடாண் திணையில் வருகிறது.
தொல்காப்பியம் ‘புறநிலை வாழ்த்து’ என்னும் துறையைக் குறிப்பிடுகிறது. புறப்பொருள் வெண்பாமாலையும் இதனைக் குறிப்பிட்டு பாட்டுடைத் தலைவனை வழிபடு தெய்வம் காக்கவேண்டும் என வேண்டுவது என விக்குகிறது. இது புறநானூற்றில் குறிப்பிடப்பட்டுள்ள ‘வாழ்த்து’ என்னும் துறைக்குப் பொருந்தி வரவில்லை.
இரவலர்கள் தங்கள் முரசங்களை ஊர்மன்றத்துப் பலாமரத்தில் மாட்டிவிடுவார்களாம். அதனைக் குரங்கு அடிக்குமாம். அந்த ஒலியை இடி என்று எண்ணி மயில் ஆடுமாம். ஆய் அரசனின் இத்தகைய பொதியமலைப் பகுதிக்கு ஆடுமகள் செல்லலாம். மன்னர்கள் பையெடுத்துச் செல்ல முடியாது – என்று இத் துறை குறிப்பிடப்பட்டுள்ள உறையூர் ஏணிச்சேரி முடமோசியார் பாடல் சொல்கிறது. 


</doc>
<doc id="164255" url="https://ta.wikipedia.org/wiki?curid=164255" title="வாழ்த்தியல்">
வாழ்த்தியல்

வாழ்த்தியல் என்னும் துறையைச் சேர்ந்த பாடல்கள் புறநானூற்றுத் தொகுப்பில் 12 உள்ளன. இந்தத் துறை புறநானூற்றில் பாடாண் திணையில் வருகிறது.


</doc>
<doc id="164256" url="https://ta.wikipedia.org/wiki?curid=164256" title="ஞெலிகோல்">
ஞெலிகோல்

ஞெலி என்னும் சொல் தீப்பற்றி எரிதலைக் குறிக்கும். ஞெலிகோல் என்பது தீக்கடைக்கோல். (sticks for producing fire by friction) இதன் பயன்பாட்டைச் சங்க இலக்கியங்கள் குறிப்பிடுகின்றன. ஞெகிழ், ஞெகிழி என்னும் சொற்கள் இதனோடு தொடர்புடையன.


</doc>
<doc id="164258" url="https://ta.wikipedia.org/wiki?curid=164258" title="ஞெகிழி">
ஞெகிழி

ஞெலி என்னும் சொல் தீப்பற்றி எரிதலைக் குறிக்கும். 
ஞெலிகோல் என்பது தீக்கடைக்கோல். (sticks for producing fire by friction) 
ஞெகிழிதழ்க் கோடல் என்னும்போது ஞெகிழ் என்னும் சொல்லும் தீயை உணர்த்துவதைத் காணலாம். 
இந்த ஞெகிழ் என்னும் சொல்லின் வழிப் பிறந்தது ஞெகிழி Woodgas flare என்னும் தீப்பந்தத்தைக் குறிக்கும் சொல்.


</doc>
<doc id="164260" url="https://ta.wikipedia.org/wiki?curid=164260" title="ப்ரியா (புதினம்)">
ப்ரியா (புதினம்)

ப்ரியா, சுஜாதாவால் எழுதப்பட்டு குமுதம் இதழில் தொடர்கதையாக வந்தது. பின்னர் கிழக்குப் பதிப்பகத்தால் புத்தகமாக வெளியிடப்பட்டது.

ப்ரியா என்னும் நடிகை படப்பிடிப்புக்காக லண்டன் செல்கிறாள். அவளுக்குப் பாதுகாப்பாக வக்கீல் கணேஷை அனுப்புகிறார் அவளின் கணவர் ஜனார்தன். லண்டனில் கடத்தப்படுகிறாள் ப்ரியா. ஏன் அவளைக் கடத்தினார்கள் யார் கடத்தினார்கள் கணேஷ் அதை கண்டுபிடித்து ப்ரியாவை மீட்டாரா என்று செல்லும் விறுவிறுப்பான கதை.


இக்கதை ப்ரியா என்ற இதே பெயரில் 1978 ஆம் ஆண்டு திரைப்படமாக எடுக்கப்பட்டது. எஸ். பி. முத்துராமன் இயக்கத்தில் வெளிவந்த இத்திரைப்படத்தில் ரஜினிகாந்த், ஸ்ரீகாந்த், ஸ்ரீதேவி மற்றும் பலரும் நடித்துள்ளனர்.


</doc>
<doc id="164261" url="https://ta.wikipedia.org/wiki?curid=164261" title="அனிதா - இளம் மனைவி (புதினம்)">
அனிதா - இளம் மனைவி (புதினம்)

அனிதா - இளம் மனைவி, சுஜாதாவால் எழுதப்பட்டு 1971-இல் குமுதம் இதழில் தொடர்கதையாக வந்தது. பின்னர் கிழக்குப் பதிப்பகத்தால் புத்தகமாக வெளியிடப்பட்டது.

ஒரு பெரும் பணக்காரரின் இரண்டாம் மனைவியைச் சுற்றி நிகழும் மர்ம சம்பவங்கள், அந்த பணக்காரரின் மகளுக்கும் இரண்டாம் மனைவிக்கும் வரும் பிரச்சினைகள், இவற்றால் வக்கீல் கணேஷை அணுகுகின்றனர். அந்த மர்மங்களின் முடிச்சை கணேஷ் விடுவித்தாரா என்று செல்லும் கதை.


சுஜாதாவின் இப்புதினம் இது எப்படி இருக்கு என்ற பெயரில் 1978 ஆம் ஆண்டு திரைப்படமாக எடுக்கப்பட்டது. ஆர். பட்டாபிராமன் இயக்க, இளையராஜா இசையமைப்பில் வெளிவந்த இத்திரைப்படத்தில் ஜெய்சங்கர், ஸ்ரீதேவி மற்றும் பலரும் நடித்துள்ளனர்.


</doc>
<doc id="164270" url="https://ta.wikipedia.org/wiki?curid=164270" title="புதுமைப்பித்தன் சிறுகதைகள் (நூல்)">
புதுமைப்பித்தன் சிறுகதைகள் (நூல்)

புதுமைப்பித்தன் சிறுகதைகள் என்னும் நூல் ஒரு சிறுகதைத் தொகுப்பாகும். இந்நூலின் தொகுப்பாசிரியர் மீ. ப. சோமசுந்தரம். இத்தொகுப்பு புதுமைப்பித்தனின் 16 சிறுகதைகளைக் கொண்டுள்ளது. நேஷனல் புக் டிரஸ்ட் டிரஸ்ட், இந்தியா இதனை வெளியிடப்பட்டுள்ளது. இதன் முதல் பதிப்பு 1976 ஆம் ஆண்டு வெளியானது.

இரண்டாவது பக்கத்தில் புதுமைப்பித்தனைப் பற்றிய குறிப்பும், அதைத் தொடர்ந்து தொகுப்பாசிரியரின் முன்னுரையும் அமைந்துள்ளன. முன்னுரையில் புதுமைப்பித்தனின் எழுத்துலக வரலாறும் அவரது எழுத்து நடை குறித்த விமரிசனங்களும், அவரது சிறுகதைகள் குறித்து புதுமைப்பித்தனின் கூற்றுக்களும் அவை குறித்த தொகுப்பாசிரியரின் கருத்துக்களும் இடம்பெற்றுள்ளன.

முன்னுரையைத் தொடர்ந்து வரிசையாக 16 சிறுகதைகளும் தரப்பட்டுள்ளன.

புதுமைப்பித்தனின் சிறுகதைகளின் தொகுப்புகள் பல, வெவ்வேறு ஆசிரியர்களால் தொகுக்கப்பட்டு வெவ்வேறு பதிப்பகத்தாரால் வெளியிடப்பட்டுள்ளன.




</doc>
<doc id="164271" url="https://ta.wikipedia.org/wiki?curid=164271" title="இந்தியாவில் அணுசக்தி">
இந்தியாவில் அணுசக்தி

அணுக்கரு ஆற்றல் இந்தியாவின் மின்சார உற்பத்தியில் அனல், புனல் மற்றும் புதுப்பிக்கத்தக்க ஆற்றலுக்கு அடுத்து நான்காமிடத்தில் உள்ளது. 2012 வரை, இந்தியாவில் ஆறு அணு மின் நிலையங்களில் இயங்கும் 20 அணுக்கரு உலைகளில் 4,780 மெவா மின்சாரம் உற்பத்தியாகிறது. மேலும் ஏழு அணுக்கரு உலைகள் கட்டமைக்கப்பட்டு வருகின்றன; இவற்றின் மூலம் கூடுதலாக 5,300  மெகாவாட் கிடைக்குமென்று எதிர்பார்க்கப்படுகிறது.

அக்டோபர் 2010இல் இந்தியாவில் "2032ஆம் ஆண்டுக்குள் 63,000 மெவா அணுமின் ஆற்றலை உற்பத்தி செய்ய திட்டமொன்றை" தீட்டியபோதும், "திட்டமிடப்பட்ட பகுதி மக்களின் எதிர்ப்புகளாலும் அணுக்கரு உலை குறித்த பாதுகாப்பு மற்றும் சுற்றுச்சூழல் மாசுபடாதிருத்தல் குறித்து எழுந்த புதிய ஐயங்களாலும்" இது தள்ளிப்போடப்படுள்ளது. மகாராட்டிரத்தில் பிரெஞ்சு நிறுவனம் அமைக்கும் 9900 மெவா கொள்ளளவு கொண்ட ஜெய்தாபூரிலும் தமிழ்நாட்டில் உருசிய கூட்டுறவுடன் நிறுவப்படும் 2000 மெவா கொள்ளளவு கொண்ட கூடன்குளத்திலும் பலத்த எதிர்ப்புப் போராட்டங்கள் நடைபெறுகின்றன. மேற்கு வங்காள அரசும் அரிப்பூரில் நிறுவப்படத் திட்டமிட்டிருந்த 6000 மெவா திறன் கொண்ட ஆறு உருசிய அணு உலைகளுக்கு அனுமதி மறுத்துள்ளது. அரசின் அணுக்கரு ஆற்றல் திட்டதிற்கெதிராக பொது நல வழக்கொன்று உச்சநீதி மன்றத்தில் தொடரப்பட்டுள்ளது. இத்தகையத் தடங்கல்கள் இருப்பினும் 2011-12ஆம் ஆண்டில் இந்திய அணுமின் நிலையங்கள் தங்கள் திறனின் 79% அளவில் உற்பத்தி செய்தன; இந்த ஆண்டில் இருபது உலைகளில் ஒன்பது உலைகள் வரலாற்றுச் சிறப்பாக தங்கள் திறனின் 97% ஐ எட்டின.

இந்தியா வெளிநாட்டை நம்பியிருக்க வேண்டிய யுரேனியத்திற்கு மாற்றாக தோரியம் சார்ந்த அணு எரிபொருள்கள் குறித்தும் குறை செறிவூட்டப்பட்ட யுரேனியம் மற்றும் தோரியத்தைப் பயன்படுத்தும் அணுக்கரு உலை வடிவமைப்பில் ஆய்வு முயற்சிகள் மேற்கொண்டு வருகிறது. குளிர்ந்த அணுப்பிணைவு ஆய்வுகளில் இந்தியா தன்னை ஈடுபடுத்திக் கொண்டுள்ளது. உலகின் மிகவும் பெரிய, மிகவும் முன்னேறிய ஆய்வு டோகாமாக் அணுக்கரு இணைவு உலையான பன்னாட்டு வெப்ப அணுக்கரு ஆய்வுலை திட்டத்திற்கும் ஆதரவளித்துள்ளது.

இந்தியாவின் உள்நாட்டு யுரேனியம் இருப்புகள் மிகக் குறைவானவை; வெளிநாட்டிலிருந்தே தனது அணு மின் நிலையங்களின் தேவைக்காக இறக்குமதி செய்ய வேண்டியுள்ளது. 1990களிலிருந்து இந்தியாவின் முக்கிய அணு எரிபொருள் வழங்குனராக உருசியா இருந்து வருகிறது. யுரேனியத்தின் உள்நாட்டு உற்பத்தி குறைந்த காரணத்தினால் அணு மின் உற்பத்தி 2006ஆம் ஆண்டிலிருந்து 2008ஆம் ஆண்டில் 12.83% குறைந்தது. இந்திய அமெரிக்க குடிசார் அணுவாற்றல் உடன்பாட்டினை அடுத்து செப்டம்பர் 2008இல் அணுவாற்றல் வழங்குவோர் குழுமம் பன்னாட்டு அணுவாற்றல் வணிகத்தை அனுமதித்த பின்னர் இந்தியா இருநாடுகளுக்கிடையேயான அணுவாற்றல் குடிசார் தொழில்நுட்பக் கூட்டுறவு உடன்பாடுகளை பல நாடுகளுடன் கையெழுத்திட்டுள்ளது. பிரான்சு, ஐக்கிய அமெரிக்கா, ஐக்கிய இராச்சியம், கனடா. மற்றும் தென் கொரியா என்பன இவற்றில் குறிப்பிடத்தக்கன. மேலும் யுரேனியம் தாது பெறுதலுக்காக உருசியா, மங்கோலியா, கசக்ஸ்தான், அர்கெந்தீனா மற்றும் நமீபியாயுடன் உடன்பாடுகள் கொண்டுள்ளது. இந்திய தனியார் நிறுவனமொன்றிற்கு யுரேனியம் படிவுகள் தேடலுக்கு நைஜரில் ஒப்பந்தப் புள்ளி வென்றுள்ளது.

மார்ச்சு 2011இல் ஆந்திரத்தின் கடப்பா மாவட்டத்தின் உள்ள தும்மலப்பள்ளி பகுதியில் இயற்கை யுரேனியப் படிவங்கள் கண்டறியப்பட்டுள்ளன. இந்தியாவில் யுரேனியம் தேடலுக்கான அமைப்பான "அணுத் தாது தேடல் மற்றும் ஆய்வு இயக்ககம்" இதுவரை 44,000 டன்கள் இயற்கை யுரேனியம் (U3O8) இருப்பை இப்பகுதியில் கண்டறிந்துள்ளது.
தற்போது இருபது அணு மின் உலைகள் 4,780.00 மெவா மின்சாரம் உற்பத்தி செய்கின்றன (மொத்த நிறுவப்பட்ட திறனளவில் 2.9%).

கீழ்காண்பவை கட்டமைக்கப்பட்டு வருகின்றன:


</doc>
<doc id="164279" url="https://ta.wikipedia.org/wiki?curid=164279" title="அட்சர சக்தி பீடங்கள்">
அட்சர சக்தி பீடங்கள்

அட்சர சக்தி பீடங்கள், சமஸ்கிருத மொழியில் உள்ள 51 அட்சரங்களை மையமாகக் கொண்ட 51 சக்தி கோவில்களாகும். "அட்சர சுந்தரி" என்று இறைவியான சக்தி இதனால் வழங்கப்படுகிறார்.

சனத்குமாரர் பிரம்மபுத்திரர் சதச்ருங்க மலையில் சதாசிவனை நோக்கித் தவம் செய்தார். அவருடைய தவத்தால் மகிழ்ந்த சிவன் ரிஷபாரூடராக தோன்றினார். ஆனாலும் ஆழ்ந்த தியானத்திலிருந்து சனத்குமாரர் கண் விழித்துப் பார்க்கவில்லை. அவரை எழுப்ப சிவன் தன் கையிலுள்ள டமருகத்தை (உடுக்கை) வேகமாய் ஆட்டினார். சனத்குமாரர் கண்விழித்து சிவனடி பணிந்தார். இதனை சிவமகா புராணம் சொல்கிறது. அந்த உடுக்கையிலிருந்து "டம்டம்' என்று எழுந்த நாதமே சமஸ்கிருதத்தின் 51 எழுத்துகளாயின என்றும், இவை பாரத தேசத்தின் 51 இடங்களில் எரிநட்சத்திரம்போல் தெறித்து விழுந்தன என்றும் பக்தர்களால் நம்பப்படுகிறது. அவையே "அ' முதல் "க்ஷ' வரையிலான 51 எழுத்துகளாகும். 


ஒவ்வொரு தேவிக்கும் தனித்தனியாக தலம், அங்கம், அங்கதேவி பெயர், பைரவர் என்று உள்ளது.

51 அட்சர சக்தி பீடங்கள் நூல் - நாகராஜ சர்மா


</doc>
<doc id="164281" url="https://ta.wikipedia.org/wiki?curid=164281" title="அமிர்தா தேவி">
அமிர்தா தேவி

அமிர்தா தேவி, அட்சர சக்தி பீடங்களின் முதல் சக்தி வடிவமாகும். இந்த தேவியை "அஜாமுகி தேவி" என்றும் அழைப்பர். மனித பெண்ணின் உடலையும், ஆட்டின் தலையையும் கொண்டு இந்த தேவியின் வடிவம் காணப்படுகிறது. இந்த தேவியின் அங்கமாக யோனியும், பைரவராக உமாநந்தா பைரவரும் குறிப்பிடப்படுகிறார்கள். மேலும் "காமாக்யா" என்றும் இந்தத் தேவி அழைக்கப்படுகிறாள். சமஸ்கிருத எழுத்தான "அ" எனும் அட்சரம் இந்த தேவியை குறிக்கிறது. இந்தியாவின் அஸ்ஸாம் மாநிலத்தில் கௌஹாத்தி நகரில் இந்த தேவிக்கான தலம் அமைந்துள்ளது.


</doc>
<doc id="164282" url="https://ta.wikipedia.org/wiki?curid=164282" title="குலோத்துங்கன் உலா">
குலோத்துங்கன் உலா

ஒட்டக்கூத்தரால் பாடப்பட்ட நூல் மூவருலா. இதன் இரண்டாம் உலா குலோத்துங்க சோழன் உலா. முதல் உலா விக்கிரம சோழன் உலா இரண்டாம் உலா அவன் மகன்மீது பாடப்பட்ட குலோத்துங்க சோழன் உலா. இவன் இரண்டாம் குலோத்துங்கன் என வரலாற்றில் காணப்படுபவன். மூன்றாம் உலா இவன் மகன் இரண்டாம் இராசராசன் மீது பாடப்பட்ட இராசராசன் உலா. 

இந்த நூல் உலா நூல் இலக்கண முறைப்படி அமைந்துள்ளது. 387 கண்ணிகளால் ஆனது. இவன் தில்லையில் செய்த திருப்பணிகள் 21 கண்ணிகளில் கூறப்படுகின்றன. 

சோழமன்னர் எல்லாரும் கருநிற மேனி உடையவர்கள். இந்தக் குலோத்துங்கனின் மேனி நிறத்துக்கு ஏற்ப நீலநில ஆடை, நீல மணி முதலானவற்றைப் புனைந்துகொண்டு அவன் உலா வரும்போது வந்து நின்றாள் என்று இந்த நூலின் சில கண்ணிகளில் கூறப்பட்டுள்ளன. 

இவன் தில்லைத் திருமுன்றில் இருந்த திருமால் சிலையைக் கடலில் எறிந்தான் என்பர். 

தில்லைத் திருமன்ற முன்றில் சிறுதெய்வத்
தொல்லைக் குறும்பு தொலைத்தெடுத்து
என இந்நூலில் வரும் கண்ணி இச் செய்தியைக் குறிப்பிடுகிறது. 

இந்த நூலுக்குக் குலோத்துங்க சோழன் உலா உரை என்றும் பழைய உரை ஒன்று உண்டு. இந்தப் பழைய உரையின் பெருமையால் மூவருலாவில் இந்த உலா சிறப்பு மிக்கது என்பதை உணரமுடிகிறது. 


</doc>
<doc id="164284" url="https://ta.wikipedia.org/wiki?curid=164284" title="தமிழை ஆட்சிமொழியாகக் கொண்ட நாடுகளின் பட்டியல்">
தமிழை ஆட்சிமொழியாகக் கொண்ட நாடுகளின் பட்டியல்

தமிழை ("Tamil") ஆட்சிமொழியாகக் கொண்ட நாடுகளும், தமிழ்ப் பண்பாட்டைக் கொண்டுள்ள நாடுகளும் பட்டியலிடப்படுகின்றன. 

உலகின் பழைமையான மொழிகளுள் தமிழும் ஒன்று. பேசுபவர்களின் எண்ணிக்கையில் பதினைந்தாவது இடத்தில் உள்ளது. பழந்தமிழ் மொழியிலிருந்தே தெலுங்கு, கன்னடம், மலையாளம் ஆகிய மொழிகள் பிரிந்து சென்றதாக ஆய்வாளர்கள் கூறுவர்.
உலக மக்கட்தொகையில் ஒரு விழுக்காட்டினர் தமிழ் பேசுபவர்கள் ஆவர். தமிழைத் தாய்மொழியாகப் பேசுபவரும், தமிழ்நாட்டில், தமிழீழத்தில் தமிழரோடு வாழ்ந்து தமிழில் பேசி, தமிழ்ப் பண்பாட்டை கடைபிடிப்பவரும் தமிழர்
ஆவர். பழங்காலத்தில் சீனா, எகிப்து, கம்போடியா, இந்தோனேசியா, தாய்லாந்து ஆகிய நாடுகளில் தமிழ்க் கல்வெட்டுகள் கண்டெடுக்கப்பட்டன.
பதினெட்டாம் நூற்றாண்டின் இறுதியில், பிரித்தானியரும், பிரெஞ்சுக்காரரும் தமிழர்களை ஆசியாவின் பிற பகுதிகளுக்கும், ஆப்பிரிக்காவிற்கும் விவசாயம் புரிய அழைத்துச் சென்றனர். மலேசியாவில் மட்டும் பத்து லட்சம் தமிழர்கள் வாழ்கின்றனர். இது போன்ற காரணங்களால் தமிழர் உலகில் பல்வேறு நாடுகளுக்கு இடம்பெயர்ந்தனர். இடம்பெயர்ந்த நாடுகளில் இருக்கும் தமிழர்களின் மக்கள்தொகையும் தமிழர்கள் அந்நாடுகளில் செய்த அரசியல் மற்றும் விடுதலைப் போராட்டப் பங்களிப்புகளும் தமிழை மற்ற சில நாடுகளிலும் ஆட்சி மொழியாக்க காரணங்களாய் அமைந்தன.
= ஆட்சிமொழி =


= பண்பாட்டு மொழி =
மேற்கூறிய நாடுகள் தவிர சில நாடுகளில் தமிழ் ஒரு பண்பாட்டு மொழியாக வாழ்கிறது.

இந்தியா மற்றும் ஐக்கிய நாடுகள் அவையின் ஆட்சிமொழியாகத் தமிழை ஏற்குமாறு கோரப்பட்டுள்ளது.



</doc>
<doc id="164286" url="https://ta.wikipedia.org/wiki?curid=164286" title="ஆகர்ஷணீ தேவி">
ஆகர்ஷணீ தேவி

ஆகர்ஷணீ தேவி, அட்சர சக்தி பீடங்களின் இரண்டாவது சக்தி வடிவமாகும். இந்த தேவியை அதர்விணீ தேவி என்றும் அழைப்பர். மனித பெண்ணின் உடலைப் போன்று இந்த தேவியின் வடிவம் காணப்படுகிறது. இந்த தேவியின் அங்கமாக தனமும், பைரவராக காலபைரவரும் குறிப்பிடப்படுகிறார்கள். மேலும் விசாலாட்சி என்று இந்த தேவி அழைக்கப்படுகிறாள்.

சமஸ்கிருத எழுத்தான "ஆ" எனும் அட்சரம் இந்த தேவியைக் குறிக்கிறது. இந்தியாவின் வாரணாசி நகரில் இந்த தேவிக்கான தலம் அமைந்துள்ளது.


</doc>
<doc id="164290" url="https://ta.wikipedia.org/wiki?curid=164290" title="மிகச்சிறிய உயிரினங்கள்">
மிகச்சிறிய உயிரினங்கள்

உலகின் மிகச்சிறிய உயிரினங்கள் எவை என்பதனை அவற்றின் அளவை விளக்கக்கூடிய நீளம், உயரம், திணிவு போன்ற பல்வேறு அம்சங்களைக் கொண்டு தீர்மானிக்கலாம். இதுவரை மிகச்சிறிய உயிரினத்தை அறிவிப்பதில் அறிவியலாளர்களிடையில் உடன்பாடில்லை. ஏனெனில் இன்னும் பல உயிரினங்கள் கண்டறியப்படாது இருக்கலாம். உயிரினங்களைப் பாகுபடுத்துவதிலும், குறிப்பாக தீ நுண்மத்தை (virus) உயிருள்ளதா அல்லது உயிரில்லாததா என பாகுபடுத்துவதில், அறிவியலாளர்களிடையில் பல கருத்து வேறுபாடுகள் உள்ளன.

தீ நுண்மத்தைத் தவிர்த்து "Mycoplasma genitalium" என்ற பக்டீரியாவே இதுவரை கண்டறியப்பட்ட மிகச்சிறிய உயிரினமாகும்.

அறிவியலாளர்கள் பலர் தீ நுண்மத்தை உயிரினமாகக் கருதுவதில்லை. ஏனெனில் இது கலக்கட்டமைப்பைக் கொண்டிராமையாலும் தனக்குத் தானே அனுசேபச் செயற்பாட்டை மேற்கொள்ள முடியாமையாலுமாகும். சில அறிவியலாளர்கள் இதனை உயிரினங்களுள் அடக்குவர். இதன்படி உலகில் இதுவரை கண்டறியப்பட்டுள்ள மிகச்சிறிய தீ நுண்மம் போர்ஸைன் சேர்கோவைரஸ் ஆகும்.

இதுவே இதுவரை ஏற்றுக்கொள்ளப்பட்ட மிகச்சிறிய உயிரினமாகும். இது சில குரங்கு வகைகளின் சுவாசத்தொகுதில் வாழ்வதாகும். இது 200 தொடக்கம் 300 nm(நனோ மீற்றர்) நீளமானது. இது ஏனைய பக்றீரியாக்களை விட மிகச்சிறியதாகும்.

பிராஸினோபைற்று அல்கா வகையின் ஒஸ்றியோகொக்கஸ் இன அல்காவே உலகில் இதுவரை அறியப்பட்ட மிகச்சிறிய மெய்க்கருவுயிரி ஆகும். இது 0.8 μm (மைக்ரோ மீற்றர்) மட்டுமே நீளமுடையது.

உலகில் மிகச்சிறிய மூட்டுக்காலியாக "Stygotantulus stocki" என்ற ஒட்டுண்ணி உயிரினம் விளங்குகின்றது. இது 94 µm (0.0037 அங்குலம்) நீளமானதேயாகும். இது கிறஸ்டேசியன் (crustacean) என்ற இறால்கள் போன்ற உயிரினக் கூட்டத்தில் அடங்குவதாகும்.

"Dicopomorpha echmepterygis" என்ற ஒட்டுண்ணி குளவி வகையின் ஆணினமே மிகச்சிறிய பூச்சியாகும். இது 139 μm அளவே நீளமுடையது. இதன் பெண்ணினம் 40 சதவீதம் பெரியதாகும்.

இதுவரை அறியப்பட்ட மிகச்சிறிய முள்ளந்தண்டுளி "Paedophryne amauensis" என்ற பபுவா நியுகினியில் காணப்படும் தவளையினமாகும். இது 7.0 தொடக்கம் 8.0 mm நீளத்தைக் கொண்டதாகும்.

"டக்வீட்ஸ்" என்ற வொல்ஃபியா இனத்தாவரமே மிகச்சிறிய பூக்குந்தாவரமாகும். இதன் அதிகூடிய நிறை 150 மைக்ரோ கிராம்களாகும். இது 300 µm அளவே நீளமுடையது.


</doc>
<doc id="164308" url="https://ta.wikipedia.org/wiki?curid=164308" title="புதுமைப்பித்தன் கதைகள் (நூல்)">
புதுமைப்பித்தன் கதைகள் (நூல்)

புதுமைப்பித்தன் கதைகள் என்னும் நூல் ஒரு சிறுகதைத் தொகுப்பாகும். இந்நூலின் தொகுப்பாசிரியர் எம். வேதசகாயகுமார் இத்தொகுப்பு புதுமைப்பித்தனின் 103 சிறுகதைகளைக் கொண்ட முழுமையான தொகுப்பாகும். புதுமைப்பித்தன் பதிப்பகத்தாரால் இதன் முதல் பதிப்பு 2002 ஆம் ஆண்டும் 2008 ஆம் ஆண்டில் மறுபதிப்பும் வெளியிடப்பட்டது.

இந்நூல் புதுமைப்பித்தனின் மனைவி கமலா விருத்தாசலத்துக்கு அர்ப்பணிக்கப்பட்டுள்ளது. "புதுமைபித்தன் கதைகள் - சில ஆய்வுக் குறிப்புகள்" எனத் தலைப்பிடப்பட்ட ஆசிரியரின் முன்னுரை புதுமைப்பித்தனின் கதைகளை அடையாளங்காண எடுத்துக் கொள்ளப்பட்ட முயற்சிகளையும் ஆதாரங்களையும் விளக்குகிறது. முன்னுரையைத் தொடர்ந்து 103 சிறுகதைகளும் வரிசையாக இடம்பெற்றுள்ளன. அட்டையின் பின்புறம் எழுத்தாளர் ஜெயகாந்தனின் உரை இடம்பெற்றுள்ளது.

புதுமைப்பித்தனின் சிறுகதைகளின் தொகுப்புகள் பல, வெவ்வேறு ஆசிரியர்களால் தொகுக்கப்பட்டு வெவ்வேறு பதிப்பகத்தாரால் வெளியிடப்பட்டுள்ளன.







</doc>
<doc id="164311" url="https://ta.wikipedia.org/wiki?curid=164311" title="இந்தியாவில் வங்கி விடுமுறை">
இந்தியாவில் வங்கி விடுமுறை

இந்தியாவில் வங்கி விடுமுறை என்பது வங்கிகள் மற்றும் இதர நிதி நிறுவனங்களுக்கு அறிவிக்கப்படும் ஒரு பொது விடுமுறையாகும். அனைத்து பொது விடுமுறைகளும் வங்கி விடுமுறைகளாக வகைப்படுத்தப்படவில்லை. மத்திய/மாநில அரசுகள்/ஒன்றியப் பகுதி அரசுகளால், செலாவணி முறிச் சட்டம், 1881 இன் கீழ் வங்கி விடுமுறை மூலம் அறிவிக்கப்படுகிறது.

இந்தியா ஒரு பல கலாச்சார மற்றும் பல சமயங்களைப் பின்பற்றும் மக்களைக் கொண்டுள்ளதால் தேசியரீதியான விடுமுறைகள் தவிர மாநிலங்கள் வாரியான சில விடுமுறைகளும் உள்ளது. மாநில அரசு ஒவ்வொரு ஆண்டும் பொது விடுமுறைகளை அறிவிக்கிறது.


</doc>
<doc id="164312" url="https://ta.wikipedia.org/wiki?curid=164312" title="சபா மாநில முதலமைச்சர்கள்">
சபா மாநில முதலமைச்சர்கள்

மலேசியாவில், 13 மாநிலங்கள் உள்ளன. அவற்றுள் சபா என்பது ஒரு மாநிலம் ஆகும். அந்த மாநிலத்தில் இதுவரையில் 13 முதலமைச்சர்கள் பதவி வகித்துள்ளனர். இவர்களில் துன் புவாட் ஸ்டீபன்ஸ் என்பவர் இரு தவணைகள் பொறுப்பில் இருந்துள்ளார். அரசாங்கத்தின் நிர்வாகத் தலைவராக முதலமைச்சர் செயல்படுகின்றார். அதைத் தவிர, அவர் மாநில அமைச்சரவையின் தலைவராகவும் இருக்கின்றார். 

மாநில சட்டப் பேரவையில் பெரும்பான்மை வகிக்கும் கட்சியில் இருந்து முதலமைச்சர் தேர்வு செய்யப்படுகின்றார். ஒவ்வோர் ஐந்தாண்டுகளுக்கு ஒரு முறை சபா மாநிலத்தில் பொதுத் தேர்தல் நடத்தப்படுகின்றது. 16.09.1963 முதல் தற்போது வரையில் தலைமை பொறுப்பில் இருந்தவர்களின் பட்டியல்:


</doc>
<doc id="164314" url="https://ta.wikipedia.org/wiki?curid=164314" title="குஜ்ரால் திட்டம்">
குஜ்ரால் திட்டம்

குஜ்ரால் திட்டம் என்பது ஐ. கே. குஜ்ராலால் உருவாக்கப்பட்ட வெளியுறவுக் கொள்கையாகும். தேவ கௌடா பிரதமர் பதவியில் இருந்த போது இவர் வெளியுறவுத் துறை அமைச்சராக இருந்தார். அப்போது இத்திட்டத்தை உருவாக்கினார். இந்தியாவின் மேற்கிலும் வடக்கிலும் பகைவர்கள் உள்ளதால் இந்தியாவின் மற்ற சிறிய அண்டை நாடுகளுடன் சண்டை சச்சரவு இல்லாமல் இருக்க வேண்டும் என்பதே இவர் இத்திட்டத்தை உருவாக்கியதற்கான முதன்மை காரணமாகும். இதில் 5 அம்சங்கள் உள்ளன.


குஜரால் திட்டமும் அதற்கு அப்பாலும்


</doc>
<doc id="164326" url="https://ta.wikipedia.org/wiki?curid=164326" title="வரையறுத்த தொகையீடுகளின் பட்டியல்">
வரையறுத்த தொகையீடுகளின் பட்டியல்

கணிதத்தில் வரையறுத்த தொகையீடு

"xy"-தளத்தில் "f" சார்பின் வளைகோடு, "x"-அச்சு, நிலைக்குத்துக் கோடுகள் "x" = "a" , "x" = "b" ஆகிய நான்கு எல்லைகளுக்கு இடையே அடைவுபெறும் பரப்பைக் குறிக்கும். "x"-அச்சுக்கு மேற்புறம் அமையும் பரப்பானது மொத்தப்பரப்புடன் இணைக்கப்படும், "x"-அச்சுக்குக் கீழ்ப்புறம் அமையும் பரப்பானது மொத்தப் பரப்பிலிருந்து நீக்கப்படும்.

முடிவுறா இடைவெளியாக அமைந்தால் வரையறுத்த தொகையானது, தகா வரையறுத்த தொகையீடு ("improper integral") எனப்படும். இந்த தகா வரையறுத்த தொகையீடு, தகுந்த எல்லைகாணும் முறைகளால் வரையறுக்கப்படும்.

எடுத்துக்காட்டாக:

அதிகப் பயன்பாடுள்ள வரையறுத்த தொகையீடுகளின் பட்டியல் (List of definite integrals) கீழே தரப்படுகிறது.

தொகையிடப்படும் சார்புகள் விகிதமுறு சார்புகள் அல்லது விகிதமுறா சார்புகளாக அமையும் வரையறுத்த தொகையீடுகள்: 

தொகையிடப்படும் சார்புகள் முக்கோணவியல்சார்புகளாக அமையும் வரையறுத்த தொகையீடுகள்: 

formula_18

formula_19

formula_20

formula_21

formula_22

formula_23

தொகையிடப்படும் சார்புகள் அடுக்குக்குறிச் சார்புகளாக அமையும் வரையறுத்த தொகையீடுகள்: 

தொகையிடப்படும் சார்புகள் மடக்கைச் சார்புகளாக அமையும் வரையறுத்த தொகையீடுகள்:

தொகையிடப்படும் சார்புகள் அதிபரவளைவுச் சார்புகளாக அமையும் வரையறுத்த தொகையீடுகள்:

formula_66

formula_67


</doc>
<doc id="164327" url="https://ta.wikipedia.org/wiki?curid=164327" title="சாங்கி தொழிற் பூங்கா">
சாங்கி தொழிற் பூங்கா

சாங்கி தொழிற் பூங்கா ("Changi Business Park") சிங்கப்பூரின் கிழக்குப் பகுதியில் அமைந்துள்ள சாங்கி பகுதியில் அமைந்துள்ளது. 1997, யூலையில் 66 எக்டேர்களில் ஜேட்டிசி கார்ப்பரேசனால் நிறுவப்பட்டது. ஜூரோங் கிழக்கில் அமைந்துள்ள பன்னாட்டுத் தொழிற் பூங்காவிற்கு அடுத்ததாக அமைக்கப்பட்டது. சாங்கி தொழிற் பூங்காவில் பல விதமான வணிக, மென்பொருள் ஆராய்ச்சி மற்றும் வளர்ச்சிப் பிரிவுகள் உள்ளன. சாங்கி வானூர்தி நிலையத்திற்கு அருகில் அமைந்துள்ளது இப்பூங்கா. இதனால், போக்குவரத்துச் செலவுகள் குறைவாகின்றன. தென்கிழக்கு ஆசியாவின் பெரிய வியாபாரப் பூங்காவான சிங்கப்பூர் எக்சுப்போ இதற்கு அருகிலேயே அமைந்துள்ளது. இதில் மளிகைக் கடை, அலுவலகங்கள், உணவகங்கள் என வகைவகையான கட்டிடங்கள் அமைந்துள்ளன. யப்பானிய நிறுவனமான நகனோ கார்ப்பொரேசன் கட்டடப் பணியைச் செய்தது. முதலீட்டாளர்கள் ஜேட்டீசி கார்ப்பரேசன் நிறுவனத்திடம் நிலத்தைக் குத்தகைக்கு எடுத்து தேவையான கட்டமைப்புகளை செய்து கொள்ளலாம்.



</doc>
<doc id="164328" url="https://ta.wikipedia.org/wiki?curid=164328" title="முகுல் கேசவன்">
முகுல் கேசவன்

"முகுல் கேசவன் (Mukul Kesavan)"' ஓர் இந்திய எழுத்தாளரும் கட்டுரையாளரும் ஆவார். தில்லிப் பல்கலைக்கழகத்தில் வரலாறும் கேம்பிரிட்சுப் பல்கலைக்கழகத்தில் மேற்படிப்பும் படித்தார். இவரது முதல் நூலான ”லுக்கிங் துரூ கிளாசு” பெரும் வரவேற்பைப் பெற்றது. தில்லியில் உள்ள ஜமியா மில்லியா இசுலாமியா கல்லூரியில் வரலாறு கற்பிக்கிறார். துடுப்பாட்டத்தில் அதிக ஈடுபாடு கொண்டவர். 

இவரது தந்தையின் பணிநிமித்தம் காரணமாக தன் வாழ்நாளை தில்லியில் கழித்தார். இவர் இந்தியும் ஆங்கிலமும் பேசுவார். இவரது தந்தை மைசூரைச் சேர்ந்தவர். இவரது குடும்பத்தினர் பொதுவில் கன்னடமும், வீட்டில் தமிழும் பேசுவர். இவர்கள் நான்கைந்து மொழிகளைப் பேசும் திறன் பெற்றிருந்தனர். இவர் முன்னோர்கள் பல நூற்றாண்டுகளுக்கு முன்பே தமிழ்நாட்டில் இருந்து கருநாட்டகாவிற்கு குடிபெயர்ந்தனர் என்பதும் இவர் ஓர் தமிழர் என்பதும் குறிப்பிடத்தக்கன. 
துடுப்பாட்டம் பற்றி “மென் இன் ஒயிட்” என்னும் நூலையும் அதே பெயரில் கிரிகின்ஃபோவில் வலைப்பதிவுகளையும் எழுதினார். ”த அக்ளினசு ஆஃப் த இந்தியன் மேல் அண்டு அதர் புரொபொசிசன்சு” என்ற நூலை வெளியிட்டார். இந்நூலில் இந்தியத் திரைப்படங்கள், இந்திய நபர்கள், பயணக் கதைகள், அரசியல் கருத்துரைகள் எனப் பல தலைப்புகளில் எழுதியுள்ளார்.




</doc>
<doc id="164331" url="https://ta.wikipedia.org/wiki?curid=164331" title="பாவினி நிறுவனம்">
பாவினி நிறுவனம்

பாரதிய நபிகியா வித்யுத் நிகம் லிமிடெட் . (Bharatiya Nabhikiya Vidyut Nigam Ltd) அல்லது பாவினி ("BHAVINI") 2004ஆம் ஆண்டில் சென்னையில் நிறுவப்பட்ட ஓர் இந்திய அரசுத்துறை நிறுவனமாகும். இந்திய அணுமின் கழகத்தை அடுத்து இந்திய அரசால் நாட்டின் மூன்று கட்ட அணுவாற்றல் திட்டத்தின் அங்கமான அனைத்து இரண்டாம் கட்ட வேக ஈனுலைகளின் கட்டமைப்பையும் இயக்கப்படுத்தலையும் தொடர்ந்த இயக்கத்தையும் கண்காணிக்க இந்த நிறுவனம் நிறுவப்பட்டுள்ளது. 

இந்திய அரசின் அணு ஆற்றல் துறையின் கீழ் இயங்கும் இந்த நிறுவனம் சென்னை அணுமின் நிலையத்தில் கட்டமைக்கப்பட்டு வரும் முதலுறு வேக ஈனுலையை (Prototype Fast Breeder Reactor ,PFBR) வணிக இயக்கத்திற்கு உட்பட்டபின் அதனை நிர்வகிக்கும் பொறுப்பு பாவினிக்குக் கொடுக்கப்படும்.



</doc>
<doc id="164332" url="https://ta.wikipedia.org/wiki?curid=164332" title="தாடி">
தாடி

தாடி (ஆங்கிலம்:Beard) என்பது மனிதர்களின் முகத்தில் கன்னம், நாடி, கழுத்து ஆகிய பகுதிகளில் வளரக்கூடிய முடி ஆகும். ஆண்களின் துணை பாலியல்புகளில் ஒன்றாக முகத்தில் மீசை, தாடி வளர்தல் கொள்ளப்படுகிறது. மீசையைப்போன்றே தாடியும் ஆண்களுக்கு கம்பீரமான தோற்றத்தைக் கொடுக்கும் ஒரு அடையாளமாகக் கருதப்படுகிறது.

சவரம் செய்தபின் ஆண்களின் முகம் வசீகரமாக தோற்றமளிப்பதோடு உற்சாகமாய் இருப்பதாக உணர்வதால் சவரம் செய்யும் வழக்கம் தோன்றியது.

சில சடங்கு, சம்பிரதாயங்களை முன்னிட்டு ஆண்கள் சவரம் செய்யக்கூடாது என சில சமயங்களில் கட்டுப்பாடுகள் உண்டு.
ரஷ்யாவின் முதலாம் பீட்டர் மதவாதிகள் நீண்ட தாடி வைத்துக் கொள்வதைக் கண்டித்தார் என உருசிய வரலாறு கூறுகிறது.

காவலர்கள் தாடி வைத்துக்கொள்ள பல நாடுகளில் அனுமதி மறுக்கப்படுகிறது .



</doc>
<doc id="164334" url="https://ta.wikipedia.org/wiki?curid=164334" title="குலோத்துங்கசோழன் பிள்ளைத்தமிழ்">
குலோத்துங்கசோழன் பிள்ளைத்தமிழ்

குலோத்துங்கசோழன் பிள்ளைத்தமிழ் என்னும் நூல் ஒட்டக்கூத்தர் 12ஆம் நூற்றாண்டில் பாடிய நூல்களில் ஒன்று. இது முழுமையாகக் கிடைக்கவில்லை. சிதைந்து கிடந்த பாடல்களைச் செப்பம் செய்து பண்டிதர் உலகநாத பிள்ளை 1933இல் வெளியிட்டார். அந்தப் பதிப்பில் 103 பாடல்கள் உள்ளன. இவற்றில் இடையிடையே சில பாடல்களில் சில அடிகள் இல்லை. இந்த நூல் பாட்டியல் இலக்கண நூல்கள் கூறும் பிள்ளைத்தமிழ் இலக்கண நெறியில் 10 பருவங்களைக் கொண்டு உருவாக்கப்பட்டுள்ளது. இதில் உள்ள பருவங்களும் பாடல்களும்:


இந்தப் பாடல்கள் சந்தக்கவி விருத்தங்களாக உள்ளன.
மல்லையில் வழங்குமிள வேறுமுது கஞ்சன்
முல்லையில் வெறுஞ்சில துழாய்கமழ் முகுந்தா


</doc>
<doc id="164336" url="https://ta.wikipedia.org/wiki?curid=164336" title="தொகையீடுகளின் பட்டியல்">
தொகையீடுகளின் பட்டியல்

தொகையீட்டு நுண்கணிதத்தின் ஒரு அடிப்படைச் செயல் தொகையிடல் ஆகும். சிக்கலான சார்புகளின் வகைக்கெழுவைக் கூட அதன் பகுதிகளை எளிய வகையிடல் விதிகள் கொண்டு வகையிட்டுக் காண முடியும். ஆனால் தொகையிடலில் அது எளிதல்ல என்பதால் தெரிந்த தொகையீடுகளின் பட்டியல் ("list of integrals") தொகையிடலுக்குத் அவசியமாகிறது. மிகவும் அறியப்பட்ட சார்புகளின் தொகையீடுகள் (எதிர்வகையீடுகளின்) பட்டியல் கீழே தரப்பட்டுள்ளது.

"C" ஆனது தொகையிடலின் குறிப்பிலா மாறிலி ஆகும். ஏதாவது ஒரு புள்ளியில் தொகையீட்டின் மதிப்பைப் பற்றித் தெரிந்தால் மட்டுமே "C" இன் மதிப்பைத் தீர்மானிக்க முடியும். எனவே ஒவ்வொரு சார்புக்கும் முடிவுறா எண்ணிக்கையில் தொகையீடுகள் உள்ளன.











</doc>
<doc id="164343" url="https://ta.wikipedia.org/wiki?curid=164343" title="கௌசல்யா (நடிகை)">
கௌசல்யா (நடிகை)

கௌசல்யா (பிறப்பு: டிசம்பர் 30, 1979, இயற்பெயர்: கவிதா சிவசங்கர், மாற்றுப்பெயர்: நந்தினி) தமிழ் மற்றும் மலையாளப் படங்களில் நடித்த, ஓர் இந்திய திரைப்பட நடிகை ஆவார். இவர் ஏறத்தாழ முப்பது தமிழ், கன்னட, தெலுங்கு, மலையாளத் திரைப்படங்களில் நடித்துள்ளார். இவர் பெங்களூரில் பிறந்தவர்.

கௌசல்யா, 1996 ஆம் ஆண்டு வெளியான மலையாள திரைப்படமான ஏப்ரல் 19 ல் பாலச்சந்திர மேனன் அவர்களால் அறிமுகப்படுத்தப் பட்டார். அடுத்த ஆண்டு, அவர் தனது முதல் தமிழ் படம் காலமெல்லாம் காதல் வாழ்க திரைப்படத்தில் நடித்தார். பல வெற்றிகரமான தமிழ் மற்றும் மலையாளம் திரைப்படங்களில் நடித்திருக்கிறார். பூவேலி திரைபடத்தில் அவரது நடிப்பிற்காக சிறந்த நடிகைக்கான பிலிம்பேர் விருதையும் பெற்றார். முன்னணி பாத்திரங்களில் தமிழ் மற்றும் மலையாளத்தில் 30 க்கும் மேற்பட்ட படங்களில் நடித்தார்.



</doc>
<doc id="164349" url="https://ta.wikipedia.org/wiki?curid=164349" title="விசுவநாத நாயக்குடு">
விசுவநாத நாயக்குடு

விஷ்வனாத நாயக்குடு திரைப்படம் கிருஷ்ண தேவராயர் காலத்தைய வரலாற்று சம்பவங்களை அடிப்படையாகக் கொண்டு எடுக்கப்பட்ட தெலுங்குத் திரைப்படம். கிருஷ்ண தேவராயர் தமது தளபதியருள் ஒருவரான நாகமநாயக்கரை பாண்டிய அரசர்களுக்கு எதிராக மதுரையில் நடைபெறுகிற கிளர்ச்சியை அடக்க மதுரைக்கு அனுப்புகிறார். கலகத்தை அடக்கிய நாகமநாயக்கர் மதுரை நகரைத் தமது கட்டுப்பாட்டில் எடுத்துக் கொண்டு சுதந்திர அரசாகப் பிரகடணம் செய்து கொள்கிறார்.

நாகமநாயக்கரைக் கைது செய்து மதுரை நகரத்தை மீண்டும் விஜயநகர சாம்ராஜ்யத்தில் இணைப்போர் உரிய சன்மானங்கள் வழங்கிக் கௌரவிக்கப்படுவர் என்று அறிவிக்கப்பட்டதை அடுத்து மிகுந்த அரசபக்தியுள்ள விஷ்வனாத நாயக்கர் மன்னரின் விருப்பத்தை நிறைவேற்ற முன்வருகிறார். விஷ்வனாத நாயக்கர் மதுரையை சுதந்திர நாடாகப் பிரகடனம் செய்து கொண்ட நாகமநாயக்கரின் மகனாவார்.

விஜயநகரப் படைகளை வழிநடத்திச் சென்று நாகமநாயக்கரைக் கைது செய்து அழைத்து வருகிறார் விஷ்வனாத நாயக்கர். மன்னரின் விருப்பத்தை நிறைவேற்றியமைக்காக கைமாறாக என்ன வேண்டும் என்று கேட்ட மன்னரிடம் தமது தந்தையை மன்னிக்குமாறு கோருகிறார் விஷ்வனாத நாயக்கர். இதையடுத்து நாகமநாயக்கர் விடுவிக்கப்படுகிறார்.

விஷ்வனாத நாயக்கரின் அரச பக்தியை மெச்சும் விதமாக மதுரையில் ஆட்சி செலுத்துகிற உரிமையை அவருக்கே வழங்குகிறார் கிருஷ்ண தேவராயர். அக்காலத் தமிழ்நாட்டில் நாயக்க ஆட்சியின் துவக்கமாக அமைந்தது இச்சம்பவமே.

திரைக்கதை வசனம் மற்றும் இயக்கம்: தாசரி நாரயண ராவ்

இசை: ஜெ.வி. ராகவுலு
தெலுங்கில் சிவாஜிகனேசன் அவர்களின் குரல்: கொங்கர ஜக்கையா
கதாபாத்திரங்களை ஏற்று நடித்தோர்:
விஷ்வனாத நாயக்கர் - கிருஷ்ணா

நாகமநாயக்கர் - சிவாஜி கனேசன்

விஷ்வனாத நாயக்கரின் தாயார் - கே.ஆர். விஜயா

கிருஷ்ண தேவராயர் - கிருஷ்ணம் ராஜு

அரசவை நாட்டியக் காரிகை - ஜெயப்ரதா
இவர்களுடன் சோமையாஜுலு, காந்த்தா ராவ், மோகன்பாபு, ராஜ சுலோச்சனா, சரத்பாபு மற்றும் பலர் இத்திரைப்படத்தில் பாத்திரமேற்றுள்ளனர்.

</doc>
<doc id="164351" url="https://ta.wikipedia.org/wiki?curid=164351" title="சிவராஜ பிள்ளை">
சிவராஜ பிள்ளை

நாராயண சிவராஜ பிள்ளை (K. Narayana Sivaraja Pillai) (1879–1941) ஓர் இந்திய வரலாற்று ஆய்வாளரும், திராவிடவியலாளரும், மெட்ராசு மாகாணத்தில் பேராசிரியராகத் திகழ்ந்தவரும் ஆவார்.



</doc>
<doc id="164353" url="https://ta.wikipedia.org/wiki?curid=164353" title="மலேசியப் பொதுத் தேர்தல்">
மலேசியப் பொதுத் தேர்தல்

மலேசியப் பொதுத் தேர்தல் இரு வகைகளாகப் பிரிக்கப்படுகிறது. தேசியத் தேர்தல் ஒரு வகை. மாநிலத் தேர்தல் மற்றொரு வகை. மலேசிய நாடாளுமன்றத்தின் மக்களவைக்கு உறுப்பினர்களைத் தேர்வு செய்வதற்காகத் தேசியப் பொதுத் தேர்தல் நடைபெறுகிறது. நாடாளுமன்றத்தின் மக்களவையை டேவான் ராக்யாட் என்று அழைக்கிறார்கள். மாநிலங்களின் சட்டப் பேரவைக்கு உறுப்பினர்களைத் தேர்வு செய்வதற்காக, மாநிலப் பொதுத் தேர்தல் நடைபெறுகிறது. 

தேசிய அளவில் அரசாங்கத்தை நிர்வாகம் செய்யும் தலைவரைப் பிரதமர் அல்லது பிரதம மந்திரி என்று அழைக்கிறார்கள். மாநிலச் சட்டப் பேரவைகள் அல்லது மாநிலச் சட்டமன்றங்கள் கலைக்கப்படுவதற்கு, மத்திய அரசாங்கத்தின் அனுமதி தேவை இல்லை. மாநிலச் சட்டமன்றங்கள் தனிச்சையாக இயங்கக்கூடியவை. அதனால், மாநில சுல்தான்களின் அனுமதியுடன் அவை கலைக்கப்பட முடியும்.

மலேசிய நாடாளுமன்றம், மக்களவை; மேலவை என இரு அவைகளைக் கொண்டது. மக்களவை 222 உறுப்பினர்களைக் கொண்டது. ஒரு நாடாளுமன்றத் தொகுதியில் இருந்து ஒரு நாடாளுமன்ற உறுப்பினர் தேர்ந்து எடுக்கப்படுகிறார். மக்கள் தொகையின் அடிப்படையில் நாடாளுமன்றத் தொகுதி வரையறுக்கப்படுகிறது. மக்களவையில் பெரும்பான்மை பெற்ற ஓர் அரசியல் கட்சி மத்திய அரசாங்கத்தை நிர்வாகம் செய்கிறது. 

ஒவ்வோர் ஐந்து ஆண்டுகளுக்கு ஒரு முறை பொதுத் தேர்தல் நடைபெற வேண்டும் என்பது சட்ட அரசியல் அமைப்பு விதியாகும். இருப்பினும், ஐந்து ஆண்டுகளுக்கு முன்னரே, மாமன்னரின் அனுமதியுடன் பிரதமர் நாடாளுமன்றத்தைக் கலைக்க முடியும். நாடாளுமன்றம் கலைக்கப்பட்ட இரண்டே மாதங்களில், மேற்கு மலேசியாவில் பொதுத் தேர்தல் கண்டிப்பாக நடத்தப்பட வேண்டும். கிழக்கு மலேசியாவில் மூன்று மாதங்களில் பொதுத் தேர்தல் நடத்தப்பட வேண்டும். 

கடந்த காலங்களில் பாரிசான் நேசனல் எனும் தேசிய முன்னணிக் கட்சியே ஆளும் கட்சியாக வெற்றி வாகை சூடி வந்துள்ளது. 14 அரசியல் கட்சிகளின் கூட்டு அமைப்பே தேசிய முன்னணிக் கட்சியாகும். இதன் தலையாய பங்காளிக் கட்சிகளாக மலேசிய சீனர் சங்கம், மலேசிய இந்தியர் காங்கிரஸ் கட்சிகள் அங்கம் வகிக்கின்றன.

நாடாளுமன்றம் கலைக்கப்பட்ட அதே சமயத்தில், மாநிலச் சட்டப் பேரவைகள் கலைக்கப்படுவதும் மலேசியாவில் வழக்கமாக நடைபெற்று வரும் ஓர் அரசியல் சம்பிரதாயம் ஆகும். இதில் சரவாக் மாநிலம் மட்டும் விதிவிலக்கானது. அந்த மாநிலத்தின் சட்டமன்றப் பொதுத் தேர்தல், தேசியப் பொதுத் தேர்தல் சமயத்தில் நடைபெறுவது இல்லை. தனியாக வேறு ஒரு நாளில் சரவாக் சட்டமன்றப் பொதுத் தேர்தல் நடைபெறும்.


</doc>
<doc id="164356" url="https://ta.wikipedia.org/wiki?curid=164356" title="மைக்ரோசாப்ட் ஆபிஸ் 2010">
மைக்ரோசாப்ட் ஆபிஸ் 2010

மைக்ரோசாப்ட் ஆபிஸ் 2010 பதிப்பு மைக்ரோசாப்டின் ஆபிஸ் 2007 ஐத் தொடர்ந்து விண்டோஸ் இயங்குதளங்களுக்காக வெளியிடப்பட்ட மைக்ரோசாப்ட் ஆபிஸ் பதிப்பாகும்.. ஆபிஸ் 2013 இதன் வழிவந்தது. இதுவே விண்டோஸ் எக்ஸ்பி இயங்குதளத்தில் இயங்கக்கூடிய ஆகக்கூடிய பதிப்புமாகும். இது பரீட்சயமான பயனர் இடைமுகத்தை அறிமுகம் செய்தது (முன்னர் றிபன் இடைமுகம் என அறியப்பட்டது) உடன் கூடுதலான கோப்பு முறைகளை ஆதரிக்கவும், மேம்படுத்தப்பட்ட பயனர் இடைமுகத்தையும் வழங்குகிறது. இதன் 64பிட் பதிப்புக்கள் வெளியிடப்பட்டிருந்தாலும் அவை விண்டோஸ் எக்ஸ்பி ஐயோ அல்லது விண்டோஸ் செர்வர் 2003 ஐயோ ஆதரிக்காது. ஆபிஸ் 2010 இன் ஆகக்குறைந்த இயங்குதளத் தேவையாக மைக்ரோசாப்ட் விண்டோஸ் எக்ஸ்பி சேவைப் பொதி 3, விண்டோஸ் சேர்வர் 2003 சேவைப் பொதி 2 அல்லது விண்டோஸ் விஸ்டா இயங்கு தளம் தேவைப்படும். இவை தமிழ் உட்பட பலமொழிகளில் இடைமுகங்களை வழங்கின்றது. 

மைக்ரோசாப்ட் ஆபிஸ் மொழி இடைமுகப் பொதி

மைக்ரோசாப்ட் ஆபிஸ்


</doc>
<doc id="164357" url="https://ta.wikipedia.org/wiki?curid=164357" title="பாலை (திரைப்படம்)">
பாலை (திரைப்படம்)

பாலை சங்ககாலத் தமிழர் வாழ்வை பற்றி கூறும் ஒரு திரைப்படம் ஆகும். இது செந்தமிழன் இயக்கி 2010ல் வெளிவந்தது. இதில் நடித்த சம்மு என்னும் நாயகியை தவிர்த்து மற்ற அனைவரும் இந்த திரைப்படத்திலேயே அறிமுகமாகினர்.

கிமு. 3ஆம் நூற்றாண்டில் படம் தொடங்குகிறது. முதலில் ஆயர் என்னும் சங்ககால தமிழ் மக்களில் ஒரு குழுவினர் ஆய்க்குடி என்னும் வளமான ஊரில் வாழ்கின்றனர். வேற்று மொழி பேசும் வந்தேறி கூட்டமொன்று அவ்வூரில் உள்ள ஆயர்களில் பலரைக்கொன்று மீண்டவர்களை ஊரை விட்டு வெளியேற்றுகின்றனர். தப்பித்த ஆயர்கள் தங்களுக்கென முல்லைக்கொடி என்ற ஊரை உருவாக்கி வாழ்கின்றனர். அந்த ஊரில் பாலை என்னும் நில வறட்சிக்காலம் வரப்போவதாக அந்த ஊரைச்சேர்ந்த முதியவரும் கணியருமான பாலை முதுவன் கூறுகிறார். அந்த நில வறட்சிக்காலம் வந்தால் வேட்டையாடுதல், ஆநிரை மேய்த்தல், உழவு செய்தல், மீன் பிடித்தல் என நால்வகை திணைத்தொழில்களையும் செய்யாமல் பாலை நில மக்கள் செய்யும் களவு வேலை செய்தே பிழைக்க வேண்டும் என்று அவ்வூர் மக்களையும் தலைவனையும் எச்சரிக்கிறார் முதுவன். வரட்சி வருமோ என்று பயந்து முல்லைக்கொடி மக்கள் சிலர் ஆயக்குடியில் உள்ள வந்தேறி மக்களின் வணிகச்சாத்தனை கொல்கின்றனர். இது முல்லைக்கொடி தலைவனுக்கு தெரிய வர ஆயக்குடி வந்தேறிகளின் வணிகச்சாத்தனை கொன்றவர்களை கண்டித்ததுடன் வணிகச்சாத்தனின் பிணத்தை ஆயக்குடி வந்தேறிகளின் தலைவனிடம் அனுப்பி மன்னிப்பு கோருகிறார் முல்லைக்கொடித் தலைவன் விருத்திரன். மன்னித்து விட்டதாகக் கூறி நாடகமாடி இணக்கம் பேச வேறொரு இடத்துக்கு வருமாறு அழைத்து வணிகச்சாத்தனின் மீது வேலெறிந்து கொன்றவனை வணிகச்சாத்தனின் இணையாள் மூலமாகவே கொல்கிறான் வந்தேறிகளின் தலைவன் அரிமாவன். அதோடு நில்லாது முல்லைக்கொடியில் முக்கியமானவனான வளன் என்பவனை கடத்திக் கொடுமையும் செய்கிறான். தப்பித்த மற்றவர்கள் முல்லைக்கொடிக்கு செல்கின்றனர். தற்போது முல்லைக்கொடி தமிழர்களிடம் ஆயுதங்களும் கிடையாது. படை பலமும் கிடையாது. ஆனால் ஆயக்குடியை களவாடிய வேற்று மொழி பேசும் வந்தேறி கூட்டத்திடம் ஆயுதங்கள் பலவும் படைபலமும் உண்டு. அதனால் முல்லைக்கொடி தலைவன் ஆயக்குடி நோக்கி போர் சரியான முறையில் போர் தொடுக்க வேண்டும் என்று முல்லைக்கொடி மக்களிடம் கூறுகிறார். அதற்கு பாலை முதுவன் இணங்க மறுத்து சரியான முறைப்போர் சரியானவர்களிடம் தான் தொடுக்க வேண்டும். இணக்கம் பேசுவதாக கூறி முதுகில் குத்திய வந்தேறி கூட்டத்திடம் சூதுடன் தான் போர் தொடுக்க வேண்டும் என்று தலைவனையும் மக்களையும் எச்சரித்து அதற்கான திட்டத்தையும் பயிற்சியையும் அளிக்கிறார்.

அத்திட்டத்தின் படி முல்லைக்கொடி மக்கள் தங்கள் மக்களில் யாரையும் இழக்காமல் வளனையும் மீட்கின்றனர். ஆயக்குடி வந்தேறிகளின் ஆநிரைகளை கவர்கின்றனர். இறுதியான போரில் ஆயக்குடி வந்தேறிகள் அனைவரும் அழிய முல்லைக்கொடி தமிழர்களின் தலைவனும் வந்தேறிகளின் தலைவனும் மட்டும் என்ன ஆனார்கள் என்று தெரியாமல் தப்பித்த சில முல்லைக்கொடி மக்கள் ஆயக்குடியில் மீண்டும் வாழ்கின்ற்னர்.



</doc>
<doc id="164359" url="https://ta.wikipedia.org/wiki?curid=164359" title="கினபாலு மலை">
கினபாலு மலை

கினபாலு மலை () என்பது தென்கிழக்கு ஆசியாவின் போர்னியோ தீவில் இருக்கும் மிகப் புகழ் பெற்ற மலையாகும். இந்த மலை கிழக்கு மலேசியாவின் சபா மாநிலத்தில் இருக்கிறது. கினபாலு தேசியப் பூங்காவில் இந்த மலை இருக்கிறது. உலகப் பாரம்பரிய இடங்களில் ஒன்றாக யுனெஸ்கோ அறிவித்துள்ளது.

வட போர்னியோவில் இருக்கும் குரோக்கர் மலைத் தொடரிலும். மலாயாத் தீவு கூட்டத்திலும் இந்த மலை, மிக உயரமான மலையாகும். உலகின் பிரதான மலைகளில் கினபாலு மலை 20ஆவது இடத்தைப் பெறுகிறது.

1997ஆம் ஆண்டு செயற்கைக்கோள் தகவல்தொடர்புகளைக் கொண்டு கினபாலு மலையின் உயரத்தை மறு ஆய்வு செய்தார்கள்.. அதன் உயரம் கடல் மட்டத்தில் இருந்து 4095 மீட்டர்கள் என்று கண்டுபிடிக்கப்பட்டது. ஏற்கனவே அதன் உயரம் 4101 மீட்டர்கள் என்று அறிவிக்கப்பட்டு இருந்தது.

கினபாலு மலையின் சுற்றுச் சூழல் அமைப்பு, உலகின் முக்கியமான உயிரியல் தளமாகக் கருதப்படுகிறது. இங்கு 4500 வகையான தாவரங்கள், 326 வகையான பறவைகள், 100 வகையான் பாலூட்டிகள் வாழ்கின்றன.உலகின் அபூர்வமான ராபிள்சியா தாவரமும், ஓராங் ஊத்தான் எனும் மனிதக் குரங்குகளும் இந்த மலைத் தொடரில்தான் இருக்கின்றன. யுனெஸ்கோ எனும் ஐக்கிய நாடுகள் கல்வி அறிவியல் பண்பாட்டு வளர்ச்சிக் கழகத்தின் மரபுடைமை தகுதியை கினபாலு வனப்பூங்கா பெற்றுள்ளது.

உலகின் மிக அரிதான தாவரங்களும், விலங்குகளும் கினபாலு மலையில் இருப்பதாகக் கண்டுபிடிக்கப்பட்டுள்ளது. இங்கு இமாலய, ஆஸ்திரேலிய, இந்தோ மலாயா பகுதிகளைச் சேர்ந்த உயிர்ப் பொருட்கள் இருக்கின்றன. ஐரோப்பா, வட அமெரிக்காவில் உள்ள உயிர்ப் பொருட்களில் பாதி இங்கு இருப்பதாகவும் ஆய்வுகள் கூறுகின்றன. ஆகவே, உலகின் மிக முக்கியமான உயிர்ப் பொருள்களின் தளமாக கினபாலு மலைப் பூங்கா போற்றப்படுகிறது.

1851இல் போர்னியோவில் காலனித்துவ ஆளுநர்களில் ஒருவராக இருந்த பிரித்தானியர் ஹியூ லோ என்பவர்தான் முதன் முதலில் கினபாலு மலையின் உச்சியை அடைந்தார் என்று சொல்லப்படுகிறது. அது தவறாகும். ஹியூ லோவின் மலையேற்றத்திற்கான சான்றுகள் தவறுதலாகப் பதிவு செய்யப்பட்டு இருந்ததால் அவரின் பெயர் வரலாற்றில் முதலிடம் பெறுகிறது.

ஆனால், ஜான் வொயிட்ஹெட் எனும் தாவரவியலாளர்தான், கினபாலு மலையின் உச்சியை அடைந்த முதல் மனிதர் ஆகும். அவர் 1888இல் அந்தச் சாதனையைச் செய்தார். அதற்கு முன், பல நூறு ஆண்டுகளுக்கு முன்னரே, பூர்வீகக் குடிமக்கள் மலை உச்சியை அடைந்து இருக்கலாம் என்பதற்கான சான்றுகளும் அண்மையில் கிடைத்துள்ளன. இருப்பினும், அந்தச் சான்றுகள் இன்னும் உறுதிப் படுத்தப்படவில்லை.

இப்போதைய காலங்களில் கினபாலு மலையை ஏறுவது என்பது எளிதாக இருக்கலாம். இரண்டே நாட்களில் ஏறி இறங்கிவிடலாம். ஆனால், 150 ஆண்டுகளுக்கு முன்னால், அந்த மலையில் ஏறுவது என்பது மிகவும் கடினமான செயலாக இருந்தது. 1851இல் லாபுவான் தீவின் பிரித்தானிய அரசு ஆளுநராக ஹியூ லோ என்பவர் இருந்தார். துடிப்புமிக்க மத்திய இளைஞர். அப்போது அவருக்கு வயது 27. மலை ஏறுவதில் மூன்று வாரங்கள் போராட்டங்கள் செய்தார். முயற்சி வெற்றி பெறவில்லை.

ஹியூ லோ என்பவர் மலாயாவில் பல வளர்ச்சி மாற்றங்களைச் செய்தவர். மலேசிய இந்தியர்களுக்கு நிறைய உதவிகளைச் செய்த நல்ல ஒரு மனிதர். ரோணா, அரோண்டா, ரஜூலா, ஜலகோபால் போன்ற கப்பல்கள் தமிழ்நாட்டில் இருந்து தமிழர்களை மலாயாவுக்கு கொண்டு வருவதற்கு முன்னரே, ஹியூ லோ தமிழர்களை மலாயாவில் கொண்டு வந்து சேர்த்தவர்.

மலாயாவில் ரப்பரை அறிமுகம் செய்த மாமனிதர் என்று மலேசியர்கள் இன்றுவரை புகழ்கின்றனர். எந்த ஒரு மலேசிய வரலாற்றுப் பாட நூலிலும் ஹியூ லோவின் பெயர் கண்டிப்பாக இடம் பெற்று இருக்கும். அந்த அளவிற்கு மலேசியாவில் புகழ் பெற்றவர். மலேசியர்களின் மனங்களின் ஆழமான வரலாற்றுச் சுவடுகளைப் பதித்துச் சென்ற பிரித்தானியர்களில் ஹியூ லோ முதலிடம் வகிக்கிறார்.

முதன் முதலில் கினபாலு மலையின் உச்சி அடைவதில் ஹியூ லோ பெரும் முயற்சிகளை எடுத்துக் கொண்டார். 42 பேர் அடங்கிய குழுவினருடன் அந்த மலையில் ஏறினார். ஏறுவதற்கு ஒன்பது நாட்கள் பிடித்தன. ஹியூ லோவுடன் ஜான் வொயிட்ஹெட் எனும் தாவரவியலாளரும் உடன் சென்றார். அங்கு அவர்கள் கண்ணைக் கவரும் அழகிய பறவைகளைக் கண்டார்கள்.

கினபாலு மலையின் ஆகக் கீழே கியாவ் எனும் ஒரு கிராமம் இருக்கிறது. அந்தக் கிராமத்தில் இருந்துதான் ஹியூ லோ குழுவினர் தங்களின் பயணத்தைத் தொடங்கினார்கள். இங்கேதான் மலேசியப் புகழ் கடமாயான் நீர்வீழ்ச்சியும் இருக்கிறது. அங்குள்ள கிராமவாசிகள் அக்குழுவினர்களுக்கு வழிகாட்டிகளாகவும் சுமை தூக்குபவர்களாகவும் உதவிகள் செய்தனர்.

கியாவ் கிராமத்திற்கு அருகாமையில் புண்டு தகான் எனும் கிராமம் இருந்தது. அந்தக் கிராமத்தில் இருந்தவர்கள்தான் பெரும்பாலான வழிகாட்டிகளையும் சுமை
தூக்குபவர்களையும் வழங்கினார்கள். புண்டு தகான் கிராமத்தில் குந்திங் லகாடான் எனும் இளைஞர் இருந்தார். அவர்தான் கினபாலு மலை ஏறிய முதல் பூர்வீக வழிகாட்டி ஆகும். பிரித்தானிய தாவரவியலாளர் லிலியன் கிப்ஸ் என்பவர்தான் கினபாலு மலை உச்சியை அடைந்த முதல் பெண்மணி ஆகும். 1910 பிப்ரவரி மாதம் அந்தச் சாதனையைச் செய்தார்.

கினபாலு மலையின் இயற்கை மகத்துவத்தை வெளி உலகத்திற்கு அறிமுகம் செய்த பெருமை லிலியன் கிப்ஸ் எனும் பெண்மணியையே சாரும். இவர் ஒரு தாவரவியலாளர். கினபாலு மலைச் சாரலில் கிடைத்த தாவரங்களைச் சேகரித்தார். அவற்றை லண்டனுக்கு அனுப்பி வைத்தார். இங்கிலாந்து தாவர அரசக் கழகம் அந்தத் தாவரங்களின் அரியத் தன்மைகளுக்கு அங்கீகாரம் வழங்கியது. 1964 ஆம் ஆண்டு கினபாலு மலை மலேசிய அரசாங்கத்தின் அரசிதழ்ப் பதிவைப் பெற்றது.

ஒவ்வோர் ஆண்டும் 200,000 பேர் கினபாலு மலையின் அடிவாரம் வரை செல்கின்றனர். அவர்களில் பத்து விழுக்காட்டினர் மட்டுமே மலையின் உச்சிகுச் சென்று ஏறி பெருமை கொள்கின்றனர்.




</doc>
<doc id="164364" url="https://ta.wikipedia.org/wiki?curid=164364" title="நேர்மாறு முக்கோணவியல் சார்புகளின் தொகையீடுகளின் பட்டியல்">
நேர்மாறு முக்கோணவியல் சார்புகளின் தொகையீடுகளின் பட்டியல்

நேர்மாறு முக்கோணவியல் சார்புகளின் தொகையீடுகளின் பட்டியல் ("List of integrals of inverse trigonometric functions") கீழே தரப்பட்டுள்ளது.



எடுத்துக்காட்டாக, நேர்மாறு சைன் சார்பின் குறியீடு:



</doc>
<doc id="164367" url="https://ta.wikipedia.org/wiki?curid=164367" title="சேலம் சி. விஜயராகாவாச்சாரியார்">
சேலம் சி. விஜயராகாவாச்சாரியார்

சேலம் சி. விஜயராகாவாச்சாரியார் ("C. Vijayaraghavachariar") என்றழைக்கப்படும் சக்கரவர்த்தி விஜயராகவாச்சாரியார் (18 ஜூன் 1852 - 19 ஏப்ரல் 1944) ஒரு ஒரு அரசு ஊழியர் மற்றும் சீர்திருத்தவாதியும் ஆவார். இந்திய அரசியல்வாதியும் வழக்கறிஞரும் ஆவார். 1875 இல் சென்னை மாநிலக் கல்லூரியின் ஆசிரியராகப் பணியாற்றியவர். 1882 ஆம் ஆண்டில் சேலம் மாநகர சபை உறுப்பினராக அரசியல் நுழைந்து, 1895 இல் சென்னை மாநிலக் கவுன்சில் உறுப்பினராகவும் 1913 இல் மத்திய சட்டமன்ற உறுப்பினராகவும் பதவி வகித்தவர் . 1882-ல் நடைபெற்ற சேலம் இனக்கலவரத்தில் குற்றவாளியாகக் கருதப்பட்டு 10 ஆண்டுகள் அந்தமான் தீவுகளுக்கு நாடுகடத்தப்பட்டு சிறைத்தண்டனை பெற்றார். இதனால் தனது நகரமன்றப் பதவியினையும் இழந்தார். சிறையிலிருந்தபடியே தான் குற்றமற்றவர் என வாதாடி விடுதலையானவர். இதனால் 'சேலத்து நாயகன்' எனவும் 'தென்னிந்தியாவின் சிங்கம்' எனவும் பாராட்டப்பட்டவர்.


</doc>
<doc id="164368" url="https://ta.wikipedia.org/wiki?curid=164368" title="குறுந்தொகை உரை">
குறுந்தொகை உரை

குறுந்தொகை உரை என்பது குறுந்தொகை நூலுக்கு 13ஆம் நூற்றாண்டில் தோன்றிய பழைய உரை. 
எட்டுத்தொகை நூல்களுக்குத் தோன்றிய உரைகள் இங்கு ஒப்புநோக்கத் தக்கவை. 
இந்த உரைநூல் கிடைக்கப்பெறவில்லை. 
எனினும் நச்சினார்க்கினியர் எந்தெந்த நூல்களுக்கு உரை செய்தார் என்று பட்டியலிட்டுக் காட்டும் வெண்பாவில் இந்த நூலிலுள்ள 20 பாடல்களுக்கு இவர் உரை செய்தார் என்னும் குறிப்பு வருவதால் இந்த உரைதூல் இருந்தது என்பதும், இந்த உரை நச்சினார்க்கினியரால் செய்யப்பட்டது என்பதும் தெரியவருகிறது.


</doc>
<doc id="164371" url="https://ta.wikipedia.org/wiki?curid=164371" title="ஜி. சுப்பிரமணிய ஐயர்">
ஜி. சுப்பிரமணிய ஐயர்

ஜி. சுப்பிரமணிய ஐயர் என அறியப்பட்ட கணபதி தீட்சிதர் சுப்பிரமணிய ஐயர் ("Ganapathy Dikshitar Subramania Iyer", சனவரி 19, 1855 - ஏப்ரல் 18, 1916) இந்தியாவின் முன்னணி இதழியலாளர்களில் ஒருவர்; செப்டம்பர் 20, 1878 இல் தி இந்து என்ற செய்தி இதழை நிறுவி 1898 வரை அதன் உரிமையாளர், மேலாண்மை இயக்குநர் மற்றும் பதிப்பாளராகவும் இருந்தவர். சுதேசமித்திரன் என்ற தமிழ் வார இதழை மார்ச்சு, 1882 இல் தொடங்கியவர். சமூக சிந்தனையாளர் மற்றும் விடுதலைப் போராட்ட வீரரும் ஆவார்.

சுப்பிரமணிய ஐயர் 1885 ஆம் ஆண்டில் பம்பாயில் இடம்பெற்ற இந்திய காங்கிரசின் முதலாவது மாநாட்டில் அம்மாநாட்டின் முதலாவது தீர்மானமாக இந்தியாவில் ஆங்கிலேயரின் ஆட்சியைப் பற்றி விசாரணை நடத்துவது சம்பந்தமாகக் கொண்டு வந்தார்.

 


</doc>
<doc id="164378" url="https://ta.wikipedia.org/wiki?curid=164378" title="பழஞ்சூர்">
பழஞ்சூர்

பழஞ்சூர் என்பது தமிழ்நாடு, தஞ்சாவூர் மாவட்டம், பட்டுக்கோட்டை வட்டத்தில் உள்ள ஊர். பட்டுக்கோட்டையின் கிழக்கு பகுதியில் 7 கிலோ மீட்டர் தொலைவில் உள்ளது. அதிராம்பட்டினம் கடற்கரை 5 கி.மீ தொலைவில் உள்ளது. 3 பள்ளிகூடங்கள் உள்ளன. அதில் 2 தொடக்க பள்ளிகள், 1 நடுநிலை பள்ளி ஆகும். முக்கிய தொழில் விவசாயம். காவிரி ஆற்றீன் கடைமடை பாசன பகுதி ஆகும். 2001 மக்கள் தொகை கணக்கெடுப்பின்படி படி, 954 ஆண்கள் மற்றும் 1064 பெண்கள் 2018 மொத்தம் மக்கள். பாலின விகிதம் 1115 ஆகும். எழுத்தறிவு விகிதம் 72,74 இருந்தது.

பழஞ்சூரின் மையப்பகுதியில் உள்ள முத்துமாரியம்மன், செல்வவினாயகர் ஆலயங்களின் திருவிழா இவ்வூர் வாசிகளால் வைகாசித் திருவிழா என்று அழைக்கப்படுகிரது. 9 நாட்கள் நடைபெரும் இதுவே இவ்வூரின் பெரிய விழா ஆகும். 6 கரை காரர்களால் 6 மண்டகபடிகளும், 1 மண்டகபடியும், காவடி திருவிழாவும் நடைபெறும்.

இப்பகுதியின் விவசாயத்தில் நெல்லுக்கே முதலிடம். புதுகுளம், முக்குளம், ஐயன் குளம், பது ஆறு இவைகளே பாசனத்தின் ஊற்றாகும். தென்னையும் இங்கு பயிரிடப்படுகிறது.


</doc>
<doc id="164379" url="https://ta.wikipedia.org/wiki?curid=164379" title="ஐ. எஸ். முருகேஸ்">
ஐ. எஸ். முருகேஸ்

ஐ எஸ் முருகேஸ் அல்லது மீசை முருகேஸ் என அறியப்படும் இவர் ஒரு பின்னணி இசைக் கலைஞர், மற்றும் நடிகரும் ஆவார். இவர் பல தமிழ் திரைப்பட இசையமைப்பாளர்களுடன் இணைந்து இசை அமைத்துள்ளார்.

இவர் தேங்காய் ஓடு முதலிய எளிமையான பொருட்களின் உதவியால் வினோதமான ஒலிகளை எழுப்பி இசையமைத்து சாதனை புரிந்துள்ளார்.

உயிரே உனக்காக போன்ற பல தமிழ்த் திரைப்படங்களில் நடித்துள்ளார். தொலைக்காட்சி நிகழ்ச்சிகளில் பங்கு கொண்ட இவர் கலைமாமணி விருது பெற்றவர்.



</doc>
<doc id="164380" url="https://ta.wikipedia.org/wiki?curid=164380" title="பிளவுறுமை">
பிளவுறுமை

அணுக்கருப் பொறியியலில், ஓர் பிளவுறு ("Fissile") பொருளானது அணுக்கரு பிளவிற்கான தொடர்வினையை பேணத்தக்கதாகும் . வரையறையின்படி, பிளவுறு பொருட்கள் அணுப்பிளவு தொடர்வினையை நொதுமிகளின் எந்தவொரு வெப்பநிலையிலும் பேண இயலும். பெரும்பான்மை நொதுமி ஆற்றல் விரைவற்ற நொதுமிகளாலோ (எ.கா. ஓர் வெப்ப அமைப்பு) அல்லது 1 MeV (100 TJ/kg)க்கும் கூடுதலான ஆற்றலுடைய விரைவு நொதுமிகளாலோ இருக்கலாம். பிளவுறு பொருட்களை நியூத்திரன் மட்டுப்படுத்தியுடன் வெப்ப நியூத்திரன் அணு உலைகளிலும்; வேக-நியூத்திரன் அணு உலைகளில் மட்டுப்படுத்தியின்றியும்; அணுக்கரு ஆயுதங்களிலும் எரிபொருளாகப் பயன்படுத்தலாம்.

பொதுவாக, அணு எண் 89இலிருந்து 103 வரை அக்டினியம் துவங்கி லாரென்சியம் வரையுள்ள அக்டினைடுகளின் ஒற்றைப்படை எண்ணில் நியூத்திரன்களைக் கொண்ட ஓரிடத்தான்கள் பிளவுறுமை கொண்டவைகளாக உள்ளன. பெரும்பாலான அணு எரிபொருள்கள் ஒற்றைப்படை திணிவெண்ணையும் ("A" = புரோட்டான்கள் மற்றும் நியூத்திரன்களின் மொத்த எண்ணிக்கை), இரட்டைப்படை அணு எண்ணையும் ("Z" = புரோட்டான்களின் எண்ணிக்கை) கொண்டுள்ளன. இதன்மூலம் ஒற்றைப்படை நியூத்திரன்கள் தேவை எனப் புலனாகிறது. ஒற்றைப்படை நியூத்திரன்களைக் கொண்ட ஓரிடத்தான்கள் ஓர் கூடுதல் நியூத்திரனை உட்கொள்வதன் மூலம் சோடியாவதால் கூடுதலாக 1 to 2 MeV ஆற்றலைப் பெறுகிறது. இந்த ஆற்றல் விரைவற்ற நியூத்திரன்களால் அணுப்பிளவு வினைக்கான கூடுதல் ஆற்றலைத் தர போதுமானதாக உள்ளது. இந்தத் தன்மை "பிளைவுறத்தக்க" ஓரிடத்தான்கள் பிளைவுறு பொருட்களாக மாற முக்கியமானதாகும். 

மிகப் பொதுவாக, இரட்டைப்படை புரோட்டான்களையும் இரட்டைப்பட நியூத்திரன்களையும் கொண்ட தனிமங்கள், அணு எண்ணுக்கும் திணிவெண்ணிற்கும் இடையேயான வரைபடத்தில் மிக அறியப்பட்ட வளைவிற்கு அண்மையில் உள்ளவை, நிலைத்தன்மையுடன் அணு பிளவு வினையாற்ற வாய்ப்புக் குறைந்தவையாகும். இவை நியூத்திரனை "கண்டுகொள்ளாது" தனது வழியில் செல்ல விட்டு விடும் அல்லது நியூத்திரனைக் உட்கவர்ந்தாலும் போதுமான ஆற்றல் பெறாது அணுக்கருனியை பிளவுபடுத்தாது. இந்த "இரட்டை-இரட்டை" ஓரிடத்தான்கள் தன்னிச்சையான அணுப்பிளவிற்கு ஆட்பட குறைந்த வாய்ப்பு கொண்டவையாக இருப்பதுடன் அல்ஃபா அல்லது பீட்டா சிதைவுகளுக்கு நீண்ட அரைவாழ்வுக் காலம் கொண்டுள்ளன. இவற்றிற்கான எடுத்துக்காட்டுகளாக யுரேனியம்-238 மற்றும் தோரியம்-232 ஆகியவை உள்ளன. அதேநேரம், ஒற்றைப்படை நியூத்திரன்களும் புரோட்டான்களும் உள்ள ஓரிடத்தான்கள் (ஒற்றை "Z", ஒற்றை "N") குறைந்த வாழ்வுள்ளவை; ஏனெனில் இவை மிக எளிதாக பீட்டா சிதைவினால் இரட்டை நியூத்திரன்களும் இரட்டை புரோட்டான்களும் உள்ள ஓரிடத்தானாக (இரட்டை "Z", இரட்டை "N") மாறி நிலைத்தன்மை பெறுகின்றன. இந்த குறைந்த அரைவாழ்வினால் இத்தகைய ஓரிடத்தான்களின் எண்ணிக்கை குறைவாக இருப்பதுடன் அவை மிகுந்த கதிரியக்கம் கொண்டவையாகவும் உள்ளன. 


</doc>
<doc id="164391" url="https://ta.wikipedia.org/wiki?curid=164391" title="சாஃபோ">
சாஃபோ

சாஃபோ ("Sappho") ஒரு பண்டைய கிரேக்கப் பெண் தன்னுணர்வுக் கவிஞர் ஆவார். லெஸ்போஸ் தீவில் பிறந்த இவரை பின் வந்த கிரேக்கர்கள் ஒன்பது தன்னுணர்வுக் கவிஞர்களுள் ஒருவராகக் கொள்வர். வரலாற்றிலும், கவிதையிலும் இவரை லெஸ்போஸ் தீவின் மிட்டிலீனி (Mytilene) என்னும் நகரத்துடன் தொடர்புபடுத்துவது உண்டு. இவர் பிறந்த இடமாக அதே தீவிலிருந்த இன்னொரு நகரான எர்சோஸ் என்னும் நகரையும் சொல்வது உண்டு. இவர் கிமு 630 க்கும் கிமு 612 க்கும் இடையில் பிறந்து கிமு 570 அளவில் இறந்ததாகச் சொல்லப்படுகிறது. இவரின் பெற்றோர்கள் ஸ்காமாண்டிரோனிமஸ், கிலெயிஸ் ஆவார்கள். இவருக்கு ஒரு மகள் இருந்ததாகவும் அவளை தனது தாயின் நினைவாக கிளெயிஸ் என்று அழைத்ததாகவும் குறிப்புகள் காணப்படுகின்றன. இவர் எழுதி பண்டைக் காலத்தவர் படித்துச் சுவைத்ததாகச் சொல்லப்படும் பெரும்பாலான கவிதைகள் இன்று கிடைத்தில எனினும் தப்பியிருக்கும் பகுதிகள் மூலம் அவரது புகழ் நிலைத்துள்ளது.

சாஃபோ கிருத்துவுக்கு ஆறு நூற்றாண்டுகளுக்கு முன் வாழ்ந்தவர். கிரேக்கச்செம்மொழி இலக்கியத்தை அறிந்தோர் யாரும் இவரை அறியாமல் இருக்க முடியாது. இவர் உலகத்தின் அபூர்வம் என்றும் அதிசயம் என்றும் புகழாரம் சூட்டப்பட்டவர்.இவர் பண்டைய கிரேக்க நாட்டின் மிகப் பெரிய தீவுகளில் ஒன்றான லெஸ்பாஸ் என்ற திவில் ஒரு செல்வக்குடும்பத்தில் பிறந்தவர். இவரது குடும்பம் அரசியல் காரணங்களால் நாடுகடத்தப்பட்டு சிராக்கூஸ் என்ற நகரில் இருந்தது. சாஃபோவின் சிலை சிராக்குஸ் நகர மண்டபத்தில் இருந்ததற்கான குறிப்பை சரித்திர வல்லுநர் சிசரோ என்பார் வழங்கியுள்ளார். சிராக்குஸ் நாட்டிலும் இவரின் பேரழகும் பேரறிவும் அனைவரையும் கவர்ந்தன. இந்நகர மக்கள் இவர் நினைவாக கோவில் ஒன்று கட்டி இவருக்கு பெருமை சேர்த்தனர். கீழே குறிப்பில் கண்ட செம்மொழி இலக்கிய சுருங்கிய துணைவனில் கண்டுள்ளபடி சாஃபோ செர்சைலஸ் என்பாரை மணந்து கொண்டு கிலயிஸ் என்ற பெயருடைய மகளைப் பெற்று வளர்த்தார்."

சாஃபோவுக்கு அல்கேயஸ் என்ற பெயருடைய ஆண் கவிஞர் காதலராக இருந்திருக்கிறார். அல்கேயஸ் சாஃபோவை ‘கரு நீலமுடியுடைய தூய்மையான தேன் போன்று புன்முறுவல் பூக்கும் அழகி’ என்று வருணிப்பதற்கான குறிப்பொன்று காணப்படுகிறது. சாஃபோவும் அல்கேயசும் ஒன்றாக உள்ள ஓவியங்கள் 
இன்றும் கலைக்கூடங்களில் காணப்படுகின்றன. (வலது)

சாஃபோவுக்கு இளம்பெண் காப்பக பொறுப்பாளராக இருக்கும் வாய்ப்பு கொடுக்கப்பட்டது. இளம்பெண்களுக்கு பலவகையான திறன்களையும் அறிவுக்கூறுகளையும் வழங்குவதே இவரின் பணியாக இருந்திட்ட போதிலும், இவர் அவர்கள் ஒருசிலரின் அழகைக்கண்டு மயங்கியவராகவும் அவரழகை அனுபவிக்கும் வேட்கை மிக்கவராகவும் இருந்திருக்கிறார் என்பதை அவரின் கவிதைகள் மூலமாகவும் அவரின் பண்புகளை விளக்கும் கலைக்கூடங்களில் இன்றும் காணப்படும் ஓவியங்கள் மூலமாகவும் நாம் அறிந்து கொள்ள முடிகிறது. 

கிரேக்க நாட்டில் கிமு ஆறாம் நூற்றாண்டு போன்ற பண்டைய நாட்களில் இத்தகு ஓரினச் சேர்க்கைப் பழக்கம் உடையவரை பிற்காலங்களில் கிபி 19, 20 மற்றும் 21 ம் நூற்றாண்டுகளில் வெறுத்து ஒதுக்கப் படுவது போன்று எந்த காழ்ப்பு உணர்ச்சியும் அவர்பால் காட்டப்படவில்லை. லெஸ்பியன் (Lesbian), ஓரினச்சேர்க்கையுள்ள பெண், லெஸ்பியனிசம் (Lesbianism) பெண்களில் ஓரினச்சேர்க்கை என்ற சொற்கள் கிபி 19ம் நூற்றாண்டு முதற்கொண்டே வழக்கத்தில் உள்ளன. மேற்கண்ட இரண்டு சொற்களுக்கும் இவர் காரணமானவர் என்று கருதப்படுகிறார். இதோடுமட்டுமல்லாமல் இவர் பெயர் தழுவிய சாஃபிக் (Sapphic), சாஃபிசம் (Sappism) என்ற சொற்களும் இவரது பெயரிலிருந்து பிறந்த பெண்களின் ஓரினச் சேர்க்கையைக் குறிக்கின்ற சொற்களாக இருக்கின்றன.

கிரேக்க நாட்டு தத்துவமேதை சாக்ரடீஸ் ஓரினச் சேர்க்கை கொண்ட ஆண் விரும்பி. இவரின் ஆண் காதலர்கள் அல்சிபையாடிஸ், சார்மௌஇடிஸ், பேட்ரஸ் ஆகிய மூவருமாவர். இதைபோன்றே சாஃபோவும் ஓரினச்சேர்க்கை கொண்ட பெண் விரும்பி. இவரின் பெண்காதலர்கள் கிரின்னா, அத்திஸ், அன்க்டோரியா ஆகிய மூவருமாவர். சாக்ரடிஸ் ஒர் ஆண்விரும்பி (Gay) என்றால் சாஃபோ ஒரு பெண்விரும்பி (Lesbian) என்பது வெளிப்படையாகின்றது. காதற்கலையை (Art of love) இருவரும் ஓரினச்சேர்க்கை (Homosexuality) மூலமே கண்டிருக்கிறார்கள் என்பதும் புலனாகின்றது. 

சாஃபோவுக்கு பெண்களிடம் ஈடுபாடு அதிகமாக இருந்ததற்கான குறிப்புகள் இவர் கவிதைகளில் காணப்படுகின்றன. இவரின் தனிப்பற்றுக்குப் பாத்திரமான அத்தீஸ், அனக்டோரியா ஆகியோர் பெயரையே தலைப்பாகக் கொண்ட கவிதைகள் இவரது காதலின் செறிவை உணர்த்துகின்றன. சாஃபோவின் கவிதைகள் தன் ஊணர்ச்சிப் பாக்கள் (Lyrics) என்ற வகையைச் சேர்ந்தன. இவை லயர்(Lyre) என்ற இசைக் கருவியின் இசையுடன் இணைத்து அக்காலத்தில் பாடப்பட்டன. சாஃபோ ஒன்பது ஒன்பது முது பெரும் கிரேக்க மொழிக் கவிஞருள் ஒருவராகக் கருதப்படுகிறார். 

ஸ்ட்ராபோ என்பவர் கூற்றுப்படி சாஃபோ, மிட்டிலீனியைச் சேர்ந்த அல்சீயஸ் (பிறப்பு கிமு 620), பித்தாக்கஸ் (கிமு 645 - 570) என்பவர்களது சமகாலத்தவர் ஆவார். அத்தீனியஸ் என்பவரோ சாஃபோ லிடியாவைச் சேர்ந்த அல்யாத்தெஸ் (Alyattes - கிமு 610 - 560) வாழ்ந்த காலத்தில் வாழ்ந்தவர் என்கிறார்.

சாஃபோவின் வாழ்க்கையைப் பற்றி அறிந்து கொள்வதற்கான ஒரே சமகாலத்து மூலம் அவரது கவிதைகள் மட்டுமே. ஆனாலும் அறிஞர்கள் அவற்றிலிருந்து வரலாற்றுத் தகவல்களைப் பெறமுடியும் என்று நம்பவில்லை. இவர் பற்றிய பெருமளவிலான வாழ்க்கைக் குறிப்புக்களைப் பெற உதவும் பிற்காலத்து மூலங்கள் குறித்தும் சந்தேகங்கள் உள்ளன.

சாஃபோ எழுதிய கவிதைகளில் இருநூரு கவிதைகள் இது வரை கண்டறியப்ப்ட்டுள்ளன. அதில் பதினாறாவது துணுக்கும் நாற்பத்தி நான்காவது துணுக்கும் கோமர் காப்பியங்களை ஒட்டி எழுதப்பட்டவை. அதனால் சாஃபோ கோமர் காப்பியங்களை அதிகம் அறிந்தவராக அறியப்படுகிறார்.

Oxford Concise Companion to Classical Literature, M.C. Howatson and Ian Chilvers, Oxford University Press, 1993 


</doc>
<doc id="164395" url="https://ta.wikipedia.org/wiki?curid=164395" title="பெரியாழ்வார் பாடிய பிள்ளைத்தமிழ்">
பெரியாழ்வார் பாடிய பிள்ளைத்தமிழ்

பெரியாழ்வார், ஆழ்வார்கள்களில் ஒருவர். கி.பி. 6 நூற்றாண்டின் பிற்பகுதியில் வாழ்ந்தவர். வைணவர். இவரது பாடல்கள் நாலாயிர திவ்வியப் பிரபந்தம் நூலில் முதல் 5 திருமொழிகளாக அமைந்துள்ளன. அவற்றில் 474 பாடல்கள் உள்ளன. இவற்றில் இவர் கண்ணனைப் பிள்ளையாகப் பாவித்துப் பாடிய பாடல்களும் உள்ளன. பாட்டியல் இலக்கண நூல்கள் பிள்ளைத்தமிழ் என்னும் இலக்கண நெறியை வகுப்பதற்கு முன்னர் தோன்றிய பிள்ளைத்தமிழ்ப் பாடல்கள் இவை. தொல்காப்பியம் கடவுளைக் குழந்தையாகப் பாவித்துப் பாடும் பகுதியைப் பாடாண் திணையின் பகுதியாகக் குறிப்பிடுகிறது. 

பெரியாழ்வார் கண்ணனைக் குழந்தையாகப் பாவித்துப் பாடிய பாடல்களின் வரிசை (+1 எனக் குறிப்பிடப்பட்டுள்ள பாடல் பாடலைப் பாடுபவர் இன்ன பயன் பெறுவார் எனக் கூறுகிறது):


இது மேலும் தொடர்கிறது. கண்ணனைப்பற்றி அயலகத்தார் யசோதையிடம் முறையிடல், கண்ணனுக்கு முலைப்பால் தராதே எனல், முதலானவை இதன் தொடர்ச்சி.


</doc>
<doc id="164401" url="https://ta.wikipedia.org/wiki?curid=164401" title="நேர்மாறு அதிபரவளைவுச் சார்புகளின் தொகையீடுகளின் பட்டியல்">
நேர்மாறு அதிபரவளைவுச் சார்புகளின் தொகையீடுகளின் பட்டியல்

நேர்மாறு அதிபரவளைவு சார்புகளின் தொகையீடுகளின் பட்டியல் ("List of integrals of inverse hyperbolic functions") கீழே தரப்பட்டுள்ளது.



</doc>
<doc id="164403" url="https://ta.wikipedia.org/wiki?curid=164403" title="அதிபரவளைவுச் சார்புகளின் தொகையீடுகளின் பட்டியல்">
அதிபரவளைவுச் சார்புகளின் தொகையீடுகளின் பட்டியல்

அதிபரவளைவுச் சார்புகளின் தொகையீடுகளின் பட்டியல் ("List of integrals of hyperbolic functions") கீழே தரப்பட்டுள்ளது.



</doc>
<doc id="164407" url="https://ta.wikipedia.org/wiki?curid=164407" title="விகிதமுறு சார்புகளின் தொகையீடுகளின் பட்டியல்">
விகிதமுறு சார்புகளின் தொகையீடுகளின் பட்டியல்

விகிதமுறு சார்புகளின் தொகையீடுகளின் பட்டியல் (List of integrals of rational functions) கீழே தரப்பட்டுள்ளது.


<br>

எந்தவொரு விகிதமுறு சார்பையும் பகுதி பின்னங்களாகப் பிரித்துத் தொகையிடமுடியும். தரப்பட்ட விகிதமுறு சார்பை பின்வரும் வடிவங்களுக்கு மாற்றித் தொகையிடலாம்.

<br>
<br>
<br>

formula_21 எனில்,
<br>
<br>
<br>
<br>
<br>
<br>


</doc>
<doc id="164410" url="https://ta.wikipedia.org/wiki?curid=164410" title="பான் அமெரிக்க நெடுஞ்சாலை">
பான் அமெரிக்க நெடுஞ்சாலை

அமெரிக்காக்களுக்கிடை நெடுஞ்சாலை அல்லது பான் அமெரிக்க நெடுஞ்சாலை ("Pan American Highway", போர்த்துகேயம்: "Rodovia / Auto-estrada Pan-americana", எசுப்பானியம்: "Autopista / Carretera / Ruta Panamericana") வட தென் அமெரிக்காக்களுக்கிடையே அமைக்கப்பட்டுள்ள ஒரு சாலைகள் வலையமைப்பாகும் இதனது மொத்த நீளம் 47.958 கிலோ மீட்டர்கள் (29,800 மைல்) ஆகும். பனாமா கொலம்பியா நாடுகளின் எல்லையில் "தாரியன் இடைவெளி" எனப்படும் மழைக்காடுகள் நிறைந்த 159 கிலோமீட்டர்கள் (99 மைல்) தொலைவைத் தவிர, இந்த நெடுஞ்சாலை அமைப்பு இரு அமெரிக்காக்களின் முதன்மை நாடுகளை இணைக்கிறது.

கின்னஸ் உலக சாதனைகளில், பான் அமெரிக்கன் நெடுஞ்சாலை உலகின் மிக நீளமான "வாகனம் செல்லும் சாலை"யாகக் குறிக்கப்பட்டுள்ளது. எனினும், தாரியன் இடைவெளி இருப்பதனால் இதனை வழக்கமான மோட்டார் வாகனத்தில் தென் அமெரிக்கா மற்றும் மத்திய அமெரிக்கா இடையே கடக்க முடியாது.

வடக்கு பான் அமெரிக்க நெடுஞ்சாலை 9 நாடுகள் வழியாக பயணம்:

தெற்கு பான் அமெரிக்க நெடுஞ்சாலை 9 நாடுகள் வழியாக பயணம்:



</doc>
<doc id="164429" url="https://ta.wikipedia.org/wiki?curid=164429" title="பத்மினி சிதம்பரநாதன்">
பத்மினி சிதம்பரநாதன்

பத்மினி சிதம்பரநாதன் ("Pathmini Sithamparanathan") ஓர் இலங்கைத் தமிழ் அரசியல்வாதியும் முன்னாள் நாடாளுமன்ற உறுப்பினரும் ஆவார்.

2004 தேர்தலில், தமிழ் தேசியக் கூட்டமைப்பின் வேட்பாளராக யாழ்ப்பாண மாவட்டத்தில் போட்டியிட்டு வெற்றி பெற்றார். 2010 ஆம் ஆண்டு வரை நாடாளுமன்ற உறுப்பினராக இருந்தார். 2010 ஆம் ஆண்டு தேர்தலில் இவர் தமிழ்த் தேசியக் கூட்டமைப்பின் வேட்பாளராகத் தேர்ந்தெடுக்கபடாததை அடுத்து பின்னர் உருவான தமிழ்த் தேசிய மக்கள் முன்னணியில் இணைந்து யாழ்ப்பாணத் தொகுதிக்கான வேட்பாளராகத் தேர்ந்தெடுக்கப்பட்டார். ஆனாலும் இக்கட்சி எந்தத் தொகுதியிலும் வெற்றிபெறவில்லை.


</doc>
<doc id="164430" url="https://ta.wikipedia.org/wiki?curid=164430" title="சுப்புலட்சுமி ஜெகதீசன்">
சுப்புலட்சுமி ஜெகதீசன்

சுப்புலட்சுமி ஜெகதீசன் ("Subbulakshmi Jagadeesan", பிறப்பு: 24 சூன் 1947) ஓர் இந்திய அரசியல்வாதியும், 14 வது நாடாளுமன்ற உறுப்பினரும் ஆவார். இவர் திராவிட முன்னேற்றக் கழகத்தின் சார்பில், 2004 ஆம் ஆண்டு நடைபெற்ற தேர்தலில் திருச்செங்கோடு தொகுதியில் போட்டியிட்டு வெற்றிப்பெற்றார்.

இவர் முன்னாள் மத்திய சமூக நீதி துறை அமைச்சர் ஆவார்.


</doc>
<doc id="164431" url="https://ta.wikipedia.org/wiki?curid=164431" title="சுபா (எழுத்தாளர்கள்)">
சுபா (எழுத்தாளர்கள்)

சுபா என்பது தமிழ் எழுத்தாளர்கள் டி.சுரேஷ் மற்றும் ஏ.என். பாலகிருஷ்ணன் ஆகிய இருவரும் சேர்ந்து எழுதும் புனை பெயராகும். இவர்கள் இருவரும் தமிழ் துப்பறியும் புதினங்கள், திரைக்கதை, சிறுகதைகள் போன்றவற்றை எழுதி வருகின்றனர்.

இவ்விரு நண்பர்களும் கல்லூரியில் படிக்கும் காலத்திலிருந்து கதைகளை சேர்ந்து எழுதியுள்ளனர், மேலும் 1979-லிருந்து அவற்றை வெளியிட்டு வருகின்றனர். இவர்களிருவரும் குறைந்தபட்சம் 450 குறு நாவல்களையும், 400 சிறு கதைகளையும், திரைப்படங்கள் மற்றும் தொலைகாட்சி தொடர்களுக்கு திரைக்கதைகளையும் எழுதியுள்ளனர். கனா கண்டேன், அயன் ஆகிய திரைப்படங்கள் சுபாவின் நாவல்களை தழுவி அமைந்துள்ளவை, மேலும் இவற்றின் திரைக்கதை சுபா மற்றும் கே. வி. ஆனந்த் ஆகியோரால் எழுதப்பட்டது. கோ திரைப்படத்தின் திரைக்கதையும் சுபா மற்றும் கே. வி. ஆனந்த் ஆகியோரால் எழுதப்பட்டது. தமிழ் மற்றும் தெலுங்கில் வெளிவந்த "180" திரைப்படத்தின் திரைக்கதை சுபா மற்றும் ஜெயேந்திரா ஆகியோரால் எழுதப்பட்டது.

இவர்களின் பெரும்பாலான புதினங்களில் ஈகிள் ஐ டிடக்டிவ் ஏஜென்சியின் நரேந்திரன், வைஜயந்தி ஆகிய கதாபாத்திரங்கள் முதன்மைப்படுத்தப்பட்டிருக்கும், மேலும் ஜான் சுந்தர், செல்வா, முருகேசன் ஆகியவையும் இவர்கள் உருவாக்கிய முக்கிய கதாபாத்திரங்கள் ஆவர்..


</doc>
<doc id="164432" url="https://ta.wikipedia.org/wiki?curid=164432" title="அடுக்குக்குறிச் சார்புகளின் தொகையீடுகளின் பட்டியல்">
அடுக்குக்குறிச் சார்புகளின் தொகையீடுகளின் பட்டியல்

அடுக்குக்குறிச் சார்புகளின் தொகையீடுகளின் பட்டியல் ("List of integrals of exponential functions") கீழே தரப்பட்டுள்ளது.



</doc>
<doc id="164433" url="https://ta.wikipedia.org/wiki?curid=164433" title="மடக்கைச் சார்புகளின் தொகையீடுகளின் பட்டியல்">
மடக்கைச் சார்புகளின் தொகையீடுகளின் பட்டியல்

மடக்கைச் சார்புகளின் தொகையீடுகளின் பட்டியல் ("List of integrals of logarithmic functions") கீழே தரப்பட்டுள்ளது.

இக்கட்டுரை முழுவதும் "x" >0 எனக் கொள்ளப்படுகிறது.

formula_24 தடவைகள் தொடர்ந்த தொகையிடலுக்கு, 

பொதுமைப்படுத்த,



</doc>
<doc id="164434" url="https://ta.wikipedia.org/wiki?curid=164434" title="கிறித்தவ பிள்ளைத்தமிழ் இலக்கியங்கள்">
கிறித்தவ பிள்ளைத்தமிழ் இலக்கியங்கள்

கிறித்தவ பிள்ளைத்தமிழ் இலக்கியங்கள் என்பது கிறித்தவர்கள் வழிபடுகின்ற இறைமன் இயேசு கிறித்துவையோ அவரது அன்னை மரியாவையோ பிற கிறித்தவப் புனிதர்கள் மற்றும் கிறித்தவ சான்றோரையோ குழந்தையாக உருவகித்துப் பாடுகின்ற தமிழ்ச் சிற்றிலக்கிய வகையைக் குறிக்கும். 
கிறித்தவப் பிள்ளைத்தமிழ் இலக்கியங்கள் வீரமாமுனிவர் காலத்திலிருந்தே தொகுக்கப்பட்டுள்ளன. அவற்றுள் சில கீழே குறிக்கப்படுகின்றன.




"தேவமாதா பிள்ளைத்தமிழ்" என்ற நூல் வீரமாமுனிவர் (1680-1946) பாடியதாக முனைவர் வி.மி. ஞானப்பிரகாசம் பாரிசிலுள்ள தேசிய நூலகத்தில் கண்டுபிடித்துள்ளார். இந்நூலைத் தஞ்சைத் தமிழ்ப் பல்கலைக்கழகம் 2008ஆம் ஆண்டு வெளியிட்டுள்ளது. "வீரமாமுனிவரின் நிருபங்கள்" என்ற பெயரில் இந்நூல் அமைந்துள்ளது. இந்நூலின் பின்பகுதியில் "தேவமாதா பிள்ளைத்தமிழ்" இடம் பெறுகிறது.

அம்மானை, அந்தாதி, கலம்பகம், பதிகம், மாலை, வெண்கலிப்பா, வண்ணம் ஆகிய சிற்றிலக்கியங்களைப் படைத்த வீரமாமுனிவர் "தேவமாதா பிள்ளைத்தமிழ்" பாடியுள்ளமை அவரது பெருமைக்கு மேலும் பெருமை சேர்க்கிறது. 

"தேவமாதா பிள்ளைத்தமிழ்" காப்புப் பருவத்திற்கு முன் "கடனரி அகவல்" என்ற முன்னுரைப் பகுதியைப் பெற்றுள்ளது. இப்பகுதியில் பெண்பாற் பிள்ளைத்தமிழுக்குரிய பத்துப் பருவங்களும், ஆண்பாற் பிள்ளைத்தமிழுக்குரிய பத்துப் பருவங்களும் இடம்பெற்றுள்ளன. பிற பெண்பாற் பிள்ளைத்தமிழ் நூல்களில் "நீராடல்" என்று அழைக்கப் பெறும் பருவம் தேவமாதா பிள்ளைத்தமிழில் "அபிஷேகம்" என்று அமைந்துள்ளது. 

முத்தப்பருவத்தில் ஒரு மாற்றமாக, அன்னை மரியாவின் அடியார்கள் மரியா என்னும் குழந்தையின் திருவடியை முத்தம் செய்ய இசைவு தருமாறு வேண்டுவதாகப் பாடப்பட்டுள்ளது:
"முளரிப் பதத்தில் அருள்கனிந்த முத்தம் தருக" <br> "அரிய திருத்தாளின் முத்தம் தருக" <br> "மொழியும் கருணைத் திருத்தாளின் முத்தம் தருக" <br>"பன்னு முத்தம் பரிவு முத்தம் பாத முத்தம் தருகவே"
என்பவற்றைச் சான்றாகக் காட்டலாம்.

உலக முடிவில் இறைமகன் எல்லா மக்களுக்கும் தீர்ப்பு வழங்கும் ("நடுத்தீர்வை") நீதித்தலைவராக வருவார் என்பது கிறித்தவ நம்பிக்கை. அப்போது மண்ணுலகிலும் கதிரவன் மற்றும் நிலவிலும் நடுக்கம் ஏற்படும் என்பது விவிலிய உருவகம். "அம்புலியே, நீயும் நடுக்கமுறுவாய். எனவே மரியன்னையின் திருத்தாள்களிலே சரணடைந்து விடு" என்னும் பொருள்பட, கீழ்வருமாறு பாடுகிறார்:
"நன்னடுத் தீர்வையில் உனைப் பீடொடுங்கச் செய்ய நாயகன்தாய் பரிவுசேர்<br>அற்புதக் கன்னியிவள் பதத்தினில்நீ பணிந்து அம்புலியாட வரவே<br>அன்புடைய ஞானக் குழந்தை மரியாயி சரணம் புலியாட வரவே"

வீரமாமுனிவர் இயற்றியதாகக் கருதப்படுகின்ற இந்த "தேவமாதா பிள்ளைத்தமிழ்" இலக்கியமே தமிழில் எழுந்த முதல் கிறித்தவப் பிள்ளைத்தமிழ் என்று தெரிகிறது.


வான வீதியில் தவழும் அம்புலிக்குப் பல குறைகள் உண்டு. அவற்றைச் சுட்டிக்காட்டி, அதே நேரத்தில் இயேசு பெருமானின் சிறப்பையும் எடுத்துக்கூறி அம்புலியை விளையாட அழைக்கிறார் கவிஞர்:
"...உலகருனைத் தூற்றுபழி <br>இனிக் கழிய வேண்டுவாயேல் <br>இத்தலம் போற்றலம் பிறிதில்லை ஆதலால் <br>இசைந்தஇப் பெத்தலையினில் <br>அடுபவம் தீர்த்திடும் அத்தன்முனம் பணிவுடன்<br> அம்புலீ ஆடவாவே <br>அண்டர் நாயகன் தொண்டர் தாயகன் இவனுடன் <br>அம்புலீ ஆடவாவே" 


பிள்ளைத்தமிழில் வரும் ஒரு பாடலில் அவர் திங்கள் முதல் ஞாயிறு வரையிலான நாட்பெயர்களை அமைத்துள்ளார். அத்துடன் திருவடிகளில் நிலவையணிந்து, செம்மை நிறம் பொருந்திய வாயுடன் அன்புமாறாத தம் சேயை அழகுமிக்க பொன்னையொத்த மலர்க்கைகளில் ஏந்தி, வெள்ளி என்னும் விண்மீனைச் சென்னியில் சூடித் துன்பம்நீக்கிக் கதிரவனை ஆடையாகப் புனைந்து ஆரோக்கியமாதா விளங்குகிறாள் என்று இரட்டுற மொழிதலாகவும் பாடியுள்ளமை அறிந்து இன்புறத்தக்கது. இதோ அப்பாடல்:
"பேறாம் பதத்தினில் திங்களைச் சூடிப் பிறங்கு செவ்வாய் <br>மாறாத அற்புதன் தான்வியாழம் ஒத்த மலர்க்கைதுன்ன <br>சீரான வெள்ளிகொண் டேசனி யோட்டிச் செஞ் ஞாயிறிட்டு <br>நீராரும் வேளைவந் தாய் தயை தான் நிதம் செய்குவையே"


</doc>
<doc id="164435" url="https://ta.wikipedia.org/wiki?curid=164435" title="பெருமாள் மூப்பனார்">
பெருமாள் மூப்பனார்

பெருமாள் மூப்பனார் (Perumal Mupnar) பிஜி நாட்டுத் தமிழ் அரசியல்வாதி. பிஜி உழைப்பாளர் கட்சியின் சார்பில் யசாவா நவாகா தொகுதியில் வென்ற 2001 ஆம் ஆண்டு நாடாளுமன்ற உறுப்பினர். 2006 ஆம் ஆண்டில் நந்தி நகரத் தொகுதியில் போட்டியிட்டு வென்றார்.

பின்னர் மேலவை உறுப்பினராக அமர்த்தப்பட்டார். 

2003 இல் அனைத்துக் கட்சி அமைச்சரவையில் தேர்ந்தெடுக்கப்பட்டார். இவருக்கு போக்குவரத்துத் துறை வழங்கப்பட்டது. 


</doc>
<doc id="164441" url="https://ta.wikipedia.org/wiki?curid=164441" title="சோழர் பரம்பரை">
சோழர் பரம்பரை

சோழர் பரம்பரை வரிசையை ஒட்டக்கூத்தர் பாடிய மூவருலா தொகுப்பில் இடம்பெற்றுள்ள மூன்று நூல்களிலும் குறிப்பிட்டுள்ளார். முதலாவது விக்கிரம சோழன் உலா, இரண்டாவது குலோத்துங்க சோழன் உலா மூன்றாவது இராசராசன் உலா ஆகியவற்றின் நூல் முகப்பில் குறிப்பிட்டுள்ளார். இவற்றில் விக்கிரமசோழன் உலாவில் குளிப்பிடப்பட்டுள்ள சோழ அரசர்களின் பரம்பரை வரிசை இந்த மூன்று உலாநூல்களுக்குப் பின்னர் தோன்றிய சங்கரசோழன் உலா நூலில் அப்படியே பின்பற்றப்பட்டுள்ளது. 
விக்கிரமசோழன் உலா, சங்கரசோழன் உலா ஆகியவற்றில் குறிப்பிடப்பட்டுள்ள வரிசை வருமாறு:
சங்கரசோழன் உலா மேலும் தொடர்கிறது.



</doc>
<doc id="164446" url="https://ta.wikipedia.org/wiki?curid=164446" title="வவுனியா தேர்தல் தொகுதி">
வவுனியா தேர்தல் தொகுதி

வவுனியா தேர்தல் தொகுதி ("Vavuniya Electorate") என்பது ஆகத்து 1947 முதல் பெப்ரவரி 1989 வரை இலங்கையில் நடைமுறையில் இருந்த ஒரு அங்கத்தவர் தேர்தல் தொகுதியாகும். இத்தேர்தல் தொகுதி இலங்கையின் வட மாகாணத்தில், வவுனியா மாவட்டத்தில் வவுனியா நகரையும் அதன் சுற்றவுள்ள பகுதிகளையும் உள்ளடக்கியதாகும்.

1978 ஆம் ஆண்டில் அறிமுகப்படுத்தப்பட்ட புதிய அரசியலமைப்பின் படி, இலங்கையில் விகிதாசாரப் பிரதிநிதித்துவத் தேர்தல் முறை அறிமுகப்படுத்தப்பட்டதை அடுத்து, நடைமுறையில் இருந்த 160 தேர்தல் தொகுதிகள் கலைக்கப்பட்டு பதிலாக 22 பல-அங்கத்தவர்களைக் கொண்ட தேர்தல் மாவட்டங்கள் உருவாக்கப்பட்டன. 1989 தேர்தலில் வவுனியா தேர்தல் தொகுதி வன்னித் தேர்தல் மாவட்டத்தில் உள்ளடக்கப்பட்டது.

1வது நாடாளுமன்றத் தேர்தல் 1947 ஆகத்து 23 முதல் செப்டம்பர் 20 வரை நடைபெற்றது. முடிவுகள் வருமாறு:
24 மே 1952 முதல் 30 மே 1952 வரை நடைபெற்ற 2வது நாடாளுமன்றத் தேர்தல் முடிவுகள்:

5 ஏப்ரல் 1956 முதல் 10 ஏப்ரல் 1956 வரை நடந்த 3வது நாடாளுமன்றத் தேர்தல் முடிவுகள்:

19 மார்ச் 1960 இல் நடைபெற்ற 4வது நாடாளுமன்றத் தேர்தல் முடிவுகள்:

20 சூலை 1960 இல் நடைபெற்ற 5வது நாடாளுமன்றத் தேர்தல் முடிவுகள்:

22 மார்ச் 1965 இல் நடைபெற்ற 6வது நாடாளுமன்றத் தேர்தல் முடிவுகள்:

27 மே 1970 இல் நடைபெற்ற 7வது நாடாளுமன்றத் தேர்தல் முடிவுகள்:

21 சூலை 1977 இல் நடைபெற்ற 8வது நாடாளுமன்றத் தேர்தல் முடிவுகள்:

இலங்கைத் தமிழ்ப் போராளிகளின் அழுத்தத்தாலும், தமிழ் ஈழத்துக்கு ஆதரவளிப்பதில்லை என நாடாளுமன்றத்தில் சத்தியப்பிரமாணம் எடுப்பதற்கான ஆறாம் திருத்தச் சட்டமூலத்துக்கு எதிர்ப்புத் தெரிவித்தும், கருப்பு சூலை வன்முறைகளில் சிங்கள காடையர்களினால் 3,000 தமிழ் மக்கள் கொல்லப்பட்டமைக்கு எதிர்ப்புத் தெரிவித்தும், தா. சிவசிதம்பரம் உட்பட அனைத்து தமிழர் விடுதலைக் கூட்டணி உறுப்பினர்களும் 1983 முதல் நாடாளுமன்றத்தை ஒன்றியொதுக்கல் செய்தார்கள். மூன்று மாதங்கள் நாடாளுமன்றத்துக்குச் சமூகமளிக்காத நிலையில், 1983 அக்டோபர் 22 இல் அவர்கள் அனைவரும் நாடாளுமன்ற இருக்கைகளை இழந்தார்கள்.



</doc>
<doc id="164450" url="https://ta.wikipedia.org/wiki?curid=164450" title="தாமசு பறோ">
தாமசு பறோ

தாமசு பரோ (Thomas Burrow) (யூன் 29, 1909 - யூன் 8 1986), ஓர் இந்தியவியலாளரும் சமற்கிருதப் பேராசிரியரும் ஆவார். இவரது குறிப்பிடத்தக்க ஆக்கங்களுள் சில: திராவிட வேர்ச்சொல்லிலக்கண அகராதி, சமற்கிருதத்தில் சுவாவினால் ஏற்படும் கோளாறு, சமற்கிருத மொழி ஆகியன.

பரோ வடக்கு லங்காசையரின் லெக் என்னும் ஊரில் பிறந்தார். இவரது பெற்றோரான பிரான்சிசு இலியனோர் பரோ, யோசுவா இணையருக்கு ஆறாவது மகவாகப் பிறந்தார்.
குயின் எலிசபெத் கிராமர் பள்ளியில் படித்து கேம்பிரிட்சுப் பல்கலைக்கழகத்தின் கிறிஸ்து கல்லூரியில் சேர்ந்தார். அங்கே மொழி ஒப்பாய்வியலில் ஈடுபாடு கொண்டு சமற்கிருதம் படித்தார்..




</doc>
<doc id="164452" url="https://ta.wikipedia.org/wiki?curid=164452" title="மரே எமெனோ">
மரே எமெனோ

மரே பர்ன்சன் எமெனோ (Murray Barnson Emeneau) ( பிப்ரவரி 28, 1904 – ஆகத்து 29, 2005) அமெரிக்காவில் கலிபோர்னியா பல்கலைக்கழகம், பெர்க்கிலியில் மொழியியல் துறையை நிறுவிய பேராசிரியர் ஆவார், இவர் ஓர் இந்தியவியலாளர் ஆவர். இவர் அதிகம் அறியப்படாத, இலக்கிய வளம் குறைந்த திராவிட மொழிகளைக் கற்றார். தோடா, படகா, கோலாமி ஆகிய மொழிகள் தொடர்பாகவும், தமிழ், சமற்கிருதம் தொடர்பாகவும் பல ஆய்வுக் கட்டுரைகளை எழுதியுள்ளார்.

எமெனோ கனடாவின் நோவா இசுகோட்டியா மாநிலத்தின் இலுனன்பேர்கு நகரத்தில் பிறந்தார். பள்ளியில் படித்தபோதே செம்மொழிகளில் ஈடுபாடு கொண்டிருந்தார். தல்ஃகவுசி பல்கலைக்கழகத்தில் பட்டம் பெற்றார். 
ஆக்சுபோர்டு பல்கலைக்கழகத்தின் பல்லியோல் கல்லூரியில் இளங்கலை பயின்றார். பின்னர் யேல் பல்கலைக்கழகத்தில் இலத்தீன் மொழியைக் கற்பித்தார். அங்கே சமற்கிருதத்தையும் பிற இந்திய ஐரோப்பிய மொழிகளைப் படிக்கத் தொடங்கினார். யேல் பல்கலைக்கழகத்தில் இருந்த போது சமற்கிருதத்தை கற்றார்.



</doc>
<doc id="164453" url="https://ta.wikipedia.org/wiki?curid=164453" title="கடம்பி மீனாட்சி">
கடம்பி மீனாட்சி

கடம்பி மீனாட்சி (C. Minakshi) (செப்டம்பர் 12, 1905 - மார்ச்சு 3, 1940) இந்திய வரலாற்றாய்வாளர் ஆவார். இவர் பல்லவ மன்னர்களை நன்கறிந்த மேதையாவார். 1935 இல் சென்னைப் பல்கலைக்கழகத்தில் முனைவர் பட்டம் பெற்றார். சென்னை பல்கலைக் கழகத்தில் முனைவர் பட்டம் முதல் பெண் இவர் தான் என்பது குறிப்பிடத்தக்கது.

தமிழ்நாட்டின் காஞ்சிபுரத்தைச் சேர்ந்த மீனாட்சி, 1905 ஆம் ஆண்டு, செப்டம்பர் 12 இல், கடம்பி பாலக்கிருஷ்ணன், மங்களம்மா இணையருக்கு மகளாகப் பிறந்தார். இவரது தந்தை சென்னை உயர்நீதி மன்றத்தில் குமாஸ்தாவாகப் பணியாற்றினார். மீனாட்சியின் இளவயதிலேயே தந்தை இறந்ததால், தாயார் குடும்பப் பொறுப்பை ஏற்றார். மீனாட்சி இளம்வயதிலேயே வரலாற்றில் ஆர்வம் கொண்டிருந்தார். மன்னார்குடி, புதுக்கோட்டை, விழுப்புரம், காஞ்சிபுரம் ஆகிய வரலாற்றுப் புகழ் பெற்ற ஊர்களைச் சுற்றிப் பார்த்தார். பள்ளிப் படிப்பை முடித்ததும், இளநிலைப் படிப்பை சென்னையில் உள்ள பெண்கள் கிறித்தவக் கல்லூரியில் பயின்று மேற்படிப்பை சென்னைக் கிறித்தவக் கல்லூரியில் பயில விரும்பினார். ஆனால் இவர் ஒரு பெண் என்பதால் இடம் கிடைக்கவில்லை. இவரின் அண்ணன் லட்சுமிநாராயணன் அக்கல்லூரியில் பேராசிரியராகப் பணிபுரிந்தார். அவர் தன் தங்கையைப் பார்த்துக் கொள்வதாகக் கூறினார். பல்லவர்களின் ஆட்சியில் அமைச்சும் சமூக வாழ்வும் என்ற தலைப்பில் ஆய்வுக் கட்டுரை சமர்ப்பித்து முனைவர் பட்டம் பெற்றார். இதை நீலகண்ட சாஸ்திரியின் வரலாற்றுத் தொகுப்புகளுடன் வெளியிட்டது சென்னைப் பல்கலைக்கழகம்.
த இந்து நாளிதழ், இந்நூலை வெற்றிபெற்ற ஆய்வுகளுள் ஒன்று எனவும், தொகுப்புகளில் முக்கியமானது என்றும் கூறியுள்ளது.

முனைவர் பட்டம் பெற்ற உடனேயே வேலை தேடினார். இவர் விண்ணப்பித்த நிறுவனங்கள் இவர் கோரிக்கையை ஏற்கவில்லை. பின்னர், மைசூர் திவான் இவரது திறமை கண்டு, பெங்களூரின் மகாராணி கல்லூரியில் துணைப் பேராசிரியராகப் பணிபுரியுமாறு பணித்தார்.

பெங்களூருக்குச் சென்ற சில நாட்களிலேயே உடல் நலம் குன்றி, மார்ச்சு 3, 1940 அன்று இறந்தார். இவரின் இறப்பைத் தாங்க முடியாத வரலாற்றாய்வாளர் நீலகண்ட சாஸ்திரி தெரிவித்தது: 


</doc>
<doc id="164456" url="https://ta.wikipedia.org/wiki?curid=164456" title="கனநீர் அணு உலை">
கனநீர் அணு உலை

அழுத்த கனநீர் அணு உலை ("pressurised heavy water reactor", PHWR) செறிவூட்டப்படாத இயற்கை யுரேனியத்தை எரிபொருளாகவும் கனநீரை (தியூட்டிரியம் ஆக்சைடு DO) குளிர்வியாகவும் மட்டுப்படுத்தியாகவும் பயன்படுத்தும் ஓர் அணு உலை ஆகும். அழுத்த நீர் அணு உலை போன்றே கன நீரானது அழுத்தத்தில் இயக்கப்படுவதால் கொதிக்காது உயர்ந்த வெப்பநிலையில் இருக்கிறது. கன நீரானது மென்னீரை விட மிகுந்த விலையுடையதாக இருப்பினும் கன நீர் செறிவான நியூத்திரன் இலாபத்தை அளிப்பதால் அணு உலை எரிபொருள் செறிவூட்டுதல் இன்றி இயக்கப்பட வழி செய்கிறது. மேலும் அணு உலை மாற்று எரிபொருள் சுழற்சிகளை திறனுடன் பயன்படுத்தும் வல்லமையைப் பெருக்குகிறது.



</doc>
<doc id="164459" url="https://ta.wikipedia.org/wiki?curid=164459" title="லம்பாசா">
லம்பாசா

லம்பாசா(Lambasa) பிஜி நாட்டில் உள்ள நகரம். இது வனுவா லெவு தீவின் வடகிழக்குப் பகுதியில் அமைந்துள்ளது. இத்தீவின் பெரிய ஊரான இது, மூன்று புறமும் நீரால் சூழப்பட்டது. பிஜி நாட்டு மக்களில் பெரும்பான்மையினர் வனுவா லெவு, விட்டி லெவு ஆகிய தீவுகளிலேயே அதிகம் வாழ்கின்றனர்.

லம்பாசாவைச் சுற்றியுள்ள பகுதிகள் விவசாயத்தை முக்கியத் தொழிலாகக் கொண்டுள்ளன. கரும்பு அதிகம் பயிரிடப்படுகிறது.
அரசியல் மாற்றங்கள் காரணமாகவும் சந்தையில் விலைசரிவின் காரணமாகவும் விவசாயம் வீழ்ச்சியடைந்து வருகிறது. இதனால் பெரும்பாலானவர்கள் விட்டி லெவு தீவிற்குச் சென்று குடியேறுகின்றனர்,
மருத்துவமனை, திரையரங்கு, உணவகங்கள் ஆகியவை இத்தீவில் அதிகமானவை இங்குதான் உள்ளன.



</doc>
<doc id="164461" url="https://ta.wikipedia.org/wiki?curid=164461" title="இம்பா (நகரம்)">
இம்பா (நகரம்)

பா ("Ba") ஃபிஜி நாட்டில் உள்ள நகரம். இது நந்தி நகரத்திற்கு அருகில் அமைந்துள்ளது. இங்கு விவசாயமே முக்கியத் தொழில் ஆகும்.
இந்தியர்கள் இப்பகுதியில் அதிகம் வாழ்கின்றனர். தமிழர்களும் அடக்கம். கரும்பு அதிகம் பயிரிடப்படும் பயிர். பிஜித் தீவின் 14 மாகாணங்களில் ஒன்றான பா மாகாணத்திற்குள் இந்நகரம் அமைந்துள்ளது. இதன் தற்போதைய நகர்மன்றத் தலைவராக பிரவீண் பாலா உள்ளார். இந்நகரில் பிரபலமான கால்பந்தாட்ட மைதானம் உள்ளது.


</doc>
<doc id="164462" url="https://ta.wikipedia.org/wiki?curid=164462" title="காண்டு அணு உலை">
காண்டு அணு உலை

காண்டு ("CANDU" - "CANada Deuterium Uranium" என்பதன் சுருக்கம்) அணு உலை கனடாவில் கண்டறியப்பட்ட அழுத்த கனநீர் அணு உலை ஆகும். இதன் ஆங்கிலப் பெயர் சுருக்கம் தியூட்டிரியம் ஆக்சைடை (கன நீர்) மட்டுப்படுத்தியாகவும் இயற்கை யுரேனியத்தை எரிபொருளாகவும் பயன்படுத்தியதை ஒட்டி சூட்டப்பட்டது. காண்டு அணு உலைகள் முதன்முதலாக 1950களின் பிற்பகுதியிலும் 1960களிலும் கனடிய அணுசக்தி கழகமானது ஒண்டோரியோ நீர் மின் கழகம் (தற்போது ஒண்டோரியோ மின் உற்பத்தி), கனடிய ஜெனரல் எலெக்ட்ரிக் (தற்போது ஜிஈ கனடா) மற்றும் பிற நிறுவனங்களுடன் இணைந்து மேம்படுத்தப்பட்டது.கனடாவில் இயங்கும் அனைத்து அணு மின் நிலையங்களும் காண்டு வகை அணு உலைகளைக் கொண்டுள்ளன.இதனை வெளிநாடுகளில் சந்தைப்படுத்தத் துவங்கி தற்போது இத்தகைய அணு உலைகள் இந்தியா, பாக்கித்தான், அர்ச்சென்டீனா, தென் கொரியா, உருமேனியா மற்றும் சீனா ஆகிய நாடுகளில் இயங்கி வருகின்றன. அக்டோபர் 2011இல் கனடிய கூட்டாட்சி அரசு இந்த வகை அணு உலைகளின் வடிவமைப்பிற்கான உரிமத்தை காண்டு எனர்ஜி என்ற நிறுவனத்திற்கு வழங்கி உள்ளது. 

தற்சமயம் 29 காண்டு உலைகள் உலகெங்கும் இயக்கத்தில் உள்ளன. இந்தியாவில் 1974ஆம் ஆண்டில் அணுகுண்டு வெடிக்கப்பட்டதைத் தொடர்ந்து கனடா தனது அணுக்கருவியல் வணிகத்தை முறித்துக் கொண்டதால் இங்கு "காண்டு வழிவந்தவைகள்" 13 இயக்கத்தில் உள்ளன. 


</doc>
<doc id="164463" url="https://ta.wikipedia.org/wiki?curid=164463" title="பிலிப்பி">
பிலிப்பி

பிலிப்பி (ஆங்கிலம்:Philippi, கிரேக்கம்: Φίλιπποι Philippoi) கிழக்கு மாசிடோனியாவின் ஒரு நகரம். இது இரண்டாம் பிலிப் என்ற அரசனால் கி.மு 356 ம் ஆண்டு உருவாக்கப்பட்டது. மற்றும் ஒட்டோமான் வெற்றியின் பின்னர் 14 ஆம் நூற்றாண்டில் கைவிடப்பட்டது. இந்தப் பண்டைய நகரத்தின் இடிபாடுகளுக்கு அருகில் தற்போது பிலிப்போ எனும் சிற்றூர் அமைந்துள்ளது. அது கிரேக்கத்தில் கிழக்கு மாசிடோனியா மற்றும் தெரேஸின் பகுதியில் ஒரு பகுதியாக உள்ளது.


</doc>
<doc id="164467" url="https://ta.wikipedia.org/wiki?curid=164467" title="பால் ஆலிவர்">
பால் ஆலிவர்

பால் ஆலிவர் (பிறப்பு: 25 மே 1927) என்பவர் ஒரு பிரித்தானியக் கட்டிடக்கலை வரலாற்றாளரும், ஆப்பிரிக்க அமெரிக்க இசை வடிவங்களுள் ஒன்றான "புளூசு" (blues) பற்றிய ஆய்வாளரும், எழுத்தாளரும் ஆவார். "புளூசு" பற்றிய அவரது திறனாய்வுகளும், ஆய்வும் அத்துறையில் செல்வாக்குச் செலுத்துகின்றன. 

ஆலிவர், தாங்கு வளர்ச்சிக்கான ஆக்சுபோர்டு நிறுவனத்தில் (கட்டிடக்கலைப் பிரிவு, ஆக்சுபோர்டு புரூக்சுப் பல்கலைக்கழகம்) ஆய்வாளராகப் பணிபுரிந்தார். 1978-79இலிருந்து கட்டிடக்கலைக் கல்லூரியின் துணைத் தலைவராக இருந்தார். இவருக்கு 1999 ஆம் ஆண்டில் பிரித்தானியக் கட்டிடக்கலைஞர் அரச நிறுவனத்தில், கௌரவ உறுப்பினர் தகுதியும், 2007 ஆம் ஆண்டில், குளூசெசுட்டர்சயர் பல்கலைக்கழகத்தின் கௌரவ முனைவர் பட்டமும் வழங்கப்பட்டன. நாட்டார் கட்டிடக்கலை (vernacular architecture) குறித்துப் பல நூல்களை எழுதிய ஆலிவர், எதிர்காலத்தில் பண்பாடு, பொருளாதாரம் இரண்டிலும் தாங்கு வளர்ச்சியை அடைவதற்கு உள்ளூர்க் கட்டிடக்கலையே தேவை என்று வாதிட்டார். இவர் எழுதிய "உலகின் நாட்டார் கட்டிடக்கலைக்கான கலைக்களஞ்சியம்" (Encyclopedia of Vernacular Architecture of the World) என்னும் நூலுக்காகப் பெரிதும் அறியப்பட்டவர். 80 நாடுகளில் செய்த ஆய்வுகளின் அடிப்படையில் 2500 பக்கங்களுடன் இந்த நூல் மூன்று தொகுதிகளாக வெளியிடப்பட்டது.

இவர் "புளூசு" இசை குறித்த முன்னணி ஆய்வாளரும் ஆவார். அமெரிக்க மரபுவழி இசை தொடர்பான இவரது ஆய்வுகள், "புளூசு" இசை குறித்த ஆர்வம் பரவுவதற்குப் பெரிதும் உதவியது. இவரது தொடக்க ஆய்வுகளில் இந்த இசையின் உருவாக்கத்தில் வட ஆப்பிரிக்க இசுலாமிய இசையின் தாக்கம் பற்றிய ஆய்வும் உள்ளடங்கியது. 1950களில் தொடங்கிய இவரது ஆய்வுகளில் நேர்காணல்கள், கள ஆய்வுகள் என்பனவும் அடங்கும். அத்துடன், ஒலிப்பதிவுகள், அச்சு மூலங்கள் என்பவற்றைப் பயன்படுத்தி, அடிமைமுறைக் காலத்திலும், அதற்கு முன்பும் ஆப்பிரிக்க-அமெரிக்க இசை, பண்பாடு ஆகியவற்றின் தோற்றம் குறித்த ஆய்வுகளையும் இவர் செய்தார்.


</doc>
<doc id="164477" url="https://ta.wikipedia.org/wiki?curid=164477" title="கங்னம் ஸ்டைல்">
கங்னம் ஸ்டைல்

கங்னம் ஸ்டைல் என்பது ஜூலை 15, 2012 வாக்கில் தென் கொரிய இசைக்கலைஞர் சையால் வெளியிடப்பட்ட நிகழ்பட பாடலாகும். டிசம்பர் 6, 2012 வரை, இந்த இசை நிகழ்படத்தை யூடியூபில் 1 பில்லியனுக்கும் மேற்பட்ட முறை பார்க்கப்பட்டுள்ளது. இந்த பாடல் வீடியோ, யூடியூப்பில் இதுவரை அதிக தடவை பார்க்கப்பட்ட வீடியோ என்ற சரித்திரத்தைப் படைத்தது. இந்தத் தகவலை யூடியூப் தளம் அதிகாரப்பூர்வமாக வெளியிட்டுள்ளது. இதற்கு முன்பு கனடாவின் பிரபல பாப் பாடகர் ஜஸ்டின் பீபரின் "பேபி" என்ற வீடியோதான் யூடியூப்பில் அதிகம் பார்க்கப்பட்ட வீடியோ என்ற பெருமையை வகித்திருந்தது. 2010-ல் வெளியிடப்பட்ட அந்த வீடியோ இதுவரை 136 கோடி தடவைக்கு மேல் பார்க்கப்பட்டுள்ளது.


</doc>
<doc id="164479" url="https://ta.wikipedia.org/wiki?curid=164479" title="விகிதமுறா சார்புகளின் தொகையீடுகளின் பட்டியல்">
விகிதமுறா சார்புகளின் தொகையீடுகளின் பட்டியல்

விகிதமுறா சார்புகளின் தொகையீடுகளின் பட்டியல் ("List of integrals of irrational functions") கீழே தரப்பட்டுள்ளது.

இங்கு formula_29 

இங்கு formula_34, இதில் formula_35 இன் நேர்ம மதிப்பை எடுத்துக்கொள்ள வேண்டும்.

("ax" + "bx" + "c") என்ற கோவையை ("px" + "q") என சுருக்க முடியாது என எடுத்துக் கொள்ள வேண்டும்.


 


</doc>
<doc id="164482" url="https://ta.wikipedia.org/wiki?curid=164482" title="செம்மண் மடல்கள்">
செம்மண் மடல்கள்

செம்மண் மடல்கள் என்பது கவிஞர் இரா. மீனாட்சியினால் எழுதப்பட்ட கட்டுரைகள் அடங்கிய நூலாகும். சர்வதேச நகரமான ஆரோவில்லிலிருந்து வெளிவரும் செய்திமடலின் ஆசிரியரான இவர், தமது ஆசிரியர் பக்கக் கடிதங்களைத் தொகுத்து செம்மண் மடல்கள் என்ற தலைப்பில் நூலாக்கியுள்ளார். புதுச்சேரி கபிலன் பதிப்பகம் இந்நூலை வெளியிட்டுள்ளது.

இந்நூல் 129 தலைப்புகளில் சுமார் 15 ஆண்டுகால வரலாற்றைப் பதிவு செய்யும் விதமாக அமைந்துள்ளது. கூடவே, உரிய புகைப்படங்களும் இணைக்கப் பெற்றுள்ளன. 
தமிழக அரசு தமிழ் வளர்ச்சித் துறையின் சிறந்த நூல் விருதை இந்நூல் பெற்றுள்ளது.

தினமணி மதிப்புரை

</doc>
<doc id="164483" url="https://ta.wikipedia.org/wiki?curid=164483" title="அந்தோனி (எழுத்தாளர்)">
அந்தோனி (எழுத்தாளர்)

அந்தோனி என்பவர் தூத்துக்குடியை அடுத்த புன்னைக்காயல் என்னும் ஊரில் 16ஆம் நூற்றாண்டின் இறுதியில் "சந்தந்தோனியார் அம்மானை" என்னும் தமிழ்ச் சிற்றிலக்கியத்தை உருவாக்கிய புலவர் ஆவார்.

புலவர் அந்தோனி தமிழகத்தில் தமிழ்ப்பணியும் இறைபணியும் ஆற்றிய என்றீக்கே என்றீக்கசோடு (1520-1600) தொடர்பு கொண்டிருந்தார். என்றீக்கசு பாதிரியார் தாம் எழுதிய "அடியார் வரலாறு" ("Flos Sanctorum") என்னும் நூலில் புனித அந்தோனியாரின் வரலாற்றை "சுத்தவாளர் அந்தோனி" என்னும் தலைப்பில் பதிவு செய்திருந்தார்.

என்றீக்கசின் வேண்டுகோளுக்கு இணங்க புலவர் அந்தோனி புனித அந்தோனியாரின் வரலாற்றை அம்மானை வடிவத்தில் "சந்தந்தந்தோனியார் அம்மானை" என்ற பெயரில் 1586-1600 காலக்கட்டத்தில் ஆக்கினார் என்று தெரிகிறது.

புலவர் அந்தோனி பாடிய இந்த அம்மானை தமிழ்ச் சிற்றிலக்கிய வகையைச் சார்ந்தது. "சந்தந்தோனியார்" என்னும் பெயர் "சந்த்+அந்தோனியார்" என்னும் இருசொற்களின் தொகுப்பாகும். "சந்த்" என்னும் சொல் "sanctus" என்னும் இலத்தீன் மூலத்திலிருந்து போர்த்துகீசிய மொழிவடிவம் பெற்றது. அதற்கு "புனித, புனிதர்" ("saint, holy") என்பது பொருள். 

சந்தந்தோனியார் அம்மானை பிற்காலத்தில் புனித பதுவை அந்தோனியார் அம்மானை என்னும் பெயர் பெற்றது. நூலின் முதற்பதிப்பு 1892ஆம் ஆண்டு திரிகோணமலை அ.இன்னாசித்தம்பி என்பவரால் யாழ்ப்பாணம் அச்சுவேலி பதிப்பத்தால் வெளியிடப்பட்டுள்ளது. அதன்பின் பல பதிப்புகளைக் கடந்து 1992ஆம் ஆண்டு ஆ.பி அந்தோனி இராசு என்பவரால் திருச்சிராப்பள்ளியில் முதற்பதிப்பின் நூற்றாண்டு விழாப்பதிப்பாக வெளிவந்துள்ளது.
இந்த அம்மானையில் அந்தோனியார் பிறப்புமுதல் அவர் செய்த அற்புதங்கள், அவர் 1231ஆம் ஆண்டு சூன் 13ஆம் நாள் இறையடி சேர்தல், உடனிருந்த குருக்கள் அவரது உடலை பதுவை நகரில் அடக்கம் செய்தல் ஆகிய அனைத்து வரலாற்றையும் புலவர் பாடியுள்ளார். 
கிறித்தவ மறை உண்மையானதாக இருந்தால் கிறித்தவர்கள் போற்றும் நற்கருணையைத் தனது கோவேறு கழுதை வணங்குமாறு செய்ய வேண்டும் என்று தீயவர் ஒருவர் சபதம் செய்தார். அந்தோனியார் நற்கருணைய்டன் வர கழுதை தன்முன் போடப்பட்ட புல்லையும் தண்ணீரையும் பாராமல் நற்கருணையை நோக்கி ஒடி மண்டியிட்டு வணங்கியதாம். இதனைக் கவிஞர்:
"பாவப் பதிதன் பகர்ந்த உரைப்படி <br>
மூன்று நாள்கட்டி முதிய பசியெழுப்பி <br>
புல்லுச் சுமையொருவன் புனலொருவன் கொண்டுவர <br>
புல்லும் அருந்தாமல் புனலையும் கண்பாராமல் <br>
முட்டிட்டு வேசரிதான் முந்தும் தலைகுனிந்து <br>
என்று பாடுகிறார்.


</doc>
<doc id="164484" url="https://ta.wikipedia.org/wiki?curid=164484" title="சங்கரசோழன் உலா">
சங்கரசோழன் உலா

சங்கரசோழன் உலா செந்தமிழ் என்னும் மாத இதழில் 16ஆம் தொகுதியில் வெளிவந்தது. இந்த நூல் மூவருலா பாடிய ஒட்டக்கூத்தரின் உலாக்களில் ஒன்றாகிய விக்கிரம சோழன் உலாவில் கூறப்பட்டுள்ள சோழர் பரம்பரை வரிசையை அப்படியே காட்டிக்கொண்டு தொடர்கிறது. நூல் தோன்றிய காலம் 13 ஆம் நூற்றாண்டு.

சங்கரன் தந்தை சங்கமன். இவனுக்கு மூன்று பிள்ளைகள். முதல் மகன் நல்லமன். இவனை எதிரிலி பெருமாள் என்றும் கூறுவர். இவன் இரண்டாம் இராசாதிராசன் ஆகலாம் என்பது மு. அருணாசலம் கருத்து. இரண்டாவது மகன் குமாரமகீதரன். இவனைக் குமார குலோத்துங்கன் என்பர். வரலாற்றுப் பார்வையில் இவன் குலோத்துங்கன்-3. மூன்றாவது மகன் இந்த உலாநூலின் பாட்டுடைத் தலைவன். 

இந்த உலாவைப் பாடிய ஆசிரியர் சங்கரசோழனின் தோழர். 

இந்த உலா மற்ற உலா நூல்களைப் போலவே பாட்டுடைத் தலைவனின் பாரம்பரியத்தை முதலில் சொல்லி, அவன் உலாவருதலைக் குறிப்பிடுகிறது. உலாவின்போது பேதை முதலான ஏழு பருவப் பெண்கள் கண்டு காமுறுதலைத் சொல்லுகிறது. மடந்தை பருவம் பற்றிக் கூறும்போது தலைவனின் தசாங்கம் கூறப்படுகிறது. இந்தப் பருவத்துப் பெண்கள் அம்மானை ஆடுகின்றனர்.



</doc>
<doc id="164485" url="https://ta.wikipedia.org/wiki?curid=164485" title="அந்தோனிக்குட்டி அண்ணாவியார்">
அந்தோனிக்குட்டி அண்ணாவியார்

அந்தோனிக்குட்டி அண்ணாவியார் என்பவர் 18ஆம் நூற்றாண்டைச் சேர்ந்த ஒரு தமிழ்க் கிறித்தவக் கவிஞர் ஆவார். இவர் பிறந்த இடம் தூத்துக்குடி என்றும் மணப்பாறை என்றும் கூறுவர்.

அந்தோனிக்குட்டி அண்ணாவியார் இயற்றிய நூல்கள் கீழ்வருவன:
என்பன.
அண்ணாவியாரின் வாழ்க்கை தொடக்கத்தில் நெறிபிறழ்ந்து இருந்தது என்பதையும் ஓர் அற்புத நிகழ்ச்சியால் மனமாற்றம் பெற்று இறைநெறியைச் சார்ந்து அருட்பாடல்கள் பலவற்றைப் புனைந்தார் என்பதையும் ஒரு பாடல்வழி அறிய முடிகிறது:

"தரத்தயை செய்வாய் - தரத்தயை செய்வாய் தரத்தயை செய்வாய் 
<br>இரக்கமுள்ள மாதாவே - இராசகுலக் கன்னிகையே 
<br>எங்கள் பேரிலுள்ள - அன்பினால் உமது 
<br>செங்கைமேவுதிரு - மைந்தனாரை 
<br>ஞான சொரூபியான நல்ல மகவைப் பாவ 
<br>ஈனன் தொட வெண்ணாதென்று எண்ணுகிறீரோ தாயே 
<br>ஏனை உயிரும் காக்கும் ஞானக்குழந்தை நல் 
<br>இரக்கப் புனலில் நன்றாய்க் குளித்து முழுகிப் பாவ 
<br>அழுக்கைத் துடைத்து மகா ஒழுக்கத்துடனே வந்தேன்"


</doc>
<doc id="164486" url="https://ta.wikipedia.org/wiki?curid=164486" title="சகலாகம சாரம்">
சகலாகம சாரம்

சகலாகம சாரம் என்னும் நூல் 15ஆம் நூற்றாண்டில் தோன்றியது. ஆசிரியர் களந்தையார் என்று போற்றப்பட்ட தி௫க்கயிலாய பரம்பரை வேளாக்குறிச்சி ஆதீன சீடர் களந்தை ஞானப்பிரகாசர். இவர் மறைஞான சம்பந்தரின் குரவர். நூல் குறட்பாக்களால் ஆனது. மேற்கோள் பாடல்களாகச் சில பாடல்கள் மட்டும் கிடைத்துள்ளன. 

சகலாகம சார சங்கிமம் என்னும் வடமொழியில் அச்சிடப்பட்டு வெளிவந்துள்ளது. ஆகம சாரத்தைச் சிவபெருமான் பார்வதிக்குச் சொன்ன செய்திகள் அதில் கூறப்பட்டுள்ளன. தமிழ்நூல் சகலாகம சாரம் வடமொழி நூல் சகலாகம சார சங்கிரமத்தின் மொழிபெயர்ப்பு ஆகலாம்.


</doc>
<doc id="164489" url="https://ta.wikipedia.org/wiki?curid=164489" title="சங்கரவிலாசம்">
சங்கரவிலாசம்

சங்கரவிலாசம் என்னும் நூல் சிதம்பரநாத கவி என்பவரால் எழுதப்பட்டது. சிதம்பரநாத கவியைச் சிதம்பரநாத பூபதி என்றும் கூறுவர். இவரது ஆசிரியர் நிரம்ப அழகிய தேசிகர். இந்த்த் தேசிகரின் ஆசாரியர் கமலை ஞானப்பிரகாசர். சிதம்பரநாத கவி தென்பாண்டி நாட்டுக்குச் சென்று ஈசான தேவரின் மாணவரானார், ஈசான தேசிகரின் மாணாக்கர் இருவர். ஒருவர் பிரமோத்தர காண்டம் பாடிய பாண்டிய அரசர் வரதுங்கராம பாண்டியர். மற்றொருவர் இந்த நூலின் ஆசிரியர். வரதுங்க பாண்டியரின் தூண்டுதலால் இந்த நூல் பாடப்பட்டது. 

நூல் தோன்றிய காலம் 1575-1600.

புராண நூல்களை வடநூலார் விலாசம் என்றும் கூறுவர். சங்கரவிலாசத்தில் கூறப்படுவது சிவபெருமானாகிய சங்கரனின் புராணம். 

இந்த நூல் பாயிரம், பதிகம் என்னும் பகுதிகளோடு 23 அத்தியாயம் கொண்டது. பாடல் தொகை 1437. இந்த நூல் மூன்று பகுதிகளாக அமைந்துள்ளது. முதல் பகுதி சிவனைப் பற்றிக் கூறும் புராணம். இரண்டாம் பகுதி திருநீறு முதலான சிவ சின்னங்களின் பெருமையைக் கூறுகிறது. மூன்றாம் பகிதி சிவ தலங்களின் பெருமையைக் கூறுகிறது.


</doc>
<doc id="164491" url="https://ta.wikipedia.org/wiki?curid=164491" title="திருக்குறள் பாயிரம்">
திருக்குறள் பாயிரம்

திருக்குறள் பாயிரம் என்று கூறப்படுவது, திருக்குறளிலுள்ள 133 அதிகாரங்களில் முதல் நான்கு அதிகாரங்கள். கடவுள் வாழ்த்து, வான்சிறப்பு, நீத்தார் பெருமை, அறன் வலியுறுத்தல் என்று முறையே அவற்றிற்கு அதிகாரப் பெயர்கள் சூட்டப்பட்டுள்ளன. 

திருக்குறள் கடவுள் என்னும் சொல்லை எங்கும் கையாளவில்லை. எனவே இச்சொல்லோடு பெயர் சூட்டுதல் தகாது எனக் கருதும் அறிஞர்கள் முதல் 10 குறள்களில் பயின்றுவரும் ‘இறை’. ‘வணங்குதல்’ என்னும் சொற்களைக் கொண்டு ‘இறைவணக்கம்’ எனப் பெயர் சூட்டியுள்ளனர். 

அதிகாரத் தலைப்புப் பெயர்கள் திருக்குறளின் ஆசிரியரான திருவள்ளுவரால் சூட்டப்பட்டவை அன்று என்பதை திருக்குறள் பழைய உரைகள் சூட்டியுள்ள பெயர்களால் அறியலாம். 
இவை நான்கும் ஆற்றொழுக்கு என்னும் அறமாகப் பாய்ந்து. வாழ்க்கை என்னும் பொருளை இன்புறச் செய்யும் என்று கூறுவது திருக்குறள்.


</doc>
<doc id="164494" url="https://ta.wikipedia.org/wiki?curid=164494" title="சவுசவு (நகரம்)">
சவுசவு (நகரம்)

சவுசவு, பிஜி நாட்டின் சகாட்ரோவ் மாகாணத்தில் உள்ள ஓர் நகரம். இது வனுவா லெவு தீவின் தெற்குக் கரையோரம் அமைந்துள்ளது. பிஜித் தீவின் மறைக்கப்பட்ட சொர்க்கம் என்ற பெயரும் இதற்கு உண்டு. . இந்த நகரத்தின் தலைவர் ராம் பிள்ளை என்னும் இந்தியத் தமிழர் ஆவார்.

சிறப்புப் பெற்ற ரோமக் கிறித்தவப் பேராலயம் ஒன்றும் உள்ளது.

சவசவு சந்தனம், கொப்பரைத் தேங்காய் ஆகியன விற்கும் மையமாக செயல்பட்டது. நீர் விளையாட்டுகள் இங்கு பிரபலம் என்பதால் இத்தீவு சுற்றுலாத்தலமாக இருக்கிறது.
மகிழ்ச்சியான வாழ்க்கையைப் பெறுவதற்கான வழிகள் என்று கற்றுத்தரப்படும் பாடங்களும், கடற்கரையோரத்தில் இருக்கும் குடியிருப்புகளும் பிரபலம். அரிதான பறவைகளையும் இங்கு காணலாம். இங்கு ஏற்படும் நீர்ச்சுழற்சி மின்சாரம் உற்பத்தி செய்யப்பயன்படும் என்கின்றனர். பூர்விகக் குடியினர் மட்டுமின்றி, குறிப்பிடத்தக்க அளவில், அமெரிக்கர்களும், ஆஸ்திரேலியர்களும் வாழ்கின்றனர்.



</doc>
<doc id="164497" url="https://ta.wikipedia.org/wiki?curid=164497" title="த. மு. சபாரத்தினம்">
த. மு. சபாரத்தினம்

தம்பையா முதலியார் சபாரத்தினம் ("Thambaiyah Mudaliyar Sabaratnam", 16 சனவரி 1895 - 23 சனவரி 1966) இலங்கைத் தமிழ் அரசியல்வாதியும், வழக்கறிஞரும் ஆவார். இவர் இலங்கை சட்டவாக்கப் பேரவை உறுப்பினராக 1924 முதல் 1931 வரை வட மாகாணத்தின் கிழக்குப் பகுதியைப் பிரதிநிதித்துவப்படுத்தினார். 

ரி. எம். சபாரத்தினம் கொழும்பு ரோயல் கல்லூரியில் கல்வி கற்று, பின்னர் சட்டக் கல்வியை கொழும்பு சட்டக் கல்லூரியில் முடித்து இலங்கை உச்ச நீதிமன்றத்தில் வழக்கறிஞராகப் பணியாற்றினார். வாலாம்பிகை அழகம்மா என்பாரைத் திருமணம் புரிந்தார். இவர்களுக்கு ராசக்கோன் புலேந்திரா, சகுந்தலா நல்லையா என்ற இரு பிள்ளைகள்.

1924 தேர்தலில் இலங்கை சட்டவாக்கப் பேரவையின் உறுப்பினராக வட மாகாணத்தின் கிழக்குப் பகுதிக்கு போட்டியின்றித் தேர்ந்தெடுக்கப்பட்டார். இப்பதவியை அவர் 1931 ஆம் ஆண்டு வரை வகித்து வந்தார். பின்னர் 1947 நாடாளுமன்றத் தேர்தல், மற்றும் 1952 தேர்தல்களில் அகில இலங்கைத் தமிழ் காங்கிரஸ் கட்சியின் சார்பில் வவுனியா தேர்தல் தொகுதியில் போட்டியிட்டுத் தோல்வியடைந்தார்.

சபாரத்தினம் இலங்கை இராமகிருஷ்ண மடத்தின் நிருவாக உறுப்பினராகவும் பின்னர் வற்றாப்பளை அம்மன் கோவில் அறங்காவல் தலைவராகவும் சேவையாற்றினார்.



</doc>
<doc id="164501" url="https://ta.wikipedia.org/wiki?curid=164501" title="சுவா (பிஜி)">
சுவா (பிஜி)

சுவா () பிஜி நாட்டின் தலைநகரமும் நசினுவிற்குப்பிறகு அந்நாட்டின் இரண்டாவது பெரிய நகரமும் ஆகும். இது விட்டி லெவு தீவின் தென்கிழக்குக் கரையில் அமைந்துள்ளது. 

2007 ஆம் ஆண்டின் கணக்கெடுப்பின்படி சுவாவின் மக்கள்தொகை 85,691. சுவாவின் புறநகர்ப்பகுதிகளை உள்ளிட்ட சுவா பெருநகர்ப் பகுதி, லாமி, நசினு மற்றும் நவுசோரி ஆகிய பகுதிகளின் மொத்த மக்கள்தொகை 330,000. இது பிஜி நாட்டின் மொத்த மக்கள்தொகையில் மூன்றில் ஒரு பங்காகும். லாமியை விடுத்து இந்தப்பெருநகர் வளாகம் சுவா-நவுசோரி நடைக்கூடம் எனப்படுகின்றது. 



</doc>
<doc id="164502" url="https://ta.wikipedia.org/wiki?curid=164502" title="காலித் மசால்">
காலித் மசால்

காலித் மசால், ( "", , also transcribed "Khaled Mashaal", "Khaled Meshaal" and "Khalid Mish'al"; born 28 May 1956) என்பவர் பாலஸ்தீன விடுதலை இயக்கமான ஹமாஸ் அமைப்பின் முக்கியத் தலைவராவார். 2004ல் அப்துல் அஜீஸ் அல்-ரான்திசியின் படுகொலைக்குப் பின் ஹமாஸ் இயக்கத்தை தலைமையேற்று நடத்தி வருகிறார். சிரியாவல் உள்ள ஹமாஸின் அரசியல் அலுவலகத்திற்கும் இவரே தலைவராக உள்ளார்.

2010ல் பிரித்தானிய பத்திரிக்கையான நியூ ஸ்டேட்ஸ்மேன் காலித் மசாலை 'உலகின் செல்வாக்கு மிக்க 50 நபர்கள்' பட்டியலில் இவரை 18வது நபராக அறிவித்தது.. ஹமாஸ் இயக்கத்தின் 25வது வருட தொடக்க நிகழ்வுகளை ஒட்டி 45வருடத்திற்குப் பின் மீண்டும் பாலஸ்தீனத்திற்கு வந்துள்ளார்.

ஹமாஸால் போர்க்கைதியாக பிடிக்கப்பட்ட இசுரேல் இராணுவ வீரர் கிலாத் சலீத் என்பவருக்கு பகரமாக பாலஸ்தீன கைதிகள் 1000 பேரை விடுவிக்க நடைபெற்ற பேச்சுவார்த்தையில் முக்கிய நபராக அறியப்பட்டார்.


</doc>
<doc id="164503" url="https://ta.wikipedia.org/wiki?curid=164503" title="உலகின் நாட்டார் கட்டிடக்கலைக்கான கலைக்களஞ்சியம்">
உலகின் நாட்டார் கட்டிடக்கலைக்கான கலைக்களஞ்சியம்

உலகின் நாட்டார் கட்டிடக்கலைக்கான கலைக்களஞ்சியம் (Encyclopedia of Vernacular Architecture of the World) என்பது உலகம் முழுதும் பரவிக் காணப்படும் நாட்டார் கட்டிடக்கலை தொடர்பான ஒரு கலைக்களஞ்சியம். ஆங்கில மொழியில் எழுதப்பட்டு, 1997 ஆம் ஆண்டு வெளியிடப்பட்ட இந்த நூலை, தாங்கு வளர்ச்சிக்கான ஆக்சுபோர்டு நிறுவனம், ஆக்சுபோர்டு புரூக்சுப் பல்கலைக்கழகம் ஆகியவற்றில் பணிபுரிந்த பால் ஆலிவர் தொகுத்தார். இந்நூல் முதலில் கேம்பிரிட்சுப் பல்கலைக்கழகப் பதிப்பகத்தினால் 2500 பக்கங்கள் கொண்ட மூன்று தொகுதிகளாக வெளியிடப்பட்டது. நாட்டார் கட்டிடக்கலை குறித்த ஆய்வில் ஒரு மைல்கல்லாக இக் கலைக்களஞ்சியம் விளங்குகிறது.

ஆயிரத்துக்கு மேற்பட்ட பண்பாடுகளைச் சேர்ந்த மக்கள் உருவாக்கி வாழ்ந்துவரும் இவ்வாறான கட்டிடங்களின் பல்வகைமையைக் காட்டும் வகையில் வெளியான முதல் நூல் என்னும் பெருமை இதற்கு உண்டு. இதன் முதல் தொகுதி நாட்டார் கட்டிடக்கலைக்கு அடிப்படையாகவுள்ள கோட்பாடுகள், கொள்கைகள், மெய்யியல் என்பன குறித்து ஆராய்கிறது. இரண்டாம், மூன்றாம் தொகுதிகள் குறிப்பிட்ட பண்பாட்டு, சமூகப் பின்னணிகளில் மேற்படி கோட்பாடு முதலியவற்றைப் பொருத்தி விளக்குகின்றன.

80 நாடுகளைச் சேர்ந்த 750க்கு மேற்பட்டவர்கள் இந்நூலுக்குக் கட்டுரைகளை வழங்கியுள்ளனர். 1700க்கு மேற்பட்ட புகைப்படங்கள், 1000க்கு மேற்பட்ட வரை படங்கள், 80 நிலப்படங்கள் என்பவை இந்த நூலில் அடங்கியுள்ளன. கட்டிடக்கலை, மானிடவியல் துறைகளைச் சேர்ந்த 1200 கலைச் சொற்களுக்கான விளக்கக்குறிப்புகளும் இந்தக் கலைக்களஞ்சியத்தில் சேர்க்கப்பட்டுள்ளன. குறித்த விடயம் சார்ந்த எந்த நூலிலும் இல்லாத வகையில், 9,000க்கு மேற்பட்ட உசாத்துணை நூற்பட்டியலும் கொடுக்கப்பட்டுள்ளது. 

இதன் துணை நூலாக "Atlas of Vernacular Architecture of the World" என்னும் நூலை "ரூட்லெட்ச் பதிப்பகம்" வெளியிட்டுள்ளது.



</doc>
<doc id="164505" url="https://ta.wikipedia.org/wiki?curid=164505" title="டைடல் பூங்கா, கோயம்புத்தூர்">
டைடல் பூங்கா, கோயம்புத்தூர்

டைடல் பூங்கா ("Tidel Park") என்பது தமிழ்நாடு, கோயம்புத்தூர் நகரின் பீளமேடு பகுதியில் அமைந்துள்ள தகவல் தொழில்நுட்பப் பகுதி ஆகும். அவினாசி சாலையில் அமைந்துள்ள இந்த தொழில்நுட்பப் பூங்கா 2006-ஆம் ஆண்டில் திறக்கப்பட்டது. இது தமிழ்நாடு அரசு தொழில் வளர்ச்சிக் கழகமும் (TIDCO) தமிழ்நாடு மின்னணுவியல் கழகமும் (ELCOT) இணைந்து நிர்வகிக்கும் அமைப்பாதலால் இவ்விரு ஆங்கிலப் பெயர்களை இணைத்துச் சுருக்கமாக "டைடல் பூங்கா" எனப் பெயரிடப்பட்டுள்ளது.


</doc>
<doc id="164509" url="https://ta.wikipedia.org/wiki?curid=164509" title="தா. சிவசிதம்பரம்">
தா. சிவசிதம்பரம்

தாமோதரம்பிள்ளை சிவசிதம்பரம் ("Thamotharampillai Sivasithamparam", மார்ச் 26, 1926 - நவம்பர் 9, 1992) இலங்கைத் தமிழ் அரசியல்வாதியும், நாடாளுமன்ற உறுப்பினரும் ஆவார்.

சிவசிதம்பரம் இலங்கையின் வடக்கே முல்லைத்தீவில் பிறந்தவர். இவரது தந்தை தாமோதரம்பிள்ளை முல்லைத்தீவு கிராம சேவையாளராகப் பணியாற்றியவர். திருகோணமலை இந்துக் கல்லூரியில் கல்வி கற்று பின்னர் கிராம அபிவிருத்தி அதிகாரியாகப் பணியாற்றினார்.

சிவசிதம்பரம் 1960 மார்ச்சு நாடாளுமன்றத் தேர்தலில் வவுனியா தேர்தல் தொகுதியில் சுயேட்சையாகப் போட்டியிட்டு வெற்றி பெற்று நாடாளுமன்றம் சென்றார். அதே ஆண்டு இடம்பெற்ற 1960 சூலை தேர்தலிலும் போட்டியிட்டு வெற்றி பெற்றார். பின்னர் அவர் அகில இலங்கைத் தமிழ்க் காங்கிரஸ் கட்சியில் இணைந்து அக்கட்சியின் சார்பில் 1965 தேர்தலில் வவுனியாவில் போட்டியிட்டு வெற்றி பெற்றார். ஆனாலும் 1970 தேர்தலில் இலங்கைத் தமிழரசுக் கட்சி வேட்பாளர் எக்ஸ். எம். செல்லத்தம்புவிடம் 273 வாக்குகளால் தோற்றார்.

1972 ஆம் ஆண்டில் தமிழ்க் காங்கிரஸ், இலங்கைத் தமிழரசுக் கட்சி இணைந்து தமிழர் விடுதலைக் கூட்டணி என்ற பெயரில் கூட்டமைப்பு ஒன்றை அமைத்தனர். கூட்டணியின் சார்பில் சிவசிதம்பரம் வவுனியா வேட்பாளராகத் தெரிவு செய்யப்பட்டு 1977 தேர்தலில் வெற்றி பெற்று மீண்டும் நாடாளுமன்றம் சென்றார். இலங்கைத் தமிழ்ப் போராளிகளின் அழுத்தத்தாலும், தமிழ் ஈழத்துக்கு ஆதரவளிப்பதில்லை என நாடாளுமன்றத்தில் சத்தியப்பிரமாணம் எடுப்பதற்கான ஆறாம் திருத்தச் சட்டமூலத்துக்கு எதிர்ப்புத் தெரிவித்தும், கருப்பு சூலை வன்முறைகளில் சிங்கள காடையர்களினால் 3,000 தமிழ் மக்கள் கொல்லப்பட்டமைக்கு எதிர்ப்புத் தெரிவித்தும், சிவசிதம்பரம் உட்பட அனைத்து தமிழர் விடுதலைக் கூட்டணி உறுப்பினர்களும் 1983 முதல் நாடாளுமன்றத்தை ஒன்றியொதுக்கல் செய்தார்கள். மூன்று மாதங்கள் நாடாளுமன்றத்துக்குச் சமூகமளிக்காத நிலையில், 1983 அக்டோபர் 22 இல் அவர்கள் அனைவரும் நாடாளுமன்ற இருக்கைகளை இழந்தார்கள்.

1983 இனக்கலவரத்தின் பின்னர் சிவசிதம்பரம் கனடாவுக்குக் குடிபெயர்ந்தார். அங்கு அவர் 1992 நவம்பர் 9 இல் இறந்தார். 


</doc>
<doc id="164513" url="https://ta.wikipedia.org/wiki?curid=164513" title="வேக ஈனுலை">
வேக ஈனுலை

ஈனுலை ("breeder reactor") எனப்படும் அணு உலையில் பிளவுறு பொருளை பயன்படுத்துவதைக் காட்டிலும் கூடுதலான பிளவுறு பொருட்களை உருவாக்கப்படுகின்றன. இவ்வுலைகளின் நியூத்திரன் இலாபம் மிகக் கூடியநிலையில் இருப்பதால் யுரேனியம்-238, தோரியம்-232 போன்ற தனிமங்களிலிலிருந்து பிளவுறு பொருட்களை ஈனுவதால் இவை ஈனுலைகள் எனப்படுகின்றன. மென்னீர் அணு உலைகளை விட கூடிய எரிபொருள் திறனைக் கொண்டிருந்ததால் இவை துவக்கத்தில் மேம்பட்ட தொழில்நுட்பமாக கருதப்பட்டது. 1960களில் யுரேனியம் மிகுந்த அளவில் கிடைக்கத்தொடங்கியதாலும் புதிய யுரேனியச் செறிவு முறைகள் கண்டுபியடிக்கப்பட்டமையாலும் எரிபொருட் செலவு குறையத் தொடங்கிய பிறகு இவ்வகை அணு உலைகளில் ஆர்வம் குறையத் தொடங்கியது.

ஈனுலைகள் கொள்கையளவில் யுரேனியத்திலிருந்தோ தோரியத்திலிருந்தோ முழு ஆற்றலையும் பயன்படுத்திக் கொள்ள இயலும். இதனால் வழமையான அணு உலைகளை விட இரு மடங்களவில் எரிபொருளைச் சேமிக்க இயலும். கடலிலிருந்து பிரிக்கப்படும் யுரேனியத்தின் அளவைக் கருத்தில் கொண்டால் சூரியன் உள்ளளவும் தொடர்ந்து ஈனுலைகளை இயக்கத் தேவையான எரிபொருள் புவியில் உள்ளது. எனவே ஈனுலைகள் மூலம் பெறப்படும் ஆற்றலானது சூரிய சக்தி அல்லது காற்றுச் சக்திக்கிணையாக பேணத்தக்க புதுப்பிக்கத்தக்க ஆற்றலாக விளங்குகிறது.

அணுக் கழிவுகளைக் குறித்த கவலைகள் 1990களில் ஏற்படலாயிற்று. இதனைத் தொடர்ந்து எரிபொருளை சேமிக்கும் ஈனுலைகளில் மீண்டும் ஆர்வம் ஏற்பட்டது. குறிப்பாக ஈனுலைகளில் எரிபொருள் சுழற்சிகளால் புளுடோனியம் போன்ற அக்டினைடுகளின் கழிவுகளைக் குறைக்கக்கூடிய வாய்ப்பு கவனத்தைக் கவர்ந்தது. ஓர் மென்னீர் அணு உலையில் பயன்படுத்தப்பட்ட அணு எரிபொருளின் கழிவுகளில் இருக்கும் நிலையற்ற யுரேனியம்சார் தனிமங்கள் அடுத்த 10,000 ஆண்டுகள் வரையிலான கதிரியக்கத்தில் முதன்மை வகிக்கும். எனவே இத்தகைய நீண்ட வாழ்நாள் கதிரியக்க கழிவுகளை இல்லாமலாக்குவது பெரும் பயனளிக்கும்.

கருதுகோளின்படி ஓர் ஈனுலை மீண்டும் மீண்டும் எரிபொருளைப் பயன்படுத்தி அனைத்து அக்டினைடுகளையும் பயன்படுத்திக் கொள்ள முடியும்.

ஈனுலை சுழற்சிகள் இருவகைப்படுகின்றன; இரண்டுமே அக்டினைடு கழிவுகளை குறைக்கின்றன: 

2006 ஆண்டு நிலவரப்படி, பெரிய அளவில் இயங்கும் அனைத்து வேக ஈனுலைகளுமே நீர்மநிலை சோடியத்தால் குளிர்விக்கப்படும் நீர்ம உலோக வேக ஈனுலைகளாக (LMFBR) உள்ளன. இவற்றின் வடிவமைப்பு இரண்டு வகைகளாக உள்ளன:



</doc>
<doc id="164517" url="https://ta.wikipedia.org/wiki?curid=164517" title="நண்டி">
நண்டி

நண்டி (Nadi) பிஜித் தீவின் மூன்றாவது நகரம் ஆகும். இது விட்டி லெவு தீவின் மேற்குக் கரையோரத்தில் அமைந்துள்ளது. இங்கு பிஜியர்களும் இந்தியர்களும் வாழ்கின்றனர். கரும்பு அதிகம் பயிரிடப்படுகிறது. சுற்றுலாத்துறையால் வருமானம் அதிகம் பெறும். பிற பகுதிகளைவிட அதிகளவிலான விடுதிகளும் உணவகங்களும் இங்கு நிறைந்துள்ளன. இந்த ஊரின் பிஜிய மொழிப் பெயர் நண்டி என்பதாகும்.

அதிகளவிலான இந்தியர்கள் இங்கு வசிப்பாதால், இந்து, இசுலாமிய சமயத்தினர் அதிகம் வாழ்கின்றனர். இங்குள்ள சிவசுப்பிரமணியர் கோயில் பிரபலமானது. இது இங்குள்ள இந்துக் கோயில்களிலேயே மிகப் பெரியது. நண்டி பன்னாட்டு வானூர்தி நிலையம் பிஜியின் பெரிய வானூர்தி நிலையம் ஆகும். அழகிய தாவரவியல் பூங்கா, கடற்கரை ஆகியன அருகில் அமைந்துள்ளன. இந்நகரின் தற்போதைய தலைவர் சாமி ஆவார்,



</doc>
<doc id="164520" url="https://ta.wikipedia.org/wiki?curid=164520" title="கோணேஸ்வரா இந்துக்கல்லூரி">
கோணேஸ்வரா இந்துக்கல்லூரி

கோணேஸ்வரா இந்துக்கல்லூரி இலங்கையின் கிழக்கு மாகாணத்தில் திருகோணமலையில் அமைந்துள்ள ஓர் ஆண்கள் பாடசாலையாகும். இது 1897 ல் திருகோணமலையில் இருந்த சில பெரியார்களால் ஆரம்பிக்கப்பட்டது. இன்று இக்கல்லூரி 2100 மாணவர்களையும் 90 ஆசிரியர்களையும் 15 கல்விசாரா ஊழியர்களையும் கொண்டு மாவட்டத்தின் ஒரு பெரும் கல்வி வழங்கும் களமாக விளங்குகின்றது. விளையாட்டு, சாரணியம், கலை, இலக்கியம் கலாசாரம் போன்ற பல்வேறு இணைக் கல்வி முயற்சிகளிலும் மாவட்ட மாகாண தேசிய மட்டங்களில் வெற்றிகள் பலவற்றை இக்கல்லூரி பெற்றுக்கொண்டிருக்கின்றது.

திருக்கோணமலை நகரிலே வாழ்ந்த சில இந்துப் பெரியார்களினால் ஆரம்பிக்கப்பட்ட இப்பாடசாலை 1922ம் ஆண்டில் ஒரு ஆரம்பப் பாடசாலையாக அரசாங்கத்தினால் அதிகாரபூர்வமாகப் பதிவு செய்யப்பட்டது. இப்பாடசாலை ஆரம்ப காலத்தில் இந்து ஆண்கள் தமிழ்ப் பாடசாலை, இந்து ஆண்கள் ஆங்கில பாடசாலை என இரு பிரிவுகளாக ஒரே நிர்வாகத்தின் கீழ் இயங்கிக்கொண்டிருந்தது.

1925ம் ஆண்டில் வல்லிபுரம்பிள்ளை முதலியார் தலைமையில் இருந்த முகாமையாளர் சபை பாடசாலையை இராமகிருஷ்ண மடத்திற்குக் கையளிப்பதற்கு முடிவு செய்ததையடுத்து சுவாமி விபுலாநந்தர் பாடசாலை நிர்வாகத்தைப் பொறுப்பேற்றார். சுவாமிகள் இப்பாடசாலையைக் கையேற்ற சூன் 1 ஆம் திகதியே கல்லூரித் தினமாக இப்போது கடைப்பிடிக்கப்படுகிறது. சுவாமி விபுலாநந்தரின் நேரடியான நிர்வாகத்தின் கீழ் இந்து ஆண்கள் ஆங்கிலப் பாடசாலையும், இந்து ஆண்கள் தமிழ்ப் பாடசாலையும் துரித வளர்ச்சியைக் கண்டன. மாணவர்களின் எண்ணிக்கையும் அதிகரித்துச் சென்றன. புதிய கட்டடங்களும் கட்டப்படலாயின.

பொதுமக்களின் நிதியைக் கொண்டு கட்டப்பட்ட காளியப்பு மண்டபம் 1927ம் ஆண்டில் அப்போதைய ஆளுநராக இருந்த சேர். என். ஹர்பட் ஸ்டான்லி என்பவரால் திறந்து வைக்கப்பட்டது. இந்து ஆண்கள் ஆங்கிலப் பாடசாலையில் ஆசிரியராகக் கடமையாற்றிக் காலமாகிய பி. கே. சம்பந்தரின் நினைவாக 1933ல் மண்டபம் கட்டப்பட்டது.

1925ம் ஆண்டிலிருந்து முகாமையாளராகப் பணியாற்றிய சுவாமி விபுலாநந்தர் கல்லூரியின் வளர்ச்சியில் தனது செறிவான கவனத்தைச் செலுத்தும் பொருட்டு 1928 இல் அதிபர் பதவியையும் ஏற்றுக் கொண்டார். 1930ம் ஆண்டு சூலை மாதம் வரையில் சுவாமிகள் அதிபராகக் கடமையாற்றி, பின்னர் இராமகிருஷ்ண மடத்தின் கீழள்ள சகல பாடசாலைகளையும் பொறுப்பேற்று அதிபர் பதவியை பி. இராமச்சந்திரா என்பவரிடம் கையளித்துச் சென்றார்.

சுவாமி விபுலாநந்தரது காலத்தில் கல்லூரி படிப்படியாக வளர்ச்சி கண்டது. அறிவியல் கல்வி மேம்படுத்தப்பட்டது. ஆய்வு கூட வசதிகள் ஏற்படுத்தப்பட்டன. இலண்டன் கேம்பிரிட்ஜ் சீனியர் சோதனையை மாணவர்கள் எடுப்பதற்கான வாய்ப்பும் ஏற்படுத்திக் கொடுக்கப்பட்டது.

1932ம் ஆண்டில் கல்லூரி மேல் இடைநிலைத் தரத்திற்கு உயர்த்தப்பட்டது. இராமகிருஷ்ண மடத்தின் அரவணைப்புடன் வளர்ந்து வந்த கல்லூரியின் வளர்ச்சி இரண்டாம் உலகப் போரின் போது 1940ல் இருந்து 1945 வரை தடைப்பட நேர்ந்தது. போர்க் காலத்தின்போது பாடசாலைக் கட்டடங்கள் இராணுவத்தினதால் பொறுப்பேற்கப்பட்டன. இக்காலத்தில் கல்லூரி தற்காலிகமாக வேறு இடங்களில் இயங்கிக்கொண்டிருந்தன. 1945ல் மீண்டும் கல்லூரி தனது சொந்தக் கட்டடங்களில் இயங்கத் தொடங்கியது.

எல். எச். ஹரதாச தனது காலஞ்சென்ற தந்தையார் நொரிஸ் டி சில்வா அவர்களின் நினைவாக அமைத்துக் கொடுத்த நூலகக் கட்டடம் 1947ம் ஆண்டில் திறந்து வைக்கப்பட்டது.

கால ஓட்டத்தில் இந்து ஆண்கள் ஆங்கிலப் பாடசாலை இந்துக் கல்லூரி என்ற பெயரோடு மாவட்டத்தின் முன்னணிக் கல்லூரியாக வளர்ச்சி பெற்று வர இந்து ஆண்கள் தமிழ்ப் பாடசாலை கோணேஸ்வர வித்தியாலயம் என்ற பெயரோடு ஆரம்ப இடைநிலைக் கல்விக்கு மாவட்டத்தின் சிறந்த பாடசாலையாக உருவாகி வந்தது.

1952ம் ஆண்டில் இந்துக்கல்லூரி முதலாம் தரத்திற்கு உயர்த்தப்பட்டது. தற்போது அம்பலவாணர் அகம் என அழைக்கப்படும் கல்லூரியின் முதலாவது மாடிக்கட்டடம் 1955ம் ஆண்டில் ஆரம்பிக்கப்பட்டு 1958ல் கட்டி முடிக்கப்பட்டது.

இந்துக்கல்லூரியும், கோணேஸ்வரா வித்தியாலயமும் இராமகிருஷ்ண சங்கத்தின் ஒரே நிர்வாகத்தின் கீழ் இருந்தாலும் 1961ம் ஆண்டில் மிசனரிப் பாடசாலைகளை அரசாங்கம் கையகப்படுத்திய போது இந்தப் பாடசாலைகளைத் தனித் தனியான இரு பாடசாலைகளாகவே இராமகிருஷ்ண மிஷன் அரசாங்கத்திற்கு கையளித்தது.

இவ்விரு பாடசாலைகளும் 1993ம் ஆண்டில் ஒரே பாடசாலையாக இராமகிருஷ்ண சங்கம் ஸ்ரீ கோணேஸ்வரா இந்துக் கல்லூரி என்ற பெயரில் தேசிய பாடசாலை என்ற அந்தஸ்தையும் பெற்று இணைந்து கொண்டன. திருக்கோணமலை மாவட்டத்தை பொறுத்தவரை முதலாவதாகவும் கிழக்கு மாகாணத்தைப் பொறுத்தவரை இரண்டாவதாகவும் தேசிய பாடசாலையாகிய பெருமை இக் கல்லூரிக்கு உண்டு.

2013ம் ஆண்டு திருமலை இந்துக்கல்லூரியின் பழைய மாணவர் சங்கம் தனது 75ம் ஆண்டு நிறைவினைக் கொண்டாடியது. இதன் தொடர்ச்சியாக கொழும்பு, ஐக்கிய இராச்சியம் போன்ற இடங்களில் பழைய மாணவர் சங்கத்தின் கிளைகள் அமைக்கப்பட்டன.

கோணேஸ்வரா இந்துக்கல்லூரியின் கல்லூரிப்பண், பண்டிதர் இ. வடிவேல் அவர்களால் ஆக்கப்பட்டது. கோணேஸ்வரா வித்தியாலயம், இந்துக்கல்லூரி ஆகிய இருபாடசாலைகளிலும் சிறு சிறு மாற்றங்களுடன் இப்பண்ணே பாடப்பட்டுவந்தது. பாடசாலைகள் இணைக்கப்பட்ட பின்னர் இரு பாடசாலைகளின் பண்களும் ஒன்றாக்கப்பட்டு சிறு மாற்றங்களுடன் தற்போது பாடப்பட்டு வருகிறது. 

"வாழ்க வாழ்கவே வாழ்க வாழ்கவே"

"சிறீ கோணேஸ்வர இந்துக்கல்லூரி வாழ்கவே"

"ஆதி அந்தம் இல்லாத ஆண்டவன் தெய்வம்"

"அன்னையும் பிதாவும் எங்கள் முன்னறி தெய்வம்"
"எண்ணோடு எழுத்தத்தனை ஈந்தவர் தெய்வம் -இனி"

"என்றும் அவரையே பணிந்து இனிது வாழுவோம்"
"நல்ல உள்ளம் வளர்ப்போம் உடல் உறுதி வளர்ப்போம்"

"கலை கல்வி வளர்ப்போம் தூய செல்வம் வளர்ப்போம்"
"நல்லவரை நாடி நிதம் நல்வழி நிற்போம் - எங்கள்"

"நாட்டினிற்கே சேவை செய்து நாமும் வாழுவோம்"
"முத்தமிழும் கற்று மேலை வித்தையும் கற்போம் - உயர்"

"சத்தியமும் ஐக்கியமும் வாழ்வில் வளர்ப்போம்"
"வித்தை தரும் கோணேஸ்வரா இந்து கல்லூரியின்" 

"உத்தமராம் ஆசிரியர் தமை மதிப்போம்"



</doc>
<doc id="164522" url="https://ta.wikipedia.org/wiki?curid=164522" title="தாவீது சல்மன்">
தாவீது சல்மன்

தாவீது தீன் சல்மன் (David Dean Shulman) இந்திய மொழிகளைப் பற்றி நன்கு அறிந்த முதன்மை இந்தியவியலாளர்களுள் ஒருவர். இவர் தென்னிந்தியாவின் வரலாறு, இந்திய பாடலமைப்புகள், இசுலாமியத் தமிழ், திராவிட மொழிகள், கருநாடக இசை ஆகிய பல்வேறு 
துறைகளில் ஆய்வு மேற்கொண்டார். சமூக நலவிரும்பியும், மனிதவியல் ஆய்வாளரும் ஆவார். எபிரேய மொழியில் பாடல்களை எழுதியுள்ளார். யெரூசலேமில் உள்ள எபிரேயப் பல்கலைக்கழகத்தில் இந்தியவியல் துறையிலும், இந்திய, ஈரானிய ஆய்வுத் 
துறைகளிலும் பேராசிரியராகப் பணியாற்றுகிறார். தென்னிந்தியா தொடர்பான இறை நம்பிக்கை, கோயில்கள் பற்றிய பல நூல்களை எழுதியுள்ளார். எபிரேயம், ஆங்கிலம் ஆகிய இருமொழிகளையும் நன்கறிந்த இவர், தமிழ், சமற்கிருதம், இந்தி, கிரேக்கம், உருசிய மொழி, பிரெஞ்சு, இடாய்ச்சு, அரபி, பாரசீக மொழி, மலையாளம் ஆகிய மொழிகளைக் கற்றுணர்ந்தவர், எய்லீன் லெந்துமன் என்னும் பெண்ணைத் திருமணம் செய்து கொண்டார். இவருக்கு எவியடர், மிக்கைல், ஏதன் என்ற மூன்று மகன்கள் உள்ளனர்.

(ஆங்கிலத்தில்)


</doc>
<doc id="164542" url="https://ta.wikipedia.org/wiki?curid=164542" title="ராபுள்">
ராபுள்

ராபுள் (truffle) என்பது பூமிக்கு அடியிலுள்ள ஒருவகையான பழம்தரும் காளானின் உடலாகும். ராபுள் (truffle) நூற்றுக்கணக்கான இனங்களில் காணப்படுகிறது. சில (பெரும்பாலும் பேரினத்தின் கிழங்குவகை) பழம்தரும் உடல் அதிக விலையுடைய உணவாகும்.

உண்ணத்தக்க ராபுள் (truffle) மத்திய கிழக்கு, பிரஞ்சு, ஸ்பானிஷ், வடக்கு இத்தாலி மற்றும் கிரேக்கம் ஆகிய நாடுகளில் உயர் மதிப்புடைய உணவாகும்.


</doc>
<doc id="164546" url="https://ta.wikipedia.org/wiki?curid=164546" title="சங்கற்ப நிராகரண உரை">
சங்கற்ப நிராகரண உரை

சங்கற்ப நிராகரண உரை என்பது 16ஆம் நூற்றாண்டின் கடைப்பகுதியில் தோன்றிய உரை நூல். சங்கற்ப நிராகரணம் என்னும் நூல் சைவ சித்தாந்த உட்பிரிவுகளை மறுக்கும் நூல். இதில் உள்ள 474 குறள் வெண்பாக்களுக்கு எழுதப்பட்ட உரையினைக் கொண்டது இந்த நூல். 
ஞானப்பிரகாச தேசிகன் என்பவர் இந்த உரைநூலின் ஆசிரியர். இவர் காவிரி நாட்டினர்.

தேவாரம், திருவாசகம், திருவிசைப்பா, காரைக்கால் அம்மையார் பாடல்கள், நக்கீரர் அந்தாதி ஆகிய நூல்களுள்ள பாடல்களை இவர் மேற்கோள் பாடல்களாகக் காட்டியுள்ளார்.

இந்த நூல் வெளிவந்த பதிப்புகள் மூன்று. கொன்றைமாநகரம் சண்முகசுந்தர முதலியார், காஞ்சி நாகலிங்க முனிவர் ஆகியோர் பதிப்புகள் முதலில் வெளிவந்தன. பின்னர் அனவரத வினாயகம் பிள்ளை பார்வையில் சைவ சித்தாந்த சமாஜம் வெளியிட்ட 1934, 1940 பதிப்புகள் சிறப்பு மிக்கவை.



</doc>
<doc id="164547" url="https://ta.wikipedia.org/wiki?curid=164547" title="கிமு 1-ஆம் நூற்றாண்டு">
கிமு 1-ஆம் நூற்றாண்டு

கிமு 1ம் நூற்றாண்டு ("1st century BC") அல்லது கிமு கடைசி நூற்றாண்டு, என்பது கிமு 100 ஆம் ஆண்டின் முதலாவது நாளில் தொடங்கி கிமு 1 ஆம் ஆண்டின் கடைசி நாளில் முடிவடைந்த நூற்றாண்டைக் குறிக்கும். அனோ டொமினி முறையில் சுழிய ஆண்டு நடைமுறையில் இருக்கவில்லை. இதற்கடுத்ததாக வரும் நூற்றாண்டு கிபி 1ம் நூற்றாண்டு ஆகும். வானியல் ஆண்டு இலக்க முறையில் கழித்தற் குறி பயன்படுத்தப்படுகிறது, இதன் படி ""கிமு 2"" என்பது ""ஆண்டு -1"" ஐக் குறிக்கும். கிமு 1ம் நூற்றாண்டு ஒலோசீன் நாட்காட்டியில் இது 9,901 முதல் 10,000 ஆண்டுகள் வரையான காலப்பகுதியைக் குறிக்கும், அதாவது 99வது நூற்றாண்டு எனப்படும்.

இந்நூற்றாண்டுக் காலப்பகுதியில் நடுநிலக் கடல் பகுதியைச் சுற்றவுள்ள நிலப்பகுதிகள் உரோமர் ஆட்சியின் கீழ் வந்தன. இவை நேரடியாக பேரரசின் ஆளுநர் ஆட்சியின் கீழோ அல்லது உரோமர்களால் நியமிக்கப்பட்ட அரசரர்களாலோ ஆளப்பட்டன. உரோமக் குடியரசு படையெடுப்புகளாலும் பிற நாட்டுக் கூட்டணிகளாலும் அளவில் பெருகியதால், குடியரசு நிருவாக முறை நீர்த்துப் போனது. உள்நாட்டுப் போர் மூழ்வது வழக்கமானது. இந்நூற்றாண்டின் இறுதியில் தொடர்ச்சியாகப் பல உள்நாட்டுப் போர்கள் நிகழ்ந்தன. இறுதியில் யூலியசு சீசர், மார்க் அந்தோனி, அகஸ்ட்டஸ் போன்ற உறுதி மிக்கவர்களின் கையில் பேரரசு சிக்கியது. அகஸ்ட்டஸ் பேரரசராகத் தன்னை அறிவித்துக் கொண்டார். குடியரசு கலைக்கப்பட்டு உரோமைப் பேரரசு உருவானது. இது வரலாற்றில் உரோமைப் புரட்சி எனக் கூறப்படுகிறது. கிறித்தவத்தின் முக்கிய நபரான இயேசு கிறித்துவின் பிறப்பும் இந்நூற்றாண்டின் இறுதியிலேயே இடம்பெற்றது.

கீழைத்தேய நாடுகளில், ஆன் அரசமரபின் வீழ்ச்சி ஆரம்பமானது. இந்நூற்றண்டின் இறுதி அரைப்பகுதியில் சீனாவின் அரசியலில் குழப்ப நிலையே காணப்பட்டது.





</doc>
<doc id="164554" url="https://ta.wikipedia.org/wiki?curid=164554" title="வஞ்சிக்கப்படும் மலேசிய தமிழ் கல்வி போராடும் மக்கள் (நூல்)">
வஞ்சிக்கப்படும் மலேசிய தமிழ் கல்வி போராடும் மக்கள் (நூல்)

வஞ்சிக்கப்படும் மலேசிய தமிழ் கல்வி போராடும் மக்கள் எனப்படுவது மலேசியாவில் தமிழ்வழிக் கல்வி, தமிழ்ப் பள்ளிகள், தமிழர் கல்வி தொடர்பாக முன்னெடுக்கப்படும் எதிர்ப்புப் போராட்டங்கள் பற்றிய ஒர் ஆய்வு நூல் ஆகும். இதனை முருகைய்யன் வரதராசு எழுதியுள்ளார். மலேசியாவில் தமிழ் கல்வி எதிர்நோக்கியுள்ள பல்வேறு சிக்கல்களையும், அவற்றை எதிர்த்து மக்கள் முன்னெடுத்துவரும் எதிர்ப்புப் போராட்டங்களையும் இந்நூல் விவரிக்கிறது. 



</doc>
<doc id="164555" url="https://ta.wikipedia.org/wiki?curid=164555" title="எஸ்டேட் பாய்ஸ்">
எஸ்டேட் பாய்ஸ்

எசுரேற் போய்சு (ஆங்கிலம்: Estate Boys; தமிழில்: தோட்டப் பையன்கள்) என்பது ஒரு தமிழ் இயங்குபடத் தொடர் ஆகும். இது மலேசியாவில் உருவாக்கப்பட்டு மலேசியாவில் ரேடியோ ரெலிவிசன் மலேசியா (Radio Televisyen Malaysia) அலைவரிசையில் சனவரி 2013 இல் ஒளிபரப்படவுள்ளது. 13 தொடர்கள் உள்ள இந்த இயங்குபடமே மலேசியாவில் உருவாக்கப்பட்ட முதல் இயங்குபடம் ஆகும்.



</doc>
<doc id="164559" url="https://ta.wikipedia.org/wiki?curid=164559" title="1775">
1775

1775 (MDCCLXXV) கிரெகொரியின் நாட்காட்டியில் ஒரு ஞாயிற்றுக்கிழமையில் ஆரம்பமான ஒரு சாதாரண ஆண்டு. பழைய யூலியன் நாட்காட்டியில் வியாழக்கிழமையில் ஆரம்பமான ஒரு சாதாரண ஆண்டாகும்.

இவ்வாண்டில் ஏப்ரல் 19 இல் அமெரிக்கப் புரட்சி ஆரம்பமானது. சியார்ச் வாசிங்டன் படைத்துறைத் தளபதியாக நியமிக்கப்பட்டார். 13 குடியேற்றங்கள் தமது விடுதலையை அறிவிக்கவில்லை. பிரித்தானிய அரசும், அமெரிக்க அரசும் தனித்தன்யே சட்டங்களை இயற்றின. ஆகத்து 23 இல் இங்கிலாந்தின் மூன்றாம் ஜார்ஜ் மன்னர் அமெரிக்கக் குடியேற்றங்கள் கிளர்ச்சியில் ஈடுபடுவதை நாடாளுமன்றத்தில் நவம்பர் 10 இல் அறிவித்தார்.

ஜேம்ஸ் வாட் நீராவி இயந்திரத்தை வெற்றிகரமாக உருவாக்கி அறிவியல் முன்னேற்றத்திற்கு வழிவகுத்தார். பெரியம்மை நோய் அமெரிக்காவின் நியூ இங்கிலாந்து பிரதேசத்தில் பரவியது. பெரியம்மைக்கு எட்வர்ட் ஜென்னர் தடுப்பு மருந்து கண்டுபிடித்தார்.




</doc>
<doc id="164561" url="https://ta.wikipedia.org/wiki?curid=164561" title="வாதநோய்க்காரணி">
வாதநோய்க்காரணி

வாதநோய்க்காரணி (Rheumatoid factor; RF) என்பது முடக்குவாத நோயில் பொதுவாகக் காணப்படும் தன்னெதிர்ப்பு எதிர்ப்பான்களைக் (ஒரு உயிரினத்தின் சொந்த திசுக்களுக்கெதிரான எதிர்ப்பான்கள்) குறிக்கும். இவை, எதிர்ப்பான்-ஜி (IgG) யின் படிகவடிவமாகும் துண்டுடன் (Fc) இணையும் எதிர்ப்பான்களைக் குறிக்கும். வாதநோய்க்காரணியும், எதிர்ப்பான்-ஜி யும் இணைந்து உருவாக்கும் எதிர்ப்பி இணைவுகள் (Immune Complexes) நோய்நிகழ்முறைகளில் பங்களிக்கலாம்.

வாதநோய்க்காரணிகள் மீக்குளிர் கோளப்புரதங்களாகவும் (இரத்த மாதிரிகளை குளிரூட்டும்போது வீழ்படிவமாகும் எதிர்ப்பான்கள்) இருக்கலாம்; இவை, இரண்டாம்வகை [பல்லிணை எதிர்ப்பான்-ஜி (polyclonal IgG)-யுடன் இணையும் ஓரிணை எதிர்ப்பான்-எம் (monoclonal IgM)] அல்லது மூன்றாம்வகை (பல்லிணை எதிர்ப்பான்-ஜி யுடன் இணையும் பல்லிணை எதிர்ப்பான்-எம்) மீக்குளிர் கோளப்புரதங்களாக (cryoglobulins) இருக்கலாம்.

வாதநோய்க்காரணிகள் எதிர்ப்பான்களின் எந்தவொரு ஒரினவகையைச் சார்ந்ததாகவும் இருக்கலாம்: எதிர்ப்பான்-ஏ (IgA), எதிர்ப்பான்-ஜி, எதிர்ப்பான்-எம் (IgM), எதிர்ப்பான்-ஈ (IgE), எதிர்ப்பான்-டி (IgD).



</doc>
<doc id="164562" url="https://ta.wikipedia.org/wiki?curid=164562" title="சசிவர்ண போதம்">
சசிவர்ண போதம்

சசிவர்ண போதம் என்பது மோகவதைப் பரணி என்னும் நூலின் ஒரு பகுதி. மோகவதைப் பரணி தத்துவராயர் நூல்களில் ஒன்று. காலம் 15ஆம் நூற்றாண்டு. பரணி நூலில் இது பேய்களுக்குத் தேவி கூறியதாக வருகிறது.
சசிவர்ண போதம் தனி நூலாகப் பல பதிப்புகள் வெளிவந்துள்ளன. வேதாந்தம் கற்போர் முதலில் இதனைக் கற்பது வழக்கமாக இருந்துவந்தது.
சூத சங்கிதை என்னும் வடநூலில் முத்திக்காண்டத்தில் கூறப்படும் செய்திகளை இது தன்னகத்தே கொண்டது. அந்நூலில் பரமேசுவரன் திருமாலுக்குச் சசிவர்ணன் கதையைச் சொல்வதாக அது வருகிறது. குருசேவையின் மகிமையை விளக்குவது.

சமசுகிருத மொழியில், சசிவர்ணன் எனில் வெள்ளை நிறம் கொண்டவன். "போதம்" எனில் ஞானம் எனப்பொருள். பாக எக்கியன் என்னும் அந்தணனின் மகன். எல்லா வகையான தீய செயல்களையும் செய்து நோயுற்று உழன்றான். தந்தை முயற்சியால் நல்ல குருவிடம் அருளுரை(உபதேசம்) பெற்று நல்லவனாகி வீடுபேறு அடைந்தான். 

பரணி நூலின் பகுதி ஆதலால் பாடல்கள் தாழிசைகளாக அமைந்துள்ளன. இதன் 30 பாடல்கள் 17ஆம் நூற்றாண்டில் எழுதப்பட்ட விருதாசல புராணம் என்னும் நூலின் இறுதிப் பகுதியில் சேர்க்கப்பட்டுள்ளன. 


</doc>
<doc id="164563" url="https://ta.wikipedia.org/wiki?curid=164563" title="மன்னார்கோயில்">
மன்னார்கோயில்

மன்னார்கோயில் (ஆங்கிலம்:Mannarkovil) இந்தியாவின் தமிழ்நாடு மாநிலத்தில் அமைந்துள்ள திருநெல்வேலி மாவட்டம், அம்பாசமுத்திரம் வட்டத்தில் இருக்கும் ஒரு ஊர் ஆகும்.

ராஜகோபாலசாமி, வேதநாராயணப்பெருமாள் எனும் பெயர் கொண்டு விஷ்ணு, கோயில் கொண்ட திருத்தலம் இது. 
தாமிரபரணி, கருணா ஆறு ஆகிய இரு ஆறுகளுக்கு இடையே அமைந்துள்ளது 1000 ஆண்டுகள் பழமை வாய்ந்த ராஜகோபாலசாமி குலசேகரப் பெருமாள் கோயில். குலசேகர ஆழ்வார் இத்தலத்தில் தனது வாழ்வின் இறுதி 30 ஆண்டுகள் இக்கோவிலில் பெருமாளுக்கு சேவை செய்து வாழ்ந்திருந்தார்.



</doc>
<doc id="164576" url="https://ta.wikipedia.org/wiki?curid=164576" title="சிந்து மேனன்">
சிந்து மேனன்

சிந்து மேனன் ஓர் இந்தியத் திரைப்பட நடிகை. இவர் தெலுங்கு, கன்னடம், மலையாளம், தமிழ் ஆகிய மொழித் திரைப்படங்களில் நடித்துள்ளார். குழந்தை நடிகையாக "ராஷ்மி" என்னும் கன்னடத் திரைப்படத்தில் நடித்ததன் மூலம் அறிமுகமானார்.

சிந்து கருநாடகத்தின் பெங்களூரில் மலையாளக் குடும்பத்தில் பிறந்து வளர்ந்தவர். இவர் தம்பி, கார்த்திக் கன்னட வானொலியில் நிகழ்ச்சித் தொகுப்பாளராகப் பணியாற்றினார்.. சிந்து மலையாளம், தமிழ், கன்னடம், ஆங்கிலம், தெலுங்கு, இந்தி ஆகிய மொழிகளை சரளமாகப் பேசக் கூடியவர். . இளம்வயதிலேயே பரதநாட்டியம் கற்றவர்.


</doc>
<doc id="164585" url="https://ta.wikipedia.org/wiki?curid=164585" title="சிராணி பண்டாரநாயக்கா">
சிராணி பண்டாரநாயக்கா

சிராணி பண்டாரநாயக்கா ("Shirani Bandaranayake", ஷிராணி பண்டாரநாயக்கா, பிறப்பு: ஏப்ரல் 1958) இலங்கையின் 43 வது மீயுயர் நீதிமன்றத் தலைமை நீதிபதியாகப் பணியாற்றியவர். இவரே இலங்கையின் மீயுயர் நீதிமன்றத் தலைமை நீதிபதியாக பதவியேற்ற முதலாவது பெண்ணும் ஆவார். கொழும்பு பலகலைக்கழகத்தின் சட்ட பீடத்தின் தலைவராக இருந்த இவர் முதன் முறையாக 1996 ம் ஆண்டு மீயுயர் நீதிமன்றத்துக்கு நியமிக்கப்பட்டார். இவர் 2011 மே 18 இல் தலைமை நீதிபதியாக சனாதிபதி மகிந்த ராசபக்சாவால் நியமிக்கப்பட்டார். இவர் நாடாளுமன்றத்தில் சர்ச்சைக்குரிய முறையில் குற்றவியல் பிரேரணை நிறைவேற்றப்பட்டு, 2013, சனவரி 13 இல் அரசுத்தலைவர் மகிந்த ராசபக்சவினால் பதவியில் இருந்து நீக்கப்பட்டார் புதிய அரசுத்தலைவர் மைத்திரிபால சிறிசேன சிராணியின் பதவி நீக்கம் அரசமைப்புச் சட்டத்திற்கு முரணானது எனக் கூறி 2015 சனவரி 28 அன்று அவரை மீண்டும் 43வது தலைமை நீதிபதியாக நியமித்தார். இவர் 2015 சனவரி 29 அன்று அதிகாரபூர்வமாக ஓய்வு பெற்றார்.

அதிகாரங்களை தமது அரசிடம் குவியப்படுத்தும் வண்ணம் கொண்டுவரப்பட்ட மகிந்த அரசின் திவிநெகும சட்டத்துக்கு (Divi Neguma Bill) எதிராகக் கொண்டுவரப்பட்ட வழக்கில் அச்சட்டம் செல்லுபடியாகாது என்று இவர் தீர்ப்பளித்தார். இந்தத் தீர்ப்பு சனாதிபதிக்கு அறிவிக்கப்பட்ட அடுத்த நாள் இவருக்கு எதிராக அரசதரப்பு நாடாளுமன்ற உறுப்பினர்கள் மட்டும் கையொப்பம் இட்ட குற்றச்சாட்டுக்கள் (impeachment) தொடுக்கப்பட்டன. இக் குற்றச்சாட்டுக்களில் மூன்று நிரூபிக்கப்பட்டுள்ளதாக அரசதரப்பு நாடாளுமன்ற உறுப்பினர்கள் கொண்ட ஒரு குழு திசம்பர் 2012 இல் தீர்ப்பளித்தது. இந்தத் தீர்ப்பை எதிர்க்கட்சிகள், பல்வேறு மனித உரிமை அமைப்புகள், பிறநாட்டு அரசுகள், இலங்கையின் வழக்குரைஞர் கழகம் (bar association) உட்பட்டோர் கடுமையாக விமர்சித்தன. ஆளும் கட்சியின் ஆதரவாளர்களும், குண்டர்களும் சிராணியின் வீட்டுக்கு முன் ஆர்பாட்டம் நடத்தினர். சட்டத்தரணிகள் பணிப் புறக்கணிப்பு போராட்டத்தை நடத்தினர். 2013 சனவரி 13 அன்று அரசுத்தலைவர் மகிந்த ராசபக்ச சிராணி பண்டாரநாயக்காவை பதவியில் இருந்து நீக்கினார். அவருக்குப் பதிலாக சட்டமா அதிபர் மொகான் பீரிஸ் தலைமை நீதிபதியாக நியமிக்கப்பட்டார். 2015 அரசுத்தலைவர் தேர்தலில் ராசபக்ச தோவியடைந்து மைத்திரிபால சிறிசேன வெற்றி பெற்றார். சிராணி பண்டாரநாயக்கா சட்ட விதிகளுக்கு அமைய பதவியில் இருந்து அகற்றப்படவில்லை எனவும், அது சட்டத்துக்கு முரணானது என்றும் கூறி சிராணியின் பதவியை மீளப்பெற்றுக்கொடுத்தலை 100 நாள் திட்டங்களுள் ஒன்றாக எடுத்து அவரை பிரதம நீதியரசராக 2015 சனவரி 28 அன்று மீள்வித்தார். பண்டாரநாயக்கா பதவியில் அமர்ந்து அடுத்த நாள் சனவரி 29 அன்று தனது பதவியில் இருந்து அதிகாரபூர்வமாக ஓய்வு பெற்றார். இதனை அடுத்து சிறீபவன் இலங்கையின் 44வது தலைமை நீதிபதியாக 2015 சனவரி 30 அன்று மைத்திரிபால சிறிசேனவினால் நியமிக்கப்பட்டார்.


</doc>
<doc id="164587" url="https://ta.wikipedia.org/wiki?curid=164587" title="கூடல்">
கூடல்



</doc>
<doc id="164589" url="https://ta.wikipedia.org/wiki?curid=164589" title="கூடல் (சொல்விளக்கம்)">
கூடல் (சொல்விளக்கம்)

கூடல் என்னும் சொல் கூடு என்னும் வினைச்சொல்லிலிருந்து உருவான பெயர்ச்சொல். 
ஆணும் பெண்ணும் உடலுறவு கொள்ளுதலையும், 
பொதுமக்கள் ஓரிடத்தில் கூடுதலையும், 
ஆறுகள், வழித்தடங்கள், தெருக்கள் முதலானவை ஒன்றுகூடுதலையும், 
கூடுபோல் அடுக்கு மாடிகள் உயரமாகிக் கூடுதலையும் உணர்த்தும். 
கூடல் விளையாட்டும் இங்கு எண்ணத்தக்கது. 

மதுரை மாநகரைப் பழங்காலத்தில் கூடல் என்னும் பெயராலும் வழங்கிவந்தனர். இது பல ஊர் மக்கள் பெருமளவில் கூடுமிடமாய் விளங்கியதாலும், பல வழித்தடங்கள் கூடுமிடமாய் விளங்கியதாலும், பன்மாடக் கூடங்கள் பலவற்றைப் பெற்று விளங்கியதாலும் பெற்ற பெயர்.

மூன்று ஆறுகள் ஒன்று கூடும் இடத்திலுள்ள ஊர் திருமுக்கூடல்

கண்கூடுவரி என்பது மாதவி ஆடிய ஆட்டங்களில் ஒன்று.


</doc>
<doc id="164590" url="https://ta.wikipedia.org/wiki?curid=164590" title="வரிக்கூத்து">
வரிக்கூத்து

வரிக்கூத்து என்பது கூத்தின் இரு பிரிவுகளில் ஒன்றாகும். இது கதை தலைவன் பிறந்த நிலத்தன்மையும் பிறப்பிற்கேற்ற தொழில் தன்மையும் தோன்ற நடித்தல் ஆகும். செய்யுள் பாடல்களைப்பாடி இவ்வாறு நடிப்பர். ஒருவர் பெரும்பாலும் வேற்றுருத் தாங்கி நடிப்பது வரிக்கூத்து எனப்படும்.

இவ்வகைக்கூத்தில் மாதவி நடித்த அழகில் கோவலன் மயங்கியதாக என்று சிலப்பதிகாரம் குறிப்பிடுகிறது. இது உடல் உறுப்புக்களால் எழுதிக் காட்டிக் காதலனின் காம உணர்வுகளைத் தூண்டும் காதலியின் கூத்து.


</doc>
<doc id="164593" url="https://ta.wikipedia.org/wiki?curid=164593" title="சீர்தர இயக்கச் செய்முறை">
சீர்தர இயக்கச் செய்முறை

சீர்தர இயக்கச் செய்முறை அல்லது நிலையான இயக்க முறைமை (ஆங்கிலம்: Standard Operating Procedure) என்பது ஒரு நிறுவனத்தில் ஒரு செயற்பாட்டை செய்வதற்கான செயற்படிகளையும் சீர்தரங்களையும் விபரிக்கும் ஓர் ஆவணம் ஆகும். இது ஒரு செயற்பாட்டை சீராகச் செய்வதற்கு, புதிய ஊழியர்களை பயிற்றுவிப்பதற்கு, நிறுவனச் செயற்பாடுகளை ஆவணப்படுத்தலுக்கு எனப் பல வழிகளில் பயன்படுகிறது. 




</doc>
<doc id="164605" url="https://ta.wikipedia.org/wiki?curid=164605" title="டெர்ரி பாக்ஸ்">
டெர்ரி பாக்ஸ்

டெர்ரி பாக்ஸ் ("Terry Fox") (July 28, 1958 – June 28, 1981) கனடாவைச் சேர்ந்த தடகள விளையாட்டாளர் மற்றும் புற்று நோய் ஆய்வு செயற்பாட்டாளர். இவர் புற்றுநோய் ஆய்வு மேம்பாட்டு விழிப்புணர்வுக்காகவும் அதற்கான பணம் திரட்டலுக்காகவும் 1980 இல் கனடாவில் ஒரு குறுக்குச்சாலை ஓட்டத்தில் ஈடுபட்டார். புற்று நோயால் பாதிக்கப்பட்டத் தனது வலதுகால் துண்டிக்கப்பட்டிருந்த நிலையில் அவர் இந்த ஓட்டத்தை ஆரம்பித்தார். ஆனால் புற்றுநோய் அவரது நுரையீரல் வரை பரவி, ஓட்டத்தைத் தொடங்கி 143 நாட்களில் (5373 கிமீ) ஓட்டத்தை நிறுத்தவும், அவரது மரணத்துக்கும் காரணமானது. எனினும் அவரது ஓட்ட முயற்சி உலக முழுவதும் ஒரு விழிப்புணர்வை ஏற்படுத்தியது. 1981 இல் நடந்த வருடாந்த "டெர்ரி பாக்ஸ் ஓட்டத்தில்" 60 க்கும் மேற்பட்ட நாடுகளைச் சேர்ந்தோர் பங்கேற்றனர். தற்போது இந்த ஓட்டம் புற்றுநோய் ஆய்விற்காக நடத்தப்படும் உலகின் மிகப்பெரிய ஒருநாள் நன்கொடை திரட்டும் நிகழ்வாக உள்ளது. 500 மில்லியன் கனடிய டாலருக்கும் மேலான பணம் அவர் பெயரில் திரட்டப்பட்டுள்ளது.

1958 ஆம் ஆண்டு, ஜூலை மாதம் 28 ஆம் தேதியில் மானிட்டோபாவிலுள்ள வினிப்பெக்கில் பிறந்தார். இவரது பெற்றோர் ரோலண்ட் பாக்ஸ், பெட்டி பாக்ஸ் ஆவர். இவரது தந்தை கனடிய ரயில்வேயில் வேலை பார்த்தார். இவருக்கு ஒரு மூத்த சகோதரர் (பிரட்), ஒரு இளைய சகோதரர் (டாரல்) மற்றுமொரு இளைய சகோதரி (ஜூடித்) இருந்தனர். 1966 ஆம் ஆண்டு இவரது குடும்பம் பிரிட்டிசு கொலம்பியாவின் சுர்ரேவிற்கும் பின்னர் 1968 இல் போர்ட் கோகுவிட்லாமிற்கும் இடம் பெயர்ந்தது. இவரது பெற்றோர், குறிப்பாக இவரது தாயார் தனது குழந்தைகளைக் கண்ணும் கருத்துமாகக் கவனித்துக் கொண்டார். எடுத்துக்கொண்ட எந்தவொரு செயலையும் முழு ஈடுபாட்டுடனும் விடாப்பிடியான அர்ப்பணிப்புடனும் செய்யும் பண்பை டெர்ரி பாக்ஸ் அவரது தாயாரிடமிருந்து பெற்றிருந்தார். டெர்ரி பாக்ஸ் என்றுமே தோற்றுப்போக விரும்பியதில்லை என்றும், ஒரு செயலில் வெற்றியடையும் வரை விடாது தொடர்ந்து முயல்வார் என்றும் அவரது தந்தை கூறியுள்ளார்.

சிறுவயதிலிருந்தே டெர்ரி பாக்சுக்கு விளையாட்டில் ஆர்வம் அதிகம். காற்பந்தாட்டம், ரக்பி, பேஸ்பால் விளையாட்டுகளில் ஆர்வத்துடன் ஈடுபட்டார். எனினும் அவருக்கு மிகவும் பிடித்தமானது கூடைப்பந்தாட்டமாக இருந்தது. தனது எட்டாவது கிரேடில் பள்ளியின் கூடைப்பந்தாட்டக் குழுவில் இடம் பிடித்தார். இவரது விளையாட்டு ஆசிரியர் இவர் தூர ஓட்டத்திற்குப் பொருத்தமானவர் என்றும் அதில் பங்கு கொள்ளும்படியும் ஆலோசனை கூறினார். டெர்ரிக்கு குறுக்குச் சாலை ஓட்டத்தில் அவ்வளவாக விருப்பம் இல்லாவிட்டாலும் தனது ஆசிரியர்மீது கொண்ட மரியாதையாலும் அவரை மகிழ்விக்கும் விதமாகவும் ஓட்டத்தில் கலந்து கொண்டார். பள்ளியின் கூடைப்பந்தாட்டக் குழுவில் பதில் ஆளாக மட்டும் இருந்தபோதிலும் கூடைப்பந்தாட்டம் விளையாடுவதையே விரும்பினார். கோடையில் நன்கு பயிற்சி செய்து ஒன்பதாவது கிரேடில் பள்ளியின் கூடைப்பந்தாட்டக் குழுவின் முறையான ஆட்டக்காரராகவும், பத்தாவது கிரேடில் தொடக்க ஆட்டக்காரராகவும் ஆனார். தனது 12 ஆவது கிரேடில் பள்ளியின் சிறந்த விளையாட்டு வீரர் என்ற விருதைத் தனது உயிர் நண்பன் டக் ஆல்வர்டுடன் இணைந்து பெற்றார். பள்ளிப் படிப்பிற்குப்பின் தன் தாயின் விருப்பப்படி சைமன் பிரசெர் பல்கலைக்கழக்த்தில் விளையாட்டு ஆசிரியருக்கான படிப்பில் சேர்ந்தார். அங்கும் கூடைப்பந்தாட்டத்தில் தனது திறமையை வெளிப்படுத்தினார்.

1976 ஆண்டு நவம்பர் 12 ஆம் தேதியன்று ஏற்பட்ட ஒரு விபத்தில் தனது வலது முழங்காலில் பட்ட காயத்துடன் தப்பினார். டிசம்பரில் அதே இடத்தில் மீண்டும் வலி ஏற்பட்டாலும் கூடைப்பந்தாட்டப் பருவம் முடியும்வரை அவர் அந்த வலியைக் கவனிக்காது விட்டுவிட்டார். 1977 ஆம் ஆண்டு மார்ச் மாதத்தில் வலி அதிகமாகி மருத்துவமனைக்குச் சென்ற அவருக்கு எலும்புப் புற்றுநோய் எனக் கண்டறியப்பட்டது. விபத்தினால் பலவீனப்பட்டதால் தான் தனது முழங்கால் புற்றுநோய்க்குள்ளானதென அவர் நம்பினார். மருத்துவர்கள் அப்படியொரு தொடர்பு இருப்பதற்கு வாய்ப்பில்லை என்று கூறியும் அவர் தனது எண்ணத்தை விடவில்லை. மருத்துவர்கள் அவரது காலைத் துண்டித்து வேண்டும்; பின்னர் வேதச்சிகிச்சை செய்து கொள்ள வேண்டும் என்றும் இதில் அவர் பிழைத்தெழுவதற்கான வாய்ப்பு 50 சதவீதம் உள்ளது எனவும் கூறினர். இதேபோன்ற பாதிப்புக்குள்ளான ஒருவர் பிழைத்தெழுவதற்கான வாய்ப்பு இரண்டாண்டுகளுக்கு முன்பு 15 சதவீதமே என்பதையும் இந்த முன்னேற்றம் புற்றுநோய்குறித்த ஆய்வினால் தான் சாத்தியமாயிற்று என்ற உண்மையும் அவரைச் சிந்திக்க வைத்தது.

கால் துண்டிக்கப்பட்ட பின்னர் மூன்று வாரங்கள் செயற்கைக் காலுடன் நடக்கத் தொடங்கினார். தன் தந்தையுடன் கோல்ஃப் விளையாடும் அளவிற்கு முன்னேற்றம் அடைந்தார். அவரது தன்னம்பிக்கைதான் அவர் வேகமாக நலமடையக் காரணம் என்று மருத்துவர்கள் கருதினர். அவருக்கு 16 மாதங்கள் வேதச்சிகிச்சை அளிக்கப்பட்டது. மருத்துவமனையில் இருந்த காலத்தில் சக புற்றுநோயாளிகளின் வேதனையும் மரணமும் அவரை வெகுவாகப் பாதித்தது. தான் பிழைத்தது மருத்துவ முன்னேற்றத்தால் என்பதை உணர்ந்த பாக்ஸ், சிகிச்சை முடிந்தபின் தன் வாழ்க்கையைப் பிறருக்கு உதவும் வகையில் வாழ வேண்டும் என்ற முடிவுக்கு வந்தார்.

1977 ஆம் ஆண்டின் கோடையில், கனடாவின் சக்கர நாற்காலி விளையாட்டுச் சங்கத்துடன் பணிபுரிந்த "ரிக் கேன்சென்", பாக்சைத் தனது சக்கர நாற்காலி கூடைப்பந்தாட்டக் குழுவில் விளையாட அழைத்தார். வேதச்சிகிச்சை எடுத்துக் கொண்டிருந்த போதும் பாக்ஸ் கொண்டிருந்த மனதிடம் கேன்செனைக் கவர்ந்தது. இரண்டு மாதங்களுக்கும் குறைவான காலஅளவிலேயே அந்த விளையாட்டில் பயிற்சி பெற்று, எட்மன்டனில் நடைபெறவிருந்த தேசிய அளவிலான போட்டியில் பங்குபெறும் குழுவில் இடம் பெற்றார். அக்குழுவோடு சேர்ந்து மூன்று தேசிய பட்டங்கள் வென்றார். 1980 இல் வட அமெரிக்க சக்கர நாற்காலி கூடைப்பந்தாட்ட சங்கத்தால் சிறந்த விளையாட்டாளர் (an all-star) எனப் பாராட்டப்பட்டார்.

அறுவை சிகிச்சைக்கு முந்தின இரவு டெர்ரி பாக்ஸ், டிக் டிராம் என்பவரின் கட்டுரையைப் படிக்க நேர்ந்தது. புற்றுநோயின் பாதிப்பால் காலை இழந்த டிக் டிராம் நியூயார்க் நகரில் நெடுந்தொலைவு ஓட்டம் ஓடியவர். அக்கட்டுரையினால் உந்தப்பட்ட பாக்ஸ் 14 மாத பயிற்சி எடுத்துக் கொண்டார். தனது குடும்பத்தாரிடம் தான் ஒரு நெடுந்தொலைவு ஓட்டத்தில் பங்கெடுக்கப் போவதாக மட்டும் கூறிவிட்டு தனக்குள் வேறொரு விரிவான திட்டத்துடன் இருந்தார். அவரது மருத்துவமனை அனுபவங்களிலிருந்து புற்றுநோய் ஆய்வுக்காகக் குறைவான பணமே செலவழிக்கப்படுகிறது என்பதை அறிந்து கொண்டதால் கனடா முழுவதும் ஓடி புற்று நோய் குறித்த விழிப்புணர்வை ஏற்படுத்த முடிவு செய்தார். தொடக்கத்தில் இந்த எண்ணத்தைத் தனது நண்பன் டக்ளஸ் ஆல்வர்டிடம் மட்டுமே பகிர்ந்து கொண்டார். பயிற்சியின் தொடக்கத்தில் மிகவும் சிரமப்பட்ட பாக்ஸ் விடாமுயற்சியுடன் வலியையும் தாண்டித் தனது செயற்கைக் காலுடன் ஓடப் பழகினார்.

1979 ஆம் ஆண்டு ஆகஸ்டு மாதத்தில் பிரிட்டிசு கொலம்பியாவிலுள்ள பிரின்ஸ் ஜார்ஜ் என்னுமிடத்தில் நடந்த நெடுந்தொலைவு ஓட்டத்தில் கலந்து கொண்டார். ஓட்டத்தில் கடைசி நபராக ஓடி முடித்தபோதும், சக போட்டியாளர்கள் அதனைக் கண்ணீருடனும் கைதட்டல்களுடனும் வரவேற்றனர். அந்த நெடுந்தொலைவு ஓட்டத்தைத் தொடர்ந்து அவர் தனது முழுமையான திட்டத்தைக் குடும்பத்தினரிடம் தெரிவித்தார். அவரது தாயார் முதலில் ஒத்துக்கொள்ளவில்லையெனினும் பின்னர் தனது ஆதரவை அளித்தார். ’என்னிடம் நம்பிக்கை வைத்தவர்களில் நீங்கள்தான் முதலாமவரென நினைத்திருந்தேன், ஆனால் நீங்கள் அவ்வாறில்லை’ எனப் பாக்ஸ் கூறியதை நினைவுகூரும் அவரது தாய், அவருக்கு முழுமையாக ஆதரவைத் தராமல் போனோமேயெனப் பிறகு வருந்தினார். தொடக்கத்தில் 1 மில்லியன் டாலர்கள் திரட்டும் எண்ணம் கொண்டிருந்த பாக்ஸ், பின்னர் 10 மில்லியன் டாலர்கள் என்றும் இறுதியில் 24000 மில்லியன் மக்கட்தொகை கொண்ட கனடாவில் ஒவ்வொருவருக்கும் $1 எனும் குறிக்கோளையும் கொண்டார்.

1979 ஆம் ஆண்டு அக்டோபர் மாதம், 15 ஆம் தேதியன்று கனடியன் கான்சர் சொசைடிக்குத் தனது நோக்கத்தையும் திட்டத்தையும் விவரித்து உதவும்படிக் கேட்டு ஒரு கடிதம் எழுதினார். அக்கடிதத்தில் தான் நினைத்ததைக் கண்டிப்பாகத் தன்னால் சாதிக்க முடியும் எனவும் ஓட முடியாமல் போனாலுங்கூட தவழ்ந்தாவது கடைசி மைல்களைக் கடப்பேன் எனவும் குறிப்பிட்டிருந்தார்.

கான்சர் சொசைடிக்கு அவர்மேல் அவ்வளவாக நம்பிக்கை ஏற்படாவிட்டாலும், தேவையான புரவலர்களையும் ஓட்டத்தில் பங்குகொள்ளும் நிலையில் அவரது உடல்நிலை உள்ளது என்பதற்கான மருத்துவச் சான்றிதழையும் பெற்றபின் தங்களது ஆதரவைத் தருவதாகக் கூறினர். இதயத்திற்கு ஏதேனும் பாதிப்பு ஏற்பட்டால் உடனே தனது ஓட்டத்தை நிறுத்திவிடுவேன் என்ற உறுதிமொழியை அவரிடமிருந்து பெற்றுக் கொண்ட பின்னர், மருத்துவர்கள் அவருக்குச் ஓட்டத்தில் பங்கேற்பதற்கானச் சான்றிதழை வழங்கினர்.

வாகனம், ஓடுவதற்கான சிறப்புக் காலணி, பிற செலவுகளுக்கான பணம் ஆகியவற்றுக்காக அவர் பல நிறுவனங்களுக்கு நன்கொடை கேட்டுக் கடிதம் எழுதினார். ஃபோர்டு மோட்டார் நிறுவனம் வாகனமும், இம்பீரியல் ஆயில் நிறுவனம் எரிபொருளும், அடிடாஸ் நிறுவனம் ஓட்டக் காலணியும் நன்கொடையாக அளித்தனர். தனது ஓட்டத்தினால் புற்றுநோய் ஆய்விற்கு மட்டுமே பலன்கிட்ட வேண்டும் என்பதில் உறுதியாய் இருந்ததால், விளம்பரங்களுக்காக உதவியளிக்க முன்வந்த நிறுவனங்களின் உதவிகளைப் பெற்றுக் கொள்ள பாக்ஸ் மறுத்துவிட்டார்.

1980 ஆம் ஆண்டு ஏப்ரல் மாதம் 12 ஆம் தேதியன்று பாக்சின் நம்பிக்கை நெடுந்தொலைவு ஓட்டம் தொடங்கியது. நியூஃபவுண்ட்லேண்டின் செயிண்ட் ஜான்சுக்கு அருகில் அட்லாண்டிக் பெருங்கடலில் தனது வலதுகாலை நனைத்த பாக்ஸ், இரண்டு பெரிய புட்டிகளில் அட்லாண்டிக் பெருங்கடல் நீரை நிரப்பித் தன்னுடன் எடுத்துக் கொண்டார். தனது ஓட்டத்தை வெற்றிகரமாக முடித்துப் பிரிட்டிசு கொலம்பியாவின் விக்டோரியாவை அடைந்ததும், ஒரு புட்டியைத் தனது ஓட்டத்தின் நினைவாக வைத்துக் கொள்ளவும் மற்றொன்றின் நீரைப் பசிபிக் பெருங்கடலில் ஊற்ற விடவும் எண்ணியிருந்தார். பாக்சின் நண்பர் டக்ளஸ் ஆல்வர்டு பயண வாகனத்தை ஓட்டியதோடு மட்டுமில்லாது அவர்களுக்குத் தேவையான உணவையும் சமைத்தார்

ஓட்டத்தின் துவக்க நாட்களில் வேகமான காற்றையும் கனமழையையும் பனிப்புயல்களையும் பாக்ஸ் எதிர்கொள்ள நேர்ந்தது. துவக்கத்தில் அவருக்கு அவ்வளவாக மக்களிடமிருந்து வரவேற்புக் கிடைக்காததால் மனந்தளர்ந்தாலும், நியூபவுண்ட்லேண்டின் போர்ட் ஆக்ஸ் பாஸ்க் சென்றதும் அங்குள்ள 10,000 மக்கள், $10,000 க்கும் மேல் நன்கொடையளித்தது அவருக்கு உற்சாகத்தை அளித்தது. ஓட்டத்தின்போது சந்தித்த மக்களிடன் கோபத்தையும் விரக்தியையும் காட்டினார். நண்பர் ஆல்வர்டுடன் அடிக்கடி சண்டையிட்டு, நோவா ஸ்கோட்டியாவை அடைந்தபோது இருவருக்குமிடையே பேச்சுவார்த்தை இல்லாமல் போனது. இதனால் பாக்சின் 17 வயதான சகோதரர் டேரல் அவர்களுக்கிடையே இடையாளாக இருக்க நேர்ந்தது. ஜூன் 10 ஆம் தேதி மேரிடைம்சிலிருந்து கிளம்பிய அவர்கள், கியூபெக்கை அடைந்ததும் பிரெஞ்சு மொழி பேசத் தெரியாததால் மிகவும் சிரமப்பட்டனர். பிற வாகன ஓட்டுனர்கள் அவரைச் சாலையை விட்டிறங்கிச் செல்லும்படி கட்டாயப்படுத்தினர். ஜூன் 22 ஆம் தேதி மொண்டிரியலை அடைந்த பாக்ஸ் தனது 8000 கிமீ தூர மொத்தப் பயணத்தில் மூன்றிலொரு பங்கைக் கடந்திருந்தார். அதே சமயம் $200,000 நன்கொடையாகத் திரட்டியிருந்தார்.

அந்தச் சமயத்தில்தான் இவரது ஓட்டம், ஃபோர் சீசன்ஸ் உணவு மற்றும் பொழுதுபோக்கு விடுதியின் நிறுவனர் இசாடோர் ஷார்ப்பின் கவனிப்புக்கு உள்ளானது. இசாடோர் ஷார்ப்பின் மகன் 1978 ஆம் ஆண்டு புற்றுநோயால் (melanoma) இறந்துவிட்டார். நல்லதொரு நோக்கத்திற்காகத் தனது உடல் நிலையையும் பொருட்படுத்தாது ஓட்டப் பயணம் மேற்கொண்ட பாக்சுக்கும் அவர் குழுவிற்கும் அவர்களின் ஓட்டப்பாதையில் அமைந்திருந்த தனது உணவு விடுதிகளில் இலவசமாக உணவும் தங்குமிடமும் அளித்தார் ஷார்ப். மிகக் குறைவாகவே மக்கள் நன்கொடை அளிக்க முன்வந்ததால் மனம் தளர்ந்திருந்த பாக்சுக்கு ஒவ்வொரு மைலுக்கும் $2 தான் தருவதாகக் கூறிய ஷார்ப், வேறு 1000 நிறுவனங்களும் அவ்வாறு தருவதற்கு ஏற்பாடு செய்தார். ஷார்ப்பின் இச்செயல் பாக்சுக்குத் தன் ஓட்டத்தைத் தொடர உற்சாகமளித்தது.

ஜூன் மாதம் கடைசி சனிக்கிழமையன்று பாக்ஸ், ஒன்ராறியோவின் ஹாக்ஸ்பரி நகரை அடைந்தார். அவ்வூர் மக்கள் ஆயிரக்கணக்கானோர் தெருக்களில் வரிசையாக நின்று அவரை உற்சாகப்படுத்த, ஒன்ராறியோ மாகாண காவற்துறையினர் அந்நகரைக் கடக்கும்வரை அவருக்கு வழித்துணைப் பாதுகாப்புத் தந்தனர். கோடை வெயில் வாட்டியபோதும் நாளொன்றுக்கு 26 மைல் எனத் தனது ஓட்டத்தைத் தொடர்ந்தார். ஒட்டாவா சென்றடைந்த பாக்ஸ், கனடாவின் ஆளுநர் "எட்வர்டு ஸ்க்ரெயெரையும்" பிரதம மந்திரி "பியர் ட்ரூடீயையும்" சந்தித்தார். மேலும் அந்நகரில் நடைபெற்ற பல விளையாட்டு நிகழ்ச்சிகளில் மரியாதைக்குரிய விருந்தினராகக் கலந்து கொண்டார்.

டொரண்டோவில் 10,000 மக்கள் பாக்சைச் சந்திந்தனர். அங்குள்ள நாதன் பிலிப்ஸ் சதுக்கத்தில் அவர் கௌரவிக்கப்பட்டார். சதுக்கத்தை நோக்கிப் பாக்ஸ் ஓடியபோது அவருடன் சேர்ந்து பலர் ஓடினர். அவ்வாறு ஓடியவர்களில் புகழ்பெற்ற தேசிய ஹாக்கி வீரர் "டாரில் சிட்லெரும்" ஒருவர். அந்த ஒரு நாளில் மட்டும் கான்சர் சொசைடிக்குக் கிடைத்த நன்கொடை $100,000 ஆகும். தெற்கு ஒன்ராறியோவுக்குள் தனது ஓட்டத்தைத் தொடர்ந்தார். அங்கு அவரைச் சந்தித்த புகழ்பெற்ற ஹாக்கி விளையாட்டு வீரர் "பாபி ஓர்", 25,000 டாலருக்கான காசோலையை அளித்தார். ஓரைச் சந்தித்திதைத் தனது பயணத்தின் சிறந்த நிகழ்வாகப் பாக்ஸ் கருதினார்

பாக்சின் புகழ் பரவியதும் கான்சர் சொசைடி அவரைப் பல நிகழ்ச்சிகளில் கலந்து கொள்ளவும் சொற்பொழிவாற்றவும் ஏற்பாடுகள் செய்தது. நிதி திரட்டக் கூடிய எந்தவொரு நிகழ்ச்சியானாலும் அது தனது பாதையிலிருந்து எவ்வளவு விலகி நடைபெறுவதாக இருந்தாலும் பாக்ஸ் ஒத்துக்கொண்டார். ஊடகங்கள் அவரது சொந்த விஷயங்களைப் பற்றித் தவறாகப் பரப்பியது அவருக்கு வருத்தத்தை அளித்தது.

தினந்தோறும் நெடுந்தொலைவு ஓடுவது அவரது உடல்நிலையைப் பாதிக்கத் தொடங்கியது. கான்சர் சொசைடியின் வேண்டுகோளின்படி நிகழ்ச்சிகளில் கலந்து கொள்வதற்காக மொண்ட்ரியாலில் தங்கிய நாட்களைத் தவிர அவர் வேறெந்த நாட்களிலும் (தனது 22 ஆவது பிறந்த நாள் உட்பட) ஓட்டத்தை நிறுத்தவே இல்லை. அடிக்கடி அவரது பாதிக்கப்பட்ட வலதுகாலில் வலியும் வீக்கமும் ஏற்பட்டது. மருத்துவ பரிசோதனை செய்துகொள்ளும்படி பலர் கேட்டுக் கொண்டதையும் புறக்கணித்து விட்டார்.

ஆகஸ்டு மாதக் கடைசி நாட்களில் ஓட ஆரம்பிக்கும் முன்னரே தான் களைப்படைந்திருப்பதை உணர ஆரம்பித்தார். செப்டம்பர் 1 ஆம் தேதி தண்டர் பே -க்கு வெளியில் நெஞ்சில் ஏற்பட்ட வலியாலும் விடாத இருமலாலும் சிறிது நேரம் தனது ஓட்டத்தை நிறுத்தினார். மக்கள் கூட்டம் ஆரவாரமாக உற்சாகப்படுதியதால் ஓட்டத்தை நிறுத்தமுடியாமல் தொடர்ந்து ஓடினார். சில மைல்களுக்குப் பின் நெஞ்சு வலியும் மூச்சுத் திணறலும் தொடர்ந்ததால் மருத்துவமனைக்குத் தன்னை அழைத்துச் செல்லும்படி ஆல்வர்டிடம் கூறினார். தனது கடைசி கிமீ தூரத்தை ஓடியிருக்கிறோம் என்ற அச்சம் அவருள்ளே எழுந்தது. அடுத்த நாள் செய்தியாளர்கள் கூட்டத்தில், தனக்குப் புற்றுநோய் நுரையீரல் வரை பரவி விட்டதால் ஓட்டத்தை 143 நாட்களில் (5343 கிமீ) நிறுத்த வேண்டியதாயிற்று என்பதை வருத்த்ததுடன் தெரிவித்தார். அவர் சார்பில் ஓடி, ஓட்டத்தை முடிக்க முன்வந்தவர்களையும் மறுத்து விட்டார்.

தனது ஓட்டத்தை நிறுத்த வேண்டிய நிலைமைக்கு ஆளானபோது பாக்ஸ் திரட்டியிருந்த தொகை $1.7 மில்லியனாகும். கனடா மக்கள் புற்றுநோயின் விளைவுகளைப் புரிந்து கொண்டார்கள் என்பதைப் உணர்ந்த பாக்ஸ், கண்டிப்பாக மக்கள் தாராள மனதுடன் நன்கொடை அளிப்பார்களென நம்பினார். அவர் ஓட்டத்தை நிறுத்தி ஒரு வாரத்துக்குப் பின் பாக்ஸ் மற்றும் கேன்சர் சொசைடிக்கு ஆதரவாக, தொலைக்காட்சியில் (CTV), நாடுதழுவிய டெலித்தான் ஒன்று ஏற்பாடு செய்யப்பட்டது. கனடா மற்றும் பன்னாட்டுப் பிரபலங்களின் ஆதரவுடன் 5 மணி நேரம் நடந்த இந்நிகழ்ச்சியால் $10.5 மில்லியன் நன்கொடை கிடைத்தது. இதில் பிரிட்டிசு கொலம்பியா அரசு மற்றும் ஒன்ராறியோ அரசு இரண்டும் ஒவ்வொன்றும் அளித்த $1 மில்லியனும் அடங்கும். இத்தொகையை, பிரிட்டிசு கொலம்பியா அரசு பாக்சின் பெயரில் ஒரு புதிய புற்றுநோய் ஆய்வகம் நிறுவவும், ஒன்ராறியோ அரசு ஒன்ராறியோ புற்றுநோய் சிகிச்சை மற்றும் ஆய்வு நிறுவனத்துக்கு அறக்கொடையாகவும் அளித்தன. குளிர்காலம் முழுவதும் நன்கொடைகள் தொடர்ந்து வந்து கொண்டே இருந்தன. அடுத்து வந்த ஏப்ரல் மாதத்தில் மொத்தம் $23 மில்லியனுக்கும் மேல் சேர்ந்திருந்தது.

உலகம் முழுவதிலிருந்தும் ஆதரவு தெரிவித்து பாக்சிற்கு கடிதங்கள் குவிந்தன. ஒரு காலகட்டத்தில் போர்ட் கோகுவிட்லாமில் மற்ற அனைவருக்கும் வரும் கடிதங்களின் மொத்த எண்ணிக்கையை விட அதிகமான கடிதங்கள் பாக்சுக்கு வந்து குவிந்தன. "டெர்ரி பாக்ஸ், கனடா" என்ற முகவரி இருந்தாலே போதும், அந்த அஞ்சல் எளிதாக அவரைச் சென்றடையக் கூடிய அளவுக்கு அவர் புகழ் கூடியது

1980 ஆம் ஆண்டு, செப்டம்பர் மாதம் பாக்சிற்கு "கம்பேனியன் ஆஃப் தி ஆர்டர் ஆஃப் கனடா" என்ற சிறப்புப் பட்டம் அளிக்கப்பட்டது. இம்மரியாதையைப் பெற்றவர்களிலேயே பாக்ஸ் தான் இளையவர் என்பது சிறப்பு. பிரிட்டிசு கொலம்பியாவின் லெப்டினன்ட் கவர்னரால் அம்மாநிலத்தின் உயரிய விருதான "ஆர்டர் ஆஃப் தி டாக்வுட்" விருதும், 1980 ஆம் ஆண்டின் தேசத்தின் முதல் விளையாட்டு வீரர் என்ற தரத்தைத் தரும் "லொ மார்ஷ் விருதும்" அளிக்கப்பட்டது. கனடாவின் ஹால் ஆஃப் ஃபேம், ஒரு நிரந்தர காட்சியகத்தை ஏற்படுத்தியது. கனடாவின் 1980 ஆம் ஆண்டின் நியூஸ்மேக்கர் என்ற பட்டமும் வழங்கப்பட்டது பாக்சின் நெடுந்தொலைவு ஓட்டத்துக்கு அந்நாட்டு மக்கள் அளித்த ஆதரவை "கனடாவின் வரலாற்றிலேயே உணர்ச்சிமயமான, தாராள சிந்தனையுடனான சக்தி வாய்ந்த வெளிப்பாடுகளுள் ஒன்று" என "ஒட்டாவா சிட்டிசன்," வர்ணித்தது.

தொடர்ந்து வந்த மாதங்களில் பாக்சிற்குப் பலமுறை வேதச்சிகிச்சை அளிக்கப்பட்டாலும் புற்றுநோய் பரவிக் கொண்டே வந்தது. அவரது நிலைமை மோசமாக மோசமாக, கனடா மக்கள் ஏதாவது அதிசியம் நடந்து அவர் உயிர்பிழைத்து விடமாட்டாரா என்று எதிர்பார்த்தனர். போப் இரண்டாம் ஜான் பால் பாக்சுக்காகத் தான் கடவுளிடம் வேண்டிக்கொண்டிருப்பதாகக் கூறி, தந்தி அனுப்பினார். எலும்புப் புற்றுநோய்க்கு எவ்வித பலனளிக்கும் என்று தெரியாதநிலையிலும் மருத்துவர்கள் அவருக்கு இண்ட்டர்ஃபெரான் சிகிச்சை அளித்தார்கள். முதலில் அவருக்கு மோசமான பாதிப்பு ஏற்பட்டாலும். சிறிது ஓய்வுக்குப் பின் மீண்டும் தொடரப்பட்டது.

1981 ஆம் ஆண்டு ஜூன் மாதம் 19 தேதியில் மீண்டும் இதயப் பிரச்சனைக்காக மருத்துவமனையில் சேர்க்கப்பட்ட பாக்ஸ் நிமோனியாவால் பாதிக்கப்பட்டார். ஆழ்மயக்கத்தில் வீழ்ந்த பாக்ஸ், 1981 ஆம் ஆண்டு ஜூன் 28 இல் தன் குடும்பத்தினர் சுற்றியிருக்க, மரணமடைந்தார். கனடா அரசு அவரது மரணத்துக்குத் துக்கம் அனுசரிக்கும் விதமாக நாட்டுக் கொடியை அரைக்கம்பத்தில் பறக்கவிட உத்தரவிட்டது. பொதுவாக இந்த மரியாதை நாட்டுத் தலைவர்களுக்கு மட்டுமே வழங்கப்படும் ஒன்றாகும். 
அவரது இறுதிச் சடங்கில் 40 உறவினர்களும் 200 வெளியாட்களும் பங்கேற்றனர். இந்நிகழ்ச்சி தேசியத் தொலைக்காட்சியில் ஒளிபரப்பப்பட்டது. அவர் மரணத்துக்காகக் கனடா முழுவதும் நூற்றுக்கணக்கான இரங்கற் கூட்டங்கள் நடத்தப்பட்டன. ஒட்டாவாவின் பார்லிமெண்ட் ஹில்லில் ஒரு பொது இரங்கற் கூட்டம் நடத்தப்பட்டது. கான்சர் சொசைடிக்கும் நன்கொடை வந்து குவிந்தவண்ணம் இருந்தது.

பாக்ஸ் இன்னமும் கனடாவின் நாட்டுபுறக் கதைகளில் பிரபலமானவாராக உள்ளார். அவரது துணிவும் உறுதியும் நாட்டையே ஒன்றாக்கி, அனைத்து மக்களையும் அவரது ஓட்டத்திற்கு ஆதரவளிக்கச் செய்தது. அவரது நினைவு அந்நாட்டின் எல்லாப் பகுதியிலும் உள்ள மக்களைப் பெருமிதமடைய வைத்தது. 1999 ஆம் ஆண்டில் நடத்தப்பட்ட ஒரு தேசியக் கருத்துக் கணிப்பு, பாக்சை கனடாவின் மிகச் சிறந்த நாயகன் என்றது. ஒரு சாதாரண மனிதனாகப் பாக்ஸ் இந்த அருஞ்செயலைச் சாதித்ததால்தான், அவர் ஒரு பெரும் வீரராகக் கருதப்படுகிறார். தொலைநோக்குப் பார்வை, நினைத்ததைச் சாதிக்கும் விடாமுயற்சி, அனுபவமின்மையால் ஏற்படக்கூடிய சவால்களைச் சமாளிக்கும் திறன் ஆகியவையே அவர் சிறந்த நாயகனாகக் கருதப்படுவதற்குக் காரணங்கள் என்றும் ஒரு சாரார் கருதுகின்றனர், இறக்கும் முன் "பேட்டில் ஆஃப் மராத்தான்" செய்தியை வழங்கிய வரலாற்று நாயகன் "பிடிப்பிடெசுடன்" (Phidippides) பாக்சை ஒப்பிடுகிறார், ஊடகத்துறையைச் சேர்ந்த "சூக்-யின் லீ". மேலும் கனடா நாட்டுக்குரிய நற்பண்புகளான கருணை, ஈடுபாடு, விடாமுயற்சி ஆகியவற்றின் உருவகமாகப் பாக்ஸ் விளங்கினார் என்றும், மறக்கவே முடியாத ஒரு நபராக உருவான பாக்ஸ், வழக்கமான பிரபலங்களுக்குரிய கட்டங்களுக்குள் மாட்டிக் கொள்ளவில்லை என்றும் லீ கூறுகிறார். பாக்ஸ் அனைவராலும் போற்றப்படும் நாயகனாக வளர்ந்திருந்தாலும் வழக்கமான நாயகன்கள் போலல்லாமல், தன்னிடம் குறைகளும் கொண்டவராக இருந்தார். "கனடியன் ஃபேமிலி ஃபிசிஷியன்" இல் வெளியான இரங்கல் செய்தியொன்று, பாக்சின் மனிதாபிமானத்தைச் சுட்டிக்காட்டியதோடு மட்டுமல்லாமல் தனக்குப் புற்றுநோய் என்றறிந்த போது அவருக்குள் எழுந்த கோபம், ஊடகங்களின் தவறான புரிதலும், தனிமனிதச் சுதந்திரக் குறுக்கீடும் அவரைக் கோபம் கொள்ளச் செய்தது போன்றவை, அவரைப் புனிதர் நிலைக்குக் கொண்டு செல்லாமல், அனைவரும் புரிந்துகொள்ளக்கூடிய அளவில் அவரது செயல்களைக் காட்டுவதையும் சுட்டியது.

தனது நிலமை குறித்து பாக்சிற்குத் திடமான கருத்து இருந்தது. அவர் தன்னைக் குறைபாடுள்ளவராக எண்ணவேயில்லை, மற்றவர்கள் யாரும் தன்னைப் பார்த்துப் பரிதாபப்படுவதையும் அவர் விரும்பவில்லை. டொரண்டோ வானொலியில், ஒரு காலை இழந்த பின் தன் வாழ்க்கை மேலும் பலனுள்ளதாகவும் சவால்கள் மிக்கதாகவும் உள்ளதெனக் கூறினார். பாக்சின் சாதனை, கனடியர்களின் மனதில் மாற்றுத் திறனாளிகள்குறித்த எண்ணத்தை மாற்றி, அவர்களும் சமுதாயத்தில் எல்லோரையும் போல் வாழ வகைசெய்தது. மேலும் மாற்றுத்திறனாளிகளின் மனதில் அவர்களின் வாழ்க்கை குறித்த நம்பிக்கையை வளர்த்தது. ”பாக்சின் ஓட்டம், ஒருவரிடமுள்ள குறையைவிட அவரிடமுள்ள திறமையைக் காண வேண்டும் என்ற செய்தியைச் சமுதாயத்தின் முன் வைத்துள்ளது; குறையாகக் கருதப்பட்டது பெரிய வாய்ப்பாக மாறிவிட்டது; மாற்றுத்திறனாளிகளின் வாழ்க்கைக் கண்ணோட்டம் மாறிவிட்டது; அவர்கள் பெருமிதத்துடன் நடக்கிறார்கள்” என ரிக் கான்சென் விமரிசித்தார்.

எதிர்மறையான விமரிசனங்களுக்கும் ஆளானார் பாக்ஸ். புற்றுந்நோய் ஆய்விற்காகப் பணம் திரட்டியதும் மனிதனால் சாதிக்க முடியும் எனக்காட்டியதும் சரிதான், ஆனால் இது, பல மாற்றுத்திறனாளிகளிடையே பாக்சைப் போன்று தாங்களும் எதையாவது பெரிதாகச் சாதிக்க வேண்டும் இல்லாவிட்டால் தாங்கள் வாழ்வில் தோற்றவர்கள் என்ற எண்ணத்தை விதைக்கிறதென நடிகர் ஆலன் டாய் குறைகூறினார். பாக்ஸ் குறித்த ஊடகங்களின் கருத்துருவாக்கங்களும் எதிர்மறை விமரிசனத்துள்ளாகின.

பாக்சுக்குத் துவக்கத்தில் ஆதரவு தந்தவர்களுள் ஒருவர் ஃபோர் சீசன்ஸ் விடுதிகளின் சொந்தக்காரர் இசாடோர் ஷார்ப். இவர் தனது மகனைப் புற்றுநோயால் இழந்தவர். பாக்சின் ஓட்டப்பாதையில் அமைந்திருந்த தனது விடுதிகளில் பாக்சுக்கும் அவருடன் வந்தவர்களுக்கும் இலவசமாக உணவும் தங்குமிடமும் தந்து உதவியதோடு மட்டுமல்லாது $10,000 பணமும் நன்கொடை அளித்து வேறு 999 நிறுவனங்களும் நன்கொடையளிக்கச் செய்தார். ஆண்டுதோறும் பாக்சின் பெயரால் ஒரு நெடுந்தொலை ஓட்டத்தை நடத்தி நன்கொடை திரட்ட ஷார்ப் விரும்பினார். அதற்குச் சம்மதம் தெரிவித்த பாக்ஸ், அது ஒரு ஓட்டப் போட்டியாக அமையக்கூடாதென்றும் ஓட்டத்தில் வெற்றி பெற்றவர்கள், தோல்வியடைந்தவர்களென இருக்கக் கூடாது, அனைவரும் நடப்பது, ஓடுவது, வாகனங்களில் செல்வதென தங்களால் முடிந்த வழிகளில் பங்குபெறக் கூடியதாக ஓட்டமாக இருக்க வேண்டும் எனவும் கூறினார். ஷார்ப்பின் இந்தத் திட்டத்திற்கு எதிர்ப்புகள் எழுந்தன. செப்டம்பரில் இந்த ஓட்டம் நடந்தால், வழக்கமாக ஏப்ரலில் நடைபெறும் தங்களது பரப்புரைகளுக்குக் கிடைக்கும் பலன் குறையலாமென கான்சர் சொசைடி நினைத்தது. பிற அறக்கட்டளைகள் மற்றுமொரு நிதி திரட்டலால் தங்களது நிதி திரட்டும் பணிகள் பாதிக்கப்படுமென எண்ணின. ஆனால் ஷார்ப்பின் விடாமுயற்சியால் ஷார்ப், அவரது ஃபோர் சீசன்ஸ் விடுதிகள் மற்றும் பாக்சின் குடும்பம் இணைந்து 1981 ஆம் ஆண்டு செப்டம்பர் 13 தேதியில் முதல் டெர்ரி பாக்ஸ் ஓட்டத்தை ஏற்பாடு செயதனர்.

300,000 பேருக்கும் மேல் பங்கேற்ற முதல் டெர்ரி பாக்ஸ் ஓட்டத்தினால் $3.5 மில்லியன் நிதி திரட்டப்பட்டது 1982 ஆம் ஆண்டு செப்டம்பர் 19 இல் நடந்த இரண்டாவது டெர்ரி பாக்ஸ் ஓட்டத்தில் கனடாவின் பள்ளிகளுக்கும் கலந்துகொள்ள அழைப்பு விடப்பட்டது. அதிலிருந்து தொடர்ந்த பள்ளிகளின் பங்கேற்பால், "தேசிய பள்ளிகள் ஓட்ட நாள்" உருவானது. முதல் ஆறு ஆண்டுகளில் நடந்த ஓட்டங்களில் $20 மில்லியன்களுக்கும் மேலாகப் பணம் திரட்டப்பட்ட நிலையில், இந்த ஓட்டம் ஒரு பன்னாட்டு நிகழ்வாக உருவெடுத்தது. 1999 ஆம் ஆண்டு 60 நாடுகளில் டெர்ரி பாக்சின் ஓட்டம் நடைபெற்றது. அதில் கலந்து கொண்டவர்களின் மொத்த எண்ணிக்கை ஒரு மில்லியனுக்கும் மேல். கிடைத்த நன்கொடையோ அந்த ஆண்டில் மட்டும் $15 மில்லியன் ஆகும். 25 ஆவது டெர்ரி பாக்ஸ் ஓட்டத்தின்போது 3 மில்லியனுக்கும் மேற்பட்டோர் கலந்துகொண்டனர். டெர்ரி பாக்ஸ் அறக்கட்டளை, கனடிய அறிவியலாளர்கள் புற்றுநோய்குறித்த பலவகையான ஆய்வுகளில் முன்னேற்றம் காண நிதியுதவி செய்தது. புற்றுநோய் ஆய்விற்காக நடத்தப்படும் ஒரு நாள் நன்கொடை திரட்டல்களில் உலகிலேயே மிகப் பெரியது டெர்ரி பாக்ஸ் ஓட்டம். அவர் பெயரில் $500 மில்லியனுக்கும் மேல் நிதி திரட்டப்பட்டுள்ளது. 30 ஆவது டெர்ரி பாக்ஸ் ஓட்டம் 2010 ஆம் ஆண்டு செப்டம்பர் 19 தேதியில் நடைபெற்றது.

கனடாவில் பாக்சின் பெயரிடப்பட்டுள்ள இடங்கள்:

ஒருவர் இறந்து பத்து வருடங்களுக்குள் அவரது நினவு அஞ்சல் தலை வெளியிடக் கூடாது எனும் வழக்கத்தையும் மீறிக் கனடாவின் அஞ்சல் துறை 1981 இல் அவர் நினவாக ஒரு அஞ்சல் தலை வெளியிட்டது.

பாக்சின் நம்பிக்கை நெடுந்தொலைவு ஓட்டத்தினால் மனம் நெகிழ்ந்துபோன பிரித்தானிய ராக் இசைக் கலைஞர் ராட் ஸ்டூவர்ட் 1981 ஆம் ஆண்டு தனது ஆல்பத்தில் (Tonight I'm Yours) ஒரு பாட்டை (Never Give Up on a Dream) பாக்சுக்காக அர்ப்பணித்தார். மேலும் அவர் தனது 1981-1982 கனடா சுற்றுப்பயணத்திற்கு, "டெர்ரி பாக்ஸ் சுற்றுப்பயணம்" எனப் பெயரிட்டார்.

மாற்றுத்திறனாளிகள்ள் வாழ்க்கைச் சீரமைப்பில் பங்களித்த தனிநபர்களைச் சிறப்பிக்கும் விதமாக 1994 இல் "டெர்ரி பாக்ஸ் ஹால் ஆப் ஃபேம்" அமைக்கப்பட்டது

25 ஆவது ஆண்டு நடந்த பாக்சின் நம்பிக்கை ஓட்டத்தின் நினைவாக ஒரு சிறப்பு கனடிய டாலர் நாணயம் வெளியிடப்பட்டது.

2008 ஆம் ஆண்டு கனடா அரசால் டெர்ரி பாக்சிற்கு, கனடாவின் தேசிய வரலாற்று நபர் என்ற அந்தஸ்து அளிக்கப்பட்டது.

2010 இல் வான்கூவரில் நடந்த குளிர்கால ஒலிம்பிக்சின் துவக்க விழாவில் ஒலிம்பிக் கொடியை ஏந்திச் செல்லும் 8 பேர்களில் ஒருவராகச் செல்லும் வாய்ப்பு பாக்சின் தாயாருக்குக் கிடைத்தது. இந்த விளையாட்டின்போது சிரமங்களுக்கிடையிலும் மனஉறுதியும் பணிவும் காட்டிய விளையாட்டு வீரர்களுக்கு "டெர்ரி பாக்ஸ் விருது" வழங்கப்பட்டது.

பாக்சின் கதை தொலைக்காட்சித் திரைப்படமாகவும், திரைப்படமாகவும், ஆவணப் படமாகவும் எடுக்கப்பட்டது.




</doc>
<doc id="164606" url="https://ta.wikipedia.org/wiki?curid=164606" title="சிவப்பு மழை">
சிவப்பு மழை

சிவப்பு மழை அல்லது குருதி மழை எனப்படுவது ஓர் அரிதான சிவப்பு அல்லது கபில நிறத்தில் பெய்யும் மழையாகும். இது பல வகைப்பட்ட இலக்கியங்களில் ஒரு துக்க சம்பவத்தின் அறிகுறியாகவோ அல்லது தொடர்ச்சியாகவோ எடுத்தாளப்பட்டுள்ளது. எனினும் இது சாதாரண இயற்கை நிகழ்வாகும். இந்தியாவின் கேரளா மாநிலத்தில் 2001 ஆம் ஆண்டு இவ்வாறான செம்மழை பொழிந்தது. இம்மழை செங்கபில நிறத்தில் காணப்பட்டது. இலங்கையில் 2012 நொவெம்பர் மாதம் மொனராகலை மாவட்டத்தில் இவ்வாறான செம்மழை பொழிந்தது. இந்நிகழ்வு பல்வேறு ஆய்வு நிறுவனங்களால் ஆராயப்பட்டது.





</doc>
<doc id="164610" url="https://ta.wikipedia.org/wiki?curid=164610" title="கைட்டின்">
கைட்டின்

கைட்டின் (Chitin) என்பது (CHON)n அசிட்டோகுளுக்கோசாமின் என்ற இரசாயனப்பொருளின் நீண்ட பல்லுறுப்பி ஆகும். இதனை இயற்கையில் பரவலாகக் காண முடியும். பூஞ்சையின் கலச்சுவர், மூட்டுக்காலிகளின் புறவன்கூடு, பறவைகளின் அலகுகள் ஆகியன இவ்வேதிப் பொருளாலேயே ஆக்கப்பட்டுள்ளன. இது பல்வேறு மருத்துவ மற்றும் தொழிற்சாலைப் பயன்பாடுகளைக் கொண்டுள்ளது. 

கைட்டின் தாவரங்களின் பாதுகாப்பை அதிகரிப்பதால் இது ஓர் பசளையாகப் பயன்படுகிறது. இது விளைச்சலை அதிகரிப்பதாக சூழல் பாதுகாப்பு நிறுவகம் கூறியுள்ளது.

தொழிற்சாலைப் பொருட்களை வலிமையானதாகவும் சிறந்த இணைப்பை உடையதாக மாற்ற கைட்டின் பயன்படுகின்றது. மை, துணி வகைகளின் இணைப்பிடைப் பொருளாக கைட்டின் காணப்படுகின்றது. இது சூரியக் கலங்களிலும் கைத்தொலைபேசித் திரைகளிலும் பயன்படுத்தப்படுகின்றது.

கைட்டினானது அறுவைச் சிகிச்சை நூல்களை ஆக்க பயன்படுத்தப்படுகின்றது. காயம் ஆற்றப்படும்போது கைட்டினின் உயிரியாற் சிதைத்தல் செயற்பாடு காரணமாக இயல்பாகவே அழிந்துவிடும். இதனால் மீண்டும் அதனை அகற்றும் தேவை தடுக்கப்படுகின்றது.


</doc>
<doc id="164611" url="https://ta.wikipedia.org/wiki?curid=164611" title="பிணை (கூத்து)">
பிணை (கூத்து)

பிணை என்னும் சொல் தழுவி ஒழுகுதலைக் குறிக்கும். திருமணமான புதுமணப் பெண்ணை வாழ்த்தும் மக்களைப் பெற்ற மகளிர் வாழ்த்தும்போது பெற்றோர் விரும்பும் பிணைப்புடன் வாழவேண்டும் என வாழ்த்துகின்றனர். பிணை என்பது பிணையூப விளையாட்டாகவும், பிணையூஉ என்னும் கூத்தாகவும் பழங்காலத்தில் ஆடப்பட்டுவந்தது.

பிணையூபம் என்பது ஆளேற்றத் தூண் விளையாட்டு. சாரணர் சிறுவர்கள் ஒருவர் மேல் ஒருவர் ஏறிப் பிரமிட் செய்து காட்டுவர். மதுரைக்காஞ்சி இந்த்த் திளைப்பு விளையாட்டை விளக்குகிறது. தலையாலங்கானத்துச் செருவென்ற பாண்டியன் நெடுஞ்செழியன் குற்றாலம் அருவி கொட்டும் பொதியமலைப் போரில் வென்றான். அந்தப் போரில் விழுந்துகிடப்போரின் புலாலை வாயில் அதவிக்கொண்டு பேய்மகளிர் கூட்டொலி எழுப்பிக்கொண்டு இரண்டின் தோள்மேல் மற்றொன்று என்று ஏறி யூபம்(தூண்) விளையாட்டு விளையாடித் திளைத்தனவாம். 

இது பிணையூஉ என்னும் மகளிர் கூத்தாகவும் நிகழும். முருகன் புகழைப் பாடிக்கொண்டு பொது மன்றங்களில் மகளிர் இந்தக் கூத்தினை ஆடுவர். அப்போது ஒருவரோடு ஒருவர் தழுவிப் பிணைந்து அசைந்தாடுவர். 


</doc>
<doc id="164612" url="https://ta.wikipedia.org/wiki?curid=164612" title="பிணை">
பிணை



</doc>
<doc id="164613" url="https://ta.wikipedia.org/wiki?curid=164613" title="பள்ளம் ராஜூ">
பள்ளம் ராஜூ

மல்லிபுடி ராஜூ பள்ளம் மங்கப்பட்டி (தெலுங்கு:మల్లిపూడి మంగపతి పల్లంరాజు) (பிறப்பு 31 August 1962) இந்திய அரசியல்வாதி மற்றும் தற்போதைய இந்திய மனித வள மேம்பாட்டுத் துறை அமைச்சர் ஆவார். அவர், 9, 14 மற்றும் 15 வது இந்திய மக்களவை உறுப்பினர். அவர் இந்திய தேசிய காங்கிரஸ் கட்சியின் உறுப்பினர் ஆவார்.


</doc>
<doc id="164615" url="https://ta.wikipedia.org/wiki?curid=164615" title="ஆனந்த் சர்மா">
ஆனந்த் சர்மா

ஆனந்த் சர்மா (இந்தி:आनंद शर्मा) (பிறப்பு: 5 ஜனவரி 1953) இந்திய அரசின் வர்த்தக மற்றும் தொழில் துறை அமைச்சகம் மற்றும் ஜவுளி துறை அமைச்சகத்தின் அமைச்சராக இருந்துள்ளார். ஷர்மா ராஜ்ய சபா, இந்திய பாராளுமன்ற மேல்சபையில் உறுப்பினராக உள்ளார்.



</doc>
<doc id="164616" url="https://ta.wikipedia.org/wiki?curid=164616" title="வயலார் ரவி">
வயலார் ரவி

வயலார் ரவி (பிறப்பு: ஜூன் 4, 1937) ஒரு இந்திய அரசியல்வாதி, வெளிநாட்டு இந்திய விவகாரங்களுக்கான மத்திய அமைச்சராக இருந்துள்ளார். இவர் தற்பொழுது ராஜ்ய சபா உறுப்பினர் ஆவார்.



</doc>
<doc id="164627" url="https://ta.wikipedia.org/wiki?curid=164627" title="பேகம் அசரத் மகால்">
பேகம் அசரத் மகால்

பேகம் அசரத் மஹால் 1857 இல் பிரித்தானியக் கிழக்கிந்தியக் கம்பெனிக்கு எதிராகப் போரிட்ட வீரப்பெண்மணி ஆவார். அசரத் பேகம் ஆவாதில் உள்ள ஃபைசாபாத்தில் பிறந்தவர். எனவே ஆவாத் பேகம் என்றும் அறியப்பட்டார்.இவர் 1820ஆம் ஆண்டில் பிறந்தார்

1857–58 கிளர்ச்சியின் போது பேகம் தனது ஆதரவாளர்களோடு கிழக்கிந்தியக் கம்பெனிக்கு எதிராகப் போரிட்டார். லக்னோவைக் கைப்பற்றவும் செய்தார். ஆனால் மீண்டும் ஆங்கிலப் படையிடம் லக்னோவை இழக்க நேரிட்டதால் பேகம் பின்வாங்கினார். இந்திய மன்னர்கள் யாரும் புகலிடம் அளிக்க முன்வராததால் நேபாளத்திற்குத் தப்பி ஓடினார் பேகம். அங்கும் அவருக்குப் புகலிடம் மறுக்கப்பட்டது. பின்னர் தங்க அனுமதிக்கப்பட்டார். இமயமலைக் காடுகளிலேயே தன் இறுதிக்காலத்தைக் கழித்தார் பேகம்.
லக்னோவில் அசரத் பேகமின் நினைவாக பளிங்குக் கல்லால் ஆன நினைவகத்தை மாநில அரசு அமைத்துள்ளது. இந்திய அரசும் பேகமின் நினைவாக ஒரு அஞ்சல் தலை வெளியிட்டுள்ளது.


</doc>
<doc id="164628" url="https://ta.wikipedia.org/wiki?curid=164628" title="உலக நாடுகளில் இந்து சமயம்">
உலக நாடுகளில் இந்து சமயம்

ஒவ்வொரு நாட்டின் இந்து மத மக்களின் சதவீதம் 2006 ஆம் ஆண்டின் அமெரிக்க அரசுத்துறை சர்வதேச மத சுதந்திர அறிக்கையிலிருந்து எடுக்கப்பட்டது. ஒவ்வொரு நாட்டின் மொத்த மக்கள் தொகை அரசு மக்கட்தொகை கணக்கெடுப்பில் (2007 மதிப்பீடுகள்) இருந்து எடுக்கப்பட்டது. சதவீத அடிப்படையில், உலகில் இந்து சமய மக்கள் அதிக பெரும்பான்மை உள்ள நாடுகளில் முதலாவதாக நேபாளம் உள்ளது. அதைத் தொடர்ந்து வரிசையில் இந்தியாவும் அடுத்து மொரிசியசும் உள்ளன.

இந்து மக்களையும் அவர்களின் வழிபாட்டுத் தலங்களையும் உலகின் எல்லா நாடுகளிலும் காணமுடிகிறது. கிட்டத் தட்ட 100 கோடி இந்துக்கள் உலகின் எல்லா பகுதிகளிலும் வாழ்ந்து கொண்டியிருக்கிறார்கள்.

இந்து சமயம் இந்திய துணைக்கண்டமான இந்தியா,பாகிஸ்தான், அஃப்கானிஸ்தான், பங்களாதேசம், நேப்பாள் மற்றும் இலங்கை ஆகியவற்றை உள்ளடக்கிய இந்திய துணைகண்டத்தில் தோன்றியது.உலகின் அதிகமான இந்துக்கள் வாழும் இடமாக இந்திய துணைக் கண்டம் விளங்குகிறது.

ஆயிரம் ஆண்டுகளுக்கு முன்பே இந்து சமயம் தென்கிழக்கு ஆசிய வழியாக வியட்னாம் மற்றும் இந்தோனேசிய தீவுகளுக்கு பரவி விரிந்து காணப்பட்டது.

19 ஆம் நூற்றாண்டிற்கு பிறகு இந்துக்களை வேலையாட்களாக ஐரோப்பிய காலனித்துவ நாடான திரினிடாட், குயானா, சுரினாம் , ரியுனியன், மொரிஜியஸ் மற்றும் தென் ஆப்பிக்காவுக்கு அழைத்து வந்தனர்.

மேலும் இந்நவீன காலத்தில் இந்துக்கள் உலகின் பல நாடுகளுக்கு புலம்பெயர்ந்தனர். இறை நம்பிக்கையுடைய அவர்கள் குடியேறிய பகுதிகளில் ஆலயங்களை அமைத்து வழிப்பட்டனர்.

இந்த சதவீதங்கள் மேலேயுள்ள எண்களைப் பயன்படுத்தி கணக்கிடப்படுகிறது.




</doc>
<doc id="164631" url="https://ta.wikipedia.org/wiki?curid=164631" title="அடா லவ்லேஸ்">
அடா லவ்லேஸ்

அகஸ்தா அடா கிங், லவ்லேஸின் கோமகள் (10 டிசம்பர் 1815 – 27 நவம்பர் 1852; இயற்பெயர் அகஸ்தா அடா பைரோன்) என்பவர் ஆங்கிலேய கணிதவியலாளர் ஆவார். பாபேஜ்ஜின் பகுப்புப் பொறியில் இவராற்றியப்பணிக்காக இவர் பெரிதும் அறியப்படுகின்றார். அப்பொறிக்கு இவர் எழுதியதே முதல் முதலாக எழுதப்பட்ட படிமுறைத் தீர்வு ஆகும். இதனால் இவர் முதல் நிரலராகக் கருதப்படுகின்றார். இவருக்கு மதிப்பளிக்கும் வகையில் அமெரிக்க இராணுவம் வடிவமைத்த நிரலாக்க மொழிக்கு "அடா நிரலாக்க மொழி" எனப் பெயரிடப்பட்டது.
அடா பைரன் என்ற இயற்ப்பெயர் கொண்ட இவர் காதல் கவிஞர் லார்ட் பைரன் மற்றும் மில்பன்கே என்பவர்களுக்கு மகளாக 1815ஆம் ஆண்டு டிசம்பர் மாதம் 10ம் தேதி பிறந்தார். பைரன் குறுகிய காலமே மில்பன்கே உடன் வாழ்ந்தார். பின், அடா அவர் தாயுடன் வாழ்ந்தார். அவரது வாழ்க்கை அணைத்து துறையிலும் அவரை பயணிக்க செய்தது. ஆனால் அடா தன் நேரத்தை கணிதத்திலும், இசையிலும் செலவிட்டார். அவரின் கடின உழைப்புக்கு பிறகு 1828ல், தனது 13வது வயதில் பறக்கும் இயந்திரத்தை கண்டுபிடித்தார். கணிதம் இவரது வாழ்கைக்கு பறக்க ஒரு சிறகைக் கொடுத்தது
=திருமணம் /குடும்பம்=
1835ல் அடா பத்து வயது மூத்தவரான வில்லியம் கிங் என்பவரை திருமணம் செய்துககொண்டார். பின், 1838ஆம் ஆண்டு இவர்கள் ஏர்ல் மற்றும் லவ்லேஸால் கவுண்டெஸ் (Earl and Countess of Lovelace) என்ற பட்டத்தின் மூலம் கௌரவிக்கப்பட்டனர். அடாவிற்கு மூன்று குழந்தைகள். 
அடா தன் நேரத்தை கணிதத்திலும், இசையிலும் செலவிட்டார். அவரின் கடின உழைப்புக்கு பிறகு 1828ல், தனது 13வது வயதில் பறக்கும் இயந்திரத்தை கண்டுபிடித்தார். கணிதம் இவரது வாழ்கைக்கு பறக்க ஒரு சிறகைக் கொடுத்தது.லேடி பைரன் மற்றும் அடா லண்டனில் குடிப்பெயர்தந்தனர். அது ஒரு செல்வார்ந்த சமுதயம். அங்கு அனைவரும் அரசியல், கணிதம், உயிரியல், வானவியல் என பல்வேறு துறை அனுபவ அறிவைப் பெற்று இருந்தனர். 19ம் நுற்றாண்டில் தொழில் துறை ஆராய்ச்சி என்று ஒன்று இல்லை. ஆகையால், ஆராய்ச்சியாளர்கள் வில்லியம் வேவேல் என்ற பல்துறை வல்லுனரின் பெயராலேயே அழைக்கப்பட்டனர். அக் காலத்தில் பெண்கள் இத்தகைய அறிவைப் பெற்றிருந்தாலும் அவர்கள் பெரிதும் வரவேற்கப்படவில்லை.1833 ஆம் ஆண்டு அடா தனது 17 வயதில் கணினி உலகின் தந்தை என்று போற்றப்படும் சார்லஸ் பாப்பேஜ்ஜியை சந்தித்தார். அடா கணித அறிவு மற்றும் திறன் ஆய்வில் சிறந்து விளங்கினார். பின், பாப்பேஜ் உடன் நட்பு தொடர்ந்தது. 1834 ஆம் ஆண்டு “வேறுபாட்டுப் பொறி” (Difference Engine) என்ற கணக்கிட்டு இயந்திரத்தை முடிக்கும் முன்பே அவர் தனது இரண்டாவது முயற்சியாக பகுப்பாய்வு இயந்திரத்தை (Analytical Engine) உருவாக்க முடிவு செய்தார். இவர் தனது இரண்டாவது ஆராய்ச்சி நிதிக்காக நாடாளுமன்றத்தை அணுகும் பொழுது உறுப்பினர்கள் முதல் ஆராய்ச்சியை முடிக்காமலே இரண்டாவதை தொடங்குவதை எதிர்த்தனர். ஆனாலும் பாபேஜ்க்கு வெளிநாட்டு ஆதரவு கிட்டியது. 1842 ஆம் ஆண்டில், இத்தாலிய கணிதவியலாளர், லூயிஸ் மினிப்ரே தனது பகுப்பாய்வு இயந்திரத்தின் (Analytical Engine) ஆய்வுகளை வெளியிட்டார். லூயிஸ் மினிப்ரேவின் ஆய்வை தொடர்ந்து பாபேஜ்யும், அடாவும் இணைந்து பகுப்பாய்வு இயந்திரத்தின் முதல் கணனி நிரலை எழுதினார். இது அடாவிற்கு நீடித்த புகழைத் தேடிக்கொடுத்தது. அடா தன்னை ஒரு ஆய்வாளர் என்றும் மீவியர்பியன் (Analyst & Metaphysician) என்றும் முன்நிலைப்படுத்திக்கொண்டார். பாப்பேஜ்யின் இயந்திர திட்டங்களை புரிந்து அல்கோரிதங்களை எழுதினார். மேலும், இது பொது நோக்கத்திற்காக கணினி என்றும் மிக சிக்கலான செயல்பாடுகளை (Complex Problem) தீர்க்க உதவும் என்றும் கூறினார்.

1852ம் ஆண்டு தனது 37 வது வயதில் புற்றுநோயால் இறந்தார். இவரது அறிவியல் பங்களிப்புகள் சமீபத்தில் புத்துயிர் பெற்றுக்கொண்டு இருக்கிறது
இவரை பெருமைப்படுத்தும் விதமாக அமெரிக்க இராணுவம் கண்டுபிடித்த நிரலாக்க மொழிக்கு இவர் பெயரை சூட்டியது.2015ஆம் ஆண்டு அகஸ்தா அடாவிற்கு 200வது பிறந்த நாள். கணினி உலகின் ஒப்பற்ற பெண்ணாய் திகழ்ந்த அடாவை பெருமைப்படுதும் விதமாக பிரிட்டிஷ் டிஜிட்டல்-உரிமைகள் ஆர்வலர் ஆன்டர்சன் கடந்த 2009 ஆண்டு முதல் அடா லோவ்லேஸ் தினம் கொண்டப்படுவது பெண்ணுலகிற்கு கிடைத்த பெருமை மட்டுமல்ல நவீன கணினி உலகின் எழுச்சிக்கு வித்திட்டவராய் திகழ்கிறார்.



</doc>
<doc id="164632" url="https://ta.wikipedia.org/wiki?curid=164632" title="அடா (நிரலாக்க மொழி)">
அடா (நிரலாக்க மொழி)

அடா, ஓர் பொருள்நோக்கு உயர்நிலை நிரலாக்க மொழியாகும். இது பாஸ்கல் என்னும் நிரலாக்க மொழியைத் தழுவி எழுதப்பட்டது. ஜீன் இக்பியாக் என்பாரின் தலைமையிலான குழு இம்மொழியை வடிவமைத்தது. அடா என்னும் இப்பெயர் அடா லவ்லேஸ் என்னும் கணிதவியலாளரைப் பெருமைப்படுத்தும்விதமாக பெயரிடப்பட்டது.



</doc>
<doc id="164634" url="https://ta.wikipedia.org/wiki?curid=164634" title="தென்னிந்திய சன்மார்க்க ஐக்கிய சங்கம், பிஜி">
தென்னிந்திய சன்மார்க்க ஐக்கிய சங்கம், பிஜி

தென்னிந்திய சன்மார்க்க ஐக்கிய சங்கம், பிஜித் தீவில் தமிழர்களின் பண்பாட்டைப் பேணவும், மொழியைக் காக்கவும், சமூகத் தொண்டுகளைச் செய்யவும் நிறுவப்பட்டது. இது ஏறத்தாழ இருபது பள்ளிகளை இயக்குகிறது. தமிழர்களின் வரலாற்றையும் இவர்களின் மூலம் அறிய முடிகிறது.

சங்கம் பிஜி (ஆங்கிலத்தில்)


</doc>
<doc id="164639" url="https://ta.wikipedia.org/wiki?curid=164639" title="சத்தி கவசம்">
சத்தி கவசம்

சத்தி கவசம் என்னும் தமிழ்நூல் 12 பாடல்கள் கொண்டது. அதிவீரராம பாண்டியர் எழுதிய காசி காண்டம் என்னும் நூலின் 72ஆம் அத்தியாயம் வச்சிர பஞ்சர கவசம். இதனைச் சத்தி கவசம் என்றும் கூறுவர். நூலின் காலம் 16ஆம் நூற்றாண்டு.

துர்க்கன் என்னும் அரக்கனை அம்மை அழித்து நின்ற நிலையில் துர்க்கை எனப்பட்டாள். துர்க்கையை வணங்கிய முகுந்தன் முதலான தேவர்கள் இந்தக் கவசத்தைச் சொன்னார்களாம். 

துர்க்கையின் உடம்பிலுள்ள ஒவ்வொரு உறுப்பும் இன்னின்ன அம்சம் என்று கூறி அது தன்னைக் காக்கவேண்டும் என்று கூறுவது சத்திகவசம்.
அங்கையிற் கரகம் தாங்கும் பிரமணி அருளி னோடும்
துங்க என் சென்னி காக்க, வயிணவி துகள் இல் ஆகம்
எங்கணும் காக்க; செய்ய ஏந்தெழில் உருத்தி ராணி 
தங்கும் எண் திசையும் அன்பு தழைத்திட இனிது காக்க. (முதல் பாடல்)
1865 முதல் காசி காண்டம் நூல் பலரால் பதிப்பிக்கப்பட்டு வெளிவந்துள்ளது. சத்தி கவசம் படித்தால் நோய் அண்டாது, திருமணம் ஆகும், வெற்றி கிட்டும் என்றெல்லாம் நம்பி இந்தக் கவசத்தை மனப்பாடம் செய்து பாடுவர். 


</doc>
<doc id="164643" url="https://ta.wikipedia.org/wiki?curid=164643" title="சத்தி நிபாத அகவல்">
சத்தி நிபாத அகவல்

சத்தி நிபாத அகவல் என்னும் நூல் தி௫க்கயிலாய பரம்பரை வேளாக்குறிச்சி ஆதீன கு௫ முதல்வர் சத்திய ஞானியின் ஞானாசிரியன் காவை அம்பலவாணத் தம்பிரான் என்பரால் 14ஆம் நூற்றாண்டில் எழுதப்பட்டது. ‘சத்தி நிபாதம்’ என்னும் தொடருக்குத் ‘திருவருள் பதிதல்’ என்பது பொருள். ஆன்மாவில் திருவருள் பதியவேண்டும் என விரும்புவர். இதற்கு என்ன செய்யவேண்டும் எனக் கூறுவது இந்த நூல்.

சிவப்பிரகாசம் என்னும் நூல் சத்தி நிபாத நிலைகள் நான்கினைக் கூறுகிறது. பின்னர் சிவப்பிரகாசம் நூலின் ஆசிரியரான உமாபதியாரின் மாணாக்கர் அம்பலவாணத் தம்பிரான் தலைப்பில் காணும் அகவல் நூலைச் செய்தார். சத்தி நிபாத அகவல் நூலின் காலத்துக்குப் பின்னர் வாழ்ந்த சம்பந்த முனிவர் இயற்றிய சிவானந்தமாலை என்னும் நூல் இந்த அகவல் நூலைப் பற்றிக் கூறுகிது. 

இந்த அகவல் நூல் ஆசிரியப்பாவால் அமைந்த்து. 76 அடிகள் கொண்டது. இந்த நூல் இரு பிரிவாக அமைந்துள்ளது. முதல் பிரிவு திருவருள் ஆன்மாவில் பதிய என்ன செய்யவேண்டும் எனக் கூறுகிறது. சரியை, கிரியை, யோகம், ஞானம் என்னும் நான்கு வழிகளைப் பின்பற்றி ஆன்மாவில் திருவருளைப் பதியவைத்துக்கொள்ளலாம் என இப்பகுதி விளக்குகிறது. இரண்டாம் பகுதி முத்தி நம்மை வந்தடையும் முறைமையை எடுத்துரைக்கிறது. திருவருள்தான் முத்தி.
இந் நூலாசிரியர் சிவானந்தமாலை செய்தவரின் மாணாக்கர் ஆதலால் அந்த நூலின் கருத்துக்களையே வழிமொழிகிறார். 


</doc>
<doc id="164646" url="https://ta.wikipedia.org/wiki?curid=164646" title="சிவானந்தமாலை">
சிவானந்தமாலை

சிவானந்தமாலை என்னும் நூல் செட்டித்தெரு பழுதைக்கட்டி ஞானப்பிரகாசர் (1475-1525) என்பவரால் எழுதப்பட்ட நூல். 
இவர் தரும்புர ஆதீன பரம்பரையில் வந்தவர். 
சிவப்பிரகாசம் என்னும் நூலும், அதனை வழிமொழியும் சத்தி நிபாத அகவல் என்னும் நூலும் சிவானந்தமாலையின் முதல் நூல்கள்.
ஆன்மாவில் திருவருளைப் பதியவைப்பது எப்படி என்னும் செய்திகள் இந்த நூலில் கூறப்பட்டுள்ளன.


</doc>
<doc id="164651" url="https://ta.wikipedia.org/wiki?curid=164651" title="பிஜியர்">
பிஜியர்

பிஜித் தீவின் பூர்வீகக் குடியின மக்களே பிஜியர் ஆவர். பிஜி நாட்டின் மக்கள்தொகையில் பாதிக்கும் மேற்பட்டவர்கள் பிஜியர்கள் ஆவர். பிஜி நாட்டின் பெரும்பான்மை நிலங்கள் இவர்களுக்குச் சொந்தமானவை. அதிகமானோர் வனுவா லெவு, விட்டி லெவு தீவுகளில் வாழ்கின்றனர்.

கவா செடியின் வேரிலிருந்து எடுத்த சாறை முக்கிய பானமாகக் குடிப்பர். இவர்களின் பண்பாட்டில் இச்செடி முக்கியப் பங்காற்றுகிறது. ஏறத்தாழ அனைவரும் கிறித்தவ சமயத்தைப் பின்பற்றுகின்றனர், பெரும்பான்மையினர் விவசாயம் செய்கின்றனர். கரும்பும் நெல்லும் அதிகம் பயிரிடப்படுகின்றன.




</doc>
<doc id="164654" url="https://ta.wikipedia.org/wiki?curid=164654" title="பிஜியில் கல்வி">
பிஜியில் கல்வி

பிஜியில் தொடக்கக் கல்வி கட்டாயம் இல்லை. எனினும் அரசு முதல் எட்டாண்டுகள் வரையில் இலவசக் கல்வியை வழங்குகிறது. 


</doc>
<doc id="164659" url="https://ta.wikipedia.org/wiki?curid=164659" title="தேன்குழல்">
தேன்குழல்

தேன்குழல் தமிழர் திருவிழாக்களின்போது செய்யப்படும் இனிப்புப் பலகாரம் ஆகும். முறுக்கு போன்றே தோற்றம் கொண்டது. இது அரிசி மாவு, உளுந்து மாவு ஆகியவற்றைக் கலந்து, முறுக்கு அச்சில் பிழிந்து எண்ணெயில் பொரித்தெடுக்கப்படும். பின்னர் இனிப்புப் பாகில் ஊறவைத்து உண்ணப்படும்.


</doc>
<doc id="164661" url="https://ta.wikipedia.org/wiki?curid=164661" title="சுசீந்திரன்">
சுசீந்திரன்

சுசீந்திரன் என்பவர் இந்தியத் திரைப்பட இயக்குநரும் கதாசிரியரும் ஆவார்.


</doc>
<doc id="164663" url="https://ta.wikipedia.org/wiki?curid=164663" title="கிறித்தவத் தமிழ்ப் பெயர்கள்">
கிறித்தவத் தமிழ்ப் பெயர்கள்




</doc>
<doc id="164664" url="https://ta.wikipedia.org/wiki?curid=164664" title="சி--">
சி--

சி-- சி மொழியைப் போன்றே உருவாக்கப்பட்ட நிரலாக்க மொழி. இதை சைமன் பேடன் ஜோன்ஸ், நார்மன் ராம்சேய் ஆகியோர் உருவாக்கினர். இது அஸ்கி எழுத்துக்களைக் கொண்டு எழுதப்படுகிறது. இதன் அமைப்பு சி மொழியினை பின்பற்றி தோற்றம் பெற்றது. சொற்கள், உள்ளீடுகள் உட்பட பல சி மொழியை ஒத்திருப்பதைக் காணலாம்.




</doc>
<doc id="164665" url="https://ta.wikipedia.org/wiki?curid=164665" title="நீர் விளையாட்டு">
நீர் விளையாட்டு

நிலத்தில் விளையாடுவது போல் மக்கள் நீரிலும் விளையாடி மகிழ்ந்தனர். சங்ககாலத் தமிழர் கடல் நீரில் விளையாடிய பின் அவர்கள் ஆற்று நீரில் விளையாடி உடம்பிலுள்ள உப்புப் படிவைத் தூய்மை செய்துகொண்டனர்.

அலவன் ஆட்டல், ஓரை, தைந்நீராடல், நீச்சல் நடனம், பண்ணை, புணை, புனலாடல், மூழ்கல், வண்டற்பாவை முதலான விளையாட்டுகள் சங்ககாலத் தமிழர் நீரிலும், ஆற்றங்கரையிலும், கடற்கரையிலும் விளையாடப்பட்ட விளையாட்டுகள். 

பரிபாடல் நூலில் வையை பற்றிய பாடல்கள் அனைத்தும் புனலாடல் விளையாட்டைப் பற்றியவை. இவற்றில் கூறப்பட்டுள்ள நீர் விளையாட்டுப் பொருள்கள் பல. 


</doc>
<doc id="164668" url="https://ta.wikipedia.org/wiki?curid=164668" title="ஆங்கிலம் சாராத நிரலாக்க மொழிகள்">
ஆங்கிலம் சாராத நிரலாக்க மொழிகள்

ஆங்கிலம் சாராத நிரல் மொழி என்பது ஆங்கில சொற்களைப் பயன்படுத்தாத நிரல் மொழியாகும். இவ்வகை நிரல் மொழிகள் பல உள்ளன. இவை உருசியம், பிரெஞ்சு, தமிழ், ஜப்பானியம் போன்ற மொழிகளைக் கொண்டு நிரல் செய்யப் பயன்படுகின்றன.

தட்டச்சுப் பலகையினை பயன்படுத்த வசதியாக இருக்கும் என்று ஆங்கிலமே அதிகம் பயன்படுத்தப்படுகின்றன. உலகத்தில் மொத்தம் 8500க்கும் அதிகமான நிரல்மொழிகள் உள்ளனவாம். இவற்றில் 3200 மொழிகள் ஆங்கிலம் பேசும் நாடுகளில் உருவானவை.
அதாவது, மூன்றில் ஒரு நிரல் மொழி ஆங்கிலத்தைப் பயன்படுத்தியே வெளிவந்திருக்கின்றன. ஆங்கிலம் சாராத நாடுகளில் வெளியான குறிப்பிடத்தக்க சில: நெதர்லாந்தில் இருந்து பைத்தானும், ஜப்பானில் இருந்து ரூபியும் வெளியாயின.




ஆங்கிலம், பிரெஞ்சு, இடாய்ச்சு, கிரேக்கம், போலியம், பிரேசிலிய போர்த்துகீசு, 

எசுப்பானியம், சுவீடியம், துருக்கியம் ஆகியன

பன்மொழி ஆதரவு



</doc>
<doc id="164670" url="https://ta.wikipedia.org/wiki?curid=164670" title="தி. ப. கைலாசம்">
தி. ப. கைலாசம்

தியாகராஜ பரமசிவ கைலாசம் (1884–1946), ஓர் கன்னட மொழி எழுத்தாளர். இவரின் சிறந்த படைப்புகளால் மக்கள் மனதில் நீங்கா இடம் பெற்றார். ”நகைச்சுவை நாடகங்களின் மன்னர்”, “கன்னடத்திற்கு ஒரே ஒர் கைலாசம் மட்டும்தான்” என்றெல்லாம் புகழ்ந்து அழைக்கப்படுகிறார்.

கைலாசம், தென்கருநாடகத்தில் வாழும் தமிழ்க் குடும்பத்தில் பிறந்தார். இவரது தந்தை பரமசிவ ஐயர் மைசூர் மாகாணத்தின் முதன்மை நீதிபதியாகப் பணியாற்றியவர். மைசூர அரசரின் ஆலோசனையின்பேரில் புவியியல் கற்க இலண்டன் சென்றார். நேரம் இருக்கும்போது நாடகங்களைப் பார்வையிட்டார்.

மைசூர் திரும்பி அரசுப் பணியில் சேர்ந்தார். பணியாற்ற ஆர்வமின்றி, நாடக எழுத்தாளர் ஆனார். இவரது எழுத்துநடை கன்னடர்களிடையே பெரும்வரவேற்பைப் பெற்றது. 1945 இல் மெட்ராசில் கூடிய கன்னட சாகித்ய சம்மேளனத்திற்குத் தலைமை தாங்கினார்.



</doc>
<doc id="164677" url="https://ta.wikipedia.org/wiki?curid=164677" title="ஜாக்கின் அற்புதம்">
ஜாக்கின் அற்புதம்

ஜாக்கின் அற்புதம் ("Jockin Arputham", 15 ஆகத்து 1947 – அக்டோபர் 13, 2018) மக்களின் வாழ்வை மேம்படுத்த குப்பத்துப் பகுதிகளில் கட்டடங்கள் கட்ட உதவிய தன்னார்வத் தொண்டர் ஆவார்.. தற்போது மும்பையின் தாராவி பகுதியில் வசிக்கும் இவர், ரமன் மகசேசே விருதையும், இந்திய அரசின் உயரிய விருதான பத்மசிறீ விருதையும் பெற்றவர். இவர் கர்நாடகத்தின் கோலார் மாவட்டத்தில் தமிழ்க் குடும்பத்தில் பிறந்தவர். கட்டுமானத் துறையில் பணிபுரிந்த இவர் மும்பைக்குக் குடிபெயர்ந்தார்.



</doc>
<doc id="164680" url="https://ta.wikipedia.org/wiki?curid=164680" title="கல்யாணம்மா">
கல்யாணம்மா

கல்யாணம்மா, ஓர் கன்னட இலக்கிய எழுத்தாளர் ஆவார். இவர் எழுதிய ஷாஜகான், நிர்மலா, பிரியம்வதா, சுகலதா, பக்தமீரா, சினேகலதா ஆகிய புதினங்களும், பலிபீடம், பாரிஸ்டர் ராமச்சந்திரன் ஆகிய நாடகங்களும் புகழ்பெற்றவை. இவர் பங்களிப்புகளில் மகிழ்ந்த கிருஷ்ணராஜ உடையார் இலக்கியத்திற்கான தங்கப்பதக்கத்தை வழங்கிச் சிறப்பித்தார்.


</doc>
<doc id="164692" url="https://ta.wikipedia.org/wiki?curid=164692" title="தைந்நீராடல்">
தைந்நீராடல்

தைந்நீராடல் சங்ககால நீர் விளையாட்டுகளில் ஒன்று. தை மாதம் தமிழ்நாட்டுப் பருவகாலத்தில் முன்பனிக்காலம். இக்காலத்தில் விடியற்காலத்தில் ஆற்றுநீரும், குளத்து நீரும் வெதுவெதுப்பாக இருக்கும். மாலையில் குளுமையாக இருக்கும். சங்ககால மகளிர் இந்த வெதுவெதுப்பில் நீராடி மகிழ்ந்தனர். இதனை இலக்கியங்கள் தைநீராடல் எனக் குறிப்பிடுகின்றன.

தை நீர் தண்மை உடையது எனப் பாடல்கள் குறிப்பிடுகின்றன. இந்தத் ‘தண்மை’ பனி போன்ற குளுமையை உணர்த்தாது. தழுவும் தலைவனுக்குத் தலைவியின் உடல் குதுகுதுப்பாய் இருப்பது போன்ற ‘தண்மை’ 

பாரியின் பறம்பு மலையில் இருந்த சுனைநீரின் பனிக்கால இன்பம் பெரிதும் போற்றப்பட்டது.

கி.பி. எட்டாம் நூற்றாண்டில் வாழ்ந்த ஆண்டாள் இயற்றிய திருப்பாவை என்னும் வைணவ நூலும், மாணிக்க வாசகர் இயற்றிய திருவெம்பாவை என்னும் சைவ நூலும் மார்கழி நீராடல் பற்றிக் குறிப்பிடுகிறார். 


</doc>
<doc id="164694" url="https://ta.wikipedia.org/wiki?curid=164694" title="மீனாம்பாள் சிவராஜ்">
மீனாம்பாள் சிவராஜ்

மீனாம்பாள் சிவராஜ் (அன்னை மீனாம்பாள் சிவராஜ்) 26 டிசம்பர், 1904 - 30 நவம்பர், 1992 பெண் விடுதலைக்காகவும், பட்டியலின மக்கள் விடுதலைக்காகவும் போராடுவததைத் தன் வாழ்நாள் இலட்சியமாகக் கொண்டு போராடி வென்ற பெண். இவர் இந்தி எதிர்ப்புப் போரின் முதல் படைத்தலைவியாக விளங்கியவர். தமிழ், தெலுங்கு, இந்தி, ஆங்கிலம் போன்ற மொழிகளில் வல்லமை பெற்றவர். சென்னை மாநகராட்சியின் துணை மேயர். 1938 திசம்பரில் நீதிக்கட்சியின் மாநாடு 29,30,31 மூன்று நாட்கள் நடைப்பெற்றன.அந்த மாநாட்டில்தான் பெரியார் நீதிக்கட்சியின் தலைவராக தேர்ந்தெடுக்கப்பட்டார். அந்த மாநாட்டுப் பந்தலிலேயே மூன்றாம்நாள் இறுதியில் ஆதி திராவிடர் மாநாடு நடத்த மீனாம்பாள் சிவராஜ் நீதிக்கட்சி தலைவர்களிடம் ஒப்புதல் பெற்றிருந்தார்.மீனாம்பாள் தலைமையில் நடைபெற்ற அந்த மாநாட்டில் அம்பேத்கர் தலைமையை ஏற்று அகில இந்திய அளவில் மாநாடு நடத்துவது என்று தீர்மானித்தனர்

இவர் பறையர் சமுதாயத்திலிருந்து சென்னை மாநகராட்சிக்குத் தேர்ந்தெடுக்கப்பட்ட முதல் பிரதிநிதியான வாசுதேவப்பிள்ளையின் மகள். முதன் முதல் கப்பலோட்டிய தமிழர் என்று புகழப்பட்டவரும், கோடீஸ்வரப்பிள்ளை என்று அழைக்கப்பட்டவருமான மதுரைப்பிள்ளையின் பேத்தி.இவர் அக்காலத்தில் ரங்கூனில் மிகவும் வசதியான குடும்பத்தில் பிறந்தவர். அக்காலத்திலேயே ரங்கூனில் மெட்ரிக்குலேசன்வரை படித்தவர். இவர் தனது 16வது வயதில் 1918இல் பட்டியலின இயக்கத் தலைவர் ந. சிவராஜ் என்பவரை மணந்து கொண்டார்.



</doc>
<doc id="164696" url="https://ta.wikipedia.org/wiki?curid=164696" title="பொய்தல் விளையாட்டு">
பொய்தல் விளையாட்டு

பொய்தல் விளையாட்டு சங்ககாலத்தில் மகளிர் விளையாடிய விளையாட்டுகளில் ஒன்று. பெண்பால் பிள்ளைத்தமிழ் நூல்களில் இது சிற்றில் பருவத்து விளையாட்டாகக் காட்டப்பட்டுள்ளது. அண்மைய காலத்தில் இது ஆண் பெண் சிறுவர் சிறுமியர் விளையாட்டாக இருந்துவந்தது.

இது ஒரு பாவனை விளையாட்டு. சிறுமியர் மணல்வீடு கட்டிக்கொண்டு அதில் அவரவர் தாயைப் போலப் பழகி விளையாடுவர். சோறு சமைப்பது போலவும், பிறருக்குச் சோறு படைத்து ஊட்டுவது போலவும் விளையாடுவர். 


</doc>
<doc id="164699" url="https://ta.wikipedia.org/wiki?curid=164699" title="அகம் (இசைக்குழு)">
அகம் (இசைக்குழு)

அகம் என்பது பெங்களூரைச் சார்ந்த ஒரு கர்நாடக புரோகிரசிவ் (progressive) ராக் இசைக்குழு ஆகும். இக் குழு 2003 இல் தொடங்கப்பட்டது. இவர்கள் "த இன்னர் செல்ப் எவேக்கின்சு" (The Inner Self awakens - உள் விழித்தெழுகிறது) என்ற தமது முதல் இசைத்தட்டை 2012 இல் வெளியிட்டுள்ளார்கள்.



</doc>
<doc id="164700" url="https://ta.wikipedia.org/wiki?curid=164700" title="லிஸ்ப்">
லிஸ்ப்

லிஸ்ப், ஓர் நிரலாக்க மொழி ஆகும். போர்ட்ரானுக்கு அடுத்த பழ நிரல் மொழி இதுவே. இம்மொழியை ஜான் மெக்காத்தி உருவாக்கினார். இம்மொழியின் ஐம்பது ஆண்டு நிறைவு கொண்டாடப்பட்டது.

 (print "Hello world")

 (defun factorial (n)


</doc>
<doc id="164701" url="https://ta.wikipedia.org/wiki?curid=164701" title="லோகோ">
லோகோ

லோகோ, கல்விப் பயன்பாட்டிற்காக உருவாக்கப்பட்ட நிரலாக்க மொழி. இது லிஸ்ப் நிரல் மொழியைப் போன்றது. கோப்புகள், உள்ளீடு, வெளியீடு ஆகியவற்றைப் பயன்படுத்தி நிரல் எழுதும் வசதி கொண்டது. இதை 1967 ஆம் ஆண்டு, டேனியல் பொப்ரோ, வாலி பியூர்ழிக், சிந்தியா சாலமன் ஆகியோர் உருவாக்கினர். இது பல பதிப்புகளாக வெளிவந்துள்ளது.

அகிலத்துக்கு வணக்கம்



</doc>
<doc id="164702" url="https://ta.wikipedia.org/wiki?curid=164702" title="அருந்ததி சுப்பிரமணியம்">
அருந்ததி சுப்பிரமணியம்

அருந்ததி சுப்பிரமணியம், ஓர் கவிஞரும் எழுத்தாளரும் ஆவார். இலக்கியம், இதழியல் துறைகளில் பல்லாண்டுகள் பணியாற்றியவர். கவிஞர் என்னும் முறையில் இவர் பன்னாட்டுக் கருத்தரங்குகளில் பங்கேற்றுள்ளார். இவரது ஆக்கங்கள் இந்தி, தமிழ், இத்தாலியம், எசுப்பானியம் ஆகிய மொழிகளில் மொழிபெயர்க்கப்பட்டுள்ளன. இவர் மும்பையில் தேசிய மைய கலை நிறுவனம் என்னும் நிறுவனத்தில் பணியாற்றியவர்.

இவரது குறிப்பிடத்தக்க ஆக்கங்கள்:


</doc>
<doc id="164703" url="https://ta.wikipedia.org/wiki?curid=164703" title="அர்ச்சனா ஜோஸ் கவி">
அர்ச்சனா ஜோஸ் கவி

அர்ச்சனா ஜோஸ் கவி, ஓர் இந்தியத் திரைப்பட நடிகை. இவர் லால் ஜோஸ் இயக்கிய "நீலத்தாமரா" என்னும் மலையாளத் திரைப்படத்தில் அறிமுகமானார். இவர் மலையாளம், தமிழ், தெலுங்கு மொழித் திரைப்படங்களில் நடித்துள்ளார்.


</doc>
<doc id="164707" url="https://ta.wikipedia.org/wiki?curid=164707" title="நீச்சல் நடனம்">
நீச்சல் நடனம்

நீச்சல் நடனம் சங்ககால விளையாட்டுகளில் ஒன்று. கழார் என்னும் ஊரிலுள்ள காவிரியாற்றுத் நீர்த்துறையில், அரசன் கரிகாலன், அவன் மகள் ஆதிமந்தி முன்னிலையில், ஆட்டனத்தி, காவிரி என்னும் நீச்சல்மகள் இருவரும் சேர்ந்து நீச்சல் நடனம் ஆடிக் காட்டினர். 

ஒருங்கிசைந்த நீச்சல்


</doc>
<doc id="164709" url="https://ta.wikipedia.org/wiki?curid=164709" title="ஃபரடே கூண்டு">
ஃபரடே கூண்டு

முழுமையாக கடத்தியொன்றால் மூடப்பட்ட கூடு போன்ற மூடுதலே ஃபரடே கூண்டு எனப்படும். இது அதனுள்ளே இருக்கும் பொருட்களை வெளியிலிருந்து வரும் நிலைமின்னேற்றத்திலிருந்தும் ஏனைய மின்தாக்கங்களிலிருந்தும் பாதுகாக்கும். ஃபரடே கூண்டுகளானது அவற்றை 1836இல் கண்டுபிடித்த மைக்கல் ஃபரடேயின் பேரில் பெயரிடப்பட்டுள்ளன. வெளியிலிருந்து வரும் மின்னேற்றத்தை ஃபரடே கூண்டின் கடத்தும் பொருள் விநியோகிப்பதால் கூண்டின் உட்பகுதி மின்தாக்கத்திலிருந்து பாதுகாக்கப்படுகின்றது. இது பொதுவாக மின்சாதனங்களை மின்னலிலிருந்து பாதுகாக்கப் பயன்படுகின்றது. இது அதிக அலை நீளத்தைக் கொண்டுள்ள மின்காந்த அலைகளான ரேடியோ அலைகள் ஊடுருவுவதைத் தடுக்கக் கூடியது. 



</doc>
<doc id="164716" url="https://ta.wikipedia.org/wiki?curid=164716" title="ராமச்சந்திர பாபு">
ராமச்சந்திர பாபு

ராமச்சந்திர பாபு, கேரள மாநில விருதுபெற்ற திரைப்பட ஒளிப்பதிவாளர். இவர் அதிகமாக மலையாளத் திரைப்படங்களுக்கு ஒளிப்பதிவு செய்திருந்தாலும் தமிழ், இந்தி, அரபி, ஆங்கில மொழித் திரைப்படங்களிலும் பங்காற்றியுள்ளார்.

ராமச்சந்திர பாபு தமிழ்நாட்டின் செங்கற்பட்டு மாவட்டத்தில் உள்ள மதுராந்தகத்தில் பிறந்தவர். சென்னையின் லயோலா கல்லூரியில் வேதியியல் படித்து இளநிலை பட்டம் பெற்றார். பின்னர் புனேயில் உள்ள இந்தியத் திரைத்துறை நிறுவனத்தில் சேர்ந்து திரைத்துறையில் இளநிலை பட்டம் பெற்றார்.

வித்யார்த்திகளிலே இதே இதே என்னும் திரைப்படத்தின் மூலம் ஒளிப்பதிவாளராகத் திரைத்துறைக்கு அறிமுகமானார். இவரது முதல் வண்ணப்படமான "த்வீப்" இவருக்கு கேரள மாநில விருதைப் பெற்றுத் தந்தது. "ரதிநிர்வேதம்", "சாமரம்", "ஒரு வடக்கன் வீரகதா" ஆகிய திரைப்படங்களுக்கும் மாநில விருது பெற்றார். பகல் நிலவு உட்பட சில தமிழ்த் திரைப்படங்களுக்கும் ஒளிப்பதிவு செய்துள்ளார். 

இவர் ஒளிப்பதிவாளராகப் பணியாற்றிய திரைப்படங்களில் சில:


</doc>
<doc id="164720" url="https://ta.wikipedia.org/wiki?curid=164720" title="சிவசுப்பிரமணியர் கோயில், பிஜி">
சிவசுப்பிரமணியர் கோயில், பிஜி

சிறீ சிவ சுப்பிரமணியர் கோவில் ("Sri Siva Subramaniya temple") பிஜியில் நண்டி என்ற இடத்தில் உள்ள ஒரு இந்துக் கோவில் ஆகும். தெற்கு அரைக்கோளத்தில் மிகப்பெரும் இந்துக் கோவில் இதுவெனக் கூறப்படுகிறது.

1926 ஆம் ஆண்டில் தென்னிந்திய சன்மார்க்க ஐக்கிய சங்கம் இக்கோவிலின் பழைய கட்டடத்தில் தொடங்கப்பட்டது. சன்மார்க்க சங்கத்தின் ஐம்பதாவது ஆண்டு நிறைவு 1976 ஆம் ஆண்டில் இங்கு கொண்டாடப்பட்டது. 1984 ஆம் ஆண்டில் தமிழ்நாடு அரசின் உதவியுடன் இக்கோவிலுக்கு நிரந்தரமான அர்ச்சகர் ஒருவர் தருவிக்கப்பட்டார். சிவாசாரியார் மகாலிங்கக் குருக்கள் கோவில் நிகழ்வுகளை முறைப்படி நடத்தியதை அடுத்து பெருமளவு பக்தர்கள் இங்கு வருகை தரத் தொடங்கினர்.
ஐக்கிய சங்கத்தின் 1976 பொன்விழாக் கொண்டாட்டத்தின் போது புதிய கோயிலுக்கான அடிக்கல் பழைய கோயில் பகுதியிலேயே நாட்டப்பட்டது. இந்நிகழ்வில் பிஜிக்கான இந்தியத் தூதுவர் பங்கு பற்றினார். 1983 ஆம் ஆண்டில் புதிய காணி வாங்கப்பட்டு 1984 சனவரியில் பூமி பூசை நடத்தப்பட்டது. 1984 ஏப்ரல் மாதத்தில் துணைப் பிரதமரால் புதிய கட்டடத்துக்கான அங்குரார்ப்பண நிகழ்வு நடைபெற்றது. பண்டைய திராவிடக் கட்டிடக்கலை வடிவமைப்பில் புதிய கோவில் அமைக்கப்பட்டு 1994 சூலை 15 இல் குடமுழுக்கு வைபவம் இடம்பெற்றது.



</doc>
<doc id="164723" url="https://ta.wikipedia.org/wiki?curid=164723" title="ஆப்கானித்தானில் இந்து மதம்">
ஆப்கானித்தானில் இந்து மதம்

ஆப்கானிஸ்தானில் இந்து மதம் என்பது ஆப்கானிஸ்தானில் வாழும் ஒரு சிறு குழுவினரால் பின்பற்றப்படுகிறது. ஆப்கானிய இந்துக்கள் என அழைக்கப்படும் சிறுபான்மையினரான இவர்கள் காபூல் மற்றும் நாட்டின் பிற முக்கிய நகரங்களில் வாழ்கின்றனர். இக்குழுவினர் எண்ணிக்கை சுமார் 1,000 ஆகும். இஸ்லாமியர்களின் ஆக்கிரமிப்புக்கு முன்பு ஆப்கானிஸ்தானில் இந்து சமயம் உட்பட பல சமயங்கள் பின்பற்றப்பட்டது.


</doc>
<doc id="164724" url="https://ta.wikipedia.org/wiki?curid=164724" title="கவுண்டமணி நடித்த திரைப்படங்கள்">
கவுண்டமணி நடித்த திரைப்படங்கள்

கவுண்டமணி, ஒரு தமிழ்த் திரைப்பட நடிகர். இவர் தமிழ் நகைச்சுவை நடிகர்களில் ஒருவர். குறிப்பாக, கவுண்டமணி தனது சக நடிகர் செந்தில் கூட்டணியுடன் அமைத்த நகைச்சுவைக் காட்சிகள் கோலிவுட் திரைப்படங்களில் புகழ்பெற்றது. கவுண்டமணி நகைச்சுவைக் கதாபாத்திரம், குணச்சித்திர கதாபாத்திரம் மற்றும் கதாநாயகனாகவும், வில்லனாகவும் பல்வேறு வேடங்களில் 450 க்கும் மேற்பட்ட தமிழ் திரைப்படங்களில் நடித்துள்ளார்.

கவுண்டமணி நடித்த தமிழ் திரைப்படங்கள் வரிசை பின்வருமாறு:


</doc>
<doc id="164729" url="https://ta.wikipedia.org/wiki?curid=164729" title="குளுக்கோசு மானி">
குளுக்கோசு மானி

குளுக்கோசு மானி என்பது, இரத்தத்தில் உள்ள குளுக்கோசின் செறிவை அண்ணளவாக அளவிடுவதற்குப் பயன்படும் ஒரு மருத்துவக் கருவி. நீரிழிவு நோய், இரத்தச் சர்க்கரைக் குறைவு நோய் போன்றவற்றினால் பாதிக்கப்பட்டவர்கள் வீட்டில் இரத்தக் குளுக்கோசை அளவிட்டுக் கொள்வதில் முக்கியமான ஒன்றாக இது உள்ளது. விரல் நுனியில் அல்லது உடலின் குறிக்கப்பட்ட சில இடங்களில் ஊசியால் குத்திப் பெறப்படும் சிறிய அளவான இரத்தைத்தை, மானியில் பொருத்தப்படும் எறியக்கூடிய சோதனைக் கீற்று ஒன்றில் இடும்போது இரத்ததில் இருக்கும் குழுக்கோசின் அளவை மில்லிகிராம்/டெசிலீட்டர் (mg/dl) அல்லது மில்லிமோல்/லீட்டர் (mmol/l) அலகில் கணக்கிட்டுத் தருகின்றது. 

ஏறத்தாழ 1980இலிருந்து நீரிழிவு தொடர்பான முகாமையில் கூடிய அளவு நேரத்துக்கு இரத்தக் குளுக்கோசுச் செறிவைச் சாதாரண மட்டத்தில் வைத்திருப்பதே இலக்காக உள்ளது. இதற்கு, வீட்டில் ஒரு நாளில் பல தடவைகள் இரத்தக் குளுக்கோசை அளவிடுவது முக்கியமானதாக உள்ளது. இதனால் நீரிழிவு நோயால் அல்லது இரத்தச் சர்க்கரைக் குறைவு நோயால் ஏற்படக்கூடிய நீண்டகாலப் பிரச்சினைகளையும், உயிராபத்தை விளைவிக்கக்கூடிய குறுகிய காலப் பிரச்சினைகளையும் குறைக்க முடிகிறது. இதன் காரணமாகத் தற்காலத்தில் குளுக்கோசு மானிகள் நீரிழிவு நோயாளிகளுக்கு இன்றியமையாத ஒன்றாகி உள்ளது. 

குளுக்கோசு மானிகள் பல்வேறு வகையான இயல்புகளைக் கொண்டுள்ளன. இவ்வியல்புகள் தயாரிப்பு மாதிரிகளைப் பொறுத்து வேறுபடுகின்றன. 

அளவு: இன்று குளுக்கோசு மானிகள் பல அளவுகளில் கிடைக்கின்றன. இடத்துக்கிடம் எடுத்துச் செல்லவேண்டிய தேவை இருப்பதால் அளவு சிறிதாகிக்கொண்டே வருகிறது. தற்காலத்தில் குளுக்கோசு மானியின் சராசரி அளவு உள்ளங்கையின் அளவை ஒத்திருப்பதாகக் கொள்ளலாம். 

சோதனைக் கீற்று: குளுக்கோசுடன் வினை புரியக்கூடிய வேதிப்பொருள் பூசப்பட்ட இக் கீற்று சோதனையின் போது மானியுள் செருகப்படுகிறது. இக்கீற்றில் அதற்கென உள்ள பகுதியில் ஒரு சிறிதளவு இரத்தம் இடப்படும்போது மானி அதிலுள்ள குளுக்கோசுச் செறிவைக் காட்டுகிறது. ஒரு கீற்றை ஒரு சோதனைக்கு மட்டுமே பயன்படுத்த முடியும். சில மானிகள் கீற்றுகளுக்குப் பதிலாகப் பல சோதனைகளுக்குப் பயன்படக்கூடிய சிறிய தட்டுக்களைப் பயன்படுத்துகின்றன. இக்கீற்றுக்களின் இயல்புகள் ஒவ்வொரு உற்பத்தித் தொகுதியிலும் வேறுபட்டு அமையக்கூடும் என்பதால் இக்கீற்றுக்களின் மீது அல்லது அவற்றைக் கொண்டிருக்கும் பேழையின் மீது ஒரு எண்குறி இடப்பட்டிருக்கும். சோதனையின் போது இந்த எண்குறையை மானியில் உள்ளிட வேண்டும். 

இரத்த மாதிரியின் கனவளவு: சோதனைக்குத் தேவையான இரத்த மாதிரியின் அளவு மானிகளைப் பொறுத்து வேறுபடுகின்றது. இது 0.3 முதல் 1.0 மைக்குரோ லீட்டர் வரை வேறுபடக்கூடும். பழைய குளுக்கோசு மானிகளுக்குக் கூடிய அளவு இரத்த மாதிரி தேவையாக இருந்தது.

இரத்தம் எடுப்பதற்கான இடம்: சோதனைக்கான இரத்த மாதிரி பெரும்பாலும் விரல் நுனிகளில் இருந்தே எடுக்கப்படுகிறது. சில மானிகள் முன்னங்கை போன்ற பிற இடங்களில் இருந்தும் இரத்த மாதிரி எடுப்பதற்கான வசதிகளைக் கொண்டுள்ளன. 

சோதனை நேரம்: இரத்தக் குளுக்கோசைக் கணக்கிட்டு அறியத்தருவதற்கான நேரமும் மானிக்கு மானி வேறுபடுகின்றது. இந்நேரம் 3 முதல் 60 செக்கன்கள் வரை இருக்கலாம். 

அலகு: குளுக்கோசு மானிகள் இரத்தக் குளுக்கோசின் அளவை மில்லிகிராம்/டெசிலீட்டர் (மிகி/டெலீ-mg/dl) அல்லது மில்லிமோல்/லீட்டர் (மிமோல்/லீ-mmol/l) அலகில் தருகின்றன. அமெரிக்கா, பிரான்சு, சப்பான், இந்தியா போன்ற நாடுகளில் மிகி/டெலீ அலகையே விரும்புகின்றனர். இங்கிலாந்து, கனடா, ஆசுத்திரேலியா போன்ற நாடுகளில் மிமோல்/லீ அலகே பயன்பாட்டில் உள்ளது. செருமனியில் இரண்டு அலகுகளுமே பயன்பாட்டில் உள்ளன. சில மானிகள் ஏதாவது ஒரு அலகில் மட்டுமே குளுக்கோசுச் செறிவைத் தரக்கூடியதாக உள்ளன. வேறு சிலவற்றில் விரும்பிய அலகைத் தெரிவு செய்யக்கூடிய வசதி உண்டு.


</doc>
<doc id="164734" url="https://ta.wikipedia.org/wiki?curid=164734" title="மூழ்கல்">
மூழ்கல்

நீரில் மூழ்கி விளையாடும் மூழ்கல் விளையாட்டைச் சங்கப்பாடல் ஒன்று காட்டுகிறது. 
இது நீர் விளையாட்டுகளில் ஒன்று.
இது ஆடவர் விளையாட்டு. 
இளமைக் காலத்தில் விளையாடப்படும். 
அது நெறிமுறைகளைக் கல்லாத துடுக்குத்தனமான இளமை. 

இது மூச்சுக்குப் பயிற்சி தரும் விளையாட்டு.


</doc>
<doc id="164735" url="https://ta.wikipedia.org/wiki?curid=164735" title="நீர்ப்பறவை (திரைப்படம்)">
நீர்ப்பறவை (திரைப்படம்)

நீர்ப்பறவை என்னும் தமிழ்த் திரைப்படம் 2012 அன்று வெளிவந்ததாகும். இதில் விசுணு, சுனைனா, நந்திதா தாஸ், சரண்யா பொன்வண்ணன், வடிவுக்கரசி, தம்பி இராமையா, சமுத்திரக்கனி போன்ற பலர் நடித்துள்ளனர். இதை உதயநிதி ஸ்டாலினின் ரெட் ஜெயண்ட் மூவிசு நிறுவனம் தயாரித்துள்ளது. இப்படத்தின் பாடல்கள் அனைத்தையும் எழுதியவர் வைரமுத்து. வசனம் ஜெய மோகன், சீனு ராமசாமி.


நகரத்தில் இருந்து கடலோர கிராமத்துக்கு வரும் மகன் தனது அம்மா நந்திதாதாஸிடம் (வயதான சுனைனா), இந்த வீட்டை விற்றுவிட்டு தன்னுடன் நகரத்துக்கு வந்துவிடுங்கள் என்று அழைக்கிறான். கடலுக்கு போன அப்பா என்னை தேடி வருவாரு அவர் வரும் போது நான் இங்கே இருக்க வேண்டும். அதனால் என்னால் இந்த வீட்டை விற்கமுடியாது என்று சொல்ல, 25 ஆண்டுக்கு முன்னாடி கடலில் காணமபோன அப்பா இருக்கிறாரோ செத்துட்டாரோ, அவரு வருவாரு வருவாரு என்று சொல்லிட்டு இருக்கியே என்று கோபம் கொள்ள, அந்த வீட்டின் ஒரு இடத்தில் கல்லறையில் பாடும் பாடலை பாடி நந்திதாதாஸ் அழுகிறார். இதைப் பார்த்த அந்த மகன் தனது அம்மா இல்லாத நேரத்தில் அந்த இடத்தை தோண்டி பார்க்க, அந்த இடத்தில் எலும்பு கூடு ஒன்று இருக்கிறது.

அந்த எலும்புக்கூடு அருளப்பசாமியுடையது (விஷ்ணு) என்றும், விஷ்ணுவை கொன்றது தான் தான் என்றும் நந்திதாஸ் நீதிமன்றத்தில் கூறுகிறார். அதிலிருந்து பின்னோக்கிச் சென்று குடிகாரனான அருளப்பசாமிக்கும், தேவாலயத்தில் ஊழியம் செய்யும் கன்னித்துறவியின் வளர்ப்பு மகளான எஸ்தருக்குமிடையே ஆன காதலை மீனவ பின்னணியில் இயக்குனர் சீனு ராமசாமி சொல்லியிருக்கிறார்.

இளைஞன் அருளப்பசாமி (விசுணு) குடிகாரன இருக்கிறான். அவன் தந்தை லூர்தும் (பூ ராம்) தாய் மேரியும் (சரண்யா பொன்வண்ணன்) அவனை திருத்த முயல்கிறார்கள், அதில் வெற்றி கிடைக்கவில்லை. தேவாலய தந்தை உதவியுடன் மகனை குடிகாரர்கள் மறுவாழ்வு மையத்தில் சேர்த்து திருத்தி கொண்டு வருகிறார்கள். ஆனால் பாதியில் ஓடி வந்துவிடுகிறான் அருளப்பசாமி. அன்று திருவிழா. போதையில் வரும் அருளப்பசாமி, தேவாலய வாசலில் படுத்திருக்கும் எஸ்தரின் (சுனைனா) பக்கத்தில் நிலை மறந்து படுத்துவிடுகிறான். 

இதைக்கண்ட ஊர் மக்களும் அவன் தந்தையும் அவனை அடிக்கிறார்கள், குடியை மறக்க விரும்பி அருளப்பசாமி தானே மறுவாழ்வு மையத்துக்குப் போகிறான். அங்கு திருந்தி தான் சொந்தமாக மீன் பிடிக்க வேண்டும் என்று முயலுகையில் அவன் மீனவன் அல்ல (அவனை பெற்ற தாயும் தந்தையும் படகில் குண்டடிபட்டு இறந்து விடுகிறார்கள் அவனை கண்டெடுத்த லூர்தும் மேரியும் அவனை தங்கள் பிள்ளை போல் வளர்க்கிறார்கள்) என்பதால் அவன் மீன் பிடிக்கக் கூடாது என்று எதிர்ப்பு வருகிறது. அவர்களின் தடைகளை மீறி சொந்தமாக படகு வாங்கும் அருளப்பசாமி சின்ன எதிர்ப்புக்கிடையில் சுனைனாவை திருமணம் செய்து வாழ்க்கையில் சிறிது நிலைபெறும் போது சிங்கள கடற்படையால் சுடப்படுகிறான்.


</doc>
<doc id="164741" url="https://ta.wikipedia.org/wiki?curid=164741" title="புணை விளையாட்டு">
புணை விளையாட்டு

புணையில் ஏறி விளையாடும் விளையாட்டைப் புணை விளையாட்டு என்கிறோம். இதுவும் சங்ககாலத்தில் நடைபெற்ற விளையாட்டுகளில் ஒன்று. புணை என்பது படகு. 

படகை முன்புறமாகச் செலுத்துவதும், பின்புறமாகச் செலுத்துவதும் இக்காலத்தில் உண்டு. இவற்றை முன்படகு (canoeing, kayaking) பின்படகு (rowing) என்று நாம் குறிப்பிடலாம். 

ஆற்றுவெள்ளத்தில் நீராடிய பண்டைத் தமிழர் இந்த இருவகையான படகோட்டும் முறைகளையும் பயன்படுத்தி விளையாடினர் எனக் கொள்ளலாம். முன்படகைத் தலைப்புணை என்றும், பின்படகைக் கடைப்புணை என்றும் பாடல் குறிக்கிறது எனலாம். 

பலர் புணைமேல் ஏறி ஓட்டி நீரில் விளையாடினர். தலைவன் புணையை ஒருத்தி பின் தொடர்ந்தாள். (ஆணைப் பின் தொடரும் பெண்ணை பழங்கால மரபுப்படி பரத்தை என்றே கொள்ளவேண்டும்) அவன் தலைப்புணையில் முன்னோக்கிச் சென்றால் அவளும் தலைப்புணையில் முன்னோக்கி வந்து அவனைத் தன்னவனாக்கிக்கொள்ளப் பின் தொடர்ந்தாள். அவன் கடைப்புணையில் பின்னோக்கிச் சென்றால் அவளும் கடைப்புணையில் பின்னோக்கி அவனைத் தொடர்ந்தாள். அவன் புணையைக் கைவிட்டுவிட்டு நீரோடு மிதந்து சென்றால், அவளும் அவ்வாறே செய்து அவனைத் தொடர்ந்தாளாம். 


</doc>
<doc id="164750" url="https://ta.wikipedia.org/wiki?curid=164750" title="சத்தியஞான பண்டார பிள்ளைத்தமிழ்">
சத்தியஞான பண்டார பிள்ளைத்தமிழ்

சத்தியஞான பண்டார பிள்ளைத்தமிழ் என்னும் நூல் சிதம்பரநாத முனிவர் என்பவரால் 15ஆம் நூற்றாண்டில் எழுதப்பட்டது. இது பிழைகள் மலிந்த பதிப்பாக உள்ளது. மற்ற நூல்களைப் போல 100 பாடல்கள் கொண்டது. மேலும் இறுதியில் ஒரு வாழ்த்துப்பா சேர்க்கப்பட்டுள்ளது. 

நூலாசிரியர் சிதம்பரநாதருக்கு ஞானபண்டாரம் சிதம்பரநாதர் என்னும் பெயர்களும் உண்டு. 

இந்த நூல் இவரது ஆசிரியர் சத்தியஞான பண்டாரத்தின்மீது பாடப்பட்டது. சத்தியஞான பண்டாரத்தின் பிறந்த ஊர் சிவபுரம். இந்தச் சிவபுரம் குடந்தை அருகே உள்ள பாடல் பெற்ற தலம். வாழ்ந்த ஊர் கமலை என்னும் திருவாரூர். இது போன்ற செய்திகளை இந்த நூலில் வரும் பாடலடிகள் புலப்படுத்துகின்றன. 

சத்திய ஞான பண்டாரம் என்பவர் ௨மாபதி சிவத்திடம் ௨பதேசம் பெற்ற அ௫ள் நமச்சிவாயர். அ௫ள் நமச்சிவாயர் காழிகங்கைமெய்கண்டா௫க்கு ௨பதேசம் அ௫ளியவர். காழிகங்கைமெய்கண்டார் காழி சிற்றம்பல நாடிகளின் ஞானாசிரியர் ஆவார். காழி சிற்றம்பல நாடிகளிடம் ௨பதேசம் பெற்றவர் பழுதைக்கட்டி சம்பந்த முனிவர். அவரிடம் ௨பதேசம் பெற்றவர் காவை அம்பலநாத சுவாமிகளாவர். காவை அம்பலநாத சுவாமிகளிடம் ௨பதேசம் பெற்றவர் சத்திய ஞான பண்டாரம். இவர்களின் தீட்சா நாமம் சத்திய ஞானதேசிக தீர்க்கதரிசினிகள்.



</doc>
<doc id="164751" url="https://ta.wikipedia.org/wiki?curid=164751" title="ஆனைக் கற்றாழை">
ஆனைக் கற்றாழை

ஆனைக் கற்றாழை அல்லது யானைக் கற்றாழை ("Agave americana") என்பது பொதுவாக நூற்றாண்டுத் தாவரம் என அழைக்கப்படும் அகேவ் இனத்தைச் சேர்ந்த தாவரமாகும். இது மெக்சிகோவை தனது பூர்விக இடமாகக் கொண்டிருந்தாலும் அழகுத் தாவரமாக பல்வேறு பிரதேசங்களிலும் அறிமுகப்படுத்தப்பட்டுள்ளது. இது ஐரோப்பா, இந்தியா, தென்னாபிரிக்கா மற்றும் அவுஸ்திரேலியா போன்ற பிரதேசங்களில் இயற்கை மயமாக்கப்பட்டுள்ளது.
இது நூற்றாண்டுத் தாவரம் எனக் கூறப்பட்டாலும் இது 10 தொடக்கம் 30 வருடங்களே உயிர்வாழக் கூடியது. இதன் இலைகள் வரண்ட காலநிலைக்கு ஏதுவாக பல்வேறு இசைவாக்கங்களைக் கொண்டுள்ளது. இது தனது வாழ்நாளின் இறுதியில் நுனிவளரா முறைப் பூந்துணர் ஒன்றை உருவாக்கும். இப்பூந்துணர் 8 மீற்றர் உயரமானது. தனது சக்தி முழுவதையும் பூத்தலில் செலவிடுவதால் இது பூத்தலின் பிற்பாடு இறந்து விடும்.


</doc>
<doc id="164752" url="https://ta.wikipedia.org/wiki?curid=164752" title="மேற்தோல் (தாவரவியல்)">
மேற்தோல் (தாவரவியல்)

தாவரப் பாகங்களை மூடியிருக்கும் ஓரடுக்கு திசுக்களே மேற்தோல் என தாவரவியலில் அழைக்கப்படும். இது வெளிச்சூழலில் இருந்து தாவர உட்பாகங்களைப் பாதுகாக்கும். நீர் மற்றும் வாயுப் பரிமாற்றத்தை பொதுவாகக் கட்டுப்படுத்துவதோடு வேரின் மேற்றோலானது நீர் மற்றும் கனியுப்புக்களை உள்ளெடுக்கும் செயற்பாட்டையும் செய்யும்.

தாவர உடலில் அவற்றின் இருப்பிடத்தைப் பொருத்து இல்லாமல். ஒரே விதமான பணியை மேற்கொள்கின்ற பல கூட்டுஉயிரணுத்(tissue) தொகுப்புகள் சேர்ந்த தொகுதி, கூட்டுஉயிரணுத் தொகுப்பு(tissue system) அல்லது திசுத்தொகுப்பு என அழைக்கிறோம். சாக்ஸ் (Sachs) என்பவர் 1875 ஆம் ஆண்டு தாவரங்களில் உள்ள உயிரணுத்தொகுப்புகளை, மூன்று வகைகளாகப் பிரித்துள்ளார். அவை புறத்தோல் கூட்டுஉயிரணுத் தொகுப்பு (Epidermal tissue system), வாஸ்குலார்(vascular) கூட்டுஉயிரணுத் தொகுப்பு, அடிப்படை கூட்டுஉயிரணுத் தொகுப்பு என்பனவாகும்.

தாவரங்களின் வெளியுறையாக, புறத்தோல் கூட்டுஉயிரணுத் தொகுப்பு காணப்படுகிறது. புறத்தோல் கூட்டுஉயிரணுத் தொகுப்பானது, புறத்தோல், புறத்தோல் துளைகளையும், புறத்தோல் தூவிகளையும் தன்னுள்ளே கொண்டுள்ளது. புறத்தோல் பொதுவாக, உயிரணு இடைவெளிகள் இன்றி, நெருக்கமாக அமைந்த ஓரடுக்கு பாரன்கைமா(parenchyma) உயிரணுக்களால் ஆனது. ஆனால் புறத்தோலில் இடையிடையே, புறத்தோல் துளைகள் காணப்படுகின்றன. இலைகளில் காணப்படுகின்ற இலைத்துளைகளை சூழ்ந்து, இரண்டு சிறப்பான உயிரணுக்கள் காணப்படுகின்றன. அவை காப்பு உயிரணுக்கள் எனப்படும். 

புறத்தோலில் காப்பு உயிரணுக்களில் மட்டுமே, பசுங்கணிகங்கள் காணப்படுகின்றன. மற்ற புறத்தோல்உயிரணுக்கள் பசுங்கணிகங்களைக் கொண்டிருப்பதில்லை. புறத்தோல் உயிரணுக்களின், வெளிப்புற உயிரணுச்சுவரின் மீது கியூட்டிக்கிள்(cuticle) என்ற அடுக்கு காணப்படுகிறது. புறத்தோலில் காணப்படுகின்ற, இரண்டு காப்புஉயிரணுக்களால் சூழப்பட்ட, மிகச்சிறிய துளைகள் புறத்தோல் துளைகள் அல்லது இலைத்துளைகள் எனப்படும். கரும்பு போன்ற சில தாவரங்களில் காப்பு உயிரணுகளைச் சூழ்ந்து சில சிறப்பான உயிரணுக்கள் காணப்படுகின்றன. இவை மற்ற புறத்தோல் உயிரணுக்களிலிருந்து வேறுபட்டவை ஆகும். இவை துணைக்கருவிச் உயிரணுக்கள் (Accessory cells) என அழைக்கப் படுகின்றன.

டிரைக்கோம்கள்(Trichomes), வேர்தூவிகள் ஆகியவை புறத்தோல் தூவிகள் ஆகும். புறத்தோலிலிருந்து தோன்றும் ஒரு உயிரணுவால் ஆன அல்லது பல உயிரணுக்களாலான வளரிகள் 'டிரைக்கோம்கள்' எனப்படும். 'டிரைக்கோம்கள்' கிளைத்தோ அல்லது கிளைக்காமலோ காணப்படுகின்றன. வேரின் புறத்தோலில் (Rhizodermis) இருவகையான புறத்தோல் உயிரணுக்கள் உள்ளன. அவை நீண்ட உயிரணுக்கள் என்றும், குட்டை உயிரணுக்கள் என்றும் அழைக்கப்படுகின்றன. குட்டைஉயிரணுக்கள் 'டிரைக்கோபிளாசுட்டு'கள்(Trichoblast) எனப்படும். இவைகளிலிருந்து தான், வேர் தூவிகள் உருவாகின்றன.



</doc>
<doc id="164753" url="https://ta.wikipedia.org/wiki?curid=164753" title="நுடங்குகை">
நுடங்குகை

வர்த்திதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். பரதநாட்டியத்தில் இடம்பெறுகின்ற நூற்றியெட்டு கரணங்களில் இது இரண்டாவது கரணமாகும்.

இரு மணிக்கட்டுகளை வளைத்து தொடையின் பக்கத்தில் கைகளைத் தொங்கவிடுவது வர்த்திதம் என்று அழைக்கப்படுகிறது.





</doc>
<doc id="164755" url="https://ta.wikipedia.org/wiki?curid=164755" title="சத்தியஞான போதம்">
சத்தியஞான போதம்

சத்தியஞான போதம் என்னும் நூல் சிவஞான வள்ளல் என்பவரால் 15ஆம் நூற்றாண்டில் எழுதப்பட்டது. இதனைச் ‘சத்தியஞானப் போதத் தமிழ்’ என்று இந்த நூலின் பாயிரம் கூறுகிறது. ‘வள்ளலார் சாத்திரம்’ என்னும் பெயரில் இவரது 20 நூல்கள் அடங்கிய தொகுப்பு ஒன்று வெளிவந்துள்ளது. 
இந்த நூல் பதி பசு பாசம் பற்றிக் கூறுகிறது என்றாலும் இந்த நூலின் கொள்கை வேதாந்தமே. 
அவனே பிரமம். இப்படி இந்த நூல் மும்மூர்த்திகளையும் ஒரே பிரமம் எனக் காட்டுகிறது. அப்பர், சம்பந்தர், சுந்தரர், மாணிக்கவாசகர் என்னும் சைவ சமயக் குரவரின் நூல்கள் பிறவிநோய் தீர்க்கும் மருந்து என்று இந்த நூல் குறிப்பிடுகிறது. 
மு. அருணாசலம், தமிழ் இலக்கிய வரலாறு, பதினைந்தாம் நூற்றாண்டு, பதிப்பு 2005


</doc>
<doc id="164757" url="https://ta.wikipedia.org/wiki?curid=164757" title="சச்சிதானந்தம்">
சச்சிதானந்தம்

சச்சிதானந்தம், ஓர் இந்தியக் கவிஞர் ஆவார். ஆங்கிலத்திலும் மலையாளத்திலும் எழுதும் இவர், சாகித்ய அகாதெமியின் இதழான இந்திய இலக்கியத்தின் ஆசிரியர் ஆவார். ஆங்கிலப் பேராசிரியரானாலும், கதை எழுதுவதிலும், மொழிபெயர்ப்புப் பணிகளிலும் ஈடுபாடு கொண்டவர். இவரது ஆக்கங்கள் தமிழ், இந்தி, பெங்காலி, ஆங்கிலம், அரபு, பிரெஞ்சு, இடாய்ச்சு, இத்தாலியம் ஆகிய மொழிகளில் மொழிபெயர்க்கப்பட்டுள்ளன. மலையாள எழுத்தாளர்களில் முதன்மையானவர். இவர் பல இலக்கிய விருதுகளைப் பெற்றுள்ளார். 


</doc>
<doc id="164758" url="https://ta.wikipedia.org/wiki?curid=164758" title="சிஜில் பெலஜரன் மலேசியா">
சிஜில் பெலஜரன் மலேசியா

சிஜில் பெலஜரன் மலேசியா (எசு.பி.எம்) என்பது மலேசியக் கல்விச் சான்றிதழ் ஆகும். மலேசியாவில் அனைத்து இடைநிலைப் பள்ளிகளிலும் ஐந்தாம் ஆண்டு பயிலும் மாணவர்களும் எழுதும் தேசியத் தேர்வு ஆகும். இத்தேர்வை மலேசியக் கல்வி அமைச்சு நிர்வகிக்கும். பொதுவாக, பதினேழு வயது நிரம்பிய மாணவர்கள் இத்தேர்வை எழுதுவர்.











</doc>
<doc id="164760" url="https://ta.wikipedia.org/wiki?curid=164760" title="இலங்கையின் இடப்பெயர்கள்">
இலங்கையின் இடப்பெயர்கள்

இலங்கையின் இடப்பெயர்கள் மொழி, இன அடிப்படையில் பெயரிடப்பட்டவை. இலங்கை அமைந்துள்ள ஊர்களின் பெயர்கள் சிங்களத்திலும் தமிழிலும் மிகையாய் இருந்தாலும், டச்சு, ஆங்கிலம், போர்த்துகேயம், அரபு மொழிகளில் அமைந்த ஊர்களும் உள்ளன. சிங்கள வேர்ச்சொற்களும் தமிழ் வேர்ச்சொற்களும் கலந்த ஊர்ப் பெயர்கள் இரு குமுகாயத்தினரும் ஒற்றுமையுடன் வாழ்ந்ததைக் காட்டுகின்றன. இருப்பினும், தற்போதைய அரசியல் சூழ்நிலையில் இப்பெயர்கள் சூடான விவாதத்தைக் கிளப்பியுள்ளன.

சிங்கள ஊர்ப் பெயர்கள் பெரும்பாலும் நிலம், நீர் தொடர்பானவையாகவும், விலங்குகள் தொடர்பானவையாகவும் உள்ளன.

நிலம் தொடர்பான சொற்கள்:
சாதிப் பெயர்களைக் கொண்ட ஊர்களும் உள்ளன. 

பெரும்பாலான தமிழ்ப் பெயர்கள் சாதி, தொழில், நில வகை, தெய்வங்கள் போன்றவற்றின் பெயர்களைக் கொண்டிருக்கின்றன. 
ஊர்ப் பெயர்களில் உள்ள சில சொற்கள்:
நிலப் பெயர்கள்:
மூலை, மலை, ஆறு, குடா, மணல், குழி, ஊர், தோட்டம், கூடல், கரை, முனை, துறை, கிணறு, காணி, வயல், வாய்க்கால், ஏரி

இலங்கைச் சோனகர் வசிக்கும் பகுதிகளில் அரபு மொழிப் பெயர்களைக் காணலாம். 

போர்த்துகீச ஊர்ப் பெயர்கள் புனிதர்களின் பெயர்களைக் கொண்டவை. 

டச்சு சொற்கள் குறைவான எண்ணிக்கையில் உள்ளவை. இப்பெயர்கள் தமிழ், சிங்கள ஒலிப்புக்கு ஏற்றவாறு மாற்றமடைந்துள்ளன

ஆங்கிலப் பெயர்கள் கொழும்பிலேயே அதிகம் காணப்படுகின்றன.


</doc>
<doc id="164764" url="https://ta.wikipedia.org/wiki?curid=164764" title="வா. மு. கோமு">
வா. மு. கோமு

வா. மு. கோமு ஈரோடு மாவட்டம் வாய்ப்பாடியைச் சேர்ந்த சிறுகதை, புதின எழுத்தாளர். கொங்கு மண்டல வட்டார வழக்கில் கிராமம் சார்ந்த பாலியல் கதைகளையும் எதார்த்த இலக்கியத்தையும் படைப்பவர். தமிழின் அனைத்து முன்னணி பத்திரிக்கைகளிலும் இலக்கிய பத்திரிக்கைகளிலும் இவரது கதைகள் வெளியாகியிருக்கின்றன. இவரது தவளைகள் குதிக்கும் வயிறு என்ற சிறுகதைத் தொகுப்பு 2008ம் ஆண்டின் சிறந்த சிறுகதைத் தொகுப்புக்கான விகடன் விருதை பெற்றது. 


வெளியீடுகள்

http://www.sirukathaigal.com/tag/%E0%AE%B5%E0%AE%BE-%E0%AE%AE%E0%AF%81-%E0%AE%95%E0%AF%8B%E0%AE%AE%E0%AF%81/

மேற்கோள்கள்

http://ksdhileepan.blogspot.in/2013/06/blog-post.html
http://www.keetru.com/index.php/2014-03-08-04-35-27/2014-03-08-12-20-13/26045-2014-01-23-15-25-23
http://www.athishaonline.com/2011/08/blog-post_17.html
http://www.nakkheeran.in/users/frmArticles.aspx?A=316
http://siliconshelf.wordpress.com/2012/08/19/%E0%AE%B5%E0%AE%BE-%E0%AE%AE%E0%AF%81-%E0%AE%95%E0%AF%8B%E0%AE%AE%E0%AF%81-%E0%AE%8E%E0%AE%B4%E0%AF%81%E0%AE%A4%E0%AE%BF%E0%AE%AF-%E0%AE%95%E0%AE%B3%E0%AF%8D%E0%AE%B3%E0%AE%BF/
http://wordsbeyondborders.blogspot.in/2011/12/blog-post.html
http://www.sangkavi.com/2014/02/blog-post_2.html


</doc>
<doc id="164769" url="https://ta.wikipedia.org/wiki?curid=164769" title="ஆயிரத்தில் இருவர் (புதினம்)">
ஆயிரத்தில் இருவர் (புதினம்)

ஆயிரத்தில் இருவர் , சுஜாதாவால் எழுதப்பட்ட குறும்புதினம். பின்னர் கிழக்குப் பதிப்பகத்தால் புத்தகமாக வெளியிடப்பட்டது.

வரதட்சிணைக் கொடுமையால் தனது மகள் கொல்லப்பட்டதாகவும், அது சமையலறை விபத்து என்று தனது மருமகன் ஜோடித்து விட்டதாகவும் ஒரு வயதானவர் வக்கீல் கணேஷிடம் முறையிடுகிறார். ஐ. ஏ . எஸ். அதிகாரியான தனது மருமகன் மீது வழக்குத் தொடுக்கச் சொல்கிறார். வழக்கை விசாரிக்க செல்கையில் கணேஷும் வசந்தும் தாக்கப்படுகிறார்கள். அவர்கள் சந்திக்கச் சென்ற பெண்ணும் தாக்கப்படுகிறாள். வன்முறையின் காரணம் என்ன என்று கணேஷும் வசந்தும் ஆராயும் பொழுது மாமனாரும் , மருமகனும் சமாதானம் ஆகிவிடுகிறார்கள். திடீர் சமரசத்திற்குக் காரணம் என்ன என்று செல்லும் கதை.



</doc>
<doc id="164780" url="https://ta.wikipedia.org/wiki?curid=164780" title="வர்ண ராமேஸ்வரன்">
வர்ண ராமேஸ்வரன்

வர்ண இராமேஸ்வரன் ஈழத்துக் கலைஞர். ஈழத்து எழுச்சிப்பாடல்கள் பலவற்றைப் பாடியவர். மாவீரர் நாள் பாடலைப் பாடியவர். புலம் பெயர்ந்து தற்போது கனடாவில் வாழ்கிறார்.

யாழ்ப்பாணம், அளவெட்டியைப் பிறப்பிடமாகக் கொண்டவர் இராமேஸ்வரன். தந்தையார் கலாபூசணம், சங்கீதரத்தினம் முருகேசு வர்ணகுலசிங்கம் ஒரு சிறந்த இசைப் பாரம்பரியத்திலே தோன்றியவர். இவரது தந்தை வழிப்பேரனார், தாய் வழிப்பேரனாரும் இசை நாடகக் கலைஞர்கள். ஆரம்பக் கல்வியை அளவெட்டி சீனன்கோட்டை ஞானோதய வித்தியாசாலையிலும், பின்னர் உயர் கல்வியை தெல்லிப்பழை மகாஜனக் கல்லூரியிலும் கற்றார். இராமேசுவரன் பண்ணிசை மூலமும், பின்னர் மிருதங்கம் வாசிப்பது மற்றும் ஆர்மோனியம் வாசிப்பதன் மூலமும் தந்தையின் பயிற்சியில் கருநாடக இசையைக் கற்றார். யாழ் பல்கலைக்கழகத்தின் இராமநாதன் நுண்கலைப் பிரிவில் மாணவனாக இணைந்து கொண்டார். அதன் வாயிலாக நான்கு ஆண்டுகள் இசைக்கலைமணி என்னும் பல்கலைக்கழகப் பட்டத்தைப் பெற்று, அங்கேயே தொடர்ந்து ஐந்து ஆண்டுகளாக இசை விரிவுரையாளராகவும் பணியாற்றினார்.



</doc>
<doc id="164782" url="https://ta.wikipedia.org/wiki?curid=164782" title="எக்சு.எசு.எல்.ரி">
எக்சு.எசு.எல்.ரி

எக்சு.எசு.எல்.ரி (XSLT) என்று அறியப்படும் நீட்டப்படக்கூடிய பாணித்தாள் மொழி உருமாற்றங்கள் (Extensible Stylesheet Language Transformations) எக்சு.எம்.எல் ஆவணங்களை வேறு எக்சு.எம்.எல் ஆவணங்களாக அல்லது எச்.ரி.எம்.எல், தனியெழுத்து, எக்சு.எம்.எல் வடிவமைப்புப் பொருட்கள்(XML-FO) போன்ற பிற வடிவங்களுக்கும் மாற்ற உதவும் ஒரு குறிமொழி ஆகும். இது நிரல்மொழிக்குரிய அனேகக் கூறுகளை கொண்டுள்ளது. 

மூல ஆவணமும் எக்சு.எசு.எல்.ரி நிரல்களும் எக்சு.எசு.எல்.ரி செயலி (xslt processor) ஊடாக செலுத்தப்பட்டு ஒரு புதிய ஆவணம் உருவாக்கப்படுகிறது. 

எக்சு.எசு.எல்.ரி இன் முதல் பதிப்பு 1999 இல் வெளியிடப்பட்டது. இன்றும் பரந்த பயன்பாட்டில் உள்ளது. எக்சு.எசு.எல்.ரி 2.0 2010 இல் வெளியிடப்பட்டது.



</doc>
<doc id="164783" url="https://ta.wikipedia.org/wiki?curid=164783" title="சர் கிரிக்">
சர் கிரிக்

சர் கிரிக், இந்தியா, பாக்கிஸ்தானுக்கு இடையே அமைந்த 96 கி.மீ நீளம் கொண்ட பிரச்சனைக்குரிய நீரினால் பிரிக்கப்பட்ட எல்லைக் கோடாகும். இந்தச் சிறுகுடா அரபிக்கடலில் ஆரம்பித்து இந்தியாவின் குஜராத் மாநிலத்தில் உள்ள கட்ச் பகுதியையும் பாக்கிஸ்தானின் சிந்து பகுதியையும் பிரிக்கிறது.


</doc>
<doc id="164784" url="https://ta.wikipedia.org/wiki?curid=164784" title="கர்ணன் (ஒளிப்பதிவாளர்)">
கர்ணன் (ஒளிப்பதிவாளர்)

கர்ணன் () (இறப்பு: டிசம்பர் 13, 2012) தமிழ் திரைப்பட ஒளிப்பதிவாளரும் இயக்குநரும் ஆவார். ஏறத்தாழ 150 திரைப்படங்களில் ஒளிப்பதிவாளராகவும் 25 திரைப்படங்களில் இயக்குநராகவும் பணியாற்றி உள்ளார். கே. எஸ். கோபாலகிருஷ்ணனின் கற்பகம் திரைப்படத்தில் அறிமுகமாகிய கர்ணன் மதுரையை மீட்ட சுந்தரபாண்டியன், வீரபாண்டிய கட்டபொம்மன், கப்பலோட்டிய தமிழன், சிம்லா ஸ்பெஷல், பொல்லாதவன், சிவப்பு சூரியன் உட்படப் பல திரைப்படங்களில் ஒளிப்பதிவாளராக பணியாற்றியுள்ளார். பல சாகசக் காட்சிகளைத் திறம்பட படம் பிடித்தவராக அறியப்படுகிறார். இவர் இயக்கிய ஜம்பு திரைப்படத்தில் நீரினடியே எடுக்கப்பட்ட காட்சிகளும் இவரது மேற்கத்திய பாணி திரைப்படங்களில் குதிரைத் துரத்தல்களை படம் பிடித்த விதமும் பெரிதும் பேசப்பட்டன.

இவருக்கு சகுந்தலா என்ற மனைவியும் பாமா, தாரா என்ற இரு மகள்களும் உள்ளனர். தமது 79வது அகவையில் திசம்பர் 13, 2012இல் மாரடைப்பால் காலமானார்.



</doc>
<doc id="164785" url="https://ta.wikipedia.org/wiki?curid=164785" title="ஓரிதழ் தாமரை">
ஓரிதழ் தாமரை

ஓரிதழ் தாமரை (தாவர வகைப்பாடு:"Ionidium suffruticosum") வயோலேசியேக் குடும்பத்தைச் சேர்ந்த தாவரமாகும். இது ஒரு மூலிகைத் தாவரமாக அறியப்படுகின்றது. இது ஒரு பூக்கும் தாவர இனம் ஆகும். இவை ஆசியா, ஆப்பிரிக்கா மற்றும் ஆசுதிரேலியா போன்ற நாடுகளில் வளருகிறது.
ஓரிதழ் தாமரைக்கு ரத்தனபுருஷ், ரத்னாயுரஷரி ஆகிய வேறுபெயர்கள் உண்டு. ஒரே இதழ் கொண்ட மலர் என்பதால், ‘ஓரிதழ்’ என்றும், தாமரைப் பூவின் நிறத்தோடு (வெளிர் சிவப்பு) இது உள்ளதால்,தாமரை என்ற இரு சொற்களும் இணைந்து ஓரிதழ்தாமரை என்ற பெயர் ஏற்பட்டிருக்கிறது. இதைத்தவிர தாமரை மலருக்கும் ஓரிதழ் தாமரைக்கும் எவ்விதத் தொடர்பு கிடையாது.
ஓரிதழ் தாமரையானது நிலத்தில் வளரும் மிகச் சிறிய செடி வகையினம் ஆகும். ஓரளவுக்கு ஈரப்பதம் மிக்க இடங்களில் வளரும். இது நீளமான இலைகளை உடையது.


</doc>
<doc id="164794" url="https://ta.wikipedia.org/wiki?curid=164794" title="கனசதுரம் (படிக முறை)">
கனசதுரம் (படிக முறை)

படிகவுருவியலில் கனசதுர படிக அமைப்பு என்பது கனசதுர வடிவ அலகுஅறை கொண்ட ஒரு படிக அமைப்பாகும். படிகங்களிலும் தனிமங்களிலும் காணப்படும் வடிவங்களில் மிக அதிகமாக காணப்படும் வடிவங்களில் இதுவும் ஒன்றாகும்.

இவ்வமைப்பில் மூன்று முக்கிய வகைகள் (ப்ராவை அணிக்கோவைகள்) உள்ளன:

இப்படிக அமைப்புகளில் அலகறைகள் கனசதுரம் என்று வழக்கத்தில் கொள்ளப்படும் பொழுதிலும், பெரும்பாலும் மூல அலகறை கனசதுரமாய் இருப்பதில்லை என்பது குறிக்கத்தக்கது. இதன் காரணம் பெரும்பான்மையான படிக அமைப்புகளின் அலகறைகள் ஒன்றுக்கு மேற்பட்ட அணுக்களை (அல்லது அணிக்கோவை புள்ளிகளை) கொண்டனவாய் இருக்கின்றன என்பதே ஆகும்.

கனசதுர படிக அமைப்பினை ஆக்கும் மூன்று ப்ராவை அணிக்கோவைகளாவன:

மூல கனசதுர அமைப்பு தன் ஒவ்வொரு மூலையிலும் ஒரு அணிக்கோவை புள்ளியினைக் கொண்டிருக்கும். ஒரு அணிக்கோவை புள்ளியில் இருக்கும் ஒவ்வொரு அணுவும் அடுத்தடுத்து இருக்கும் எட்டு கனசதுரங்களால் (அலகறைகளால்) சமமாய் பகிர்ந்துகொள்ளப்படும், எனவே ஒர் அலகறை மொத்தத்தில் ஒரே ஒரு அணுவினையே கொண்டிருக்கும் (1/8 x 8).

பொருள்மைய கனசதுர அமைப்பு எட்டு மூலைகளோடு கூடுதலாய் அலகறையின் மையத்திலும் ஒரு அணிக்கோவை புள்ளியினைக் கொண்டிருக்கும். இதில் ஆக மொத்தம் 2 அணிக்கோவை புள்ளிகள் இருக்கும் (1/8 x 8 மூலை + 1 மையம்).

முகமைய கனசதுர அமைப்பில் அலகறையின் ஒவ்வொரு முகத்திலும் ஒரு அணிக்கோவை புள்ளி இருக்கும், இவை ஒவ்வொன்றும் சரியாய் இரண்டு அடுத்தடுத்த அலகறைகளால் பகிரப்படும், இவற்றைத் தவிர எட்டு மூலைப் புள்ளிகளும் இருக்கும். ஆக இவ்வமைப்பில் ஓர் அலகறையில் மொத்தம் 4 அணிக்கோவை புள்ளிகள் இருக்கும் (1/8 x 8 மூலை + 1/2 x 6 முகம்)

முகமைய கனசதுர அமைப்பானது அறுகோண நெருக்கப் பொதிவு அமைப்புடன் மிக நெருங்கிய தொடர்புடையது ஆகும், இவ்விரண்டு அமைப்புகளும் தங்கள் அறுகோண அடுக்குகளின் பொருந்துநிலைகளில் மட்டுமே வேறுபடுகின்றன. முக மைய கனசதுர அமைப்பின் [111] தளம் ஒரு அறுகோண படலமே ஆகும்.

பொதுவில் அணுக்கள் இன்ன பருமன் உடையது என்று உறுதியாய் வரையறுக்க இயலாதனவாய் இருந்தாலும், ஒரு படிக அமைப்பில் ஒன்றொடு ஒன்று அடுக்கி அணுக்கள் அமைகையில் அவற்றை ஒரு கோளமாய் கருத இயலும். இவ்வாறு அணுக்கோளங்கள் அமைகையில் அவற்றிற்கு இடையே வெற்றிடங்கள் இருக்கும், இதனையே வெற்றிடம் (Void) என்று அழைப்பர்.

சாதரண (அல்லது, மூல) கனசதுரம் நடுவில் மட்டும் ஒரே ஒரு வெற்றிடத்தைக் கொண்டது.

பொருள்மைய கனசதுரம் ஒவ்வொரு முகத்திலும் ஒன்று என ஆறு எண்முக வெற்றிடங்களைக் கொண்டது, ஆயினும் ஒவ்வொரு முகத்தின் வெற்றிடமும் இரண்டிரண்டு அலகறைகளால் பகிர்ந்துகொள்ளப்படுவதால், ஒரு அலகறை மூன்று வெற்றிடங்களை மட்டுமெ மொத்தத்தில் கொண்டிருக்கும். கூடுதலாய், ஒவ்வொரு எண்முகத்தைச் சுற்றியும் நான்முக வெற்றிடங்கள் இருக்கும், இவை எண்ணிக்கையில் 36 ஆகவும், மொத்தத்தில் 18 ஆகவும் இருக்கும். இந்த நான்முக வெற்றிடங்கள் உண்மையில் வெற்றிடங்கள் அல்ல என்றாலும் பல்லணு அலகறைகளில் இவை சிலவேளைகளில் தோன்றும்.

முகமைய கனசதுரம் அலகறையின் ஒவ்வொரு மூலையிலும், சற்றே மையத்திற்கு அருகில் என, எட்டு நான்முக வெற்றிடங்களைக் கொண்டிருக்கும், இவை ஆக மொத்தம் எட்டு நான்முக வெற்றிடங்களாகும். கூடுதலாய், அலகறையின் ஒவ்வொரு முனையின் மையத்திலும் ஒன்று என 12 எண்முக வெற்றிடங்களையும், அலகறையின் நடுவில் ஒரு எண்முக வெற்றிடத்தையும் கொண்டிருக்கும்.

படிக அமைப்பின் முக்கியமானதொரு பண்பு அதன் அணுப்பொதிவுக் கூறு ஆகும். ஒத்த கோளங்களாய் கருதப்படும் அணுக்கள் ஓர் அலகறையின் மொத்த கொள்ளளவில் எத்துணை இடத்தை நிரப்புகின்றன என்ற விகதமே அணு பொதிவுக் கூறு ஆகும் (அதாவது ஓர் அலகறையின் அணுக்களின் மொத்த கொள்ளளவை அவ்வலகறையின் கொள்ளளவால் வகுக்கக் கிடைக்கும் பின்னம்.)

ஒரு மூல கனசதுர அணிக்கோவையில் ஒவ்வொரு அணிக்கோவை புள்ளியிலும் ஒரு அணு இருப்பதாய் கொண்டு, கனசதுரத்தின் பக்க நீளம் ‘a' எனக் கொண்டால், அணுவின் ஆரம் ‘a/2' ஆகும், இதன் அணு பொதிவுக் கூறு 0.542 எனவாகும் (இது மிக குறைவானது). அதே போல, ஒரு பொருள்மைய கனசதுரத்தில், அணு பொதிவுக் கூறு 0.680 ஆகவும், முகமைய கனசதுரத்தின் பொதிவுக்கூறு 0.740 ஆகவும் இருக்கும். கோட்பாட்டளவில், எல்லா அணிக்கோவைகளிலும் முகமைய கனசதுர அணிக்கோவையே மிக அதிக அணுப் பொதிவுக் கூற்றைப் பெற சாத்தியமானதாகும், எனினும் அறுகோண நெருக்கப் பொதிவு மற்றும் ஒருவகை நான்முக பொருள்மைய கனசதுரம் ஆகியவையும் கூட இதே அணுப் பொதிவுக் கூற்றை (0.740) பெருகின்றன.

ஒரு விதியாய், ஒரு திடப்பொருளில் இருக்கும் அணுக்கள் ஒன்றையொன்று கவர்கின்றன என்பதினால், அதிக நெருக்கமாய் பொதியப் பெற்ற அணு அமைப்புகளே அதிகவளவில் காணக்கிடைப்பன. (தளர்வாய் பொதியப் பெற்ற அமைப்புகளும் இயற்கையில் இருக்கின்றன, சில பிணைப்புக் கோணங்களுக்கு அவை ஏற்புடையதாய் இருப்பதினால்). இதனால், குறைந்த அணுப் பொதிவுக் கூறு உடைய மூல கனசதுர அமைப்பு இயற்கையில் மிக அரிதாகவே காணப்படுகிறது, பொலோனியத்தில் இவ்வமைப்பே உள்ளது. ஆனால், அதிக அடர்த்தி கொண்ட பொருள்மைய கனசதுர மற்றும் முகமைய கனசதுர அமைப்புகள் இயற்கையில் மலிந்து கிடக்கின்றன. பொருள்மைய கனசதுரத்திற்கு எடுத்துக்காட்டுகள் இரும்பு, குரோமியம், டங்ஸ்டன் மற்றும் நியோபியம். அலுமினியம், செம்பு, தங்கம் மற்றும் வெள்ளி ஆகியன முகமைய கனசதுரத்திற்கு எடுத்துக்காட்டுகள்.

ஒன்றுக்கு மேற்பட்ட தனிமங்களால் ஆன சேர்மங்கள் (ஈர்தனிம சேர்மம் போன்றவை) பெரும்பாலும் கனசதுர அமைப்பை அடிப்படையாய் கொண்ட படிக அமைப்புகளையே பெற்றிருக்கின்றன. அதிகமாய் காணப்படும் சில சேர்மங்களின் அமைப்புகள் இங்கே விவரிக்கப்பட்டுள்ளன.

பல்தனிமச் சேர்மங்களின் அமைப்பில் ஒன்று “ஊடுருவும் மூல கனசதுர” அமைப்பு, இது “சீசியம் குளோரைடு” அமைப்பு என்றும் அறியப்படும். இதன் இருவேறு அணுக்களும் தனித்தனியாய் ஒவ்வொரு மூலகனசதுர அணிக்கோவையில் அமையும், ஒருவகை அணுவின் கனசதுரத்தின் மையத்தில் மற்றொரு வகை அணு அமையும். மொத்தத்தில், இவ்வமைப்பு பொருள்மைய கனசதுரத்தை ஒத்திருக்கும், ஆனால் வெவ்வேறு அணிக்கோவை புள்ளிகளில் (அதாவது, மூலை மற்றும் மையம்) வெவ்வேறு அணுக்கள் இருக்கும் (சீசியம் மற்றும் குளோரைடு போன்று, காண்க படம்).

இவ்வமைப்பு கொண்ட சேர்மங்களுக்கு எடுத்துக்காட்டாய் சீசியம் குளோரைடே இருக்கும், மேலும் குறைந்த வெப்பத்தில் அல்லது அதிக அழுத்தத்தில் தயாரிக்கப்படும் கார ஹாலைடுகளும் இருக்கும். பொதுவில், இவ்வகை அமைப்பு ஒத்த அளவுடைய அயனிகளைக் கொண்ட இரண்டு தனிமங்களின் சேர்மங்களில் காணக்கூடியதாகும் (சீசியம் குளோரைடில், சீசியம் அயனியின் Cs ஆரம் 167 pm, குளோரைடு அயனியின் Cl ஆரம் 181 pm ஆகும்).

இவ்வமைப்பின் இடக்குழு Pmm என்று அழைக்கப்படும் (ஹெர்மன் - மாகின் குறியீட்டுமுறையில்), அல்லது “221” என்று (படிகவுருவியலுக்கான சர்வதேச அட்டவணையில்). இதன் ஸ்ட்ரக்டர்பெரிச் குறிப்பெயர் “B2" என்பது.

இவ்வமைபில் உள்ள ஒவ்வொரு அணுவிற்கும் அணைவு எண் (coordination number) 8 ஆகும்: ஒரு மைய நேரயனி 8 மூலையில் உள்ள எதிரயனிகளோடும் அணைவு பெறும், அதேபோல ஒவ்வொரு மைய எதிரயனியும் 8 மூலைகளில் உள்ள நேரயனிகளோடு அணைவு பெறும், படத்தில் காட்டப்பட்டுள்ளதைப் போல்.

பலதனிமச் சேர்மங்களில் மற்றோர் அமைப்பு “இந்துப்பு” அல்லது “சோடியம் குளோரைடு” அமைப்பாகும். இதில் இருவேறுபட்ட அணுவகைகளும் தனித்தனியாக ஒவ்வொரு முகமைய கனசதுர அமைப்பில் இருக்கும், இவ்விரண்டு அமைப்புகளும் ஒரு முப்பரிமாண சதுரங்கப்பலகையைப் போல ஊடுருவி அமையும் (அருகிலிருக்கும் படத்தில் காண்க.) வேறுமுறையில், இவ்வமைப்பை தன் எண்முக வெற்றிடங்களில் வேறோர் அணுவைக்கொண்ட ஒரு பொருள்மைய கனசதுரமாகவும் கொள்ளலாம்.

இவ்வகை சேர்மங்களுக்கு எடுத்துக்காட்டாய் சோடியம் குளோரைடே விளங்கும், இதனுடன் கிட்டத்தட்ட அனைத்து கார ஹாலைடுகளும், பல இருஇணைதிற உலோக ஆக்சைடுகளும், சல்பைடுகளும், செலனைடுகளும், டெல்லூரைடுகளும் விளங்கும். பொதுவில், எதிரயனியைவிட நேரயனி சற்றே சிறியதாக இருக்கும் நிலையில் இவ்வமைப்பு உருவாக அதிக வாய்ப்பு ஏற்படுகிறது (நேரயனி/எதிரயனி ஆர விகிதம் 0.414 முதல் 0.732 வரை இருந்தால்.)

இவ்வமைப்பின் இடக்குழு Fmm என்று அழைக்கப்படும் (ஹெர்மன் - மாகின் குறியீட்டுமுறையில்), அல்லது “225” என்று (படிகவுருவியலுக்கான சர்வதேச அட்டவணையில்). இதன் ஸ்ட்ரக்டர்பெரிச் குறிப்பெயர் “B1" என்பது.

இவ்வமைப்பின் ஒவ்வோர் அணுவிற்கும் அணைவு எண் 6 ஆகும்: ஒவ்வொரு நேரயனியும் எண்முக வடிவின் முனைகளில் அமைந்த 6 எதிரயனிகளுடன் அணைவு பெறும், அதே போல் ஒவ்வொரு எதிரயனியும் 6 நேரயனிகளுடன் அணைவு பெறும்.

இந்துப்பு அமைப்பில் உள்ள சில படிகங்களின் அணுவிடைத் தொலைவு (அதாவது, நேரயனி மற்றும் எதிரயனி இடையேயான நீளம், அல்லது அலகறையின் நீளத்தில் பாதி) பின்வருமாறு: NaF-க்கு 2.3 Å (2.3 × 10−10 m), NaCl-க்கு 2.8 Å, மற்றும் SnTe-க்கு 3.2 Å.

பல்தனிமச் சேர்மங்களில் அதிகமாய் காணப்படும் மற்றோர் அமைப்பு “துத்தநாகக் கந்தக” அமைப்பாகும். இது துத்தநாகக் கந்தக தனிமத்தினால் (ஸ்ஃபலரைட்டு) இப்பெயர் பெற்றது. இந்துப்பு அமைப்பில் இருப்பது போலவே இவ்வமைப்பிலும் இரண்டு வெவ்வேறு அணுக்களினால் அமைந்த இரண்டு தனித்தனி முகமைய கனசதுரங்கள் ஒன்றுக்கொன்று ஊடுருவி இருக்கும், ஆனால், இவ்விரண்டு தனித்தனி அணிக்கோவைகளும் ஒன்றைப் பொருத்து மற்றது எவ்வாறு அமைந்துள்ளது என்பதில் இவ்வமைப்பு வேறுபடுகிறது. துத்தநாகக் கந்தக அமைப்பு நான்முக அணைவு கொண்டது: ஒரு தனிமத்தின் ஒவ்வொரு அணுவிற்கும் நான்கு மற்றொரு தனிமத்தின் அணுக்கள் அணைவில் இருக்கும்; இந்நான்கும் அவ்வணுவினை மையத்தில் கொண்டதொரு சீரான நான்முகவடிவின் முனைகளைப் போல அமைந்திருக்கும். ஆகமொத்தம், துத்தநாகக் கந்தக அமைப்பு வைர கனசதுர அமைப்பினைப் போன்றதே ஆகும், ஆனால் வெவ்வேறு அணிக்கோவை புள்ளிகளில் இருவேறு அணுக்களை மாறிமாறிக் கொண்டிருக்கும் (அருகிலிருக்கும் படத்தில் காண்க.)

இவ்வகைச் சேர்மங்களுக்கு எடுத்துக்காட்டாய் துத்தநாகக் கந்தகமே அமையும், மேலும் காரீய(II) நைட்ரேட், பல சேர்ம குறைகடத்திகள் (காலியம் ஆர்செனைடு மற்றும் காட்மியம் டெல்லூரைடு போன்றவை), மற்றும் பலதரப்பட்ட பிற இருதனிமச் சேர்மங்கள்.

மேலும், இவ்வமைப்பில் உள்ள இரண்டு தனிமங்களுமே கார்பன் என்று கொள்ளும் நிலையில், துத்தநாகக் கந்தக அமைப்பு வைர கனசதுர அமைப்பிற்கு ஈடானதாகவே இருக்கும்.

இவ்வமைப்பின் இடக்குழு F4m என்று அழைக்கப்படும் (ஹெர்மன் - மாகின் குறியீட்டுமுறையில்), அல்லது “#216” என்று (படிகவுருவியலுக்கான சர்வதேச அட்டவணையில்). இதன் ஸ்ட்ரக்டர்பெரிச் குறிப்பெயர் “B3" என்பது.


</doc>
<doc id="164796" url="https://ta.wikipedia.org/wiki?curid=164796" title="சுற்றுச்சூழல் பாதுகாப்பு">
சுற்றுச்சூழல் பாதுகாப்பு

சுற்றுச்சூழல் பாதுகாப்பு ("environmental protection") என்பது சுற்றசூழலை தனிமனிதனோ, அமைப்போ, அல்லது அரசாங்கமோ இயற்கை சூழலுக்காகவும், மனிதனின் நன்மைக்காகவும் பாதுகாக்கும் ஒரு பழக்கமாகும். மக்கள்தொகையினாலும் மற்றும் தொழில்நுட்ப வளர்ச்சியினாலும் சுற்று சூழல் சில நேரங்களில் நிரந்தரமாக பாதிக்கப்படுகிறது. இதை உணர்ந்த அரசாங்கங்கள் சுற்றுச்சூழல் சீரழிவிற்கு காரணமான செயல்களைக் கட்டுப்படுத்தி நடவடிக்கைகளை எடுக்க தொடங்கியுள்ளன. 1960 களில் இருந்து, சுற்றுச்சூழல் இயக்கங்களின் செயல்பாடுகள் பல்வேறு சுற்றுச்சூழல் பிரச்சனைகள் பற்றிய விழிப்புணர்வை ஏற்படுத்தியுள்ளது. மனித நடவடிக்கைகளினால் சுற்றுச்சூழலில் தாக்கம் எந்த அளவிற்கு ஏற்படுகின்றது என்பது தெளிவாக தெரியவில்லை மற்றும் பாதுகாப்பு நடவடிக்கைகள் சில சமயங்களில் கடுமையாக விமர்சிக்கபடுகின்றன.

கல்வி நிறுவனங்கள் இப்போது சுற்றுச்சூழல் பாதுகாப்பு முறைகள், சுற்றுச்சூழல்கல்வி, சுற்றுச்சூழல் மேலாண்மை மற்றும் சுற்றுச்சூழல் பொறியியல் போன்ற படிப்புகளை வழங்குகின்றன. பல்வேறு மனித நடவடிக்கைகளின் காரணமாக சுற்று சூழல் பாதுகாப்பு தேவைப்படுகின்றது. கழிவு உற்பத்தி, காற்று சூழல் மாசடைதல், மற்றும் பல்லுயிர் இழப்பு (நுண்ணுயிரிகளின் மற்றும் உயிரினங்களின் அழிவு) முதலியவை சுற்றுச்சூழல் பாதுகாப்பு தொடர்பான பிரச்சினைகளாகும்.

சுற்றுச்சூழல் சட்டங்கள், நெறிமுறைகள் மற்றும் கல்வி மூன்றும் பின்னிப்பிணைந்து சுற்றுச்சூழல் பாதுகாப்பிற்கு வழிவகுக்கின்றன. இந்த காரணிகளின் ஒவ்வொன்றும், தேசிய சுற்றுச்சூழல் முடிவுகள் மற்றும் தனிப்பட்ட சுற்றுச்சூழல் நடத்தைகளையும் பாதிக்கின்றன. உண்மையான சுற்றுசுழல் பாதுகாப்புக்கிடைக்க சமுதாயம் ஒன்றுபட்டு சுற்றுசூழலை பற்றிய முடிவுகளை எடுப்பது அவசியமாகின்றது.

பல நாடுகளில் பூமியின் வளங்கள் மனித தாக்கங்களினால் பாதிக்கப்படுகின்றன. இதன் விளைவாக பல அரசாங்கங்கள் இயற்கை வளங்களுக்கு மனித நடவடிக்கைகளினால் ஏற்படும் விளைவுகள் மற்றும் சேதங்களை தடுக்க, பல நாடுகளுக்கு இடையிலே ஒப்பந்தங்களை உருவாக்குவதற்கு முயற்சிகள் மேற்கொண்டு வருகின்றன. இந்த சர்வதேச சுற்றுச்சூழல் உடன்படிக்கைகள் சில நேரங்களில் சட்ட ரீதியான மற்றும் சட்டப்பூர்வமாக பிணைக்கப்பட்ட ஆவணங்களாகவும், பிற நேரங்களில் கொள்கைகளாகவும் அல்லது நடத்தை குறியீடுகளாகவும் பயன்படுத்தபடுகின்றன. மிகவும் பிரபலமான பன்னாட்டு ஒப்பந்தங்களில் சில:கியோட்டோ நெறிமுறை, ஓசோன் படலம் பாதுகாப்பிற்கான வியன்னா மாநாடு மற்றும் சுற்றுச்சூழல் வளர்ச்சி குறித்த ரியோ பிரகனம்.

சுற்றுச்சூழல் பாதுகாப்பு பற்றிய கலந்துரையாடல்கள் பெரும்பாலும் அரசாங்கத்தின் பங்கு, சட்டம் மற்றும் சட்ட அமலாக்கத்தைப் பற்றிய கவனம் செலுத்துகின்றன. எனினும் அந்த பரந்த அடிப்படையில், சுற்றுச்சூழல் பாதுகாப்பு வெறும் அரசாங்கத்தின் பங்கு மட்டுமன்றி அனைத்து மக்களின் பொறுப்பாகின்றது. சுற்றுச்சூழலைப் பற்றிய முடிவுகள் தொழில்துறை நிறுவனங்கள், உள்நாட்டு பழங்குடி மக்கள், சுற்றுச்சூழல் குழுக்கள் மற்றும் சமூக பிரதிநிதிகள் உட்பட பல பங்குதாரர்களை உள்ளடக்கியது. பல நாடுகளில் சுற்றுபுற பாதுகாப்பு கூட்டுமுயற்சியாக உருவாகி வருகின்றது.

பல அரசியலமைப்புகள் சுற்றுச்சூழல் பாதுகாப்பை ஒரு அடிப்படை உரிமையாக அங்கீகரித்துள்ளன. பல சர்வதேச ஒப்பந்தங்கள் ஆரோக்கியமான சூழலில் வாழும் உரிமையை அங்கீகரித்துள்ளன.. மேலும், பல நாடுகளில் சுற்றுச்சூழல் பாதுகாப்பிற்காகவே நிறுவனங்கள் மற்றும் அமைப்புக்கள் அர்ப்பணிக்கபட்டுள்ளன. ஐக்கிய நாடுகள் சூழல் திட்டம் போன்ற சர்வதேச சுற்றுச்சூழல் பாதுகாப்பு அமைப்புகளும் செயல்பாட்டிலுள்ளன.

சுற்றுச்சூழல் பாதுகாப்பு அரசாங்க நிருவனங்களின் பொறுப்பு மட்டும் இல்லை என்றாலும், பெரும்பாலான மக்கள் சுற்றுச்சூழலைப் பாதுகாப்பதில் இந்த நிறுவனங்கள் முதன்மை முக்கியத்துவம் கொண்டதாக கருதுகின்றனர்.

தான்சானிய என்ற ஆப்பிரிக்க நாடு, மிக பெரிய உயிரியல்வளம் கொண்டிருப்பதாக கருதப்படுகிறது. கிட்டத்தட்ட 40 சதவிகித நிலப்பரப்பு தேசிய பூங்காக்களாகவும், பாதுகாக்கப்பட்ட பகுதிகளாகவும் நிறுவப்பட்டுள்ளன.

1984இல், இந்தியாவில் சுற்றுசூழலைப் பாதுகாப்பதற்கு மிக சில சட்டங்கள் இருந்தன; மற்றும் சட்டங்களின் அமலாக்கம் அரிதாகவே இருந்தது.
சூழலை (காற்று, நிலம், நீர்) எந்தத் தொழில் நிறுவனமும் மாசுப்படுத்தும் நிலைமை இருந்தது. காற்று மாசுபாடு காரணமாக நோய்கள் வேகமாக பரவி வந்தன. விலங்குகள் தண்ணீரில் வெளிவந்த நச்சு பொருட்கள் காரணமாக இறந்தன. புதிய சட்டங்கள் வந்த பிறகு வேகமாக பரவி வந்த நோய்கள் குறைந்து, இந்த பகுதிகளில் சில முன்னேற்றம் ஏற்பட்டது. நிலச் சரிவுகள், பூகம்பம், எரிமலை வெடிப்பு போன்ற இயற்கைச் சூழலைப் பாதிக்கும் பேரழிவுகளும் பல உள்ளன.

ஒரு பெரிய நிலச் சரிவு ஹிமாச்சல பிரதேசம் கின்னுர் மாவட்டத்தில் ரேக்காங் அருகில் உள்ள பங்கி கிராமத்தில் 200 மீட்டர் நீளமான பழைய ஹிந்துஸ்தான் திபெத் தேசிய நெடும் சாலையைச் சேதப்படுததியது. இதனைத் தொடர்ந்து இயற்கை அழிவுகளில் இருந்து சுற்றுச்சூழலைப் பாதுகாக்க பல புதிய சட்டங்கள் அமல்படுத்தபட்டுள்ளன.

ஒரு இடம் ஏதாவது கட்டிடம் அல்லது கட்டுமானத்திற்கு ஏற்றதா என்பதைச் சரிபார்க்க ஹசார்ட் மேப்பிங் (Hazard Mapping) செய்யப்படுகிறது. நிலச்சரிவைத் தடுக்க, தக்கவைப்புக் கட்டுமானச் சுவர்கள் மற்றும் பல நடவடிக்கைகள் இந்திய அரசால் மேற்க்கொள்ளப்பட்டது.

சூழல் தூய்மை மற்றும் சுகாதாரம் என்பத ஒரு மனிதனின் வாழ்க்கை உரிமையாகும் என்று அரசுசாசனம் எண் 22 குறிப்பிடுகின்றது. ஒரு நபர் வாழும் பகுதியில் சுகாதார சீர்கேடு ஏற்படுள்ளது என்று அவர் நினைத்தால், அந்த நபர் அரசுசாசன எண் 22 படி வாழ்க்கை உரிமையைக் காக்க அரசாங்கத்திற்கு எதிர்ப்பு தெரிவிக்க முடியும்.

ஸ்வீடனில் உள்ள ஸ்டாக்ஹோம் நகரில் 1972 இல் நடைபெற்ற மனித சூழல் குறித்த ஐக்கிய நாடுகள் மாநாடில் சீனாவில் சுற்றுச்சூழல் பாதுகாப்பு துவங்கப்பட்டது. இதைத் தொடர்ந்து சீன அரசு சுற்றுப்புற பாதுகாப்பு நிறுவனைங்களை நிறுவி, அதன் தொழில்துறை கழிவுகள் மீது சில கட்டுப்பாடுகளை விதிக்கத் தொடங்கியது. ஒரு நிலையான வளர்ச்சி மூலோபாயத்தை செயல்படுத்திய வளரும் நாடுகளில் சீனா முதலாவதாகும். 1983இல் சீனாவின் மாநில கவுன்சில், சுற்றுச்சூழல் பாதுகாப்பு சீனாவின் அடிப்படை தேசிய கொள்கைகளில் ஒன்று என அறிவித்தது. 1984ஆம் ஆண்டு தேசிய சுற்றுச்சூழல் பாதுகாப்பு முகமை (NEPA) நிறுவப்பட்டது. 1998இல் யாங்சே ஆற்று பள்ளத்தாக்கில் கடுமையான வெள்ளப்பெருக்கு ஏற்பட்டதைத் தொடர்ந்து, NEPA மாநில சுற்றுச்சூழல் பாதுகாப்பு முகமையாக (SEPA) மேம்படுத்தப்பட்டது. 2008 இல், SEPA சீன மக்கள் குடியரசின் சுற்றுச்சூழல் பாதுகாப்பு அமைப்பு என மாற்றம் செயப்பட்டது.

சுற்றுச்சூழல் மாசுபாடு மற்றும் சுற்றுச்சூழல் சீரழிவு, சீனா பொருளாதாரத்திற்கு இழப்புக்களை ஏற்படுத்தியுள்ளது. 2005ஆம் ஆண்டில், பொருளாதார இழப்புகள் (முக்கியமாக காற்று மாசுபாட்டினால்) சீனாவின் மொத்த உள்நாட்டு உற்பத்தியில் 7.7 சதவீதமாக கணக்கிடப்பட்டுள்ளது. இது 2002 ஆம் ஆண்டில் 10.3 சதவீதமாக அதிகரித்தது. நீர் மாசுபாட்டின் காரணத்தால் ஏற்பட்ட பொருளாதார இழப்பு காற்று மாசுபாதட்டினால் ஏற்பட்ட இழப்பை தாண்டியுள்ளது.

மொத்த உள்நாட்டு உற்பத்தி வளர்ச்சியின் அடிப்படையில், சீனா சிறப்பாக செயல்படும் நாடுகளில் (கடந்த பத்து ஆண்டுகளில் 9.64%) ஒன்றாக இருந்து வருகிறது. எனினும், உயர்ந்த பொருளாதார வளர்ச்சியினால், அதன் சூழல் மீது அழுத்தம் மற்றும் சுற்றுச்சூழல் சவால்கள் அதிகமாக இருக்கின்றது. 2010இல் சீனா சுற்றுச்சூழல் செயல்திறன் பட்டியலில் 163 நாடுகளில் 121வது இடத்தில் இருந்தது.

சுற்றுச்சூழல் பாதுகாப்பு, அனைத்து ஐரோப்பிய சமூக நிறுவனங்களுக்கும், ஐரோப்பிய ஒன்றியத்தின் உறுப்பினர் நாடுகளுக்கும் மாஸ்ட்ரிச்ட் ஒப்பந்தத்திற்கு பின்னர் முக்கிய பணியாக உள்ளது. ஐரோப்பிய ஒன்றியம் ஏற்கனவே சுற்றுச்சூழல் கொள்கை துறையிலும், சுற்றுச்சூழல் பாதிப்பு மதிப்பீட்டிலும் மற்றும் உறுப்பினர்நாடுகளின் குடிமக்களுக்கான சுற்றுச்சூழல் தகவல் அணுகல் போன்ற முக்கிய துறைகளில் மிகவும் தீவிரமாக ஈடுபட்டுள்ளது.

ஐக்கிய நாடுகள் அவையின் சுற்றுச்சூழல் திட்டம் (UNEP), 17 மகா பன்முக நாடுகளை அடையாளம் கண்டுள்ளது. பிரேசில், கொலம்பியா, ஈக்வேடார், மெக்ஸிக்கோ, பெரு மற்றும் வெனிசுலா ஆகிய ஆறு லத்தீன் அமெரிக்க நாடுகள் பட்டியலில் அடங்கும். இந்த நாடுகளில், காடுகளின் அழிப்பு, சுற்றுச்சூழல் இழப்பு, மாசுபாடு மற்றும் மக்கள்தொகை வளர்ச்சி ஆகியவை உயர் விகிதங்களில் இருப்பதால் பெரும் சுற்றுச்சூழல் பாதிப்பிற்கு உள்ளாகி இருக்கின்றன.

2008இல் ஆஸ்திரேலியாவின் நில பகுதியில் 12.8% அதாவது 98.487.116 ஹெக்டேர் பாதுகாக்கப்பட்ட பகுதியாக இருந்தது. 2002 புள்ளிவிவரங்களின் படி பிராந்திய பகுதியில் 10.1% மற்றும் கடல் சார்ந்த பகுதியில் 64.615.554 ஹெக்டேரும் ஆஸ்திரேலியாவின் பாதுகாக்கப்பட்ட பகுதியாக இருந்தது. தேசிய அளவில், 1999 சுற்றுச்சூழல் பாதுகாப்பு மற்றும் உயிரியல் பல்வகைத்தன்மை பாதுகாப்பு சட்டம், ஆஸ்திரேலியா காமன்வெல்தின் முதன்மையான சுற்றுச்சூழல் பாதுகாப்பு சட்டம் ஆகும். இது தேசிய மற்றும் சர்வதேச சுற்றுச்சூழல் முக்கியத்துவம் வாய்ந்த விஷயங்களை கவனிக்கும் செயல்படுத்தப்பட்டது.

இந்த சட்டம் எட்டு முக்கிய பகுதிகளை கண்காணிக்கும்:


தேசிய அளவில் சுற்றுச்சூழல் அமைச்சகம் சுற்றுச்சூழல் கொள்கைகளுக்கு பொறுப்பேற்கின்றது மற்றும் பாதுகாப்பு துறை பாதுகாப்பு பிரச்சினைகளைக் கண்காணிக்கின்றது. பிராந்திய மட்டத்தில் பிராந்திய சபைகள் சட்டத்தை நிர்வகிக்கின்றது மற்றும் பிராந்திய சுற்றுச்சூழல் பிரச்சினைகளைச் சமாளிக்கின்றது.

1970ஆம் ஆண்டு முதல் ஐக்கிய அமெரிக்க சுற்றுச்சூழல் பாதுகாப்பு நிறுவனம்(EPA), சுற்றுச்சூழலையும் மனித ஆரோக்கியத்தையும பாதுகாக்க உழைக்கின்றது. அனைத்து அமெரிக்க மாநிலங்களிலும் மாநில சுற்றுச்சூழல் பாதுகாப்புத் துறைகள் உள்ளன.

இபிஎ வின் எதிர்காலத்திற்கான ஏழு கொள்கைகள்:


சுற்று சூழல் பாதுகாப்பு என்ற கருப்பொருள் கொண்ட இலக்கியப் படைப்புகள் பல உள்ளன ஆனால் அவற்றுள் சில நூல்கள் இந்த வளர்ச்சிக்கு அடிப்படையாக இருந்தன. ஆல்டோ லியோபோல்ட்டின், "எ சேன்ட் கவுன்டி அல்மனாக்" (A Sand County Almanac), காரெட் ஹார்டின் "பொது மனிதனின் துயரங்கள்", ரேச்சல் கார்சனின் "சைலண்ட் ஸ்பிரிங்" போன்ற நூல்கள் தொலைநோக்கான தாக்கங்களின் காரணமாக காப்பியங்களாக மாறிவிட்டன. சுற்றுச்சூழல் பாதுகாப்பு, கற்பனை மற்றும் கற்பனை அல்லாத நூல்களிலும் இடம் பெற்றுள்ளது. "அண்டார்டிகா", "பிளாக்கேட்" போன்ற புத்தகங்கள் சுற்றுச்சூழல் பாதுகாப்புப் பற்றியதாகும். "தி லோரக்ஸ்", சுற்றுச்சூழல் பாதுகாப்பிற்கு உருவகமாகவுள்ளது. டெஸ்மாண்ட் ஸ்டுவர்ட்டின், "தி லிமிட்ஸ் ஒப் த்ரூகாப்ட்" (The Limits of Trooghaft) சிறுகதை, விலங்குகள் மீதான மனிதனின் ஆழமான மனோநிலைகளை வெளிப்படுத்துகிறது. ரே ப்ரட்புரியின், "செவ்வாய் அதிகாரம்" என்ற மற்றொரு புத்தகம் குண்டுகள், போர்கள், அரசாங்க கட்டுப்பாட்டு இவற்றினால் சுற்றுச்சூழலுக்கு எவ்வாறு பாதிப்பு ஏற்படுகின்றது என்பதை ஆராய்கிறது.






</doc>
<doc id="164801" url="https://ta.wikipedia.org/wiki?curid=164801" title="மாவோவியம்">
மாவோவியம்

மாவோயிசம் அல்லது மாவோவியம் ("Maoism") அல்லது மா சேதுங்கின் சிந்தனை ("Mao Zedong Thought") என்பது சீன அரசியல் தலைவர் மா சே துங்கின் (1893–1976) சிந்தனைகளில் இருந்து உருவான ஓர் அரசியல் கொள்கையாகும். இக்கொள்கையைப் பின்பற்றுபவர்கள் மாவோயிசவாதிகள் அல்லது மாவோயிஸ்டுகள் என அழைக்கப்படுகின்றனர். 1950கள்-60களில் உருவாக்கப்பட்ட இக்கொள்கை சீனப் பொதுவுடமைக் கட்சியின் அரசியல் மற்றும் இராணுவ சித்தாந்தங்களை வரையறுக்கும் ஒரு கொள்கையாகக் கடைப்பிடிக்கப்பட்டு வருகிறது.

முதலாளித்துவ சமூகத்தில் இருந்து சமவுடமை சமூகத்துக்கான மாற்றத்தை உருவாகக்த் தேவையான புரட்சிப் படைக்கு உழைப்பாளர்களை விட வேளாண்மை சார்ந்த உழவரினமே தேவையானவர்கள் என மாவோயிசம் வலியுறுத்துகிறது.


</doc>
<doc id="164807" url="https://ta.wikipedia.org/wiki?curid=164807" title="சதமணிக் கோவை">
சதமணிக் கோவை

சதமணிக்கோவை 
என்னும் நூல் 14ஆம் நூற்றாண்டில் மறைஞான சம்பந்தர் என்பவரால் எழுதப்பட்டது. 100 மணிகளால் கோக்கப்பட்ட கோவை என்பது ‘சதமணிக்கோவை’ என்பதன் பொருள். இதில் காப்புச் செய்யுள் உட்பட 107 நேரிசை வெண்பாப் பாடல்கள் உள்ளன. 

மதுரை சிவப்பிரகாசர் (கி.பி. 1488) எழுதிய ஞானதீக்கைத் திருவிருத்தம் என்னும் நூலில் சதமணிக்கோவை நூலைக் குறிப்பிட்டுள்ளார். இதனாலும் மேலும் பல காரணங்களாலும் இந்த நூல் கி.பி. 1350 எனக் கொள்ளப்பட்டுள்ளது. இந்த நூலை இயற்றியவர் இன்னார் என்பதில் பல்வேறு கருத்துக்கள் உள்ளன. 

இதில் வரும் வெண்பாக்கள் வினாக்களாக அமைந்துள்ளன. வினாவுக்கான விடையை ஆசிரியரே ஒவ்வொரு பாடலின் இறுதியிலும் தந்துள்ளார். விடைகளின் விளக்கங்கள் அடைப்புக் குறிக்குள் தரப்பட்டுள்ளன.

எடுத்துக்காட்டு 1

ஈசன் குறைவறவே எவ்விடத்தும் நிற்பதெனில்
காசி முதலாகும் பதிகதியாப் – பேசியதிங்(கு)
ஏதோ புராணங்கள் எல்லாம் இறைவனே
ஈதென்று நாயேற்(கு) இயம்பு.

விடை – பசுவின் முலையிலே பால் பலித்தாற்போல ("பசுவின் முலையில் மட்டும் பால் சுரப்பது போல ஈசன் சில இடங்களில் மட்டும் அருள் சுரக்கிறார்")

எடுத்துக்காட்டு 2

சென்றணையில் ஏகதே சத்தான் சிவமாகும்
அன்றிநிறை வெள்ளில் அரனடியைக் – குன்றாமல்
கூடலென்னும் சொல்லில்லை யாகும், குருபரனே!
நாடியுன(து) உண்மை நவில். 

விடை – கண்படலம் நீங்குமது ஒழிந்து, பிரகாசம் வந்து கூடவேண்டுவதில்லை. ("சிவன் வெட்டவெளி என்னும் ஓருடம்பை உடையவன். அவனைக் கூடுவது எப்படி? கண்ணைத் திறந்தால் கண்ணுக்குள் ஒளி தானே வந்துவிடிகிறது. அதுபோல அவனை நினைத்தால் அவன் நம்மை அணைத்துக் கொள்கிறான்")



</doc>
<doc id="164808" url="https://ta.wikipedia.org/wiki?curid=164808" title="சதரத்தின சங்கிரகம்">
சதரத்தின சங்கிரகம்

சதரத்தின சங்கிரகம் என்னும் நூல் 14 ஆம் நூற்றாண்டில் தோன்றிய வடமொழி நூல்களில் ஒன்று. இதன் ஆசிரியர் உமாபதி சிவாசாரியர். வடமொழி ஆகமங்கங்களாகிய சுவாயம்புவம், நிச்சுவாசம், மதங்கம், தேவியாமதம், மிருகேந்திரம், கிரணம், பராக்கியம், தேவிகாலோத்தரம், விசுவசாரம், ஞானோத்தரம் ஆகியவற்றிலிருந்து தொகுக்கப்பட்ட நூல் இது. 100 பாடல்கள் கொண்டது. 100 பாடல்கள் சத ரத்தினங்கள் அதாவது 100 மணிக்கற்கள் என்னும் பொருள்படுமாறு நூலின் பெயர் இடப்பட்டுள்ளது.
இவற்றிற்கு இதன் ஆசிரியரே ‘சதரத்தின உல்லேகினி’ என்னும் பெயரில் ஒரு விளக்கவுரையும் எழுதியிருக்கிறார்.
மு. அருணாசலம், தமிழ் இலக்கிய வரலாறு, பதினான்காம் நூற்றாண்டு, பதிப்பு 2005


</doc>
<doc id="164824" url="https://ta.wikipedia.org/wiki?curid=164824" title="ஹம்பிரி டேவி">
ஹம்பிரி டேவி

சர் ஹம்பிரி டேவி ("Sir Humphry Davy": 17 டிசம்பர், 1778 – 29 மே, 1829) இங்கிலாந்து நாட்டைச் சார்ந்த வேதியலாளர் மற்றும் கண்டுபிடிப்பாளர் ஆவார். இவர் பல்வேறு தனிமங்களைக் குறிப்பாக குளோரின்,சோடியம், பொட்டாசியம், கால்சியம், மெக்னீசியம், பேரியம், போரான், அயோடின் போன்றவற்றைக் கண்டுபிடித்தவராவார். டேவி மிகச்சிறந்த மின்னியலாளரும் வேதியியலாளரும் ஆவார். 1815 இல் சுரங்கத் தொழிலாளர்களுக்கான பதுகாப்பு விளக்கைக் கண்டுபிடித்தார். சுரங்கத்தில் வெளிவரும் மீத்தேன் வாயுவினால் ஏற்படும் தீ விபத்துகளிலிருந்து தொழிலாளர்களைக் காக்க இவரது கண்டுபிடிப்பான காப்பு விளக்கு உதவியது.


</doc>
<doc id="164832" url="https://ta.wikipedia.org/wiki?curid=164832" title="கொக்கோ">
கொக்கோ

கொக்கோ ("Theobroma cacao") என்பது சிறிய ( உயரம்) "மல்வாசியா" குடும்பத்தைச் சேர்ந்த பசுமைமாறா மரமும் அமெரிக்கப் பிராந்தியத்தின் அடர்த்தியான வெப்பமண்டலத்தை தாயகமாகக் கொண்டதுமாகும். இதனுடைய விதைகள் மூலம் கொக்கோத் தூளும் சாக்கலேட்டும் செய்யப்படுகின்றது.



</doc>
<doc id="164833" url="https://ta.wikipedia.org/wiki?curid=164833" title="கோப்பி (தாவரம்)">
கோப்பி (தாவரம்)

கோப்பி ("Coffea") என்பது ஒர் பூக்கும் தாவர பேரினத் தாவரத்தின் விதைகளாகும். இக் கோப்பி விதைகள் கோப்பி செய்யப் பயன்படுத்தப்படுகின்றது. இது "உருபியாசியா" குடும்பத்தைச் சேர்ந்ததும் தெற்கு ஆப்பிரிக்கா, ஆசியா ஆகிய பகுதிகளின் வெப்பமண்டலத்தைத் தாயகமாகக் கொண்ட சிறிய வகைத் தாவரம் அல்லது செடியாகும். கோப்பி உலகில் மிகவும் பெறுமதிமிக்க பரந்தளவு வணிக விளைபொருட் பயிர்களில் ஒன்றும் சில நாடுகளின் முக்கிய ஏற்றுமதிப் உற்பத்திப் பொருளுமாகும். 



</doc>
<doc id="164834" url="https://ta.wikipedia.org/wiki?curid=164834" title="சப்தகாதை">
சப்தகாதை

சப்தகாதை என்னும் தமிழ் நூல் 14ஆம் நூற்றாண்டில் "விளாஞ்சோலைப்பிள்ளை" என்பவரால் எழுதப்பட்டது. ’சப்த’ என்றால் ஏழு. இந்த நூல் காப்புப்பாடல் ஒன்றும் செய்திப்பாடல் ஏழும் கொண்டது. எட்டுப் பாடல்களும் வெண்பாக்கள். 

விளாஞ்சோலைப்பிள்ளை தாழ்ந்த குலத்தில் பிறந்தவர். திருவனந்தபுரத்தில் வாழ்ந்துவந்தார். திருவனந்தபுரம் பெருமாள் கோயிலுக்குள் இவரால் செல்ல முடியவில்லை. விளாஞ்சோலை ஒன்றில் வாழ்ந்துவந்தார். எனவே இவரை விளாஞ்சோலைப்பிள்ளை என்றே குறிப்பிட்டனர். இவரது இயற்பெயர் தெரியவில்லை. 
பாடல்களில் இவர் தன் ஆசிரியரைப் போற்றுகிறார். இவரது ஆசிரியர் உலகாசிரியன் என்னும் பிள்ளை லோகாசாரியார். அழகிய மணவாளப் பெருமாள் நாயனாரிடம் உபதேசம் பெற்றவர். 

தென்கலை வைணவர் இந்த நூலின் முதல் பாடலை நாள்தோறும் பாடி வழிபட்டனர். அந்தப் பாடல்:

அம்பொன் அரங்கர்க்கும் ஆவிக்கும் அந்தரங்க
சம்பந்தம் காட்டித் தடைகாட்டி – உம்பர்
திவம்என்னும் வாழ்வுக்குச் சேர்ந்த நெறிகாட்டும்
அவனன்றோ ஆசா ரியன்.


</doc>
<doc id="164842" url="https://ta.wikipedia.org/wiki?curid=164842" title="பிஜி இந்தியர்">
பிஜி இந்தியர்

பிஜி இந்தியர் ("Indo-Fijians") எனப்படுவோர் இந்தியா மற்றும் தெற்காசியா, தென்கிழக்கு ஆசியா போன்ற பல்வேறு பாகங்களிலும் இருந்து பிஜித் தீவில் குடியேறியவர்களின் வம்சாவழியினரைக் குறிக்கும். 2007 கணக்கெடுப்பின் படி பிஜியில் இவர்களின் மொத்தத்தொகை 313,798 (37.6%) ஆகும். இவர்களின் மூதாதையர்கள் பெரும்பாலும் 1879 முதல் 1916 வரையான காலப்பகுதியில் பிஜியின் பிரித்தானிய ஆட்சியாளர்களால் இங்குள்ள சீனித் தோட்டங்களில் பணி புரிவதற்காக அழைத்து வரப்பட்ட ஒப்பந்தத் தொழிலாளர்கள் ஆவர். இவர்களுடன் பின்னர் இங்கு வந்து குடியேறிய குஜராத்தியர், மற்றும் பஞ்சாபியரும் இணைந்தனர். இவர்கள் காலப்போக்கில் தமது தனிப்பட்ட பண்பாட்டைப் பேணிப் பாதுகாத்தாலும், பிஜிய இனத்தவர்களின் மொழி, உடை, மற்றும் அவர்களது பழக்க வழக்கங்களைத் தழுவினர். பிஜி இந்தியர்கள் தமது உரிமைகளுக்காகப் போராடியிருந்தாலும், அதில் அவர்கள் பெரிதளவு வெற்றி காணவில்லை. பெருமளவு இந்தியர்கள் தமது சமூக உரிமை, மற்றும் மேம்பட்ட வாழ்வைத் தேடி அங்கிருந்து வெளியேறினர். 1980களின் இறுதியில் இடம்பெற்ற இராணுவப் புரட்சிகளின் தாக்கத்தால் இந்த வெளியேறல் பெரும் எண்ணிக்கையில் இடம்பெற்றது.


</doc>
<doc id="164844" url="https://ta.wikipedia.org/wiki?curid=164844" title="இலங்கை நாடாளுமன்றத் தேர்தல், 2000">
இலங்கை நாடாளுமன்றத் தேர்தல், 2000

2000 இலங்கை நாடாளுமன்றத் தேர்தல் இலங்கையின் 11வது நாடாளுமன்றத்திற்கு 225 உறுப்பினர்களைத் தெரிவு செய்வதற்காக 2000, அக்டோபர் 8 இல் இடம்பெற்றது. அரசுத்தலைவர் சந்திரிக்கா பண்டாரநாயக்க குமாரதுங்க 10வது நாடாளுமன்றத்தைக் கலைத்து புதிய தேர்தலுக்கான அறிவித்தலை விடுத்தார்.

ஆறு ஆண்டுகள் ஆட்சி செய்த அரசுத்தலைவர் சந்திரிக்கா குமாரதுங்கவின் தலைமையிலான மக்கள் கூட்டணி அரசு மீது இம்முறை இரு முனைகளில் விமரிசனங்கள் முன்வைக்கப்பட்டன: ஈழப்போரில் விடுதலைப் புலிகளுடன் இடம்பெற்ற மோதல்களில் பல முனைகளில் தோல்வி, பொருளாதாரத்தில் மந்தநிலை ஆகியவையே அவையாகும்.

பல வன்முறைகளின் மத்தியில் தேர்தல்கள் இடம்பெற்றன. தேர்தல் காலத்தில் இடம்பெற்ற வன்முறைகளில் 70 பேர் வரை கொல்லப்பட்டனர். இவர்களில் ஆறு பேர் தேதல் நாலன்று கொல்லப்பட்டனர். எதிர்க்கட்சிகளான ஐக்கிய தேசியக் கட்சி, சிறீலங்கா முஸ்லிம் காங்கிரசு ஆகிய கட்சிகள் தேர்தல் முறைகேடுகளுக்கு ஆளும் கட்சியைக் குற்றம் சாட்டின. 1983 இஆம் ஆண்டுக்குப் பின்னர் நடந்த தேர்தல்களைப் போலவே இம்முறையும் விடுதலைப் புலிகளின் கட்டுப்பாட்டில் உள்ள பகுதிகளில் விரல் விட்டு எண்ணக்கூடியவர்களே தேர்தல்களில் வாகக்ளித்தனர்.

சந்திரிக்கா பண்டாரநாயக்கவின் ஆளும் கூட்டணி வெற்றியைத் தக்க வைத்துக் கொண்டது. ஆனாலும் நாடாளுமன்றத்தில் பெரும்பான்மை கிடைக்கவில்லை. இதனால் 2001 இல் மீண்டும் தேர்தல் நடைபெற்றது.



</doc>
<doc id="164860" url="https://ta.wikipedia.org/wiki?curid=164860" title="பிரதீபன் பீட்டர் பவுல்">
பிரதீபன் பீட்டர் பவுல்

பிரதீபன் பீட்டர் பவுல் (Pradeeban Peter-Paul) (பிறப்பு: மே 17, 1977), ஓர் கனேடிய மேசைப்பந்தாட்ட வீரர் ஆவார். 
இலங்கைத் தமிழரான பிரதீபன் கொழும்பில் பிறந்தவர். இளம்வயதில் ஜெர்மனிக்கு குடிபெயர்ந்தார்.
பிரதீபன் தமிழ், ஜெர்மன், ஆங்கிலம் ஆகிய மொழிகளைச் சரளமாகப் பேசக் கூடியவர். 2008 ஆம் ஆண்டு ஒலிம்பிக்கில் கனடாவின் சார்பில் போட்டியிடத் தேர்வானார்.

2011 பன்னாட்டு மேசைப்பந்தாட்ட விளையாட்டின் ஆண்கள் தர வரிசையில் 1599 புள்ளிகள் பெற்று 266 வது இடத்தில் உள்ளார்.



</doc>
<doc id="164861" url="https://ta.wikipedia.org/wiki?curid=164861" title="நரேன் சந்து பரசார்">
நரேன் சந்து பரசார்

நரேன் சந்து பரசார் ("Narain Chand Parashar", ஜூலை 2 1934- பிப்ரவரி 21, 2001) ஓர் இந்திய பேராசிரியரும், மொழியியலாளரும் எழுத்தாளரும் ஆவார். பஞ்சாப் மாநிலத்தின் ஃபெரோசுபூரில் பிறந்தார். ஆங்கில மொழியில் உயர்நிலைப் பட்டம் பெற்றார். வங்காளம், சீனம், ஜப்பானியம் ஆகிய மொழிகளைக் கற்றுத் தேர்ந்தார். தமிழ், ஜெர்மன், பஞ்சாபி ஆகிய மொழிகளைப் பற்றியும் அறிந்தவர். மொழியியலாளர் என்னும் நோக்கில் பகாரிய மொழியையும் இந்திய ஆட்சி மொழிகளுள் ஒன்றாக ஏற்கப் போராடியவர். இக்கோரிக்கை இந்திய அரசின் பரிசீலனையில் உள்ளது. ஆங்கிலம், இந்தி, பகாரி ஆகிய மொழிகளில் எழுதும் இவர், பௌத்தம், மலைப்பகுதி மக்களின் சமூக-அரசியல் பிரச்சனைகள் குறித்து எழுதுபவர். இந்திய அரசின் மக்களவை (கீழவை)) உறுப்பினராக மூன்று முறை தேர்ந்தெடுக்கப்பட்டவர். இமாச்சலப் பிரதேசத்தின் முன்னேற்றத்திற்குப் பாடுபட்டு, 21 பிப்பிரவரி 2001 அன்று இறந்தார். 


</doc>
<doc id="164862" url="https://ta.wikipedia.org/wiki?curid=164862" title="துரந்தோ அதிவேக விரைவு தொடருந்து">
துரந்தோ அதிவேக விரைவு தொடருந்து

துரந்தோ அதிவிரைவு தொடருந்து ("Duronto Express") என்பது இந்தியாவில் இந்திய இரயில்வேயில் இயங்கும் வழியில் எங்கும் நிற்காமல் செல்லும் அதிவிரைவு குளிர்சாதன சொகுசு தொடருந்து ஆகும்



</doc>
<doc id="164863" url="https://ta.wikipedia.org/wiki?curid=164863" title="பையின் வரலாறு (திரைப்படம்)">
பையின் வரலாறு (திரைப்படம்)

பையின் வரலாறு ("Life of Pi") என்பது 2012ஆம் ஆண்டில் ஐக்கிய அமெரிக்காவில் வெளியான ஒரு நாடக-வீரசாகச வகைத் திரைப்படம் ஆகும். இது 2001ஆம் ஆண்டில் யான் மார்த்தேல் ("Yann Martel") என்பவர் எழுதிய "பையின் வரலாறு" என்னும் புதினத்தின் அடிப்படையில் படைக்கப்பட்ட திரைப்படம் ஆகும். இதனை இயக்கியவர் ஆங் லீ ("Ang Lee"). புதினத்தைத் தழுவி திரை வசனம் எழுதியவர் டேவிட் மாகீ ("David Magee").

இத்திரைப்படத்தில் நடித்தவர்கள்: சுரஜ் ஷர்மா, இர்ஃபான் கான், ஜெரார்ட் தெப்பார்தியூ, தபூ, ஆதில் ஹுசேன் ஆகியோர். காட்சியமைப்புகளை உருவாக்கியோர் ரிதம் அன்ட் ஹியூஸ் ஸ்டூடியோஸ்.

இத்திரைப்படத்தின் கதையில் 16 வயது நிரம்பிய பிஷீன் மோலிட்டோர் "பை" பட்டேல் என்னும் இளைஞன் தன் குடும்பத்தோடு பயணம் செய்த கப்பல் மூழ்கியபோது, எல்லாரும் இறந்துபோக, பையும் அவனோடு ரிச்சர்ட் பார்க்கர் என்ற பெயர் கொண்ட வங்காளப் புலி ஒன்றும் ஓர் உயிர்காப்புப் படகில் தனித்து விடப்பட்ட வரலாறு கூறப்படுகிறது.

இந்தியாவின் பாண்டிச்சேரியில் இருந்து நாடு பெயர்ந்து கனடாவில் வாழ்கிறார் பை பட்டேல். அவரிடத்தில் ஒரு புதின ஆசிரியர் செல்கிறார். தமது குடும்ப நண்பர் ஒருவர் கொடுத்த தகவல் அடிப்படையில் தாம் பை பட்டேலை அணுகியதாகவும், பை பட்டேல் தமது வரலாற்றை எடுத்துக் கூறினால் அதை ஒரு சுவையான புதினமாக எடுத்து எழுதலாம் என்றும் கூறுகிறார். அப்போது பை பட்டேல் தனது கதையைப் பின்வருமாறு கூறுகிறார்:

பை பட்டேல் என்பவருக்கு அவருடைய பெற்றோர் கொடுத்த பெயர் வேடிக்கையானது. பிரான்சு நாட்டில் இருந்த ஒரு நீச்சல் குளத்தின் பெயர் "பிஷீன் மோலிட்டோர்" ("Piscine Molitor"). அப்பெயரையே பையின் பெற்றோர் அவருக்குக் கொடுத்தார்கள். உயர்நிலைப் பள்ளியில் சேர்ந்ததும், அவனுடன் படிக்கும் மாணவர்கள் அவனை "சிறுநீர் கழிக்கும் பட்டேல்" ("Pissing Patel") என்று அழைத்து கேலிசெய்ததால் அவன் தன் பெயரை "பை" பட்டேல் என்று மாற்றிக் கொள்கிறான். கணிதக் குறியீடாகிய "பை" ("pi") என்பதில் வரும் எண்ணற்ற இலக்கங்களையும் சொல்லிக்கொள்கிறான்.

பையின் பெற்றோருக்கு பாண்டிச்சேரியில் ஒரு விலங்குக் காட்சியகம் உள்ளது. விலங்குகள் பற்றி பை அதிக ஆர்வம் கொள்கிறான். அங்கிருந்த ரிச்சர்ட் பார்க்கர் என்னும் பெயர் கொண்ட வங்காளப் புலி பைக்கு மிகவும் பிடித்தமான விலங்கு. புலி என்றால் பிற விலங்குகளை அடித்துக் கொன்று அவற்றின் மாமிசத்தை உண்ணும் என்பதைத் தம் மகனுக்குக் கற்பிக்க, பையின் தந்தை வங்காளப் புலி ஒரு ஆட்டை அடித்துக் கொல்வதைத் தம் மகன் காணும்படி செய்கிறார்.

பை சிறுவனாக இருந்த போது ஒரு இந்துவாக வளர்ந்தான். அவன் உண்டது அசைவ உணவு. ஆனால் தனக்கு பன்னிரண்டு வயது ஆனபோது பை கிறித்தவ சமயத்தைப் பற்றித் தெரிந்துகொள்கிறான். பின் இசுலாம் சமயத்திலும் அவனுக்கு ஆர்வம் ஏற்படுகிறது. மூன்று சமயங்களையும் பை கடைப்பிடிக்கிறான். வளர்ந்த பிறகு பை தனது மதம் "கத்தோலிக்க-இந்து" என்று கூறுவார். அவர் யூத மதத்தைப் பின்பற்றவில்லையா என்று கேட்டதற்குத் தாம் யூத மத ஆன்மிகமாகிய கபாலா என்னும் நெறியைப் பல்கலைக்கழகத்தில் பயிற்றுவிப்பதாக அவர் பதில் கூறுவார்.

பைக்கு 16 வயது நடந்த போது அவனுடைய அப்பா தமது விலங்குக் காட்சியகத்தை மூடிவிட்டு, குடும்பத்தோடு கனடா சென்று அங்கு விலங்குகளை விற்றுவிடத் தீர்மானிக்கிறார். அப்போது தான் பைக்கு காதல் அனுபவமும் ஏற்படுகிறது.

திட்டமிட்டபடி யப்பானியக் கப்பல் ஒன்றில் பயணம் செய்வதற்காக இட ஒதுக்கீடு செய்யப்படுகிறது. அக்கப்பலின் பெயர் த்சிம்த்சிம் ("Tsimtsim"). ஆழ்கடலில் கப்பல் பெரும்புயலில் சிக்குகிறது. கப்பல் மூழ்கிக்கொண்டிருக்கவே, பை கப்பலின் மேல் தளத்தில் நின்றுகொண்டு, மூழ்குகின்ற கப்பலைப் பார்க்கிறான். புயலின் கொடூரத்தை வியப்புடன் நோக்குகிறான். தன் குடும்பத்தினர் எங்கிருக்கின்றார்கள் என்று அவன் தேடிப்பார்க்கிறான். அப்போது கப்பல் அலுவலர் ஒருவர் பையை ஒரு உயிர்காப்புப் படகினுள் தள்ளுகிறார். அலைமோதும் கடலிலிருந்து கொண்டு, தன் குடும்பமும் கப்பல் அலுவலர்களும் கப்பலோடு நீரில் மூழ்குவதைக் காண்கிறான் பை.

புயல் ஓய்ந்ததும் பை ஏறி இருந்த உயிர்காப்புப் படகில் அவனோடு, காயமுற்ற ஒரு வரிக்குதிரையும் கப்பல் மூழ்கியதில் தனது குட்டிகளை இழந்துவிட்ட ஒராங்குட்டான் ஒன்றும் உள்ளதைப் பார்க்கிறான். அப்போது படகின் அடியிலிருந்து ஒரு கழுதைப்புலி மேலே வந்து, வரிக்குதிரையைத் தாக்கிக் கொன்றுபோடுகிறது. அது ஓரங்குட்டானையும் தாக்கிக் காயப்படுத்துகிறது.

அத்தருணம் திடீரென்று படகின் அடிமட்டத்திலிருந்து வங்காளப் புலி மேலே எழுகிறது. அது கழுதைப் புலியை அடித்துக் கொன்று அதை தின்றுவிடுகிறது.

உயிர்காப்புப் படகில் அவசரத் தேவைக்கான உணவும் நீரும் இருப்பதை பை காண்கிறான். ஆனால் ரிச்சர்ட் பார்க்கர் என்னும் வங்காளப் புலி தன்னை அடித்துக் கொன்றுவிடக் கூடாது என்பதால் அவன் கவனமாக இருக்க வேண்டியதாகிறது. புலியோடு தானும் கூட இருந்தால் ஆபத்து என உணர்ந்து பை மரத்துண்டுகளைக் கொண்டு ஒரு மிதப்பத்தைக் கட்டுகிறான். அதில் போன பிறகும், புலிக்குத் தேவையான உணவைக் கொடுக்காவிட்டால் தனது உயிருக்கு ஆபத்து என்பதால், மீன் பிடிக்கத் தொடங்குகிறான். மழைநீரைச் சேகரித்து குடிநீராக வைத்துக்கொள்கிறான்.

ஒருமுறை மீன் வேட்டையாடுவதற்காக புலி கடலில் மூழ்கிவிட்டு மீண்டும் படகில் ஏற முயல்கிறது. அதைப் படகில் ஏற்ற பை ஒரு மர ஏணியைச் செய்கிறான். ஓரிரவில் ஒரு பெரும் திமிங்கிலம் கடலிலிருந்து எழுந்து படகில் இருந்த உணவையெல்லாம் கடலில் விழச்செய்துவிடுகிறது.

பசியின் கொடுமை தாங்காமல் பை பச்சை மீனை உண்கிறான். பல நாள்கள் இவ்வாறு அவதிப்பட்ட பிறகு பை இனிமேலும் தான் சிறிய மிதப்பத்தில் பயணத்தைத் தொடர முடியாது என உணர்கிறான். புலியோடு படகில் போய்ச் சேர்ந்தால் தான் பிழைக்க முடியும் என்றும், புலியிடம் பாசமாக இருந்தால் தான் அதுவும் உயிர்பிழைக்கும் என உணர்ந்து புலிக்குப் பயிற்சி அளிக்கிறான்.

பல வாரங்கள் கடலில் மிதந்த பின், பையும் புலியும் வலுக்குன்றியவர்களாய் ஒரு தீவில் கரையிறங்குகிறார்கள். அத்தீவில் வளர்ந்த செடிகள் அவர்களுக்கு உணவாகின்றன. அங்கு அடர்ந்த காடும் உள்ளது. குடிப்பதற்கு தண்ணீர் கிடைக்கிறது. பையும், புலியும் தெம்பு பெறுகின்றனர்.

தீவில் கீரிவகையைச் சார்ந்த மேர்க்கீட் என்றொரு வகை விலங்குகள் கூட்டம் கூட்டமாக உள்ளன. அந்த அதிசய விலங்குகளைக் கண்டு பை வியப்படைகின்றான். ஆனால் இரவிலோ அந்தத் தீவில் ஏதோ மர்மம் நடக்கிறது. பகலில் குடிப்பதற்கு ஏற்றதாக இருந்த நீர் இரவில் அமிலம் நிறைந்ததாக மாறிவிடுகிறது. ஒரு பூவின் உள்ளே ஒரு மனிதப் பல் இருப்பதைக் கண்ட பை திடுக்கிடுகின்றான்.

தீவில் உள்ள செடிகள் மாமிசம் தின்னும் வகையைச் சார்ந்தவை என்று உணர்ந்ததும் பையும் புலியும் விரைந்து தீவை விட்டு ஓடுகின்றனர்.

பல நாட்கள் பயணத்திற்குப் பின் பையும் புலியும் பயணம் செய்த உயிர்காப்புப் படகு மெக்சிக்கோ நாட்டுக் கடற்கரையில் தரையிறங்குகிறது. புலி பையை விட்டு அகன்று சென்று ஒரு காட்டுப்பகுதியை அடைகிறது. புலி திரும்பி தன்னை ஒருமுறை பார்க்கும் என்று எதிர்பார்த்த பைக்கு ஏமாற்றம்தான். ஆனால் புலியோ காட்டை ஒருமுறை பார்த்துவிட்டு அப்படியே மரங்களுக்கிடையே சென்றுவிடுகிறது.
புலியைத் தொடர்ந்து செல்ல பைக்கு விருப்பம்தான். ஆனால் பலவீனத்தின் காரணமாக அவன் அப்படியே மணலில் விழுந்து கிடக்கின்றான்.

அப்போது அங்கே வந்தவர்கள் பையைக் கண்டு, அவனை ஒரு மருத்துவமனைக்குக் கொண்டுசெல்கிறார்கள்.

மருத்துவமனையில் பையை சந்தித்து, விவரங்களை அறிய யப்பான் கப்பலின் காப்பீட்டாளர்கள் வருகின்றனர். அவர்கள் பையை அணுகி, கடற்பயணத்தின் போது உண்மையாகவே என்ன நடந்தது என்று கேட்டு ஒரு அறிக்கை தயாரிக்க வேண்டும் என்று கூறுகிறார்கள்.

ஆனால் பை சொன்ன கதையை அவர்கள் நம்ப மறுக்கிறார்கள். உண்மையைச் சொல்லும்படி அவர்கள் கேட்கவே, பை முதலில் கூறிய கதையை மாற்றி, வேறுவிதமாகச் சொல்கிறார்.

அதாவது, உயிர்காப்புப் படகில் இருந்தது பையின் அம்மாவும், கால்முறிந்த ஒரு கடற்பயணியும், கப்பலில் இருந்த சமையற்காரரும்தான். இக்கதையின்படி, சமையற்காரர் கடற்பயணியைக் கொன்றுவிட்டு அவருடைய இறைச்சியை தானும் உண்டு, மீன்பிடிக்க இரையாகவும் கொள்கிறார். பிறகு நடந்த ஒரு மோதலில், பையின் அம்மாதான் பையை ஒரு உயிர்காப்புப் படகின் உள் தள்ளுகிறார். அப்போது சமையற்காரர் பையின் அம்மாவைக் கத்தியால் குத்திக் கொல்லவே அவரும் கடலில் விழுந்து சுறாக்களுக்கு இரையாகிறார். உடனே பை திரும்பிச் சென்று, சமையற்காரரின் கையிலிருந்து கத்தியைப் பிடுங்கி, அதைகொண்டு சமையற்காரரைக் குத்திக் கொன்று போடுகின்றான்.

பை பட்டேலை கனடா நாட்டில் சென்று சந்தித்து, அவருடைய வரலாற்றை எழுதப் போன புதின எழுத்தாளர் பை சொன்ன இரு கதைகளுக்கும் இடையே ஒப்புமை இருப்பதைக் கவனிக்கின்றார். முதல் கதையில் வருகின்ற ஒராங்குட்டான் பையின் அம்மா; காயமுற்ற வரிக்குதிரை கால்முறிந்த கடற்பயணி; கழுதைப்புலி சமையற்காரர்; ரிச்சர்ட் பார்க்கர் என்ற வங்காளப் புலி பையே தான்.

தான் கூறிய இரு கதைகளில் எது பிடித்திருக்கிறது என்று பை புதின எழுத்தாளரைக் கேட்கிறார். அவர், புலி வருகின்ற கதையே தமக்குப் பிடித்திருக்கிறது என்கிறார். உடனே பை, "கடவுளுக்கு பிடித்தமானதும் அதுவே" என்று பதில் கூறுகின்றார்.

கப்பலின் காப்பீட்டு அலுவலர்கள் தயாரித்த அறிக்கையை புதின ஆசிரியர் நோக்கும்போது அந்த அறிக்கையின் அடிப்பக்கத்தில் ஒரு குறிப்பு இருப்பதைக் கவனிக்கின்றார். அதில், பை அதிசயமான விதத்தில் கடலில் 277 நாட்களைக் கழித்ததும், ஒரு புலியோடு பயணம் செய்த அதிசயமும் குறிப்பிடப்பட்டிருந்தன. அக்கதை தான் நம்பத்தக்கதா?








</doc>
<doc id="164873" url="https://ta.wikipedia.org/wiki?curid=164873" title="சப்தகாதை வியாக்கியானம்">
சப்தகாதை வியாக்கியானம்

சப்தகாதை வியாக்கியானம் என்பது சப்தகாதை என்னும் நூலுக்கு எழுதப்பட்ட விரிவுரை. எழுதியவர் 16ஆம் நூற்றாண்டில் வாழ்ந்த பிள்ளை லோகஞ்சீயர். 

இந்த நூலில் கூறப்பட்ட செய்திகள்


</doc>
<doc id="164874" url="https://ta.wikipedia.org/wiki?curid=164874" title="தனியன் (வைணவம்)">
தனியன் (வைணவம்)

தனியன் என்பது வைணவ நூல்களில் காணப்படும் குறியீடு. ஆழ்வார் அல்லது வைணவப் பெரியார் ஒருவரின் பாடல்களைக் கூறும் முன்னர் அவரைப் போற்றித் துதிக்கும் பாடல். தனிமனிதனைப் போற்றும் பாடல் ஆனதால் இப்பாடல் தனியன் எனப்பட்டது என்பது ஒரு பொருள். தனித்து நிற்கும் ஓரிரு பாடலாக இருப்பதால் தனியன் எனப்பட்டது என்பது மற்றொரு பொருள். தமிழில் வரும் தனியன்கள் வெண்பா அல்லது கட்டளைக் கலித்துறை யாப்பில் அமைவது வழக்கம்.

நாலாயிர திவ்வியப் பிரபந்தம் நூலில் பெரியாழ்வாரைப் போற்றும் தனியன்களாக மூன்று பாடல்கள் உள்ளன. அவற்றில் முதல் தனியன் வடமொழியில் நாதமுனிகள் செய்தது. அடுத்த இரண்டு தனியன்கள் பாண்டியபட்டர் என்பரால் பாடப்பட்டவை.
அதே போல ஆண்டாள் திருப்பாவை தொடங்குவதற்கு முன்னர் பட்டர் அருளிய வடமொழித் தனியன் ஒன்றும், உய்யக்கொண்டார் அருளிய தனியன்கள் இரண்டும் உள்ளன. 
இப்படிப் பிற ஆழ்வார்களின் பாடல்களுக்கும் தனியன் பாடல்கள் உண்டு.

தனியன் பாடல்கள் 10 ஆம் நூற்றாண்டில் பாடி இணைக்கப்பட்டவை.


</doc>
<doc id="164875" url="https://ta.wikipedia.org/wiki?curid=164875" title="சார்னியா">
சார்னியா

சார்னியா ("Sarnia") என்பது கனடா நாட்டில் ஒண்டாரியோ மாநிலத்தில் ஹியுரான் ஏரிக்கரையில் உள்ள ஒரு நகரம் ஆகும். இந்நகரம் ஹியுரான் ஏரிக்கரையில் உள்ள ஊர்களிலேயே பெரிய ஊராகும். ஹியுரான் ஏரி இந்நகருக்கு வடக்கே அமைந்துள்ளது. மேற்கே அமெரிக்க ஐக்கிய நாட்டில் உள்ள போர்ட் ஹியுரான் என்ற நகரம் உள்ளது. சார்னியா மற்றும் போர்ட் ஹியுரான் நகரங்களுக்கிடையே செயின்ட் கலெயிர் என்கின்ற ஆறு ஹியுரான் ஏரியிலிருந்து பாய்ந்தோடுகிறது. 


</doc>
<doc id="164881" url="https://ta.wikipedia.org/wiki?curid=164881" title="கூந்தற்பனை">
கூந்தற்பனை

கூந்தற்பனை (இலங்கை வழக்கு: கித்தூள்) ("Caryota urens") என்பது இலங்கை, இந்தியா, சிங்கப்பூர், மியான்மர் ஆகிய நாடுகளில் மழைக் காட்டு நிலங்களில் வளரும் பனைக் குடும்ப பூக்கும் தாவர இனமாகும்.

கூந்தற்பனை 12 மீட்டர் (39 அடி) உயரமும் 30 செமீ (0.98 அடி) அகலமுமான அடிமரத்தையும் கொண்டது.

யா என்னும் மரத்தைத் தொல்காப்பியம் ஆ-ஈற்றில் முடியும் சொல் என்று குறிப்பிடுகிறது.

இந்த தரத்தின் பெயரைச் சங்கப்பாடல் ‘யாம்’ என்று குறிப்பிடுகிறது. 




</doc>
<doc id="164893" url="https://ta.wikipedia.org/wiki?curid=164893" title="சேண்டி ஹூக் தொடக்கப் பள்ளி துப்பாக்கிச் சூடு">
சேண்டி ஹூக் தொடக்கப் பள்ளி துப்பாக்கிச் சூடு

சேண்டி ஹூக் தொடக்கப் பள்ளி துப்பாக்கிச் சூடு ("Sandy Hook Elementary School Shooting") என்பது 2012, திசம்பர் 14ஆம் நாள் ஐக்கிய அமெரிக்க நாட்டின் கனெடிகட் மாநிலத்தின் நியூட்டன் நகரில் அமைந்துள்ள சேண்டி ஹூக் தொடக்கப் பள்ளியில் 20 பள்ளிச் சிறார்களும் 6 பள்ளி அலுவலர்களும் உட்பட 27 பேர் சுட்டுக்கொல்லப் பட்ட நிகழ்ச்சியைக் குறிக்கிறது.

ஐக்கிய அமெரிக்க நாடுகளின் வரலாற்றில் மிக அதிக எண்ணிக்கையில் பள்ளி மாணவரும் அலுவலர்களும் சுட்டுக்கொல்லப்பட்ட நிகழ்ச்சியில் இரண்டாவது இதுவே. இதற்கு முன் 2007ஆம் ஆண்டில் விர்ஜீனியா மாநிலத்தில் விர்ஜீனியா டெக் கல்வி நிறுவனத்தில் சூடு நிகழ்ந்தது.

சூடு நடத்தியவர் 20 வயது நிரம்பிய ஆதாம் லான்சா என்று அடையாளம் காணப்பட்டுள்ளது. ஆதாம் முதலில் தன் தாயாகிய நேன்சி லான்சா என்பவரை வீட்டில் சுட்டுக் கொன்றார். அதன் பின் அவர் சேண்டி ஹூக் பள்ளிக்கூடத்திற்கு வாகனத்தை ஓட்டிச் சென்று, அங்கே பள்ளி அலுவலர்களையும் பள்ளிச் சிறார்களையும் சுட்டுக் கொன்றுவிட்டு, தற்கொலை செய்துகொண்டார்.

கொலையாளி உட்பட மொத்தம் இறந்தவர்கள் எண்ணிக்கை 28. 

Live coverage:


</doc>
<doc id="164908" url="https://ta.wikipedia.org/wiki?curid=164908" title="வடலிவிளை ஜம்புலிங்கம்">
வடலிவிளை ஜம்புலிங்கம்

வடலிவிளை ஜம்புலிங்கம்
ஜம்புலிங்கம்:

பண்ணையாரைப் பகைத்ததன் விளைவாகப் பொய்க்குற்றம் சாட்டப்பட்டுத் தண்டனை பெற்று ஜெயிலிலிருந்து தப்பியோடித் தலைமறைவு வாழ்க்கையில் ஈடுபட்டுக் கொள்ளைக்காரனாக மாறியவன் ஜம்புலிங்கம். வீரச்செம்புலி ஜம்புலிங்கம் என்று அழைக்கப்படும் இவன் நெல்லை மாவட்டத்தில் வள்ளியூருக்குத் தெற்கே உள்ள வடலிவிளை என்னும் கிராமத்தில் பிறந்தவன். ஜம்புலிங்கத்தின் கொள்ளைச் செயல்களைப் புகழ்ந்து பாடுவதாக ஐம்பத்தைந்து பாடல்கள் கி.வா.ஜ தொகுத்த மலையருவியில் இடம்பெற்றுள்ளன. 1929இல் ஜம்புலிங்க நாடார் ”துர்விளையாடற் சிந்து” என்ற பெயரில் பெரிய எழுத்துப் புத்தகம் ஒன்றும் வெளியிடப்பட்டுள்ளது. இவை இரண்டிலும் ஜம்புலிங்கத்தின் வரலாறு முழுமையாகச் சொல்லப்படவில்லை. அவன் வாழ்க்கைச் சம்பவங்கள் ஒரு சில மட்டுமே பாடலாய் எடுத்துக் கூறப்பட்டுள்ளன.

வடலிவிளையைச் சேர்ந்த பண்ணையார் ஏழைப் பெண்ணொருத்தியை மானபங்கம் செய்ய முயன்றபோது ஜம்புலிங்கம் தடுத்துப் பண்ணையாரின் செயலைக் கண்டித்தான். இதனால் கோபம் அடைந்த பண்ணையார் தனது செல்வாக்கைப் பயன்படுத்தி, ஜம்புலிங்கம் தன் வீட்டில் பணம், நகைகளைக் கொள்ளையடித்துச் சென்றுவிட்டதாகப் பொய்க்குற்றம் சாட்டிப் போலீசாரைக் கொண்டு அவனைக் கைது செய்து சிறையில் அடைத்தார். செய்யாத குற்றத்திற்காகத் தண்டனை பெற்ற அவன் சிறையிலிருந்து தப்பி வந்து பண்ணையாரைப் பலி வாங்கினான். பின்பு தலைமறைவாகிக் கொள்ளைக்காரனாக மாறினான். இதையே வேறு ஒரு இடத்தில் நடந்த கொள்ளைச் செயலில் ஜம்புலிங்கத்திற்கும் தொடர்பு உண்டு என்று துரைராஜ் என்பவனால் பொய்க்குற்றம் சாட்டப்பட்டு ஜம்புலிங்கம் சிறை சென்றதாகக் கூறுகிறார் ஆ. சிவசுப்பிரமணியன். மேற்கூறிய இரண்டு நிகழ்ச்சிகள் வேறுவேறாக அமைந்திருந்தாலும் ஜம்புலிங்கம் கொள்ளையனானதற்குப் பொய்க்குற்றம் சாட்டப்பட்டு, சிறை சென்றதே அடிப்படை என்பது தெளிவாகின்றது.

ஜம்புலிங்கம், வசதி படைத்தவர்களைக் கொள்ளையடித்துக் கிடைத்த பொருள்களை ஏழை, எளிய மக்களுக்குக் கொடுத்து உதவி செய்து கொள்ளையனாகத் திரிந்தான். ஜம்புலிங்கம் தனியாக அல்லாமல் தன்னுடன் சில கூட்டாளிகளைச் சேர்த்துக் கொண்டு கூட்டமாகக் கொள்ளைத் தொழிலில் ஈடுபட்டதாகக் கூறப்படுகிறது. போலீசாருக்குச் சிம்ம சொப்பனமாய் விளங்கிய அவன் போலீசாரையே துரத்தியடித்திருக்கின்றான். இறுதியில் போலீசாரின் அச்சுறுத்தலால் தன் ஆசைநாயகியால் காட்டிக் கொடுக்கப்பட்டுத் தப்பியோடும் வேளையில் சுட்டுக் கொள்ளப்படுகின்றான். அரசாங்கத்தால் கொள்ளைக் குற்றம் சாட்டப்பட்ட அவன் மக்களால் பாதுகாக்கப்பட்டான், பாடப்பட்டான்.

நாடார் ஜம்புலிங்கம் வாரார் வாரார் 
ஜம்புலிங்கம் என்ற வீரன் 
முறுக்கிவிட்ட மீசையோடே
முன்னம்பல் வரிசையோடே
மினுக்கி வைத்த கத்தியோடே
மின்னுங் கையில் வெடிகளோடே
வாரார் சொக்கத் தங்கம் நம்ம
நாடார் ஜம்புலிங்கம் வாரார் வாரார்

மேற்கோள்

http://thoguppukal.wordpress.com/2011/03/13/%E0%AE%A4%E0%AE%AE%E0%AE%BF%E0%AE%B4%E0%AE%BF%E0%AE%B2%E0%AF%8D-%E0%AE%95%E0%AF%8A%E0%AE%B3%E0%AF%8D%E0%AE%B3%E0%AF%88%E0%AE%AF%E0%AE%B0%E0%AF%8D-%E0%AE%95%E0%AE%A4%E0%AF%88%E0%AE%AA%E0%AF%8D%E0%AE%AA/

</doc>
<doc id="164910" url="https://ta.wikipedia.org/wiki?curid=164910" title="அணுப்பொதிவுக் கூறு">
அணுப்பொதிவுக் கூறு

படிகவுருவியலில், அணுப்பொதிவுக் கூறு (அல்லது அணு கட்டு பின்னம்) என்பது ஒரு படிக அமைப்பில் அணுக்களால் நிரப்படும் கொள்ளளவின் விகிதம் ஆகும். இது பரிமாணமற்றது, எப்பொழுதும் ஒன்றுக்குக் குறைந்தே இருப்பது. நடைமுறை தேவைகளுக்காய் அணுக்கள் திடமான கோளங்கள் என்ற அனுமானத்தின் அடிப்படையிலேயே படிக அமைப்புகளின் அணுப் பொதிவுக் கூறுகள் கணக்கிடப்படுகின்றன. படிக அமைப்பில் மிக அருகில் இருக்கும் இரண்டு அணுக்களின் மையங்களுக்கு இடையிலான நீளத்தின் பாதி, அணுக்களின் ஆரமாய் கொள்ளப்படும். ஒருதனிம படிகங்களின் (அதாவது ஒரே ஒரு வகை அணுக்களை மட்டுமே கொண்ட படிக அமைப்புகளின்) அணுப் பொதிவுக் கூறு (atomic packing factor, APF) பின்வரும் கணிதமுறையில் குறிக்கப்படும்,

இதில் "N" என்பது அலகறையில் உள்ள அணுக்களின் எண்ணிக்கை, "V" என்பது ஓர் அணுவின் கொள்ளளவு மற்றும் "V" என்பது அலகறையின் கொள்ளளவு. ஒரு தனிம வடிவங்களில் மிக அடர்த்தியான அணு அமைப்பின் அணுப் பொதிவுக் கூறு 0.74 என்பதைக் கணிதவழிகளால் நிறுவலாம். நிகழ்வில், குறிப்பிட்ட மூலக்கூறு இடைவிசைகளின் காரணமாய் இதைவிட கூடுதலான பின்னங்கள் இருக்கும். பல தனிம படிக அமைப்புகளில் அணுப் பொதிவுக் கூறு 0.74-க்கு அதிகமாகவும் இருக்க இயலும்.

பொருள்மைய கனசதுர படிக அமைப்பின் மூல அலகறை தன் எட்டு மூலைகளில் எட்டு அணுக்களின் ஒரு கூறினையும், மையத்தில் ஒரு முழு அணுவினையும் கொண்டிருக்கும். மூலையில் உள்ள அணுக்கள் அடுத்தடுத்து இருக்கும் அலகறைகளால் சமமாய் பகிர்ந்துகொள்ளப்படும். இதனால் பொருள்மைய கனசதுர அலகறை மொத்தத்தில் இரண்டு அணுக்களைக் கொண்டிருக்கும்.

ஒவ்வொரு மூலை அணுவும் மைய அணுவைத் தொட்டவண்ணம் இருக்கும். கனசதுரத்தின் ஒரு மூலையிலிருந்து மையம் வழியாக எதிர் மூலைக்கு வரையப்படும் ஒரு நேர்கோடு 4r நீளம் இருக்கும், r எனபது ஓர் அணுவின் ஆரம். கனசதுரத்தின் மூலைவிட்டத்தின் நீளம் a√3 என்று வடிவியல் வழி அறிகிறோம் (a என்பது அலகறையின் பக்க நீளம்). எனவே, பொருள்மைய கனசதுர அமைப்பின் பக்க நீளத்தை அணுவின் ஆரத்தோடு பின்வருமாறு தொடர்புபடுத்தலாம்

இத்தொடர்பையும், ஒரு கோளத்தின் கொள்ளவிற்கான வாய்ப்பாட்டையும் கொண்டு அணுப் பொதிவுக் கூற்றினைப் பின்வருமாறு கணக்கிடலாம்:

அறுகோண நெருக்கப்பொதிவு அமைப்பிற்கான வருவித்தலும் மேலே காட்டப்பெற்றதைப் போன்றதே. இதில் அலகறை ஆறு அணுக்கள் கொண்ட ஒரு அறுகோண பட்டகம் (Hexagonal Prism) ஆகும். a என்பதை அதன் அடிப்புறத்தின் பக்க நீளமாகவும் c என்பதை அதன் உயரமாகவும் கொள்வோம். பின்:

பிறகு பின்வருமாறு அணுப் பொதிவுக் கூற்றினைக் கணக்கிடலாம்:

ஒத்த முறைகள் மூலம், அனைத்து படிக அமைப்புகளின் நல்லியல் (ideal) அணுப்பொதிவுக் கூறுகளையும் கண்டறியலாம். அதிகமாய் காணப்படும் அமைப்புகளின் அணுப்பொதிவுக் கூறுகள் இங்கே குறிப்புதவிக்காய் தரப்பட்டுள்ளன (அண்மைய நூற்றின்கூறிற்கு முழுமையாக்கப்பட்டு).





</doc>
<doc id="164911" url="https://ta.wikipedia.org/wiki?curid=164911" title="சில்லுமூக்கு">
சில்லுமூக்கு

மூக்கிலிருந்து இரத்தம் வடிதலை (Nosebleed/Epistaxis) சில்லுமூக்கு என்றும் அழைப்பதுண்டு. சில்லுமூக்கு என்பது சிலருக்கு மூக்கில் அடி அல்லது காயம் எதுவும் ஏற்படாமல் மூக்கிலிருந்து இரத்தம் வடிவதை அல்லது கசிவதை குறிப்பதாகும். இது பொதுவாக கடுமையானதோ அல்லது வாழ்க்கைக்கு அச்சுறுத்தலை ஏற்படுத்தக்கூடியதோ அல்ல. அதிகமாக மூக்கின் முன்பகுதியிலேயே இரத்தம் கசிதல் அல்லது வடிதல் இடம்பெறுகிறது, இதை "முன்புற மூக்கு இரத்தக் கசிவு" (anterior nosebleeds) என அழைப்பர். சிலவேளைகளில் இரத்தக்கசிவு மூக்கின் பின்புறத்தில் ஏற்படும். இதை "பின்புற மூக்கு இரத்தக் கசிவு" (posterior nosebleeds) என அழைப்பர். இவை மிகவும் கடுமையான வலியை ஏற்படுத்தக்கூடியவை. இவை ஏற்பட்டால் சில வேளைகளில் வைத்தியசாலைக்கு செல்லவேண்டிய நிலையும் ஏற்படும். பனிக் காலங்களிலேயே சில்லுமூக்கு அதிகம் இடம்பெறுகின்றது. வெப்பநிலையில் அல்லது ஈரப்பதனில் பாரிய மாற்றங்கள் ஏற்படுவது, இரத்தம் கசிதலுக்கு வழிவகுக்குகின்றது.

மூக்கிலிருந்து இரத்தம் வடிவதற்கானக் காரணங்களை இடஞ்சார்ந்தவை (திசு அல்லது உறுப்புச் சார்ந்தவை), உள்பரவிய நிலை என இரண்டு வகைகளாகப் பிரிக்கலாம், என்றாலும் வெளிப்படையானக் காரணங்களற்றும் சில்லிமூக்கு ஏற்படலாம்.





மூக்கின் சீதச்சவ்வில் பெருமளவு ஊடுருவியிருக்கும் குருதி குழல்கள் சிதைவடைவதால் மூக்கிலிருந்து இரத்தம் வெளிப்படுகிறது. இத்தகுச் சிதைவுகள் தானாகவோ அல்லது காயத்தினால் தூண்டப்பட்டதாகவோ இருக்கலாம். அறுபது சதவிகித மக்களுக்கு மூக்கிலிருந்து இரத்தம் வடிதல் நிகழ்கிறது. பத்து வயதிற்குட்பட்டவர்கள், ஐம்பது வயதிற்கு மேற்பட்டவர்களில் இதன் தாக்கம் உச்சநிலையில் உள்ளது. பெண்களைக் காட்டிலும் ஆண்களில் சில்லுமூக்கு நிகழ்வது அதிகமாகக் காணப்படுவதாகத் தெரிகிறது. உயர் இரத்த அழுத்தம் தானாக ஏற்படும் மூக்கிலிருந்து இரத்தம் வெளிப்படும் கால அளவை அதிகரிக்கிறது. குருதித் திரளெதிரி (Anticoagulant) மருந்துகள் மற்றும் குருதி உறைதல் பிறழ்வுகள் மூக்கிலிருந்து இரத்தம் வடிவதையும், அதன் கால அளவு நீட்டிப்பையும் ஊக்குவிக்கின்றன. மூக்கின் சீதச்சவ்வு உலர்வடைவதாலும், மெலிவவடைவதாலும் மற்றும் இரத்த அழுத்தம் அதிகமாக இருப்பதாலும் தானாக நிகழும் சில்லுமூக்கு முதியவர்களில் அதிகம் காணப்படுகிறது. குருதிக்குழல்கள் சுருங்கி, குருதி வருவதைக் கட்டுப்படுத்தும் தன்மை குறைவதால், முதியவர்கள் தங்கள் மூக்குகளிலிருந்து இரத்தம் வரும் நிகழ்வின் கால நீட்டிப்பிற்கு அதிகமாக ஆட்படுகிறார்கள்.

மூக்கு இடைத்தசையிலிருந்து மூக்கின் முன்பக்கம் இரத்தம் வடிவது (முன்புறமூக்கு இரத்தக் கசிவு) பெரும்பாலும் நிகழ்கிறது. இப்பகுதியில் பெருமளவுக் குருதிக்குழல்கள் உள்ளன. இங்கு நான்கு தமனிகள் ஒன்றோடொன்று பின்னிக் கொண்டு ஒரு இரத்தநாள வலைப்பின்னலை (Kiesselbach's plexus) உருவாக்குகின்றன. மூக்கின் பின்புறத்தில் ஏற்படும் இரத்தக்கசிவு பின்புறமூக்கு இரத்தக் கசிவு என்றழைக்கப்படுகிறது. இது, மூக்கின் கீழ்த் துவாரத்தின் பின்பகுதியிலமைந்த சிரைகளாலான வலைப்பின்னல்களிலிருந்து (Woodruff's plexus) இரத்தம் வடிவதால் உண்டாகிறது. இத்தகு பின்புறமூக்கு இரத்தக் கசிவுகள் பெரும்பாலும் அதிக காலம் நிகழ்வதால் கட்டுப்படுத்துவது கடினமான ஒன்றாகும். இரண்டு நாசித் துவாரங்களின் வழியாக இரத்தம் வடிவதுடனும், வாய்க்குள் அதிக இரத்தப் பெருக்குச் செல்வதுடனும் பின்புறமூக்கு இரத்தக் கசிவுத் தொடர்புடையதாக உள்ளது.



</doc>
<doc id="164914" url="https://ta.wikipedia.org/wiki?curid=164914" title="ராகவன் அருணாச்சலம்">
ராகவன் அருணாச்சலம்

ராகவன் அருணாச்சலம், பத்மபூஷண், பத்மவிபூஷண் ஆகிய விருதுகளைப் பெற்ற இந்திய அறிவியலாளர் ஆவார். இவர் பாபா அணு ஆராய்ச்சிக் கழகத்திலும், தேசிய வானூர்தி ஆய்வகத்திலும், இராணுவ ஆராய்ச்சி நிறுவனத்திலும் பணிபுரிந்தார். இந்திய அரசின் இராணுவ ஆராய்ச்சித் துறையில் ஆலோசகராகப் பணியாற்றியவர்.


</doc>
<doc id="164915" url="https://ta.wikipedia.org/wiki?curid=164915" title="இலங்கை மலாய்">
இலங்கை மலாய்

இலங்கை கிரியோலே மலாய், இலங்கையில் பேசப்படும் மலாய் மொழியின் கொச்சை வழக்கு ஆகும். இலங்கையில் வாழும் ஐந்து வகையான மலாயர் இம்மொழியைப் பேசுகின்றனர். இவர்கள் வாழும் இடத்திற்கேற்ப, தமிழ், சிங்களச் சொற்கள், இலக்கண விதிகளின் தாக்கம் இவர்களது மொழியில் இருப்பதைக் காணலாம். இலங்கை மலாய் என்பது பத்தாவி, சாவகம், மலாயு போன்ற மொழிகளின் கலப்பு ஆகும். தற்போது இவர்கள் இலங்கை மக்கள் தொகையில் 0.3 விழுக்காட்டினராக, எண்ணிக்கையளவில் 46,000 உள்ளனர். இம்மொழி பெரும்பாலும் பேச்சு வழக்கிலேயே வாழ்கிறது. எப்பொழுதாவது இதை தமிழ், சிங்கள எழுத்துக்களில் எழுதியுள்ளனர். 19 ஆம் நூற்றாண்டின் ஜாவி எழுத்துமுறையை ஒத்த குண்டால் எழுத்துமுறை உருவாக்கப்பட்டு பயன்படுத்தப்பட்டது. தற்கால இளைஞர்கள் சிங்களத்தையும் தமிழையும், ஆங்கிலத்தையும் கற்பதால்/பேசுவதால், இம்மொழி வீழ்ச்சியடைந்து வருகிறது.


</doc>
<doc id="164916" url="https://ta.wikipedia.org/wiki?curid=164916" title="பலதொகுதி கட்டமைப்பு">
பலதொகுதி கட்டமைப்பு

பலதொகுதி கட்டமைப்பு (Multiseat configuration) என்பது ஒரே நேரத்தில் ஒரு கணினியைப் பல பயனர்கள் பயன்படுத்துவதை குறிக்கும். இதற்க்கு ஒரு தனி மேசைக் கணினி, மற்றும் ஒவ்வொரு பயனருக்கும் தனித்தனியான கணினித் திரை, விசைப்பலகை, சுட்டி, காதொலிப்பான் முதலியன ஒருங்கிணைக்கப்பட வேண்டும்.


</doc>
<doc id="164917" url="https://ta.wikipedia.org/wiki?curid=164917" title="ஒலிவியா தனபாலசிங்கம்">
ஒலிவியா தனபாலசிங்கம்

ஒலிவியா (OliviaT) ஓர் நடனக் கலைஞரும், இசைக் கலைஞரும் பாடகரும் ஆவார். இளவயதில் இலங்கையில் இருந்து ஜெர்மனிக்கு சென்றாலும் தன் பண்பாட்டை மறவாது கடைபிடித்தனர் ஒலிவியா குடும்பத்தினர். வீட்டில் தமிழ் பேசியும், தமிழ்ப் பண்பாட்டைப் பேணியும் வளர்ந்தார். ஐந்து வயதில் பரதநாட்டியம் கற்றார். பின்னர் இலண்டன் சென்று நடன ஆசிரியர்களின் வழிகாட்டுதலைப் பெற்றார். லண்டனின் கீழ்த்திசை கலை அகாதெமியில் தன் அரங்கேற்றத்தை நிகழ்த்தி, நாட்டிய கலாஜோதி என்னும் பட்டம் பெற்றார். ஜெர்மனி கலை பண்பாட்டுக் கழகத்தால் ஆடற்கலை அரசி என்னும் சிறப்புப் பட்டம் பெற்றார். ஜெர்மனியின் கானம்பாடி என்னும் நிகழ்ச்சியில் பாடி ஜெர்மன் இன்னிசைக் குரல் என்னும் பட்டம் பெற்றார். இவர் நடனத்துடன் பாடல்களையும் வெளியிட்டுள்ளார். சிங்கப்பூர், மலேசியத் தமிழ் ஊடகங்கள் இவரைப் பற்றிய செய்திகளை வெளியிட்டுள்ளன.
Ananthi Magazine.




</doc>
<doc id="164918" url="https://ta.wikipedia.org/wiki?curid=164918" title="பியரி மொழி">
பியரி மொழி

பியரி மொழி (பியரி பாஷை), கருநாடகத்தில் தக்சின கன்னட மாவட்டத்திலும், கேரளத்தின் காசரகோடு மாவட்டத்திலும் வாழும் இசுலாமியர்களால் பேசப்படும் மொழி. இம்மொழி மலையாள சொற்றொடர் அமைப்பிலும், துளு ஒலிப்பியலுக்கு ஏற்றபடியும் அமைந்துள்ளதால், இவ்விரு மொழிகளுக்கும் நெருக்கமானது. நெருங்கிய மொழி என்பதால் மலையாளம், தமிழ் பேசுபவர்கள் இம்மொழியை 75 விழுக்காடு புரிந்துகொள்வர்.

இம்மொழி கன்னட எழுத்துகளைப் பயன்படுத்துகிறது. 
எடுத்துக்காட்டுச் சொற்கள்

மலையாளத்தில் (தமிழிலும்) ‘வ’ என்னும் எழுத்தில் தொடங்கும் சொற்கள், பியரி மொழியில் ‘ப’ எனத் தொடங்குகின்றன. துளுவும் இதே அமைப்பைக் கொண்டிருக்கிறது.
மலையாளத்தில் இறுதியில் ’ஆ’ என்று முடியும் சொற்கள் பியரி மொழியில் ‘ஏ’ என்று முடியும்.

மலையாளச் சொல்லின் முடிவில் வரும் ‘ன்’, ‘ம்’ ஆகியன பியரியில் இல்லை.

சொற்தொடர்புகள்:
பெரும்பாலான சொற்கள் மலையாளம், துளு ஆகியவற்றை ஒத்திருக்கும். இம்மொழி அரபு சொற்களையும் உள்வாங்கியிருக்கிறது.

பியரி மொழியில் இலக்கியங்கள் எழுதப்பட்டுள்ளன. ஆங்கிலம்- கன்னடம்- பியரி அகராதி ஒன்றும் உள்ளது. ஏறத்தாழ 100 நூல்களும், 400 ஒலிக்கோப்புகளும், 2 காணொளிகளும் இம்மொழியில் வெளிவந்துள்ளன. இம்மொழியில் பியாரி என்னும் திரைப்படம் வெளியாகியுள்ளது. திருமண, திருவிழா நிகழ்ச்சிகளில் பாடப்படும் நாட்டார் பாடல்கள் புழக்கத்தில் இருந்து மறைந்து வருகின்றன.

இதுவரை நான்கு பியரி இலக்கியக் கூட்டங்கள் நடைபெற்றுள்ளன. பியரி கலை அகாதெமி அமைத்தல், பியரி மொழிக்கு நேரும் அவலங்கள் ஆகியவற்றைப் போக்க இக்குழு தீர்மானங்கள் நிறைவேற்றும்.


</doc>
<doc id="164920" url="https://ta.wikipedia.org/wiki?curid=164920" title="நானு பிள்ளை">
நானு பிள்ளை

பன்னிசேரி நானு பிள்ளை, கவிஞர், கல்வியாளர், கலைஞர் ஆவார். கேரளத்தைச் சேர்ந்த இவர், கதகளி நடனத்தைத் தெளிவுறக் கற்றவர். இவர் கொல்லம் மாவட்டத்தைச் சேர்ந்த கருநாகப்பள்ளி வட்டத்தில் மருதூர்குளங்கராவில் பிறந்தவர். இவரது பெற்றோர் வயலில் பப்பு குரூப், பிலானுளில் கல்யாணி அம்மா ஆவர். இவரது இளவயதிலேயே தாய், தந்தையரை இழந்து அண்ணன், மாமாவின் வளர்ப்பில் வாழ்ந்தார். பள்ளிப் படிப்பின்போது அண்ணனும் இறக்கவே, தனக்குத் தானே பா, இலக்கணம், நாடகம் ஆகியவற்றைக் கற்பித்துக் கொண்டார். கரிங்காட்டில் நானு ஆசான் என்பவர் சமற்கிருதம் கற்றுத் தந்தார். மலையாளம், தமிழ், ஆங்கிலம், இந்தி, தெலுங்கு, கன்னடம், பெங்காலி, அரபி ஆகிய மொழிகளைக் கற்றுத் தேர்ந்தார். சிலப்பதிகாரத்தில் குறிப்பிட்டுள்ள பத்ரகாளி கோவில் பாடல்களை அடியொற்றி பத்ரகாளி விஜயம் என்னும் காப்பியம் இயற்றினார். இவரது வாழ்க்கை வரலாறு கைராலி தொலைக்காட்சியில் ஒலிபரப்பப்பட்டது.


</doc>
<doc id="164921" url="https://ta.wikipedia.org/wiki?curid=164921" title="திரட்டுப்பால்">
திரட்டுப்பால்

திரட்டுப்பால் (திரட்டுப் பாயசம்) தமிழர் திருவிழாக்களில் செய்யப்படும் இனிப்பு உணவு ஆகும். வெல்லம், அரிசி மாவு ஆகியவற்றை கொதிநீரில் வேக வைத்து தேவைக்கேற்ப தேங்காய்த் துருவல், ஏலக்காய் கலந்து உண்பர். இது மஞ்சள் நிற பாயசம் போல் தோற்றமளிக்கும்.


</doc>
<doc id="164922" url="https://ta.wikipedia.org/wiki?curid=164922" title="அடையார் கே. லட்சுமணன்">
அடையார் கே. லட்சுமணன்

அடையார் கே. லட்சுமணன் (டிசம்பர் 16, 1933 - ஆகத்து 19, 2014) ஓர் இந்திய பரதநாட்டியக் கலைஞரும், நடன ஆசிரியரும் ஆவார். இவர் பத்மஸ்ரீ விருது, சங்கீத நாடக அகாதமி விருதுகளைப் பெற்றுள்ளார்.

லட்சுமணனின் சொந்த ஊர் ஆந்திரப் பிரதேசத்தின் சித்தூர் மாவட்டத்தில் உள்ள குப்பம் ஆகும். இவரது தந்தை கிருஷ்ணராஜ ராவ் ஆசிரியராகப் பணியாற்றியவர். பி. டி. துரைசாமி ஐயர் என்பவர் லட்சுமணன், மற்றும் இவரது தமையன் ராமராவ் ஆகியோரின் திறமைகளை அறிந்து அவர்களை ருக்மிணி தேவி அருண்டேல் உருவாக்கிய அடையாறு கலாசேத்திரா நாட்டியப் பள்ளியில் சேர்த்து விட்டார்.

1944 ஆம் ஆண்டில் தனது 11 வது அகவையில் கலாசேத்திராவில் சேர்ந்தார் இலட்சுமணன். வாய்ப்பாட்டு, பரத நாட்டியம், மிருதங்கம், நட்டுவாங்கம் ஆகியவற்றில் சிறப்புக் கவனம் செலுத்தி பிரபலமான ஆசிரியர்களிடம் பயிற்சி பெற்றார். ருக்மிணி தேவி அருண்டேலிடம் நேரடியாகப் பயிற்சி பெறும் வாய்ப்பும் அவருக்குக் கிடைத்தது. மேலும், மைலாப்பூர் கௌரி அம்மாள், கே. தண்டாயுதபாணி பிள்ளை, எஸ். சாரதா, டைகர் வரதாச்சாரி, பூதலூர் கிருஷ்ணமூர்த்தி சாஸ்திரிகள், டி. கே. ராமசுவாமி ஐயங்கார், மைசூர் வாசுதேவாச்சாரியார், தஞ்சாவூர் ராஜகோபால ஐயர், வி. விட்டல், கமலாராணி, .காரைக்குடி முத்து ஐயர் போன்ற பெரிய வித்வான்களோடு சேர்ந்து பணியாற்றியுள்ளார். 1954 ஆம் ஆண்டில் இவர் பரதநாட்டியம், கருநாடக இசை, நட்டுவாங்கம் ஆகிய துறைகளில் சிறப்புப் பட்டம் பெற்றார். பின்னர் இந்திய அரசின் புலமைப் பரிசில் பெற்று 1956 ஆம் ஆண்டில் பட்டப்பின் டிப்புளோமா பட்டம் பெற்றார். பின்னர் அவர் கதகளி நடனத்தை அம்பு பணிக்கர், சந்து பணிக்கர் ஆகியோரிடம் கற்றார்.

வைஜெயந்திமாலாவின் நாட்டியாலயா பள்ளியில் ஆசிரியராகப் பணியாற்றி பல அரங்கேற்றங்களை இவர் நடத்தியுள்ளார். திருப்பாவை, அழகர் குறவஞ்சி, சந்தாலிக்க, சங்கத் தமிழ் மாலை ஆகிய நாட்டிய நாடகங்களைத் தயாரிக்க உதவியிருக்கிறார். 1969 ஆகத்து 22 இல் பரதசூடாமணி அக்காதமி என்ற நாட்டியப் பள்ளியை நிறுவி, அதன் மூலம் பல நாட்டியக் கலைஞர்களை உருவாக்கினார். "வருணபுரி குறவஞ்சி", "ஆய்ச்சியார் குரவை" போன்ற பல நாட்டிய நிகழ்ச்சிகளைத் தயாரித்தளித்தார்.


அடையாறு கே. லட்சுமணன் சிறிது காலம் நோய் வாய்ப்பட்டிருந்த நிலையில், 2014 ஆகத்து 19 இரவு 8:30 மணியளவில் தனது 80வது அகவையில் சென்னையில் காலமானார். இவருக்கு வசந்தா லட்சுமணன் என்ற மனைவியும், இரண்டு மகன்களும், ஒரு மகளும் உள்ளனர். இவரது மகள் இந்துவதனா மாலியும் ஒரு பரதநாட்டிய நடனக் கலைஞர் ஆவார்.



</doc>
<doc id="164924" url="https://ta.wikipedia.org/wiki?curid=164924" title="பிரீத்தா விஜயகுமார்">
பிரீத்தா விஜயகுமார்

"'பிரீத்தா விஜயகுமார் (Preetha Vijayakumar)" ஓர் தமிழ்த் திரைப்பட நடிகையாவார். இவர் பிரபல தமிழ்த் திரைப்பட நடிகரான விஜயகுமாரின் மகள். இவர் ஹரி என்னும் இயக்குனரைத் திருமணம் செய்து கொண்டார். 


</doc>
<doc id="164935" url="https://ta.wikipedia.org/wiki?curid=164935" title="ஆகாய கங்கை (திரைப்படம்)">
ஆகாய கங்கை (திரைப்படம்)

ஆகாய கங்கை இயக்குனர் மனோபாலா இயக்கிய தமிழ்த் திரைப்படம். இதில் கார்த்திக் , சுஹாசினி ஆகியோர் முக்கிய கதாபாத்திரங்களில் நடித்திருந்தனர். இத்திரைப்படத்திற்கு இசையமைத்தவர் இளையராஜா. இத்திரைப்படம் வெளியிடப்பட்ட நாள் 17-திசம்பர்-1982.

காதல்படம்



</doc>
<doc id="164936" url="https://ta.wikipedia.org/wiki?curid=164936" title="அர்ச்சனைப் பூக்கள்">
அர்ச்சனைப் பூக்கள்

அர்ச்சனைப் பூக்கள் இயக்குனர் கோகுலகிருஷ்ணன் இயக்கிய தமிழ்த் திரைப்படம். இதில் கபில்தேவ், சுலோக்ஷனா ஆகியோர் முக்கிய கதாபாத்திரங்களில் நடித்திருக்கின்றனர். இத்திரைப்படத்திற்கு இசையமைத்தவர் இளையராஜா மற்றும் இத்திரைப்படம் வெளியிடப்பட்ட நாள் 15-அக்டோபர்-1982.

காதல்படம்



</doc>
<doc id="164937" url="https://ta.wikipedia.org/wiki?curid=164937" title="மாமியாரா மருமகளா">
மாமியாரா மருமகளா



</doc>
<doc id="164938" url="https://ta.wikipedia.org/wiki?curid=164938" title="முள் இல்லாத ரோஜா">
முள் இல்லாத ரோஜா

முள் இல்லாத ரோஜா இயக்குனர் கே. ராம்ராஜ் இயக்கிய தமிழ்த் திரைப்படம். இதில் சக்கரவர்த்தி, விஜயகலா ஆகியோர் முக்கிய கதாபாத்திரங்களில் நடித்திருக்கின்றனர். இத்திரைப்படத்திற்கு இசையமைத்தவர் முரளிராஜ் மற்றும் இத்திரைப்படம் வெளியிடப்பட்ட நாள் 15-அக்டோபர்-1982.

கிராமப்படம்

கிராமத்தில் பெண்பித்தராக ஒரு பண்ணையார் , பல பெண்களுக்குத் தீங்கு செய்கிறார். ஊரில் இருக்கும் அப்பாவியான ஒரு இளைஞனுக்கும் ஒரு வெகுளிப் பெண்ணுக்கும் உள்ள நட்பு அந்த பண்ணையாரைப் பொறாமைப்பட வைக்கிறது. அவரால் அவர்களுக்கு ஏற்படும் பிரச்சினைகளும் அவரின் அட்டூழியங்கள் ஒழிந்தது எப்படி என்று செல்லும் திரைப்படம்.



</doc>
<doc id="164939" url="https://ta.wikipedia.org/wiki?curid=164939" title="பக்கத்து வீட்டு ரோஜா">
பக்கத்து வீட்டு ரோஜா

பக்கத்து வீட்டு ரோஜா இயக்குனர் எம். பாஸ்கர் இயக்கிய தமிழ்த் திரைப்படம். இதில் கார்த்திக், ராதா ஆகியோர் முக்கிய கதாபாத்திரங்களில் நடித்திருக்கின்றனர். இத்திரைப்படத்திற்கு இசையமைத்தவர் சங்கர் கணேஷ் மற்றும் இத்திரைப்படம் வெளியிடப்பட்ட நாள் 02-செப்டம்பர்-1982. 
காதல்படம்



</doc>
<doc id="164940" url="https://ta.wikipedia.org/wiki?curid=164940" title="இளஞ்சோடிகள்">
இளஞ்சோடிகள்

இளஞ்சோடிகள் இயக்குனர் இராம நாராயணன் இயக்கிய தமிழ்த் திரைப்படம். இதில் கார்த்திக், ராதா ஆகியோர் முக்கிய கதாபாத்திரங்களில் நடித்திருக்கின்றனர். இத்திரைப்படத்திற்கு இசையமைத்தவர் சங்கர் கணேஷ் மற்றும் இத்திரைப்படம் வெளியிடப்பட்ட நாள் 14-சனவரி-1982.

காதல்படம்


</doc>
<doc id="164941" url="https://ta.wikipedia.org/wiki?curid=164941" title="ஆனந்த ராகம்">
ஆனந்த ராகம்

ஆனந்த ராகம் 1982 ஆம் ஆண்டில் வெளியான தமிழ்த் திரைப்படம். பரணி இத்திரைப்படத்தினை இயக்கினார். இதில் சிவகுமார், ராதா, கவுண்டமணி ஆகியோர் முக்கிய கதாபாத்திரங்களில் நடித்திருக்கின்றனர். இத்திரைப்படத்திற்கு இசையமைத்தவர் இளையராஜா மற்றும் இத்திரைப்படம் வெளியிடப்பட்ட நாள் 14 சனவரி ஆண்டு 1982.



</doc>
<doc id="164942" url="https://ta.wikipedia.org/wiki?curid=164942" title="மகனே மகனே">
மகனே மகனே

மகனே மகனே இயக்குனர் கே. என். லட்சுமணன் இயக்கிய தமிழ்த் திரைப்படம். இதில் ஸ்ரீகாந்த் , சௌகார் ஜானகி ஆகியோர் முக்கிய கதாபாத்திரங்களில் நடித்திருக்கின்றனர். இத்திரைப்படத்திற்கு இசையமைத்தவர் இளையராஜா மற்றும் இத்திரைப்படம் வெளியிடப்பட்ட வருடம் 1982.



</doc>
<doc id="164943" url="https://ta.wikipedia.org/wiki?curid=164943" title="நாடோடி ராஜா">
நாடோடி ராஜா

நாடோடி ராஜா இயக்குனர் எஸ். எம். உமர் இயக்கிய தமிழ்த் திரைப்படம். இதில் ராஜீவ், அருணா ஆகியோர் முக்கிய கதாபாத்திரங்களில் நடித்திருக்கின்றனர். இத்திரைப்படத்திற்கு இசையமைத்தவர் சங்கர் கணேஷ் மற்றும் இத்திரைப்படம் வெளியிடப்பட்ட நாள் 24-திசம்பர்-1982.



</doc>
<doc id="164945" url="https://ta.wikipedia.org/wiki?curid=164945" title="வாலிபமே வா வா">
வாலிபமே வா வா

வாலிபமே வா வா இயக்குனர் பாரதிராஜா இயக்கிய தமிழ்த் திரைப்படம். இதில் கார்த்திக், ராதா ஆகியோர் முக்கிய கதாபாத்திரங்களில் நடித்திருக்கின்றனர். இத்திரைப்படத்திற்கு இசையமைத்தவர் இளையராஜா மற்றும் இத்திரைப்படம் வெளியிடப்பட்ட நாள் 14-நவம்பர்-1982. 

காதல்படம்


</doc>
<doc id="164946" url="https://ta.wikipedia.org/wiki?curid=164946" title="மஞ்சள் நிலா">
மஞ்சள் நிலா

மஞ்சள் நிலா இயக்குனர் ராஜேஷ் இயக்கிய தமிழ்த் திரைப்படம். இதில் சுரேஷ், மனோசித்ரா ஆகியோர் முக்கிய கதாபாத்திரங்களில் நடித்திருக்கின்றனர். இத்திரைப்படத்திற்கு இசையமைத்தவர் இளையராஜா மற்றும் இத்திரைப்படம் வெளியிடப்பட்ட நாள் 10-திசம்பர்-1982.

காதல்படம்


</doc>
<doc id="164947" url="https://ta.wikipedia.org/wiki?curid=164947" title="இமைகள் (திரைப்படம்)">
இமைகள் (திரைப்படம்)

இமைகள் இயக்குனர் ஆர். கிருஷ்ணமூர்த்தி இயக்கிய தமிழ்த் திரைப்படம். இதில் சிவாஜி கணேசன், சரிதா ஆகியோர் முக்கிய கதாபாத்திரங்களில் நடித்திருக்கின்றனர். இத்திரைப்படத்திற்கு இசையமைத்தவர் கங்கை அமரன் மற்றும் இத்திரைப்படம் வெளியிடப்பட்ட நாள் 14-ஏப்ரல்-1983.



</doc>
<doc id="164948" url="https://ta.wikipedia.org/wiki?curid=164948" title="சமுத்திர விலாசம்">
சமுத்திர விலாசம்

சமுத்திர விலாசம் என்னும் நூல் காளமேகப் புலவரால் 15ஆம் நூற்றாண்டில் இயற்றப்பட்ட நூல்களில் ஒன்று. இது ‘கடல் விலாசம்’ எனவும் வழங்கப்பட்டுவந்தது. இது இப்போது கிடைக்கவில்லை. பிற்காலத்தில் ‘சமுத்திர விலாசம்’ என்னும் பெயரில் வேறு சில நூல்கள் தோன்றியுள்ளன. இந்நூல் விலாச சிற்றிலக்கிய வகை நூலாகும். 



</doc>
<doc id="164949" url="https://ta.wikipedia.org/wiki?curid=164949" title="காமன் பண்டிகை (திரைப்படம்)">
காமன் பண்டிகை (திரைப்படம்)

காமன் பண்டிகை இயக்குனர் ஹெச். எஸ். வேணு இயக்கிய தமிழ்த் திரைப்படம். இதில் ஜெய்கணேஷ், கே. ஆர். விஜயா ஆகியோர் முக்கிய கதாபாத்திரங்களில் நடித்திருக்கின்றனர். இத்திரைப்படத்திற்கு இசையமைத்தவர் சங்கர் கணேஷ் மற்றும் இத்திரைப்படம் வெளியிடப்பட்ட நாள் 11-பிப்ரவரி-1983.



</doc>
<doc id="164950" url="https://ta.wikipedia.org/wiki?curid=164950" title="ராகங்கள் மாறுவதில்லை">
ராகங்கள் மாறுவதில்லை

ராகங்கள் மாறுவதில்லை இயக்குனர் சிறுமுகை ரவி இயக்கிய தமிழ்த் திரைப்படம். இதில் பிரபு, அம்பிகா ஆகியோர் முக்கிய கதாபாத்திரங்களில் நடித்திருக்கின்றனர். இத்திரைப்படத்திற்கு இசையமைத்தவர் இளையராஜா மற்றும் இத்திரைப்படம் வெளியிடப்பட்ட நாள் 23-செப்டம்பர்-1983.



</doc>
<doc id="164951" url="https://ta.wikipedia.org/wiki?curid=164951" title="தம்பதிகள்">
தம்பதிகள்

தம்பதிகள் இயக்குனர் என். எஸ். ராஜேந்திரன் இயக்கிய தமிழ்த் திரைப்படம். இதில் சிவகுமார், பூர்ணிமா ஜெயராம் ஆகியோர் முக்கிய கதாபாத்திரங்களில் நடித்திருந்தனர். இத்திரைப்படத்திற்கு இசையமைத்தவர் எம். எஸ். விஸ்வநாதன் மற்றும் இத்திரைப்படம் வெளியிடப்பட்ட நாள் 16-திசம்பர்-1983.



</doc>
<doc id="164952" url="https://ta.wikipedia.org/wiki?curid=164952" title="நெஞ்சமெல்லாம் நீயே">
நெஞ்சமெல்லாம் நீயே

நெஞ்சமெல்லாம் நீயே இயக்குனர் கே.ரங்கராஜ் இயக்கிய தமிழ்த் திரைப்படம். இதில் மோகன், பூர்ணிமா ஜெயராம் ஆகியோர் முக்கிய கதாபாத்திரங்களில் நடித்திருக்கின்றனர். இத்திரைப்படத்திற்கு இசையமைத்தவர் சங்கர் கணேஷ் மற்றும் இத்திரைப்படம் வெளியிடப்பட்ட நாள் 29-ஏப்ரல்-1983.



</doc>
<doc id="164953" url="https://ta.wikipedia.org/wiki?curid=164953" title="சர்வ ஞானோத்தரம்">
சர்வ ஞானோத்தரம்

சர்வ ஞானோத்திரம் என்பது ஒரு சைவசித்தாந்த நூல். 14ஆம் நூற்றாண்டில் எழுதப்பட்டது. காலோத்தர ஆசிரியர் கி.பி. 1400ஐ ஒட்டி வாழ்ந்த ஒரு புலவர். இவரது இயற்பெயர் தெரியவில்லை. எனவே இவர் இயற்றிய நூல்களில் ஒன்றான தேவி காலோத்தரம் என்னும் நூலின் பெயரால் இவ்வாறு இந்த ஆசிரியரைக் குறிப்பிடுகிறோம். சர்வ ஞானோத்தரம் என்பது இவர் இயற்றிய மற்றொரு நூல். 

வடமொழியில் உள்ள உபாகம உப ஆகமம் சாத்திர நூல்களில் தேவி காலோத்தர ஆகமம், சர்வ ஞானோத்தர ஆகமம், கந்த காலோத்தர ஆகமம் என்பன சில. இவற்றில் முதல் இரண்டு வடமொழி ஆகமங்களை இவர் தமிழில் மொழிபெயர்த்து நூலாக்கியுள்ளார்.

வடமொழி சர்வ ஞானோத்தரம் 7 பிரகரணங்களையும் 240 சுலோகங்களையும் கொண்டது. தமிழில் மொழிபெயர்க்கப்பட்ட சர்வ ஞானோத்திரம் 9 பிரகரணங்களையும், 91 விருத்தங்களையும் கொண்டது. 

நூலில் வடசொல் பயில்வு மிகுதி. 


</doc>
<doc id="164954" url="https://ta.wikipedia.org/wiki?curid=164954" title="நான் சூட்டிய மலர்">
நான் சூட்டிய மலர்

நான் சூட்டிய மலர் இயக்குனர் சி. எஸ். கோவிந்தராசன் இயக்கிய தமிழ்த் திரைப்படம். இதில் விஜயகாந்த், சுபத்ரா ஆகியோர் முக்கிய கதாபாத்திரங்களில் நடித்திருக்கின்றனர். இத்திரைப்படத்திற்கு இசையமைத்தவர் சந்திரபோஸ் மற்றும் இத்திரைப்படம் வெளியிடப்பட்ட நாள் 25-சனவரி-1983.



</doc>
<doc id="164955" url="https://ta.wikipedia.org/wiki?curid=164955" title="உயிருள்ளவரை உஷா">
உயிருள்ளவரை உஷா

உயிருள்ளவரை உஷா இயக்குனர் டி. ராஜேந்தர் இயக்கிய தமிழ்த் திரைப்படம். இதில் டி. ராஜேந்தர், நளினி ஆகியோர் முக்கிய கதாபாத்திரங்களில் நடித்திருக்கின்றனர். இத்திரைப்படத்திற்கு இசையமைத்தவர் டி. ராஜேந்தர் மற்றும் இத்திரைப்படம் வெளியிடப்பட்ட நாள் 04-மார்ச்-1983.

காதல்படம்



</doc>
<doc id="164956" url="https://ta.wikipedia.org/wiki?curid=164956" title="பட்டுச்சேலை">
பட்டுச்சேலை

பட்டுச்சேலை இயக்குனர் ராஜா அண்ணாதுரை இயக்கிய தமிழ்த் திரைப்படம். இதில் பாண்டியன், ஜீவிதா ஆகியோர் முக்கிய கதாபாத்திரங்களில் நடித்திருக்கின்றனர். இத்திரைப்படத்திற்கு இசையமைத்தவர் கங்கை அமரன் மற்றும் இத்திரைப்படம் வெளியிடப்பட்ட நாள் 20-செப்டம்பர்-1985.



</doc>
<doc id="164957" url="https://ta.wikipedia.org/wiki?curid=164957" title="கற்பூரதீபம்">
கற்பூரதீபம்

கற்பூரதீபம் இயக்குனர் ஏ. ஜகந்நாதன் இயக்கிய தமிழ்த் திரைப்படம். இதில் சிவகுமார் , சுஜாதா ஆகியோர் முக்கிய கதாபாத்திரங்களில் நடித்திருக்கின்றனர். இத்திரைப்படத்திற்கு இசையமைத்தவர் கங்கை அமரன் மற்றும் இத்திரைப்படம் வெளியிடப்பட்ட நாள் 31-மே-1985. 



</doc>
<doc id="164958" url="https://ta.wikipedia.org/wiki?curid=164958" title="அன்பின் முகவரி">
அன்பின் முகவரி

அன்பின் முகவரி இயக்குனர் மணிவண்ணன் இயக்கிய தமிழ்த் திரைப்படம். இதில் மோகன், சசிகலா ஆகியோர் முக்கிய கதாபாத்திரங்களில் நடித்திருந்தனர். இத்திரைப்படத்திற்கு இசையமைத்தவர் இளையராஜா மற்றும் இத்திரைப்படம் வெளியிடப்பட்ட நாள் 17-மே-1985.



</doc>
<doc id="164959" url="https://ta.wikipedia.org/wiki?curid=164959" title="கறுப்பு சட்டைக்காரன்">
கறுப்பு சட்டைக்காரன்

கருப்புச் சட்டைக்காரன் இயக்குனர் எம். கர்ணன் இயக்கிய தமிழ்த் திரைப்படம். இதில் தியாகராஜன், அம்பிகா ஆகியோர் முக்கிய கதாபாத்திரங்களில் நடித்திருக்கின்றனர். இத்திரைப்படத்திற்கு இசையமைத்தவர் சங்கர் கணேஷ் மற்றும் இத்திரைப்படம் வெளியிடப்பட்ட நாள் 17-மே-1985.



</doc>
<doc id="164960" url="https://ta.wikipedia.org/wiki?curid=164960" title="கன்னிராசி (திரைப்படம்)">
கன்னிராசி (திரைப்படம்)

கன்னிராசி இயக்குனர் பாண்டியராஜன் இயக்கிய தமிழ்த் திரைப்படம். இதில் பிரபு, ரேவதி ஆகியோர் முக்கிய கதாபாத்திரங்களில் நடித்திருக்கின்றனர். இத்திரைப்படத்திற்கு இசையமைத்தவர் இளையராஜா மற்றும் இத்திரைப்படம் வெளியிடப்பட்ட நாள் 15-பிப்ரவரி-1985.


</doc>
<doc id="164961" url="https://ta.wikipedia.org/wiki?curid=164961" title="மண்ணுக்கேத்த பொண்ணு">
மண்ணுக்கேத்த பொண்ணு

மண்ணுக்கேத்த பொண்ணு இயக்குனர் ஏ. ராமராஜன் இயக்கிய தமிழ்த் திரைப்படம். இதில் பாண்டியன், இளவரசி ஆகியோர் முக்கிய கதாபாத்திரங்களில் நடித்திருக்கின்றனர். இத்திரைப்படத்திற்கு இசையமைத்தவர் கங்கை அமரன் மற்றும் இத்திரைப்படம் வெளியிடப்பட்ட நாள் 08-பிப்ரவரி-1985.



</doc>
<doc id="164962" url="https://ta.wikipedia.org/wiki?curid=164962" title="ராஜகோபுரம்">
ராஜகோபுரம்

ராஜ கோபுரம் இயக்குனர் பி. ஜி. பாண்டியன் இயக்கிய தமிழ்த் திரைப்படம். இதில் பாண்டியன், நளினி ஆகியோர் முக்கிய கதாபாத்திரங்களில் நடித்திருக்கின்றனர். இத்திரைப்படத்திற்கு இசையமைத்தவர் இளையராஜா மற்றும் இத்திரைப்படம் வெளியிடப்பட்ட நாள் 14-சனவரி-1985.



</doc>
<doc id="164963" url="https://ta.wikipedia.org/wiki?curid=164963" title="வெள்ளை மனசு">
வெள்ளை மனசு

வெள்ளை மனசு என்பது சித்ராலயா கோபு இயக்கிய தமிழ்த் திரைப்படம். இதில் ஒய்.ஜி.மகேந்திரன், ரம்யாகிருஷ்ணன் ஆகியோர் முக்கிய கதாபாத்திரங்களில் நடித்திருக்கின்றனர். இந்தப் படத்தின் மூலமாக ரம்யா கிருஷ்ணன் நாயகியாக அறிமுகமானார். இத்திரைப்படத்திற்கு இசையமைத்தவர் சங்கர் கணேஷ் மற்றும் இத்திரைப்படம் வெளியிடப்பட்ட நாள் 15-மார்ச்-1985.
புதியதாக திருமணமான ஒரு இளைஞன் இல்லற வாழ்க்கையின் அனுபவத்தை எதிர்நோக்கி கனவுடன் காத்திருக்கிறார். ஆனால் அவரது மனைவியோ அது பற்றி உணர்வேதும் தெரியாமல் இருப்பதை நகைச்சுவையாக விளக்கியுள்ளது இந்தப் படம்.


</doc>
<doc id="164964" url="https://ta.wikipedia.org/wiki?curid=164964" title="ஹலோ யார் பேசறது">
ஹலோ யார் பேசறது



</doc>
<doc id="164965" url="https://ta.wikipedia.org/wiki?curid=164965" title="வேஷம்">
வேஷம்

வேஷம் இயக்குனர் இராமநாராயணன் இயக்கிய தமிழ்த் திரைப்படம். இதில் அர்ஜுன், இளவரசி ஆகியோர் முக்கிய கதாபாத்திரங்களில் நடித்திருக்கின்றனர். இத்திரைப்படத்திற்கு இசையமைத்தவர் சங்கர் கணேஷ் மற்றும் இத்திரைப்படம் வெளியிடப்பட்ட நாள் 28-செப்டம்பர்-1985.



</doc>
<doc id="164966" url="https://ta.wikipedia.org/wiki?curid=164966" title="அமுதகானம்">
அமுதகானம்

அமுதகானம் இயக்குனர் கே. ரங்கராஜன் இயக்கிய தமிழ்த் திரைப்படம். இதில் விஜயகாந்த், நளினி ஆகியோர் முக்கிய கதாபாத்திரங்களில் நடித்திருக்கின்றனர். இத்திரைப்படத்திற்கு இசையமைத்தவர் இளையராஜா மற்றும் இத்திரைப்படம் வெளியிடப்பட்ட வருடம் 1985.



</doc>
<doc id="164967" url="https://ta.wikipedia.org/wiki?curid=164967" title="கரையை தொடாத அலைகள்">
கரையை தொடாத அலைகள்

கரையைத் தொடாத அலைகள் இயக்குனர் பி. மாதவன் இயக்கிய தமிழ்த் திரைப்படம். இதில் அருண், இளவரசி ஆகியோர் முக்கிய கதாபாத்திரங்களில் நடித்திருக்கின்றனர். இத்திரைப்படத்திற்கு இசையமைத்தவர் சந்திரபோஸ் மற்றும் இத்திரைப்படம் வெளியிடப்பட்ட வருடம் 1985.

காதல்படம்

நேரம் தவறுவதாலும், பேச வேண்டிய நேரத்தில் பேசாமல் இருப்பது எத்தகைய விளைவுகளைக் கொண்டு வரும் என்பதைக் காட்டும் கதை. கிராமத்தில் இருந்து நகரத்திற்கு வரும் கதாநாயகன் , எதிலும் நேரம் கடைபிடிப்பதில்லை. இதனால் பெற வேண்டிய வேலையை இழக்கிறான். சொல்ல வேண்டிய நேரத்தில் சொல்லாததால் காதலியையும் இழக்கிறான். இறுதியில் தன்னைக் காதலிக்கும் ஒரு பெண்ணை மணமுடிக்க எண்ணுகிறான். அவன் எண்ணம் நிறைவேறியதா என்று செல்லும் கதையின் முடிவு .



</doc>
<doc id="164969" url="https://ta.wikipedia.org/wiki?curid=164969" title="மீண்டும் பராசக்தி">
மீண்டும் பராசக்தி

மீண்டும் பராசக்தி இயக்குனர் ஏ. ஜகந்நாதன் இயக்கிய தமிழ்த் திரைப்படம். இதில் சிவகுமார், நளினி ஆகியோர் முக்கிய கதாபாத்திரங்களில் நடித்திருக்கின்றனர். இத்திரைப்படத்திற்கு இசையமைத்தவர் இளையராஜா மற்றும் இத்திரைப்படம் வெளியிடப்பட்ட நாள் 23-மார்ச்-1985.



</doc>
<doc id="164970" url="https://ta.wikipedia.org/wiki?curid=164970" title="காலோத்தர ஆசிரியர்">
காலோத்தர ஆசிரியர்

காலோத்தர ஆசிரியர் கி.பி. 1400ஐ ஒட்டி வாழ்ந்த ஒரு புலவர். இவரது இயற்பெயர் தெரியவில்லை. எனவே இவர் இயற்றிய நூல்களில் ஒன்றான தேவி காலோத்தரம் என்னும் நூலின் பெயரால் இவ்வாறு இந்த ஆசிரியரைக் குறிப்பிடுகிறோம். சர்வ ஞானோத்தரம் என்பது இவர் இயற்றிய மற்றொரு நூல். 

வடமொழியில் உள்ள உபாகம சாத்திர நூல்களில் தேவி காலோத்தர ஆகமம், சர்வ ஞானோத்தர ஆகமம், கந்த காலோத்தர ஆகமம் என்பன சில. இவற்றில் முதல் இரண்டு வடமொழி ஆகமங்களை இவர் தமிழில் மொழிபெயர்த்து நூலாக்கியுள்ளார். இந்த நூல்கள் இரண்டும் சிவாக்கிர யோகிகள் பரம்பரையாகிய சூரியனார் கோயில் ஆதீனத்தின் பிரமாண நூல்கள்.


</doc>
<doc id="164971" url="https://ta.wikipedia.org/wiki?curid=164971" title="அன்னை பூமி">
அன்னை பூமி

அன்னை பூமி இயக்குனர் ஆர். தியாகராஜன் இயக்கிய தமிழ்த் திரைப்படம். இதில் விஜயகாந்த், நளினி ஆகியோர் முக்கிய கதாபாத்திரங்களில் நடித்திருக்கின்றனர். இத்திரைப்படத்திற்கு இசையமைத்தவர் இளையராஜா மற்றும் இத்திரைப்படம் வெளியிடப்பட்ட வருடம் 1985.


</doc>
<doc id="164972" url="https://ta.wikipedia.org/wiki?curid=164972" title="பிசுமனின் சீராக்கப்பட்ட தலைமுறையிடை இடையூறு அளவீடு">
பிசுமனின் சீராக்கப்பட்ட தலைமுறையிடை இடையூறு அளவீடு

பிசுமனின் சீராக்கப்பட்ட தலைமுறையிடை இடையூறு அளவீடு ("Fishman's Graded Intergenerational Disruption Scale", Fishman's GIDS) என்பது ஒரு மொழியின் அழிவுநிலையை அல்லது நலத்தை மதிப்பீடு செய்ய உதவும் ஒரு மதிப்பீட்டுச் சட்டகம் ஆகும். இது மொழிப் புத்துயிர்ப்புக் கோட்பாட்டில் ஒரு முக்கிய இடத்தைப் பெறுகிறது. இந்த அளவீட்டை மொழியியலாளர் யோசுவா பிஷ்மன் என்பவர் 1991 ஆண்டில் முன்வைத்தார். இதனை அடிப்படையாகக் கொண்டு யுனெசுக்கோ 6 நிலை மொழி அழிவுநிலை அளவீடு ஒன்றையும் வெளியிட்டுள்ளது.




</doc>
<doc id="164974" url="https://ta.wikipedia.org/wiki?curid=164974" title="நானே ராஜா நானே மந்திரி">
நானே ராஜா நானே மந்திரி

நானே ராஜா நானே மந்திரி இயக்குனர் பாலு ஆனந்த் இயக்கிய தமிழ்த் திரைப்படம். இதில் விஜயகாந்த், ராதிகா ஆகியோர் முக்கிய கதாபாத்திரங்களில் நடித்திருக்கின்றனர். இத்திரைப்படத்திற்கு இசையமைத்தவர் இளையராஜா மற்றும் இத்திரைப்படம் வெளியிடப்பட்ட வருடம் 1985.

காதல்படம்

ஒரு பெண் ஒரு படிப்பறிவில்லாத ஜமீன்தாரிடம் கிராமத்திற்கு வேலைக்கு வருகிறாள். அந்த பெண் ஜமீன்தாரின் அப்பாவித்தனத்தால் கவரப்பட்டு அவரின் மீது காதல் வயப்படுகிறார். ஆனால் ஜமீன்தாருக்கு அவரது மாமா மகள் மேல் காதல். மாமா மகள், அவள் அவரை வெறுப்பது போல் நடித்து குறும்பு செய்கிறாள். அது தெரியாத ஜமீன்தார் கோபத்தில் என்ன செய்கிறார், அவர் செய்ததன் விளைவு என்ன என்று செல்லும் கதை.



</doc>
<doc id="164975" url="https://ta.wikipedia.org/wiki?curid=164975" title="ராஜாத்தி ரோஜாக்கிளி">
ராஜாத்தி ரோஜாக்கிளி

ராஜாத்தி ரோஜாக்கிளி, இயக்குனர் எஸ்.தேவராஜன் இயக்கிய தமிழ்த் திரைப்படம். இதில் ராஜேஷ், சுலோக்ஷனா ஆகியோர் முக்கிய கதாபாத்திரங்களில் நடித்திருக்கின்றனர். இத்திரைப்படத்திற்கு இசையமைத்தவர் சந்திரபோஸ் மற்றும் இத்திரைப்படம் வெளியிடப்பட்ட நாள் 12-சனவரி-1985.

பேய்ப்படம்

வில்லன் சொத்துக்களுக்காக அவருடைய சொந்த மாமாவையே கொல்கிறார். அவரது மாமாவின் மகன் வில்லன் செய்த கொடுமைக்கு எதிராகப் போராடுகிறார். ஆனால் வில்லன் அவரையும் கொலை செய்து யாருக்கும் தெரியாமல் அவரை அடக்கம் செய்து விடுகிறான். அவருடைய ஆவி பழிவாங்க வருகிறது. ஆவியால் வில்லனைப் பழிவாங்க முடிந்ததா என்று செல்லும் கதை.



</doc>
<doc id="164976" url="https://ta.wikipedia.org/wiki?curid=164976" title="இது எங்கள் ராஜ்யம்">
இது எங்கள் ராஜ்யம்

இது எங்கள் ராஜ்யம் இயக்குனர் எம். எஸ். மது இயக்கிய தமிழ்த் திரைப்படம். இதில் ராஜேஷ், ஜீவிதா ஆகியோர் முக்கிய கதாபாத்திரங்களில் நடித்திருக்கின்றனர். இத்திரைப்படத்திற்கு இசையமைத்தவர் சந்திரபோஸ் மற்றும் இத்திரைப்படம் வெளியிடப்பட்ட நாள் 11-ஏப்ரல்-1985.

காதல்படம்


</doc>
<doc id="164977" url="https://ta.wikipedia.org/wiki?curid=164977" title="சிவப்பு நிலா">
சிவப்பு நிலா

சிவப்பு நிலா இயக்குனர் இராம நாராயணன் இயக்கிய தமிழ்த் திரைப்படம். இதில் ஜெய்சங்கர், சுஜாதா ஆகியோர் முக்கிய கதாபாத்திரங்களில் நடித்திருக்கின்றனர். இத்திரைப்படத்திற்கு இசையமைத்தவர் சங்கர் கணேஷ் மற்றும் இத்திரைப்படம் வெளியிடப்பட்ட நாள் 12-சனவரி-1985.



</doc>
<doc id="164978" url="https://ta.wikipedia.org/wiki?curid=164978" title="ஆகாயத் தாமரைகள்">
ஆகாயத் தாமரைகள்

ஆகாய தாமரைகள் இயக்குனர் வி. அழகப்பன் இயக்கிய தமிழ்த் திரைப்படம். இதில் சுரேஷ், ரேவதி ஆகியோர் முக்கிய கதாபாத்திரங்களில் நடித்திருக்கின்றனர். இத்திரைப்படத்திற்கு இசையமைத்தவர் கங்கை அமரன் மற்றும் இத்திரைப்படம் வெளியிடப்பட்ட நாள் 15-ஆகத்து-1985. 



</doc>
<doc id="164979" url="https://ta.wikipedia.org/wiki?curid=164979" title="சித்திரமே சித்திரமே">
சித்திரமே சித்திரமே

சித்திரமே சித்திரமே இயக்குனர் ஞானம் இயக்கிய தமிழ்த் திரைப்படம். இதில் ராஜேஷ், ஸ்ரீலக்ஷ்மி ஆகியோர் முக்கிய கதாபாத்திரங்களில் நடித்திருக்கின்றனர். இத்திரைப்படத்திற்கு இசையமைத்தவர் சிவாஜிராஜா மற்றும் இத்திரைப்படம் வெளியிடப்பட்ட நாள் 15-மார்ச்-1985.



</doc>
<doc id="164981" url="https://ta.wikipedia.org/wiki?curid=164981" title="அந்தஸ்து">
அந்தஸ்து

அந்தஸ்து இயக்குனர் ஆர். தியாகராஜன் இயக்கிய தமிழ்த் திரைப்படம். இதில் முரளி, லட்சுமி ஆகியோர் முக்கிய கதாபாத்திரங்களில் நடித்திருக்கின்றனர். இத்திரைப்படத்திற்கு இசையமைத்தவர் சங்கர் கணேஷ். இத்திரைப்படம் வெளியிடப்பட்ட நாள் 14-சனவரி-1985.



</doc>
<doc id="164982" url="https://ta.wikipedia.org/wiki?curid=164982" title="ராஜா யுவராஜா">
ராஜா யுவராஜா

ராஜா யுவராஜா இயக்குனர் பி. ஆர். சோமு இயக்கிய தமிழ்த் திரைப்படம். இதில் தியாகராஜன், தீபா ஆகியோர் முக்கிய கதாபாத்திரங்களில் நடித்திருக்கின்றனர். இத்திரைப்படத்திற்கு இசையமைத்தவர் பென் சுரேந்தர் மற்றும் இத்திரைப்படம் வெளியிடப்பட்ட நாள் 15-பிப்ரவரி-1985.



</doc>
<doc id="164983" url="https://ta.wikipedia.org/wiki?curid=164983" title="மொழி ஆவணப்படுத்தல்">
மொழி ஆவணப்படுத்தல்

மொழி ஆவணப்படுத்தல் அல்லது ஆவண மொழியியல் அல்லது மொழி ஆவணவியல் என்பது மொழியியல் துறையின் ஒரு பிரிவு ஆகும். ஒரு மொழியை, அதுசார் உள்ளடக்கத்தை, சூழமைவுகளை, அறிவுகளை இத் துறை ஆவணப்படுத்துகிறது. ஒரு மொழியை ஆவணப்படுத்தல் அது பற்றிய ஆய்வுக்கும் உதவுவதோடு, அழிவு நிலையில் உள்ள மொழிகளுக்கு புத்துயிர்ப்புக் குடுக்கவும் உதவுகிறது.


</doc>
