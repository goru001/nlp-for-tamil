<doc id="94048" url="https://ta.wikipedia.org/wiki?curid=94048" title="சார்ண்வுட் நடவடிக்கை">
சார்ண்வுட் நடவடிக்கை

சார்ண்வுட் நடவடிக்கை ("Operation Charnwood") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. இது ஓவர்லார்ட் நடவடிக்கையின் ஒரு பகுதியாகும். நாசி ஜெர்மனியின் ஆக்கிரமிப்பில் இருந்த பிரான்சின் கான் நகரைத் கைப்பற்ற நேச நாட்டுப் படைகள் மேற்கொண்ட முயற்சியின் ஒரு பகுதியாக இந்நடவடிக்கை நடைபெற்றது.

பிரான்சு மீதான நேச நாட்டுக் கடல்வழிப் படையெடுப்பு ஜூன் 6ம் தேதி துவங்கியது. இப்படையெடுப்பின் உடனடி நோக்கங்களில் ஒன்று கான் நகரைக் கைப்பற்றுதல். ஆனால் ஜூன் மாதம் முழுவதும் பல முறை முயன்றும் அந்நகரை நேச நாட்டுப் படைகளால் கைப்பற்ற முடியவில்லை. ஜூலை மாதம் கான் நகரின் மீதான தாக்குதல்கள் தொடர்ந்தன. ஜூலை 8ம் தேதி நகரின் ஒரு சில பகுதிகளையாவது கைப்பற்ற வேண்டுமென்ற நோக்கில் சார்ண்வுட் நடவடிக்கை மேற்கொள்ளப்பட்டது. மேலும் நார்மாண்டி பாலமுகப்பிலிருந்து பிரான்சின் உட்பகுதிக்கான முன்னேற்றம் நார்மாண்டி கடற்கரையின் அமெரிக்கக் கட்டுப்பாட்டுப் பகுதியிலிருந்து துவங்குவதாகத் திட்டமிடப்பட்டிருந்தது. கான் பகுதியில் நிறுத்தப்பட்டிருந்த ஜெர்மானியப் படைப்பிரிவுகள் அந்த முன்னேற்றத்தை எதிர்க்க அனுப்பப்படுவதைத் தடுப்பதும் சார்ண்வுட் நடவடிக்கையின் இலக்குகளில் ஒன்று. கடுமையான வான்வழி குண்டுவீச்சுக்குப் பின்னர் (இந்த குண்டுவீச்சில் கான் நகரின் வரலாற்றுச் சிறப்புமிக்க பகுதிகள் பல அழிந்ததால், இது பெரும் சர்ச்சையை ஏற்படுத்தியது) கனடிய-பிரிட்டானியப் படைப்பிரிவுகள் அடங்கிய பிரிட்டானிய 1வது கோர் கான் நகரை நோக்கி முன்னேறத் தொடங்கியது. கான் நகரம் ஓர்ன் மற்றும் ஓடான் ஆறுகளால் பல பகுதிகளாகப் பிரிக்கப்பட்டிருந்தது.

இரு நாட்கள் சண்டைக்குப் பின்னர், நேசநாட்டுத் தாக்குதலைச் சமாளிக்க முடியாமல் ஜெர்மானியப் படைகள் ஓர்ன் ஆற்றைக் கடந்து பின் வாங்கி விட்டன. ஓர்ன் ஆற்றங்கரை வரையிலான கான் நகரம் நேசநாடுகள் வசமானது. ஆனால் ஆற்றைக் கடந்து அவைகளால் முன்னேற முடியவில்லை. ஜெர்மானியத் தரப்பில் பெரும் இழப்புகள் ஏற்பட்டாலும், நார்மாண்டியின் அமெரிக்கக் கட்டுப்பாட்டுப் பகுதிக்கு ஜெர்மானியப் படைப்பிரிவுகளின் நகற்றம் தடைபடவில்லை. ஆனால் கான் மீதான தொடர் நேசநாட்டுத் தாக்குதல்களால் ஜெர்மானியப் படைகள் வெகுவாக பலவீனமடைந்து விட்டன. அடுத்து நடந்த தாக்குதல்களினால் ஜூலை மாத இறுதிக்குள் கான் நகரம் முழுவதும் நேச நாட்டுக் கட்டுபாட்டில் வந்து விட்டது.


</doc>
<doc id="94050" url="https://ta.wikipedia.org/wiki?curid=94050" title="ஒத்தோவியோ குவாத்ரோச்சி">
ஒத்தோவியோ குவாத்ரோச்சி

ஒத்தோவியோ குவாத்ரோச்சி (Ottavio Quattrocchi) (1939 - 12 ஜூலை 2013) இந்தியாவில் போபர்ஸ் ஊழல் வழக்கில் கையூட்டுகளுக்கு இடைவழியாக செயல்பட்டதாக 2009ஆம் ஆண்டுவரை குற்றஞ்சாட்டப்பட்டு தேடப்பட்டு வந்த ஓர் இத்தாலிய வணிகராவார். இவர் 12 ஜூலை 2013 அன்று மாரடைப்பால் மிலன் நகரில் இறந்தார்.

இந்த ஊழல் வழக்கில் குவாத்ரோச்சியின் பங்கும் அப்போதைய இந்தியப் பிரதமர் ராஜீவ் காந்தியுடன், அவரது இத்தாலிய மனைவி சோனியா காந்தி வழியே, ஏற்பட்டிருந்த நெருக்கமும் 1989ஆம் ஆண்டு நாடாளுமன்றத் தேர்தலில் இந்திய தேசிய காங்கிரசு தோல்வியுற காரணமாக அமைந்திருந்தது. பத்தாண்டுகள் கழித்து (1999), நடுவண் புலனாய்வுச் செயலகம் (சிபிஐ) இந்த ஊழல் வழக்கில் கையூட்டுகள் கைமாற இவர் வழித்தடமாக இருந்ததாக குற்றப்பத்திரிகையில் குறிப்பிட்டது. சூன் 2003ஆம் ஆண்டு பன்னாட்டுக் காவலகம் குவாத்ரோச்சியும் அவரது மனைவி மாரியாவும் இலண்டன் வங்கி பிஎஸ்ஐ ஏஜியில் மூன்று மில்லியன் மற்றும் ஒரு மில்லியன் அமெரிக்க டாலர்கள் வைத்திருந்ததாக வெளியிட்ட பின்னணியில் இக்குற்றச்சாட்டு வலுவடைந்தது. முடக்கப்பட்டிருந்த இந்த வங்கிக் கணக்குகள் எதிர்பாராதநிலையில், இதனை முடக்க உத்தரவிட்டிருந்த சிபிஐக்குத் தெரியாமலே, சனவரி 2006 ஆம் ஆண்டு இந்திய சட்ட அமைச்சகத்தால் முடக்கம் நீக்கப்பட்டது.

6 பிப்ரவரி 2007 அன்று ஓத்தோவியோ குவாத்ரோச்சி அர்கெந்தீனாவில் பன்னாட்டுக் காவலக பிடியாணையின் கீழ் காவலில் வைக்கப்பட்டார். இருப்பினும் அவரை இந்தியாவுக்கு நாடு கடத்தும் முயற்சிகள் தோல்வியடைந்ததால், அரைமனது முயற்சிகளை மேற்கொண்டதாக நடுவண் புலனாய்வுச் செயலகம் விமரிசிக்கப்பட்டது. இந்தியா இந்த நாடுமீட்பு வழக்கில் தோல்வியடைந்ததற்கு "தகுந்த சட்டபூர்வ ஆவணங்களைக் கூட அளிக்கவில்லை" என்று வழக்கு நீதிபதி குறிப்பிட்டிருந்தார். இந்தியாவிற்கு தர்மசங்கடமாக குவாத்ரோச்சியின் சட்டச் செலவுகளையும் ஏற்குமாறு அர்ச்சென்டினா நீதிமன்றம் உத்தரவிட்டது.

சனவரி,2011ஆம் ஆண்டு வருமானவரி மறு ஆய்வு தீர்ப்பாயம் குவாத்ரோச்சி மற்றும் வின் சாதாவிற்கு 41 கோடி இந்திய ரூபாய்கள் தரகாக கைமாறியது எனவும் இதற்கான வருமானவரியை அவர்கள் செலுத்த வேண்டும் என்றும் தீர்ப்பு வழங்கியது இந்த வழக்கை திரும்பப் பெற நடுவண் புலானாய்வுச் செயலகம் உச்ச நீதிமன்றத்தில் தொடர்ந்துள்ள வழக்கில் திருப்பம் ஏற்படுத்தி உள்ளது.



</doc>
<doc id="94052" url="https://ta.wikipedia.org/wiki?curid=94052" title="நாற்பொருள்">
நாற்பொருள்

இந்து சமயக் கருத்தாக்கவியலில் அறம், பொருள், இன்பம், வீடுபேறு ஆகிய நான்கும் நாற்பொருள்கள் அல்லது நாற்புருடார்த்தம் எனப்படுகின்றன.

மனித வாழ்க்கையின் வாழ்வியல் முறைகளாகவும் இந்நாற்புருடார்த்தங்களும் கருதப்படுகின்றன. அறத்தின் வழி நின்று பொருள் தேடி முறையாக இன்பம் துய்த்து வீடுபேறடைதல் என்பதுவே இவ்வழி முறையாகும். 

திருவள்ளுவர் திருக்குறளிலே அறம்,பொருள்,இன்பம் என முப்பாலினை பாடியுள்ளார்.முதல் மூன்று பொருளையும் கடைப்பிடிக்கும் ஒருவருக்கு வீடுபேறு பற்றிப் போதிப்பது தேவையில்லை என விட்டுவிட்டதாக சில ஆய்வாளர்கள் விமர்சிப்பர்.



</doc>
<doc id="94056" url="https://ta.wikipedia.org/wiki?curid=94056" title="கிழக்குக் கோட்டை">
கிழக்குக் கோட்டை

கிழக்குக் கோட்டை என்பது கேரளமாநிலத்தின் தலைநகரான திருவனந்தபுரத்தின் மையப்பகுதியில் உள்ள ஒரு கோட்டை. இக்கோட்டைக்கு கிழக்குப் பக்கம் ஒரு வாயில் திருவிதாங்கூர் அரசர்களால் கட்டப்பட்டதால் கோட்டை இப்பெயர் பெற்றது. பழைய நகரமானது இக்கோட்டையின் நான்கு சுவர்களுக்குள் அடங்கியே இருந்தது. மேலும் பத்மநாபசுவாமி கோவில் கோட்டையில் நடுப்பகுதியில் அமைந்திருந்தது.

இக்கோட்டை வளாகத்தினுள் குதிரைமாளிகை அருங்காட்சியகமும் பேருந்து நிலையம் ஒன்றும் உள்ளன. கோட்டையினுள்ளே சில கோவில்கள் உள்ளன. காந்திபூங்கா கோட்டையின் முன்பகுதியில் அமைந்துள்ளது.


</doc>
<doc id="94062" url="https://ta.wikipedia.org/wiki?curid=94062" title="துளிமக் கருவி">
துளிமக் கருவி

துளிமக் கருவி ("quantum machine") என்பது துளிம இயந்திரவியல் விதிகளின் அடிப்படையில் இயங்கும் ஒரு செயற்கைக் கருவி. மிகச்சிறிய துணுக்குகள் எவ்வாறு இயங்குகின்றன, செயல்படுகின்றன போன்றவற்றை அறிவது துளிம இயந்திரவியல் ஆகும். மூலக்கூறுகளிலும் அணுக்களிலும் மட்டுமே துளிம விளைவுகள் காணப்பட்டு வந்தன. ஆனால், கட்புலனாகும் அளவிற்கு உள்ள பெரிய பொருள்களும் துளிம இயந்திரவியலின் அடிப்படையில் இயங்கக்கூடும் என்ற கருத்து இருபதாம் நூற்றாண்டின் தொடக்கத்திலேயே கூறப்பட்டது. பெரிய பொருள்களில் துளிம இயல்பைக் காண்பது எளிதில் நடைபெறாத நிகழ்வாக இருந்தது. ஆனால், உலகின் முதல் துளிமக் கருவி ஆகத்து 4, 2009 அன்று ஏரன் ஓ’கானெல் என்பவரால் ஆண்டிரூ கிளீலாண்டு, ஜான் மார்ட்டினிசு (கலிபோர்னியா பல்கலைக்கழகம்) ஆகியோரின் வழிகாட்டுதலால் உருவாக்கப்பட்டது. இது "சயன்சு" என்ற பனுவலின் கணிப்புப்படி 2010-ஆம் ஆண்டின் முக்கியக் கண்டுபிடிப்பாகும்.


</doc>
<doc id="94066" url="https://ta.wikipedia.org/wiki?curid=94066" title="பச்சை அவரை">
பச்சை அவரை

பச்சை அவரை சாம்பார் மற்றும் கறி வகைகளில் முக்கியமான உட்பொருளாக அமைகிறது. இப்பயிர் கொழுப்புச் சத்து குறைவாகவும், புரதம், நார்ச் சத்து, ஃபோலிக் அமிலம், சிக்கலான மாவுச்சத்துக்கள் (complex carbohydrates), மற்றும் போன்றீயம் (molybdenum) ஆகியவற்றை கனிசமாகக் கொண்டுள்ளது. இரும்புச்சத்து, எரியச் சத்து/தீமுறிச் சத்து (phosphorous), வெளிமச் சத்து (magnesium), B6 உயிர்ச்சத்து (vitamin B6), மங்கனச் சத்து (manganese) போன்ற சத்துகளையும் அளிக்கிறது. இந்த உயிரகவேற்றத் தடுப்பு பண்புகள் (antioxidant properties) மற்றும் இதய நோய்களுக்கு சிறந்த பண்புகளையும் கொண்டுள்ளது. 



</doc>
<doc id="94068" url="https://ta.wikipedia.org/wiki?curid=94068" title="ஓடான் ஆறு">
ஓடான் ஆறு

ஒடான் ஆறு ("Odon River") பிரான்சு நாட்டில் ஓடும் ஒரு ஆறு. வடமேற்கு பிரான்சில் நார்மாண்டி பகுதியில் இது அமைந்த்துள்ளது. 47 கிமீ நீளமுள்ள இந்த ஆறு ஓர்ன் ஆற்றின் இடது கிளை ஆறாகும். இது கான் நகரருகே ஓர்ன் ஆற்றுடன் இணைகிறது.


</doc>
<doc id="94070" url="https://ta.wikipedia.org/wiki?curid=94070" title="மெம்">
மெம்

மெம் (Mem) (மீம் அல்லது மிம் என்றும் எழுதப்படும்) என்பது அரபி மற்றும் எபிரேய மொழி உள்ளிட்ட செமிடிக் மொழிகளின் அகரவரிசையில் பதின்மூன்றாம் எழுத்தாகும்.


</doc>
<doc id="94071" url="https://ta.wikipedia.org/wiki?curid=94071" title="நன் (எழுத்து)">
நன் (எழுத்து)

நன் "(nun)" என்பது அரபி மற்றும் எபிரேய மொழி உள்ளிட்ட செமிடிக் மொழிகளின் அகரவரிசையில் பதி்னான்காம் எழுத்தாகும். இது 'நூனு' என ஒலிக்கப்படுகிற தானா () எழுத்து முறையில் மூன்றாம் எழுத்தாகும். இதன் ஒலி மதிப்பு ஆகும்.

பீனிசியன் எழுத்து பின்வருபவைகளாக மாற்றம் ஆகியது: கிரேக்கத்தில் nu (Ν), எட்ருசன் , இலத்தீன் N, and சிரில்லிக் Н.


</doc>
<doc id="94072" url="https://ta.wikipedia.org/wiki?curid=94072" title="ஆக்சிசனேற்ற நிலை">
ஆக்சிசனேற்ற நிலை

ஆக்சிசனேற்ற நிலைஅல்லது ஆக்சிசனேற்ற எண் ("Oxidation State") என்பது ஒரு மூலக்கூறில் , பிற எல்லா அணுக்களும் அயனிகளாக வெளியேறிய பின் அணுவின் மீதுள்ள எஞ்சிய மின்னூட்டமே, அத்தனிமத்தின் ஆக்சிசனேற்ற எண் எனப்படும். அணுக்கள், அவைகளின் சேர்ந்த நிலைகளைப் பொறுத்து, சுழி,எதிர் அல்லது நேர் ஆக்சிசனேற்ற எண்களைப் பெறுகின்றன. 

ஆக்சிசனேற்றம் என்ற சொல் முதன்முதலில் அந்துவான் இலவாசியே என்ற பிரான்சிய வேதியலாளரால் பயன்படுத்தப்பட்டது. ஒரு பொருள் ஆக்சிசனுடன் வினைபுரிவதை குறிப்பிடவே இச்சொல் பயன்படுத்தப்பட்டது.பின்னர் நீண்ட காலத்திற்குப் பின்னரே ஆக்சிசனேற்றம் என்பது எலக்ட்ரான்களை இழப்ப்து என்று அறியப்பட்டது. இதன் பின்னர் எலக்ட்ரான்களை இழக்கும் வினைகள் யாவும் ஆக்சிசனேற்ற வினைகள் எனப்பட்டன். 

ஒரு தனிமம் எலக்ட்ரானைப் பெறுமாயின் அது எதிர்மறை ஆக்சிஜனேற்ற நிலையை அடைகிறது. கந்தகம் இரண்டு ‌‌ஐதரசன் அணுக்களிடமிருந்து ஒரு ஒரு எலக்ட்ரானைப் பெறுவதால் +2 ஆக்சிஜனேற்ற நிலையை அடைகிறது.

இரும்பு, தாமிரம் போன்ற தனிமங்கள் மாறுபடும் ஆக்சிஜனேற்ற நிலைகளைக் கொண்டுள்ளன.


</doc>
<doc id="94073" url="https://ta.wikipedia.org/wiki?curid=94073" title="ஜுப்பிடர் நடவடிக்கை">
ஜுப்பிடர் நடவடிக்கை

ஜுப்பிடர் நடவடிக்கை ("Operation Jupiter") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. இது ஓவர்லார்ட் நடவடிக்கையின் ஒரு பகுதியாகும். நாசி ஜெர்மனியின் ஆக்கிரமிப்பில் இருந்த பிரான்சின் கான் நகரைத் கைப்பற்ற நேச நாட்டுப் படைகள் மேற்கொண்ட முயற்சியின் ஒரு பகுதியாக இந்நடவடிக்கை நடைபெற்றது. 

பிரான்சு மீதான நேச நாட்டுக் கடல்வழிப் படையெடுப்பு ஜூன் 6ம் தேதி துவங்கியது. இப்படையெடுப்பின் உடனடி நோக்கங்களில் ஒன்று கான் நகரைக் கைப்பற்றுதல். ஆனால் ஜூன் மாதம் முழுவதும் பல முறை முயன்றும் அந்நகரை நேச நாட்டுப் படைகளால் கைப்பற்ற முடியவில்லை. ஜூலை மாதம் கான் நகரின் மீதான தாக்குதல்கள் தொடர்ந்தன. சார்ண்வுட் நடவடிக்கையின் மூலம் கான் நகரின் வடக்கு பகுதிகள் கைப்பற்றப்பட்டன. பிற பகுதிகளைக் கைப்பற்ற தாக்குதல்கள் தொடர்ந்தன. கான் நகரின் மேற்கில் உள்ள சில கிராமங்களையும் 112ம் குன்றையும் கைப்பற்ற ஜூப்பிட்டர் நடவடிக்கை ஜூலை 10ம் தேதி மேற்கொள்ளப்பட்டது. 

நார்மாண்டிப் பகுதியிலிருந்த பல ஜெர்மானிய கவச டிவிசன்களை கான் நகருக்கான சண்டையில் முடக்க நேச நாட்டு உத்தியாளர்கள் விரும்பினர். நார்மாண்டியின் அமெரிக்கக் கட்டுப்பாட்டுப் பகுதியிலிருந்து பிரான்சு நாட்டின் உட்பகுதிக்கு முன்னேற அவர்கள் திட்டமிட்டிருந்தனர். அவ்வாறு முன்னேறும் போது நார்மாண்டியில் உள்ள ஜெர்மானியக் கவச டிவிசன்கள் எதிர்க்க வாய்ப்பில்லாமல் அவற்றை கான் நகரருகே முடக்குவது அவர்களது திட்டம். கான் நகரின் மேற்கிலிருந்த 112ம் குன்றைக் கைப்பற்றுவதன் மூலம், ஜெர்மானியர்களின் கவனத்தையும் படைப்பிரிவுகளையும் கான் நகரில் நிலைத்து நிற்கச் செய்ய முடியுமென்று அவர்கள் நம்பினர். ஏற்கனவே ஒரு முறை எப்சம் நடவடிக்கையின் ஒரு பகுதியாக 112ம் குன்று கைப்பற்றப்பட்டிருந்தது. ஆனால் ஜெர்மானிய எதிர்த்தாக்குதல்களால் பிரிட்டானியப் படைகள் கைப்பற்றிய குன்றிலிருந்து பின்வாங்கி விட்டன.

ஜூப்பிட்டர் நடவடிக்கை ஜூலை 10ம் தேதி தொடங்கியது. பிரிட்டனிய 8வது கோரின் படைப்பிரிவுகள் 112ம் குன்றையும் சுற்றுப்புற கிராமங்களையும் தாக்கின. இரு நாட்கள் சண்டைக்குப் பின்னர் பல கிராமங்களைக் கைப்பற்ற முடிந்தாலும், 112ம் குன்றைக் கைப்பற்ற முடியவில்லை. எனவே இத்தாக்குதல் தோல்வியில் முடிவடைந்தது. 


</doc>
<doc id="94074" url="https://ta.wikipedia.org/wiki?curid=94074" title="அதிபரவளைவு அமைப்பு">
அதிபரவளைவு அமைப்பு

அதிபரவளைவு அமைப்பு (Hyperboloid structure) என்பது, அதிபரவளைவு வடிவத்தைப் பயன்படுத்தி வடிவமைக்கப்பட்ட கட்டிடக்கலை அமைப்பு ஆகும். இவ்வடிவத்துக்கு இயல்பாக இருக்கக்கூடிய அமைப்பியல் வலுவைப் பயன்படுத்துவதற்காகப் பெரும்பாலும் உயரமான கோபுரங்கள் இவ்வடிவில் வடிவமைக்கப்படுகின்றன. அமைப்பியல் பயனுக்காக மட்டுமன்றி அழகுக்காகவும் கட்டிடங்களை இவ்வடிவில் அமைப்பது உண்டு. அதிபரவளைவு அமைப்பொன்றை முதன் முதலாக உருசியப் பொறியியலாளரான விளாடிமிர் சுக்கோவ் (1853 - 1939) என்பவர் கட்டினார். உலகின் முதல் அதிபரவளைவுக் கோபுரம் உருசியாவின் லிப்பெட்சுக் ஒப்லாஸ்த்தில் உள்ள பொலிபினோவில் உள்ளது.

அதிபரவளைவு அமைப்புக்கள் எதிர்மறைக் காசிய வளைமை (Gaussian curvature) கொண்டவை. அதாவது இவை நேராகவோ அல்லது வெளிப்புறம் வளைந்தோ இல்லாமல் உட்புறமாக வளைந்து இருப்பன. இரட்டை வரிப் பரப்புக்களாக (doubly ruled surfaces) இருப்பதால் நேரான வளைகளால் அமைந்த பின்னல்களாக இவற்றை உருவாக்க முடியும். இதனால் இவற்றைக் கட்டுவது இலகுவானது என்பதுடன், வளைந்த வளைகளால் அமைக்கப்படவேண்டிய வளைந்த மேற்பரப்பு அமைப்புக்களைவிட இவை உறுதியானவையாகவும் உள்ளன. தட்டையான மேற்பரப்புக்களைக் கொண்ட நேரான அமைப்புக்களைவிட அதிபரவளைவு அமைப்புக்கள் கூடிய உறுதி கொண்டவை. எனினும் இத்தகைய அமைப்பில் கட்டிடங்களைக் கட்டும்போது அவற்றில் பெருமளவு இடம் வீணாவதால், நீர்த்தாங்கிகள் போன்ற தேவைகளுக்கான அமைப்புக்களும், அழகியல் தேவைகளுக்காக அமைக்கப்படும் கட்டிடங்களுமே பெரும்பாலும் இவ்வாறு கட்டப்படுகின்றன.



</doc>
<doc id="94076" url="https://ta.wikipedia.org/wiki?curid=94076" title="இரண்டாம் ஓடான் சண்டை">
இரண்டாம் ஓடான் சண்டை

இரண்டாம் ஓடான் சண்டை ("Second Battle of the Odon") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. இது ஓவர்லார்ட் நடவடிக்கையின் ஒரு பகுதியாகும். நாசி ஜெர்மனியின் ஆக்கிரமிப்பில் இருந்த பிரான்சின் கான் நகரைத் கைப்பற்ற நேச நாட்டுப் படைகள் மேற்கொண்ட முயற்சியின் ஒரு பகுதியாக இந்நடவடிக்கை நடைபெற்றது. 

பிரான்சு மீதான நேச நாட்டுக் கடல்வழிப் படையெடுப்பு ஜூன் 6ம் தேதி துவங்கியது. இப்படையெடுப்பின் உடனடி நோக்கங்களில் ஒன்று கான் நகரைக் கைப்பற்றுதல். ஆனால் ஜூன் மாதம் முழுவதும் பல முறை முயன்றும் அந்நகரை நேச நாட்டுப் படைகளால் கைப்பற்ற முடியவில்லை. ஜூலை மாதம் கான் நகரின் மீதான தாக்குதல்கள் தொடர்ந்தன. சார்ண்வுட் நடவடிக்கையின் மூலம் கான் நகரின் வடக்கு பகுதிகள் கைப்பற்றப்பட்டன. பிற பகுதிகளைக் கைப்பற்ற தாக்குதல்கள் தொடர்ந்தன. முன்னர் முதலாம் ஓடான் சண்டையில் கான் நகருக்கு மேற்கே இருந்த ஓடான் பள்ளத்தாக்கைக் கைப்பற்ற முயன்று பிரிட்டானியப் படைகள் தோற்றிருந்தன. கான் நகரின் மீது நடத்தப்படவிருந்த அடுத்த பெரும் தாக்குதலான குட்வுட் நடவடிக்கைக்கு முன்னோடியாக இரண்டாம் ஓடான் சண்டை நடை பெற்றது. ஓர்ன் ஆற்றுப் பாலமுகப்பிலிருந்து நிகழவிருந்த குட்வுட் தாக்குதலிருந்து ஜெர்மானியப் படைகளின் கவனத்தைத் திசை திருப்ப ஒடான் பள்ளத்தாக்குப் பகுதியில், ஜூலை 15ம் தேதி பிரிட்டானியப் படைகள் தாக்கின. இந்த தாக்குதல் கிரீன்லைன் நடவடிக்கை, பொமொகிரனேட் நடவடிக்கை என இரு நடவடிக்கைகளாகப் பிரிக்கப் பட்டிருந்தது. முன்னதில் ஜூலை 15ம் தேதி பிரிட்டானிய 12வது கோர் 112ம் மற்றும் 113ம் குன்றுகளைத் தாக்கியது. அதற்கு மறு நாள் தொடங்கிய பொமொகிரனேட் நடவடிக்கையில் 30வது கோர் தன் தாக்குதலைத் தொடங்கியது. இந்த இருமுனைத் தாக்குதலில் எந்தப் புதிய பகுதிகளையும் பிரிட்டானியப் படைகளால் கைப்பற்ற முடியவில்லை. எனினும் இத்தாக்குதலைச் சமாளிக்க மூன்று ஜெர்மானியக் கவச டிவிசன்கள் ஓடான் பள்ளத்தாக்குக்கு அனுப்பப்பட்டதால், அடுத்து நிகழ்ந்த குட்வுட் தாக்குதலில் அவை பங்கேற்கவில்லை. இரு தரப்புக்கும் பெரும் இழப்புகள் ஏற்படுத்திய இச்சண்டை ஜூலை 17ம் தேதி முடிவுக்கு வந்தது. அதற்கு மறுநாள் குட்வுட் நடவடிக்கை தொடங்கியது.


</doc>
<doc id="94077" url="https://ta.wikipedia.org/wiki?curid=94077" title="ஆக்சிசனேற்ற எண்">
ஆக்சிசனேற்ற எண்

அணைவுச் சேர்ம வேதியியலில் ஆக்சிசனேற்ற எண் அல்லது ஒட்சியேற்ற எண் ("Oxidation Number") என்பது ஓர் அணைவுச் சேர்மத்தில் (coordination compound) உள்ள மைய உலோக அணுவோடு இணைந்துள்ள எல்லா ஈனிகளையும் (ligand) அதன் இணை எலக்ட்ரான்களாடு நீக்கும் போது பெறும் நேர்மறை மின்சுமை ஆகும். 

ஆக்சிசனேற்ற எண் கனிமச் சேர்மப் பெயரிடலில் பயன்படுகிறது. இது உரோமன் எண்களால் குறிக்கப்டும். ஆக்சிஜனேற்ற நிலையோ அரபி எண்களால் குறிக்கப்படும்.


</doc>
<doc id="94081" url="https://ta.wikipedia.org/wiki?curid=94081" title="ஒடுக்கி">
ஒடுக்கி

பிற தனிமங்களின் ஆக்சிசனேற்ற நிலையைக் குறைக்கக் கூடிய பொருள் ஒடுக்கி (இலங்கை வழக்கு: தாழ்த்துங் கருவி) '(reductant)" எனப்படும். வேதிவினையில் ஒடுக்கி எலக்ட்ரானை இழப்பதால் ஆக்சிசனேற்றம் அடைகிறது. அதனுடன் வினைபுரிந்த பிற தனிமம், ஒடுக்கம் அடைகிறது. ஒடுகக்கி பிற தனிமங்களுக்கு எலக்ட்ரானை வழங்குகிறது. எனவே இது "எலக்ட்ரான் ஈனி" எனவும் அழைக்கப்படும்.

லித்தியம், சோடியம், மக்னீசியம், இரும்பு, அலுமினியம், கார்பன் போன்றவை நல்ல ஒடுக்கிகளாகும் (எதிர்மின் ஈனிகளாகும்). (எ.கா): Na + F -> NaF இவ்வினையில் சோடியம் ஒடுக்கியாக செயல்பட்டு, எலக்ட்ரானை ஃப்ளூரினுக்கு ஈனுகிறது. ஃப்ளூரின் ஒடுக்கமடைகிறது. சோடியம் ஆக்சிசனேற்றம் அடைகிறது.

பொதுவாக எளிதில் எலக்ட்ரானை இழக்கும் பெரிய அணுக்கள், சிறந்த ஒடுக்கிகளாக செயல்படுகின்றன. பெரிய அணுக்களில் வெளிக்கூட்டில் உள்ள எலக்ட்ரான்கள் குறைவான அணுக்கரு ஈர்ப்பு விசையை உணருகின்றன. எனவே இவை எளிதாக பிற தனிமங்களால் கவரப்பட்டு, ஒடுக்கவினை நடைபெறுகிறது. கீழ்கண்ட அட்டவணையில் தனிமங்கள் அவற்றின் எலக்ட்ரான் கவர் திறனுக்கு ஏற்ப வரிசைப்படுத்தப்பட்டுள்ளன. இதிலிருந்து, லித்தியம்(Li), சோடியம்(Na) போன்றவை மிகச்சிறந்த ஒடுக்கிகள் எனத் தெரியவருகிறது.
ஒரு பொருள் ஒடுக்கியா, அல்லது ஆக்சிசனேற்றியா என்பதை நாம் தனியாகச் சொல்ல முடியாது. அது எந்தப் பொருளுடன் வினைபுரிகிறதோ அதைப் பொறுத்து ஒடுக்கியாகவோ அல்லது ஆக்சிசனேற்றியாகவோ செயல்படும். எடுத்துக்காட்டாக, ஐட்ரசன்(−0.83 V) தன்னைவிட குறைவான ஒடுக்க மின்னழுத்தமுடைய(−3.04 V) லித்தியத்துடன் வினைபுரியும் போது ஆக்சிசனேற்றியாகச் செயல்படுகிறது.
ஆனால் இதே ஐட்ரசன்(−0.83 V) தன்னைவிட அதிகமான ஒடுக்க மின்னழுத்தமுடைய ப்ளூரினுடன்(3.98 V) வினைபுரியும் போது ஒடுக்கியாகச் செயல்படுகிறது.

ஒடுக்கிகள் எளிதில் அரிமாணம் அடையக் கூடியவை. அதாவது இவை எளிதில் காற்றில் இருக்கும் ஆக்சிசனுடன் வினைபுரியக் கூடியவை. எனவே சிறந்த ஒடுக்கிகளான லித்தியம், சோடியம் போன்றவற்றைத் திறந்தவெளியில் வைத்தால் உடனே தீப்பற்றி எரிந்துவிடும்.




</doc>
<doc id="94083" url="https://ta.wikipedia.org/wiki?curid=94083" title="நெய்தற் கார்க்கியார்">
நெய்தற் கார்க்கியார்

நெய்தற் கார்க்கியார் சங்ககாலப் புலவர்களில் ஒருவர். நெய்தல் திணைப் பாடல்கள் இரண்டு இவர் பாடியனவாகச் சங்கநூல் தொகுப்பில் உள்ளன. 'நெய்தல்' என்னும் அடைமொழி இவரது பெயருக்கு தரப்பட்டுள்ளதன் காரணம் இதனால் புலனாகும்.

கார் என்பது கருமைநிறம் கொண்ட மழைமேகத்தைக் குறிக்கும். காரி என்னும் பெயர் மழைமேகம் போன்று உதவுபவன் என்னும் பொருளைத் தரும். காரி என்னும் ஆண்பால் பெயருக்கு இணையான பெண்பால் பெயர் கார்க்கி. இவர் கார்க்கியார்.

தலைவி வாடியிருக்கிறாள். காரணம் வாடைக்காற்று வீசும் காலம் வந்துவிட்ட பிறகும் அவளது தலைவன் அவளைத் திருமணம் செய்துகொள்ளாததுதான். தலைவியை அடையத் தலைவன் வெளிப்புறத்தில் காத்திருந்தபோது தோழி இவ்வாறு சொல்லித் திருமணம் செய்துகொள்ளத் தலைவனை வற்புறுத்துகிறாள்.
மணிப்பூ நெய்தல் நிலத்து உப்பங்கழியில் பூக்கும். வாடைக்காற்றுப் பட்டால் இது கூம்பிவடும்.

தலைவன் தேரில் வருகிறான். தலைவி அதனைப் பார்த்து மகிழ்கிறாள். அவன் அவளோடு விளையாடுகிறான். பின்னர் அவன் தன் தேரில் ஏறி மீள்கிறான். அப்போது அவள் நாணம் கொள்கிறாள். (நாணம் புணர்ச்சிக்குப் பின் வந்தது)


</doc>
<doc id="94084" url="https://ta.wikipedia.org/wiki?curid=94084" title="நெய்தற் சாய்த்துய்த்த ஆவூர் கிழார்">
நெய்தற் சாய்த்துய்த்த ஆவூர் கிழார்

நெய்தற் சாய்த்துய்த்த ஆவூர் கிழார் சங்ககாலப் புலவர்களில் ஒருவர். இவரது ஒரே ஒரு பாடல் அகநானூறு 112 எண் கொண்ட பாடலாக உள்ளது.

ஆவூர் கிழார் என்னும் பெயர் கொண்ட வேறொரு புலவர் உள்ளமையால் இவர் வேறு ஆவூர் கிழார் என்பதைக் காட்ட இவருக்கு நெய்தல் சாய்த்து உய்த்த என்னும் அடைமொழி தரப்பட்டுள்ளது. இவரது தொகுக்கப்படாத பாடல் ஒன்றில் இவர் இவருக்குப் பெயருக்கு முன் உள்ள அடைமொழித் தொடரைப் பயன்படுத்தியுள்ளார் போலும்.
மிளகுக்கொடி படர்ந்திருக்கும் சிலம்பில் மான்கூட்டம் பார்த்துக்கொண்டிருக்கும்போது தலைவன் தலைவன் தலைவியைப் புணர்ந்தான். இது தழுவத் தழுவத் தணியாத காமம். இது யாருக்கும் தெரியவில்லை. 
பெற்றோர் பெண்ணைக் கொள்வது பெண்கோள் ஒழுக்கம். முன்பே இருவருக்கும் இடையே உள்ள உறவை அறியாதவர்கள் போலப் பெண்ணைக் கேட்டுப் பெற இப்போது வந்துள்ளனர். இதனை எண்ணுத் தலைவி நாணம் கொள்கிறாள். 
'கழியக் காதலர் ஆயினும் சான்றோர் பழியொடு வரூஉம் இன்பம் வெஃகார்'

காதலன் காதலியை இழுத்துக்கொண்டு ஓடிக் குடும்பம் நடத்தும் இன்பத்தைச் சான்றோர்கள் விரும்புவதில்லை. முறைப்படிப் பெண் கேட்டுத் திருமணம் செய்துகொள்வதையே சான்றோர் விரும்புவர்.
கரடிக்கூட்டம் புற்றிலுள்ள கறையானைக் கிண்டி உண்ணும் கொடிய வழியில் தலைவன் தலைவியை நாடி வந்தானாம்.

குட்டிப் போட்டிருக்கும் தன் பெண்புலி பசியால் வாடுவதை எண்ணி ஆண்புலி ஆண்யானையை வீழ்த்தியபின் தன் பெண்புலியை அழைக்கக் குழுமும் (முழங்கும்) வழியில் தலைவன் வருவது தலைவிக்குத் தீங்கு செய்வதாகுமாம்.


</doc>
<doc id="94085" url="https://ta.wikipedia.org/wiki?curid=94085" title="கதிரியக்க மின்னொளி வீச்சு (ஹொங்கொங்)">
கதிரியக்க மின்னொளி வீச்சு (ஹொங்கொங்)

கதிரியக்க மின்னொளி வீச்சு அல்லது ஒளிகளின் ஒத்திசைவு ("Symphony of Lights", சீனம்: 幻彩詠香江) என்பது ஹொங்கொங்கில் விக்டோரியா துறைமுகத்தின் இரு மருங்கிலும் உள்ள 44 கட்டடங்களிலும் இருந்து ஒவ்வொரு நாளும் மாலை உள்ளூர் நேரம் 19:55 மணிக்கு 10 நிமிடங்கள் வரை காட்டப்படும் இசையுடன் கூடிய மின்னலங்கார கதிரியக்க மின்னொளி வீச்சாகும். இதனை ஆத்திரேலியாவின் லேசர்விசன் என்ற நிறுவனம் 44 மில்லியன் ஹொங்கொங் டொலர் செலவில் அமைத்துக் கொடுத்தது.

இது கின்னஸ் உலகசாதனைப் பதிவுப் புத்தகத்தில் உலகின் மிகப்பெரும் நிரந்தரமான ஒளி மற்றும் ஒலிக் காட்சியமைப்பாகப் பதிவு செய்யப்பட்டுள்ளது.


</doc>
<doc id="94086" url="https://ta.wikipedia.org/wiki?curid=94086" title="விக்டோரியா துறைமுகம்">
விக்டோரியா துறைமுகம்

விக்டோரியா துறைமுகம் (Victoria Harbor) ஹொங்கொங்கில், ஹொங்கொங் தீவுக்கும் கவுலூன் தீபகற்ப நிலப்பரப்புக்கும் இடையில் அமைந்துள்ள ஒரு இயற்கைத் துறைமுகமாகும். இந்த விக்டோரியா துறைமுகம் தென்சீனாவின் தெற்கு கடல் பரப்பான, தென்சீனக்கடலில் அமைந்துள்ளது. இது ஹொங்கொங் பிரித்தானியர் கைப்பற்றி குடியேற்றநாடாக பிரகடனப்படுத்தியதைத் தொடர்ந்து, ஹொங்கொங்கின் முதன்மை கடல்சார் வணிக மையமாக மாறத்தொடங்கியது. ஹொங்கொங்கின் பிரதான பொருளாதார வளர்ச்சிக்கு இந்த துறைமுகம் இன்றும் ஒரு முக்கிய காரணியாகும்.

அத்துடன் இந்த துறைமுகம் என்னற்ற புனரமைப்புத் திட்டங்களுக்கு உள்ளகியுள்ளது. கடலை நிரப்பி மேற்கொள்ளப்பட்ட பல நகரமயமாக்கல் திட்டங்களினால், இந்த துறைமுகத்தின் கரையோரப் பகுதிகள் அகன்றதுடன், கடல்பரப்பு குறுகத்தொடங்கியது. தற்போதும் மேற்கொள்ளப்பட்டு வரும் பல கடல் நிரப்பும் திட்டங்களினால் மேலும் மேலும் இத்துறைமுகத்தின் கடல்பரப்பு குறுகிக்கொண்டு போகிறது. 

ஹொங்கொங் தீவில் இருந்து கவுலூன் பக்க காட்சியை காண்பதற்கும், கவுலூன் பக்கத்தில் இருந்து ஹொங்கொங் தீவை காண்பதற்கு என உலகெங்கும் இருந்து ஹொங்கொங் வரும் சுற்றுலா பயணிகள் கூடுவர். இவர்களின் அதிகமானோர் விக்டோரியா துறைமுகத்தின் ஊடே கடல் பயணத்தை மேற்கொண்டு, இந்த துறைமுகத்தின் அழகை இரசிக்க முற்படுவர். சுற்றுலா பயணிகளுக்கான பல சிறப்பு வள்ளச் சேவைகளும் உள்ளன. மிகவும் பணவசதியுள்ளோர், கடலின் நடுவே ஏழு நட்சத்திர வசதிக்கொண்டு கப்பல் சொகுசகங்களில் பொழுதைப் போக்குவோரும் உளர். அதனைத்தவிர பல மிதக்கும் கப்பல் உணவகங்கள், களியாட்டக் கூடலங்கள் போன்றனவும் இந்து துறைமுகத்தின் சுற்றுப்பயணிகளை ஈர்ப்பதற்கு ஈடுபடுத்தப்பட்டுள்ளன.

மேலும் இந்த விக்டோரியா துறைமுகத்தை சூழ சுற்றுலா பயணிகளையும் கவரும் பலவிடயங்கள் உள்ளன. அவற்றில் முதன்மையானவை நட்சத்திரங்களின் சாலை, ஒவ்வொரு நாளும் சரியாக 8:00 மணிக்கு இடம்பெறும் கதிரியக்க மின்னொளி வீச்சு, சிறப்பு நாட்களில் இடம்பெறும் வண்ண வான்வெடி முழக்கம் போன்றவைகளாகும். அத்துடன் பல அருங்காட்சியகங்களும் உள்ளன.

இந்த விக்டோரியா துறைமுகம் ஒரு நீண்ட வரலாற்றினைக் கொண்டுள்ளது. 1841ம் ஆண்டில் ஹொங்கொங் பிரித்தானியர் வசம் வீழ்ந்ததைத் தொடர்ந்து இந்த துறைமுகம் படிப்படியான வளர்ச்சியை நோக்கிச்சென்றது. விமான போக்குவரத்து இல்லாத அக்காலக்கட்டத்தில், இந்த விக்டோரியா துறைமுகம் ஒரு இடைமாற்றத் துறைமுகமாகவும், நீண்ட நாட்கள் கடல்பயணத்தை மேற்கொள்வோருக்கான ஓய்வு இடமாகவும் இருந்துள்ளது.

ஹொங்கொங் தமிழர் வரலாற்றில், ஹொங்கொங் வந்த முதல் தமிழர் ஏ. கே. செட்டியார், யப்பான் செல்லும் கடல் வழிப்பயணத்தின் போது ஹொங்கொங்கில் ஒரு இடைமாற்றலாக தங்கிச்சென்றார் என்பதும், அதுவே ஹொங்கொங்கில் முதல் தமிழர் குறித்த பதிவாக இருப்பதும் ஒரு வரலாற்று செய்தியாகும்.

ஹொங்கொங் பிரித்தானியர் வசம் வீழ்ந்ததன் பின்னர், பிரித்தானியர் ஹொங்கொங் தமது கட்டுப்பாட்டில் வைத்திருப்பதற்கு எதிராக டய்பிங் போராளிகள் எனும் போராளிகள் இந்த துறைமுகப் பகுதிகளில் வந்து பலத்தாக்குதல்களை தொடுத்துள்ளனர். 1854களில் ஹொங்கொங் வீதிகளில் ஆயுதங்களுடன் அணிவகுத்து தாக்குதல் மேற்கொண்ட சம்பவங்களும் உள்ளன. 1854, டிசம்பர் 21ம் திகதி ஹொங்கொங் காவல்துறையினர் கவுலூன் நகர் தாக்குதல் தொடர்பாக பல போராளிகளை கைதுச்செய்தனர். இந்த விக்டோரியா துறைமுகத்தில் பல கப்பல் கலங்கள் மூழ்கடிக்கப்பட்டுள்ளன. 

இந்த துறைமுகத்தின் பெயர் முன்னர் "ஹொங்கொங் துறைமுகம்" என்றே வழங்கப்பட்டது. அதன்பின்னர் ஐக்கிய இராச்சிய கூட்டிணைவின் பின்னர் இதற்கு "விக்டோரியா துறைமுகம் என பெயர் மாற்றம் செய்யப்பட்டது.

புவியியல் அடிப்படையில், 2004ம் ஆண்டு கணிப்பின் படி விக்டோரியா துறைமுகம் 41.88 கிலோ மிட்டர்களைக் (16.17 சதுர மீட்டர்கள்) கொண்டிருந்தது. இன்று இதன் பரப்பு கடலை நிரப்பி மேற்கொள்ளப்படும் பல்வேறு திட்டங்களினால் குறுகியுள்ளது. 
சில தீவுகள் இந்த விக்டோரியா துறைமுகத்துடன் உள்ளடங்களாகவே உள்ளன. அவைகளாவன:


விக்டோரியா துறைமுகத்தின் அருகாமையில் இருந்து பல தீவுகள் கடலை நிரப்பி மேற்கொள்ளப்படும் பாரிய புனரமைப்பு திட்டங்களினால், பெருநிலப்பரப்போடு இணைக்கப்பட்டவைகளும் பல உள்ளன. அவைகளாவன:




</doc>
<doc id="94087" url="https://ta.wikipedia.org/wiki?curid=94087" title="நெய்தற்றத்தனார்">
நெய்தற்றத்தனார்

நெய்தல் தத்தனார் சங்ககாலப் புலவர்களில் ஒருவர். இவரது பாடல்கள் 3 உள்ளன. அவை அகநானூறு 243, நற்றிணை 49, 130 ஆகியவை

இந்த 3-ல் ஒன்று பாலைத்திணைப் பாடலாக இருப்பினும் தொகுப்பில் இடம்பெறாத இவரது பாடல்களில் பல நெய்தல்திணைப் பாடல்களாக இருந்தமையால் போலும் இவரது பெயருக்கு முன் 'நெய்தல்' என்னும் அடைமொழியை எட்டுத்தொகை நூல்களைத் தொகுத்தவர்கள் சேர்த்துள்ளனர்.
கண்ணோட்டம் இல்லாமல் வாடை வந்து இருக்கை கொண்டுள்ளது. 
வாடைக்காற்று வீசும்போது அவரைப் பூக்கள் உதிரும்.

வளைந்து தழைத்த துர் கட்டிய ஈங்கைச் செடி பவளம் போன்ற செந்நிறப் பூக்கள் பூக்கும்.

தலை குப்புற இறங்கித் தொங்கும் பூங்கொத்துகளை உடைய பகன்றைப்பூ இறங்கும் பனிநீர்த் திவலைகள் போல எங்கும் பரந்து பூக்கும்.

நெல்லுப்பயிர் காயாத பச்சைநெல் காய்க்கும் கதிர் வாங்கும்.

தலைவனைப் பிரிந்திருக்கும் தலைவியின் பாலை வாழ்க்கை துணையில் வாழ்க்கை ஆகும். இப்படி வாழும்போது தலைவி பலவாறு தலைவனைப் பற்றி எண்ணிப் புலந்து நொந்துகொள்வாள்.

இப்படிப்பட்ட வாழ்க்கையை இப்பாடலின் தலைவி 'தொல்வினைப் பயன்' என்று எண்ணிப் பொறுத்துக்கொள்கிறாள்.

மணல் மேட்டில் மகளிர் விளையாடாததால் கடலலை ஏறிப் பாய்கிறது. முடிச்சுப் போட்ட வலைகள் முகந்துவந்த இறால் பாவைகளைக் கவரவரும் பறவைகளை ஓட்டி ஓட்டிப் பகல்பொழுது போகிறது. அங்கே என் குடும்பத்தார் கோட்டுமீனாகிய சுறாமீனைப் பிடித்துக்கொண்டிருக்கின்றனர். இந்த நேரத்தில் மெல்ல நழுவிச் சென்று அவர் எங்கிருக்கிறார் என்று கண்டறிந்து வரலாமா - என்று தலைவியும் தோழியும் பேசிக்கொள்கின்றனர். (பகலில் வந்த தலைவன் இரவில் வரவேண்டும் என அறிவுறுத்தும் உரையாடல் இது)

தாமே முயன்று உணவைப் பெற்று உண்டு வாழும் வாழ்க்கை இனியது.

பலராகக் கூடித் தண்ணுமை முழக்கி மானை வளைத்துப் பிடித்து உண்ணும் வாழ்க்கை இங்குத் தமதுசெய் வாழ்க்கை என்று குறிப்பிடப்படுகிறது.
ஏன் வாடியிருக்கிறாய் என்று அவர் வந்து ஒருநாள்கூடக் கேட்டதில்லை. எனவே என் வாழ்க்கை உசாவும் துணை இல்லாத வாழ்க்கையாக உள்ளது என்கிறாள் தலைவி.


</doc>
<doc id="94090" url="https://ta.wikipedia.org/wiki?curid=94090" title="நொச்சி நியமங்கிழார்">
நொச்சி நியமங்கிழார்

நொச்சி நியமம் என்னும் ஊரில் வாழ்ந்த சங்ககாலப் புலவர் நொச்சிநியமங்கிழார். இவரது பாடல்கள் 5 சங்கநூல் தொகுப்பில் இடம்பெற்றுள்ளன. அவை அகநானூறு 52, நற்றிணை 17, 208, 209, புறநானூறு 293,
என் பசலை காமநோய் என்று தாய்க்குச் சொல்லலாமா வேண்டாமா என்று இரண்டு வகையாக எண்ணிக்கொண்டிருக்காதே. என் உயிரே போனாலும் போகட்டும். சொல்லிவிடு என்று தோழியிடம் தலைவி சொல்லுகிறாள்.
வள்ளிக் கிழங்கு தன் வேரில் விளையும் வள்ளிமரங்களைக் கொண்டது காதலன் ஊர். (முள்ளங்கிக் கிழங்கு வீழ்க்கும் முள்ளங்கிச்செடி போன்றது வள்ளிமரம். வள்ளிக்கிழங்கு முள்ளங்கிக் கிழங்கு போன்ற உருவில் ஆள் பருமன் இருக்கும்)
வேங்கை மரத்தின் உதிர்ந்த 'பொங்கல்' பூக்கள் பொன்னின் துகள்கள் போல உதிர்ந்துகிடக்கும்.
மலைவாழ் குறத்தியர் வேங்கைப் பூக்களைப் பறிக்கும்போது பூசல்(கூச்சல்) இடுவர். இந்தக் கூச்சல் இசைபோல் இனிமையாக இல்லாமல் 'இன்னா இசைய'வாக இருக்குமாம்.

தலைவி தன் தோழியிடம் சொல்கிறாள். 

பெண்களுக்கு நாணம் உயிரைக் காட்டிலும் சிறந்தது. அந்த நாணத்தைப் பொருட்படுத்தாமல் தாயிடம் 'வெற்பன் மார்பு அணங்கிற்று' என்று சொல்லிவிட்டேன். 
தலைகன் வெற்பில் காந்தள் பூவை ஊதும் வண்டின் இசை யாழிசை போல இருக்கும் என்னும் குறிப்பு தாயிடம் தலைவி தன் உள்ளக் கிடக்கையை வெளிப்படுத்தியதை உள்ளுறை உவமையாகக் காட்டுகிறது.

பிரிந்த நம்மினும் நம் தலைவர் நமக்காக இரங்கும் பண்புள்ளவர். நம் பிரிவை அவரால் தாங்கிக்கொள்ள முடியாது. இதோ பெருமழை பொழிகிறது. அவர் வந்துவிடுவார். என்று தோழி தலைவியைத் தேற்றுகிறாள்.

அவள் தினைப்புனம் காக்க வரவில்லை. என் உயிரை வாங்குகிறாள் - என்று தலைவன் நினைக்கிறான்.

யானைமேல் ஏறிச்சென்று ஊர்களைத் தனதாக்கிக்கொள்ளும் அவன் நாணுடை மகளாகிய அவள்மேல் இரக்கம் கொண்டு தண்ணுமை முழங்க வந்து அவளுடைய பூப்புக்கு விலை தருவானோ மாட்டானோ? அவள் அளியள் (இரக்கம் கொள்ளத்தக்கவள்)

இப் புலவர் தம் பாடல்களில் தொல்காப்பியத் தொடர்களையும். பழந்தமிழ்ச் சொற்களையும் விரும்பிப் பயன்படுத்தியுள்ளார்.
கொன்னும் நம்பும் குரையர் = சும்மாவே விரும்பும் குரையர். 
உயிரினும் சிறந்தன்று நாணே - தொல்காப்பியம் 1059
உயிரினும் சிறந்த நாண் - இப்பாடலில் உள்ள தொடர்


</doc>
<doc id="94094" url="https://ta.wikipedia.org/wiki?curid=94094" title="காட்டுப்புத்தூர் ஜமீந்தார் மேல் நிலைப்பள்ளி">
காட்டுப்புத்தூர் ஜமீந்தார் மேல் நிலைப்பள்ளி

இந்தியாவின் தமிழ்நாடு மாநிலத்தில் திருச்சிராப்பள்ளி மாவட்டம், தொட்டியம் வட்டத்தில், காட்டுப்புத்தூரில் ஜமிந்தார் மேல் நிலைப்பள்ளி அமைந்துள்ளது. 

சிதம்பர ரெட்டியார் என்பவரால் 1903ம் ஆண்டு தொடங்கப்பட்ட இப்பள்ளி தமிழ்நாடு அரசு நிதியுதவி பெறும் பள்ளிகளில் ஒன்றாகும். இப்பள்ளி 2003ம் ஆண்டு நூற்றாண்டு விழாவினைக் கொண்டாடியது.

ஆங்கிலேய ஆட்சியின் கீழ் நாடு இருந்த போது காட்டுப்புத்தூர் மற்றும் சுற்றுவட்டார ஜமீனாக இருந்தவர் சிதம்பர ரெட்டியார். இவர் சீலைப்பிள்ளையார் புதூர் எனும் காட்டுப்புத்தூருக்கு அருகில் இருக்கும் கிராமத்தில் இப்பள்ளியை துவங்கினார். சில காலம் கழித்து ஜமின்தாரின் வீட்டிற்கு அருகே இருக்கும் இடத்தில் இப்பள்ளி இயங்க துவங்கியது. ஆறு முதல் பனிரெண்டாம் வகுப்பு வரை இருபாலரும் படிக்கும் பள்ளியாக நூற்றாண்டினை கடந்து இயங்கிவருகிறது.

ஜூனியர் ரெட் கிராஸ், என்.எஸ்.எஸ் போன்ற சேவை அமைப்புகளும் இப்பள்ளியில் இயங்கி வருகின்றன. இவற்றின் மூலம் சாலை சீரமைப்பு, ஆலய உழவாரப்பணி, எய்ட்ஸ் நோய் விழிப்புணர்வு முகாம், மரக்கன்று நடுதல், சிறுசேமிப்பு, மகளிர் எழுத்தறிவு திட்டம் போன்ற பணிகளை மாணவர்கள் அவ்வப்போது ஈடுபடுவார்கள். 

கவியோகி' சுத்தானந்த பாரதியார் ஆங்கிலம், புவியியல், கணிதம் ஆகிய பாடங்களுக்கு ஆசிரியராக இப்பள்ளியில் பணிபுரிந்துள்ளார். வ.வெ.சு.ஐயரின் கட்டளைக்கிணங்க இரு ஆண்டுகள் இப்பள்ளியில் பணியாற்றியுள்ளார். 


</doc>
<doc id="94096" url="https://ta.wikipedia.org/wiki?curid=94096" title="ஆறு அய்யப்பன் கோயில்கள்">
ஆறு அய்யப்பன் கோயில்கள்

இந்துக் கடவுள் அய்யப்பனுக்கு கேரளத்தில் ஆறு கோவில்கள் உள்ளன.

நெல்லை மாவட்டம் செங்கோட்டையில் இருந்து சுமார் 20 கிலோமீட்டர் தொலைவில், கேரள மாநிலத்தில் இந்த ஊர் அமைந்துள்ளது. இங்குள்ள கோவிலில் சௌராஷ்ட்ர குலதேவி புஷ்கலையுடன் அரசராக காட்சித் தருகிறார் அய்யப்பன்.

செங்கோட்டையில் இருந்து 30 கிலோமீட்டர் தொலைவில் கேரள மாநிலத்தில் அடர்ந்த வனப்பகுதியில் இது அமைந்துள்ளது. பரசுராமரால் தோற்றுவிக்கப்பட்ட இந்த கோவிலின் விக்ரகம் மட்டுமே பழமை மாறாதது என்கிறார்கள். இங்கு வனராஜனாக, அமர்ந்த நிலையில் கையில் அமுதமும், கருப்பனின் காந்தமலை வாளும் ஏந்தி காட்சித் தருகிறார் அய்யப்பன். இவருக்கு இருபுறமும் பூர்ணா, புஷ்கலை தேவியர் மலர் தூவுவதுபோன்று காட்சி தருகின்றனர். இங்குள்ள அய்யப்பன் 'கல்யாண சாஸ்தா' என்று அழைக்கிறார்கள். இதனால், திருமணத்தடை உள்ளவர்கள் இங்கு அதிக அளவில் வந்து செல்வதை காண முடிகிறது.

செங்கோட்டையில் இருந்து 50 கிலோமீட்டர் தொலைவில் கேரளாவில் அமைந்துள்ளது இது. இங்கு அய்யப்பன் குழந்தையாக இருப்பதால் 'பால சாஸ்தா' என்று அழைக்கப்படுகிறார். இதனை உறுதிப்படுத்தும் வகையில், இக்கோவில் வாசலும் சிறு குழந்தைகள் நுழையும் அளவுக்கே கட்டப்பட்டு உள்ளது.

இங்கு அய்யப்பன், வேட்டை நிமித்தமாக கைகளில் வில், அம்பு ஆகியவற்றை ஏந்திய திருக்கோலத்தில் காட்சித் தருகிறார். எருமேலி கேரளமாநிலத்தில் உள்ளது.

இங்கு தான் பந்தள மன்னன் ராஜசேகரப் பாண்டியனால் அய்யப்பன் சீரோடும், சிறப்போடும் வளர்க்கப்பட்டார். அந்த நாட்டு மன்னன் கட்டிய கோவில் இங்கு உள்ளது. இங்கு தான் சுவாமி அய்யப்பனுக்கு உரிய திரு ஆபரணங்கள் உள்ளன.

கேரளாவில் உள்ள இங்கு தர்மசாஸ்தாவான அய்யப்பன் தம்மை நாடி வரும் பக்தர்களுக்கு யோக சின் முத்திரை தாங்கி, எல்லோருக்கும் கேட்டதை வாரி வழங்கும் வள்ளலாக காட்சித் தருகிறார்.

- சபரிமலைக்கு புனித யாத்திரை மேற்கொள்ளும் பக்தர்கள், அய்யப்பன் எழுந்தருளி அருள்பாலிக்கும் இந்த 6 கோவில்களுக்கும் சென்று வழிபட்டால் சிறப்பு பலன் கிடைக்கும் என்பது நம்பிக்கை.


</doc>
<doc id="94098" url="https://ta.wikipedia.org/wiki?curid=94098" title="பேச்சி">
பேச்சி

பேச்சி தமிழக கிராமங்களில் வழிபடும் ஒரு பெண் காவல் தெய்வம். இவரை பேச்சியம்மன் என்றும் அழைக்கின்றனர். தென்மாவட்ட மக்கள் அதிகம் வழிபட்டாலும், தமிழ்நாடு முழுக்க பேச்சிக்கு கோவில்கள் இருக்கின்றன.


பொங்கல் வைத்து பூசை செய்யப்படுகிறது. பல இடங்களில் சைவ வழிபாடு என்றாலும், சில இடங்கள் ஆடு வெட்டியும் பூசை நடத்துகின்றார்கள்.

பிறப்பின் போதே பேச்சாற்றல் வராமல் பாதிக்கப்பட்டவர்களும், திக்கி திக்கி பேசுபவர்களும் பேச்சியை வழிபாடு செய்தால் குறை தீரும் என்பது நம்பிக்கை.

'பேச்சியம்மன்' என்பது 'பே(ய்)ச்சியம்மன்' என்பதின் திரிந்த வடிவமாக கருதப்படுகிறது. சங்க இலக்கியங்களில் பேய் மகளிர் குறித்த பதிவுகள் இருக்கின்றன.

"பிணக்கோட்ட களிற்றுக் குழம்பி
னிணம்வாய்ப் பெய்த பேய்மகளி
ரினையொலி யிமிழ் துணைங்கைச் சீர்ப்
பிணை யூப மெழுந்தாட
வஞ்சு வந்த போர்க்களம்"

"போரிலே வீழ்ந்த நல்ல தந்தங்களையுடைய யானைப் பிணங்களின் குருதியைக் குடித்து, சிதறிக் கிடந்த குறைதலைப் பிணம் எழுந்து தன்னோடு ஆடும்படி பேய்மகள் துணங்கைக் கூத்தாடுவாள்" என்று பாடுகிறார் மாங்குடி மருதனார். புறநானூற்றிலும் இவை மிகுதியாகக் காணப்படுகிறது.

"பெருமிழலைக் குறும்பர்க்கும் பேயார்க்கு மடியேன்" என காரைக்கால் அம்மையார் குறித்து திருத்தொண்டர் தொகை போற்றுகிறது.

"பேயரசு செய்தால் பிணந்தின்னும் சாத்திரங்கள்" என பாரதியின் பாஞ்சாலி சபதத்தில் திரௌபதை கூறுவதையும் நோக்கலாம். எனவே பேய் மகளிர்க்கும், பிணத்திற்குமான தொடர்பு சங்க காலம் தொட்டு நீடித்து வந்துள்ளது எனவும் கருதுகிறார்கள். 



</doc>
<doc id="94100" url="https://ta.wikipedia.org/wiki?curid=94100" title="ஆக்சிசனேற்றி">
ஆக்சிசனேற்றி

ஆக்சிசனேற்றி அல்லது ஒக்சியேற்றி (Oxidizing agent) என்பது ஒடுக்க-ஏற்ற வேதிவினையின் போது எதிர்மின்னிகளை (எலக்ட்ரான்களை) ஏற்கக் கூடிய தாக்கி ஆகும். ஒரு வினையில் ஆக்சிசனேற்றி ஒடுக்கமடையும். பெரும்பாலான ஆக்சிசனேற்றிகளின் மூலக்கூறில் ஆக்சிசன் இருக்கும். எனினும் ஆற்றல் வாய்ந்த ஆக்சிசனேற்றியான புளோரினின் மூலக்கூறு வாய்பாடில் ஆக்சிசன் இல்லை. ஃபுளோரின் ஓர் எலக்ட்ரான் ஏற்பி ஆகும்.


மக்னீசியம் ஒக்சிசனோடு தாக்கமடைந்து மக்னீசியம் ஒக்சைட்டை உருவாக்கல்:

2Mg + O → 2MgO

இங்கு தாக்கத்துக்கு முன்பு மக்னீசியத்தின் ஒக்சியேற்றும் எண்ணான 0 தாக்கத்தின் இறுதியில் 2+ ஆக மாற்றமடையும். ஒக்சிசனின் ஒக்சியேற்றல் எண் 0இலிருந்து 2- ஆக மாற்றமடைந்துள்ளது. இங்கு உண்மையில் இரு அரைத் தாக்கங்கள் நடைபெற்றுள்ளன.


இத்தாக்கத்தில் மக்னீசியம் தாழ்த்தியாகவும், ஒக்சிசன் ஒக்சியேற்றியாகவும் தொழிற்பட்டுள்ளன. இங்கு ஒக்சிசன் தாழ்த்தப்பட்டு, மக்னீசியம் ஒக்சியேற்றப்பட்டுள்ளது. ஒக்சியேற்றமடையும் போது மக்னீசியத்தின் ஒக்சியேற்றும் எண் அதிகரித்துள்ளதுடன், ஒக்சியேற்றியான ஒக்சிசனின் ஒக்சியேற்றும் எண் குறைவடைந்துள்ளது. எனினும் தாக்கிகளினதோ, விளைவுகளினதோ மொத்த ஒக்சியேற்றும் எண் 0 ஆகும். 

ஒரு தாக்கம் நடைபெறும் போது மாத்திரமே ஒரு வேதிப் பொருளை தாழ்த்தி என்றோ ஒக்சியேற்றி என்றோ பிரித்தறிய முடியும். எனினும் பின்வரும் பதார்த்தங்கள் பொதுவாக ஒடுக்க-ஏற்ற வேதிவினையின் போது ஒக்சியேற்றிகளாகச் செயற்படக் கூடியன. இவை தாக்கமடையாத போது ஒக்சியேற்றி என அழைக்கப்பட மாட்டா. அனைத்துத் தாக்கங்களிலும் இவை ஒக்சியேற்றும் என்றும் வரையறுக்க முடியாது. எனினும் பொதுவான அவதானங்களைக் கொண்டு இவை இவ்வாறு வகைப்படுத்தப்பட்டுள்ளன:

இரசாயன தாக்கத்தின் போது ஒக்சியேற்றி தாழ்த்தப்பட்டுக் குறைந்த ஒக்சியேற்றும் எண்ணுடைய (மறைப் பெறுமானம்) விளைவைத் தோற்றுவிக்கும். பொதுவான ஒக்சியேற்றிகள் தாழ்த்தியால் தாழ்த்தப்படும் போது கிடைக்கும் விளைவுகள்:


</doc>
<doc id="94102" url="https://ta.wikipedia.org/wiki?curid=94102" title="ஹே (எழுத்து)">
ஹே (எழுத்து)

ஹே (he) என்பது அரபி மற்றும் எபிரேய மொழி உள்ளிட்ட செமித்திய மொழிகளின் அகரவரிசையில் ‌ஐந்தாம் எழுத்தாகும். அரபு மொழியில் இது "ஹா" என்றும் எபிரேயம், சிரியம் போன்றவற்றில் "ஹே" என்றும் மொழியப்படுகிறது.


</doc>
<doc id="94107" url="https://ta.wikipedia.org/wiki?curid=94107" title="ஜக் நிக்லோஸ்">
ஜக் நிக்லோஸ்

ஜக் வில்லியம் நிக்லோஸ் ("Jack William Nicklaus", பிறப்பு: சனவரி 21, 1940) பன்னாட்டு (உலக) கோல்ஃப் (Golf)அல்லது குழிப்பந்தாட்ட விளையாட்டின் வரலாற்றில் முன்னணி புகழ் எய்திய வீரர்களில் ஒருவர். இவர் அமெரிக்காவின் ஒகையோ மாநிலத்தில் உள்ள கொலம்பசில் பிறந்தவர்.

ஜக் நிக்லோஸ் குழிப்பந்தாட்ட விளையாட்டில் சாதனைகள் பல படைத்து, உலகளாவிய நோக்கில் குழிப்பந்தாட்ட இரசிகர்களால் நன்கு அறியப்பட்டவர். இவருக்கு 'தி கோல்டன் பேயார்' (The Golden Bear, தங்கக்கரடி) என்ற புனை பெயரும் உண்டு.

குழிப்பந்தாட்ட விளையாட்டில் மாசிட்டர் (Master) எனவும் கிராண்டுசிலாம் (Grand Slam) எனவும் அழைக்கப்படும் போட்டிகளில் 18 பட்டங்களை வென்று சாதனை நாட்டியவர்.

குழிப்பந்தாட்டத்தில் நான்கு முக்கியமான போட்டிகள் உள்ளன, இவை பெரும்போட்டி அல்லது "கிராண்டுசிலாம்" எனப்படுகின்றன. அவை, மாசிட்டர் (Master) யூ.எசு. ஓப்பன் (U.S.Open, அமெரிக்கத் திறந்த போட்டி) பிரித்தானிய ஓப்பன் (British Open) தொழிலிய குழிப்பந்தாட்டம் வல்லுநர்கள் மன்ற தலைமையர் போட்டி (PGA Championship) ஆகியனவே அந்த நான்கு பெரும் போட்டிகளாகும். இவற்றில் மொத்தம் 18 பட்டங்கள் வென்று, குழிப்பந்தாட்டம் விளையாட்டில் எப்போதும் நினைவு கூரப்படும் வீரராக திகழ்பவர் நிக்லோஸ்.

1959, 1961ம் ஆண்டுகளில் அமெரிக்க தொடக்கநிலையாளர்களுக்கான போட்டியில் கலந்துகொண்டு பட்டம் வென்றார். 1961ம் ஆண்டு பருவகால முடிவில் தொழில்சார் வீரராக ஒப்புயர்வு பெற்றார்.

1962ம் ஆண்டு நடந்த ஐக்கிய அமெரிக்க போட்டியே நிக்லோசின் முதல் பன்னாட்டு குழிப்பந்தாட்டப் போட்டியாகும். அந்த முதல் போட்டியிலேயே பட்டம் வென்றார். 

1965, 1966ம் ஆண்டுகளில் தொடர்ச்சியாக மாசிட்டர்சு பட்டம் வென்றார். இதுவும் ஒரு சாதனையாகக் கருதப்படுகின்றது. அதேயாண்டு பிரித்தானிய ஒப்பன் (திறந்த போட்டி) பட்டத்தையும் கைப்பற்றினார். 

1968, 1969களில் எந்தவொரு பெரிய வெற்றிப் பட்டத்தையும் வெல்லாத நிக்லோசு, 1970ல் மீண்டும் பிரித்தானிய பட்டத்தை வென்றார். 1971 முதல் 1980வரை மொத்தம் 9 பட்டங்களை கைப்பற்றினார். இதன் மூலம் 13 பிரதான குழிப்பந்தாட்டப் பட்டங்களை வென்றிருந்த பாபிச்யோன்சின் சாதனையை நிக்லோசு முறியடித்தார். புகழ்பெற்ற குழிப்பந்தாட்ட வீரர்கள் சங்க வல்லுநர் போட்டிகளில் 5 முறை பட்டம் வென்றுள்ளார். 

1986ம் ஆண்டு தனது 46வது வயதில் மாசிடர்சு பட்டத்தை நிக்லோசு கைப்பற்றினார். அதுவே அவர் வென்ற கடைசி குழிப்பந்தாட்டப் பட்டமாகும். 2005ம் ஆண்டு வரை தொடர்ந்து போட்டிகளில் பங்கேற்றார்.

குழிப்பந்தாட்டப் புல்தரை வடிவமைப்பு, அறக்கட்டளை, புத்தகம் எழுதுதல் உள்ளிட்ட பல துறைகளிலும் நிக்லோசு தற்போது ஈடுபாடுமிக்கவராக உள்ளார்.


</doc>
<doc id="94110" url="https://ta.wikipedia.org/wiki?curid=94110" title="சென்னை புத்தகக் காட்சி">
சென்னை புத்தகக் காட்சி

சென்னை புத்தகக் காட்சி (Chennai Book Fair அல்லது Madras Book Fair) சென்னையில் தென்னிந்திய புத்தக விற்பனையாளர்கள் மற்றும் பதிப்பாளர்கள் சங்கத்தினரால் ஆண்டுதோறும் நிகழ்த்தப்படும் ஓரு நூல் கண்காட்சியாகும். இக்கண்காட்சி பொதுவாக ஆங்கிலப் புத்தாண்டு - பொங்கல் காலத்தில், திசம்பர் கடைசி வாரத்திலிருந்து சனவரி மூன்றாம் வாரத்திற்குள், பத்து நாட்கள் நடைபெறும். இக்கண்காட்சி சென்னையின் சென்னை சங்கமம், சென்னை இசைவிழா நிகழ்ச்சிகளை ஒட்டி நடத்தப்படும் முதன்மையான பண்பாட்டு நிகழ்வுகளில் ஒன்றாக விளங்குகிறது.

முதல் "சென்னை புத்தகக் காட்சி", தென்னிந்திய புத்தக விற்பனையாளர்கள் மற்றும் பதிப்பாளர்கள் சங்கத்தினரால் திசம்பர் 14 முதல் திசம்பர் 24 வரை 1977-இல் நடத்தப்பட்டது. தமிழ்நாடு, முக்கியமாக சென்னை, மற்றும் தென்னிந்தியாவின் பல முக்கியமான பதிப்பகங்களின் சங்கமே தென்னிந்திய புத்தக விற்பனையாளர்கள் மற்றும் பதிப்பாளர்கள் சங்கம் ஆகும். முதல் கண்காட்சியில் 22 கடைகள் போடப்பட்டிருந்தன; மதரசா-இ-ஆசாம் பள்ளியில் நடத்தப்பட்டது. பி.ஐ. பதிப்பகத்தின் கே வி மாத்தியூ அவர்களின் முன்னெடுப்பில் முதல் ஆறு புத்தகக் காட்சிகள் பெரும் வெற்றி பெற்றன; அவர்தம் முயற்சியில் ஆரம்ப காலங்களில் புத்தகக் காட்சி பெரும் வளர்ச்சி பெற்றது. மேலும், மாணவ/மாணவியருக்கான புத்தகக் கண்காட்சியையும் அவர் தொடங்கினார். ஆயினும், சென்னை புத்தகக் காட்சியைப் போல மாணவ/மாணவியருக்கான புத்தகக் கண்காட்சி வெற்றியைப் பெறவில்லை.
மதரசா-இ-ஆசாம் பள்ளியில் முதல் நான்கு புத்தகக் காட்சிகள் நடத்தப்பட்ட பிறகு, 1981-ஆம் ஆண்டு இராயப்பேட்டை, சென்னை - இல் இருக்கும் கிறிஸ்தவ இளையோர் அமைப்பு (ஒய்.எம்.சி.ஏ.) மைதானத்தில் நடத்தப்பட்டது. 1982-இல் செலுத்தி-சென்று உணவருந்தும் நிலையத்தில் (Drive-in Restaurant) நடத்தப்பட்டது. புத்தகக் காட்சியின் புகழ் ஒவ்வொரு ஆண்டும் அதிகரித்த வண்ணம் இருந்தது. திசம்பர் 22, 1989, முதல் சனவரி 1, 1990, வரை நடத்தப்பட்ட 12-வது புத்தகக் காட்சியில் உலக சுகாதார அமைப்பின் புத்தகங்களின் தமிழ் மொழிபெயர்ப்புகள் இடம்பெற்றிருந்தன. சென்னை புத்தகக் காட்சியின் பெருவெற்றியின் காரணத்தினால், உதகமண்டலம், திருவனந்தபுரம், பாண்டிச்சேரி, மதுரை மற்றும் திருச்சிராப்பள்ளி ஆகிய இடங்களிலும் "தென்னிந்திய புத்தக விற்பனையாளர்கள் மற்றும் பதிப்பாளர்கள் சங்கத்தால்" புத்தகக் காட்சிகள் ஆரம்பிக்கப்பட்டன.

ஆரம்ப காலங்களில் கிறித்துமசு-புத்தாண்டு விடுமுறைகளுடன் ஒத்துப்போகுமாறு திசம்பர் இறுதி வாரங்களிலிருந்து சனவரியின் ஆரம்ப வாரம் வரை புத்தகக் காட்சி நடத்தப்பட்டது. ஆயினும், 90-களில் பொங்கல் விடுமுறைகளுடன் ஒத்திருக்கும்படி சனவரியின் மையப் பகுதிகளில் நிகழுமாறு மாற்றப்பட்டது.

இந்தியாவில் நடைபெறும் பல்வேறு நூல் கண்காட்சிகளில் மிகப்பெரும் கண்காட்சிகளில் ஒன்றாக இக்கண்காட்சி விளங்குகிறது. நாட்டின் முக்கிய நகரங்களிலிருந்தும் பன்மொழிப் பதிப்பகங்களும், தமிழ்நாட்டின் முக்கியமான சில தமிழ்ப் பதிப்பகங்களும் இக்கண்காட்சியில் கலந்து கொள்கின்றனர். 

இக்கண்காட்சியில் பங்கு கொள்ளும் தமிழ்மொழிப் பதிப்பகங்களில் கீழ்காணும் பதிப்பகங்கள் குறிப்பிடத்தக்கவையாக உள்ளன.


இக்கண்காட்சியில் பங்கு கொள்ளும் பன்மொழிப் பதிப்பகங்களில் கீழ்காணும் பதிப்பகங்களில் முக்கியமானவையாக உள்ளன.

சென்னை புத்தகக் காட்சியானது சென்னையின் சென்னை சங்கமம், சென்னை இசைவிழா நிகழ்ச்சிகளை ஒட்டி நடத்தப்படும் முதன்மையான பண்பாட்டு நிகழ்வுகளில் ஒன்றாக விளங்குகிறது. புத்தகக் கடைகளைத் தவிர்த்து உணவு மற்றும் இளைப்பாறுதலுக்கான கடைகளும் கண்காட்சியரங்கில் உண்டு. விவாதங்கள், போட்டிகள் மற்றும் முக்கிய நபர்களின் உரைகளும் அரங்கில் நடைபெறும். சமீப காலங்களில், உலகத் திரைப்படங்களின் குறு-காணொலிகளும் காண்பிக்கப்படுகின்றன. சிறந்த எழுத்தாளர் மற்றும் சிறந்த பதிப்பகத்தார் ஆகிய விருதுகளும் ஒவ்வொரு ஆண்டும் கொடுக்கப்படுகின்றன.








</doc>
<doc id="94111" url="https://ta.wikipedia.org/wiki?curid=94111" title="வண்ண வான்வெடி முழக்கம் (ஹொங்கொங்)">
வண்ண வான்வெடி முழக்கம் (ஹொங்கொங்)

வண்ண வான்வெடி முழக்கம் என்பது ஹொங்கொங்கில் சிறப்பு நாட்களின் போது இடம்பெறும் ஒரு நிகழ்வாகும். குறிப்பாக புத்தாண்டு பிறப்பு நாள், சீனப் (லூனார்) புத்தாண்டு நாள், ஹொங்கொங் சீனாவிடம் கையளிக்கப்பட்ட நாள் போன்ற சிறப்பு நாட்களில் இந்த வண்ண வான்வெடி முழக்கம் ஹொங்கொங் தீவுக்கும், கவுலூன் தீபகற்பம் பகுதிக்கும் இடையிலான விக்டோரியா துறைமுகக் கடலின் மேல், வான்பரப்பில் இடம்பெறும்.



</doc>
<doc id="94112" url="https://ta.wikipedia.org/wiki?curid=94112" title="குட்வுட் நடவடிக்கை">
குட்வுட் நடவடிக்கை

குட்வுட் நடவடிக்கை ("Operation Goodwood") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. இது ஓவர்லார்ட் நடவடிக்கையின் ஒரு பகுதியாகும். நாசி ஜெர்மனியின் ஆக்கிரமிப்பில் இருந்த பிரான்சின் கான் நகரைக் கைப்பற்ற நேச நாட்டுப் படைகள் மேற்கொண்ட முயற்சியின் ஒரு பகுதியாக இந்நடவடிக்கை நடைபெற்றது. 

பிரான்சு மீதான நேச நாட்டுக் கடல்வழிப் படையெடுப்பு ஜூன் 6ம் தேதி துவங்கியது. இப்படையெடுப்பின் உடனடி நோக்கங்களில் ஒன்று கான் நகரைக் கைப்பற்றுதல். ஆனால் ஜூன் மாதம் முழுவதும் பல முறை முயன்றும் அந்நகரை நேச நாட்டுப் படைகளால் கைப்பற்ற முடியவில்லை. ஜூலை மாதம் கான் நகரின் மீதான தாக்குதல்கள் தொடர்ந்தன. இரு மாதங்கள் தொடர்ந்து நடந்த கடுமையான சண்டையால் இரு தரப்பினருக்கும் பெரும் இழப்பு ஏற்பட்டிருந்தது. ஆனால் இழப்புகளை ஈடு செய்வதில் ஜெர்மானியர்களால் நேச நாடுகளுக்கு இணையாகச் செயல்பட முடியவில்லை என்பதால், நார்மாண்டியில் அவர்களது நிலை வலுவிழந்து வந்தது. கான் நகரைக் கைப்பற்ற இயலாமை நார்மாண்டியிலிருந்து பிரான்சின் உட்பகுதிக்கு முன்னேற நேச நாட்டு உத்தியாளர்கள் செய்திருந்த திட்டத்தினைக் கால தாமதப்படுத்தியது. கான் சண்டையினை முடிவுக்குக் கொண்டுவர இறுதிகட்ட முயற்சியாக நேசநாட்டுப் படைகள் குட்வுட் நடவடிக்கை மற்றும் அட்லாண்டிக் நடவடிக்கையைத் தொடங்கின. முன்னதில் பிரிட்டானிய 1வது கோர் கான் நகரின் கிழக்கிலும் பின்னதில் கனடிய 2வது கோர் மேற்கிலும் தாக்கின. ஜூலை 18ம் தேதி தொடங்கிய இத்தாக்குதல் இரண்டு நாட்களுக்குப்பின் முடிவுக்கு வந்தது. பிரிட்டானியப் படைகள் ஜெர்மானிய முன்னணி நிலைகளை ஊடுருவி 7கிமீ வரை முன்னேறினாலும், கான் நகரத்தை அவைகளால் கைப்பற்ற இயலவில்லை. இந்நிலையில் நார்மாண்டியின் அமெரிக்கக் கட்டுப்பாட்டுப் பகுதியிலிருந்து அமெரிக்கப் படைகள் கோப்ரா நடவடிக்கையைத் தொடங்கியதால் கான் மீதான பெருந்தாக்குதல்கள் கைவிடப்பட்டன. அமெரிக்கப் படைகள் பிரான்சின் உட்பகுதிக்கு முன்னேறத் தொடங்கியது கான் நகரின் முக்கியத்துவத்தை நீக்கி விட்டது. இதனால் இரு மாதங்களாக அங்கு நடைபெற்று வந்த கடும் சண்டை ஓயத் தொடங்கியது. ஆகஸ்ட் முதல் வாரத்தில் கான் நகரம் முழுவதும் நேச நாட்டுப் படைகள் வசமானது.

குட்வுட் நடவடிக்கையின் இலக்கு என்ன என்பது இந்நாள் வரை சர்ச்சைக்குரிய விஷயமாக உள்ளது. கான் நகர் முழுவதையும் கைப்பற்றுவது இலக்கு என்று பிரிட்டானியத் தளபதி ஃபீல்டு மார்ஷல் பெர்னார்ட் மோண்ட்கொமரி முதலில் அறிவித்தார். ஆனால் பின்னர் நினைத்த இலக்குகளை அடைய முடியவில்லை எனறானவுடன், கான் நகரில் நிறுத்தப்பட்டிருந்த ஜெர்மானியப் படைப்பிரிவுகளை கோப்ரா நடவடிக்கையை எதிர்க்கவியலாமல் கானிலேயே முடக்குவது தான் இதன் இலக்கு என்று மாற்றிவிட்டார். எனவே கீழ்நிலை உத்தியளவில் குட்வுட் நடவடிக்கை தோல்வியென்றாலும், மேல்நிலை உத்தியளவில் நேச நாட்டுப் படைகளுக்கு அது வெற்றியே. கானைப் பாதுக்காக்க கடும் சண்டையிட்டுக் கொண்டிருந்த ஜெர்மானியர்களால் அமெரிக்கக் கட்டுப்பாட்டுப் பகுதியில் கவனம் செலுத்த முடியவில்லை. இதனால் அங்கிருந்து தொடங்கிய பிரான்சின் உடபகுதி மீதான அமெரிக்கத் தாக்குதல் எளிதில் வெற்றி பெற்றது


</doc>
<doc id="94113" url="https://ta.wikipedia.org/wiki?curid=94113" title="திருக்கோணமலை கோட்டடி ஆதி முனீசுவரர் கோயில்">
திருக்கோணமலை கோட்டடி ஆதி முனீசுவரர் கோயில்

கோட்டடி ஆதி முனீசுவரர் கோயில் இலங்கையின் கிழக்கு மாகாணத்தில் திருகோணமலை நகரில் அமைந்துள்ள ஒரு முனீசுவரர் கோயில். இக்கோயில் திருகோணமலை நீதிமன்றத் தொகுதிக்கு அண்மையில் நாற்சந்தியைப் பார்த்தவண்ணம் மேற்கு நோக்கிக் காட்சி தருகின்றது.

குளக்கோட்டு மன்னன் திருக்கோணேசுவரப் பெருமானுக்கு திருப்பணி செய்யும் வேளை கோணேசுவர மூர்த்திக்கு காவலுக்கென திருமலையின் ஏழு இடங்களில் ஏழு முனிகளை நிறுத்தியதாக சொல்லப்படுகின்றது. அவ் ஏழு முனிகளுள் வெளிப்பட்டு நின்று அடியாரைக் காத்து வருபவராக கோட்டடிப் பதியில் அமர்ந்திருக்கும் கோட்டடி முனீசுவரர் திகழ்கின்றார்.

ஆதியில் பெரும் ஆல விருட்சம் ஒன்று இப்பகுதியில் இருந்ததாகவும் இதிலே முனியப்பர் வாசம் செய்ததாகவும் இரவு வேளைகளில் மதுவெறியில் அல்லது தனியாக வருவோர், தீய எண்ணங்களுடன் வருவோர் போன்றோரை இவ்வழியால் செல்ல விடாது மிகவும் துன்புறுத்தியதாகவும், இதனால் தாங்கள் இவருக்கு அஞ்சி சாராயம், சுருட்டு என்பவற்றை வைத்து வழிபட்டதாகவும் இப்பகுதிக்கு அண்மையிலுள்ள "நாகராஜா வளவு" மக்கள் குறிப்பிடுவர். இதே வழக்கத்தில் இன்றும் இவர்கள் தங்கள் விஷேஷ காலங்களில் குறிப்பாக குழந்தை பிறந்தவுடன், நேர்த்தி நிறைவேறியவுடன் ஆலயத்திற்கு வந்து தங்கள் முறையில் சாராயம் வைத்தும், சுருட்டு வைத்தும் வழிபடுவர். ஆனால் ஆலயத்தினுள் இவையெவையும் எடுக்கப்படுவதில்லை. ஆலயத்தின் வெளிப்புறமுள்ள வேம்பின் அடியில் சிறு பீடம் ஒன்று அமைக்கப்பட்டுள்ளது இதன் கீழ் வைத்தே இவர்களது வழிபாடு இடம்பெறும்.

தயாநிதி என்பவரது முயற்சியினாலேயே வெறும் கல் மாத்திரம் வணங்கப்பட்ட நிலைமாறி கட்டடம் ஒன்று அமைக்கப்பட்டது. ஆலயம் வீதியின் புறத்திலும், நீதிமன்ற கட்டடத் தொகுதியின் அருகாமையிலும் அமைந்துள்ளமையினால் ஆலயத்திற்கெனத் தனியானதொரு அசையாத நிலம் இல்லை. ஆயினும், கருவறை மாத்திரம் கொண்டதாக முன்புறத்தில் சிறிய அளவினால் தகரத்தினால் கொட்டகை போன்றும் அமைக்கப்பட்டு அடியார்கள் நின்று வழிபட ஒழுங்கு செய்யப்பட்டுள்ளது.

ஆலயத்தின் மூலமூர்த்தி சுயம்புருவ மூர்த்தியாகும். தனிக் கருங்கல்லினால் ஆனதாக தட்டையான சிவலிங்க வடிவில் அமையப்பெற்றுள்ளது. இம் மூர்த்திக்கு வெள்ளியினால் அங்கி அமைத்து வைத்து வழிபாடு இயற்றப்பெறுகின்றது. தவிர கடந்த வருடம் பஞ்சலோகத்தினால் ஆன எழுந்தருளி மூர்த்தி "புலி வாகனம்" ஏறியவராக அமைக்கப்பெற்று அவரும் இடவசதி இன்மையினால் கருவறையினுள்ளேயே வைக்கப்பட்டுள்ளார்.

வெள்ளி, ஞாயிற்றுக் கிழமைகளிலும் பூரணை தினங்களிலும் மாலைவேளையில் பெருமானுக்கு பூசைகள் இடம்பெறுகிறது. சித்திரா பௌர்ணமி நாளன்று தீர்த்தம் (குளிர்த்திப் பூசை) நடைபெறுவதாக முன்வரும் 6 நாட்களுக்கு அலங்கார உற்சவம் வெகு சிறப்பாக நடைபெறுவது வழமை. தவிர, இந்து சிறப்பு காலங்களில் சிறப்பு பூசைகளும் இடம்பெறுகிறது.

ஆலயத்திற்கென தனியானதொரு வருமானம் எதுவும் இல்லை. காணிக்கை உண்டியல் மூலம் வரும் நிதியும், அர்ச்சனைகள், திருவிழா உபயங்கள் என்பவற்றிற்கு வருகின்ற நிதியுதவிகள் மூலமே ஆலய செலவுகள் மேற்கொள்ளப்பட்டு வருகின்றன. ஆலயத்தின் இளைஞர்கள் சிலர் வெளிநாடுகளில் (மத்திய கிழக்கு நாடுகளில்) இருந்து தம்மால் இயன்றபோது சிறுதொகைகளை வழங்குகின்றனர்.


</doc>
<doc id="94114" url="https://ta.wikipedia.org/wiki?curid=94114" title="அகலப்பரப்பு காட்சி">
அகலப்பரப்பு காட்சி

அகலப்பரப்பு காட்சி (panoramic view) என்பது ஒரு காட்சியை அகலப்பரப்புடன் காண்பது அல்லது நிழல்படக் கருவியின் ஊடாக எடுப்பது ஆகும். தற்போதைய நிழல்படக் கருவிகள் அகலப்பரப்பு காட்சியை எடுக்கும் வண்ணமாக வெளிவருகின்றன.


</doc>
<doc id="94121" url="https://ta.wikipedia.org/wiki?curid=94121" title="கோகிலம் (சிற்றிதழ்)">
கோகிலம் (சிற்றிதழ்)

'கோகிலம்' இலங்கை, கிழக்கு மாகாணத்தின், கல்முனை, சாய்ந்தமருது பிரதேசத்திலிருந்து வெளிவந்த காலாண்டுச் சஞ்சிகை. மொத்தம் ஆறு இதழ்கள் வெளிவந்துள்ளன. இருப்பினும் படைப்பிலக்கியத் துறையில் ஓரளவிற்கு தாக்கத்தை ஏற்படுத்திய ஒரு சிற்றிதழாகக் குறிப்பிடலாம்.

முதலாவது இதழ் 1983 ஆம் ஆண்டு சனவரி மாதத்திலும், இறுதி இதழ் (ஆறாவது இதழ்) 1984 செப்டம்பர் மாதத்திலும் வெளிவந்தது.

பிரதம ஆசிரியர்: எம்ஸியேபரீத். துணை ஆசிரியர்: தம்பிலுவிலைச் சேர்ந்த ஜெகதீஸ்வரி சபாரெத்தினம் (தம்பிலுவில் ஜெகா) இச்சஞ்சிகை கல்முனை சாய்ந்தமருது எனும் முகவரியைக் கொண்டிருந்தது.

இலக்கிய கட்டுரைகள், கட்டுரைகள், சிறுகதைகள், கவிதைகள், துணுக்குகள், நூல்நயம், வாசகர் பக்கம், கேள்வி பதில், சமயம், கலாசாரம் போன்ற பல்வேறு அம்சங்களை உள்ளடக்கியதாக இருந்தது. கோகிலம் தனது 3வது இதழுடன் உருவ அமைப்பிலும் உள்ளடக்கத்திலும் தன்னை விரிவாக்கிக் கொண்டது. கோகிலம் 5ல், இதயராகம் பேட்டி, ஆங்கிலம் கற்போமா? போன்ற அம்சங்கள் உள்ளடங்கின. 

மா.சந்திரலேகா, மசுறா ஏ. மஜீட், மருதூரான், எஸ். எம். எம். ராபிக், இப்னு அஸமத், அன்பிதயன் சிராஜ், பாரதிபுரம் வி.நடனசேகரம், ராதிகா குமாரசாமி, பரந்தன் செவ்வந்தி, மகாலிங்கம், பாண்டிருப்பு நாகராஜா, சாய்ந்தமருது ஆர். எம். நௌஸாத், மூதூர் சிராஜ், பரந்தன், கலைப் புஸ்பா, ஈழதாசன், காரைதீவு வீ. சிவபாலன், கலீல், சோலைக்கிளி, ப. ஜெகதீசன், ஒலுவில் அமுதன், கின்னியா அமீர் அலி


</doc>
<doc id="94124" url="https://ta.wikipedia.org/wiki?curid=94124" title="மருத்துவம் அல்லது உடலியங்கியலுக்கான நோபல் பரிசு">
மருத்துவம் அல்லது உடலியங்கியலுக்கான நோபல் பரிசு

மருத்துவம் அல்லது உடலியங்கியலுக்கான நோபெல் பரிசு ("Nobel Prize in Physiology or Medicine") என்பது வருடத்திற்கு ஒரு முறை வழங்கப்படும் நோபெல் பரிசுகளுள் ஒன்றாகும். ஆல்ஃபிரட் நோபெலால் நிறுவப்பட்ட இப்பரிசு சுவீடனில் உள்ள முக்கிய மருத்துவ மையமான கரோலின்ஸ்கா மையத்தால் வழங்கப்படுகிறது. இது மருத்துவத்துறையிலோ உடலியங்கியல் துறையிலோ குறிப்பிடத்தக்க கண்டுபிடிப்பினைச் செய்த ஒருவர் அல்லது பலருக்கு வழங்கப்படுகிறது.




</doc>
<doc id="94130" url="https://ta.wikipedia.org/wiki?curid=94130" title="சிம் சா சுயி மணிக்கூட்டு கோபுரம்">
சிம் சா சுயி மணிக்கூட்டு கோபுரம்

சிம் சா சுயி மணிக்கூட்டு கோபுரம் (Clock Tower, Hong Kong) எனும் இந்த மணிக்கூட்டு கோபுரம், ஹொங்கொங்கில் கவுலூன், சிம் சா சுயி கடற்கரை முனைப் பகுதியில் காணப்படும் ஒரு வரலாற்று சிறப்பு மிக்க கோபுரமாகும். 



</doc>
<doc id="94140" url="https://ta.wikipedia.org/wiki?curid=94140" title="ஒம்புட்ஸ்மன் (இலங்கை)">
ஒம்புட்ஸ்மன் (இலங்கை)

ஒம்புட்ஸ்மன் (Ombudsman) என்பது இலங்கையின் நிர்வாக அமைப்புகளில் உள்ள ஒரு பதவியாகும். அரசின் அலுவலர்கள் தவறிழைத்தாலோ, உரிமைகளை மீறினாலோ அதனைப் ஆய்வு செய்து அறிக்கை வெளியிடும் அதிகாரி ஒம்புட்ஸ்மன் என்று அழைக்கப்படுகிறார். உலக அரசியல் வரலாற்றில் ”ஒம்புட்ஸ்மன்” (குறைகேள் அதிகாரி) எனப்படும் நிர்வாகத்திற்கான பாராளுமன்ற ஆணையாளர் என்ற பதவி சுவிச்சர்லாந்து நாட்டில் 1809ம் ஆண்டில் ஏற்படுத்தப்பட்டது. தொடர்ந்து பின்லாந்தில் 1819ம் ஆண்டிலும், டென்மார்க்கில் 1954ம் ஆண்டிலும், நியுசிலாந்தில் 1962ம் ஆண்டிலும், இங்கிலாந்தில் 1967ம் ஆண்டிலும் ஏற்படுத்தப்பட்டது. இலங்கையில் 1978ம் ஆண்டு உருவாக்கப்பட்டது.

இலங்கைச் சனநாயக சோசலிசக் குடியரசின் இரண்டாவது அரசியலமைப்பில் (1978) முதற் தடவையாக ஒம்புட்ஸ்மன் பதவி ஏற்படுத்தப்பட்டது. அரசியலமைப்பின் 156வது உறுப்புரை இது பற்றிய ஏற்பாடுகளை உள்ளடக்கியுள்ளது.

156வது உறுப்புரை 1ம் பந்தி பின்வருமாறு கூறுகின்றது. அரசாங்க அலுவலர்கள், பகிரங்கக் கூட்டுத்தாபன அலுவலர்கள், உள்ளூர் அதிகாரசபை அலுவலர்கள், அதையொத்த வேறு நிறுவனங்களின் அலுவலர்கள் ஆகியோர் அடிப்படை உரிமைகளை மீறியுள்ளார்கள் என்றும், அநீதிகளை இழைத்துவிட்டார்கள் என்றும் கூறுகின்ற முறைப்பாடுகள் அல்லது சார்த்தல்கள் பற்றி அத்தகைய சட்டத்தின் ஏற்பாடுகளுக்கிணங்கவும் அவற்றுக்கமைவாகவும் புலனாய்வு செய்து அறிக்கை சமர்ப்பிப்பதற்குப் பொறுப்பாகவுள்ளவரான நிர்வாகத்துக்கான பாராளுமன்ற ஆணையாளர் (ஒம்புட்ஸ்மன்) என்ற பதவியைத் தாபிப்பதற்காகச் சட்டத்தின் மூலம் பாராளுமன்றம் ஏற்பாடு செய்தல் வேண்டும்.

நிர்வாகத்துக்கான பாராளுமன்ற ஆணையாளர் சனாதிபதியினால் நியமிக்கப்படல் வேண்டும் என்பதுடன், நன்னடத்தை உடையவராயிருக்கும் காலத்தின்போது அவர் பதவி வகித்தலும் வேண்டும். அவரின் சம்பளம் பாராளுமன்றத்தால் தீர்மானிக்கப்படும். அதேநேரத்தில் பதவிக்காலத்தில் அவரின் சம்பளம் குறைக்கப்படவும் மாட்டாது.

நிர்வாகத்திற்கான பாராளுமன்ற ஆணையாளரினது பதவி வறிதாதல் சம்பந்தமாக 4ம் பந்தி பின்வருமாறு குறிப்பிடுகின்றது.

அ. அவர் இறப்பதன் மேல்.

ஆ. இராஜினாமாச் செய்வதன் மேல்.

இ. சட்டத்தினால் நிர்ணயிக்கப்படும் வயதை அடைவதன் மேல்.

ஈ. சுகவீனம் அல்லது உடல்பலவீனம், மனப்பலவீனம் காரணமாக ஜனாதிபதியினால் பதவி நீக்கம் செய்வதன் மேல்.

உ. அவரைப் பதிவிலிருந்து அகற்றுமாறு கூறும் பாராளுமன்றத்தின் தீர்மானத்தின் மீது ஜனாதிபதியினால் அவர் பதவியிலிருந்து அகற்றப்படுவதன் மேல்.

பாராளுமன்றத்தின் 1981ம் ஆண்டு 15ம் இலக்க சட்ட மூலம் ஒம்புட்ஸ்மனின் செயற்பாடுகள், அதிகாரங்கள் பற்றிக் குறிப்பிடும் முக்கிய அம்சங்கள் வருமாறு:

பிரஜைகளுக்கு இழைக்கப்படும் அநீதிகளுக்கு நீதி வழங்கப்படும் என்ற நோக்கில் எமது அரசியலமைப்பில் ஒம்புட்ஸ்மன் பதவி ஏற்படுத்தப்பட்ட போதிலும் நடைமுறையை நோக்குமிடத்து உரிய விசாரணையை ஒம்புட்ஸ்மனுக்கு வழங்கக் கையாளும் வழிமுறையானது சிக்கல்மிக்கது என்பதுடன், அரசியலமைப்பு ரீதியாகவும் பாராளுமன்ற சட்டமூலத்தின் மூலமாகவும் ஒம்புட்ஸ்மனுக்கு வழங்கப்பட்டுள்ள அதிகாரங்கள் குறைவானதாகும் என்பதும் கூறப்பட்டு வரும் குறைபாடுகளாகும்.




</doc>
<doc id="94159" url="https://ta.wikipedia.org/wiki?curid=94159" title="பாரிசு பச்சை">
பாரிசு பச்சை

பாரிசு பச்சை என்பது காப்பர் (II) அசிட்டோ ஆர்சினைட் எனும் வேதியியல் பெயர் கொண்ட பச்சை நிறங்கொண்ட எலிக்கொல்லி மற்றும் பூச்சிக்கொல்லி நஞ்சாகும். இப்பெயர் மேற்குறிப்பிட்ட வேதிப்பொருளைக் குறிக்க மட்டுமன்றி அதன் நிறத்தைக் குறிக்கவும் பயன்படுத்தப்படுகிறது.

பாரிசு பச்சை நீலம்-பச்சை நிறமுள்ள திடப்பொருள். இது கொடுமையான நச்சுத் தன்மை உடையது.

தாமிர (II) அசிட்டேட்டை ஆர்செனிக் ட்ரை ஆக்சைடு மற்றும் நீர் உடன் வினைப்படுத்த பாரிசு பச்சை கிடைக்கும்.

பாரிசு நகரப் பாதாளச் சாக்கடைகளில் எலிகளைக் கொல்ல இது முதன் முதலில் பயன்படுத்தப்பட்டதால் பாரிசு பச்சை எனும் பெயர் பெற்றது. இத்தாலியில் கொசுக்களைக் கொள்ள இது விமானங்களிலிருந்து தூவப்பட்டது. மேலும் பளிச்சிடும் பச்சை நிறத்திற்காக இது நிறமியாகவும் பயன்படுத்தப்படுகிறது. இது காற்றைக் கருமையாக்கக் கூடியது. வான வேடிக்கைகளில் பச்சை நிறம் தரவும் இது பயன்படுத்தப்படுகிறது.

இது மிகவும் நச்சுத் தன்மை கொண்டதாகையால் பல இடங்களில் தடை செய்யப்பட்டுள்ளது.


</doc>
<doc id="94172" url="https://ta.wikipedia.org/wiki?curid=94172" title="வான்வெளி அருங்காட்சியம் (ஹொங்கொங்)">
வான்வெளி அருங்காட்சியம் (ஹொங்கொங்)

ஹொங்கொங் வான்வெளி அருங்காட்சியம் ("Hong Kong Space Museum") என்பது ஹொங்கொங், சிம் சா சுயில் இருக்கும் ஒரு வின்வெளிக் கல்வி தொடர்பான அருங்காட்சியம் ஆகும். இது ஹொங்கொங் அரசாங்கத்தின், முசுப்பாற்றல் மற்றும் பண்பாட்டு சேவை திணைக்களத்தினால் நிர்வகிக்கப்படுகிறது. இது 1980 ஆம் ஆண்டு கட்டப்பட்டதாகும்.

ஹொங்கொங்கில் இதன் அமைவிடம்; கவ்லூன் திபகற்ப நிலப்பரப்பின் முனையில்; இலக்கம் 10 சாலிசுபியூரி வீதி, சிம் சா சுயி எனும் இடத்தில் அமைந்துள்ளது. அத்துடன் இது நட்சத்திரங்களின் ஒழுங்கை, இசுடார் பெறி வள்ளத்துறை போன்றவற்றுக்கும் அண்மித்தே உள்ளது. தமிழர் அதிகம் கூடும் இடமான சுங்கிங் கட்டடத்தில் இருந்து சில மீட்டர் தூரம் மட்டுமே உள்ளது.



</doc>
<doc id="94173" url="https://ta.wikipedia.org/wiki?curid=94173" title="பெக்கால் கோட்டை">
பெக்கால் கோட்டை

பெக்கால் கோட்டை இந்தியாவின் கேரள மாநிலத்தில் உள்ளது. இதுதான் கேரளத்திலேயே மிகப்பெரிய கோட்டையாகும். இது 40 ஏக்கர் பரப்பளவில் அமைந்துள்ளது. படிகளைக் கொண்டு உயரமாக அமைக்கப்பட்ட நீர்த்தொட்டியும் உயர்ந்த இடத்தில் அகன்ற படிகளைக் கொண்ட கண்காணிப்புக் கோபுரமும் இக்கோட்டையின் சிறப்பம்சங்களாகும். இக்கோட்டை அரபிக்கடலை ஒட்டி அமைந்துள்ளது. இது இந்தியாவில் உள்ள மற்ற கோட்டைகளைப் போல் அரசின் மையக் கட்டிடமாக இல்லாமல் தனியே பாதுகாப்புக் காரணங்களுக்காக மட்டுமே கட்டப்பட்டுள்ளது. இக்கோட்டை காசர்கோட்டில் இருந்த 18 கிலோமீட்டர் தொலைவில் அமைந்துள்ளது.


</doc>
<doc id="94174" url="https://ta.wikipedia.org/wiki?curid=94174" title="கண்ணூர்க் கோட்டை">
கண்ணூர்க் கோட்டை

கண்ணூர்க் கோட்டை என்றறியப்படும் செயிண்ட். ஆஞ்செலோக் கோட்டை கேரள மாநிலத்தின் கண்ணூருக்கு அருகே இருக்கிறது. கண்ணூரில் இருந்து 3 கிலோமீட்டர் தொலைவில் அரபிக்கடலோரத்தில் கடலை நோக்கி அமைந்துள்ளது. இக்கோட்டை 1505-ஆம் ஆண்டு இந்தியாவின் முதல் போர்த்துக்கீசிய வைசிராயால் கட்டப்பட்டது. இக்கோட்டை வெவ்வேறு காலகட்டங்களில் வெவ்வேறு ஆட்சியாளர்களில் கட்டுப்பாட்டில் இருந்திருக்கிறது. 1663-இல் இக்கோட்டை டச்சுக்காரர்களால் கைப்பற்றப்பட்டது. பின்னர் ஆங்கிலேயர்கள் இதனைக் கைப்பற்றி மலபார்ப் பகுதியின் ராணுவ மையமாகப் பயன்படுத்தியுள்ளனர்.


</doc>
<doc id="94178" url="https://ta.wikipedia.org/wiki?curid=94178" title="கொக்கலிக்கட்டை ஆட்டம்">
கொக்கலிக்கட்டை ஆட்டம்

கொக்கலிக்பட்டை ஆட்டத்தைக் கோக்கலிக்கட்டை ஆட்டம் என்றும் கூறுகின்றனர். உயர்ந்த குச்சியில் ஏறி அதனைக் காலாகப் பயன்படுத்தி ஆடும் ஆண்கள் நடனம் இது. இது பயிற்சி செய்து விளையாடப்படும் ஒரு கலைத்திற ஆட்டம். கொக்கு ஒற்றைக்காலில் நிற்பதுபோல் ஒற்றைக் கொம்பில் இருகால்களையும் ஊன்றி நின்றும், இரண்டு கால்களையும் கொக்கு பயன்படுத்திக்கொள்வது போல் இரண்டு கழிகளில் ஏறி நின்றும் இது விளையாடப்படுகிறது.


</doc>
<doc id="94179" url="https://ta.wikipedia.org/wiki?curid=94179" title="தூதரகங்களின் பட்டியல், மலேசியா">
தூதரகங்களின் பட்டியல், மலேசியா

இது மலேசியாவின் தூதரங்களின் பட்டியல். 










</doc>
<doc id="94181" url="https://ta.wikipedia.org/wiki?curid=94181" title="கழியலாட்டம்">
கழியலாட்டம்

கழியல் ஆட்டம் என்பது, தமிழர் ஆடற்கலைகளுள் ஒன்றாகும். கம்பு கழி என்றும் சொல்லப்படுவது உண்டு. என்வே கழியை கையில் கொண்டு ஆடுவதால் கழியலாட்டம் என்று பெயர்பெறுகிறது. மேலும் களியலாட்டம், கழலடி, களல் எனப்பல்வேறு பெயர்களில் அழைக்கப்படுகிறது. மலையாளத்தில் கோல்களி, கோலடிக்களி, கோலடி, கம்புக்களி, வெட்டும்தட என அழைக்கிறார்கள். இக்கலை போர்க்கலை, தற்காப்புக்கலை போன்ற தன்மையுடையது. திருநெல்வேலி, தூத்துக்குடி, கன்னியாகுமரி ஆகிய மாவட்டங்களில் இக்கலை உள்ளது. உவரியில் வாழும் பரதவர் இன மக்கள் இக்கலையை ஆடுகின்றனர். அதற்குப் பரதவர் கழியல் என்று பெயர். கழியல் ஆட்டம் தொடக்க நிலை, தயார் நிலை, சாதாரண நிலை, வேக ஆட்ட நிலை, மின்னல் வேக ஆட்ட நிலை, இறுதி ஆட்ட நிலை என ஆட்ட வகைகள் உண்டு. எட்டு, பத்து, பனிரெண்டு, பதினாறு என இரட்டைப்பட எண்ணிக்கையிலேயே ஆடுவர். ஏனெனில் இரண்டு இரண்டு பேர் ஒருவருக்கொருவர் எதிரெதிர் நிலையில் பார்த்துக்கொண்டு வட்டவடிவத்தில் நின்று ஆடுவர். பாடல்கள், இசைக்கருவிகளின் பின்னணி ஆகியவற்றிற்கு தக்கவாறு ஆடுவர். முதன்மையான இசையாக கழியல் கம்புகளிலிருந்து எழும் ஓசையே அமையும்.


</doc>
<doc id="94182" url="https://ta.wikipedia.org/wiki?curid=94182" title="தோல்பாவைக்கூத்து">
தோல்பாவைக்கூத்து

தோல்பாவைக்கூத்து அல்லது பாவைக்கூத்து (Tholpavakoothu) என்பது உயிரற்ற பாவைகளை, உயிருள்ள பாத்திரங்களைப் போல் இயக்கி நிகழ்த்தப்படும் ஒரு கூத்து ஆகும். பதப்படுத்தப்பட்ட ஆட்டுத் தோலில் வரையப்பட்ட வண்ணப்படங்களை விளக்கின் ஒளி மூலம் திரைச்சீலையில் அதன் நிழல் தெரியுமாறு ஆட்டி நிகழ்த்துவது தோல்பாவை கூத்து.இக்கலை, தோல்பாவைக் கூத்து, தோல்பாவை நிழல் கூத்து, நிழலாட்டம், தோல் பொம்மலாட்டம் என வெவ்வேறு பெயர்களிலும் அழைக்கப்படுகிறது. இக்கலையானது இந்தியாவில் ஆந்திரா, கர்நாடகம், கேரளம், ஒரிசா, தமிழ்நாடு ஆகிய மாநிலங்களில் நிகழ்த்தப்படுகிறது. சரபோஜி மன்னர் காலத்தில் தஞ்சை அரண்மனையில் செல்வாக்குப் பெற்றிருந்த தோல்பாவைக் கூத்துக் கலைஞர்கள், பிற்காலத்தில் பிழைப்புக்காகத் தமிழகம் முழுமைக்கும் இடம்பெயர்ந்தார்கள். இக்காலத்தில் தமிழகத்தில் மதுரை, தூத்துக்குடி, கன்னியாகுமரி, விருதுநகர் ஆகிய மாவட்டங்களில் நிகழ்கிறது. இக்கலையானது இன்றைய நிலையில் நலிந்து கொண்டே வருகின்ற கலையாக மாறிவருகிறது.மராட்டியைத் தாய்மொழியாகக் கொண்ட ‘கணிகர்’ சாதியின் உட்பிரிவான ‘மண்டிகர்’ சாதியைச் சார்ந்தவர்கள், இக்கலையை நிகழ்த்துகின்றனர்.

உறையூர் மாடங்களில் காம உணர்வோடு ஆணும் பெண்ணுமாக இணைந்து இரவில் ஆடிக்கொண்டிருந்தனர். இது சோழன் நலங்கிள்ளி விழாக் கொண்டாட்டங்களில் ஒன்று. அது பாவை ஆட்டத்தில் "அல்லிப்பாவை" கூத்து போல இருந்தது. இந்த ஆட்டத்துக்கு வேண்டிய பாவைப் பொம்மைகள் கலை வல்லுநன் கைவளத் திறத்தில் தைத்து உருவாக்கப்பட்டவை. அல்லிப்பாவை என்பது அல்லிமலர் பாவை. அல்லியரசாணி மாலை கதைக்கூத்தோ எனவும் எண்ணிப் பார்க்கலாம். (அல்லி அரசிக்கு அருச்சுணன் மாலை சூட்டிய கதையைக் கூறுவது "அல்லியரசாணி மாலை" - அல்லி அரசு ராணி மாலை) 

பாவை என்பது அழகிய பெண்பொம்மை. திருமாலின் மோகினி வடிவத்தைப் பாவை என்பர். தேவர்களும் அசுரர்களும் அமிழ்தம் கடைந்தார்களாம். கடையும்போது தோன்றிய நஞ்சைச் சிவபெருமான் உண்டு அனைவரையும் காப்பாற்றினாராம். கடைசியில் தோன்றிய அமிழ்தத்தை உண்ண இருபாலாரும் சண்டையிட்டுக்கொண்டார்களாம். திருமால் ‘பாவை’ உருவில் தோன்றி வழங்கும்போது, தேவர்களும் முனிவர்களும் வாங்கி உண்டனராம். அசுரர் பாவையின் அழகையே பார்த்துக்கொண்டிருந்தார்களாம். அசுரர்களுக்குக் கொடுக்க வரும்போது அமிழ்தம் தீர்ந்துவிட்டதாம். அமிழ்தம் உண்டவர் என்றும் இளமையோடும், சாகாமலும் வாழ்கிறார்களாம். அசுரர்கள் பிணி மூப்புடன் வாழ்ந்து இறந்துபோகிறார்களாம். இப்படி ஒரு கதை. இந்தக் கதையை விளக்கி ஆடும் ஆட்டம் பாவை ஆட்டம். 

கட்டையால் செய்யப்பட்ட பொம்மையையும், தோலால் செய்யப்பட்ட பொமையாயும் ஆட்டிக் காட்டிக் கதை சொல்வதைப் பொம்மலாட்டம் என்பர். இந்தப் பொம்மலாட்டங்களும் ‘பாவை’ எனப்படும்.

ஓலை அல்லது துணியால் வேயப்பட்ட சிறிய அறையே, தோல்பாவைக் கூத்தின் அரங்கமாகும். இவ்வறையின் முன்பகுதியில் மெல்லிய வெள்ளைத் திரைச்சீலை கட்டப்பட்டிருக்கும். பாவைகளை இயக்கிக் கூத்தினை நடத்துபவர் இவ்வறையினுள் இருப்பார். அரங்கின் உள்பகுதியில் உள்ள வெண்திரையை ஒட்டி ஆட்டப்படும். பாவைகளின் மீது, விளக்கின் ஒளி ஊடுருவும் போது பார்வையாளர்களுக்குப் பாவைகள் தெளிவாகத் தெரியும். பார்வையாளர்கள் மண் தரையில் அமர்ந்திருப்பர். கூத்தரங்கின் முன்பகுதியில் இசைக்கருவிகளை இசைப்பவர்களும் பின்பாட்டுப் பாடுபவர்களும் அமர்ந்திருப்பர். பாக்கூத்தைக் குடும்பமாத்தான் செய்வார்கள். கூத்தை நடத்துபவர் பலகுரலில் பேசி கூத்து காட்டுபவராகவும், அவரின் குடும்ப உறுப்பினர்கள் இசைக் கருவிகளை வாசிப்பவர்களாகவும் இருப்பர். இக்கலைஞர்கள் தங்களின் இருப்பிடத்தில் இருந்து குடும்பத்தோடு கிளம்பி, பல ஊர்களில் நிகழ்ச்சி நடத்தி, மீண்டும் 6 மாதங்கள் கழித்து சொந்த கிராமத்திற்குத் திரும்புகின்றனர். ஆகவே இவர்கள் நாடோடிக் கலைஞர்களாகக் கருதப்படுகின்றனர்.



</doc>
<doc id="94183" url="https://ta.wikipedia.org/wiki?curid=94183" title="பெரியமேளம்">
பெரியமேளம்

பெரியமேளம் என்ற தோலிசைக் கருவியை இசைத்து ஆடுவதால், பெரிய மேளம் என்று அழைக்கப்படுகிறது. பெரிய மேளம் என்ற இசைக்கருவியோடு தமரு, சட்டி, தமுக்கு, ஜால்ரா ஆகிய கருவிகளும் இசைக்கப்படும். குறைந்தது ஏழுபேர் இக்கலையை நிகழ்த்துவர். இதை மேளசெட்டு என்பார்கள். பெரியமேளம் பத்து கிலோ எடைகொண்டதாக இருக்கும். ஒவ்வோர் அடி முறையையும் பாகம் என்கிறார்கள். மொத்தம் பத்துவிதமான பாகம் உண்டு.
முதல் பாகத்தில் எல்லாவிதமான பாகங்களையும் முன்னோட்டமாக நிகழ்த்திக் காட்டுவார்கள். இரண்டாவது பாகம் என்பது எல்லா பொது விழாக்களின்போதும் மூன்றாவது பாகம் திருமண விழாக்களின்போதும் நான்காவது பாகம் கங்கையம்மனுக்குக் கூழ் ஊற்றும்போதும் ஐந்தாவது பாகம் வேகமான திரைப்படப் பாடலுக்கும் ஆறாம் பாகம் மாரியம்மனுக்குக் கூழ்வார்க்கும்போதும், பொங்கலின்போது ஏழாம் பாகமும் ,புலியாட்டத்திற்கு எட்டாம் பாகமும், ஒன்பதாம் பாகமும் வாசிக்கப்படுகிறது. தமிழகத்தின் வடமாவட்டங்களில் இக்கலை பரவலாக நிகழ்த்தப்படுகிறது.


</doc>
<doc id="94186" url="https://ta.wikipedia.org/wiki?curid=94186" title="ஜிக்காட்டம்">
ஜிக்காட்டம்

ஜிக்காட்டம் தமிழர் ஆட்டக்கலைகளுள் ஒன்றாகும். இந்த ஆட்டத்திற்கான பெயர், முன்பு ஜிக்குஅடி என்று அழைக்கப்பட்டது. ஐம்பது, அறுபது ஆண்டுகளுக்கு முன்னால் இசைக்கருவியை வாசித்தல் என்ற தன்மை மட்டும்தான் இருந்தது அதற்குப் பிற்காலத்தில், இசைக்கேற்ப ஆட்ட முறையையும் சேர்த்துக் கொண்டு, ஆடியதால் ஜிக்காட்டம் என்று பெயர்பெற்றது. இசையின் ஒலி நயத்தைக் கொண்டு (ஜக்கு, ஜிக்கு) ஜிக்காட்டம் என்று பெயர் பெற்றது. 

ஐந்து வகையான ஆட்டமுறைகள், இவர்களிடம் உள்ளது.
 இந்த ஆட்டத்தை குறைந்தபட்சம் மூன்று பேர் அதிகபட்சம் எட்டு பேர் ஆடுகின்றனர். பதினோறு பேர் இசைக்கருவிகள் வாசிப்பவர்களாக உள்ளனர். பல்வேறு வகையான ஆட்ட அடவுமுறைகள் உண்டு. விசில் ஒலிக்கேற்ப, அடவு முறைகள் மாறும். 



</doc>
<doc id="94187" url="https://ta.wikipedia.org/wiki?curid=94187" title="தூதரகங்களின் பட்டியல், மியான்மார்">
தூதரகங்களின் பட்டியல், மியான்மார்

இது மியான்மார் தூதரகங்களின் பட்டியல்.











</doc>
<doc id="94188" url="https://ta.wikipedia.org/wiki?curid=94188" title="தூதரகங்களின் பட்டியல், உருசியா">
தூதரகங்களின் பட்டியல், உருசியா

இது ரசியா தூதரகங்களின் பட்டியல்.












</doc>
<doc id="94189" url="https://ta.wikipedia.org/wiki?curid=94189" title="இரசியாவில் உள்ள தூதரகங்களின் பட்டியல்">
இரசியாவில் உள்ள தூதரகங்களின் பட்டியல்

இது இரசியாவில் உள்ள தூதரகங்களின் பட்டியல்.



</doc>
<doc id="94191" url="https://ta.wikipedia.org/wiki?curid=94191" title="மகுடி">
மகுடி

பாம்பாட்டிகள் பயன்படுத்தும் ஒரு மரபுவழி இசைக்கருவி இதுவாகும். இது துளைக்கருவிகள் அல்லது காற்று இசைக்கருவிகள் வகையைச் சேர்ந்தது.

மகுடி இந்தியாவில் தோற்றம்பெற்ற ஒரு பண்பாட்டு இசைக்கருவி ஆகும். சமயச் சடங்குகளில் பொதுவாகப் பயன்படுத்தப் படுகிறது. இந்தியாவின் கிராமிய இசையிலும் பாம்பாட்டிகளாலும் பன்னெடுங்கலமாகப் பயன்படுத்தப்பட்டு வருகிறது. 

உலர்ந்த நாடங்காய் (bottle gourd) இதற்குப் பயன்படும். நாடங்காயின் கழுத்துப் பகுதி நீக்கப்பட்டு அதில் மூங்கில் குழல்கள் பொருத்தப்படும். இசையை ஏற்படுத்தக் கூடியவாறு ஏழு துளைகள் வரை குழலில் இடப்படும். இடைவெளிகள் தேன்மெழுகு மூலம் காற்றிறுக்கமாக மூடப்படும்.


</doc>
<doc id="94192" url="https://ta.wikipedia.org/wiki?curid=94192" title="மகுடிக் கூத்து">
மகுடிக் கூத்து

மகுடிக் கூத்து இலங்கையின் மட்டக்களப்புப் பகுதியில் ஆடப்படும் ஒருவகைப் பாரம்பரியக் கூத்து. இக்கூத்து முள்ளியவளைப் பிரதேசத்தின் கலையம்சமாகவும் விளங்குகின்றது. அந்நியர் ஆட்சியின் அடக்குமுறைகள், சாதிய மேலாண்மை என்பவற்றுக்கு எதிர்க் குரலாக இக்கூத்தின் பாடுபொருள் அமைகிறது. இந்த மகுடிக் கூத்து, வட்டக்களரியில் இரவு முழுதுமாக ஆடப்படுகிறது. இக்கூத்தினை, இப்போது ஏழாவது சந்ததியினர் தொடர்ந்து கொண்டு செல்கின்றனர்.

மகுடிக்கூத்திற்கென ஓர் ஐதீகம் உண்டு. முற்காலத்தில் ஆலயமொன்றில் திருவிழா இடம்பெற்றுக் கொண்டிருந்த வேளை, வேற்று மதத்தவர்கள் கடல்வழிப் பயணத்தை மேற்கொண்டு இவ்வூரை நோக்கி வந்துள்ளனர். அவர்கள் வியாபார நோக்கம் கருதி வந்ததால் அவ்விடத்திலே கொட்டகைகள் அமைத்து வியாபாரத்தில் ஈடுப்பட்டுள்ளனர். அவ்வேளையில் ஆலயத் திருவிழாவிற்கான பொருட்களை வாங்குவதற்காக குருக்களும் இன்னும் சிலரும் இவர்களது கடைகளை நோக்கிச் சென்றுள்ளனர். கடையில் தேவையான பொருட்களை வாங்கிவிட்டுப் பணம் செலுத்தும்போது பணப்பற்றாக்குறை ஏற்பட்டுள்ளது. அப்போது அந்த வியாபாரி அவசரம் இல்லை பணத்தை பிறகு எடுத்துக் கொள்ளலாம் என்று கூற, குருக்களும் அந்த குழுவினரும் ஆலயத்தை நோக்கி சென்றுவிட்டனர். இரு தினங்கள் கழித்து குறித்த வியாபாரி பணத்தைப் பெற்றுக்கொள்வதற்காக கருவாட்டுடன் ஆலயத்திற்குள் நுழைந்து, குருக்கள் பூஜை செய்து கொண்டிருக்கும் வேளையில் சத்தமிட்டு பணத்தை கேட்டுள்ளார். 
வியாபாரி கருவாட்டுடன் ஆலயத்தில் நுழைந்ததும் இல்லாமல், தனது சிவபூசையையும் கெடுத்துவிட்டான் என்ற கோபத்தில் ஆலயத்தை விட்டு வெளியேறு என்று குருக்கள் பலமாகக் கத்தியுள்ளார். கோபம் வந்த வியாபாரி, என்னையா ஆலயத்தை விட்டு வெளியேறச் சொல்கிறாய்? இரு உன்னை துர்சக்திகளைக் கொண்டு அழிக்கின்றேன் என்று கூறி, தனது பெரிய தந்தையை நோக்கிச் சென்றுள்ளார்.
விடயமறிந்த அந்த வியாபாரியின் பெரிய தந்தை, துர்சக்தியை ஆலயத்தை நோக்கி ஏவி விட்டாராம். ஆலயத்தை நோக்கிச் சென்ற துர்சக்தியும் அந்த வியாபாரியும் ஆலய முன்றலில் வைக்கப்பட்டிருந்த கும்பத்தை உடைக்க முற்பட்டபோது பிராமணருக்குக் கோபம் வர, இறைவனை நினைத்து விபூதியைத் தூவி விட்டுள்ளார். உடனே அந்த வியாபாரியும் துர்சக்தியும் நிலத்தில் வீழ்ந்தனர். இதனைக் கேள்வியுற்று வந்த வியாபாரியின் பெரிய தந்தை, குருக்களிடம் தான் செய்தது பிழை எனவும், மன்னித்து விட்டுவிடும்படியும் குருக்களின் காலில் வீழ்ந்து கதறி அழுதுள்ளார். பின்பு குருக்கள் இறைவனின் மகிமையை அந்த வியாபாரியின் பெரிய தந்தைக்கு எடுத்துக் கூறி, இனி தவறு செய்ய வேண்டாமென அறிவுறுத்தி மன்னித்து விடுகின்றார். இதுவே மகுடிக்கூத்தின் பிரதான கதையாக விளங்குகின்றது.

இதில் குருக்களும், வியாபாரிகளும் பிரதான பாத்திரங்கள். இவர்களுடன் பல துணைப்பாத்திரங்களும் இணைந்து கொள்கிறார்கள். 

கதையில் இடம் பெறும் வியாபாரிகள் வேற்றுமதத்தினர் என்பதால் அவர்களை வேறுபடுத்திக் காட்டும் வகையில் ஆடையமைப்புகளும், நடனஅமைப்புகளும் வடிவமைக்கப் படுகின்றன.


</doc>
<doc id="94193" url="https://ta.wikipedia.org/wiki?curid=94193" title="பூக்கோட் காஞ்சி">
பூக்கோட் காஞ்சி

பூக்கோட் காஞ்சி என்னும் துறையைக் காஞ்சித்திணையின் 22 துறைகளில் ஒன்றாகப் புறப்பொருள் வெண்பாமாலை குறிப்பிடுகிறது.

'கார் எதிரிய கடல் தானை போர் எதிரியப் பூக் கொண்டன்று' என்பது அதன் நூற்பா(70)

நொச்சி நியமங்கிழாரின் புறநானூற்றுப் பாடல்(293) இந்தத் துறையைச் சேர்ந்த பாடல். இந்தப் பாடலில் பூக்கோள் என்பது இரண்டு வகையில் பொருள் படும் வகையில் அமைந்துள்ளது.

தொலகாப்பியம் இத் துறையைக் குறிப்பிடவில்லை. தொல்காப்பியம் 'காஞ்சி' என்னும் சொல்லை நிலையாமை என்னும் பொருளில் கையாளுகிறது.


</doc>
<doc id="94194" url="https://ta.wikipedia.org/wiki?curid=94194" title="நோய்பாடியார்">
நோய்பாடியார்

நோய்பாடியார் சங்ககாலப் புலவர்களில் ஒருவர். அகநானூறு 67 எண் கொண்ட ஒரே ஒரு பாடல் மட்டும் இவரது பாடலாக நமக்குக் கிடைத்துள்ளது.

நோய்பாடியார் என்பது இந்தப் புலவரின் இயற்பெயராகத் தெரியவில்லை. காமநோய் பற்றிப் புதுமையாகப் பாடிய இவரது பாடல் இருந்திருக்க வேண்டும். 400 என்று வரையறைப்படுத்தித் தொகுக்கும்போது அதனை இடம்பறச் செய்யமுடியாத நிலை நேர்ந்திருக்க வேண்டும். இதனால் எட்டுத்தொகையைத் தொகுத்தவர் இவருக்கு நோய்பாடியார் என்னும் பெயரை இட்டிருக்க வேண்டும்.
பொருள் தேடச் செல்லும் தலைவன் பாலைநில வழியில் செல்கிறான். அங்கு மழை பெய்யவேண்டும் என்று தலைவி மழையை வாழ்த்திப் பாடுகிறாள். எனினும் மழை பெய்யவில்லை. 
பாலை நிலத்தில் அம்பை வைத்துக்கொண்டு அதனை ஆள்மேல் எய்து வழிப்பறி செய்து வாழ்க்கை நடத்துவோர் நிரையம்(நரகம்) அடைவர்.

இப்படிப்பட்ட நிரையம் கொள்பவரோடு போராடி வென்று உயிர் துறந்தவர்களுக்கு நடுகல் வழிபாடு இருந்தது. நடுகல்லில் போரில் வென்று உயிர் துறந்தவரின் பெயரும் அவரது பெருமையும் எழுதப்பட்டிருக்கும். நடுகல்லின்மீது மயிற்பீலி சூட்டுவர். வென்ற போராளியின் வேல் அங்கு நடப்பட்டிருக்கும். வேலுடன் அவனது கேடயப் பலகையும் மாட்டப்பட்டிருக்கும்.

தமிழ் அல்லாமல் பெயர்த்த வேறு மொழி பேசும் நாட்டுப் பகுதிக்கும் தமிழர் அக்காலத்தில் பொருள் தேடச் சென்றனர்.


</doc>
<doc id="94195" url="https://ta.wikipedia.org/wiki?curid=94195" title="சி. சோமிதரன்">
சி. சோமிதரன்

சி. சோமிதரன் (பி. மே 13, 1981, பருத்தித்துறை, யாழ்ப்பாணம்) இலங்கையைச் சேர்ந்த ஓர் ஊடகவியலாளரும் ஆவணப்பட இயக்குனரும் ஆவார். மட்டக்களப்பு மெதடிஸ்த மத்திய கல்லூரியில் கல்வி கற்ற இவர் ஊடகப்பணியை இலங்கை வானொலியில் தொடங்கிப் பின்னர் தினக்குரல் யாழ்ப்பாணப் பதிப்பில் உதவியாசிரியராகவும் Northeastern Herald இதழிலும் பணியாற்றினார். பிபிசியினுடைய ஆவணப்பட முயற்சிகளிலும் பங்கெடுத்தார்.

இலங்கை இனப்பிரச்சினை தொடர்பான மூன்று ஆவணப்படங்களை இயக்கியுள்ள இவர் சூழலியல், மனித உரிமைகள் தொடர்பான ஆவணப்படங்களையும் இயக்கியுள்ளார்.

சென்னை லோயலா கல்லூரியில் காட்சித் தொடர்பியல், திரைப்பட உயர்கல்வியைப் பெற்ற இவர் தற்போது சென்னையில் வசிக்கிறார்.




</doc>
<doc id="94196" url="https://ta.wikipedia.org/wiki?curid=94196" title="பொன் மீன்">
பொன் மீன்

வீடுகளில் அழகுக்காக வளர்க்கப்படும் நன்னீர் மீன்களில் பொன்மீன் (Gold Fish) எனப்படும் மீன் மிகப் புகழ்பெற்றதாகும். "சைபிரினியா" (Cyprinidae) எனும் "கார்ப்" (Carp) குடும்பத்தைச் சேர்ந்த இம்மீனினத்தின் விலங்கியல் பெயர் "கராசியஸ் ஒராட்டஸ்" (Carassius auratus) என்பதாகும். இந்த இனம் ஆசியாவிலும் ஐரோப்பாவிலும் காணப்படுகின்ற "கராசியஸ் வெல்கரிஸ்" (Carassius vulgaris) எனும் மீனினத்திலிருந்தே தோன்றியிருக்கிறது.

பொன் மீனில் பொதுவான நான்கு நிற வகைகள் காணப்படுகின்றன. நரை நிறம், கறுப்பு, சிவப்பு, நிறமற்றது என்பனவே இவ்வகைகளாகும். எனினும், இவை தவிர்ந்த வேறு நிறமுள்ள வகைகளும் அசாதாரண வடிவமுடையனவும் உண்டு. இவை பெரும்பாலும் நோய் நிலை காரணமாக ஏற்படும் வடிவ மாற்றங்களாகும். மண்டையோட்டுக்கு வெளியே நீண்டிருக்கும் விழிக்கோளங்களைக் கொண்டவை, இரட்டை வாலுடையவை, வால் இல்லாதவை, அசாதாரணமாக நீண்ட செட்டைகளை உடையவை முதலின இவ்வாறான திரிபு வடிவங்களாகும்.

பொதுவாகப் பொன் மீன்கள் ஏனைய "கார்ப்" (Carp) குடும்ப மீன்களை விட நிறையில் குறைந்தவை. எனினும், 5 கிலோகிராம் வரை நிறையுடைய பொன்மீன்களும் இருந்துள்ளன.

பொன்மீன்களைத் தேர்ந்தெடுத்து வளர்க்கும் வழக்கம் கி.பி. 960ம் ஆண்டளவில் சீனாவில் ஆரம்பமாகியிருக்கின்றது. நீண்ட வாலுடைய பொன்மீன் வகையொன்று முதன்முதலாக டச்சுக்காரர்களால் 17ம் நூற்றாண்டில் ஐரோப்பாவுக்குக் கொண்டுச் செல்லப்பட்டது. இதனை அவர்கள் ஜாவாப் பகுதியிலிருந்து கொண்டு சென்றனர்.

வீடுகளில் வளர்க்கப்படும் பொன்மீன்கள் சுமார் 25 வருடங்கள் வரை உயிர்வாழக்கூடும். எனினும், இயற்கையாக நீர் நிலைகளில் வாழ்பவை குறைந்த ஆயுளுடையவை. பறவைகளும், நீர்வாழ் முலையூட்டிகளும், ஏனைய மீன்களும் வளர்ந்த பொன் மீன்களை இரையாகக் கொள்கின்றன. பொன்மீன் குஞ்சுகளுள் 80 சதவீதமானவை நோய்களுக்கும், நீர்வாழ் பூச்சிகளின் தாக்குதலுக்கும் உள்ளாகி இறந்துவிடுவதாக மதிப்பிடப்பட்டுள்ளது.



</doc>
<doc id="94198" url="https://ta.wikipedia.org/wiki?curid=94198" title="அட்லாண்டிக் நடவடிக்கை">
அட்லாண்டிக் நடவடிக்கை

அட்லாண்டிக் நடவடிக்கை ("Operation Atlantic") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. இது ஓவர்லார்ட் நடவடிக்கையின் ஒரு பகுதியாகும். நாசி ஜெர்மனியின் ஆக்கிரமிப்பில் இருந்த பிரான்சின் கான் நகரைக் கைப்பற்ற நேச நாட்டுப் படைகள் மேற்கொண்ட முயற்சியின் ஒரு பகுதியாக இந்நடவடிக்கை நடைபெற்றது.

பிரான்சு மீதான நேச நாட்டுக் கடல்வழிப் படையெடுப்பு ஜூன் 6ம் தேதி துவங்கியது. இப்படையெடுப்பின் உடனடி நோக்கங்களில் ஒன்று கான் நகரைக் கைப்பற்றுதல். ஆனால் ஜூன் மாதம் முழுவதும் பல முறை முயன்றும் அந்நகரை நேச நாட்டுப் படைகளால் கைப்பற்ற முடியவில்லை. ஜூலை மாதம் கான் நகரின் மீதான தாக்குதல்கள் தொடர்ந்தன. இரு மாதங்கள் தொடர்ந்து நடந்த கடுமையான சண்டையால் இரு தரப்பினருக்கும் பெரும் இழப்பு ஏற்பட்டிருந்தது. ஆனால் இழப்புகளை ஈடு செய்வதில் ஜெர்மானியர்களால் நேச நாடுகளுக்கு இணையாகச் செயல்பட முடியவில்லை என்பதால், நார்மாண்டியில் அவர்களது நிலை வலுவிழந்து வந்தது. கான் நகரைக் கைப்பற்ற இயலாமை நார்மாண்டியிலிருந்து பிரான்சின் உட்பகுதிக்கு முன்னேற நேச நாட்டு உத்தியாளர்கள் செய்திருந்த திட்டத்தினைக் காலதாமதப் படுத்தியது. கான் சண்டையினை முடிவுக்குக் கொண்டுவர இறுதிகட்ட முயற்சியாக ஜுலை 18ம் தேதி நேசநாட்டுப் படைகள் குட்வுட் நடவடிக்கை மற்றும் அட்லாண்டிக் நடவடிக்கையைத் தொடங்கின. முன்னதில் பிரிட்டானிய 1வது கோர் கான் நகரின் கிழக்கிலும் பின்னதில் கனடிய 2வது கோர் மேற்கிலும் தாக்கின.

ஓர்ன் பாலமுகப்பிலிருந்து முன்னேறி கான் நகரின் எஞ்சிய பகுதிகளைக் கைப்பற்றுவதே அட்லாண்டிக் தாக்குதலின் நோக்கம். ஆரம்பத்தில் சிறிது முன்னேற்றம் ஏற்பட்டாலும் ஓர்ன் ஆற்றின் அக்கரையிலிருந்த வெர்ரியர் முகட்டினைக் கனடியப் படைகளால கைப்பற்ற முடியவில்லை. ஜுலை 20ம் தேதி இத்தாக்குதல் கைவிடப்பட்டது. இரு நாட்கள் சண்டையில் கனடியப் படைகளுக்கு 1,349 இழப்புகள் ஏற்பட்டன. வெர்ரியர் முகட்டினைக் கைப்பற்ற ஜூலை 20ம் தேதி மற்றொரு தாக்குதல் தொடங்கப்பட்டது.


</doc>
<doc id="94210" url="https://ta.wikipedia.org/wiki?curid=94210" title="வான்கேடே அரங்கம்">
வான்கேடே அரங்கம்


</doc>
<doc id="94212" url="https://ta.wikipedia.org/wiki?curid=94212" title="1974 ஆசிய விளையாட்டுப் போட்டிகள்">
1974 ஆசிய விளையாட்டுப் போட்டிகள்

ஏழாவது ஆசிய விளையாட்டுப் போட்டிகள், ("VII Asian Games") செப்டெம்பர் 1 1974 முதல் செப்டெம்பர் 16 1974 வரை ஈரான் தெஹ்ரான் நகரில் நடைபெற்றது. இதில் 25 ஆசிய நாடுகளைச் சேர்ந்த சுமார் 3100 வீரர்கள் பங்கேற்றனர். ஏழாவது ஆசிய விளையாட்டுப் போட்டிகளில் 16 விளையாட்டுகள் இடம்பெற்றன.


பதக்கப் பட்டியலில் இடம் பிடித்த முதல் எட்டு நாடுகளின் விவரம்:



</doc>
<doc id="94213" url="https://ta.wikipedia.org/wiki?curid=94213" title="வால்காவிலிருந்து கங்கை வரை">
வால்காவிலிருந்து கங்கை வரை

வால்காவிலிருந்து கங்கை வரை நூல் ராகுல் சாங்கிருத்யாயன் (ராகுல்ஜி) 1943ல் இந்தியில் எழுதி வெளியிட்ட நூல். இந்நூலை 1949ல் கண. முத்தையா தமிழில் மொழிபெயர்த்தார். இந்நூலின் மூலமும் தமிழ் மொழிபெயர்ப்பும் சிறையிலேயே உருவானவை. இது ஆங்கிலம், ரஷ்ய மற்றும் சீன மொழி உட்பட பல மொழிகளிலும் மொழிபெயர்க்கப்பட்டது. மொழிபெயர்க்கப்பட்ட எல்லா மொழிகளிலும் பெரும் தாக்கத்தை ஏற்படுத்தியது.

வரலாற்றோடு புனைவை தத்துவார்த்த ரீதியில் இணைத்து, பொருள்முதல்வாத கண்ணோட்டத்தில், கதை மாந்தர்களின் வழியாய் தன் கருத்துகளை தர்க்கரீதியாக விளக்குகிறார் ராகுல்ஜி. கி.மு 6000ல் துவங்கும் முதல் கதை, இருபதாவது கதையாக கி.பி. 1942ல் முடிகிறது. இந்தோ-அய்ரோப்பிய இனக்குழு (ஆரியர்), ஒரு சமூகமாய் வளர்ச்சி அடைவதும், கால்நடையாய் அலைந்து திரிந்து வால்காவின் நதிக்கரையிலிருந்து இலக்கற்று கங்கையின் கரையில் வந்தமர்ந்து, பாரதவர்ஷத்தை அமைத்ததையும், முகலாய ஆட்சியின் காலத்தையும், ஆங்கிலேய ஆட்சியின் விளைவுகளையும் தத்துவார்த்த ரீதியாகவே கதையாக எழுதியுள்ளார். 

முதல் மூன்று கதைகளிலும் வால்கா நதிக்கரையிலிருந்து மத்திய ஆசியா வரை படிப்படியாக வந்த இனக்குழுவின் கதைகளை காணலாம். இந்த படிநிலையில், முதல்கதையில் தாய்வழிச்சமூகமாக இருந்த குழுவில் தலைமைப் பதவிக்கான போட்டியோடு முடிகிறது , இந்தக்கதையில் சமூகம் முழுக்கவே ஒரே குடும்பமாக, சொத்துடமை இல்லாத புராதனபொதுவுடைமை சமூகமாக இருக்கிறது. இரண்டாம் கதையில் ஒரே குடும்பமாய் இருந்த சமூகம் ஒரே குழுவாக மாறி தாய் தலைமை பதவியை வகித்தாலும், அவள் அந்தப் பஞ்சாயத்தின் தலைவியாகவே இருக்கிறாள். மூன்றாவது கதையிலேயே பெண்ணின் தலைமை பிடுங்கப்பட்டு தந்தை வழிச் சமூகமாக மாறிவிடுகிறது, பெண்ணின் உரிமைகள் பறிக்கப்பட்டு அவளும் ஒரு பண்டமாகவே கருதப்படுகிறாள், ஆனாலும் ராகுல்ஜி பெண்ணின் வீரத்தை மதுரா என்ற பாத்திரத்தில் பறைசாற்றுகிறார்.

இந்த மூன்று கதைகளில் புருகூதன் கதையில் செம்பும், வெண்கலமும் புழக்கத்திற்கு வருவதையும், கற்கால கால கருவிகள் காலாவதியாகி புதுயுகத்திற்குள் புகுகிறார்கள். அதேபோல தங்கமும் ஆபரணமாக உருப்பெறுகிறது. மக்களைக் காத்து போரில் வழிநடத்தி எதிரிகளை வெல்லும் தலைவன் இந்திரன் எனப்படுகிறான், இந்த இந்திரனே அடுத்த கதையில் தேவர் குலத் தலைவனான இந்திரனாக மாற்றம் பெற்று வேதங்களால் புகழப்படுகிறான். புருதானன் மற்றும் அங்கிரா கதைகளில் சிந்து சமவெளி நகர மக்களுடன் ஆரியர்களுக்கு ஏற்பட்ட போரும் அந்த நகரங்கள் அழிக்கப்பட்ட வரலாறும் கூறப்படுகிறது.

மக்கள் சமூகமாய் இருந்த இனக்குழு அரசபதவியை உருவாக்கியபோது, அரசபதவியை சுரண்டலுக்கான கருவியாகப் பயன்படுத்தி பிரிவினையை உருவாக்கும் வேலையை விஸ்வாமித்திரர், வசிஷ்டர், பரத்வாஜர் போன்றவர்களை வைத்து புரோகிதர்கள் செயல்பட்டதை சுதாஸ் கதையிலும், பிரம்ம சூத்திரம் உருவாக்கி முற்பிறவி, கரும காரியங்களை பயன்படுத்தி மீண்டும் மக்களை அடிமைப் படுத்தும் வேலையை பிரவாஹன் செய்ததையும் அதை யாக்கியவல்கியர் மேற்கொண்டு முன்னெடுத்து செலுத்தியதையும் பிரவாஹன் கதையிலும் சாட்டையடியாய் விளாசுகிறார் ராகுல்ஜி. பந்துலமல்லன் கதையில் அன்றைய நிலையில் ப்ரம்மம் நாத்திகவாதிகளால் பட்ட அடியையும் கௌதம புத்தரின் தத்துவ தரிசனத்தின் நிழலில் பௌத்தம் தழைத்ததையும் பந்துலமல்லன் கதையில் கூறப்படுகிறது.

இந நான்கு கதைகளிலும் மக்களின் பஞ்சாயத்து முற்றிலும் முழுதாக ஒழிக்கப்பட்டு சர்வாதிகாரமும் கொண்ட சக்ரவர்த்தியாக முடிசூட்டிக் கொள்ளப்பட்ட காலகட்டம் பின்னணியாக வைக்கப்பட்டு குப்தர்களின் அரசாட்சி முறை விமர்சனத்துக்கு உள்ளாக்கப்படுகிறது, அதே சூழலில் பௌத்த தத்துவமும், பௌத்த ஜனசங்க ஆட்சிமுறையும், அஸ்வகோஷ் போன்றவர்கள் வாயிலாகவும் விளக்கப்படுகிறது. இந்திய கலை உலகத்துக்கு அஷ்வகோஷால் நாடகக் கலை வடிவம் பெற்றதையும், காளிதாசர், பானபட்டர் போன்ற படைப்பாளிகளும் தங்கள் படைப்புத்திறனை அரச துதி பாடுவதற்கு பயன்படுத்தியதையும் ராகுல்ஜி ஒரு பாத்திரமாக மாறி சாடுகிறார்.

இம்மூன்று கதைகளிலும் இந்தியாவில் இஸ்லாமியர்களின் வருகையையும், கொள்ளையையும் மற்றும் அவர்களது அரசாட்சியையும் அவர்களை ஒட்டுமொத்தமாய் எதிர்க்காத இந்திய அரசர்களையும் ராஜ புத்திரர்களின் வீரத்தையும், இந்தியாவில் முகலாயர்களின் ஆட்சி முறையையும் கூறுகிறார். அக்பர்-பீர்பால் பற்றிய கதைகளை அக்பரும் பீர்பாலும் தோடர்மாலும் பேசிக்கொள்வதாகவும் அவர்களுடைய பேச்சு மதங்களை தாண்டிய மனிதத்தைப் பற்றியதாகவும் அதை நோக்கிய பயணத்தைப் பற்றியும் இருக்கிறது. 

இந்நான்கு கதைகளிலும் இந்தியாவில் ஆங்கிலேய ஆட்சியின் விளைவுகள் கூறப்படுகிறது. ரேக்கா பகத் கதையில் ஜமீன்தாரி முறையின் தோற்றத்தையும், ஆங்கிலேய ஆதிக்கத்துக்காக உருவாக்கப்பட்ட ஜமீன்தாரி முறைக்கு எதிராகவும் அதன் தோற்றத்தை அலசி ஆராய்பவர்களில் ஒருவரான, ரேக்காபகத், ஜமீன்தாரி முறையால் என்ன ஆனார் என்பதும், அவர் ஜமீன்தாரி முறைக்கு எதிராக என்ன செய்தார் என்பதும் அடங்குகிறது. மங்களசிங் கதையில், சிப்பாய் கலகம் செய்தவர்கள், கவனிக்கத் தவறிய,செய்யத் தவறிய ஆனால், செய்திருக்க வேண்டிய செயல்களை செய்யும் ஒரு வீரனான மங்கள சிங்கின் கதையைக்கூறி சிப்பாய் கலகத்தையும் அதை முன்நின்று நடத்தியவர்களையும் விமர்சிக்கிறார் ராகுல்ஜி. சபதர் மற்றும் சுமேர் ஆகிய இரண்டு கதைகளும் கி.பி 1922 முதல் இரண்டாம் உலகப்போர் காலம் வரையிலான இந்திய சுதந்திரப்போராட்ட நிகழ்வுகளின் மீதான விமர்சனங்களையும், மகாத்மா காந்தியின் போராட்டமுறைகளையும் விமர்சிக்கிறார். இரண்டாம் உலகப்போரின் காலத்தில் ஒடுக்கப்பட்ட மக்களின் இக்கட்டான நிலையையும், பாசிச, நாசிசத்தால் ஏற்படப்போகும் ஆபத்துக்களையும், பொதுவுடைமை மட்டுமே இவை எல்லாவற்றுக்கும் தீர்வாக அமையும் என்பதையும், (எக்காலத்திலும்) நடுநிலை வகிப்பதாய் சொல்பவர்களையும் சாடுகிறார்.



</doc>
<doc id="94216" url="https://ta.wikipedia.org/wiki?curid=94216" title="நிதாஉல் இஸ்லாம் (சிற்றிதழ்)">
நிதாஉல் இஸ்லாம் (சிற்றிதழ்)

நிதாஉல் இஸ்லாம் என்பது இலங்கையின் மத்திய மாகாணத்தில் நாவலப்பிட்டி நகரிலிருந்து 1984ம் ஆண்டு முதல் தொடர்ச்சியாக வெளிவரும் ஓர் இசுலாமியக் காலாண்டு இதழாகும். நிதாஉல் இஸ்லாம் என்பது அரபு மொழிச் சொல்லாகும். இதன் தமிழ்க்கருத்து இசுலாமிய அழைப்பு என்பதாகும்.

1984ஆம் ஆண்டு பெப்ரவரி மாதம் முதல் வெளிவருகின்றது.

இதன் பிரதம ஆசிரியர் மௌலவி எம். க்யூ. புர்ஹானுத்தீன் அஹ்மத். இவர் ஒரு எழுத்தாளரும், மார்க்க அறிஞருமாவார். இச்சஞ்சிகை நாவலப்பிட்டி சொய்சாகலை அல்-இர்பான் வெளியீட்டுப் பணியகத்தால் வெளியிடப்படுகின்றது.

இசுலாமியக் கருத்துக்களை ஆதாரபூர்வமாக முன்வைத்தல், எளிய நடையில் பாமர மக்களும் விளங்கத்தக்க வகையில் கருத்துக்கள் முன்வைக்கப்படுதல் ஆகியன இதன் சிறப்புகளாகக் கூறப்படுகின்றது.

இசுலாமியக் கட்டுரைகள், மொழிபெயர்ப்புக் கட்டுரைகள், சிறுகதைகள், கவிதைகள், துணுக்குகள், குர்ஆன் விளக்கவுரை, வரலாற்றுச் சான்றுகள், மாணவர் பக்கம், நேயர் நெஞ்சம், ஐயமும் தெளிவும் வினா - விடை போன்ற பல்வேறு அம்சங்களை உள்ளடக்கியதாக வெளிவருகிறது.


</doc>
<doc id="94228" url="https://ta.wikipedia.org/wiki?curid=94228" title="பாடகர்குழுக் கல்விமான்">
பாடகர்குழுக் கல்விமான்

பாடகர் குழுக் கல்விமான் (choral scholar) என்பவர் தனது படிப்புச் செலவுகளுக்காக பள்ளி அல்லது பல்கலைக்கழகப் பாடகர்குழுவில் பாடிப் பணம் பெறும் மாணவர் ஆவார். இந்த நடைமுறை ஐக்கிய ராச்சியத்தில் உள்ள பேராலயங்களால் நடத்தப்படும் பள்ளி கல்லூரிகளில் புழக்கத்தில் உள்ளது.

கேம்பிரிட்ஜ் அரசர் கல்லூரி, கேம்பிரிட்ஜ் புனித ஜான் கல்லூரி, ஆக்ஸ்ஃபோர்டு புதுக் கல்லூரி போன்ற கல்லூரிகள் தங்களின் பாடகர் குழுவிற்காகப் புகழ்பெற்றவையாகும். இவ்வாறு பயிலும் மாணவர்கள் தேவாலயத்தில் நடைபெறும் ஆராதனைகளில் பாடவேண்டும். பெரும்பாலான நாட்களில் இதற்கான ஒத்திகை இருக்கும்.


</doc>
<doc id="94230" url="https://ta.wikipedia.org/wiki?curid=94230" title="மன்மதன் அம்பு (திரைப்படம்)">
மன்மதன் அம்பு (திரைப்படம்)

மன்மதன் அம்பு 2010ஆம் ஆண்டு வெளிவந்த ஒரு நகைச்சுவைக் கலந்த காதல் திரைப்படமாகும். கதை கமல்ஹாசனால் எழுதப்பட்டு, கே.எஸ். ரவிக்குமாரால் இயக்கப்பட்டது. இப்படத்தில் மாதவன், திரிஷா, சங்கீதா ஆகியோர் முக்கியமான வேடத்திலும் ரமேஷ் அரவிந்த், மஞ்சு பிள்ளை, ஊர்வசி ஆகியோர் துணைக் கதாப்பாத்திரங்களாகவும் நடித்துள்ளனர். இப்படத்திற்கு இசையமைத்தவர் தேவி ஸ்ரீ பிரசாத் ஆவார்.


</doc>
<doc id="94231" url="https://ta.wikipedia.org/wiki?curid=94231" title="கொற்றிகோடு">
கொற்றிகோடு

கொற்றிகோடு (Kotticode or Kotticodu) இந்தியாவின் தமிழ்நாடு மாநிலத்தில் அமைந்துள்ள கன்னியாகுமரி மாவட்டத்தில்குமாரபுரம் பேரூராட்சிக்கு உட்பட்ட ஊர்.
கொற்றிகொட்டில் அரசு ஆரம்ப பாடசாலை ஒன்று உள்ளது. அதே போல் சி எஸ் ஐ மீட் நினைவு ஆங்கில ஆரம்ப பாட சாலையும் உள்ளது. கொற்றிகோடு காவல் நிலைய பகுதிகள் கோதநல்லூர் கிராமத்திற்கு உட்பட்ட கோதநல்லூர், சாரல் விளை , ஈத்தவிளை, சாமிவிளை, மேக்கா மண்டபம் , செம்பருத்தி விளை ,கொற்றிகோடு , முட்டைகாடு, குமாரபுரம், மணலிக்கரை, மாறன்கோணம், முண்டவிளை ,வளுக்கலாம்பாடு, பூவங்காபிறம்பு, மருவூர்கோணம், ஆற்றுகோணம் ஆகிய பகுதிகளும். வேளிமலை கிராமத்திற்கு உட்பட்ட வேளிமலை ,கூழக்கடை, கரும்பாறை, பெருஞ்சிலம்பு, பண்ணிபொத்தை ஆகிய ஊர்களும் அடங்கும். கொற்றிகோடு மீட் நினைவு சி எஸ் ஐ திருச்சபையும் கொற்றிகொட்டில் இருக்கும் முக்கியமான வழிபாட்டு இடமாகும். .

அரசு நடுநிலை பள்ளி இங்கே அமைந்துள்ளது இங்கு ஓன்று முதல் எட்டாம் வகுப்பு வரை இங்கே மாணவர்கள் படிக்கின்றனர். இந்த பள்ளியானது கொற்றிகோடு சி.எஸ்.ஐ ஆலயத்திற்கு சொந்தமான கட்டிடத்தில் அமைந்துள்ளது. இங்கே சுமார் 300 மாணவ மாணவிகள் படிக்கின்றனர்.

இந்த ஊரில் வாழ்ந்த மக்கள் கொற்றவை(காளி) தெய்வத்தை தங்கள் குலதெய்வமாக வழிபட்டு வந்திருக்கிறார்கள். சீர்திருத்த கிறித்துவத்தை சார்ந்த சார்லஸ் மீட் அவர்கள் இந்த பகுதியில் கிறித்துவத்தை பற்றி போதித்த பின்னர் இந்த மக்கள் மனம் மாறி கிறித்துவத்தை ஏற்று கொண்டதாகவும். அதன் விளைவாக கொற்றவை வழிபாட்டை கோடு போட்டு நிறுத்தியதால் இந்த ஊரின் பெயர் கொற்றவை கோடு என்று மாறியிருக்கிறது. பின்னர் கொற்றவை கோடு காலபோக்கில் மருவி கொற்றிகோடு என்று மாறியதாக ஒரு கருத்து நிலவுகிறது. மலையும் மலை சார்ந்த இடமும் என்பதால் கோடு என்பது மலை குன்றுகளை குறிப்பதால் கொற்றவர்கள் கோடு என்று பெயர் வந்தது என்றும் பின்னர் அது மருவி கொற்றிகோடு என்று ஆனது என்றும் ஒரு கருத்து நிலவுகிறது.

கோடு என்ற பெயர் சரியாக பொருந்துவது கொற்றிகோட்டிற்கு மட்டும் தான்.சங்க இலக்கியத்தில் குறிப்பிட பட்டுள்ள குமரி கோடு என்பது கொற்றிகோடு தான்.கொற்றவை கோடு மருவி கொற்றிகோடு ஆனது. கொற்றிகோடு மலை ( அதாவது பிற்காலத்தில் முருகன் வேள்வி கொண்டதால் வேள்வி மலையாகி பின்னர் வேளிமலை என்று அழைக்கபடுகிற) கொற்றிகோடு மலை தான் குமரி கண்டம் அழிந்த போது குமரி கோடாக இருந்த மலை..


</doc>
<doc id="94235" url="https://ta.wikipedia.org/wiki?curid=94235" title="சிறில் பொன்னம்பெரும">
சிறில் பொன்னம்பெரும

கலாநிதி சிறில் பொன்னம்பெரும ("Dr. Cyril Ponnamperuma", , அக்டோபர் 16, 1923 – டிசம்பர் 20, 1994) இலங்கையைச் சேர்ந்த அறிவியலாளரும், வேதியியலாளரும், பேராசிரியரும் ஆவார்.

சிறில் பொன்னம்பெரும தென்னிலங்கையின் தலைநகரான காலியைப் பிறப்பிடமாகக் கொண்டவர். இவரது குடும்பத்தவர்கள் பலர் அக்காலத்தில் இலங்கையின் கல்வித் துறையில் முன்னணியில் திகழ்ந்துள்ளனர். தனது ஆரம்பக் கல்வியை காலி புனித அலோசியஸ் கல்லூரியில் பெற்றார். பின்னர் கொழும்பு புனித யோசப் கல்லூரியில் கல்வியைத் தொடர்ந்தார். உயர்கல்வி பெறுவதற்காக இந்தியாவிற்குச் சென்ற பொன்னம்பெரும 1948ம் ஆண்டு சென்னைப் பல்கலைக்கழகத்திலிருந்து [மெய்யியல்|மெய்யியலில்]] இளங்கலைப் பட்டத்தைப் பெற்றார்.

பின்பு இங்கிலாந்துக்குச் சென்ற அவர் இலண்டன் பல்கலைக்கழகம், பெர்க்பெக் கல்லூரியில் கற்று 1959ல் வேதியியல் இளமாணி (B.Sc.) பட்டத்தைப் பெற்றார். அதே காலப்பகுதியில் புகழ்பெற்ற அறிவியலாளரும், உயிர்களின் தோற்றம் பற்றிய முன்னணி ஆய்வுகளில் ஈடுபட்டு வந்தவருமான பேராசிரியர் ஜே. டீ. பேர்னல் என்பவருடன் நெருங்கிய தொடர்பு அவருக்கு ஏற்பட்டது.

லண்டனில் இருந்து அமெரிக்காவுக்குச் சென்ற சிறில் பொன்னம்பெரும பேர்கிலி நகரிலுள்ள கலிபோர்னியா பல்கலைக்கழகத்தில் பயின்று வேதியியலில் கலாநிதிப் பட்டம் பெற்றார். நோபல் பரிசு பெற்ற வேதியியல் அறிஞரான பேராசிரியர் மெல்வின் கால்வின் என்பவரே அப்போது அவரது மேற்பார்வையாளராக இருந்தார்.

1963ல் நாசா நிறுவனத்தின் புறஉயிரியல் பிரிவில் பணிபுரியத் தொடங்கிய பொன்னம்பெரும பின் அதன் இரசாயனக் கூர்ப்புத் துறையின் பொறுப்பாளராக நியமிக்கப்பட்டார். இவரது ஆய்வுகள் பெரும்பாலும் உயிர்கள் எப்படித் தோன்றின? என்ற விடயம் பற்றியதாகவே இருந்தன.

உயிரினங்களில் காணப்படும் அடினோசீன் மூபொசுபேற்று (ATP) என்ற சேர்வையை முதன்முறையாகச் செயற்கையாக உருவாக்கிய பெருமையும் இவரையே சாரும். 1963ல் நாசா ஆய்வுகூடத்தில் சேர்வைகள் பலவற்றைக் கொண்ட கரைசல் ஒன்றினைப் புறஊதாக் கதிர்களுக்குத் திறந்துவைப்பதன் மூலம் பெருமளவு அடினோசீன் மூபொசுபேற்று (ATP) ஐ அவர் உருவாக்கிக் காட்டினார்.

நாஸா நிறுவனத்தின் அப்பலோ சந்திரப் பிரயாண நிகழ்ச்சித் திட்டம் அமுல்படுத்தப்பட்டபோது சந்திரனிலிருந்து கொண்டு வரப்படும் மண்ணைப் பகுப்பாய்வு செய்யும் பிரதம ஆய்வாளராக பொன்னம்பெரும நியமனம் பெற்றார். உலக அரங்கில் பிரபல்யம் அடைவதற்கு இதுவே மூல காரணமாக அமைந்தது. அக்காலப்பகுதியில் டைம்ஸ் (Time), நியுஸ் வீக் (Newsweek) போன்ற பிரபல சஞ்சிகைகள் அவரது உருவப்படத்தைத் தம் முன் அட்டைகளில் பிரசுரித்தன. 1967ல் இந்திய அணுசக்திக் கமிசன் அவருக்குப் பேராசிரியர் பதவியொன்றை வழங்க முன்வந்தது. 

அதன் பின் நாஸா செயற்படுத்திய வைக்கிங், வயஜர் {Viking, Voyager} ஆகிய விண்வெளி ஆய்வுத்திட்டங்களிலும் பொன்னம்பெரும ஈடுபட்டிருந்தார். நாசா நிறுவனத்தின் விண்வெளியியல் ஆலோசனைச் சபையிலும் உயிர் விஞ்ஞான (Life Sciences) ஆலோசனைச் சபையிலும் அவர் உறுப்பினராகக் கடமையாற்றியமை குறிப்பிடத்தக்கது.

1970 - 71 காலப்பகுதியில் இலங்கையில் அடிப்படை ஆய்வுகளை விருத்தி செய்தல் நிகழ்ச்சித்திட்டத்தின் திட்டப் பணிப்பாளராக அவரை யுனெஸ்கோ நிறுவனம் நியமித்தது. 

1971 முதல் அவர் அமெரிக்காவில் உள்ள மேரிலாந்து பல்கலைக்கழகத்தில் இரசாயனவியல் பேராசிரியராகவும் அதன் இரசாயனக் கூர்ப்பு ஆய்வுகூடத்தின் பணிப்பாளராகவும் பணிபுரிந்தார்.

1984ல் அப்போதைய இலங்கை ஜனாதிபதி ஜே.ஆர்.ஜயவர்தன அவர்கள் சிறில் பொன்னம்பெரும அவர்களை ஜனாதிபதியின் விஞ்ஞானத்துறை ஆலோசகராக நியமித்தார்.

மொரட்டுவையிலுள்ள நவீன தொழில்நுட்பங்களுக்கான ஆர்தர் சீ கிளார்க் நிறுவனத்தின் பணிப்பாளராகவும் அக்காலத்தில் அவர் செயற்பட்டார்.

அதே காலப்பகுதியில் இலங்கையின் அடிப்படைக் கற்கைகளுக்கான நிறுவனத்தின் (I.F.S.) பணிப்பாளராகவும் அவர் கடமையாற்றினார்.

இத்தாலியில் அமைந்திருந்த 3ம் உலக விஞ்ஞான அகடெமி (Third World Academy Of Science) என்ற அமைப்பின் உபதலைவராக 1989ம் ஆண்டில் தெரிவானார். இந்நிறுவனம் வளர்முக நாடுகளில் விஞ்ஞான அபிவிருத்தி தொடர்பான ஆலோசனைகளை வழங்கும் நிறுவனமாக செயற்பட்டு வந்தது.

அத்தோடு வட அமெரிக்காவில் மூன்றாம் உலக நாடுகளில் அபிவிருத்தி நிலையைக் கருத்திற்கொண்டு செயற்பட்ட. 3ம் உலக பவுண்டேசன் என்ற அமைப்பின் தலைவராகவும் அவர் பணியாற்றியுள்ளார்.
அப்போதைய சோவியத் நாட்டின் விஞ்ஞான அகடெமியிலும் சீன விஞ்ஞான அகடெமியிலும் சிறப்பு விரிவுரையாளராக பணியாற்றியுள்ளார்.


பேராசிரியர் சிறில் பொன்னம்பெரும 29 ஆய்வு மற்றும் சரிதை நூல்களையும், 400க்கும் மேற்பட்ட ஆக்கங்களையும், ஆய்வுக் கட்டுரைகளையும் எழுதியுள்ளார். இவரின் நூல்கள் சர்வதேச ரீதியில் பெரும் கீர்த்திக்குட்பட்டவை. இவரின் கட்டுரைகள் சர்வதேச சஞ்சிகைகளில் பிரசுரமாகியுள்ளன.

பேராசிரியர் பொன்னம்பெரும தனது பிற்கால வாழ்வின் பெரும் பகுதியை மேரிலாந்து பல்கலைக்கழகத்தின் ஆய்வு கூடங்களிலேயே கழித்தார். 1994ல் மேரிலாந்து பல்கலைக்கழகத்திலுள்ள இரசாயனக் கூர்ப்பு ஆய்வுகூடத்தில் வேலை செய்து கொண்டிருக்கும் போது இவருக்கு மாரடைப்பு ஏற்பட்டது. இதன் விளைவாக டிசம்பர் 20 1994ல் இவர் இறந்தார். அவரது பூதவுடல் 1995 ஜனவரி 9ம் திகதி இலங்கைக்குக் கொண்டுவரப்பட்டு அரச மரியாதையோடு இறுதிக் கிரியைகள் நிறைவேற்றப்பட்டன.



</doc>
<doc id="94241" url="https://ta.wikipedia.org/wiki?curid=94241" title="முருகர் குணசிங்கம்">
முருகர் குணசிங்கம்

முருகர் குணசிங்கம் அல்லது கலாநிதி முருகர் குணசிங்கம் (Murugar Gunasingam) என்பவர் யாழ்ப்பாணத்தில் பிறந்து, தற்போது புலம் பெயர்ந்து வாழும் ஒரு புகழ்பெற்ற வரலாற்று நூலாசிரியர் ஆவர். இலங்கை தமிழரின் வரலாறு தொடர்பில் இவர் எழுதிய நூல்கள் உலகெங்கும் பரந்து வாழும் தமிழ் அறிவுஜீவிகள், கல்விமான்கள், புலமைசார் அறிவியலாளர்கள், பல்கலைக்கழகங்கள் என பல்வேறு மட்டத்திலும் மிகுந்த வரவேற்பை பெற்றவைகளாகும். அத்துடன் இவர் ஒரு நூலக விஞ்ஞானத் துறையாளரும் ஆவார். இலங்கைத் தீவில் தமிழரின் பாரம்பரிய பிரதேசங்கள், அரசியல், சமூக, சமய, மொழி, கலை, பண்பாடு போன்ற விடயங்கள் குறித்து பல்வேறு ஆசிரியர்கள் பல நூல்களை எழுதியிருந்தாலும், இலங்கையில் தமிழர் தொடர்பான ஒரு முழுமையான வரலாற்று நூல் இருக்கவில்லை. அதனை ஈடுசெய்யும் முகமாக, முருகர் குணசிங்கம் அவர்கள் பல்லாண்டுகள் மேற்கொண்ட அர்ப்பணிப்புமிக்க ஆய்வின் ஊடாக, சான்றாதாரங்களுடனும் எழுதப்பட்ட முழுமையான நூல்கள் இவைகள் ஆகும். இவரால் எழுதப்பட்ட நூல்கள் உலகெங்கும் பரந்து வாழும் தமிழர்கள் மட்டுமன்றி, உலகின் பல்வேறு அறிவுசார் மட்டங்களிலும் பாராட்டுக்களை பெற்றன.




இது இவர் எழுதிய முதல் வரலாற்று நூலாகும். இந்த நூல் 

கலாநிதி.முருகர் குணசிங்கம் அவர்களின் இலங்கைத் தமிழர் வரலாற்று மூலங்கள் அனைத்துலகத் தேடல் என்ற நூல் அறிமுக விழாவை பன்னாட்டு புலம்பெயர் தமிழ் எழுத்தாளர் ஒன்றியம் நடாத்தியது. இந்த நூல் ஒரே நூலாக தமிழிலும் ஆங்கிலத்திலும் வெளியிடப்பட்டது. ஆங்கிலத்தில் "PRIMARY SOURCES FOR HISTORY OF THE SRI LANKAN TAMILS A world-wide search" என பெயரிடப்பட்டிருந்தது.

இலங்கைத் தமிழரின் முழுமையான வரலாற்றை சான்றாதாரத்துடன் விளக்கும் இலங்கையில் தமிழர் - ஒரு முழுமையான வரலாறு இலங்கைத் தமிழர் வரலாற்றில் கி.மு. 300 தொடக்கம் கி.பி. 2000 வரையிலான முழுமையான ஆவணமாக போற்றப்படுகிறது. இந்நூல் ஒரே நேரத்தில் ஆங்கிலத்திலும் தமிழிலும் எழுதப்பட்டது சிறப்பு இந்த நூலுக்கு உரியது. அத்துடன் பிற ஐரோப்பிய மொழிகளிலும் மொழிமாற்றம் செய்யத் தீர்மாணிக்கப்பட்டுள்ளது.

கனடிய இலக்கியத் தோட்டம், தனது 2008 ஆம் ஆண்டு இயல் விருது விழாவின் போது, கலாநிதி முருகர் குணசிங்கம் அவர்களின் "இலங்கையில் தமிழர் - ஒரு முழுமையான வரலாறு" நூலுக்கு உலக தமிழ் ஆசிரியர் நினைவாக 2008 ஆம் ஆண்டுக்கான சிறப்பு பரிசு வழங்கப்பட்டது. 



</doc>
<doc id="94242" url="https://ta.wikipedia.org/wiki?curid=94242" title="இலங்கை தமிழ் தேசியவாதம் (நூல்)">
இலங்கை தமிழ் தேசியவாதம் (நூல்)

இலங்கை தமிழ் தேசியவாதம் அதன் ஆரம்பதோற்றம் பற்றியதோர் ஆய்வு (Sri Lankan Tamil nationalism) எனும் நூல் கலாநிதி முருகர் குணசிங்கம் எழுதிய முதலாவது வரலாற்று ஆய்வு நூலாகும். இந்த நூல் தென் ஆசியவியல் மையம், சிட்னியில், 2003 ஆம் ஆண்டு வெளியிடப்பட்டதாகும். இந்நூல் 346 பக்கங்களைக் கொண்டுள்ளது.

இந்தியாவில் நேரு பல்கலைக்கழகத்தில், வாசிப்பு பகுதிக்கு இந்த நூலின் பகுதி இணைக்கப்பட்டுள்ளன.

அமெரிக்காவில் கலாநிதி ஆய்வுகளை மேற்கொள்வோரின் சிறந்த ஆய்வுகளை சேகரிக்கும் ஆவணக் களஞ்சியத்திலும் இந்நுலின் உள்ளடக்கங்கள் களஞ்சியப்படுத்தப்பட்டுள்ளன.

இலங்கையில் இந்த நூல், அறிஞர்கள், வரலாற்று ஆசிரியர்கள், கல்விமான்கள் மத்தியில் செல்வாக்கு பெற்றது. முதல் 500 பதிப்புகள் இலங்கையில் விற்பனையாகி, அடுத்து அனுப்பபட்ட 500 பிரதிகளை இலங்கை பறிமுதல் செய்து தடைவிதித்தது. அவற்றை பின்னரான காலங்களில் இணையத்தின் ஊடாக விற்பனை செய்தது என்பதும் குறிப்பிடத்தக்கது.


</doc>
<doc id="94245" url="https://ta.wikipedia.org/wiki?curid=94245" title="இலங்கைத் தமிழர் வரலாற்று மூலங்கள் (நூல்)">
இலங்கைத் தமிழர் வரலாற்று மூலங்கள் (நூல்)

இலங்கைத் தமிழர் வரலாற்று மூலங்கள்: அனைத்துலகத் தேடல் ஆங்கிலத்தில் PRIMARY SOURCES FOR HISTORY OF THE SRI LANKAN TAMILS: A world-wide search) எனும் இந்த நூல், கலாநிதி முருகர் குணசிங்கம் எழுதிய இலங்கைத் தமிழரின் வரலாற்று மூலாவணங்கள் தொடர்பான ஓர் ஆய்வு நூலாகும். இது இவர் எழுதிய இரண்டாவது நூல் ஆகும். இந்த நூல் இலங்கைத் தமிழரின் வரலாறு தொடர்பாக இதுவரை எவரும் மேற்கொள்ளாத வகையில் உலகெங்கும், இலங்கை தமிழரின் வரலாற்று ஆவணங்கள் எங்கெங்கு உள்ளதோ அங்கெல்லாம் தேடிச் சென்று, அந்த மூலாவணங்களைப் பார்வையிட்டு, அவை இருக்கும் இடங்கள், இருக்கும் ஆவணக் காப்பகங்களின் முகவரிகள் போன்றவற்றை நிழப்படங்களுடன் உலகிற்கு வெளிச்சமாக்கிய ஒரு வரலாற்று ஆய்வு நூலாகும். இதுவரை இலங்கைத் தமிழரின் வரலாற்று மூலாவணங்கள் தொடர்பாக எவருமே அறிந்திராத தகவல்களையும், அவைத் தொடர்பான ஆய்வுகளை மேற்கொள்ள விரும்புவோருக்கு, எந்தெந்த இடங்களில் ஆவணங்கள் உள்ளன எனும் அழைப்பையும் இந்த நூல் ஊடாக வளரும் இளம் தமிழ் சமுதாயத்திற்கு விடுத்திருந்தார். அத்துடன் இந்நூல், இலங்கை தமிழரிடம் மட்டுமன்றி இலங்கை சிங்கள வரலாற்று ஆய்வாளர்கள் மத்தியிலும் பல ஆய்வுகளை மேற்கொள்ள வழிவகுத்தன. 

இந்த நூல், 368 பக்கங்களைக் கொண்டது. அத்துடன் இந்நூல் ஆங்கிலத்திலும் தமிழிலும் இருமொழி நூலாக, 2005 ஆம் ஆண்டு தென் ஆசியவியல் மையம் பதிப்பகம், சிட்னியில் வெளியிடப்பட்டது. 


</doc>
<doc id="94248" url="https://ta.wikipedia.org/wiki?curid=94248" title="கந்தக இருகுளோரைடு">
கந்தக இருகுளோரைடு

கந்தக இருகுளோரைடு ("Sulfur dichloride") என்பது SCl மூலக்கூறு வாய்பாடு கொண்ட, +2 ஆக்சிசனேற்ற நிலையில் கந்தகத்தைக் கொண்ட ஒரு வேதிச் சேர்மமாகும்.

இது கடுமையான மணம் உடைய சிவப்பு நிறத் தி‌‌‌‌ரவம் ஆகும். இது நீருடன் வினைப்பட்டு ஐதரோகுளோரிக் அமிலத்தையும் கந்தக டை ஆக்சைடையும் தரும்.

கந்தகத்தை குளோரினுடன் வினைப்படுத்தி இது தயாரிக்கப்படுகிறது. இவ்வினையில் இருசல்ஃபர் இருகுளோரைடு இடைநிலைப் பொருளாக உருவாகும். இதுவே கந்தக இருகுளோரைடில் மாசுப் பொருளாகவும் காணப்படும்.

இது மற்ற வேதிச் சேர்மங்கள் தயாரிக்கப் பயன்படுகிறது. மேலும் அம்மோனியாவுடன் வினைப்பட்டு நான்கு சல்ஃபர் நான்கு நைட்ரைடு எனும் வெடிபொருளையும் தருகிறது.


</doc>
<doc id="94249" url="https://ta.wikipedia.org/wiki?curid=94249" title="இலங்கையில் தமிழர் - ஒரு முழுமையான வரலாறு (நூல்)">
இலங்கையில் தமிழர் - ஒரு முழுமையான வரலாறு (நூல்)

இலங்கையில் தமிழர் - ஒரு முழுமையான வரலாறு எனும் நூல் கலாநிதி முருகர் குணசிங்கம் எழுதிய, இலங்கைத் தமிழர் தொடர்பான ஒரு வரலாற்று ஆவணமாகும். இந்த நூல் இதுவரை காலத்தில் இலங்கையில் தமிழர் வரலாற்றில் எவருமே எழுதிராத வகையில், இலங்கைத் தமிழர் வரலாற்றின் மூலாவணங்கள் இருந்த நாடுகளுக்கு எல்லாம் பயணம் செய்து, பல பிரச்சினைகள், சிரமங்கள் மத்தியில், அதிக பொருள் செலவில் உருவாக்கப்பட்ட ஒரு வரலாற்று ஆவணமாகும். இந்நூல் கி.மு 300 இல் இருந்து கி.பி 2000 வரையான, 2300 ஆண்டு கால வரலாற்றைக் கொண்டுள்ளது. இந்நூல் தமிழ், ஆங்கிலம் மற்றும் பிறமொழிகளிலும் வெளியிடப்பட்டது. தமிழர் புலம் பெயர்ந்து வாழும் நாடுகளான சுவிட்சர்லாந்து, டென்மார்க், நோர்வே, ஐக்கிய இராச்சியம், யேர்மனி, போன்ற ஐரோப்பிய நாடுகளிலும், அமெரிக்கா, கனடா மற்றும் அவுசுதிரேலியா போன்ற நாடுகள் உட்பட உலகின் பல்வேறு நாடுகளில் வெளியிடப்பட்டது.

நூல் வெளியீட்டைத் தொடர்ந்து, உலகின் பல தொலைக்காட்சிகள், வானொலிகள், சஞ்சிகைகள், பத்திரிக்கைகள் என இவரைப் பேட்டிக்கண்டதுடன், பல கல்விமான்கள், புத்திஜீவிகள், புலமைசார் வல்லுநர்கள் இந்நூல் தொடர்பான கருத்தாய்வுகளையும் மேற்கொண்டனர். 

கலாநிதி முருகர் குணசிங்கம் ஓர் அரசியல் வரலாற்றுத்துறை மாணவனாக 35 வருடமாக இருந்தவர் ஆவர். அவர் தனது பாடசாலைக் கல்வியை முடித்த பின்னர், பல்கலைக்கழகம் சென்றபோது அங்கே இலங்கையின் வரலாறு முழுக்க முழுக்க சிங்களவரின் வரலாறாகவும், சிங்களத் தேசத்தின் வரலாறாகவுமே இருந்ததுடன், பின்னனியில், ஆங்காங்கே யாழ்ப்பாண இராச்சியத்தின் வரலாறுகள் மட்டுமே கற்பிக்கப்பட்டுள்ளன. அப்போது இவருக்கு எழுந்த கேள்விகள், இலங்கை இரண்டு தேசங்களாக இருந்த நாடு, இரண்டு தேசிய இனங்களைக் கொண்ட நாடு, மொழி, கலை, பண்பாடு, வரலாறு, பாரம்பரிய நிலப்பரப்புகள் என எல்லாம் வெவ்வேறாக இருக்க; எப்படி இலங்கையில் வரலாறு சிங்கள வரலாறாக மட்டும் இருக்க முடியும், எனும் சிந்தனை எழுந்ததே இந்த வரலாற்று நூல் எழுதத் தூண்டலாக இருந்ததாகக் குறிப்பிடுகிறார். 

அத்துடன் இலங்கையில் இதுவரை தமிழர் வரலாறாக எழுதப்பட்ட நூல்கள் எல்லாம், யாழ்ப்பாண இராச்சியத்தை மையப்படுத்தியதாக மட்டுமே அமைந்துள்ளன. இலங்கைத் தமிழருடைய வரலாறு இதுவரை ஒருவராலும் முழுமையானதாக எழுதப்படவில்லை. சிங்களவர்கள் எழுதிய வரலாற்று நூல்கள், சிங்களவர்களின் தேசமாக மட்டுமே எழுதப்பட்டிருந்ததன் விளைவு தன்னை எப்படியாவது இலங்கை தமிழரின் முழுமையான ஒரு வரலாற்று நூலை எழுதவேண்டும் எனும் எண்ணத்தை தோற்றுவிக்கக் காரணமானதாக குறிப்பிடுகிறார். அத்துடன் தனது பல்கலைக்கழகக் கல்வித்துறை சார்ந்த வேலை வாய்ப்பு, பல நாடுகளுக்கும் செல்லும் வாய்ப்பை தந்திருந்ததனால், செல்லும் நாடுகளில், இலங்கை தமிழரின் பூர்வீக வரலாறு தொடர்பான, சான்றுகளுடன் கூடிய ஒரு புலமைச்சார் நூல் இதுவரை இல்லையே என பலர் கேட்கும் கேள்வியின் உண்மை, தனது இந்த நூல் உருவாக்கத்தின் அடிப்படை உந்துசத்தியாக இருந்ததாகக் குறிப்பிடுகிறார்.

இலங்கைத் தமிழர் வரலாறு தொடர்பான பேச்சுக்கள் இடம்பெறும் போதெல்லாம், தமிழர் தங்களின் வரலாற்று ஆவணங்களை முறையாக பாதுகாத்து வைக்கத் தவறிவிட்டனர் எனும் பொதுவான கருத்தே, தமிழறிஞர்கள் மத்தியில் நிலவின. போர்த்துகீசர், ஒல்லாந்தர், பிரித்தானியர் ஆட்சிக் காலங்களின் போதான ஆவணக்குறிப்புகளை எடுத்து ஆய்வு செய்யலாம் என்றால், அதற்கும் போர்த்துகீசரின் ஆட்சிக்காலத்து ஆவணங்களை ஒல்லாந்தர் எறித்துவிட்டனர் என்றும், ஒல்லாந்தர் ஆட்சி காலத்து ஆவணங்களை பிரித்தானியர் கொழும்பு தேசிய ஆவணத்திற்கு கொண்டு சென்றுவிட்டனர் என்றும் கருத்துக்கள் நிலவின. அவ்வாறான சூழிலின் பின்னனியில் தமிழரின் வரலாறு தொடர்பான நம்பகமாக, ஆதாரங்களுடன் முன்னிருத்தக் கூடிய ஆவணங்கள் தமிழரிடம் இருக்கவில்லை. அதேவேளை சிங்களவர்கள், வரலாற்று நிகழ்வுகளையும், வாய்மொழி கதைகளையும், ஐதீகங்களையும் காலக்கோடாக பதிவு செய்து வைத்துள்ளனர். 

இருப்பினும் தமிழர்களும் இலங்கை மண்ணின் உரிமையாளர்கள், அவர்களும் பூர்வீகக் காலந்தொட்டு இந்த மண்ணில் வாழ்பவர்கள் எனும் அடிப்படையில் இலங்கையில் தமிழரது வரலாறும் இருக்க வேண்டும் எனும் நோக்கின் அடிப்படையில் இலங்கை தமிழரின் வரலாறு தொடர்பான ஒரு ஆய்வும், ஒரு தேடலும் தன்னுள் கடந்த 35 ஆண்டுகளுக்கு மேலாக நிலவியதாக கூறுகிறார். 

தனது 20 ஆண்டுகளுக்கும் மேலான புலம்பெயர் வாழ்க்கை பின்னனியில், தான் பல்கலைக்கழகங்களின் பணிகள் தொடர்பான பயணங்களின் போது, பல நாடுகளில், பல நூலகங்களில் இலங்கைத் தமிழர் வரலாறு தொடர்பான இலட்சக் கணக்கான ஆவணங்கள் குவிந்து கிடப்பதை தான் கண்டதாகவும், அத்துடன் லண்டன் பல்கலைக் கழகத்தில் இருந்தப்போதும் இந்த ஆவணங்களை எல்லாம் ஆய்வு செய்து, தமிழரின் வரலாற்றை ஆதாரங்களுடன் ஆவணமாக்க வேண்டும் என்றும், இந்த ஆய்வை எப்படியாவது மேற்கொள்ள வேண்டும் எனும் ஆதங்கம் எழுந்ததாகவும் குறிப்பிடுகிறார். 

இவைகளே இந்த நூலாக்கத்திற்கான அடிப்படை காரணங்களாக அமைந்துள்ளன.



</doc>
<doc id="94252" url="https://ta.wikipedia.org/wiki?curid=94252" title="நாயர்">
நாயர்

நாயர் (மலையாளம்: നായര്‍) என்றழைக்கப்படுவோர் மலையாள மொழியை தாய்மொழியாகக் கொண்டோராவர். இவர்களில் பெரும்பாலானோர் கேரளத்தில் வசிப்பவர்கள். நாயர்கள் திராவிட இனத்தை சேர்ந்தவர்கள். நம்பூதிரிகளுடன் திருமண உறவு வைத்துக் கொள்பவர்கள்.
நாயர்கள் தாய்வழி (மருமக்கதாயம்) சமூகத்தினர்.
நாயர்கள் சத்திரியர்கள்.




</doc>
<doc id="94254" url="https://ta.wikipedia.org/wiki?curid=94254" title="தமிழ்நாடு மின் உரிமம் வழங்கும் வாரியம்">
தமிழ்நாடு மின் உரிமம் வழங்கும் வாரியம்

தமிழ்நாடு மின் உரிமம் வழங்கும் வாரியம் முதலில் சென்னை மாகாண அரசு ஆணை எண் 4317, பொ.ப.து. நாள்:16-11-55 வழியாக நிறுவப்பட்டது. இந்த வாரியத்தின் வழியாக மின்சாரப் பணிகளை மேற்கொள்ளும் மின்சாரப் பணியாளர்களுக்கு அவர்களின் கல்வி மற்றும் அனுபவத்தினைக் கொண்டு உதவியாளர்,கம்பியாளர், மேற்பார்வையாளர் தகுதிக்கான சான்றிதழ்களையும், ஒப்பந்தப் பணிகளுக்கான உரிமங்களையும் அளிக்கிறது. 

தமிழ்நாடு மின் உரிமம் வழங்கும் வாரியம் 28-02-2002 வரை மின்சாரப் பணிகளுக்கான சான்றிதழ்களையும், உரிமங்களை கீழ்காணும் பட்டியலிலுள்ளபடி வழங்கியிருப்பதாக தெரிவித்துள்ளது.

மின் உரிமம் வழங்கும் வாரியம் மேற்பார்வையாளர், கம்பியாளர், கம்பியாள் உதவியாளர் மற்றும் மின் உற்பத்தி இயக்குபவர்களுக்கான தகுதிக்குரிய சான்றிதழ்களை கீழ்காணும் எண்ணிக்கையில் அளித்துள்ளது.

மின் உரிமம் வழங்கும் வாரியம் மின்சாரப்பணிகளுக்கான ஒப்பந்ததாரர் தகுதிக்குரிய உரிமங்களை கீழ்காணும் எண்ணிக்கையில் அளித்துள்ளது.


</doc>
<doc id="94261" url="https://ta.wikipedia.org/wiki?curid=94261" title="டாக்டர். முத்துலட்சுமி ரெட்டி மகப்பேறு நிதியுதவி திட்டம்">
டாக்டர். முத்துலட்சுமி ரெட்டி மகப்பேறு நிதியுதவி திட்டம்

டாக்டர். முத்துலட்சுமி ரெட்டி மகப்பேறு நிதியுதவி திட்டம் என்பது தமிழ்நாடு அரசு தமிழ்நாட்டில், வறுமைக் கோட்டிலிருக்கும் ஏழைப் பெண்கள் கருவுற்றிருக்கும் காலத்தில் அவர்களுக்கு ஏற்படும் வருவாய் இழப்பினை ஈடு செய்து, சத்தான உணவு கிடைக்கச் செய்திட 1987ஆம் ஆண்டு அதிமுக அரசு இத்திட்டத்தைத் துவக்கியது. அப்போது குழந்தை பிறப்புக்கான செலவுகளை சமாளிக்க 300 ரூபாய் அளிக்கப்பட்டது.
2006-2007 ஆம் ஆண்டு முதல் இந்த மகப்பேறு நிதி 5 ஆயிரம் ரூபாயாக உயர்த்தப்பட்டது பின்னர் ஐந்து ஆண்டுகளுக்குப் பிறகு இந்தத் தொகை 12,000 ரூபாய் ஆக மறுபடியும் உயர்த்தப்பட்டது.

இத்திட்டத்தின் கீழ் ஏழைக் கர்ப்பிணிப் பெண்ணுக்கு வழங்கப்படும் உதவி தொகை ருபாய் 6 ஆயிரத்திலிருந்து , ரூபாய் 12 ஆயிரமாக உயர்த்தி வழங்கப்படுகிறது. இந்த உதவித் தொகையில், முதல் தவணையாக ரூபாய் 4000/- கருவுற்ற ஏழாவது மாதத்திலும், இரண்டாவது தவணையாக ரூபாய் 3000/- குழந்தை பிறந்த பின்பும் , பிரசவத்துக்குப் பின்னர் முத்தடுப்பு ஊசி செலுத்தியதும் 3-வது தவணையாக ரூ. 4 ஆயிரமும் உதவித் தொகை வழங்கப்படுகிறது. 


இந்த நிதியுதவியைப் பெற கீழ்காணும் ஏதாவது ஒரு நிலையில் இருப்பவர்களாக இருக்க வேண்டும்.



https://www.thehindu.com/news/national/tamil-nadu/Modi’s-scheme-for-pregnant-women-has-roots-in-TN/article16976844.ece


</doc>
<doc id="94274" url="https://ta.wikipedia.org/wiki?curid=94274" title="மகாதேசாதிபதி (இலங்கை)">
மகாதேசாதிபதி (இலங்கை)

இலங்கையின் ஆளுநர் அல்லது இலங்கையின் மகாதேசாதிபதி ("Governor General of Dominion of Ceylon") என்பது 1948-1972ல் இலங்கையின் நாட்டுத் தலைவரின் பட்டமாகும். இலங்கை 1948ம் ஆண்டு சுதந்திரமடைந்த போதிலும்கூட, 1947ம் ஆண்டு பிரித்தானியர்களால் முன்வைக்கப்பட்ட சோல்பரி அரசியலமைப்பே 1972ம் ஆண்டு வரை நடைமுறையில் இருந்தது. இந்த அரசியல் யாப்பில் இலங்கையில் பெயரளவு நிர்வாகியாக பிரித்தானிய மகாராணியின் பிரதிநிதி என்ற வகையில் மகாதேசாதிபதி பதவி காணப்பட்டது. சோல்பரி அரசியலமைப்பிற்கு முன்பு காணப்பட்ட தேசாதிபதிகளை விட இப்பதவி அதிகாரத்தில் குறைந்ததாக இருந்தது.

மகாதேசாதிபதிப் பதவி பிரித்தானிய முடியின் பிரதிநிதியாக அமைந்தமையினால் இவர் இலங்கையராக இருக்க வேண்டும் என்ற அவசியம் இருக்கவில்லை. 1948 பெப்ரவரி 4 இல் இலங்கை விடுதலை அடையும் போது இலங்கையின் தேசாதிபதியாக இருந்தவர் சேர். ஹென்றி மொங்-மேசன் மூர் என்பவர். இவர் விடுதலைக்கு முன்பே தேசாதிபதியாக பிரித்தானிய முடியால் நியமிக்கப்பட்டவர். இவரின் பதவிக்காலம் 1949 சூலை 6 இல் நிறைவடைந்தது. அதுவரை இலங்கையின் தேசாதிபதியாகவே அவர் பணியாற்றினார். இவரின் பதவிக்காலம் முடிந்த பின்பு இலங்கைப் பிரதமர் டி. எஸ். சேனநாயக்காவின் சிபாரிசின் பேரில் பிரித்தானிய முடி 1949 சூலை 6 இல் சோல்பரி அரசியல் யாப்பினை உருவாக்குவதில் மூலகர்த்தாவாக இருந்த சோல்பரி பிரபு என்ற ஹெர்வால்ட் ராம்ஸ்போத்தம் என்பவரை மகாதேசாதிபதியாக நியமித்தது. இவரின் பதவிக்காலம் 1954, சூலை 17 இல் நிறைவடைந்தது. இறுதி மகாதேசாதிபதியாக 1962 முதல் 1972 வரை வில்லியம் கொபல்லாவ இருந்தார்.

இலங்கைப் பிரதம மந்திரியின் சிபாரின்படி பிரித்தானிய முடியினால் இவர் நியமிக்கப்படுவார்.

பதவிக்காலம் குறித்து யாப்பில் வரையறுக்கப்படவில்லை. இருப்பினும் ஒவ்வொரு ஐந்தாண்டுக்கொரு முறை மகதேசாதிபதி மாற்றப்படுவது மரபாகப் பேணப்பட்டது.



<onlyinclude>




</doc>
<doc id="94278" url="https://ta.wikipedia.org/wiki?curid=94278" title="ஃபியிங் எரிக்கா">
ஃபியிங் எரிக்கா

பியிங் எரிக்கா என்பது ஒரு கனடிய தொலைக்காட்சி நாடகத் தொடர் ஆகும். இந்த நிகழ்ச்சி சனவரி 2009 தொடக்கம் சி.பி.சி அலைவரிசையில் ஒளிபரப்பப்படுகிறது.

இந்த நிகழ்ச்சி ஒரு நடுத்தர வயதுப் பெண், எரிக்கா ஒரு மன மருத்துவரிடம் தனது வாழ்வின் கவலைகளை சொல்லச் செல்கிறாள். அந்த மன மருத்துவர் அவளை பின்னோக்கிய ஒரு நேரத்துக்கு எடுத்துச் செல்லும் வல்லமை உள்ளவர் என்பதை அறிகிறாள். இவள் சந்திக்கும் பிரச்சினைகளை அவளைப் பின்னோக்கி எடுத்துச் சென்று அலச வைக்குமாறு இந்த தொடர் அமைகிறது. 


</doc>
<doc id="94282" url="https://ta.wikipedia.org/wiki?curid=94282" title="நாக்கு முக்கா">
நாக்கு முக்கா

நாக்கு முக்கா என்பது காதலில் விழுந்தேன் என்ற திரைப்படத்தில் இடம்பெற்ற அறியப்பெற்ற கானாப் பாடல் ஆகும். இதே இசையில் அமைந்த ரைம்ச் ஒப் இந்தியாவுக்கான ஒரு பிரபல விளம்பரப் பாடலும் உண்டு. இந்தப் பாடல் பல விதமாக மீளிசைக்கவும் பட்டுள்ளது. இப்பாடலைப் பாடியவர் சின்னப்பொண்ணு என்ற நாட்டுப்புற இசைக்கலைஞர்.



</doc>
<doc id="94290" url="https://ta.wikipedia.org/wiki?curid=94290" title="2015 துடுப்பாட்ட உலகக்கிண்ணம்">
2015 துடுப்பாட்ட உலகக்கிண்ணம்

2015 துடுப்பாட்ட உலகக்கிண்ணம் ("2015 Cricket World Cup") 11-ஆவது துடுப்பாட்ட உலகக்கிண்ணமாகும். இதனை ஆத்திரேலியாவும் நியூசிலாந்தும் இணைந்து நடத்தின. போட்டிகள் 2015 பெப்ரவரி 14 தொடக்கம் மார்ச் 29 வரை நடைபெற்றன. மொத்தம் 14 நாடுகள் பங்குபற்றிய 44 போட்டிகள் 14 அரங்குகளில் இடம்பெற்றன. ஆத்திரேலியா 26 போட்டிகளை அடிலெயிட், பிரிஸ்பேன், கான்பரா, ஹோபார்ட், மெல்பேர்ண், பேர்த், சிட்னி ஆகிய நகரங்களிலும், நியூசிலாந்து 23 போட்டிகளை ஆக்லன்ட், கிறைஸ்ட்சேர்ச், துனெடின், ஆமில்ட்டன், நேப்பியர், நெல்சன், வெலிங்டன் ஆகிய நகரங்களிலும் நடத்தின.

இப்போட்டிகளை ஏற்றுநடத்தும் உரிமை 2011 உலகக்கிண்ணம் மற்றும் 2019 உலகக்கிண்ணங்களை ஏலம் விடும்போது தீர்மானிக்கப்பட்டது. 2011 உலகக்கிண்ணம் நடத்த நான்கு ஆசிய தேர்வுத் துடுப்பாட்டம் ஆடும் நாடுகளான இந்தியா, பாக்கித்தான், இலங்கை மற்றும் வங்காள தேசம் இணைந்து பத்துக்கு மூன்று என்ற வாக்குகளில் தேர்வானது (ஆயினும் பின்னர் பாக்கித்தான் ஏற்று நடத்தும் உரிமையை இழந்தது). டாசுமானிய நாடுகளின் முயற்சியால் கவரப்பட்ட பன்னாட்டுத் துடுப்பாட்ட அவை 2015 உலகக்கிண்ணப் போட்டிகளை நடத்தும் உரிமையை ஆத்திரேலியாவுக்கும், நியூசிலாந்துக்கும் வழங்கியது. 2015 துடுப்பாட்ட உலகக்கிண்ணம் போட்டிகளை ஆத்திரேலியா மற்றும் நியூசிலாந்து நாடுகள் இரண்டாம் முறையாக, 1992ஆம் ஆண்டிற்குப் பிறகு, இணைந்து நடத்துகின்றன. சச்சின் டெண்டுல்கர் இச்சுற்றுத்தொடரின் தூதுவராக பன்னாட்டுத் துடுப்பாட்ட அவையினால் நியமிக்கப்பட்டார்.

2011 இல் இந்திய உபகண்டத்தில் நடைபெற்ற உலகக்கிண்ணப் போட்டிகளில் இலங்கை அணியை 6 விக்கெட்டுகளால் வெற்றி கொண்ட இந்திய அணி இம்முறை நடப்பு வாகையாளராக போட்டியிட்டது. பிரிவு ஆ-வைச் சேர்ந்த அணிகளான இந்தியாவிற்கும் பாக்கித்தானுக்கும் இடையிலான 15 பெப்ரவரி 2015 நடைபெற்ற போட்டியின் நுழைவுச்சீட்டுகள் அனைத்தும் 12 நிமிடங்களுக்குள்ளேயே விற்று முடிந்ததாக அறிவிக்கப்பட்டது.

மெல்பேர்ண் துடுப்பாட்ட அரங்கில் நடைபெற்ற இறுதிப் போட்டியில் நியூசிலாந்து, ஆத்திரேலிய அணிகள் மோதின. 93,013 பார்வையாளர்களின் முன்னிலையில் நடைபெற்ற இவ்வாட்டத்தில் ஆத்திரேலியா 7 இலக்குகளால் நியூசிலாந்தை வென்று ஐந்தாவது தடவையாக உலகக்கிண்ணத்தைப் பெற்றுக் கொண்டது.

2011 ஆண்டின் உலகக்கிண்ணத்தைப் போல இந்தப் போட்டியில் 14 அணிகள் ஒவ்வொரு குழுவிலும் ஏழு அணிகள் வீதமாக இரண்டு குழுக்களாகப் பிரிக்கப்பட்டு போட்டிகள் இடம்பெறவுள்ளன. ஒவ்வொரு குழுவிலும் முதல் நான்கு அணிகள் அடுத்த சுற்றுக்குத் தகுதி பெறும். அதன் பின்னர் காலிறுதி, அரையிறுதி மற்றும் இறுதி ஆட்டங்கள் நடைபெறும். இறுக்கமாக வரும் ஆட்டங்களுக்கு சூப்பர் பந்துப் பரிமாற்ற முறையைப் பயன்படுத்துவது என்று 29 சனவரி 2015 அன்று முடிவெடுக்கப்பட்டது. லீக் தொடர்களில் பங்கேற்கும் அணிகள் வெளியேறும் வரை குறைந்தது ஆறு ஆட்டங்கள் விளையாடும்.


பன்னாட்டுத் துடுப்பாட்ட அவையில் முழு அங்கம் வகிக்கும் பத்து நாடுகள் அனைத்தும் நேரடியாக உலகக்கிண்ணப் போட்டிக்குத் தகுதி பெறும்.

2015 துடுப்பாட்ட உலகக்கிண்ணத்தின் தயார்ப்படுத்தலில் இறுதி வடிவம் தரப்பட்ட ஒருங்கிணைப்புக் குழு பின்வருமாறு; தலைமை நிர்வாக அதிகாரியாக ஜோன் ஹார்டன் (John Harnden) தெரிவு செய்யப்பட்டார். ஜேம்ஸ் ஸ்ரோங் (James Strong) கூட்டத் தலைவராகவும், ரல்ப் வாட்டேர்ஸ் (Ralph Waters) பிரதிக் கூட்டத் தலைவராகவும் தெரிவு செய்யப்பட்டனர்.

மூலம்:

பன்னாட்டுத் துடுப்பாட்ட அவையின் நடுவர்களைத் தெரிவு செய்யும் குழு, இவ்வுலகக்கிண்ணப் போட்டிகளில் கடமையாற்றுவதற்குப் பின்வரும் 20 நடுவர்களைத் தெரிவுசெய்துள்ளது.







இந்த உலகக்கிண்ணப் போட்டிகளுக்காக பன்னாட்டுத் துடுப்பாட்ட அவை 10 மில்லியன் டொலர்களை ஒதுக்கியுள்ளது. இது கடந்த உலகக்கிண்ணப் போட்டிகளுக்கான பரிசுத்தொகையை விட 20% அதிகமாகும். இப்பரிசுத்தொகையானது அணிகளின் பெறுபேற்றிற்கமைய பின்வரும் வகையில் பகிர்ந்தளிக்கப்படும்:

இவ்வகையில், ஓர் அணி அனைத்துப் போட்டிகளிலும் வெற்றிபெற்று வாகை சூடுமாயின் மொத்தப் பரிசுத்தொகையாக 4,245,000 டொலர்களையும் அனைத்துப் போட்டிகளிலும் தோல்வியுற்று குழு நிலையுடன் வெளியேறுமாயின் 35,000 அமெரிக்க டொலர்களையும் பரிசாகப் பெறும்.


இச்சுற்றுத்தொடருக்காக 15 பேர் கொண்ட அணி ஒன்றை ஒவ்வொரு நாடுகளும் பட்டியலிட்டு சனவரி 07 2015 க்கு முன் தருமாறு கோரப்பட்டது. அதன் படி, கீழே ஒவ்வொரு நாட்டு அணி வீரர்களின் பட்டியல்தரப்பட்டுள்ளது.

<br>
பதினான்கு, சர்வதேச ஒருநாள் போட்டிகள் அல்லாதவை 08 பெப்ரவரி தொடக்கம் 13 பெப்ரவரி வரை நிகழ்த்தப்படுவதற்கு திட்டமிடப்பட்டுள்ளது.

42 பிரிவு ஆட்டங்கள் ஆடப்பட்டு அவற்றுள் ஒவ்வொரு பிரிவிலும் முதலிடம் வகிக்கும் நான்கு அணிகளும் காலிறுதிக்குத் தெரிவாகும்.
ஒவ்வொரு பிரிவிலும் ஆகக்கூடிய புள்ளிகள் பெற்ற நான்கு அணிகள் காலிறுதிப் போட்டிக்குத் தெரிவாயின. (பச்சை நிறத்தில் காட்டப்பட்டுள்ளன).

2015 உலகக்கிண்ணப் போட்டிகளின் பின்னர் பின்வருவோர் ஒருநாள் பன்னாட்டுத் துடுப்பாட்டப் போட்டிகளில் இருந்து ஓய்வு பெறுவதாக அறிவித்துள்ளனர்: 


</doc>
<doc id="94294" url="https://ta.wikipedia.org/wiki?curid=94294" title="2015">
2015

2015 (MMXV) கிரெகோரியன் நாட்காட்டியில் வியாழக்கிழமையில் துவங்கிய ஒரு சாதாரண ஆண்டாகும்.

ஐக்கிய நாடுகள் பொதுச் சபையின் அறுபத்து எட்டாவது அமர்வு, இவ்வாண்டைப் பன்னாட்டு ஒளி ஆண்டாகவும், பன்னாட்டு மண்களின் ஆண்டாகவும் நியமித்தது.







[[File:Nh-pluto-in-true-color 2x JPEG-edit.jpg|thumb|"[[நியூ ஹரைசன்ஸ்]]" விண்கலம் சூலை 14 இல் அனுப்பிய புளூட்டோவின் படம்.]]







[[பகுப்பு:2015| ]]

</doc>
<doc id="94295" url="https://ta.wikipedia.org/wiki?curid=94295" title="3-ஆம் ஆயிரமாண்டு">
3-ஆம் ஆயிரமாண்டு

மூன்றாம் ஆயிரவாண்டு ("3nd millennium") என்பது கிரிகோரியன் நாட்காட்டியின் படி சனவரி 1, 2001 இல் ஆரம்பித்து, டிசம்பர் 31, 3000 இன் முடிவில் முடிவடையும் ஓர் ஆயிரவாண்டாகும்.


</doc>
<doc id="94300" url="https://ta.wikipedia.org/wiki?curid=94300" title="2019 துடுப்பாட்ட உலகக்கிண்ணம்">
2019 துடுப்பாட்ட உலகக்கிண்ணம்

2019 துடுப்பாட்ட உலகக்கிண்ணம் பன்னிரெண்டாவது துடுப்பாட்ட உலகக்கிண்ணம் ஆகும். இதனை இங்கிலாந்து ஏற்று நடத்தும். இதன் முன்னர் நான்கு முறை 1975, 1979, 1983 மற்றும் 1999 ஆண்டுகளில் நடத்தியுள்ள இங்கிலாந்து ஐந்தாம் முறையாக நடத்தும்.

ஏப்ரல் 2006ஆம் ஆண்டு 2015ஆம் ஆண்டிற்கான போட்டிகளை ஏற்று நடத்த தனது உரிமைகளை ஆத்திரேலியா மற்றும் நியூசிலாந்திற்கு சாதகமாக விட்டுக் கொடுத்த நிலையில் 2019ஆம் ஆண்டுப் போட்டிகளை நடத்தும் உரிமையை பன்னாட்டுத் துடுப்பாட்ட அவை இங்கிலாந்திற்கு வழங்கியது. இதன் பின்னணியில் இந்நாட்டு வாரியங்கள் ஆசிய நாடுகளான இந்தியா, பாக்கித்தான்,இலங்கை மற்றும் வங்காள தேசம் இணைந்த கூட்டணியிடம் (பின்னர் பாக்கித்தான் விலக்கப்பட்டாலும்) 2011ஆம் ஆண்டிற்கான போட்டிகளை நடத்த விடப்பட்ட ஏலத்தில் தோற்றது குறிப்பிடத்தக்கது.

இங்கிலாந்து மற்றும் வேல்சிலுள்ள பதினொரு மைதானங்களில் போட்டிகள் நடைபெறவுள்ளன.

போட்டிகள் அட்டவணையை பன்னாட்டுத் துடுப்பாட்ட அவை 2018 ஏப்பிரல் 26இல் வெளியிட்டது.



</doc>
<doc id="94305" url="https://ta.wikipedia.org/wiki?curid=94305" title="உலக துடுப்பாட்ட சங்கப்போட்டிகள்">
உலக துடுப்பாட்ட சங்கப்போட்டிகள்

ஐசிசி உலக துடுப்பாட்ட சங்கப்போட்டிகள் (ICC World Cricket League) பன்னாட்டுத் துடுப்பாட்ட அவையால் தேர்வுநிலை பெறாத நாடுகளின் துடுப்பாட்ட அணிகளிடையே நடத்தப்படும் ஒருநாள் மட்டுப்படுத்தப்பட்ட பன்னாட்டுத் துடுப்பாட்டப் போட்டித் தொடராகும். பன்னாட்டு அவையின் அனைத்து இணை மற்றும் கிளை உறுப்பினர்கள் இந்தப் போட்டிகளில் விளையாடத் தகுதி பெற்றவர்கள். சங்கப்போட்டிகள் அமைப்பு|சங்கப்போட்டிகளில் கோட்டங்களிடையே மேலேற்றும் மற்றும் கீழிறக்கும் முறை உள்ளது. சங்கப்போட்டிகள் இரு நோக்கங்களுடன் செயல்படுகின்றன: அனைத்து இணை மற்றும் கிளை வாரிய அணிகள் பங்குகொள்ளும் விதமாக துடுப்பாட்ட உலகக்கிண்ணத்திற்கான தகுதிநிலை தேர்வுகளுக்கும் இத்தகைய பன்னாட்டு சீர்தரத்தில் இந்நாடுகளிடையே ஒருநாள் துடுப்பாட்டப் போட்டிகளை ஒருங்கிணைக்கவும் பயன்படுகிறது.



</doc>
<doc id="94309" url="https://ta.wikipedia.org/wiki?curid=94309" title="வல்லுநர்">
வல்லுநர்

வல்லுநர் ("expert") என்பார் குறித்தவொரு துறையில் தேர்ச்சியின் அடைவுக் கூறுகளான அறிவு, திறன், மனப்பாங்கு தொடர்பான உயர்மட்ட இயலுமையைக் கொண்டிருப்பவராகும். அக்குறிப்பிட்டத் துறையில் அவரது அறிவும் திறனும் நம்பத்தக்கதாக கொள்ளப்படும். ஒரு வல்லுநரின் வல்லமை (expertise) அவரது ஆவணக் குறிப்புகள், கல்வி, பயிற்சிகள், தொழில், நூல்கள் அல்லது அனுபவத்தை அடிப்படையாகக் கொண்டிருக்கும். வரலாற்றில் வல்லுநர்கள் "விவேகக் கிழவர்கள்" எனப்பட்டனர். அப்படிப்பட்டவர்கள் ஆழ்ந்த அறிவுத் திறனும் சிறந்த தீர்வு காணும் திறனும் உடையவர்களாக இருந்தனர்.

வல்லுநர்கள் ஒரு குறிப்பிட்டத் துறையில் தொடர்ந்த கல்வி மற்றும் பயிற்சியினால் ஆழ்ந்த அல்லது நீண்ட பட்டறிவைக் கொண்டுள்ளனர். வல்லுநர்களுக்கான வரையறை இன்ன தொழில்முறை அல்லது பள்ளிக் கல்வி தகுதிகளினால் தான் என்பதைவிட பெரும்பாலும் ஓர் இணக்க முடிவாகவே அமைகின்றது. 50 ஆண்டுகளாக மேய்த்துவரும் ஓர் ஆட்டிடையர் ஆடுகளின் கவனிப்பிற்கும் ஆட்டுநாய்களை பயன்படுத்தவும் பயிற்றுவிக்கவும் வல்லுநராகக் கருதப்படுவார். மற்றுமொரு எடுத்துக்காட்டாக கணினியியலில் மனிதரொருவரால் பயிற்றுவிக்கப்பட்ட வல்லுநக் கணிமுறைமை ("expert system") அந்தக் குறிப்பிட்ட பணியில் மற்ற மனிதர்களை விட வல்லமை உடையதாகக் கருதப்படும். சட்டத்தில், வல்லுநர் சாட்சியத்தை அதிகாரமும் ஏரணம்சார் வழக்காடலும் அங்கீகரிக்க வேண்டும். 

வல்லுநரின் அறிவுத்திறனுக்கும் மிகச் சிறப்பான செயற்றிறனுக்கும் மூளையின் பகுக்கும் கட்டமைப்பு மற்றும் செயற்பாடுகளுக்கும் உள்ள தொடர்பை அறிந்துகொள்ள ஆய்வுகள் மேற்கொள்ளப்பட்டு வருகின்றன.வல்லுநர்கள் விரைவாகவும் துல்லியமாகவும் செயல்படும் காரணங்களை சில ஆய்வுகள் ஆராய்ந்துள்ளன.



</doc>
<doc id="94310" url="https://ta.wikipedia.org/wiki?curid=94310" title="துடுப்பாட்ட உலகக்கிண்ண தகுதிகள்">
துடுப்பாட்ட உலகக்கிண்ண தகுதிகள்

ஓர் நாட்டின் துடுப்பாட்ட அணி துடுப்பாட்ட உலகக்கிண்ணத்தில் பங்கேற்க தேவையான நடைமுறைகள் துடுப்பாட்ட உலகக்கிண்ண தகுதிகள் எனப்படும். உலகளவில் நடத்தப்படும் துடுப்பாட்ட உலகக்கிண்ணப்போட்டிகளில் போட்டியிடும் அணிகளை நூறு நாடுகளிலிருந்து 16ஆகக் குறைக்க இந்த முன்போட்டிகள் உதவுகின்றன. தற்போதுள்ள நடைமுறை உலக துடுப்பாட்ட சங்கப்போட்டிகள் ஆகும். தகுதிச் செயற்பாடுகள் உலகக்கிண்ணப்போட்டிகளுக்கு ஆறு ஆண்டுகள் முன்பிருந்தே செயல்படத் துவங்கும். 

ஒவ்வொரு உலகக்கிண்ணத்தின் போதும் பன்னாட்டுத் துடுப்பாட்ட அவை தனது இணை மற்றும் கிளை அங்கத்தினர்களில் எத்தனை அணிகள் உலகக்கிண்ணத்தில் போட்டியிட இயலும் எனத் தீர்மானிக்கின்றனர். தேர்வு ஆடுகின்ற நாடுகள் (கடந்த ஆண்டுகளில் சிலநேரங்களில் ஒருநாள் ஆட்டம் ஆடிய நாடுகளும் கூட) உலகக்கிண்ணப் போட்டிகளில் ஆட நேரடியாகத் தகுதி பெறுகின்றன. மற்ற நாட்டு அணிகள் தகுநிலை தொடர்போட்டிகளில் பங்கேற்று தகுநிலை பெறவேண்டும்.

தகுநிலை துடுப்பாட்டப் போட்டிகள் பன்னாட்டுத் துடுப்பாட்ட அவையின் ஐந்து (ஆபிரிக்கா, ஆசியா, அமெரிக்காக்கள், கிழக்காசிய பசிபிக், ஐரோப்பா) பிராந்திய அவைகளால் தங்களுக்குள் நடத்தப்படுகின்றன. ஐசிசி கோப்பை என்ற முதல் தகுநிலைப்போட்டி 1979ஆம் ஆண்டு இரண்டாம் உலகக்கிண்ணத்திற்கு முன்பு நடத்தப்பட்டது.


</doc>
<doc id="94316" url="https://ta.wikipedia.org/wiki?curid=94316" title="துடுப்பாட்ட உலகக்கிண்ண கோப்பை">
துடுப்பாட்ட உலகக்கிண்ண கோப்பை

இந்தப் போட்டிகளின் முதன்மைப் புரவலராக புருடென்சியல் நிறுவனம் இருந்தவரை, 1975-83 காலங்களில், உலகக்கிண்ணத்தை வென்றவருக்கு புருடென்சியல் கிண்ணக்கோப்பை வழங்கப்பட்டது. இக்கோப்பைகளின் வடிவமைப்பு புரவலர்கள் மாறும்போதெல்லாம் 1999 துடுப்பாட்ட உலகக்கிண்ணம்|1999 உலகக்கிண்ணம் வரை மாறியே வந்துள்ளது. எனவே முதல் மூன்று உலகக்கிண்ணக் கோப்பைகள் ஒரேபோலிருந்தாலும் 1987,1992 மற்றும் 1999ஆம் ஆண்டு போட்டிகளுக்கான கோப்பைகள் வெவ்வேறு புரவலர்களால் வெவ்வேறு விதமாக இருந்தன. இதனை மாற்றிட பன்னாட்டுத் துடுப்பாட்ட அவை தங்களின் கோப்பையைத் தாங்களே வடிவமைக்கத் தீர்மானித்தனர்.

நடப்பிலுள்ள கோப்பை 1999 போட்டிகளுக்காக உருவாக்கப்பட்டது. இதுவே முதல் நிரந்தர பரிசாகவும் போட்டிகளின் வரலாற்றில் விளங்குகிறது. இக்கோப்பையை இலண்டனில் உள்ள மணிமகுட ஆபரணக்காரர்களான கர்ரார்ட் & கம்பனியின் பொற்கொல்லர் அணி இரு மாதங்களில் வடிவமைத்து உருவாக்கினர். T

துடுப்பாட்ட உலகக்கிண்ணக் கோப்பை துடுப்பாட்ட உலகக்கிண்ணம் வென்ற அணியினருக்கு வழங்கப்படுகிறது. நடப்பில் உள்ள கோப்பை 60 செ.மீ உயரத்தில் வெள்ளி மற்றும் தங்கமுலாம் கொண்டு உருவாக்கப்பட்டுள்ளது.தங்க உலக கோளத்தை மூன்று வெள்ளி தூண்கள் தாங்கியுள்ளதைப் போன்று அமைந்துள்ளது. குச்சங்கள் மற்றும் குறுக்குத்தடிகள் போல வடிவமைக்கப்பட்டுள்ள இத்தூண்கள் துடுப்பாட்டத்தின் மூன்று அடிப்படை கூறுகளை இவை குறிப்பிடுகின்றன: மட்டை பிடித்தல்,பந்து வீச்சு மற்றும் பந்து தடுத்தல். கோளம் துடுப்பாட்டப் பந்தை குறிப்பதாக உள்ளது. இதன் சிறப்பான வடிவமைப்பு எத்திசையிலிருந்து காண்பினும் அறியக்கூடியதாக உள்ளது. கோப்பை ஏறத்தாழ 11 கிலோகிராம் எடை உள்ளது. இதன் பீடத்தில் முந்தைய வெற்றியாளர்களின் பெயர்கள் பொறிக்கப்பட்டுள்ளன. இன்னமும் பத்து அணியினரின் பெயர்கள் பொறிக்கூடிய அளவு இடம் உள்ளது.

The actual trophy is kept by the பன்னாட்டுத் துடுப்பாட்ட அவை உண்மையான கோப்பையை தன்னிடத்தே வைத்துக்கொண்டு சரியொத்த நகலொன்றை, முந்தைய வெற்றியாளர்களின் பெயர்கள் இல்லாத ஒரே வேறுபாட்டுடன், வெற்றிப்பெற்ற அணியினருக்கு நிரந்தரமாக வழங்குகிறது. 




</doc>
<doc id="94317" url="https://ta.wikipedia.org/wiki?curid=94317" title="வழிமுறைக் கலைஞர் (நடன ஆசிரியர்)">
வழிமுறைக் கலைஞர் (நடன ஆசிரியர்)

வழிமுறைக் கலைஞர் என்பவர்கள் தலைமுறை தலைமுறையாக நாட்டியக் கலையைக் குடும்பத் தொழிலாகக் கொண்டவர்கள். பரம்பரைக் கலைஞர்கள் என்றும் இவர்களை அழைப்பர். இவர்கள் இசை வேளாளர் மரபில் வந்தவர்கள்.

தஞ்சை நாட்டிய சகோதரர் நால்வர் காலம் கி.பி.19- ஆம் நூற்றாண்டு. அக்காலம் முதல் பல பரம்பரைக் கலைஞர்கள் நாட்டிய அரங்க நிகழ்ச்சி முறைகளைப் பாதுகாத்து வந்திருக்கிறார்கள்.

இத்தகு பரம்பரைக் கலைஞர்கள் வழிவந்தோரில் ஒரு சிலரைக் குறிப்பிட்டுச் சொல்லலாம். அவர்கள்,



</doc>
<doc id="94319" url="https://ta.wikipedia.org/wiki?curid=94319" title="துடுப்பாட்ட உலகக்கிண்ண இறுதிப் போட்டி 2011">
துடுப்பாட்ட உலகக்கிண்ண இறுதிப் போட்டி 2011

துடுப்பாட்ட உலகக்கிண்ண இறுதிப் போட்டி 2011 மும்பையின் வான்கேடே அரங்கத்தில் 2 ஏப்ரல் 2011 அன்று இலங்கை, இந்திய அணிகளுக்கிடையில் நடைபெற்ற 2011ஆம் ஆண்டுப் போட்டியின் வெற்றியாளர்களை முடிவு செய்த ஒருநாள் பன்னாட்டுத் துடுப்பாட்டப் போட்டியாகும். இந்தியா 6 இலக்குகளால் வெற்றி பெற்றது. இரண்டு அணிகளும் தமது இரண்டாவது உலகக்கிண்ண வெற்றிக்காகப் போட்டியிட்டன; இலங்கை கடைசியாக 1996 ஆம் ஆண்டிலும், இந்திய அணி 1983 ஆம் ஆண்டிலும் வென்றன.

இலங்கை அணி நியூசிலாந்து அணியை கொழும்பில் நடந்த முதல் அரையிறுதிப் போட்டியில் 5 இலக்குகளால் வென்று இறுதிப்போட்டிக்கு தகுதி பெற்றது. இந்திய அணி பாக்கித்தான் அணியை மொகாலியில் நடந்த அரையிறுதிப் போட்டியில் 29 ஓட்டங்களில் வென்று இறுதிப்போட்டிக்கு முன்னேறியது. துடுப்பாட்ட உலகக் கோப்பை இறுதிப்போட்டிகளின் வரலாற்றில் ஆசிய நாடுகள் மட்டுமே பங்கேற்கும் முதல் இறுதிப்போட்டி இதுவேயாகும். 1979ஆம் ஆண்டில் இங்கிலாந்துக்குப் பிறகு உலகக்கிண்ணப் போட்டியை நடத்தும் நாடொன்று இறுதியாட்டத்தில் பங்குபெறும் இரண்டாவது நாடாக இந்தியா விளங்குகிறது.

இப்போட்டிக்கு முன்னர், இந்தியாவும் இலங்கையும் உலகக்கிண்ண வரலாற்றில் ஆறு தடவைகள் ஒன்றையொன்று எதிர்த்து விளையாடியிருந்தன. இலங்கை அணி நான்கிலும், இந்திய அணி இரண்டிலும் வென்றிருந்தன. இலங்கையை எதிர்த்து விளையாடிய ஒருநாள் போட்டிகளில் இந்தியா 67 வெற்றிகளையும், 50 தோல்விகளையும் பெற்றிருந்தது. 11 போட்டிகள் வெற்றி தோல்வியின்று முடிவடைந்தது.

இந்தியாவிற்கும் இலங்கைக்கும் இறுதிப்போட்டியில் பங்கேற்பது இது மூன்றாம் முறையாகும். இந்தியா 1983 போட்டியில் வென்றும், 2003 போட்டியில் தோல்வியும் அடைந்தது. இலங்கை 1996 போட்டியில் வென்றும், 2007 போட்டியில் தோல்வியும் அடைந்தது. 1996 போட்டியில் துடுப்பாட்ட வரலாற்றில் உலக சாதனைகள் நடத்தியுள்ள சச்சின் டெண்டுல்கர், முத்தையா முரளிதரன் இருவருக்கும் இதுவே கடைசி உலகக்கிண்ணப் போட்டியாக இருக்கும்.

ஒருநாள் போட்டி ஒன்றில் முதல் தடவையாக நாணயச் சுழற்சி இரண்டு முறை இடம்பெற்றது. இறுதிப் போட்டியில் நாணயச் சுழற்சியில் முதல் தடவை இலங்கை அணித்தலைவர் சங்கக்கார வென்றார். ஆனால் அவர் கூறியது பார்வையாளர்களின் பலத்த சத்தத்தினால் தனக்குக் கேட்கவில்லை எனப் போட்டி நடுவர் ஜெஃப் குரோவ் குறிப்பிட மீண்டும் நாணயச் சுழற்சியில் ஈடுபடுமாறு அழைத்தார். இலங்கை அணியின் தலைவர் சங்கக்கார இரண்டாவது தடவையும் வென்று முதலில் துடுப்பாடத் தீர்மானித்தார். சாகிர் கானின் சீரிய பந்துவீச்சையடுத்து இலங்கை அணி துவக்கத்தில் மெதுவாக ஆடியது. தனது முதல் மூன்று பந்துப்பரிமாற்றங்களில் ஒரு ஓட்டம் கூடக் கொடுக்காது தனது ஐந்து பந்துப் பரிமாற்றங்களில் ஆறே ஓட்டங்கள் கொடுத்த சாகிர் உபுல் தரங்கவின் இலக்கையும் கைப்பற்றினார். ஆனால் மற்ற முனையில் காயமடைந்த ஆசீஷ் நேராவிற்கு மாற்றாக வந்திருந்த ஸ்ரீசாந்த் தனது எட்டு பந்துப் பரிமாற்றங்களில் 52 ஓட்டங்கள் கொடுத்தார். இலங்கை 17 பந்துப்பரிமாற்றத்தின் போது 60/2 என்ற நிலையில் மகெல ஜயவர்தன ஆடப் புகுந்தார். 88 பந்துகளில் 103 ஓட்டங்கள் எடுத்து புத்துயிர் ஊட்டினார். இவருடன் இணைந்து நன்றாக அடித்து ஆடிய நுவன் குலசேகர மற்றும் திசாரா பெரேரா உதவியுடன் இலங்கை அணி தனது துடுப்பாட்ட திறன்விளையாட்டில் (batting powerplay) (45-50 பந்துப் பரிமாற்றங்கள்) 63 ஓட்டங்கள் எடுத்து இறுதியில் 274/6 என புள்ளிகள் எடுத்தது.

இதற்கு எதிராக ஆடத்துவங்கிய இந்திய அணி துவக்கத்திலேயே சேவாக் மற்றும் சச்சினை இழந்து 31/2 என்ற நிலையை அடைந்தது. விராட் கோலி மற்றும் கவுதம் கம்பீர் இணைந்து ஆட்டத்தை நிலைப்படுத்துமாறு ஆடி வந்தவேளையில் அணியின் ஓட்டங்கள் 114 இருந்தபோது கோலி திலகரத்ன டில்சான் பந்துவீச்சில் பந்துவீச்சாளருக்கே காட்ச் கொடுத்து வெளியேறினார். இந்நிலையில் களமிறங்கிய அணித்தலைவர் மகேந்திர சிங் தோனி கம்பீருடன் இணைந்து நான்காவது இலக்குக்கிற்கு 109 ஓட்டங்கள் சேர்த்து அணியை நல்ல நிலைக்கு முன்னேற்றினார். கம்பீர் 97 ஓட்டங்கள் எடுத்த நிலையில் வெளியேறியபோது களமிறங்கிய யுவராஜ் சிங்குடன் இணைந்து ஆடிய தோனி 79 பந்துகளில் 91 ஓட்டங்கள் எடுத்து இந்திய வெற்றிக்கு வழிகோலினார். தோனி நுவன் குலசேகரவின் பந்தை களத்திற்கு வெளியே அடித்து ஆறு ஓட்டங்கள் பெற இந்தியா வெற்றி இலக்கை எட்டி உலகக்கிண்ணத்தை வென்றது.



</doc>
<doc id="94320" url="https://ta.wikipedia.org/wiki?curid=94320" title="பகல்/இரவுத் துடுப்பாட்டம்">
பகல்/இரவுத் துடுப்பாட்டம்

ஒளிவெள்ள (பகல்/இரவு) துடுப்பாட்டம் இரவு நேரங்களில் ஒளிவெள்ளம் பாய்ச்சும் விளக்குகளின் உதவியுடன் நடத்தப்படும் துடுப்பாட்டப் போட்டியாகும். 1977ஆம் ஆண்டு வணிகமுறையில் துவங்கியதிலிருந்து ஒளிவெள்ள விளக்குகளின் பயன்பாடு தேசிய மற்றும் பன்னாட்டளவில் துடுப்பாட்டத்திற்கு மிகுந்த முதலீட்டை ஏற்படுத்தியுள்ளது. இன்று பெரும்பாலான தேர்வுகள் ஆடும் நாட்டு அரங்கங்களில் ஒளிவெள்ள விளக்குகள் பொருத்தப்பட்டுள்ளன. கடந்த 10 முதல் பதினான்கு ஆண்டுகளில் இந்த வளர்ச்சி ஏற்பட்டுள்ளது.


</doc>
<doc id="94321" url="https://ta.wikipedia.org/wiki?curid=94321" title="சவ்வரிசி">
சவ்வரிசி

சவ்வரிசி (இலங்கையின் சில பகுதிகளில்: சௌவரிசி, "Sago") என்பது பாயசம் போன்ற உணவுகளைத் தயாரிக்கப் பயன்படுத்தப்படும் ஓர் உணவுப் பொருள். இது சவ்வரிசி மரம் ("Metroxylon sagu") என்ற மரத்தின் தண்டுகளின் நடுப்பகுதியில் சேமிக்கப்படும் மாப்பொருளிலிருந்து தயாரிக்கப்படுகின்றது. 

உண்மையான சவ்வரிசி இந்தோனேசியத் தீவுகளில் வளர்கின்ற சவ்வரிசி மரம் (Sago Palms) எனப்படும் தாவரங்களிலிருந்து பெறப்படுகின்றது. சவ்வரிசி மரம் பப்புவாத் தீவிலேயே மிகக் கூடுதலாகக் காணப்படுகிறது. அரெகாசெயா (Arecaceae) என்ற தாவரக் குடும்பத்தைச் சேர்ந்த மெற்றொக்சிலன் சாகு ("Mertroxylon Sagu") என்பதே உண்மையான சவ்வரிசித் தாவரமாகும். அதே சாதியைச் சேர்ந்த மெற்றொக்சிலன் ரம்பீ (Metroxylon rumphii) என்ற தாவரமும் சவ்வரிசி பெறுவதற்காகப் பயன்படுத்தப்படுகின்றது. இவை இந்தோனேசியாவின் செராம் (Ceram) என்ற தீவில் பெருங் காடுகளாக வளர்ந்துள்ளன. போர்னியோ (Borneo) தீவிலும் இவை தற்போது பயிரிடப்படுகின்றன.

சவ்வரிசித் தாவரங்கள் தாழ்ந்த சதுப்பு நிலங்களில் வளர்கின்றன. 9 மீற்றர் (30அடி) வரை உயரமாக வளரக்கூடிய இத்தாவரங்களின் தண்டுப் பகுதி தடிப்பாக விருத்தியடையும். 15 ஆண்டுகளில் சவ்வரிசித் தாவரம் முதிர்ச்சி நிலையை அடையும். இந்நிலையில் பல பூக்களைக் கொண்ட ஒரு பூந்துணர் உருவாகும். இக்காலத்தில் தாவரத் தண்டின் நடுப்பகுதியில் பெருமளவு மாப்பொருள் சேகரிக்கப்பட்டிருக்கும் பூக்களிலிருந்து காய்கள் உருவாகி அவை முதிர்ந்து கனிய இடம்கொடுத்தால் தண்டிலுள்ள மாப்பொருள் அனைத்தும் உறிஞ்சப்பட்டு விடுவதோடு தண்டின் நடுப்பகுதி வெறுமையாகிவிடும். இதனால் காய்கள் பழுத்த பின்னர் தாவரம் செத்துவிடுகிறது.

சவ்வரிசி பெறுவதற்காகப் பயிர்செய்யப்படும் தாவரங்கள் பூந்துணர் தோன்றிய உடனேயே வெட்டி வீழ்த்தப்படுகின்றன. பின்னர் குற்றிகள் துண்டங்களாக வெட்டப்பட்டுப் பிளக்கப்படுகின்றன. இவற்றிலிருந்து சோறு (Pith) எனும் நடுப்பகுதி பிரித்தெடுக்கப்பட்டு இடித்துத் தூளாக்கப்படுகின்றது. இவ்வாறு தூளாக்கப்பட்ட பகுதியில் மாப்பொருளோடு நார்கள் கலந்திருக்கும். இத்தூளை நீரோடு சேர்த்துப் பிசைந்து அரிதட்டு ஒன்றினூடாக வடியச் செய்வதன் மூலம் மாப்பகுதியிலிருந்து நார்கள் அகற்றப்படுகின்றன. பல தடவைகள் இவ்வாறு நீரினால் அலசிய பின்னர் மாப்பகுதி உபயோகத்துக்கு ஏற்றதாக மாறிவிடுகின்றது. அதனை உணவுப் பண்டங்களைத் தயாரிப்பதற்காக நேரடியாகப் பயன்படுத்த முடியும்.

ஏற்றுமதிக்காகத் தயார்படுத்தும் போது சவ்வரிசித் தாவரத்தின் மாப்பொருள் மணிகளாக மாற்றப்படும். சவ்வரிசி மாவை நீரோடு கலந்து பிசைந்து பசைபோலாக்கி அதனை அரிதட்டுக்களினூடாகத் தேய்க்கும்போது சவ்வரிசி மணிகள் உருவாகின்றன. வித்தியாசமான பருமனுள்ள அரிதட்டுக்களை உபயோகிப்பதன் மூலம் வித்தியாசமான பருமன் கொண்ட சவ்வரிசி மணிகள் பெறப்படுகின்றன. பன்னாட்டுச் சந்தையில் முத்துச் சவ்வரிசி (pearl sago) என்ற பெரிய வகையும் சன்னச் சவ்வரிசி (bullet sago) என்ற சிறிய வகையும் கிடைக்கின்றன.

சவ்வரிசி தூய மாப்பொருளைக் கொண்டது. அதில் 88வீதம் காபோவைதரேற்றும் 0.5 வீதம் புரதமும் மிக நுண்ணிய அளவு கொழுப்பும் அடங்கியுள்ளன. இவை தவிர சிறிதளவு உயிர்ச்சத்து B- க்கள் மாத்திரமே அதில் உண்டு. சவ்வரிசி எளிதில் சமிபாடடையக்கூடியது. தென்மேற்குப் பசிபிக் பகுதி மக்களின் அடிப்படை உணவாகச் சவ்வரிசி விளங்குகின்றது. சூப் வகைகள், கேக் வகைகள், மாக்கூழ்கள் (puddings) போன்றவை ஏனைய நாடுகளில் இனிப்புக்கூழ்கள் தயாரிப்பதற்கும் ஆணங்களைத் தடிப்பாக்குவதற்குமே இது பெரும்பாலும் உபயோகிக்கப்படுகின்றது. கைத்தொழிற்துறையில் துணிகளை விறைப்பாக்குவதற்கும் இது பயன்படுத்தப்படுகின்றது.

அரும்பு - பொது அறிவுச் சஞ்சிகை - இதழ்: 03


</doc>
<doc id="94324" url="https://ta.wikipedia.org/wiki?curid=94324" title="பட்டியல் அ துடுப்பாட்டம்">
பட்டியல் அ துடுப்பாட்டம்

பட்டியல் அ துடுப்பாட்டம் என்ற வகைப்படுத்தல் ஒருநாள் பன்னாட்டுத் துடுப்பாட்டத்தை விட கீழான நிலையில் உள்நாட்டில் ஆடப்படும் ஒருநாள் துடுப்பாட்டத்தைக் குறிக்கும். தேர்வுத் துடுப்பாட்டத்தை விட ஒருபடி கீழான உள்ளூர் முதல்தர துடுப்பாட்டத்திற்கு இணையானது. 



</doc>
<doc id="94325" url="https://ta.wikipedia.org/wiki?curid=94325" title="சங்கப்போட்டிகள் அமைப்பு">
சங்கப்போட்டிகள் அமைப்பு

சங்கப்போட்டிகள் அமைப்பு ஓர் விளையாட்டில் அணிகளிடையே அவரடைந்த வெற்றிகள்,தோல்விகள் மற்றும் சமநிலைகளைக் கணக்கிட்டு சங்கப்போட்டி அடுக்கில் மேலேறுவதையும் கீழிறங்குவதையும் வரையறுப்பதாகும். பொதுவாக பெரும்பான்மையான அணிகள்/கோட்டங்கள் கீழ்நிலையில் கூடுதலாக உள்ளமையால் இந்த அமைப்புகள் நாற்கூம்புகள் எனவும் வழங்கப்படுகின்றன. சங்கப்போட்டிகள் அமைப்புகள் பல விளையாட்டுகளிலும் பயன்படுத்தப்படுகின்றன. சிறப்பான சில விளையாட்டுக்கள்: கால்பந்து, ரக்பி கால்பந்து மற்றும் துடுப்பாட்டம்.


</doc>
<doc id="94326" url="https://ta.wikipedia.org/wiki?curid=94326" title="சங்கப்போட்டி">
சங்கப்போட்டி

சங்கம் என்பது பொதுவாக ஓர் விளையாட்டில் தமக்குள்ளே போட்டியிடும் விளையாட்டு அணிகளின் குழுவை அல்லது விளையாட்டு வீரர்களின் குழுவைக் குறிப்பதாகும். எளிமையாக உள்ளூர் தொழில்முறையற்ற விளையாட்டுவீரர்கள் தங்களுக்குள் அணிகள் அமைத்து வாரயிறுதி நாட்களில் விளையாட்டுப் போட்டிகள் நடத்துவதாக இருக்கலாம். மிகச் சிக்கலான அமைப்பில் ஆயிரக்கணக்கான பன்னாட்டு தொழில்முறை வீரர்கள் பெருந்தொகை பணத்திற்காக பல அணிகளில் விளையாடுவதாக இருக்கலாம்.



</doc>
<doc id="94329" url="https://ta.wikipedia.org/wiki?curid=94329" title="துடுப்பாட்ட உலகக்கிண்ணம் ஏற்றுநடத்தியவர்கள்">
துடுப்பாட்ட உலகக்கிண்ணம் ஏற்றுநடத்தியவர்கள்

பன்னாட்டுத் துடுப்பாட்ட அவையின் செயற்குழு போட்டிகளை நடத்திட ஈடுபாடுடைய நாடுகளின் ஏலத்தொகையினைக் கருத்தில் கொண்டு அவர்களது செயற்திறனையும் ஆய்ந்து வாக்கெடுப்பின் மூலமாக தேர்வு செய்கின்றனர். இதுவரை உலகக்கிண்ணப் போட்டிகள் நடந்த நாடுகள் அனைத்திலுமே துடுப்பாட்டம் ஓர் பரவலான விளையாட்டாகும். தேர்வுத் துடுப்பாட்டம் ஆடும் அனைத்து நாடுகளுமே ஒருமுறையேனும் தனியாகவோ பிறநாடுகளுடன் கூட்டாகவோ போட்டிகளை ஏற்று நடத்தி உள்ளன. புவியியல் வலயங்களில் உள்ள நாடுகள் கூட்டாக இணைந்து உலகக்கிண்ணப் போட்டிகளை ஏற்று நடத்தி உள்ளன.

இங்கிலாந்து முதல் மூன்று போட்டிகளை ஏற்று நடத்தியது. அறிமுகப் போட்டியை ஒருங்கிணைக்கத் தேவையான நிதியை தர இசைந்தமையால் ப. து.அ இங்கிலாந்திற்கு இவ்வுரிமையைக் கொடுத்தது. இந்தியா மூன்றாவது போட்டியை நடத்த விரும்பியது, இருப்பினும் பெரும்பான்மை ப. து.அ செயற்குழு உறுப்பினர்கள் சூன் மாதத்தில் இங்கிலாந்தில் நிலவும் கூடுதலான பகல் நேரத்தை கருத்தில் வைத்து ஒரேநாளில் முடிக்க முடியும் எனக்கருதி இங்கிலாந்திற்கே வழங்கினர். இங்கிலாந்திற்கு வெளியே விளையாடப்பட்ட முதல் போட்டி 1987ஆம் ஆண்டின் போட்டியாகும். இதனை இந்தியாவும் பாக்கித்தானும் இணைந்து நடத்தின. குறைந்த பகல்நேரம் நிலவியதால் ஆட்டம் 60 ஓவர்களிலிருந்து 50 ஓவர்கள் போட்டியாகக் குறைக்கப்பட்டது. 
இதன்பிறகு ஒவ்வொரு துடுப்பாட்ட வலயமும் இருபது ஆண்டுகளுக்கொருமுறை பங்குகொள்ளுமாறு ஓர் அலுவல்முறை சாரா அமைப்பு ஏற்படுத்தப்பட்டது. இருப்பினும் இந்த அமைப்பு நடைமுறையில் செயலாக்க இயலவில்லை. ஆசிய நாடுகளின் அதிகாரம் மற்றும் பங்கால் விலக்குகள் ஏற்படுத்த வேண்டியதாயிற்று. காட்டாக, 2011 துடுப்பாட்ட உலகக்கிண்ணம் சுழல்முறையில் ஆஸ்திரேலியா-நியூசிலாந்து கூட்டுக்குச் செல்வதாக இருந்தது. ஆனால் துணைக்கண்ட நாடுகள் 40 மில்லியன் அமெரிக்க டாலர்களைக் கூடுதல் இலாபமாக கொடுக்க இசைந்ததால் அவர்களுக்கே இவ்வுரிமையைக் கொடுக்க வேண்டியதாயிற்று.


</doc>
<doc id="94335" url="https://ta.wikipedia.org/wiki?curid=94335" title="துடுப்பாட்ட உலகக்கிண்ண விருதுகள்">
துடுப்பாட்ட உலகக்கிண்ண விருதுகள்

முதன்மையான துடுப்பாட்ட உலகக்கிண்ண விருதுகள் "உலகக்கிண்ண நாயகன்" (Man of the Tournament) மற்றும் இறுதி ஆட்டத்தில் "ஆட்ட நாயகன்" (Man of the Match) ஆகும்.

உலகக்கிண்ண நாயகன்

ஆட்ட நாயகன்


</doc>
<doc id="94339" url="https://ta.wikipedia.org/wiki?curid=94339" title="திருவாளப்புத்தூர் சுவாமிநாதபிள்ளை">
திருவாளப்புத்தூர் சுவாமிநாதபிள்ளை

திருவாளப்புத்தூர் சுவாமிநாதபிள்ளை (இ. 1972) ஒரு தமிழக நடன ஆசிரியர்.

தஞ்சை மாவட்டத்தை சேர்ந்த மாயவரம் தாலுக்காவில் உள்ள சிறிய கிராமம் திருவாளப்புத்தூர். இந்த கிராமத்தில் இசை வேளாளர் சமுகத்தை சேர்ந்த பிரபல நாட்டியப் பெண்மணி திருவாளப்புத்தூர் கல்யாணி அம்மாளுக்கு மூத்த மகனாகப் பிறந்தவர் சுவாமிநாதபிள்ளை. இவருக்கு ஓரு சகோதரனும் இரண்டு சகோதரிகளும் உண்டு. சகோதரன் திருவாளப்புத்தூர் கிருஷ்ணமூர்த்திபிள்ளை சிறந்த வயலின் வித்துவான்; சகோதரிகள் ராஜலெட்சுமி, ஜிவரெத்தினம் இருவரும் மேடை நடனக்கலைஞர்கள்.

பள்ளிப்படிப்பில் ஆர்வம் இல்லாமையால், அதனை விட்டு விட்டு நடனக்கலையை பிரபல நடன ஆசிரியர் பந்தநல்லூர் மீனாட்சி சுந்தரம் பிள்ளையிடம் குருகுலவாசமாக சுமார் 12 வருடங்கள் பயின்றார். நாட்டியத்தில் சிறந்த சிம்ம நந்தனம் என்ற கலையை மீனாட்சி சுந்தரம் பிள்ளையிடம் முறையாகப் பயின்றவர். அவருடன் இணைந்து பல நாட்டிய நிகழ்ச்சிகளையும், பலருக்கு நாட்டியமும் பயிற்றுவித்தார். பின்னர் சென்னை சென்று வழுவூர் ராமையாபிள்ளையும் இவரும் இணைந்து பல மாணவர்களை உருவாக்கினர்.

சுவாமிநாதபிள்ளை பிரபல நடன ஆசிரியர் பொண்ணுசாமிநட்டுவனார் மகள் ஞானாம்பாளை மணந்தார். சுவாமிநாதபிள்ளைக்கு டி. எஸ். ராமலிங்கம் என்ற ஒரே மகன் உள்ளார். அவர் ஒரு சுதந்திர போராட்ட தியாகி. தியாகிகளுக்கான சலுகைகளைப் பெற மறுத்தவர். மூன்று முறை கும்பகோணத்தில் தொடர்ந்து நகர்மன்ற உறுப்பினராக இருந்தவர். சுவாமிநாதபிள்ளை, வழுவூர் ராமையாப் பிள்ளையின் தம்பி நடராஜசுந்தரம் பிள்ளையின் (இவரும் ஒரு சிறந்த மிருதங்க வித்துவான்) மகள் விஜயலெட்சுமியை தன் மகன் ராமலிங்கத்துக்கு மணம் முடித்தார். பின்பு இவர் தனியாக சென்னையிலேயே தங்கி நாட்டியப் பணியில் ஈடுபட்டார்.

இவர் பல மாணவர்களையும் மாணவிகளையும் உருவாக்கினார். பிரபலமான வழுவூர் சாம்ராஜன் சிலகாலம் இவருடைய மாணாக்கராக இருந்தவர். எல். விஜயலெட்சுமி, நடிகைகள் ஹேமாமாலினி, ஸ்ரீபிரியா, நிர்மலா விஸ்வநாதன் போன்றவர்கள் இவருடைய மாணவிகள் ஆவர்.


சுவாமிநாதபிள்ளை மார்ச் 13, 1972ல் ஆண்டு இயற்கை எய்தினார்.


</doc>
<doc id="94345" url="https://ta.wikipedia.org/wiki?curid=94345" title="சவ்வரிசி (மரம்)">
சவ்வரிசி (மரம்)

சவ்வரிசி (இலங்கையின் சில பகுதிகளில்: சௌவரிசி) ("Metroxylon sagu") பாமே குடும்பத்தைச் சேர்ந்த மெட்ரோசைலோன் பேரினத்தைச் சேர்ந்த தாவரமாகும். இது அயன மண்டலத்துக்குரிய தென்கிழக்கு ஆசிய நாடுகளான இந்தோனேசியா, பப்புவா நியூ கினி, மலேசியா ஆகிய நாடுகளைத் தாயகமாகக் கொண்டது.

சவ்வரிசித் தாவரத்திலிருந்து பெறப்படும் சோறு (Pith) எனும் நடுப்பகுதி பிரித்தெடுக்கப்பட்டு இடித்துத் தூளாக்கப்படுகின்றது. இது மாப்பொருள் மணிகளாக மாற்றப்படும். இவ்வாறு பெறப்படும் சவ்வரிசி மணிகள் சூப் வகைகள், கேக் வகைகள், மாக்கூழ்கள் (puddings) போன்றவை தயாரிப்பதற்கு உபயோகிக்கப்படுகின்றது.


</doc>
<doc id="94346" url="https://ta.wikipedia.org/wiki?curid=94346" title="வரகூர் (சட்டமன்றத் தொகுதி)">
வரகூர் (சட்டமன்றத் தொகுதி)

வரகூர் சட்டமன்றத் தொகுதி, தமிழ்நாடு மாநிலத்தில் பெரம்பலூர் மாவட்டத்தில் உள்ள ஒரு சட்டமன்றத் தொகுதி ஆகும். இந்திய தேர்தல் ஆணையம் 2008 ம் ஆண்டு வெளியிட்ட தொகுதி மறுசீரமைப்பு உத்தரவு படி இனி வரும் தேர்தல்களில் சட்டமன்ற தொகுதியாக இருக்காது.




</doc>
<doc id="94347" url="https://ta.wikipedia.org/wiki?curid=94347" title="ஆண்டிமடம் (சட்டமன்றத் தொகுதி)">
ஆண்டிமடம் (சட்டமன்றத் தொகுதி)

ஆண்டிமடம் சட்டமன்றத் தொகுதி இந்தியா, தமிழ்நாடு மாநிலத்தில், அரியலூர் மாவட்டத்தில் இருந்த ஒரு சட்டமன்றத் தொகுதி ஆகும். இந்திய தேர்தல் ஆணையம் 2008 ம் ஆண்டு வெளியிட்ட தொகுதி மறுசீரமைப்பு உத்தரவு படி இனி வரும் தேர்தல்களில் சட்டமன்ற தொகுதியாக இருக்காது.



</doc>
<doc id="94348" url="https://ta.wikipedia.org/wiki?curid=94348" title="மருங்காபுரி (சட்டமன்றத் தொகுதி)">
மருங்காபுரி (சட்டமன்றத் தொகுதி)

மருங்காபுரி சட்டமன்றத் தொகுதி, தமிழ்நாடு மாநிலத்தில் திருச்சிராப்பள்ளி மாவட்டத்தில் இருந்த ஒரு சட்டமன்றத் தொகுதி ஆகும். இந்திய தேர்தல் ஆணையம் 2008 ம் ஆண்டு வெளியிட்ட தொகுதி மறுசீரமைப்பு உத்தரவு படி இனி வரும் தேர்தல்களில் சட்டமன்ற தொகுதியாக இருக்காது.



</doc>
<doc id="94351" url="https://ta.wikipedia.org/wiki?curid=94351" title="தொட்டியம் (சட்டமன்றத் தொகுதி)">
தொட்டியம் (சட்டமன்றத் தொகுதி)

தொட்டியம் சட்டமன்றத் தொகுதி, தமிழ்நாடு மாநிலத்தில் திருச்சிராப்பள்ளி மாவட்டத்தில் இருந்த ஒரு சட்டமன்றத் தொகுதி ஆகும். இந்திய தேர்தல் ஆணையம் 2008 ம் ஆண்டு வெளியிட்ட தொகுதி மறுசீரமைப்பு உத்தரவு படி இனி வரும் தேர்தல்களில் சட்டமன்ற தொகுதியாக இருக்காது.



</doc>
<doc id="94352" url="https://ta.wikipedia.org/wiki?curid=94352" title="உப்பிலியாபுரம் (சட்டமன்றத் தொகுதி)">
உப்பிலியாபுரம் (சட்டமன்றத் தொகுதி)

உப்பிலியாபுரம் சட்டமன்றத் தொகுதி, தமிழ்நாடு மாநிலத்தில் திருச்சிராப்பள்ளி மாவட்டத்தில் இருந்த ஒரு சட்டமன்றத் தொகுதி ஆகும். இந்திய தேர்தல் ஆணையம் 2008 ம் ஆண்டு வெளியிட்ட தொகுதி மறுசீரமைப்பு உத்தரவு படி இனி வரும் தேர்தல்களில் சட்டமன்ற தொகுதியாக இருக்காது.



</doc>
<doc id="94353" url="https://ta.wikipedia.org/wiki?curid=94353" title="திருச்சிராப்பள்ளி-I (சட்டமன்றத் தொகுதி)">
திருச்சிராப்பள்ளி-I (சட்டமன்றத் தொகுதி)

திருச்சிராப்பள்ளி-I சட்டமன்றத் தொகுதி, தமிழ்நாடு மாநிலத்தில் திருச்சிராப்பள்ளி மாவட்டத்தில் இருந்த ஒரு சட்டமன்றத் தொகுதி ஆகும். இந்திய தேர்தல் ஆணையம் 2008 ம் ஆண்டு வெளியிட்ட தொகுதி மறுசீரமைப்பு உத்தரவு படி இனி வரும் தேர்தல்களில் சட்டமன்ற தொகுதியாக இருக்காது.



</doc>
<doc id="94354" url="https://ta.wikipedia.org/wiki?curid=94354" title="திருச்சிராப்பள்ளி-II (சட்டமன்றத் தொகுதி)">
திருச்சிராப்பள்ளி-II (சட்டமன்றத் தொகுதி)

திருச்சிராப்பள்ளி-II சட்டமன்றத் தொகுதி, தமிழ்நாடு மாநிலத்தில் திருச்சிராப்பள்ளி மாவட்டத்தில் இருந்த ஒரு சட்டமன்றத் தொகுதி ஆகும். இந்திய தேர்தல் ஆணையம் 2008 ம் ஆண்டு வெளியிட்ட தொகுதி மறுசீரமைப்பு உத்தரவு படி இனி வரும் தேர்தல்களில் சட்டமன்ற தொகுதியாக இருக்காது.



</doc>
<doc id="94357" url="https://ta.wikipedia.org/wiki?curid=94357" title="திமிலை மகாலிங்கம்">
திமிலை மகாலிங்கம்

திமிலை மகாலிங்கம் (ஏப்ரல் 29, 1938 - டிசம்பர் 13, 2010) 1960களில் புகழ்பெற்ற ஒரு ஈழத்துக் கவிஞரும் எழுத்தாளரும் ஆவார். இலக்கிய உலகில் கவிதை, கட்டுரை, நாடகம், சிறுகதை, புதினம் என அனைத்திலும் எழுதியவர். சிறுவர் இலக்கியத்திலும், சில நூல்களை வெளியிட்டார்.

இலங்கை, மட்டக்களப்பு மாவட்டம் திமிலைத் தீவில் பிறந்தவர் மகாலிங்கம். இவரது இலக்கிய வாழ்வுக்குத் துணை நின்றவர் இவரது மனைவி சக்திராணி. 

அப்போதைய மட்டக்களப்பு தமிழ் எழுத்தாளர் சங்கத்தில் உறுப்பினராக இருந்தவர். “தேனமுத இலக்கியமன்றம்” என்ற அமைப்பின் மூலம் பல நாடகங்களை அரங்கேற்றினார். தேனமுத இலக்கிய மன்றம், ஒரு வர்த்தக வகுப்பு மாணவர்களைக் கொண்டு உருவானது. தட்டச்சு இதில் முக்கியமாக இருந்தது. மட்றாஸ் கபேயின் மேல் மாடியில் இவ்வகுப்பு செயற்பட்டது. திமிலை மகாலிங்கம் அதன் முகாமைத்துவப் பணிப்பாளராக செயற்பட்டார். பல ஆண், பெண் இலக்கிய கர்த்தாக்கள் இவ்வகுப்பின் மூலம் உருவாகினர். பின்னால் அவருக்கு கிராம சேவை உத்தியோகம் கிடைத்தது. ஆனாலும் தேனமுத இலக்கிய மன்றம் தொடர்ந்து செயற்பட்டது.


இவர் மட்டக்களப்பு மண்முனை வடக்கு பிரதேச செயலக கலாசாரப் பேரவையின் நீண்டகால உறுப்பினர், 1993 முதல் பிரதேச செயலகம் நடத்திய கலாசார விழா தேனகம் சிறப்பு மலர் வெளியீடு, ஆகியவற்றில் கணிசமான பங்களிப்பைச் செய்துள்ளார். மேற்படி கலாசாரப் பேரவையினால் பொன்னாடை போர்த்திக் கெளரவிக்கப்பட்டுள்ளார். 20.12.2010 இல் நடைபெற்ற முத்தமிழ் விழாவில் இவருக்கு “கலைச்சுடர்” விருது வழங்கிக் கெளரவிக்கப்பட்டது. 





</doc>
<doc id="94362" url="https://ta.wikipedia.org/wiki?curid=94362" title="இலங்கை தமிழ்க் கவிதை நூல்களின் பட்டியல்">
இலங்கை தமிழ்க் கவிதை நூல்களின் பட்டியல்

இலங்கையைச் சேர்ந்த எழுத்தாளர்களினால் தமிழ் மொழியில் எழுதி வெளியிடப்பட்ட கவிதைத் தொகுதிகள் கீழே பட்டியலிடப்பட்டுள்ளது. இப்பட்டியல் கவிதைத் தொகுதி வெளியிடப்பட்ட ஆண்டினை முதன்மைப்படுத்தியே தொகுக்கப்பட்டுள்ளது. இப்பகுதியில் இலங்கை எழுத்தாளர்களினால் எழுதப்பட்ட மரபுக் கவிதை நூல்களும், புதுக்கவிதை நூல்களும் உள்ளடங்கும்.

































-மகேந்திரன் குலராஜ்

♦ 'எப்படியெனிலும்..' - அழ.பகீரதன், வெளியீடு: தேசிய கலை இலக்கியப் பேரவை

♦ 'மழைக்காலக்குறிப்புக்கள்', வேலணையூர்தாஸ், 2014, யாழ்இலக்கியக்குவிய வெளியீடு.



</doc>
<doc id="94366" url="https://ta.wikipedia.org/wiki?curid=94366" title="இலங்கை தமிழ் சிறுவர் இலக்கிய பொது நூல்களின் பட்டியல்">
இலங்கை தமிழ் சிறுவர் இலக்கிய பொது நூல்களின் பட்டியல்

இலங்கை எழுத்தாளர்களினால் எழுதி வெளியிடப்பட்ட சிறுவர் இலக்கிய பொது நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது. இப்பகுதியில் தமிழ்மொழி மூலமாக எழுதப்பட்ட சிறுவர் நாவல்கள் சிறுவர்க்கான கட்டுரைகள், சித்திரக்கதைகள், சிறுவர்க்கான பலவின நூல்கள் என்பன உள்ளடங்கும்.
















</doc>
<doc id="94367" url="https://ta.wikipedia.org/wiki?curid=94367" title="இலங்கை தொடர்பான பன்னாட்டவரின் தமிழ் நூல்களின் பட்டியல்">
இலங்கை தொடர்பான பன்னாட்டவரின் தமிழ் நூல்களின் பட்டியல்

இலங்கையில் அரசியல், கலாசார, பொருளாதார, சமூக நிலைகள் தொடர்பாக பன்நாட்டவர்களால் எழுதப்பட்ட தமிழ்மொழி நூல்களின் விவரம் கீழே பட்டியலிடப்பட்டுள்ளது. இப்பட்டியல் நூல் வெளியிடப்பட்ட ஆண்டினை அடிப்படையாகக் கொண்டே தொகுக்கப்பட்டுள்ளது. 



















</doc>
<doc id="94372" url="https://ta.wikipedia.org/wiki?curid=94372" title="மொகிந்தர் அமர்நாத்">
மொகிந்தர் அமர்நாத்

மொகிந்தர் அமர்நாத் பரத்வாஜ் (Mohinder Amarnath Bhardwaj) (பிறப்பு செப்டம்பர் 24, 1950, பாட்டியாலா, இந்தியா) 1969–1989 காலத்தில் இந்தியத் துடுப்பாட்ட அணியில் விளையாடிய ஓர் துடுப்பாட்ட வீரர். தற்போது தொலைக்காட்சி நிகழ்ச்சிகளிலும் நேரலை ஒளிபரப்புகளிலும் துறை வல்லுநராக ஆட்டவிமரிசனம் செய்துவருகிறார். உடன் விளையாடும் நண்பர்கள் வட்டத்தில் "ஜிம்மி" எனச் செல்லமாக அழைக்கப்படும் இவர் புகழ்பெற்ற முன்னாள் துடுப்பாட்டவீரரும் விடுதலைக்குப் பிந்தைய இந்தியாவில் முதல் அணித்தலைவராகவும் இருந்த லாலா அமர்நாத்தின் மகனாவார். இவரது சகோதரர் சுரிந்தர் அமர்நாத்தும் தேர்வு துடுப்பாட்ட வீரராக இந்திய அணியில் இடம் பெற்றவர். மற்றொரு சகோதரர் ராசீந்தர் அமர்நாத்தும் முன்னாள் முதல்தர துடுப்பாட்ட வீரராக இருந்து தற்போது துடுப்பாட்டப் பயிற்சியாளராகப் பணியாற்றுகிறார்.



</doc>
<doc id="94380" url="https://ta.wikipedia.org/wiki?curid=94380" title="தெற்கு சூடான்">
தெற்கு சூடான்

தெற்கு சூடான் ("South Sudan", அதிகாரபூர்வமாக தெற்கு சூடான் குடியரசு), கிழக்கு ஆப்பிரிக்காவில் உள்ள ஒரு நிலம்சூழ் நாடாகும். இதன் தலைநகர் யூபா. தெற்கு சூடானின் எல்லைகளாக, கிழக்கே எத்தியோப்பியா; தெற்கே கென்யா, உகாண்டா, கொங்கோ மக்களாட்சிக் குடியரசு; மேற்கே நடு ஆப்பிரிக்கக் குடியரசு; மற்றும் வடக்கே சூடான் ஆகிய நாடுகள் அமைந்துள்ளன. வெள்ளை நைல் நதியால் உருவாக்கப்பட்ட பெருமளவு சதுப்பு நிலங்கள் இங்குள்ளன.

தெற்கு சூடான் நாடு ஆரம்பத்தில் பிரித்தானியர் மற்றும் எகிப்தியரின் கூட்டுரிமையுடன் கூடிய ஆங்கிலோ-எகிப்திய சூடானின் கீழ் ஆளப்பட்டு வந்தது. பின்னர் 1956 ஆம் ஆண்டில் சூடான் குடியரசின் ஒரு பகுதியாக ஆக்கப்பட்டது. சூடானில் இடம்பெற்ற முதலாவது உள்நாட்டுப் போரை அடுத்து 1972 ஆம் ஆண்டில் இது சூடானின் கீழ் தன்னாட்சியுடன் கூடிய சிறப்புப் பகுதியாக 1983 ஆம் ஆண்டு வரை இருந்தது. பின்னர் இடம்பெற்ற இரண்டாவது உள்நாட்டுப் போரை அடுத்து 2005 ஆம் ஆண்டில் சூடானிய அரசுக்கும் சூடான் மக்கள் விடுதலை இராணுவத்துக்கும் இடையில் எட்டப்பட்ட அமைதி உடன்பாடு உருவானது. அதே ஆண்டின் பிற்பகுதியில் சூடானின் கீழ் மீண்டும் தன்னாட்சி அமைப்பாக உருவானது. 2011 ஆம் ஆண்டு சனவரியில் இங்கு இடம்பெற்ற கருத்தறியும் வாக்கெடுப்பை அடுத்து 2011 சூலை 9 ஆம் நாள் உள்ளூர் நேரம் அதிகாலை 12:01 மணிக்கு தனிநாடானது. கருத்தறியும் வாக்கெடுப்பில் 99% வாக்காளர்கள் சூடானில் இருந்து விடுதலைக்கு ஆதரவாக வாக்களித்தனர்.



</doc>
<doc id="94388" url="https://ta.wikipedia.org/wiki?curid=94388" title="விசுடன் துடுப்பாட்டாளர்களின் நாட்குறிப்பு">
விசுடன் துடுப்பாட்டாளர்களின் நாட்குறிப்பு

விசுடன் துடுப்பாட்டாளர்களின் நாட்குறிப்பு ("Wisden Cricketers' Almanack", பெரும்பாலும் சுருக்கமாக விசுடன் (விஸ்டன்) என்றும் வழக்குமொழியில் "துடுப்பாட்ட விவிலியம்" என்றும் அறியப்படுகிறது) ஐக்கிய இராச்சியத்திலிருந்து ஆண்டுதோறும் வெளியிடப்படும் ஓர் புகழ்பெற்ற துடுப்பாட்ட உசாத்துணை நூலாகும். உலகின் விளையாட்டுத் துறையில் வெளியிடப்படும் உசாத்துணை நூல்களில் மிகவும் புகழ் வாய்ந்ததாகக் கருதப்படுகிறது. 

"விசுடன்" 1864ஆம் ஆண்டு ஆங்கில துடுப்பாட்ட வீரர் ஜான் விசுடன் (1826–84) என்பவரால் துவங்கப்படது. அந்நாள் முதல் ஆண்டுதோறும் இடைவெளியின்றி இன்றுவரை வெளியாகும் இந்நூல் வரலாற்றிலேயே மிகநீண்ட தொடர்ச்சியான பதிப்பினைக் கொண்டிருக்கும் விளையாட்டு ஆண்டுமலராக உள்ளது. முதல் ஐந்து பதிப்புகள் "துடுப்பாட்டாளரின் நாட்குறிப்பு" என வெளிவந்தது. ஆறாவது பதிப்பிலிருந்தே இப்போதுள்ள தலைப்பில் "துடுப்பாட்டாளர்களின் நாட்குறிப்பு" என வரலாயிற்று. (ஆங்கிலத் தலைப்பில் ஒற்றை மேற்கோள்குறி இடம் மாறியது!).

தற்போது நடப்பில் இருக்கும் பதிப்பில் கீழ்வரும் பிரிவுகள் உள்ளன:

துடுப்பாட்ட உலகில் சூடான உரையாடல்களையும் சர்ச்சைகளையும் கிளப்பிய செய்திகள் குறித்தும் பிற துடுப்பாட்ட விடயங்கள் குறித்தும் கட்டுரைகள், "ஆசிரியரின் குறிப்புகள்" உட்பட, நூறு பக்கங்கள் வரை உள்ளன. 

1889ஆம் ஆண்டு முதல் வழங்கப்படும் வழமையான ஆண்டின் விசுடன் துடுப்பாட்டாளர்கள் விருதுகள், மற்றும் 2004ஆம் ஆண்டு முதல் வழங்கப்படும் உலகின் விசுடன் முன்னணி துடுப்பாட்டாளர். 

முழுமையாக இருக்க முயற்சிகள் இல்லாவிடினும்,வழமையாக விளையாட்டின் முதன்மை புள்ளிவிவர மூலம். தற்காலங்களில் இதனைவிட இற்றைப்படுத்தப்பட்ட கூடுதல் தரவுகள் உள்ள விசுடனின் இணையதளம் கிரிக்கின்ஃபோவிற்கு கூடுதல் தளமாக விளங்குகிறது.

மிக விரிவான பிரிவு இதுவே. முந்தைய வேனில்காலத்தில் ஐக்கிய இராச்சியத்தில் நடந்த அனைத்து முதல்தர துடுப்பாட்டங்களின் புள்ளியட்டைகள், சிறு நிலப்பகுதிகளின் (minor counties) துடுப்பாட்டங்களின் சுருக்கங்கள், பள்ளி மற்றும் பிரீமியர் சங்கத் துடுப்பாட்டம் உட்பட பல தரவுகள் இடம் பிடித்துள்ளன. 

அனைத்து பன்னாட்டுத் துடுப்பாட்டங்களின் முழு விவரங்களும் இங்கிலாந்திற்கு வெளியே நடைபெற்ற முதல்தர துடுப்பாட்டங்களின் சுருக்கமும் இடம் பெறும். 

இப்பிரிவில் முந்தைய ஆண்டில் நடந்த குறிப்பிடத்தக்க நிகழ்வுகள், பிற துடுப்பாட்ட புத்தகங்களின் மதிப்புரை, குறிப்பிடத்தக்க ஓய்வுகள், மறைவுகள் ஆகியன பதியப்படுகின்றன. 

இப்பிரிவில் அடுத்த ஆண்டின் எதிர்வரும் பன்னாட்டு மற்றும் ஆங்கில உள்ளூர் ஆட்டங்களின் விவரங்கள், ஏழாண்டு பன்னாட்டு கால அட்டவணை மற்றும் வினோத துடுப்பாட்ட நிகழ்வுகளின் பட்டியல் இடம் பெறுகின்றன.



</doc>
<doc id="94389" url="https://ta.wikipedia.org/wiki?curid=94389" title="லுவார் ஆறு">
லுவார் ஆறு

லுவார் ஆறு ("Loire") பிரான்சின் உள்ள மிக நீளமான ஆறு ஆகும். கெர்பியெர் டி ஜோன்க் மலையருகே உற்பத்தியாகும் இவ்வாறு சுமார் 1000 கிமீ பிரான்சு வழியாகப் பாய்ந்து சென் நசேர் அருகே அட்லாண்டிக் பெருங்கடலில் கலக்கிறது. 


</doc>
<doc id="94395" url="https://ta.wikipedia.org/wiki?curid=94395" title="நோவாவின் பேழை (ஹொங்கொங்)">
நோவாவின் பேழை (ஹொங்கொங்)

நோவாவின் பேழை அல்லது நோவாவின் கப்பல் (Noah's Ark in Hong Kong) என்பது யூதம், கிறித்தவம், இசுலாம் போன்ற ஆபிரகாமிய சமயங்களின் புனித நூல்களில் உள்ள நோவாவின் வெள்ளம் தொடர்பான குறிப்புகளுக்குச் செயல் வடிவம் கொடுத்து ஹொங்கொங்கில், புதிய கட்டுப்பாட்டகம், மா வான் எனும் தீவில், சிங் மா பாலத்திற்கு அடியில், ஹொங்கொங் வரும் சுற்றுலாப் பயணிகளைக் கவரும் விதமாகக் கட்டப்பட்ட ஒரு பிரமாண்டமானக் கப்பலாகும். நோவாவின் பேழையினைக் குறித்து விவிலியத்தில் கூறிப்பிடப்பட்டுள்ள அளவுகளுடன் உருவாக்கப்பட்ட உலகின் ஒரே நோவாவின் பேழை இதுவாகும். இந்தக் கேளிக்கைப் பூங்காவின் மைய்யக்கரு கிறுத்தவ படைப்புவாதம் என்பது குறிக்கத்தக்கது.

"கிறித்தவர்களின் புனித நூலாகிய பைபிளில், பழைய ஏற்பாட்டில், ஆதியாகமத்தில், 6 மற்றும் 7 அதிகாரங்களில் இந்த நோவாவின் பேழை குறித்தக் குறிப்புகள் வருகின்றன. பைபிளின் பழைய ஏற்பாட்டில் அதிகாரம் 6-7 களில், நோவாவின் கதை வருகிறது. அக்கதையின் படி மனிதனது பாவச் செயல்கள் பூமியில் அதிகரித்ததால், கோபமுற்றக் கடவுள் எல்லோரையும் அழிக்க வேண்டும் எனப் பிரளயத்தை உண்டுப்பன்னுகிறார். ஆனால் நீதித்தவறாத ஒரே மனிதனான நோவாவையும் அவனது குடும்பத்தினரையும் மட்டும் எப்படியாவது காப்பாற்ற கடவுள் எண்ணுகிறார். அதனால் கடவுள் நோவாவிற்கு ஒரு கட்டளையிடுகிறார். அந்தக்கட்டளையின் படி நோவாவால் கட்டப்படுவதே "நோவாவின் கப்பல் அல்லது நோவாவின் பேழை என்பதாகும். கப்பலை நோவா கட்டியவுடன் நோவாவையும், நோவாவின் குடும்பத்தாரையும், உலகில் உள்ள உயிரினங்கள் ஒவ்வொன்றிலும் ஒவ்வொரு சோடி விலங்குகள், பறவைகள், ஊர்வன என நோவாவின் கப்பலுக்குள் ஏற்றிக்கொண்டு மூடிக்கொள்ளும் படி கடவுள் கட்டளை இடுகிறார். அதனைத் தொடர்ந்து 40 நாட்கள் இடைவிடாத கடும் மழை, கடல் நீர் மட்டம் மலை முகடுகளுக்கும் மேலாக உயர்கின்றது. அந்த வெள்ளப்பெருக்கில் உலகில் உள்ள உயிரிணங்கள் எல்லாம் அழிந்து போகின்றன. ஆனால் நோவாவும், அவரது குடும்பத்தாரும், கப்பலில் ஏற்றப்பட்ட விலங்குகளும் மட்டுமே உலகில் மிஞ்சுகின்றது. மீண்டும் கடல் நீர் மட்டம் வடிந்து இயல்பு நிலை தோன்றுகிறது. நோவாவின் குடும்பத்தாருடன், மிருகங்களும், பறவைகளும் கப்பலை விட்டுச் சோடி சோடிகளாக வெளியேறுகின்றன." என்பது பைபில் கூறும் கதையாகும்.

இக்கதையை உண்மை வரலாறு என்று கூறுவோரும், கற்பனை என்று கூறுவோரும் ஒரு புறம் இருக்க, இந்தக் கதைக்குச் செயல் வடிவம் கொடுத்து, ஹொங்கொங் வரும் உல்லாசப் பயணிகளை ஈர்த்தெடுக்கும் திட்டம் ஒன்றை வகுத்து, நோவாவின் கப்பலை ஹொங்கொங்கில் ஒரு அழகிய இடமான மா வான் எனும் குட்டித்தீவில், சிங் மா பாலத்தின் அடியில், கடல் முகப்பில் ஹொங்கொங் வை.எம்.சி நிறுவனம் உட்பட மற்றும் ஐந்து நிறுவனங்களின் கூட்டு முயற்சியில் கட்டப்பட்டது. இதனை 2009 பெப்ரவரி 15 ஆம் திகதி பொது மக்கள் பார்வைக்கு திறந்து வைக்கப்பட்டது.

பைபிளில் குறிப்பிட்டுள்ளதைப் போன்றே நோவாவின் பேழையை, பார்வைக்கு மரப்பலகை வடிவில் கட்டப்பட்டுள்ளது. நோவாவின் கதையில் கூறப்பட்டுள்ளதைப் போன்றே, வெள்ளப் பெருக்கிலிருந்து தப்பிய ஒவ்வொரு சோடி மிருகங்களையும் பறவைகளையும், ஊர்வனவைகளையும் தத்ரூபச் சிற்ப விலங்குகளாக உருவாக்கியுள்ளனர். இந்த விலங்குச் சிற்பங்கள் உயிருள்ளவை போன்றே காணப்படுகின்றன. கிட்டத்தட்ட 70 க்கும் மேற்பட்ட சோடி விலங்கினங்கள் இங்கே காட்சிப்படுத்தப்பட்டுள்ளன.

ஒவ்வொரு விலங்குகளும் அதனதற்கே உரிய உருவ அளவில், அதனதற்கே உரிய நிறங்களில் வடிவமைக்கப்பட்டுள்ளன. இந்தச் சிற்ப விலங்குப் பூங்காவைச் சுற்றி 1000 திற்கும் அதிகமான மரங்களை நட்டு இயற்கையைப் போலவே செயற்கையாய் உருவாக்கியிருக்கின்றனர். இவ்வாறான சிற்ப விலங்குப் பூங்கா இதுவே உலகில் முதன்மையானது ஆகும்.

இந்த நோவாவின் கப்பல் ஐந்து தளங்களைக் கொண்டுள்ளது. நிலத்தளமும், நிலத்தலத்திற்கு மேல் மூன்று தளங்களும், நிலத்தடியில் ஒரு தளமுமாக, மொத்தம் ஐந்து தளங்களாகும். நில மட்டத்தளத்தில் நோவாவின் மண்டபம் இருக்கின்றது. இதில் நோவாவின் கப்பல் வெள்ளப் பெருக்கின் போது சிக்குண்டு கரைச்சேர்வது போன்ற திரைப்படம், 180 டிக்ரி அகன்ற திரையில் காண்பிக்கப்படுகின்றது. உலகச் சுகாதார கேடுகளினால் விளையும் பாதிப்புகளை விவரிக்கும் 4D திரைப்படம் ஒன்றும் காண்பிக்கப்படுகின்றது. மேலும் பல்வேறு காட்சிகள் உள்ளன. அரங்கின் உள்ளே உள்ளன. காலை சென்றால் மாலை வரை பார்க்கக்கூடிய விடயங்கள் உள்ளே உள்ளன. உள்ளே நிழல்படம், ஒளிப்படம் எடுப்பது தடைச் செய்யப்பட்டுள்ளது.

நோவாவின் பேழைக்கு செல்லும் உல்லாசப் பயணிகளுக்கு விவரித்துக் கூறும், நோவாவின் பேழை பணியாளர்கள் உள்ளனர். ஆங்கிலம், மற்றும் கண்டோனிசு மொழிகளில் விவரிப்பாளர்கள் உள்ளனர்.

பண்டையச் சீனாவின் பழங்காலத் தொல்பொருள் சின்னங்கள் ஆய்வாளர்களால் அகழ்ந்தெடுக்கப்பட்ட 10 இடங்களில், இந்த மா வான் தீவும் ஒன்று எனப்படுகின்றது. உள்ளே அவைகளும் காட்சிக்கு வைக்கப்பட்டுள்ளன. சந்திரனின் இறங்கிய எட்டாவது வின்வெளி வீரர், சந்திரனின் இறங்கும் போது உடுத்தியிருந்த உடை மற்றும் உபகரணங்கள் போன்றனவும் இங்கே காட்சிப்படுத்தியுள்ளனர். இதைத் தவிர உணவகப் பகுதி, திருமணப் பதிவகம் போன்றனவும் உள்ளே உள்ளன. நோவாவின் பேழையின் மூன்றாம் தளம் உல்லாசப் பயணிகளுக்கான தங்குமிடமாக அமைக்கப்பட்டுள்ளது.

நோவாவின் பேழை அமைக்கப்பட்டிருக்கும் மா வான் தீவுக்கு. சென்டரலில் இருந்து பேருந்து மற்றும் தொடருந்து போன்றவற்றில் பயணிக்க முடியாது. கடல் வழியாக மட்டுமே பயணிக்கலாம். ஒன்று ஹொங்கொங் தீவில், ஐ.எப்.சி கட்டடத்திற்கு முன்பாக அமைக்கப்பட்டிருக்கும் தீவுகளுக்கான வள்ளச் சேவையின் ஊடாகப் பயணிக்க முடியும். அந்த இடத்தில் பாக் தீவு (மா வான் தீவு) எனும் தீவுக்குச் செல்லும் வள்ளத்தினை எடுக்க வேண்டும். விமானத்தின் வசதிகளுக்கு இணையான சொகுசு, அதிவேக படகுகள் சேவையில் ஈடுப்படுத்தப்பட்டுள்ளன. சுன் வான் நகரிலிருந்து கடல்வழியாகவும் பயணிக்கலாம். சுன் வானிலிருந்து செல்லும் வள்ளம் சற்று வசதி குறைந்தது.

ஹொங்கொங் பன்னாட்டு விமான நிலையத்தில் இருந்து நேரடியாக இந்த நோவாவின் பூங்காவிற்கு பேருந்து போக்குவரத்து உள்ளது. அத்துட்டன் கவுலூன் தீபகற்ப நிலப்பரப்பின் மொங் கொக் எனும் இடத்தில் இருந்தும் பேருந்து போக்குவரத்து சேவை ஈடுபடுத்தப்பட்டுள்ளது.

கடல் வழிப் பயணம்:

தரை வழிப் பயணம்:



</doc>
<doc id="94396" url="https://ta.wikipedia.org/wiki?curid=94396" title="வெற்றிடம்">
வெற்றிடம்

வெற்றிடம் "(vacuum)" என்பது எந்த ஒரு பொருளும் இல்லாத இடம் ஆகும். பொதுவாக இயற்பியல் ஆய்வகங்களில் காற்றை நீக்குவதன் மூலம் வெற்றிடம் உருவாக்கப்படுகிறது. பிரபஞ்ச வெளி நாம் நினைப்பது போல வெற்றிடம் அன்று. ஏனெனில் அங்கேயும் சிறு சிறு பொருட்துகள்கள் உள்ளன. வெற்றிடத்தில் ஒளி பயணிக்கும், ஒலியோ பயணிக்க இயலாது. ஏனெனில் நெட்டலையான ஒலி பரவ திட, திரவ, வாயு ஊடகமொன்று அவசியம் தேவை. 

"இயற்கை வெற்றிடத்தை வெறுக்கும்" என்பது இயற்பியலில் அனைவருமறிந்த ஒன்றாகும். வெற்றிடத்தின் அரண்கள் ஊடுருவக் கூடியதாய் இருப்பின் அது பொருள்களால் நிரப்பப்படும். இத் தத்துவமே உறிஞ்சி உபகரணங்கள் "(suction apparatus)," தூய்மையாக்கிகள் "(vaccum cleaner)" ஆகியவற்றில் பயன்படுத்தப்படுகிறது.

குத்துமதிப்பாக, வளிமண்டல அழுத்தத்தில் இருந்து மிகமிகக் குறைவான அழுத்தம் கொண்ட ஒரு பகுதியை வெற்றிடம் என்று சொல்லலாம்.. இயற்பியலாளர்கள் தங்களது உரைகளில் பல சமயங்களில் முற்றிலும் வெறுமையாய் இருக்கிற 'முழு' வெற்றிடம் பற்றிப் பேசுவார்கள். அதனையே பொதுவாக வெற்றிடம் என்பர். சோதனைக்கூடத்திலோ, விண்வெளியிலோ காணக்கூடிய அரைகுறை வெற்றிடத்தைப் 'பகுதி வெற்றிடம்' என்பார்கள். ஆனால், பொறியியலாளர்களும், பயன்பாட்டு இயற்பியலாளர்களும் வெற்றிடம் என்று குறிக்கும்போது, அது, வளிமண்டல அழுத்தத்தினும் குறைவான அழுத்தம் கொண்ட எந்தப் பகுதியையும் குறிக்கும். 

பண்டைய கிரேக்க காலங்களிலிருந்து தத்துவ விவாதத்தின் தொடர்ச்சியான தலைப்பாக வெற்றிடம் என்பது இருந்து வந்துள்ளது. ஆனால், வெற்றிடம் என்பதைப் பற்றி 17 ஆம் நூற்றாண்டு வரை அனுபவப்பூர்வமாக ஆய்வு செய்யப்படவில்லை. எவாஞ்செலிசுடா டாரிசெல்லி என்பார் (Evangelista Torricelli) 1643 ஆம் ஆண்டில் முதன் முதலாக ஆய்வகத்தில் வெற்றிடத்தை ஏற்படுத்தினார். மேலும், வளிமண்டல அழுத்தம் தொடர்பான அவரது கோட்பாடுகள் விளைவாக பல சோதனை நுட்பங்கள் உருவாக்கப்பட்டன. ஒரு முனையில் பாதரசத்தால் நிரப்பப்பட்ட உயரமான கண்ணாடிக் கொள்கலன் பாதரசத்தைக் கொண்டுள்ள கண்ணாடி பாத்திரத்தில் கவிழ்க்கப்படும் போது உயரமான கண்ணாடிக் கொள்கலன் அல்லது குழாயில் பாதரசத்துக்கு மேலே ஏற்படுத்தப்படும் வெற்றிடமானது (டாரிசெல்லியின் வெற்றிடம்) உருவாக்கப்படுகிறது.

20 ஆம் நூற்றாண்டில் வெற்றிட ஒளி விளக்குகள் மற்றும் வெற்றிட குழாய்கள் அறிமுகப்படுத்தப்பட்ட போது வெற்றிடமானது ஒரு மதிப்பு மிக்க தொழிற்துறை கருவியாக மாறியது. மேலும், வெற்றிடத்தை உருவாக்கும் தொழில்நுட்பங்களின் விரிவான வரிசையும் கிடைக்கத் தொடங்கின. மனித விண்வெளிப் பயணத்தின் சமீபத்திய வளர்ச்சி மனித ஆரோக்கியத்தின் மீது வெற்றிடத்தால் ஏற்படும் தாக்கம் மற்றும் பொதுவான வாழ்க்கை வடிவங்களில் ஆர்வத்தை அதிகரித்துள்ளது. 

வரலாற்று ரீதியாக, ஒரு வெற்றிடத்தை போன்ற ஒரு விஷயம் இருக்க முடியுமா என்பது பற்றி நிறைய சர்ச்சைகள் நிலவுகின்றன. பண்டைய கிரேக்க தத்துவஞானிகள் ஒரு வெற்றிடத்தை அல்லது வெற்றிடத்தை விவாதத்திற்கு உட்படுத்தியிருந்தனர், அது இயற்பியலின் அடிப்படையான விளக்கமளிக்கும் கூறுகளாக வெற்றிடத்தையும் அணுவையும் உருவாக்கியது. பிளாட்டோவைத் தொடர்ந்து, அம்சமற்ற வெற்றிடத்தின் சுருக்க கருத்தாக்கம் கணிசமான சந்தேகத்தை எதிர்கொண்டது: அது உணர்வுகள் மூலம் உணரப்பட முடியாதது, வரையறையின்படி, எந்த இயற்பியல் கன அளவுடன் ஒப்பிடத்தக்க அளவுக்கு கூடுதல் விளக்கமளிக்கும் சக்தியை இது தானாகவே வழங்க முடியாத நிலையில் உள்ளது. மொழியியலின் வார்த்தைகளின் படி ஒன்றுமே இல்லாததாக ஒன்று ஈருக்கும் என்பது சரியானதாக இருக்க முடியாது. ஏனென்றால் சூழலில் காணப்படும் அடர்த்தியான பொருளொன்றின் தொடர்ச்சியானது தொடக்க நிலையில் உள்ள கிடைத்தற்கரிய தன்மை கொண்ட, வெற்றிடத்தை உருவாக்கும் வாய்ப்பினை உறுதியாகக் கொண்ட பொருள் தொடர்ச்சியை நிரப்பக்கூடும் என்பதால், அரிஸ்டாட்டில் எந்த வெற்றிடமும் இயற்கையாகவே ஏற்படாது என்று நம்பினார், அவருடைய இயற்பியல் புத்தகம் தொகுதி IV இல், அரிஸ்டாட்டில் void என்ற ஆங்கில வார்த்தைக்கெதிராக பல விவாதங்களை மேற்கொண்டுள்ளார். உதாரணமாக, ஒரு ஊடகத்தின் வழியான இயக்கத்தின் போது எந்த ஒரு தடையையும் தராத போது, முடிவற்ற வகையில் தொடரும் எனவும், ஒரு குறிப்பாக இயக்கத்தில் உள்ள பொருள் எங்காவது ஒரு இடத்தில் ஓய்வு நிலைக்கு வரும் என்று கூறவோ காரணமேதும் இல்லை என்றார்.கி.மு. முதல் நூற்றாண்டில் வெற்றிடம் இருப்பதைக் குறித்து லுக்ரிடியஸ் வாதிட்டிருந்தாலும், அலெக்சாண்டிரியாவின் நாயகன் முதன்முதலாக கி.மு. முதல் நூற்றாண்டில் ஒரு செயற்கை வெற்றிடம் உருவாக்க முயன்று தோல்வியுற்றார்.13 ஆம் மற்றும் 14 ஆம் நூற்றாண்டுகளில் ஐரோப்பிய அறிஞர்கள் ரோஜர் பேகன், பார்மாவின் பிளேசியசு மற்றும் வால்டர் பர்லி போன்றோர் தங்கள் கவனத்தை இந்தப் பிரச்சனைகள் மீது தீவிரமாக செலுத்தினர். இந்த நிகழ்வில் நடுநிலையாளர்களின் இயற்பியலைப் பின்பற்றி, 14 ஆம் நூற்றாண்டின் தொடக்கத்திலிருந்தே அறிஞர்கள் பெருமளவில் பிரபஞ்சத்தின் எல்லைகளுக்கு அப்பால், இயற்கையை மீறிய வெற்றிடத்திற்கு ஆதரவாக இருந்த அரிஸ்டாட்டிய கண்ணோட்டத்தில் இருந்து பிரிந்தனர். 17 ஆம் நூற்றாண்டில் பரவலாக ஒப்புக் கொள்ளப்பட்ட ஒரு முடிவானது, இயற்கை மற்றும் இறையியல் சார்ந்த வரையறைகளிலிருந்து தனிமைப்படுவதற்கு வாய்ப்பாக இருந்தது.பிளாட்டோவிற்குப் பிறகு சுமார் இரண்டு ஆயிரம் ஆண்டுகளுக்குப் பின்னர், ரெனே டெசுகார்டெசு வடிவியல் அடிப்படையிலான மாற்று அணுக்கோட்பாட்டை முன்வைத்தார். இந்தக் கோட்பாடு அணு மற்றும் வெற்றிடம் தொடர்பான இல்லாததும்-அனைத்தும் (nothing-everything) என்ற இருமை வாதம் இல்லாமலிருந்தது. வெற்றிடம் இயற்கையில் நிகழவில்லை என்ற சமகால நிலைப்பாட்டோடு டெசுகார்டெசு உடன்பட்டாலும், அவரது காட்டீசியன் ஆள்கூற்று முறைமையின் வெற்றி மற்றும் மேலும், அவரது நுண்பொருள் கோட்பாட்டியலின்படியான வெளி - உட்புற கூறு மறைபொருளாக உணர்த்துவதுமான வரையறையானது, வெற்றிடத்தை கன அளவு அல்லது பருமனளவின் அளவிடப்பட்ட நீட்சி என்கிறார். இதுவே, வெற்றிடத்தின் தத்துவார்த்தமான நவீன வரையறையாக உள்ளது. இருப்பினும், பழங்கால வரையறையால், திசைசார்ந்த தகவல் மற்றும் அளவு சார்ந்த வரையறைகள் கருத்து ரீதியாக வேறுபட்டவையாக உள்ளன. ஒரு குறிப்பிட்ட துாரத்தில் செயல்படும் நிலை மற்றும் நீளத்தில், விசைத் தலங்களால் அதன் தொடர்ச்சியான புறவயப்படுத்தல் மற்றும் முன்னேப்போதும் இருந்திராத அளவுக்கு அதிநவீன வடிவவியல்பு அமைப்பினைப் பெறும் தற்சார்பு உண்மை குறித்து கார்ட்டீசியனின் இயந்திரவியல் தத்துவம் மறுப்பேதும் சொல்லாத நிலையில் வெற்று அல்லது காலி வெளி குறித்த காலத்திற்கு ஒவ்வாத தன்மையானது கொதித்துக் குமுறி நோகும் நிலை 20 ஆம் நூற்றாண்டின் குவாண்டம் செயற்பாட்டால் வெற்றிடத்தை மெய்நிகர்த்த முழுநிறைவாக விளக்கும் வரை விரிவடைந்து கொண்டே சென்றது.
இடைக்காலத்தில் கிளெப்சைட்ரா அல்லது தண்ணீரை ஆதாரமாகக் கொண்டு நேரம் அறியும் ஒரு கடிகாரம் அல்லது கட்டுமானத்திற்கான விளக்கம் ஒரு பிரபலமான தலைப்பு ஆகும். கொள்கை ரீதியாக, ஒரு எளிமையான மது வைக்கக்கூடிய தோல் பை பகுதியளவு வெற்றிடத்தை நிரூபிக்க போதுமானதாக இருந்த போதினும், ரோமன் பாம்பீயில் மேம்படுத்தப்பட்ட வெற்றிடத்தை உருவாக்கும் உறிஞ்சு குழாய்கள் உருவாக்கப்பட்டன.

இடைக்காலத்தில், மத்திய கிழக்கு நாடுகளில் இசுலாமிய இயற்பியலாளர், அல்-ஃபராபி (அல்பராபியசு, 872–950), வெற்றிடத்தின் இருப்பைக் குறித்த ஒரு சிறிய சோதனையை நடத்தினார். அவர் தனது சோதனையில் நீரில் அமிழ்த்தப்பட்ட திமியங்களைப் பரிசோதனைக்குட்படுத்தினார். காற்றின் கன அளவானது கிடைக்கப்பெறும் இடம் முழுவதையும் நிரப்புவதற்கு முடியும் என்பதை முடிவு செய்தார், மேலும், அவர் முழுமையான வெற்றிடமானது முன்பின் தொடர்பில்லாத கருத்தாக இருப்பதாக அவர் கருத்து தெரிவித்தார்.

இருப்பினும், நாடெர் எல் பிஸ்ரி என்பவரின் கூற்றுப்படி, இயற்பியலாளர் இபின் அல்-ஆய்தம் (அல்அசன், 965-1039) மற்றும் முத்தலி தத்துவவாதி அரிஸ்டாட்டில் மற்றும் அல் ஃபராபி ஆகியோருடன் முரண்படுகிறார்கள். மேலும், அவர்கள் வெற்றிடம் எனும் கருத்தை ஆதரிக்கின்றனர். இப்ன் அல்-காய்தம் வடிவியலைப் பயன்படுத்தி அல்-மாக்கன் என்ற இடமானது உட்புற மேற்பரப்புகளுக்கு இடையே உள்ள கற்பனையான முப்பரிமாண வெற்றிடமாக உள்ளது என்று கணிதவியல் அடிப்படையில் செயல்விளக்கம் அளித்தார்.அகமத் டால்லின் கூற்றுப்படி, அபூ ராயான் அல்-பிருனி வெற்றிடத்தை சாத்தியமாக்குவதற்கான சாத்தியமான ஆதாரங்கள் இல்லை என்பவரும் கூறுகிறார்.பின்னர், 15 ஆம் நுாற்றாண்டில் ஐரோப்பாவில் உறிஞ்சு பம்பானது தோன்றியது. 

இடைக்கால சிந்தனை சோதனைகள் இரண்டு தட்டையான தட்டுகள் தீவிரமான வேகத்துடன் பிரிக்கப்படும் போது ஒரு கண நேரத்திற்காவது வெற்றிடம் இருந்துள்ளதா, என்பதைப் பற்றிய வெற்றிடம் தொடர்பான கருத்தியலை பரிசீலித்துள்ளன.
தட்டுக்கள் வேகமாக பிரிக்கப்படும் போது காற்று போதுமான அளவு விரைவாக நகர்வடைந்ததா? இல்லையெனில், வால்டெர் பர்லியின் கோட்பாட்டின்படி விண்வெளிக் காரணிகள் வெற்றிடம் உருவாவதைத் தடுக்கிறதா? என்பது குறித்து வாதப்பிரதிவாதங்கள் அதிகம் நிகழ்ந்தன. பொதுவாக நிலைநிறுத்தப்பட்ட பார்வையானது, இயற்கை பயமுறுத்தக்கூடிய வெற்று வெளியை இயற்கையே வெறுக்கிறது என்பதேயாகும். கடவுள் விரும்பினால் கூட வெற்றிடத்தை உருவாக்க முடியாது என்ற ஊகக்கருத்துக்கான வாசலானது மூடப்பட்டது.

1277 ஆம் ஆண்டில் எதியெனெ டெம்பையர் பேராயர் பாரிசு கண்டனத்தீர்மானங்களில், கடவுளின் சக்தியில் எந்த வித வரையறைகளும் இல்லை எனவும், கடவுள் விருப்பப்பட்டால் எந்த நிலையிலும் ஒரு வெற்றிடத்தை உருவாக்க முடியும் என்ற தீர்மானத்தை இயற்றினார். 


</doc>
<doc id="94398" url="https://ta.wikipedia.org/wiki?curid=94398" title="திட்ட வெப்ப அழுத்தம்">
திட்ட வெப்ப அழுத்தம்

திட்ட வெப்ப அழுத்தம் "(standard condition for temperature and pressure)" (STP) என்பது வேதியியல் ஆய்வுத் தரவுகளை ஒப்புமைப்படுத்தப் பயன்படுத்தப்படும் முன் வரையறுக்கப்பட்ட வெப்பநிலை மற்றும அழுத்தம் ஆகியவற்றை உள்ளடக்கிய சூழல் ஆகும். பல நிறுவனங்கள் தங்களுக்கேற்ற வகையில் இதை நிர்ணயம் செய்கின்றன. ஒருமித்த கருத்து எட்டப்படவில்லை.

உலகளாவிய தனி மற்றும் பயன்பாட்டு வேதியியல் கூட்டமைப்பின் '('International Union of Pure and Applied Chemistry") (IUPAC) நிர்ணயப்படி திட்ட வெப்ப அழுத்தம் என்பது, சுழியம் டிகிரி செல்சியசு வெப்பநிலை மற்றும் 100 கிலோ பாஸ்கல் அழுத்தம் ஆகும்.


</doc>
<doc id="94403" url="https://ta.wikipedia.org/wiki?curid=94403" title="குமரி கலை விழா">
குமரி கலை விழா

குமரி கலை விழா 2010 (kumari carnival 2010) என்பது கன்னியாகுமரி மாவட்ட நிருவாகம் மற்றும் மத்திய மாநில சுற்றுலாத் துறை இணைந்து கன்னியாகுமரியில் நடத்தியவொரு நிகழ்வாகும்.

வேற்றுமையில் ஒற்றுமை காணும் இந்தியக் கலைவளத்தைக் காட்சிப்படுத்தும் பொருட்டும் கன்னியாகுமரிக்கு சுற்றுலாப் பயணிகளை அதிக அளவில் ஈர்க்கும் பொருட்டும் இந்நிகழ்வு நடத்தப்பட்டது.

இந்நிகழ்வு கன்னியாகுமரி புனித அந்தோணியார் மேல்நிலைப்பள்ளி விளையாட்டு மைதானத்தில் திசம்பர் 19ஆம் நாள் முதல் திசம்பர் 23 ஆம் நாள் வரை ஐந்து தினங்கள் நடைபெற்றது.
இதில் காசுமீரம் முதல் கன்னியாகுமரி வரை உள்ள கலைஞர்கள் மொத்தம் 1042 பேர் பங்கேற்றனர்.

மேலும் ஆண்டு தோறும் திசம்பர் மாதம் இது மாதிரியான நிகழ்வு தொடர்ந்து நடத்தப்படும் என்றும் அரசு அறிவித்துள்ளது.
குமரி கலை விழாவின் இணையத்தளம்


</doc>
<doc id="94404" url="https://ta.wikipedia.org/wiki?curid=94404" title="முதல் தரத் துடுப்பாட்டம்">
முதல் தரத் துடுப்பாட்டம்

முதல்தர துடுப்பாட்டம் (முதல்தர கிரிக்கெட்)(First-class cricket) என்று மூன்று அல்லது கூடுதல் நாட்களுக்கு பதினொருவர் கொண்ட இரு அணிகளிடையே நடைபெறும் துடுப்பாட்டப் போட்டிகள், போட்டியிடும் அணிகளின் தரத்தைக் கொண்டு குறிப்பிடப்படுகிறது. இப்போட்டிகளில் நடைமுறையில் ஓர் அணி ஒருமுறை மட்டுமே அல்லது விளையாடாது போனாலும், இரு அணிகளும் இருமுறை ஆட இயலுமாறு இருக்க வேண்டும்.

மட்டுப்படுத்தப்பட்ட துடுப்பாட்டங்கள், ஒரு விக்கெட் போட்டிகள் போன்ற பெரும் போட்டிகள் உயர்தரத்தில் நடத்தப்பட்டாலும், முதல் தர துடுப்பாட்டத்தில் சேர்க்கப்படாது.

தேர்வுத் துடுப்பாட்டம், மிக உயர்ந்த தர பெரும் துடுப்பாட்டமாக இருப்பினும், முதல்தர துடுப்பாட்ட தகுதியில் இருப்பினும், உள்நாட்டு போட்டிகளே "முதல்தரம்" என்று பொதுவாக குறிக்கப்படுகின்றன. ஓர் துடுப்பாட்டாளரின் முதல்தரத் துடுப்பாட்ட புள்ளிவிவரங்களில் தேர்வுத் துடுப்பாட்ட புள்ளிகளும் சேர்க்கப்படுகின்றன. 

பொதுவாக, முதல்-தர விளையாட்டுகளில் பதினோரு வீரர்கள் ஒவ்வொரு அணியிலும் இருப்பர். ஆயினும் சில விலக்குகளையும் காணலாம். அதேபோல முதல்தர போட்டிகள் குறைந்தது மூன்று நாட்கள் காலநீட்சி உடையனவாக இருக்கவேண்டுமென்றாலும் வரலாற்றில் சில விலக்குகள் இருந்திருக்கின்றன. 

ஓர் புவியியல் வலயத்தைச் சார்ந்து, ஓர் ஆங்கில கௌன்டி, ஆத்திரேலிய மாநிலம்/ இந்திய மாநிலம், அல்லது மேற்கிந்திய நாடு போன்று முதல்தரத் துடுப்பாட்ட அணிகள் அமைகின்றன.


</doc>
<doc id="94407" url="https://ta.wikipedia.org/wiki?curid=94407" title="வேற்றுமையில் ஒற்றுமை">
வேற்றுமையில் ஒற்றுமை

இந்தியாவில் மொழி, இனம், மதம், நிறம், வாழிடச் சூழல், கட்சி எனும் பல பிரிவுகளால் மக்கள் பிரிந்திருப்பினும் இந்தியன் எனும் உணர்வு அனைவரையும் ஒன்றிணைக்கும் சக்தியாகச் செயல்படுகிறது. உலகின் மிகப் பெரிய மக்களாட்சி நாடாக இன்றும் இந்தியா விளங்கக் காரணம் வேற்றுமையில் ஒற்றுமை காணும் இந்திய மக்களின் மனப்பாங்கே ஆகும்.இந்தியாவில் மொழி,இனம்,மதம்,நிறம்,வாழிடச் சூழல்,கட்சி எனும் பல பிரிவுகளால் மக்கள் பிரிந்திருப்பினும் இந்தியன் எனும் உணர்வு அனைவரையும் ஒன்றிணைக்கும் சக்தியாகச் செயல்படுகிறது. உலகின் மிகப் பெரிய மக்களாட்சி நாடாக இன்றும் இந்தியா விளங்கக் காரணம் வேற்றுமையில் ஒற்றுமை காணும் இந்திய மக்களின் மனப்பாங்கே ஆகும்.

வேற்றுமையில் ஒற்றுமை

வேற்றுமையில் ஒற்றுமை

‘வெள்ளை நிறத்தொரு பூனை – எங்கள்

வீட்டில் வளருது கண்டீர்

பிள்ளைகள் பெற்றதப் பூனை: அவை

பேருக்கொரு நிறமாகும்

சாம்பல் நிறமொருக்குட்டி- கருஞ்

சாந்ர்து நிறமொருக் குட்டி

பாம்பு நிறமொருக்குட்டி- வெள்ளை

பாலி னிறமொரு குட்டி

எந்த நிறமிருந்தாலலும் – அவை

யாவும் ஒரு தரமன்றோ?

இந்த நிறம் சிறிதென்றும் – இஃ

தேற்றமென்றுஞ் சொல்ல லாமோ?

அவையோர் அனைவருக்கும் தமிழ் வீர வணக்கம்! நான் இங்கு பேச எடுத்துக்கொண்ட தலைப்பு வேற்றுமையில் ஒற்றுமை.

நம் நாடு இந்தியா. இந்த ஒரு பெயரைத் தவிர நம் நாட்டின் ஒவ்வொரு பகுதியிலும், ஒவ்வொரு விதமான மொழியும், கலாச்சாரமும், பழக்கவழக்கங்களும், பண்பாடும், விழாக்களும், விருந்துகளும் வேறுபட்டு நம் நாட்டை அழகுபடுத்துகின்றன. இதுவே நம் நாட்டின் தனிச்சிறப்பு. உலக நாடுகளின் மத்தியல் நம் இந்தியத் திருநாட்டை தனித்துக் காட்டும் அடையாளமே இங்கு நிலவும் வேற்றுமையில் ஒற்றுமை என்னும் பண்புதான்.

பிரான்ஸ் என்றால் அது கிறிஸ்தவ நாடு. துருக்கி என்றால் அது இஸ்லாமிய நாடு. ஆனால் இந்தியா என்றால் அதை இந்து நாடு என்றோ, இஸ்லாமிய நாடு என்றே, கிறிஸ்தவ நாடு என்றோ கூறுதல் இயலுமோ? இங்குதான் அனைத்து மதத்தினரும் ஒரு தாயின் பிள்ளைகளாக ஒன்று கூடு வாழ்கின்றனரே!

இங்கிலாந்து- அது ஆங்கில நாடு

பிரெஞ்சு மொழியில் பேசுபவர்கள் பிரெஞ்சுக் காரர்கள்.

ஜப்பானியர்கள் ஜப்பானிய மொழியில் பேசுகின்றனர். ஆனால் இந்தியாவில் மட்டுமே 1500க்கும் அதிகமான மொழிகள் வழக்கத்தில் இருப்பதாக ஒரு புள்ளிவிவரம் தெரிவிக்கிறது. ஒவ்வொரு மொழிக்கென்றும் இருக்கும் இலக்கியங்கள் எத்தனை! ஒவ்வொரு இலக்கியமும் சுமந்து நிற்கும் வரலாறுகள் எத்தனை! ஒவ்வொரு வரலாறும் சுட்டிக்காட்டும் கலாச்சரமும், பண்பாடும் எத்தனை எத்தனை!

நாம் இந்தியர் என்பதில் பெருமிதம் கொள்வதற்கும் எத்தனையோக் காரணங்கள் இருந்தாலும் நம் நாட்டின் தனிச்சிறப்பான வேற்றுiயில் ஒற்றுமை என்னும் பண்புதான் தலையானதாகக் கருதுகிறேன். நம்மிடையே இருக்கும் வேறுபாடுகளே ஒருவர் மற்றவர் மீது ஆர்வமும் அக்கறையும்; செலுத்துவதற்குக் காரணமாய் அமைகின்றன.

நாம் பேருந்தில் செல்லும் போது பிறமொழி பேசும் நபர்கள் இருந்தால் அவர்களுக்கு உதவி செய்ய நாம் தயாராக இருக்கிறோம். தலையில் தொப்பியும், முகத்தில் அடர்ந்த தாடியும் கொண்ட சீக்கிய நண்பர்களை ஆர்வமாய் பாரக்கிறோம்.

ஏதோ பதினொரு நபர்கள் ஆடிய விளையாட்டாக, சில நாட்களுக்கு முன் நடந்த உலகக் கோப்பைக் கிரிக்கெட் போட்டியை எடுத்துக்கொள்ள முடியுமா? அதன் வெற்றியால் ஒட்டு மொத்த இந்தியாவே பூரித்துப் போனது.

இப்படி பல் வண்ணம் கொண்ட ஓவியமாக, பலப் பூக்களைக் கொண்ட அழகியத் தோட்டமாக விளங்குவது நம் இந்தியா. இங்கு ஒருவருக்கு வெற்றி என்றால் அனைவருக்கும் வெற்றியே! ஒருவருக்குத் தலைகுனிவு என்றால் அனைவருக்கும் தலைக்குனிவே!

ஏனென்றால் இனத்தால், மொழியால், மதத்தால், இயற்கைச் செல்வங்களைப் பயன்படுத்துவதால் மக்களிடையும், மாநிலங்களுக்கிடையிலேயும் பிளவுகளை ஏற்படுத்தி, பகைமை நெருப்பூட்டி அதில் குளிர்காயத் துடிக்கும் போலி மதவாதிகளிடமும், சுயநல அரசியல் வாதிகளிடமும் நாம் கவனமாக இருத்தல் அவசியம்

‘ஒன்று பட்டால் உண்டு வாழ்வு – நம்மில்

ஒற்றுமை நீங்கிடின் அனைவர்க்கும் தாழ்வே’

என்னும் பாரதியில் வரிகளை மனத்தில் நிறுத்தி ஒன்று படுவோம் உயர்வடைவோம்.
வேற்றுமையில் ஒற்றுமை "(unity in diversity)" என்பது பல்குழுக் குமுகாயக் கூட்டணியில் நிகழும் ஒற்றுமையை வர்ணிக்கப் பயன்படுத்தப்படும் முழக்கம் ஆகும்.
இந்தியாவில் மொழி, இனம், மதம், நிறம், வாழிடச் சூழல், கட்சி எனும் பல பிரிவுகளால் மக்கள் பிரிந்திருப்பினும் இந்தியன் எனும் உணர்வு அனைவரையும் ஒன்றிணைக்கும் சக்தியாகச் செயல்படுகிறது. உலகின் மிகப் பெரிய மக்களாட்சி நாடாக இன்றும் இந்தியா விளங்கக் காரணம் வேற்றுமையில் ஒற்றுமை காணும் இந்திய மக்களின் மனப்பாங்கே ஆகும்.


</doc>
<doc id="94408" url="https://ta.wikipedia.org/wiki?curid=94408" title="தொடர் சுழல்முறைப் போட்டி">
தொடர் சுழல்முறைப் போட்டி

தொடர் சுழல்முறைப் போட்டி (round-robin tournament அல்லது all-play-all tournament) "ஓர் குழு/பிரிவில் உள்ள ஒவ்வொரு அணி/போட்டியாளரும் அக்குழு/பிரிவில் உள்ள அனைத்து பிற அணிகள்/போட்டியாளர்களுடன் அவர்க்குரிய சுழல்முறையில் விளையாடும்" ஓர் விளையாட்டுப் போட்டி வகையாகும். ஒற்றை தொடர் சுழல்முறை நிரலில் ஒவ்வொரு போட்டியாளரும் பிற போட்டியாளர்களுடன் ஒருமுறையே அடுவர். ஒவ்வொருவரும் அனைத்துப் பிற போட்டியாளர்களுடன் இருமுறை விளையாடினால் அதனை "இரட்டை தொடர் சுழல்முறை" எனக் குறிப்பிடுவது உண்டு. 



</doc>
<doc id="94409" url="https://ta.wikipedia.org/wiki?curid=94409" title="ஒற்றை வெளியேற்றப் போட்டி">
ஒற்றை வெளியேற்றப் போட்டி

ஓர் ஒற்றை-வெளியேற்றப் போட்டியில், (single-elimination tournament ,knockout, cup அல்லது sudden death tournament), ஒவ்வொரு ஆட்டத்தின் தோற்ற போட்டியாளரும் போட்டியிலிருந்து உடனடியாக விலக்கப்படுகின்ற வகையில் அமைக்கப்படும் போட்டியாகும். இது தோற்ற போட்டியாளர் இனி போட்டியின் எந்தவொரு ஆட்டத்திலும் பங்கு கொள்ள மாட்டார் என்றில்லை: சில போட்டிகளில் ஆறுதல் பரிசுக்காகவும் தோற்றவரிடையே முதலிரு நிலைகளை அடுத்த வரிசைகளைத் தீர்மானிக்கவும் தோற்றப் போட்டியாளர்களிடையே ஆட்டங்கள் நடத்தப்படுவதுண்டு.

இரட்டை வெளியேற்றப் போட்டியில் ஒருவர் இருமுறை தோற்றால் போட்டியிலிருந்து விலக்கப்படுவர்.


</doc>
<doc id="94429" url="https://ta.wikipedia.org/wiki?curid=94429" title="வி. கு. சுப்புராசு">
வி. கு. சுப்புராசு

வி. கு. சுப்புராசு "(V.K. Subburaj)" தமிழ்நாட்டரசின் சுகாதாரத் துறையின் முதன்மைச் செயலாளர் ஆவார்.

இவரது சொந்த ஊர் மதுரை மாவட்டத்தில் உள்ள நாட்டாபட்டி எனும் ஒரு சிற்றூர் ஆகும். இவரது தந்தை குமாரசாமி அய்யா தன் மகன்கள் நன்றாக படிக்க வேண்டும் என எண்ணி திருமங்கலத்தில் உள்ள பி.கே.என். ஆண்கள் மேல்நிலைப்பள்ளியில் ஒரு உணவு விடுதியில் தங்கிப் படிக்கும் படி ஏற்பாடு செய்தார். படிப்பில் நன்மாணாக்கராய்த் திகழ்ந்த சுப்புராசு வேளாண்மைப் படிப்பில் பட்டப் படிப்பு முடித்து இந்திய ஆட்சிப் பணித் தேர்வில் தேர்வானார்.

சுரா புத்தக வெளியீட்டாளர்கள் எனும்‌ பெயரில் மலிவு விலையில் பள்ளி மாணவர்கள், போட்டி‌த் தேர்வு எழுதுவோர் ஆகியோருக்குத் ‌தேவையான புத்தகங்களை வெளியிட்டும் வருகிறார்.


</doc>
<doc id="94431" url="https://ta.wikipedia.org/wiki?curid=94431" title="ஹென்றி மொங்க்-மேசன் மூர்">
ஹென்றி மொங்க்-மேசன் மூர்

சேர் ஹென்றி மொங்க்-மேசன் மூர் ("Sir Henry Monck-Mason Moore", 1887–1964) என்பவர் சியேரா லியோனி, கென்யா, இலங்கை ஆகிய நாடுகளின் பிரித்தானிய ஆளுநராகப் பணியாற்றியவர்.

ஹென்றி மூரின் தந்தை வண. எட்வார்ட் வில்லியம் மூர் என்பவர். விம்பிள்டன் கிங்ஸ் கல்லூரி, கேம்பிரிட்ஜ் ஜீசசு கல்லூரியிலும் கல்வி கற்று 1909 ஆம் ஆண்டில் வெளியேறினார். இரண்டாம் உலகப் போரின் போது கிரேக்கத்தின் சலோனிக்கா என்ற இடத்தில் லெப்டினண்ட் ஆகப் பணியாற்றினார்.

1934 முதல் 1937 வரை சியேரா லியோனியில் பிரித்தானிய ஆளுநராகப் பணியாற்றிய பின்னர், 1940 ஆண்டு வரை லண்டனில் அரசுப் பணிகளில் இணைந்து பணியாற்றினார். பின்னர் 1940 முதல் 1944 வரை கென்யாவின் ஆளுநராகவும், 1948 வரை இலங்கையின் ஆளுநராகவும் பணியாற்றினார்.



</doc>
<doc id="94434" url="https://ta.wikipedia.org/wiki?curid=94434" title="சர்தார் பட்டேல் அரங்கம்">
சர்தார் பட்டேல் அரங்கம்


</doc>
<doc id="94435" url="https://ta.wikipedia.org/wiki?curid=94435" title="எம். சின்னசுவாமி அரங்கம்">
எம். சின்னசுவாமி அரங்கம்


</doc>
<doc id="94436" url="https://ta.wikipedia.org/wiki?curid=94436" title="விதர்பா துடுப்பாட்ட வாரிய அரங்கம்">
விதர்பா துடுப்பாட்ட வாரிய அரங்கம்

புதிய விசிஏ ஸ்டேடியம் என அழைக்கப்படும் விதர்பா துடுப்பாட்ட வாரிய அரங்கம் அல்லது விதர்பா கிரிக்கெட் அசோசியேசன் ஸ்டேடியம் நாக்பூரில் பழைய விதர்பா கிரிக்கெட் அசோசியேசன் மைதானம் பதிலாக கட்டப்பட்ட ஒரு டெஸ்ட் கிரிக்கெட் மைதானம் ஆகும்.
புதிய விதர்பா கிரிக்கெட் அசோசியேசன் ஸ்டேடியம் , சர்வதேச கிரிக்கெட் கவுன்சிலால் பாராட்டப்பட்டுள்ளது.


</doc>
<doc id="94437" url="https://ta.wikipedia.org/wiki?curid=94437" title="பஞ்சாப் துடுப்பாட்ட வாரிய அரங்கம்">
பஞ்சாப் துடுப்பாட்ட வாரிய அரங்கம்


</doc>
<doc id="94441" url="https://ta.wikipedia.org/wiki?curid=94441" title="சூரியக் குடும்பத்தின் தோற்றமும் பரிணாம வளர்ச்சியும்">
சூரியக் குடும்பத்தின் தோற்றமும் பரிணாம வளர்ச்சியும்

சூரியக் குடும்பத்தின் தோற்றமும் பரிணாம வளர்ச்சியும், சுமார் 4.568 பில்லியன் ஆண்டுகளுக்கு முன்னர் இராட்சத மூலக்கூறுகளாலான மேகத்தின் ஒரு சிறு பகுதி ஈர்ப்புக்குரிய மோதல் மூலம் தொடங்கப்பட்டதாக மதிப்பிடப்படுகிறது.

உடைந்து வீழ்ந்துகொண்டிருந்த பெரும்பாலான திரள், மையத்தில் ஒன்றுசேர்ந்து சூரியனாக உருவெடுத்தது, மீதமிருந்தவை ஒரு மூல கோள் வட்டாகத் தட்டையானது, அதிலிருந்து கோள்கள், நிலவுகள், சிறுகோள்கள் மற்றும் இதர சிறு சூரியக் குடும்ப அமைப்புகள் உருவாயின.

விண்மீன்படலக் கோட்பாடு என்று பரவலாக ஏற்றுக்கொள்ளப்பட்ட இந்த உருமாதிரி முதன் முதலில் எமானுவல் சுவீடன்போர்க், இம்மானுவல் கன்ட் மற்றும் பீயெர்ரெ-சைமன் லாப்லேஸ் ஆகியோரால் 18 ஆம் நூற்றாண்டில் உருவாக்கப்பட்டது. அதனைப் பின்தொடர்ந்து வந்த வளர்ச்சிகள் வான்ஆய்வியல், இயற்பியல், நில அமைப்பியல் மற்றும் கோள் அறிவியல் உட்பட பல்வேறு அறிவியல் துறைகள் என பின்னிப்பிணைந்திருக்கிறது. 1950 ஆம் ஆண்டுகளில் ஏற்பட்ட விண்வெளிக் காலம் மற்றும் 1990 ஆம் ஆண்டுகளில் கண்டுபிடிக்கப்பட்ட கூடுதல் சூரியக் கோள்கள் ஆகியவை இந்தச் சூரியக் குடும்ப மாதிரிகளைக் கேள்விக்குள்ளாக்கியதுடன் புதிய ஆய்வுகளை மேற்கொள்வதற்கும் வழிவகுத்தது.

சூரியக் குடும்பம் அதன் தொடக்க உருவாக்கம் முதல் படிப்படியாக வளர்ச்சிப்பெற்று வந்திருக்கிறது. தங்கள் மூல கோள்களைச் சுற்றிலும் சுற்றிக்கொண்டிருந்த வாயு மற்றும் துகள்களின் வட்டுகளிலிருந்து பல நிலவுகள் தோன்றியிருக்கின்றன, அதே நேரத்தில் இதர நிலவுகள் தனித்தே உருவாகி பின்னர் தம்முடைய கோள்களால் கைப்பற்றப்பட்டதாக நம்பப்படுகிறது. பூமியின் நிலவு போன்ற மேலும் சில, இராட்சத மோதல்களின் விளைவாக ஏற்பட்டிருக்கலாம். மண்டலங்களுக்கிடையிலான மோதல்கள் தொடர்ச்சியாக இன்றைய நாள் வரையில் நடைபெற்றுவந்திருக்கிறது மேலும் அவை சூரியக் குடும்பத்தின் பரிணாம வளர்ச்சியை மையம் கொண்டே இருந்து வருகிறது. கோள்களின் நிலைகள் அவ்வப்போது மாற்றம் கொண்டுள்ளது மேலும் கோள்கள் தங்கள் இடங்களை மாற்றியமைத்துக் கொண்டும் உள்ளன. இப்போதைய இந்தக் கோள்களின் இடப்பெயர்வுகள் தான் சூரியக் குடும்பத்தின் ஆரம்ப கால பரிணாம வளர்ச்சியில் பெரும் பங்கு வகித்திருக்கும் என்று நம்பப்படுகிறது.

தோராயமாக இன்னும் ஐந்து பில்லியன் ஆண்டுகளில் சூரியன் வெப்பம் தணிந்து தன்னுடைய தற்போதைய விட்டத்தைவிட வெளிப்புறத்தில் பன்மடங்கு விரிவடையும் (ஒரு சிவப்பு இராட்சதமாக ஆகும்), அதற்கு முன்னர் அது தன் வெளிப்புற அடுக்குகளை கோள் விண்மீன்கள் படலமாக உதிர்த்துவிடும் மேலும் வெண் குறளி என்று அறியப்படும் விண்மீன் பிரேதத்தை விட்டுச்செல்லும். மிகத் தூரத்திய எதிர்காலத்தில், கடந்துசெல்லும் விண்மீன்கள்களின் ஈர்ப்பு சூரியனின் கோள்களின் பரிவாரத்திடமிருந்து படிப்படியாக விலகிவிடும். சில கோள்கள் அழிக்கப்பட்டுவிடும், மற்றவை விண்மீன்களுக்கு இடையேயுள்ள வெற்றிடத்திற்குள் தள்ளப்பட்டுவிடும். இறுதியில், டிரில்லியன் கணக்கிலான ஆண்டுகளின் காலப்போக்கில் சூரியன் தனித்துவிடப்பட்டு அதைச் சுற்றிலும் எந்தக் கோள்களும் கோளப்பாதைகளில் இல்லாமல் போகும் சாத்தியக்கூறுகள் இருக்கின்றன.

உலகம் பற்றிய தோற்றம் மற்றும் அழிவு தொடர்பான எண்ணங்கள் எழுத்துபூர்வமாக அறியப்பட்ட நாள் முதலே இருந்து வருகின்ற; எனினும், அந்த ஒட்டுமொத்த காலம் முழுவதுமே "சூரியக் குடும்ப" இருப்புடன் அத்தகைய கோட்பாட்டை இணைக்கும் எந்த முயற்சியும் செய்யப்படவில்லை, ஏனெனில் சூரியக் குடும்பத்தின் இருப்பே நம்பப்படவில்லை, அதாவது நாம் இப்போது அதை புரிந்துகொண்டிருக்கும் பொருளில். சூரியக் குடும்பத்தின் தோற்றம் மற்றும் பரிணாம வளர்ச்சியின் கோட்பாட்டை நோக்கி எடுத்துவைக்கப்பட்ட முதல் அடியாக இருந்தது சூரியனை மையமாகக்கொள்ளும் கொள்கையை பொதுவாக ஏற்றுக்கொள்ளும்தன்மை, இது மண்டலத்தின் மத்தியில் சூரியனை வைத்தது, அதனைச் சுற்றி பூமி தன் கோளப்பாதையில் சுற்றி வந்தது. இந்த கருத்தாக்கம் பல்லாயிரமாண்டுகளாக சூல்கொண்டிருந்தது (சமோசின் அரிஸ்டார்சஸ் போன்ற தத்துவாசிரியர்கள் இதை கி.மு. 600 ஆம் ஆண்டிலேயே பரிந்துரைத்திருந்தனர்) ஆனால் 17ஆம் நூற்றாண்டின் இறுதிகளில்தான் இது பரவலாக ஏற்றுக்கொள்ளப்பட்டது. 1704 ஆம் ஆண்டில் தான் "சூரியக் குடும்பம்" என்னும் சொல்லின் பயன்பாடு முதலில் பதிவுசெய்யப்பட்டது.

சூரியக் குடும்பத் தோற்றத்திற்கான தற்போதைய நிர்ணயிக்கப்பட்ட கோட்பாடான விண்மீன் படலக் கற்பிதக்கொள்கை 18 ஆம் நூற்றாண்டில் எமானுவல் சுவீடன்போர்க், இம்மானுவல் கன்ட், மற்றும் பீயெர்ரெ-சைமன் லாப்லேஸ் ஆகியோரால் முறைப்படுத்தப்பட்டது முதலே ஏற்றுக்கொள்ளப்பட்டும் மறுக்கப்பட்டும் வந்திருக்கிறது. இந்தக் கற்பிதக் கோட்பாட்டின் மிகவும் முக்கியமான விமர்சனமாக இருப்பது, கோள்களுடன் ஒப்பிடும்போது சூரியனின் குறைந்த கோண உந்தம் அதன் வெளிப்படையான இயலாமையை விவரிக்க முடியாத தன்மையாகும். எனினும், இளம் விண்மீன்கள் மீதான 1980 ஆம் ஆண்டுகளின ஆய்வுகள், அவை துகள் மற்றும் வாயுக்களாலான குளிர்ந்த வட்டுகளால் சூழப்பட்டிருப்பதைக் காட்டியிருக்கின்றன, இது விண்மீன் கற்பிதக்கொள்கை முன்னுரைத்ததற்குச் சரிநிகராக இருந்ததால் அது மீண்டும் ஏற்றுக்கொள்ளப்படும் நிலைக்கு ஆளானது.

சூரியன் எவ்வாறு தொடர்ந்து தோற்றம்கொள்ளும் என்பதைப் புரிந்துகொள்வதற்கு அதன் ஆற்றலுக்கான மூலத்தை புரிந்துகொள்ள வேண்டிய தேவை ஏற்பட்டது. ஆல்பர்ட் ஐன்ஸ்டீன் அவர்களின் ஒப்புமைக் கொள்கையை ஆர்த்தர் ஸ்டான்லி எட்டிங்க்டன் அவர்கள் உறுதிபடுத்தியதன் மூலம் சூரியனின் ஆற்றல் அணுக்கருப் பிணைவு வினைகளிலிருந்து அதன் உள்மையப் பகுதியிலிருந்தே கிடைக்கப்பெறுகிறது என்னும் தெளிவு அவருக்கு ஏற்பட்டது. 1935 ஆம் ஆண்டில், இதர தனிமங்களும் கூட விண்மீன்களுக்குள்ளிருந்தே உருவாகலாம் என்று எட்டிங்க்டன் மேலும் பரிந்துரைத்தார். சிவப்புப் பெருங்கோள்கள் என அழைக்கப்படும் படிப்படியாகத் தோற்றம்கொண்ட விண்மீன்கள் தங்கள் உள்மையப் பகுதியில் ஹைட்ரஜன் மற்றும் ஹீலியமைக் காட்டிலும் கனமான பல தனிமங்களை உருவாக்கியதாக, ஃப்ரெட் ஹோய்லே காரணம் கற்பித்து விவாதித்ததன் மூலம் இந்த மூலக்கூற்றை விவரித்தார். ஒரு சிவப்புப் பெருங்கோள் தன்னுடைய வெளிப்புற படலங்களை இறுதியாகத் துறக்கும்போது, இந்தத் தனிமங்கள் பின்னர் இதர விண்மீன் மண்டலங்களாக உருவாவதற்கு மறுசுழற்சி செய்யப்படுகின்றன.

ஒரு இராட்சத மூலக்கூற்று மேகத்தின் ஒரு துண்டின் ஈர்ப்பாற்றல் மோதலிலிருந்து சூரியக் குடும்பம் தோற்றம் கொண்டதாக விண்மீன் கற்பிதக்கொள்கை கூறிவருகிறது. அந்த மேகமே சுமார் 20 pc அளவைக் கொண்டிருந்தது, அவற்றின் துண்டுகள் குறுக்கில் தோராயமாக 1 pc (மூன்றேகால் ஒளி-ஆண்டுகள்) ஆக இருந்தது. துண்டுகள் மேலும் முரிவுகொண்டு, அளவில் 0.01–0.1 pc (2,000–20,000 AU) அடர்த்தியான உள்மையப் பகுதிகளை ஏற்படுத்துவதற்கு வழிவகுத்தது. முரிந்துவிட்ட துண்டுகளில் ஒன்று ("சூரியனுக்கு முந்தைய விண்மீன் படலம்" என அறியப்படுவது) பின்னாளில் சூரியக் குடும்பம் என்று அறியப்படும் ஒன்றாக ஆனது. சூரியனை விடச் சற்றுப் பெரிய அளவிலான பெருந்திரளுடன் கூடிய இந்தப் பிராந்தியத்தின் ஆக்கஅமைப்பு இன்றிருக்கும் சூரியன் போன்றதாகும், இதில் ஹைட்ரஜன் அத்துடன் ஹீலியம் மற்றும் அதிர்வெடி அணுக்கருத் தொகுப்பாக்கம் மூலம் உருவான சிறு அளவிலான லித்தியம் ஆகியவை அந்த பெருந்திரளின் 98% த்தைக் கொண்டிருந்தது. பெருந்திரளின் மீதமுள்ள 2% கனமான தனிமங்களைக் கொண்டிருந்தன, இவை விண்மீன்களின் முந்தைய தலைமுறைகளில் அணுக்கருத் தொகுப்பாக்கங்களால் உருவாக்கப்பட்டிருந்தது. இந்த விண்மீன்கள் தம்முடைய வாழ்க்கையின் பின்நாட்களில் மீனிடைவெளி ஊடகத்துக்குள் கனமான தனிமங்களை வெளியேற்றின.

பழங்கால விண்கற்கள் மீதான ஆய்வுகள், வெடிப்பதனால் மட்டுமே உருவாகும் இரும்பு-60 போன்ற குறுகிய வாழ்வினைக் கொண்ட ஓரகத்தனிமங்கள், குறுகிய வாழ்வினைக்கொண்ட விண்மீன்கள் ஆகியவற்றின் நிலையான மகட்கருக்களின் தடங்களை வெளிப்படுத்துகிறது. சூரியன் உருவாகிக் கொண்டிருக்கும்போது அதன் அருகில் ஒன்று அல்லது அதிக மீஒளிர் விண்மீன்கள் ஏற்பட்டிருக்கும் என்பதை இது குறிக்கிறது. ஒரு மீஒளிர் விண்மீனிலிருந்து ஏற்பட்ட அதிர்வு அலை, மேகங்களுக்குள்ளாக மிக அதிக அடர்த்தியான மண்டலங்களை உருவாக்கி, அந்த மண்டலங்கள் மோதிக்கொண்டதன் மூலம் சூரியனின் உருவாக்கத்தைத் தூண்டியிருக்கலாம். மிகப் பெரும், குறைந்த வாழ்வினைக் கொண்ட விண்மீன்களால் மட்டுமே மீஒளிர் விண்மீன்களை உருவாக்க முடியுமென்பதால், மாபெரும் விண்மீன்களை உருவாக்கக்கூடிய பெரும் விண்மீன்-அமைக்கும் மண்டலத்தில் சூரியன் உருவாகியிருக்கக்கூடும், அநேகமாக அது ஓரியன் நெபுலாவை ஒத்திருக்கலாம்.1/} குய்பெர் பெல்ட்டின் கட்டுமானம் அவற்றுக்குள்ளாகவே இருக்கும் முரணான பொருட்களின் மீதான ஆய்வுகள், விண்மீன்களின் கொத்துகளிலிருந்து சூரியன் 6.5 மற்றும் 19.5 ஒளி-ஆண்டுகளுக்கிடையிலான விட்டத்துடன் 3,000 சூரியன்களுக்குச் சமமான ஒட்டுமொத்த எடையைக் கொண்ட சூரியன் உருவானதாகப் பரிந்துரைக்கின்றன. அதன் வாழ்நாளின் முதல் 100 மில்லியன் ஆண்டுகளில் மிக அருகில் கடந்து செல்லும் விண்மீன்களுடன இடையீடு செய்யும் நம்முடைய இளம் சூரியனின் பல்வேறு உருவகப்படுத்தல்கள், சூரியக் குடும்பத்தின் வெளிப்புறத்தில் காணப்படும் தனித்துநிற்கிற பொருட்கள் போன்ற முரணான கோளப்பாதைகளை உருவாக்குகின்றன.

கோண உந்தத்தின் பாதுகாத்தல் காரணமாக, வான்புகையுரு மோதும்போதே வேகமாகச் சுழன்றது. வான்புகையுருவுக்கு உள்ளாக இருக்கும் பொருள் உறையத்தொடங்கியவுடன், அதற்குள்ளாக இருக்கும் அணுக்கள் அதிகரித்த வேகத்துடன் மோதிக்கொண்டு அவற்றின் இயக்க ஆற்றலை வெப்பமாக மாற்றியமைத்தன. பெரும்பாலான அடர்த்திகள் சேரத்தொடங்கும் மையம் சுற்றுவட்டார வட்டுவைக் காட்டிலும் மிகவும் அதிகரித்த வெப்பமுடையதாக ஆனது. சுமார் 100,000 ஆண்டுகளுக்கு மேலாக, ஈர்ப்பின் போட்டியிடும் ஆற்றல்கள், வாயு அழுத்தம், காந்தப் புலன்கள் மற்றும் சுழற்சி சுருங்கிக்கொண்டிருக்கும் வான்புகையுருவை ஒரு சுழலும் புரோட்டோபிளானிடரி வட்டுவாக ஆக்கியது, இதன் விட்டம் ~200 AU ஆகும் மற்றும் மத்தியில் வெப்பமான, அடர்த்தியான புரோட்டோஸ்டார்-ஐ (ஹைட்ரஜன் கலந்திணைப்பு இன்னமும் ஏற்படாது ஒரு விண்மீன்) உருவாக்குகிறது.

அதனுடைய பரிணாம வளர்ச்சியின் இந்தக் காலகட்டத்தில் சூரியன் ஒரு T டௌரி விண்மீனாக இருந்திருப்பதாக நம்பப்படுகிறது. T டௌரி விண்மீன்கள் மீதான ஆய்வுகள் அவை அடிக்கடி 0.001–0.1 சூரியத் திரள்களுடனான திரள்களைக் கொண்டிருக்கும் ப்ரீ பிளானடரி பொருட்களுடனான வட்டுகள் உடன்வருவதைக் காட்டுகின்றன. இந்த வட்டுகள் பல நூறு AU க்களுக்கு நீடிக்கிறது — ஓரியன் நெபுலா போன்று விண்மீன்-உருவாகும் மண்டலங்களில் விட்டத்தில் சுமார் 1000 AU வைக் கொண்ட ப்ரோடோபிளானிடரி வட்டுகளை ஹப்பிள் வான் தொலைநோக்காடி கண்டுபிடித்துள்ளது— மற்றும் அவை குளிர்ச்சியாக இருக்கின்றன, அவை தம்முடைய உச்ச வெப்பத்தில் வெறும் ஆயிரம் கெல்வின்களையே அடைகிறது.
50 மில்லியன் ஆண்டுகளுக்குள்ளாகவே, சூரியனின் ஹைட்ரஜன் உருகத் தொடங்கும் அளவுக்கு அதன் உள்மையப் பகுதியின் வெப்பநிலை மற்றும் அழுத்தம் மிகவும் உயர்ந்து விட்டிருக்கிறது, இது நீர்மநிலை சமநிலையை எட்டும் வரையில் ஈர்ப்புக்குரிய உறைதலை எதிர்கொள்ளும் ஒரு உள்ளுக்குள்ளான ஆற்றல் ஆதாரத்தை உருவாக்கியிருக்கிறது. இதுதான் சூரியனை அதன் வாழ்க்கையின் முதன்மைக் கட்டத்துக்குள் நுழைவதற்கான ஒரு அறிகுறியை ஏற்படுத்தியது, இது முக்கிய தொடர்வரிசை என்று அறியப்படுகிறது. முக்கிய தொடர்வரிசையின் விண்மீன்கள் தங்கள் உள்மையப் பகுதியில் ஹட்ரஜன் ஹீலியமாகக் கரையும் நிலையில் ஆற்றலைப் பெறுகின்றன. சூரியன் இன்று ஒரு முக்கிய தொடர்வரிசை விண்மீனாகவே இருக்கிறது.

பல்வேறு கோள்களும், சூரியனின் உருவாக்கத்தின் போது மீதமிருந்த வாயு மற்றும் துகள்களாலான வட்டு வடிவிலான மேகமான "சூரிய வான்புகையுரு" விலிருந்து உருவானதாக எண்ணப்படுகிறது. கோள்கள் உருவான வழிமுறை என தற்போது ஏற்றக்கொள்ளப்பட்ட முறை வளர்ச்சிப்பெருக்கம் என அறியப்படுகிறது, இங்கு கோள்கள் மைய ப்ரோடோஸ்டாரைச் சுற்றிலும் கோளப்பாதையில் இருக்கும் துகள் கூலங்களாகத் தொடங்கின. நேரடித் தொடர்பு மூலம் இந்தக் கூலங்கள் விட்டத்தில் சுமார் 200 மீட்டர்கள் வரையிலான குவியல்களாக உருவெடுத்தது, பின்னர் இவை மோதிக்கொண்டு ~10 கீலோமீட்டர்கள் (கிமீ) அளவுடைய பெரும் கோள்களாக (கோளியப்பாறைகள்) உருவெடுத்தன. மேலும் மோதல்கள் மூலம் இவை படிப்படியாக அதிகரித்தன, அடுத்த சில மில்லியன் ஆண்டு காலத்தில் ஆண்டுக்கு சென்டிமீட்டர்கள் வீதத்தில் வளர்ச்சிப்பெற்றன.

4 AU வுக்கு உள்ளிருக்கும் சூரியக் குடும்பப் பகுதியான உட்புற சூரியக் குடும்பம், நீர் மற்றும் மீத்தேன் போன்ற துரிதமாக ஆவியாகிவிடும் மூலக்கூறுகள் உறைந்துவிடாத அளவுக்கு மிக வெப்பமாக இருக்கிறது, அதனால் அங்கு உருவான கோளியப்பாறைகள் உலோகங்கள் (இரும்பு, நிக்கல் மற்றும் அலுமினியம்) மற்றும் பாறைகளாலான சிலிகேட்கள் போன்ற உயர் உருகுநிலைகளைக் கொண்ட சேர்மங்களிலிருந்து மட்டுமே உருவாகமுடியும். இந்தப் பாறைக்குரிய அமைப்புகள் தான் நிலவியல் கோள்கள் (புதன், வெள்ளி, பூமி மற்றும் செவ்வாய்) என ஆகின்றன. பிரபஞ்சத்தில் இந்தச் சேர்மங்கள் மிக அரிதானவை, நெபுலாவின் நிறையில் இது வெறும் 0.6% ஆக இருக்கிறது, அதனால் புவிக்குரிய கோள்கள் மிகப் பெரிதாக வளர்ச்சிப் பெற முடியாது. புவிக்குரிய கருவுயிர்கள் சுமார் 0.005 பூமித் திரள்கள் வரையில் வளர்ச்சிபெற்று சூரியன் தோற்றம் கொண்டு சுமார் 100,000 ஆண்டுகளுக்குப் பிறகு பருப்பொருட்கள் சேர்த்தலை நிறுத்திவிட்டது; இந்தக் கோள்-அளவுடைய வான்கோள்களுக்கிடையில் தொடர்ந்து ஏற்பட்ட மோதல்கள் மற்றும் இணைப்புகள் இந்தப் புவிக்குரிய கோள்களை அவற்றின் தற்போதைய அளவுக்கு வளர்ச்சி பெற அனுமதித்தது (கீழே இருக்கும் புவிக்குரிய கோள்கள் பார்க்கவும்).

புவிக்குரிய கோள்கள் உருவாகிக்கொண்டிருக்கும்போது, அவை வாயு மற்றும் துகல்களாலான வட்டுகளில் அமிழ்ந்திருந்தன. அந்த வாயு சிறிதளவு அழுத்தத்தினால் ஆதரிக்கப்பட்டிருந்தது அதனால் அது கோள்களைப் போல் அவ்வளவு விரைவாகச் சூரியனைச் சுற்றி வரவில்லை. இதன் முடிவாக ஏற்பட்ட இழுவை கோண உந்தத்தின் மாற்றலை ஏற்படுத்தியது மற்றும் இதன் விளைவாக கோள்கள் படிப்படியாகப் புதிய கோளப்பாதைகளுக்கு இடம்பெயர்ந்தன. வட்டுகளில் இருந்த வெப்பநிலை மாற்றங்கள் இந்த இடம்பெயர்வு விகிதத்தை நிர்ணயிப்பதாக மாதிரிகள் காட்டுகின்றன, ஆனால் வட்டு சிதறடிக்கப்படவும் உள்ளார்ந்த கோள்கள் உள்ளுக்குள்ளாக இடம்பெயர்ந்து கோள்களை தங்களின் தற்போதைய கோளப்பாதையில் விட்டுச்செல்லும் இறுதிப் போக்கினைக் கொண்டிருந்தன.

இராட்சத வாயுக் கோள்கள் (வியாழன், சனி, யுரேனஸ் மற்றும் நெப்டியூன்) உறைப்பனிக் கோடுகளுக்கு அப்பால் சற்று விலகி உருவாயின, செவ்வாய் மற்றும வியாழன் கோளப்பாதைகளுக்கு இடையில் இருக்கும் இடமான இங்கு துரிதமாக ஆவியாகிவிடுகிற பனிக்கட்டி சேர்மங்கள் கெட்டியாகவே இருக்கும் வகையில் குளிர்ந்தே இருக்கும். ஜோவியன் கோள்களை உருவாக்கிய பனிக்கட்டிகள், புவிக்குரிய கோள்களை உருவாக்கிய உலோகங்கள் மற்றும் சிலிக்கேட்டுகளைக் காட்டிலும் அளவுக்கு அதிகமாக இருந்தது, இது மென்மையான மற்றும் மிகவும் செழிப்புமிக்க தனிமங்களான ஹைட்ரஜன் மற்றும் ஹீலியமைக் கைப்பற்றும் அளவுக்கு ஜோவியன் கோள்களை அமோகமாக வளர அனுமதிக்கும். உறைபனிக் கோடுகளுக்கு அப்பால் இருக்கும் கோளியப்பாறைகள் சுமார் மூன்று மில்லியன் ஆண்டுகளுக்குள் நான்கு பூமி திரள்கள் வரையில் சேர்ந்துவிட்டன. இன்று, சூரியனைச் சுற்றிக்கொண்டிருக்கும் அனைத்து திரள்களில் வெறும் 99% க்கும் குறைவான அளவையே இந்த நான்கு வாயு இராட்சதங்கள் கொண்டிருக்கின்றன. உறைபனிக் கோட்டுக்கு அப்பால் வியாழன் இருப்பது ஒரு விபத்து அல்ல என்று கோட்பாட்டாளர்கள் எண்ணுகிறார்கள். வீழ்ந்துகொண்டிருக்கும் பனிக்கட்டி பொருட்களிலிருந்து ஆவியாதல் மூலம் உறைபனிக் கோடு பெருமளவும் நீரைச் சேகரித்ததால் அது கோளப்பாதையில் சுற்றிக்கொண்டிருக்கும் தூசித்துகள்களின் வேகத்தை அதிகரிக்கச்செய்யும் ஒரு தாழ்வு அழுத்த மண்டலத்தை உருவாக்கி அவற்றைச் சூரியனை நோக்கி நகராமல் செய்தது. இதன் விளைவாக, சூரியனிடமிருந்து ~5 AU வில் பொருட்கள் விரைவாக சேகரிக்கப்படும் தன்மையை ஏற்படுத்தும் ஒரு தடுப்பரணாக உறைபனிக் கோடு செயல்பட்டது. இந்த அளவுக்கு அதிகமான பொருட்கள் சுமார் 10 பூமி திரள்கள் அளவுக்கான ஒரு பெரும் கருவுயிராக ஒன்றிணைந்தது, இது பின்னர் சுற்றுப்புறத்தில் இருக்கும் வட்டுகளிலிருந்து ஹைட்ரஜனை உட்கொண்டதன் மூலம் விரைவாக வளரத்தொடங்கியது, வெறும் மற்றொரு 1000 ஆண்டுகளுக்குள்ளாகவே 150 பூமித் திரள்களை அடைந்துவிட்டது, இறுதியில் 318 பூமித் திரளாக உச்சத்தில் இருக்கிறது. வியாழன் தோன்றிய சில மில்லியன் ஆண்டுகளுக்குள்ளாகவே சனி தோன்றியதன் காரணமாகவே அது கணிசமான அளவுக்குக் குறைந்த திரளைக் கொண்டிருக்கிறது எனச் சொல்லலாம், அப்போது நுகர்வதற்கு குறைந்த வாயுவே கிடைக்கப்பெற்றது.

இளஞ் சூரியனைப் போலவே T டௌரி விண்மீன்களும் கூட பெரும்பாலான நிலையான, பழைய விண்மீன்களைக் காட்டிலும் அதிக திடமான விண்மீன் காற்றுகளைக் கொண்டிருக்கின்றன. வியாழன் மற்றும் சனி கோள்கள் தோன்றிய பிறகே யுரேனஸ் மற்றும் நெப்டியூன் தோன்றியதாக நம்பப்படுகிறது, பெரும்பாலான வட்டுப் பொருட்களை திடமான சூரியக் காற்று வீசியெறிந்த பிறகு இவ்வாறு ஏற்பட்டிருக்கும். இதன் விளைவாக கோள்கள் குறைந்த ஹைட்ரஜன் மற்றும் ஹீலியத்தையே சேகரித்தன - அதாவது ஒவ்வொன்றும் ஒரு பூமி திரளுக்கு மிகாமல். யுரேனஸ் மற்றும் நெப்டியூன் சில நேரங்களில் தோல்வியுற்ற உள்ளகமாகக் குறிப்பிடப்படுகிறது. இந்தக் கோள்களின் தோற்றம் பற்றிய கோட்பாடுகளுடன் இருக்கும் முக்கியச் சிக்கல் என்னவென்றால், அவற்றின் தோற்றம் பற்றிய நேர அளவு. தற்போதைய அதன் இடங்களில் அவற்றின் உள்ளகங்கள் திரண்டு வளர்வதற்கு நூறு மில்லியன் ஆண்டுகள் ஆகியிருக்கக்கூடும். அப்படியென்றால் யுரேனஸ் மற்றும் நெப்டியூன் சூரியனுக்கு அருகில் தோன்றியிருக்கக்கூடும் — வியாழன் மற்றும் சனி கோள்களுக்கு அருகில் அல்லது அவற்றுக்கு இடையிலும் கூட ஏற்பட்டிருக்கலாம் — பின்னர் வெளிப்புறமாக இடம்பெயர்ந்திருக்கலாம் (கீழே கோள் இடப்பெயர்வு பார்க்கவும்). கோளியப்பாறை யுகத்தில் எல்லா நகர்வுகளும் சூரியனை நோக்கிய உட்புறமாக இருக்கவில்லை; கோமெட் வைல்ட் 2 லிருந்து வந்த "விண்மீன் துகள்" மாதிரிகள், சூரியக் குடும்பத்தின் ஆரம்பகால உருவாக்கத்தில் இருந்த பொருட்கள் சூடான உட்புற சூரியக் குடும்பத்திலிருந்து குய்பெர் பெல்ட் பகுதிக்கு இடம்பெயர்ந்தவை என அறிவுறுத்துகின்றன.

கோள்கள் முதன்முதலில் அவற்றின் தற்போதைய கோளப்பாதையில் அல்லது அதன் அருகில் தோன்றியதாகக் கருதப்படுகிறது. எனினும் இந்தக் கண்ணோட்டம் 20 ஆம் நூற்றாண்டுகளின் இறுதிகள் மற்றும் 21 ஆம் நூற்றாண்டுகளின் ஆரம்பக்கட்டங்களில் முக்கியமான மாற்றங்களுக்கு உள்ளானது. சூரியக் குடும்பம் அதன் தொடக்கநிலை தோற்றத்திற்குப் பின்னர் மிகவும் வேறுபட்டிருந்ததாகத் தற்போது நம்பப்படுகிறது: பல்வேறு பருப்பொருட்கள் குறைந்தது புதன் அளவுக்கு மிகப்பெரிய பருப்பொடருகள் சூரியக் குடும்பத்தின் உட்பகுதியில் நிலைகொண்டிருந்தன, வெளிப்புற சூரியக் குடும்பம் இப்போது இருப்பதை விட இன்னும் கூடுதல் நெருக்கமாக இருந்தது, மற்றும் குய்பெர் பெல்ட் சூரியனுக்கு இன்னும் சற்று அருகில் இருந்தது.

கோள்கள் உருவாக்க சகாப்தத்தின் இறுதியில் உட்புற சூரியக் குடும்பம் 50–100 நிலவு முதல் செவ்வாய் வரையிலான அளவுடைய கோள் உயிர்கருக்களால் நிரம்பியிருந்தது. இந்தக் கோள்கள் மேலும் மோதிக்கொண்டும் இணைந்துகொண்டும் இருந்ததால் மட்டுமே மேலும் வளர்ச்சி சாத்தியமாக இருந்தது, இது 100 மில்லியன் ஆண்டுகளுக்கும் குறைவான் நேரத்தில் ஏற்பட்டது. இந்தப் பருப்பொருட்கள் ஒன்றுடன் மற்றொன்று ஈர்ப்பு முறையில் இடையீடு செய்திருக்கலாம், அவை ஒன்று மற்றொன்றின் கோளப்பாதையை வலிந்திழுத்து மோதி இணைந்து நாம் இன்று அறியும் வடிவத்தை அடையும் வரையில் அந்த நான்கு புவிக்குரிய கோள்களும் பெரிதாக வளர்ச்சிபெற்றிருககும். அத்தகை ஒரு இராட்சத மோதல் தான் நிலவை உருவாக்கியிருக்கலாம் என்று நம்பப்படுகிறது (கீழே நிலவுகள் பார்க்கவும்), அதே நேரத்தில் மற்றொன்று இளம் புதன் கோளின் வெளிப்புறக் கூட்டை நீக்கியிருக்கலாம்.

மோதுவதற்கு மிகவும் இயல்புக்கு மாறான நிலையில் இருந்திருக்கவேண்டிய புரோடோ-டெரஸ்டிரியல் கோள்களின் தொடக்க கோளப்பாதைகள், இன்று புவிக்குரிய கோள்கள் கொண்டிருக்கும் குறிப்பிடத்தக்க நிலையான மற்றும் கிட்டத்தட்ட வட்ட கோளப்பாதைகளை எவ்வாறு ஏற்படுத்தியிருக்க முடியும் என்பதுதான் இந்த வகைமாதிரியில் தீர்க்கப்படாத ஒரு விஷயமாக இருக்கிறது. இந்த "இயல்புக்கு மாறான கொட்டிவைத்த"லுக்கான ஒரு கருதுகோளாக இருப்பது வாயுக்களாலான வட்டுவில் தோன்றிய கோள்கள் இன்னமும் சூரியனால் வெளியேற்றப்படவில்லை என்பதுதான். இந்த எஞ்சிய வாயுவின் "ஈர்ப்பிசை இழுவை" இறுதியில் கோள்களின் சக்தியைக் குறைத்து அவற்றின் கோளப்பாதையை இழைத்திருக்கும். எனினும், அத்தகைய வாயுக்கள் முன்னரே இருந்திருந்தால் முதலிலேயே புவிக்குரிய கோள்கள் அவ்வாறு இயல்பு நிலை மாற அனுமதித்திருக்காது. மற்றொரு கருதுகோளாக இருப்பது, இந்த ஈர்ப்பு இழுவை கோள்கள் மற்றும் எஞ்சிய வாயுக்களுக்கிடையில் ஏற்படவில்லை என்றும் ஆனால் அவை கோள்கள் மற்றும் மீதமுள்ள இதர சிறுகோள்களுக்கிடையே ஏற்பட்டதாகக் கருதப்பட்டது. சிறிய பருப்பொருட்களின் கூட்டங்களுக்கு ஊடாக பெரும் கோள்கள் நகர்ந்தபோது, இந்தப் பெரும் கோள்களின் ஈர்ப்பினால் கவரப்பட்ட சிறு பருப்பொருட்கள் பெரிய பருப்பொருட்களின் பாதையில் ஒரு "ஈர்ப்பலை" என்னும் உயர் செறிவுடைய மண்டலத்தை உருவாக்கியது. அவை அவ்வாறு செய்யும்போதே, அலையின் அதிகரித்த ஈர்ப்பிசை பெரும் பருப்பொருட்களை இன்னும் கூடுதல் வழக்கமான கோளப்பாதைகளாக நிதானப்படுத்தியது.

சூரியனிலிருந்து 2 முதல் 4 AU க்கு இடையில் இருக்கும் புவிக்குரிய கோள் மண்டலத்தில் வெளிப்புற முனை நட்சத்திரக் கோள்திணை மண்டலம் என அழைக்கப்படுகிறது. தொடக்கத்தில் நட்சத்திரக் கோள்திணை மண்டலம் 2-3 பூமி போன்ற கோள்களை உருவாக்குவதற்கும் தேவையான அதிக திரள்களைக் கொண்டிருந்தது, உண்மையிலேயே பல எண்ணிக்கையிலான கோளியப்பாறைகள் அங்கு உருவாகின. புவிக்குரிய கோள்களைப் பொறுத்தவரையில், இந்தப் பகுதியில் இருக்கும் கோளியப்பாறைகள் பின்னர் ஒன்றுசேர்ந்து 20–30 நிலவு முதல் செவ்வாய் வரையிலான அளவுடைய கோள் உயிர்க்கருக்களாக உருவாயின; எனினும், வியாழன் அருகில் இருப்பது என்பது, சூரியன் தோன்றி 3 மில்லியன் ஆண்டுகள் கழிந்து இந்தக் கோள் உருவானதற்கு பின்னர், இந்தப் பகுதியின் வரலாறு பெரும் பரபரப்புடன் மாற்றம்கொண்டது என்று பொருளாகும். வியாழன் மற்றும் சனி கோள்களுடனான கோளப்பாதை ஒத்ததிர்வுகள் நட்சத்திரக் கோள்திணை மண்டலத்தில் குறிப்பிடும்படி உறுதியாக இருக்கிறது மற்றும் அதிகமான பெரும் உயிர்க்கருகளுடனான ஈர்ப்பிசைக்குரிய இடையீடுகள் பல கோளியப்பாறைகளை இந்த ஒத்ததிர்வுகளுக்குள் சிதறடித்தன. இந்த ஒத்ததிர்வுகளுக்குள்ளாக இருந்த பருப்பொருட்களின் இயக்க வேக அளவை வியாழனின் ஈர்ப்பிசை அதிகரிக்கச் செய்தது, இது இதர கோள்களுடன் மோதல் ஏற்பட்டவுடன் சேர்ந்து உருவாகுவதற்குப் பதிலாக அவற்றைச் சிதறடிக்கச் செய்தன.

வியாழன் உருவானதைத் தொடர்ந்து அது உள்நோக்கி இடம்பெயரும்போது (கீழே கோள் இடம்பெயர்வு பார்க்கவும்), நட்சத்திரக் கோள்திணை மண்டலமெங்கும் ஒத்ததிர்வுகள் ஏற்பட்டிருக்ககூடும், இது அந்த மண்டலத்தின் திரள்களிடையே ஆற்றல்மிக்க கிளர்ச்சியை உண்டாக்கி ஒன்று மற்றொன்றின் தொடர்புடைய இயக்க விசை ஆற்றலை அதிகரிக்கச் செய்யும். ஒத்ததிர்வுகள் மற்றும் உயிர்க்கருக்களின் ஒட்டுமொத்த செயல்பாடுகள் கோளியப்பாறைகளை நட்சத்திரக் கோள்திணை மண்டலத்திலிருந்து சிதறடித்தது அல்லது அவற்றின் கோளப்பாதை நாட்டங்கள் மற்றும் இயல்பு மாறிய நிலைகளை கிளர்ச்சியுறச் செய்தன. அந்த மாபெரும் உயிர்க்கருக்களில் சில வியாழன் கோளால் வெளியேற்றப்பட்டிருக்கிறது, சூரியக் குடும்பத்தின் உட்புறத்திற்கு ஏனைய உயிர்கருக்கள் இடம்பெயர்ந்து புவிக்குரிய கோள்களின் இறுதி வளர்ச்சிப்பெருக்கத்தில் பங்காற்றியிருக்கலாம். இந்த முதன்மையான வெறுமையாக்கும் நேரத்தின் போது இராட்சத கோள்கள் மற்றும் கோள்களுக்குரிய உயிர்க்கருக்களின் விளைவுகள், பூமியின் 1% க்கும் குறைவான அளவுடைய ஒட்டுமொத்தத் திரளுடன் அது நட்சத்திரக் கோள்திணை மண்டலத்தை விட்டுச் சென்றன, அந்தத் திரள் பெரும்பாலும் சிறு கோளியப்பாறைகளையே கொண்டிருந்தது.
பிரதான மண்டலத்தில் இருக்கும் தற்போதைய திரளைக் காட்டிலும் இது 10–20 மடங்கு அதிகமாகும், அதாவது பூமியின் திரளில் சுமார் 1/2,000 பங்கு ஆகும். நட்சத்திரக் கோள்திணை மண்டலத்தை அதன் தற்போதைய அளவு திரளுக்கு அருகில் கொண்டு வந்த இரண்டாம் நிலை வெறுமையாக்கல் காலம், வியாழன் மற்றும் சனிக் கோள்கள் ஒரு தற்காலிக 2:1 விகித கோளப்பாதை ஒத்ததிர்வுக்குள் (கீழே பார்க்கவும்) நுழைந்தபோது இது பின்தொடர்ந்ததாக நம்பப்படுகிறது.

உட்புற சூரியக் குடும்பத்தின் இராட்சத விளைவுகளின் காலம் தான் ஆரம்ப நட்சத்திரக் கோள்திணை மண்டலத்திலிருந்து பூமியின் தற்போதைய நீரின் உட்பொருளைப் (~6 கி.கி.) பெறுவதில் முக்கியப் பங்கு வகித்திருக்கலாம். பூமியின் உருவாக்கத்தின்போது நீர் விரைவில் ஆவியாகிவிடும் தன்மையைக் கொண்டிருந்ததால் அது அப்போது இருந்திருக்காது, மேலும் அது பின்னாளில் சூரியக் குடும்பத்தின் வெளிப்புறத்தில், குளிர்ந்த பகுதிகளிலிருந்து சேர்ப்பிக்கப்பட்டிருக்கலாம். ஒருவேளை வியாழனால் நட்சத்திரக் கோள்திணை மண்டலத்திலிருந்து தூக்கியெறியப்பட்ட கோள் உயிர்க்கருக்கள் மற்றும் சிறு கோளியப்பாறைகளால் நீர் சேர்க்கப்பட்டிருக்கலாம். 2006 ஆம் ஆண்டில் கண்டுபிடிக்கப்பட்ட முக்கியப்-பகுதி வால் நட்சத்திரங்களின் ஒரு தொகுப்பும் கூட பூமியின் நீர் மூலத்துக்குக் காரணமாக இருந்திருக்கலாம் என பரிந்துரைக்கப்படுகிறது. இதற்கு நேர்மாறாக, குய்பெர் மண்டலம் அல்லது தூரத்து பிராந்தியங்களிலிருந்து வந்த வால் நட்சத்திரங்கள் பூமியின் நீரின் பங்கில் சுமார் 6% க்கு மேல் வழங்கவில்லை. இதே வழியில் தான் உயிர்களும் பூமியில் செலுத்தப்பட்டிருக்கலாம் என்று பான்ஸ்பெர்மியா கருதுகோள் கூறுகிறது, இருந்தபோதிலும் இந்த எண்ணம் பரவலாக ஏற்றுக்கொள்ளப்படவில்லை.

புகையுறுக் கொள்கையின் கூற்றுப்படி வெளிப்புற இரு கோள்களும் "தவறான இடத்தில்" இருப்பதாகத் தெரிவிக்கின்றன. யுரேனஸ் மற்றும் நெப்டியூன் ("இராட்சத பனிக்கட்டிகள்" என்று அறியப்படுபவை) ஆகியவை சூரிய வான்புகையுருவின் குறைந்த அடர்த்தி மற்றும் நீண்ட கோளப்பாதை நேரங்கள் அவற்றின் உருவாக்கத்தை பெரிதும் இயலக்கூடாததாக ஆக்கிவிடக்கூடிய பகுதியில் இருக்கின்றன. அதற்குப் பதிலாக அந்த இரண்டும் வியாழன் மற்றும் சனி கோளப்பாதைகளுக்கு அருகில் உருவானதாக நம்பப்படுகிறது, இங்கு தான் அதிகப் பொருட்கள் கிடைக்கப்பெற்றுவந்துள்ளது, ஆனால் அவை பல நூறு மில்லியன் ஆண்டு காலப்போக்கில் வெளிப்புறமாக இடம்பெயர்ந்து தம்முடைய தற்போதைய நிலைகளுக்கு வந்துள்ளன.
சூரியக் குடும்பத்தின் மிகத் தொலைவிலுள்ள பிராந்தியங்களின் இருப்பிற்கும் பண்பிற்கும் காரணம் கற்பிக்கவும் கூட வெறிப்புற கோள்களின் இடம்பெயர்வு அவசியமாக இருக்கிறது. நெப்டியூனுக்கு அப்பால், சூரியக் குடும்பமானது பெரிதும் கணிக்கப்பட்ட வால் நட்சத்திரங்களுக்கான தோற்ற மூலம் என எண்ணப்படும் சிறு பனிக்கட்டி கோள்களாலான மூன்று அடர்த்தியற்ற தொகைகளான குய்பெர் மண்டலம், சிதறடிக்கப்பட்ட வட்டு மற்றும் ஊர்ட் மேகம் ஊடாகத் தொடர்கிறது. சூரியனிடமிருந்து அவை இருக்கும் தொலைவு காரணமாக, சூரிய வான்புகையுரு கலைந்துபோவதற்கு முன்னர் கோள்களைத் தோற்றம் கொள்ள அனுமதிப்பதற்கு வளர்ச்சிப்பெருக்கம் மிகவும் மெதுவாக இருந்தது, இவ்வாறாக ஒரு கோளாக ஒன்றுசேர்வதற்குப் போதிய அளவு திரள் அடர்த்திகளைத் தொடக்கநிலை வட்டுகள் கொண்டிருக்கவில்லை. குய்பெர் மண்டலம் சூரியனிடமிருந்து 30 முதல் 55 AU வுக்கு இடையில் அமைந்திருக்கிறது, அதே நேரத்தில் மிகத் தொலைவில் இருக்கும் சிதறடிக்கப்பட்ட வட்டுகள் 100 AU வுக்கும் அதிகமான தொலைவில் அமைந்திருக்கிறது, மற்றும் தொலைவான ஊர்ட் மேகம் சுமார் 50,000 AU வில் அமைந்திருக்கிறது. எனினும், முதலில் குய்பெர் மண்டலம் இன்னும் அடர்த்தி மிக்கதாகவும் சூரியனுக்கு அருகிலும் இருந்தது, அதனுடைய வெளிப்புற முனை தோராயமாக 30 AU வைக் கொண்டிருந்தது. அதன் உட்புற முனை யுரேனஸ் மற்றும் நெப்டியூன் கோளப்பாதைக்கு சற்றுப் பின்னால் இருந்திருக்கலாம், இவை இரண்டும் தோற்றம் கொள்ளும்போது சூரியனுக்கு அருகிலும் (பெரும்பாலும் 15–20 AU என்னும் பரப்பெல்லையில் இருந்திருக்கலாம்), எதிரெதிர் நிலைகளிலும் இருந்தன, இதில் யுரேனஸ் நெப்டியூனைக் காட்டிலும் சூரியனிடமிருந்து தொலைவில் இருந்தது.

சூரியக் குடும்பம் தோற்றம் கொண்ட பிறகு எல்லா இராட்சத கோள்களின் கோளப்பாதைகளும், பெரும் எண்ணிக்கையிலான மீதமுள்ள கோளியப்பாறைகளுடன் மேற்கொண்ட இடையீடுகளால் தூண்டப்பட்டு, மெதுவாக மாற்றம்கொள்ளத் தொடங்கியது. 500–600 மில்லியன் ஆண்டுகளுக்குப் பிறகு (சுமார் நான்கு பில்லியன் ஆண்டுகளுக்கு முன்பு) வியாழன் மற்றும் சனி 2:1 விகித ஒத்திசைவில் அமைந்தன; வியாழனின் ஒவ்வொரு இரு கோளப்பாதைச் சுற்றலுக்கும் சனி சூரியனை ஒரு முறை சுற்றிவந்தது. இந்த ஒத்ததிர்வு விகிதம் வெளிப்புற கோள்களுக்கு எதிராக ஒரு ஈர்ப்பிசை தள்ளலை ஏற்படுத்தியது, இது பழமையான குய்பெர் பெல்டுக்குள் நெப்டியூன் யுரேனசைத் தாண்டி உள்நுழையும் விளைவை உண்டாக்கியது. கோள்கள் தாம் வெளிப்புறமாக நகர்ந்தபோதும் பெரும்பாலான சிறு பனிக்கட்டி கோள்களை உட்புறமாக சிதறடிக்கச் செய்தன. அதன் பின்னர் இந்தக் கோளியப்பாறைகள் தாம் எதிர்கொண்ட அடுத்த கோளினை இதே வழிமுறையில் சிதறடிக்கச் செய்து தாம் உட்புறமாக நகரும் அதேவேளையில் கோள்களின் கோளப்பாதையை வெளிப்புறமாக நகர்த்திவிட்டன. வியாழன் கோளுடன் கோளியப்பாறைகள் இடையீடு கொள்ளும்வரையில் இந்தச் செயல்முறை தொடர்ந்தது, வியாழனின் மிகப் பரந்த ஈர்ப்புவிசை அவற்றை மிக உயர்ந்த முட்டை வடிவ கோளப்பாதைகளில் தள்ளிவிட்டது அல்லது சூரியக் குடும்பத்தை விட்டே அடியோடு நீக்கிவிட்டது. இது வியாழனை சற்று உட்புறமாக நகரும்படி செய்தது. வியாழனால் மிக உயர்ந்த முட்டைவடிவ கோளப்பாதைகளில் சிதறடிக்கப்பட்ட பருப்பொருட்கள் ஊர்ட் மேகத்தை உருவாக்கின; இடம்பெயர்ந்துகொண்டிருந்த நெப்டியூனால் குறைந்த தீவிரத்தன்மையுடைய இடங்களுக்குச் சிதறடிக்கப்பட்ட பருப்பொருட்கள் தற்போதிருக்கும் குய்பெர் மண்டலம் மற்றும் சிதறடிக்கப்பட்ட வட்டுவை உருவாக்கின. குய்பெர் மண்டலம் மற்றும் சிதறடிக்கப்பட்ட வட்டுகளின் தற்போதைய குறைந்த திரளுக்கான காரணத்தை இந்த விவரக்குறிப்பு விளக்குகிறது. புளூட்டோ உட்பட சிதறடிக்கப்பட்ட சில பருப்பொருட்கள் ஈர்ப்பு முறையில் நெப்டியூனின் கோளப்பாதையுடன் பிணைக்கப்பட்டு அவற்றை சராசரி இயக்க ஒத்ததிர்வுகளுக்கு உட்படுத்தியது. இறுதியில், கோளியப்பாறை வட்டுகளுக்கிடையிலான உராய்வுகள் யுரேனஸ் மற்றும் நெப்டியூனின் கோளப்பாதையை மீண்டும் வட்டமாக ஆக்கியது.

வெளிப்புற கோள்களுக்கு நேர்மாறாக, உட்புற கோள்கள் சூரியக் குடும்பத்தின் வயதுக்கு ஏற்றவாறு அவை குறிப்பிட்ட வகையில் இடப்பெயர்வு கொள்ளவில்லை என்று நம்பப்படுகிறது, ஏனெனில் இராட்சத விளைவுகள் காலத்தைத் தொடர்ந்து அவற்றின் கோளப்பாதைகள் தொடர்ந்து நிலையானதாக இருந்து வருகிறது.

வெளிப்புற கோள்களின் இடம்பெயர்வுகளிலிருந்து ஈர்ப்புத் தகர்வுகள் பெரும் எண்ணிக்கையிலான சிறு கோள்களைச் சூரியக் குடும்பத்தின் உட்புறத்திற்குள் அனுப்பி, அசல் மண்டலத்தை அது இன்றைய மிகவும் குறைந்த திரளை அடையும் வரையில் கடுமையாக வெறுமையாக்கியது. சூரியக் குடும்பம் தோன்றி சுமார் 500–600 மில்லியன் ஆண்டுகளுக்குப் பின்னர், தோராயமாக 4 பில்லியன் ஆண்டுகளுக்கு முன்னர் ஏற்பட்ட பிந்தைய கனமான தொடர் தாக்குதல்களுக்கு இந்த நிகழ்வுதான் ஒரு பொறியாக இருந்திருக்கலாம். கனமான தொடர் தாக்குதல்களின் இந்தக் காலமானது பல நூறு மில்லியன் ஆண்டுகளுக்கு நீடித்தது மற்றும் இது நிலவு மற்றும் புதன் போன்ற உட்பற சூரியக் குடும்பத்தின் நில அமைப்பியல் வகையில் இறந்துவிட்ட கோள்களின் மீது இன்றும் காணக்கூடியதாக இருக்கும் நிலக்குழிகளில் இது தெளிவாகத் தெரிகிறது. பூமியில் உயிர் இருந்ததற்கு அறியப்பட்ட மிகப் பழையச் சான்று சுமார் 3.8 பில்லியன் ஆண்டுகளுக்கு முன்னர் இட்டுச் செல்கிறது — இது கிட்டத்தட்ட பிந்தைய கனமான தொடர் தாக்குதல்கள் முடிவுக்கு வந்த உடனேயே ஏற்பட்ட காலமாகும்.

சூரியக் குடும்பத்தின் பரிணாம வளர்ச்சியில் மோதல்கள் வழக்கமான (தற்போது அடிக்கடி நிகழாததாக இருந்தால்) ஒரு அங்கமாகவே இருந்திருப்பதாக நம்பப்படுகிறது. அவை தொடர்ந்து நடைபெற்றுக்கொண்டிருக்கிறது என்பதற்கு 1994 ஆம் ஆண்டில் ஏற்பட்ட வால்நட்சத்திரம் ஷூமேக்கர்-லெவி 9 மற்றும் வியாழன் இடையிலான மோதல், 2009 ஆம் ஆண்டு வியாழன் மோதல் நிகழ்வு மற்றும் அரிசோனா வில் ஏற்பட்ட மோதல் விண்ணெரிக்கல் பள்ளம் ஆகியவை சான்றுகளாக இருக்கின்றன. அதனால் வளர்ச்சிப்பெருக்கத்தின் நடைமுறை முடிவடையவில்லை மற்றும் அது பூமியில் இருக்கும் உயிர்களுக்கு ஒரு அச்சுறுத்தலாகவே இருந்து வருகிறது.

சூரியக் குடும்பப் பரிணாம வளர்ச்சியின் காலப்போக்கில், இராட்சத கோள்களின் ஈர்ப்பியக்கத்தால் வால்நட்சத்திரங்கள் சூரியக் குடும்பத்தின் உட்புறங்களிலிருந்து வெளியேற்றப்பட்டன, மேலும் ஆயிரக்கணக்கிலான AU க்களை வெளிப்புறமாக அனுப்பிவிட்டு ஊர்ட் மேகத்தை தோற்றுவித்தன, இது சூரியனின் ஈர்ப்பியக்க இழுவையின் மிகத் தொலைவான பரப்பில் இருக்கும் வால்நட்சத்திர உட்கருக்களாலான ஒரு கோளவுருவான வெளிப்புற மொய்த்திரளாகும். இறுதியில் சுமார் 800 மில்லியன் ஆண்டுகளுக்குப் பின்னர், அண்டம் சார்ந்த ஏற்றஇறக்கங்களால் ஏற்படுத்தப்பட்ட ஈர்ப்பு நிலைகுலைவுகள், விண்மீன்கள் மற்றும் இராட்சத மூலக்கூறு மேகங்களைக் கடந்து மேகத்தை வெறுமையாக்கி வால்நட்சத்திரங்கள் சூரியக் குடும்பத்தின் உட்புறங்களுக்குள் அனுப்பிவிட்டன. சூரியக் குடும்பத்தின் வெளிப்புற பரிணாம வளர்ச்சியும் கூட, சூரியக் காற்றின் வான் சூழ்நிலைச்சிதைவு, நுண்விண்கற்கள் மற்றும் விண்மீனிடை ஊடகத்தின் நடுநிலை கூறுகளால் தூண்டப்பட்டத்தாகத் தோன்றுகிறது.

பிந்தைய கனமான தொடர் தாக்குதல்களுக்குப் பின்னரான நட்சத்திரக் கோள்திணை மண்டலத்தின் பரிணாம வளர்ச்சி பிரதானமாக மோதல்களாலேயே நிர்ணயிக்கப்பட்டது. மூர்க்கத்தனமான மோதல்களால் வெறியேற்றப்பட்ட எந்தவொரு பொருளையும் தக்கவைத்துக்கொள்ள பெரும் திரள்களைக் கொண்ட பருப்பொருட்கள் போதியஅளவு ஈர்ப்பைக் கொண்டிருக்கின்றன. நட்சத்திரக் கோள்திணை மண்டலத்தைப் பொறுத்தவரையில் இது வழக்கமாக இருப்பதில்லை. இதன் விளைவாக பல பெரும் பருப்பொருட்கள் வேறாக உடைக்கப்பட்டுள்ளது மற்றும் சிலநேரங்களில் குறைந்த மூர்க்கமுடைய மோதல்களில் இருக்கும் மிச்சமீதங்களிலிருந்து புதிய பருப்பொருட்கள் உருவாக்கப்பட்டிருக்கிறது. சில சிறுகோள்களைச் சுற்றிலும் இருக்கும் நிலவுகள், தாய் பருப்பொருட்களின் ஈர்ப்பிலிருந்து முழுவதுமாக தப்பித்துக்கொள்ள போதிய ஆற்றலற்றவைகளாகத் தூக்கி எறியப்பட்ட பொருட்களின் ஒரு ஒருங்கிணைப்பாக மட்டுமே தற்போது விளக்கமுடியும்.

பெரும்பாலான கோள்கள் மற்றும் பல இதர சூரியக் குடும்ப கோள்களைச் சுற்றிலும் துணைக் கோள்கள் நிலைத்திருக்க ஆரம்பித்துள்ளன. இந்த இயற்கையான துணைக்கோள்கள் பின்வரும் மூன்று இயங்குமுறைகளில் ஏதாவது ஒன்றிலிருந்து தோன்றியிருக்கலாம்:

வியாழன் மற்றும் சனி ஐஓ, இயூரோபா, கேனிமீடெ மற்றும் டைட்டான் போன்ற பல பெரும் துணைக் கோள்களைக் கொண்டிருக்கின்றன, சூரியனைச் சுற்றியிருக்கும் வட்டுவிலிருந்து கோள்கள் எவ்வாறு உருவானதோ கிட்டத்தட்ட அதே வழிமுறையில் ஒவ்வொரு இராட்சத கோளைச் சுற்றிலும் இருக்கும் வட்டுவிலிருந்து இவையும் தோன்றியிருக்கலாம். இந்த தோற்றமானது துணைக் கோள்களின் பெரிய அளவுகள் மற்றும் கோள்களின் நெருங்கியத்தன்மையால் குறிப்பிடப்படுகிறது. கைப்பற்றுவதன் மூலம் இந்த இயற்பண்புகள் நிறைவேற்றுவது சாத்தியமில்லை, அதே நேரத்தில் முதன்மையானவைகளின் வாயுத் தன்மை, மோதலினால் ஏற்பட்ட கூளங்களிலிருந்து தோற்றத்தை உண்டுபண்ணுவது மற்றொரு சாத்தியமற்றதாகச் செய்கிறது. வாயு இராட்சதங்களின் வெளிப்புற துணைக்கோள்கள் சிறிதாக இருக்கும் போக்கினைக் கொண்டிருக்கின்றன மேலும் தன்னிச்சையான அமைவுக்கோணத்துடன் இயல்புநிலை மாறிய கோளப்பாதையைக் கொண்டிருக்கின்றன. கைப்பற்றப்பட்ட கோள்களிடம் எதிர்பார்க்கக்கூடிய பண்புகள் இவைதான். பெரும்பாலான அத்தகைய துணைக்கோள்கள் அவற்றின் முதன்மைக் கோள்களின் சுழற்சிக்கு எதிர் திசையில் வட்டமிடும். மிகப்பெரிய ஒழுங்கற்ற நிலவாக இருப்பது, நெப்டியூனின் சிறுகோளான டிரைடான், இது ஒரு கைப்பற்றப்பட்ட குய்பெர் மண்டல பருப்பொருள் என நம்பப்படுகிறது.

திட சூரியக் குடும்பக் கோள்களின் நிலவுகள், மோதல்கள் மற்றும் கைப்பற்றுதல் ஆகிய இரண்டின் மூலமும் உருவாக்கப்பட்டுள்ளது. செவ்வாய் கோளின் இரு சிறு நிலவுகளான டீய்மோஸ் மற்றும் போபோஸ் ஆகிய இரண்டும் அஸ்டிராய்ட்களால் கைப்பற்றப்பட்டதாக நம்பப்படுகிறது.
பூமியின் நிலவு ஒரு தனித்த, பெரும் சரிவான மோதலின் விளைவால் உருவானதாக நம்பப்படுகிறது.
மோதக்கூடிய பருப்பொருள் செவ்வாயுடன் ஒப்பிடக்கூடியதான திரளைக் கொண்டிருந்திருக்கலாம், மேலும் இந்த மோதல் இராட்சத மோதல்கள் காலத்தின் இறுதியின் நெருக்கத்தில் ஏற்பட்டிருக்கக்கூடும். இந்த மோதல் சில தாக்கக்கூடியவற்றின் மூடகத்தைக் கோளப்பாதையில் தள்ளியது, பின்னர் அவை சிறுகோளுடன் ஒன்றிணைந்துவிடுகின்றன. பூமி உருவாக்கத்தில் ஒன்றிணைந்தவைகளின் தொடரில் இந்த மோதல்தான் இறுதியானதாக இருந்திருக்கலாம்.
செவ்வாய்-அளவுடைய பருப்பொருள், நிலையான பூமி-சூரியன் லெகிராஞ்சிய சுற்றுதளப்புள்ளிகளில் ஒன்றில் உருவாகியிருக்கலாம் என்றும் ( அல்லது யாதேனுமொன்று) பின்னர் தன் நிலையை விட்டு திசைமாறி இருக்கலாம் என்று மேலும் கருதப்பட்டிருக்கிறது. புளூட்டோவின் நிலவான சாரோன் கூட ஒரு மிகப் பெரும் மோதல் மூலம் உருவாகியிருக்கலாம்; புளூட்டோ-சாரோன் மற்றும் பூமி-நிலவு அமைப்புகள் ஆகிய இரண்டு மட்டும்தான் சூரியக் குடும்பத்தில் இருக்கும் சிறுகோள்களின் திரள்கள் பெரும் கோள்களைக் காட்டிலும் குறைந்தது 1% த்தைக் கொண்டிருக்கின்றன.

சூரியன் தன்னுடைய உள்மையப் பகுதியில் கொண்டிருக்கும் எல்லா ஹைட்ரஜன் எரிபொருளையும் ஹீலியமாக உருக்கிவிடும் வரையில் நாம் இப்போது அறிந்திருக்கும் சூரியக் குடும்பம் எந்தவித கடுமையான மாற்றத்துக்கும் உள்ளாகாது என்று வானியல் வல்லுநர்கள் மதிப்பிட்டுள்ளனர், இது ஹெர்ட்ஜ்ஸ்ப்ரங்-ரஸ்ஸெல் வரைபடத்தின் முக்கிய தொடர்வரிசையிலிருந்து தன்னுடைய பரிணாம வளர்ச்சியைத் தொடங்கி அதன் சிவப்புப் பெருங்கோள் கட்டம் வரையில் நீடிக்கிறது. அவ்வாறு இருந்தாலும், சூரியக் குடும்பம் தொடர்ந்து அது வரையில் பரிணாம மாற்றத்தைத் தொடர்ந்து மேற்கொண்டிருக்கும்.

கோள்களின் கோளப்பாதைகள் நீண்ட கால மாறுபாட்டுக்கு வெளிப்படுவதால் சூரியக் குடும்பம் பெருங்குழப்பமாக இருக்கிறது. இந்தக் குழப்பத்தின் ஒரு குறிப்பிடும்படியான எடுத்துக்காட்டாக இருப்பது நெப்டியூன்-புளூட்டோ அமைப்பு, இது 3:2 விகித கோளப்பாதை ஒத்ததிர்வில் அமைந்திருக்கிறது. இந்த ஒத்ததிர்வே தொடர்ந்து நிலையாக இருந்தபோதிலும், எதிர்காலத்தில் 10–20 மில்லியன் ஆண்டுகளுக்கு மேல் (லையாபுனோவ் நேரம்) புளூட்டோவின் நிலையை எவ்வளவு துல்லியமாகவும் கணிக்க இயலாததாக ஆக்குகிறது. மற்றொரு எடுத்துக்காட்டாக இருப்பது பூமியின் ஊடச்சு சரிவு இது, நிலவுடன் (கீழே பார்க்கவும்) கொள்ளும் பொங்கித் தாழ்தல் இடையீடுகளால் பூமியின் மறைப்புக்குள்ளாகவே ஏற்படும் உராய்வுகள் காரணமாக உண்டானது, இப்போதிருந்து 1.5 முதல் 4.5 பில்லியன் ஆண்டுகளுக்கிடையில் ஏதோவொரு கட்டத்தில் கணிக்கமுடியாததாகிவிடும்.

வெளிப்புற கோள்களின் கோளப்பாதைகள் நீண்ட நேரஅளவுகளில் குழப்பமுடையவைகளாக இருக்கின்றன, இவ்வாறாக அவை 2–230 மில்லியன் ஆண்டு பரப்பெல்லையில் ஒரு லையாபுனோவ் நேரத்தைக் கொண்டிருக்கின்றன.
எல்லா நிலைமைகளிலும் இதற்கான பொருள் என்னவென்றால், தன்னுடைய கோளப்பாதையில் எந்தக் கோளின் நிலையும் எந்தவித நிச்சயத்தன்மையுடனும் கணிக்க முடியாததாகி விடும் என்பதாகும்,(உதாரணத்திற்கு, குளிர்காலம் மற்றும் கோடைக்காலத்தின் நேரங்கள் இதனால் நிச்சயமற்றதாக ஆகிவிடுகிறது), ஆனால் சில நிலைமைகளில் எதிர்பாராதவிதத்தில் கோளப்பாதைகள் தாமே மாற்றம் கொள்ளும். மையப்பிழற்சியில் ஏற்படும் மாற்றங்களுக்கேற்ப அத்தகைய குழப்பங்கள் இன்னும் திடமாக வெளிப்படுகிறது, இதில் சில கோள்களின் கோளப்பாதைகள் குறிப்பிடத்தக்க வகையில் ஏறக்குறைய நீள்வட்டமாக ஆகிவிடுகின்றன.

இறுதியில் சூரியக் குடும்பம் நிலையானதாக இருந்து அடுத்த சில பில்லியன் ஆண்டுகளுக்கு எந்தவொரு கோளும் ஒன்றுடன் மற்றொன்று மோதிக் கொள்ளாமலும் அல்லது மண்டலத்திலிருந்து வெளியேற்றப்படாமலும் இருக்கும். அதோடல்லாமல், ஐந்து பில்லியன் ஆண்டுகளுக்குள்ளாக செவ்வாயின் இயல்புநிலை மாறிய தன்மை சுமார் 0.2 ஆக வளர்ச்சிபெறும், பூமியைக் கடக்கும் கோளப்பாதையில் அது இருக்கும் வகையில் அமைந்து ஒரு மோதலுக்கான வழியை ஏற்படுத்துகிறது. அதே நேரஅளவில் புதனின் இயல்புநிலை மாற்றம் இன்னும் கூடுதலாக வளர்ச்சிப்பெறக்கூடும் மற்றும் வெள்ளியுடனான ஒரு நெருங்கிய எதிர்பாராத சந்திப்பு அதை ஒட்டுமொத்தமாக சூரியக் குடும்பத்திலிருந்து கோட்பாட்டளவில் வெளியேற்றிவிடக்கூடும் அல்லது அதை வெள்ளி அல்லது பூமியுடன் ஒரு மோதும் பாதையில் அனுப்பிவிடும்.

நிலவு மண்டலங்களின் பரிணாம வளர்ச்சி பொங்கித் தாழ்கிற விசைகளால் இயக்கப்படுகிறது. முதன்மையான விட்டத்தின் குறுக்காக வேறுபட்ட ஈர்ப்பு விசை காரணமாக அது சுழலும் (முதன்மை நிலையை) என்னும் நோக்கில் நிலவு ஒரு ஓத வீக்கத்தை உண்டாக்கும். கோள் சுழற்சி செய்யும் திசையிலேயே நிலவும் சுழன்றால் மற்றும் நிலவின் கோளப்பாதை காலத்தை விட வேகமாக கோள் சுழன்றுகொண்டிருந்தால் ஓத வீக்கம் நிலவுக்கு முன்னராக தொடர்ந்து இழுக்கப்படும். இந்தச் சூழ்நிலையில் கோண உந்தம் முதன்மைநிலை சுழற்சியிலிருந்து கோளின் முழுச் சுழற்சிக்கு மாற்றம் செய்யப்படுகிறது. நிலவு வலிமை பெற்று படிப்படியாக வெளிப்புறம் நோக்கி சுழன்று செல்கிறது, அதே நேரத்தில் முதன்மையானது காலப்போக்கில் இன்னும் மெதுவாகச் சுழல ஆரம்பிக்கிறது.

பூமி மற்றும் அதன் நிலவு இந்த கூட்டமைப்புக்கான ஒரு எடுத்துகாட்டாகும். இன்று நிலவு பூமியுடன் ஓதரீதியாக பிணைக்கப்பட்டுள்ளது; பூமியைச் சுற்றிலும் அதன் ஒரு முழு சுழற்சி (தற்போது சுமார் 29 நாட்கள்) அதன் ஊடச்சு சுழற்சிகளில் ஒன்றுக்குச் சமமானதாகும், அதனால் அது எப்போதுமே பூமிக்கு தன்னுடைய ஒரு பக்க முகத்தையே காட்டுகிறது. நிலவு பூமியிடமிருந்து தொடர்ந்து பின்வாங்குகிறது, மேலும் பூமியின் சுழற்சி தொடர்ந்து படிப்படியாகக் குறையும். சுமார் 50 பில்லியன் ஆண்டுகளில், அவை சூரியனின் விரிவாக்கத்தில் பிழைத்துக்கொண்டால், பூமி மற்றும் நிலவு இரண்டும் ஒன்றுடன் மற்றொன்று ஓதரீதியாக பிணைக்கப்பட்டிருக்கும்; ஒவ்வொன்றும் "சுழற்சி-கோளப்பாதை ஒத்ததிர்வு" எனப்படும் ஒன்றுடன் பிணைத்துக்கொள்ளும், இதில் நிலவானது பூமியை சுமார் 47 நாட்களில் வட்டமடிக்கும் மேலும் நிலவு மற்றும் பூமி இரண்டும் ஒரே நேரத்தில் தங்கள் ஊடச்சைச் சுற்றிச் சுழலும், ஒன்று மற்றொன்றின் ஒரு அரைக்கோளத்திலிருந்து மட்டுமே காணப்படும். இதர எடுத்துக்காட்டுகளாக இருப்பவை, வியாழன்|வியாழனின் கலீலியன் நிலவுகள் (அத்துடன் வியாழனின் சிறு நிலவுகள் பலவும்) மற்றும் சனி|சனியின் பெரும்பாலான பெரிய நிலவுகளாகும்.
முதன்மையானது சுழலும் வேகத்தை விட நிலவு முதன்மையானதைச் சுற்றிவரும்போது அல்லது கோளுக்கு எதிர் திசையில் சுழன்றுகொண்டிருந்தால் வேறொரு காட்சி தோன்றுகிறது. இந்த நிலைமைகளில் ஓத வீக்கம் தன்னுடைய கோளப்பாதையில் நிலவுக்குப் பின்னால் பின்தங்கிவிடுகிறது. முந்தைய வழக்கில் கோண உந்தம் மாற்றலின் திசை மாற்றியமைக்கப்படும், அப்போதுதான் முதன்மையின் சுழற்சி கோள்களின் கோளப்பாதை சுருங்கும்போது வேகமாகும். பிந்தைய வழக்கில், சுழற்சி மற்றும் முழுச்சுழற்சியின் கோண உந்தம் எதிரெதிர் குறிகளைக் கொண்டிருக்கின்றன, அதனால் மாற்றல் என்பது ஒவ்வொன்றின் முக்கியத்துவத்தைக் குறைப்பதாகும் (இது ஒன்றையொன்று ரத்து செய்துகொள்கின்றன). இரு வழக்குகளிலும், ஓத அழுத்தங்களால் தனியாக பிரித்தெடுக்கப்படும்வரையில், கோள் வளைய அமைப்பு உருவாக்கப்படும் வாய்ப்பிருக்கிறது அல்லது, கோளின் மேற்புறம் அல்லது வாயுமண்டலத்தில் மோதும் வரையில் ஓத எதிர்முடக்கம் நிலவை முதன்மையை நோக்கி சுருண்டு வரச் செய்கிறது. செவ்வாய் கோளின் போபோஸ் (30 முதல் 50 மில்லியன் ஆண்டுகளுக்குள்ளாக), நெப்டியூனின் டிரைடான் (3.6 பில்லியன் ஆண்டுகளில்), வியாழனின் மெடிஸ் மற்றும் அட்ராஸ்டியா நிலவுகளுக்கும் யுரேனஸ் மற்றும் நெப்டியூனின் குறைந்தது 16 சிறு கோள்களுக்கும் அத்தகையதொரு முடிவு காத்திருக்கிறது. யுரேனசின் டெஸ்டெமோனாவும் கூட தன்னுடைய அருகிலிருக்கும் ஏதோவொரு நிலவுடன் மோதும்.

மூன்றாவது சாத்தியக்கூறு, முதன்மையும் நிலவும் ஒன்றுடன் மற்றொன்று ஓதத்துக்குரிய பிணைப்பில் இருப்பதாகும். இந்நிலைமையில், ஒத வீக்கம் நிலவின் நேர்கீழே தங்கிவிடுகிறது, எந்தக் கோண உந்த மாற்றலும் இருக்காது, மற்றும் கோளப் பாதையின் காலம் மாற்றம் கொள்ளாது. புளூட்டோ மற்றும் சரோன் இந்த வகையான ஒருங்கிணைப்புக்கு எடுத்துக்காட்டாக இருக்கிறது.

2004 ஆம் ஆண்டில் "காஸ்ஸினி-ஹுய்கென்ஸ்" விண்வெளிக் கப்பல் வருவதற்கு முன்னர், சனிக் கோளின் வளையங்கள் சூரியக் குடும்பத்தை விட மிகவும் இளமையுடையதென பரவலாகக் கருதப்பட்டது மேலும் இன்னும் 300 மில்லியன் ஆண்டுகளுக்கு மேல் அது தாக்குப் பிடிக்கும் என்றும் எதிர்பார்க்கப்படவில்லை. சனியின் துணைக்கோள்களுடனான ஈர்ப்புக்குரிய இடையீடுகள் வளையங்களின் வெளிப்புற முனைகளைப் படிப்படியாகக் கோளை நோக்கி அடித்துச் செல்லும் என எதிர்பார்க்கப்படுகிறது, விண்கற்களின் உராய்வுகள் மற்றும் மீதமுள்ளவற்றை சனிக் கோளின் ஈர்ப்பு எடுத்துக்கொள்ளுதல் ஆகியவை சனிக் கோளை அலங்கரிப்பற்றதாக ஆக்குகிறது. எனினும், "காஸ்ஸினி" பணித்திட்டம் அறிவியலாளர்களை இந்த முந்தைய கண்ணோட்டதை மாற்றியமைக்க வைத்தது. தொடர்ச்சியாக உடைந்து மீண்டும் சேர்ந்துக்கொள்ளும் 10 கி.மீ. அகல பனிக்கட்டி செறிவுப் பொருட்கள் இருப்பதை ஆய்வுகள் புலப்படுத்துகின்றன, இது அந்த வளையங்களைப் புதிதாய் வைத்திருக்கின்றன. சனிக் கோளின் வளையங்கள் இதர வாயு இராட்சதங்களின் வளையங்களைக் காட்டிலும் மிகப் பெரியனவாக இருக்கின்றன. 4.5 பில்லியன் ஆண்டுகளுக்கு முன்னர் சனிக் கோள் முதன் முதலில் தோற்றம் கொண்டதுமுதல் இந்தப் பெருந் திரள் இந்தக் கோளின் வளையங்களைப் பாதுகாத்து வருகிறது, மேலும் இது வரக்கூடிய பில்லியன் கணக்கிலான ஆண்டுகளுக்கு பாதுகாக்கும் எனத் தெரிகிறது.

காலப்போக்கில் சூரியனின் வயது அதிகரிக்கவும் அதில் ஏற்படும் மாற்றங்களிலிருந்தே சூரியக் குடும்பத்தின் பெரும் மாற்றங்களும் அமையும். சூரியன் அதனுடைய ஹைட்ரஜன் எரிபொருளை எரிக்கும் நடவடிக்கையில் அது இன்னும் சூடாகி மீதமுள்ள எரிபொருளை இன்னும் விரைவாக எரித்துவிடுகிறது. இதன் விளைவாக சூரியன் ஒவ்வொரு பில்லியன் ஆண்டுகளுக்கும் சுமார் பத்து சதவீதம் என்ற விகிதத்தில் இன்னும் கூடுதல் ஒளிமிக்கதாக வளர்ச்சிப்பெறுகிறது. ஒரு பில்லியன் ஆண்டு காலநேரத்தில் சூரியனின் வெப்பக் கதிர் வெளிப்பாடு அதிகரிக்கவும், அதன் விண்மீன்சூழ் வாழ்விட மண்டலம் வெளிப்புறம் நோக்கி நகர்ந்து பூமியின் மேற்புறத்தை மிக வெப்பமாக ஆக்கி அங்கு இயற்கையாகவே எந்த திரவ நீரும் இனிமேற்கொண்டு இருக்க முடியாததாகச் செய்துவிடும். இந்தக் காலகட்டத்தில் நிலத்தில் இருக்கும் அனைத்து உயிர்களும் அழிந்துவிடும். வலிமைமிக்க பைங்குடில் வளியான கடலின் மேற்பரப்பிலிருந்து நீர் ஆவியாதல் வெப்பநிலை அதிகரிப்பை துரிதப்படுத்தும், இது பூமியில் இருக்கும் அனைத்து உயிர்களையும் இன்னும் விரைவாகவே அழித்துவிடும் சாத்தியத்தைக் கொண்டிருக்கிறது. இந்த நேரத்தில் செவ்வாய் கோளின் மேற்பரப்பு வெப்பநிலை படிப்படியாக அதிகரிக்கவும், மேல் மண்ணின் அடிப்புறத்தில் தற்போது உறைந்திருக்கும் கரியமிலவாயு மற்றும் நீரை வாயு மண்டலத்திற்குள் வெளியிடும் சாத்தியக்கூறைக் கொண்டிருக்கிறது, இது பூமி இன்று இருக்கும் நிலைமைக்கு இணையானதாக ஆகும் வரையில் கோளை வெப்பமாக்கக்கூடிய பைங்குடில் விளைவை உருவாக்கி உயிர்களுக்கு ஒரு எதிர்கால இருப்பிடத்திற்கான ஆற்றலை வழங்கும். இப்போதிருந்து சுமார் 3.5 பில்லியன் ஆண்டுகளுக்குள்ளாக பூமியின் மேற்புற நிலைமைகள் இன்று வெள்ளிக் கோள் இருக்கும் நிலைமைக்கு ஒப்பானதாக இருக்கும்.
இப்போதிருந்து சுமார் 5.4 பில்லியன் ஆண்டுகளுக்குப் பிறகு, சூரியனின் உள்மையப் பகுதி மிகவும் வெப்பமுடையதாக ஆகி அதனுடைய சுற்றுப்புற ஒடுகளில் ஹைட்ரஜன் கரைதலைத் தூண்டிவிடும். இது விண்மீனின் வெளிப்புற அடுக்குகளைப் பெரிதும் விரிவடையச் செய்யும் மேலும் விண்மீன் அதன் வாழ்வின் ஒரு கட்டத்துக்குள் நுழைந்துவிடும், அப்போது அது சிவப்புப் பெருங்கோள் என அழைக்கப்படும். 7.5 பில்லியன் ஆண்டுக்குள் சூரியன் சுமார் 1.2 AU ஆரம் அளவுக்கு விரவடைந்திருக்கும் — இது அதனுடைய தற்போதைய அளவைக் காட்டிலும் 256 மடங்கு அதிகம். பெருவாரியாக அதிகரித்துவிட்ட மேற்பரப்பு பகுதியின் காரணமாக சிவப்புப் பெருங்கோள் பிரிவின் முனை இப்போதிருப்பதைக் காட்டிலும் மிகவும் குளிர்ச்சியாக (சுமார் 2600 K) இருக்கும் மேலும் அதனுடைய பிரகாசம் இன்னும் அதிகமாக இருக்கும் - 2,700 வரையிலான தற்போதைய சூரியப் பிரகாசத்தைக் கொண்டிருக்கும். தன்னுடைய சிவப்புப் பெருங்கோள் வாழ்வின் ஒரு பகுதியில் சூரியன் ஒரு திடமான விண்மீன் வளிமப்பாய்வு கொண்டிருக்கும் இது அதனுடைய சுமார் 33% திரளைக் கொண்டு சென்றுவிடும். இந்த நேரங்களில், சனியின் நிலவான டைட்டான், உயிர்வாழத் தேவைப்படும் மேற்பரப்பு வெப்பநிலையை அடையும் சாத்தியக்கூறைக் கொண்டிருக்கிறது.

சூரியன் விரிவடையவும், அது புதன் மற்றும் பெரும்பாலும் வெள்ளி கோள்களை விழுங்கிவிடும். பூமியின் முடிவு இன்னும் தெளிவற்றதாகவே இருக்கிறது; சூரியன் பூமியின் தற்போதைய கோளப்பாதையை மறையச்செய்தாலும், விண்மீனின் திரள் இழப்பு (இவ்வாறாக ஈர்ப்பை பலவீனமாக்கும்) கோள்களின் கோளப்பாதையை மேலும் தொலைவுக்கு நகர்த்திவிடும் விளைவை ஏற்படுத்தும். இது மட்டுமே காரணமாக இருந்தால் வெள்ளி மற்றும் பூமி எரிந்துசாம்பலாகிவிடும் சாத்திய்கூறிலிருந்து தப்பிவிடக்கூடும், சூரியனின் பலவீனமாக பிணைக்கப்பட்ட வெளிப்புற மறைப்புடனான ஓத இடையீடுகளின் விளைவாக பூமி உள்ளிழுத்துக்கொள்ளப்படும் சாத்தியத்தைக் கொண்டிருப்பதாக 2008 ஆம் ஆண்டின் ஆய்வு ஒன்று தெரிவிக்கிறது.

சூரிய உள்மையப் பகுதியைச் சுற்றிலும் இருக்கும் ஓட்டில் எரிந்துகொண்டிருக்கும் ஹைட்ரஜன் தற்போதைய சூரிய திரளின் சுமார் 45% வரை எட்டும் வரையில் உள்மையப்பகுதியில் திரளை அதிகரிக்கச்செய்யும். இந்தக் கட்டத்தில், ஹீலியம் கரிப்பொருளாக எரிந்துவிடும் அளவுக்கு வெப்பநிலையும் அடர்த்தியும் மிகவும் உயர்ந்துவிடும், பின்னர் இது ஹீலியம் தெறியொளியை உண்டாக்கும்; சூரியனும் தன்னுடைய தற்போதைய (முக்கிய தொடர்வரிசை) ஆரமான சுமார் 250 லிருந்து 11 மடங்கு சுருங்கிவிடும். இதன் விளைவாக அதனுடைய தற்போதைய பிரகாச நிலை சுமார் 3000 த்திலிருந்து 54 மடங்காகக் குறைந்துவிடும், மேலும் அதன் மேற்புர வெப்பநிலை சுமார் 4770 K என்ற நிலைக்கு உயர்ந்துவிடும். சூரியன் ஒரு கிடைமட்டப் பிரிவு விண்மீனாக ஆகிவிடும், இன்று அது தன்னுடைய ஹைட்ரஜனை எரிக்கும் அதே நிலையான முறையில் தன்னுடைய உள்மையத்தில் இருக்கும் ஹீலியத்தை எரிக்க ஆரம்பித்துவிடும். ஹீலியம் கரையும் கட்டம் 100 மில்லியன் ஆண்டுகள் வரையே நீடிக்கும். முடிவில் அது தன்னுடைய வெளிப்புற அடுக்குகளில் இருக்கும் ஹைட்ரஜன் மற்றும் ஹீலியம் சேமிப்புகளை மீண்டும் வகைப்படுத்தி இரண்டாவது முறையாக மீண்டும் விரிவடையும், அப்போது அது அணுகுவழி இராட்சத பிரிவு விண்மீன் என அழைக்கப்படும் ஒன்றாக மாறிவிடும். இங்கு சூரியனின் ஒளி மீண்டும் அதிகரிக்கச் செய்யும், அப்போது அது தற்போதைய பிரகாசத்தில் சுமார் 2,090 ஆக அதிகரிக்கும் மற்றும் சுமார் 3500 K வரையில் குளிர்ச்சியடையும். இந்தக் கட்டம் சுமார் 30 மில்லியன் ஆண்டுகள் வரை நீடிக்கும், அதன் பிறகு மேலும் சுமார் 100,000 ஆண்டுகளின் காலப்போக்கில் சூரியனின் மீதமுள்ள வெளிப்புற அடுக்குகள் விழுந்துவிடும், அப்போது அது ஒரு மாபெரும் திரளை வெளியேற்றி கோள்விண்மீன் படலம் என அறியப்படும் ஒரு ஒளிவட்டத்தை (ஏமாற்று முறையாக) உருவாக்கும். சூரியனின் அணுக்கரு வினைகளால் ஏற்படுத்தப்பட்ட ஹீலியம் மற்றும் கரிப்பொருளை வெளியேற்றப்பட்ட பருப்பொருள் கொண்டிருக்கும், விண்மீன்களின் எதிர்கால பரிணாமங்களுக்குக் கனமான தனிமங்களுடன் கூடிய விண்மீனிடை ஊடகத்தை செல்வச் செழிப்பாக ஆக்கத் தொடர்கிறது.

ஒப்பீட்டளவில் இது ஒரு அமைதியான நிகழ்வாகும், ஒரு மீஓளிர் நட்சத்திரம் போலல்லாமல் தன்னுடைய பரிணாம வளர்ச்சியின் ஒரு அங்கமாக செயல்படுவதற்கு நம்முடைய சூரியன் மிகவும் சிறியதாக இருக்கிறது. இந்த நிகழ்வைக் காணவிருக்கும் எந்தவொரு ஆய்வாளரும் சூரியனின் காற்றின் வேகம் அதிகரித்திருப்பதைக் காணலாம், ஆனால் அது ஒரு கோளை முழுமையாக அழித்துவிடும் அளவுக்கு இல்லை என்பதையும் கவனிக்கலாம். எனினும், விண்மீனின் திரள் இழப்பு உயிரோடிருக்கும் கோள்களின் கோளப்பாதைகளைக் குழப்ப நிலைக்கு ஆளாக்கும், சிலவற்றை மோதச் செய்யும், சிலவற்றைச் சூரியக் குடும்பத்திலிருந்து வெளியேற்றும் மேலும் இருப்பவற்றை ஓத இடையீடுகளால் பிளவுபடச் செய்யும். அதன் பின்னர் சூரியனின் மிச்சமாக இருக்கப்போவது வழக்கத்துக்கு மாறான அடர்த்தியான பருப்பொருளான வெண்குறளி மட்டுமே, 54% அதனுடைய அசல் திரளாகும் ஆனால் அது பூமியின் அளவுக்கே இருக்கும். தொடக்கத்தில் இந்த வெண் குறளி, சூரியன் இப்போது கொண்டிருக்கும் பிரகாசத்தை விட 100 மடங்கு பிரகாசமானதாக இருக்கும். அது முழக்கமுழக்க சீர்கெட்ட கரிப்பொருள் மற்றும் பிராணவாயுவைக் கொண்டிருக்கும், ஆனால் இந்த தனிமங்களைக் கரைக்கும் அளவுக்கு போதிய வெப்பநிலைகளை இது எப்போதுமே அடையாது. இவ்வாறாக வெண் குறளி சூரியன் படிப்படியாக குளிர்ச்சியடைந்து, ஒளிகுன்றிக்கொண்டே போகும்.

சூரியன் செயலிழக்கத் தொடங்கியவுடன் அதன் திரள் இழப்புகள் காரணமாக கோள்கள், வால்நட்சத்திரங்கள் மற்றும் நுண்கோள்கள் போன்ற கோளப்பாதையில் சுற்றிக்கொண்டிருக்கும் மண்டலங்கள் மீதான அதனுடைய ஈர்ப்புவிசை ஆற்றல் பலவீனமடையும். மீதமுள்ள அனைத்துக் கோள்களின் கோளப்பாதைகளும் விரிவடையும்; வெள்ளி, பூமி மற்றும் செவ்வாய் இன்னமும் நிலைத்திருந்தால் அவற்றின் கோளப்பாதைகள் தோராயமாக , , மற்றும் இல் அமைந்திருக்கும். அவையும் இதர மீதமுள்ள கோள்களும் இருண்டு, விரைப்பான பெருத்ததாக, எந்த விதமான உயிரும் அறவே இல்லாதததாகிவிடும். அவை தொடர்ந்து தம்முடைய விண்மீனைச் சுற்றிவரும், ஆனால் சூரியனிடமிருந்து அவற்றின் அதிகரித்த தொலைவு மற்றும் சூரியனின் குறைந்துவிட்ட ஈர்ப்புவிசை காரணமாக அவற்றின் வேகம் குறைந்திருக்கும். இரண்டு பில்லியன் ஆண்டுகளுக்குப் பின்னர், சூரியன் 6000–8000K பரப்பெல்லைக்குக் குளிர்ச்சி அடையும்போது, சூரியனின் உள்மையப்பகுதியில் இருக்கும் கரிப்பொருள் மற்றும் பிராணவாயு உறைந்துவிடும், அதனுடைய மீதமுள்ள திரளின் 90% க்கும் மேற்பட்டவை படிகத்தன்மையுள்ள கட்டமைப்பை மேற்கொள்ளும். இறுதியில், மேலும் டிரில்லியன் ஆண்டுகளுக்குப் பிறகு இறுதியாக சூரியன் ஒட்டுமொத்தமாக ஒளிவீசுவதை நிறுத்திக்கொண்டு ஒரு கறுங்குறளியாக ஆகிவிடும்.

சூரியக் குடும்பம், பால் வெளி அண்டத்தின் ஊடாக தனியாக ஒரு வட்ட கோளப்பாதையில் அண்ட மையத்திலிருந்து தோராயமாக 30,000 ஒளி ஆண்டுகளில் பயணம் செய்கிறது. அதன் வேகம் நொடிக்குச் சுமார் 220 கி.மீ. ஆகும். அண்ட மையத்தைச் சுற்றி ஒரு முழு சுழற்சியை மேற்கொள்ள சூரியக் குடும்பத்திற்குத் தேவைப்படும் காலமான அண்டத்துக்குரிய ஆண்டு, 220–250 மில்லியன் ஆண்டு பரப்பெல்லையில் இருக்கிறது. அது தோற்றம் கொண்டதுமுதல் சூரியக் குடும்பம் குறைந்தது அத்தகைய 20 முழுச் சுழற்சிகளை முழுமைப்படுத்தியிருக்கிறது.

அண்டம் ஊடாக சூரியக் குடும்பத்தின் பாதையை, பூமியின் படிமப் பதிவுகளில் கண்டுணரப்பட்ட திரள் அழிமானங்களின் பருவநிகழ்வின் ஒரு காரணியாக பல்வேறு அறிவியலாளர்கள் ஊகஞ்செய்துள்ளனர். அண்ட மையத்தைச் சுற்றிவரும்போது சூரியனால் செய்யப்படும் செங்குத்தான ஊசலாட்டங்கள் அதை அண்ட சமதளப்பரப்பின் ஊடாக ஒழுங்காய் சென்றுவர அனுமதிக்கிறது என ஒரு கருதுகோள் புனைகிறது. சூரியனின் கோளப்பாதை அதை அண்ட வட்டுக்கு வெளியே இட்டுச்செல்லும்போது அண்டத்துக்குரிய பொங்கித்தாழ்தல் தூண்டுதல் பலவீனமாக இருக்கிறது; அது அண்ட வட்டுக்குள் மீண்டும் நுழையும்போது, அது ஒவ்வொரு 20–25 மில்லியன் ஆண்டுகளுக்கும் செய்வதுபோல், அது இன்னும் திடமான "வட்டு பொங்கித்தாழ்தல்"களின் தூண்டுதலின் கீழ் வருகிறது, கணிதம் சார்ந்த மாதிரிகளின் கூற்றுப்படி காரண எண் நான்கினால் சூரியக் குடும்பத்துக்குள் ஊர்ட் மேக வால்நட்சத்திரங்களின் பாய்மத்தை அதிகரிக்கச் செய்கிறது, இது பேரழிவுக்குரிய மோதலை பெருமளவு அதிகரிக்கச் செய்யும் வாய்ப்பினை ஏற்படுத்துகிறது.

எனினும், சூரியன் தற்போது அண்ட சமதளப்பரப்பின் மிக அருகில் இருக்கிறது என்றும், அவ்வாறு இருந்தபோதிலும் இறுதியான பெரும் அழிவுக்கான நிகழ்வு 15 மில்லியன் ஆண்டுகளுக்கு முன்னர் நடைபெற்றதாகவும் மற்றவர்கள் வாதிடுகின்றனர். அதனால் சூரியனின் செங்குத்தான நிலை மட்டுமே அத்தகைய காலத்துக்குரிய அழிவுகளை விளக்கமுடியாது, மேலும் அதற்குப் பதிலாக அண்டத்தின் திருகுச்சுருள் தாங்கிகளின் ஊடாக சூரியன் கடந்துசெல்லும்போது அந்த அழிவுகள் ஏற்படுகின்றன என்றும் கூறுகின்றனர். ஊர்ட் மேகங்களை உருச்சிதைக்கும் ஈர்ப்பைக் கொண்டிருக்கும் பெரும் எண்ணிக்கையிலான மூலக்கூறு மேகங்களுக்கு மட்டும் திருகுச்சுருள் தாங்கிகள் இருப்பிடமாக இல்லை அது ஒப்பீட்டளவில் குறைந்த காலங்களே வாழ்ந்து பின்னர் மூர்க்கத்தனமாக பெரும் வெடிப்பாக வெடித்துவிடும் ஒளிமிக்க நீலப் பெருங்கோள் விண்மீன்களின் உயர்ந்த செறிவுகளுக்கும் கூட இருப்பிடமாக இருக்கிறது.

பேரண்டத்திலிருக்கும் பெரும்பான்மையான விண்மீன் திரள்கள் பால் வெளியை விட்டு விலகிச் சென்றுகொண்டிருந்தபோதிலும், நம்முடைய அண்டங்களின் ஓரிட விண்மீன் குழுத்தொகுப்புகளின் மிகப் பெரும் உறுப்பான ஆன்ரோமெடா அண்டம், விநாடிக்கு சுமார் 120 கி.மீ. வேகத்தில் பால் வெளியை நோக்கிச் சென்றுகொண்டிருக்கிறது. சுமார் இரண்டு பில்லியன் ஆண்டுகளில், ஆன்ரோமெடா மற்றும் பால் வெளி இரண்டும் மோதிக் கொண்டு பொங்கித்தாழும் விசைகள் அவற்றின் வெளிப்புற தாங்கிகளைப் பரந்தகன்று உயர்ந்து தாழும் வால்களாக உருச்சிதைத்து அவை இரண்டையும் உருவமற்றதாக ஆக்கிவிடும். இந்தத் தொடக்கநிலை உடைப்பு ஏற்பட்டால், சூரியக் குடும்பம் வெளிப்புறமாக பால்வெளியின் பொங்கித்தாழும் முனைக்குள் இழுக்கப்படுவதற்கு 12% சாத்தியக்கூறைக் கொண்டிருப்பதாகவும் மற்றும் அது ஆன்ரோமெடாவுடன் ஈர்ப்புரீதியாக பிணைக்கப்பட்டு அந்த அண்டத்தின் ஒரு அங்கமாக இருந்துவிடுவதற்கு 3% சாத்தியக்கூறைக் கொண்டிருப்பதாகவும் வானியல் அறிவியலாளர்கள் கணித்துள்ளார்கள். மேலும் தொடர்ச்சியான விரைவான பலத்த அடிகளுக்குப் பின்னர், இந்த நேரத்தில் சூரியக் குடும்பம் வெளியேற்றப்படும் சாத்தியக்கூறுகள் 30% மாக உயர்கிறது, அண்டத்தின் மீப்பெரும்நிறை கருங்குழிகள் ஒன்றிணையும். இறுதியில், தோராயமாக 7 பில்லியன் ஆண்டுகளில் பால் வெளி மற்றும் ஆன்ரோமெடா தங்கள் இணைப்பை ஒரு இராட்சத நீள்வட்ட அண்டமாக முழுமைப்படுத்தும். இந்த இணைப்பின் போது போதிய அளவுக்கு வாயுக்கள் இருந்தால், அதிகரித்த ஈர்ப்பானது உருவாகிவரும் நீள்வட்ட அண்டத்தின் மையத்துக்குள் அந்த வாயுவைத் தள்ளிவிடும். இது விண்மீன்வெடிப்பு எனப்படும் ஒரு குறைந்த கால தீவிர விண்மீன் உருவாக்கத்திற்கு வழிவகுக்கும். கூடுதலாக, உள்விழும் வாயு புதிதாக உருவான கருங்குழிக்கு ஊட்டமளித்து அதை ஒரு செயலூக்கமிக்க அண்டக் கருவாக மாற்றியமைக்கும். இந்த இடையீடுகளின் வீச்சு சூரியக் குடும்பத்தைப் புதிய அண்டத்தின் வெளிப்புற ஒளிவட்டத்துக்குள் தள்ளிவிடும் வாய்ப்பிருக்கிறது, இந்த மோதல்களிலிருந்து உருவான வெப்பக் கதிர்களினால் ஒப்பீட்டளவில் ஊறுபடாததாக அதை ஆக்கிவிடுகிறது.

சூரியக் குடும்பத்திலிருக்கும் கோள்களின் கோளப்பாதையை இந்த மோதல்கள் சீர்குலைக்கும் என்பது பொதுவாக ஒரு தவறான எண்ணமாக இருக்கிறது. கடந்து செல்லும் விண்மீன்களின் ஈர்ப்பு கோள்களை மீனிடைவெளியில் பிரித்துவிடும் என்பது உண்மையாக இருந்தபோதிலும், விண்மீன்களுக்கிடையிலான இடைவெளிகள் மிகப் பெரியதாக இருக்கிறது அதனால் பால் வெளி-ஆன்ரோமெடாவுக்கு இடையிலான மோதல்களினால் எந்தவொரு தனிப்பட்ட விண்மீன் மண்டலத்துக்கும் சீர்க்குலைவு ஏற்படக்கூடிய சாத்தியக்கூறுகள் புறக்கணிக்கத்தக்கதாகும். ஒரு ஒட்டுமொத்த சூரியக் குடும்பமாக இந்நிகழ்வுகளால் அது பாதிப்புக்குள்ளாகலாம், ஆனால் சூரியன் மற்றும் கோள்கள் தொந்தரவுகளுக்கு உள்ளாகும் என்று எதிர்பார்க்கப்படவில்லை.

எனினும், காலப்போக்கில் ஒரு விண்மீனுடனான எதிர்பாராத சந்திப்புக்கான ஒட்டுமொத்த நிகழ்தகவு அதிகரிக்கிறது, மேலும் கோள்களின் சீர்குலைவு தவிர்க்கமுடியாததாக ஆகி விடுகிறது. பேரண்டத்தின் இறுதி முடிவுக்கான பெரும் அண்டக்குழைவு அல்லது பெரும் அண்டப்பிளவு காட்சிகள் ஏற்படாது என்ற அனுமானத்தில், ஒரு குவாட்ரில்லியன் (10) ஆண்டுகளுக்குள் கடந்து செல்லும் விண்மீன்களின் ஈர்ப்பானது இறந்துவிட்ட சூரியனின் மீதமுள்ள கோள்களை அதனிடமிருந்து முழுவதுமாக கிழித்தெறிந்திருக்கும் என்று கணிப்பீடுகள் அறிவுறுத்துகின்றன. இந்த இடம்தான் சூரியக் குடும்பத்தின் முடிவைக் குறிக்கிறது. சூரியன் மற்றும் கோள்கள் பிழைத்துக்கொள்ளும் போதிலும், சூரியக் குடும்பம் எந்தவொரு அர்த்தமுள்ள பொருளிலும் தன் இருப்பை இல்லாததாக ஆக்கிவிடும்.

சூரியக் குடும்பத்தின் தோற்றத்துக்கான காலப் பகுதி கதிரியக்கக்கால அளவைப் பயன்படுத்தி முடிவுசெய்யப்பட்டது. அறிவியலாளர்கள் சூரியக் குடும்பத்தின் வயதை சுமார் 4.6 பில்லியன் ஆண்டுகள் எனக் கணித்துள்ளனர். பூமியில் இருக்கும் அறியப்பட்ட மிகப்பழமையான கனிம தானியங்கள் தோராயமாக 4.4 பில்லியன் ஆண்டுகளுக்கு முந்தியவை. இத்தனை பழைய பாறைகள் மிக அரிதானவை, ஏனெனில் பூமியின் மேற்புரப்பு அரித்தழிப்பு, எரிமலைகள் மற்றும் தட்டுப்புவிப் பொறைக் கட்டமைப்பு ஆகியவற்றால் தொடர்ந்து வடிவமாற்றம் செய்யப்படுகிறது. சூரியக் குடும்பத்தின் வயதை மதிப்பிடுவதற்கு அறிவியலாளர்கள் விண்கற்களைப் பயன்படுத்துகிறார்கள், இவை சூரிய வான்புகையுருவின் ஆரம்ப கால திரவமாக்கலின் போது உருவானது. பெரும்பாலும் எல்லா விண்கற்களும் (கான்யான் டையாப்லோ விண்கற்கள் பார்க்கவும்) 4.6 பில்லியன் ஆண்டு வயதானவையாக இருக்கிறது, இது சூரியக் குடும்பமும் குறைந்தது இத்தனை ஆண்டு பழமையுடையதாக இருக்கும் என பரிந்துரைக்கிறது.

இதர விண்மீன்களைச் சுற்றிலுமிருக்கும் வட்டுகளின் மீதான ஆய்வுகளும் கூட சூரியக் குடும்ப உருவாக்கத்தின் காலப் பகுதியை ஏற்படுத்துவதற்கு மிகவும் உதவியாக இருந்திருக்கிறது. ஒன்று முதல் மூன்று மில்லியன் ஆண்டுகளுக்கு இடையில் பழமைவாய்ந்த விண்மீன்கள் வாயுக்கள் நிறைந்த வட்டுகளைக் கொண்டிருக்கின்றன, ஆனால் 10 மில்லியன் ஆண்டுகளுக்கும் பழமையான விண்மீன்களைச் சுற்றி இருக்கும் வட்டுகளில் வாயுக்கள் இல்லாத அல்லது குறைந்த வாயுக்களைக் கொண்டிருக்கின்றன இது அவற்றுக்கிடையே இருக்கும் வாயுக்கள் நிறைந்த இராட்சத கோள்கள் உருவாகாமல் நிறுத்தப்பட்டிருப்பதையே தெரிவிக்கிறது.

குறிப்பு: இந்தக் கால அட்டவணையில் இருக்கும் அனைத்து தேதிகளும் நேரமும் தோராயமானவையே மேலும் அவற்றை ஒரு பரிமாண வரிசை குறியீடாக மட்டுமே எடுத்துக்கொள்ளப்படவேண்டும்.



</doc>
<doc id="94442" url="https://ta.wikipedia.org/wiki?curid=94442" title="சிலை">
சிலை

சிலை ("statue") என்பது ஒரு நபரையோ, பொருளையோ அல்லது ஒரு செயலையோ அதன் உருவத்தை நினைவில் வைப்பதற்காக உருவாக்கப்படும் மாதிரி ஆகும்.

தத்ரூப சிற்ப விலங்குகள் ("Life-sized sculptures of exotic animals") என்பன ஒரு விலங்கின் தோற்ற உருவத்தின் அதே அளவிலும், அதே நிறத்திலும் (காண்போரை உண்மை விலங்குகளா என சந்தேகிக்கும் வண்ணம்) உயிருள்ள விலங்குகள் போன்றே உருவாக்கப்படும் சிற்பங்களாகும். இவ்வாறான தத்ரூப சிற்ப விலங்குகளை உருவாக்கி காட்சிப்படுத்தப்பட்டிருக்கும் இடங்கள் உலகில் பல உள்ளன.

அவற்றில் ஹொங்கொங்கில் நோவாவின் பேழை உருவாக்கப்பட்டிருக்கும் இடம் முதன்மையான இடங்களில் ஒன்றாகும்.



</doc>
<doc id="94443" url="https://ta.wikipedia.org/wiki?curid=94443" title="வெர்ரியர் முகடு சண்டை">
வெர்ரியர் முகடு சண்டை

வெர்ரியர் முகடு சண்டை ("Battle of Verrières Ridge") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. இது ஓவர்லார்ட் நடவடிக்கையின் ஒரு பகுதியாகும். நாசி ஜெர்மனியின் ஆக்கிரமிப்பில் இருந்த பிரான்சின் கான் நகரைக் கைப்பற்ற நேச நாட்டுப் படைகள் மேற்கொண்ட முயற்சியின் ஒரு பகுதியாக இந்நடவடிக்கை நடைபெற்றது.

ஜூன் -ஜூலை, 1944ல் கான் நகரைக் கைப்பற்ற நேச நாட்டுப் படைகள் மேற்கொண்ட தொடர் முயற்சிகளில் இறுதி கட்டத்தில் நடைபெற்றது வெர்ரியர் முகடு சண்டை. இது அட்லாண்டிக் நடவடிக்கை (ஜூலை 18 -21) மற்றும் சுபிரிங் நடவடிக்கை (ஜூலை 25-27) என்ற இரு போர் நடவடிக்கைகளின் பகுதியாகக் கருதப்படுகிறது. ஜூலை இறுதியில் கான் நகரின் பெரும் பகுதி நேச நாட்டுப் படைகளின் வசமாகியிருந்தது. எஞ்சியிருந்த ஜெர்மானியப் படைப்பிரிவுகள் கானிலிருந்து மெதுவாகப் பின்வாங்கிச் சென்றன. அவற்றைப் பின் தொடர்ந்த பிரிட்டானிய மற்றும் கனடியப் படைகள் அடுத்து வெர்ரியர் முகட்டை கைப்பற்ற முயன்றன. கானிலிருந்து ஃபலாய் செல்லும் வழியிலிருந்த இந்த முகட்டை ஜெர்மானியப் படைகள் வெகுவாக பலப்படுத்தியிருந்தன. ஆறு நாட்கள் நேசநாட்டுப் படைகள் இந்த முகட்டைக் கைப்பற்ற கடும் முயற்சி செய்தன. ஆனால் அவர்களின் தொடர் தாக்குதலை, ஜெர்மானியப் படைகளின் பாதுகாப்பு போர் முறைமையும் (defensive war doctrine), ஜெர்மானிய கவச டிவிசன்களை எதிர்த்தாக்குதல்களும் முறியடித்து விட்டன.

இத்தாக்குதலில் நேசநாட்டுப் படைகளுக்குப் பெரும் இழப்புகள் ஏற்பட்டன. குறிப்பாக 1வது கனடிய ஆர்மிக்கு உட்பட்ட படைப்பிரிவுகளில் டியப் திடீர்த்தாக்குதலுக்குப் பிறகு ஒரே நாளில் அதிக அளவு இழப்பு ஏற்பட்டது இத்தாக்குதலில் தான். இதில் ஜெர்மானியப் படைகளுக்குப் பெரும் இழப்புகள் ஏற்பட்டாலும் மேல்நிலை உத்தியளவில் இத்தாக்குதல் தேவையற்றது எனபதால் இந்நாள் வரை இது சர்ச்சைக்குரியதாக உள்ளது. வெர்ரியர் முகட்டைக் கைப்பற்ற முடியவில்லையென்றாலும், அதே நேரத்தில் அமெரிக்கப் படைகள் தொடங்கிய கோப்ரா நடவடிக்கையைத் தடுக்க, இம்முகட்டில் நிறுத்தப்பட்டிருந்த கவச டிவிசன்களை அமெரிக்க முன்னேற்றத்தைத் தடுக்க அனுப்ப வேண்டிய நிலைக்கு ஜெர்மானியத் தளபதிகள் தள்ளப்பட்டனர். இதனால் வெர்ரியர் முகட்டில் பலவீனமடைந்த ஜெர்மானிய நிலைகளை ஆகஸ்ட் 8ம் தேதி நடந்த டோட்டலைஸ் நடவடிக்கையில் நேச நாட்டுப் படைகள் எளிதில் கைப்பற்றி விட்டன.


</doc>
<doc id="94444" url="https://ta.wikipedia.org/wiki?curid=94444" title="லே மெஸ்னில்-பேட்ரி சண்டை">
லே மெஸ்னில்-பேட்ரி சண்டை

பிரான்சு மீதான நேச நாட்டுக் கடல்வழிப் படையெடுப்பு ஜூன் 6, 1944ம் தேதி துவங்கியது. இப்படையெடுப்பின் உடனடி நோக்கங்களில் ஒன்று கான் நகரைக் கைப்பற்றுதல். ஆனால் ஜூன் மாதம் முழுவதும் பல முறை முயன்றும் அந்நகரை நேச நாட்டுப் படைகளால் கைப்பற்ற முடியவில்லை. இச்சண்டைத் தொடரின் ஒரு பகுதியே லே மெஸ்னில்-பேட்ரி சண்டை. ஜூன் 11ம் தேதி கனடியப் படைகள் கான் நகர் அருகே உள்ள லே மெஸ்னில்-பேட்ரி ஊரைத் தாக்கிக் கைப்பற்ற முயன்றன. இத்தாக்குதலில் அரசியின் சொந்த சுடுகலன் ரெஜிமண்ட் மற்றும் 1வது ஃகுஸ்சார்கள் ரெஜிமண்ட் ஆகியவை பங்கேற்றன. லே மெஸ்னில்-பேட்ரி நகரை ஜெர்மானிய 12வது எஸ். எஸ் டிவிசன் பாதுகாத்து வந்தது. பலமான பாதுகாவல் நிலைகளின் மீதான கனடியத் தாக்குதல் முறியடிக்கப்பட்டு இச்சண்டை ஜெர்மானியப் படைகளுக்கு வெற்றியில் முடிவடைந்தது.


</doc>
<doc id="94445" url="https://ta.wikipedia.org/wiki?curid=94445" title="வில்லெர்ஸ்-போக்காஜ் சண்டை">
வில்லெர்ஸ்-போக்காஜ் சண்டை

பிரான்சு மீதான நேச நாட்டுக் கடல்வழிப் படையெடுப்பு ஜூன் 6, 1944ம் தேதி துவங்கியது. இப்படையெடுப்பின் உடனடி நோக்கங்களில் ஒன்று கான் நகரைக் கைப்பற்றுதல். ஆனால் ஜூன் மாதம் முழுவதும் பல முறை முயன்றும் அந்நகரை நேச நாட்டுப் படைகளால் கைப்பற்ற முடியவில்லை. இச்சண்டைத் தொடரின் ஒரு பகுதியே வில்லெர்ஸ்-போக்காஜ் சண்டை. கான் சண்டையின் போக்கில் கான் நகருக்கு மேற்கே ஜெர்மானிய பாதுகாவல் நிலைகளில் வில்லெர்ஸ்-போகாஜ் நகர் அருகே ஒரு தற்காலிக பலவீனப் பகுதி உருவானது. இதனைப் பயன்படுத்தி அவ்விடத்தில் ஊடுருவித் தாக்க பிரிட்டானிய 7வது கவச டிவிசனின் 22வது கவச பிரிகெட் அனுப்பப்பட்டது. ஜூன் 13ம் தேதி வில்லெர்ஸ் போக்காஜ் நகரைச் சுற்றி வளைத்துக் கைப்பற்ற 22வது பிரிகேடின் டாங்குகள் முயன்றன. ஆனால் வில்லெர்ஸ்-போக்காஜில் நிறுத்தப்பட்டிருந்த 101வது எஸ். எஸ் கனரக கவச பட்டாலியன் பிரிட்டானிய டாங்குகளைப் பொறி வைத்து தாக்கியது. பதினைந்தே நிமிடங்களில் பல பிரிட்டானிய டாங்குகள் மற்றும் கவச வண்டிகள் தகர்க்கப்பட்டன. இதனால் பிரிட்டானிய முன்னேற்றம் தடைபட்டது. ஆறு மணி நேர சண்டைக்குப் பிறகு ஜெர்மானியத் துணைப்படைகள் வந்து சேரவே, பிரிட்டானியப் படைப்பிரிவின் தளபதி பின் வாங்க முடிவு செய்தார். வில்லெர்ஸ்-போக்காஜ் ஜெர்மானியர் வசமே இருந்தது. அடுத்த இரு மாதங்களில் கான் நகரைச் சுற்றி கடும் சண்டை நிகழ்ந்தாலும் இந்த நகரில் பெரிய பாதிப்பு எதுவும் ஏற்படவிலை. ஆகஸ்ட் 4ம் தேதி இந்நகரம் பெரிய மோதல் எதுவுமின்றி நேசநாட்டுப் படைகள் வசமானது.


</doc>
<doc id="94446" url="https://ta.wikipedia.org/wiki?curid=94446" title="டார்வினின் புடைப்பு">
டார்வினின் புடைப்பு

டார்வினின் புடைப்பு "(Darwin's tubercle)" என்பது மனிதக் காதின் ஓரத்தில் மேலே உள்ள மூன்‌றில் ஒரு பகுதியும் கீழே உள்ள பகுதியும் சந்திக்கும் இடத்தில் காணப்படும் ஒரு சிறிய முடிச்சு அல்லது புடைப்பு ஆகும். இது உலக மக்கட்தொகையில் பத்தில் ஒருவருக்குக் காணப்படும் இயற்கையான ஒன்று ஆகும். இது மாந்தர், குரங்கு, பொனொபோ போன்ற முதனிகளின் பொதுவான மூதாதைய இனங்களில் இருந்து வந்த பண்பாகும். படிவளர்ச்சிக்கான சான்றாகவும் இதைப் பயன்படுத்தியுள்ளனர்.

இது டார்வின் புடைப்பு என்று பொதுவாக அழைக்கப்பட்டாலும் டார்வினே இதற்கு ஊல்னரின் நுனி என்று தான் பெயரிட்டார். ஏனெனில் தாமசு ஊல்னர் எனும் ஆங்கிலச் சிற்பி தான் முதன் முதலில் இதைத் தனது சிற்பத்தில் பயன்படுத்தியதோடு இது பரிணாமச் சான்று எனும் கருதுகோளையும் உருவாக்கியவர் ஆவார்.


</doc>
<doc id="94447" url="https://ta.wikipedia.org/wiki?curid=94447" title="தமிழ்நாடு சட்டமன்ற மேலவைத் தொகுதிகள்">
தமிழ்நாடு சட்டமன்ற மேலவைத் தொகுதிகள்

தமிழ்நாடு சட்டமன்ற மேலவை தமிழ்நாடு சட்டமன்றம் ஈரங்க அவையாக இருந்த காலகட்டத்தில் அதன் மேலவையாக இருந்தது. மாநிலச் சட்ட மேலவை வகையைச் சேர்ந்த இவ்வையின் உறுப்பினர்கள் நேரடி மற்றும் மறைமுகத் தேர்தல்கள் மூலமாகத் தேர்ந்தெடுக்கப்பட்டனர். மேலும் ஒரு சில உறுப்பினர்கள் தமிழ்நாட்டு ஆளுனரால் நியமிக்கப்பட்டனர். 1986ம் ஆண்டு கலைக்கப்பட்ட இந்த அவை, 2010ம் ஆண்டு இந்திய நாடாளுமன்றத்தில் கொண்டுவரப்பட்ட ஒரு சட்டத்தின் மூலம் மீண்டும் அமைக்கப்பட்டது. ஆனால் 2011 சட்டமன்றத் தேர்தலில் அதிமுக வெற்றி பெற்று ஜெ. ஜெயலலிதா தமிழக முதல்வரான பின்னர், இம்மீட்டுருவாக்கம் கைவிடப்பட்டது. மேலவை ஒரு நிரந்தர அமைப்பு; கலைக்கப்படக் கூடியதல்ல. ஆறாண்டுகள் பதவிக் காலம் கொண்ட இதன் உறுப்பினர்களில் மூன்றில் ஒரு பங்கினர் இரண்டாண்டுகளுக்கு ஒருமுறை பதவி ஓய்வு பெறுகின்றனர். இவ்வையின் உறுப்பினர் எண்ணிக்கை குறைந்தபட்சம் 40, அதிகபட்சம் 78. 2010-11 காலகட்டத்தில் மேலவையை மீட்டுருவாக்க முயற்சிகள் நடைபெற்ற போது அதற்காக உருவாக்கப்பட்ட தொகுதிகள் இக்கட்டுரையில் தரப்பட்டுள்ளன.

உறுப்பினர்கள் தேர்ந்தெடுக்கப்பட்ட முறைகள் கீழிலுள்ள பட்டியலில் தரப்பட்டுள்ளன.

மேலவைக்கான தொகுதிகள் செப்டம்பர் 2010ம் ஆண்டு பட்டியலிடப்பட்டன:



</doc>
<doc id="94451" url="https://ta.wikipedia.org/wiki?curid=94451" title="முத்தையா முரளிதரன் பன்னாட்டுத் துடுப்பாட்ட அரங்கம்">
முத்தையா முரளிதரன் பன்னாட்டுத் துடுப்பாட்ட அரங்கம்

முத்தையா முரளிதரன் பன்னாட்டுத் துடுப்பாட்ட அரங்கம் அல்லது பல்லேகலை பன்னாட்டுத் துடுப்பாட்ட அரங்கம் ("Muttiah Muralitharan International Cricket Stadium") இலங்கையின் கண்டியில் புதியதாக உருவாக்கபட்டுள்ள ஓர் துடுப்பாட்ட அரங்கமாகும். நவம்பர் 27, 2009 அன்று அரங்கம் திறக்கப்படடது. இது இலங்கையின் புகழ்பெற்ற துடுப்பாட்ட சுழல்பந்து வீச்சாளர் முத்தையா முரளிதரன் நினைவாக சூலை 2010 அன்று, மத்திய மாகாண அவையின் முழுமையான ஒப்புதலுடன், மறுபெயரிடப்பட்டது.

கண்டி நகரிலிருந்து அரைமணிநேரப் பயணத்தில் இந்த அரங்கம் அமைந்துள்ளது. பல்லேகல அரங்கம் முழுமையும் இலங்கைத் துடுப்பாட்டத்திற்கு உரிமையானதாம். 1983ஆம் ஆண்டு முதல் 2007 வரை பன்னாட்டுப் போட்டிகள் நடந்த அசுகிரிய அரங்கத்திற்கு மாற்றாக இது அமையும். அரங்கத்தை அரசு பொறியியல் நிறுவனம் (State Engineering Corporation of Sri Lanka) கட்டியுள்ளது. இதன் வடிவமைப்பு தென்னாபிரிக்காவில் உள்ள சென்சுரியன் சூப்பர்பார்க் அரங்கத்தை ஒத்துள்ளது.

இந்த அரங்கமும் அம்பாந்தோட்டை அரங்கமும் 2011 உலகக்கிண்ணப்போட்டிகளுக்காக தயார் செய்யப்பட்டன. பல்லேகல கந்துரத துடுப்பாட்ட அணியின் அரங்கமும் ஆகும்.




</doc>
<doc id="94452" url="https://ta.wikipedia.org/wiki?curid=94452" title="வாசவி கன்னிகாபரமேஸ்வரி">
வாசவி கன்னிகாபரமேஸ்வரி

வாசவி ஸ்ரீ கன்னிகாபரமேஸ்வரி ஒரு இந்து கடவுள்; ஆரிய வைசியர்களின் குலதெய்வம். ஆரிய வைசியர்கள் (வழக்கத்தில் ஆரிய வைசிய செட்டியார் எனவும், வைசிய செட்டியார் எனவும் அழைக்கப்படும் இவர்களின் முக்கிய தொழில் வாணிபம் ஆகும்) பெருமளவில் வசிக்கும் பெரும்பாலான ஊர்களில் வாசவி ஸ்ரீ கன்னிகாபரமேஸ்வரிக்கு ஒரு கோவில் கட்டி (இது சத்திரம் எனப்படும்) பூஜைகள், மற்ற சிறப்புகள் நடத்தப்படுகின்றன.

வாசவி ஸ்ரீ கன்னிகாபரமேஸ்வரியின் வரலாற்றுக் கதை என்று கீழ்கண்ட கதை சொல்லப்படுகிறது. 

ஒருமுறை கைலாயத்தில் நந்தி தேவர், சிவபெருமானை நடனமாடி மகிழ்வித்து வணங்கினார். ஆனால் பார்வதி தேவியை வணங்க மறந்து விட்டார். பார்வதி தேவி நந்தி தன்னை வேண்டுமென்றே வணங்காமல் புறக்கணித்ததாக எண்ணி அவரை பூமியில் மானிடனாகப் பிறக்க சாபமிட்டார். தான் விரும்பிச் செய்யாத தவறுக்கு தன்னை சபித்ததை எண்ணி வருத்தமும், கோபமும் அடைந்த நந்தி தேவர் பதிலுக்குப் பார்வதியை பூமியில் பெண்ணாகப் பிறந்து கடைசிவரை கன்னியாகவே வாழ்ந்து அக்னி பிரவேசம் செய்ய வேண்டும் என்று சாபமிட்டார்.

இப்படி நந்தி தேவரும், பார்வதி தேவியும் ஒருவரை ஒருவர் சபித்துக் கொண்டு பெனுகொண்டா நகரை ஆண்டு வந்த குசுமஸ்ரேஷ்டி எனபாருக்கும், குசுமாம்பிகை அம்மைக்கும் இரட்டைக் குழந்தைகளாகப் பிறந்தனர். பெண் குழந்தைக்கு வாஸவாம்பா எனவும், ஆண் குழந்தைக்கு விரூபாஷன் என்றும் பெயரிட்டு வளர்த்தனர். 

சித்திரகாந்தன் என்னும் கந்தர்வன் ஒரு முனிவரின் சாபத்தால் பூமியில் விஷ்ணுவர்த்தன் என்ற மன்னனாகப் பிறந்து ஆண்டு வந்தான். அவன் வாஸவாம்பாவைத் திருமணம் செய்து கொள்ள விரும்பினான், அதில் ஏற்பட்ட பிரச்சனையில் பெனுகொண்டா ஆட்சிக்குட்பட்ட நகரங்களில் வாழ்ந்து வந்த 714 கோத்திரங்களைச் சேர்ந்த வைசியர்களும் ஒன்றுகூடி விவாதித்தனர். அதில் 612 கோத்திரர்கள் விஷ்ணுவர்த்தனுக்கு வாஸவாம்பாவை மணமுடிக்க வேண்டும் என்றும், மீதமுள்ள 102 கோத்திரத்தார் கூடாது எனவும் கூறினர். குலப்பெருமைக்கு மாறாக கருத்து தெரிவித்த 612 கோத்திரத்தார் தம் குடும்பங்களுடன் நகரை விட்டு வெளியேறினர். விஷ்ணுவர்த்தனின் விருப்பத்திற்கு இணங்குவதில்லை என்ற முடிவு செய்த 102 கோத்திரத்தார் ஒருங்கிணைந்தனர்.

தன்னைக் காரணமாக வைத்து, வைசிய குலத்திற்குப் பெரும் சோதனையுண்டானதை எண்ணி மனம் வருந்திய வாஸவாம்பா, தன்னால் வைசிய குலத்திற்கு எவ்வித இழிவும் நேராமல் இருக்கத் தன்னை அழித்துக் கொள்வதே சரியானது என்கிற எண்ணத்தில் தீக்குளித்து உயிரை விட முடிவெடுத்தாள். அதன்படி அவள் அக்னிப்பிரவேசம் செய்வதை தாங்கமுடியாத 102 கோத்திரத்து வைசியர்களும் தங்கள் குழந்தைகளை மட்டும் விட்டுவிட்டு தாமும் அக்னிபிரவேசம் செய்தனர். அதன் பிறகு வாசவி தன் உண்மையான ரூபத்தை அனைவரும் அறியச் செய்து, ஒழுக்கம், தியாகம், தர்மங்களை அவர்களுக்கு உபதேசித்து மறைந்ததாகச் சொல்கிறார்கள் .

அன்றிலிருந்து வாஸவாம்பாவை, வாசவி ஸ்ரீ கன்னிகாபரமேஸ்வரி எனக் கொண்டு வைசிய குலத்தார் தங்கள் குலதெய்வமாக வழிபட்டு வருகின்றனர்.

வாசவி ஸ்ரீ கன்னிகாபரமேஸ்வரி கோவில்


</doc>
<doc id="94457" url="https://ta.wikipedia.org/wiki?curid=94457" title="மகிந்த ராசபக்ச பன்னாட்டுத் துடுப்பாட்ட அரங்கம்">
மகிந்த ராசபக்ச பன்னாட்டுத் துடுப்பாட்ட அரங்கம்

மகிந்த ராசபக்ச பன்னாட்டுத் துடுப்பாட்ட அரங்கம் (Mahinda Rajapaksa International Cricket Stadium) இலங்கையின் தென் மாகாணத்தில் அம்பாந்தோட்டையில் கட்டப்பட்டுள்ள ஓர் புதிய துடுப்பாட்ட அரங்கமாகும். இது 2011 உலகக்கிண்ணப் போட்டிகளுக்காகக் கட்டப்பட்டது. இதன் கொள்ளளவு 35000 ஆகும்..



</doc>
<doc id="94465" url="https://ta.wikipedia.org/wiki?curid=94465" title="நந்தி தேவர்">
நந்தி தேவர்

திருநந்தி தேவர்

சைவ சமயத்தில் முதல் குருவாகவும் சிவனின் வாகனமாகவும் கருதப்படுபவர் திருநந்தி தேவர் ஆவார். ஆலயங்களில் சிவலிங்கத்தின் முன் நோக்கி நந்தி தேவரின் உருவம் அமைக்கப்பட்டிருக்கும். இவர் சித்தராகவும் அறியப்பெறுகிறார். 

நந்தி என்ற சொல்லுக்கு எப்பொதும் ஆனந்த நிலையில் இருப்பவர் என்று பொருள். இளமையும் திட்பமும் வாய்ந்தவராக நந்தி தேவர் கருதப்படுகின்றார்.

எனும் செய்யுளிலிருந்து சிவாகமத்தை சிவபெருமானிடமிருந்து நேரடியாகத் தெளிந்து உலகத்தவர்களுக்கு அருளியவர் நந்தி தேவரே என்பது தெளிவாகின்றது. நந்தி தேவர் சிவபெருமானிடம் நேரடியாகப் பெற்ற உபதேசத்தை இவரிடமிருந்து சனற்குமாரரும், சனற்குமாரரிடமிருந்து சத்தியஞான தரிசினிகளும், சத்தியஞான தரிசினிகளிடமிருந்து பரஞ்சோதியாரும், பரஞ்சோதியாரிடமிருந்து மெய்கண்டாரும் பெற்றனர்.

பிரதோச கால நேரங்களில் சிவபெருமான் நந்தியின் தலை மத்தியில் நடனம் ஆடுவதாக சைவர்கள் நம்புகிறார்கள். எனவே நந்திக்கு விசேட பூசைகளும் திருமுழுக்கு வழிபாடுகள் நடைபெறும்.

நந்தி தேவர் சிவலோகத்தின் தலைமைக் காவலனாக விளங்குவதால் இவர் தேவர்கள் மற்றும் சிவனை தரிசிக்க வரும் பக்தர்களை தடுக்க வல்ல அதிகாரம் உள்ளது. சிவன் ஆலகால விடத்தினை அருந்தி விட்டு உமையாளின் மடியில் மயங்கியிருக்கும் வேளையில் அதிகார நந்தி மற்றோரை உள்ளே விடாமல் தடுத்தார்.

கைலையில் இருக்கும் சிவபெருமானின் தரிசனம் பெறுவதற்காக விஷ்ணு கருட வாகனத்தில் சென்றார். சிவபெருமானின் காவலனான நந்திதேவனிடம் அனுமதி பெற்று விஷ்ணு சிவதரிசனத்திற்கு சென்றுவிட, கருடன் வெளியில் நின்றார். சிவதரிசனத்தில் மூழ்கிய விஷ்ணு திரும்பிவர நேரமானதால், கருடன் நந்திதேவனிடம் அனுமதி பெறாமல் உள்ளே செல்ல முயன்றார். இதனால் இருவருக்கும் சண்டை மூண்டது. நந்தி தேவனின் ஆவேச மூச்சில் கருடன் நிலைதடுமாறி விழுந்தார்.

தன்னைக் காக்க விஷ்ணுவை அழைத்தார். சிவதரிசனத்தில் இருந்த விஷ்ணு சிவனிடம் வேண்ட, நந்தியிடம் கருடனை மன்னிக்குமாறு சிவபெருமான் வேண்டினார். அதனால் கருடன் காக்கப்பெற்றார்.


</doc>
<doc id="94480" url="https://ta.wikipedia.org/wiki?curid=94480" title="சேர்-இ-பங்களா துடுப்பாட்ட அரங்கம்">
சேர்-இ-பங்களா துடுப்பாட்ட அரங்கம்

சேர்-இ-பங்களா துடுப்பாட்ட அரங்கம் (Sher-e-Bangla Cricket Stadium) அல்லது ஷேர்-ஈ-பங்களா தேசிய துடுப்பாட்ட அரங்கம் (SBNS), வங்காளதேசத்தில் தாக்காவின் மிர்பூர் தாணா மாவட்டத்தில் உள்ள ஓர் துடுப்பாட்ட அரங்கமாகும்.2006ஆம் ஆண்டு கட்டப்பட்ட இந்த அரங்கம் 35,000 பார்வையாளர்களைக் கொள்ளும். துவக்கத்தில் "மிர்பூர் அரங்கம்" எனப் பெயரிடப்பட்டிருந்தாலும், வங்காளதேச அரசு பின்னர் இதற்கு "ஷேர் - ஈ- பங்களா துடுப்பாட்ட அரங்கம்" என மறுபெயரிட்டது.வங்காளதேசத்தின் மிகவும் மதிக்கப்படும் தலைவரும் 1940களில் விடுதலை இயக்கப் போராட்டங்களில் பங்கெடுத்தவருமான ஏ. கே. ஃபசுலுல் ஹக் நினைவாக இந்தப் பெயர் இடப்பட்டது.

தாக்கா நகரின் மையத்திலிருந்து 10 கி.மீ தொலைவில் உள்ளது. தாக்காவின் நகரினுள்ளேயே இருந்த பங்கபந்து தேசிய அரங்கத்திலிருந்து இங்கு மாறியது மிகுந்த கண்டனத்திற்கு உள்ளானது; இருப்பினும் துடுப்பாட்டத்திற்கே உரித்தாய அரங்கத்தை விரும்பிய வங்காளதேச துடுப்பாட்ட வாரியம் இந்த அரங்கத்தை கட்டியது.

இந்த துடுப்பாட்ட அரங்கில் அமைக்கப்பட்டுள்ள நீர்வடிகால்கள் துணைக்கண்டத்திலேயே சிறந்த அமைப்புகளாகும். முன்னர் இருந்த தடகள ஆடுகளத்தை முற்றிலும் பெயர்த்தெடுத்து புதிய கற்களும் மண்ணும் இட்டு தயார் செய்கையில் பிவிசி குழாய்களை இட்டு நீர் வடிய ஏற்பாடுகள் செய்யப்பட்டுள்ளன. மேலும் மையத்திலிருந்து எல்லைகள் 29 அங்குலம் தாழ்வாக உள்ளன.எனவே மழை நின்ற சிலமணித் துளிகளிலேயே துடுப்பாட்டத்தை துவங்க முடியும்.

இந்த அரங்கத்தில் முதல் தேர்வுத் துடுப்பாட்டம் மே 2007ஆம் ஆண்டு இந்தியாவிற்கும் வங்காளதேசத்திற்கும் இடையே நடைபெற்றது. 2011 உலகக்கிண்ணத்திற்காக சீரமைக்கப்படுகிறது.



</doc>
<doc id="94484" url="https://ta.wikipedia.org/wiki?curid=94484" title="புலம்பெயர் ஈழத்து எழுத்தாளர்களின் தமிழ் சிறுகதை நூல்களின் பட்டியல்">
புலம்பெயர் ஈழத்து எழுத்தாளர்களின் தமிழ் சிறுகதை நூல்களின் பட்டியல்

இலங்கையைப் பிறப்பிடமாகக் கொண்ட பல எழுத்தாளர்கள் புலம்பெயர்ந்து இன்று உலகளாவிய ரீதியில் பல நாடுகளில் குடியேறி வாழ்ந்து வருகின்றனர். இவ்வாறு புலம்பெயர்ந்து வாழும் இலங்கை எழுத்தாளர்களினால் தமிழ் மொழிமூலமாக எழுதப்பட்ட சிறுகதை நூல்களும், உருவகக்கதை நூல்களும் வெளிவந்த ஆண்டு ரீதியாகத் தொகுத்துப் பட்டியலிடப்பட்டுள்ளது.








கூடுகள் சிதைந்தபோது – அகில் (இயற்பெயர்: அகிலேஸ்வரன் சாம்பசிவம்) கனடா: (வம்சி புக்ஸ் பதிப்பக வெளியீடு) ,1வது பதிப்பு: டிசம்பர் 2011, ஜனவரி 2012, இரண்டாவது பதிப்பு: ஜீன் 2012. ISBN 978-93-80545-56-1



</doc>
<doc id="94485" url="https://ta.wikipedia.org/wiki?curid=94485" title="சிட்டகொங் கோட்ட விளையாட்டரங்கம்">
சிட்டகொங் கோட்ட விளையாட்டரங்கம்

சிட்டகொங் கோட்ட விளையாட்டரங்கம் (Chittagong Divisional Stadium), தற்போது சோகுர் அகமது சௌத்ரி அரங்கம் (Zohur Ahmed Chowdhury Stadium) என்றும் முன்பு பீர் சிரேசுதா சாகித் ருகுல் அமீன் அரங்கம் (Bir Shrestha Shahid Ruhul Amin Stadium) என அறியப்பட்டது, வங்காள தேசத்தின் தென்கிழக்கில் உள்ள சிட்டகொங் நகரில் அமைந்துள்ள ஓர் விளையாட்டரங்கமாகும். பிப்ரவரி 27, 2006 இல் இலங்கைக்கும் வங்காளதேசத்திற்கும் இடையே நடந்த தேர்வுத் துடுப்பாட்டம் மூலம் தேர்வுத் துடுப்பாட்ட அரங்கமானது.

சிட்டகொங் நகரத்திலிருந்து அரைமணிநேர பயணத்தில் அமைந்துள்ள இந்த அரங்கம் 2004ஆம் ஆண்டு 19-கீழ் உலகக்கிண்ணப் போட்டிகளுக்காக கட்டப்பட்ட ஐந்து மைதானங்களில் ஒன்றாகும். சனவரி, 2006இல் பன்னாட்டுத் தரமுள்ள அரங்கமாக ஒப்புமை வழங்கப்பட்டது. வேளாண் நிலங்களின் மத்தியில் திண்காறை கட்டிடமாக விளங்கும் இந்த அரங்கத்தில் மூன்று அடுக்குகளில் அமைந்துள்ள 20,000 கொள்ளளவு கொண்ட பார்வையாளர் இருக்கைகள் கவனத்தை ஈர்க்கின்றன.


</doc>
<doc id="94486" url="https://ta.wikipedia.org/wiki?curid=94486" title="புலம்பெயர் ஈழத்து எழுத்தாளர்களின் தமிழ் கவிதை நூல்களின் பட்டியல்">
புலம்பெயர் ஈழத்து எழுத்தாளர்களின் தமிழ் கவிதை நூல்களின் பட்டியல்

இலங்கையைப் பிறப்பிடமாகக் கொண்ட பல எழுத்தாளர்கள் புலம்பெயர்ந்து இன்று உலகளாவிய ரீதியில் பல நாடுகளில் குடியேறி வாழ்ந்து வருகின்றனர். இவ்வாறு புலம்பெயர்ந்து வாழும் இலங்கை எழுத்தாளர்களினால் தமிழ் மொழிமூலமாக எழுதப்பட்ட மரபுக் கவிதை நூல்களும், புதுக்கவிதை நூல்களும் வெளிவந்த ஆண்டு ரீதியாகத் தொகுத்துப் பட்டியலிடப்பட்டுள்ளது. 














[[பகுப்பு:ஈழத்து நூல்கள்|*]]
[[பகுப்பு:இலங்கைத் தமிழ் நூற்பட்டியல்கள்]]
[[பகுப்பு:புலம்பெயர் தமிழ் எழுத்தாளர்கள்|*]]

</doc>
<doc id="94490" url="https://ta.wikipedia.org/wiki?curid=94490" title="சைமன் டோபல்">
சைமன் டோபல்

சைமன் ஜேம்ஸ் ஆர்தர் டோஃபல் (Simon James Arthur Taufel, பிறப்பு 21 சனவரி 1971), பன்னாட்டுத் துடுப்பாட்ட அவையின் மேற்தட்டு நடுவர் குழுவைச் சேர்ந்த ஓர் ஆத்திரேலிய துடுப்பாட்ட நடுவர். ப. து. அ ஆண்டின் சிறந்த நடுவர் விருதினை ஐந்து முறை 2004 முதல் 2008 வரை பெற்றுள்ள இவர் தற்போதைய துடுப்பாட்ட நடுவர்களில் உலகின் மிகச்சிறந்தவராகக் கருதப்படுகிறார்.



</doc>
<doc id="94495" url="https://ta.wikipedia.org/wiki?curid=94495" title="உலகின் உயர்ந்த கட்டமைப்புக்கள்">
உலகின் உயர்ந்த கட்டமைப்புக்கள்

வானளாவிகளின் பட்டியல் (List of Skyscrapers) இங்கே இடப்பட்டுள்ளன. அதாவது வானளாவி எனும் சொற்பதம், மக்கள் வசிப்பதற்கு அல்லது பயன்பாட்டுக்கு உரிய உயரமான கட்டடங்களைக் குறிப்பதாகும். இதுவரை எத்தனை மீட்டருக்கு மேற்பட்ட உயரமான கட்டடங்களை வானளாவி என அழைக்கலாம் எனும் முறையான வரைவிலக்கணங்கள் எதுவும் இல்லை. இருப்பினும் உலகில் அதிகமான உயர்ந்தக் கட்டடங்களை கொண்ட நாடான ஹொங்கொங்கில் 170 மீட்டருக்கு மேற்பட்ட உயரமான கட்டடங்களை வானளாவிகள் என வரையரை செய்யப்பட்டுள்ளன. 

இப்பட்டியல் உலகிலேயே மிக உயரமான கட்டிடங்கள், கோபுரங்கள் முதலியவற்றை வரிசைப்படுத்துகின்றது. இவற்றுள் இன்று இல்லாத சில கட்டிடம்/கோபுரங்கள் சாய்வெழுத்துக்களில் குறிக்கப்பட்டுள்ளன. இப்பட்டியலில் எல்லா கட்டிடங்களும்/கோபுரங்களும் குறிக்க முயலவில்லை.





</doc>
<doc id="94497" url="https://ta.wikipedia.org/wiki?curid=94497" title="வீட்டு காப்புறுதிக் கட்டடம்">
வீட்டு காப்புறுதிக் கட்டடம்

உலகின் முதல் வானளாவி (First Skyscraper) ஆக அமெரிக்காவில், 1885 ஆம் ஆண்டு கட்டப்பட்ட வீட்டு காப்புறுதிக் கட்டடம் (Home Insurance Building) என கருதப்படுகிறது. இது 10 அடுக்கு மாடிகளைக் கொண்ட கட்டடமாகும். இதன் உயரம் 138 அடிகள் ஆகும். 1885 ஆம் ஆண்டு காலக்கட்டத்தில் இருந்த உயரமான கட்டம் இதுவாகவே இருந்துள்ளது. இந்த கட்டடத்தையே உலகின் முதல் வானளாவி எனப்படுகின்றது.

இக்கட்டடம் செங்கல் மற்றும் இரும்புகளால் கட்டப்பட்டதாகும். இதன் கட்டடக் கலைஞர் "வில்லியம் லெபறொன் ஜென்னி" (William LeBaron Jenney) என்பவராகும். இக்கட்டடம் 1931 ஆம் ஆண்டு இடிக்கப்பட்டுவிட்டது.



</doc>
<doc id="94499" url="https://ta.wikipedia.org/wiki?curid=94499" title="பன்னாட்டு வர்த்தக மையம் (கட்டடம்)">
பன்னாட்டு வர்த்தக மையம் (கட்டடம்)

பன்னாட்டு வர்த்தக மையம் ("International Commerce Centre") என்பது ஹொங்கொங்கில் கட்டப்பட்டுள்ள வானளாவிகளிலேயே மிக உயரமான வானளாவி ஆகும். அதாவது ஹொங்கொங்கில் உள்ள உயரமான கட்டடம் இதுவாகும். இதனைச் சுருக்கமாக ஐசிசி கட்டடம் என்றழைப்பர். இந்த வானளாவி தற்போதைக்கு உலகில் உள்ள உயரமான வானளாவிகள் பட்டியலில், நான்காவது இடத்தில் உள்ளது. இது 108 அடுக்கு மாடிகளைக் கொண்டுள்ளது. 484மீ உயரமுள்ள இந்த வானளாவியின் கட்டுமானப் பணிகள் 2010 ஆம் ஆண்டு நிறைவுற்றன. இவ்வானளாவி ஹொங்கொங்கில் கவுலூன் தீபகற்பத்தில், மேற்கு கவுலூன் நிலப்பரப்பில் கட்டப்பட்டுள்ளது. இந்த வானளாவி கட்டப்பட்டதும் ஹொங்கொங்கிலேயே உயரமான வானளாவி இதுவானது. 


</doc>
<doc id="94501" url="https://ta.wikipedia.org/wiki?curid=94501" title="பன்னாட்டு நிதி மையம் (இரண்டு)">
பன்னாட்டு நிதி மையம் (இரண்டு)

பன்னாட்டு நிதி மையம் (இரண்டு) (2 International Finance Centre) என்பது ஹொங்கொங்கில் கட்டப்பட்ட ஒரு வானளாவி ஆகும். இதனைச் சுருக்கமாக "ifc" என்று அழைக்கிறார்கள். அத்துடன் இந்த வானளாவியின் சின்னமாகவும் ifc எனும் ஆங்கில சிறிய எழுத்துக்களையே கொண்டுள்ளது. இந்த வானளாவி ஹொங்கொங் தீவில், சென்ட்ரல் மாவட்டத்தில், சென்ட்ரல் நகரில் கடல் முகப்பில் அமைந்துள்ளது. இந்த வானளாவி, 2010 ஆம் ஆண்டு கட்டிமுடிக்கப்பட்ட பன்னாட்டு வர்த்தக மையம் (கட்டடம்)‎ கட்டப்படும் வரை, இதுவே ஹொங்கொங்கில் உள்ள உயரமான வானளாவியாக இருந்தது. தற்போது இது இரண்டாம் இடத்துக்கு தள்ளப்பட்டுவிட்டது. அத்துடன் உலகில் வானளாவிகளின் வரிசையில் 12 வது உயரமான வானளாவியாக இது உள்ளது.


</doc>
<doc id="94510" url="https://ta.wikipedia.org/wiki?curid=94510" title="அரியான்பொய்கை செல்லத்துரை">
அரியான்பொய்கை செல்லத்துரை

அரியான்பொய்கை க. செல்லத்துரை (இறப்பு: சனவரி 2011) ஈழத்து மூத்த கலைஞரும் படைப்பாளியும் ஆவார். வன்னியின் தொன்மையையும் வரலாற்றையும் வெளிப்படுத்திய வரலாற்றாய்வாளர். வன்னியின் நாட்டார் இலக்கியங்களை அச்சுவடிவிற்கு கொண்டுவருவதில் இவர் குறிப்பிடத்தக்க அளவு பங்கு வகித்தவர்.

இலங்கையின் வட மாகாணத்தின் வன்னிப் பகுதியில் நெடுங்கேணி, அரியாமடு என்னும் சிறு கிராமத்தில் பிறந்த செல்லத்துரை முல்லைத்தீவு மாவட்டம் தண்ணீருற்று எனும் கிராமத்தில் வாழ்ந்து வந்தார்.

வன்னியில் மதங் கொண்ட யானையை அடக்கிய பெண் ஒருத்தியின் வரலாற்றைக் கூறும் "வேழம்படுத்த வீராங்கனை" என்னும் முல்லைமோடியில் அமைந்த நாட்டுக்கூத்தை எழுதி நூலாக்கியுள்ளார். இதற்காக இவர் கவிகேசன், தமிழ்மணி ஆகிய விருதுகளைப் பெற்றார்.

ஓலைச்சுவடிகளில் பாதுகாக்கப்பட்டு வந்த வன்னியின் தொன்மைகளை வெளிப்படுத்தவல்ல படைப்புக்கள், வாகடங்கள், நாட்டார் இலக்கியங்கள், சிந்துநடைக்கூத்துக்கள் ஆகியவற்றைத் துரிதமாக வாசித்தறியும் திறன்கொண்ட அரியான்பொய்கை செல்லத்துரை மிகவேகமாக எழுத்தாணி மூலம் ஓலைச்சுவடியில் எழுதும் ஆற்றலும் பெற்றவராவார்.


</doc>
<doc id="94514" url="https://ta.wikipedia.org/wiki?curid=94514" title="தேனி மாவட்ட வாக்காளர்கள்">
தேனி மாவட்ட வாக்காளர்கள்

தேனி மாவட்டத்தில் தேர்தலில் வாக்களிக்கக் கூடியவர்களாக மொத்தம் 8,11,146 வாக்காளர்கள் அதற்கான பட்டியலில் இடம் பெற்றுள்ளனர். இம்மாவட்டத்தின் ஆண்டிபட்டி சட்டமன்றத் தொகுதியில் 1,00,1764 ஆண்கள், 1, 00, 1787 பெண்கள் என மொத்தம் 2, 00, 3551 வாக்காளர்களும், பெரியகுளம் சட்டமன்றத் தொகுதியில் 97,930 ஆண்கள், 98,586 பெண்கள், ஒரு திருநங்கை உட்பட மொத்தம் 1,96,517 வாக்காளர்களும், போடிநாயக்கனூர் சட்டமன்றத் தொகுதியில் 1,00,278 ஆண்கள், 1,00,334 பெண்கள் என மொத்தம் 2,00,612 வாக்காளர்களும், கம்பம் சட்டமன்றத் தொகுதியில் 1,00,4185 ஆண்கள், 1,00,6281 பெண்கள் என மொத்தம் 2,10,466 வாக்காளர்களும் இடம் பெற்றுள்ளனர்.


</doc>
<doc id="94515" url="https://ta.wikipedia.org/wiki?curid=94515" title="ஆண்டிபட்டி வட்டம்">
ஆண்டிபட்டி வட்டம்


</doc>
<doc id="94516" url="https://ta.wikipedia.org/wiki?curid=94516" title="போடிநாயக்கனூர் வட்டம்">
போடிநாயக்கனூர் வட்டம்


</doc>
<doc id="94517" url="https://ta.wikipedia.org/wiki?curid=94517" title="தேனி வட்டம்">
தேனி வட்டம்



</doc>
<doc id="94518" url="https://ta.wikipedia.org/wiki?curid=94518" title="பெரியகுளம் வட்டம்">
பெரியகுளம் வட்டம்



</doc>
<doc id="94519" url="https://ta.wikipedia.org/wiki?curid=94519" title="இறைமை">
இறைமை

இறையான்மை (Sovereignty) என்பது ஓர் அரசின் அல்லது ஒரு நாட்டின் முக்கியக் கூறாக அமைவது. இது அரசின் முழுமையான அதிகாரம் ஆகும். அதாவது எவராலும் எதிர்க்கப்பட முடியாத முறியடிக்கப்பட முடியாத அரசியல் அதிகாரம் 'இறையான்மை' என அழைக்கப்படுகிறது. சட்ட வரையறைகளையும் ஆட்சியதிகாரங்களையும் உருவாக்குவதற்கும், வேண்டியபோது நீக்குவதற்கும், மாற்றியமைப்பதற்கும் உள்ள தத்துவம் இறையான்மை எனப்படும். அரசினை உருவாக்குகின்ற நான்கு அடிப்படைக் கூறுகளுள் இன்றியமையாத ஒரு கூறு இறைமை ஆகும். மற்றவை மக்கள், நிலப்பரப்பு, அரசாங்கம் ஆகிய மூன்றாகும். இறைமை மக்களுக்குரிதாக இருப்பது சனநாயகத்தின் அடிப்படைப் பண்பாக கொள்ளப்படுகிறது.

இறைமை எனப்பொருள்படும் ஆங்கிலச் சொல் ' சாவரின்டி ((Sovereignty))என்பதாகும். இலத்தீன் மொழியில் 'சூப்பரானசு'(Superanus) என்ற சொல்லிலிருந்து பெற்றப்பட்டது. சூப்பரானசு என்றால் மேலானது என்று பொருள். அரசின் விருப்பம் அனைத்து மக்களையும் கட்டுப்படுத்தும் மேலாண்மை பெற்று மேலானதாகத் திகழ்கிறது. இந்த அரசின் விருப்பமே இறைமை எனப்படும். அரசின் எல்லைக்குள் அதன் விருப்பத்தை எவரும் எதிர்க்கப்பட முடியாத அதிகாரம் இறைமை ஆகும். ஓர் அரசின் அரசியல் ரீதியான வாழ்வைப் பிற அரசுகள் ஒப்புக்கொண்டு அதன் எல்லைகளை அங்கீகரித்து மதிப்பதும் இறைமையின் ஓர் அம்சமாகும்.

இறைமை பற்றி பல்வேறு விளக்கங்கள் அளிக்கப்படுகின்றன. இதன் வாயிலாக இறைமையின் சிறப்புத் தன்மைகளை உணரலாம்.


இறைமை ஒரு தனிநபர் அல்லது நபர்கள் அடங்கிய அமைப்பிடமோ இருக்கலாம். இறைமையைச் செலுத்துகின்ற நபர் அல்லது அமைப்பு இறைமையாளர்(sovereign) எனக் கொள்ளப்படும். அவ்வாறு இறைமையாளர் என ஏற்றுக் கொள்ளப்பட்டவரிடமோ அல்லது வேறு ஒரு நபரிடமோ அல்லது அமைப்பிடமோ இறைமை இருக்கலாம். இவ்வாறு உண்மையில் இறைமை செலுத்தபவரிடம் உள்ள இறைமை உண்மையான இறைமை என்ப்படும். பெயரளவிலான இறைமை வைத்திருப்பதைப் போன்ற தோற்றமளிப்பவர் பெயரளவிலான இறைமையாளர் எனப்டுவார். அவரிடமுள்ள இறைமையே பெயரளவிலான இறைமையாகும். அதாவது இங்கிலாந்து அரசியாரின் கைகளைல் இறைமை இருப்பது போல் தோன்றினாலும் அவர் அந்நாட்டின் பிரதமரையும் நாடாளுமன்றத்தையும் மீறி எதனையும் செய்துவிட முடியாது. எனவே அரசியாரைப் பெயரளவிலான இறைமையாளர் என்றும் பிரதமரை உண்மையான இறைமையாளர் என்றும் அழைக்கலாம்.
சட்டத்தின் அணுகுமுறையில் ஒப்புக்கொள்ளப்படும் இறைமையைச் சட்ட ரீதியான இறைமை என்பர். அதாவது சட்டம் மற்றும் அதனைக் காக்கின்ற நீதிமன்றங்களும் அங்கீகரிக்கின்ற இறைமையாகும். பிரித்தானிய நாடாளுமன்றம் இயற்றும் சட்ட்ங்களை அங்குள்ள நீதிமன்றங்கள் கூட செல்லாதவையாக்க முடியாது. எனவே அது சட்டரீதியான இறைமையைப் பெற்ற அமைப்பாகும். சட்டரீதியான இறைமைக்குப் பின்னணியாக இருப்பது அரசியல் இறைமையாகும். மக்கள் அனைவரும் அரசியல் இறைமையின் பிரதிநிதிகள் எனலாம். ஓர் அரசில் வாக்குரிமை பெற்ற வாக்காளர்கள் அரசியல் இறைமையாளர்கள் ஆவார்கள். சட்டரீதியான இறைமையைத் தேர்ந்தெடுப்பது அரசியல் இறைமையாகும். அரசியல் இறைமை மக்களால் உருவாக்கப்படுவதாகும்.

உண்மையான அதிகாரங்களைப் பெற்ரு இறைமையைக் கையாளுவது உண்மைநிலை இறைமை எனப்படும். சட்டரீதியாக அவ்வதிகாரத்துக்கு உரியவர் சட்டநிலை இறைமை உடையவர் எனப்படுவார். அதாவது சட்டரீதியாக இறைமையைக் கையாளவேண்டிய ஒருவரிடமிருந்து இறைமையை மற்றொருவர் கையாளலா. நெப்போலியன் சட்டரீதியாக அரியணைக்கான உரிமை பெற்றவரில்லை ஆனால் தன் தோள்வலிமையாளும், வாள்திறனாலும் பிரான்சின் இறைமையைக் கையாளும் நிலை பெற்றார். அதேபோல் பல அரசுகளில் சட்டரீதியாக ஆளுகின்ற நிலை பெற்றவர்களைக் கவிழ்த்துவிட்டு அல்லது கட்டுப்பாட்டிற்குள் வைத்து தலைவர்களோ அரசியல் அல்லது இராணுவத் தலைவர்களோ ஆட்சியைக் கைப்பற்றுவது வரலாற்றில் காணப்படுகிறது. அவ்வாறு அரசியல் அல்லது இராணுவ வலிமை மூலம் ஆட்சியைக் கைப்பற்றும் தளபதி உண்மைநிலை இறைமையாளர் ஆகிறார்.

ஓர் அரசின் எல்லைகளுக்குட்பட்ட அனைத்து மக்கள் மீதும் அந்த அர்சி இறைமை அதிகாரத்தைப் பெற்றுள்ளது உள் இறை மை எனப்படும். அரசின் எல்லைக்குள் அதனுடைய அதிகாரத்தை எதிர்க்கும் வல்லமை எவர்க்கும் இல்லை. ஒவ்வொரு இறைமைபெற்ற அரசையும் மற்ற அரசுகள் அங்கீகரிக்கின்றன. அந்த அரசின் எல்லைகளை ஒப்புக்கொள்கின்றன. இவ்வாறு பிற அரசுகளால் ஓர் அரசு ஏற்கப்படுவதை வெளி இறைமை எனலாம். ஓர் அரசின் முழுமையான சுதந்திரமான செயல்பாட்டிற்கு உள் இறைமையும் வெளி இறைமையும் அவசியமாகின்றன.


</doc>
<doc id="94520" url="https://ta.wikipedia.org/wiki?curid=94520" title="உத்தமபாளையம் வட்டம்">
உத்தமபாளையம் வட்டம்

இந்த வட்டத்தின் கீழ் சின்னமனூர், கம்பம், உத்தமபாளையம், தேவாரம், மார்க்கையன்கோட்டை, எரசக்கநாயக்கனூர் என 6 உள்வட்டங்களும், 39 வருவாய் கிராமங்களும் உள்ளது. அவைகள்:


</doc>
<doc id="94522" url="https://ta.wikipedia.org/wiki?curid=94522" title="உத்தமபாளையம் வருவாய்க் கோட்டம்">
உத்தமபாளையம் வருவாய்க் கோட்டம்

தேனி மாவட்டம் இரண்டு வருவாய்க் கோட்டங்களாகப் பிரிக்கப்பட்டுள்ளது. அதில் உத்தமபாளையம் வருவாய்க் கோட்டமும் ஒன்று. இந்த வருவாய்க் கோட்டத்தின் கீழ் உத்தமபாளையம் வட்டம் மற்றும் போடிநாயக்கனூர் வட்டம் ஆகிய இரு வட்டப்பகுதிகள் (தாலுகாக்கள்) இடம் பெற்றுள்ளன.


</doc>
<doc id="94523" url="https://ta.wikipedia.org/wiki?curid=94523" title="பெரியகுளம் வருவாய்க் கோட்டம்">
பெரியகுளம் வருவாய்க் கோட்டம்

தேனி மாவட்டம் இரண்டு வருவாய்க் கோட்டங்களாகப் பிரிக்கப்பட்டுள்ளது. அதில் பெரியகுளம் வருவாய்க் கோட்டமும் ஒன்று. இந்த வருவாய்க் கோட்டத்தின் கீழ் பெரியகுளம் வட்டம், தேனி வட்டம் மற்றும் ஆண்டிபட்டி வட்டம் ஆகிய மூன்று வட்டப்பகுதிகள் (தாலுகாக்கள்) இடம் பெற்றுள்ளன.


</doc>
<doc id="94524" url="https://ta.wikipedia.org/wiki?curid=94524" title="இலங்கை வெள்ளப்பெருக்கு, சனவரி 2011">
இலங்கை வெள்ளப்பெருக்கு, சனவரி 2011

இலங்கையின் கிழக்கு, மத்திய, மற்றும் வடக்கு ஆகிய மாகாணங்களில் 2011 சனவரி முற்பகுதியில் இருந்து பலத்த வெள்ளப்பெருக்கு, மற்றும் மண்சரிவு ஏற்பட்டது. பெரும் மழை காரணமாக கிழக்கு மாகாணத்தின் மட்டக்களப்பு, அம்பாறை திருகோணமலை, பொலன்னறுவை ஆகிய மாவட்டங்களும், அநுராதபுரம், மத்திய மாகாணத்தில் பதுளை, கண்டி, நுவரெலியா ஆகிய மாவட்டங்களே வெள்ளத்தினால் அதிகம் பாதிக்கப்பட்டுள்ளன. வெள்ளம் மற்றும் மண் சரிவினால் சனவரி 11 ஆம் நாள் வரையில் குறைந்தது 14 பேர் உயிரிழந்தனர். 8 இலட்சத்து 20 ஆயிரம் பேர் பாதிக்கப்பட்டுள்ளனர். பாதிக்கப்பட்ட 22,532 குடும்பங்களைச் சேர்ந்த 86,344 பேர் 203 முகாம்களில் தங்கவைக்கப்பட்டுள்ளதாக இடர் முகாமைத்துவ நிலையம் அறிவித்தது.

2011 சனவரி 8 சனிக்கிழமை முதல் ஆரம்பமான வடகீழ் பருவப் பெயர்ச்சி மழை நாடெங்கும், குறிப்பாக கிழக்கு, மட மத்திய மாகாணங்களில் பெரும் வெள்ளப்பெருக்கை ஏற்படுத்தியது. இந்த அதிகரித்த மழைப்பொழிவுக்கு லா-நினா எனப்படும் பசுபிக் கடல்மேற்பரப்பில் ஏற்படுகின்ற வெப்பநிலை மாற்றமே காரணம் என காலநிலையாளர்கள் குறிப்பிடுகின்றனர்.

தொடர் மழை காரணமாக நாடெங்கணும் உள்ள 59 முக்கிய குளங்களில் 36 குளங்கள் பெருக்கெடுத்தன. அநுராதபுரத்தில் 7 குளங்கள் பெருக்கெடுத்ததோடு பதவிய மற்றும் ராஜாங்கனை குளங்களின் தலா இரு வான் கதவுகள் திறக்கப்பட்டன. மட்டக்களப்பில் 4 குளங்கள் பெருக்கெடுத்ததை அடுத்து உருகாமம் குளத்தின் இரு வான் கதவுகள் திறக்கப்பட்டன. அம்பாந்தோட்டையில் 8 குளங்களும் குருநாகலில் 5 குளங்களும் திருகோணமலையில் 2 குளங்களும் மன்னாரில் கட்டுக்கரை குளமும் பெருக்கெடுத்தன.

மட்டக்களப்பு மாவட்டத்தில் ஏற்பட்ட வெள்ளத்தினால் மாவட்டத்தின் 75 வீதமான பகுதிகள் முழுமையாகப் பாதிக்கப்பட்டுள்ளது. சனவரி 10 காலை 08:30 மணி வரை முடிவடைந்த 24 மணி நேரத்தில் 85.6 மிமீ மழை பெய்தது.


</doc>
<doc id="94529" url="https://ta.wikipedia.org/wiki?curid=94529" title="பன்னாட்டுத் துடுப்பாட்ட அவையின் மேற்றட்டு நடுவர் குழு">
பன்னாட்டுத் துடுப்பாட்ட அவையின் மேற்றட்டு நடுவர் குழு

பன்னாட்டுத் துடுப்பாட்ட அவையின் மேற்தட்டு நடுவர் குழு என்பது பன்னாட்டுத் துடுப்பாட்ட அவையினால் தேர்வுப் போட்டிகள் மற்றும் ஒருநாள் பன்னாட்டுத் துடுப்பாட்டப் போட்டிகளில் கடமையாற்றுவதற்காக நியமிக்கப் பட்டுள்ள நடுவர் குழு ஆகும்.

செப்டம்பர் 23, 2010 இல் பன்னாட்டுத் துடுப்பாட்ட அவையின் மேற்தட்டு நடுவர் குழு பின்வரும் அங்கத்தவர்களைக் கொண்டிருந்தது:


</doc>
<doc id="94534" url="https://ta.wikipedia.org/wiki?curid=94534" title="மறந்து போன பக்கங்கள் (நூல்)">
மறந்து போன பக்கங்கள் (நூல்)

மறந்து போன பக்கங்கள் என்பது செங்கோட்டை ஸ்ரீராமால் எழுதப்பட்டு விகடன் பிரசுரத்தால் வெளியிடப்பட்ட நூல் ஆகும்.

என்றும் மறக்கக் கூடாத மனிதர்களை, இலக்கியங்களை, வாழ்வியல் செய்திகளை, ஆன்மிகச் சிந்தனைகளை, பெரியோர் அனுபவங்களை எடுத்துரைக்கும் காலச்சுவடு என்று இந்த நூ‌ல் தன்னை அறிமுகம் செய்து கொள்கிறது. இந்த நூலுள் வீரன் வாஞ்சிநாதன், எஸ்.ஜி. கிட்டப்பா, கணிதமேதை எஸ்.எஸ். பிள்ளை, உ.வே.சா, இரசிகமணி டி.கே.சி போன்ற மனிதர்கள் பற்றிய அரிய செய்தியகளும் கம்பராமாயணம், ஆழ்வார் பாசுரங்கள், பகவத்கீதை போன்ற சிந்தனைகளும் இடம் பெற்றுள்ளன.


</doc>
<doc id="94535" url="https://ta.wikipedia.org/wiki?curid=94535" title="அட்லாண்டிக் சுவர்">
அட்லாண்டிக் சுவர்

அட்லாண்டிக் சுவர் ("Atlantic Wall"; இடாய்ச்சு: "Atlantikwall") என்பது இரண்டாம் உலகப் போரின் போது மேற்கு ஐரோப்பாவில் நாசி ஜெர்மனி தனது கட்டுப்பாட்டிலிருந்த நாடுகளின் கடற்கரைகளில் கட்டிய அரண் நிலை அமைப்பினைக் குறிக்கிறது. பிரிட்டனிலிருந்த நேச நாட்டுப் படைகள் நாசி கட்டுப்பாட்டு ஐரோப்பா மீது படையெடுப்பதைத் தடுப்பதற்காக இந்த அரண்நிலைகள் அமைக்கப்பட்டன.

சென் நசேர் திடீர்த்தாக்குதல் நிகழ்ந்ததன் நேரடி விளைவாக மார்ச் 23, 1942ல் ஹிட்லர் தனது “தலைவர் அரசாணை” (Führer Directive) எண் 40ஐப் பிறப்பித்தார். இந்த ஆணையில் மேற்கு ஐரோப்பியக் கடற்கரையில் ஒரு பலமான அரண் நிலை தொடர் அமைப்பினை உருவாக்க உத்தரவிட்டார். ஏப்ரல் 13, 1942ல் முதலில் கடற்படை மற்றும் நீர்மூழ்கிக் கப்பல் தளங்களைப் பாதுக்காக்கும் அரண்நிலைகளை உருவாக்கும்படி உத்தரவிட்டார். 1943 இறுதி வரை கடற்படைத் தளங்களையும், துறைமுகங்களையும் சுற்றி மட்டுமே அரண்நிலைகள் அமைக்கப்பட்டன. பின்னர் படிப்படியாக பிற கடற்கரைப் பகுதிகளுக்கும் அவை விரிவு படுத்தப்பட்டன. சிக்ஃபிரைட் கோட்டினை உருவாக்கிய டாட் அமைப்பு அட்லாண்டிக் சுவரையும் வடிவமைத்து உருவாக்கியது. ஜெர்மனியால ஆக்கிரமிக்கப்பட்ட நாடுகளிலிருந்து ஆயிரக்கணக்கான பொதுமக்களும் போர்க்கைதிகளும் இச்சுவரினைக் கட்ட கட்டாயத் தொழிலாளர்களாகப் பயன்படுத்தப்பட்டனர்.

1944 துவக்கத்தில் ஃபீல்டு மார்ஷல் எர்வின் ரோம்மல் அட்லாண்டிக் சுவரை பலப்படுத்த நியமிக்கப்பட்டார். அவ்வாண்டு மேற்கத்திய மேலை நாடுகள் ஐரோப்பாவின் மீது கடல்வழியாகப் படையெடுக்கத் திட்டமிட்டிருந்ததால், அப்படையெடுப்பை எதிர்கொள்ள அட்லாண்டிக் சுவரின் பலம் போதாது என்று அவர் முடிவு செய்தார். அவரது ஆணைப்படி பல வலுவூட்டப்பட்ட திண்காறை (reinforced concrete) அரண்நிலைகள் கடற்கரைகளில் கட்டப்பட்டன. இந்த அரண்நிலைகளில் எந்திரத்துப்பாக்கி நிலைகள், டாங்கு எதிர்ப்பு பீரங்கிகள், இலகுரக பீரங்கிகள் ஆகியவை நிறுவப்பட்டன. கடற்கரை மணலிலும், கரையோரமாகக் கடலிலும் கண்ணி வெடிகளும், நீரடித் தடைகளும், டாங்கு எதிர்ப்புத் தடைகளும் நிறுவப்பட்டன. நேச நாட்டுப் தரையிறங்கு படகுகள் கரையை அடையும் முன்னரே அவற்றை அழிப்பது தான் ரோம்மலின் போர் உத்தி.

ஜூன் 6, 1944ல் படையெடுப்பு நிகழ்வதற்கு முன்பாக சுமார் அறுபது லட்சம் கண்ணி வெடிகள் இவ்வாறு அட்லாண்டிக் சுவரெங்கும் இடப்பட்டன. கடற்கரையை ஒட்டிய பகுதிகளிலும் அரண்நிலைகள் பலப்படுத்தப்பட்டன. மிதவை வானூர்திகள் மற்றும் வான்குடைகளை பயன்படுத்தி வான்குடை வீரர்கள் தரையிறங்க ஏதுவான இடங்களில் எல்லாம் ரோம்மலின் தண்ணீர்விட்டான் கொடி ("Rommel's asparagus") என்றழைக்கப்பட்ட கூர்மையான குச்சிகள் நடப்பட்டன. பள்ளமான ஆற்றுப் பகுதிகளும், ஆற்று முகத்துவாரப் பகுதிகளும் நிரந்தரமாக வெள்ளக்காடாக்கப்பட்டன. கடற்கரையிலேயே தடுத்து நிறுத்தப்படா விட்டால், மேற்குப் போர்முனையில் நேசநாட்டு படையெடுப்பைத் தோற்கடிக்க முடியாது என ரோம்மல் உறுதியாக நம்பினார்.

படையெடுப்பு நிகழ்வதற்கு முன்னர் திட்டமிட்டபடி ஜெர்மானியர்களால் அட்லாண்டிக் சுவரைக் கட்டி முடிக்க இயலவில்லை. ஆனால் இத்தகு சுவர் உருவானது மேற்கத்திய நேச நாடுகளின் மேல்நிலை உத்தியினை பாதித்தது. கிழக்குப் போர்முனையில் ஜெர்மனியுடன் சண்டையிட்டுக் கொண்டிருந்த சோவியத் ஒன்றியம் மேற்குப் போர்முனையில் உடனே படையெடுப்பு நிகழ வேண்டும் என்று வற்புறுத்திய போதெல்லாம், படையெடுப்பைத் தள்ளிப்போட அட்லாண்டிக் சுவர் காரணமாகச் சொல்லப்பட்டது. ரோம்மல் திட்டமிட்ட அளவுக்கு அரண்நிலைகள் பலப்படுத்தப்படாததல் பிரான்சின் நார்மாண்டிப் பகுதியில் படையெடுப்பு நிகழ்ந்த போது அவற்றால் படையிறக்கத்தைத் முற்றிலும் தடுக்க முடியவில்லை.



</doc>
<doc id="94537" url="https://ta.wikipedia.org/wiki?curid=94537" title="துடுப்பாட்ட உலகக்கிண்ண அணிகள்">
துடுப்பாட்ட உலகக்கிண்ண அணிகள்

துடுப்பாட்ட உலகக்கிண்ணத்தில் பல்வேறு அணிகளின் ஆட்டத்திறன் இங்கு சுருக்கமாக அளிக்கப்படுகிறது.
1975:ஆத்திரேலியா, கிழக்கு ஆபிரிக்கா, இங்கிலாந்து, இந்தியா, நியூசிலாந்து, பாக்கித்தான், இலங்கை, மேற்கிந்தியத் தீவுகள்

1979:கனடா

1983:சிம்பாப்வே

1987:ஒருவரும் இல்லை

1992:தென்னாபிரிக்கா

1996:கென்யா, நெதர்லாந்து, ஐக்கிய அரபு அமீரகம்

1999:வங்காளதேசம், இசுக்காட்லாந்து

2003:நமீபியா

2007:பெர்முடா, அயர்லாந்து

இதுவரை 19 அணிகள் ஒருமுறையேனும் உலகக்கிண்ணப்போட்டிகளில் கலந்து கொண்டுள்ளன.இவற்றில் ஏழு அணிகள் அனைத்து உலகக்கிண்ணங்களிலும் பங்கெடுத்துள்ளன. ஐந்து அணிகள் மட்டுமே வென்றுள்ளன. மேற்கிந்தியத் தீவுகள் அணி முதல் இரு உலகக்கிண்ணங்களையும் ஆத்திரேலியா நான்கு (1987, 1999, 2003 மற்றும் 2007) முறையும் தெற்காசிய அணிகள் மூன்று (இந்தியா:1983, பாக்கித்தான்:1992, இலங்கை:1996) முறையும் வென்றுள்ளன. மேற்கிந்தியத் தீவுகளும் ஆத்திரேலியா அணிகள் மட்டுமே தொடர்ந்து இருமுறையாக (மே.தீ:1975,1979;ஆசி:1999,2003,2007) கிண்ணத்தை வென்றுள்ளன. நடந்துள்ள ஒன்பது உலகக்கிண்ணங்களில் ஆறில் இறுதி ஆட்டத்தில் ஆடிய பெருமை ஆத்திரேலியாவிற்கு மட்டுமே உண்டு. இங்கிலாந்து அணி மட்டுமே மூன்று முறை இறுதி ஆட்டத்தில் ஆடியும் கிண்ணத்தை வெல்லவில்லை. தேர்வுத் துடுப்பாட்டம் ஆடாத நாடுகளில் கென்யா மட்டுமே 2003 கிண்ணத்தில் அரையிறுதி ஆட்டம் வரை முன்னேறியது.

உலகக்கிண்ணப் போட்டிகளை தனியாகவோ பிறநாடுகளுடன் இணைந்தோ ஏற்று நடத்திய நாடுகளில் இலங்கையைத் தவிர (1996ஆம் ஆண்டு இணைந்து நடத்தி கிண்ணத்தையும் வென்றது) வேறெந்த நாடும் கிண்ணத்தை வெல்ல இயலவில்லை. இங்கிலாந்து 1979ஆம் ஆண்டு உலகக்கிண்ணத்தில் இறுதி ஆட்டம் வரை சென்றது. இவை இரண்டையும் தவிர உலககிண்ணத்தில் சிறந்த முடிவுகளை எட்டிய "நடாத்திய நாடுகள்":நியூசிலாந்து அரையிறுதி (1992), சிம்பாப்வே சூப்பர் ஆறு (2003), கென்யா அரையிறுதி (2003). 1987ஆம் ஆண்டில் இணைந்து ஏற்று நடாத்திய நாடுகளான இந்தியாவும் பாக்கித்தானும் அரையிறுதி வரை வந்தபின்னும் முறையே ஆத்திரேலியா, இங்கிலாந்திடம் தோற்று இறுதி ஆட்டத்தில் இடம் பெறவில்லை.
தேர்வுத் துடுப்பாட்ட நாடுகளுக்கும் தேர்வுத் துடுப்பாட்டம் ஆடாத நாடுகளுக்கும் இடையே பண முதலீடு, ஆட்டத்திறன் காரணமாக மிகுந்த இடைவெளி உள்ளதால், தேர்வு ஆடாத நாடுகள் தேர்வு ஆடும் நாடுகளை வெல்வது கடினம். பெரும்பாலும் இத்தகைய ஆட்டத்திறன் துணை அங்கத்தினர் நாடுகளை தேர்வுநிலை நாடாக உயர்த்திக்கொள்ள பயன்படும் (இலங்கை,சிம்பாப்வே மற்றும் வங்காளதேசம்). முழு அங்கத்தினர் நாடுகள் நேரடியாக உலகக்கிண்ணப் போட்டிகளில் விளையாடத் தகுதி பெறுவர். துணை அங்கத்தினர் நாடுகள் தகதிநிலைப் போட்டிகளில் வெற்றி பெற்றே விளையாட முடியும் (2003 மற்றும் 2007 ஆம் ஆண்டுகளில் கென்யா ஓர் விதிவிலக்கு). இவ்வாறான துணை அங்கத்தினர் நாடுகள் முழு அங்கத்துவ நாடுகளை 11 முறை வென்றுள்ளனர். 

ஓர் தேர்வுநிலை நாட்டை துணை அங்கத்துவ நாடொன்று வென்றது முதல்முறையாகும். இலங்கை பல ஆண்டுகள் கழித்தே தேர்வுநிலை நாடாக முன்னேறியது.

வரலாற்றின் மிகப்பெரும் ஏமாற்றமான இதற்கு பின்னாளில் இங்கிலாந்து பயிற்சியாளராகப் பணியாற்றிய டங்கன் பிளெட்சர் (69* and 4-42) காரணமாக அமைந்தார்.

சிம்பாப்வே தங்கள் 1983ஆம் ஆண்டு அறிமுக பன்னாட்டு போட்டியிலேயே ஆத்திரேலியாவை வென்றபிறகு 18 தோல்விகளை கண்டு பெற்ற முதல் வெற்றி. சிம்பாப்வேயிற்கு 1992ஆம் ஆண்டு தேர்வுநிலை கிடைத்தது.

முழுவதும் தொழில்சாரா துடுப்பாட்டக்காரர்களைக் கொண்ட துடுப்பாட்ட பயிற்சி இல்லாத அணி உலகக்கிண்ணத்தை இருமுறை வென்றிருந்த மேற்கிந்தியத் தீவுகள் அணியை வென்றது.

மிகவும் ஏமாற்றத்தை அளித்த முடிவு.போட்டி சூதாடிகளால் முடிவு செய்யப்பட்டதாகவும் குற்றச்சாட்டுகள் எழுந்தன.வங்காளதேசத்திற்கு அவ்வாண்டில் தேர்வுநிலை வழங்கப்பட்டது. 

கென்யாவின் ஒரே தாய்நாட்டு உலகக்கிண்ண ஆட்டத்தில் காலின்சு ஓபுயாவின் சிறப்பான பந்துவீச்சில் (5/24) வெற்றி கிடைத்தது..

கென்யா சுரத்தில்லாத வங்காளதேச அணியை வென்று சூப்பர் ஆறு சுற்றுக்கு முன்னேறினர்.

கென்யா சர்ச்சைகளால் வலுவிழந்த சிம்பாப்வே அணியை வென்று அரையிறுதிக்கு முன்னேறினர். தேவதை அருள்பெற்ற கதைபோல கென்யாவிற்கு எந்தவொரு புரவலர் ஆதரவும் இன்றி இந்தியாவுடனான அரையிறுதிப் போட்டிக்கு குடும்பத்தினரை வரவழைக்க பயணச்சீட்டுகள் வாங்கக்கூட துன்பப்பட்டனர்.

இந்த முடிவு போட்டிகள் துவங்கிய நான்காம் நாளிலேயே பாக்கித்தானை போட்டியிலிருந்தே வெளியேற்றியது. உலகக்கிண்ண வரலாற்றிலேயே ஓர் மிகப்பெரும் ஏமாற்றமாக அமைந்த ஆட்டத்தில் அயர்லாந்தின் நியல் ஓ'பிரியன் (72) இலக்கைத் துரத்தியது மிகுந்த பரபரப்பாக இருந்தது. பாக்கித்தானின் துயரத்தை கூட்டும்விதமாக அடுத்த நாளே அவ்வணியின் பயிற்றுனர் பாப் ஊல்மர் அவரது தங்குவிடுதியில் கொலை செய்யப்பட்டார். 

கீழ்வரும் அட்டவணையில் பல உலகக்கிண்ணங்களில் பங்குபெற்ற அணிகளின் ஆட்டத்திறன் பட்டியலிடப்பட்டுள்ளது. முதலில் சிறப்பாக ஆடிய அணிகள், பின்னர் மொத்த வெற்றிகள், பின்னர் மொத்த ஆட்டங்கள், பின்னர் அகரவரிசையில் அமைக்கப்பட்டுள்ளன.
உலகக்கிண்ணத்தில் அணிகளின் அனைத்து முடிவுகளும். 
கீழேயுள்ள குறிப்புகளைக் காண்க.



</doc>
<doc id="94547" url="https://ta.wikipedia.org/wiki?curid=94547" title="பாயசம்">
பாயசம்

பாயசம் (பேச்சு வழக்கு: "பாயாசம்") என்பது விருந்துகளிலும் திருநாள்களிலும் பரிமாறும் இனிப்பு உணவு ஆகும். தமிழர் விருந்துகளில் பால் பாயசம் முக்கிய உணவாகும். இதில் பால் பாயசம், பருப்புப் பாயசம், அவல் பாயசம் எனப் பல வகைகள் உண்டு. பால் பாயசத்தைப் பால், சவ்வரிசி, சேமியா முதலியவற்றைக் கொண்டு செய்கிறார்கள். பொதுவாக இதனுடன் உளுந்து வடையையோ பொடித்த அப்பளத்தையோ சேர்த்து உண்பார்கள். விருந்துகளில் நிறைப்புணவாகப் (Dessert) பரிமாறுவதற்கும், இலகுவில் செரிமானமடையும் உணவாக அளிப்பதற்கும், மென்றுவிழுங்குவதில் சிரமமுள்ளவர்களுக்கும் உணவாக பாயசம் பயன்படுகிறது. 


</doc>
<doc id="94548" url="https://ta.wikipedia.org/wiki?curid=94548" title="கெப்லர்-10பி">
கெப்லர்-10பி

கெப்லர்-10பி ("Kepler-10b") என்பது நாசாவின் கெப்லர் விண்வெளித் திட்டம் கண்டுபிடித்த பல புறக்கோள்களில் ஒன்றாகும். 2011 சனவரியில் இதுவே இதுவரை கண்டுபிடிக்கப்பட்டவைகளுள் மிகவும் சிறியதாகும். கெப்லர் திட்டம் கண்டுபிடித்த புறக்கோள்களில் இதுவே பாறைகளைக் கொண்டதும் ஆகும். 2009 மே முதல் 2010 சனவரி வரை சேகரிக்கப்பட்ட தகவல்களில் இருந்து இந்த புறக்கோள் பற்றி அறியப்பட்டுள்ளது. கெப்லர்-10பி புவியை விட 1.4 மடங்கு பெரியதாகும். புதன் கோளில் இருந்து சூரியனுகுள்ள தூரத்தை விட 20 மடங்கு குறைவான தூரத்தில் தனது சூரியனை இது ஒரு நாளுக்கும் குறைவான நேரத்தில் சுற்றி வருகிறது. இதன் மேற்பரப்பு வெப்பநிலை கிட்டத்தட்ட 1600 கெல்வின் ஆகும்.

கெப்லர்-10பி புறக்கோள் கண்டுபிடிக்கப்பட்டமை வேறு பல பாறைப் புறக்கோள்களைத் தேடும் முயற்சிக்கும், புவியை ஒத்த புறக்கோள்களைத் தேடும் முயற்சிக்கும் வழிவகுத்துள்ளதாக இதன் கண்டுபிடிப்பாளர்கள் தெரிவித்துள்ளனர்.




</doc>
<doc id="94549" url="https://ta.wikipedia.org/wiki?curid=94549" title="ராகுல சாங்கிருத்யாயன்">
ராகுல சாங்கிருத்யாயன்

இராகுல் சாங்கிருத்தியாயன் (ஏப்ரல் 9, 1893 - ஏப்ரல் 14, 1963) (தேவநாகரி: महापंडित राहुल सांकृत्यायन) இந்தி பயண இலக்கியத்தின் தந்தை என அறியப்படுபவர்; தன் வாழ்நாளில் 45 வருட காலத்தை உள்நாட்டு மற்றும் வெளிநாட்டுப் பயணத்தில் செலவழித்தவர்; பன்மொழிப்புலவர்; பல்துறை வித்தகர்; புத்தத் துறவியாகி பின்னர் மார்க்சியவாதியானவர். அதுமட்டுமன்றி ஆங்கிலேயர் ஆட்சிக்கெதிரான கருத்துகளை எழுதியதற்காக மூன்றாண்டு கால சிறைவாசம் அனுபவித்தவர்.
இராகுல்ஜி 1893 ஆம் ஆண்டு கிழக்கு உத்திரப் பிரதேசத்தில் ஆஜம்கட் மாவட்டம் , பண்டகா என்ற கிராமத்தில் கட்டுக்கோப்பான ஒரு பிராமணக் குடும்பத்தில் முதல் குழந்தையாகப் பிறந்தார். பெற்றோர் இவருக்கு இட்ட பெயர் கேதார்நாத் என்பதாகும். இவரின் இளம் வயதிலேயே இவரின் பெற்றோர்கள் இறந்து விட இவர் தனது பாட்டியால் வளர்க்கப்பட்டார். 1897 ஆம் ஆண்டுப் பஞ்சம் பற்றி இவர் எழுதியதே இவரின் ஆரம்பகால வாழ்க்கை நினைவாகும். 

இராகுல்ஜி ஆரம்பப்பள்ளி வரை படித்தார். ஆனால் தன் வாழ்வில் பல்வேறு மொழிகளையும் தாமாகவே கற்று பன்மொழிப் புலவராய் விளங்கினார். இவர் அறிந்த மொழிகளில் தமிழும் ஒன்று, இந்தியோடு, பாலி, சமஸ்கிருதம், அரபி, உருது, பாரசீகம், கன்னடம் போன்ற இந்தியாவில் பேசப்படும் மொழிகளும், சிங்களம், ப்ரெஞ்சு, ரசிய மொழி ஆகிய பிற நாட்டு மொழிகளும் கற்றவராகத் திகழ்ந்தார். அத்தோடு புகைப்படக்கலையையும் படித்திருந்தார்.

இவர் இந்தியாவின் பல்வேறு பகுதிகளுக்குச் சென்றதோடு மட்டுமன்றி நேபாளம், திபெத், இலங்கை, ஈரான், சீனம், முன்னாள் சோவியத் உள்ளிட்ட உலக நாடுகளுக்கும் சென்றிருக்கிறார். திபெத்திற்கு இவர் புத்த துறவியாகச் சென்று அங்கிருந்து பல மதிப்புள்ள புத்தகங்களையும் ஓவியங்களையும் இந்தியாவிற்குக் கொணர்ந்தார். இவை முன்னர் இந்தியாவின் நாளந்தா நூலகத்தில் இருந்தவை ஆகும். ஆகவே ராகுலைப் பெருமைப்படுத்தும் வகையில் பாட்னா அருங்காட்சியகம் இப்பொருட்களைச் சிறப்புப் பிரிவொன்றில் காட்சிப்படுத்தி உள்ளது

இருபது வயதில் எழுத ஆரம்பித்த இராகுல்ஜி பல்வேறு துறைகளில் 146 புத்தகங்கள் எழுதியிருக்கிறார். இவர் எழுதிய நூல்களில் அனைவரும் அறிந்தது வால்கா முதல் கங்கை வரை வரலாற்றுப் புனைவு நூலாகும். கி.மு. ஆறாயிரத்தில் துவங்கும் இந்நூல் கி.பி. 1942இல் முடிகிறது. இந்நூல் gana முத்தையா என்பவரால் தமிழில் மொழிபெயர்க்கப்பட்டு உள்ளது. தெலுங்கு மற்றும் மலையாள மொழிபெயர்ப்புகளும் அம்மொழிகளில் புகழ்பெற்றுத் திகழ்கின்றன.அவற்றுள் சில 

1958 ஆம் ஆண்டில் இலக்கியத்திற்காக வழங்கப்படும் மிக உயரிய விருதான சாகித்திய அகாதெமி விருது மத்திய ஆசியாவின் இதிகாசம் எனும் இவரது புத்தகத்திற்கு வழங்கப்பட்டது. 1963 ஆம் ஆண்டு இவருக்கு பத்மபூஷன் விருது வழங்கப்பட்டது.

இராகுல்ஜி முறைப்படிக் கல்லாதவரெனினும் அவரது நுண்மாண் நுழைபுலத்தைக் கருதி சோவியத் யூனியனின் லெனின்கிராட் பல்கலைக்கழகம் இவரை இந்திய த்ததுவவியல் பேராசிரியராய் நியமித்தது.


</doc>
<doc id="94550" url="https://ta.wikipedia.org/wiki?curid=94550" title="லெப்டின்">
லெப்டின்

லெப்டின் "(leptin)" என்பது கொழுப்புத் திசுவால் சுரக்கப்பட்டுப் பசியைக் கட்டுப்படுத்தும் ஒரு முக்கிய இயக்குநீர் ஆகும்.

லெப்டின் எனும் சொல் லெப்டோஸ் எனும் கிரேக்கச் சொல்லின் அடிமுதலாய்ப் பிறந்தது. லெப்டோஸ் என்பதற்கு 'ஒல்லியான' என்று பொருள்.லெப்டின் 16,000 டால்டன் எடையுள்ள ஒரு புரத இயக்குநீர் ஆகும். உணவு நாட்டம், வளர்சிதைமாற்றம் ஆகியவற்றைக் கட்டுப்படுத்துவதில் இது முக்கியப் பங்கு வகிக்கிறது. இது கொழுப்புத்திசுவால் சுரக்கப்படுகிறது. இந்த இயக்குநீருக்கான மரபணு மனிதர்களில் ஏழாவது நிறப்புரியிலும் எலிகளில் ஆறாவது நிறப்புரியிலும் அமைந்துள்ளது.

ஜாக்சன் ஆய்வகத்தில் 1950ஆம் ஆண்டு திடீர் மாற்றமுற்ற மிக அதிகப்பசி கொண்ட குண்டு எலி ஒன்றை ஆராய்ந்தனர். அப்போது அந்த எலியின் ob/ob எனும் ஜீன் திடீர்மாற்றம் அடைந்திருந்ததை கொண்டிருந்தனர். எனவே இந்த ஜீன் பசியைக் கட்டுப்படுத்துகிறது என்பதை உய்த்துணர்ந்தனர். மேலும் அந்த குண்டு எலிக்கு ஊசி மூலம் லெப்டினைக் கொடுக்க அந்த எலி தனது இயல்பு எடைக்குத் திரும்பியதையும் கண்டுற்றனர்.
1994 ஆம் ஆண்டு ராக்ஃபெல்லர் பல்கலைக்கழகத்தைச் சேர்ந்த ஜெஃப்ரீ எம். ஃபிரட்மேனும் சக ஆய்வாளர்களும் லெப்டினின் புரதக் கட்டமைப்பபைக் கண்டறிந்தனர்.
மனித லெப்டின் 167 அமினோ அமிலங்களை உடையது. இது முதன்மையாக வெள்ளைக் கொழுப்புத்திசுவில் இருந்து சுரக்கப்படுகிறது. குருதி ஓட்டத்தில் உள்ள லெப்டினின் அளவு உடலில் உள்ள வெள்ளைக் கொழுப்புத் திசுவின் அளவுடன் நேர்த்தகவில் அமைகிறது.

வெள்ளைக் கொழுப்புத்திசு மட்டுமன்றி பழுப்புக் கொழுப்புத் திசு, அண்டகங்கள், எலும்பு மஜ்ஜை, பிட்யூட்டரி, கல்லீரல் மற்றும் இரைப்பையின் முதன்மைச் சுரப்பிகளால் கூடச் சுரக்கப்படுகிறது.


</doc>
<doc id="94552" url="https://ta.wikipedia.org/wiki?curid=94552" title="இலைசோசோம்">
இலைசோசோம்

விலங்கு உயிரணுக்களின் நுண்ணுறுப்புகளுள் ஒன்றான இலைசோசோம்கள் (lysosome) கழிவுப் பொருட்ளையும் தீங்கு விளைவிக்கும் நோய்க்கிருமிகளையும் செரிக்கும் இன்றியமையாத வேலையைச் செய்கின்றன. தாவரங்களிலும் பூஞ்சைகளிலும் இலைசோசோம்கள் இல்லை. இப்பணியை வெற்றிடப்பைகள் செய்கின்றன. இலைசோசோம் ஒரே ஒரு உறை மட்டுமே உடையது. இவ் உறைக்குள் பல வலிமையான நொதிகள் காணப்படும். இவை இந்த உறையை விட்டு வெளியே கசியுமாயின் அது செல்லையே அழித்து விடும். ஆகவே பாக்டீரியா போன்ற நோய்க்கிருமிகள் செல்லினுள் விழுங்கப்படும் போது தின்குழியங்கள் எனப்படும் அமைப்பினுள் அவை இருக்கும். அந்த தின்குழியங்களுடன் இலைசோசோம் சென்று இணைந்து இவ்விரண்டின் உறைகளும் இணையும். லைசோசோமில் உள்ள நொதிகள் நோய்க்கிருமியைச் செரிக்கும்.

லைசோசோமினுள் pH 4.5 ஆகும். குழியவுரு pH 7 ஆக இருக்கும். இந்த அமிலத்தன்மை செரிமானத்திற்கு உதவுகிறது.

கொழுப்பைச் செரிக்கும் லைபேசு (lipase)

காபோவைதரேட்டை (carbohydrate) செரிக்கும் நொதிகள்

புரதத்தைச் செரிக்கும் புரோட்டியேசு (protease)

உட்கரு அமிலங்களைச் செரிக்கும் நூக்ளியேசு (nuclease)

லைசோசைம் (lysozyme)


</doc>
<doc id="94553" url="https://ta.wikipedia.org/wiki?curid=94553" title="லைசோசைம்">
லைசோசைம்

லைசோசைம் (lysozyme) பாக்டீரிய செல் சுவரை உடைக்கக் கூடிய ஒரு நொதியாகும். இது மியூரமிடேஸ் அல்லது என்-அசிட்டைல் மியூரமைட் கிளைக்கன் ஹைட்ரலேஸ் என்றும் அழைக்கப்படுகிறது. இதன் நொதி வகைப்பாட்டு எண் : (EC 3.2.1.17 )

லைசோசைம் கண்ணீர், மனித எச்சில், தாய்ப்பால், கோழை ஆகியவற்றில் அதிகமாகக் காணப்படுகிறது. மேலும் நீயூட்ரோஃபில்களின் சைட்டோப்பிளாசக் குருணைகளிலும் இது உள்ளது. முட்டை வெள்ளைக்கருவில் பெருமளவில் லைசோசைம் உள்ளது.

மனிதனில் லைசோசைம் lyz ஜீன் மூலம் உற்பத்தி செய்யப்படுகிறது.

இந்த நொதி கிராம் சாயமேற்கும் பாக்டீரியங்களின் செல்சுவரில் காணப்படும் புரதச்சர்க்கரைகளை உடைக்கின்றது. இப்புரதச்சர்க்கரையில் காணப்படும் N-அசிட்டைல் மியூராமிக் அமிலத்தை N-அசிட்டைல் குளுக்கோசமைன் உடன் பிணைத்திருக்கும் கிளைக்கோசைடிக் பிணைப்பை நீராற் பகுப்பதன் மூலம் இந்த உடைப்பை இவை செய்கின்றன.

லைசோசைம் நமது உடலின் பிறவி நோய்எதிர்ப்புத் திறனில் ஒரு பகுதியாகும். பிறந்த குழந்தையில் காணப்படும் நுரையீரல் - காற்றுக்குழாய் வளர்ச்சிப் பிறழ்வு நோயில் லைசோசைம் அளவு குறைவாக உள்ளது அறியப்பட்டுள்ளது. தாய்ப்பால் நோய்க்கிருமிகள் அற்றது. எனினும் அதில் நோய்க்கிருமிகளை அழிக்கும் லைசோசைம் அடங்கி உள்ளது. தாய்ப்பால் தரப்படாத குழந்தைகளில் புட்டிப்பால் கொடுக்கப்படுவதால் பல நோய்க்கிருமிகள் தொற்றிக் கொள்ளும் வாய்ப்பு மிக அதிகம்.
கோழி முட்டை வெள்ளைக்கருவின் நோய்க்கிருமி எதிர்ப்புத்திறன் 1909 ஆம் ஆண்டு கண்டறியப்பட்டது. 1922 ஆம் ஆண்டு அலெக்சாண்டர் ஃபிளம்மிங் தான் லைசோசைம் எனும் பதத்தை உருவாக்கினார்.


</doc>
<doc id="94558" url="https://ta.wikipedia.org/wiki?curid=94558" title="பாத்திமா கல்லூரி">
பாத்திமா கல்லூரி

பாத்திமா கல்லூரி தென்னிந்தியாவில் மதுரை நகரில் உள்ள பெண்கள் கல்லூரி ஆகும். 1953 ஆம் ஆண்டு கிருஸ்தவ மிஷனரியால் ஆரம்பிக்கப்பட்டது. மதுரை மாவட்டத்தில் ஆரம்பிக்கப்பட்ட இரண்டாவது பெண்கள் கல்லூரி இது. பல்கலைக்கழக மானியக் குழுவின் தர நிர்ணயக் குழுவான 'தேசிய தர நிர்ணயக்குழுவின்' தரவரிசையில் 'A' பிரிவு பெற்று இயங்கும் இந்த பெண்கள் கல்லூரி மதுரை நகர் மற்றும் சுற்றுவட்டார மாவட்டங்களில் உள்ள பெண்களின் கல்வித் தேவையை கடந்த ஐம்பது ஆண்டுகளுக்கும் மேலாக நிறைவேற்றி வருகிறது.


</doc>
<doc id="94560" url="https://ta.wikipedia.org/wiki?curid=94560" title="உலகின் அதிகமான அதியுயர் கட்டடங்கள் உள்ள நகரங்கள்">
உலகின் அதிகமான அதியுயர் கட்டடங்கள் உள்ள நகரங்கள்

உலகின் அதிகமான அதியுயர் கட்டடங்கள் உள்ள நகரங்கள் (world's cities with the most completed high-rise buildings) என்பதாவது உலகில் அதிகமான அதியுயர் கட்டடங்களை கொண்ட நகரங்களை, அவற்றின் எண்ணிக்கை அடிப்படையில் நகரங்கள் வாரியாக கணக்கிடல் ஆகும். 

இவ்வாறான கணக்கிடலின் படி உலகிலேயே அதிகமான அதியுயர் கட்டடங்களைக் கொண்ட நகரம் ஹொங்கொங் எனப்படுகின்றது. ஹொங்கொங்கில் 2010 டிசம்பர் மாதக் கணக்கெடுப்பின் படி 7,684 அதியுயர் கட்டடங்கள் உள்ளன. அதற்கு அடுத்த நிலையில் அதிகமான அதியுயர் நகரங்களைக் கொண்ட நகரம் நியூ யோர்க் ஆகும். நியூ யோர்க் நகரின் அதியுயர் கட்டடங்களின் எண்ணிக்கை 5,901 ஆகும். 

அதன் அடிப்படையில் உலகின் அதிகமான அதியுயர் கட்டடங்களை கொண்ட 25 நகரங்கள்.



</doc>
<doc id="94571" url="https://ta.wikipedia.org/wiki?curid=94571" title="நம் சொங் பூங்கா">
நம் சொங் பூங்கா

நம் சொங் பூங்கா (Nam Cheong Park) என்பது ஹொங்கொங், கவுலூன், சம் சுயி போ நகர எல்லைப் பகுதியில் அமைந்துள்ள ஒரு ஆகும். இந்த பூங்காவை ஹொங்கொங் அரசாங்கம் தமது கட்டுப்பாட்டில் கீழுள்ள ஓய்வாற்றல் மற்றும் பண்பாட்டுச் சேவைகள் திணைக்களம் ஊடாக நிர்வகித்து வருகிறது. இது நம் சொங் எம்.டி.ஆர் தொடருந்தகம் அருகாமையில் உள்ளது. இப்பூங்கா சுற்றுலா பயணிகளை கவரும் ஒரு பூங்கா அல்ல. இந்த "நம் சொங்" வீட்டு குடியிருப்புத் தொகுதிகளில் உள்ளோர், தமது தேகப்பயிற்சி எடுப்பதற்கும், விளையாடுவதற்கும், ஓய்வெடுப்பதற்கும் மற்றும் குழந்தைகளை விளையாட விடுவதற்குமான ஒரு பூங்கா ஆகும். இதுப்போன்ற பூங்காக்கள் ஹொங்கொங் எங்கும் ஆயிரக்கணக்கில் உள்ளன. இந்த நம் சொங் பூங்காவின் அமைவிடமான சம் சுயி போ நகரில் இருக்கும் நூற்றுக்கணக்கான பூங்காக்களில் இதுவும் ஒன்றாகும்.

ஹொங்கொங்கில் உள்ள ஆயிரக்கணக்கான பூங்காக்களின் பராமறிப்பை முசுப்பாற்றல் மற்றும் பண்பாட்டு சேவை திணைக்களம் மேற்கொண்டு வருவதைப் போல், இந்த பூங்காவையும் அந்த திணைக்களமே பராமறித்து வருகிறது. பூங்கா காவல் பணியாளர்கள், சுத்திகரிப்பாளர்கள், பாதுக்காப்பு போன்ற அனைத்து செயல்பாடுகளையும் மிகவும் நேர்த்தியாக செய்து வருகிறது. பூங்காவின் உள்ளே எவரும் கதிரைகளில் படுத்தல், எச்சில் துப்புதல், ஈருருளியில் உள்வருதல் போன்ற, பூங்காவின் சட்டத்திட்டங்களை மீறினால், உடனடியாக காவல் துறையினருக்கு அழைப்பு விடுத்து விடுவார்கள். பூங்கா மிகவும் தூய்மையுடன் காட்சியளிக்கும். இந்த பூங்கா மூடப்படுவதில்லை. 24 நான்கு மணித்தியாளமும் திறந்திருக்கும்.

நம் சொங் பூங்காவின் இந்தப் பகுதி தேகப்பயிற்சி செய்வோருக்கான உபகரணங்களும், சிறுவர்களுக்கான விளையாட்டு திடலும் ஆகும். இந்த திடலின் நிலப்பகுதி ஒரு வகை இரப்பர் போன்ற தரையமைப்பை கொண்டது. சிறுவர்கள் தவறி விழுந்தாலும் எந்த ஆபத்தும் ஏற்படாத வாறு பாதுக்காப்பாகக் கட்டப்பட்டுள்ளது. அநேகமாக ஹொங்கொங்கில் ஏனைய பூங்காக்களைப் போன்றே இதுவும் வடிவமைக்கப்பட்டுள்ளது.


</doc>
<doc id="94577" url="https://ta.wikipedia.org/wiki?curid=94577" title="பாடிகார்ட் நடவடிக்கை">
பாடிகார்ட் நடவடிக்கை

பாடிகார்ட் நடவடிக்கை ("Operation Bodyguard") என்பது இரண்டாம் உலகப் போரின் மேற்குப் போர்முனையில் நாசி ஜெர்மனியின் ஆக்கிரமிப்பிலிருந்த மேற்கு ஐரோப்பா மீதான படையெடுப்புக்கு நேச நாட்டு உத்தியாளர்கள் வகுத்த மேல்நிலை உத்தியின் பகுதி. படையெடுப்பு நிகழப்போகும் இடம் குறித்து ஜெர்மானியர்களை ஏமாற்ற மேற்கொள்ளப்பட்ட முயற்சிகளுக்கு பாடிகார்ட் நடவடிக்கை என்று குறிப்பெயரிடப்பட்டிருந்தது. 

இரண்டாம் உலகப் போர் தொடங்கி நான்கு ஆண்டுகளுக்குப் பின்னர் ஜெர்மனியை வீழ்த்த மேற்கு ஐரோப்பா மீது கடல்வழியாகப் படையெடுக்க வேண்டுமென்று நேச நாட்டுத் தலைவர்கள் முடிவு செய்தனர். மேற்கில் ஒரு படையெடுப்பு நிகழும் என்பதை ஜெர்மானிய உத்தியாளர்களும் உணர்ந்திருந்தனர். இந்த படையெடுப்பு எப்போது எங்கு நிகழும் என்பதை ஜெர்மானியர்கள் ஊகிக்க முடியாமல் அவர்களைத் திசைதிருப்ப நேச நாட்டு உத்தியாளர்கள் முயற்சிகளை மேற்கொண்டனர். ஆரம்பத்தில் இந்த முயற்சிக்கு ஜெயில் திட்டம் (Plan Jael) என்று குறிப்பெயரிடப்பட்டிருந்தது. (ஜெயில் விவிலியத்தின் பழைய ஏற்பாட்டில் வரும் ஒரு பாத்திரம்). பின்னர் 1943ல் நிகழ்ந்த டெஹ்ரான் மாநாட்டில் சர்ச்சில் ஸ்டாலினிடம் கூறிய பின் வரும் வார்த்தைகளை அடிப்படையாகக் கொண்டு “பாடிகார்ட்” (மெய்க்காப்பாளர்) நடவடிக்கை என்று பெயர்மாற்றம் செய்யப்பட்டது:

பாடிகார்ட் நடவடிக்கைக்கு மூன்று முக்கிய இலக்குகள் இருந்தன:

இந்நடவடிக்கை ஃபார்ட்டிடியூட் நடவடிக்கை, செப்பலின் நடவடிக்கை, அயர்ன்சைட் நடவடிக்கை என பல பிரிவுகளாகப் பிரிக்கப்பட்டிருந்தது.


</doc>
<doc id="94580" url="https://ta.wikipedia.org/wiki?curid=94580" title="ஸ்டீவ் டேவிஸ்">
ஸ்டீவ் டேவிஸ்

ஸ்டீபன் ஜேம்ஸ் டேவிஸ் (Stephen James Davis, பிறப்பு:9 ஏப்ரல் 1952), பன்னாட்டுத் துடுப்பாட்ட அவையின் மேற்தட்டு நடுவர் குழுவைச் சேர்ந்த ஓர் ஆத்திரேலிய துடுப்பாட்ட நடுவர். இவர் 2008 ஏப்ரலில் பன்னாட்டுத் துடுப்பாட்ட அவையின் மேற்தட்டு நடுவர் குழுவில் இணைக்கப்பட்டார்.


</doc>
<doc id="94582" url="https://ta.wikipedia.org/wiki?curid=94582" title="குவாறிக் குடா பூங்கா">
குவாறிக் குடா பூங்கா

குவாறி குடா பூங்கா (Quarry Bay Park) ஒரு சிறிய பூங்காவாகும். இது ஹொங்கொங்கில், ஹொங்கொங் தீவின், கிழக்கு மாவட்டத்தில் குவாறி குடா எனும் நகரில் அமைந்துள்ளது. இந்த பூங்கா குவாறி குடா நகரத்தில் வாழும் மக்களுக்கான தேகப்பயிற்சி, விளையாட்டு, முசுப்பாறல், உலாவுதல் போன்றக் காரணங்களின் தேவைக்காக ஹொங்கொங் அரசாங்கம், தமது கட்டுப்பாட்டின் கீழியங்கும் ஓய்வாற்றல் மற்றும் பண்பாட்டுச் சேவைகள் திணைக்களம் ஊடாக பராமறிக்கப்பட்டு வருகிறது.

இந்த குவாறிக் குடா பூங்கா 1994 யூன் 17 ஆம் திகதி திறந்து வைக்கப்பட்டது. இதன் நிலப்பரப்பளவு 9.79 ஆகும்.



</doc>
<doc id="94592" url="https://ta.wikipedia.org/wiki?curid=94592" title="யெகோவாவின் சாட்சிகள்">
யெகோவாவின் சாட்சிகள்

யெகோவாவின் சாட்சிகள் ("Jehovah's Witnesses") என்போர் திரித்துவக் கொள்கையற்ற புத்துலக நம்பிக்கையுடைய மதப் பிரிவினராவர். இம் மதத்தில் எட்டு மில்லியன் பேர் இணைந்திருப்பதாகத் தெரிவிக்கப்பட்டுள்ளது. "உவாட்ச்டவர் பைபிள் அண்ட் டிராக்ட் சொஸைட்டி ஆஃப் நியூயார்க்" என்பது யெகோவாவின் சாட்சிகளின் தலைமை அமைப்பு ஆகும்.

‌யெகோவாவின் சாட்சிகள் வீடு வீடாக வந்து பைபிள் மனிதகுலத்திற்கு தரும் உண்மையான நம்பிக்கையை அறிவிப்பதற்கு முனைப்புடன் செயல்படுபவர். காவற்கோபுரம் (The Watchtower) மற்றும் விழித்தெழு (Awake!) போன்ற இதழ்களை வழங்குவர்.

சார்லஸ் ரசல் என்ற அமெரிக்கர் தனது சபையில் பின்பற்றப்பட்ட விசுவாசப் பிரமாணங்கள் மீது ஐயம் கொண்டு பிற சபைக் கொள்கைகளையும் பைபிளையும் ஆராயத் துவங்கினார். இவர் வேதாகம மாணவர் அமைப்பு எனும் அமைப்பைத் துவங்கினர். இந்த அமைப்பு தான் யெகோவாவின் சாட்சிகள் அமைப்பின் முன்னோடி. 1879 இல் சீயோனின் காவற்கோபுரப் பாதைச் சமூகம் என்ற அமைப்பு நிறுவப்பட்டது. இதன் முதல் தலைவராக கோன்லி எனும் செல்வந்தர் இருந்தார். ரசல் இந்த அமைப்பின் இரண்டாவது தலைவரானார். இவர் தன் வாழ்நாளில் 50,000 பக்கங்களுக்கும் அதிகமாக எழுதினார். இவர் உயிர் வாழ்ந்த காலத்தில் இவர் எழுத்துகள் 2 கோடி புத்தகங்களாக உலகெங்கும் பல்வேறு மொழியில் வழங்கப்பட்டன. காவற்கோபுரம் என்ற பெயரில் தற்போது வெளியிடப்படும் இதழையும் இவர் தொடங்கினார். காவற்கோபுரம் தவிர வேறு எந்த இதழையும் சீயோனின் காவற்கோபுர அமைப்பு வெளியிடக் கூடாது என்பது உள்ளிட்ட பல கட்டளைகளை தனது உயிலில் எழுதியிருந்தார். 1916 ஆம் ஆண்டில் இவர் மரணமடைந்தார்.

ரசலுக்குப் பின்னர் வேதாகம மாணவர் இயக்கத்தின் தலைவராக ஜோசஃப் பிராங்க்ளின் ரூதர்ஃபோர்டு என்பவர் தெரிவு செய்யப்பட்டர். இவரே 1931 ஆம் ஆண்டு இவ்வியக்கத்தின் பெயரை ஏசாயா 43:10 ஐ தழுவி "யெகோவாவின் சாட்சிகள்" என மாற்றினார். நிர்வாக ரீதியிலான மாற்றங்களைச் செய்தார். ரசல் தனது உயிலில் காவற் கோபுரம் தவிர வேறு இதழ் வெளியிடக் கூடாது என்று சொல்லியிருந்த போதும் ரூதர்ஃபோர்டு விழித்தெழு! என்ற பெயரிலான இன்னொரு இதழையும் துவக்கினார். குறிப்பாக வேற்று மதத்தினர் மற்றும் வேற்றுச் சபையினருக்கு வழங்க இந்த இதழை வழங்கினர். இந்த இதழில் சமயம் மட்டுமின்றி உடல்நலம், சுற்றுச் சூழல் உள்ளிட்ட பல தகவல்கள் இடம்பெறும் வகையில் செய்தார்.

இவர்கள் தங்களுக்கென்று தனியாக ஒரு விவிலிய மொழிபெயர்ப்பைக் கொண்டுள்ளனர். இம்மொழிபெயர்ப்பு கடவுளுடைய பெயராகிய "யெகோவா"வை "கர்த்தர்" எனும் இடைக்கால செருகலுக்கு பதிலாக மீண்டும் பயன்படுத்தி உள்ளது. இம்மொழிபெயர்ப்பு மூல நூலோடு ஒத்திருக்கவில்லை என பல இறையியலாளர்களும் விவிலிய அறிஞர்களும் குற்றம் சாட்டியுள்ளனர்.

உலகின் தற்போதைய பிரச்சினைகளுக்கெல்லாம் ஒரே தீர்வு "இறுதி நாளில் உலகம் அழிந்து தேவனின் அரசு நிறுவப்படுவதே" என்பது யெகோவாவின் சாட்சிகளின் மைய நம்பிக்கை ஆகும். இறைக் கல்வியே முக்கியமானது எனவும், பாடசாலைக் கல்வியை ஆதரிக்காத போக்கும் இந்த மதத்தினரிடையே காணப்படுகின்றன. உலகின் பல நாடுகள் இந்த சமயத்தினரின் செயல்பாடுகளுக்கு தடைவிதித்துள்ளன என்பது குறிப்பிடத்தக்கது.

யெகோவாவின் சாட்சிகள் கிறிஸ்துமஸ், ஈஸ்டர் போன்ற கிறித்தவ மதப் பண்டிகைகளைக் கொண்டாடுவதில்லை. தங்கள் பிறந்தநாளைக் கூட அவர்கள் கொண்டாட மாட்டார்கள். அது மட்டுமன்றி உயிருக்குப் போராடும் நிலையில் கூட இவர்கள் இரத்த தானத்தை ஏற்பதில்லை; நாடுகளின் இராணுவத்தில் சேருவதில்லை; நாட்டுக் கொடிகளை வணங்குவதில்லை; நாட்டுப்பண் பாடுவதுமில்லை. இது போன்ற செயல்களால் இவர்கள் பல நாட்டு நீதிமன்றங்களோடு வழக்காட வேண்டியுள்ளது. ஐக்கிய அமெரிக்கக் குடியரசின் முதல் அரசியல் அமைப்புச் சட்டத் திருத்தம் இவர்களின் இக்கொள்கைகளால் ஏற்பட்டது என்பது குறிக்கத்தக்கது.

இயேசு கட்டளையிட்டுச் சொன்னப‌டி (லூக்கா 9:2, மத்தேயு 10: 5-32) இவர்கள் வீடு வீடாக மக்களைச் சந்திந்து தேவனுடைய ராஜ்யத்தைக்குறித்துப் பிரசங்கிப்பதில் முக்கிய ஈடுபாடு காட்டுகின்றனர் . ஆர்வமுடையோருக்கு இலவசமாக பைபிள் படிப்பு நடத்துகின்றனர். தங்கள் வெளியீடுகளையும் இலவசமாக வழங்குகின்றனர். களப்பணி செய்வது கட்டாயமான ஒன்றாகும். திருமுழுக்கு எடுத்துக் கொண்ட ஒவ்வொரு உறுப்பினரும் மாதம் தோறும் கட்டாயமாக “களப்பணி அறிக்கை” ஒன்றைச் சமர்ப்பிக்க வேண்டும். அவ்வாறு சமர்ப்பிக்கத் தவறுவோர் “ஒழுங்கற்றவர்” என அழைக்கப்படுவர். அவர்களுக்கு மூத்தோர் அறிவுரை வழங்கப்படும். தொடரந்து ஆறு மாதங்களுக்கு அறிக்கை வழங்காதோர் “செயலிழந்தவர்” என அழைக்கப்படுவர்.

1985 ஆம் ஆண்டு சூலை இம்மதத்தைச் சேர்ந்த மாணவர் ஒருவர், இந்திய நாட்டுப் பண்ணைப் பாட மறுத்ததால் கேரள மாநிலப் பள்ளியிலிருந்து நீக்கப்பட்டார். அவரின் தந்தை வி.ஜே. இம்மானுவேல் உச்ச நீதி மன்றத்தில் மேல் முறையிட்டார். 1986, ஆகஸ்டு 11 ஆம் நாளில் உச்ச நீதிமன்றம் குழந்தையைப் பள்ளியில் சேர்க்க உத்தரவிட்டனர். அத்தீர்ப்பில் இருந்த சில வரிகள்: 'நமது பாரம்பரியம் சகிப்புத்தன்மையைப் போதிக்கிறது. நமது தத்துவம் சகிப்புத்தன்மையைக் கற்றுத்தருகிறது. நமது அரசியலமைப்புச் சட்டமும் சகிப்புத் தன்மையைக் கற்பிக்கிறது. நாம் அதை நீர்த்துப் போகச் செய்ய வேண்டாம்'



</doc>
<doc id="94596" url="https://ta.wikipedia.org/wiki?curid=94596" title="சோட்டா பீம்">
சோட்டா பீம்

சோட்டா பீம் "(Chhota Bheem)" என்பது போகோ தொலைக்காட்சியில்; ஒலிபரப்பப்படும் அடைபட (animated) நிகழ்ச்சி ஆகும். இத் தொடர் ராஜ் விசுவநாதா என்பவரால் துவங்கப்பட்டது. இக்கதையின் நாயகன் பீம் இரண்டாயிரம் ஆண்டுகளுக்கு முந்தைய இந்தியச் சிற்றூரான தோலக்பூர் எனும் ஊரில் வசிப்பதாகக் காட்டப்பட்டுள்ளது. சுட்கி எனும் சிறுமி, ராஜு எனும் சிறுவன் மற்றும் ஜக்கு எனும் குரங்கு ஆகியோர் பீமின் நண்பர்களாவர்.

லட்டு சாப்பிட்டதும் பீமின் ஆற்றல் அதிகரிப்பது போல் சித்தரிக்கப்பட்டுள்ளது. இத்‌ தொடரில் பேசப்படும் ஆங்கிலம் இந்திய ஆங்கிலமாக இருப்பதுடன் குழந்தைகளுக்கும் வெகு எளிதாகப் புரிகிறது. தோலக்பூரின் அரசர் இந்திரவர்மனும் அவரது மகள் இந்துமதியும் பீம் மீது முழு நம்பிக்கை உடையவர்கள்.

காலியா எனும் குண்டுப் பையனும் தோலக்பூரிலே வசிப்பவன். இவனுக்கு பீமின் புகழைக் கண்டு பொறாமை உண்டு. இவனது கூட்டாளிகள் போலு மற்றும் டோலு எனும் இரு சிறுவர்கள். 


</doc>
<doc id="94608" url="https://ta.wikipedia.org/wiki?curid=94608" title="இயற்கைப் பேரழிவு">
இயற்கைப் பேரழிவு

இயற்கைப் பேரழிவு (ஆங்கிலம்"Natural disaster") அல்லது பெருங்கேடு என்பது இயற்கையாக நிகழும் இடையூறுகளால் சுற்றுச்சூழலுக்கு ஏற்படும் பாதிப்புகளைக் குறிப்பதாகும். (எடுத்துக் காட்டாக, வெள்ளப் பெருக்கு, எரிமலை வெடிப்பு, நில நடுக்கம், மண்சரிவு போன்றவை), இந்தப் பேரழிவால் மிகையான அளவில் பொருட்ச்சேதம், உயிர்ச்சேதம், ஏற்படுவதுடன் சுற்றுச்சூழலும் விவரிக்க இயலாத அளவிற்கு சேதமடைகிறது. இதனால் ஏற்படும் பெரும் நட்டத்தை தாங்கிக் கொள்வது சுலபமல்ல, அதன் சுவடுகள் வாழ்நாள் முழுதும் பாதிப்படைந்தவர்களை துன்பத்திலும், துயரத்திலும் ஆழ்த்தினாலும், ஒரு வகையில் இந்தக் கட்ட நட்டங்களைத் தாங்கி மீள்வதற்கான செயல்பாடுகளை அந்நாட்டு மக்களும் சமூகமும் எடுக்கும் விரைவான நடவடிக்கைகளை மிகவும் சார்ந்தே, சுற்றுப்புற சூழ் நிலைகளை பழைய நிலைமைக்கு கொண்டு வருவதற்கான மிகச் சிறந்த, தெளிவான வழியாகும். அது மட்டுமன்றி, பேரழிவில் இருந்து மீண்டும் எழுவதற்கும், அதைத் துணிந்து போராடுவதற்கும், மக்கள் தன்னம்பிக்கையுடன் அதைப்புச்சத்தியுடன் துணிந்து செயல்படுவது மிகவும் முக்கியமாகும். மக்களின் ஆதரவு, அவர்கள் திறமையுடனும் விரைவாகவும் எடுக்கும் ஆக்கபூர்வமான செயல்பாடுகள், பதட்டப்படாமல் ஒற்றுமையுடன் செயல்படுதல், நேரம் காலம் பாராமல் அனைவரும் தமது பங்கை அளித்து சிரமங்களைப் பாராமல் செயல்படுவதால் நிலைமையை ஓரளவிற்கு கட்டுப்பாட்டிற்குள் வைத்துக் கொள்ள சாத்தியமாகும், மேலும் நட்டங்களையும், பாதிப்புகளையும், ஓரளவிற்கு குறைக்கவும் வழி செய்யலாம்.
நாம் முக்கியமாக புரிந்து கொள்ள வேண்டிய அடிப்படையான கூற்று இதுவேயாகும்: "காற்றானது சீற்றமடைந்து ஆல மரத்தையே வேரோடு சாய்ப்பது போலவே, அளவு கடந்த இடர்பாடுகள் ஒரே நேரத்தில் தொடர்ச்சியாக நிகழும் பொழுது, அதுவே பேரழிவாக ஊறுபட்டு பேரழிவுகளுக்கு வித்திடுகிறது."
இயற்கையாக எழும் இடர்பாடுகள் சில பாதிப்படையக் கூடிய இடங்களில் மிகையாக நிகழும் போது மட்டுமே பேரழிவிற்கு வழி வகுப்பதாகக் காணப்படுகிறது, இதற்கு எடுத்துக்காட்டாக குறிப்பிடுவது என்னவென்றால், மக்கள் வசிக்காத இடங்களில் கடுமையான நில நடுக்கம் ஏற்படுவதில்லை. இவ்விடத்தில் "இயற்கை" என்ற சொல்லே பிற்பாடு விவாதத்திற்குரியதாக உள்ளது, ஏன் என்றால் அழிவுச் சம்பவங்கள், இடையூறுகள் அல்லது இடர்ப்பாடுகள் அனைத்துமே மனிதர்கள் சம்பந்தப் பட்டு இருந்தால் மட்டுமே அர்த்தமுடையதாயிருக்கும், என்ற விவாதமே. சொல்லப் போனால், மக்கள் வசிக்காத இடங்களில் நடைபெறும் சம்பவங்களைக் குறித்து மனிதர்கள் தெரிந்து கொள்ளாமலும், அக்கறை காட்டாமலும் இருக்கலாம்.

ஓர் இயற்கை இடையூறு என்பது, அதைச் சார்ந்த மக்களையும், சுற்றுச் சூழலையும் எதிர்மறை விளைவுகளுடன் பாதிக்கும் தன்மையுடைய அபாயங்களை அல்லது அச்சுறுத்தல்களைக் குறிக்கும் ஒரு நிகழ்வாகும். பல இயற்கையான இடையூறுகள் ஒன்றுடன் ஒன்று என தொடர்பு கொண்டவையாகும், உதாரணமாக, நில நடுக்கம் காரணமாக சுனாமி உருவாகலாம், வறட்சியின் விளைவாக நேரடியாக பஞ்சம்|பஞ்சமும் அதனுடனேயே சேர்ந்து கொள்ளை நோய்|கொள்ளை நோயும் தொற்றலாம். 1906 ஆம் ஆண்டில் ஸான் பிரான்ஸிஸ்கோவில் நிகழ்ந்த நில நடுக்கம் ஓர் பேரழிவாகும், ஆனால் பொதுவாக நடைபெறும் நில நடுக்கங்கள் இடையூறாக அமைவதே பேரழிவிற்கும் இடர்பாட்டிற்கும் இடையே நிலவும் பாகுபாட்டை விளக்கும் ஒரு வலுவான எடுத்துக்காட்டாகும். இடையூறுகள் பிற்பாடு வரப்போகும் எதிர்கால நிகழ்ச்சிகளோடு தொடர்பு கொண்டிருக்கும், பேரழிவுகள் கடந்த காலத்துச் சம்பவங்கள் அல்லது நடப்புச் சம்பவங்களோடு தொடர்பு கொண்டிருக்கும்.
குறிப்பிடத்தகுந்த பனிப்பாறை சரிவுகள் பின்வருவன வாகும்.

புவி ஓட்டில் திடுமென எதிர்பாராமல் ஏற்படுகின்ற அசைவே நில நடுக்கமாகும். அதன் அலைஅதிர்வுகள் பரும அளவில் மாறுபடும். நில நடுக்கத்திற்கு காரணமாக அமைந்த நிலத்தின் அடியிலான (கீழான) பிறப்பிடத்தினை 'குவியம்' என்றழைப்பர். அந்த குவியத்தின் நேர் மேலுள்ள முனையினை 'அதிர் மையம்' என்றழைப்பர். அவ்வாறு நில நடுக்கங்கள் ஏற்படும் பொழுது மக்களையோ அல்லது விலங்குகளையோ அது பாதிப்பதில்லை. நில நடுக்கத்தின் காரணமாக, இரண்டாம் பட்ச நிகழ்வுகளான கட்டிடங்கள் பாழடைந்துச் சரிதல், காட்டுத்தீ பரவுதல், சுனாமி உருவாகுதல், எரிமலை வெடித்தல் போன்ற நிகவுகளின் பின்னணியில் மக்களுக்கு பேரழிவுகளுடன் பேரிழப்பும் நேரிடுகிறது. பலமான கட்டிடங்களைக் கட்டுவது, சிறப்பான பாதுகாப்பு முறைகளை செயல் படுத்துவது, ஆரம்ப காலத்திலேயே எச்சரிக்கை செய்வது, முன்னதாகவே மக்களை இடம் பெயருவதற்கான முன்னேற்பாடுகளை திட்டமிட்டு செயல் படுத்துவது, ஆகிய சீரான நடவடிக்கைகள் மூலம் இது போன்ற பேரழிவு இடர்பாடுகளில் இருந்து ஓரளவிற்கு தடுக்கவோ அல்லது தவிற்கவோ முனையலாம். எனவே "இயற்கை யல்லாத பேரழிவு" என்ற கூற்று சட்டப்படி வாத ஆதாரமற்ற ஏற்றுக்கொள்ள முடியாத கூற்றாகும்.

நிலவியல் குறைபாடுகள் ஒன்று சேர்ந்து ஒரே இடத்தில் குவிந்து விட, அவை யாவற்றையும் ஒரே நேரத்தில் உடனுக்குடன் வெளியேற்றும் இயற்கை நிகழ்வுகளால் நில நடுக்கங்கள் ஏற்படுகின்றன.

சமீப காலங்களில் நிகழ்ந்த மிகக் குறிப்பிடத் தக்க நில நடுக்கங்களாவன:

லாஹர் என்பது ஒரு எரிமலைச் சேற்றுப் பெருக்கமாகும் அல்லது நிலச்சரிவாகும். அதனால் நிலச் சரிவும் நிகழ்வதுண்டு. 1953 ஆம் ஆண்டில் 'டாங்கிவாய் பேரிழப்பு' ஒரு லாஹாரால் நிகழ்ந்தது. அதே போல் ஆர்மிரோ பெருந்துன்பம் என்ற பேரழிவின் போது ஆர்மிரோ நகரம் முழுதும் புதையுண்டதுடன் 23000 பேர்கள் அதில் சிக்கி மடிந்தனர்.

இவை கலிபோர்னியா பகுதிகளில் கனமழை பெய்து முடிந்த காலத்தில் தவறாமல் அடிக்கடி நிகழ்பவையாகும்.


வரலாற்றுப் பதிவுகளில் இடம் பெற்ற மக்களை வெகுவாக பாதித்த ஒரு சில மிக குறிப்பிடத் தக்க வெள்ளங்கள் ஆவன:

வெப்ப மண்டலங்களில் ஏற்படும் சூறாவளிக்காற்று பொங்கும் புயல் பேரலை எழுச்சியுடன் கூடிய விரிவான வெள்ளப்போக்கை, பின் வரும்படி, பல இடங்களில் ஏற்படுத்தியது:

ஏரி வெடித்து நீர்ப்பெருக்கு ஏற்படுவதுண்டு. அதன் காரணம் கரியமில வாயு. (CO)']]எனப்படும் கரியமில வாயு ஏரியின் ஆழத்தில் இருந்து வெடித்து நீர் பொங்கி வருவதாகும், இதன் விளைவாக வனவிலங்குகள், கால்நடைகள், மனிதர்கள் யாவரும் பிராண வாயு இல்லாததால், மூச்சுத் திணறல் ஏற்பட்டு பாதிப்பு அடையலாம். அப்படி ஏரியில் இருக்கும் நீரை இடம் பெயர்த்து, கரியமில வாயு வெடித்துக் கிளம்பும் சம்பவத்தால் ஏரியில் சுனாமி ஏற்படும் வாய்ப்புகள் உள்ளன.நிலச்சரிவுகள், எரிமலை சீற்றம் அடைவது அல்லது வெடித்துச் சிதறுதல் ஆகிய எதிர்வினைகளை இது போன்ற ஏரி வெடிப்பு சம்பவங்கள் முடுக்கி விடுவதாக அறிவியல் நிபுணர்கள் நம்புகிறார்கள்.

இதுநாள் வரை, இரண்டே இரண்டு ஏரி வெடிப்பு நிகழ்வுகள் மட்டுமே கவனத்திற்கு உட்பட்டு பதிவாகியுள்ளது.

கடலுக்குள் நிலநடுக்கம் சுனாமியாக திரிந்துவிடும், அப்படி ஒரு சம்பவம் ஆஒ நங், தாய்லாந்து அலாஸ்கா நாட்டில் 2004 ஆம் ஆண்டு இந்தியன் பெருங்கடலின் நில நடுக்கம் நிகழ்ந்தது, சில நேரங்களில் நிலச்சரிவு நிகழ்வுகளும் இதற்கு வித்திட்டு அதனால் நடந்த நிகழ்வுகள்: அலாஸ்காவின் லிடுய விரிகுடாவில் நடந்தது.


அமெரிக்க ஐக்கிய நாடுகளில் வீசிய முக்கியமான பனிப்புயல்கள் ஆவன:

"சைக்ளோன்" சூறாவளி, "டிரபிகள் அயன மண்டல சூறை" , ஹரிகேன் "சுழல்காற்று" , "தைபூன் சண்டமாருதம்" ஆகிய புயல்கள் எல்லாமே அரிய இயல் நிகழ்ச்சிகளாகும். சூறாவளி புயல் வீசுவது அனைத்தும் கடல்பரப்பின் மேல் நடைபெறுகிறது. 1970 ஆம் ஆண்டில் நிகழ்ந்த போலா சூறாவளி மிகவும் கடுமையானதாகும், அதை விட பயங்கரமான சூறாவளி அட்லாண்டிக் சூறைக்காற்று 1780 ஆம் ஆண்டில் மார்டிநிக்குயூ செயின்ட் யூச்டேடுயஸ் மற்றும் பார்படாஸ் ஆகிய இடங்களை தாக்கியதாகும். 2005 ஆம் ஆண்டில் வீசிய கத்ரினா புயலானது அமெரிக்க ஐக்கிய நாடுகளின் கடலோர வளைகுடா பகுதியை முற்றிலுமாக அழித்தது.

வரலாற்றில் பதிவுபெற்ற மக்களை மிகவும் பாதித்த வறட்சிக் காலங்கள் ஆவன:

மழைப் புயல் அல்லது கல்மாரி பெய்யும் பொழுது பனிகட்டி யாக உரு எடுப்பதால் 'ஆலங்கட்டி' மழை எனவும் கூறுவதுண்டு. குறிப்பாக பாதிப்புடன் கூடிய பனிமழை தாக்கிய பகுதிகள்: முனிச், ஜெர்மனி ஆகஸ்ட் 31, 1986ஆம் ஆண்டு, ஆயிரக் கணக்கான மரங்கள் விழுந்தன. மற்றும் பல மில்லியன் டாலர்கள் இன்சூரன்ஸ் காப்பீடு தொகையாக வழங்கப் பெற்றது.

சமீப வரலாற்றில் வீசிய மோசமான வெப்ப பேரலை யாதெனில் 2003 ஆம் ஆண்டில் ஐரோப்பியன் வெப்ப அலை ஆகும். 
விக்டோரியா ஆஸ்திரேலியாவில் வீசிய வெப்ப அலை நிகழ்வில் பெருமளவு முட்புதர் தீ 2009 ஆம் ஆண்டு மூண்டது. மெல்பேர்ண் நகரத்தில் மூன்று தினங்களுக்கு மேலாக அதிக வெப்ப நிலையை உணர்ந்தது, வெப்பத்தின் அளவு 43 °C.க்கும் மிகையாக இருந்தது.

பல்வேறு வகையான சுழல் வளிகள்:

சூப்பர் செல் சுழல் வளிகள் மிக வன்மையான சுழல்காற்றாகும். அது இடியுடன் சேர்ந்து வருவதால், சூப்பர் செல் சுழல் வளியானது நெடுநேரம் இடிஒலி கலந்து வருவதுடன் வளியை அல்லது காற்றை தொடர்ந்து வேகமாக மேல் நோக்கி சுழற்ற வைக்கும். இப்புயல் காற்றுகள் அதிகப் பட்சமாக சுழல் வளியினை உருவாக்கும் இயல்பு படைத்ததாகும். இவ்வகையில் ஒருசில காற்றுகள் பெரியதொரு ஆப்பு வடிவத்தில் கம்பீரமாக அமைந்திருக்கும். சூப்பர் செல் இடிப்புயலானது அடைஅடுக்கு அல்லது பாளம் அதன் கீழ்ப்புறம் தொங்கிக் கொண்டிருக்கும். அதற்கு பெயர் "சுவர் மேகம்" ஆகும். அது அடுக்கு பாளமாகவே தோற்ற மளிக்கும். மேகம் அதன் கீழ்ப்புறம் அடியில் தொற்றிக் கொண்டிருப்பது போலுள்ள தோற்றத்துடன் அமைந்திருக்கும். பாளத்தின் ஒரு புறம் மழை இன்றி இருக்கும், மறுபுறம் அடர்ந்த அம்பு அல்லது ஈட்டி போல மழை பொழிந்து தோன்றும். சூப்பர் செல் சுழலும் மேல்பகுதியை ரேடார் மாயத்தாற்றங்களில் தோன்றி, அது "உள்ளிழை சூறாவளி" என்று வழங்குகிறது.

சூரைகாற்றுகள் சூப்பர் செல்லுடன் இடியோடு சேர்ந்து வரும் போது தரையில் நெடுநேரம் தொடர்பு கொண்டிருக்கும் ஒருமணி அதற்கும் மேலாக! மற்ற வகை சூறாவளிகள் போல வன்மை மிக அதிகம் படைத்திருக்கும். அதனால் மணிக்கு இருநூறு மைல் வேகத்தில் வீசும்.

பொதுவாகவே நிலத்தாரை சூப்பர் செல் சூறாவளியை விட பலம் குறைந்ததாகும். அதனுடன் சுவர்மேகம் மற்றும் உள்ளிழை சுழல் காற்று சேர்ந்து இருக்காது. முகில் திரள் குவியல்கள் கோபுரம் போலிருக்கும். அதை திரள் கார்முகிலின் அடியில் ஒருவேளை காண நேரிடலாம். அந்த நிலத்தாரை ஒரு இடத்தின் நீர்த்தாரைக்கு சமமான ஒரு நிகழ்வாகும். மழையால் குளிர்ந்து கீழ்நோக்கி செல்லும் இடிமின்னற்புயலின் முன் நுனை ஓரங்களில் அது உருவாகும், அதனை "வன்காற்றுமுகப்பு" என அழைப்பர்.

ஒரு வன்காற்றுச்சுழல் வலுவின்றி குறுகிய காலம் நீடிக்கும். இடிப்புயலில் வன்காற்று முகப்பில் தாற்காலிகமாக அடையும் அழுக்குத்துகளும் முகில் படிவுகளும் கொண்டு விளங்கும். மிதக்கும் முகிலுடன் தெளிவான தொடர்பு அல்லது சுழற்சி சட்டம் இருப்பது தென்படாமல் போனாலும், இவை துகள் அடைப்பேய்கள் போல் காட்சி தரும்.

நீரின் மேலே சுழல்காற்று வீசி வரும்போது தாரையாக தோன்றும். ஒரு சில சூப்பர் செல் இடிப்புயலில் இருந்து வெளிவரும். ஆனால் பல வலு குன்றிய இடிபுயலில் இருந்து தோன்றும் அல்லது விரைவாக வளரும் முகில்திரள்களில் இருந்தும் வரும். நீர் தாரைகள் ஆற்றல் குறைந்து இருப்பதால் அழிவுகளும் குறைவான அளவில் இருக்கும். கத கத என அயன கடல் நீரில் சுமார் ஐம்பது கஜங்கள் அகலத்தில் எப்போதேனும் தோன்றும். அதன் புகை வாயில் தூய்மை வாய்ந்த நீர்த்துளிகள், நீராவி திரவமாற்றம் அடைவதால் அடர்த்தியாக காணலாம், உப்புநீர் கலந்ததாக அது இருக்காது. நீர்த்தாரைகள் வழக்கமாக தரை வந்து சேரும் போது சிதறிவிழும். நிலப்பகுதியை அவை அடைந்ததும் நீர்த்தாரைகள் தமது ஆற்றலை இழந்து மறைந்து விடும்.

கீழே கொடுத்தவை சூறாவளி போன்ற சுழல் காற்று வகையைச் சாரும்.

பாலைவனம் அல்லது வறண்ட நிலத்தில் துகள் அடைபேய்கள் வெப்பம் தெளிவாக உள்ள நாட்களில் வரும். சூரியனின் வெப்பம் மிதமாக இருக்கும். பின் காலை அல்லது முன் மதிய நேரங்களில் இவை தோன்றும், தீங்கு செய்யாத வகையில் இவை பெரும்பாலும் பாலைவனத்தில் வீசும் தென்றல் காற்றாகி சுழல் வேகம் கொண்டு சில நேரங்களில் மணிக்கு எழுபது மைல் வேக விகிதத்தில் வீசும். உள்ளுக்குள் இந்தச் சுழல் காற்றுகள் பல வேற்றுமைகள் கொண்டதாக இருக்கும். இதனுடன் இடிப்புயல் உடன் காற்றுகள் கலந்து வராது. மேகமும் உடன் இருக்காது. வழக்கமாக இது வலுகுறைந்து இருக்கும். அதிலும் வலிமை குன்றிய சுழல்காற்று போல இருக்கும்.

வகைப்படுத்திப் பார்க்கின்ற போது இது ஒரு சில நிமிடங்கள் என வாழ்க்கை சக்கரம் கொண்டு விளங்கும், சில நேரங்களில் அதை விடவும் கூடுதலான காலம் கொண்டு இருக்கும். அதிகம் தீங்கு ஏதும் செய்யாது என்றாலும் சிறிய அளவில் சேதங்கள் ஏற்படுத்த வல்லவையாகும். சாலைகளில் ஓடுகின்ற வண்டிகளையும், வாகனங்களையும் எல்லாவற்றையும் அவை தாக்கும். காண்போரின் கண்களில் தூசுகளையும் கொண்டு வந்து சேர்க்கும்.

சில நேரங்களில் காடுகளில் பரவும் காட்டுத்தீயானது அல்லது எரிமலை வெடிப்பானது தீ சுழல் காற்றை உருவாக்கும். அது சுற்றி வீசும் போது அனலையும் புகையையும் கக்கும். நெருப்பின் மேல் பரப்பில் பலம் குன்றிய சுழல் அல்லது சுழி காற்றில் உள்ள போது இது நடைபெறும்.நெருப்புடன் சுழன்று வரும் காற்றுகள் மணிக்கு நூறு மைல் வேகம் கொண்டு வீசும் என கணக்கிட்டுள்ளது. அவை அந்த அந்த நேரங்களில் தீசூரைகாற்றுகள், தீ பேய்கள், அல்லது தீ சுழல்கள் என்று அழைக்கப் படுகின்றன.

கட்டுக்கு அடங்காத தீ என்பது காட்டு பகுதிகளில் பரவலாக திடுமென தோன்றும். இவை ஏற்படுவதற்கான பொதுவான காரணங்கள் ஆவன: மின்னல் மற்றும் வறட்சி என்றாலும் மனிதர்களின் அஜாக்கிரதை அதனாலும் கலவரம், சச்சரவுகள் ஏற்படும் போதும் தீப்பிழம்புகள் கொழுந்து விட்டு சூழ்ந்து கொண்டு எரியும். கிராமப்புறப் பகுதிகள் மட்டும் அல்லாமல், அடர்ந்த காட்டுப் பகுதிகளுக்கு இவை ஆபத்தாக அமைந்துவிடும்.

ஒரு குறிப்பிடத் தக்க அம்சமுடன் கட்டுக்கு அடங்காத காட்டுத்தீ 2009 ஆம் வருடத்தில் விக்டோரியன் எனப்படும் புதர்த்தீ ஆஸ்திரேலியா தீவு கண்டத்தில் ஏற்பட்டது.

ஒருவரை ஒருவர் தொடர்பு கொள்ளும் போது சுலபமாக தொற்றிக் கொள்ளும் நோய்கள் மனித மக்கள் தொகையில் அதி விரைவாக, வேகமாக பரவும். பெரும்பரவல் தொற்றுகள் என்பது உலகெங்கிலும் விரைவாகப் பரவும். வரலாற்றில் பலபல தொற்றுகள் வந்துள்ளன. அதில் முக்கியமானது கருப்பு சாவு ஆகும். கடந்த நூற்றாண்டுகளில் முக்கியமான பெரும்பரவல்கள் தொற்றுகள் ஆவன:

பிற நோய்கள் மிக நிதானமாகப் பரவுகின்றன. ஆனால் அவற்றை உலக சுகாதார நிறுவனம்சர்வ தேச ஆரோக்கிய ஆபத்து நெருக்கடிகளாகவே கருதப்படுகின்றன.


நவீன காலங்களில் பஞ்சம் துணை-சஹாரா ஆப்பிரிக்கக் கண்டத்துப் பகுதிகளைத் தாக்கியுள்ளது. அப்பஞ்சம் மிக அதிகப் பட்ச கடுமையானதாகும். அதில் இறந்தோர் எண்ணிக்கை 20 நூற்றாண்டு ஆசியப் பஞ்சங்களில் மாண்டோர்களைக் காட்டிலும் குறைவேதான்!

நவீன காலங்களில் 1908 ஆம் ஆண்டில் ஜூன் மாதம் நடந்த 'டுங்குஸ்கா நிகழ்வே' செயல்விளைவு ஏற்படுத்திய நிகழ்வுகளில் மிகவும் பெரியதாகும்.

சூரிய கிளர் ஒளிக்கற்றைகள் என்பது ஓர் அரிதான நிகழ்வாகும். அப்பொழுது சூரியன் தன் கதிர்வீச்சை மிக அதிக பட்சமாக வெளியிடுன்றன. அது சாதாரண காலத்தில் வெளிவரும் வீச்சை விட அதிகமாகும். அத்தகைய சூரியக் கிளரொளிக் கற்றைகள் வெளிவந்த தினங்கள்:

ஒரு சில சூரிய கிளர் ஒளிக்கற்றைகள்:

ஐக்கியப் பேரரசினைத் தாயகமாகக் கொண்ட 'சேரிட்டி ஆக்ஸ்பேம்'அமைப்பு பொதுப்படையாக அறிவித்தது என்ன என்றால் 2015 ஆம் ஆண்டிற்குள் 375 மில்லியன் பேர்கள் மொத்தத்தில் வெப்ப வானிலை சம்பந்தமான நோய்களுக்கு உரிய இலக்காக ஆக நேரிடும் என்று எச்சரித்துள்ளது.

இயற்கைப் பேரழிவுகள் காப்பீட்டுத் தொழிலில் மிக சிறப்பான பங்கு ஆற்றி வருகின்றது. நஷ்ட ஈடாக ஒருசில அழிவுகளுக்கு அது நிதியுதவி அளிக்கின்றது. (சூறாவளிகள், காட்டுத்தீ, போன்றன.)

பிற பெருங்கேடுகளுக்கு ஈடு செய்ய பெரிய காப்பீடு நிறுவனங்கள் தக்க முறையில் ஈடு செய்து வருகின்றன.

பேரழிவுகள் பற்றிய பட்டியல் அடங்கியது.


</doc>
<doc id="94609" url="https://ta.wikipedia.org/wiki?curid=94609" title="கோவை அய்யாமுத்து">
கோவை அய்யாமுத்து

கோவை அய்யாமுத்து ("C. A. Ayyamuthu") (டிசம்பர் 1898- டிசம்பர் 21, 1975 ) ஒரு தமிழ் எழுத்தாளர், காந்தியவாதி மற்றும் இந்திய விடுதலைப் போராட்ட வீரர்; சர்வோதயா இயக்கத்தின் தலைவர்களில் ஒருவர். காந்தியுடன் நெருக்கமான தொடர்பு கொண்டிருந்தார். ஈ. வே. ராமசாமியின் நண்பராக இருந்தார். இவரது ’எனது நினைவுகள்’ என்ற தன்வரலாற்று நூல் தமிழக அரசியல் வரலாற்று ஆவணமாக விளங்குகிறது.

அய்யாமுத்து கோவை மாவட்டம் காங்கயத்தை அடுத்த பரஞ்சேர்வழி கிராமத்தைப் பூர்வீகமாகக் கொண்டவர். இவரது தந்தை அங்கண்ணன்; தாய் மாரம்மாள். இவர் கொங்கு வேளாளர் சமூகத்தில் பயிரன் கூட்டத்தை சேர்ந்தவர்.

அய்யாமுத்துவின் மூத்த சகோதரர் நஞ்சப்பன். 1903ம் ஆண்டில் ஐந்து வயதுப்பையனாக இருந்தபோது கோயமுத்தூர் ஆதம்சா மக்கான் கொட்டகையில் நடைபெற்ற நல்லதங்காள் நாடகத்தில் வேடமிட்டார். அது அய்யாமுத்துவை கலையிலக்கிய தளம் நோக்கி ஈர்த்தது. மாணவராக இருக்கையில் வ. உ. சியையும் சுப்ரமணிய சிவாவையும் போலீஸார் விலங்கிட்டு தெருத்தெருவாக இழுத்துச்சென்றதை கண்டு சுதந்திர ஆர்வம் கொண்டார். 1918ல் முதல் உலகப்போரின்போது ஐரோப்பியப் படையில் சேர்ந்தார். பஸ்ரா, மெஸபடோமியா போன்ற நாடுகளில் பணியாற்றியிருக்கிறார். 

1921ல் கிணத்துக்கடவைச் சேர்ந்த கோவிந்தம்மாளை மணம் செய்துகொண்டார். 

1921ல் கோவைக்கு வருகை தந்த காந்தியின் உரை கேட்டு தம்பதியர் காங்கிரஸில் இணைந்தார்கள். இருவரும் இணைந்து சுதந்திரப் பொராட்டத்தில் பணியாற்றினர். இருவரும் 1923ல் கோவையில் குடியேறினார்கள். காந்தியின் ஆணைப்படி கதரியக்கத்தை கோவையில் ஆரம்பித்தார். கோவையில் அகில பாரத சர்க்கா சங்கத்தின் கதர் உற்பத்திசாலையை நிறுவினார். 1931ல் போலீஸ் குடியிருப்பில் தண்ணீர் எடுக்க ஒரு தலித் போலீஸ் காவலரை மற்ற ஜாதிகளை சேர்ந்த போலீசார் அனுமதிக்கவில்லை. இதைக் கேள்விப்பட்ட அய்யாமுத்து தன் மனைவியுடன் அங்கு சென்று அந்தத் கிணற்றுக்கு அவரை அழைத்துச் சென்று தண்ணீர் இறைக்கச்செய்தார். அதிலிருந்து ஹரிஜன இயக்கத்தில் ஆர்வம் கொண்டு பணியாற்றினார். இக்காலத்தில் ஈ. வே. ராமசாமியுடன் நட்புக்கொண்டார். 

1924ல் வைக்கம் போராட்டத்தில் கலந்து கொண்டு சிறைசென்றார். பின்னர் சுசீந்திரம் ஆலயப்பிரவேசப் போராட்டத்திலும் தீவிரப் பங்கேற்றார். 

1926ல் பாரத சர்க்கா சங்கத்தின் தமிழ்நாட்டு செயலாளர் எஸ். இராமநாதன் வேண்டுகோளை ஏற்று எர்ணாகுளம் வஸ்திராலயத்தை வழிநடத்தினார். 1933ல் திருப்பூர் கதர் வஸ்திராலயத் தலைவரானார். 1936ல் தமிழ்நாடு சர்க்கா சங்கத் தலைவரானார். 1940 வரை கதர் இயக்கத்தின் தீவிர வெற்றிக்குக் காரணமாக இருந்தனர். கதர் அய்யாமுத்து என்று அவரை அக்காலகட்டத்தில் அழைத்தார்கள். 

1932ல் காந்தி சிறைப்பிடிக்கப்பட்டதை எதிர்த்துப் போராடியதால் ஆறுமாதக் கடுங்காவல் தண்டனை பெற்றார் அய்யாமுத்துவின் மனைவி. கிட்டத்தட்ட ஆறாண்டுகள் இந்திய சுதந்திரப் போராட்டத்திற்காக சிறையில் இருந்திருக்கிறார் அய்யாமுத்து.

இவர் எழுதிய நச்சுப்பொய்கை அல்லது நாரியர் வேட்கை என்னும் நாடகத்தை மதுரை தேவி பாலவிநோத சபை நிகழ்த்தக்கூடாது என்று 1934ஆம் ஆண்டில் சேலம் மாவட்ட ஆட்சித்தலைவர் தடைவிதித்திருந்தார். அதனை 1934 செப்டம்பரில் திரும்பப்பெற்றார். 

சுதந்திரத்திற்குப் பின்னர் கதரியக்கத்திலும் கிராம நிர்மாணத்திலும் பணியாற்றினார். ராஜாஜியின் அரசியல் வழியை பின் தொடர்ந்தார். 1950ல் நாசிக் காங்கிரஸ் மாநாட்டுக்குப் பின் தீவிர அரசியலை விட்டு ஒதுங்கினார். 1960லிருந்து 1967 வரை சுதந்திராக் கட்சியில் பணியாற்றினார். 

கதர் இயக்கத்துக்காகக் குடிநூல் என்னும் இதழை நடத்தி வந்தார்.

1951ல் பொள்ளாச்சி அருகே கோதைவாடி என்னும் ஊரில் 23 ஏக்கர் நிலம் வாங்கி காந்தி பண்ணை என்று பெயரிட்டு வேளாண்மை செய்து வந்தார். தம் இல்லத்துக்கு ராஜாஜி இல்லம் என்று பெயர் சூட்டினார்.

மூன்று முறை இதயநோயால் தாக்கப்பட்டு நலிவுற்ற அய்யாமுத்து 21-12-1975ல் காலமானார். இவர் காலமான அடுத்த வாரமே 27-12-1975ல் இவருடைய துணைவியார் கோவிந்தம்மாளும் காலமானார்.


இவர் எழுதி இயக்கிய திரைப்படம் கஞ்சன் (1947) ஆகும்.


</doc>
<doc id="94615" url="https://ta.wikipedia.org/wiki?curid=94615" title="இசை வேளாளர்">
இசை வேளாளர்

இசை வேளாளர் என்பது தமிழ்நாட்டில் வாழும் ஒரு சாதியைக் குறிக்கும். இந்த சாதியினர் "மேளக்காரர்" என்ற பெயரிலேயே பத்தொன்பதாம் நூற்றாண்டின் இறுதி வரை அழைக்கப்பட்டனர். "சின்ன மேளம்", "பெரிய மேளம்" மற்றும் "நட்டுவாங்கம்" என்பவை இச்சாதியின் உட்பிரிவுகளாகும். இசை வேளாளர் தமிழகத்தில் மிகவும் பிற்படுத்தப்பட்டோர் சமூகப்பட்டியலில் உள்ளது.

1930களில் தேவதாசிகள் சமூகத்தை சேர்ந்தவர்கள் தங்களை இசை வேளாளர்கள் என பெயர் மாற்றிக்கொண்டனர். தங்களை இசையை குலத்தொழிலாகக் கொண்டதினால் இவர்களுக்கு இசை வேளாளர்கள் என்ற பெயர் வந்தது. இவர்களுள் பெரும்பாலானவர்கள் தஞ்சை மாவட்டத்தைச் சேர்ந்தவர்கள். இசையின் வாய்ப்பாட்டு, நரம்புக்கருவி, தோல்கருவி, நடனம் எனப் பல துறைகளில் பல இசை வேளாளர்கள் பெயர் பெற்றுள்ளனர்.

டாக்டர் முத்துலட்சுமி ரெட்டி, மூவலூர் ராமாமிர்தம் ஆகியோரின் முயற்சிகளால் மேளக்காரர் சமூகத்தினரிடையேயிருந்த தேவதாசி முறை ஒழிப்பிற்கான சட்டப்பூர்வமான நடவடிக்கைகள் துவங்கின. நாட்டின் கலையையும் பண்பாட்டையும் காப்பதற்கு ஒரே வழி தேவதாசி முறையைத் தக்க வைத்திருப்பதே என்ற கருத்திற்கு மறுமொழியாக "இத்தனை காலம் எங்கள் வீட்டுப்பெண்கள் கலையையும் கலாச்சாரத்தையும் காப்பாற்றியது போதும்; இனி கொஞ்ச காலத்திற்கு உங்கள் வீட்டு பெண்களை தேவதாசிகளாக்குங்கள்" என்று முத்துலட்சுமியை சட்டமன்றத்தில் பேசவைத்தவர் மூவலூர் ராமாமிர்தம். 

இசை வேளாளர்கள் சமூகத்தைச் சேர்ந்த நாதஸ்வரம், தவில் வாசிக்கும் கலைஞர்கள், தோளில் துண்டுபோடக்கூடாது என்றிருந்த சாதிய ஒடுக்குமுறையை எதிர்த்து, பட்டுக்கோட்டை அழகிரி தொடர்ந்து போராடி, அவர்களுக்கு அந்த உரிமையைப் பெற்றுத்தந்தார்.














</doc>
<doc id="94625" url="https://ta.wikipedia.org/wiki?curid=94625" title="புலம்பெயர்ந்த ஈழத்து எழுத்தாளர்களின் பல்துறை நூல்களின் பட்டியல்">
புலம்பெயர்ந்த ஈழத்து எழுத்தாளர்களின் பல்துறை நூல்களின் பட்டியல்

இலங்கையைப் பிறப்பிடமாகக் கொண்ட பல எழுத்தாளர்கள் புலம்பெயர்ந்து இன்று உலகளாவிய ரீதியில் பல நாடுகளில் குடியேறி வாழ்ந்து வருகின்றனர். இவ்வாறு புலம்பெயர்ந்து வாழும் இலங்கை எழுத்தாளர்கள் படைப்பிலக்கிய நூல்களுக்கு மேலதிகமாக பொதுப்பிரிவு, மெய்யியல் துறை, சமயம், சமூக விஞ்ஞானங்கள், மொழியியல், தூய விஞ்ஞானங்கள், கலை, நுண்கலைகள், இலக்கியம், புவியியல் வரலாறு போன்ற பல்வேறு நூல்களையும் எழுதிவருகின்றனர். அவர்களினால் எழுதப்பட்ட மேற்படி நூல்கள் வெளிவந்த ஆண்டு ரீதியாக கீழே பட்டியலிடப்பட்டுள்ளது

















</doc>
<doc id="94626" url="https://ta.wikipedia.org/wiki?curid=94626" title="இலங்கையில் தமிழில் வெளிவந்த பிறமொழி இலக்கிய நூல்கள்">
இலங்கையில் தமிழில் வெளிவந்த பிறமொழி இலக்கிய நூல்கள்

பிறமொழி கவிதைகள், பிறமொழி கவிதா நாடகங்கள், காவியங்கள், சிறுகதைகள், நாவல்கள் ஆகியன தமிழ் மொழியில் மொழிபெயர்க்கப்பட்டு, இடைக்கிடையே வெளியிடப்பட்டுள்ளன. அவ்வாறு வெளிவந்த நூல்களின் பட்டியல் ஆண்டு ரீதியாக கீழே தொகுக்கப்பட்டுள்ளது. 











</doc>
<doc id="94627" url="https://ta.wikipedia.org/wiki?curid=94627" title="19ம் நூற்றாண்டு இலங்கை எழுத்தாளர்களின் தமிழ் நூல்கள்">
19ம் நூற்றாண்டு இலங்கை எழுத்தாளர்களின் தமிழ் நூல்கள்

19ம் நூற்றாண்டில் மத்திய பகுதியிலும், பின்னரைப் பகுதியிலும் இலங்கையில் சில தமிழ்நூல்கள் எழுதி வெளியிடப்பட்டுள்ளன. அவ்வாறு எழுதப்பட்ட நூல்கள் கீழே பட்டியலிடப்பட்டுள்ளன.







</doc>
<doc id="94628" url="https://ta.wikipedia.org/wiki?curid=94628" title="ஃபார்ட்டிடியூட் நடவடிக்கை">
ஃபார்ட்டிடியூட் நடவடிக்கை

ஃபார்ட்டிடியூட் நடவடிக்கை ("Operation Fortitude") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு ஏமாற்று நடவடிக்கை (deception operation). நாசி ஜெர்மனியின் ஆக்கிரமிப்பிலிருந்த மேற்கு ஐரோப்பா மீதான படையெடுப்பு நிகழும் இடத்தை ஜெர்மானிய போர் உத்தியாளர்கள் கணிக்காது இருக்கவும், அவர்களது கவனத்தை வேறு இடங்களின் மீது திசை திருப்பவும் நேச நாடுகளால் மேற்கொள்ளப்பட்டது. இது பாடிகார்ட் நடவடிக்கையின் ஒரு பகுதியாகும்.

இரண்டாம் உலகப் போர் துவங்கி நான்காண்டுகளுக்குப் பிறகு நாசி ஜெர்மனியின் ஆக்கிரமிப்பிலிருந்த மேற்கு ஐரோப்பா மீது மேற்கத்திய நேச நாடுகள் கடல்வழியாகப் படையெடுக்க முடிவு செயதன. 1944ல் பிரான்சின் நார்மாண்டிப் பகுதியில் இத்தாக்குதலை நிகழ்த்த திட்டமிட்டன. படையெடுப்பு நிகழும் இடம், காலம் ஆகியவற்றை ஜெர்மானிய உத்தியாளர்கள் கணிக்காது இருக்க பாடிகார்ட் நடவடிக்கை மேற்கொள்ளப்பட்டது. அதன் ஒரு பகுதியாகப் படையெடுப்பு ஐரோப்பாவின் வேறு இடங்களில் நிகழப்போவதாக ஜெர்மானியர்களை நம்பவைக்கும் முயற்சிக்கு ஃபார்ட்டிடியூட் நடவடிக்கை என்று குறிப்பெயரிடப்பட்டிருந்தது.

இந்த ஏமாற்று வேலையைச் செய்ய ஐந்து வழிகள் கையாளப்பட்டன:

ஃபார்ட்டிடியூட் நடவடிக்கை வடக்கு ஃபார்ட்டிடியூட், தெற்கு ஃபார்ட்டிடியூட் என்று இரு பிரிவுகளாகப் பிரிக்கப்பட்டிருந்தது. வடக்கு ஃபார்ட்டிடியூட் திட்டத்தில் படையெடுப்பு ஜெர்மனியின் ஆக்கிரமிப்பிலிருந்த நார்வே நாட்டின் மீது படையெடுப்பு நிகழப் போகிறது என்று ஜெர்மானியர்களை நம்ப வைக்க முயற்சிகள் மேற்கொள்ளப்பட்டன. கற்பனையாக பிரிட்டானிய 4வது ஆர்மி என்ற படைப்பிரிவை உருவாக்கி ஸ்காட்லாந்தில் அது நிறுத்தப்பட்டிருப்பதாகவும், ஸ்கான்டினாவியா மீது தாக்கத் தயாராகுவதாகவும் பொய் செய்திகள் பரப்பப்பட்டன. போரில் நடுநிலை வகித்த சுவீடன் (நார்வேயின் அண்டை நாடு) அதிகாரிகளுடன் அதன் வான்பகுதியில் விமானங்கள் செல்ல அனுமதி வேண்டி நேச நாட்டு தூதர்கள் வெளிப்படையாகப் பேச்சுவார்த்தைகள் தொடங்கினர். இச்செய்தி ஜெர்மானியர்களை எட்டினால் படையெடுப்பு நிகழப்போவதாக அவர்கள் கருதுவர் என்பது நேசநாட்டு திட்டம்.

தெற்கு ஃபார்ட்டிடியூட் திட்டத்தில் படையெடுப்பு பிரான்சின் பா டீ கலே பகுதியில் நிகழப்போவதாக ஜெர்மானியர்களை நம்பவைக்க முயற்சிகள் மேற்கொள்ளப்பட்டன. கலே பகுதி ஆங்கிலக் கால்வாயின் மிகக் குறுகலாக பகுதியானதால், பிரிட்டனிலிருந்து பிரான்சுக்கு எளிதில் படைகளை நகர்த்த முடியும் என்று காரணம் சொல்லப்பட்டது. அமெரிக்கத் தளபதி ஜார்ஜ் பேட்டன் தலைமையில் கற்பனையாக அமெரிக்க 1வது ஆர்மி குரூப் என்ற படைப்பிரிவு உருவாக்கப்பட்டு படையெடுப்பு பாட்டன் தலைமையில் கலேயில் நிகழும் என்று வதந்திகள் பரப்பப்பட்டன. கலே கடற்கரைக்கு அருகிலிருந்த பிரிட்டானியக் கடலோரப் பகுதிகளில் போலியாக படைத் தளங்கள் உருவாக்கப்பட்டன. பேட்டன் அடிக்கடி இப்பகுதிகளுக்குச் சென்று பார்வையிடுவது போல செய்திகள் வெளியிடப்பட்டன.

இந்த ஏமாற்று நடவடிக்கையின் விளைவாக, நேச நாட்டுப் படையெடுப்பு கலே பகுதியில் நிகழும் என்று ஜெர்மானிய உத்தியாளர்கள் உறுதியாக நம்பினர். பேட்டனின் 1வது அமெரிக்க ஆர்மி குரூப்பே படையெடுப்பில் கலந்து கொள்ளப்போகும் முக்கிய படைப்பிரிவு என்றும் அவர்கள் நம்பினர். இதனால் கலேப் பகுதியின் பாதுகாவல் பலப்படுத்தப்பட்டது. பிற கடற்பகுதிகளிலிருந்த படைப்பிரிவுகள் அங்கு அனுப்பப்பட்டன. ஜூன் 6, 1944ல் உண்மையான படையெடுப்பு நார்மாண்டியில் நிகழ்ந்த போது ஹிட்லர் அதனை ஒரு திசை திருப்பும் தாக்குதல் என்றே நம்பினார். உண்மையான படையெடுப்பு கலேயில் நிகழும் என்று காத்திருந்த அவர், அதனை முறியடிக்கத் தேவையான பான்சர் (கவச) படைப்பிரிவுகளை நார்மாண்டிக்கு அனுப்ப மறுத்துவிட்டார். நார்மாண்டியில் நிகழ்வது தான் உண்மையான படையெடுப்பு என்று ஜெர்மானியப் போர்த் தலைமையகம் உணர்வதற்குள் தரையிறங்கிய படைப்பிரிவுகள் நார்மாண்டியின் பல பகுதிகளைக் கைப்பற்றி விட்டன.


</doc>
<doc id="94630" url="https://ta.wikipedia.org/wiki?curid=94630" title="3">
3

கிபி ஆண்டு 3 (III) என்பது ஜூலியன் நாட்காட்டியில் திங்கட்கிழமை அல்லது செவ்வாய்க்கிழமையில் தொடங்கிய சாதாரண ஆண்டு ஆகும். அக்காலத்தில் இவ்வாண்டு "லாமியா மற்றும் செர்விலியசு ஆகியோரின் ஆட்சி ஆண்டு" ("Year of the Consulship of Lamia and Servilius") எனவும், "ஆண்டு 756" (பண்டைய உரோமன் அப் ஊர்பி கொண்டிட்டா நாட்காட்டியில்) எனவும் அழைக்கப்பட்டது. நடுக் காலப்பகுதி முதல் ஐரோப்பாவில் அனோ டொமினி ஆண்டுகள் அறிமுகப்படுத்தப்பட்ட பின்னரே இவ்வாண்டுக்கு 3 என அழைக்கும் முறை நடைமுறைக்கு வந்தது. கிறித்தவ பொது ஆண்டு முறையில் இது மூன்றாவது ஆண்டாகும். இதற்கு முந்தைய ஆண்டு கிபி 2 ஆகும்.

<onlyinclude>

</onlyinclude>


</doc>
<doc id="94632" url="https://ta.wikipedia.org/wiki?curid=94632" title="ரொட் டக்கர்">
ரொட் டக்கர்

ரொட்னி ஜேம்ஸ் டக்கர் ("Rodney James Tucker", பிறப்பு: 28 ஆகத்து 1964, ஆபர்ன், சிட்னி, நியூ சவுத் வேல்ஸ்) பன்னாட்டுத் துடுப்பாட்ட அவையின் மேற்தட்டு நடுவர் குழுவைச் சேர்ந்த ஓர் ஆத்திரேலிய துடுப்பாட்ட நடுவர். இவர் 2010 ஏப்ரலில் பன்னாட்டுத் துடுப்பாட்ட அவையின் மேற்தட்டு நடுவர் குழுவில் இணைக்கப்பட்டார்.


</doc>
<doc id="94634" url="https://ta.wikipedia.org/wiki?curid=94634" title="வீதி கடவைப் பாலங்கள் (ஹொங்கொங்)">
வீதி கடவைப் பாலங்கள் (ஹொங்கொங்)

வீதி கடவைப் பாலங்கள் (Street crossing bridges in Hong Kong) என்பன ஹொங்கொங்கில் உள்ள நகரங்களில் மட்டுமன்றி, கிராமப் பகுதிகளிலும், மக்கள் வீதியைக் கடக்க, வீதியின் மேலாகக் கட்டப்பட்டிருக்கும் பாலங்கள் ஆகும். ஹொங்கொங்கில் கட்டப்பட்டிருக்கும் இக்கடவைப் பாலங்கள் மிகவும் சிறப்பான கட்டுமாணங்களுடன் கொண்டன. அத்துடன் அவை மிகவும் தூய்மையானவையாகவும் காணப்படுகின்றன. 

ஹொங்கொங் எங்கும் ஆயிரக் கணக்கான வீதி கடவைப் பாலங்கள் உள்ளன. ஹொங்கொங் உலகப் பொருளதாரத்தில் அதியுயர் வளர்ச்சியைக் கொண்ட நாடாகும். அதற்கனடிப்படையில் கட்டப்படும் வீதி கடவைப் பாலங்களும் கூடிய பொருற்செலவுடன் நேர்த்தியாகக் கட்டப்படுகின்றன. ஹொங்கொங் மக்கள் இந்த வீதி கடவைப் பாலங்களை அசுத்தப்படுத்தும் எந்த செயல்களையும் செய்யாது, மிகவும் தூய்மையையும், அழகையும் பேணும் மக்களாக உள்ளனர்.

இந்த வீதி கடவைப் பாலங்களை பயன்படுத்தும் மக்கள் இவற்றின் மீது எச்சில் துப்புதல், வெண்சுருட்டு துண்டுகளைப் போடுவது போன்ற செயல்களை எனும் செய்வதில்லை. வெண்சுருட்டின் சாம்பலைப் போடுவதற்கான தொட்டில்கள் அமைக்கப்பட்டுள்ளன. மக்களும் அவற்றிலேயே போட்டுச்செல்வதைக் காணலாம். அவ்வாறு வெளியில் வெண்சுருட்டு சாம்பல் போடுதல் போன்ற செயல்கள் இங்கு காணப்படும் அரிதான செயலாக உள்ளன. இவ்வீதி கடவைப் பாலங்களில் பல இரண்டு பக்கமும் கிளாசுகள் பொருத்தப்பட்டதாகவே இருக்கும், கீழ்தரையமைப்பும் அநேகமானவை தற்கால ஓடுகளால் பொருத்தப்பட்டவைகளாகவே உள்ளன. அவற்றில் அன்மைக் காலங்களில் கட்டப்படுபவை பளிங்குகள் போன்ற வடிவமைப்பை கொண்டவைகளாகவே உள்ளன.

ஹொங்கொங்கில் வீதி கடவைப் பாலங்களின் அவசியம் என்பதாவது, ஹொங்கொங்கில் உள்ள அதியகன்ற வீதிகளை கடக்க, சாதாரண வீதி கடவைகளை வைத்து மேற்கொள்ளல் என்பது இயலுமான செயலல்ல. காரணம் வாகன நெரிசல், மக்கள் நெரிசல் போன்றவற்றைக் கட்டுப்படுத்தவும், மக்களுக்கு வசதியான போக்குவரத்து முறைமைகளை ஏற்படுத்திக்கொடுக்கவும் இந்த வீதி கடவைப் பாலங்கள் இன்றியமையாதவைகளாக உள்ளன. இதன் ...


</doc>
<doc id="94645" url="https://ta.wikipedia.org/wiki?curid=94645" title="பில்லி பௌடன்">
பில்லி பௌடன்

பிரென்ட் பிரேசர் "பில்லி" பௌடன் (Brent Fraser "Billy" Bowden, பிறப்பு ஏப்ரல் 11, 1963) நியூசிலாந்தைச் சேர்ந்த ஓர் பன்னாட்டுத் துடுப்பாட்ட நடுவர். தற்போதைய பன்னாட்டுத் துடுப்பாட்ட அவையின் மேற்தட்டு நடுவர் குழுவில் இடம் பெற்றுள்ளார். இவரது சுவையான சைகைகளுக்காகப் புகழ்பெற்றவர். துடுப்பாட்டக்காரராக துவங்கிய பில்லி முடக்கு வாதத்தால் பாதிக்கப்பட்ட பின்னர் நடுவராகப் பணியாற்றத் தொடங்கினார். முடக்கு வாதத்தால் விரல்களை நேராக நீட்டுவது பெளடனுக்கு மிகுந்த வலியினை உண்டாக்குவதால், மட்டையாளர்களை வெளியேற்ற அவர் தனது நீட்டிய ஆள்காட்டி விரலை பயன்படுத்துவதில்லை. மாறாக குறுகலான விரலையே பயன்படுத்துகிறார். இச்சைகை பார்வையாளர்கள் மத்தியில் மிகவும் பிரபலமாக உள்ளது.



</doc>
<doc id="94649" url="https://ta.wikipedia.org/wiki?curid=94649" title="ஆசத் ரவூப்">
ஆசத் ரவூப்

ஆசத் ரவூஃப் (Asad Rauf, பிறப்பு 12 மே 1956) பாக்கித்தானின் பஞ்சாப் மாநிலத்தில் லாகூரைச் சேர்ந்த துடுப்பாட்ட நடுவராவார். முதல்தர துடுப்பாட்டக்காரராக விளங்கிய ரவூஃப் தற்போது பன்னாட்டுத் துடுப்பாட்ட அவையின் மேற்தட்டு நடுவர் குழுவில் அங்கம் வகிக்கிறார்.



</doc>
<doc id="94651" url="https://ta.wikipedia.org/wiki?curid=94651" title="நவமி">
நவமி

நவமி என்பது சந்திரனின் இயக்கத்தை அடிப்படையாகக் கொண்ட இந்துக் காலக் கணிப்பு முறையில், 15 நாட்களுக்கு ஒரு முறை சுழற்சி முறையில் வரும் ஒரு நாளைக் குறிக்கும். இந்த நாட்கள் பொதுவாகத் "திதி" என்னும் பெயரால் அழைக்கப்படுகின்றன.அமாவாசை நாளையும், பூரணை நாளையும் அடுத்து வரும் ஒன்பதாவது திதி நவமி ஆகும். "நவ" எனும் வடமொழிச் சொல் ஒன்பது எனப் பொருள்படும். 15 நாட்களைக் கொண்ட தொகுதியில் ஒன்பதாவது நாளாக வருவதால் இந்த நாள் இப்பெயரால் அழைக்கப்பட்டது. 30 நாட்களைக் கொண்ட சந்திர மாதமொன்றில் அமாவாசைக்கு அடுத்த நாள் முதல் பூரணை ஈறாக உள்ள சுக்கில பட்சம் எனப்படும் வளர்பிறைக் காலத்தின் ஒன்பதாம் நாளும், பூரணையை அடுத்து வரும் நாளிலிருந்து அமாவாசை முடிய உள்ள கிருட்ண பட்சம் எனப்படும் தேய்பிறைக் காலத்தின் ஒன்பதாம் நாளுமாக இரண்டு முறை நவமித் திதி வரும். அமாவாசையை அடுத்துவரும் நவமியைச் சுக்கில பட்ச நவமி என்றும், பூரணையை அடுத்த நவமியைக் கிருட்ண பட்ச நவமி என்றும் அழைக்கின்றனர்.

சூரியப் பாதையின் தளத்தில், புவியில் இருந்து பார்க்கும்போது சூரியனுக்கும், சந்திரனுக்கும் இடையிலான கோணம் ஒரு அமாவாசையில் 0 பாகையில் தொடங்கி அடுத்த பூரணையில் 180 பாகை ஆகிறது. அடுத்த அமாவாசைக்கு இது 360 பாகை சுற்றி மீண்டும் 0 பாகை ஆகும். இது சந்திரன் பூமியைச் சுற்றுவதால் ஏற்படுகிறது. ஒரு முழுச் சுற்றுக்காலத்தில் 30 திதிகள் அடங்குவதால் ஒரு திதி 12 பாகை (360/30) அதிகரிப்புக்கான கால அளவைக் குறிக்கும். நவமித் திதி ஒன்பதாவது திதியும் 24 ஆவது திதியும் என்பதால், சூரியனுக்கும் சந்திரனுக்கும் இடையிலான கோணம் 96 பாகையில் இருந்து 108 பாகை ஆகும் வரை உள்ள காலம் சுக்கில பட்ச நவமித் திதியும், 276 பாகையிலிருந்து 288 பாகை வரை செல்வதற்கான காலம் கிருட்ண பட்ச நவமியும் ஆகும்.

பொதுவாக அட்டமி, நவமியில் எக்காரியத்தைச் செய்தாலும் அது துலங்காது என்பது நம்பிக்கை. ஆனால் தீயவர்கள் செய்தால் தான் துலங்காது என்றும் சொல்லப்படுகிறது. 

இந்து சமயத்தினர்க்கு உரிய சிறப்பு நாட்கள் பல திதிகளை அடிப்படையாகக் கொண்டே வருகின்றன. நவமித் திதியில் வரும் பண்டிகைகளும், விரதங்களும் பின்வருமாறு:






</doc>
<doc id="94653" url="https://ta.wikipedia.org/wiki?curid=94653" title="அலீம் தர்">
அலீம் தர்

அலீம் சர்வார் தர் (Aleem Sarwar Dar பிறப்பு சூன் 6, 1968,பாக்கித்தானின் பஞ்சாப் மாநிலத்திலுள்ள ஜங்) தற்போது பன்னாட்டுத் துடுப்பாட்ட அவையின் மேற்தட்டு நடுவர் குழுவில் அங்கம் பெறும் ஓர் துடுப்பாட்ட நடுவர். லாகூரின் இசுலாமியா கல்லூரியில் படித்துள்ள தர் முன்னதாக பாக்கித்தானில் முதல் தர துடுப்பாட்டத்தில் அல்லையிடு வங்கி,குசரன்வாலா, லாகூர் அணிகள் மற்றும் பாக்கித்தான் தொடர்வண்டி நிறுவனங்களின் துடுப்பாட்ட அணிகளில் விளையாடி உள்ளார். ஓய்விற்குப் பின்னர் நடுவர் பணியைச் சிறப்புற ஆற்றி வருகிறார்.


</doc>
<doc id="94654" url="https://ta.wikipedia.org/wiki?curid=94654" title="அட்டமி">
அட்டமி

அட்டமி என்பது சந்திரனின் இயக்கத்தை அடிப்படையாகக் கொண்ட இந்துக் காலக் கணிப்பு முறையில், 15 நாட்களுக்கு ஒரு முறை சுழற்சி முறையில் வரும் ஒரு நாளைக் குறிக்கும். இந்த நாட்கள் பொதுவாகத் "திதி" என்னும் பெயரால் அழைக்கப்படுகின்றன.அமாவாசை நாளையும், பூரணை நாளையும் அடுத்து வரும் எட்டாவது திதி அட்டமி ஆகும். "அஷ்ட" எனும் வடமொழிச் சொல் எட்டு எனப் பொருள்படும். 15 நாட்களைக் கொண்ட தொகுதியில் எட்டாவது நாளாக வருவதால் இந்த நாள் இப்பெயரால் அழைக்கப்பட்டது. 30 நாட்களைக் கொண்ட சந்திர மாதமொன்றில் அமாவாசைக்கு அடுத்த நாள் முதல் பூரணை ஈறாக உள்ள சுக்கில பட்சம் எனப்படும் வளர்பிறைக் காலத்தின் எட்டாம் நாளும், பூரணையை அடுத்து வரும் நாளிலிருந்து அமாவாசை முடிய உள்ள கிருட்ண பட்சம் எனப்படும் தேய்பிறைக் காலத்தின் எட்டாம் நாளுமாக இரண்டு முறை அட்டமித் திதி வரும். அமாவாசையை அடுத்துவரும் அட்டமியைச் சுக்கில பட்ச அட்டமி என்றும், பூரணையை அடுத்த அட்டமியைக் கிருட்ண பட்ச அட்டமி என்றும் அழைக்கின்றனர்.

சூரியப் பாதையின் தளத்தில், புவியில் இருந்து பார்க்கும்போது சூரியனுக்கும், சந்திரனுக்கும் இடையிலான கோணம் ஒரு அமாவாசையில் 0 பாகையில் தொடங்கி அடுத்த பூரணையில் 180 பாகை ஆகிறது. அடுத்த அமாவாசைக்கு இது 360 பாகை சுற்றி மீண்டும் 0 பாகை ஆகும். இது சந்திரன் பூமியைச் சுற்றுவதால் ஏற்படுகிறது. ஒரு முழுச் சுற்றுக்காலத்தில் 30 திதிகள் அடங்குவதால் ஒரு திதி 12 பாகை (360/30) அதிகரிப்புக்கான கால அளவைக் குறிக்கும். அட்டமித் திதி எட்டாவது திதியும் 23 ஆவது திதியும் என்பதால், சூரியனுக்கும் சந்திரனுக்கும் இடையிலான கோணம் 84 பாகையில் இருந்து 96 பாகை ஆகும் வரை உள்ள காலம் சுக்கில பட்ச அட்டமித் திதியும், 264 பாகையிலிருந்து 276பாகை வரை செல்வதற்கான காலம் கிருட்ண பட்ச அட்டமியும் ஆகும்.

பொதுவாக அட்டமி, நவமியில் எக்காரியத்தைச் செய்தாலும் அது துலங்காது என்பது நம்பிக்கை. ஆனால் தீயவர்கள் செய்தால் தான் துலங்காது என்றும் சொல்லப்படுகிறது. 

இந்து சமயத்தினர்க்கு உரிய சிறப்பு நாட்கள் பல திதிகளை அடிப்படையாகக் கொண்டே வருகின்றன. அட்டமித் திதியில் வரும் பண்டிகைகளும், விரதங்களும் பின்வருமாறு:

நீலகண்டாஷ்டமி
நீலகண்டாஷ்டமி என்பது ஆடி மாதத்தில் தேய்பிறையில் வருகின்ற அஷ்டமியாகும். இந்த நாளில் தட்சிணாமூர்த்தியை வழிபாடு செய்வர். இந்த நாளில் அவரவர் விருப்ப தெய்வத்தினையும் அர்ச்சித்து வணங்கலாம்.





</doc>
<doc id="94659" url="https://ta.wikipedia.org/wiki?curid=94659" title="முழுநிலவு">
முழுநிலவு

முழுநிலவு, முழுமதி அல்லது பவுர்ணமி என்பது புவியில் இருந்து காணும் போது நிலவு முழுமையான வெளிச்சத்துடன் தோற்றமளிக்கும் நாளாகும். வானியலின்படி, கதிரவன் மற்றும் நிலவிற்கு இடையே புவி வரும் நாளே முழுநிலவு ஆகும். அப்போது கதிரவனின் வெளிச்சம் நிலவின் முற்பக்கத்தின் மீது முழுமையாகப் பதிகிறது. ஆகவே அது ஒளிர்ந்து புவியில் இருந்து காணும்போது வட்ட வடிவில் காட்சியளிக்கிறது. அப்போது புவியில் இருந்து காண இயலாத நிலவின் பிற்பக்கம் இருளாக இருக்கும். 

நிலவு புவியைச் சுற்றும் வட்டப்பாதை சுமார் ஐந்து டிகிரி அளவுக்கு சாய்வாக இருக்கிறது. எனவே முழுநிலவு நாளன்று பெரும்பாலும் புவியின் நிழல் நிலவின் மீது விழுவதில்லை. அவ்வாறு விழும்போது ஏற்படும் நிகழ்வே நிலவு மறைப்பு ஆகும். முழுமையான நிலவு மறைப்பின் போது ராலே ஒளிச்சிதறல் காரணமாக நிலவு சிவப்பு நிறத்தில் தோற்றமளிப்பதால் அது சிவப்பு நிலவு என்றும் குருதி நிலவு என்றும் அழைக்கப்படுகின்றது 

இந்து சமயத்தில் திதிகள் எனப்படும் சந்திர நாட்களுள் பவுர்ணமியும் ஒன்று.

இந்து சமயத்தில் பல்வேறு சிறப்பு நாட்களும் பவுர்ணமி தினத்தன்றே வருகின்றன. 12 தமிழ் மாதங்களில் வரும் பவுர்ணமி நாளின் சிறப்புகளும் விரதங்களும் இங்கு பட்டியல் இடப்பட்டுள்ளன.


இலங்கையில் பௌத்தர்களுக்கு முழுநிலவு புனித நாளாக விளங்குகின்றது. பௌத்தர்கள் புத்தர் பரிநிர்வாணம் அடைந்த தினமாக ஒவ்வொரு முழுநிலவன்றும் வழிபாடு, தான தர்மங்கள் செய்கின்றனர். ஆகவே ஒவ்வொரு முழுநிலவு நாட்களும் இலங்கையில் அரசு விடுமுறை தினமாகும்.



</doc>
<doc id="94662" url="https://ta.wikipedia.org/wiki?curid=94662" title="முல்லைப் பெரியாறு பிரதான கால்வாய்">
முல்லைப் பெரியாறு பிரதான கால்வாய்

முல்லை பெரியாறு பிரதானக் கால்வாய், மதுரை, திண்டுக்கல் மாவட்ட பகுதிகளின் விவசாய தேவைகளை நிறைவேற்றுவதற்காக முன்னாள் முதலமைச்சர் காமராஜர் ஆட்சி காலத்தில் சிமெண்டால் கட்டப்பட்ட நீர்ப்பாசன கால்வாய் ஆகும். முல்லைப் பெரியாறு அணையில் இருந்து வைகை அணைக்கு பயணமாகும் தண்ணீர் திண்டுக்கல் மாவட்டம் அணைப்பட்டி கிராமம் அருகே வைகை ஆற்றில் இருந்து பிரித்து விடப்படுகிறது. இந்த கால்வாய் அதன் பிறகு மதுரை மாவட்ட எல்லைக்குள் நுழைந்து மட்டப்பாறை, வாடிப்பட்டி, அலங்காநல்லூர், கள்ளந்திரி ஆகிய ஊர்களை கடந்து மேலூர் வரை செல்கிறது. இடையில் நூற்றுக்கும் மேலான இக்கால்வாய் இடையில் உள்ள கிராமங்கள் அனைத்திற்கும் ஜீவாதாரமாக விளங்குகிறது. இந்த கால்வாய் மூலம் பெறப்படும் நீரால் பெரும்பாலும் நெல் விவசாயமும் அதை தவிர்த்து கரும்பு, வாழை, தென்னை போன்ற விவசாயமும் செய்யப்படுகிறது.



</doc>
<doc id="94669" url="https://ta.wikipedia.org/wiki?curid=94669" title="காமினி ராய்">
காமினி ராய்

காமினி ராய் (அக்டோபர் 12, 1864 – செப்டம்பர் 27, 1933) ஒரு முன்னணி வங்காளப் பெண் கவிஞர், சமுதாயப் பணியாளர் மற்றும் பெண்ணியவாதி. இவர் இந்தியாவின் முதல் பெண் முதுகலைச் சிறப்புப் பட்டதாரி ஆவார்.

காமினி ராய் கிழக்கு வங்காளத்தில் பேக்கர்குஞ்ச் மாவட்டத்தைச் சேர்ந்த வசந்தா கிராமத்தில் அக்டோபர் 12, 1864ல் பிறந்தார். இப்பொழுது அந்த ஊர் வங்காளதேசத்தில் பாரிசால் மாவட்டத்திலுள்ளது. காமினி கொல்கத்தாவிலுள்ள பெத்தூன் பள்ளியில் படித்தார். 1880ல் நுழைவுத் தேர்வில் வெற்றிபெற்று பெத்தூன் கல்லூரியில் 1883ல் எஃப். ஏ (ஃபர்ஸ்ட் ஆர்ட்ஸ்) பட்டம் பெற்றார். 1886ல் அதே கல்லூரியில் சமசுகிருதத்தில் சிறப்புப் பட்டம் படித்து முடித்தார். இந்தியாவிலேயே சிறப்புப் பட்டம் பெற்ற முதல் பெண் இவர் தான். பெத்தூன் கல்லூரியில் ஆசிரியராகப் பணியைத் தொடங்கினார். கடம்பினி கங்கூலி அக்கல்லூரியில் இவருக்கு மூன்றாண்டுகளுக்கு முன் படித்தவர். அபலா போஸ் பெத்தூன் பள்ளியில் இவருடன் படித்தவர்.

காமினி ராய் வங்காளத்தைச் சேர்ந்த மேல்தட்டுக் குடும்பத்தில் பிறந்தவர். இவரது தந்தை சாந்தி சரண் சென் ஒரு நீதிபதி, பிரம்ம சமாசத்தின் முன்னணித் தலைவர்களுள் ஒருவர் மற்றும் எழுத்தாளர். இவரது சகோதரர் நிசித் சந்திரா சென் கொல்கத்தா உயர் நீதிமன்றத்தின் புகழ்பெற்ற வழக்கறிஞராகவும் பின்னர் கொல்கத்தாவின் மேயராகவும் இருந்தவர். இவரது சகோதரி ஜாமினி நேபாள அரச குடும்பத்தின் குடும்ப மருத்துவர். 1894ல் காமினி, கேதார்நாத் ராயை மணந்தார்.

இவருக்கு சிறு வயதிலேயே இலக்கியத்தில் அதிக ஈடுபாடிருந்தது. தனது எட்டு வயதிலேயே கவிதைகள் எழுத ஆரம்பித்தார். இவரது முதல் கவிதைப் புத்தகம் "அலோ ஓ சாயா" 1889ல் வெளியானது. செப்டம்பர் 27, 1933ல் இவர் காலமானார்.

பெண்களுக்குக் கல்வி என்பது அறவே மறுக்கப்பட்டிருந்த அந்தக் காலத்தில் காமினி ராய் ஒரு பெண்ணியவாதியாக விளங்கினார். இவருடன் பெத்தூன் பள்ளியில் படித்த அபலா போஸ் காமினி ஒரு பெண்ணியவாதியாவதற்குத் தூண்டுதலாய் இருந்தவர். காமினி ராய், பன்முக முன்னேற்றமும் திறமைகளை வளர்ப்பதும்தான் பெண் கல்வியின் நோக்கமாக அமைய வேண்டுமென கல்கத்தாவிலுள்ள ஒரு பள்ளியில் பேசும்போது கூறினார்.

"தி ஃப்ரூட் ஆஃப் தி ட்ரீ ஆஃப் நாலெட்ஜ்" என்ற வங்காளக் கட்டுரையில் அவர் கூறியது, 

காமினி ராய், 1921ல் பாங்கிய நாரி சமாஜின் சார்பில் மிருணாளினி சென், குமுதினி மித்ரா (பாசு) ஆகியோருடன் சேர்ந்து பெண்களின் வாக்குரிமைக்காகப் போராடினார். 1925ல் பெண்களுக்கு வாக்குரிமை கிடைத்தது. 1926ல் முதல் முறையாக வங்காளப் பெண்கள் வாக்களித்தனர். 1922-23 இல் பெண் தொழிலாளர் விசாரணை ஆணையத்தின் உறுப்பினராக இருந்தார்.

பிற எழுத்தாளர்களையும் கவிஞர்களையும் ஊக்குவிப்பதில் காமினி ஆர்வம் கொண்டிருந்தார். பாரிசாலில் வாழ்ந்த சுஃபியா கமல் என்ற இளம் பெண் தனது எழுத்துப் பணியைத் தொடர ஊக்கப்படுத்தினார். 1930ல் வங்காள இலக்கிய மாநாட்டிற்கு தலைவராக இருந்தார். 1932-33ல் பாங்கிய சாகித்திய பரிட்சத்தின் துணைத் தலைவராக இருந்தார்.

இவர் 1909ல் தனது கணவரை இழந்தார். கணவரது மரணம் இவரை மிகவும் பாதித்தது. அத்துயரம் இவரது கவிதைகளிலும் பிரதிபலித்தது. ரவீந்திரநாத் தாகூரின் படைப்புகளிலும் சமசுகிருத இலக்கியத்திலும் மிகுந்த ஈடுபாடு கொண்டிருந்தார். கொல்கத்தாப் பல்கலைக்கழகம் "ஜகத்தாரிணி தங்கப்பதக்கம்" வழங்கி இவரைக் கெளரவித்தது. 

காமினி ராய் தனது கடைசிகாலத்தில் சில ஆண்டுகள் ஹசாரிபாக் என்ற சிறிய நகரத்தில் வாழ்ந்தார். அங்கு மகேஷ் சந்திர கோஷ், திரேந்திரநாத் செளத்ரி போன்ற அறிஞர்களுடன் இலக்கியம் மற்றும் பிற தலைப்புகளில் கலந்துரையாடுவதில் தனது நேரத்தைக் கழித்தார்.

இவரது இலக்கியப் படைப்புகளில் குறிப்பிடத்தக்கவை:



</doc>
<doc id="94670" url="https://ta.wikipedia.org/wiki?curid=94670" title="டோனி ஹில்">
டோனி ஹில்

அந்தோணி லாயிட் ஹில் (Anthony Lloyd Hill) (பிறப்பு சூன் 26, 1951, ஆக்லாந்து), பரவலாக டோனி ஹில்என்று அறியப்படுபவர், நியூசிலாந்தின் பன்னாட்டுத் துடுப்பாட்ட நடுவர்களில் ஒருவர். தற்போதைய பன்னாட்டுத் துடுப்பாட்ட அவையின் மேற்தட்டு நடுவர் குழுவில் அங்கத்தினராக உள்ளார்.

இவரது முதல் பன்னாட்டு அலுவல் நியூசிலாந்திற்கும் சிம்பாப்வேயிற்கும் இடையே மார்ச்சு 1998ஆம் ஆண்டு நேப்பியரில் நடந்த ஒருநாள் துடுப்பாட்டப் போட்டியில் துவங்கியது. பணியாற்றிய முதல் தேர்வு திசம்பர் 2001ஆம் ஆண்டு நியூசிலாந்து அணிக்கும் வங்காளதேசத் துடுப்பாட்ட அணிக்கும் ஹமில்டனில் நடந்த போட்டியாகும்.

அவர் பன்னாட்டுத் துடுப்பாட்ட நடுவர் குழுவில் பணியாற்றியபோது நடுநிலை நடுவராக நியூசிலாந்திற்கு வெளியே அலுவல்கள் கொடுக்கப்பட்டார். அவற்றில் குறிப்பிடத்தக்கவையாக மார்ச்சு 2006ஆம் ஆண்டு யோகன்னசுபெர்க்கில் நடந்த தென்னாபிரிக்கா அணிக்கும் ஆத்திரேலியா அணிக்கும் இடையேயான மூன்றாவது தேர்வுப் போட்டியில் நடுவராக இருந்ததும் செயின்ட்.கிட்சில் 2007ஆம் ஆண்டு உலக கிண்ணத்தில் மூன்று பிரிவு ஏ ஆட்டங்களில் அலுவல் புரிந்ததுமாகும்.

2009ஆம் ஆண்டு ஹில் பன்னாட்டுத் துடுப்பாட்ட அவையின் மேற்தட்டு நடுவர் குழுவில் நியமிக்கப்பட்டார்.

3 ஆகத்து 2010 தரவுகளின்படி:



</doc>
<doc id="94672" url="https://ta.wikipedia.org/wiki?curid=94672" title="ஒசாசக்கா">
ஒசாசக்கா


</doc>
<doc id="94681" url="https://ta.wikipedia.org/wiki?curid=94681" title="வங்காளதேச துடுப்பாட்ட வாரியம்">
வங்காளதேச துடுப்பாட்ட வாரியம்

வங்காளதேச துடுப்பாட்ட வாரியம் (Bangladesh Cricket Board, BCB), முன்னதாக வங்காளதேச துடுப்பாட்டக் கட்டுப்பாடு வாரியம், வங்காளதேசத்தில் துடுப்பாட்டத்தை நிர்வகிக்கின்ற முதன்மை அமைப்பாகும். தாக்காவில் தலைமையகத்தைக் கொண்டு வங்காளதேசத்தில் நடைபெறும் அனைத்து வகை துடுப்பாட்ட போட்டிகளையும் துடுப்பாட்ட அரங்குகளையும் கண்காணிப்பதுடன் வங்காளதேசத் துடுப்பாட்ட அணியின் தேர்வையும் மேலாண்மை செய்கிறது.

ஒ.ப.து. & தேர்வு அரங்கங்கள்

ஒருநாள் துடுப்பாட்ட அரங்கங்கள்

முந்தைய அரங்கங்கள்

2013ஆம் ஆண்டு ப.து.அ இருபது20 வாகையாளர் போட்டிகளை வங்காளதேச துடுப்பாட்ட வாரியம் ஏற்று நடத்த தெரிந்தெடுக்கப்பட்டுள்ளது.



</doc>
<doc id="94693" url="https://ta.wikipedia.org/wiki?curid=94693" title="சமிபாடு">
சமிபாடு

சமிபாடு அல்லது செரித்தல் "(Digestion)" என்பது பெரிய அளவில் உள்ள கரையாத உணவு மூலக்கூறுகளை தண்ணீரில் கரையக்கூடிய சிறிய மூலக்கூறுகளாக சிதைக்கும் வளர்சிதைமாற்ற வினையாகும். இவ்வாறு சிதைக்கப்பட்ட சிறிய மூலக்கூறுகள் உறிஞ்சப்பட்டு, நீர்மநிலை குருதி நீர்மத்தினுள் சேர்த்துக்கொள்ளப்படுகிறது. சில உயிரினங்களில் இச்சிறிய மூலக்கூறுகள் சிறுகுடலால் உறிஞ்சப்பட்டு இரத்தத்தோடு சேர்த்துக்கொள்ளப்படுகிறது.
செரிமானம் என்பது அனுசேபத்தின் ஒரு வடிவமாகும். பெரும்பாலும் உணவு எவ்வாறு உடைந்தது என்பதை அடிப்படையாகக் கொண்டு இதை இரண்டு செயல்முறைகளாக பிரிக்கிறார்கள். இயக்கமுறைச் செரிமானம் (mechanical digestion) மற்றும் வேதியியல் செரிமானம் (chemical digestion) என்பன இவ்விரண்டு முறைகளாகும். இயக்கமுறை செரிமானம் என்பது, உடல் இயக்கத்தால் பெரிய உணவு மூலக்கூறுகள் சிறிய துண்டுகளாக சிதைக்கப்படுவதாகும். செரிமான நொதிகளால் பெரிய உணவு மூலக்கூறுகள் சிறிய மூலக்கூறுகளாகச் சிதைக்கப்படுவதை வேதியியல் செரிமானம் என்பர்.

செரித்தலின் அடிப்படையான வினையை விளக்குமாறு தமிழில் அதற்கு அறுத்தல் என்னும் சிறப்பான சொல் உண்டு. உணவைப் பிரிப்பதற்கு அறுத்தல் என்று பெயர்.

திருவள்ளுவர்,

என்று கூறியதில் உள்ள “அற்றது போற்றி உணின்” என்னும் தொடரில் உள்ள அற்றது எனும் சொல் உண்ட உணவை முழுவதுமாகச் செரித்தல் என்பதைக் குறிக்கும்.

சமிபாட்டில் உள்ளான சமிபாடு, வெளியான சமிபாடு என இரண்டு வகைகள் உள்ளன. படிவளர்ச்சி வரலாற்றின் ஆரம்ப நிலைகளில், வெளியான சமிபாடே நிகழ்ந்தது. பங்கசு போன்ற சில உயிரினங்கள் தற்போதும் அவ்வாறான சமிபாட்டு முறையையே பின்பற்றுகின்றன. இந்த முறையில், உயிரினத்தைச் சூழவுள்ள சுற்றுச்சூழலில், நொதியங்கள் சுரக்கப்பட்டு, அவற்றினால் சிறு மூலக்கூறுகளாக்கப்படும் கரிமப் பொருட்கள், பின்னர் உயிரினத்தினுள்ளே பரவல் மூலம் உள்ளெடுக்கப்படும். அதேவேளை விலங்குகளில் காணப்படும் இரையகக் குடற்பாதையில் உள்ளான சமிபாடு நிகழும். குழாய் போன்ற வடிவிலான இந்த இரையகக் குடற்பாதையினுள்ளே நொதியங்கள் சுரக்கப்பட்டு, உள்ளாகவே மூலக்கூறுகள் உடைக்கப்பட்டு, சிறிய மூலக்கூறுகள் அகத்துறிஞ்சப்படும். உள்ளான வேதியியல் சூழல் மிகவும் கட்டுப்பாட்டான முறையில் இருப்பதனாலும், அதிகளவிலான மூலக்கூறுகள் அகத்துறிஞ்சப்படும் என்பதனாலும், இந்த உள்ளான சமிபாடே மிகவும் வினைத்திறனானதாக இருக்கிறது.

தங்களது உணவைச் சமிபாடடையச் செய்வதற்கு உதவுவதற்காக விலங்குகள் அலகுகள், நாக்கு, பற்கள் போன்ற பரிணாமமடைந்த உறுப்புக்களைக் கொண்டுள்ளன.

பறவைகள் தமது சூழலியல் முடுக்குக்கு இசைவான எலும்புகளால் உருவான அலகுகளைக் கொண்டுள்ளன. இவற்றின் மூலம் பழங்கள், விதைகள், பூச்சிகள் என்பவற்றைப் பறவைகள் இலகுவில் உட்கொள்கின்றன.

நாக்கு, வாயின் அடியில் எலும்போடு இணைக்கப்பட்ட எலும்புத்தசை என்னும் வகையைச் சேர்ந்த இளஞ்சிவப்பு நிறத் தசை ஆகும். இது வாயில் இடும் உணவை பற்கள் மெல்லுவதற்குத் ஏற்றாற்போல் நகர்த்தியும், புரட்டியும், திருப்பியும், மென்ற உணவை விழுங்கி உணவுக் குழாய்க்குள்ளே தள்ளியும் உதவுகின்றது.

பல் பெரும்பாலான முதுகெலும்பி வகையான விலங்குகளின் தாடையில் காணப்படுகின்றது. இது உணவைக் கிழித்து, விறாண்டி, சப்பி உண்பதற்கு உதவியாக உள்ளது. பற்கள் வெள்ளை அல்லது வெளிர் மஞ்சள் நிறத்தில் ஆனவையாகும். பற்கள் எலும்புகளால் ஆனவையல்ல. மாறாக அடர்த்தி மற்றும் கடினத்தன்மை உள்ள பல் மிளிரி, பற்சீமெந்து, பன்முதல், பன்மச்சை போன்ற இழையங்களால் ஆனவை. மனிதப் பற்கள் இரத்தம் மற்றும் நரம்பு என்பவற்றுடன் நேரடித்தொடர்பில் இருக்கின்றன.

விலங்குகளின் பற்களின் வடிவம், உருவளவு மற்றும் எண்ணிக்கை என்பன அவை உட்கொள்ளும் உணவில் தங்கியுள்ளன. உதாரணத்திற்கு தாவர உண்ணிகள் தாவரப் பாகங்களினை அரைத்து உண்ண அதிக எண்ணிக்கையான கடைவாய்ப் பற்களைக் கொண்டுள்ளன. அதேவேளை விலங்கு உண்ணிகள் விருத்தியடைந்த வெட்டும் பற்களைக் கொண்டுள்ளன.

அசைபோடும் அல்லது இரைமீட்கும் விலங்கினங்களில், உணவானது முழுமையாக விழுங்கப்பட்டுச் சேமிக்கப்பட்டு, பின்னர் மீண்டும் வாயினுள் எடுத்து அரைத்து விழுங்கப்படும். சில பறவைகள் சமிபாடடையாத உண்ணப்பட்ட உணவை மீள வாய்க்கு எடுத்து, அவற்றின் குஞ்சுகளுக்குக் கொடுக்கும்.

சில சுறா வகை உயிரினங்கள், தேவையற்ற பொருட்களை வெளியேற்றுவதற்காக, தமது இரைப்பையை உள்புறம் வெளிப்புறமாக வாயினூடாக வெளியே தள்ளிப் பின்னர் உள்ளெடுக்கும்.

முயல், மற்றும் சில கொறிணிகள் சமிபாடடையாத உணவை, முக்கியமாக நார்வகை உணவை, மீள் சமிபாட்டுக்கு உட்படுத்துவதற்காக தமது மலத்தை உண்ணும் இயல்பைக் கொண்டுள்ளன. யானை, பாண்டா கரடி, கோவாலா போன்ற சில விலங்கினங்களில் இளம் குட்டிகள், தாயின் மலத்தை உண்ணும் பழக்கம் உள்ளது. இளம் விலங்குகளின் குடலில் சமிபாட்டுக்குத் தேவையான நுண்ணுயிர்கள் இல்லாதிருப்பதால், அவற்றை தாயின் மலத்தை உண்ணுவதன் மூலம் இளம் குட்டிகள் பெற்றுக்கொள்கின்றன.

மனித சீரணமண்டலம் வாயில் தொடங்கி மலவாய் வரை நீண்டிருக்கிறது. உணவு வாய்க்குள் வந்தவுடன் மெல்லுதல் என்ற உடலியக்கச் செயலால் செரித்தல் செயல்முறை ஆரம்பமாகிறது. உணவு பற்களால் அரைக்கப்படுகிறது. நாக்கின் உதவியால் கலக்கப்படுகிறது. உமிழ்நீர்ச் சுரப்பிகள் சுரக்கும் உமிழ்நீர் இங்கு உணவுடன் சேர்க்கப்படுகிறது. கோழை உணவுக்கு வழவழப்பைக் கொடுக்கிறது. ஐதரசன் கார்பனேட்டு காரத்தன்மையைக் கட்டுபடுத்தி அமைலேசு நொதியை ஊக்குகிறது. இதனால் உணவிலுள்ள மாவுச்சத்தின் ஒரு பகுதி செரிக்கப்படுகிறது. இந்நிலையில் உணவு சிறிய சிறிய துண்டுகளாக கவளம் போல நீர்மக்குழம்பு வடிவில் காணப்படும். தொண்டைக்குழி தசைகள் வழியாக உணவுக்குழாயை அடைந்து, தொடர் அலை இயக்கம் மூலம் இரைப்பையைச் சேர்கிறது. இரைப்பையை அடையும் உணவு வளர்சிதை மாற்றம் மூலம் சீரணிக்கப்பட்டு, சத்துக்களும், கனிமங்களும், உயிர்சத்துகளும் உட்கிரகிக்கப்படுகின்றன. புரதம், கொழுப்பு, மாவுச்சத்துகள் முதலியன எளிதாக சிதைக்கப்பட்டு கிரகிக்கப்படுகின்றன. பின்னர் உணவு சிறுகுடல், பெருங்குடல் என நகர்கிறது. செரிக்கப்படாத உணவு இறுதியாக மலக்குடல் வழியாக வந்து மலவாய் மூலம் வெளியேற்றப்படுகிறது.

புரதங்களின் செரிமானம் இரைப்பையில் ஆரம்பமாகிறது. இங்குள்ள பெப்சின் நொதி புரதங்களை பல் பெப்டைட்டுக்களாக உடைக்கிறது. மனித இரைப்பையில் பெப்சினும் கணையத்தில் டிரிப்சின் மற்றும் கைமோடிரிப்சினும் சுரக்கின்றன. புரதம் முற்றிலுமாக உடைக்கப்பட்ட நிலையில் அமினோ அமிலங்களாக மாற்றப்படுகின்றன. இவற்றின் செரிமான நடவடிக்கைகள் சிறுகுடலுக்குள்ளும், சிறுகுடல் மேற்பரப்பிலும் நடைபெறும்.

கொழுப்புச் சமிபாட்டின் ஒரு பகுதி வாயினுள்ளேயே ஆரம்பிக்கிறது. நாக்குச் சுரப்பிகளால் சுரக்கப்படும் லைப்பேசு நொதியம் வாயினுள்ளே இருக்கும் உணவில் இருக்கும் குறுகிய சங்கிலிகளாலான கொழுமியங்களை இரு கிளிசரைட்டுக்களாக உடைக்கும். இருப்பினும் பெரும்பான்மையான கொழுப்பின் செரிமானம் சிறுகுடலிலேயே நடைபெறுகிறது. சிறுகுடலிலிருக்கும் கொழுப்பு கலந்த உணவு கணையத்தில் இலிப்பேசு நொதியம் சுரக்கப்படுவதையும், கல்லீரலில் இருந்து பித்தநீர் வெளியேறுவதையும் தூண்டுகிறது. பித்தநீரானது கொழுப்புணவை குழம்பாக்குவதன்மூலம் கொழுப்பு அமில அகத்துறிஞ்சலுக்கு உதவும். கொழுப்புணவானது கொழுப்பமிலங்களாகவும், ஒரு கிளிசரைட்டு, இரு கிளிசரைட்டுக்களாகவும் மாற்றமடையும். கிளிசரைட்டு மூலக்கூறுகள் உருவாவதில்லை.

உண்ணப்படும் உணவில் உள்ள மாப்பொருள் பொதுவாக பல்சக்கரைட்டான அமைலோசு வடிவில் காணப்படும். முதலில் உமிழ்நீரில் உள்ள ஆல்பா அமைலேசால் இது உடைக்கப்படுகிறது. பின்னர் உணவு சிறுகுடலை அடையும்போது இதேபோன்ற கணையத்தில் சுரக்கப்படும் அமைலேசு நொதியத்தால் மேலும் சிதைக்கப்படுகின்றது. சிறுகுடலின் மேற்பரப்பு உயிரணுக்களால் சுரக்கப்படும் நொதி இதை குளுகோசாக மாற்றுகிறது. இக்குளுகோசு சளிச்சவ்வு உயிரணுக்களால் உட்கிரகிக்கப்படுகிறது. உண்ணப்படும் உணவிலுள்ள எல்லா கார்போவைதரேட்டு மூலக்கூறுகளும் உணவு சிறுகுடலின் கடைசி பாகமான இலியத்தினை அடையும் முன்னரே உட்கிரகிக்கப்படுகின்றன. பொதுவாக குளுக்கோசு, மோல்ட்டோசு ஆகிய எளிய மூலக்கூறுகள் இலகுவாக அகத்துறிஞ்சப்படுகின்றன.
இலக்டோசானது லக்டேசு நொதியத்தால் குளுக்கோசாகவும், கலக்டோசாகவும் உடைக்கப்பட்டு அகத்துறிஞ்சப்படும். சுக்குரோசு ஆனது சுக்குரேசு நொதியத்தால் குளுக்கோசு, பிரக்ரோசாக உடைக்கப்பட்டு அகத்துறிஞ்சப்படும்.

சமிபாட்டில் உதவும் இயக்குநீர்களின் தொழிற்பாடு வெவ்வேறுவகை முதுகெலும்பிகளில் வேறுபட்டுக் காணப்படும். 
பாலூட்டிகளில் சமிபாட்டிற்கு உதவவும், அதனை ஒழுங்குபடுத்தவும் பல இயக்குநீர்கள் காணப்படுகின்றன.
இவை தவிர, பசியை ஒழுங்குபடுத்தும் கிரேலின் (Ghrelin), பெப்டைட் YY (Peptide YY) இயக்குநீர்களும் இரையகக் குடற்பாதையில் சுரக்கப்படுகின்றன. கிரேலின் இயக்குநீரானது, உணவு சமிபாட்டுத் தொகுதியில் இல்லாத நிலையில், பசியைத் தூண்டுவதாகவும், பெப்டைட் YY இயக்குநீரானது பசியை மட்டுப்படுத்தும் தனைமையுள்ளதாகவும் இருக்கின்றது. இவையிரண்டும் மூளையுடன் இணைந்து, ஆற்றல் தேவைக்கான உணவு உள்ளெடுத்தலை ஒழுங்குபடுத்துகின்றன.




</doc>
<doc id="94704" url="https://ta.wikipedia.org/wiki?curid=94704" title="நூர் இனாயத் கான்">
நூர் இனாயத் கான்

நூர் இனாயத் கான் ("Noor Inayat Khan" அல்லது "Nora Baker", சனவரி 1, 1914 - செப்டம்பர் 13, 1944), இந்திய முஸ்லிம் இனத்தவர். இரண்டாம் உலகப் போரின் போது பிரித்தானியாவின் சிறப்பு உளவுப் பிரிவில் (எஸ்.ஒ.இ.) ரகசிய உளவாளியாக இருந்தவர். பிரான்சை நாட்சி செருமனி கைப்பற்றியிருந்த போது பிரெஞ்சு எதிர்ப்பு இராணுவத்தினரின் உதவிக்காக அங்கு அனுப்பப்பட்டார். முதலாவது பெண் வானொலி இயக்குனராக அங்கு மாடலீன் என்ற பெயரில் பணியாற்றி லண்டனுக்கு உளவுப் பணியாற்றி வந்தார். இவர் இட்லரின் இரகசியப் படையினரால் 1943 அக்டோபர் 13 ஆம் நாள் பாரிசில் கைது செய்யப்பட்டு செருமனியில் உள்ள டேச்சு நாட்சி வதை முகாமிற்கு அனுப்பப்பட்டார். அங்கு அவர் வேறு மூன்று பெண் கைதிகளுடன் சேர்த்து 1944 செப்டம்பர் 13 ஆம் நாள் சுட்டுக் கொல்லப்பட்டார்.


</doc>
<doc id="94707" url="https://ta.wikipedia.org/wiki?curid=94707" title="வாடிவாசல்">
வாடிவாசல்

வாடிவாசல் (vadi vasal) என்பது ஜல்லிக்கட்டின் போது காளைகளை ஒவ்வொன்றாக அவிழ்த்து விடும் இடம் ஆகும். இவ்வாசலைத் தாண்டும் முன் காளைகளின் மூக்கணாங்கயிறு உள்ளிட்ட அனைத்துப் பிணைப்புகளையும் அறுத்து விடுவர். அலங்காநல்லூர் ஜல்லிக்கட்டில் வாடிவாசல் பயன்படுத்தப்படும். மாடுபிடி வீரர்கள் வாடிவாசலைப் பார்த்தபடியே இருப்பர். ஆனால் சில ஜல்லிக்கட்டு நிகழ்வுகளில் வாடிவாசல் இல்லாமல் நாலாப்பக்கங்களிலிருந்தும் மாடுகளைத் திறந்து விடும் வழக்கமும் உள்ளது. எந்தப் பக்கத்திலிருந்து காளை பாயப் போகிறது என்றே தெரியாது.

வாடிவாசல் என்ற பெயரில் ஜல்லிக்கட்டை மையமாகக் கொண்டு சி. சு. செல்லப்பா ஒரு நாவல் எழுதியுள்ளார்.


</doc>
<doc id="94708" url="https://ta.wikipedia.org/wiki?curid=94708" title="ஆரி முலிச்">
ஆரி முலிச்

ஆரி முலிச் ("Harry Kurt Victor Mulisch", ஹாரி குர்ட் விக்டர் முலிஷ், சூலை 29, 1927 – அக்டோபர் 30, 2010) நெதர்லாந்து நாட்டைச் சேர்ந்த ஓர் புகழ்பெற்ற டச்சு எழுத்தாளர். 30க்கும் மேற்பட்ட புதினங்கள், நாடகங்கள், கட்டுரைகள், கவிதைகள் மற்றும் மெய்யியல் சிந்தனைகளை எழுதியுள்ளார். இவை இருபதுக்கும் மேற்பட்ட மொழிகளில் மொழிபெயர்க்கப்பட்டுள்ளன..

போருக்குப் பிந்தைய டச்சு இலக்கியத்தில் வில்லெம் பிரடெரிக் ஹெர்மன்ஸ், கெரார்ட் ரேவ் ஆகியாருடன் "தலைசிறந்த மூவர்" எனக் கருதப்படுகிறார். அவருடைய புதினம் "த அஸ்ஸால்ட்" ஓர் திரைப்படமாக எடுக்கப்பட்டு கோல்டன் குளோப், ஆசுகார் விருதுகளைப் பெற்றது. 2007 வாக்கெடுப்பொன்றில் அவரது 1992 புதினம் "த டிஸ்கவரி ஆஃப் ஹெவன்", "என்றைக்குமான மிகச் சிறந்த டச்சு புத்தகம்". என தெரிவு செய்யப்பட்டது. நோபல் பரிசு பெறக்கூடியவராக கருதப்பட்டார்.

முலிச்சின் கண்கண்ணாடிகளும் புகைக்குழலும் மிகவும் அறியப்பட்டவை.


</doc>
<doc id="94711" url="https://ta.wikipedia.org/wiki?curid=94711" title="டரில் ஹார்ப்பர்">
டரில் ஹார்ப்பர்

டரில் ஜோன் ஹார்ப்பர், (Daryl John Harper, பிறப்பு: 23 அக்டோபர் 1951 in அடிலெய்ட், தெற்கு ஆஸ்திரேலியா), பன்னாட்டுத் துடுப்பாட்ட அவையின் மேற்தட்டு நடுவர் குழுவைச் சேர்ந்த ஓர் ஆத்திரேலிய துடுப்பாட்ட நடுவர்.


</doc>
<doc id="94714" url="https://ta.wikipedia.org/wiki?curid=94714" title="1831">
1831

1831 (MDCCCXXXI) ஒரு சனிக்கிழமையில் ஆரம்பமான ஒரு சாதாரண கிரிகோரியன் ஆண்டாகும். பழைய 12 நாட்கள் பின்தங்கிய ஜூலியன் நாட்காட்டியில் இவ்வாண்டு ஒரு வியாழக்கிழமையில் ஆரம்பமானது.






</doc>
<doc id="94717" url="https://ta.wikipedia.org/wiki?curid=94717" title="மராயிஸ் எராஸ்மஸ்">
மராயிஸ் எராஸ்மஸ்

மராயஸ் எராஸ்மஸ், (Marais Erasmus, பிறப்பு: 27 பெப்ரவரி 1964), பன்னாட்டுத் துடுப்பாட்ட அவையின் மேற்தட்டு நடுவர் குழுவைச் சேர்ந்த ஒரு தென்னாபிரிக்கத் துடுப்பாட்ட நடுவர்.


</doc>
<doc id="94723" url="https://ta.wikipedia.org/wiki?curid=94723" title="செப்பலின் நடவடிக்கை">
செப்பலின் நடவடிக்கை

செப்பலின் நடவடிக்கை ("Operation Zeppelin") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு ஏமாற்று நடவடிக்கை (deception operation). இது, நாசி ஜெர்மனியின் ஆக்கிரமிப்பிலிருந்த மேற்கு ஐரோப்பா மீதான படையெடுப்பு நிகழும் இடத்தை ஜெர்மானிய போர் உத்தியாளர்கள் கணிக்காது இருக்கவும், அவர்களது கவனத்தை வேறு இடங்களின் மீது திசை திருப்பவும் நேச நாடுகளால் மேற்கொள்ளப்பட்ட பாடிகார்ட் நடவடிக்கையின் ஒரு பகுதியாகும். 

இந்த நடவடிக்கையில் மத்தியதரைக் கடல் பகுதியில் ஒரு நேச நாட்டு கடல்வழிப் படையெடுப்பு நிகழப்போகிறது என்று ஜெர்மானியர்களை நம்பவைக்க முயற்சிகள் மேற்கொள்ளப்பட்டன. கிரீட் தீவு, மேற்கு கிரீஸ், ரொமேனியக் கருங்கடல் கடற்கரை ஆகிய பகுதிகளில் ஏதேனும் ஒன்றில் படையெடுப்பு நிகழலாம் என்று அறிகுறிகள் உண்டாக்கப்பட்டன.


</doc>
<doc id="94724" url="https://ta.wikipedia.org/wiki?curid=94724" title="அயர்ன்சைட் நடவடிக்கை">
அயர்ன்சைட் நடவடிக்கை

அயர்ன்சைட் நடவடிக்கை ("Operation Ironside") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு ஏமாற்று நடவடிக்கை (deception operation). இது, நாசி ஜெர்மனியின் ஆக்கிரமிப்பிலிருந்த மேற்கு ஐரோப்பா மீதான படையெடுப்பு நிகழும் இடத்தை ஜெர்மானிய போர் உத்தியாளர்கள் கணிக்காது இருக்கவும், அவர்களது கவனத்தை வேறு இடங்களின் மீது திசை திருப்பவும் நேச நாடுகளால் மேற்கொள்ளப்பட்ட பாடிகார்ட் நடவடிக்கையின் ஒரு பகுதியாகும். இந்த நடவடிக்கையில் நேச நாட்டு கடல்வழிப் படையெடுப்பு பிரான்சின் பிஸ்கே குடா பகுதியில் போர்டோ நகர் அருகே நிகழ்ப்போவதாக ஜெர்மானியர்களை நம்ப வைக்க முயற்சிகள் மேற்கொள்ளப்பட்டன.


</doc>
<doc id="94726" url="https://ta.wikipedia.org/wiki?curid=94726" title="பொர்தோ">
பொர்தோ

பொர்தோ ( ) பிரான்சின் நகரங்களின் ஒன்று. தென்மேற்கு பிரான்சில் அட்லாண்டிக் கடற்கரை அருகில் கரோன் ஆற்றங்கரையில் அமைந்துள்ளது. இது ஒரு துறைமுக நகரம். இதன் மக்கள்தொகை 250,082 (2008 கணக்கு). அதன் புறநகர் மற்றும் துணை நகரங்களுடன் இணைத்து பொர்த்தோ, பொர்த்தோ மெட்ரோபோலின் மையமாக அமைகிறது; இதன் மக்கள் தொகை பிரான்சு நாட்டின் ஒன்பதாவது மிகப் பெரிய மக்கள் தொகையான 737,492(2012) ஆகும். இது அக்குவிட்டென் பகுதியின் தலைநகரம் மட்டுமல்லாமல் கிரொண்டேவின் ப்ரிஃபெக்சரும் ஆகும். இந்நகரவாசிகளை பொர்டெலைஸ்(ஆண்கள்) எனவும் பொர்டெலைசெஸ்(பெண்கள்) எனவும் அழைப்பதுண்டு. பொர்டெலைஸ் என்பது அந்த நகரத்தையோ அல்லது அதை சுற்றியுள்ள பகுதியையோ கூட குறிக்கும்.

இந்நகரத்தின் செல்லப் பெயர் ”லா பெர்லெ டி அக்குவிட்டென்” [La perle d'Aquitaine (The Pearl of Aquitaine)] மற்றும் லா பெல் எண்டொர்மி [La Belle Endormie (Sleeping Beauty)] என்பதாகும். இது, பழைய மையத்திலுள்ள சுவர்களில் மாசுபாடினால் படிந்திருக்கக்கூடிய கருப்பு மாசினால் சூட்டப்பட்ட பெயர் ஆகும். ஆனால் தற்பொழுது, இந்நகரின் ஒரு பகுதி கிட்டத்தட்ட முற்றிலுமாக புதுப்பிக்கப்பட்டுள்ளது.

பொர்த்தோ உலகின் மிகப் பெரிய மது தொழில் துரையின் தலையங்கம் ஆகும். இது உலகின் முக்கிய மது கண்காட்சியான வயினெக்ச்போவின் (Vinexpo) பிறப்பிடமாகும். இந்நகரம் தனது மது விற்பனையின் மூலம் ஆண்டிற்கு 14.5 பில்லியன் வரை வருமானம் ஈட்டுகிறது. பொர்த்தோ மதுவானது இவ்விடத்தில் எட்டாம் நூற்றாண்டு முதல் தயாரிக்கப்பட்டு வருகிறது என்று வரலாறு கூறுகிறது. இதன் வரலாற்று சிறப்பு மிக்க பகுதி யுனெச்கோ உலக பாரம்பரிய வரிசையில் (UNESCO World Heritage List), பதினெட்டாம் நூற்றாண்டின் “சிறந்த நகர்ப்புற மற்றும் கட்டடக்கலையின் குழுமம்” என பாராட்டப் பெற்றுள்ளது.



</doc>
<doc id="94728" url="https://ta.wikipedia.org/wiki?curid=94728" title="துடுப்பாட்ட உலகக்கிண்ண இறுதிப் போட்டி 1975">
துடுப்பாட்ட உலகக்கிண்ண இறுதிப் போட்டி 1975

துடுப்பாட்ட உலகக்கிண்ண இறுதிப்போட்டி 1975 ("1975 Cricket World Cup Final", கிரிக்கெட் உலகக்கோப்பை இறுதிப்போட்டி 1975) என்பது ஒருநாள் பன்னாட்டுத் துடுப்பாட்டப் போட்டிகளின் முதலாவது உலகக் கிண்ணத்துக்காக இடம்பெற்ற சுற்றுப் போட்டிகளின் இறுதிப் போட்டி பற்றியதாகும். இப்போட்டி 1975 சூன் 21 ஆம் நாள் ல்ண்டனில் லோர்ட்ஸ் துடுப்பாட்ட அரங்கில் நடைபெற்றது. கிளைவ் லொயிட் தலைமையிலான மேற்கிந்தியத்தீவுகள் அணி இறுதிப் போட்டியில் ஆத்திரேலிய அணிக்கு எதிராக ஆடி முதலாவது உலககிண்ணத்தைப் பெற்றுக் கொண்டது.

21 சூன் 1975 இறுதிப் போட்டியில். ஓர் அணிக்கு 60 ஓவர்கள் விளையாடக் கொடுக்கப்பட்டது.

லோட்ஸ் அரங்கம், இங்கிலாந்து,

ஆர்.சி. பிரடரிக்ட் 

சி. ஜீ. கிறினெஜ் 

ஏ. ஐ. களிச்சரன்

ஆர். பி. கன்ஹாய் 

கிளவ் லொயிட் 

விவி ரிச்சர்ட் 

கே.டி பொய்ஸ் 

பீ. டி. ஜுலியன் 

டி. எல். மெயுரி 

வீ. ஏ. ஹோல்ட் 

எ.எம். ஈ. ரொபர்ட்

ஏ. டானார் 

ஆர்.பீ.மெக்கொஸ்கர்

ஐ.எம்.செப்பல்

ஜி.எஸ். செப்பல்

கே.டி.வோல்டர்ஸ்

ஆர்.டப்ளியு. மார்ஸ்

ஆர்.எட்வார்ட் 

ஜி.ஜே. கில்மோர் 

எம்.எச்.என். வாக்கர் 

ஜே.ஆர். தோம்ஸன்

டி.கே. லிலி

வெற்றி - ஆத்திரேலியா, முதலில் களத்தடுப்புக்கு முடிவெடுத்தது.

இந்த ஆட்டத்துக்கான நடுவர்களாகக் களத்தில் எச். டி. பர்த்டும், டி.டப்ளியு.ஸ்பென்கர்டும் பணியாற்றினர். 

ஆர்.சி. பிரடரிக்ட் - ஹிட்விக்கட் (ப) லிலி 7 

சி. ஜீ. கிறினெஜ் (பிடி) மார்ஸ் (ப) தோம்சன் - 13 

ஏ. ஐ. களிச்சரன் (பிடி) மார்ஸ் (ப) கில்மோர் - 12 

ஆர். பி. கன்ஹாய் (ப) கில்மோர் - 55 

கிளவ் லொயிட் (பிடி) மார்ஸ் (ப) கில்மோர் - 102 

விவி ரிச்சர்ட் (ப) கில்மோர் - 5 

கே.டி பொய்ஸ் (பிடி) செப்பல் (ப) தோம்சன் - 34 

பீ. டி. ஜுலியன் - ஆட்டமிழக்காமல் - 26 

டி. எல். மெயுரி (பிடி) (ப) கில்மோர் - 14 

வீ. ஏ. ஹோல்ட் - ஆட்டமிழக்காமல் - 6 

உதிரிகள் - 17

மொத்தம் 8 விக்கட் இழப்பிற்கு (60 ஓவர்கள்) - 291

துடுப்பாடாதவர் - எ. எம். ஈ. ரொபர்ட்

ஆட்டமிழந்த ஒழுங்கு: 1-12 (பிரடரிக்ட்), 2-27 ( களிச்சரன்), 3-50 (கிறினெஜ்), 4-199 (லொயிட்), 5-206 (கன்ஹாய்), 6-209 (விவி ரிச்சர்ட்), 7-261 (பொய்ஸ்), 8-285 (மெயுரி)

ஆத்திரேலியா அணியின் பந்து வீச்சு 

டி.கே. லிலி 12 - 1 - 55 - 1 

ஜி.ஜே. கில்மோர் 12 - 2 - 48 - 5 
ஜே.ஆர். தோம்ஸன். 12 - 1 - 44 - 2 
எம்.எச்.என். வாக்கர் 12 - 1 - 71 - 0 
ஜி.எஸ். செப்பல். 7 - 0 - 33 - 0 
கே.டி.வோல்டர்ஸ் 5 - 0 - 23 - 0

292 என்ற இலக்கை நோக்கி ஆத்திரேலியா பதிலுக்குத் துடுப்பெடுத்தாடியது. ஆத்திரேலியா அணியின் ஓட்ட விபரம் வருமாறு.

ஏ. டானார் - ஓடுகையில் ஆட்டமிழப்பு (ரிச்சர்ட்), 40 

ஆர்.பீ.மெக்கொஸ்கர் (பிடி) களிச்சரன் (ப) பொய்ஸ் 7 

ஐ.எம்.செப்பல். - ஓடுகையில் ஆட்டமிழப்பு (ரிச்சர்ட் / லொயிட்) 62 

ஜி.எஸ். செப்பல். - ஓடுகையில் ஆட்டமிழப்பு (ரிச்சர்ட்) 15 

கே.டி.வோல்டர்ஸ் (பிடி) (ப) பொய்ஸ் (ப) லொயிட் 35 

ஆர்.டப்ளியு. மார்ஸ். (ப) பொய்ஸ் 11 

ஆர்.எட்வார்ட்.(பிடி) பிரடரிக்ட் (ப) பொய்ஸ் 28 

ஜி.ஜே. கில்மோர் ;.(பிடி) கன்ஹாய் (ப) பொய்ஸ் 14 

எம்.எச்.என். வாக்கர் - ஓடுகையில் ஆட்டமிழப்பு (ஹோல்ரர்) 07 

ஜே.ஆர். தோம்ஸன். - ஓடுகையில் ஆட்டமிழப்பு (மெயுரி) 21

டி.கே. லிலி ஆட்டமிழக்காமல் 16 

உதிரிகள் 18

மொத்தம் சகல விக்கட்டுக்களையும் இழந்து (60 ஓவர்கள்) 274

ஆட்டமிழந்த ஒழுங்கு: 1-25 (மெக்கொஸ்கர்), 2-81 (டானார் ), 3-115 (ஜி.எஸ். செப்பல்.), 4-162 (ஐ.எம்.செப்பல். ), 5-170 (வோல்டர்ஸ்), 6-195 (மார்ஸ்.), 7-221 (கில்மோர்), 8-231 (எட்வார்ட்), 9-233 (வாக்கர்), 10-274 (தோம்ஸன்.)

மேற்கிந்தியத் தீவுகள் அணியின் பந்து வீச்சு

பீ. டி. ஜுலியன் 12 - 0 - 58 - 0 
எ.எம். ஈ. ரொபர்ட் 11 - 1 - 45- 0 
கே.டி பொய்ஸ் 12 - 0 - 50 - 4 
வீ. ஏ. ஹோல்ட் 11.4 - 1 - 65 - 0 
கிளவ் லொயிட் 12 - 1 - 38 - 1

லோட்ஸ் அரங்கில் நடந்த இறுதிப் போட்டியில் மேற்கிந்தியத் தீவுகள் அணி ஆத்திரேலிய அணியை 17 ஓட்டங்களால் வெற்றியீட்டி முதலாவது உலகக் கிண்ணத்தைக் கைப்பற்றியது. 

சிறப்பாட்டக்காரர்
இப்போட்டியில் மேற்கிந்திய அணித்தலைவர் கிளைவ் லொயிட் சிறப்பாட்டக்காரராகத் தெரிவானார்.



</doc>
<doc id="94729" url="https://ta.wikipedia.org/wiki?curid=94729" title="இருமுனைப் போர்">
இருமுனைப் போர்

இருமுனைப் போர் (Two-front war) என்பது ஒரு நாடு அல்லது கூட்டணி ஒரே நேரத்தில் இரு வேறு இடங்களில் வெவேறு எதிரிகளுடன் போர் நிகழ்த்துவதைக் குறிக்கிறது. இத்தகு போரில் ஈடுபடுவதால் ஏதேனும் ஒரு முனையில் கவனம் செலுத்த முடியாமல் படைகளும், போர் முயற்சியும் பிளவுபடுகிறது. இதனால் இரு முனைகளிலும் வெற்றி வாய்ப்பு குறைகிறது. மேல்நிலை உத்தியளவில் இருமுனைப் போர்களில் ஈடுபடுவது தவிர்க்கப்படவேண்டுமென்பது போரியல் உத்தியாளர்களின் பரிந்துரை. 

வரலாற்றில் பல முறை ஒரு நாடு இருமுனைப் போரில் ஈடுபட்ட எடுத்துக் காட்டுகள் உள்ளன. உரோமைப் பேரரசு இரண்டாவது ஃபொனீசியப் போரில் கார்தேஜுடனும் முதலாம் மாசிடோனியப் போரில் மாக்கடோனியவுடனும் போரிட்டது இதற்கு ஒரு எடுத்துக்காட்டு. மேலும் முதலாம் நெப்போலியனின் ஐரோப்பியப் போர்கள், முதலாம் மற்றும் இரண்டாம் உலகப் போர்களில் ஜெர்மனி ஈடுபட்ட போர்கள் இருமுனைப் போருக்கு பிற எடுத்துக்காட்டுகள்.


</doc>
<doc id="94730" url="https://ta.wikipedia.org/wiki?curid=94730" title="ஒருங்கிணைந்த குண்டுவீச்சுத் தாக்குதல்">
ஒருங்கிணைந்த குண்டுவீச்சுத் தாக்குதல்

ஒருங்கிணைந்த குண்டுவீச்சுத் தாக்குதல் ("Combined Bomber Offensive") என்பது இரண்டாம் உலகப் போரில் அமெரிக்க-பிரிட்டானிய வான்படைகள் நாசி ஜெர்மனி மீது நிகழ்த்திய தொடர் குண்டுவீச்சுத் தாக்குதலைக் குறிக்கிறது. இது இரண்டாம் உலகப் போரின் மேல்நிலை உத்தி குண்டுவீச்சுத் தாக்குதல்களில் (Strategic Bombing) ஒன்றாகும்.

1943-44ல் ஜெர்மானிய வான்படையான லுஃப்ட்வாஃபேவை அழிப்பதற்காகத் தொடங்கப்பட்ட இத்தாக்குதல் நடவடிக்கைக்கு, பின்னர் ஜெர்மனியின் வி-ரக எறிகணைத் தளங்களை அழித்தல் (ஜூன் 1944), போக்குவரத்து கட்டமைப்பினை நாசமாக்குதல் (நார்மாண்டிப் படையெடுப்புக்கு முந்தைய மாதங்களில்), எரிபொருள் தொழிற்சாலைகளை அழித்தல் (செப்டம்பர் 1944) ஆகிய இலக்குகளும் அளிக்கப்பட்டன. போரின் இறுதி நாட்களில் ஜெர்மானியப் படைப் பிரிவுகளை அழிக்கவும் இந்த குண்டுவீச்சுத் தாக்குதல்கள் பயன்படுத்தப்பட்டன. இத்தாக்குதலில் பிரிட்டானிய வான்படை குண்டுவீசி விமானங்கள் ஆரம்பத்தில் இரவு நேரங்களில் மட்டும் தங்கள் தாக்குதல்களை நிகழ்த்தின. போரின் இறுதி காலத்தில் ஜெர்மானிய வான்படை பெரும்பாலும் அழிக்கப்பட்ட பின்னரே பகல் நேரத்தில் தங்கள் தாக்குதல்களை நிகழ்த்தின. ஆனால் துவக்கத்திலிருந்தே அமெரிக்க வான்படை குண்டுவீசிகள் பகலில் பெருங்கூட்டங்களாகச் சென்று ஜெர்மனியின் மீது குண்டுவீசின. 

ஜெர்மனி மீதான குண்டுவீச்சுத் தாக்குதல் திட்டம் முதன் முதலில் 1943ம் ஆண்டு அமெரிக்க லெப்டினன்ட் ஜெனரல் ஐரா ஈக்கர் என்பவரால் முதலில் முன்வைக்கப்பட்டது. இதில் பின்வரும் இலக்குகள் வகுக்கப்பட்டிருந்தன:

உடனடி இலக்கு: ஜெர்மானிய வான்படையின் சண்டை வானூர்திகளின் எண்ணிக்கையைக் குறைத்தல்
முதல் நிலை இலக்குகள் : ஜெர்மானிய வானூர்தி தொழிற்சாலைத் துறை, நீர்மூழ்கிக் கப்பல் கட்டுந்தளங்கள், எரிபொருள் கட்டமைப்பு, குண்டுப் பொதிகை தொழிற்சாலைகள் ஆகியவற்றை அழித்தல்
இரண்டாம் நிலை இலக்குகள்: செயற்கை ரப்பர் தொழிற்சாலைகள், இராணுவ ஊர்தித் தொழிற்சாலைகள் ஆகியவற்றை அழித்தல்.

ஜூன் 10, 1943ம் ஆண்டு இந்த குண்டுவீச்சுத் தாக்குதல் தொடங்கியது. ஆரம்பத்தில் ஜெர்மானிய வான்படையினை அழிக்க முயற்சிகள் மேற்கொள்ளப்பட்டன. பின்னர் 1944ல் நார்மாண்டிப் படையெடுப்புக்குத் துணையாக பிரான்சின் போக்குவரத்து கட்டமைப்பின் மீது பெரும் தாக்குதல்கள் மேற்கொள்ளப்பட்டன. மேலும் இத்தாக்குதலின் ஒரு பகுதியாக ஜெர்மானியத் தொலைதூரத் தாக்குதல் ஆயுதத் திட்டத்தை அழிக்க கிராஸ்போ நடவடிக்கையும் மேற்கொள்ளப்பட்டது.


</doc>
<doc id="94733" url="https://ta.wikipedia.org/wiki?curid=94733" title="வெள்ளைக்கழிச்சல்">
வெள்ளைக்கழிச்சல்

வெள்ளைக்கழிச்சல் அல்லது இராணிக்கெட் ( நியூகேசில் நோய், Newcastle disease) பறவைகளைப் பாதிக்கும் ஒரு நோய். கோழிகள் போன்ற வீட்டுப் பறவைகளைத் தாக்கும் இது ஒரு நச்சுயிரி நோயாகும். இது பறவையின நோய்களிலேயே மிகவும் கொடுமையானது. இதனால் பாதிக்கப்படும் பறவையினங்கள் எந்த ஒரு நோய் அறிகுறிகளையும் வெளிப்படுத்தாமலே  இறந்துவிடும்.

இந்த நோய் பறவையின அவுல நச்சுயிரினால் பரவுகிறது. நோய் உண்டாக்கும் திறன் நச்சுயிரின் வகையைச் சார்ந்து மாறும் தன்மைக் கொண்டது.
இவற்றில் லென்டோஜெனிக் மற்றும் மீசோஜெனிக் வகைகள் குறிப்பிட்ட பகுதியில் நோய் பாதிப்புகளை உண்டாக்கும்.

இந்தநோய் தொற்றும் தன்மைகொண்டது. இந்தநோய், நோய்வாய்ப்ட்ட கோழிகளிலிருந்து மற்ற கோழிகளுக்குப் பரவுகின்றது. இந்நோய்  கோழி எச்சம் மூலமும், மற்றும் கோழியின் மூக்கு, வாய், கண் மூலம் வெளியாகும் சுரப்பு நீர் வழியாகவும் மற்ற கோழிகளுக்குப்   பரவும். பாதிக்கப்பட்ட   கோழிகளின் முட்டைகளிலும் இந்தநச்சுயிரி உள்ளதால், இந்த முட்டைகள் குஞ்சு பொரித்தால் நச்சுயிரி  வெளியேறி மற்ற கோழிகளைப் பாதிக்கும் .

நோய் அறிகுறிகள் நச்சுயிரின் வகையைச் சார்ந்து  மாறும் தன்மை கொண்டன





இந்நோய்க்கு சிகிச்சைமுறை எதுவும் இல்லை . 

1) இந்நோயைத் தடுக்க கீழ்க்கண்டவாறு கோழிகளுக்கு தடுப்பூசிகளை அளித்து  நோய் வராமல் தடுக்கலாம்.

தடுப்பூசி அட்டவணை


தற்பொழுது வாய்வழியாகவும் வெப்பம் தாங்கக்கூடிய இராணிக்கெட் தடுப்பூசி கொடுக்கப்படுகிறது. இதை தீவனத்தில் கலந்து கோழிகளுக்கு  கொடுக்கலாம். இது எளிய முறையாகும். இந்தநோய்யை தடுக்க கால்நடைத்துறை மாநிலம் முழுவதும்  

2)கோழிகளை வெளிநாட்டில் இருந்து இறக்குமதி செய்யும் போது அவற்றில் இராணிக்கெட் நோய் உள்ளதா என பரிசோதனை செய்ய வேண்டும். 
3)இராணிக்கெட் நோய் மற்ற கோழிகளுக்கு வேகமாகப் பரவும் தன்மைக் கொண்டதாகும். எனவே சுவாசநோய் அறிகுறிகள் தென்பட்டால் உடனடியாகக் கால்நடை மருத்துவரை அணுகி தடுப்பு முயற்சிகளை மேற்கொள்ள வேண்டும்.  


</doc>
<doc id="94740" url="https://ta.wikipedia.org/wiki?curid=94740" title="ஆளில்லாத வானூர்தி">
ஆளில்லாத வானூர்தி

தானியங்கி வானூர்தி ("Unmanned Aerial Vehicle - UAV") என்பது ஆளில்லாமல் தானே இயங்கும் வானூர்தியாகும். இவை ராணுவப் பணிகளுக்காக அதிகமாக பயன்படுத்தப்படுகின்றன.

தானியங்கி வானூர்தி என்பது மறுபயன்படத்தக்க, கட்டுப்படுத்தக்கூடிய, தளராது பறக்கக்கூடிய ஓர் ஊட்டாட்ட எந்திரம் அல்லது ஜெட். இத்தன்மையே இவற்றை ஏவுகணைகளில் இருந்து வேறுபடுத்தி காட்டுகிறது. அதனால், ஏவுகணைகளை தானியங்கி வானூர்திகளாகக் கருதமுடியாது. ஏனெனில் அவை, மற்ற வழிநடத்தப்படும் வானூர்திகள் போலல்லாது, தானே ஆயுதமாக மாறி அழிக்கவல்லது. தானாகவோ அல்லது தொலைவிலிருந்தோ இயக்கப்பட்டாலும், இவற்றை திரும்ப பயன்படுத்த இயலாது. 
தானியங்கி வானூர்திகள் வடிவங்கள், அளவுகள், சிறப்பம்சம்களால் மாறுபடும். அடிப்படையாக தானியங்கி வானூர்திகள்,இரு வகையாக பிரிக்கப்படும். தொலைவிலிருந்து தொலைத்தொடர்பு மூலம் இயக்கப்படும் வானூர்திகள் மற்றும் தானாகவே மென்பொருள் நிரல்களால் கட்டுப்படுத்தப்படும் வானூர்திகள் ஆகும். தானியங்கி வானூர்திகள் ராணுவத்தால் அதிகமாக பயன்படுத்தப்படுகின்றன. உளவு பார்ப்பதற்கும் எதிரிகளை தாக்குவதற்கும் தானியங்கி வானூர்திகள் பயன்படுத்தப்படுகின்றன. அபாயகரமான செயல் திட்டங்களுக்கு தானியங்கி வானூர்திகளை பயன்படுத்தலாம். தீயணைப்பிற்க்கும் தானியங்கி வானூர்திகளை பயன்படுத்தலாம்.

தானியங்கி வானூர்திகள் ஆறு வகைப்படும்:

 

தானியங்கி வானூர்திகள் மின்காந்த அலைவரிசை உணரிகள் மற்றும் ரசாயன உணரிகளைக் கொண்டு தொலை உணர்வு அறியும். தானியங்கி வானூர்தியின் மின்காந்த அலைவரிசை உணரிகளுல் அகச்சிவப்பு மற்றும் புறஊதாக் கதிர்கள் பயன்படுத்தப்படுகின்றன.

தானியங்கி வானூர்திகள் ராணுவ போக்குவரத்துக்கு பயன்படுத்தப்படும். சிறிய ரக தானியங்கி வானூர்திகள் போர்க்களத்தில் அதிவேகமாக ஆயுதங்களை முன்னனி படையணியரிடம் அளிக்க பயன்படுத்தப்படுகின்றன.
விமானிகளால் இயக்கப்படும் வானூர்திகள் செல்வதற்கு அபாயகரமான செயல்களுக்கு தானியங்கி வானூர்திகள் பயன்படுத்தப்படும். பல்வேறு வானியல் மற்றும் தட்பவெப்ப நிலை ஆராய்ச்சிகளுக்கு தானியங்கி வானூர்திகள் பயன்படுத்தப்படுகின்றன. சூறாவளி ஏற்படும் பொழுது தானியங்கி வானூர்திகள் பறந்து வானியல் தகவல்களை சேகரித்து, ஆராய்ச்சிக்காக் வானியல் ஆராய்ச்சி மையங்களுக்கு அனுப்பும். அண்டார்டிகா பகுதிகளுக்கு மோசமான வானிலையிலும் பறந்து பருவநிலை ஆராய்ச்சி தகவல்களை அறிய தானியங்கி வானூர்திகள் பயன்படுத்தப்படுகின்றன.
தானியங்கி வானூர்திகள் மீட்பு பணிகளுக்கு வெற்றிகமாக பயன்படுத்தப்படுத்தப்பட்டு வருகின்றன. சூறாவளி ஏற்படும் பொழுது பாதிக்கப்பட்ட இடங்களை வேகமாக அறியவும் மீட்பு படையினருக்கு தகவல்களை வேகமாக அளிக்கவும் பயன்படுகின்றன.
ஆப்கனிஸ்தானிலும் பாகிஸ்தானிலும் மலைப்பகுதிகளில் தாக்குதல் நடத்த தானியங்கி வானூர்திகள் பயன்படுத்தப்படுகின்றன. தானியங்கி வானூர்திகள் ஏவுகணைகளை சுமந்து சென்று தாக்குதல் நடத்தும். ஆளில்லாத விமானங்கள் என்பதால் மனித உயிர்களுக்கு ஆபத்தில்லாமல் தாக்குதல் நடத்த் பயன்படுத்தப்படுகின்றன.




</doc>
<doc id="94751" url="https://ta.wikipedia.org/wiki?curid=94751" title="ஈ. வெ. கி. சம்பத்">
ஈ. வெ. கி. சம்பத்

ஈ. வெ. கி. சம்பத் எனப்படும் ஈரோடு வெங்கட நாயகர் கிருஷ்ணசாமி சம்பத் (1926 - பெப்ரவரி 23, 1977) ஓர் தமிழக அரசியல்வாதி ஆவார். இவர் பெரியார் ஈ. வெ. ராமசாமியின் அண்ணன் ஈ. வெ. கிருஷ்ணசாமியின் மகன். 

சம்பத் சென்னையில் உள்ள பச்சையப்பன் கல்லூரியில் படித்தார். 

நீதிக்கட்சியிலும் பின்னர் திராவிடர் கழகத்திலும் தன் அரசியல் வாழ்வைத் தொடங்கினார். 1949ல் பெரியாரின் திராவிடர் கழகத்திலிருந்து அண்ணாதுரை பிரிந்து சென்று திராவிட முன்னேற்றக் கழகம் (திமுக) தொடங்கிய போது அவருடன் சென்ற முக்கிய தலைவர்களுள் ஒருவர். சம்பத் திமுகவின் ஐம்பெரும் தலைவர்களுள் ஒருவராகக் கருதப்பட்டார். (ஏனைய நால்வர் - அண்ணா, இரா. நெடுஞ்செழியன், கே. ஏ. மதியழகன், என். வி. நடராசன்).

1957 நாடாளுமன்றத் தேர்தலில், நாமக்கல் மக்களவைத் தொகுதியில் திமுக சார்பாகப் போட்டியிட்டு வெற்றிப்பெற்றார். 

1961ல் திராவிட நாடு கொள்கை தொடர்பாக அண்ணாவுடன் ஏற்பட்ட கருத்து வேறுபாடுகளால் திமுகவிலிருந்து பிரிந்து சென்று தமிழ் தேசியக் கட்சி என்ற பெயரில் தனிக்கட்சி தொடங்கினார். கண்ணதாசன், சிவாஜி கணேசன், பழ. நெடுமாறன் ஆகியோர் இக்கட்சியின் மற்ற முக்கிய தலைவர்கள். 1962 சட்டமன்றத் தேர்தலில் போட்டியிட்ட இக்கட்சி படுதோல்வியடைந்தது - போட்டியிட்ட ஒன்பது இடங்களிலும் தோற்றது. 

1964ல் சம்பத் தன் கட்சியை இந்திய தேசிய காங்கிரசுடன் இணைத்து விட்டார். பின்னர் 1969ல் காங்கிரசு பிளவுபட்ட போது காமராஜர் தலைமையில் உருவான நிறுவன காங்கிரசில் இணைந்து விட்டார். 1971 நாடாளுமன்றத் தேர்தலில் கோபிச்செட்டிப்பாளையம் மக்களவைத் தேர்தலில் போட்டியிட்டு தோல்வியடைந்தார். அதே கோபிசெட்டிபாளையம் தொகுதியில் இவருடைய மகன் ஈ. வெ. கி. ச. இளங்கோவன் 2004ல் நடைபெற்ற மக்களவைத் தேர்தலில் போட்டியிட்டு வெற்றி பெற்றார். 

சம்பத் 15-9-1946ஆம் நாள் வட ஆற்காடு மாவட்டத்திலுள்ள திருபத்தூரில் சுலோச்சனாவை | மணந்தார். அத்திருமணத்தில் பெரியார் ஈ. வெ. ரா ஆற்றிய உரை பெண்கள் அலங்காரப் பொம்மைகளா? என்னும் தலைப்பில் குடிஅரசு பதிப்பகத்தால் நூலாக வெளியிடப்பட்டது. சம்பத்தின் மறைவிற்குப் பின்னர் சுலோசனா அண்ணா திராவிட முன்னேற்றக் கழகத்தில் இணைந்து அதன் தலைவர்களுள் ஒருவராக உயர்ந்தார். இவர் மகன் ஈ. வி. கே. எஸ். இளங்கோவன் முன்னாள் இந்திய மத்திய அரசு அமைச்சர் மற்றும் காங்கிரசின் மாநிலத் தலைவர்களுள் ஒருவர். இன்னொரு மகன் இனியன் சம்பத்தும் காங்கிரசின் உறுப்பினர்; முன்னாளில் தூர்தர்ஷனில் செய்தி வாசிப்பவராக இருந்தார்.


இவர் தி.மு.க.விலிருந்தபொழுது "Sunday Times" என்னும் ஆங்கில வார இதழுக்கு ஆசிரியராகவும் உரிமையாளராகவும் வெளியீட்டாளராகவும் இருந்தார். 


</doc>
<doc id="94755" url="https://ta.wikipedia.org/wiki?curid=94755" title="ப.து.அ கிழக்காசியா - பசிபிக்">
ப.து.அ கிழக்காசியா - பசிபிக்

ப. து. அ கிழக்காசியா - பசிபிக் ( ICC East Asia-Pacific,abbr:ICC EAP) கிழக்காசியா மற்றும் பசிபிக் பகுதியில் துடுப்பாட்ட விளையாட்டை நிர்வகிக்கும் பொறுப்புள்ள ஓர் பன்னாட்டுத் துடுப்பாட்ட அவையின் மண்டலமாகும்.

1996ஆம் ஆண்டு உருவாக்கபட்ட இந்த மண்டலம் 1999ஆம் ஆண்டு தனது அலுவலகத்தை ஆத்திரேலியாவின் மெல்பேர்ண் நகரில் நிறுவியது. இதன் நிர்வாகத்தில் இரு தேர்வுநிலை நாடுகள், நான்கு ப.து.அ துணை அங்கத்துவ நாடுகள் மற்றும் ஆறு ப.து.அ இணை அங்கத்துவ நாடுகள் உள்ளன.

மண்டல வளர்ச்சி மேலாளராக ஆண்ட்ரூ பைச்னி மெல்பேர்ண் நகரில் துடுப்பாட்டம் ஆத்திரேலியா நிறுவன கட்டிடத்தில் அமைந்துள்ள மண்டல அலுவலகத்தில் பணியாற்றி வருகிறார். இந்த மண்டலத்தில் தேர்வுநிலை அங்கத்தினர்களான ஆத்திரேலியத் துடுப்பாட்ட அணியும் நியூசிலாந்து துடுப்பாட்ட அணியும் மண்டலப் பணிகளுக்கு உதவி வருகின்றன. தெற்காசியாவில் ஆடும் நான்கு ஆசியத் தேர்வுத் துடுப்பாட்ட நாடுகளான (வங்காளதேசம், இந்தியா, பாக்கித்தான் மற்றும் இலங்கை ஆசியத் துடுப்பாட்ட அவையின் அங்கத்தினர்களாக உள்ளனர்..

இந்த மண்டல அவை பன்னாட்டுப் போட்டிகள், நிகழ்வுகள், பயிற்றுனர் வகுப்புகள், நடுவர் கல்வி, இளைஞர் வளர்ச்சி/பயிற்சி, பள்ளிகளில் துடுப்பாட்ட வளர்ச்சி, நிர்வாக மேம்பாடு, சந்தைப்படுத்துதல் போன்றவற்றை கண்காணித்து வருகிறது.

மேலும் உலக துடுப்பாட்ட சங்கப்போட்டிகளின் கிழக்காசியா பசிபிக் மண்டலப் போட்டிகளை இந்த அவை மேலாண்மை செய்கிறது. இந்த மண்டலத்திலுள்ள நாடுகள் துடுப்பாட்ட உலகக்கிண்ணப் போட்டிகளுக்கு மற்றும் ஒருநாள் பன்னாட்டுத் துடுப்பாட்டம், பன்னாட்டு இருபது20 போட்டிகளுக்கு தகுதிபெறும் வாய்ப்பினைப் பெறவும் தேர்வுநிலை அடையவும் இந்த சங்கப்போட்டிகள் உதவுகின்றன. 

தேர்வுத் துடுப்பாட்ட அங்கத்தினர்கள்

துணை உறுப்பினர்கள்

இணை உறுப்பினர்கள்

தேர்வுநிலை அங்கத்தினரும் நிறுவனங்களும்



</doc>
<doc id="94756" url="https://ta.wikipedia.org/wiki?curid=94756" title="துடுப்பாட்ட உலகக்கிண்ண இறுதிப் போட்டி 1979">
துடுப்பாட்ட உலகக்கிண்ண இறுதிப் போட்டி 1979

1979 துடுப்பாட்ட உலகக் கிண்ணம் ("1979 Cricket World Cup"; கிரிக்கெட் உலகக்கோப்பை இறுதிப்போட்டி 1979) என்பது ஒருநாள் பன்னாட்டுத் துடுப்பாட்டப் போட்டிகளின் இரண்டாவது உலகக் கிண்ணத்துக்கான போட்டியாகும். இப்போட்டிகள் 1979 சூன் 9 முதல் சூன் 23 வரை இங்கிலாந்தில் இடம்பெற்றது. இதில் மொத்தம் 8 நாடுகள் பங்கேற்றன. இதில் தேர்வு அணிகளான இங்கிலாந்து, ஆத்திரேலியா, மேற்கிந்தியத் தீவுகள், இந்தியா, பாக்கித்தான், நியூசிலாந்து ஆகிய அணிகளுடன் இலங்கையும் பங்கு பற்றின. கனடாவுக்கு உலகக் கிண்ணத்தில் விளையாட வாய்ப்புக் கிடைத்தது.

23 சூன் 1979 இறுதிப் போட்டியில். ஓர் அணிக்கு 60 ஓவர்கள் விளையாடக் கொடுக்கப்பட்டது.

லோட்ஸ் அரங்கம், இங்கிலாந்து,



வெற்றி - இங்கிலாந்து, முதலில் களத்தடுப்புக்கு முடிவெடுத்தது.



உதிரிகள் - 11

மொத்தம் 9 விக்கட் இழப்பிற்கு (60 ஓவர்கள்) - 286

ஆட்டமிழந்த ஒழுங்கு:1-22 (கிறினெஜ்), 2-36 (ஹெய்ன்ஸ்), 3-55 (களிச்சரன்), 4-99 (லொயிட் ), 5-238 (கிங்), 6-252 (மெயுரி), 7-258 (ரொபர்ட்), 8-260 (கானர்), 9-272 (ஹோல்டிங்)

இங்கிலாந்து அணியின் பந்து வீச்சு 

287 என்ற இலக்கை நோக்கி இங்கிலாந்து பதிலுக்குத் துடுப்பெடுத்தாடியது. இங்கிலாந்து அணியின் ஓட்ட விபரம் வருமாறு. 


உதிரிகள் 17

மொத்தம் சகல விக்கட்டுக்களையும் இழந்து (51 ஓவர்கள்) 194

ஆட்டமிழந்த ஒழுங்கு: 1-129 (பெயார்லீ), 2-135 (போய்கொட்), 3-183 (கூச்), 4-183 (கவர்), 5-186 (ரன்டேல்), 6-186 (லாகிங்ஸ்), 7-192 (பொத்தம்), 8-192 (ஓல்ட்), 9-194 (டெய்லர்), 10-194 (ஹன்றிக்)

மேற்கிந்தியத் தீவுகள் அணியின் பந்து வீச்சு


லோட்ஸ் அரங்கில் நடந்த இறுதிப் போட்டியில் மேற்கிந்தியத் தீவுகள் அணி இங்கிலாந்து அணியை 92 ஓட்டங்களால் வெற்றியீட்டி இரண்டாவது உலகக் கிண்ணத்தைக் கைப்பற்றியது. 

சிறப்பாட்டக்காரர்
இப்போட்டியில் மேற்கிந்திய அணி விவி ரிச்சர்ட் சிறப்பாட்டக்காரராகத் தெரிவானார்.



</doc>
<doc id="94760" url="https://ta.wikipedia.org/wiki?curid=94760" title="டைகர் பயிற்சி">
டைகர் பயிற்சி

டைகர் பயிற்சி ("Exercise Tiger") அல்லது டைகர் நடவடிக்கை இரண்டாம் உலகப் போரில் நடந்த ஒரு ஒத்திகைப் பயிற்சி நடவடிக்கை. நாசி ஜெர்மனியின் ஆக்கிரமிப்பிலிருந்த பிரான்சு மீதான நேச நாட்டு கடல் வழி படையெடுப்புக்கு ஒரு முழு அளவு ஒத்திகையாக நடத்தப்பட்டது. இந்த ஒத்திகை நடந்து கொண்டிருக்கும் போது ஒரு நேச நாட்டு கப்பல் கூட்டத்தை ஜெர்மானியக் கடற்படைக் கப்பல்கள் தாக்கியதால் 749 அமெரிக்கப் படை வீரர்கள் மரணமடைந்தனர்.

1943ம் ஆண்டின் பிற்பகுதியில் பிரிட்டனின் தெற்குப் பகுதியில் டெவன் மாவட்டம் அருகே உள்ள சுலாப்டன் (slapton) என்ற ஊரில் குடியிருந்தவர்கள் அனைவரும் அகற்றப்பட்டு, அப்பபகுதி படையெடுப்பு ஒத்திகைகளுக்குப் பயன்படுத்தப்படலாயிற்று. டிசம்பர் 1943ல் கடல்வழி படையிறக்க ஒத்திகைகள் ஆரம்பித்தன. அவற்றுள் ஒன்று டைகர் பயிற்சி. சுலாப்டன் கடற்கரையின் புவியியல் அமைப்பு யூட்டா கடற்கரையை ஒத்து இருந்ததால் ஏப்ரல் 1944ல் இங்கு படைகளைத் தரையிறக்கும் ஒத்திகை நிகழ்த்தப்பட்டது. 9 டாங்கு தரையிறக்கும் கப்பல்களும் (Tank landing ships) 30,000 வீரர்களும் இதில் பங்கேற்றனர். இந்த கப்பல் கூட்டத்தைப் பாதுகாக்கும் பொறுப்பு பிரிட்டானியக் கடற்படையிடம் கொடுக்கப்பட்டிருந்தது. 

ஏப்ரல் 28 அன்று ஒத்திகையில் ஈடுபட்டிருந்த நேசநாட்டுக் கப்பல் கூட்டம் லைம் குடா அருகே ஜெர்மானிய ரோந்துப் படகுகளின் கண்ணில் சிக்கியது. அடுத்து நடந்த சண்டையில் இரு தரையிறக்கக் கப்பல்கள் முழுவதும் சேதமடைந்தன. அவற்றில் இருந்த 638 வீரர்கள் மரணமடைந்தனர். மேலும் ஒத்திகையின் போது தங்கள் தரப்பினரின் தாக்குதலில் மேலும் நூற்றுக்கணக்கானோர் பலியானார்கள். இந்த மோதல் லைம் குடா சண்டை என்று அழைக்கப்படுகிறது. அமெரிக்கப் படைகளும், பிரிட்டானியப் படைகளும் வெவ்வேறு வானொலி அலைவரிசைகளைப் பயன்படுத்தியதால் தொடர்பு கொள்வதில் ஏற்பட்ட குழப்பம், உயிர்காப்புச்சட்டை அணிவதில் வீரர்களுக்குப் பயிற்சியின்மை, மூழ்கும் கப்பல்களிலிருந்து தப்பியவர்களைக் கடலிலிருந்து காப்பாற்ற சிறு படகுகள் இல்லாதது போன்ற பற்றாக்குறைகளால் உயிரிழப்பு அதிகமாக இருந்தது. டைகர் பயிற்சியில் கற்ற பாடங்களால் நேச நாட்டு உத்தியாளர்கள் இக்குறைகளை நிவர்த்தி செய்ய பல மாற்றங்களை மேற்கொண்டனர். இப்பயிற்சியில் இறந்த வீரர்களின் குடும்பங்களுக்கு அவர்களது மரணச்செய்தி சொல்லப்படவில்லை. நார்மாண்டி படையெடுப்புத் தொடர்பான அனைத்து விஷயங்களும் மிக இரகசியமாக வைக்கப்பட்டிருந்ததால் படையெடுப்பு நிகழ்ந்து சில மாதங்களுக்குப் பிறகே அவர்களது குடும்பங்களுக்குச் செய்தி அனுப்பப்பட்டது.


</doc>
<doc id="94763" url="https://ta.wikipedia.org/wiki?curid=94763" title="பன்னாட்டு இருபது20">
பன்னாட்டு இருபது20

பன்னாட்டு இருபது20 (Twenty20 International அல்லது T20I)என இரு நாடுகளின் தேசியத் துடுப்பாட்ட அணிகளிடையே ஓரணிக்கு 20 ஓவர்கள் என்ற வடிவத்தில் ஆடப்படும் துடுப்பாட்ட வகை ஆகும். இது இருபது20 துடுப்பாட்ட விதிகளின்படி ஆடப்படுவதாகும். முதல் பன்னாட்டு இருபது20 17 பிப்ரவரி 2005 அன்று ஆத்திரேலியாவிற்கும் நியூசிலாந்திற்கும் இடையே ஆக்லாந்தில் உள்ள ஈடன் பூங்காவில் நடைபெற்றது. ஆத்திரேலியா 44 ஓட்டங்களில் வென்றது.
ஒவ்வொரு நாடும் பன்னாட்டுப் போட்டியொன்றில் முதலில் பங்கெடுத்த நாள் அடைப்புக் குறிக்குள் காட்டப்பட்டுள்ளது.


பதுஅ உலக இருபது20 போட்டிகள் இரண்டாண்டுகளுக்கு ஒருமுறை நடத்தத் திட்டமிடப்பட்டுள்ளது.




"முடிவுகளின் விழுக்காடு 'முடிவிலிகளை' நீக்கியும் 'சமன்களுக்கு' வெற்றியில் பாதி புள்ளிகள் கொடுத்தும் கணக்கிடப்பட்டுள்ளது. "
" பௌல்அவுட் முறையில் வெற்றி தீர்மானிக்கப்பட்ட சமனில் முடிந்த ஆட்டங்களும் சமன் என்றே பட்டியலிடப்பட்டுள்ளன."



</doc>
<doc id="94770" url="https://ta.wikipedia.org/wiki?curid=94770" title="துடுப்பாட்ட உலகக்கிண்ண இறுதிப் போட்டி 1983">
துடுப்பாட்ட உலகக்கிண்ண இறுதிப் போட்டி 1983

துடுப்பாட்ட உலகக்கிண்ண இறுதிப்போட்டி 1983 ("1983 Cricket World Cup Final", கிரிக்கெட் உலகக்கோப்பை இறுதிப்போட்டி 1983) என்பது ஒருநாள் பன்னாட்டுத் துடுப்பாட்டப் போட்டிகளின் மூன்றாவது உலகக் கிண்ணத்துக்காக இடம்பெற்ற சுற்றுப் போட்டிகளின் இறுதிப் போட்டி பற்றியதாகும். இப்போட்டி 1983 சூன் 25 ஆம் நாள் இங்கிலாந்தில் லோர்ட்ஸ் துடுப்பாட்ட அரங்கில் நடைபெற்றது. கபில் தேவ் தலைமையிலான இந்தியத் துடுப்பாட்ட அணி இறுதிப் போட்டியில் மேற்கிந்தியத்தீவுகள் துடுப்பாட்ட அணிக்கு எதிராக ஆடி தனது முதலாவது உலககிண்ணதைப் பெற்றுக் கொண்டது.

25 சூன் 1983 இறுதிப் போட்டியில். ஓர் அணிக்கு 60 ஓவர்கள் விளையாடக் கொடுக்கப்பட்டது.

லோட்ஸ் அரங்கம், இங்கிலாந்து,



வெற்றி - மேற்கிந்தியத் தீவுகள், முதலில் களத்தடுப்புக்கு முடிவெடுத்தது.



உதிரிகள் - 20

மொத்தம் 10 விக்கட் இழப்பிற்கு (54.4 ஓவர்கள்) - 183 

ஆட்டமிழந்த ஒழுங்கு: 1-2 (கவாஸ்கார்), 2-59 (சிரிகாந்), 3-90 (அமரனாத்), 4-92 (சர்மா), 5-110 (கபில் தேவ்), 6-111 (அசாத்), 7-130 (பினி), 8-153 (பட்டில்), 9-161 (மதன்லால்), 10-183 (கிர்மானி)

மேற்கிந்தியத் தீவுகள் அணியின் பந்து வீச்சு


உதிரிகள் - 14

மொத்தம் 10 விக்கட் இழப்பிற்கு (52 ஓவர்கள்) - 140

ஆட்டமிழந்த ஒழுங்கு: 1-5 (கிறினெஜ்), 2-50 (ஹெய்ன்ஸ்), 3-57 (ரிச்சர்ட்), 4-66 (ஹோம்ஸ்), 5-66 (லொயிட்), 6-76 (பக்னர்ஸ்), 7-119 (டூஜன் ), 8-124 (மார்சல்), 9-126 (ரொபர்ட்), 10-140 (ஹோல்டிங்)

இந்திய அணியின் பந்து வீச்சு 

லோட்ஸ் அரங்கில் நடந்த இறுதிப் போட்டியில் இந்திய அணி மேற்கிந்தியத் தீவுகள் அணியை 43 ஓட்டங்களால் வெற்றியீட்டி மூன்றாவது உலகக் கிண்ணத்தைக் கைப்பற்றியது.

சிறப்பாட்டக்காரர் இப்போட்டியில் இந்திய அணியின் மெயின் அமரனாத் சிறப்பாட்டக்காரராகத் தெரிவானார்.



</doc>
<doc id="94775" url="https://ta.wikipedia.org/wiki?curid=94775" title="குவாறி குடா">
குவாறி குடா

குவாறி குடா (Quarry Bay) ஹொங்கொங் தீவில், கிழக்கு மாவட்டத்தில், பாக்கர் மலை எனும் மலை அடிவாரத்தில் அமைந்திருக்கும் ஒரு நகரமாகும். 


</doc>
<doc id="94789" url="https://ta.wikipedia.org/wiki?curid=94789" title="நோய்த்தொற்று">
நோய்த்தொற்று

நோய்த்தொற்று (Infection) என்பது ஒட்டுண்ணி இனங்கள் ஓம்புயிர் ஒன்றைத் தாக்குவதைக் குறிக்கும். ஓம்புயிரிலுள்ள மூல வளங்களைப் பயன்படுத்தி, இந்த ஒட்டுண்ணி இனமானது தன்னைத்தான் இனம்பெருக்கிக் கொள்வதுடன், ஓம்புயிரில் பொதுவாக நோயை நச்சுக்களை ஏற்படுத்தும். இவ்வகை நோய்கள் தொற்றுநோய்கள் எனப்படும்.

நோய்த்தொற்றானது பொதுவாக தீநுண்மம், பாக்டீரியா, போன்ற நுண்ணுயிர்களால் ஏற்படும். சில பெரிய ஒட்டுண்ணிகள், பெரிய பூஞ்சை போன்றவற்றாலும் நோய்த்தொற்று ஏற்படுத்தப்படும். நோய்க்காரணிகள் பிற உடலில் இனப்பெருக்கம் செய்வதும், நச்சுப் பொருட்களை செலுத்துவதும், பிறபொருளெதிரியாக்கி - பிறபொருளெதிரி தாக்கத்தை ஏற்படுத்துவதாலும் நோய்கள் ஏற்படும். 

நோய்த்தொற்றுக்கு எதிராக ஓம்புயிரின் உடலில் நோய் எதிர்ப்பாற்றல் முறைமை தொழிற்படுவதுண்டு. முலையூட்டிகளில் இந்த நோய்த்தொற்றுக்கு எதிர்வினையாக அழற்சியும் ஏற்படுவதுண்டு. இவற்றுடன் இவ்வகை நோய்த் தொற்றுக்களிலிருந்து தப்பிக்க மருந்துகளும் பயன்படுத்தப்படுகின்றன.


</doc>
<doc id="94794" url="https://ta.wikipedia.org/wiki?curid=94794" title="இயன் கூல்ட்">
இயன் கூல்ட்

இயன் ஜேம்ஸ் கூல்ட் (Ian James Gould, பிறப்பு: 19 ஆகத்து 1957, டப்லோ, பக்கிங்க்ஹாம்ஷயர், இங்கிலாந்து) பன்னாட்டுத் துடுப்பாட்ட அவையின் மேற்தட்டு நடுவர் குழுவைச் சேர்ந்த ஓர் இங்கிலாந்து துடுப்பாட்ட நடுவரும் இங்கிலாந்தின் முன்னாள் துடுப்பாட்டக்காரரும் ஆவார். இவர் இங்கிலாந்தின் பேர்ன்ஹாம் உதைபந்தாட்டக் கழகத்தின் தலைவராகவும் உள்ளார். இவர் எந்தவொரு தேர்வுத் துடுப்பாட்டப் போட்டிகளிலும் கலந்து கொள்ளவில்லை. இருப்பினும் 18 ஒருநாள் பன்னாட்டுத் துடுப்பாட்டப் போட்டிகளிலும் 298 முதல்தர துடுப்பாட்டப் போட்டிகளிலும், 315 ஏ-தர துடுப்பாட்டப் போட்டிகளிலும் கலந்து கொண்டுள்ளார். இவர் 1983ல், இங்கிலாந்து ஒருநாள் பன்னாட்டுத் துடுப்பாட்ட அணி உறுப்பினராக ஒருநாள் பன்னாட்டுத் துடுப்பாட்டப் போட்டிகளில் பங்குகொண்டார்.


</doc>
<doc id="94798" url="https://ta.wikipedia.org/wiki?curid=94798" title="கோப்ரா நடவடிக்கை">
கோப்ரா நடவடிக்கை

கோப்ரா நடவடிக்கை ("Operation Cobra") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு தாக்குதல். இது ஓவர்லார்ட் நடவடிக்கையின் ஒரு பகுதியாகும். இதில் அமெரிக்க தரைப்படை நார்மாண்டி கடற்பகுதியிலிருந்து ஜெர்மானியப் பாதுகாவல் படைவளையத்தை உடைத்துக் கொண்டு பிரான்சின் உட்பகுதிக்கு முன்னேறத் தொடங்கியது.

பிரான்சு மீதான நேச நாட்டு கடல்வழிப் படையெடுப்பு ஜூன் 6, 1944ல் தொடங்கியது. பிரான்சின் நார்மாண்டி கடற்கரைப் பகுதியில் இப்படையெடுப்பு நிகழ்ந்தது. கடற்கரைப் பகுதிகள் கைப்பற்றப்பட்ட பின்னர் நேச நாட்டுப் படைகள் நார்மாண்டியின் உட்புறத்தை நோக்கி முன்னேறத் திட்டமிட்டன. நேச நாட்டுக் கட்டுப்பாட்டில் இருந்த நார்மாண்டிப் பகுதி பிரிட்டனியக்/கனடியப் பகுதி மற்றும் அமெரிக்கப் பகுதி என இரு பிரிவுகளாகப் பிரிக்கப்பட்டிருந்தது. கான் நகரைச் சுற்றியிருந்த பிரிட்டானியக்/கனடியப் பகுதியில் இரு மாதங்களாக கடும் சண்டை நடந்து கொண்டிருந்தது. அங்கு நிறுத்தப்பட்டிருந்த ஜெர்மானியப் படைகளின் பலமும் அதிகமாக இருந்தது. இதற்கு மாறாக சென் லோ நகரைச் சுற்றி இருந்த அமெரிக்கக் கட்டுப்பாட்டுப் பகுதியில் ஜெர்மானியப் படைபலம் குறைவாகவே இருந்தது. இதனால் நார்மாண்டியிலிருந்து உடைத்து வெளியேற்ற (breakout) தாக்குதலை அங்கு நிகழ்த்த நேச நாட்டுத் தளபதிகள் முடிவு செய்தனர்.

மோசமான வானிலையால் பலமுறை ஒத்தி வைக்கப்பட்ட கோப்ரா நடவடிக்கை ஜூலை 25ம் தேதி கடும் வான்வழி குண்டுவீச்சுடன் தொடங்கியது. ஜெர்மானியர்களின் கவனத்தைத் திசை திருப்ப இதே சமயம் கான் நகரருகே குட்வுட் நடவடிக்கையும் மேற்கொள்ளப்பட்டது. லெப்டினன்ட் ஜெனரல் ஒமார் பிராட்லி தலைமையில் அமெரிக்க 1வது ஆர்மி பிரான்சின் உட்பகுதியை நோக்கி முன்னேறத் தொடங்கியது. ஆரம்பத்தில் முன்னேற்றம் மெதுவாக நிகழ்ந்தாலும் விரைவில் ஜெர்மானியப் படைப்பிரிவுகள் அனைத்தும் முறியடிக்கபட்டன. நார்மாண்டியைச் சுற்றியிருந்த ஜெர்மானியப் படைவளையம் சிதறியது. படை ஒழுங்கு சீர்குலைந்த ஜெர்மானியப் படைப்பிரிவுகள் செய்னை நோக்கிப் பின்வாங்கத் தொடங்கின. ஜூலை 31ம் தேதி 1வது ஆர்மி நார்மாண்டியிலிருந்து வெளியேறி பிரான்சின் உட்பகுதிக்குள் புகுந்து விட்டது.

நிலையைச் சீர்செய்ய ஜெர்மானிய மேற்குமுனைத் தளபதி குந்தர் வோன் குளூக் புதியப் படைப்பிரிவுகளை நார்மாண்டிப் போர்முனைக்கு அனுப்பினார். ஆனால் இரண்டு மாதங்கள் நடந்திருந்த தொடர் சண்டையில் ஜெர்மானியப் படைபலம் வெகுவாகக் குறைந்ததிருந்தது. மேலும் இதுவரை நடந்த சண்டை நகராத காலாட்படை மோதல்கள். கோப்ரா நடவடிக்கையின் வெற்றியால் பிரான்சில் போர், நகரும் போராக மாறியது (war of maneuver). ஆயுத பலத்திலும், எந்திரமயமாக்கலிலும் ஜெர்மனியை விட மிகவும் முன்னணியில் இருந்த நேச நாட்டுப் படைகளுக்கு இப்புதிய போர்முறை சாதகமாக அமைந்தது.


</doc>
<doc id="94800" url="https://ta.wikipedia.org/wiki?curid=94800" title="ருக்மிணி லட்சுமிபதி">
ருக்மிணி லட்சுமிபதி

ருக்மிணி லட்சுமிபதி (ருக்மிணி லக்ஷ்மிபதி, "Rukmini Lakshmipathi", பி. டிசம்பர் 6, 1892 – இ. ஆகஸ்ட் 6, 1951) ஒரு இந்திய சுதந்திர போராட்ட வீராங்கனை மற்றும் இந்திய தேசிய காங்கிரசைச் சேர்ந்த அரசியல்வாதி. இவர் சென்னை மாகாண சட்டமன்றத்தின் மக்களால் தேர்ந்தெடுக்கப்பட்ட முதல் பெண் உறுப்பினர் மற்றும் சென்னை மாகாணத்தின் முதல் பெண் அமைச்சருமாவார்.

ருக்மிணி சென்னையில் ஒரு விவசாயக் குடும்பத்தில் பிறந்தவர். இவரது தாத்தா ராஜா டி. ராம்ராவ் ஒரு நிலக்கிழார். சென்னை பெண்கள் கிருத்துவக் கல்லூரியில் இவர் பி.ஏ பட்டம் பெற்றார். இவரது கணவர் டாக்டர். அசண்ட லட்சுமிபதி. ருக்மிணி 1923ல் காங்கிரசில் சேர்ந்தார். 1926ல் பாரிசில் நடந்த சர்வதேச பெண்கள் வாக்குரிமை கூட்டணி பேராயத்தில் இந்தியப் பிரதிநிதியாகக் கலந்து கொண்டார். 1930ல் வேதாரண்யத்தில் நடந்த உப்பு சத்தியாக்கிரகத்தில் கலந்து கொண்டதற்காக ஓராண்டு சிறையிலடைக்கப்பட்டார். உப்பு சத்தியாகிரக இயக்கத்தில் சிறை சென்ற முதல் பெண் இவர் தான். 1934ல் சென்னை மாகாண சட்டமன்ற இடைத்தேர்தலில் போட்டியிட்டு வெற்றிபெற்றார் . சென்னை மாகாண சட்டமன்றத் தேர்தல், 1937லும் வெற்றி பெற்று ஜூலை 15, 1937ல் சட்டமன்றத்தின் துணைச் சபாநாயகராகத் தேர்ந்தெடுக்கப்பட்டார். மே 1, 1946 முதல் மார்ச் 23, 1947 வரை சென்னை மாகாணத்தில் (முதலமைச்சர் த. பிரகாசத்தின் அமைச்சரவையில்) பொதுச்சுகாதாரத் துறை அமைச்சராகப் பதவி வகித்தார். சென்னை மாகாணத்தில் அமைச்சர் பதவி வகித்த பெண் இவர் மட்டும் தான்.. சென்னை எழும்பூரிலுள்ள மார்ஷல் சாலைக்கு இப்போது ”ருக்மிணி லட்சுமிபதி சாலை” என்று இவர் பெயர் சூட்டப்பட்டுள்ளது. 1997ல் இவர் நினைவாக ஒரு அஞ்சல் தலை வெளியிடப்பட்டது.


</doc>
<doc id="94805" url="https://ta.wikipedia.org/wiki?curid=94805" title="அஷ்டசகஸ்ரம்">
அஷ்டசகஸ்ரம்

அஷ்டசகஸ்ரம் (சமசுகிருதம்: अष्टसहश्रम) (தமிழ அர்த்தம்: எட்டாயிரம்) என்றழைக்கப்படுவோர் ஐயர் சமூகத்தின் ஒரு பிரிவினர் ஆவர்.



</doc>
<doc id="94807" url="https://ta.wikipedia.org/wiki?curid=94807" title="ஐயங்கார்">
ஐயங்கார்

ஐயங்கார் (அல்லது அய்யங்கார்) என்றழைக்கப்படுவோர் இராமானுஜரின் விசிஷ்டாத்வைதத் தத்துவத்தைக் கடைப்பிடிக்கும் பிராமணர்கள் ஆவர். இவர்கள் பெரும்பாலும் தமிழகம், கர்நாடகம் மற்றும் ஆந்திரத்திலும் காணப்படுகின்றனர்.

இவர்களில் முக்கியமாக இரெண்டு பிரிவுகள் உள்ளன.



</doc>
<doc id="94809" url="https://ta.wikipedia.org/wiki?curid=94809" title="ராஜன் ஆனந்தன்">
ராஜன் ஆனந்தன்

ராஜன் ஆனந்தன் ("Rajan Anandan") கூகுள் நிறுவனத்தின் இந்தியாவுக்கான விற்பனை மற்றும் இயக்கங்களுக்கான உப தலைவராகப் பணியாற்றுகிறார். இவர் இந்தப் பணியை பெப்ரவரி 2011 முதல் பொறுப்பேற்றார். ராஜன் ஆனந்தன் முன்னர் 2006 முதல் 2008 வரையில் டெல் (இந்தியா) நிறுவனத்திலும், பின்னர் ஆகத்து 2008 முதல் மைக்ரோசாப்ட் நிறுவனத்தின் இந்தியக் கிளையின் முகாமைத்துவப் பணிப்பாளராகவும் ஆகத்து 2008 முதல் பணியாற்றியவர். டெல், மைக்குரோசாஃப்ட் நிறுவனக்களின் பணியாற்றும் முன்னர் இவர் ஐக்கிய அமெரிக்காவில் சிக்காகோவில் உள்ள மாக்கின்சி கம்பனியில் பணியாற்றினார்.

ராஜன் ஆனந்தனின் தந்தை வி. எஸ். குமார் ஆனந்தன் இலங்கையின் யாழ்ப்பாண மாவட்டத்தில் வல்வெட்டித்துறையைச் சேர்ந்தவர். குமார் ஆனந்தன் பாக்கு நீரிணையை நீந்திக் கடந்து சாதனை புரிந்தவர் என்பதுடன் பல கின்னஸ் சாதனைகளைப் புரிந்தவர்.

ராஜன் ஆனந்தன் மாசாச்சூசெட்சு தொழில்நுட்பக் கல்வி நிலையத்தில் இளமாணிப் பட்டமும் பின்னர் கலிபோர்னியா, ஸ்டான்ஃபோர்ட் பல்கலைக்கழகத்தில் முதுமாணிப் பட்டமும் பெற்றார். சிக்காகோவில் உள்ள மக்கின்சி கம்பனியில் 1992 முதல் 2003 வரை பணியாற்றினார். பின்னர் அமெரிக்காவின் டெல் கம்பனியில் இணைந்து அதன் உதவித் தலைவராகவும், பின்னர் டெல் நிறுவனத்தின் இந்தியக் கிளையில் உதவித் தலைவர், மற்றும் பொது முகாமையாளர் பதவிகளையும் வகித்தார். செப்டம்பர் 2008 இல் இவர் இந்திய மைக்ரோசாப்ட் நிறுவனத்தில் இணைந்து அதன் விற்பனை மற்றும் விளம்பரப்படுத்தல் பகுதியின் தலைவரானார்.


</doc>
<doc id="94813" url="https://ta.wikipedia.org/wiki?curid=94813" title="சுபிரிங் நடவடிக்கை">
சுபிரிங் நடவடிக்கை

நாசி ஜெர்மனியின் கட்டுப்பாட்டிலிருந்த பிரான்சு மீதான நேச நாட்டு கடல்வழிப் படையெடுப்பு நார்மாண்டிப் பகுதியில் ஜுன் 6, 1944 நிகழ்ந்தது. சுமார் இரு மாதங்கள் சண்டைக்குப் பின் பிரான்சின் உட்பகுதிக்கு முன்னேற அமெரிக்கப் படைகள் கோப்ரா நடவடிக்கையை ஜூலை 25, 1944ல் தொடங்கின. இதிலிருந்து ஜெர்மானியர்களின் கவனத்தைத் திசை திருப்பும் வண்ணம் பிரிட்டானிய/கனடியப் படைகள் குட்வுட் நடவடிக்கை மற்றும் சுபிரிங் நடவடிக்கையை மேற்கொண்டன. சுபிரிங் நடவடிக்கையில், ஜூலை 25ம் தேதி கனடியப் படைகள் கான் நகரருகே இருந்த வெர்ரியர் முகடைத் தாக்கிக் கைப்பற்ற முயன்றன. ஆனால் ஜெர்மானியர்களின் கடுமையான எதிர்த்தாக்குதல் இம்முயற்சியை முறியடித்துவிட்டது. ஆனால் ஜெர்மானியர்களின் கவனம் கான் நகரைச் சுற்றிய பகுதிகளில் இருந்ததால், அமெரிக்கப் படைகள் தங்கள் கட்டுப்பாடிலிருந்த பகுதியிலிருந்து எளிதில் ஜெர்மானியப் படை வளையத்தை உடைத்து முன்னேறி விட்டனர்.


</doc>
<doc id="94818" url="https://ta.wikipedia.org/wiki?curid=94818" title="தியத்தலாவை">
தியத்தலாவை

தியத்தலாவை ("Diyatalawa") இலங்கையின் ஊவா மாகாணத்தில், பதுளை மாவட்டத்தில் அமைந்துள்ள ஊர். இங்கு பல்லின மக்களும் வாழ்ந்து வருகிறார்கள். சிறிய நகரம் என்றாலும் வைத்தியசாலை, காவல்துறை, அஞ்சல் அலுவலகம், வங்கிகள், தரைப்படை முகாம் ஆகியனவற்றை உட்கொண்டுள்ளது. ஆண்டுதோறும் நிகழ்த்தப்படும் "Fox Hill" போட்டிகள் இங்கு தான் நடைபெறுகிறது. இலங்கை தொடருந்து வலையமைப்பின் கொழும்பு - பதுளை பாதையில் அப்புத்தளை - பண்டாரவளை ஆகிய நகரங்களுக்கு இடைப்பட்டது. பொடிமெனிக்கே, உடரட்டமெனிக்கே என்ற பெயருடைய தொடருந்துகள் இந்நகரைக் கடந்து செல்கின்றன.



</doc>
<doc id="94830" url="https://ta.wikipedia.org/wiki?curid=94830" title="இந்தியப் பொதுத் தேர்தல், 1951">
இந்தியப் பொதுத் தேர்தல், 1951

இந்தியக் குடியரசின் முதல் நாடாளுமன்றத் தேர்தல் 1951-2 ஆம் ஆண்டுகளில் நடைபெற்றது. 21 வயதுக்கு மேற்பட்டோர் அனைவருக்கும் வாக்குரிமை முறை அமலுக்கு வந்தபின் நடைபெற்ற முதல் தேர்தல் இதுவே. இத்தேர்தல் 1951 ஆம் ஆண்டு நடைபெறத் தொடங்கி 1952 வரை பலகட்டங்களாக நடைபெற்றது. இத்தேர்தல் 1951 முதல் 1952 வரை ஐந்து மாதங்களுக்கு நடந்தது. இந்திய தேர்தல் வரலாற்றில் நீண்ட காலம் நடந்த இந்த தேர்தலில் வாக்களித்தவர்களின் மொத்த எண்ணிக்கை சுமார் 10 கோடி பேர். . இத்தேர்தல் சில ஆவணங்களில் "இந்திய நாடாளுமன்றத் தேர்தல், 1952" என்றும் குறிப்பிடப்படுகிறது. தேர்தலில் வெற்றி பெற்ற உறுப்பினர்களைக் கொண்டு முதலாவது மக்களவை கட்டமைக்கப்பட்டது. இந்திய தேசிய காங்கிரசு கட்சி 364 தொகுதிகளில் வென்று முதலிடத்தில் வந்தது. ஜவகர்லால் நேரு இந்தியக் குடியரசின் மக்களால் தேர்ந்தெடுக்கப்பட்ட முதல் பிரதமரானார். (நெரு இந்தியா குடியரசாவதற்கு முன்பே இந்தியாவின் பிரதமாராகியிருந்தார்)

இத்தேர்தலில் 401 தொகுதிகளில் இருந்து 489 உறுப்பினர்கள் தேர்ந்தெடுக்கப்பட்டனர். இவற்றுள் 314 ஒற்றை உறுப்பினர் தொகுதிகள். 86 தொகுதிகளிலிருந்து தலா இரண்டு உறுப்பினர்களும் ஒரு தொகுதியிலிருந்து மூன்று உறுப்பினர்களும் தேர்ந்தெடுக்கப்பட்டனர். இவர்கள் தவிர 2 ஆங்கிலோ இந்தியர்களும் மக்களவைக்கு நேரடியாக நியமனம் செய்யபட்டனர். இக்காலகட்டத்தில் இந்திய விடுதலைப் போராட்டத்திற்குத் தலைமை தாங்கிய இந்திய தேசியக் காங்கிரசு முன்னணிக் கட்சியாக விளங்கியது. 1946ல் அமைந்த நேருவின் முதல் இந்திய அமைச்சரவையில் இடம் பெற்றிருந்த இரு அமைச்சர்கள் இத்தேர்தலின் போட்டியிட தனிக்கட்சி தொடங்கியிருந்தனர். சியாமா பிரசாத் முகர்ஜி ஜனசங்கத்தையும் டாக்டர் அம்பேத்கர் பட்டியல் சாதியினரின் கூட்டமைப்பு (பின்னாளில் இந்தியக் குடியரசுக் கட்சி) ஆகிய கட்சிகளையும் தொடங்கி தனித்துப் போட்டியிட்டனர். 

காங்கிரசுக்கு முக்கிய எதிர்கட்சியாக இந்திய கம்யூனிஸ்ட் கட்சி (சிபிஐ) இருந்தது. 1947-51 காலகட்டத்தில் ஆயுதப்புரட்சியின் மூலம் அதிகாரத்தைப் பிடிக்க கம்யூனிஸ்டுகள் முயன்றனர். தெலுங்கானா, மலபார், மேற்கு வங்காளம் ஆகிய பகுதிகளில் அரசுக்கு எதிராக கம்யூனிஸ்டுகள் தொடங்கிய புரட்சிகளை மத்திய மாநில அரசுகள் முறியடித்து அடக்கி விட்டன. இதனால் 1951ல் வன்முறை வழியைக் கைவிட்டு தேர்தல் ஜனநாயகத்தை சிபிஐ தேர்ந்தெடுத்தது. இவை தவிர ஆச்சார்ய கிருபாளினியின் கிசான் மசுதூர் பிரஜா (உழவர், உழைக்கும் மக்கள்) கட்சி ஜெயப்பிரகாஷ் நாராயணன் மற்றும் ராம் மனோகர் லோகியாவின் சோசலிசக் கட்சி ஆகியவையும் காங்கிரசை எதிர்த்தன. ஆனால் காங்கிரசின் பெரும் பலத்தின் முன் இவை பலவீனமாகவே இருந்தன.

மொத்தம் 44.87% வாக்குகள் பதிவாகின




</doc>
<doc id="94835" url="https://ta.wikipedia.org/wiki?curid=94835" title="துடுப்பாட்ட உலகக்கிண்ண இறுதிப் போட்டி 1987">
துடுப்பாட்ட உலகக்கிண்ண இறுதிப் போட்டி 1987

துடுப்பாட்ட உலகக்கிண்ண இறுதிப்போட்டி 1987 ("1987 Cricket World Cup Final", கிரிக்கெட் உலகக்கோப்பை இறுதிப்போட்டி 1987) என்பது ஒருநாள் பன்னாட்டுத் துடுப்பாட்டப் போட்டிகளின் நான்காவது உலகக் கிண்ணத்துக்காக இடம்பெற்ற சுற்றுப் போட்டிகளின் இறுதிப் போட்டி பற்றியதாகும். இப்போட்டி 1987 நவம்பர் 8 ஆம் நாள் கொல்கத்தா, ஈடன் கார்டன்ஸ் துடுப்பாட்ட அரங்கில் நடைபெற்றது. அலன் போர்டர் தலைமையிலான ஆத்திரேலியா துடுப்பாட்ட அணி இறுதிப் போட்டியில் இங்கிலாந்து துடுப்பாட்ட அணிக்கு எதிராக ஆடி தனது முதலாவது உலககிண்ணதைப் பெற்றுக் கொண்டது.

நவம்பர் 8 1987 அணிக்கு 60 ஓவர்கள் என்ற வழக்கமான விதி மாற்றப்பட்டு அணிக்கு 50 ஓவர்களாக குறைக்கப்பட்டன. இங்கிலாந்தைப் போலன்றி துணைக் கண்ட நாடுகளில் பகல் வேளை நீண்ட நேரம் நீடிக்காமை காரணமாகவே இந்த விதி மாற்றப்பட்டது..

முதல் தடவையாக இங்கிலாந்தில் அல்லாமல் ஆசிய நாடுகளான இந்தியாவும், பாக்கிஸ்தானும் இணைந்து இப்போட்டியை நடத்தியமை குறிப்பிடத்தக்கது .இறுதிப் போட்டி இந்தியா கொல்கத்தா, ஈடன் கார்டன்ஸ் அரங்கில் நடைபெற்றது.



வெற்றி - ஆத்திரேலியா, முதலில் துடுப்பெடுத்தாட முடிவெடுத்தது.


உதிரிகள் - 26

மொத்தம் 5 விக்கட் இழப்புக்கு ( 50 ஓவர்கள்) 253 

ஆட்டமிழந்த ஒழுங்கு: 1-75 (மார்ஸ்), 2-151 (ஜோன்ஸ்), 3-166 (மெக்டமோட்), 4-168 (பூன்), 5-241 (அலன்போடர்)

துடுப்பெடுத்து ஆடாதவர்கள் எஸ்.பி. டொனல், ஸி.ஜி.டையர், டி.பி.ஏ. மே, பி.ஏ. ரீட்,

இங்கிலாந்து அணியின் பந்து வீச்சு


உதிரிகள் - 21

மொத்தம் 8 விக்கட் இழப்புக்கு ( 50 ஓவர்கள்) 246

ஆட்டமிழந்த ஒழுங்கு: 1-1 (ஆர்.டி. ரொபின்சன்), 2-66 (ஜி.எ. கூச்), 3-135 (கெட்டிங்), 4-170 (எதே), 5-188 (டவுன்டன்), 6-218 (எம்புரோ), 7-220 (லேம்ப்), 8-235 (டிப்ரிடாஸ்)

ஆத்திரேலியா அணியின் பந்து வீச்சு 

ஆத்திரேலியா 7 ஓட்டங்களினால் இங்கிலாந்து அணியை வெற்றி கொண்டது. போட்டியின் சிறப்பாட்டக்காரராக ஆத்திரேலியாவைச் சேர்ந்த டேவிட்பூன் தெரிவானார்.


</doc>
<doc id="94837" url="https://ta.wikipedia.org/wiki?curid=94837" title="மையம் மற்றும் மேற்கு மாவட்டம் (ஹொங்கொங் தீவு)">
மையம் மற்றும் மேற்கு மாவட்டம் (ஹொங்கொங் தீவு)

மையம் மற்றும் மேற்கு மாவட்டம் (Central and Western District) ஹொங்கொங்கின் அரசியல் நிலப்பரப்புக்குள் உள்ள பதினெட்டு (18) மாவட்டங்களில் ஒன்றாகும். அதேவேளை ஹொங்கொங் தீவில் உள்ள நான்கு மாவட்டங்களில் ஒன்றும் ஆகும். இந்த மாவட்டங்களில் மக்கள் தொகை 2001 ஆம் ஆண்டில் கணிப்பின் படி 261,884 ஆகும். ஹொங்கொங்கில் மக்கள் அடர்த்தி கூடிய மாவட்டங்களில் இந்த மாவட்டம் இரண்டாம் நிலையில் உள்ளது. இந்த மாவட்டத்தில் படித்தவர்களின் எண்ணிக்கை அதிகம் உள்ள மாவட்டமாகவும், அதிகமான வருமானம் ஈட்டுவோரின் நிலை இரண்டாம் நிலையாகவும் உள்ளது. இதில் மையம் பகுதி வணிகப் பகுதியாகவும், இம்மாவட்டத்தின் மேற்கு பகுதியான செக் டொங் சுயி, கென்னடி பட்டனம், சயி யிங் பூன் போன்ற நகரங்களை உள்ளடக்கியப் பகுதியாகவும் உள்ளது. பிரித்தானியர் ஹொங்கொங்கை கைப்பற்றியப் பொழுது, இப்பகுதி விக்டோரியா நகரம் எனப் பெயரிடப்பட்டது. இப்பெயர் தற்போது பெரும்பாலும் வழக்கில் இல்லை. அத்துடன் பிரித்தானியர் ஹொங்கொங்கை கைப்பற்றி மக்கள் குடியிருப்புக்களை உருவாக்கியப் போது முதல் குடியிருப்பு உருவாக்கப் பகுதிகளில் இந்த மாவட்டமும் ஒன்றாகும்.

"மையம் மற்றும் மேற்கு மாவட்டம்" எனும் சொற்றொடரில் உள்ள "மையம்" எனும் சொல் ஒரிடத்தின் மையத்தைக் குறிக்கிறது எனினும், இம்மாவட்டம் ஹொங்கொங் தீவின் மையத்தில் உள்ள ஒரு நகரமாகவோ அல்லது ஹொங்கொங் ஆட்சிப் பரப்பின் மையமாகவோ அல்லாமல், விக்டோரியா துறைமுகத்திற்கு முகப்பாக உள்ள ஒரு மையம் (Central) எனும் பெயர் வழங்கல் ஊடாக ஏற்பட்ட பெயராகும். இருப்பினும் இந்த நகரை தமிழிலும் பேச்சி வழக்கில் "சென்ட்ரல்" என்றே அழைக்கப்படுகின்றது.

இன்று மைய மாவட்டமாக விளங்கும் நிலப்பரப்பு பிரித்தானியர் ஆட்சியின் போது விக்டோரியா நகரம் என அழைக்கப்பட்ட இடமாகும். ஹொங்கொங் பிரித்தானியக் குடியேற்ற நாடாக பிரகடனப்படுத்தியதன் பின்னர் மேற்கொள்ளப்பட்ட முதலாவது நகரமயமாக்கல் திட்டம் இந்த மாவட்டத்திலேயே மேற்கொள்ளப்பட்டது. பிரித்தானியர் 1841ல் ஹொங்கொங்கை கைப்பற்றி, பிரித்தானியக் கொடியை பறக்கவிட்டதன் பின்னர், கிட்டத்தட்ட ஆறு மாதங்களின் பின் மையம் பகுதிகளில் உள்ள நிலங்கள் வணிகர்களுக்கு விற்கப்பட்டது. தற்போது பூங்கா வீதி மற்றும் கிளேநியலி வீதி இரண்டும் முதற்கட்டமாக பிரித்தானியரின் போக்குவரத்து தேவைக்காக திறக்கப்பட்டன. அக்காலப்பகுதியில் உருவாக்கப்பட்ட நகரங்களே சய் யிங் பூன், சுங் வான், டய் பிங் சான் மற்றும் மையம் போன்றவைகளாகும்.

1857 களில் இந்த விக்டோரியா நகரப் பகுதியை ஏழு மாவட்டங்களாகப் பிரிக்கப்பட்டன. அதில் ஒன்றுதான் தற்போது மையம் மற்றும் மேற்கு நகரப்பகுதியாகக் காணப்படுகின்றன. இந்த பகுதி முழுமையாகவும் 1860 ஆம் ஆண்டுகளின் சீன வணிகர்கள் விலைக்கு வாங்குவரை ஐரோப்பியர்களின் சொத்தாகவே இருந்தன. இந்த மைய மாவட்டம் ஐரோப்பியர்களின் பிரதான வணிக மாவட்டமாகவே இருந்தது. சீன வணிகர்கள் ஹொங்கொங்கில் நிலைக்கொள்ளத் தொடங்கியதைத் தொடர்ந்து, சீனா மற்றும் ஐரோப்பியா இடையிலான வணிகத் தேவைக்கு ஒரு வங்கி தேவைப்பட்டது. (அபினி வணிகம் உட்பட) அதனால் உருவாக்கப்பட்ட வங்கியே தற்போதும் மையம் நகரத்தில் காணப்படும் ஹொங்கொங் சங்காய் வங்கிக் கூட்டுத்தாபனம் ஆகும். அதனைத் தொடர்ந்து ஹொங்கொங் தீவின் மேற்கு பகுதி சீன வணிகர்களின் வணிக மையமானது. இவ்வாறு மையம் மாவட்டத்தின் வணிகம் மற்றும் பொருளாதார வளர்ச்சி காரணமாக அம்மாவட்டத்தின் பெறுமதி உயரத் தொடங்கியது. அதனால் 1866 களில் இம்மாவட்டத்தைக் காவல் செய்வதற்கும் பாதுக்காப்பதற்கும் என "மாவட்ட கண்காணிப்பு படை" ஒன்று உருவாக்கப்பட்டது.

1890 களில் ஹொங்கொங்கின் மக்கள் தொகை கணப்பிட்டதைத் தொடர்ந்து ஏறத்தால 200,000 குடும்பங்கள் இருப்பதாகக் கணக்கிடப்பட்டது. இதில் அதிகமானோர் வசித்தது விக்டோரியா நகரப் பகுதியில் ஆகும்..

ஹொங்கொங் அரசாங்கத்தின் மாவட்ட சபைகளுக்கு பிரதானமான வரையறுக்கப்பட்ட அதிகாரங்களாவன, பிரதானமாக கட்டடங்கள், குன்றுகள், திறந்தவெளி இடங்கள், புணரமைத்தல், பண்பாட்டு செயல்திட்டங்கள், சுற்றுலா துறையை மேம்படுத்தல் போன்றவைகளாகும். அத்துடன் மாவட்ட சபை தேர்தல்கள் ஒவ்வொரு நான்கு ஆண்டுகளுக்கும் ஒரு முறை நடைப்பெறும். 2003 ஆம் ஆண்டு நடைப்பெற்ற மாவட்ட தேர்தலின் படி 15 உறுப்பினர்கள் தோற்றதுடன், நான்கு பேர் ஹொங்கொங் அரசால் நியமனம் பெற்றனர்.




</doc>
<doc id="94841" url="https://ta.wikipedia.org/wiki?curid=94841" title="கிழக்கு மாவட்டம் (ஹொங்கொங் தீவு)">
கிழக்கு மாவட்டம் (ஹொங்கொங் தீவு)

கிழக்கு மாவட்டம் (Eastern District) ஹொங்கொங்கின் அரசியல் நிலப்பரப்புக்குள் உள்ள பதினெட்டு (18) மாவட்டங்களில் ஒன்றாகும். அதேவேளை ஹொங்கொங் தீவில் உள்ள நான்கு மாவட்டங்களில் ஒரு மாவட்டமும் ஆகும். இந்த மாவட்டங்களில் மக்கள் தொகை 2006 ஆம் ஆண்டில் கணிப்பின் படி 587,690 ஆகும். ஹொங்கொங்கில் உள்ள பதினெட்டு மாவட்டங்களில், அதிகமான நடுத்தர வீடமைப்புகளைக் கொண்ட மாவட்டத்தில் மூன்றாம் நிலையில் உள்ளது. 

இந்த மாவட்டத்தின் அமைவிடம் ஹொங்கொங் தீவின் வடக்கிழக்காக அமைந்துள்ளது. இந்த மாவட்டம் கவுசவே குடா, டின் ஹாவ், போட்றசு குன்று, வட முனை, குவாறி குடா, சவ் கெய் வான், ஹெங் பா சுன், சய் வான் போன்ற நகரங்களை உள்ளடக்கியதாக உள்ளது.



</doc>
<doc id="94842" url="https://ta.wikipedia.org/wiki?curid=94842" title="தென் மாவட்டம் (ஹொங்கொங் தீவு)">
தென் மாவட்டம் (ஹொங்கொங் தீவு)

தென் மாவட்டம் (Southern District) ஹொங்கொங்கின் அரசியல் நிலப்பரப்புக்குள் உள்ள பதினெட்டு (18) மாவட்டங்களில் ஒன்றாகும். அதேவேளை ஹொங்கொங் தீவில் உள்ள நான்கு மாவட்டங்களில் ஒன்றும் ஆகும். இந்த மாவட்டங்களில் மக்கள் தொகை 2001 ஆம் ஆண்டில் கணிப்பின் படி 290,240 ஆகும். ஹொங்கொங்கை பொருத்தமட்டில் இந்த மாவட்டத்தில் நான்காவது குறைவான மக்கள் தொகையைக் கொண்ட மாவட்டம் இதுவாகும்.

இந்த மாவட்டம் ஹொங்கொங்கில் இயற்கை வளங்களைக் கொண்ட, மலைத்தொடர்களையும், மலைக்குன்றுகளையும் உள்ளடக்கியப் பகுதியாகும். இதன் தெற்கே தென் சீனக் கடலையும், நீர்தேக்கப் பகுதிகளைக் கொண்ட நிலப்பரப்பாகவும் உள்ளது. அத்துடன் இந்த மாவட்டத்தின் பெரும் பகுதி நிலப்பரப்பு, குறிப்பாக இந்த மாவட்டத்தின் வட பகுதி, ஹொங்கொங்கின் தேசிய வனமாகவே உள்ளது. இயற்கை சூழலமைவில் குடியிருப்புக்களை விரும்புவோர், இப்பகுதிகளிலேயே வசிக்கின்றனர். அத்துடன் ஹொங்கொங் பிரசித்திப்பெற்ற, உல்லாசப் பயணிகளை கவர்ந்திழுக்கும் பல கடற்கரைகளையும் இம் மாவட்டத்தின் தென் பகுதி கடல் பரப்பு கொண்டுள்ளது. இசுடேன்லி, கிலியர்வாட்டர் குடா போன்ற இயற்கையின் பின்னனியைக் கொண்ட அழகிய நகரங்களும் இம்மாவட்டத்தில் உள்ளன.


</doc>
<doc id="94846" url="https://ta.wikipedia.org/wiki?curid=94846" title="வஞ்சாய் மாவட்டம் (ஹொங்கொங் தீவு)">
வஞ்சாய் மாவட்டம் (ஹொங்கொங் தீவு)

வஞ்சாய் மாவட்டம் (Wan Chai District) ஹொங்கொங்கின் அரசியல் நிலப்பரப்புக்குள் உள்ள பதினெட்டு (18) மாவட்டங்களில் ஒன்றாகும். இது ஹொங்கொங் தீவில் உள்ள நான்கு மாவட்டங்களில் ஒரு மாவட்டமும் ஆகும். இந்த மாவட்டங்களில் மக்கள் தொகை 2001 ஆம் ஆண்டில் கணிப்பின் படி 167,146 ஆகும். ஹொங்கொங்கில் உள்ள பதினெட்டு மாவட்டங்களில், அதிகமான நடுத்தர வீடமைப்புகளைக் கொண்ட மாவட்டத்தில் மூன்றாம் நிலையில் உள்ளது. இந்த மாவட்டத்தில் உள்ளோர் ஹொங்கொங்கில் படித்தோர் எண்ணிக்கையில் இரண்டாம் நிலையையும், ஹொங்கொங்கில் அதிகம் வருமாணம் ஈட்டுவோரின் எண்ணிக்கையில் முதன்மையான மாவட்டமும் ஆக விளங்குகிறது. அத்துடன் ஹோங்கொங் மக்கள் தொகையை விகிதாசாரத்தின் படி இந்த மாவட்டம் இரண்டாவது குறைந்த மக்கள் தொகையையும், பழமையான வீட்டுத் தொகுதிகளைக் கொண்ட மாவட்டத்தில் மூன்றாம் இடத்திலும் உள்ளது.

ஹொங்கொங்கில் ஹொங்கொங் பொது வீடமைப்பு திட்ட குடியிருப்புத் தொகுதிகளைக் கொண்டிராத ஒரே மாவட்டம் இதுவாகும். அத்துடன் இந்த மாவட்டத்தில் ஐந்தில் ஒருவர் HKD 1 மில்லியனுக்கு மேற்பட்ட செல்வம் உள்ளவர்களாக இருக்கின்றனர் என புள்ளி விபர அறிக்கைகள் காட்டுகின்றன.



</doc>
<doc id="94852" url="https://ta.wikipedia.org/wiki?curid=94852" title="கே. ஜி. கண்ணபிரான்">
கே. ஜி. கண்ணபிரான்

கே. ஜி. கண்ணபிரான் (K.G.Kannbiran)(1929 - 2010)மக்கள் உரிமைகளுக்காகப் போராடிய ஓர் புகழ்பெற்ற வழக்கறிஞர் ஆவார். முப்பதாண்டுகளுக்கும் மேலாக மக்கள் குடியியல் உரிமைகள் மற்றும் மனித உரிமைகளுக்காக தமது பணிவாழ்வை அர்ப்பணித்தவர்.ஆந்திராவின் மக்கள் குடியியல் உரிமைக் குழு (PUCL)வின் தலைவராக 1978 முதல் 1994ஆம் ஆண்டுவரைப் பணியாற்றிப் பின்னர் தேசியத் தலைவராக பணியாற்றினார். ஆந்திரப் பிரதேச நக்சலைட் இயக்கத்தினருக்கும் மாநில அரசுக்கும் இடையே உரையாடல்கள் நிகழப் பாடுபட்டார். நிறுவனச் சட்டங்கள், வரி விதிப்புச் சட்டங்கள், சிவில் சட்டங்கள் ஆகியவற்றில் நிபுணராகவும் இருந்தார்.

1929ஆம் ஆண்டு மதுரையில் பிறந்த கண்ணபிரான் பொருளியலில் முதுகலைப் பட்டமும் சட்டப் படிப்பும் சென்னைப் பல்கலைக்கழகத்தில் முடித்த பிறகு 1961ஆம் ஆண்டு ஆந்திரப் பிரதேசத்தின் செகந்தராபாத்தில் தமது வழக்கறிஞர் பணியைத் துவங்கினார். இவருக்கு வசந்தா என்ற மனைவியும் இரு மகன்களும் ஓர் மகனும் உள்ளனர். செவ்வியல் இந்திய இசையில் விருப்பமுள்ளவர். நீரிழிவுநோய்வாய்ப்பட்டிருந்த கண்ணபிரான் தமது 81வது அகவையில் 30 திசம்பர், 2010 அன்று மரணமடைந்தார்.

இடதுசாரி சார்புள்ள கண்ணபிரான் 1960கள் முதலே அரசிற்கு எதிரான கருத்துக்கள் கொண்டவர்களின் வழக்குகளில் ஈடுபாடு கொண்டார். மாற்றுக்கருத்துக்களை சகிக்காத அரசின் செயல்களுக்கு எதிராகப் போராடினார். அவசரநிலையின்போது பல அரசியல் கைதிகளின் வழக்குகளை எடுத்துக் கொண்டார். செகந்திராபாத் சதி வழக்கு, பார்வதிபுரம் சதி வழக்கு ஆகியவற்றில் வழக்காடினார்.

நக்சலைட் இயக்கத் தலைவர்களுக்கும் ஆந்திர அரசிற்கும் இடையே பாலமாக விளங்கினார். 1987ஆம் ஆண்டில் கிழக்கு கோதாவரி மாவட்டத்தில் ஏழு இந்திய ஆட்சிப் பணி அதிகாரிகளையும் பிறரையும் "மக்களின் போர்" இயக்கம் கடத்தியபோது அவர்களது விடுதலைக்கான பேச்சுவார்த்தைகளில் முக்கியப் பங்காற்றினார்.1991ஆம் ஆண்டில் முன்னாள் நடுவண் ஆய அமைச்சர் பி. சிவசங்கரின் மகனும் சட்டப்பேரவை உறுப்பினருமான சுதீர்குமாரின் கடத்தலின்போதும் 1993ஆம் ஆண்டு சட்டப்பேரவை உறுப்பினர் டி. சீனிவாசலு கடத்தப்பட்டபோதும் ஆந்திர அரசு இவரது உதவியையே நாடியது.

குசராத் கலவரங்களை விசாரணை செய்ய அமைக்கப்பட்ட "அக்கறை மிக்க குடிமக்கள் தீர்ப்பாயத்தில்" (Concerned Citizen's Tribunal) உறுப்பினராக இருந்தார். இலங்கைத் தமிழர்களின் உரிமைகளுக்காக நீதிபதி கிருட்டினய்யரோடு கலந்து ஆலோசித்து சில பரிந்துரைகளை அறிவித்தார்




</doc>
<doc id="94857" url="https://ta.wikipedia.org/wiki?curid=94857" title="ஹொங்கொங் மாநாடு மற்றும் கண்காட்சி மண்டபம்">
ஹொங்கொங் மாநாடு மற்றும் கண்காட்சி மண்டபம்

ஹொங்கொங் மாநாடு மற்றும் கண்காட்சி மண்டபம் அல்லது ஹொங்கொங் மாநாடு மற்றும் கண்காட்சி மையம் (Hong Kong Convention and Exhibition Centre) என அழைக்கப்படும் அரங்கம், ஹொங்கொங்கில் உள்ள மாநாடு கூடல், மற்றும் கண்காட்சிகளை நடாத்துவதற்கான எழில்மிகு பிரமாண்டமான மண்டபமாகும். இம்மண்டபம் ஹொங்கொங் தீவில், வஞ்சாய் மாவட்டத்தில், வஞ்சாய் நகரில் விக்டோரியா துறைமுகத்தின் கடல் பரப்பை ஒட்டி, கடலை முகப்பாகக் கொண்டு கடலோரமாக அமைக்கப்பட்டிருக்கும் கண்கவர் மண்பமாகும். இம்மண்டபத்தை சுருக்கமாக (HKCEC) என்றழைப்பர். 

இம்மண்டபத்திற்கு நிலத்தின் ஊடாக அல்லாமல், கட்டிடங்களுக்கு இடையே அமைக்கப்பட்டிருக்கும் நடைப்பாலங்கள் ஊடாக செல்லக் கூடிய வகையில் வடிவமைக்கப்பட்டுள்ளன. இந்த மண்டபம் உல்லாசப் பயணிகளையும், ஹொங்கொங் வரும் சுற்றுலா பயணிகளையும் ஈர்க்கும் இடங்களில் ஒன்றாகும். இம்மண்டபத்தின் கடலோர முகப்பு பக்கம், எப்பொழுதும் இரவும் பகலுமாக நிழல்படப் பிடிப்பாளர்கள் நிறைந்து நிற்பார்கள். சுற்றுலா பயணிகளும் இம்மண்டபத்தின் முன்னே நின்று நிழல்படம் எடுத்துக்கொள்வதற்கென்றே வருவோரும் உளர். அத்துடன் இம்மண்டபத்தின் முகப்பு பக்கத்தில் இருந்து பார்க்க, கடலுக்கு அப்பால் தெரியும் கவுலூன் தீபகற்ப முனையின் காட்சியும் சுற்றுலா பயணிகளை இங்கு ஈர்ப்பதற்கு ஒரு காரணமாகும். அதனால் ஹொங்கொங்கில் காண்போர் கவரிடங்களில் இதுவும் ஒன்றாகும்.

இந்த மண்டபம் பாரியத் திட்டமிடலின் கீழ் கடலை செயற்கையாக நிரப்பி கட்டடப்பட்ட ஒரு கட்டடமாகும். தற்போதும் மண்டபத்திற்கும் பிரதான நிலப்பரப்புக்கும் இடையிலான பகுதி கடலாகவே உள்ளது. இடையே பிரமாண்டமான நடைப்பாலம் கட்டப்பட்டுள்ளது. இந்த மண்டபத்தை வடிவமைத்த கட்டடக்கலைஞர் ...



</doc>
<doc id="94868" url="https://ta.wikipedia.org/wiki?curid=94868" title="முள்ளம்பன்றி">
முள்ளம்பன்றி

தாவர உண்ணிகளான முள்ளம்பன்றிகள், ("Porcupine") ஊசி முனையுடைய நீண்ட முட்களால் போர்த்தப்பட்ட கொறிக்கும் விலங்குகளாகும். உலகின் பல்வேறு பகுதிகளில் வித்தியாசமான முள்ளம்பன்றி இனங்கள் வாழ்கின்றன. ஐரோப்பாவிலும், ஆசியாவிலும் காணப்படும் இனங்கள் "ஹிஸ்ரிசைடியே" "(Hystricidae)" என்ற விலங்குக் குடும்பத்தைச் சேர்ந்தவை. அமெரிக்கக் கண்டத்தின் பல்வேறு பகுதிகளில் காணப்படும் முள்ளம்பன்றி இனங்கள் "Erethizontidae" என்ற விலங்குக் குடும்பத்தைச் சேர்ந்தவை.

இலங்கை, மற்றும் இந்தியாவில் யில் பரவலாகக் காணப்படும் முள்ளம்பன்றி இந்தியன் பொகியுபின் (Indian Porcupine) எனப் பொதுவாக அழைக்கப்படும். " இஸ்ரரிக் இன்டிகா (Hysterix indica)" என்ற இனத்தைச் சேர்ந்தவை. இவை பாகிஸ்தான், நேபாளம், பூட்டான், வங்காளதேசம், இஸ்ரேல், சவுதி அரேபியா போன்ற நாடுகளிலும் பரவலாகக் காணப்படுகின்றன.

அதன் தலையும் உடலும் 70செ.மீ. - 90 செ.மீற்றர் வரை நீளமாக இருக்கும். வாலின் நீளம் 8செ.மீ. - 10 செ.மீற்றர் வரை இருக்கலாம். இவ்வின முள்ளம் பன்றி 11 கிலோகிராம் முதல் 18கிலோகிராம் வரை நிறையுடையதாக வளரலாம். முள்ளம்பன்றியின் தோலிலுள்ள மயிர்கள் நீண்ட, கூர்முனையுடைய முட்களாகத் திரிவு அடைந்துள்ளன. இம்முட்கள் பல படைகளாகக் காணப்படுகின்றன. வெளிப்புறமாகவுள்ள நீண்ட, மெல்லிய முட்களுக்குக் கீழாக குட்டையான, தடித்த முட்கள் அமைந்துள்ளன.

ஒவ்வொரு முள்ளும் கறுப்பு அல்லது கபில நிறப் பின்னணியில் இடம்விட்டு அமைந்த வெண்ணிறப் பட்டைகளாகத் கொண்டிருக்கும். இம்முட்கள் நீளத்தில் வித்தியாசமானவையாக இருக்கும். கழுத்திலும், தோள் பகுதியிலும் உள்ள முட்களே நீளத்தில் கூடியவை. இவை 15 முதல் 30 செ.மீற்றர் வரை நீண்டிருக்கலாம். வாலைப் போர்த்தியுள்ள முட்கள் குட்டையானவையாகவும், வெண்ணிறமாகவும் இருக்கும். இவற்றுக்கிடையில் கிலுகிலுப்பு ஒலியை உருவாக்கக் கூடிய, நீண்ட, உட்குடைவான முட்கள் காணப்படும். இம்முட்களினால் எழுப்பப்படும் கிலுகிலுப்பை ஒலி எதிரிகளை எச்சரிப்பதற்கு உதவுகின்றன.

முள்ளம்பன்றியின் கைகளும், பாதங்களும் அகன்றவையாக இருக்கும். அவற்றிலிருக்கும் நீண்ட நகங்கள் தரையில் வளைகளைத் தோண்டுவதற்கு ஏற்றவனவாக உள்ளன. இந்திய முள்ளம்பன்றி பழங்கள், தானியங்கள், தாவர வேர்கள் போன்றவற்றையே பிரதான உணவாகக் கொள்கின்றது. இயற்கைத் தாவரங்கள், விவசாயப் பயிர்கள் ஆகிய இரு வகைகளையும் இவை பயன்படுத்துகின்றன. அத்தோடு, தமது முட்களின் வளர்ச்சிக்குத் தேவையான கல்சியம் போன்ற கனிப்பொருட்களைப் பெறுவதற்காக இவை எலும்புகளையும், நத்தை ஓடுகளையும் மென்று தின்கின்றன.

முள்ளம் பன்றிகள் இரவிலேயே நடமாடித் திரிகின்றன. பகல்நேரங்களில் பாறைகளுக்கிடையிலுள்ள குகைகளில் அல்லது நிலத்தில் தாமே தோண்டிக் கொண்ட வளைகளில் காலத்தைக் கழிக்கின்றன. இவற்றின் வளைகள் நுழையவாயிலைக் கொண்ட நீண்ட சுரங்கப் பாதையொன்றையும் பெரிய உள்ளறை ஒன்றையும் கொண்டிருக்கும். இவ்வறையில் இருந்து வெளியேறுவதற்குப் பல சுரங்க வழிகள் காணப்படும். தோண்டியெடுக்கப்பட்ட மண், கொறிக்கப்பட்ட எலும்புத்துண்டுகள் முதலியன நுழைவாயிலின் அருகே குவிக்கப்பட்டடிருக்கும்.

இந்திய முள்ளம்பன்றிகள் பல்வேறு வகையான சூழல்களில் இசைவாக்கத்துடன் வாழக்கூடியவை. பொதுவாக பாறைப்பாங்கான மலைப்பகுதிகளை அவை நாடுகின்ற போதிலும், வெப்பவலய மற்றும் இடைவெப்பவலயப் புல்வெளிகள், பற்றைக் காடுகள், அடர் காடுகள் போன்ற சூழல்களிலும் அவை பரவலாக வாழ்கின்றன. இமாலய மலைப் பிரசேத்தில் சுமார் 2400 மீற்றர் உயரமுள்ள பகுதிகள் வரை இவை வசிப்பது குறிப்பிடத்தக்கது.

தொந்தரவு செய்யப்பட்டால் அல்லது அச்சமுற்றால் முள்ளம்பன்றி தனது முட்களை உயர்த்தி நிமிர்த்திக் கொள்வதோடு, வாலிலுள்ள கிலுகிலுப்பு முட்களை அசைத்து எச்சரிக்கை ஒலியொன்றை எழுப்பும், தொந்தரவு நீடிக்குமாயின், அது விரைவாகப் பின்னோக்கிச் சென்று எதிரியை தன் பின்புற முட்களினால் மோதித் தாக்கும். அப்போது அதன் முட்கள் எதிரி விலங்கின் உடலினுள் ஆழமாக அமிழ்ந்து கடும் காயத்தை அல்லது மரணத்தை விளைவிக்கலாம்.

முதுகிலும் வாலிலும் நீண்ட முட்களுக்குக் கீழே அமைந்துள்ள குட்டையான தடித்த முட்களே அதிக சேதத்தை விளைவிக்கின்றன. பெரும்பாலான சந்தர்ப்பங்களில் இம்முட்கள் முள்ளம்பன்றியின் உடலிலிருந்து அகன்று தாக்குதலுக்கு உள்ளான விலங்கின் உடலில் அமிழ்ந்து விடலாம். புலிகள், சிறுத்தைகள் போன்ற பெரிய விலங்குகள் கூட முள்ளம்பன்றியின் தாக்குதலுக்கு உள்ளாகி இறந்த நிகழ்ச்சிகள் அறியப்பட்டுள்ளன.

எனினும், சிலர் நம்புவது போல், முள்ளம்பன்றியால் தனது முட்களை ஈட்டிகள் போல எறியச் செய்ய முடியாது என்பது கவனிக்கத்தக்கது. மனிதர்கள் முள்ளம்பன்றிகளை இறைச்சிக்காக வேட்டையாடுகிறார்கள். அத்தோடு, புலி, சிறுத்தை, காட்டுப்பூனை போன்ற பெரிய ஊணுண்ணிகளும் இவற்றை இரையாகக் கொள்கின்றன.

இந்திய முள்ளம்பன்றிகளில் கர்ப்ப காலம் 240 நாட்கள் நீடிக்கும். பொதுவாக வருடத்திற்கு ஒரு தடவை 2 முதல் 4 குட்டிகள் வரை ஈனப்படுகின்றன. குட்டிகள் பிறக்கும் போது அவற்றின் கண்கள் திறந்தே காணப்படும். அவற்றின் உடல் குட்டையான மென் முட்களால் மூடப்பட்டிருக்கும். இந்திய முள்ளம்பன்றிகள் பொதுவாக ஒரே வாழ்க்கைத் துணையோடுதான் சீவிக்கின்றன. இரு பெற்றாரும் தம் குட்டிகளோடு வருடம் பூராவும் ஒரே வளையில் வாழ்வதைக் காணமுடியும். 

முள்ளம்பன்றிகள் பயிர்களின் வேர்களைத் தோண்டிச் சேதப்படுத்துவதால் விவசாயிகளுக்குப் பிரச்சினையாக மாறுகின்றன. அத்தோடு, வளைகள் தோண்டுவதன் மூலம் வீட்டுத் தோட்டங்களையும், நில வடிவமைப்புக்களையும் அவை பெரிய அளவில் சேதப்படுத்துகின்றன. 

அரும்பு - பொது அறிவுச் சஞ்சிகை 


</doc>
<doc id="94872" url="https://ta.wikipedia.org/wiki?curid=94872" title="இரத்தினபுரம் (இலங்கை)">
இரத்தினபுரம் (இலங்கை)

இரத்தினபுரம் என்பது இலங்கையின் வடக்கில் கிளிநொச்சி நகரத்தின் அருகில் உள்ள ஒரு கிராமம். இரணைமடுக் குளத்தின் கீழ்ப்பக்கமாக திருவையாறுக்கும் ஆனந்தபுரத்திற்கும் இடையில் இருக்கிறது. ஆறுகள் நிறைந்த குளிர்ச்சியான கிராமம் இரத்தினபுரம்.

இந்த நிலப்பகுதியை விட்டு மக்களை எழுந்து செல்லுமாறு அரச அதிகாரிகள் பணித்துள்ளனர். இதனால் இந்தக் கிராம மக்களுக்கு வீட்டுத் திட்டம் போன்ற நிவாரணங்கள் இதுவரையில் வழங்கப்படவில்லை. தமது நிலம் தமக்குத் தேவை என்று மக்கள் கோரியதை அடுத்து இந்தக் காணி நிலம் மக்களுக்கு உரியவை என்றும் அவற்றை விட்டு பெயர்க்க மாட்டோம் எனவும் அரச அதிகாரிகள் தெரிவித்துள்ளனர்.



</doc>
<doc id="94873" url="https://ta.wikipedia.org/wiki?curid=94873" title="புளூகோட் நடவடிக்கை">
புளூகோட் நடவடிக்கை

புளூகோட் நடவடிக்கை ("Operation Bluecoat") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. இது ஓவர்லார்ட் நடவடிக்கையின் ஒரு பகுதியாகும். கோப்ரா நடவடிக்கைக்குத் துணையாக இந்த நடவடிக்கை மேற்கொள்ளப்பட்டது.

நாசி ஜெர்மனியின் கட்டுப்பாட்டிலிருந்த பிரான்சு மீதான நேச நாட்டு கடல்வழிப் படையெடுப்பு நார்மாண்டிப் பகுதியில் ஜுன் 6, 1944 நிகழ்ந்தது. இரு மாத சண்டைக்குப் பின்னர் கோப்ரா நடவடிக்கையின் மூலம் நார்மாண்டிப் பகுதியிலிருந்து நேச நாட்டுப் படைகள் பிரான்சின் உட்பகுதிக்கு முன்னேறத் தொடங்கின. அமெரிக்கப் படைப்பிரிவுகளால் மேற்கொள்ளப்பட்ட இந்த முயற்சிக்குத் துணையாக பிரிட்டானியப் படைப்பிரிவுகள் அனுப்பப்பட்டன. அமெரிக்க முன்னேற்றத்தின் பக்கவாட்டு முனையைப் (flank) பாதுகாக்க விர் நகரின் சாலை சந்திப்பையும் பின்கான் மலையினையும் கைப்பற்றும் பொறுப்பு பிரிட்டானிய 2வது ஆர்மியிடம் ஒப்படைக்கபட்டது. ஜூலை 30ம் தேதி கடுமையான வான்வழி குண்டுவீச்சுத் தாக்குதலுக்குப் பின்னர் 2வது ஆர்மி விர் நகரை நோக்கி முன்னேறத் தொடங்கியது. பிரிட்டானிய முன்னேற்றத்தைத் தடுக்க ஜெர்மானியர்கள் கவச டிவிசன்களை அதனை எதிர்க்க அனுப்பினர். ஒரு வாரம் கடுமையான சண்டைக்குப் பின்னர் விர் நகரும் பின்கான் மலையும் பிரிட்டானியப் படைகளால் கைப்பற்றப்பட்டன.


</doc>
<doc id="94877" url="https://ta.wikipedia.org/wiki?curid=94877" title="இந்தியப் பொதுத் தேர்தல், 1957">
இந்தியப் பொதுத் தேர்தல், 1957

இந்தியக் குடியரசின் இரண்டாம் நாடாளுமன்றத் தேர்தல் 1957 ஆம் ஆண்டு நடைபெற்றது. தேர்தலில் வெற்றி பெற்ற உறுப்பினர்களைக் கொண்டு இரண்டாவது மக்களவை கட்டமைக்கப்பட்டது. ஆட்சியில்ர்ருந்த இந்திய தேசிய காங்கிரசு கட்சி 371 தொகுதிகளில் வென்று மீண்டும் ஆட்சியமைத்தது. ஜவகர்லால் நேரு மூன்றாம் முறையாக பிரதமரானார்.

இத்தேர்தலில் 403 தொகுதிகளில் இருந்து 494 உறுப்பினர்கள் தேர்ந்தெடுக்கப்பட்டனர். இவற்றுள் 312 ஒற்றை உறுப்பினர் தொகுதிகள். 91 தொகுதிகளிலிருந்து தலா இரண்டு உறுப்பினர்களும் தேர்ந்தெடுக்கப்பட்டனர். இவர்கள் தவிர 2 ஆங்கிலோ இந்தியர்களும் மக்களவைக்கு நேரடியாக நியமனம் செய்யபட்டனர். காங்கிரசுக்கு முக்கிய எதிர்கட்சியாக இந்திய கம்யூனிஸ்ட் கட்சி (சிபிஐ) இருந்தது. வேறு சில கட்சிகளும் காங்கிரசை எதிர்த்தன. ஆனால் பதினோறு ஆண்டுகளாக ஆட்சி புரிந்து வந்த காங்கிரசும் நேருவும் செல்வாக்கின் உச்சியில் இருந்தனர். எளிதாக சென்ற தேர்தலில் வென்றதை விட கூடுதல் வாக்குகளையும் இடங்களையும் வென்றனர்.

மொத்தம் 45.44 % வாக்குகள் பதிவாகின



</doc>
<doc id="94881" url="https://ta.wikipedia.org/wiki?curid=94881" title="இலங்கைச் சிறுத்தை">
இலங்கைச் சிறுத்தை

இலங்கைச் சிறுத்தை ("Sri Lankan Leopard", "Panthera pardus kotiya") என்பது இலங்கையை தாயகமாகக் கொண்ட சிறுத்தை துணையினமாகும். வனவிலங்கு வர்த்தகம், மனித-சிறுத்தை முரண்பாடு என்பவற்றால் இதன் எண்ணிக்கை வீழ்ச்சியடைந்து வருகிறது. இதனால் பன்னாட்டு இயற்கைப் பாதுகாப்புச் சங்கம் இச்சிறுத்தை இனத்தை அருகிய இனம் என பட்டியலிட்டுள்ளது. 250 மேற்பட்ட எண்ணிக்கையில் இவை இருப்பதாக கணக்கிடப்பட்டுள்ளன.

இலங்கைச் சிறுத்தை துணையினம் பற்றி முதன் முதலில் 1956 இல் இலங்கை விலங்கியலாளரான போலஸ் எட்வட் பீரிஸ் தெரனியாகலை என்பவரால் குறிப்பிடப்பட்டது.

இலங்கையில் காணப்படும் சிறுத்தைகள் ஏனைய நாடுகளில் காணப்படும் சிறுத்தைகளிலிருந்து பல விதங்களில் வேறுபடுகின்றன. இந்தியாச் சிறுத்தைகளிலிருந்து கடலினால் பிரிக்கப்பட்டிருப்பதனால் இலங்கைச் சிறுத்தைகள் வித்தியாசமான முறையில் கூர்ப்பு அடைந்திருப்பதாக விலங்கியலாளர்கள் கருதுகின்றனர். எனவே இவற்றை அவர்கள் உப இனமொன்றாகப் பாகுபடுத்தி உள்ளனர். இலங்கையில் மட்டுமே காணப்படும் உப இனமான இலங்கைச் சிறுத்தை "பந்ரா பார்டஸ் கொட்டியா" எனப் பெயரிடப்பட்டுள்ளது.

இலங்கைச் சிறுத்தைகள் பழுப்பு மஞ்சள் தோலில் கரும் புள்ளிகள், இந்தியாச் சிறுத்தையைவிட சிறிய, நெருக்கமாக ரோசா மலர்கள் போன்ற அமைப்பினைக் கொண்டு காணப்படும்.

இருபதாம் நூற்றாண்டில் ஏழு பெண் சிறுத்தைகளிடம் செய்யப்பட்ட ஆய்வின்படி, சராசரி எடை ஆகவும், தலை முதல் உடல் வரையான சராசரி நீளம் ஆகவும், தலை முதல் வால் வரையான சராசரி நீளம் ஆகவும் இருந்தது. 11 ஆண் சிறுத்தைகளிடம் செய்யப்பட்ட ஆய்வின்படி, சராசரி எடை ஆகவும் இருந்தது.

இலங்கைச் சிறுத்தைகள் வருடத்தின் எந்தப் காலத்திலும் இனப்பெருக்கத்தில் ஈடுபடக்கூடும். யால தேசிய வனத்திலுள்ள சிறுத்தைகள் சூன் - ஆகத்து, திசம்பர் - சனவரி காலத்திலும் உச்சமாக இனப்பெருக்கத்தில் ஈடுபடுவது அவதானிக்கப்பட்டுள்ளது. இலங்கைச் சிறுத்தையில் கர்ப்ப காலம் 98 – 105 நாட்களாகும். பொதுவான இவை இரு குட்டிகளையே ஈனுகின்றன. ஒரே சூலில் ஒன்று முதல் நான்கு வரையான குட்டிகள் ஈனப்படலாம். குட்டிகள் முதிர்ச்சி நிலையை அடைய 18 மாதங்கள் பிடிக்கும். ஒரே சூலில் அதிக எண்ணிக்கையான குட்டிகள் பிறக்கும் சந்தர்ப்பத்தில் சில குட்டிகளே பிழைத்து வளர்கின்றன.

யால தேசிய வனத்தில் நடத்தப்பட்ட ஓர் ஆய்வு இலங்கைச் சிறுத்தை மற்றைய சிறுத்தை துணையினங்களைவிட கூடி வாழும் இயல்பு குறைந்தவை என்கின்றன. பெண்களையும் குட்டிகளையும் தவிர்த்து, அவை தனியே வேட்டையாடுகின்றன. இருபால் விலங்குகளும் தத்தமது ஆட்சிப் பிரதேசத்தில் வாழ்கின்றன. பெண் சிறுத்தைகளின் சிறு பிரதேசத்தையும் சில ஆண் சிறுத்தைகளின் பிரதேசத்தையும் தன் பிரதேசமாக்கிக் கொள்கின்றன. அவை இரவில் வேட்டையாடுவதனையே விரும்புகின்றன. ஆனாலும் அவை பகலிலும் இரவிலும் வேட்டையாடக் கூடியன. தாம் கொன்ற இரைகளைச் மரங்களுக்கு அவற்றால் இழுத்துச் செல்ல முடியும். ஆனாலும், தமக்கு போட்டி இல்லை என்பதால் போதியயளவு இரை கிடைக்கும் என்பதாலும் குறைவாகவே மரங்களுக்கு இரையைக் கொண்டு செல்கின்றன. சிறுத்தைகள் உயர் ஊனுண்ணி என்பதால் தங்கள் இரையைப் பாதுகாக்க வேண்டிய அவசியம் இல்லை.

இலங்கைச் சிறுத்தை அந்நாட்டின் உயர் ஊனுண்ணியாகவுள்ளது. பல பூனைக் குடும்ப இனங்கள் போல் இதுவும் சிறிய பாலூட்டிகள், பறவைகள், ஊர்வன அத்துடன் பெரிய விலங்குகளையும் உணவாக் கொள்ளும். உலர் வலயத்தில் அதிகம் காணப்படும் இலங்கைப் புள்ளிமான் இதற்கு அதிகளவில் இரையாகின்றன. இது மரைகள், குரைக்கும் மான்கள், காட்டுப்பன்றிகள், குரங்குகள் என்பவற்றையும் உணவாகக் கொள்கின்றன.

மற்றைய சிறுத்தைகள் போன்றே இவையும் வேட்டையாடுகின்றன. ஒலி எழுப்பாமல், பதுங்கி இரைக்கு அருகில் சென்றதும் விரைவாக உச்ச வேகத்தில் தாக்குதல் நடத்துகின்றன. இரையின் தொண்டையில் கடிப்பதன் மூலம் அவற்றைக் கொல்கின்றன.

வரலாற்றளவில் இலங்கைத் தீவை தங்கள் வாழிடமாக இலங்கைச் சிறுத்தைகள் கொண்டுள்ளன. இவற்றின் வாழிட வகைகளை பின்வருவாறு 3 வகைகளாகப் பிரிக்கலாம்.

2001 முதல் 2002 வரையான ஆண்டுகளில், கடற்கரையை அண்டிய வறள் வலயத்தில் உள்ள யால தேசிய வனத்தில் "பகுதி I" இல் வளர்ந்த சிறுத்தை எண்ணிக்கை அடர்த்தி இற்கு 17.9 என கணக்கிடப்பட்டன. இவ் பகுதி I பெரிய கடற்கரை சமநிலத்தையும் மனிதனாலும் இயற்கையாகவும் உருவாக்கப்பட்ட நீர் கொள்ளும் இடங்களையும் ஊனுண்ணிகளுக்கான மிக அடர்த்தியான பகுதியாகவும் உள்ள இது ஆல் சுழப்பட்டது.

சிங்கம், புலி போன்ற வலிமையில் கூடிய பெரிய ஊனுண்ணிகள் வாழும் நாடுகளில் சிறுத்தைகள் தம் உணவுக்காக அவற்றுடன் போட்டியிட வேண்டியுள்ளது. இப்போட்டி காரணமாக வலிமை கூடிய விலங்குகளால் சிறுத்தைகள் கொல்லப்படுவதும் உண்டு. இலங்கைக் காடுகளில் சிங்கம், புலி போன்றவை இல்லாமையினால் சிறுத்தைகளுக்கு அவ்வாறான போட்டி இல்லை. எனினும், மனிதன் சிறுத்தைகளின் பிரதான எதிரியாக மாறியுள்ளான். எனினும், இயற்கையான இரைகளுக்குத் தட்டுப்பாடு ஏற்படும்போது அவை மனிதக் குடியேற்றங்களை நாடிச் சென்று கால்நடைகளை கொன்று தின்கின்றன. இதனால் சிறுத்தைகளைக் கொல்வதற்கு மனிதன் நாடுகின்றான். மேலும், வனவிலங்கு வர்த்தகத்திற்காக சட்டவிரோத வேட்டையாடுவதால் (குறிப்பாக இந்தியாவிற்கு) இவை அச்சுறுத்தப்படுகின்றன.

சிறுத்தைத் தோலுக்கு கேள்வி இருப்பதனால் தோலைப் பெறுவதற்காகப் பெருந்தொகையான சிறுத்தைகள் கொல்லப்படுகின்றன. சேனைப் பயிர்ச்செய்கை, காடழித்தல் போன்றனவும் சிறுத்தைகளின் இயல்பான வாழ்க்கைக்கு ஆபத்தை ஏற்படுத்தியுள்ளன. இதனால் இலங்கைச் சிறுத்தைகளைப் பாதுகாக்க வேண்டிய நிர்ப்பந்தம் ஏற்பட்டுள்ளது. பன்னாட்டு இயற்கை பாதுகாப்பு சங்கம் ("IUCN") இலங்கைச் சிறுத்தையை அருகிய இனமாகப் (அழிவுறும் ஆபத்தை எதிர்நோக்கியுள்ள விலங்காகப்) பிரகடனம் செய்துள்ளது. "காட்டுயிர் பாதுகாப்பு நம்பிக்கை" ("Wildlife Conservation Trust") இலங்கை அரசாங்கத்துடன் நெருக்கமாக இலங்கைச் சிறுத்தை பாதுகாப்பில் ஈடுபட்டுள்ளது. இதற்காக இவ்வமைப்பு ஆய்வுகளைச் செய்துவருகிறது.

திசம்பர் 2011 இன்படி, உலகளாவிய மிருகக்காட்சிச்சாலையில் 75 இலங்கைச் சிறுத்தைகள் உள்ளன. ஐரோப்பிய அருகிய இனங்கள் நிகழ்ச்சித்திட்டம் 27 ஆண், 29 பெண், பால் தெரியாத 8 இலங்கைச் சிறுத்தைகளைக் கொண்டுள்ளது.

சுயாதீன கால்பந்துக் கழகங்களின் கூட்டமைப்பில் விளையாடும் தமிழீழத் தேசிய காற்பந்து அணி தன் சின்னமாக சிறுத்தையைக் கொண்டுள்ளது.




</doc>
<doc id="94885" url="https://ta.wikipedia.org/wiki?curid=94885" title="பெப்ரவரி 2011">
பெப்ரவரி 2011

பெப்ரவரி 2011 ("February 2011"), ஒரு செவ்வாய்க்கிழமை ஆரம்பித்து 28 நாட்களின் பின்னர் ஒரு திங்கட்கிழமை முடிவடைகிறது. தமிழ் நாட்காட்டியின் படி மாசி மாதம் பெப்ரவரி 13 ஞாயிற்றுக்கிழமை தொடங்கி, 2011 மார்ச் 14 திங்கட்கிழமை முடிவடையும்.



</doc>
<doc id="94889" url="https://ta.wikipedia.org/wiki?curid=94889" title="சிறீதரன் ஜெகநாதன்">
சிறீதரன் ஜெகநாதன்

சிறீதரன் ஜெகநாதன் ("Sridharan Jeganathan", சூலை 11, 1951 – மே 14, 1996) இலங்கைத் துடுப்பாட்டக் காரர். இவர் இலங்கைத் துடுப்பாட்ட அணிக்காக இரண்டு தேர்வு ஆட்டங்களிலும், ஐந்து ஒருநாள் போட்டிகளிலும் 1983 முதல் 1988 வரை விளையாடினார். துடுப்பாட்டத்தில் இருந்து ஓய்வு பெற்ற பின்னர் மலேசியத் துடுப்பாட்ட அணியின் தேசிய பயிற்சியாளராகப் பணியாற்றினார்.

1982-1983 இல் இலங்கை அணியில் சேர்ந்து நியூசிலாந்து துடுப்பாட்ட அணிக்கு எதிரான நியூசிலாந்தில் இடம்பெற்ற இரண்டு தேர்வுப் போட்டிகளில் துடுப்பாட்டம், மற்றும் பந்து வீச்சில் கலந்து கொண்டார். இரண்டு போட்டிகளிலும் மொத்தம் 19 ஓட்டங்களே எடுத்திருந்தார். எந்த இலக்குகளையும் கைப்பற்றவில்லை. சில காலம் இலங்கை அணிக்காக விளையாட அவர் அழைக்கப்படவில்லை. பின்னர் இந்தியா, மற்றும் பாக்கித்தானில் நடைபெற்ற 1987 உலகக்கிண்ணத்துக்கான போட்டிகளில் இலங்கை அணிக்காகப் பங்கு பற்ற அழைக்கப்பட்டார். அங்கு ஐந்து போட்டிகளில் அவர் பங்குபற்றினார்.

முதல்தர துடுப்பாட்டப் போட்டிகளில் அவர் மொத்தம் 49 இலக்குகளையும், 437 ஓட்டங்களையும் பெற்றார். 1982-83 காலப்பகுதியில் தாஸ்மானியாவுக்கு எதிரான ஆட்டத்தில் 74 ஓட்டங்களைப் பெற்றார். இதுவே இவர் பெற்ற அதிகூடிய ஓட்டங்களாகும். இலங்கை அணியில் இருந்து ஓய்வு பெற்ற பின்னர் அவர் மலேசியாவின் தேசிய பயிற்சியாளராகப் பணியாற்றினார்.



</doc>
<doc id="94892" url="https://ta.wikipedia.org/wiki?curid=94892" title="ஜோதி வெங்கடாசலம்">
ஜோதி வெங்கடாசலம்

ஜோதி வெங்கடாச்சலம் ஒரு இந்திய அரசியல்வாதி மற்றும் தமிழ்நாடு சட்டமன்ற முன்னாள் உறுப்பினர். 
இவர் பர்மாவின் தலைநகரான ரங்கூனில் பிறந்தவர். அங்கே வாழ்ந்த வெங்கடாசலம் என்பவரும் இவரும் 1930-களில் கலப்புத் திருமணம் நடந்தது. சாதி அடுக்குமுறையில் கணவரின் சமூகத்தைவிட, ஜோதியின் சமூகம் உயர்ந்த நிலையில் இருந்தது குறிப்பிடத்தக்கது. திருமணத்துக்குப் பிறகு ஜோதி சமூகப் பணிகளில் ஈடுபாடு காட்டினார். காங்கிரஸ் கட்சியிலும் சேர்ந்தார். தமிழ்நாடு சட்டமன்றத் தேர்தல், 1962ல் இந்திய தேசிய காங்கிரஸ் வேட்பாளராக எழும்பூர் தொகுதியில் தி.மு.க.வின் க.அன்பழகனை எதிர்த்து போட்டியிட்டு வென்றார். 1971ல் இந்திய தேசிய நிறுவன காங்கிரஸ் வேட்பாளராக ஸ்ரீரங்கம் தொகுதியிலும் போட்டியிட்டு வென்றார். அக்டோபர் 10, 1953 முதல் ஏப்ரல் 12,1954 வரை சக்ரவர்த்தி ராஜகோபாலாச்சாரியின் அமைச்சரவையில் மது விலக்கு மற்றும் பெண்கள் நலத்துறை அமைச்சராகப் பதவி வகித்தார். 1962 - 63 ல் காமராஜர் அமைச்சரவையில் பொது சுகாதாரத்துறை அமைச்சராகவும் பின்னர் அக்டோபர் 14,1977 முதல் அக்டோபர் 26, 1982 வரை கேரளத்தின் முதல் பெண் ஆளுனராகவும் இருந்தார். சென்னை நகரில் ஜோதி வெங்கடாசலம் குடும்பத்தின் பரம்பரை பங்களா அட்கின்சன்ஸ் சாலையில் இருந்தது. அவரது இறப்புக்குப் பிறகு அட்கின்சன்ஸ் சாலைக்கு, ஜோதி வெங்கடாசலம் சாலை என்று பெயர் சூட்டப்பட்டது. சென்னை வேப்பேரியில் இப்போதும் பெயர் மாற்றப்படாமல் இந்தச் சாலை உள்ளது.﻿﻿﻿﻿﻿﻿﻿﻿﻿ இவர் தமிழகத்தின் முதல் பெண் அமைச்சர் ஆவார்.

கேரளா ஆளுநர்களின் பட்டியல்



</doc>
<doc id="94896" url="https://ta.wikipedia.org/wiki?curid=94896" title="நாஞ்சில் சம்பத்">
நாஞ்சில் சம்பத்

நாஞ்சில் சம்பத் தமிழ் நாட்டு அரசியல்வாதி. இவர் சிறந்த பேச்சாளர் மற்றும் எழுத்தாளர். கன்னியாகுமரி மாவட்டம் மணக்காவிளை எனும் ஊரில் மளிகைக் கடை வைத்திருந்த இல்லத்துப் பிள்ளைமார் சமுதாயத்தைச் சேர்ந்த பாஸ்கரன் - கோமதி தம்பதியருக்கு மகனாகப் பிறந்த இவர் மறுமலர்ச்சி திராவிட முன்னேற்றக் கழகத்தின் (மதிமுக) கொள்கை பரப்புச் செயலாளராக இருந்து வந்தார். மதிமுக பொதுச்செயலாளர் வைகோவுடனான கருத்து வேறுபாட்டால் அக்கட்சியிலிருந்து விலகி, அதிமுக பொதுச்செயலாளர் ஜெ. ஜெயலலிதாவைச் சந்தித்து அதிமுகவில் இணைந்தார். அக்கட்சியில் அவருக்கு கொள்கைப் பரப்புத் துணைச் செயலாளர் பதவி அளிக்கப்பட்டது. பின்னர் 2016 ஜனவரி 2ஆம் தேதி அப்பதவியில் இருந்து நீக்கப்பட்டார்.

இவர் தனது மேல்நிலைப் பள்ளிப் படிப்பை புனித மரியா கொரற்றி மேல்நிலை பள்ளியில் படித்தார். தனது பட்டப்படிப்பை நாகர்கோவில் இந்துக் கல்லூரியில் படித்தார். 

நாஞ்சில் சம்பத்தின் மனைவி பெயர் சசிகலா. இவர்களுக்கு மதிவதனி, சரத் பாஸ்கரன் என இரு குழந்தைகள் உள்ளனர். 

சிறு வயதிலேயே பேச்சில் சிறந்த விளங்கிய இவர் திமுகவில் தலைமைக் கழகப் பேச்சாளராக இருந்தார். பின்னர் வைகோ திமுகவிலிருந்து வெளியேற்றப்பட்ட போது இவரும் வெளியேறினார். தமிழக இலக்கிய அரங்கில் முக்கிய பேச்சாளராகவும் இரண்டாம் கட்ட தலைவர்களில் மிக சிறந்த பேச்சாளராகவும் இருக்கிறார். அதிமுக, திமுக போன்ற ஆட்சிகளில் போடப்பட்ட வழக்குகளில் பலமுறை சிறைக்குச் சென்றுள்ளார். கடந்த மார்ச் 1, 2009 அன்று திருப்பூரில் ‘நாதியற்றவனா தமிழன்?’ என்ற தலைப்பில், அனைத்து மாணவர் கூட்டமைப்பு ஏற்பாடு செய்திருந்த கூட்டத்தில் பேசினார். அதில் இந்திய இறையாண்மைக்கு எதிராக பேசியதாக தேசியப் பாதுகாப்புச் சட்டத்தின் கீழ் கைது செய்யப்பட்டு சிறையில் அடைக்கப் பட்டார். நாஞ்சில் சம்பத்துக்காக மதிமுகவின் பொதுச்செயலாளர் வைகோ வாதாடினார்.


இலங்கை அதிபர் ராஜபக்சே, சாஞ்சிக்கு வந்த போது, அங்கு செல்ல நாஞ்சில் சம்பத்திற்கும் அழைப்பு கொடுக்கப்பட்டு இருந்த நிலையில், அவர் அதைத் தவிர்த்து துபாயில் நடைபெற்ற நிகழ்ச்சி ஒன்றிற்குச் சென்று விட்டதால், வைகோ மற்றும் நாஞ்சில் சம்பத்துக்கிடையில் கருத்து வேறுபாடு ஏற்பட்டதாகக் கூறப்படுகிறது. இதனால், மதிமுகவிலிருந்து நாஞ்சில் சம்பத் வெளியேறக் கூடும் என செய்திகள் வெளியாகின. ஆனால், மதிமுகவிலிருந்து தாமாக வெளியேறப் போவதில்லை என்று நாஞ்சில் சம்பத் கூறியதால், கட்சித் தலைமை அவரை நீக்கலாம் என்கிற செய்திகள் வெளியாகிக் கொண்டிருந்தன. இதைத் தொடர்ந்து, அவர் அக்கட்சியிலிருந்து விலகி, அதிமுக பொதுச்செயலாளர் ஜெ. ஜெயலலிதாவைச் சந்தித்து அதிமுகவில் இணைந்தார்.

டி. டி. வி. தினகரனுக்கு ஆதரவாக செயல்பட்டு வந்த சம்பத், தினகரன் புதிய அரசியல் அமைப்பு ஒன்றைத் தொடங்கிய போது, அந்த அமைப்பின் பெயரில் "திராவிடம்" மற்றும் "அண்ணா" என்னும் பெயர்கள் இல்லாததால், அண்ணாவையும், திராவிடத்தையும் புறக்கணித்த இடத்தில் தனக்கு வேலை இல்லை எனக்கூறி இனி அரசியலில் இருந்தே விலகுவதாகக் கூறினார்.



</doc>
<doc id="94901" url="https://ta.wikipedia.org/wiki?curid=94901" title="கொ. மா. கோதண்டம்">
கொ. மா. கோதண்டம்

முனைவர் கொ. மா. கோதண்டம் (பிறப்பு: செப்டம்பர் 15, 1938) தமிழ்நாட்டைச் சேர்ந்த தமிழறிஞர். புதினம், சிறுகதை, நாடகம், உரை, கவிதை, கட்டுரை, ஆய்வு, மருத்துவம், தொகுப்பு ஆகிய துறைகளில் பல நூல்களை எழுதியுள்ளார்.

முனைவர் கோதண்டம் செப்டம்பர் 15, 1938ல் கொட்டுமுக்கல மாடசாமி ராஜாவுக்கும், சீதாலட்சுமி அம்மாளுக்கும் மகனாகப் பிறந்தார். விருதுநகர் மாவட்டம், இராஜபாளையம் நகரைச் சேர்ந்த இவரது மனைவி ராஜேஸ்வரி இந்தியில் முதுகலைப் பட்டம் படித்தவர். 15 நூல்கள் எழுதியவர். இரு மகன்கள், குறளமுதன், இளங்கோ இருவரும் தலா இரு நூல்கள் எழுதியுள்ளனர்.

புதினம், சிறுகதை, நாடகம், உரை, கவிதை, கட்டுரை, ஆய்வு, மருத்துவம், தொகுப்பு முதலிய துறைகளில் 95 நூல்கள் வெளிவந்துள்ளன. இவரின் படைப்புகள் தெலுங்கு, மலையாளம், கன்னடம், சமஸ்கிருதம், ஆங்கிலம், உருசியம், செருமனியம், மற்றும் சிங்கள மொழிகளில் மொழி பெயர்க்கப்பட்டுள்ளன .

சிவசைலம் முதல் ஏற்காடு, கொடைக்கானல் மலைகளில், அடர்வனங்களில், மலைவாழ்மக்கள் குடிசைகளில், அவர்களுடன் குகைகளில், ஆற்றங்கரைகளில் தங்கி பல நாட்கள் வனங்களில் சுற்றி தாவரங்கள், அரிய மூலிகைகள், விலங்கு, பறவைகள், பற்றி ஆய்வு செய்து, அறிவியல் பூர்வமாக நூல்கள் எழுதினார்.

உலகத் தமிழ்ச் செம்மொழி மாநாட்டு சிறப்பு மலரில் நாட்டுப்புற இலக்கிய ஆய்வுக்கட்டுரை எழுதியுள்ளார். திருக்குறள் உரை, திருவள்ளுவர் இன்ப நாடகம் எழுதியவர். புதுக்கவிதையில் முத்தொள்ளாயிரம் எழுதியுள்ளார். மணிமேகலை இலக்கியத்தை நாடகமாகவும், 'மணிமேகலை' உரையும், புதுக்கவிதையில் மணிமேகலையும் எழுதியுள்ளார்.

இவரது முதல் நூல் 'ஆரண்ய காண்டம்' குடியரசு தலைவர் விருது பெற்றது. பல நூற்றுக்கு மேற்ப்பட்ட பரிசுகள், விருதுகள் பெற்றுள்ளார். தமிழக அரசு விருது, இலங்கை அரசு விருதுகளை பெற்றுள்ளார். 2007 ல் மலேசிய சர்வதேச தொலைநிலைப் பல்கலைக்கழகம் இவருக்கு 'கௌரவ டாக்டர் பட்டம்' அளித்து சிறப்பித்துள்ளது.


இராஜபாளையம் மணிமேகலை மன்றத் தலைவராக உள்ளார். ஐம்பது ஆண்டு காலமாக இம் மன்றம் செயல்பட்டு வருகிறது.


</doc>
<doc id="94904" url="https://ta.wikipedia.org/wiki?curid=94904" title="ஆடுகளம் (திரைப்படம்)">
ஆடுகளம் (திரைப்படம்)

ஆடுகளம் () () (2011) ஆம் ஆண்டு வெளிவந்த தமிழ்த் திரைப்படமாகும், வெற்றிமாறனின் இயக்கத்தில், ஜி. வி. பிரகாஷ் குமார் இசையில் வெளிவந்த இந்த திரைப்படத்தில் தனுஷ் , டாப்சி ஆகியோர் முன்னனி கதாபாத்திரங்களில் நடித்துள்ளனர். 2011ஆம் ஆண்டுக்கான தேசியத் திரைப்பட விருதுகளில் ஆடுகளத்தின் நாயகன் தனுசிற்கு சிறந்த நடிகர் விருதும், வெற்றிமாறனுக்கு சிறந்த இயக்குநர் என்று தங்கத்தாமரை விருதும், அவருக்கே சிறந்த திரைகதைக்கான விருதும் நடன இயக்குநர் தினேஷ்குமாருக்கு சிறந்த நடன இயக்குநர் விருதும் கிடைத்துள்ளது.

சேவல் சண்டையினை கதைக்கருவாக உள்ள இத்திரைப்படத்தில் சேவல் சண்டையில் ஜாம்பவனான பேட்டைக்காரனை "(ஜெய பாலன்)" அவரின் பரம போட்டியாளரான காவல்துறை அதிகாரி ரத்தினசாமி "(நரேன்)" ஒருமுறையாவது போட்டியில் வீழ்த்த வேண்டும் என்று ஆசைப்படுகிறார். பேட்டைக்காரனின் நம்பிக்கையான சிஷ்யனான கருப்பு "(தனுஷ்)" தான் மிகவும் அன்புடன் வளர்க்கும் சேவலை பந்தயத்தில் ரத்தினசாமிக்கு எதிராகக் களம் இறக்குகிறார். ஆனால் அவரின் குருவான பேட்டைக்காரனுக்கு இதில் சற்றும் உடன்பாடில்லை. அவர் அந்தச் சேவல் சண்டையிடத் தகுதியற்றது எனக் கூறி அதனை கொல்லச் சொல்கிறார். ஆனால் குருவின் எதிர்ப்பையும் மீறி களத்தில் இறங்குகிறார். எதிரணியினரின் சூழ்ச்சி ஆட்டத்தையும் மீறி வெற்றி பெற்று பரிசை வெல்கிறார். பரிசு தொகையினை தன் குரு பேட்டைக்காரனிடம் கொடுத்து வைத்திருக்கிறார். கருப்பின் காதலியான ஆங்கிலோ-இந்திய பெண் ஐரீனின் "(டாப்ஸீ)" தந்தை கருப்பிற்கு தொழில் ஏற்பாடு செய்து தருவதாக கூற, தான் பந்தயத்தில் வென்ற பரிசு தொகையைக் கேட்கிறார் கருப்பு. அப்போது பேட்டைகாரன் தன்னை வழிபறித்து பணத்தை திருடிவிட்டதாகக் கூறுகிறார். அதன் பின் நடக்கும் பரபரப்பான காட்சிகளும் திருப்பு முனைகளும்தான் கதையின் முடிவு.


</doc>
<doc id="94906" url="https://ta.wikipedia.org/wiki?curid=94906" title="ஹொங்கொங் மாவட்டங்கள்">
ஹொங்கொங் மாவட்டங்கள்

ஹொங்கொங் மாவட்டங்கள் (Districts of Hong Kong) என்பன ஹொங்கொங் ஆட்சிப்பரப்பில் அரசியல் நில எல்லைக்களாகப் பிரிக்கப்பட்டுள்ள நிலவியல் பிரிவுகளாகும். இவ்வாறு ஹொங்கொங்கில் 18 மாவட்டங்கள் உள்ளன. இந்த ஒவ்வொரு மாவட்டத்திற்கும் ஒவ்வொரு மாவட்ட சபை உள்ளது. இந்த மாவட்ட அலகுகள் பிரித்தானிய குடியேற்ற நாடாக ஹொங்கொங் இருந்த காலங்களில் 1980 களில் உருவாக்கப்பட்டவைகளாகும். இருப்பினும் இந்த மாவட்ட சபையின் நிலவியல் எல்லைகளுக்கு அமைவாக ஹொங்கொங் காவல் துறை, தீயணைப்பு படை, உடல்நலம் பேனகம், பாடசாலை போன்றன இயங்குவதில்லை என்பது குறிப்பிடத்தக்கது. 

1860 களின் சீன மொழியின் உள்ள வெவ்வேறு உற்கூறு மொழிகளை அல்லது பேச்சு வழக்கை கொண்ட மக்கள் குழுமமாக வாழ்ந்த பகுதிகள் ஒவ்வொரு பிரிவுகளாக இனங்காணப்பட்டன. இவர்கள் பெரும்பாலும் கூலித்தொழிலாளிகளாகவே இருந்தனர். இக்கூலிகளிடையேயான வணிக நடவடிக்கைகளுக்கு, வெவ்வேறு பகுதிகளில் இருந்து வந்த வணிகர்கள், தமது பொருற்களை விற்பனைச் செய்ய சட்டத்திற்கு புறம்பான வகையில் உற்புகுந்த வண்ணம் இருந்தனர். இது ஹொங்கொங் மற்றும் பிரித்தானியர் இடையே பல முரண்பாடுகளை தோற்றுவிக்கவும் தொடங்கின. இச்சூழ்நிலை பின்னனியில் 1870 ஆம் ஆண்டுகளில் தான் இந்த மாவட்டங்கள் வரையரை செய்தல் முக்கியத்துவம் பெறத்தொடங்கியது. இதன் காரணமாக ஐரோப்பியர்களுக்கான நில ஒதுக்கீடு செய்யும் முகமாக, முதல் சட்ட ரீதியான மாவட்டக் கட்டுப்பாட்டு நடவடிக்கை "ஐரோப்பிய மாவட்ட ஒதுக்கிட்டுச் சட்டம்" 1888 ஆம் ஆண்டு கொண்டுவரப்பட்டது. . இருப்பினும் 1982 ஆம் ஆண்டே ஹொங்கொங் மாவட்ட சபைக்கான நிர்வாக அலகுகள் உருவாக்கம் பெற்று ஒவ்வொரு மாவட்டத்திற்குமான நிர்வாகச் செயற்குழு திட்டம் நடைமுறைக்கு வந்தது. இந்த மாவட்டங்களை அல்லது மாவட்ட எல்லைகள் 1997 ஆம் ஆண்டு ஹொங்கொங்கில் ஏற்பட்ட ஆட்சியுரிமை மாற்றத்தின் பின்னர் தொடர்ந்தும் 1999 வரை தற்காலிகமாக நீடிப்பது என முடிவெடுக்கப்பட்டது. அதன் பின்னர் 2000, சனவரி 1 முதலாம் திகதி மீண்டும் அதே 18 மாவட்டங்களை அதே அலகுகளுடன் வைத்துக்கொள்ளவதென தீர்மானிக்கப்பட்டது.

இந்த மாவட்டங்கள் தொடர்பில் 1982 ஆம் ஆண்டின் பின்னர் இரண்டு பாரிய மாற்றங்கள் ஏற்பட்டன.


இந்த மாவட்டங்கள் ஒவ்வொன்றினதும் மக்கள் தொகை, அவற்றின நிலப்பரப்பளவு, ஒரு சதுர கிலோ மீட்டரில் மக்கள் அடர்த்தி விகிதம், சராசரி மாத வருமானம், சாதாரண தொழிலாளியின் மாத சராசரி வருமானம் போன்ற புள்ளிவிபரங்கள் கீழே உள்ள அட்டவணையில் இடப்பட்டுள்ளன.



</doc>
<doc id="94909" url="https://ta.wikipedia.org/wiki?curid=94909" title="சோழன் நல்லுருத்திரன்">
சோழன் நல்லுருத்திரன்

சோழன் நல்லுருத்திரன் சங்ககாலப் புலவர்களில் ஒருவர். இவரது பாடலாகப் புறநானூறு 190 எண்ணுள்ள ஒரே ஒரு பாடல் மட்டும் சங்கநூல் தொகுப்பில் இடம் பெற்றுள்ளது.

கலித்தொகை முல்லைக்கலி பாடிய புலவர் நல்லுருத்திரனார். புறநானூறு 190 பாடலைப் பாடிய புலவர் சோழன் நல்லுருத்திரன்.

உருத்திரன் என்னும் சொல் சூரியனையும், சிவபெருமானையும் குறிக்கும்.
கதிர்கள் விளைந்திருக்கும் காலத்தில் எலி கதிர்களைக் கடித்துச் சென்று தன் வளையில் பதுக்கி வைத்துக்கொள்ளும். எலியைப் போன்று உள்ளத்தில் உரமில்லாத பதுக்கலாளர்ளின் நட்பு அமையாதிருப்பதாகுக.

புலி ஒன்று காட்டுப் பன்றி ஒன்றை வீழ்த்தியது. அப் பன்றி இடப்பக்கமாக விழுந்தது. (வலப்பக்கமாக விழுந்தால்தான் உண்ணுமாம்) எனவே புலி அன்று முழுவதும் பட்டினி கிடந்து மறுநாள் வேட்டையாடிற்று. அண்யானை ஒன்றை வலப்புறமாக விழும்படி வீழ்த்தியது. இரையாக்கிக்கொண்டது. இந்தப் புலியைப் போன்ற நெஞ்சுரம் கொண்டவர்களின் நட்பு அமைவதாகுக.


</doc>
<doc id="94912" url="https://ta.wikipedia.org/wiki?curid=94912" title="நல்லுருத்திரனார்">
நல்லுருத்திரனார்

நல்லுருத்திரனார் சங்ககாலப் புலவர்களில் ஒருவர். கலித்தொகையில் முல்லைத்திணைப் பாடல்களாக அமைந்துள்ள 17 பாடல்களைப் பாடியவர். புறநானூற்றுப் பாடலைப் பாடிய சோழன் நல்லுருத்திரன் அரசனாக விளங்கிய புலவன். சோழன் நல்லுருத்திரன் காலத்தால் முந்தியவன். புலவர் நல்லுருத்திரன் சுமார் 150 ஆண்டுகளேனும் காலத்தால் பிந்தியவர்.
நல்லுருத்திரனார் பாடிய இந்த 17 பாடல்களை முல்லைக்கலி எனக் கூறுவது வழக்கம். பொதுவன் முல்லைநிலத்துக் கட்டிளங்காளை. இவன் காரிகையார் வளர்த்த காளைகளை அடக்கிக் காளையை வளர்த்த கன்னியை மணக்கும் செய்தி முதல் 6 பாடல்களில் கூறப்பட்டுள்ளது. இதற்கு ஏறு தழுவல் என்று பெயர். அடுத்த 7 பாடல்கள் பெற்றோர் மணம் முடித்து வைத்தல், காஞ்சி மரத்தடியில் குரவையாடும்போது குழல் ஊது, வருகிறேன் என்று தலைவி சொல்லுதல் முதலான செய்திகளைக் குறிப்பிடுகின்றன. ஆயர் மகள் மறுமணம் செய்துகொள்ள மாட்டாளாம். 

முல்லைக்கலியின் முதல் பாடலிலேயே யாப்பு வகையில் குறள் வெண்பா, சிந்தியல் வெண்பா, நாலடி வெண்பா பஃறொடை வெண்பா ஆகியவை கையாளப்பட்டுள்ளன.
இவை இந்தப் புலவரைச் சோழன் நல்லூருத்திரனிலிருந்து வேறுபடுத்திக் காட்டுகின்றன.

எனினும் வாய்பாட்டுப் பாடல் ஒன்று இப் புலவரைச் சோழன் நல்லுருத்திரன் என்னும் அரசனே எனக் குறிப்பிடுகிறது.
சு. வையாபுரிப்பிள்ளை புலவர் அகர வரிசையில் பாடல்களைத் தொகுத்த சங்க இலக்கியம் பாட்டும் தொகையும் என்னும் நூலில் சோழன் நல்லுருத்திரன் என்னும் அரச புலவனை வேறு புலவராகக் காட்டியுள்ளார் 


</doc>
<doc id="94913" url="https://ta.wikipedia.org/wiki?curid=94913" title="பிரம்மானந்தன்">
பிரம்மானந்தன்

பிரம்மானந்தன் (1946 - 2004) ஒரு மலையாள மற்றும் தமிழ்த் திரைப்படப் பாடகர். குறைவான பாடல்களையே பாடியிருக்கிறார் என்றாலும் தன்னுடைய தனித்தன்மை வாய்ந்தகுரலால் பெரும்புகழ் பெற்றவராக இருக்கிறார்.

பிரம்மானந்தன் 1946 ல் திரிச்சூர் அருகே கடக்காவு என்ற ஊரில் பிறந்தவர். கடக்காவு சுந்தர பாகவதர் இவரது முதல் குரு. பின்னர் சென்னைக்கு வந்து டி. கெ. ஜெயராமனிடம் மரபிசை பயின்றார். அகில இந்திய வானொலி நடத்திய மெல்லிசைப் போட்டியில் சிறந்த பாடகருக்கான முதல் பரிசை 1968ல் பெற்றார். 1969ல் இவரை இசையமைப்பாளர் கெ. ராகவன் தன்னுடைய கள்ளிச்செல்லம்மா என்ற படத்தில் அறிமுகம்செய்தார்.

கள்ளிச்செல்லம்மா படத்தில் வரும் ’மானத்தே காயலில்..’ என்ற இன்னிசைப் பாடலைப் பாடி பிரம்மானந்தன் பெரும்புகழ்பெற்றார். கனத்த குரல் கொண்ட இவர் மென்மையாகப் பாடக்கூடியவர். பிரம்மானந்தன் பாடிய பெரும்பாலான பாட்டுக்கள் பெரும் வெற்றி பெற்றன. அவருக்கு கெ.ராகவன், தட்சிணாமூர்த்தி, எம். கெ. அர்ஜுனன், ஏ. டி. உம்மர், ஆர். கெ. சேகர் போன்ற இசையமைப்பாளர்கள் நிறைய வாய்ப்புகளை கொடுத்தார்கள். ஆனால் அன்று மலையாள இசையுலகின் முதன்மை இசையமைப்பாளராக இருந்த தேவராஜன் மாஸ்டர் பிரம்மானந்தனை தொடர்ந்து புறக்கணித்தார். ஆகவே பிரம்மானந்தன் குறைவான பாடல்களையே பாட நேர்ந்தது. ஒருகட்டத்தில் வாய்ப்பே இல்லாது போயிற்று. 

அதற்கு பலகாரணங்கள் சொல்லப்படுகின்றன. பிரம்மானந்தன் முன்கோபமும் கர்வமும் கொண்டவர், தேவராஜனை புண்படுத்தியிருக்கலாம் என்கிறார்கள். ’மலையத்திப்பெண்ணு’ ’கன்னி நிலாவு’ என்ற இரு படங்களுக்கு இசையமைத்திருக்கிறார். கன்னிநிலாவு வெளியாகவே இல்லை. வெறும் பத்து வருடங்களே பிரம்மானந்தன் திரையுலகில் இருந்தார். எழுபதுகளின் இறுதியில் வாய்ப்புகள் இல்லாத நிலையில் குடிக்க ஆராம்பித்தார். தனிக்கச்சேரிகளில் பாடினார். பக்தி இசைத்தட்டுகள் வெளியிட்டார். ஆனால் சினிமாவால் புறக்கணிக்கப்பட்டது அவரை வருத்தம்கொள்ளச் செய்தது. 

பிரம்மானந்தன் தமிழில் பத்து படங்களுக்குமேல் பாடியிருக்கிறார். இளையராஜா அவருக்கு வாய்ப்புகள் வழங்கினார். சந்தக்கவிகள் பாடிடும் என்ற பாடல் முக்கியமானது 
குடி முதிர்ந்து பொருளிழந்து தெருவில் அலையும் நாடோடியாக ஆனார். பிரம்மானந்தனுக்கு மிக காலம் தாழ்த்தி 2003ல் கேரள சங்கீத நாடக அக்காதமி விருது கொடுக்கப்பட்டது. அவர் மனமுடைந்த நிலையில் இருந்த காலம் அது. வேறெந்த விருதும் அளிக்கப்படவில்லை. 2004, ஆகஸ்ட் பத்தாம்தேதில் தன்னுடைய 58 ஆவது வயதில் பிரம்மானந்தன் மறைந்தார். திரிச்சூடிரில் அவரது சொந்த கிராமத்தில் சிதையேற்றப்பட்டார்


சந்தக்கவிகள் [தமிழ்]


சந்தக்கவிகள் பாடிடும்


</doc>
