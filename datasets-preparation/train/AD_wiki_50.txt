<doc id="323394" url="https://ta.wikipedia.org/wiki?curid=323394" title="வாக்னெர்-மீர்வெயின் மறுசீராக்கல்">
வாக்னெர்-மீர்வெயின் மறுசீராக்கல்

வாக்னெர்-மீர்வெயின் மறுசீராக்கல் "(Wagner–Meerwein rearrangement)" வினை என்பது ஒரு ஐதரசன், ஆல்க்கைல் அல்லது அரைல் தொகுதியானது, ஒரு கார்பன் அணுவிலிருந்து அருகிலுள்ள கார்பன் அணுவுக்கு இடம்பெயரும் கார்போநேர்மின்னயனி 1,2- மறுசீராக்கல் வகை வினைகளாகும். 

இவ்வினைக்கான பல மதிப்புரைகள் வெளியிடப்பட்டுள்ளன .
பைசைக்ளிக் டெர்ப்பீன்களில் இம்மறுசீராக்கல் வினை முதலில் கண்டறியப்பட்டது. உதாரணமாக, ஐசோபோர்னியோல், காம்பீனாக மாறும் வினையைக் குறிப்பிடலாம் :.

இம்மறுசீராக்கம் தொடர்பான கோட்பாடுகளும், தொடர்புடைய வினைகளும், இடைநிலை கார்போநேர்மின்னயனிகள் கண்டுபிடிப்பிற்கு இடையிலுள்ள இவற்றின் நெருங்கிய தொடர்பும் விஞ்ஞானிகள் மத்தியில் பல புதிர்களை வெளிப்படுத்தின . 
1,4-டைமெத்தாக்சிபென்சீன் உடன் 2-மெத்தில்-2-பியூட்டனால் அல்லது 3-மெத்தில்-2-பியூட்டனால் சேர்மங்கள் கந்தக, அசிட்டிக் அமிலக் கலவையுடன் வினைபுரிந்து இருபதிலீடு செய்யப்பட்ட விளைபொருள் உருவாகும் வினையை எளிய செயல்முறை வினையாக கருதலாம். ஐதரைடு இடம்பெயரல் வழியாக நிகழும் பிந்தைய வினை ஒரு நேர்மின்னயனி இடைநிலையாகும் the latter via a hydride shift of the cationic intermediate:

அசாபல்லினவளையங்கள் தொகுப்பில் இவ்வடிப்படை மறுசீராக்கல் பயன்பாடு தொடர்பான ஆய்வுகள் தற்பொழுது நடைபெற்று வருகின்றன. தரவுகள் இங்கு தொகுக்கப்பட்டுள்ளன 
டையெப்பாக்சி ஐசோயிண்டோல்களின் வாக்னெர்-மீர்வெயின் மறுசீராக்கல் கோட்பாடு சாத்தியமுள்ள வினைவழிமுறைகள்

தொடர்புடைய செர்கெய் நேமியோட்கின் கண்டறிந்த நேமிட்கின் மறுசீராக்கல் வினையில் டெர்பீன்களில் உள்ள மெத்தில் தொகுதிகள் மறுசீராக்கம் அடைகின்றன. சில நிகழ்வுகளில் இவ்வினைவகை ரெட்ரோபினாக்கோல் மறுசீராக்கல் வினை என்ற பெயரால் அழைக்கப்படுகிறது.


</doc>
<doc id="323396" url="https://ta.wikipedia.org/wiki?curid=323396" title="சூலமங்கலம் கிருத்திவாகேசுவரர் கோயில்">
சூலமங்கலம் கிருத்திவாகேசுவரர் கோயில்

சூலமங்கலம் கிருத்திவாகேசுவரர் கோயில் தஞ்சாவூர் மாவட்டத்தில் உள்ள சிவன் கோயிலாகும். இது ஒரு தேவார வைப்புத்தலமாகும். 

இக்கோயில் தஞ்சாவூர்-கும்பகோணம் சாலையில் அய்யம்பேட்டை அருகே ரயில் நிலைய சாலை அருகே 1 கிமீ தொலைவில் அமைந்துள்ளது. சூலத்தேவர் வழிபட்டு சுய உருவம் பெற்றதால் சூலமங்கலம் என்று அழைக்கப்படுகிறது. இத்தலத்தை சூலமங்கை என்றும் அழைப்பர்.

தாருகாவன முனிவர்களின் செருக்கை அடக்குவதற்காக வேள்வி மூலமாக அனுப்பப்பட்ட யானையின் உடலில் புகுந்து அதனைக் கிழித்து வெளியே வந்ததால் வேழம் உரித்த வித்தகராக இருப்பதால் கிருத்திவாகேசுவரர் என்றழைக்கப்படுகிறார். 

சப்தமாதர்கள் வழிபட்ட ஏழு கோயில்களில் கௌமாரி வழிபட்ட தலமாகும். இப்பகுதியில் சப்தஸ்தானத் தலமாகக் கருதப்படும் கீழ்க்கண்ட கோயில்களில் இக்கோயிலும் ஒன்றாகும். இவை சப்தமங்கைத் தலங்கள் என்றும் அழைக்கப்படுகின்றன. இப்பகுப்பில் அடங்கும் கோயில்களில் உள்ள இறைவனும், இறைவியும் கீழ்க்கண்டவர் ஆவர்.



</doc>
<doc id="323398" url="https://ta.wikipedia.org/wiki?curid=323398" title="இவானோவ் வினை">
இவானோவ் வினை

இவானோவ் வினை "(Ivanov reaction)" என்பது அரைல் அசிட்டிக் அமிலங்களினுடைய (இவானோவ் வினையாக்கிகள்) ஈரெதிர்மின் அயனிகள் (என்டையோனேட்டுகள்) மின்னணு கவரிகள், முதனிலை கார்பனைல் சேர்மங்கள் அல்லது ஐசோசயனேட்டுகள் போன்றவற்றுடன் புரியும் வேதி வினையைக் குறிக்கிறது. பல்கேரியாவின் கரிமவேதியியலரும், கல்வியாளருமான திமிடர் இவானோவ் இவ்வினையைக் கண்டறிந்ததால் இப்பெயர் பெற்றது.

இவானோவ் வினையாக்கிகள் எனப்படும் அரைல் அசிட்டிக் அமிலங்களின் ஈரெதிர்மின் அயனிகள் ஆல்டிகைடுகள், கீட்டோன்கள், ஐசோசயனேட்டுகள் மற்றும் ஆல்க்கைல் ஆலைடுகள் உள்ளிட்ட பல மின்னணு கவரிகளுடன் வினைபுரிகின்றன. உருவாகும் வினைவிளைபொருள் தன்முனைவாக எப்பொழுதும் டிகார்பாக்சிலெட்டாக இருப்பதில்லை. மாறாக சில வினையாக்கிகள் தோன்றவும் வாய்ப்பு உண்டு எனக் கருதப்படுகிறது. 

இவானோவ் வினையானது சிம்மெர்மான் – டிராக்சுலர் மாதிரி மாற்றத்தின் இடைநிலை வழியாக நி8கழ்கிறது.. வினையின் வேதிவினை வீதமும், வினை இயக்கமும் முறையாக ஆராயப்பட்டுள்ளது



</doc>
<doc id="323400" url="https://ta.wikipedia.org/wiki?curid=323400" title="நாலூர் அமிர்தகலச நாதர் கோயில்">
நாலூர் அமிர்தகலச நாதர் கோயில்

நாலூர் அமிர்தகலச நாதர் கோயில் தஞ்சாவூர் மாவட்டத்தில் உள்ள சிவன் கோயிலாகும். தூங்கானை மாடம் அமைந்த நிலையில் மாடக்கோயில் வகையைச் சார்ந்த கோயிலாகும்.

இக்கோயில் கும்பகோணம் வட்டம் கும்பகோணத்திலிருந்து 14 கிமீ தொலைவில் உள்ள திருச்சேறைக்குத் தென்கிழக்கில் 1 கிமீ தொலைவில் அமைந்துள்ளது. இத்தலத்தை சூலமங்கை என்றும் அழைப்பர்.

இங்குள்ள இறைவன் அமிர்தகலசநாதர் ஆவார். இவர் பலாசவனநாதர் என்றும் அழைக்கப்படுகின்றார். இறைவி பெரியநாயகி.

திருநாவுக்கரசர் மற்றும் சுந்தரர் ஆகியோரால் பாடப்பெற்ற வைப்புத்தலமாகும்.


</doc>
<doc id="323402" url="https://ta.wikipedia.org/wiki?curid=323402" title="கிர்சனோவ் வினை">
கிர்சனோவ் வினை

கிர்சனோவ் வினை "(Kirsanov reaction)" சிலவகையான கரிமபாசுபரசு சேர்மங்களை தொகுப்பு முறையில் தயாரிப்பதற்கு உதவும் வழிமுறையாகும். இவ்வினையில் ஒரு மூவிணைய பாசுபீன் ஒர் ஆலசனுடன் இணைந்து பின்னர் ஓர் அமீனுடன் சேர்ந்து இமினோபாசுபீன்களைக் கொடுக்கிறது. இவை பயனுள்ள ஈந்தணைவிகளாகவும், வினைப்பொருள்களாகவும் பயன்படுகின்றன. டிரைபீனைல்பாசுபீன் உடன் புரோமின் வினைபுரிந்து புரோமோடிரைபீனைல்பாசுபோனியம் புரோமைடு உருவாகும் வினையில் குறிப்பாக இவ்வினை பயன்படுகிறது.

களத்திலேயே இவ்வுப்பு ஆல்க்கைலமீன்களுடன் சேர்த்து சூடுபடுத்தப்பட்டு இமினோபாசுபோரேனைக் கொடுக்கிறது.

வழக்கத்திலுள்ள சிடாவுடிங்கர் வினை பொருந்தாத இடங்களில், அதாவது இமினோபாசுபோரேன்கள் உருவாக்கத்திற்குத் தேவயான கரிம அசைடு கிடைக்காத நேரங்களில் இம்முறை பயன்படுத்தப்படுகிறது. இதனால், ஆல்க்கைல் அமீன்களிலிருந்து இமினோபாசுபோரேன்களைத் தயாரிக்க இம்முறை பயன்படுத்தப்படுகிறது. 


</doc>
<doc id="323404" url="https://ta.wikipedia.org/wiki?curid=323404" title="திருலோகி சுந்தரேசுவரர் கோயில்">
திருலோகி சுந்தரேசுவரர் கோயில்

திருலோகி சுந்தரேசுவரர் கோயில் தஞ்சாவூர் மாவட்டத்தில் உள்ள சிவன் கோயிலாகும்.

இக்கோயில் கும்பகோணம் வட்டத்தில் திருப்பனந்தாளுக்குக் கிழக்கே 5 கிமீ தொலைவில் அமைந்துள்ளது. முன்னர் ஏமநல்லூர் என்று இவ்வூர் அழைக்கப்பட்டது.

லிங்கத்திருமேனியில் இங்குள்ள இறைவன் சுந்தரேசுவரர் ஆவார். இறைவி அகிலாண்டேஸ்வரி. இறைவனும், இறைவியும் திருவாசியுடன் நந்திமீது அமர்ந்துள்ள சிற்பத்தை இக்கோயிலில் காணலாம்.

முதலாம் ராஜராஜசோழனின் மனைவியான திரைலோக்கிய மாதேவியின் பெயரால் இந்த ஊர் மண்ணிநாட்டு ஏமநல்லூராகிய திரைலோக்கிய மாதேவிச் சதுர்வேதி மங்கலம் என்று கல்வெட்டுக்களில் குறிப்பிடப்படுகிறது.


</doc>
<doc id="323406" url="https://ta.wikipedia.org/wiki?curid=323406" title="தாராப்பூர், அசாம்">
தாராப்பூர், அசாம்

தாராப்பூர் "(Dharapur )" என்பது இந்தியாவின் அசாம் மாநிலம் காமரூப் மாவட்டத்திலுள்ள ஒரு கணக்கெடுப்பில் உள்ள ஊர் ஆகும்.

2001 ஆம் ஆண்டின் இந்திய மக்கள் தொகைக் கணக்கெடுப்பின்படி தாராப்பூர் நகரத்தின் மக்கள்தொகை 7668 நபர்கள் ஆகும். இம்மக்கள் தொகையில் 54% நபர்கள் ஆண்கள் மற்றும் 46% நபர்கள் பெண்களாவர். இக்கிராமத்தின் எழுத்தறிவு சதவீதம் 71% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 74% நபர்கள் ஆண்கள் மற்றும் 67% நபர்கள் பெண்களாவர். 10% நபர்கள் 6 வயதுக்கு குறைவானவர்களாக இருந்தனர்.


</doc>
<doc id="323408" url="https://ta.wikipedia.org/wiki?curid=323408" title="பின்வாலியா">
பின்வாலியா

பின்வாலியா "(Majharia )" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும்.

2011 ஆம் ஆண்டின் இந்திய மக்கள் தொகைக் கணக்கெடுப்பின்படி பின்வாலியா கிராமத்தின் மக்கள்தொகை 3668 நபர்கள் ஆகும். இவர்கள் 734 குடும்பங்களில் வாழ்ந்தனர். இம்மக்கள்தொகையில் 52% நபர்கள் ஆண்கள் மற்றும் 48% நபர்கள் பெண்களாவர். இக்கிராமத்தின் எழுத்தறிவு சதவீதம் 34.24% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 66.64% நபர்கள் ஆண்கள் மற்றும் 33.35% நபர்கள் பெண்களாவர். மக்கள் தொகையில் 24.45% நபர்கள் 6 வயதுக்கு கீழ் உள்ளவர்களாகும். 


</doc>
<doc id="323410" url="https://ta.wikipedia.org/wiki?curid=323410" title="பகுவார்வா">
பகுவார்வா

பகுவார்வா "(Bahuarwa)" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும்.

2011 ஆம் ஆண்டின் இந்திய மக்கள் தொகைக் கணக்கெடுப்பின்படி பகுவார்வா கிராமத்தின் மக்கள்தொகை 1497 நபர்கள் ஆகும். இவர்கள் 344 குடும்பங்களில் வாழ்ந்தனர். இம்மக்கள்தொகையில் 52.84% நபர்கள் ஆண்கள் மற்றும் 47.15% நபர்கள் பெண்களாவர். இந்நகரின் எழுத்தறிவு சதவீதம் 50.37% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 40.38% நபர்கள் ஆண்கள் மற்றும் 59.61% நபர்கள் பெண்களாவர். மக்கள் தொகையில் 22.23% நபர்கள் 6 வயதுக்கு கீழ் உள்ளவர்களாகும். 


</doc>
<doc id="323413" url="https://ta.wikipedia.org/wiki?curid=323413" title="நெல்லூர் மாடு">
நெல்லூர் மாடு

நெல்லூர் மாடு ( Nelore அல்லது Nellore ) என்பது இறைச்சித்தேவைக்காக இந்தியாவில் இருந்து கொண்டுவந்த நாட்டு மாட்டு வகையான ஒங்கோல் மாடுகளில் இருந்து பிரேசிலில் உருவாக்கப்பட்ட ஒரு மாட்டினமாகும். இந்த மாட்டினத்திற்கு இந்தியாவின் ஆந்திரப் பிரதேச மாநிலத்தின் நெல்லூரின் பெயரிடப்பட்டது. நெல்லூர் மாடுகளுக்கு தோள்பட்டை மற்றும் கழுத்துக்கு மேலே தனித்துவமான பெரிய திமில் உள்ளது. நீரில் நடக்கவும் மேய்ச்சலுக்கு நடக்க ஏதுவாக இவை நீண்ட கால்கள் கொண்டுள்ளன. நெல்லூர் மாடுகள் மிகவும் குளிர்ந்த வெப்ப நிலையைத் தவிர அனைத்து வெப்ப நிலையையும் தாங்கும் வித‍த்தில் உள்ளன. இவை அதிக வெப்பம் தாங்கும் திறன், நோய் எதிர்ப்பு ஆற்றல் மற்றும் பல்வேறு ஒட்டுண்ணிகளிடமிருந்து காத்துககொள்ளும் ஆற்றல் பெற்றவையாக உள்ளன. இதனால் பிரேசிலில் நெல்லூர் மாடுகள் பெரிய அளவில் வளர்க்கப்படுகின்றன. இந்த மாடுகள் பிற இந்தியவகை மாடுகளைப்போல குறுகிய காதுகள் கொண்டவையாக உள்ளன. தற்போது பிரேசிலில் இறைச்சித் தேவைக்காக வளர்க்கப்படும் மாடுகளில் 80% மாடுகள் (தோராயமான 167,000,000 விலங்குகள்) நெல்லூர் கலப்பு மாடுகளாகும்.


</doc>
<doc id="323414" url="https://ta.wikipedia.org/wiki?curid=323414" title="நிமாரி மாடு">
நிமாரி மாடு

நிமாரி மாடு (இந்தி:निमारि) என்பது இந்தியாவைச் சேர்ந்த மாட்டு இனமாகும், இது மத்திய பிரதேசத்தின் தென்மேற்கு பகுதியான நிமாரி பிரதேசத்தில் தோன்றியது ஆகும். இந்த மாடு கிர் மாடு மற்றும் கிலரி மாடுகளிடமிருந்து தோன்றியதாக கருதப்படுகின்றன. இந்த மாடுகள் மத்திய பிரதேசத்தின் நர்மதை ஆற்றுப்பள்ளத்தாக்குப் பகுதியிலும் மகாராட்டிரத்தின் ஜல்கான் மாவட்டத்திலும் வாழ்கின்றன.

இந்த மாடுகள் உழைப்பு மாடுகளாகும், இவை மிதமான அளவு பால்தரக்கூடியன. இவை நடுத்தர அளவு முதல் பெரிய அளவுவரை உள்ளனவாகவும், ஆக்கிரமிப்பு குணம் கொண்டவையாகவும் இருக்கின்றன. பொதுவாக இந்த மாடுகள் சிவப்பு நிறத்திலும், ஆங்காங்கே வெள்ளை நிற திட்டுக்களுடன் காணப்படும். இவற்றின் உடல் அமைப்பு நேரானதாகவும், நீண்டதாகவும் இருக்கும். காதுகள் தொங்காமல், தடிமனாக இருக்கும். இவற்றின் குளம்புகள் வலுவானதாகவும், நேரானதாகவும் இருக்கும். 


</doc>
<doc id="323420" url="https://ta.wikipedia.org/wiki?curid=323420" title="மாலிப்டினம்(II) புரோமைடு">
மாலிப்டினம்(II) புரோமைடு

மாலிப்டினம்(II) புரோமைடு "(Molybdenum(II) bromide)" என்பது MoBr2 என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். மஞ்சள் கலந்த சிவப்பு நிறத்தில் நீருறிஞ்சும் தன்மையுடன் ஆனால் நீரில் கரையாத ஒரு சேர்மமாக இது உள்ளது.

தனிமநிலை மாலிப்டினம்(II) குளோரைடுடன் இலித்தியம் புரோமைடு சேர்த்து வினைபுரியச் செய்வதன் மூலம் மாலிப்டினம்(II) புரோமைடு தயாரிக்கலாம்.

மாற்றாக மாலிப்டினம்(III) புரோமைடு சேர்மத்தை வெற்றிடத்தில் 600 பாகை செல்சியசு வெப்பநிலை அல்லது 1112 பாகை பாரன்கீட் வெப்பநிலையில் விகிதச்சிதைவுக்கு உட்படுத்தியும் இதைத் தயாரிக்கலாம்.



</doc>
<doc id="323422" url="https://ta.wikipedia.org/wiki?curid=323422" title="ஒங்கோல் மாடு">
ஒங்கோல் மாடு

ஒங்கோல் மாடு (Ongole) என்பது இந்தியாவைச் சேர்ந்த ஒரு நாட்டு மாட்டு இனமாகும். இவை ஆந்திரப்பிரதேசத்தின் பிரகாசம் மாவட்டத்தில் காணப்படுகின்றன. இதன் பெயர் ஒங்கோல் என்ற ஊரின் பெயரில் இருந்து வந்த‍தாகும், சிலர் இதை நெல்லூர் மாடு என்றும் அழைக்கின்றனர், ஏனென்றால் இந்தப் பகுதி ஒரு காலத்தில் நெல்லூர் மாவட்டத்தைச் சேர்ந்த‍தாக இருந்த‍தால் இவ்வாறு அழைக்கப்படுகிறது. இந்த மாடுகள் கால் மற்றும் வாய் நோய் மற்றும் விசர் மாட்டு நோய் ஆகியவற்றை எதிர்க்கும் திறன் உடையவை என்று கூறப்படுவதால் இவற்றிற்கு மக்கள் மத்தியில் பெரும் தேவை உள்ளது. இந்த காளைகளின் வலிமை மற்றும் தீவிரத்தன்மையின் காரணமாக இவை மெக்சிக்கோ மற்றும் கிழக்கு ஆப்பிரிக்காவின் சில பகுதிகளில் காளைச் சண்டைக்குப் பயன்படுத்தப்படுகின்றன. இந்தக் காளை தமிழகம், ஆந்திராவில் பாரம்பரிய சல்லிக்கட்டு விளையாட்டில் பயன்படுத்துப்படுகிறது. இந்த மாடுகளைச் சல்லிக்கட்டு போன்றவற்றிற்காக வளர்ப்பவர்கள் இவற்றின் இனப்பெருக்கத்தின்போது இனத்தூய்மையைப் பாதுகாத்து வளர்த்து வருகின்றனர்.


</doc>
<doc id="323433" url="https://ta.wikipedia.org/wiki?curid=323433" title="நேபாளத்தின் வளர்ச்சி பிராந்தியங்கள்">
நேபாளத்தின் வளர்ச்சி பிராந்தியங்கள்

நேபாளத்தின் வளர்ச்சி பிராந்தியங்கள் என்பது நேபாள நாட்டின் வளர்ச்சிக்காக கிழக்கு வளர்ச்சி பிராந்தியம், மத்திய வளர்ச்சி பிராந்தியம், மேற்கு வளர்ச்சி பிராந்தியம், மத்தியமேற்கு வளர்ச்சி பிராந்தியம், தூரமேற்கு வளர்ச்சி பிராந்தியம் என ஐந்து பிராந்தியங்களாக பிரிக்கப்பட்டுள்ளது. 

இந்த ஐந்து வளர்ச்சி பிராந்தியங்களின் கீழ் பதினான்கு மண்டலங்களான மேச்சி மண்டலம், கோசி மண்டலம், சாகர்மாதா மண்டலம், ஜனக்பூர் மண்டலம், பாக்மதி மண்டலம், நாராயணி மண்டலம், கண்டகி மண்டலம், லும்பினி மண்டலம், தவளகிரி மண்டலம், ராப்தி மண்டலம், பேரி மண்டலம், கர்ணாலி மண்டலம், சேத்தி மண்டலம் மற்றும் மகாகாளி மண்டலம் உள்ளது. இம்மண்டலங்களின் கீழ் நேபாளத்தின் எழுபத்தி ஐந்து மாவட்டங்கள் உள்ளது. 




</doc>
<doc id="323435" url="https://ta.wikipedia.org/wiki?curid=323435" title="சிவப்பு கந்திரி மாடு">
சிவப்பு கந்திரி மாடு

சிவப்பு கந்திரி மாடு (Red Kandhari) உள்ளூரில் லால் கந்திரி என அழைக்கப்படும் இவை இந்தியாவின் நாட்டு மாட்டு இனங்களில் ஒன்றாகும். இவை அவற்றின் ஆழ்ந்த சிவப்பு நிற தோலின் நிறத்தால் கிட்டத்தட்ட உலகம் முழுக்க இப்பெயரால் அழைக்கப்படுகிறன. இவை மகாராட்டிரத்தின் மராத்வாடா வட்டாரத்தின் நாந்தேட் மாவட்டத்தின், லாத்தூர், கந்தார் வட்டங்கள், பிரபானி மாவட்டப் பகுதிகள், மற்றும் இதை ஒட்டிய வட கர்நாடகப் பகுதிகளில் காணப்படுகின்றன. இந்த இன மாடுகளுக்கு 4 கி.பி. இல் கந்தர் பகுதியை ஆண்ட மன்னர் சோமதேவராய அரசின் ஆதரவு இருந்த‍தாக அறியப்படுகிறது. இந்த மாடுகள் நடுத்தர அளவில் வலுவான தோற்றத்தில் இருக்கும். கந்திரி மாடுகள் பரவலாக முதன்மையாக கடினமான பணிகளுக்காக, பயன்படுத்தப்படுகின்றன. 


</doc>
<doc id="323436" url="https://ta.wikipedia.org/wiki?curid=323436" title="நேபாளத்தின் மண்டலங்கள்">
நேபாளத்தின் மண்டலங்கள்

நேபாளத்தின் மண்டலங்கள், நேபாளத்தின் ஐந்து வளர்ச்சி பிராந்தியங்களான 
கிழக்கு வளர்ச்சி பிராந்தியம், மத்திய வளர்ச்சி பிராந்தியம், மத்தியமேற்கு வளர்ச்சி பிராந்தியம், மேற்கு வளர்ச்சி பிராந்தியம் மற்றும் தூரமேற்கு வளர்ச்சி பிராந்தியங்களின் கீழ் மேச்சி மண்டலம், கோசி மண்டலம், சாகர்மாதா மண்டலம், ஜனக்பூர் மண்டலம், பாக்மதி மண்டலம், நாராயணி மண்டலம், கண்டகி மண்டலம், லும்பினி மண்டலம், தவளகிரி மண்டலம், ராப்தி மண்டலம், பேரி மண்டலம், கர்ணாலி மண்டலம், சேத்தி மண்டலம் மற்றும் மகாகாளி மண்டலம் என பதினான்கு மண்டலங்கள் செயல்படுகிறது. இம்மண்டலங்களின் கீழ் நேபாளத்தின் எழுபத்தி ஐந்து மாவட்டங்கள் உள்ளது. 



</doc>
<doc id="323437" url="https://ta.wikipedia.org/wiki?curid=323437" title="பொன்வார் மாடு">
பொன்வார் மாடு

பொன்வார் மாடு (Ponwar) என்பது இந்தியாவின் ஒரு நாட்டு மாட்டு இனமாகும். இந்த மாடுகள் உத்தரப்பிரதேச மாநிலம் பிலிபித் மாவட்டத்தின் புரான்பூர் வட்டம் பொன்வர் பகுதியில் தோன்றியது என அறியப்படுகிறது. இதனால் இந்த இனம் அதே இடத்தின் பெயரால் அழைக்கப்படுகிறது. இந்தக் கால்நடைகள் சிறிய புவியியல் பகுதியில் வாழ்கின்றன. இந்த மாடுகள் மிகவும் கடினமாக வேலை செய்யக்கூடியனாவாக உள்ளன. இவை கருப்பு மற்றும் வெள்ளை என இரண்டு வண்ணங்கள் கலந்து காணப்படுகின்றன. இந்த மாடுகள் விவசாயப் பணிகள் மற்றும் முதன்மையாக வண்டி இழுக்கப் பயன்படுத்தப்படுகின்றன. 


</doc>
<doc id="323438" url="https://ta.wikipedia.org/wiki?curid=323438" title="ராடி மாடு">
ராடி மாடு

ராடி மாடு (இந்தி:राटि) இது ராட் என்றும் உச்சரிக்கப்படுவது இந்தியாவைச் சேர்ந்த மாட்டு இனமாகும். இது ராஜஸ்தான் மாநிலத்தின் பிகானேர், கங்கா நகர் மற்றும் ஹனுமன்கர் மாவட்டங்களில் அடங்கிய பகுதியில் உருவானது. இது இந்தியாவில் முக்கியமாக இரட்டை நோக்கங்களுக்க வளர்க்கப்படும் கால்நடை இனமாகும் இவை அதன் பால் கறக்கும் தன்மை மற்றும் வேலை செய்யம் திறன் ஆகியவற்றுக்காக அறியப்படுகின்றன. இந்த மாடுகள் உள்நாட்டில் இரண்டு வகைகள் உள்ளன, ராட்டி மாடுகள் உழைப்பு பணிகளுக்கான இனமாகவும், ராட் மாடுகள் கறவை மாடுகளாக பயன்படுத்தப்படுகின்றன. ராட் மாடுகள் ராஜஸ்தானின் ஆல்வார் மாவட்டத்தில் தோன்றியவை, மற்றும் ராட் பழங்குடி மக்களால் வளர்க்கப்பட்டவை. ராட் மாடுகள் வெள்ளை நிறத்துடனும் அதில் கருப்பு அல்லது சாம்பல் நிற புள்ளிகளுடனும், ராட்டி மாடுகள் பொதுவாக பழுப்பு நிறம் கொண்டவை.


</doc>
<doc id="323440" url="https://ta.wikipedia.org/wiki?curid=323440" title="சுர்கேத் மாவட்டம்">
சுர்கேத் மாவட்டம்

சுர்கேத் மாவட்டம் (Surkhet District) (, ) தெற்காசியாவின் நேபாள நாட்டின் தலைநகரான காட்மாண்டிலிருந்து மேற்கே 600 கிலோ மீட்டர் தொலைவில் அமைந்துள்ளது. இம்மாவட்டம் மத்தியமேற்கு வளர்ச்சி பிராந்தியத்தில், மாநில எண் 6–இல் அமைந்த பத்து மாவட்டங்களில் ஒன்றாகும். இம்மாவட்டம் பேரி மண்டலத்தில் அமைந்துள்ள சுர்க்கேத் மாவட்டத்தின் நிர்வாகத் தலைமையிட நகரம் விரேந்திரநகர் ஆகும். இம்மாவட்டத்தின் பரப்பளவு 2,451 சதுர கிலோ மீட்டர் ஆகும். 2011-ஆம் ஆண்டின் மக்கள் தொகை கணக்கெடுப்பின் படி, இம்மாவட்ட மக்கள் தொகை 2,88,527 ஆகும்.

இம்மாவட்டத்த்தின் கோடைகால வெப்ப நிலை 5° செல்சியசும், குளிர்கால வெப்ப நிலை 38 ° செல்சியசுமாக உள்ளது. இம்மாவட்டம் கடல் மட்டத்திலிருந்து 300 மீட்டர் முதல் 3,000 மீட்டர் உயரம் வரை இமயமலையில் பரவியுள்ளது. எனவே இம்மாவட்டத்தின் தட்ப வெப்பம், கீழ் வெப்ப மண்டலம்,மேல் வெப்ப மண்டலம், மிதவெப்ப வளையம், மிதமான காலநிலை என நான்கு காலநிலைகளில் காணப்படுகிறது. 

சுர்கேத் சமவெளி நேபாளத்தின் உள் தராய் சமவெளிகளில் அமைந்துள்ளது. சுர்க்கேத் மாவட்டத்தின் வடக்கில் ஜாஜர்கோட் மாவட்டம், தைலேக் மாவட்டம், அச்சாம் மாவட்டங்களும், தெற்கில் பர்தியா மாவட்டம், கைலாலீ மாவட்டங்களும், கிழக்கில் சல்யான் மாவட்டமும், மேற்கில் டோட்டி மாவட்டமும் எல்லைகளாக அமைந்துள்ளது.

சுர்கேத் மாவட்டத்தில் பஹூன் இன மக்கள், சத்திரிய மக்களும் அதிகம் உள்ளனர். மகர் மக்கள், நேவார் மக்கள், தாரு மக்கள், சுன்னார் மக்கள் மற்றும் காமி இன மக்கள் சிறுபான்மை இனத்தவராக உள்ளனர். மாவட்டத்தில் இந்து சமயத்தவர்கள் பெருமபான்மை சமயத்தவர்களாக உள்ளனர். பௌத்தர்கள், கிறித்தவர்கள், இசுலாமியர்கள் கனிசமான அளவில் உள்ளனர்.

இரத்தினா நெடுஞ்சாலை மற்றும் கர்னாலி நெடுஞ்சாலை நாட்டின் பிற பகுதிகளுடன் இணைக்கிறது.
சுர்கேத் மாவட்டத் தலைமையிடமான வீரேந்திரநகரில் அமைந்த வானூர்தி நிலையம், காட்மாண்டு, நேபாள் கஞ்ச், சூம்லா போன்ற பிற மாவட்டங்களுடன் இணைக்கிறது.

இம்மாவட்டத்தில் பீரேந்திரநகர் நகராட்சி, சுபாகாட் நகராட்சி, உத்தரகங்கா நகராட்சி என மூன்று நகராட்சிகளும், நாற்பத்தி ஆறு கிராம வளர்ச்சி மன்றங்களும் உள்ளது.



 

</doc>
<doc id="323441" url="https://ta.wikipedia.org/wiki?curid=323441" title="சல்யான் மாவட்டம்">
சல்யான் மாவட்டம்

சல்யான் மாவட்டம் (Salyan District) (), தெற்காசியாவின் நேபாள நாட்டின் மத்தியமேற்கு வளர்ச்சி பிராந்தியத்தில், மாநில எண் 6-இல் அமைந்த, நேபாளத்தின் எழுபத்தி ஐந்து மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிடம் சல்யான் நகரம் ஆகும். இம்மாவட்டம் காட்மாண்டு நகரத்திலிருந்து மேற்கே 320 கிலோ மீட்டர் தொலைவில் அமைந்துள்ளது.

ரப்தி மண்டலத்தில் அமைந்த இம்மாவட்டம் 320 சதுர கிலோ மீட்டர் பரப்பளவு கொண்டது. 2011-ஆம் ஆண்டின் மக்கள் தொகை கணக்கெடுப்பின் படி இதன் மக்கள் தொகை 2,41,716 ஆகும். 

காக்ரா சமவெளியில் அமைந்த இருபத்தி இரண்டு சிறு இராச்சியங்களின் கூட்டமைப்பில் சல்யான் மாவட்டத்தின் பைசே இராச்சியமும் ஒன்றாக இருந்தது. கிபி 1760-இல் நேபாள ஷா வம்ச மன்னர்கள், ஒன்றுபட்ட நேபாள இராச்சியத்தை நிறுவும் பொருட்டு, நேபாளத்தில் இருந்த சல்யன் மாவட்ட பைசே இராச்சியம் உட்பட அனைத்து சிறு இராச்சியங்களும் ஒன்றுபட்ட நேபாள இராச்சியத்துடன் இணைக்கப்பட்டது. 

சல்யான் என்பதற்கு நேபாள மொழியில் தேவதாரு என்று பொருள். இம்மாவட்டத்தில் தேவதாரு மரங்கள் அதிகம் இருந்த காரணத்தினால் இம்மாவட்டத்திற்கு சல்யான் எனப் பெயராயிற்று. 

இமயமலையில் அமைந்த மலை மாவட்டமான சல்யான் மாவட்டம், கடல் மட்டத்திலிருந்து 300 மீட்டர் முதல் 3,000 மீட்டர் உயரத்தில் அமைந்துள்ளதால், இம்மாவட்டத்தின் தட்ப வெப்ப நிலை மேல் வெப்ப மண்டலம், மிதவெப்ப வளையம், மிதமான காலநிலை என மூன்று காலநிலைகளில் காணப்படுகிறது. 

சல்யான் மாவட்டத்தில் நாற்பத்தி எட்டு கிராம வளர்ச்சி மன்றங்கள் உள்ளது.



 

</doc>
<doc id="323442" url="https://ta.wikipedia.org/wiki?curid=323442" title="பால்பா மாவட்டம்">
பால்பா மாவட்டம்

பால்பா மாவட்டம் (Palpa District) (, தெற்காசியாவின் நேபாள நாட்டின், மேற்கு வளர்ச்சி பிராந்தியத்தில், மாநில எண் 5-இல் அமைந்துள்ளது. இது நேபாளத்தின் எழுபத்தி ஐந்து மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிடம் தான்சேன் நகரம் ஆகும்.

லும்பினி மண்டலத்தில் உள்ள பால்பா மாவட்டத்தின் பரப்பளவு 1,373 சதுர கிலோ மீட்டர் ஆகும். 2011-ஆம் ஆண்டின் மக்கள் தொகை கணக்கெடுப்பின் படி, இம்மாவட்ட மக்கள் தொகை 2,61,180 ஆகும்.

பால்பா மாவட்டம் கடல் மட்டத்திலிருந்து 300 மீட்டர் முதல் 2,000 மீட்டர் உயரம் வரை இமயமலையில் பரவியுள்ளது. எனவே இம்மாவட்டத்தின் தட்ப வெப்பம் கீழ் வெப்ப மண்டலம், மேல் வெப்ப மண்டலம் மற்றும் மிதவெப்ப வளையம் என மூன்று காலநிலைகளில் காணப்படுகிறது. 

பால்பா மாவட்டம் தான்சேன் மற்றும் இராம்பூர் என இரண்டு நகராட்சிகளையும், ஐம்பத்தி எட்டு கிராம வளர்ச்சி மன்றங்களையும் கொண்டுள்ளது.

பால்பா மாவட்டத்தில் காளி கண்டகி ஆறு, தினௌ ஆறு, ரித்திஆறு, பூர்வா ஆறு, சூம்சா ஆறு மற்றும் தோவன் ஆறு என ஆறு ஆறுகள் பாய்கிறது.



 

</doc>
<doc id="323443" url="https://ta.wikipedia.org/wiki?curid=323443" title="ருக்கும் மாவட்டம்">
ருக்கும் மாவட்டம்

ருக்கும் மாவட்டம் (Rukum District) ()தெற்காசியாவின் நேபாள நாட்டின், மத்தியமேற்கு வளர்ச்சி பிராந்தியத்தில், மாநில எண் 5-இல் அமைந்துள்ள இம்மாவட்டம், நேபாளத்தின் எழுபத்தி ஐந்து மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிடமான முசிகோட் நகரத்தை "சூம்லிகாலங்கா" என்றும் அழைப்பர்.

ராப்தி மண்டலத்தின் வடக்கே மலைப்பாங்கான பகுதிகளில் அமைந்த இம்மாவட்டத்தின் மொத்தப் பரப்பளவு 2,877 சதுர கிலோ மீட்டராகும். 2011-ஆம் ஆண்டின் கணக்கெடுப்பின் படி, இம்மாவட்ட மக்கள் தொகை 2,07,290 ஆக உள்ளது. இங்கு நேபாள மொழி பேசப்படுகிறது.
ருக்கும் மாவட்டம் மலையேற்ற வீரர்களுக்கும், மலையேற்ற பயிற்சி மேற்கொள்பவர்களுக்கும் சிறந்த சுற்றுலாத் தலமாக உள்ளது.
பிரபலமான ருக்கும்கோட் கிராமத்தை ஐம்பத்தி இரண்டு ஏரிகள் மற்றும் ஐம்பத்தி மூன்று மலைகள் கொண்டது எனக் குறிப்பிடுவர். 

ருக்கும் மாவட்டம், ராப்தி மண்டலத்தின் வடக்கில் இமயமலையில் அமைந்துள்ளது. பேரி ஆறு மற்றும் காக்ரா ஆறு எனப்படும் கர்னாலி ஆற்றின் துணை ஆறுகள், ருக்கும் மாவட்ட வடிநிலமாக உள்ளது.
மக்காச்சோளம், பார்லி, நெல், கோதுமை, உருளைக் கிழங்கு மற்றும் பழ வகைகள் இம்மாவட்டத்தில் பயிரிடப்படுகிறது.
இம்மாவட்டம் கடல் மட்டத்திலிருந்து 800 மீட்டர் முதல் 6,000 மீட்டர் உயரத்தில் உள்ளது. எனவே இம்மாவட்டத்தின் தட்ப வெப்பம் மேல் வெப்ப மண்டலம், மிதவெப்ப வளையம், மிதமான காலநிலை, மான்ட்டேன் #ஆல்ப்ஸ் மலை காலநிலை, துருவப் பகுதி காலநிலை, வெண்பனி படர்ந்த பகுதிகள் என ஆறு காலநிலைகளில் காணப்படுகிறது. 

தாங்- சல்யன் – ருக்கும் வழியாக செல்லும் சாலை, தாங் மாவட்டத்தின் துளசிப்பூர் நகரத்தையும், ருக்கும் மாவட்டத்தின் முசிகோட் நகரத்தையும் நான்கு மணி நேரப் பயணித்தில் இணைக்கிறது. காட்மாண்டிலிருந்து ருக்கும் மாவட்டத்தின் முசிகோட்டிற்கு சாலை வழியாக பயணிக்க இருபத்தி நான்கு நேரம் பயண நேரமாக உள்ளது.
ருக்கும் மாவட்டத்தில் சௌர்ஜஹரி மற்றும் சல்லே என இரண்டு சிறு வானூர்தி நிலையங்கள் உள்ளது. 

இம்மாவட்டத்தில் 47 கிராம வளர்ச்சி மன்றங்களும், சௌர்ஜஹரி எனும் ஒரு நகராட்சி மன்றமும் செயல்படுகிறது.


 

</doc>
<doc id="323445" url="https://ta.wikipedia.org/wiki?curid=323445" title="கராபி பாதைப்பாலம்">
கராபி பாதைப்பாலம்

கராபி பாதைப்பாலம் (பிரெஞ்சு: Viaduc de Garabit) என்பது ஒரு தொடர்வண்டிப்பாதை வளைவுப் பாலம் ஆகும். இது டுருயேர் ஆற்றுக்குக் குறுக்கே அமைந்துள்ளது. இது பிரான்சின் கொந்தலில் உள்ள ருயின்சு-ஒ-மர்கரீட் என்னும் இடத்துக்கு அண்மையில் மலைப் பாங்கான மசிஃப் நடு பகுதியில் அமைந்துள்ளது. இப்பாலம் குஸ்தாவ் ஐபெல் என்பவரால் 1882க்கும் 1884க்கும் இடையில் கட்டப்பட்டது. இதன் அமைப்புப் பொறியியல் வடிவமைப்பு மோரிசு கொயெக்லான் என்பவரால் செய்யப்பட்டது. 1885ம் ஆண்டில் திறந்து வைக்கப்பட்ட இப்பாலம், 565 மீட்டர் (1,854 அடி) நீளமுடையது. இதன் முதன்மை வளைவு 165 மீட்டர் (541 அடி) அகல்வு கொண்டது.

1870களின் முடிவில் குஸ்தாவ் ஐபெலினால் தொடங்கப்பட்ட ஐபெல் அன்ட் கம்பனி, தியோபில் சேரிக் என்பவருடன் இணைந்து பிரான்சின் முன்னணிப் பொறியியல் நிறுவனங்களில் ஒன்றாக விளங்கியது. 1875க்கும் 1877க்கும் இடையில் இந்நிறுவனம் போர்ட்டூவுக்கு அண்மையில் தொவ்ரூ ஆற்றுக்குக் குறுக்கே மரியா பியா பாலத்தைக் கட்டிக் கொடுத்தது. டுருயேர் ஆற்றுக்குக் குறுக்கே தொடர்வண்டிப் பாலம் ஒன்றைக் கட்டுவதற்கு கொந்தல் வேலைகள் திணைக்களம் திட்டமிட்டபோது, இவ்வேலை வழமையான போட்டிக் கேள்வி கோரல் நடைமுறைகள் எதுவும் இல்லாமல், தேசிய நெடுஞ்சாலைகள் திணைக்களப் பொறியாளர்களின் பரிந்துரைக்கு அமைய ஐபெலுக்குக் கொடுக்கப்பட்டது. முன்மொழியப்பட்ட பாலம் தொடர்பான தொழில்நுட்பப் பிரச்சினைகள் மரியா பியா பாலத்தினதைப் போலவே இருந்ததால் இந்தப் பரிந்துரை வழங்கப்பட்டது. உண்மையில், ஐபெல் அன்ட் கம்பனியின் பரியா பியா பாலத் திட்டத்தின் வெற்றியே கராபியில் பாதைப்பாலம் கட்டும் திட்டத்துக்கு வித்திட்டது.

1885 நவம்பரில் ஒற்றைப் பாதையுடன் திறக்கப்பட்ட இப்பாலத்தின் நீளம் 565 மீட்டரும் (1,854 அடி), 3,587 தொன்கள் நிறையும் கொண்டிருந்தது. ஐபெல் கணித்தபடியே பாலத்தின் கீழ்நோக்கிய விலக்கம் சரியாக 8 மில்லிமீட்டர்களாக இருந்தது ஒரு சிறப்பம்சம். ஆற்றில் இருந்து 124 மீட்டர் (407 அடி) உயரத்தில் அமைந்திருந்த இப்பாலம், அது கட்டப்பட்ட காலத்தில் உலகின் மிக உயரமான பாலமாக இருந்தது. இரண்டு கரைகளிலும் தாங்கப்பட்ட தேனிரும்பால் உருவாக்கப்பட்ட வளைவின்மீது தாங்கப்பட்டு இருந்த தூண்கள் தொடர்வண்டிப் பாதையுடன் கூடிய பாலத்தைத் தாங்கின. திட்டத்துக்கான முழுச் செலவு 3,100,000 பிராங்குகள். 2009 செப்டெம்பர் 11ம் தேதி வரை இரண்டு திசைகளிலும் நாளொன்றுக்கு ஒவ்வொரு பயணிகள் தொடர்வண்டி பாலத்தினூடாகச் சென்றுவந்தது. மேற் குறிப்பிட்ட தேதியில் நடைபெற்ற சோதனையின் போது, அத்திவார முளை ஒன்றில் வெடிப்பு இருப்பது கண்டுபிடிக்கப்பட்டது. திருத்தவேலையின் பின் அடுத்த மாதத்தில் 10கிமீ/மணி (6 மைல்/மணி) வேகக் கட்டுப்பாட்டுடன் பாலம் மீண்டும் திறக்கப்பட்டது.

1976ல் எடுக்கப்பட்ட "த கசான்ட்ரா கொரொசிங்" (The Cassandra Crossing) என்னும் ஆங்கிலப் படத்தில், 30-40 ஆண்டுகளாகப் பயன்பாட்டில் இல்லாத ஒரு பாலம் முக்கிய இடம் பெறுகிறது. அயலில் வாழ்ந்தவர்கள் இது விழுந்துவிடக்கூடும் என அஞ்சி அவ்விடத்தைவிட்டுச் செல்லும் அளவுக்கு அது ஆபத்தான நிலையில் உள்ளதாகக் காட்டப்பட்டது. அதனூடாக ஒரு தொடர்வண்டியைப் பயணிகளுடன் செலுத்தி வழவைக்கச் சிலர் முயல்வதும் அதைத்தடுக்கச் சிலர் நடவடிக்கை எடுப்பதுமே கதை. கராபி பாதைப்பாலமே மேற்படி பாலமாகப் படத்தில் காட்டப்பட்டது.


</doc>
<doc id="323447" url="https://ta.wikipedia.org/wiki?curid=323447" title="முகு மாவட்டம்">
முகு மாவட்டம்

முகு மாவட்டம் (Mugu District) (), தெற்காசியாவில் நேபாள நாட்டின், மத்தியமேற்கு வளர்ச்சி பிராந்தியத்தில், மாநில எண் 6–இல் அமைந்த எழுபத்தி ஐந்து நேபாள மாவட்டங்களில் ஒன்றாகும்.
முகு மாவட்டத்தின் நிர்வாகத் தலைமையிடம் கம்கடி நகரம் ஆகும். 

கர்ணாலி மண்டலத்தில் அமைந்த முகு மாவட்டத்தின் பரப்பளவு 3,535 சதுர கிலோ மீட்டராகும். 2011-ஆம் ஆண்டு மக்கள் தொகை கணக்கெடுப்பின் படி, முகு மாவட்ட மக்கள் தொகை 55,286 ஆகும். 

முகு மாவட்டத்தின் புவியியல் மிகவும் கடினமானது. நேபாளத்தின் மிகப் பெரிய ஏரியான மகேந்திர ஏரி எனப்படும் ராரா ஏரி முகு மாவட்டத்தில் உள்ளது. நேபாளத்தின் பெரிய மாவட்டங்களில் முகு மாவட்டமும் ஒன்றாகும்.

இம்மாவட்டம் கடல் மட்டத்திலிருந்து 1,000 மீட்டர் முதல் 6,400 மீட்டர் உயரம் வரை இமயமலையில் பரவியுள்ளது. எனவே இம்மாவட்டத்தின் தட்ப வெப்பம் மிதவெப்ப வளையம், மிதமான காலநிலை, மான்ட்டேன் #ஆல்ப்ஸ் மலை காலநிலை, துருவப் பகுதி காலநிலை, வெண்பனி படர்ந்த பகுதிகள் என ஐந்து காலநிலைகளில் காணப்படுகிறது. 

நேபாளத் தலைநகரான காட்மாண்டு நகரத்திலிருந்து தொலைதூரத்தில், போக்குவரத்து வசதியின்றி உள்ள முகு மாவட்டம் இயற்கை ஆதாரங்களால் நிரம்பி வழிகிறது. நேபாளத்தின் மிகப்பெரிய மகேந்திரா ஏரி எனப்படும் 10.8 சதுர கிலோ மீட்டர் பரப்புள்ள ராரா ஏரியைக் காண சுற்றுலாப் பயணிகளை அதிகமாக ஈர்க்கிறது. மேலும் ராரா தேசியப் பூங்கா இந்த ஏரியை காக்கிறது.

முகு மாவட்டத்தின் உள்ளாட்சி நிர்வாகத்திற்காக இருபத்தி ஆறு கிராம வளர்ச்சி மன்றங்கள் செயல்படுகிறது.


 Rara Lake Trek


</doc>
<doc id="323449" url="https://ta.wikipedia.org/wiki?curid=323449" title="கோடாங் மாவட்டம்">
கோடாங் மாவட்டம்

கோடாங் மாவட்டம் (Khotang District) (), நேபாள நாட்டின், கிழக்கு வளர்ச்சிப் பிராந்தியத்தில், மாநில எண் 1 –இல் அமைந்த பதினான்கு மாவட்டங்களில் ஒன்றாகும். மேலும் நேபாளத்தின் எழுபத்தி ஐந்து மாவட்டங்களிலும் ஒன்றாகும். கோடாங் மாவட்டத் தலைமையிடமான டிக்டெல் நகரம் ஒரு நகராட்சியும் ஆகும்.

கோடாங் மாவட்டத்தின் பரப்பளவு 1,591 சதுர கிலோ மீட்டராகும். 2011-ஆம் ஆண்டின் மக்கள் தொகை கணக்கெடுப்பின் படி, இம்மாவட்ட மக்கள் தொகை 2,6,312 ஆகும். 
கோடாங் மாவட்டம், கிராதர்கள் எனப்படும் இராய் பழங்குடி இன மக்களின் பூர்வீகமானது ஆகும். பிற மலைவாழ் பழங்குடி மக்களும் இம்மாவட்டத்தில் வாழ்கின்றனர். 

கடல் மட்டத்திலிருந்து 300 மீட்டர் முதல் 4,000 மீட்டர் உயரம் வரை பரந்துள்ள கோடாங் மாவட்டத்தின் தட்ப வெப்பநிலை ஐந்து வகையாக உள்ளது. அவைகள் கீழ் வெப்ப மண்டலம், மேல் வெப்ப மண்டலம், மித வெப்ப மண்டலம், மிதமான காலநிலை மற்றும் மான்ட்டேன் காலநிலை ஆகும்.

கோடாங் மாவட்டம் எழுபத்தி மூன்று கிராம வளர்ச்சி மன்றங்களும், ஒரு நகராட்சி மன்றத்தையும் கொண்டுள்ளது.



 

</doc>
<doc id="323450" url="https://ta.wikipedia.org/wiki?curid=323450" title="சோலுகும்பு மாவட்டம்">
சோலுகும்பு மாவட்டம்

சோலுகும்பு மாவட்டம் (Solukhumbu District) (, செர்ப்பா: , தெற்காசியாவில் உள்ள நேபாள நாட்டின், கிழக்கு வளர்ச்சி பிராந்தியத்தில், மாநில எண் 1-இல், சாகர்மாதா மண்டலத்தில் அமைந்துள்ளது. சோலுகும்பி மாவட்டம், நேபாளத்தின் எழுபத்தி ஐந்து மாவட்டங்களில் ஒன்றாகும். சோலு மற்றும் கும்பு பகுதிகளை உள்ளடக்கியதே சோலுகும்பு மாவட்டாகும். இம்மாவட்டத்தின் நிர்வாகத் தலைமையிடம் சல்லேரி நகரம் ஆகும்.
சாகர்மாதா மண்டலத்தில் அமைந்த சோலுகும்பு மாவட்டத்தின் பரப்பளவு 3,312 சதுர கிலோ மீட்டர் ஆகும். இம்மாவட்டத்தின் மக்கள் தொகை, 2011-ஆம் ஆண்டின் மக்கள் தொகை கணக்கெடுப்பின் படி 1,05,886 ஆகும்.

உலகின் உயரமான எவரெஸ்ட் சிகரம், இம்மாவட்டத்தின் வடக்குப் பகுதியில் உள்ள சாகர்மாதா தேசியப் பூங்கா பகுதியில் அமைந்துள்ளது.

கிராதர்கள் என அழைக்கப்படும் உள்ளூர் இராய் மற்றும் செட்டிரி மலைவாழ் இன மக்கள் இமயமலையின் நடுவிலும், செர்ப்பா இன மக்கள் உயர்ந்த மலைப் பகுதிகளில் வாழ்கின்றனர். 

1953-இல் எவரெஸ்ட் சிகரத்தில் முதன் முதலில் கால் பதித்த டென்சிங் நோர்கே, சோலுகும்பு மாவட்டத்தில் வளர்ந்தவர் ஆவார்.

மலையேற்ற வீரர்களுக்கும், மலையேற்றப் பயிற்சி மேற்கொள்வதற்கு இம்மாவட்டம் சிறப்பிடம் வகிக்கிறது. 
இமயமலையில் 8,848 மீட்டர் உயரம் கொண்ட எவரெஸ்ட் கொடுமுடியை நேபாளம் வழியாக மலை ஏறும் வெளி நாட்டுச் மலையேற்ற வீரர்களுக்கு சோலுகும்பு மாவட்டம் புகழிடமாக உள்ளது. இம்மாவட்டத்தின் செர்ப்பா இன இளைஞர்கள் மலையேற்ற வீரர்களுக்கு துணையாகச் செல்கின்றனர். 
இம்மாவட்டத்தின் சாகர்மாதா தேசியப் பூங்காவை, யுனேஸ்கோவால் இயற்கையாக அமைந்த உலகப் பாரம்பரியக்களங்களில் ஒன்றாக ஏற்றுக் கொண்டுள்ளது.

சோலுகும்பு மாவட்டம் இமயமலையில் 300 மீட்டர் உயரத்திலிருந்து 5,000 மீட்டர் உயரம் வரை பரவியுள்ளது. எனவே இம்மாவட்டத்தின் தட்ப வெப்பம், மேல் வெப்ப மண்டலம், மிதவெப்ப வளையம், மிதமான காலநிலை, மான்ட்டேன் #ஆல்ப்ஸ்மலைத் தாழ்வாரத்திற்குரிய காலநிலை, துருவப் பகுதிப் பாலைவன காலநிலை, வெண்பனி படர்ந்த பகுதிகள் என ஐந்து நிலைகளில் காணப்படுகிறது. 
சோலுகும்பு மாவட்டத்தின் உள்ளாட்சி நிர்வாகத்திற்காக தூத்குந்தா எனும் ஒரு நகராட்சி மன்றமும், முப்பத்தி ஐந்து கிராம வளர்ச்சி மன்றங்களும் செயல்படுகிறது. 


</doc>
<doc id="323451" url="https://ta.wikipedia.org/wiki?curid=323451" title="பிளந்தர்பசு">
பிளந்தர்பசு

இடித் துமுக்கி / பிளந்தர்பசு ("blunderbuss")  என்பது குறைந்த குழல் நீளமும், பெரிய குழல் விட்டமும், கொண்ட வாய்வழி-குண்டேற்ற சுடுகலன் ஆகும். இதன் சன்னவாய்ப் பகுதி வெளிப்புறமாக விரிந்து காணப்படும். தகுந்த எண்ணிக்கையில் மற்றும் அளவுகளில் உள்ள சின்னசிறு ஈய குண்டுகளை இதில் எறியமாக பயன்படுத்தினர். இராணுவம் மற்றும் தற்காப்பிற்கு பயன்பட்ட பிளந்தர்பசை, குண்டுதுமுக்கியின் ஆரம்ப வடிவம் எனலாம். இலக்கு நெருக்கமாக இருந்தால் இதன் தாக்கம் மிகுதியாக இருக்கும்; ஆனால் தொலைவிலுள்ள இலக்குகளை தாக்கும் அளவிற்கு இது துல்லியத்தன்மையை கொண்டில்லை. பிளந்தர்பசின் கைத்துப்பாக்கி வடிவத்தை தான் டிராகன் என்றனர், இதை ஏந்திப் போரிடும் துருப்புகளை டிரகூன் என குறிப்பிட்டனர்.

"பிளந்தர்பசு" என்ற சொல், டச்சுச் சொல்லான donderbus-ல் இருந்து வந்தது. "donder "என்றால்" ""இடி", மற்றும் "bus "என்றால் "குழாய்" என பொருள். (நடு டச்சு: busse, பெட்டி, குழல், பிற்கால இலத்தினில் இருந்து, buxis, பெட்டி, பண்டைய கிரேக்கத்தில் இருந்து "pyxίs" (πυξίς), பெட்டி: (குறிப்பாக மரப்பெட்டி).

பிளந்தர்பசை குண்டுத்துமுக்கியின் ஆரம்ப வடிவம் எனலாம், ஏனெனில் இவையிரண்டும் கிட்டத்தட்ட ஒரே மாதிரி இயங்கின. குழல் விட்டத்தைவிட சிறிய அளவிலான, நிறைய  ஈய உருண்டைகளை கொண்டு தான் பிளந்தர்பசு பொதுவாக குண்டேற்றப்படும். குழல்கள் எஃகு அல்லது பித்தளையால் செய்யப்பட்டிருக்கும்.

சன்னவாய் (பலவற்றில் குழலும் கூட) விரிவடைந்து இருக்கும்படி இது வடிவமைக்கப்படும். இந்த விரிந்த வடிவின் நோக்கம், குண்டுகள் சிதறும் பரப்பை உயர்த்துவதற்கு மட்டுமல்லாது; வண்டியில் இருந்தோ அல்லது குதிரையின்மீது இருந்தோ, குண்டேற்றுவதை எளிதாக்குவதற்கும் தான். விரிந்த சன்னவாய் வடிவம், குண்டுகளின் சிதறலை எந்த வகையிலும் பாதிக்காது என்று நவீன செய்முறைகளால் நிருபிக்கப் பட்டுள்ளது குறிப்பிடத்தக்கது. பிளந்தர்பசின் விரிந்த சன்னவாய் தான், பெரிய கேலிபர் குறும்மசுகெத்தில் இருந்து அதை  வேறுபடுத்திக் காட்டும் அம்சம் ஆகும். மசுகெத்தூணும் விரிந்த சன்னவாயுடன், சிறுகுண்டுகளை தான் சுட்டது, ஆகையால் மசுகெத்தூணுக்கும் பிளந்தர்பசிற்கும் ஒன்றும் பெரிய வேறுபாடு இல்லை. பிளந்தர்பசுகள் பொதுவாகவே சிறியது, மசுகெத்தின் குழல் 3 அடிக்கும் (91 செ.மீ.) மேலாக இருந்த காலத்தில், 2 அடிக்கும் (61 செ.மீ.) கீழான குழல் நீளத்துடன் இருந்தது பிளந்தர்பசு.

எடைகுறைவான , எளிதாக கையாளக்கூடிய சுடுகலன் தான் குதிரைப்படையின் தேவை, அதைப் பூர்த்தி செய்யும் பொருட்டு பிளந்தர்பசுகள் (அதிலும் குறிப்பாக டிராகன்கள்) குதிரைப்படைத் துருப்புகளுக்கு வழங்கப்பட்டது. "டிரகூன்" என்றாலே ஏற்றப்பதாதிகள் தான் என்று எண்ணும் அளவிற்கு, டிராகன் குதிரைப்படை மற்றும் ஏற்றப்பதாதிகளுடன் ஒன்றிப்போனது.

குறிப்புகள்


</doc>
<doc id="323452" url="https://ta.wikipedia.org/wiki?curid=323452" title="ஒகல்டுங்கா மாவட்டம்">
ஒகல்டுங்கா மாவட்டம்

ஒகல்டுங்கா மாவட்டம் (Okhaldhunga District) (), தெற்காசியாவின் நேபாளத்தின் கிழக்கு வளர்ச்சி பிராந்தியத்தில், மாநில எண் 1-இல் உள்ளது. இம்மாவட்டம் நேபாளத்தின் 77 மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிடம் ஒகல்டுங்கா நகரம் ஆகும். 

இமயமலையில் சாகர்மாதா மண்டலத்தில் அமைந்த இம்மாவட்டம் 1,074.5 சதுர கிலோ மீட்டர் பரப்பளவு கொண்டது. 2011-ஆம் ஆண்டு மக்கள் தொகை கணக்கெடுப்பின் படி, இம்மாவட்டத்தின் மக்கள் தொகை 1,47,984 ஆக உள்ளது.

ஒகல்டுங்கா கிராதர்கள் எனப்படும் இராய் மற்றும் சுனுவார் இன மலைவாழ் மக்களின் வாழ்விடமாகும். இம்மக்களுடன் பிற மலைவாழ் மக்களும், சாதியினரும் இம்மாவட்டத்தில் வாழ்கின்றனர். நேபாள மொழியுடன், வட்டார மொழிகளும் இம்மாவட்டத்தில் பேசப்படுகிறது. மலையேற்ற வீரர்களுக்குரிய சுற்றுலாத் தலமாக இம்மாவட்டம் விளங்குகிறது.

ஒகல்டுங்கா மாவட்டம் இமயமலையில் ஆயிரம் அடி முதல் 13,100 அடி உயரம் வரை பரவியுள்ளது. எனவே இம்மாவட்டத்தின் தட்ப வெப்ப நிலை, மேல் வெப்ப மண்டலம், மிதவெப்ப வளையம், மிதமான காலநிலை, மான்ட்டேன் #ஆல்ப்ஸ் மலைத் தாழ்வாரத்திற்குரிய காலநிலை என நான்கு நிலைகளில் காணப்படுகிறது.

இம்மாவட்டத்தின் உள்ளாட்சி நிர்வாகத்தை மேற்கொள்வதற்கு நாற்பத்தி ஒன்பது கிராம வளர்ச்சி மன்றங்களும், சித்திசரண் எனும் ஒரு நகராட்சி மன்றமும் செயல்படுகிறது.


 

</doc>
<doc id="323453" url="https://ta.wikipedia.org/wiki?curid=323453" title="ஹுசைன் பள்ளிவாசல், கெய்ரோ">
ஹுசைன் பள்ளிவாசல், கெய்ரோ

ஹுசைன் பள்ளிவாசல் (Al-Hussain Mosque) () எகிப்து நாட்டின் தலைநகரான கெய்ரோ நகரில் உள்ள பள்ளிவாசல் ஆகும். இப்பள்ளிவாசல் கி.பி. 1154 இல் கட்டப்பட்டது.

இப்பள்ளிவாசல் எகிப்து நாட்டின் தலைநகரான கெய்ரோ நகரில் கான் எல் கலிலி கடைவீதியில் அமைந்துள்ளது. இது எகிப்து நாட்டின் மிகப் புனிதமான இஸ்லாமிய தலங்களில் ஒன்றாகக் கருதப்படுகிறது.

இப்பள்ளிவாசல் இசுலாமிய இறைத்தூதர் முகமதுவின் பேரரும் கலிபா அலீயின் மகனுமான இமாம் ஹூசைனின் நினைவாக பாத்திம கலீபகம் ஆட்சியில் கி.பி. 1154 இல் கட்டப்பட்டது.

சியா இசுலாம் தாவூதி போரா பிரிவினரும் சில சுணி இசுலாம் பிரிவினரும் இப்பள்ளிவாசல் வளாகத்தில் இமாம் ஹுசைனின் தலை புதைக்கப் பட்டுள்ளதாக நம்புகின்றனர்.

முதலில் இங்குள்ள வளாகத்தில் அடக்கத்தலம் இருந்தது.பின்பு 1154 இல் பள்ளிவாசல் கட்டப்பட்டது.

பள்ளிவாசல் சுவர்களில் பழமையான குர்ஆன் கையெழுத்து வேலைபாடுகள் உள்ளன.

தாவூதி போரா இசுலாமிய பிரிவினர் மூலம் அடக்கம் செய்த இடத்தில் வெள்ளியிலான தடுப்பு உருவாக்கப்பட்டது.உருவாக்கப்பட்டது அடக்கத்தலம் பல சியா இசுலாம் முஸ்லிம்கள் வழக்கமாக பார்வையிடும் இடமாக உள்ளது.


</doc>
<doc id="323454" url="https://ta.wikipedia.org/wiki?curid=323454" title="சர்லாஹி மாவட்டம்">
சர்லாஹி மாவட்டம்

சர்லாஹி மாவட்டம் (Sarlahi district) (), தெற்காசியாவில் அமைந்த நேபாள நாட்டின் மத்திய வளர்ச்சி பிராந்தியத்தில், மாநில எண் 2-இல் அமைந்துள்ள எட்டு மாவட்டங்களில் ஒன்றாகும். மேலும் நேபாளத்தின் எழுபத்தி ஐந்து மாவட்டங்களில் சர்லாஹி மாவட்டமும் ஒன்றாகும். இம்மாவட்டத்தின் நிர்வாகத் தலைமையிடம் மலங்கவா நகரம் ஆகும். இம்மாவட்டத்தின் குறுக்கே பாயும் ஆறுகளில் பாக்மதி ஆறு பெரியதாகும்.

ஜனக்பூர் மண்டலத்தில் அமைந்த இம்மாவட்டம் 1,259 சதுர கிலோ மீட்டர் பரப்பளவு கொண்டது. 2011-ஆம் ஆண்டு மக்கள் தொகை கணக்கெடுப்பின் படி, இம்மாவட்ட மக்கள் தொகை 7,69,729 ஆக உள்ளது.இம்மாவட்ட மக்களால் பஜ்ஜிகா மொழி, மைதிலி மொழி மற்றும் நேபாள மொழிகள் பேசப்படுகிறது. 

இம்மாவட்டத்தின் மேற்கில் பாக்மதி ஆறும், கிழக்கில் மகோத்தாரி மாவட்டமும், வடக்கில் சிவாலிக் மலைகளும், தெற்கில் இந்தியாவின் பிகார் மாநிலத்தையும் எல்லையாகக் கொண்டுள்ளது.

இம்மாவட்டத்தில் உருளைக் கிழங்கு, கரும்புச் சாகுபடி மற்றும் மீன் பிடித்தல் தொழில் வளமையாக உள்ளது.

இம்மாவட்டம் கடல் மட்டத்திலிருந்து முன்னூறு மீட்டர் முதல் ஆயிரம் மீட்டர் உயரம் வரை உள்ளதால், கீழ் வெப்ப மண்டலம் மற்றும் மேல் வெப்ப மண்டலம் என இரண்டு தட்ப வெப்ப நிலைகளைக் கொண்டுள்ளது..நிலவியல் படி இம்மாவட்டம், வடக்கில் சுயுரி மலைப் பகுதி, நடுவில் பன்வார் பகுதி, தெற்கில் தராய் சமவெளிப் பகுதி என மூன்று பகுதிகளாகப் பிரிக்கப்பட்டுள்ளது.

2011-ஆம் ஆண்டு மக்கள் தொகை கணக்கெடுப்பின் படி, இம்மாவட்ட மக்கள் தொகை 7,69,729 ஆக உள்ளது. மக்கள் தொகையில் ஆண்கள் 3,89,756 ஆகவும் மற்றும் பெண்கள் 3,79,973 ஆகவும் உள்ளனர். 
இம்மாவட்டத்தில் இந்துக்கள் எண்பத்தி ஐந்து விழுக்காடாகவும், இசுலாமியர்கள் 9.9 விழுக்காடாகவும், பௌத்தர்கள் 2.71 விழுக்காடாகவும், கிறித்தவர்கள் 0.22 விழுக்காடாகவும், பிற மக்கள் 0.25 விழக்காடாகவும் உள்ளனர். . 
இம்மாவட்ட மக்களால் பஜ்ஜிகா மொழி, மைதிலி மொழி மற்றும் நேபாள மொழிகள் பேசப்படுகிறது.

சர்லாஹி மாவட்டம் ஆறு நாடாளுமன்றத் தொகுதிகளைக் கொண்டுள்ளது.

சர்லாஹி மாவட்டம் மலங்காவா நகராட்சி, ஹரியோன் நகராட்சி, லால்பண்டி நகராட்சி, ஈஸ்வர்பூர் நகராட்சி மற்றும் பர்ஹத்வா நகராட்சி என ஐந்து நகராட்சி மன்றங்களைக் கொண்டுள்ளது.

சர்லாஹி மாவட்டத்தில் ஊராட்சி நிர்வாகத்தை மேற்கொள்ள 101 கிராம வளர்ச்சி குழுக்கள் செயல்படுகிறது.


 

</doc>
<doc id="323458" url="https://ta.wikipedia.org/wiki?curid=323458" title="பர்சா மாவட்டம்">
பர்சா மாவட்டம்

பர்சா மாவட்டம் (Parsa District) (, தெற்காசியாவில் நேபாளத்தின் மத்திய வளர்ச்சி பிராந்தியத்தில், மாநில எண் 2-இல் அமைந்துள்ளது. நேபாளத்தின் எழுபத்தி ஐந்து மாவட்டங்களில் இதுவும் ஒன்றாகும். இம்மாவட்டத்தின் நிர்வாகத் தலைமையிடம் வீரகஞ்ச் நகரம் ஆகும்.

நாராயணி மண்டலத்தின் தராய் சமவெளியில் அமைந்த பர்சா மாவட்டத்தின் பரப்பளவு 1,353 சதுர கிலோ மீட்டர்கள் ஆகும். 2011-ஆம் ஆண்டு மக்கள் தொகை கணக்கெடுப்பின் படி இம்மாவட்டத்தின் மக்கள் தொகை 6,01,017 ஆகும். இம்மாவட்டத்தில் போஜ்புரி மொழி (44%), நேபாள மொழி (45%), உருது மொழி (1%) மற்றும் பிற மொழிகள் (1%) பேசப்படுகிறது. 

இம்மாவட்டம் கடல் மட்டத்திலிருந்து 300 மீட்டர் முதல் 3,300 மீட்டர் உயரம் வரை பரவியுள்ளது. எனவே இம்மாவட்டத்தின் தட்ப வெப்பம் கீழ் வெப்ப மண்டலம் மற்றும் மேல் வெப்ப மண்டலம் என இரண்டு நிலைகளில் காணப்படுகிறது. 

பர்சா மாவட்டத்தில் எண்பத்தி மூன்று கிராம வளர்ச்சி மன்றங்களும், பீர்கஞ்ச் எனும் நகராட்சியும் உள்ளது.


 

</doc>
<doc id="323460" url="https://ta.wikipedia.org/wiki?curid=323460" title="ராமேச்சாப் மாவட்டம்">
ராமேச்சாப் மாவட்டம்

ராமேச்சாப் மாவட்டம் (Ramechhap District) (), தெற்காசியாவில் நேபாள நாட்டின் மத்திய வளர்ச்சி பிராந்தியத்தில், மாநில எண் 3-இல் அமைந்துள்ளது. இம்மாவட்டம், நேபாளத்தின் எழுபத்தி ஐந்து மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிடம் மந்தலி நகரம் ஆகும்.

ஜனக்பூர் மண்டலத்தில் அமைந்த இம்மாவட்டத்தின் பரப்பளவு 1,546 சதுர கிலோ மீட்டர்கள் ஆகும். 2011-ஆம் ஆண்டு மக்கள் தொகை கணக்கெடுப்பின் படி, ராமேச்சாப் மாவட்டத்தின் மக்கள் தொகை 2,02,646 ஆகும். மக்கள் தொகை அடர்த்தி ஒரு சதுர கிலோ மீட்டர் பரப்பில் 137.4 வீதம் உள்ளனர். இம்மாவட்டத்தின் குசுந்தா இன மக்கள் தொகை அழிவின் விளிம்பு நிலையில் உள்ளது. இம்மாவட்டத்தில் நேபாள மொழி, சுனுவார் மொழி, தாமாங் மொழி, நேவாரி மொழி மற்றும் ஹாயு மொழிகள் பேசப்படுகிறது. 

இம்மாவட்டம் கடல் மட்டத்திலிருந்து 300 மீட்டர் முதல் 5,000 மீட்டர் உயரத்தில் இமயமலை வரை பரவியுள்ளது. எனவே இம்மாவட்டத்தின் தட்ப வெப்பம், கீழ் வெப்ப மண்டலம், மேல் வெப்ப மண்டலம், மிதவெப்ப வளையம், மிதமான காலநிலை, மான்ட்டேன் #ஆல்ப்ஸ் மலை காலநிலை, துருவப் பகுதி காலநிலை, வெண்பனி படர்ந்த பகுதிகள் என ஐந்து நிலைகளில் காணப்படுகிறது. 

ராமேச்சாப் மாவட்டம் நாற்பத்தி ஆறு கிராம வளர்ச்சி மன்றங்களும், மந்தலி மற்றும் ராமேச்சாப் என இரண்டு நகராட்சிகளுடன் உள்ளது.



 

</doc>
<doc id="323463" url="https://ta.wikipedia.org/wiki?curid=323463" title="சிந்துலி மாவட்டம்">
சிந்துலி மாவட்டம்

சிந்துலி மாவட்டம் (Sindhuli District) (), தெற்காசியாவில் நேபாள நாட்டின், மத்திய வளர்ச்சி பிராந்தியத்தில், மாநில எண் 3-இல் அமைந்துள்ளது. நேபாளத்தின் எழுபத்தி ஐந்து மாவட்டங்களில் ஒன்றான சிந்துலி மாவட்டம், ஜனக்பூர் மண்டலத்தில் அமைந்துள்ளது. இம்மாவட்டத்தின் நிர்வாகத் தலைமையிடம் கமலாமாய் நகரம் ஆகும்.

இம்மாவட்டம் 2,491 சதுர கிலோ மீட்டர் பரப்பளவு கொண்டது. 2011-ஆம் ஆண்டின் மக்கள் தொகை கணக்கெடுப்பின் படி, இம்மாவட்ட மக்கள் தொகை 2,96,192 ஆக உள்ளது.இம்மாவட்டத்தில் நேபாள மொழி, மஹர் மொழி, தமாங் மொழி மற்றும் செபாங் மொழிகள் பேசப்படுகிறது. 
முன்பு மரங்களை வெட்டி பிழைப்பு நடத்திய இம்மாவட்டட்தில் அதிகமாக வாழும் தமாங் இன மலை வாழ் மக்கள், அரசின் தடை காரணமாக, தற்போது கால்நடைகளை வளர்ப்பதன் கிடைக்கும் வருவாயை நம்பியுள்ளனர்.

மத்திய நேபாளத்தில் அமைந்த இம்மாவட்டம் கடல் மட்டத்திலிருந்து 300 மீட்டர் முதல் 3,000 மீட்டர் உயரம் வரை பரவியுள்ளது. எனவே இம்மாவட்டத்தின் தட்ப வெப்பம், கீழ் வெப்ப மண்டலம்,மேல் வெப்ப மண்டலம் மற்றும் மிதவெப்ப வளையம் என மூன்று நிலைகளில் காணப்படுகிறது. 

சிந்துலி மாவட்டத்தில் ஐம்பத்தி நான்கு கிராம வளர்ச்சி மன்றங்களும், கமலாமாய் மற்றும் தூத்தௌலி என இரண்டு நகராட்சி மன்றங்களும் உள்ளது.




 

</doc>
<doc id="323464" url="https://ta.wikipedia.org/wiki?curid=323464" title="நுவாகோட் மாவட்டம்">
நுவாகோட் மாவட்டம்

நுவாகோட் மாவட்டம் (Nuwakot District) (, தெற்காசியாவின் நேபாள நாட்டில், மத்திய வளர்ச்சி பிராந்தியத்தில் அமைந்த மாநில எண் 3-இல் உள்ள இம்மாவட்டம், நேபாளத்தின் எழுபத்தி ஐந்து மாவட்டங்களில் ஒன்றாகும். இதன் நிர்வாகத் தலைமையிடம் பிதார் நகரம் ஆகும். 

பாக்மதி மண்டலத்தில் உள்ள மலைப் பாங்கான இம்மாவட்டம் ஆகும். 1,121 சதுர கிலோ மீட்டர் பரப்பளவு கொண்ட இம்மாவட்டத்தின், 2011-ஆம் ஆண்டின் மக்கள் தொகை கணக்கெடுப்பின் படி, இம்மாவட்ட மக்கள் தொகை 2,77,471 ஆகும். இங்கு நேபாள மொழி, தமாங் மொழிகள் பேசப்படுகிறது.

ஏழு அடுக்குகளுடன் கூடிய தொன்மை வாய்ந்த நுவாகோட் கோட்டை இம்மாவட்ட மலையின் உச்சியில் அமைந்துள்ளது. எனவே இம்மாவட்டத்திற்கு நுவாகோட் என்ற பெயர் ஏற்பட காரணமாயிற்று. இங்குள்ள தேவிகாட் கிராமத்தில் தாடி மற்றும் திரிசூலி ஆறுகள் ஒன்று கூடுகிறது.

இம்மாவட்டம் கடல் மட்டத்திலிருந்து 300 மீட்டர் முதல் 5,000 மீட்டர் உயரம் வரை பரவியுள்ளது. எனவே இம்மாவட்டத்தின் தட்ப வெப்ப நிலை மேல் வெப்ப மண்டலம், மிதவெப்ப வளையம், மிதமான காலநிலை, மான்ட்டேன் #ஆல்ப்ஸ் மலை காலநிலை, துருவப் பகுதி காலநிலை, வெண்பனி படர்ந்த பகுதிகள் என ஐந்து நிலைகளில் காணப்படுகிறது. 

சமவெளிப் பகுதிகள் குறைந்த, மலைப் பாங்கான இம்மாவட்டத்தின் பொருளாதாரம் மலைத் தோட்டப் பயிர்கள், கால்நடை வளர்த்தல் மற்றும் சுற்றுலா மூலம் ஈட்டப்படுகிறது.
நுவாகோட் மாவட்டத்தில் அறுபத்தி ஒன்று கிராம வளர்ச்சி மன்றங்கள் மற்றும் ஒரு நகராட்சி மன்றம் உள்ளாட்சிப் பணிகளை மேற்கொள்கிறது.


 

</doc>
<doc id="323465" url="https://ta.wikipedia.org/wiki?curid=323465" title="சியாங்ஜா மாவட்டம்">
சியாங்ஜா மாவட்டம்

சியாங்ஜா மாவட்டம் (Syangja District) () தெற்காசியாவில் நேபாளத்தின், மேற்கு வளர்ச்சி பிராந்தியத்தில், மாநில எண் 4-இல் அமைந்துள்ளது.
நேபாளத்தின் எழுபத்தி ஐந்து மாவட்டங்களில் சியாங்ஜா மாவட்டமும் ஒன்றாகும். இம்மாவட்ட நிர்வாகத் தலைமையிட நகரம் சியாங்ஜா பஜார் ஆகும்.

கண்டகி மண்டலத்தில் அமைந்த இம்மாவட்டம் 1,164 சதுர கிலோ மீட்டர் பரப்பளவு கொண்டது. 

2011-ஆம் ஆண்டு மக்கள் தொகை கணக்கெடுப்பின் படி, சியாங்ஜா மாவட்ட மக்கள் தொகை 2,89,148 ஆகும். 
இம்மாவட்டத்தில் இந்து சமயத்தவர்கள் 86.07% ஆகவும், இசுலாமியர்கள் 0.58% ஆகவும், பௌத்தர்கள் 12.47% ஆகவும், கிறித்தவர்கள் 0.07% ஆகவும், மற்ற சமயத்தவர்கள் 0.08% ஆகவும் உள்ளனர். 
இம்மாவட்டத்தில் அந்தணர், சத்திரியர், குரூங், மகர் மற்றும் பிற இனத்தவர்கள் வாழ்கின்றனர். குரூங் மற்றும் மகர் இன மக்கள் பிரித்தானிய இந்தியப் பேரரசின் போர்ப் படைகளில் ஒன்றான கூர்க்கா படையணியில் பணிபுரிந்தனர். தற்போதும் இந்திய இரானுவத்தில் இம்மக்கள் பணிபுரிகின்றனர்.
மேற்கு நேபாள பிராந்தியத்தின் முக்கிய நகரங்களான பொக்காரா மற்றும் பைரவா நகரங்களுடன் சியாங்ஜா பஜார் நகரம், சித்தார்த்தா நெடுஞ்சாலை வழியாக இணைக்கிறது. 

இம்மாவட்டத்தில் பாயும் காளிகண்டகி ஆற்றின் குறுக்கே நீர்த்தேக்கம் கட்டி, 144 மெகா வாட் மின்சாரம் உற்பத்தி செய்யப்படுகிறது.
இம்மாவட்டம் கடல் மட்டத்திலிருந்து 300 மீட்டர் முதல் 2,000 மீட்டர் உயரம் வரை இமயமலையில் பரவியுள்ளது. எனவே இம்மாவட்டத்தின் தட்ப வெப்பம் கீழ் வெப்ப மண்டலம், மேல் வெப்ப மண்டலம், மிதவெப்ப வளையம் என மூன்று காலநிலைகளில் காணப்படுகிறது. 

இம்மாவட்டம் புத்தலி பஜார் நகராட்சி, வாலிங் நகராட்சி, சாப்பாகோட் நகராட்சி மற்றும் பீர்கோட் நகராட்சி என நான்கு நகராட்சி மன்றங்களையும், அறுபது கிராம வளர்ச்சி மன்றங்களையும் கொண்டுள்ளது. 


 

</doc>
<doc id="323466" url="https://ta.wikipedia.org/wiki?curid=323466" title="ரவுதஹட் மாவட்டம்">
ரவுதஹட் மாவட்டம்

ரவுதஹட் மாவட்டம் (Rautahat District) (, தெற்காசியாவில் அமைந்த நேபாளத்தின், மத்திய வளர்ச்சி பிராந்தியத்தில், மாநில எண் 2-இல் அமைந்துள்ளது.
இம்மாவட்டத்தின் நிர்வாகத் தலைமையிடம் கௌர் நகரம் ஆகும். 

நாராயணீ மண்டலத்தில் அமைந்த ரௌத்ஹட் மாவட்டத்தின் மொத்தப் பரப்பளவு 1,126 சதுர கிலோ மீட்டராகும். 2011-ஆம் ஆண்டின் மக்கள் தொகை கணக்கெடுப்பின் படி, இம்மாவட்ட மக்கள் தொகை 6,86,722 ஆக உள்ளது. பிற மாவட்டங்களை விட இம்மாவட்டத்தில் இசுலாமியர்களின் மக்கள் தொகை அதிகமாக உள்ளது. 2001-இல் இசுலாமியர் மக்கள் தொகை 19.465% (1,06,111) ஆக இருந்தது.இம்மாவட்டத்தில் பஜ்ஜிகா மொழி (60%), நேபாள மொழி (21%) மற்றும் இந்தி மொழி-உருது (13%) மற்றும் பிற மொழிகள் (6%) பேசப்படுகிறது. 
இம்மாவட்டம் கடல் மட்டத்திலிருந்து 300 மீட்டர் முதல் 1,000 மீட்டர் உயரம் வரை பரவியுள்ளது. எனவே இம்மாவட்டத்தின் தட்ப வெப்பம், கீழ் வெப்ப மண்டலம் மற்றிம் மேல் வெப்ப மண்டலப் பகுதி என இரண்டு நிலைகளில் காணப்படுகிறது. 

ரௌத்ஹட் மாவட்டத்தில் கௌர் நகராட்சியும், நூற்றி நான்கு கிராம வளர்ச்சி மன்றங்களும் செயல்படுகிறது.


 

</doc>
<doc id="323468" url="https://ta.wikipedia.org/wiki?curid=323468" title="மக்வான்பூர் மாவட்டம்">
மக்வான்பூர் மாவட்டம்

மக்வான்பூர் மாவட்டம் (Makawanpur District) (), தெற்காசியாவின் நேபாள நாட்டின், மத்திய வளர்ச்சி பிராந்தியத்தில், மாநில எண் 3-இல் அமைந்துள்ளது. மக்வான்பூர் மாவட்ட நிர்வாகத் தலைமையிட நகரமான ஹெடௌதா ஒரு துணைநிலை மாநகராட்சியும் ஆகும்.
நேபாளத்தின் எழுபத்தி ஐந்து மாவட்டங்களில் ஒன்றான இம்மாவட்டம் நாராயணி மண்டலத்தில் அமைந்துள்ளது. இம்மாவட்டத்தின் பரப்பளவு 2,426 சதுர கிலோ மீட்டர்கள் ஆகும். 2011-ஆம் ஆண்டு மக்கள் தொகை கணக்கெடுப்பின் படி, மக்வான்பூர் மாவட்ட மக்கள் தொகை 4,20,477 ஆக உள்ளது. இங்கு நேபாள மொழி பெரும்பான்மையாக பேசப்படுகிறது.

மக்வான்பூர் மாவட்டம் கடல் மட்டத்திலிருந்து 300 மீட்டர் முதல் 3,000 மீட்டர் உயரம் வரை பரவியுள்ளது. எனவே இம்மாவட்டத்தின் தட்ப வெப்பம், கீழ் வெப்ப மண்டலம், மேல் வெப்ப மண்டலம் மற்றும் மிதவெப்ப வளையம் என மூன்று விதமான தட்ப வெப்ப நிலைகளில் காணப்படுகிறது. 
மக்வான்பூர் மாவட்டத்தில் நாற்பத்தி ஒன்று கிராம வளர்ச்சி மன்றங்களும், ஹேட்டவுடா என்ற ஒரு நகராட்சி மன்றமும் உள்ளது.




</doc>
<doc id="323469" url="https://ta.wikipedia.org/wiki?curid=323469" title="லம்ஜுங் மாவட்டம்">
லம்ஜுங் மாவட்டம்

லம்ஜுங் மாவட்டம் (Lamjung District) ( ), தெற்காசியாவில் நேபாள நாட்டின், மேற்கு வளர்ச்சி பிராந்தியத்தில், மாநில எண் 4-இல் அமைந்துள்ளது.
இம்மாவட்டத் நிர்வாகத் தலைமையிட நகரமான பேசிசஹர் ஒரு நகராட்சி மன்றமும் ஆகும்.

கண்டகி மண்டலத்தில் அமைந்த லம்ஜுங் மாவட்டம் 1,692 சதுர கிலோ மீட்டர் பரப்பளவு கொண்டது. 2011-ஆம் ஆண்டு மக்கள் தொகை கணக்கெடுப்பின் படி, இம்மாவட்டத்தின் மக்கள் தொகை 1,67,724 ஆகும். நிலவியலின் படி, இம்மாவட்டம் நேபாளத்தின் நடுவில் அமைந்துள்ளது. குரூங் இன மலைவாழ் மக்கள் அதிகம் வாழ்கின்றனர். நேபாள மொழி, குரூங் மொழி மற்றும் மகர் மொழிகள் இங்கு பேசப்படுகிறது. இம்மாவட்டத்தில் அன்னபூர்னா கொடுமுடி அமைந்துள்ளது.
லம்ஜுங் மாவட்டம் இமயமலையில், கடல் மட்டத்திலிருந்து 1,000 மீட்டர் முதல் 6,400 மீட்டர் உயரம் வரை பரவியுள்ளது. எனவே இம்மாவட்டத்தின் தட்ப வெப்ப நிலை மேல் வெப்ப மண்டலம், மிதவெப்ப வளையம், மிதமான காலநிலை, மான்ட்டேன் #ஆல்ப்ஸ் மலை காலநிலை, துருவப் பகுதி காலநிலை, வெண்பனி பகுதிகள், டிரான்ஸ்-இமயமலை என ஏழு காலநிலைகளில் காணப்படுகிறது. 

லம்ஜுங் மாவட்டத்தின் உள்ளாட்சி நிர்வாகத்தை ஐம்பத்தி எட்டு கிராம வளர்ச்சி மன்றங்களும், பேசிசஹர் மற்றும் சுந்தர் பஜார் என இராண்டு நகராட்சிகளும் மேற்கொள்கிறது. 
25 ஏப்ரல் 2015 அன்று ஏற்பட்ட நேபாள நிலநடுக்கம் இம்மாவட்டத்தின் அருகில் மையம் கொண்டிருந்தது. இதனால் காட்மாண்டு நகரம் பெரும் பொருட் சேதமும், உயிர்ச் சேதம் கண்டது. 



 

</doc>
<doc id="323470" url="https://ta.wikipedia.org/wiki?curid=323470" title="மனாங் மாவட்டம்">
மனாங் மாவட்டம்

மனாங் மாவட்டம் (Manang District) (, தெற்காசியாவின் நேபாளத்தின், மேற்கு வளர்ச்சி பிராந்தியத்தில், மாநில எண் 4-இல் அமைந்துள்ளது. இம்மாவட்டத்தின் நிர்வாகத் தலைமையிட நகரமான சாமே ஒரு நகராட்சி மன்றமும் ஆகும்.

கண்டகி மண்டலத்தின் மனாங் மாவட்டம் 2,246 சதுர கிலோ மீட்டர் பரப்பளவு கொண்டது.
2011-ஆம் ஆண்டு மக்கள் தொகை கணக்கெடுப்பின் படி, இம்மாவட்ட மக்கள் தொகை 6,538 ஆக உள்ளது. உள்நாட்டு மற்றும் வெளி நாட்டு வணிகத்தில் மனாங் மக்கள் தேர்ச்சி பெற்றவர்கள்.

இமயமலையில் 5,415 மீட்டர் உயரத்தில் அமைந்த தொரங் லா மலைக் கணவாய், மனாங் நகரத்தையும், மஸ்டாங் மாவட்டத்தின் முக்திநாத்தையும் இணைக்கிறது. மனாங் மாவட்டம், நேபாளத்தில் மழைப் பொழிவு மிகவும் குறைந்த மாவட்டமாகும். மனாங் சமவெளி நேபாள-திபெத் எல்லையின் அருகில் உள்ளது.
இங்கு மூன்று மலைத் தடங்கள் உள்ளது. முதல் வழித்தடம் முக்திநாத், மஸ்டாங் வழியாக லாசாவை இணைக்கிறது. இவ்வழியாக பயணிப்பதற்கு நான்கு நாட்கள் ஆகும்.
இரண்டாவதாக, நௌர் கோலா மற்றும் நௌர்கோன் வழியாக லாசாவை அடைய ஐந்து நாட்கள் ஆகும். மூன்றாவதான மத்திய நேபாளத்தின் லர்க்கியா பஜாரிலிருந்து லாசாவிற்குச் செல்லும் மலைப் பாதையை மக்கள் பெரிதும் பயன்படுத்துகிறார்கள்.
மனாங் – முக்திநாத் இருப்புப் பாதை, நூற்றாண்டுகளாக பயன்பாடடில் உள்ளது.

இம்மாவட்டம், இமயமலையில் கடல் மட்டத்திலிருந்து 1,000 மீட்டர் முதல் 5,000 மீட்டர் உயரம் வரை பரவியுள்ளது. எனவே இம்மாவட்டத்தின் தட்ப வெப்பம் மிதவெப்ப வளையம், மிதமான காலநிலை, மான்ட்டேன் #ஆல்ப்ஸ் மலை காலநிலை, துருவப் பகுதி காலநிலை, வெண்பனி படர்ந்த பகுதிகள் என ஐந்து நிலைகளில் காணப்படுகிறது. 

மனாங் மாவட்டம், நூற்றிபதினேழு தொகுதி உறுப்பினர்களுடன் கூடிய பதின்மூன்று கிராம வளர்ச்சி மன்றங்கள் உள்ளது. மேலும் முப்பத்தி ஐந்து மலைவாழ் மக்களுக்கான குடியிருப்புகள் உள்ளது.



 

</doc>
<doc id="323471" url="https://ta.wikipedia.org/wiki?curid=323471" title="முஸ்தாங் மாவட்டம்">
முஸ்தாங் மாவட்டம்

முஸ்தாங் மாவட்டம் (Mustang District) (), தெற்காசியாவின் நேபாள நாட்டின், மேற்கு வளர்ச்சி பிராந்தியத்தில், மாநில எண் 4-இல் அமைந்துள்ளது. முஸ்தாங் மாவட்டத்தின் நிர்வாகத் தலைமையிடம் ஜோம்சோம் நகரம் ஆகும்.

தவளகிரி மண்டலத்தில் அமைந்த முஸ்தாங் மாவட்டத்தின் பரப்பளவு 3,573 சதுர கிலோ மீட்டர்கள் ஆகும். 2011-ஆம் மக்கள் தொகை கணக்கெடுப்பின் படி முஸ்தாங் மாவட்ட மக்கள் தொகை 13,452 ஆக உள்ளது.இம்மாவட்ட நிர்வாகத் தலைமையிடாமான ஜோம்சோம் நகரத்தில் வானூர்தி நிலையம் உள்ளது.

இமயமலையில் அமைந்த இம்மாவட்டம் வடக்கில் திபெத் மேட்டு நிலத்தைத் தொட்டுத்தொடா நிலையில் அமைந்துள்ளது.
இந்துக்களின் புனித தலமான முக்திநாத் கோவில் இம்மாவட்டத்தில் உள்ளது. மேலும் அன்னபூர்ணா கொடுமுடியும் இங்கு அமைந்துள்ளது.

ஆப்பிள், மார்பா எனும் மதுபானம் இம்மாவட்டத்தில் அதிகம் உற்பத்தி செய்யப்படுகிறது.

இம்மாவட்டத்தில் பதினாறு கிராம வளர்ச்சி மன்றங்களைக் கொண்டுள்ளது.

இம்மாவட்டம், இமயமலையில் கடல் மட்டத்திலிருந்து 2,000 மீட்டர் முதல் 5,000 மீட்டர் உயரம் வரை பரவியுள்ளது. எனவே இம்மாவட்டத்தின் தட்ப வெப்பம் மிதமான காலநிலை, மான்ட்டேன் #ஆல்ப்ஸ் மலை காலநிலை, துருவப் பகுதி காலநிலை, வெண்பனி படர்ந்த பகுதிகள், டிரான்ஸ் இமயமலை காலநிலை என ஐந்து நிலைகளில் காணப்படுகிறது. 

 

</doc>
<doc id="323474" url="https://ta.wikipedia.org/wiki?curid=323474" title="டிராகன் (பக்கவழி நெறிப்படுத்தல்)">
டிராகன் (பக்கவழி நெறிப்படுத்தல்)

டிராகன்கள் என்பவை கட்டுக்கதைகளில் காணப்படும் உயிரினங்களாகும். இவை பல கலாச்சாரங்களின் புராணங்களிலும், குறிப்பிடத்தக்களவில் பாம்புபோன்று நெளியும் வகையாகவோ அல்லது ஊர்வனவற்றின் சாயற்கூறைக் கொண்டிருக்கும் உயிரினமாகவோ குறிப்பிடப்படுகின்றன.

டிராகன் என்ற வார்த்தை கீழே உள்ளவற்றையும் குறிப்பிடலாம்:












</doc>
<doc id="323476" url="https://ta.wikipedia.org/wiki?curid=323476" title="கார்ல் பிரீட்ரிக் வைசாக்கர்">
கார்ல் பிரீட்ரிக் வைசாக்கர்



</doc>
<doc id="323478" url="https://ta.wikipedia.org/wiki?curid=323478" title="ரூபந்தேஹி மாவட்டம்">
ரூபந்தேஹி மாவட்டம்

ரூபந்தேஹி மாவட்டம் (Rupandehi District) (), தெற்காசியாவில் நேபாள நாட்டின், மாநில எண் 5-இல் அமைந்துள்ளது. ரூபந்தேஹி மாவட்டம் நேபாளத்தின் 77 மாவட்டங்களில் ஒன்றாகும்.

இம்மாவட்டத்தின் நிர்வாகத் தலைமையிடம் சித்தார்த்தநகர் ஆகும். இம்மாவட்டத்தின் பிற நகரங்கள் லும்பினி, தேவதகா மற்றும் பூத்வல் ஆகும். நேபாளத்தின் தராய் சமவெளியில் அமைந்த ரூபந்தேஹி மாவட்டத்தின் பரப்பளவு 1,360 சதுர கிலோ மீட்டர்கள் ஆகும். 
2011-ஆம் ஆண்டின் மக்கள் தொகை கணக்கெடுப்பின் படி, இம்மாவட்டத்தின் மக்கள் தொகை 8,80,196 ஆகும். நேபாள மொழி மற்றும் அவதி மொழிகள் இங்கு பேசப்படுகிறது.

புத்தரின் தாயும், மன்னர் சுத்தோதனரின் பட்டத்து மனைவியுமான ரூபாதேவியின் நினைவாக இம்மாவட்டத்திற்கு ரூபந்தேஹி என பெயர் சூட்டப்பட்டது.

கௌதம புத்தரின் பிறப்பிடமான லும்பினி நகரம் மற்றும் கௌதம மற்றும் புத்தரின் தாயான மாயாதேவியின் பிறப்பிடமான தேவதகா எனும் இடமும் இம்மாவட்டத்தில் உள்ளது.

இம்மாவட்டம் ஏழு சட்டமன்றத் தொகுதிகளும், நாற்பத்தி எட்டு கிராம வளர்ச்சி மன்றங்களும், ஐந்து நகராட்சிகளும், ஒரு துணை-மாநகராட்சியும் கொண்டுள்ளது.

நேபாளத்தின் தென்மேற்குப் பகுதியில் தராய் சமவெளியில் ரூபந்தேஹி மாவட்டம் அமைந்துள்ளது.
இம்மாவட்டத்தின் கிழக்கில் நவல்பராசி மாவட்டமும், மேற்கில் கபிலவஸ்து மாவட்டமும், வடக்கில் பால்பா மாவட்டமும், தெற்கில் இந்தியாவும் எல்லைகளாக அமைந்துள்ளது.

இம்மாவட்டம் கடல் மட்டத்திலிருந்து 159 மீட்டர் முதல் 1,229 மீட்டர் வரை உயரத்தில் உள்ளது. மாவட்டத்தின் மொத்த பரப்பளவு 1,360 சதுர கிலோ மீட்டராகும். 

இமயமலையில் உற்பத்தியாகும் பதினோறு ஆறுகள் ரூபந்தேஹி மாவட்டத்தின் வழியாக பாய்ந்து பின்னர் இந்தியாவின் கங்கை ஆற்றில் கலக்கிறது. அவைகளில் முக்கியமானது ரோகிணி ஆறு ஆகும். ரோகிணி ஆற்றின் நீரை வயல்களுக்குப் பாய்ச்சுவது தொடர்பாக கௌதம புத்தர் பிறந்த சாக்கியர்களுக்கும், ஆற்றின் எதிர் கரையில் வாழ்ந்த கோலியர்களுக்கும் பிணக்கு ஏற்பட்டது. இப்பிணக்கை புத்தர் தீர்த்து வைத்தார் என பௌத்த சாத்திரங்கள் கூறுகிறது.

இம்மாவட்டம் கடல் மட்டத்திலிருந்து 159 மீட்டர் முதல் 1,229 மீட்டர் உயரம் வரை உள்ளது. எனவே இம்மாவட்டத்தின் தட்ப வெப்பம், கீழ் வெப்ப மண்டலம் மற்றும் மேல் வெப்ப மண்டலம் என இரண்டு காலநிலைகளில் காணப்படுகிறது. 

இம்மாவட்டத்தில் உள்ள கௌதம புத்தர் பிறந்த இடமான லும்பினி அனைத்துலக பௌத்தர்களுக்கும் புனித இடமாக உள்ளது. தெற்கு மற்றும் தென் கிழக்கு ஆசியாவில் உள்ள பௌத்த சமயத்தவர்களுக்கு லும்பினி புனித யாத்திரைத் தலமாக விளங்குகிறது.

ஐக்கிய நாடுகள் அவையின் ஒரு உறுப்பான யுனெஸ்கோ நிறுவனம் லும்பினியை உலகப் பாரம்பரியக் களங்களில் ஒன்றாக 1997-ஆம் ஆண்டில் அறிவிக்கப்பட்டது. 

தேவதகா நகரம், கௌத புத்தரின் தாயான மாயா மற்றும் சிற்றன்னையான மகாபிரஜாபதி கௌதமியின் பிறந்த இடமாகும் என பௌத்த சாத்திரங்கள் கூறுகிறது. 


சித்தார்த்தா நெடுஞ்சாலையும், மகேந்திரா நெடுஞ்சாலையும் ரூபந்தேஹி மாவட்டத்தை நாட்டின் பிற பகுதிகளுடன் இணைக்கிறது.
லும்பினியில் உள்ள கௌதம புத்தா வானூர்தி நிலையம் நாட்டின் பிற முக்கிய நகரங்களுடன் இணைக்கிறது. 




 

</doc>
<doc id="323479" url="https://ta.wikipedia.org/wiki?curid=323479" title="மியாக்தி மாவட்டம்">
மியாக்தி மாவட்டம்

மியாக்தி மாவட்டம் (Myagdi District) (), தெற்காசியாவின் நேபாள நாட்டின், மேற்கு வளர்ச்சி பிராந்தியத்தில், மாநில எண் 4-இல் அமைந்துள்ளது. இம்மாவட்டம் நேபாளத்தின் எழுபத்தி ஐந்து மாவட்டங்களில் ஒன்றாகும். இம்மாவட்ட நிர்வாகத் தலைமையிடம் பேனி நகரம் ஆகும்.

தவலாகிரி மண்டலத்தில் உள்ள இம்மாவட்டத்தின் பரப்பளவு 2,297 சதுர கிலோ மீட்டர்கள் ஆகும். 2011-ஆம் ஆண்டு மக்கள் தொகை கணக்கெடுப்பின் படி, இம்மாவட்டத்தின் மக்கள் தொகை 1,13,641 ஆகும். 

இம்மாவட்டம் கடல் மட்டத்திலிருந்து 300 மீட்டர் முதல் 6,400 மீட்டர் உயரம் வரை இமயமலையில் பரவியுள்ளது. எனவே இம்மாவட்டத்தின் தட்ப வெப்பம், கீழ் வெப்ப மண்டலம், மேல் வெப்ப மண்டலம், மிதவெப்ப வளையம், மிதமான காலநிலை, மான்ட்டேன் #ஆல்ப்ஸ் மலை காலநிலை, துருவப் பகுதி காலநிலை, வெண்பனி படர்ந்த பகுதிகள் என ஐந்து காலநிலைகளில் காணப்படுகிறது. 

மியாக்தி மாவட்டத்தில் 45 கிராம வளர்ச்சி மன்றங்களும், பெனி எனும் நகராட்சியும் உள்ளது.

மியாக்தி மாவட்டத்தின் காரா கிராம வளர்ச்சி மன்றத்தில் உள்ள பூன் மலைகள் மற்றும் கோராபானி மலைகள் மலையேற்ற வீரர்களுக்கும் மற்றும் மலையேற்ற பயிற்சி மேற்கொள்பவர்களுக்கும் பிரபலமானதாகும். ததோபானி வெந்நீர் ஊற்று இம்மாவட்டத்தில் உள்ளது. 


 

</doc>
<doc id="323480" url="https://ta.wikipedia.org/wiki?curid=323480" title="முதல் லெயிட்டர் கட்டிடம்">
முதல் லெயிட்டர் கட்டிடம்

முதல் லெயிட்டர் கட்டிடம், ஐக்கிய அமெரிக்காவின் சிக்காகோ நகரத்தில் வெஸ்ட் மொன்ரோ சாலையில் இருந்தது. 1879ல் தொடக்கக் கட்டுமான வேலைகளும், 1888ல் தொடர்ந்த வேலைகளும் இடம்பெற்றன. அக்காலத்தில் இக்கட்டிடம் சிக்காகோ நகரின் கட்டிடக்கலை அடையாளச் சின்னமாக விளங்கியது. இது கட்டிடக்கலைஞர் வில்லியம் லீ பாரன் ஜென்னி என்பவரால் வடிவமைக்கப்பட்டது. இக்கட்டிடத்தில் பாரம் சுமக்கும் சுவர்கள் கிடையாது. இது அக்காலத்தில் ஒரு புதிய விடயம் ஆகும். இதன் முகப்பு 400 அடி நீளமும் 8 மாடிகள் உயரமும் கொண்டிருந்தது. தகட்டுக் கண்ணாடியினால் ஆன சாளரங்கள் இக்கட்டிடத்தில் பயன்படுத்தப்பட்டுள்ளன.

உயரமான கட்டிடங்களில் தூய வடிவங்களைப் பயன்படுத்தும் போக்கைக் காட்டும் கட்டிடமாக லெயிட்டர் கட்டிடம் காணப்பட்டது. இவ்வாறான கட்டிடக்கலைத் தூய்மை தொடர்பில் லெயிட்டர் கட்டிடம் ஒரு தொடக்கப் புள்ளியாக அமைந்தது எனலாம். உயரமான கட்டிடங்களுக்கு இருக்கவேண்டிய நான்கு அம்சங்கள் முதன்முதலாக இந்தக் கட்டிடத்தில் அடங்கியிருந்தன. கட்டிடத்தின் உயரம், இரும்பினாலான சட்டகக் கூடு, அமைப்புக் கூறுகளின்மீது சுடுமண் தகட்டுத் தீக்காப்பு, உயர்த்திகளைப் பயன்படுத்திய நிலைக்குத்துப் போக்குவரத்து. என்பன மேற்படி நான்கு அம்சங்கள்.

இக்கட்டிடம் 1972ல் இடிக்கப்பட்டது.


</doc>
<doc id="323484" url="https://ta.wikipedia.org/wiki?curid=323484" title="பர்பத் மாவட்டம்">
பர்பத் மாவட்டம்

பர்பத் மாவட்டம் (Parbat District) ( ), தெற்காசியாவில் நேபாள நாட்டின் எழுபத்தி ஐந்து மாவட்டங்களில் ஒன்றாகும். இம்மாவட்டம் மேற்கு வளர்ச்சி பிராந்தியத்தின் மாநில எண் 4-இல் அமைந்துள்ள பதினோறு மலைப்பாங்கான மாவட்டங்களில் ஒன்று. இம்மாவட்டத்தின் நிர்வாகத் தலைமையிட நகரம் குஷ்மா ஆகும். 

தவலாகிரி மண்டலத்தில் இம்மாவட்டம், 494 சதுர கிலோ மீட்டர் பரப்பளவு கொண்டது. இம்மாவட்டத்தின் மக்கள் தொகை, 2011-ஆம் ஆண்டின் மக்கள் தொகை கணக்கெடுப்பின் படி 1,57,826 ஆகும்.
நேபாளத்தின் சிறிய மாவட்டங்களின் வரிசையில் இம்மாவட்டம் நான்காம் இடம் வகிக்கிறது. இம்மாவட்டத்தில் நாற்பத்தி ஏழு கிராம வளர்ச்சி மன்றங்களும், குஷ்மா எனும் நகராட்சியும் உள்ளது.

குஷ்மா நகராட்சியில் உள்ள குப்தேஷ்வரர் கோயிலில் மகா சிவராத்திரியின் போது திரளான பக்தர்கள் கூடுவர்.
மேலும் இங்குள்ள பத்தேஷ்வரி அம்மன் கோயில் மிகவும் புகழ் பெற்றது. இம்மாவட்டத்தில் பத்து மெகா வாட் மின்சாரம் உற்பத்தி செய்யும் நீர் மின் நிலையம் அமைக்கப்பட்டது.

இமயமலையில் அமைந்த இம்மாவட்டம், கடல் மட்டத்திலிருந்து 300 மீட்டர் முதல் 4,000 மீட்டர் உயரம் வரை பரவியுள்ளது. எனவே இம்மாவட்டத்தின் தட்ப வெப்பம் மேல் வெப்ப மண்டலம், மிதவெப்ப வளையம், மிதமான காலநிலை, மான்ட்டேன் #ஆல்ப்ஸ் மலை காலநிலை, என நான்கு நிலைகளில் காணப்படுகிறது. 

இம்மாவட்டம் ஒரு நகராட்சி மன்றத்தையும், நாற்பத்தி ஏழு கிராம வளர்ச்சி மன்றங்களும் கொண்டுள்ளது.

 

</doc>
<doc id="323490" url="https://ta.wikipedia.org/wiki?curid=323490" title="பெரிய பள்ளிவாசல், சனா">
பெரிய பள்ளிவாசல், சனா

சனா பெரிய பள்ளிவாசல் (Great Mosque of Sana'a) ( யேமன் நாட்டின் தலைநகரான சனா நகரில் உள்ள பள்ளிவாசல் ஆகும். இப்பள்ளிவாசல் கி.பி.630 இல் ஆரம்பித்து கி.பி. 705 க்கும் 715 க்கும் இடைப்பட்ட காலத்தில் கட்டி முடிக்கப்பட்டது.இது குத்மான் மாளிகைக்கு கிழக்கில் உள்ளது.

இப்பள்ளிவாசல் யேமன் நாட்டின் தலைநகரான சனா நகரில் அல் குவாத்தி மற்றும் அல்சாலிஹ் பகுதிகளுக்கு இடையே
குத்மான் மாளிகைக்கு கிழக்கில் உள்ளது.
யேமன் நாட்டின் தலைநகரான சனா நகரில் நூற்றுக்கணக்கான பள்ளிவாசல்கள் இருந்தாலும் இதுவே மிகப்பெரிய பள்ளிவாசல் ஆகு‌ம்.

உள்ளூர் மக்களின் கருத்து படி இசுலாமிய இறைதூதர் முகமது அவர்களின் காலத்தில் இப்பள்ளிவாசல் கட்டப்பட்டது.
பிற்காலத்தில் கட்டிடத்தில் பல புனரமைத்தல் நடைபெற்றுவிட்டன.
1972 இல் இங்கு நடந்த தொல்லியல் ஆய்வின் போது இங்கு இசுலாமிய இறைதூதர் முகமது அவர்களின் காலத்தில் கையால் எழுதப்பட்ட குர்ஆன் பிரதிகள் கிடைத்தன.

உறுதி வரலாறு நிகழ்வுகள் படி கி.பி.705 இருந்து கி.பி.715 வரை (86-96 AH) உமையா கலீபா முதலாம் அல்-வலித் பள்ளிவாசல் பெரிய அளவில் விரிவாக்கி கட்டினார்.

பள்ளிவாசல் முற்றத்தில் காணப்படும் மற்றொரு கல்வெட்டு தகவலின்படி கி.பி.753 இல் பள்ளிவாசல் ஒரு பகுதி அப்பாசிய கலிபா காலத்தில் கட்டப்பட்டது.

இப்பள்ளிவாசல் இரண்டு வெள்ளை நிற மினார்களைக் கொண்டுள்ளது.கிழக்கு பகுதி மினார் 9 ஆம் நூற்றாண்டிலும் மேற்கு பகுதி மினார் 12 ஆம் நூற்றாண்டிலும் கட்டப்பட்டது. 
கி.பி.1130 இல் இசுமாலி அரசி அர்வா இபின் அகமத் மேற்கு மினாரைக் கட்டினார்.

பள்ளிவாசல் அடுக்குகளில் உள்ள அப்லாக் வடிவமைப்பு, முன் இஸ்லாமிய காலம் போன்ற வடிவமைப்பில் உள்ளது.மேல்மட்டத்தில் லகுனாரி மரத்தில் செய்யப்பட்ட செதுக்கப்பட்ட பலகைகள் வர்ணம் பூசப்பட்டு உள்ளது. இக்கட்டிடத்தில் பழமையான கையெழுத்து பிரதிகள் உள்ளன.

பள்ளிவாசலில் உள்ள மினாருக்கு செல்லும் மாடி படிக்கட்டுகளுக்கு அடியில் பழமையான ஆவணங்களை சேர்த்து உருளைக்கிழங்கு சாக்குகளில் நிரப்பி வைக்கப்பட்டதை அகழ்வாராய்ச்சி மூலம் கண்டுபிடிக்க பட்டது. 
4000 அரபி மொழி பழமையான கையெழுத்து பிரதிகள் கிடைத்தன.கலிபா அலீ தொகுத்துள்ளேன் குர்ஆன் பிரதி கிடைத்தது. 

சனா பெரிய பள்ளிவாசல் ஐக்கிய நாடுகள் கல்வி, அறிவியல், பண்பாட்டு நிறுவனம் வெளியிட்ட உலகப் பாரம்பரியக் களம் பட்டியலில் 1986 ஆம் ஆண்டு சேர்க்கப்பட்டது. 


</doc>
<doc id="323491" url="https://ta.wikipedia.org/wiki?curid=323491" title="மாலிப்டினம்(III) புரோமைடு">
மாலிப்டினம்(III) புரோமைடு

மாலிப்டினம்(III) புரோமைடு "(Molybdenum(III) bromide)" என்பது MoBr என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். கருப்பு நிறத்தில் ஒரு திண்மமாகக் காணப்படும் இச்சேர்மம் பெரும்பாலான கரைப்பான்களில் கரையாது. ஆனால் பிரிடின் போன்ற புரோட்டானை கொடையளிக்கும் கரைப்பான்களில் மட்டும் கரைகிறது.

தனிமநிலை மாலிப்டினமும் புரோமினும் 350 பாகை செல்சியசு வெப்பநிலை அல்லது 660 பாகை பாரன்கீட்டு வெப்பநிலையில் வினைபுரிந்து மாலிப்டினம்(III) புரோமைடு உருவாகிறது. 

இதன் கட்டமைப்பில் முகப்பகிர்வு எண்முகப்படிகங்களுடன் குறுகிய மற்றும் நீண்ட Mo-Mo இணைப்புகள் எல்லையற்ற சங்கிலிகளாக உள்ளன. ருத்தேனியம் மற்றும் டெக்னீசியம் டிரைபுரோமைடுகளும் இதே வகையான கட்டமைப்பைக் கொண்டுள்ளன<ref name="DOI10.1016/0022-4596(72)90156-9">Dietrich Babel: "Die Verfeinerung der MoBr-Struktur (Refinement of the MoBr-Structure)" In: "Journal of Solid State Chemistry." 1972, volume 4, S. 410–416, .</ref>. மாறாக உயர் வெப்பநிலையில் தைட்டானியம்(III) அயோடைடு சேர்மத்தில் உள்ள Ti---Ti தொடர்புகள் மாற்றமின்றி உள்ளன. 


</doc>
<doc id="323493" url="https://ta.wikipedia.org/wiki?curid=323493" title="யெமனில் உள்ள பள்ளிவாசல்கள்">
யெமனில் உள்ள பள்ளிவாசல்கள்

யேமன் நாட்டில் உள்ள பள்ளிவாசல்களின் பட்டியல். 
யேமன் நாட்டின் தலைநகரான சனாவில் உள்ள பள்ளிவாசல்கள்:

யேமன் நாட்டின் ஏடன் நகரில் உள்ள பள்ளிவாசல்கள்:
யேமன் நாட்டின் தைய்ஜ் நகரில் உள்ள பள்ளிவாசல்கள்:


</doc>
<doc id="323497" url="https://ta.wikipedia.org/wiki?curid=323497" title="திருலோகி சீராப்தி சயனநாராயணப் பெருமாள் கோயில்">
திருலோகி சீராப்தி சயனநாராயணப் பெருமாள் கோயில்

திருலோகி சீராப்தி சயனநாராயணப் பெருமாள் கோயில் தஞ்சாவூர் மாவட்டத்திலுள்ள அமைந்துள்ள வைணவக்கோயிலாகும்.

இக்கோயில் கும்பகோணம் அருகில் திருப்பனந்தாளுக்குக் கிழக்கே 5 கிமீ தொலைவில் அமைந்துள்ளது. 

இக்கோயிலில் உள்ள மூலவர் சீராப்தி சயனநாராயணப் பெருமாள் என்று அழைக்கப்படுகிறார். தாயார் சீரநாயகி ஆவார். மூலவர் தென்புறம் முடியையும் வட புறம் ஐந்து தலைகள் கொண்ட ஆதிசேசன் மீது சயனித்த கோலத்தில் உள்ளார். தாயார் சனி சன்னதியில் உள்ளார். 

வரதராஜப் பெருமாள், யோக நரசிம்மர், விஷ்ணு துர்க்கை ஆகியோருக்கான சன்னதிகள் இக்கோயிலில் உள்ளன. 108 திவ்யதேசங்களில் ஒன்றான திருவெள்ளியங்குடியின் அபிமானத் தலமாக இத்தலம் உள்ளது. 


</doc>
<doc id="323498" url="https://ta.wikipedia.org/wiki?curid=323498" title="கொச்பரா">
கொச்பரா

கொச்பரா "(Kochpara )" என்பது இந்தியாவின் அசாம் மாநிலம் காம்ரூப் மாவட்டத்திலுள்ள ஒரு கணக்கெடுப்பில் உள்ள ஊர் ஆகும். 

2001 ஆம் ஆண்டின் இந்திய மக்கள் தொகைக் கணக்கெடுப்பின்படி கொச்பரா நகரத்தின் மக்கள்தொகை 6028 நபர்கள் ஆகும். இம்மக்கள் தொகையில் 51% நபர்கள் ஆண்கள் மற்றும் 49% நபர்கள் பெண்களாவர். இக்கிராமத்தின் எழுத்தறிவு சதவீதம் 85% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 89% நபர்கள் ஆண்கள் மற்றும் 81% நபர்கள் பெண்களாவர். 9% நபர்கள் 6 வயதுக்கு குறைவானவர்களாக இருந்தனர்.


</doc>
<doc id="323501" url="https://ta.wikipedia.org/wiki?curid=323501" title="வெட்டுவாக்கோட்டை செல்லியம்மன் கோயில்">
வெட்டுவாக்கோட்டை செல்லியம்மன் கோயில்

வெட்டுவாக்கோட்டை செல்லியம்மன் கோயில் தஞ்சாவூர் மாவட்டத்திலுள்ள அம்மன் கோயிலாகும். 

இக்கோயில் பட்டுக்கோட்டைக்கு வடமேற்கில் புதுக்கோட்டை செல்லும் சாலையில் 15 கிமீ தொலைவில் உள்ள ஊரணிபுரம் அருகே அமைந்துள்ளது. 

இக்கோயிலில் மூலவராக செல்லியம்மன் உள்ளார். காவல் தெய்வமாக முனியாண்டவர் உள்ளார். முத்துமாரியம்மன் கோயில் அருகே உள்ளது. 

குருடைக் கானகம் உகந்த காளி என்றும் அறுவர்க்கிளைய நங்கை என்றும் காளியை இளங்கோவடிகள் கூறுகின்றார். அந்த மாகாளி பல்வேறு தலங்களில் பல்வேறு பெயர்களுடன் காணப்படுகிறார். செல்லியம்மன், செல்லாண்டியம்மன், பிடாரியம்மன், வடக்கு வாயிற்செல்வி என்ற பல நிலைகளில் காளி அமைவார். 


</doc>
<doc id="323503" url="https://ta.wikipedia.org/wiki?curid=323503" title="பட்டுக்கோட்டை நாடியம்மன் கோயில்">
பட்டுக்கோட்டை நாடியம்மன் கோயில்

பட்டுக்கோட்டை நாடியம்மன் கோயில் தஞ்சாவூர் மாவட்டத்திலுள்ள அம்மன் கோயிலாகும். 

இக்கோயில் தஞ்சாவூருக்குத் தென்கிழக்கே 47 கிமீ தொலைவில் பட்டுக்கோட்டையில் அமைந்துள்ளது. அருகில் பட்டுக்கோட்டை கோட்டை சிவன் கோயில் உள்ளது. 

இக்கோயிலில் மூலவராக நாடியம்மன் உள்ளார். மூன்று குதிரைகள் காவலுக்கு நிற்கின்றன. அம்மன் சன்னதியின் முன்பாக சிம்மன் உள்ளது. ராஜகோபுரத்துடன் இக்கோயில் அமைந்துள்ளது. திருவிழாக் காலத்தில் பதுமைகள் பூச்சொரியும் நிகழ்ச்சி இங்கு சிறப்பாக நடைபெறும். 

மன்னர் சரபோசி வேட்டையாட வந்தபோது ஒரு பெண்ணைக் கண்டதாகவும், அவரைத் தொடர்ந்து சென்றபோது அப்பெண் ஒரு புதரில் மாயமாக மறைய அங்கு இரண்டரையடி உயரத்தில் கற்சிலையைக் கண்டதாகவும், கோட்டை சிவன் கோயில் குருமார்களை அழைத்து அங்கேயே அம்மனுக்கு ஒரு கோயில் அமைத்ததாகக் கூறுவர். 


</doc>
<doc id="323507" url="https://ta.wikipedia.org/wiki?curid=323507" title="பாலத்தளி துர்க்கையம்மன் கோயில்">
பாலத்தளி துர்க்கையம்மன் கோயில்

பாலத்தளி துர்க்கையம்மன் கோயில் தஞ்சாவூர் மாவட்டத்திலுள்ள அம்மன் கோயிலாகும். 

இக்கோயில் பட்டுக்கோட்டை-அறந்தாங்கி சாலையில் 4 கிமீ தொலைவில் உள்ள உதயசூரியபுரத்திற்கு அருகே உள்ள பாலத்தளி என்னுமிடத்தில் அமைந்துள்ளது. பாலை மரங்கள் அதிகமாகக் காணப்படுவதால் பாலத்தளி என்றழைக்கப்படுகிறது. 

இக்கோயிலில் மூலவராக துர்க்கையம்மன் உள்ளார். நான்கு கரங்களைக் கொண்டு சங்கு சக்கரத்தினை கைகளில் கொண்டு அபய முத்திரையில் எருமைத்தலையின் மீது நின்ற நிலையில் அம்மன் உள்ளார். 

மேய்ச்சலுக்கு வந்த பசுக்கள் தாமாக குறிப்பிட்ட இடத்தில் பார் சொரிந்து நிற்பதைக் கண்ட மக்கள், அங்கு தோண்ட, நின்ற கோலத்திலிருந்த அம்மன் சிலையைக் கண்டனர். அவருக்காக எழுப்பப்பட்டதே இக்கோயிலாகும். 


</doc>
<doc id="323510" url="https://ta.wikipedia.org/wiki?curid=323510" title="அமர்பூர், பங்கா">
அமர்பூர், பங்கா

அமர்பூர் "(Amarpur)" என்பது இந்தியாவின் பீகார் மாநிலம் பாங்கா மாவட்டத்திலுள்ள ஒரு குறிப்பிடத்தக்க நகரம் ஆகும்.

2001 ஆம் ஆண்டின் இந்திய மக்கள் தொகைக் கணக்கெடுப்பின்படி அமர்பூர் நகரின் மக்கள்தொகை 20,930 நபர்கள் ஆகும். இம்மக்கள்தொகையில் 52% நபர்கள் ஆண்கள் மற்றும் 48% நபர்கள் பெண்களாவர். இந்நகரின் எழுத்தறிவு சதவீதம் 42% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது குறைவாகும். எழுத்தறிவு பெற்றவர்களில் 61% நபர்கள் ஆண்கள் மற்றும் 39% நபர்கள் பெண்களாவர். மக்கள் தொகையில் 18% நபர்கள் 6 வயதுக்கு கீழ் உள்ளவர்களாகும். நான்கு தேசியமயமாக்கப்பட்ட வங்கிகளும் ஒரு சிறிய சந்தையும் இங்கு உள்ளன. இந்நகரில் வாழும் மக்களில் பெரும்பாலானவர்கள் வேளாண்மைத் தொழிலில் ஈடுபட்டுள்ளனர் .


</doc>
<doc id="323514" url="https://ta.wikipedia.org/wiki?curid=323514" title="சொர்ணமசூரி (நெல்)">
சொர்ணமசூரி (நெல்)

சொர்ணமசூரி﻿ திருச்சி மாவட்டத்தை மையமாகக்கொண்டு பயிரிடப்படும் பாரம்பரிய நெல் இரகமான இது, பொன்னிறம் கொண்ட நெல் என்பதால், சொர்ணமசூரி என்றழைக்கப்படுகிறது. ("சொர்ணம் என்றால் தங்கம்") தங்கம் போல மிளிரக்கூடிய இந்த வகை நெல், 120 - 130 நாட்களில் அறுவடைச் செய்யக்கூடிய சன்ன இரகமாகும். தற்பொழுது தமிழகத்தில் பரவலாகச் சாகுபடி செய்யப்படும் இந்த நெல் இரகம், திருந்திய நெல் சாகுபடி முறைக்கு ஏற்றதாகும். ஏக்கருக்கு சுமார் இருபத்தி எட்டு மூட்டை (75 கிலோ மூட்டையில்) வரையில் மகசூல் கிடைக்கக்கூடிய இவ்வகை நெல், வெள்ளை நிற அரிசி உடையதாகும்.

ஆற்றுப் பாசனம் மற்றும் கிணற்றுப் பாசனப் பகுதிகளுக்கு ஏற்ற இரகமான இது, நேரடி விதைப்புக்கும், நடவுக்கும் ஏற்றது. இயற்கைப் பேரிடர்களுக்கு ஓரளவு தாக்குப்பிடிக்கக் கூடிய இந்நெல் இரகம் இரசாயன உரங்கள் தேவையின்றி, செழித்து வளரக்கூடியது.இப் பயிரில் அதிக சொரசொரப்புத் (சொனை) தன்மை இயற்கையாகவே அமைந்திருப்பதால், பூச்சி தாக்குதல் இருப்பதில்லை.

இந்த நெல் இரகம் சன்னமாகவும் (மெலிந்து), இதன் அரிசியில் வடித்த சாதம் வெண்மை நிறத்திலும், மற்றும் சுவையாகவும் இருப்பதால், பாரம்பரிய நெல் வகையில் சீரகச் சம்பாவுக்கு அடுத்தப்படியாக பிரியாணி தயாரிப்புக்கு அதிகளவில் பயன்படுத்தப்படுகிறது. மேலும் இதனுடைய பழைய சாதமும், நீராகாரமும் மிகுந்த சுவையாகவும், மூன்று நாட்களானாலும் கெட்டுப்போகாமல் இருக்கக்கூடியது.

அதீதமான நோய் எதிர்ப்புச் சக்தி கொண்ட இந்த நெல் அரிசிக் கஞ்சியில், பித்தம், வாயு போன்ற உபாதைகளுக்கு தீர்வு உள்ளதாக கூறப்படுகிறது. மேலும் இந்த அரிசியைத் தொடர்ந்து உணவாக உட்கொள்வதன் மூலம், பெரும்பாலான நோயாளிகளுக்கு நோய் எதிர்ப்புச் சக்தி அதிகரிக்கும் எனவும் கருதப்படுகிறது. இப்படி உணவு, உணவு சார்ந்த பலகாரம் மட்டுமல்லாமல் மாமருந்தாக இருப்பதுடன், நோய் எதிர்ப்புச் சக்தியையும் இந்த அரிசி தருவதாக உள்ளது.




</doc>
<doc id="323517" url="https://ta.wikipedia.org/wiki?curid=323517" title="பாசுபினேட்டு">
பாசுபினேட்டு

பாசுபினேட்டுகள் ("Phosphinates") அல்லது ஐப்போபாசுப்பைட்டுகள் ("hypophosphites") என்பவை ஐப்போபாசுபரசு கட்டமைப்பின் கருத்துரு அடிப்படையில் உருவாகும் பாசுபரசு சேர்மங்களைக் குறிக்கும். ஐயுபிஏசி அனைத்து நிலைகளிலும் பாசுபினேட்டு என்றே குறிக்கிறது. நடைமுறையில் கனிமவேதியியல் இனங்களை மட்டும் ஐப்போபாசுபேட்டு என்கின்றனர். சோடியம் ஐப்போபாசுபேட்டு போன்றவை இதற்கு உதாரணங்களாகும். அதேவேளையில் குறிப்பாக கரிமபாசுபரசு சேர்மங்கள் பாசுபினேட்டுகள் எனப்படுகின்றன.
H2PO−2 என்ற வாய்ப்பாடு ஐப்போபாசுபைட்டு அயனியைக் குறிக்கிறது. வெண் பாசுபரசை Ca(OH)2 போன்ற சூடான நீர்த்த காரங்களுடன் சேர்த்து சூடாக்குவதன் மூலம் ஐப்போபாசுபைட்டு உருவாக்கப்படுகிறது:

ஐப்போபாசுபைட்டுகள் ஒடுக்கும் முகவர்களாகச் செயல்படுகின்றன :

மின்னாற்றலற்ற நிக்கல் முலாம் பூசும் செயல்முறையில் ஐப்போபாசுபைட்டுகள் ஒடுக்கும் முகவர்களாகச் செயல்படுகின்றன. இதனால் நிக்கல் உப்புகளில் இருந்து நிக்கல் வேதியியல் முறையில் படியவைக்கப்படுகிறது . 
ஐப்போபாசுபைட்டுகள் வெப்பவேதியியல் அடிப்படையில் நிலைப்பத்தன்மையற்ற அயனிகளாகக் கருதப்படுகின்றன. சூடுபடுத்தினால் இவை பாசுப்பேட்டு உப்புகளாகவும் பாசுபீனாகவும் சிதைகின்றன. 

OP(OR)R2 என்ற மூலக்கூற்று வாய்ப்பாட்டில் அமைந்த கரிம பாசுபரசு சேர்மங்கள் கரிமபாசுபினேட்டுகள் எனப்படுகின்றன. மைக்கேலிசு-அர்புசோவ் வினை வழியாக இவை தயாரிக்கப்படுகின்றன. பாசுபினைட்டுகளை P(OR)R2 ஆக்சிசனேற்றம் செய்து பாசுபினேட்டுகளைப் பெறலாம்.

டையால்கைல்பாசுபினிக் அமிலங்கள் என்பவை R2PO2H என்ற மூலக்கூற்று வாய்ப்பாட்டில் அமைந்த கரிம பாசுபரசு சேர்மங்கள் ஆகும். இங்கு R என்பது ஏதாவது ஒரு ஆல்கைல் குழுவைக் குறிக்கும். அவை நான்முக மூலக்கூற்று வடிவம் கொண்ட பாசுபரசு(V) சேர்மங்களாகும். ஏரோபைன், சயனெக்சு போன்ற வணிகவியல் அடையாளப் பெயரோடு இவை தனித்துப் பிரித்தல் செயல்முறைகளில் பயன்படுத்தப்படுகின்றன. தாதுக்களின் வடிநீர்மத்தில் இருந்து உலோக உப்புகளை பிரித்தெடுக்கும் நீர்பகுப்பு உலோகவியலில் இவை பயன்படுகின்றன . உட்பொருள்களின் கரைதிறனை வழங்குவதற்கும் படிகமயமாக்கலை விலக்குவதற்கும் இந்தக் கரிமப் பதிலீட்டுச் சேர்மங்கள் பிரிக்கப்பட்டுள்ளன .

டைதயோடையால்கைல் பாசுபினிக் அமிலங்கள் (R2PS2H) என்பவை (RO)2PS2H, என்ற மூலக்கூற்று வாய்ப்பாடு கொண்ட டையார்கனோடைதயோ பாசுபேட்டுகளுடன் தொடர்புடையனவாகும். உலோகங்களைத் தூய்மையாக்கலில் இவையும் பயன்படுத்தப்படுகின்றன. 

நீராற்பகுப்புக்கு நேரெதிராக பாசுபேட்டுகள் செயலாற்றுகின்றன. இதனால் நேரடியான C-P பிணைப்புக்கு எதிராக RO-P இணைப்பு உருவாதலுக்கு அதிக வாய்ப்புகள் உள்ளன.



</doc>
<doc id="323518" url="https://ta.wikipedia.org/wiki?curid=323518" title="கொள்ளூர் பெருங்கற்காலக் களம்">
கொள்ளூர் பெருங்கற்காலக் களம்

கொள்ளூர் பெருங்கற்காலக் களம், திருக்கோயிலூர்ப் பகுதியில் பொன்னி ஆற்றங்கரையில் அமைந்துள்ளது. ஜே. எச். கர்ஸ்டின் என்பவர் 1876ல் இப்பகுதியில் ஆய்வு செய்துள்ளார். இப்பகுதியில் இரண்டு அல்லது மூன்று பெருங்கற்காலக் கற்பதுக்கைகள் இருந்தன. இங்கே இருந்த கற்பதுக்கைகள் செவ்வக வடிவானவை. நாற்புறமும் உள்ள கற்பலகைகள் சாய்ந்துவிடாமல் இருப்பதற்காக எல்லா பலகைகளும் ஒரு பக்கம் சற்று நீட்டி இருக்குமாறு அடுக்கப்பட்டுள்ளன. இவற்றின் அளவுகளையும் அவர் எடுத்துள்ளார். இக்கற்பதுக்கைகளில் கருப்பு, சிவப்பு மட்பாண்டத் துண்டுகள், கால்களுடன் கூடிய ஈமப்பேழை போன்றனவும் இருந்தன. 


</doc>
<doc id="323523" url="https://ta.wikipedia.org/wiki?curid=323523" title="வெங்கெர் தொகுப்புவினை">
வெங்கெர் தொகுப்புவினை

வெங்கெர் தொகுப்புவினை "(Wenker synthesis)" பீட்டா அமினோ ஆல்ககாலை கந்தக அமிலத்தின் உதவியால் அசிரிடினாக மாற்றும் ஒரு கரிம வேதியியல் வினையாகும். 

அசிரிடின் தொகுப்பு வினை இரண்டு படிநிலைகளில் நிகழ்கிறது. உயர் வெப்பநிலையில் (250°செல்சியசு) எத்தனாலமைன் கந்தக அமிலத்துடன் வினைபுரிவது முதல் படிநிலையாகும். இவ்வினையில் சல்பேட்டு மோனோ எசுத்தர் உருவாகிறது. இவ்வுப்பு சோடியம் ஐதராக்சைடுடன் வினைபுரிந்து அசிரிடின் உருவாவது இரண்டாவது படிநிலையாகும். காரமானது இப்படிநிலையில் ஓர் அமீன் புரோட்டானை செயல்படுத்தி சல்பேட்டு குழுவை இடமாற்றம் செய்கிறது. குறைவான வெப்பநிலையில் (140-180 °செல்சியசு) முழுமையடாத எரிதலால் இடைநிலை வேதிப்பொருட்களின் உற்பத்தி அதிகரிக்கிறது. 

எப்பாக்சைடின் வளைய ஆக்டீனுடன் அமோனியா வினைபுரிவதால் கிடைக்கும் டிரான்சு 2-அமினோவளைய ஆக்டனாலைப் பயன்படுத்தி வெங்கெர் தொகுப்புவினை நிகழ்கிறது. இறுதியில், வளைய ஆக்டீனிமைன் (வெங்கெர் அசிரிடின் விளைபொருள்) வளைய ஆக்டனோன் ( ஆஃப்மான் நீக்க விளைபொருள்) ஆகியனவற்றின் கலவையைக் இவ்வினை கொடுக்கிறது 


</doc>
<doc id="323527" url="https://ta.wikipedia.org/wiki?curid=323527" title="அம்பராம்பாளையம் பெருங்கற்காலக் களம்">
அம்பராம்பாளையம் பெருங்கற்காலக் களம்

அம்பராம்பாளையம் பெருங்கற்காலக் களம், தமிழ்நாடு, கோயம்புத்தூர் மாவட்டத்தில் பொள்ளாச்சியில் இருந்து ஆனைமலை செல்லும் வழியில் 6 கிலோ மீட்டர் தொலைவில் அமைந்துள்ள அம்பராம்பாளையம் என்னும் ஊரில் உள்ளது. இங்கேயுள்ள பெருங்கற்காலக் கட்டுமானத்தின் தரைப் பகுதியில் கற்பலகை பதிக்கப்பட்டுள்ளது. இது நில மட்டத்தில் இருந்து 60 சதம மீட்டர் தாழ்வாக உள்ளது. அதன் மேல் செவ்வக வடிவின் நான்கு கற்பலகைகள் நிறுத்தப்பட்டுள்ளன. கிழக்கு-மேற்குத் திசை நோக்கி அமைக்கப்பட்டுள்ள இக்கட்டுமானத்தில் இரண்டு இடு துளைகளும் காணப்படுகின்றன.


</doc>
<doc id="323538" url="https://ta.wikipedia.org/wiki?curid=323538" title="கரம்பயம் முத்துமாரியம்மன் கோயில்">
கரம்பயம் முத்துமாரியம்மன் கோயில்

கரம்பயம் முத்துமாரியம்மன் கோயில் தஞ்சாவூர் மாவட்டத்திலுள்ள அம்மன் கோயிலாகும். 

இக்கோயில் பட்டுக்கோட்டைக்குத் வடக்கில் ஒரத்தநாடு செல்லும் சாலையில் 8 கிமீ தொலைவில் கரம்பயம் என்னுமிடத்தில் அமைந்துள்ளது.

இக்கோயிலில் மூலவராக முத்துமாரியம்மன் உள்ளார். வெயிற்காலத்தில் தோன்றும் வெப்ப நோய்களை ஏற்கும் அம்மனாக இவர் உள்ளார். அக்னி மகுடம் கொண்டு, மேலிரு கரங்களில் உடுக்கையும், வஜ்ராயுதமும், முன் வலது கரத்தில் சிறிய கத்தியும், இடது கரத்தில் கபாலமும் ஏந்திய நிலையில் உள்ளார். வலது காதில் பத்ர குண்டலமும், இடது காதில் மகர குண்டலமும் உள்ளது. 

ஐந்து நிலை ராஜகோபுரத்தைக் கொண்டு இக்கோயில் அமைந்துள்ளது.


</doc>
<doc id="323540" url="https://ta.wikipedia.org/wiki?curid=323540" title="முசிறி கைலாசநாதர் கோயில்">
முசிறி கைலாசநாதர் கோயில்

முசிறி கைலாசநாதர் கோயில் தஞ்சாவூர் மாவட்டத்தில் உள்ள சிவன் கோயிலாகும். தமிழ்நாட்டில் பல்வேறு இடங்களில் முசிறி என்ற பெயரில் ஊர்கள் காணப்படுகின்றன. அவ்வகையில் பட்டுக்கோட்டை வட்டத்தில் இந்த ஊர் உள்ளது.

இக்கோயில் பட்டுக்கோட்டை வட்டத்தில் பட்டுக்கோட்டைக்குக் வட கிழக்கே 10 கிமீ தொலைவில், மதுக்கூருக்கு மேற்கில் முசிறி என்னுமிடத்தில் அமைந்துள்ளது. முன்னர் முசிறியம் என்று இவ்வூர் அழைக்கப்பட்டது.

லிங்கத்திருமேனியில் இங்குள்ள இறைவன் கைலாசநாதர் ஆவார். இறைவி பெரியநாயகி.

தமிழ்ப்புத்தாண்டு விழா சிறப்பாகக் கொண்டாடப்படுகிறது.


</doc>
<doc id="323543" url="https://ta.wikipedia.org/wiki?curid=323543" title="தெலூரசு அமிலம்">
தெலூரசு அமிலம்

தெலூரசு அமிலம் "(Tellurous acid)" என்பது HTeO. என்ற மூலக்கூற்று வாய்பாடு கொண்ட ஒரு கரிம வேதியியல் சேர்மமாகும். தெலூரியம்(IV) இன் ஆக்சோ அமிலமான இச்சேர்மம் தெளிவாக வரையறுக்கப்படவில்லை. இச்சேர்மத்தின் அமைப்பு வாய்ப்பாட்டை (HO)2TeO என்றும் எழுதலாம். தெலூரியம் ஈராக்சைடை நீருடன் சேர்த்து சூடுபடுத்தி நீராற்பகுப்பு செய்வதன் மூலம் தெலூரசு அமிலத்தைத் தயாரிக்கமுடியும். பொட்டாசியம் அமில தெலூரைடு (KHTeO3) என்ற நன்கு அறியப்பட்ட உப்பு உள்ளிட்ட பல உப்புகள் இவ்வமிலத்திற்கு இணை காரங்களாக உள்ளன.

ஒத்தவரிசைச் சேர்மமான செலீனியசு அமிலத்திலிருந்து தெலூரசு அமிலம் மாறுபட்டு சிற்றுறுதியாக சேர்மமாக மட்டுமே காணப்படுகிறது.பெரும்பாலான தெலூரியம் உப்புகள் TeO2−3 அயனிகளைக் கொண்டுள்ளன. தெலூரசு அமிலத்தின் நீர்த்த கரைசலை ஐதரசன் பெராக்சைடுடன் சேர்த்து ஆக்சிசனேற்றம் செய்தால் தெலூரேட்டு அயனி உருவாகிறது. வலிமை குறைந்த அமிலம் என்பதால் பொதுவாக இது நீர்த்த அமிலமாகவே தயாரிக்கப்படுகிறது. இந்நிகழ்வில் ஒரு வலிமை குறைந்த அமிலமாக இது செயல்படுகிறது . 


</doc>
<doc id="323546" url="https://ta.wikipedia.org/wiki?curid=323546" title="மதுக்கூர் அமிர்தகடேசுவரர் கோயில்">
மதுக்கூர் அமிர்தகடேசுவரர் கோயில்

மதுக்கூர் அமிர்தகடேசுவரர் கோயில் தஞ்சாவூர் மாவட்டத்தில் உள்ள சிவன் கோயிலாகும்.

இக்கோயில் பட்டுக்கோட்டை-மன்னார்குடி சாலையில் பட்டுக்கோட்டைக்குக் வட கிழக்கே 2 கிமீ தொலைவில் அமைந்துள்ளது.

இங்குள்ள இறைவன் அமிர்தகடேசுவரர் ஆவார். இறைவி மங்களாம்பிகை.பாற்கடலைக் கடைந்தபோது கிடைத்த அமிர்தம் சிவலிங்கமாக மாறியதால் மூலவர் அவ்வாறு அழைக்கப்படுகிறார். தேவர்களும், அசுரர்களும் கடலைக் கடைந்து கலசம் வெளிப்பட்டதும், இறைவி அதனைப் பங்கிடும் முறையைக் குறித்துத் தீர்மானிக்கும் முன்பாக நீராடச் சென்றுவிட்டதாகவும், அப்போது தரையில் வைத்த கலசமே லிங்கத் திருமேனியாக மாறியதாகக் கூறுவர்.

மகாமண்டபத்தில் தேவர்களும், அசுரர்களும் மந்தர மலையை, வாசுகியைக் கொண்டு கடைவதும், அமிர்தகடேசுவரர் எழுந்தருளுவதும் போன்ற சுதை வடிவிலான சிற்பங்கள் காணப்படுகின்றன. அவை தலபுராணத்தை எடுத்துரைக்கும் வகையில் அமைந்துள்ளன.


</doc>
<doc id="323548" url="https://ta.wikipedia.org/wiki?curid=323548" title="திருச்சிற்றம்பலம் புராதனவனேசுவரர் கோயில்">
திருச்சிற்றம்பலம் புராதனவனேசுவரர் கோயில்

திருச்சிற்றம்பலம் புராதனவனேசுவரர் கோயில் தஞ்சாவூர் மாவட்டத்தில் திருச்சிற்றம்பலத்தில் அமைந்துள்ள தேவார வைப்புத்தலமாகும். 

இக்கோயில் பட்டுக்கோட்டைக்குத் தென் மேற்கில் 15 கிமீ தொலைவில் அமைந்துள்ளது. 

இங்குள்ள புராதனவனேசுவரர் ஆவார்.மூலவர் தானே தோன்றிய மேனியாக உள்ளார். பழமை என்ற பொருளின்படி, புராதன என்ற அடைமொழியைக் கொண்டு அவர் விளங்குகின்றார். இறைவி பெரியநாயகி. 

இக்கோயிலில் அம்மன் சன்னதியை வலம் வரும் இடத்தில் பூ விழுங்கி என்ற பெயரில் விநாயகர் உள்ளார். அம்மன் சன்னதியை வலம் வருவோர் விநாயகரின் காதில் உள்ள சிறிய துளையில் ஒரு பூவினைச் செருகிவிட்டு, கோரிக்கை வைத்துவிட்டு சுற்றி வரும்போது அந்த பூ விநாயகரின் காதுக்குள் போய்விடுவதாக அதனால் தமக்கு அருள் கிடைத்ததாக மக்கள் நம்புகின்றனர். 


</doc>
<doc id="323550" url="https://ta.wikipedia.org/wiki?curid=323550" title="ஐப்போநைட்ரசு அமிலம்">
ஐப்போநைட்ரசு அமிலம்

ஐப்போநைட்ரசு அமிலம் "(Hyponitrous acid)" HNO என்ற மூலக்கூற்று வாய்ப்பாடு கொண்ட ஒரு வேதிச்சேர்மம் ஆகும். HON=NOH என்ற அமைப்பு வாய்ப்பாடாகவும் இந்த சேர்மத்தை எழுதமுடியும். நைட்ரமைடு ((H2N−NO2) சேர்மத்திற்கு இது ஒரு மாற்றியனாகும். வெண்மை நிறப் படிகங்களாக உருவாகும் இச்சேர்மம் உலர்நிலையில் வெடிக்கும் நிலையில் காணப்படுகிறது. 

ஐப்போநைட்ரசு அமிலம் நீர்த்தக் கரைசலில் ஒரு வலிமை குறைந்த அமிலமாகும் (pKa1 = 7.21, pKa2 = 11.54) N2O ஆகவும், தண்ணீராகவும் இது சிதைவடைகிறது. 25° செல்சியசில் pH 1–3 அமிலக்கார நிலையில் இதனுடைய அரைவாழ்வுக் காலம் 16 நாட்களாகும்.

ஐப்போநைட்ரசு அமிலம் இரண்டு வரிசைகளாக உப்புகளை உருவாக்குகிறது. [HON=NO]− எதிர்மின் அயனிகளைக் கொண்ட அமில ஐப்போநைட்ரைட்டுகள் மற்றும் [ON=NO]2− எதிர்மின் அயனிகளைக் கொண்ட ஐப்போநைட்ரைட்டுகள் என்பன இவ்விரண்டு வரிசை உப்புகளாகும்.
ஐப்போநைட்ரைட்டு அயனியை [ON=NO]2− நீர்த்தக் கரைசலில் இரண்டு வகையான வழிகளில் தயாரிக்க முடியும். கரிம நைட்ரைட்டுகளை உபயோகித்து சோடியம் உப்புகள் தயாரிப்பது ஒரு வழியாகும்:

சோடியம் நைட்ரைட்டுடன் சோடியம் பாதரசக்கலவையைச் சேர்த்து ஒடுக்கம் செய்து ஐப்போநைட்ரைட்டு அயனியை தயாரிப்பது மற்றொரு வழிமுறையாகும்</ref>

கரையாத வெள்ளி உப்பை வெள்ளி நைட்ரேட்டு கரைசலைச் சேர்த்து வீழ்படிவாக்க முடியும். 

தூய்மையான அமிலத்தை வெள்ளி(I) ஐப்போநைட்ரைட்டும் ஈதர் கலந்த நீரிலி HCl உம் சேர்த்து தயாரிக்கலாம். 

மறுபக்க மற்றும் ஒருபக்க மாற்றியன்கள் என்ற இரண்டு வகையான அமைப்புகளில் ஐப்போநைட்ரசு அமிலம் காணப்படுவதற்கு சாத்தியங்கள் உண்டு. திண்ம நிலையிலுள்ள Na2N2O2•5H2O மறுபக்க வடிவம் என்று உறுதியாகக் கூறலாம். நிறமாலைத் தரவுகளும் தூய்மையான அமிலம் மறுபக்க வடிவமைப்பிலுள்ளதாகத் தெரிவிக்கிறது. Na2N2O2 என்ற சோடியம் உப்புடன் Na2O வும் வாயுநிலை N2O வும் சேர்த்து ஒருபக்க மாற்றியனைத் தயாரிக்க முடியும்


</doc>
<doc id="323553" url="https://ta.wikipedia.org/wiki?curid=323553" title="அபிப்பூர், பீகார்">
அபிப்பூர், பீகார்

அபிப்பூர் "(Habibpur)" என்பது இந்தியாவின் பீகார் மாநிலம் பாகல்பூர் மாவட்டத்திலுள்ள ஒரு கணக்கெடுப்பில் உள்ள ஊர் ஆகும். கடல் மட்டத்திலிருந்து 7899 மீட்டர் உயரத்தில் இந்நகரம் அமைந்துள்ளது.

2001 ஆம் ஆண்டின் இந்திய மக்கள் தொகைக் கணக்கெடுப்பின்படி அபிப்பூர் நகரத்தின் மக்கள்தொகை 9,360 நபர்கள் ஆகும். இம்மக்கள்தொகையில் 4923 நபர்கள் ஆண்கள் மற்றும் 4437 நபர்கள் பெண்களாவர். இந்நகரத்தின் எழுத்தறிவு சதவீதம் 39.6% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது குறைவாகும். எழுத்தறிவு பெற்றவர்களில் 61% நபர்கள் ஆண்கள் மற்றும் 39% நபர்கள் பெண்களாவர். மக்கள் தொகையில் 20% நபர்கள் 6 வயதுக்கு கீழ் உள்ளவர்களாகும். 


</doc>
<doc id="323556" url="https://ta.wikipedia.org/wiki?curid=323556" title="கருர்கா">
கருர்கா

கருர்கா "(Garurha)" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும்.

2001 ஆம் ஆண்டின் இந்திய மக்கள் தொகைக் கணக்கெடுப்பின்படி கருர்கா கிராமத்தின் மக்கள்தொகை 837 நபர்கள் ஆகும். இவர்கள் 145 குடும்பங்களாக வாழ்ந்தனர். இம்மக்கள்தொகையில் 50.65% நபர்கள் ஆண்கள் மற்றும் 49.34% நபர்கள் பெண்களாவர். இக்கிராமத்தின் எழுத்தறிவு சதவீதம் 38.35% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 65.42% நபர்கள் ஆண்கள் மற்றும் 34.57% நபர்கள் பெண்களாவர். மக்கள் தொகையில் 22.7% நபர்கள் 6 வயதுக்கு கீழ் உள்ளவர்களாகும். 


</doc>
<doc id="323562" url="https://ta.wikipedia.org/wiki?curid=323562" title="நடைபாதை">
நடைபாதை

நடைபாதை என்பது, கால்நடையாகப் பயணம் செய்பவர்களுக்காக உருவாக்கப்படும் பாதைகள் ஆகும். பொதுவாக நடைபாதையில், வண்டிகள், ஈருருளிகள், குதிரைகள், போன்றவை அனுமதிக்கப்படுவதில்லை. இவ்வாறான பாதைகளை நகரின் மையப்பகுதிகள், ஊர்கள், பண்ணைநிலங்கள், மலைப் பகுதிகள் போன்ற பல்வேறுபட்ட இடங்களில் காணமுடியும். நகரப் பகுதிகளில் அமைக்கப்படும் நடைபாதைகள் பாவப்பட்டிருப்பது வழக்கம். இவற்றின் மேற்பரப்புகள் மட்டப்படுத்தப்பட்டுத் தேவையான இடங்களில் படிகளும் அமைக்கப்பட்டிருக்கும். தேசியப் பூங்காக்கள், இயற்கைக் காப்பிடங்கள், காக்கப்பட்ட பகுதிகள் போன்ற காக்கப்பட்ட காட்டுப் பகுதிகளிலும் கால்நடையாகச் செல்பவர்கள் மட்டும் பயன்படுத்தக்கூடிய நடைபாதைகள் இருப்பது உண்டு. பெரிய சாலைகளின் இருமருங்கும் நடப்பதற்காக அமைக்கப்படும் பாவு செய்த பாதைகளையும் நடைபாதைகள் என அழைப்பதுண்டு.

நகரங்களில் பெரும்பாலும் பழமையான நகரங்களில், நெருக்கமாக அமைந்த கட்டிடங்களுக்கு இடையே நடைபாதைகள் காணப்படுகின்றன. திட்டமிடப்பட்ட நகரங்களில் மக்கள் பாதுகாப்பாக நடமாடுவதற்காக நடைபாதைகள் உருவாக்கப்படுவது உண்டு. வெளியான நாட்டுப்புறப் பகுதிகளில், ஓரிடத்தில் இருந்து இன்னோரிடத்துக்குச் செல்ல மக்கள் ஒரே வழியைப் பயன்படுத்தும்போது நடைபாதைகள் உருவாகின்றன. வயல் வரப்புகள், நிலங்களின் எல்லைகளை அண்டிய பகுதிகள், நீர்நிலைகளின் கரையோரங்கள் ஆகிய இடங்களில் இவ்வாறு பாதைகள் உருவாவதுண்டு. நடந்து செல்பவர்கள் செங்குத் திருப்பங்களை விரும்புவதில்லை. இதனால் வெளிகளில் மக்கள் நடக்கும்போது குறுக்கு வழிகளைப் பயன்படுத்துவதால் இயல்பாக உருவாகும் நடைபாதைகளில் 90 பாகைத் திருப்பங்கள் இருப்பதில்லை. வெளிகளில் உருவாகும் நடைபாதைகள் மென்மையான, சகதியான இடங்களை விடுத்து உறுதியான நிலப் பகுதிகளிலேயே உருவாகின்றன. இவ்வாறாக உருவாகும் நடைபாதைகள் காலப்போக்கில் சாலைகளாகவும் மாற்றமடைகின்றன. காட்டுப் பகுதிகளில் யானை போன்ற பெரிய விலங்குகள் செல்லும் வழிகளை மக்கள் நடைபாதையாகப் பயன்படுத்துவதும் உண்டு.

நகரப் பகுதிகளில் அமையக்கூடிய நடைபாதைகள் சில, குறிப்பாக நகரங்களின் வசதி குறைந்த பகுதிகளில் காணப்படும் பாதைகள் ஒடுக்கமாகவும், போதிய வெளிச்சம் இல்லாமலும் இருப்பதால் குற்றச் செயல்கள் இடப்பெறக்கூடிய இடங்களாக அமைகின்றன. அத்துடன் இவ்வாறான நடை பாதைகள் போதிய பராமரிப்பு இன்றி குப்பை கூளங்கள் சேரும் இடமாக மாறி உடல்நலத்துக்குக் கேடாக அமையக்கூடிய வாய்ப்புகளும் உள்ளன. நகரங்களுக்கு வெளியே தொடர்ச்சியான கவனிப்பு இல்லாத வேலிகளால் பாதுகாக்கப்படாத தனியார் நிலங்களூடாக மக்களின் இயல்பான முறையில் நடைபாதைகளை உருவாக்குவதால் சட்டப்பிரச்சினைகள் ஏற்படுவது உண்டு.


</doc>
<doc id="323584" url="https://ta.wikipedia.org/wiki?curid=323584" title="வேளாண்மைக் கலைச்சொல் பேரகராதி (நூல்)">
வேளாண்மைக் கலைச்சொல் பேரகராதி (நூல்)

வேளாண்மைக் கலைச்சொல் பேரகராதி என்னும் நூலினை தமிழ்நாடு வேளாண்மைப் பல்கலைக்கழகத்தின் ஆசிரியர்கள் தொகுத்துள்ளனர்.

இந்நூலினை சு. உத்தமசாமி, ஏ.இல.விசயலட்சுமி, ச.பழனிசாமி, மா. மீனாட்சி சுந்தரம், ம. சுகிர்தா ஆகியோர் தொகுத்துள்ளனர். இந்நூலினை தமிழ்நாடு வேளாண்மைப் பல்கலைக்கழகத்தின் விரிவாக்கக் கல்வி இயக்ககம் 2003 இல் வெளியிட்டுள்ளது.

இந்நூல் வேளாண்மைத் துறைக்கான கலைச்சொல் பேரகரமுதலி ஆகும். வேளாண்மைப்புலம் சார்ந்து பதினேழுத் துறைகளும், தோட்டக்கலைப்புலம், வனவியற் புலம், மனையியற் புலம், வேளாண்மைப் பொறியியற் புலம், பொதுச்சொற்கள் என்னும் வகையில் உள்ளடக்கங்கள் பகுப்பு செய்யப்பெற்றுள்ளன.
இவ்வகரமுதலி புலம் சார்ந்து ஆங்கிலச்சொல் அதன் தமிழ்ச்சொல் என்னும் அடிப்படையில் தொகுக்கப்பட்டுள்ளது.


</doc>
<doc id="323600" url="https://ta.wikipedia.org/wiki?curid=323600" title="வானவில் பாலம் (டெக்சாசு)">
வானவில் பாலம் (டெக்சாசு)

டெக்சாசு வானவில் பாலம் தென்மேற்கு டெக்சாசில் நேச்சசு ஆற்றுக்குக் குறுக்கே சபைன் ஏரிக்கு அண்மையில் ஆற்றின் மேற்பகுதியில் அமைக்கப்பட்டுள்ள ஊடு சட்டகப் பாலம் ஆகும். ஆற்றின் தென்மேற்குக் கரையில் அமைந்த செபர்சன் கவுண்டியில் உள்ள ஆர்த்தர் துறைமுகத்தை ஆற்றின் வடகிழக்குக் கரையில் ஒரேஞ்ச் கவுண்டியில் உள்ள பிரிட்சு நகரத்துடன் இணைக்கும் மாநில நெடுஞ்சாலை 87ம், மாநில நெடுஞ்சாலை 73ம் இந்தப் பாலத்தினூடாவே செல்கின்றன.

இப்பாலத்தின் கட்டுமான வேலைகள் 1936ல் டெக்சாசு மாநில நெடுஞ்சாலைகள் திணைக்களத்தின் வழிகாட்டலில் தொடங்கின. இப்பாலம் கப்பல் போக்குவரத்துக்குத் தடையாக அமையக்கூடும் என்ற ஆற்றின் மேல்நீரோட்டப்பகுதி நகரமான பியூமொன்டின் கவலையைக் கணக்கில் எடுத்து இப்பாலத்தின் முதன்மை அகல்வு 680 அடி (210 மீ) ஆக இருக்கும்படி வடிவமைக்கப்பட்டது. அத்துடன், இதன் கீழ் அமையும் நிலைக்குத்து வெளி 177 அடி (54 மீ) ஆகவும் இருந்தது. இந்த வெளி அக்காலத்தில் மிக உயரமான யூ.எசு.எசு பட்டோக்கா எனப்படும் ஐக்கிய அமெரிக்கக் கடற்படைக் கப்பல் இப்பாலத்தின் கீழாகப் போக்குவரத்துச் செய்யப் போதுமானதாக இருக்கும் வகையிலேயே வடிவமைப்புச் செய்யப்பட்டிருந்தது. ஆனாலும் குறித்த கடற்படைக் கப்பல் என்றுமே இதனூடாகச் செல்லவில்லை. 

வானவில் பாலம் 1938 செப்டெம்பர் 8ம் தேதி கட்டி முடிக்கப்பட்டது. தொடக்கத்தில் ஆர்த்தர் துறைமுகம் - ஒரேஞ்சுப் பாலம் எனப் பெயரிடப்பட்ட இப்பாலம் பின்னர் 1957ல் தற்போதைய பெயரைப் பெற்றது. 1996ல் இது வரலாற்று இடங்களுக்கான தேசிய பதிவேட்டுப் பட்டியலில் சேர்க்கப்பட்டது.

1988ல் ஒரு வடந்தாங்கு பாலமான முன்னாள் படையினர் நினைவுப் பாலத்தின் கட்டுமான வேலைகள் தொடங்கி, 8 செப்டெம்பர் 1990ல் திறக்கப்பட்டது. இப்பாலம் வானவில் பாலத்துக்குச் சமாந்தரமாக அமைக்கப்பட்டது. இதன் நிலைக்குத்து வெளி 143 அடி (43.5 மீ). இது வானவில் பாலத்திலும் உயரம் குறைந்தது..

புதிய பாலம் கட்டி முடிந்த பின்னர், வானவில் பாலம் திருத்த வேலைக்காக மூடப்பட்டது. 1997ல் மீண்டும் திறக்கப்பட்டபோது, மேற்கு நோக்கிச் செல்லும் போக்குவரத்துக்கு மட்டுமேயான ஒருவழிப் பாதையாக ஆக்கப்பட்டது. புதிய பாலம் கிழக்கு நோக்கிய போக்குவரத்துக்குப் பயன்பட்டது.


</doc>
<doc id="323601" url="https://ta.wikipedia.org/wiki?curid=323601" title="ரோல்பா மாவட்டம்">
ரோல்பா மாவட்டம்

ரோல்பா மாவட்டம் (Rolpa) (), தெற்காசியாவின் நேபாள நாட்டின், மத்தியமேற்கு வளர்ச்சி பிராந்தியத்தில், மாநில எண் 5-இல் உள்ளது. காட்மாண்டு நகரத்திலிருந்து 280 கிலோ மீட்டர் தொலைவில் இம்மாவட்டத்தின் நிர்வாகத் தலைமையிடமான லிவாங் நகரம் அமைந்துள்ளது.

ரப்தி மண்டலத்தில் உள்ள இம்மாவட்டத்தின் மொத்தப் பரப்பளவு 1,879 சதுர மீட்டர்கள் ஆகும். 2011-ஆம் ஆண்டு மக்கள் தொகை கணக்கெடுப்பின் படி, இம்மாவட்டத்தின் மக்கள் தொகை 2,21,177 ஆக உள்ளது. இம்மாவட்டத்தில் நேபாள மொழி, காம் மொழி, நேவாரி மொழி மற்றும் ஆங்கில மொழி பேசப்படுகிறது. 

ஆண்டு வருமானம் நூறு டாலருக்கும் குறைவாக ஈட்டும் ரோல்பா மாவட்ட மக்கள் வறுமைக் கோட்டிற்கு கீழ் உள்ளதால், மக்களின் சராசரி வாழும் வயது ஐம்பத்தி இரண்டுக்கும் கீழ் உள்ளதாக புள்ளி விவரங்கள் கூறுகிறது. 1996 – 2006 நேபாள உள்நாட்டுப் போரில் இம்மாவட்டத்தின் பெயர் அதிக அளவில் பிரபலமானது. ரோல்பா மாவட்டத்தின் வடக்கு மலைப்பகுதிகளில் உள்ளூர் மலைவாழ் மக்களான காம் மகர் மக்கள் பெருமளவில் உள்ளனர். மலப்படுகைகளில் நெல் பயிரிடப்படுகிறது. மேட்டுப் பகுதிகளில் சோளம், தானியங்கள், பார்லி பயிரிடப்படுகிறது.

கல்வி மற்றும் பொருளாதார வளர்ச்சி குன்றிய இம்மாவட்ட மக்கள் கஞ்சா, மரிஜுவான, சரஸ், ஹஷிஷ் போன்ற போதை தரும் செடிகளை வளர்த்து, அறுவடை செய்து, பதப்படுத்தி காட்மாண்டுவில் உள்ள அரசு கிடங்குகளுக்கு விற்பனை செய்கிறார்கள். மேலும் பலர் உடலால் வேலை செய்யும் கூலித் தொழிலாளர்களாகவும் பணி செய்கின்றனர். நேபாள மாவோயிஸ்ட் பொதுவுடமைக் கட்சி இம்மாவட்டத்தில் வலிமை மிக்கதாக உள்ளது. 

ரோல்பா மாவட்டத்தின் தெற்கில் தாங் மாவட்டம், கிழக்கில் பியுத்தன் மாவட்டம், மேற்கில் சல்யான் மாவட்டம், வடக்கில் ருக்கும் மாவட்டம் எல்லைகளாக உள்ளது.

இமயமலையில் தவலாகிரியிலிருந்து தெற்கில் ஐம்பது கிலோ மீட்டர் தொலைவில் உள்ள ரோல்பா மாவட்டம் மலைகளால் சூழ்ந்தது. இம்மாவட்டம் கடல் மட்டத்திலிருந்து 300 மீட்டர் முதல் 4,000 மீட்டர் உயரம் வரை இமயமலையில் பரவியுள்ளது. எனவே இம்மாவட்டத்தின் தட்ப வெப்பம் மேல் வெப்ப மண்டலம், மிதவெப்ப வளையம், மிதமான காலநிலை, மான்ட்டேன்#ஆல்ப்ஸ் மலை காலநிலை என நான்கு காலநிலைகளில் காணப்படுகிறது. 

கிராமப் பகுதிகள் மட்டுமே கொண்ட இம்மாவட்டத்தின் கிராமப்புற நிர்வாகத்திற்க்காக நாற்பத்தி ஐந்து கிராம வளர்ச்சி மன்றங்கள் செயல்படுகிறது. 



 

</doc>
<doc id="323602" url="https://ta.wikipedia.org/wiki?curid=323602" title="ஸ்ரீ மாடு">
ஸ்ரீ மாடு

ஸ்ரீ மாடு (Siri) என்பது பூட்டானில் இருந்து தோற்றிய ஒரு மாட்டு இனமாகும். இது தோளில் திமில் உள்ள மாட்டு இனமாகும். இவை சிக்கிம் மற்றும் டார்ஜிலிங் போன்ற பல்வேறு பகுதிகளில் இப்போது உள்ளன. 
இவை பெரும்பாலும் கருப்பு மற்றும் வெள்ளை நிறங்களிலும் அல்லது முழுக்க கருப்பு நிறத்துடனும் இருக்கும். இந்த மாடுகள் பொதுவாக ஆண்டு முழுவதும் நீண்ட சடை முடி போர்த்திய உடலமைப்புடன் இருக்கின்றன. இவை பிற வகையான மாடுகளுடன் ஒப்பிடும்போது பொதுவாக பெரிய அளவானதாக உள்ளன. இவற்றின் கொம்புகள் வெட்டப்படாமல் இருந்தால் நீண்டு கூரானதாக இருக்கும். இந்த மாடுகளின் தோளில் திமிலுடன், வலுவான கால்களுடன் இருக்கும். இவற்றின் சக்திவாய்ந்த கால்களின் காரணமாக உழவுப் பணிகளில் பயனுள்ளதாக உள்ளன. மேலும் இதன் நீண்ட, சக்திவாய்ந்த கால்கள், இவை மலைகளில் வாழ ஏதுவாக உள்ளன. இந்த காளைகள் வலிமையான காளை இனங்கள் ஒன்றாக மதிப்பிடப்படுகிறது. 


</doc>
<doc id="323605" url="https://ta.wikipedia.org/wiki?curid=323605" title="தார்பார்கர் மாடு">
தார்பார்கர் மாடு

தார்பார்கர் மாடு (இந்தி:थारपारकर) (வெள்ளை சிந்தி, குட்சுரி, தாரி என்றும் அறியப்படுகின்றன) என்னும் மாடுகள் தற்போதைய பாக்கிஸ்தானின் சிந்து மாகாணத்தில் உள்ள தர்பார்கர் மாவட்டத்தில் காணப்படும் ஒரு மாட்டு இனம். இது அதன் பால் கறவைத்திறன் மற்றும் உழைப்புத் திறன் ஆகிய இரட்டை பலன்களுக்காகவும் வளர்க்கப்படுகிறது. இதன் பெயர் அதன் வழக்கமான வாழ்விடம் மற்றும் பிறப்பிடமான இராஜஸ்தானின் தார் பாலைவனத்தின் அருகில் உள்ள தார்பாகார்கர் பகுதியின் பெரில் இருந்து வந்த‍து. இந்த மாடுகள் நடுத்தர அளவு முதல் பெரிய அளவு வரை இருக்கின்றன. இதன் தோல் நிறம் சாம்பல் வெள்ளை நிறத்தில் இருக்கும். இவை நீண்ட முகமும், நீண்ட வால், சிறிய கால், நடுத்தரமான கொம்புகள் கொண்டவை. இவை வறட்சியைத் தாங்கி வளரக்கூடிய இனமாகும். இந்திய மாட்டினங்கள் அழியாமல் பாதுகாக்கும் வகையில் தேசிய கால்நடை அபிவிருத்தி திட்டத்தை இந்திய ஒன்றிய அரசு செயல்படுத்தி வருகிறது. இத்திட்டத்தின்கீழ் ராஜஸ்தான் மாநில தார்பார்க்கர் மாடுகளை இன விருத்தி செய்யும் பணியை செட்டிநாடு அரசு கால்நடைப் பண்ணைக்கு ஒதுக்கி உள்ளது. போதிய நீராதாரத்துடன் 1,500 ஏக்கர் பரப்பளவு உள்ள இப்பண்ணையில் தார்பார்க்கர் மாடுகள் ராஜஸ்தானில் இருந்து கொள்முதல் செய்யப்பட்டு இனவிருத்தி செய்யப்பட்டு வருகின்றன.


</doc>
<doc id="323606" url="https://ta.wikipedia.org/wiki?curid=323606" title="வெச்சூர் மாடு">
வெச்சூர் மாடு

வெச்சூர் மாடு () என்பது கேரளத்தின் கோட்டையம் மாவட்டத்தில் உள்ள வெச்சூர் என்ற ஊரின் பெயரால் அழைக்கப்படுகிறது. இவை சராசரியாக 87 செமீ உயரத்துடனும், 124 செ.மீ. சராசரி நீளமுடனும் இருக்கும். இது உலகின் சிறிய மாடாக கின்னஸ் சாதனை புத்தகத்தில் இடம்பித்துள்ளது. மேலும் இது குறைந்த உணவில் நிறைய பால் கறக்க‍க்கூடியது. வெச்சூர் மாடுகள் விலங்கு வளர்ப்பு பேராசிரியரான சோசம்மா லைப் மற்றும் அவரது மாணவர்கள் கொண்ட குழு இணைந்து செய்த பணியின் காரணமாக இந்த மாடுகள் மரபியலாக அழிவிலிருந்து காக்கப்பட்டன. இவர்களால் 1989 ஆம் ஆண்டில், ஒரு பாதுகாப்பு அலகு தொடங்கப்பட்டது. 1998 இல் பாதுகாப்பு அறக்கட்டளை அமைப்பு விவசாயிகளின் பங்களிப்புடன் அமைக்கப்பட்டது. வெச்சூர் மாடுகள் 1960 வரை கேரளத்தில் பிரபலமாக இருந்தன, ஆனால் இந்த மாடுகள் கலப்பினத்துக்கு ஆளானதால் அரிய மாடுகளாயின. 
2000 ஆம் ஆண்டில், வெச்சூர் மாடு உள்நாட்டு விலங்கு வேறுபாட்டுக்கான எப்சிஓ வின் உலக கண்காணிப்பு பட்டியலில், உடனடியாக அழியக்கூடிய விலங்கு பட்டியலில் இடம் பெற்றிருந்த‍து. ஒரு இன விலங்கில் ஆண் பெண் விலங்குகளின் எண்ணிக்கை மிகவும் குறையும்போது இந்த பட்டியலில் சேர்க்கப்படும் . இந்த மாடுகள் சுமார் 200 மாடுகள் இருக்கலாம் எனக் கருதப்படுகிறது. இவற்றில் கிட்டத்தட்ட 100 மாடுகள் கால்நடை மருத்துவக் கல்லூரிகளில் இருக்கும். இந்த மாடுகளின் சராசரி உயரம் 90 செ மீ ஆகவும், சராசரி எடை 130 கிலோவாகவும் இருக்கும். ஒரு நாளைக்கு மூன்று லிட்டர் பால் கறக்கக்கூடியது. 



</doc>
<doc id="323634" url="https://ta.wikipedia.org/wiki?curid=323634" title="உமையாள்புரம் காசி விசுவநாதர் கோயில்">
உமையாள்புரம் காசி விசுவநாதர் கோயில்

உமையாள்புரம் காசி விசுவநாதர் கோயில் தஞ்சாவூர் மாவட்டத்தில் உள்ள சிவன் கோயிலாகும். 

இக்கோயில் கும்பகோணத்திலிருந்து திருவையாறு செல்லும் வழியில் கும்பகோணத்திலிருந்து 12 கிமீ தொலைவிலும், தஞ்சாவூரிலிருந்து வடக்கே 23 கிமீ தொலைவிலும் அமைந்துள்ள உமையாள்புரம் என்னுமிடத்தில் உள்ளது. 

இங்குள்ள மூலவர் காசி விசுவநாதர் ஆவார். இறைவி குங்கும சுந்தரி அம்மன் ஆவார். 

இக்கோயிலைப் பற்றி பல புராண செய்திகள் வழங்கப்படுகின்றன. சிவபெருமான் மீது பக்தி கொண்டிருந்த கந்தர்வப்பெண் இங்கு தீர்த்தம் ஒன்றினை உருவாக்கி சிவ தரிசனத்தை எதிர்பார்த்துக்கொண்டிருந்தபோது இறைவன், இறைவியுடன் வந்து அவருக்குக் காட்சி தந்ததாகவும், அந்த கந்தர்வப்பெண் சிவனுக்கு கோயில் எழுப்பியதாகவும் கூறுவர். 


</doc>
<doc id="323637" url="https://ta.wikipedia.org/wiki?curid=323637" title="நெய்க் குப்பை சுந்தரேசுவரர் கோயில்">
நெய்க் குப்பை சுந்தரேசுவரர் கோயில்

நெய்க் குப்பை சுந்தரேசுவரர் கோயில் தஞ்சாவூர் மாவட்டத்தில் உள்ள சிவன் கோயிலாகும்.

இக்கோயில் நெய்க் குப்பை என்னுமிடத்தில் அமைந்துள்ளது.

இங்குள்ள மூலவர் சுந்தரேசுவரர் ஆவார். இறைவி சௌந்குதரநாயகி.

ஆவணி 19, 20, 21 ஆகிய நாள்களில் லிங்கத்திருமேனியின் மீது சூரிய வெளிச்சம் விழுவது இக்கோயிலின் சிறப்பாகும். மகா சிவராத்திரி, மார்கழி திருவாதிரை, பங்குனி உத்திரம், கார்த்திகை போன்றவை இக்கோயிலில் சிறப்பான விழாக்களாகக் கொண்டாடப்படுகின்றன. பாம்புப்புற்றுடன் கூடிய புன்னாக வரதன் சன்னதி இங்கு அமைந்துள்ளது.


</doc>
<doc id="323643" url="https://ta.wikipedia.org/wiki?curid=323643" title="அம்பாறை விமான நிலையம்">
அம்பாறை விமான நிலையம்

அம்பாறை விமான நிலையம் (, ), மேலும்  இவ்விம்மான நிலையம் இலங்கையின், கிழக்கு மாகாணத்தின் அம்பாறை நகரில் அமைந்துள்ள கல்லோயாப் பிரதேசத்தில் உள்ள விமான நிலையம் ஆகும். , அகையால் இது கலா-ஓயா விமான நிலையம் எனவும் அறியப்படுகிறது. அம்ப்பாறையிலுள்ள இலங்கை விமானப் படையின் இராணுவ இறம்க்குதளமாகவும் இது செயற்படுகின்றது. அதன் இது எஸெலேஃப் அம்பார என இராணுவத்தாரல் சுருக்கமாக அழைக்கப்படுகின்றது.

இது அம்பாறை நகரிலிருந்து  தூரத்தில் அமைந்துள்ளது.  மேலும் இது கடலிலிருந்து  உயரத்தில் அமைந்துள்ளது.


</doc>
<doc id="323646" url="https://ta.wikipedia.org/wiki?curid=323646" title="கமரன்ஸ் சர்">
கமரன்ஸ் சர்

கமரன்ஸ் சர் (Camarines Sur) என்பது பிலிப்பீன்சின் லூசோனின், பிகோல் பிராந்தியத்தில் அமைந்துள்ள ஆறு மாகாணங்களில் ஒன்றாகும். இதன் தலைநகரம் பிலி ஆகும். இது 1919 ஆம் ஆண்டில் ஸ்தாபிக்கப்பட்டது. இம்மாகாணத்தில் 1,036 கிராமங்களும், 35 மாநகராட்சிகளும் உள்ளன. இதன் தற்போதைய மாகாண சபை ஆளுநர் "மிகுவெல் லூயிஸ் ஆர். விலாஃபுஎர்டே" (Miguel Luis R. Villafuerte) ஆவார். இதன் மொத்த நிலப்பரப்பளவு 5,497.03 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக கமரன்ஸ் சர் மாகாணத்தின் சனத்தொகை 1,952,544 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 16ஆம் மாகாணமாகவும் சனத்தொகையின் அடிப்படையில் 13ஆம் மாகாணமாகவும் காணப்படுகின்றது. அத்துடன் இம்மாகாணத்தில் தகலாகு ஆங்கிலம் உள்ளடங்கலாக ஐந்து பிரதான மொழிகள் பேசப்படுகின்றன. இம்மாகாணத்தின் சனத்தொகை அடர்த்தி ஒரு சதுர கிலோ மீற்றருக்கு 360 மக்கள் என்பதாகும். மேலும் சனத்தொகை அடர்த்தியின் அடிப்படையில் இது 81 பிலிப்பீனிய மாகாணங்களில் 19ஆம் மாகாணம் ஆகும்.


</doc>
<doc id="323648" url="https://ta.wikipedia.org/wiki?curid=323648" title="கட்டன்டுவனேஸ்">
கட்டன்டுவனேஸ்

கட்டன்டுவனேஸ் (Catanduanes) என்பது பிலிப்பீன்சின் லூசோனின், பிகோல் பிராந்தியத்தில் அமைந்துள்ள ஆறு மாகாணங்களில் ஒன்றாகும். இதன் தலைநகரம் விராக் ஆகும். இது 1945 ஆம் ஆண்டில் ஸ்தாபிக்கப்பட்டது. இம்மாகாணத்தில் 315 கிராமங்களும், 11 மாநகராட்சிகளும் உள்ளன. இதன் தற்போதைய மாகாண சபை ஆளுநர் "ஜோசப் சி. குவா" (Joseph C. Cua) ஆவார். இதன் மொத்த நிலப்பரப்பளவு 1,492.16 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக கட்டன்டுவனேஸ் மாகாணத்தின் சனத்தொகை 260,964 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 70ஆம் மாகாணமாகவும் சனத்தொகையின் அடிப்படையில் 67ஆம் மாகாணமாகவும் காணப்படுகின்றது. அத்துடன் இம்மாகாணத்தில் பிலிப்பினோ ஆங்கிலம் உள்ளடங்கலாக மூன்று பிரதான மொழிகள் பேசப்படுகின்றன. இம்மாகாணத்தின் சனத்தொகை அடர்த்தி ஒரு சதுர கிலோ மீற்றருக்கு 170 மக்கள் என்பதாகும். மேலும் சனத்தொகை அடர்த்தியின் அடிப்படையில் இது 81 பிலிப்பீனிய மாகாணங்களில் 50ஆம் மாகாணம் ஆகும்.


</doc>
<doc id="323651" url="https://ta.wikipedia.org/wiki?curid=323651" title="மஸ்பேட்">
மஸ்பேட்

மஸ்பேட் (Masbate) என்பது பிலிப்பீன்சின் லூசோனின், பிகோல் பிராந்தியத்தில் அமைந்துள்ள ஆறு மாகாணங்களில் ஒன்றாகும். இதன் தலைநகரம் மஸ்பேட் நகரம் ஆகும். இது 1917 ஆம் ஆண்டில் ஸ்தாபிக்கப்பட்டது. இம்மாகாணத்தில் 550 கிராமங்களும், 21 மாநகராட்சிகளும் உள்ளன. இதன் தற்போதைய மாகாண சபை ஆளுநர் "அந்தோனியோ ட். க்ஹோ" (Antonio T. Kho) ஆவார். இதன் மொத்த நிலப்பரப்பளவு 4,151.78 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக மஸ்பேட் மாகாணத்தின் சனத்தொகை 892,393 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 30ஆம் மாகாணமாகவும் சனத்தொகையின் அடிப்படையில் 29ஆம் மாகாணமாகவும் காணப்படுகின்றது. அத்துடன் இம்மாகாணத்தில் செபுவாவோ, பிலிப்பினோ ஆங்கிலம் உள்ளடங்கலாக ஏழு பிரதான மொழிகள் பேசப்படுகின்றன. இம்மாகாணத்தின் சனத்தொகை அடர்த்தி ஒரு சதுர கிலோ மீற்றருக்கு 210 மக்கள் என்பதாகும். மேலும் சனத்தொகை அடர்த்தியின் அடிப்படையில் இது 81 பிலிப்பீனிய மாகாணங்களில் 43ஆம் மாகாணம் ஆகும்.


</doc>
<doc id="323653" url="https://ta.wikipedia.org/wiki?curid=323653" title="சொர்சோகொன்">
சொர்சோகொன்

சொர்சோகொன் (Sorsogon) என்பது பிலிப்பீன்சின் லூசோனின், பிகோல் பிராந்தியத்தில் அமைந்துள்ள ஆறு மாகாணங்களில் ஒன்றாகும். இதன் தலைநகரம் சொர்சோகொன் நகரம் ஆகும். இது 1894 ஆம் ஆண்டில் ஸ்தாபிக்கப்பட்டது. இம்மாகாணத்தில் 541 கிராமங்களும், 14 மாநகராட்சிகளும் உள்ளன. இதன் தற்போதைய மாகாண சபை ஆளுநர் "ரொபேட் அ.லீ ரொடிரிகுவேசா" (Robert A.Lee Rodrigueza) ஆவார். இதன் மொத்த நிலப்பரப்பளவு 2,119.01 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக சொர்சோகொன் மாகாணத்தின் சனத்தொகை 792,949 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 59ஆம் மாகாணமாகவும் சனத்தொகையின் அடிப்படையில் 35ஆம் மாகாணமாகவும் காணப்படுகின்றது. அத்துடன் இம்மாகாணத்தில் பிலிப்பினோ ஆங்கிலம் உள்ளடங்கலாக நான்கு பிரதான மொழிகள் பேசப்படுகின்றன. இம்மாகாணத்தின் சனத்தொகை அடர்த்தி ஒரு சதுர கிலோ மீற்றருக்கு 370 மக்கள் என்பதாகும். மேலும் சனத்தொகை அடர்த்தியின் அடிப்படையில் இது 81 பிலிப்பீனிய மாகாணங்களில் 15ஆம் மாகாணம் ஆகும்.


</doc>
<doc id="323655" url="https://ta.wikipedia.org/wiki?curid=323655" title="அப்ரா">
அப்ரா

அப்ரா (Abra) என்பது பிலிப்பீன்சின் லூசோனின், கோர்டில்லெரா நிர்வாகப் பிராந்தியத்தில் அமைந்துள்ள ஆறு மாகாணங்களில் ஒன்றாகும். இதன் தலைநகரம் பங்குவெட் ஆகும். இம்மாகாணத்தில் 303 கிராமங்களும், 27 மாநகராட்சிகளும் உள்ளன. இதன் தற்போதைய மாகாண சபை ஆளுநர் இயுஸ்டாகியோ பேர்சமின் ஆவார். 2015 ஆம் ஆண்டின் சனத்தொகைக் கணக்கெடுப்புக்கு அமைவாக் அப்ரா மாகாணத்தின் சனத்தொகை 241,160 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 29ஆம் மாகாணமாகவும் சனத்தொகையின் அடிப்படையில் 68ஆம் மாகாணமாகவும் காணப்படுகின்றது. அத்துடன் இம்மாகாணத்தில் இலோகானோ, தகலாகு, ஆங்கிலம் உள்ளடங்கலாக ஆறு பிரதான மொழிகள் பேசப்படுகின்றன.


</doc>
<doc id="323657" url="https://ta.wikipedia.org/wiki?curid=323657" title="அபயாவோ">
அபயாவோ

அபயாவோ (Apayao) என்பது பிலிப்பீன்சின் லூசோனின், கோர்டில்லெரா நிர்வாகப் பிராந்தியத்தில் அமைந்துள்ள ஆறு மாகாணங்களில் ஒன்றாகும். இதன் தலைநகரம் கபுவாகோ ஆகும். இம்மாகாணத்தில் 133 கிராமங்களும், 7 மாநகராட்சிகளும் உள்ளன. இதன் தற்போதைய மாகாண சபை ஆளுநர் எலியா. சி. புல்ல.ஜேர் ஆவார். 2015 ஆம் ஆண்டின் சனத்தொகைக் கணக்கெடுப்புக்கு அமைவாக் அபயாவோ மாகாணத்தின் சனத்தொகை 119,184 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 27ஆம் மாகாணமாகவும் சனத்தொகையின் அடிப்படையில்ஆ 78ம் மாகாணமாகவும் காணப்படுகின்றது. அத்துடன் இம்மாகாணத்தில் இலோகானோ, தகலாகு, ஆங்கிலம் உள்ளடங்கலாக நான்கு பிரதான மொழிகள் பேசப்படுகின்றன.


</doc>
<doc id="323659" url="https://ta.wikipedia.org/wiki?curid=323659" title="இலோகொஸ் நோர்டே">
இலோகொஸ் நோர்டே

இலோகொஸ் நோர்டே (Ilocos Norte) என்பது பிலிப்பீன்சின் லூசோனின், இலோகொஸ் பிராந்தியத்தில் அமைந்துள்ள நான்கு மாகாணங்களில் ஒன்றாகும். இதன் தலைநகரம் லாவோஅக் ஆகும். இம்மாகாணத்தில் 557 கிராமங்களும், 21 மாநகராட்சிகளும் உள்ளன. இதன் தற்போதைய மாகாண சபை ஆளுநர் இமீ மார்கோஸ் ஆவார். 2015 ஆம் ஆண்டின் சனத்தொகைக் கணக்கெடுப்புக்கு அமைவாக இலோகொஸ் நோர்டே மாகாணத்தின் சனத்தொகை 593,081 ஆகும். இதன் மொத்த நிலப்பரப்பளவு 3,467.89 சதுர கிலோமீற்றர்கள் ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 38ஆம் மாகாணமாகவும் சனத்தொகையின் அடிப்படையில் 48ஆம் மாகாணமாகவும் காணப்படுகின்றது. அத்துடன் இம்மாகாணத்தில் இலோகானோ, தகலாகு, ஆங்கிலம் ஆகிய மூன்று பிரதான மொழிகளும் பேசப்படுகின்றன.


</doc>
<doc id="323662" url="https://ta.wikipedia.org/wiki?curid=323662" title="இலோகொஸ் சர்">
இலோகொஸ் சர்

இலோகொஸ் சர் (Ilocos Sur) என்பது பிலிப்பீன்சின் லூசோனின், இலோகொஸ் பிராந்தியத்தில் அமைந்துள்ள நான்கு மாகாணங்களில் ஒன்றாகும். இதன் தலைநகரம் விகன் ஆகும். இம்மாகாணத்தில் 768 கிராமங்களும், 32 மாநகராட்சிகளும் உள்ளன. இதன் தற்போதைய மாகாண சபை ஆளுநர் ரியான் லியுஸ் சிங்க்சன்ஸ் (Ryan Luis Singson) ஆவார். 2015 ஆம் ஆண்டின் சனத்தொகைக் கணக்கெடுப்புக்கு அமைவாக இலோகொஸ் சுர் மாகாணத்தின் சனத்தொகை 689,668 ஆகும். இதன் மொத்த நிலப்பரப்பளவு 2,596 சதுர கிலோமீற்றர்கள் ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 51ஆம் மாகாணமாகவும் சனத்தொகையின் அடிப்படையில் 42ஆம் மாகாணமாகவும் காணப்படுகின்றது. அத்துடன் இம்மாகாணத்தில் இலோகானோ, தகலாகு, ஆங்கிலம் உள்ளடங்கலாக நான்கு பிரதான மொழிகள் பேசப்படுகின்றன.


</doc>
<doc id="323664" url="https://ta.wikipedia.org/wiki?curid=323664" title="லா யூனியன்">
லா யூனியன்

லா யூனியன் (La Union) என்பது பிலிப்பீன்சின் லூசோனின், இலோகொஸ் பிராந்தியத்தில் அமைந்துள்ள நான்கு மாகாணங்களில் ஒன்றாகும். இதன் தலைநகரம் சன் பெர்னான்டோ ஆகும். இம்மாகாணத்தில் 576 கிராமங்களும், 19 மாநகராட்சிகளும் உள்ளன. இதன் தற்போதைய மாகாண சபை ஆளுநர் மானுவேல் "மனோலிங்" சி. ஒர்ட்டேகா (Manuel "Manoling" C. Ortega) ஆவார். 2015 ஆம் ஆண்டின் சனத்தொகைக் கணக்கெடுப்புக்கு அமைவாக லா யூனியன் மாகாணத்தின் சனத்தொகை 786,653 ஆகும். இதன் மொத்த நிலப்பரப்பளவு 1,497.7 சதுர கிலோமீற்றர்கள் ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 69ஆம் மாகாணமாகவும் சனத்தொகையின் அடிப்படையில் 36ஆம் மாகாணமாகவும் காணப்படுகின்றது. அத்துடன் இம்மாகாணத்தில் இலோகானோ, தகலாகு, ஆங்கிலம் உள்ளடங்கலாக ஆறு பிரதான மொழிகள் பேசப்படுகின்றன.


</doc>
<doc id="323666" url="https://ta.wikipedia.org/wiki?curid=323666" title="பங்கசினான்">
பங்கசினான்

பங்கசினான் (Pangasinan) என்பது பிலிப்பீன்சின் லூசோனின், இலோகொஸ் பிராந்தியத்தில் அமைந்துள்ள நான்கு மாகாணங்களில் ஒன்றாகும். இதன் தலைநகரம் லிங்காயென் ஆகும். இம்மாகாணத்தில் 1,333 கிராமங்களும், 44 மாநகராட்சிகளும் உள்ளன. இதன் தற்போதைய மாகாண சபை ஆளுநர் மூன்றாம் அமடோ எஸ்பினோ (Amado Espino III) ஆவார். 2015 ஆம் ஆண்டின் சனத்தொகைக் கணக்கெடுப்புக்கு அமைவாக பங்கசினான் மாகாணத்தின் சனத்தொகை 2,956,726 ஆகும். இதன் மொத்த நிலப்பரப்பளவு 5,451.01 சதுர கிலோமீற்றர்கள் ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 15ஆம் மாகாணமாகவும் சனத்தொகையின் அடிப்படையில் 6ஆம் மாகாணமாகவும் காணப்படுகின்றது. அத்துடன் இம்மாகாணத்தில் இலோகானோ, தகலாகு, ஆங்கிலம் உள்ளடங்கலாக ஐந்து பிரதான மொழிகள் பேசப்படுகின்றன.


</doc>
<doc id="323668" url="https://ta.wikipedia.org/wiki?curid=323668" title="பட்டனேஸ்">
பட்டனேஸ்

பட்டனேஸ் (Batanes) என்பது பிலிப்பீன்சின் லூசோனின், ககயன் பள்ளத்தாக்குப் பிராந்தியத்தில் அமைந்துள்ள ஐந்து மாகாணங்களில் ஒன்றாகும். இதன் தலைநகரம் பஸ்கோ ஆகும். இம்மாகாணத்தில் 29 கிராமங்களும், 6 மாநகராட்சிகளும் உள்ளன. இதன் தற்போதைய மாகாண சபை ஆளுநர்மரிவோல் கைகோ (Marilou Cayco) ஆவார். 2015 ஆம் ஆண்டின் சனத்தொகைக் கணக்கெடுப்புக்கு அமைவாக பட்டனேஸ் மாகாணத்தின் சனத்தொகை 17,246 ஆகும். இதன் மொத்த நிலப்பரப்பளவு 219.01 சதுர கிலோமீற்றர்கள் ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் இறுதி மாகாணமாகவும் சனத்தொகையின் அடிப்படையிலும் இறுதி மாகாணமாகவும் காணப்படுகின்றது. அத்துடன் இம்மாகாணத்தில் இலோகானோ, தகலாகு, ஆங்கிலம் உள்ளடங்கலாக ஆறு பிரதான மொழிகள் பேசப்படுகின்றன.


</doc>
<doc id="323670" url="https://ta.wikipedia.org/wiki?curid=323670" title="ககயன்">
ககயன்

ககயன் (Cagayan) என்பது பிலிப்பீன்சின் லூசோனின், ககயன் பள்ளத்தாக்குப் பிராந்தியத்தில் அமைந்துள்ள ஐந்து மாகாணங்களில் ஒன்றாகும். இதன் தலைநகரம் துகுவேகரோ ஆகும். இம்மாகாணத்தில் 820 கிராமங்களும், 28 மாநகராட்சிகளும் உள்ளன. இதன் தற்போதைய மாகாண சபை ஆளுநர் மானுவேல் மம்பா (Manuel Mamba) ஆவார். 2015 ஆம் ஆண்டின் சனத்தொகைக் கணக்கெடுப்புக்கு அமைவாக ககயன் மாகாணத்தின் சனத்தொகை 1,199,320 ஆகும். இதன் மொத்த நிலப்பரப்பளவு 9,295.75 சதுர கிலோமீற்றர்கள் ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 5ஆம் மாகாணமாகவும் சனத்தொகையின் அடிப்படையில் 22ஆம் மாகாணமாகவும் காணப்படுகின்றது. அத்துடன் இம்மாகாணத்தில் இலோகானோ, தகலாகு, ஆங்கிலம் உள்ளடங்கலாக ஐந்து பிரதான மொழிகள் பேசப்படுகின்றன.


</doc>
<doc id="323672" url="https://ta.wikipedia.org/wiki?curid=323672" title="இசபெல்லா, பிலிப்பீன்சு">
இசபெல்லா, பிலிப்பீன்சு

இசபெல்லா (Isabela) என்பது பிலிப்பீன்சின் லூசோனின், ககயன் பள்ளத்தாக்குப் பிராந்தியத்தில் அமைந்துள்ள ஐந்து மாகாணங்களில் ஒன்றாகும். இதன் தலைநகரம் இலாகன் ஆகும். இதுவே பிலிப்பீன்சின் இரண்டாவது மிகப்பெரிய மாகாணம் ஆகும். இம்மாகாணத்தில் 1,018 கிராமங்களும், 34 மாநகராட்சிகளும் உள்ளன. இதன் தற்போதைய மாகாண சபை ஆளுநர் மூன்றாம்ஃ பபுஸ்டினோ ஹி. டி (Faustino G. Dy III) ஆவார். 2015 ஆம் ஆண்டின் சனத்தொகைக் கணக்கெடுப்புக்கு அமைவாக இசபெல்லா மாகாணத்தின் சனத்தொகை 1,593,566 ஆகும். இதன் மொத்த நிலப்பரப்பளவு 12,414.93 சதுர கிலோமீற்றர்கள் ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 2ஆம் மாகாணமாகவும் சனத்தொகையின் அடிப்படையில் 15ஆம் மாகாணமாகவும் காணப்படுகின்றது. அத்துடன் இம்மாகாணத்தில் இலோகானோ, தகலாகு, ஆங்கிலம் உள்ளடங்கலாக ஐந்து பிரதான மொழிகள் பேசப்படுகின்றன.


</doc>
<doc id="323674" url="https://ta.wikipedia.org/wiki?curid=323674" title="நுவேவா விஸ்காயா">
நுவேவா விஸ்காயா

நுவேவா விஸ்காயா (Nueva Vizcaya) என்பது பிலிப்பீன்சின் லூசோனின், ககயன் பள்ளத்தாக்குப் பிராந்தியத்தில் அமைந்துள்ள ஐந்து மாகாணங்களில் ஒன்றாகும். இதன் தலைநகரம் பயோம்பொங் ஆகும். இது 1839 ஆம் ஆண்டில் ஸ்தாபிக்கப்பட்டது. இம்மாகாணத்தில் 275 கிராமங்களும், 15 மாநகராட்சிகளும் உள்ளன. இதன் தற்போதைய மாகாண சபை ஆளுநர் கார்லோஸ் எம். படிலா (Carlos M. Padilla) ஆவார். இதன் மொத்த நிலப்பரப்பளவு 3,975.67 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக நுவேவா விஸ்காயா மாகாணத்தின் சனத்தொகை 452,287 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 60ஆம் மாகாணமாகவும் சனத்தொகையின் அடிப்படையில் 31ஆம் மாகாணமாகவும் காணப்படுகின்றது. அத்துடன் இம்மாகாணத்தில் இலோகானோ, தகலாகு, ஆங்கிலம் உள்ளடங்கலாக ஆறு பிரதான மொழிகள் பேசப்படுகின்றன.


</doc>
<doc id="323676" url="https://ta.wikipedia.org/wiki?curid=323676" title="குயிரினோ">
குயிரினோ

குயிரினோ (Quirino) என்பது பிலிப்பீன்சின் லூசோனின், ககயன் பள்ளத்தாக்குப் பிராந்தியத்தில் அமைந்துள்ள ஐந்து மாகாணங்களில் ஒன்றாகும். இதன் தலைநகரம் கபரோகுயிஸ் ஆகும். இது 1966 ஆம் ஆண்டில் ஸ்தாபிக்கப்பட்டது. இம்மாகாணத்தில் 132 கிராமங்களும், 6 மாநகராட்சிகளும் உள்ளன. இதன் தற்போதைய மாகாண சபை ஆளுநர் ஜுனி எல். குவா (Junie E. Cua) ஆவார். இதன் மொத்த நிலப்பரப்பளவு 2,323.47 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக குயிரினோ மாகாணத்தின் சனத்தொகை 188,991 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 54ஆம் மாகாணமாகவும் சனத்தொகையின் அடிப்படையில் 73ஆம் மாகாணமாகவும் காணப்படுகின்றது. அத்துடன் இம்மாகாணத்தில் இலோகானோ, தகலாகு, ஆங்கிலம் உள்ளடங்கலாக ஏழு பிரதான மொழிகள் பேசப்படுகின்றன.


</doc>
<doc id="323678" url="https://ta.wikipedia.org/wiki?curid=323678" title="அவுரோரா">
அவுரோரா

அவுரோரா (Aurora) என்பது பிலிப்பீன்சின் லூசோனின், மத்திய லூசோன் பிராந்தியத்தில் அமைந்துள்ள ஏழு மாகாணங்களில் ஒன்றாகும். இதன் தலைநகரம் பலேர் ஆகும். இது 1951 ஆம் ஆண்டில் ஸ்தாபிக்கப்பட்டது. இம்மாகாணத்தில் 151 கிராமங்களும், 8 மாநகராட்சிகளும் உள்ளன. இதன் தற்போதைய மாகாண சபை ஆளுநர் கெரார்டோ ஏ.நோவெராஸ் (Gerardo A. Noveras) ஆவார். இதன் மொத்த நிலப்பரப்பளவு 3,147.32 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக அவுரோரா மாகாணத்தின் சனத்தொகை 214,336 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம்42 ஆம் மாகாணமாகவும் சனத்தொகையின் அடிப்படையில் 70ஆம் மாகாணமாகவும் காணப்படுகின்றது. அத்துடன் இம்மாகாணத்தில் இலோகானோ, தகலாகு, ஆங்கிலம் உள்ளடங்கலாக ஏழு பிரதான மொழிகள் பேசப்படுகின்றன. இங்கு 53% தகாலாகு மக்கள் வாழ்கின்றனர்.


</doc>
<doc id="323680" url="https://ta.wikipedia.org/wiki?curid=323680" title="பியுட்டான் மாவட்டம்">
பியுட்டான் மாவட்டம்

பியுட்டான் மாவட்டம் (Pyuthan) (), தெற்காசியாவின் நேபாள நாட்டின் மத்தியமேற்கு வளர்ச்சி பிராந்தியத்தின் மாநில எண் 5-இல் அமைந்துள்ளது. இம்மாவட்டத்தின் நிர்வாகத் தலைமையிடம் புயுட்டான் நகரம் ஒரு நகராட்சி மன்றமும் ஆகும். இந்நகரம், நேபாளத் தலைநகரான காட்மாண்டிலிருந்து மேற்கே இருநூற்றி ஐம்பது கிலோ மீட்டர் தொலைவில் உள்ளது.

ரப்தி மண்டலத்தின் மலைப்பாங்கான மாவட்டமான பியுத்தான் மாவட்டம் 1,309 சதுர கிலோ மீட்டர் பரப்பளவு கொண்டது ஆகும். 2011-ஆம் ஆண்டு மக்கள் தொகை கணக்கெடுப்பின் படி, இம்மாவட்டத்தின் மக்கள் தொகை 2,26,796 ஆகும். இம்மாவட்ட மக்கள் நேபாள மொழி, நேபாள் பாஷா, காம்குரா மொழிகள் பேசுகின்றனர்.

பியுட்டான் மாவட்டதின் மேற்கில் ரோல்பா மாவட்டம், தென்கிழக்கில் லும்பினி மண்டலத்தின் குல்மி மாவட்டம் மற்றும் அர்காகாஞ்சி மாவட்டங்களும் எல்லைகளாக உள்ளது. 

இம்மாவட்டத்தின் கோடைக் காலத்தில் நெற்பயிரும், குளிர்காலத்தில் கோதுமையும் பயிரிடப்படுகிறது. 

இம்மாவட்டம் கடல் மட்டத்திலிருந்து 300 மீட்டர் முதல் 3,000 மீட்டர் உயரம் வரை இமயமலையில் பரவியுள்ளது. எனவே இம்மாவட்டத்தின் தட்ப வெப்ப காலநிலை மேல் வெப்ப மண்டலம், மிதவெப்ப வளையம், மிதமான காலநிலை, மான்ட்டேன் என நான்கு காலநிலைகளில் காணப்படுகிறது. 

பியுட்டான் மாவட்டதின் மேற்கில் ரோல்பா மாவட்டம், தென்கிழக்கில் லும்பினி மண்டலத்தின் குல்மி மாவட்டம் மற்றும் அர்காகாஞ்சி மாவட்டங்களும், தெற்கில் தாங் மாவட்டம் எல்லைகளாக உள்ளது. 
கோடைக் காலத்தில் நெற்பயிரும், குளிர்காலத்தில் கோதுமையும் பயிரிடப்படுகிறது.

சௌபிசி இராச்சியத்தின் இருபத்தி நான்கு குறுநில மன்னர்கள் ஆண்ட நிலப்பரப்புகளுல் பியுட்டான் அரசும் இருந்தது. பதினெட்டாம் நூற்றாண்டின் பின்பகுதியில் நேபாள ஷா வம்ச மன்னர் பிரிதிவி நாராயணன் ஷா ஆட்சிக் காலத்தின் போது ஐக்கிய நேபாள இராச்சியத்தை நிர்மானிக்கும் போது, சௌபிசி இராச்சியத்துடன் பியுட்டான் அரசும் ஐக்கிய நேபாள இராச்சியத்துடன் இணைக்கப்பட்டது.

பியுட்டான் மாவட்டம் ஒரு நகராட்சியும், ஐம்பத்தி ஐந்து கிராம வளர்ச்சி மன்றங்களையும் கொண்டுள்ளது.


 

</doc>
<doc id="323681" url="https://ta.wikipedia.org/wiki?curid=323681" title="பட்டான்">
பட்டான்

பட்டான் (Battaan) என்பது பிலிப்பீன்சின் லூசோனின், மத்திய லூசோன் பிராந்தியத்தில் அமைந்துள்ள ஏழு மாகாணங்களில் ஒன்றாகும். இதன் தலைநகரம் பலங்கா ஆகும். இது 1754 ஆம் ஆண்டில் ஸ்தாபிக்கப்பட்டது. இம்மாகாணத்தில் 237 கிராமங்களும், 11 மாநகராட்சிகளும் உள்ளன. இதன் தற்போதைய மாகாண சபை ஆளுநர் அல்பேர்ட் கார்சியா (Albert Garcia) ஆவார். இதன் மொத்த நிலப்பரப்பளவு 1,372.98 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக பட்டான் மாகாணத்தின் சனத்தொகை 760,650 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 71ஆம் மாகாணமாகவும் சனத்தொகையின் அடிப்படையில் 39ஆம் மாகாணமாகவும் காணப்படுகின்றது. அத்துடன் இம்மாகாணத்தில் தகலாகு, ஆங்கிலம் உள்ளடங்கலாக மூன்று பிரதான மொழிகள் பேசப்படுகின்றன. இங்கு 88% தகாலாகு மக்கள் வாழ்கின்றனர்.


</doc>
<doc id="323683" url="https://ta.wikipedia.org/wiki?curid=323683" title="புலகன்">
புலகன்

புலகன் (Bulacan) என்பது பிலிப்பீன்சின் லூசோனின், மத்திய லூசோன் பிராந்தியத்தில் அமைந்துள்ள ஏழு மாகாணங்களில் ஒன்றாகும். இதன் தலைநகரம் மலோலொஸ் ஆகும். இது 1578 ஆம் ஆண்டில் ஸ்தாபிக்கப்பட்டது. இம்மாகாணத்தில் 569 கிராமங்களும், 21 மாநகராட்சிகளும் உள்ளன. இதன் தற்போதைய மாகாண சபை ஆளுநர் "வில்ஹெல்மியோ எம். சி-அல்வராடோ" (Wilhelmino M. Sy-Alvarado) ஆவார். இதன் மொத்த நிலப்பரப்பளவு 2,796.1 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக புலகன் மாகாணத்தின் சனத்தொகை 3,292,071 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 46ஆம் மாகாணமாகவும் சனத்தொகையின் அடிப்படையில் 2ஆம் மாகாணமாகவும் காணப்படுகின்றது. அத்துடன் இம்மாகாணத்தில் தகலாகு, ஆங்கிலம் உள்ளடங்கலாக மூன்று பிரதான மொழிகள் பேசப்படுகின்றன. இங்கு 88% தகாலாகு மக்கள் வாழ்கின்றனர்.


</doc>
<doc id="323687" url="https://ta.wikipedia.org/wiki?curid=323687" title="சிராஹா மாவட்டம்">
சிராஹா மாவட்டம்

சிராஹா மாவட்டம் ( Siraha District) (), தெற்காசியாவில் நேபாள நாட்டின், கிழக்கு வளர்ச்சி பிராந்தியத்தின், மாநில எண் 2-இல் அமைந்துள்ளது. இம்மாவட்டத்தின் நிர்வாகத் தலைமையிடம் சிராஹா நகரம் ஒரு நகராட்சி மன்றமும் ஆகும்.

இம்மாவட்டம் நேபாளத்தின் எழுபத்தி ஐந்து மாவட்டங்களில் ஒன்றாகும். சாகர்மாதா மண்டலத்தில் அமைந்த மாவட்டங்களுள் ஒன்றான இம்மாவட்டத்தின் பரப்பளவு 1,188 சதுர கிலோ மீட்டர் ஆகும். 2011-ஆம் ஆண்டின் மக்கள் தொகை கணக்கெடுப்பின் படி இம்மாவட்ட மக்கள் தொகை 6,37,328 ஆகும். 

சிராஹா மாவட்டம் தராய் சமவெளியில், கடல் மட்டத்திலிருந்து 300 மீட்டருக்கும் கீழிலிருந்து 1,000 மீட்டர் உயரம் வரை பரவியுள்ளது. எனவே இம்மாவட்டத்தின் தட்ப வெப்பம் கீழ் வெப்ப மண்டலம் மற்றும் மேல் வெப்ப மண்டலம் பகுதிகள் என இரண்டு காலநிலைகளில் காணப்படுகிறது. 

சிராஹா மாவட்டம் 100 கிராம வளர்ச்சி மன்றங்களையும், ஆறு நகராட்சி மன்றங்களையும் கொண்டுள்ளது. 



 

</doc>
<doc id="323690" url="https://ta.wikipedia.org/wiki?curid=323690" title="சிவ் கேரா">
சிவ் கேரா

சிவ் கேரா (Shiv Khera) என்பவர் இந்தியாவில் பிகாரில் பிறந்த நூலாசிரியர், வணிக ஆலோசகர், மற்றும் 'தன்முன்னேற்றம்' குறித்து ஊக்குவிக்கும் சொற்பொழிவாளர் ஆவார். பதினான்கு நூல்கள் எழுதியுள்ளார்.

ஒவ்வொருவர் அகத்திலும் உறைந்து கிடக்கும் ஆற்றலைக் கண்டுணர்ந்து அதனை வளர்த்தெடுக்கவேண்டும் என்றும், அதற்கான உத்திகளை விரிவாக எடுத்துக் காட்டியும் உலக அளவில் பயிற்சி அளித்து வருகிறார்.

1998 இல் சிவ் கேரா 'நீங்கள் வெல்ல முடியும்' என்னும் நூலை ஆங்கிலத்தில் எழுதி வெளியிட்டார். அந்நூல் பல இலக்கம் படிகள் விற்பனையானது. பிற மொழிகளிலும் அந்த நூல் மொழி பெயர்க்கப்பட்டு வெளிவந்தது.

லிவிங் வித் ஆனர், பிரீடம் ஈஸ் நாட் பிரீ என்ற நூல்களையும் சிவ் கேரா எழுதினார்.

உலக நாடுகளுக்குப் பயணம் செய்து பெரும் வணிக நிறுவன அதிகாரிகளுக்கும் தொழில் முனைவோருக்கும் தன் முன்னேற்றம் பற்றிய பயிற்சிப் பட்டறைகள் நடத்தினார். 

லுப்தான்சா, ஜான்சன் அண்டு ஜான்சன், பென்ஸ், நெஸ்லே, சிட்டி குரூப் போன்ற பெரும் குழுமங்கள் சிவ் கேராவின் வாடிக்கையாளர்கள் ஆவர்.

இந்தியாவில் சாதி வாரி ஒதுக்கீடு கூடாது என்னும் கொள்கை அடிப்படையில் பாரதிய ராசுட்ரவாடி கட்சி ஒன்றைத் தொடங்கினார்.html

2004 இல் தெற்குத் தில்லி தொகுதியிலிருந்து தேர்தலில் போட்டியிட்டார். ஆனால் தோல்வியடைந்தார். அது போல 2009 பொதுத் தேர்தலிலும் போட்டியிட்டுத் தோற்றார்.

பொதுநல வழக்குகளை உச்சநீதி மன்றத்தில் தொடுத்தார்.

ரவுண்ட் டேபிள் பவுண்டசன் என்ற அமைப்பின் விளம்பரத் தூதராக இருந்தார்.

ரோட்டரி இன்டர்நேசனல், லையன்சு இண்டர்நேசனல் போன்ற அமைப்புகள் சிவ் கேராவைக் கவுரதவித்தன.


</doc>
<doc id="323691" url="https://ta.wikipedia.org/wiki?curid=323691" title="பார்பாரி ஆடு">
பார்பாரி ஆடு

பார்பாரி ஆடு (Barbari goat) என்பது உத்தரப்பிரதேச மாதிலத்தைச் சேர்ந்த ஒரு ஆட்டு இனமாகும். மேலும் இது இந்தியாவின் குஜராத் மாநிலத்திலும் பாக்கித்தானின் பஞ்சாப் மாகாணத்தின், ஜீலம் மற்றும் சர்கோதா போன்ற இடங்களில் காணபபடுகிறது. 
பார்பாரி ஆடு இந்தியாவில் உள்ள 20 ஆட்டு இனங்களில் ஒன்றாகும். இந்த ஆடுகள் பொதுவாக வட-மேற்கு வறண்ட மற்றும் மிதமான வறண்ட பகுதிகளில் காணப்படுகிறது. இந்த ஆடுகள் கிழக்கு ஆப்ரிக்காவில் உள்ள சோமாலியாவின் பெர்பிரா மகுதியில் தோன்றியது. இந்தியாவில் இது ஆக்ரா, ஏட்டா, இட்டாவா போன்ற பகுதிகளில் இருந்து இனம் பெருகி பரவியது.
இந்த இன ஆடுகளின் பண்புகள்: இதன் உடல் சிறிய அளவு முதல் நடுத்தர அளவுவரை பார்க்க கவர்ச்சிகரமாக இருக்கும், இவை எச்சரிக்கை உணர்வு கொண்டவை, வெளித்தள்ளிய கண்கள், குறுகிய விரைத்த காது, குறுகிய, நேராக கொம்புகள், (சில ஆடுகளுக்கு சுருள் கொம்புகளும் உண்டு); நன்கு கூம்பு காம்புகளுடன் மடி அமைந்திருக்கும். இவற்றின் இறைச்சி நன்றாக இருக்கும். இவை சிறிய அளவுவானதாக இவற்றின் நிறம் வெள்ளை நிறத்திலும் உடலெங்கும் தங்க நிற திட்டுக்கள் காணப்படும்.
பார்பாரி ஆடு இந்திய நிலைமைக்கு ஏதுவாக இரட்டை நோக்கங்களுக்கு பயன்படுகிறது. இது, பகுதி நேர வளர்ப்பாளர் மற்றும் தீவிர விவசாயகளாலும் பயன்படுத்தப்படுகிறது. 


</doc>
<doc id="323692" url="https://ta.wikipedia.org/wiki?curid=323692" title="ரசுவா மாவட்டம்">
ரசுவா மாவட்டம்

ரசுவா மாவட்டம் (Rasuwa District) (, தெற்காசியாவின் நேபாள நாட்டின், மத்திய வளர்ச்சி பிராந்தியத்தில், மாநில எண் 3-இல் அமைந்துள்ளது. இம்மாவட்டத்தின் நிர்வாகத் தலைமையிடம் துன்சே நகரம் ஆகும். துன்சே நகரம் காட்மாண்டு நகரத்திலிருந்து நூற்றி இருபது கிலோ மீட்டர் தொலைவில் உள்ளது. 

இம்மாவட்டம் நேபாளத்தின் எழுபத்தி ஐந்து மாவட்டங்களில் ஒன்றாகும்.
பாக்மதி மண்டலத்தில் அமைந்த சிராஹா மாவட்டத்தின் பரப்பளவு 1,544 ஆகும். 2011-ஆம் ஆண்டின் மக்கள் தொகை கணக்கெடுப்பின் படி, இம்மாவட்ட மக்கள் தொகை 43,300 ஆகும். இம்மாவட்டம் 9,778 குடியிருப்பு வீடுகளைக் கொண்டுள்ளது. இம்மாவட்டத்தில் நேபாள மொழி மற்றும் "தமாங்" மொழிகள் பேசப்படுகிறது. மத்திய வளர்ச்சி பிராந்தியத்தில் இமயமலையில் அமைந்த பதினாறு மாவட்டங்களில் சிராஹா மாவட்டம் மிகவும் சிறியதாகும். இமாவட்டத்தின் வடக்கு எல்லையாக திபெத் தன்னாட்சிப் பகுதி அமைந்துள்ளது.

ஒன்பது தொகுதிகளைக் கொண்ட பதினெட்டு கிராம வளர்ச்சி மன்றங்கள் இம்மாவட்டத்தில் உள்ளது.
நெடுஞ்சாலை எண் 21, இம்மாவட்டத் தலைமையிடமான துன்சே நகரத்தை சாலை வழியாக காட்மாண்டு நகரத்துடன் இணைக்கிறது.

"ராசௌவா" என்பதற்கு திபெத்திய மொழியில் "ரா" என்பதற்கு ஆடுகள் என்றும், "சௌவா" என்பதற்கு புல் மேய்தல் என்று பொருள். இம்மாவட்டம் ஆடுகளுக்கும், மேய்ச்சல் நிலங்களுக்கும் பெயர் பெற்றது. பின்னர் இப்பெயர் "ரசுவா" என மருவிற்று. 

இம்மாவட்டம் கடல் மட்டத்திலிருந்து 300 மீட்டர் முதல் 6,000 மீட்டர் உயரம் வரை இமயமலையில் பரவியுள்ளது. எனவே இம்மாவட்டத்தின் தட்ப வெப்பம் மேல் வெப்ப மண்டலம், மிதவெப்ப வளையம், மிதமான காலநிலை, மான்ட்டேன்#ஆல்ப்ஸ் மலைக் காலநிலை, துருவப் பகுதி காலநிலை, வெண்பனி படர்ந்த பகுதிகள் மற்றும் டிரான்ஸ் - இமயமலை பாலவனக் காலநிலை என ஏழு காலநிலைகளில் காணப்படுகிறது. 
இம்மாவட்டத்தில் காடுகள் 31.43% ஆகவும், என்றும் பனி படர்ந்த பகுதி 16.63% ஆகவும் உள்ளது. 

ரசுவா மாவட்டத்தின் வடக்கில் கோசிகுந்தா ஏரி மற்றும் லாங்டங் மலைகள் சுற்றுலா பயணிகளைக் கவரும் வண்ணம் உள்ளது.

ரசுவா மாவட்டம் பதினெட்டு கிராம வளர்ச்சி மன்றங்களைக் கொண்டுள்ளது.


 

</doc>
<doc id="323694" url="https://ta.wikipedia.org/wiki?curid=323694" title="பிசுமார்க் நீலக்கல் அட்டிகை">
பிசுமார்க் நீலக்கல் அட்டிகை

பிசுமார்க் நீலக்கல் அட்டிகை ("Bismarck Sapphire Necklace"), 1935 இல் கார்ட்டியர் நிறுவனத்தினால் வடிவமைக்கப்பட்ட நீலக்கல் பதிக்கப்பட்ட ஒரு அட்டிகை ஆகும். 2010 ஆம் ஆண்டு நிலவரப்படி, இந்த அட்டிகை ஐக்கிய அமெரிக்காவின் வாசிங்டன் டி.சி. இல் உள்ள சிமித்சோனியன் நிறுவனத்தின் இயற்கை வரலாற்றுக்கான தேசிய அருங்காட்சியகத்தில் உள்ளது. இந்த அருங்காட்சியகத்தில் உள்ள நிலவியல், இரத்தினக்கல், கனிமங்கள் ஆகியவற்றுக்கான ஜனட் அனன்பேர்க் ஊக்கர் மண்டபத்தில், ஹால் நீலக்கல் வைர அட்டிகைக்கும் லோகன் நீலக்கல்லுக்கும் இடையில் இது காட்சிக்கு வைக்கப்பட்டுள்ளது. இந்த அட்டிகைக்கு கோமகள் மோனா வொன் பிசுமார்க்கின் பெயரைத் தழுவிப் பெயரிடப்பட்டது. இவரே 1967 இல் இந்த அட்டிகையை சிமித்சோனிய நிறுவனத்துக்கு நன்கொடையாக அளித்தவர். 1926 இல் அரிசன் வில்லியத்துடனான தேன்நிலவுப் பயணத்தின்போது, கோமகள் இதில் பதிக்கப்பட்டிருக்கும் நீலக்கல்லை இலங்கையில் வாங்கினார்.

இந்த அட்டிகை இரட்டை வைரக்கற்களால் இணைக்கப்பட்ட பிளாட்டினத்தாலான ஒற்றைச் சங்கிலியையும் பதக்கத்தையும் கொண்டது. 98.6 கரட் (19.72 கி) நீலக்கல், பதக்கத்தில் பதிக்கப்பட்டுள்ளது. பதக்கத்தில் நீலக்கல்லைச் சுற்றி வைரங்களும், எட்டுச் சிறிய நீலக்கற்களும் பதிக்கப்பட்டுள்ளன.


</doc>
<doc id="323699" url="https://ta.wikipedia.org/wiki?curid=323699" title="தனஹு மாவட்டம்">
தனஹு மாவட்டம்

தனஹு மாவட்டம் (Tanahun District) (), தெற்காசியாவின் நேபாள நாட்டின், மேற்கு வளர்ச்சி பிராந்தியத்தின், மாநில எண் 4-இல், கண்டகி மண்டலத்தில் அமைந்துள்ளது. இது நேபாளத்தின் எழுபத்தி ஐந்து மாவட்டங்களில் ஒன்றாகும். தனஹூ மாவட்டத்தின் நிர்வாகத் தலைமையிடம் "தமௌலி நகரம்" ஆகும். 

1,546 சதுர கிலோ மீட்டர் பரப்பளவு கொண்ட தனஹு மாவட்டத்தின் மக்கள் தொகை, 2011-ஆம் ஆண்டில் மக்கள் தொகை கணக்கெடுப்பின் படி 3,23,288 ஆகும். நேபாள நாட்டின் நடுபகுதியில் அமைந்த தனஹு மாவட்டத்தின் அஞ்சல் குறியீட்டெண் 33900 ஆகும்.

மகாபாரத காவியத்தை இயற்றிய வேதவியாசர் சேட்டி மற்றும் மடி எனும் இரண்டு ஆறுகள் கூடுமிடமான தமௌலி நகரத்தில் பிறந்தவர் எனக் கருதப்படுகிறது. எனவே வேதவியாசர் நினைவாக தமௌலி நகரத்தின் நகராட்சி மன்றத்திற்கு வேதவியாசர் நகராட்சி மன்றம் எனப் பெயரிடப்பட்டுள்ளது. தமௌலியில் சேட்டி மற்றும் மடி எனும் இரண்டு ஆறுகள் கூடுமிடத்தில் உள்ள குகையில் வேதவியாசர் தியானம் செய்ததாக கூறப்படுகிறது.

தனஹு மாவட்டம் கடல் மட்டத்திலிருந்து 300 மீட்டர் முதல் 2,000 மீட்டர் உயரம் வரை இமயமலையில் பரவியுள்ளது. எனவே இம்மாவட்டத்தின் தட்ப வெப்ப நிலை கீழ் வெப்ப மண்டலம், மேல் வெப்ப மண்டலம் மற்றும் மிதவெப்ப வளையம் என மூன்று காலநிலைகளில் காணப்படுகிறது. 

தனஹு மாவட்டத்தில் வியாச குகை, பஞ்சபாண்டவர் கோயில், நிர்ஜல மாய் கோயில்கள் உள்ளது.

தனஹு இம்மாவட்டம் முப்பத்தி ஒன்பது கிராம வளர்ச்சி மன்றங்களும், மூன்று நகராட்சிகளையும் கொண்டுள்ளது.


 

</doc>
<doc id="323700" url="https://ta.wikipedia.org/wiki?curid=323700" title="மகோத்தரி மாவட்டம்">
மகோத்தரி மாவட்டம்

மகோத்தரி மாவட்டம் (Mahottari District) (,), தெற்காசியாவின் நேபாள நாட்டின், மத்திய வளர்ச்சி பிராந்தியத்தில் உள்ள மாநில எண் 2-இல் அமைந்துள்ளது. இம்மாவட்ட நிர்வாகத் தலைமையிடம் ஜலஸ்வர் நகரம் ஆகும்.

ஜனக்பூர் மண்டலத்தில் அமைந்த இரண்டு மாவட்டங்களில் ஒன்று மகோத்தரி மாவட்டம், மற்றொன்று தனுஷா மாவட்டம் ஆகும். மகோத்திரி மாவட்டத்தின் பரப்பளவு 1,002 சதுர கிலோ மீட்டர் ஆகும். 2011-ஆம் ஆண்டு மக்கள் தொகை கணக்கெடுப்பின் படி, இம்மாவட்ட மக்கள் தொகை 6,27,580 ஆக உள்ளது.மைதிலி மொழி (80%), நேபாளி மொழி (7.2%) மற்றும் பிற மொழிகள் (5.5%) பேசும் மக்கள் இம்மாவட்டத்தில் உள்ளனர். 

இம்மாவட்டத்தில் சிவபெருமானுக்கு அர்ப்பணிக்கப்பட்ட ஜலேஸ்வர் கோயில் ஜலேஸ்வர் நகரத்தில் அமைந்துள்ளது. ஜலேஸ்வர் நகரம் இந்திய-நேபாள எல்லையிலிருந்து சில கிலோ மீட்டர் தொலைவில் அமைந்துள்ளது.

இந்தியாவின் பிகார் மாநிலத்தை தெற்கு எல்லையாக கொண்டது மகோத்தரி மாவட்டம். இதன் என்பத்தி ஐந்து விழுக்காடு பகுதிகள் தராய் சமவெளியில் அமைந்துள்ளது. மகோத்தரி மாவட்டம் கடல் மட்டத்திலிருந்து 300 மீட்டருக்கும் கீழிலிருந்து 1,000 மீட்டர் உயரம் வரை பரவியுள்ளது. எனவே இம்மாவட்டத்தின் தட்ப வெப்பம், கீழ் வெப்ப மண்டலம்,மேல் வெப்ப மண்டலம், என இரண்டு காலநிலைகளில் காணப்படுகிறது. 

2011-ஆம் ஆண்டில் மக்கள் தொகை கணக்கெடுப்பின் படி, மகோத்தரி மாவட்டம் மூன்று நகராட்சி மன்றங்களையும், எழுபத்தி நான்கு கிராம வளர்ச்சி மன்றங்களையும் கொண்டுள்ளது.



</doc>
<doc id="323706" url="https://ta.wikipedia.org/wiki?curid=323706" title="லோகன் நீலக்கல்">
லோகன் நீலக்கல்

லோகன் நீலக்கல் ("Logan Sapphire"), இலங்கையில் எடுக்கப்பட்ட குறைகள் இல்லாத தலையணை வெட்டு நீலக்கல் ஆகும். கடும் நீல நிறம் கொண்ட இக்கல் உலகில் அறியப்பட்ட நீலக்கற்களுள் இரண்டாவது பெரியது. இது 422.99 கரட் (84.6 கி) அளவு கொண்டது. இது உலகின் மிகப்பெரியனவும், மிகவும் பெயர் பெற்றனவுமான நீலக்கற்களுள் ஒன்று. இது ஏறத்தாழ ஒரு கோழி முட்டையின் அளவு கொண்டது. திருமதி பொலி லோகன் என்பவர் 1960ல் இந்தக் கல்லை சிமித்சோனிய நிறுவனத்துக்கு நன்கொடையாக வழங்கினார்.. அவர் பெயரிலேயே இக்கல் "லோகன் நீலக்கல்" என அழைக்கப்படுகிறது.

ஆடையூசி (brooch) ஒன்றில் பதிக்கப்பட்டுள்ள லோகன் நீலக்கல்லைச் சுற்றி இருபது வைரக் கற்கள் பதிக்கப்பட்டுள்ளன. இந்த வைரக்கற்கள் மொத்தமாக 16 கரட் (3.2 கி) அளவுள்ளவை. இது தற்போது வாசிங்டன் டி. சி. யிலுள்ள சிமித்சோனிய நிறுவனத்தின் இயற்கை வரலாற்றுக்கான தேசிய அருங்காட்சியகத்தில் உள்ளது. இந்த அருங்காட்சியகத்தில் உள்ள நிலவியல், இரத்தினக்கல், கனிமங்கள் ஆகியவற்றுக்கான ஜனட் அனன்பேர்க் ஊக்கர் மண்டபத்தில், ஹால் நீலக்கல் வைர அட்டிகைக்கும் பிசுமார்க் நீலக்கல் அட்டிகைக்கும் அருகில் இந்தக் கல் காட்சிக்கு வைக்கப்பட்டுள்ளது.



</doc>
<doc id="323707" url="https://ta.wikipedia.org/wiki?curid=323707" title="ஹால் நீலக்கல் வைர அட்டிகை">
ஹால் நீலக்கல் வைர அட்டிகை

ஹால் நீலக்கல் வைர அட்டிகை ("Hall Sapphire and Diamond Necklace") என்பது, நீலக்கல்லும், வைரக்கற்களும் பதிக்கப்பட்ட ஒரு அட்டிகை ஆகும். இதில் இலங்கையில் பெறப்பட்டனவும், மொத்தமாக 195 கரட் அளவு கொண்டனவுமான ஒரே மாதிரியான 36 நீலக்கற்களும், அதைச் சுற்றிலும் மொத்தம் 83.75 கரட் அளவுள்ள 435 பட்டை தீட்டிய வைரக் கற்களும் பதிக்கப்பட்டுள்ளன. நீலக்கற்கள் தலையணை வெட்டு (cushion-cut) முறையில் வெட்டப்பட்டுள்ளன. வைரங்களிற் சில பேரிக்காய் வடிவம் கொண்டவை. ஏனையவை வட்டமாக வெட்டப்பட்டவை. அட்டிகை பிளாட்டினத்தில் செய்யப்பட்டது.

இது அரி வின்சுட்டன் நிறுவனத்தால் வடிவமைக்கப்பட்டது. இது தற்போது சிமித்சோனிய நிறுவனத்தின் ஒரு பகுதியாகிய, வாசிங்டன் டி. சி. யில் உள்ள இயற்கை வரலாற்றுக்கான தேசிய அருங்காட்சியகத்தில் வைக்கப்பட்டுள்ளது. இந்த அருங்காட்சியகத்தில் உள்ள நிலவியல், இரத்தினக்கல், கனிமங்கள் ஆகியவற்றுக்கான ஜனட் அனன்பேர்க் ஊக்கர் மண்டபத்தில், லோகன் நீலக்கல்லுக்கும் பிசுமார்க் நீலக்கல் அட்டிகைக்கும் அருகில் இந்த அட்டிகை காட்சிக்கு வைக்கப்பட்டுள்ளது. இது 1979ல் திருமதி ஈவ்லின் அனன்பேர்க் ஹால் என்பவரால் சிமித்சோனிய நிறுவனத்துக்கு நன்கொடையாக வழங்கப்பட்டது. இதனால், இவர் பெயரிலேயே அட்டிகைக்குப் பெயரிடப்பட்டது. இவர் பதிப்பாளரும், வணிகரும், கொடைவள்ளலுமான வால்ட்டர் அனன்பேர்க்கின் சகோதரி ஆவார்.


</doc>
<doc id="323712" url="https://ta.wikipedia.org/wiki?curid=323712" title="கிராப்சோ கார்பாக்சில்நீக்கம்">
கிராப்சோ கார்பாக்சில்நீக்கம்

கிராப்சோ கார்பாக்சில்நீக்கம் "( Krapcho decarboxylation)" என்பது எசுத்தர்களும் ஆலைடு எதிர்மின் அயனிகளும் ஈடுபடும் வேதிவினையாகும். எசுத்தர்களின் பீட்டா நிலையில் கண்டிப்பாக β-கீட்டோயெசுத்தர்கள், மெலோனிக் எசுத்தர்கள், α-சயனோயெசுத்தர்கள்,அல்லது α-சல்போனைல் எசுத்தர்கள் போன்ற ஒர் எலக்ட்ரான் வெளியீர்க்கும் தொகுதி இருக்க வேண்டும். மெத்தில் எசுத்தர்களில் இது நன்றாக வினைபுரிகிறது. 
உடன் விளைபொருள்களான குளோரோமெத்தேனும் கார்பனீராக்சைடும் வாயுக்களாக இழக்கப்படுகின்றன என்பதால் ஒட்டுமொத்த வினையும் என்ட்ரோபியால் இயக்கப்படுகிறது. மெலோனிக் எசுத்தர்களை நீராற்பகுக்கவும், கார்பாக்சில் நீக்கவும் இம்முறை ஒரு பயனுள்ள செயற்கைச் செயல்முறையாக பயனாகிறது. ஏனெனில் எசுதர் தொகுதிகளின் ஒன்றை மட்டும் இது பிளக்கிறது. மாற்று வழிமுறை (உதாரணமாக கார நீராற்பகுப்பு) இரண்டு எசுத்தர் தொகுதிகளையும் அழிக்கிறது. அடுத்துவரும் வினை வழக்கமாக ஆல்க்கைலேற்ற எசுத்தரை மீண்டும் உற்பத்தி செய்ய பயன்படுத்தப்படுகிறது 


</doc>
<doc id="323715" url="https://ta.wikipedia.org/wiki?curid=323715" title="கோல்ப் நைட்ரைல் தொகுப்புவினை">
கோல்ப் நைட்ரைல் தொகுப்புவினை

கோல்ப் நைட்ரைல் தொகுப்புவினை "(Kolbe nitrile synthesis)" என்பது ஒர் ஆல்க்கைல் ஆலைடுடன் உலோக சயனைடைச் சேர்த்து வினைபுரியச் செய்து ஆல்க்கைல் நைட்ரைல்கள் தயாரிக்கும் வேதி வினையாகும். ஐசோநைட்ரைல் இவ்வினையில் ஒரு பக்க விளைபொருளாக உருவாகிறது. ஏனெனில் சயனைடு அயனி பல பிணைப்புத்திறன் கொண்ட மின்னணு மிகுபொருளாக செயல்படக்கூடியது ஆகும். கோர்ன்பிளம்மின் விதியின்படி கார்பன் அல்லது நைட்ரசன் உடன் இதனால் வினைபுரிய முடியும். எர்மான் கோல்ப் கண்டறிந்த காரணத்தால் இவ்வினை கோல்ப் நைட்ரைல் தொகுப்புவினை என்ற பெயரால் அழைக்கப்படுகிறது.

கரைப்பான் மற்றும் வினைவழி முறையைப் பொருத்து உருவாகும் மாற்றியன்களின் விகிதம் மாறுபடுகிறது. 
சோடியம் சயனைடு மற்றும் முனைவுறு கரைப்பான்கள் போன்ற கார சயனைடுகளின் பயன்பாட்டினால் இவ்வினை எசு.என் 2 வகை வினையாகக் கருதப்படுகிறது. சயனைடு அயனியின் மின்னணுமிகு கார்பன் ஆல்க்கைல் ஆலைடை தாக்குகிறது. இவ்வகை வினையுடன் டைமெத்தில் சல்பாக்சைடு ஒரு கரைப்பானாக இருப்பது நைட்ரைல் தொகுப்பிற்கு பொருத்தமான முறையாகும் . மறுசீராக்கல் பக்க வினைகள் இல்லாமலிருப்பது டைமெத்தில் சல்பாக்சைடு உபயோகிப்பதால் கிடைக்கும் அனுகூலமாகும். 


</doc>
<doc id="323717" url="https://ta.wikipedia.org/wiki?curid=323717" title="ஆக்சோ- டையீல்சு- ஆல்டர் வினை">
ஆக்சோ- டையீல்சு- ஆல்டர் வினை

ஆக்சோ-டையீல்சு-ஆல்டர் வினை "(Oxo-Diels–Alder reaction)" டையீல்சு ஆல்டர் வினையின் வேறுபாட்டு முறை வினையாகும். ஆக்சா-டையீல்சு-ஆல்டர் வினை என்ற பெயராலும் இவ்வினை அழைக்கப்படுகிறது. இவ்வினையில் பொருத்தமான டையீன் ஒன்று ஆல்டிகைடுடன் வினைபுரிந்து ஈரைதரோபிரான் வளையத்தை உருவாக்குகிறது. கரிம வேதியியலின் செயற்கை முறைகளில் இவ்வினை சிறிதளவு முக்கியத்துவம் வாய்ந்த வினையாகக் கருதப்படுகிறது.

ஆக்சோ-டையீல்சு-ஆல்டர் வினை முதன்முதலில் 1949 ஆம் ஆண்டு கண்டறியப்பட்டது. மெத்தில்பென்டாடையீன், பார்மால்டிகைடு இரண்டும் வினைபடு பொருட்களாக பயன்படுத்தப்பட்டன. 
வினையூக்கியின் உதவியுடனான வினைகள் உள்ளிட்ட சீரொழுங்கில்லாத ஆக்சோ-டையீல்சு-ஆல்டர் வினைகளும் அறியப்பட்டுள்ளன . கார்பனைல் தொகுதியின் சிரல் இலூயிக் அமில ஒருங்கிணைப்பிற்கான பல்வேறு உத்திகள் வினையில் சார்ந்துள்ளன.


</doc>
<doc id="323722" url="https://ta.wikipedia.org/wiki?curid=323722" title="பைடாபூர்">
பைடாபூர்

பைடாபூர் "(Baitapur)" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும்.

27.108° வ 84.464° கி என்ற அடையாள ஆள்கூறுகளில் பைடாபூர் கிராமம் அமைந்துள்ளது.

2011 ஆம் ஆண்டின் இந்திய மக்கள் தொகைக் கணக்கெடுப்பின்படி பைடாபூர் கிராமத்தின் மக்கள்தொகை 1856 நபர்கள் ஆகும். இவர்கள் 362 குடும்பங்களில் வாழ்ந்தனர். இம்மக்கள்தொகையில் 50.53% நபர்கள் ஆண்கள் மற்றும் 49.46% நபர்கள் பெண்களாவர். இக்கிராமத்தின் எழுத்தறிவு சதவீதம் 72% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 65% நபர்கள் ஆண்கள் மற்றும் 40.65% நபர்கள் பெண்களாவர். மக்கள் தொகையில் 19.55% நபர்கள் 6 வயதுக்கு கீழ் உள்ளவர்களாகும். 


</doc>
<doc id="323724" url="https://ta.wikipedia.org/wiki?curid=323724" title="அட்டிகை">
அட்டிகை

அட்டிகை அல்லது அட்டியல் எனப்படுவது, கழுத்தில் அணியப்படும் ஒரு வகை அணிகலன் ஆகும். பெரும்பாலும் அட்டியல்கள் உலோகத்தினால் உருவாக்கப்படுகின்றன. சில நூல்களைப் பயன்படுத்திப் பின்னப்படுகின்றன. அட்டிகைகளில் பெரும்பாலும் பயன்படும் பொருட்களுள், பல்வேறு நிறங்கள் கொண்ட கற்கள், மரம், அலங்காரக் கண்ணாடி, இறகுகள், கடல்வாழ் விலங்கின ஓடுகள், பவளம், முத்து போன்றவை அடங்குகின்றன. அட்டிகையின் நடுப் பகுதியில் காணப்படும் தொங்கும் அமைப்பு பதக்கம் எனப்படும். அழகுக்காகவும், சமூகத் தகுதியைக் காட்டுவதற்கும் ஆண்களும் பெண்களும் அட்டிகைகளை அணிவதுண்டு. எனினும், தமிழரும் உள்ளிட்ட பெரும்பாலான தற்காலச் சமூகங்களில் அட்டிகை பெண்களுக்கு உரியதாகவே கொள்ளப்படுகிறது. ஆண்கள் கழுத்தில் நீளமான சங்கிலிகளை அணிவதுண்டு.

எழுத்தின் கண்டுபிடிப்புக்கு முற்பட்ட தொன்மை நாகரிகக் காலத்திலிருந்தே அட்டிகை அணிகலன்களின் ஒரு பகுதியாக இருந்துவந்துள்ளது. 40,000 ஆண்டுகளுக்கு முற்பட்ட கற்காலத்திலேயே அட்டிகைகள் தோன்றிவிட்டதாகக் கருதப்படுகிறது. மிகப் பழைய அட்டிகைகள் இலகுவாகக் கிடைக்கத்தக்க இயற்கைப் பொருட்களால் ஆனவை. நூல்கள் கண்டுபிடிக்கப்படுவதற்கு முன்னர் நீடித்து உழைக்கக்கூடிய கொடிகளும், வேட்டையில் கிடைத்த விலங்கு நார்களும் ஓடுகள், எலும்புகள், பற்கள், நிறத் தோல்கள், பறவை இறகுகள், பவளம், செதுக்கிய மரத்துண்டுகள், தாவரங்களின் விதைகள், கற்கள், இன்னும் பல்வேறு அழகு தரக்கூடிய பொருட்கள் போன்றவற்றைக் கோர்த்தோ, கட்டியோ அட்டிகைகள் செய்வதற்குப் பயன்பட்டன. புதிய கற்காலத்தில் இசுப்பொண்டிலசு, கிளைசிமெரிசு, சரோனியா ஆகிய மூன்று இனங்களின் ஓடுகள் விலங்கு ஓட்டு அட்டிகைகள் செய்வதற்குப் பயன்பட்டன. 

துணி வேலைப்பாடு, உலோக வேலை ஆகியவற்றின் அறிமுகமும், மேம்பாடுகளும் மனிதருக்குக் கிடைக்கக்கூடியதாக இருந்த நகை வடிவமைப்புக்களின் விரிவாக்கத்துக்கு உதவின. நூலின் கண்டுபிடிப்பு, சிறியனவும், நீடித்து உழைக்கக்கூடியனவும், நுணுக்கமான வேலைப்பாடுகளோடு கூடியனவுமான அட்டிகைகள் உருவாக வழிசமைத்தது. வெங்கலக் காலத்தில் மனிதர் உலோகங்களை உருக்கி வேலை செய்யக் கற்றுக்கொண்ட பின்னர், வெண்கலம், செப்பு, வெள்ளி, பொன், போன்ற உலோகங்களை உருக்கி கவர்ச்சியான அட்டிகைகளை உருவாக்க முடிந்தது. இரத்தினக் கற்களைப் பட்டை தீட்டும் நுட்பம், அலங்காரக் கண்ணாடி தயாரிப்பு நுட்பம் என்பன அறிமுகமான பின்னர் மினுக்கம் தரும் பல்வேறு வகையான பட்டை தீட்டிய கற்களையும், பல நிறங்களில் அமைந்த அலங்காரக் கண்ணாடிகளையும் அட்டியல்களில் பயன்படுத்த முடிந்தது.


</doc>
<doc id="323726" url="https://ta.wikipedia.org/wiki?curid=323726" title="பீட்டல் ஆடு">
பீட்டல் ஆடு

பீட்டல் ஆடு (Beetal goat) என்பது இந்தியா மற்றும் பாக்கிஸ்தான் பஞ்சாப் பகுதிகளில் பால், இறைச்சி தேவைக்காக வளர்க்கப்படும் ஒரு ஆட்டு இனமாகும். இது ஜமுனபாரி ஆட்டை ஒத்த‍தாக உள்ளது. 
இது அமிரிஸ்தரி ஆடு எனவும் அழைக்கப்படுகிறது. பீட்டல் ஆடு பெரிய உடல் அளவைக் கொண்டதாகவும், உயர் இனவிருத்தி ஆற்றல் கொண்டதாகவும், நல்ல பால் கறப்பு திறன் கொண்டதாக கருதப்படுகிறது. இந்த ஆடுகளின் தோல் உயர் தரம் வாய்ந்தவை காரணம் இதன் பெரிய அளவு ஆகும். இதன் மெல்லிய தோலில் காலணிகள் மற்றும் கையுறைகள் போன்றவை செய்யப்படுகின்றன. பீட்டல் ஆடுகள் பரவலாக துணைக்கண்டம் முழுவதும் உள்ளூர் ஆடு வளர்போர் முன்னேற்றத்திற்கு பயன்படுத்தப்பட்டு வருகின்றன. இந்த ஆடுகள் கூண்டு தீவணத்திற்கும் பழக‍க்கூடியதாக உள்ளதால் தீவிர ஆடு வளர்ப்போரால் விரும்பப்படுகிறது.


</doc>
<doc id="323727" url="https://ta.wikipedia.org/wiki?curid=323727" title="பிசுன்பூர்வா கிராமம்">
பிசுன்பூர்வா கிராமம்

பிசுன்பூர்வா கிராமம் "(Bishunpurwa Village)" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும்.

2011 ஆம் ஆண்டின் இந்திய மக்கள் தொகைக் கணக்கெடுப்பின்படி பிசுன்பூர்வா கிராமத்தின் மக்கள்தொகை 1714 நபர்கள் ஆகும். இவர்கள் 304 குடும்பங்களில் வாழ்ந்தனர். இம்மக்கள்தொகையில் 50.64% நபர்கள் ஆண்கள் மற்றும் 49.35% நபர்கள் பெண்களாவர். இந்நகரின் எழுத்தறிவு சதவீதம் 50.58% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 60.4% நபர்கள் ஆண்கள் மற்றும் 39.5% நபர்கள் பெண்களாவர். மக்கள் தொகையில் 21% நபர்கள் 6 வயதுக்கு கீழ் உள்ளவர்களாகும் .


</doc>
<doc id="323730" url="https://ta.wikipedia.org/wiki?curid=323730" title="வங்காள கறுப்பு ஆடு">
வங்காள கறுப்பு ஆடு

வங்காள கறுப்பு ஆடு (Black Bengal goat) என்பது மேற்கு வங்காளம், பீகார் ஒரிசா என இந்தியாவின் வடகிழக்குப் பகுதிகள் முழுவதும் காணப்படும் ஆடு ஒரு ஆட்டு இனம் ஆகும். இவ்வினம் பொதுவாக கருப்பு நிறம் கொண்டது என்றாலும் இது, பழுப்பு, வெள்ளை, சாம்பல் நிறங்களிலும் காணப்படுகிறது. கறுப்பு வங்க ஆட்டின் அளவு சிறியது ஆனால் அதன் உடல் அமைப்பு கெட்டியானதாக இருக்கும். இதன் கொம்புகள் சிறியனவாகவும், கால்கள் குறுகியதாகவும் இருக்கும். ஒரு வயது ஆண் ஆட்டின் எடை சுமார் 25 30 கிலோவாகவும், பெண் 20 25 கிலோ வரை எடையுள்ளதாகவும் இருக்கும். இதில் பால் உற்பத்தி குறைவாக இருக்கும். ஏனெனில் இவை குறைந்த அளவு உணவு உண்பதும் மிக அதிக குட்டிகளை ஈனுவதுமே காரணமாகும். இதனால் இவை வங்காளத்தில் மிகவும் பிரபலமாக உள்ளன. வங்க கறுப்பு ஆடுகள் மிக விரைவாக பாலியல் முதிர்ச்சி அடைகின்றன. ஆண்டுக்கு இரண்டு முறை சினையாகி 3-4 குட்டிகள் ஈனும். இவ்வினம் எளிதாக எந்த சூழலுக்கு ஏற்ப வாழக்கூடியன மற்றும் நோய் தடுப்பு திறன் மிக அதிகமாக உள்ளவை. இதிலிருந்து உயர் தரமான இறைச்சி மற்றும் தோல் கிடைக்கிறது.. இவ்வினம் வங்காளத்தில் நிலவும் வேலையின்மை மற்றும் வறுமையை குறைப்பதில் மிக முக்கிய பங்கு வகிக்கிறது. இவை, காய்கறிகள், புற்கள், இலைகள் ஆகியவற்றை மிகவும் சாப்பிடும் எனினும், கேரட் மிகுதியாக உண்பது இவற்றிற்கு ஆபத்தானது.


</doc>
<doc id="323731" url="https://ta.wikipedia.org/wiki?curid=323731" title="பைரியா கிராமம்">
பைரியா கிராமம்

பைரியா கிராமம் "(Bairia)" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும்.

2011 ஆம் ஆண்டின் இந்திய மக்கள் தொகைக் கணக்கெடுப்பின்படி பைரியா கிராமத்தின் மக்கள்தொகை 1479 நபர்கள் ஆகும். இவர்கள் 240 குடும்பங்களில் வாழ்ந்தனர். இம்மக்கள்தொகையில் 52.87% நபர்கள் ஆண்கள் மற்றும் 47.12% நபர்கள் பெண்களாவர். நகரின் எழுத்தறிவு சதவீதம் 47.87% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 62.14% நபர்கள் ஆண்கள் மற்றும் 37.85% நபர்கள் பெண்களாவர். மக்கள் தொகையில் 23.52% நபர்கள் 6 வயதுக்கு கீழ் உள்ளவர்களாகும். 


</doc>
<doc id="323733" url="https://ta.wikipedia.org/wiki?curid=323733" title="மார்ரீ பள்ளிவாசல்">
மார்ரீ பள்ளிவாசல்

மார்ரீ பள்ளிவாசல் (Marree Mosque) ஆஸ்திரேலியா நாட்டின் தெற்கு ஆஸ்திரேலியா மாநிலத்தில் ஸ்டூவார்ட் மாவட்டத்தில் மார்ரீ நகரில் உள்ள பள்ளிவாசல் ஆகும். இப்பள்ளிவாசல் கி.பி.1882 இல் கட்டப்பட்டது..
இப்பள்ளிவாசல் ஆஸ்திரேலியா நாட்டின் பழமையான பள்ளிவாசல் ஆகு‌ம்.
இப்பள்ளிவாசல் ஆஸ்திரேலியா நாட்டிற்கு குடியேறிய ஆப்கானியர்களால் கட்டப்பட்டது. 
இந்த ஆப்கானியர்கள் சுதந்திரத்திற்கு முன்னர் பிரிட்டிஷ் இந்தியாவின் ஆப்கானிஸ்தான்,பாகிஸ்தான் நாட்டிலிருந்து குடியேறிய இசுலாமியர்கள் ஆவர்.இந்த பிராந்தியத்தில் அவர்கள் ஒட்டகம் ஓட்டுநர்களாக பணியாற்றினர்.
சுமார் 3000 பேர் 1930 இல் பெட்ரோலிய வாகனங்கள் வரும்வரை இவ்வாறான பணிகள் செய்தனர்.

இப்பள்ளிவாசல் ஒட்டக வளர்ப்பு தொழில் செய்தவரான அப்துல் காதிர் என்பவரால் கட்டப்பட்டது.முல்லா ஆசிம் என்பவர் இப்பள்ளிவாசலில் 20-ஆம் நூற்றாண்டு ஆரம்ப கால இமாம் ஆவார்.

2003 இல் இப்பள்ளிவாசல் புதுப்பிக்க பட்டது.


</doc>
<doc id="323736" url="https://ta.wikipedia.org/wiki?curid=323736" title="வல்லம் வஜ்ஜிரேசுவரர் கோயில்">
வல்லம் வஜ்ஜிரேசுவரர் கோயில்

வல்லம் வஜ்ஜிரேசுவரர் கோயில் தஞ்சாவூர் அருகே உள்ள வல்லம் பகுதியில் உள்ள சிவன் கோயிலாகும்.

தஞ்சாவூர்-திருச்சி நெடுஞ்சாலையில் தஞ்சாவூரிலிருந்து கிழக்கே உள்ள வல்லம் என்ற இடத்தில் உள்ளது. மாதவயோக நரசிம்மப்பெருமாள் கோயிலுக்கு அருகில் இக்கோயில் அமைந்துள்ளது.

இக்கோயிலிலுள்ள மூலவர் வஜ்ஜிரேசுவரர். இறைவி மங்களாம்பிகை.

 வாயிலில் ராஜகோபுரம் காணப்படுகிறது. முன் மண்டபத்தில் பலிபீடமும், நந்தியும் உள்ளன. மூலவர் சன்னதிக்கு முன்பாக இரு புறமும் துவாரபாலகர்கள் உள்ளனர். வலப்புறம் விநாயகர் உள்ளார். இடப்புறம் முருகன் உள்ளார். விநாயகர் சன்னதிக்கு முன்பாக மூஞ்சுறும், பலிபீடமும் உள்ளன. முருகன் சன்னதிக்கு முன்பாக மயிலும், பலிபீடமும் உள்ளன. மூலவர் கருவறைக்கு முன்பாக ஒரு நந்தி உள்ளது. மூலவர் கருவறையின் வலப்புறம் அம்மன் சன்னதி உள்ளது. கோஷ்டத்தில் தட்சிணாமூர்த்தி, துர்க்கையம்மன் சன்னதிகள் உள்ளன. திருச்சுற்றில் சண்டிகேசுவரர் சன்னதி உள்ளது. கோபுரத்தின் இடப்புறம், கோயிலின் உள்ளே நவக்கிரக சன்னதி காணப்படுகிறது. மூலவர் மற்றும் அம்மன் சன்னதிகள் விமானத்துடன் காணப்படுகின்றன. கோயிலின் வலது புறத்தில் அகழியை நினைவுபடுத்துகின்ற வகையில் குளம் போன்ற அமைப்பு காணப்படுகிறது. கோயிலின் வலது பக்கத்திலிருந்து இப்பகுதிக்குச் செல்வதற்கு படிகள் இருந்தததற்கான தடயங்கள் காணப்படுகின்றன.

அருள்மிகு சோனீஸ்வரர் வஜ்ஜிரேஸ்வரர் திருக்கோயில், வல்லம், தினமலர் கோயில்கள்


</doc>
<doc id="323741" url="https://ta.wikipedia.org/wiki?curid=323741" title="தெலூரைட்டு அயனி">
தெலூரைட்டு அயனி

தெலூரைட்டு அயனி "(Tellurite ion)" என்பதன் வாய்ப்பாடு TeO.என்று எழுதப்படுகிறது. சோடியம் தெலூரைட்டு ஒரு தெலூரைட்டு சேர்மம் ஆகும். இச்சேர்மத்தில் தெலூரைட்டு அயனி உள்ளது. தெலூரைட்டு சேர்மங்கள் மின்னாற்பகுப்பு வினையால் அல்லது வலிமையான ஒரு ஒடுக்கும் முகவரால், ஒடுக்க வினைக்கு உட்பட்டு தனிமநிலை தெலூரைடு உருவாகிறது. இருந்தாலும், பொதுவாக தெலுரைட்டு சேர்மங்கள் உயர்ந்த நிலைப்புத்தன்மை கொண்ட சேர்மங்களாகும். 

சிறிதளவு அமில நிபந்தனைகளில் ஐதரசன் தெலூரைட்டு அயனி HTeO பரவலாகக் காணப்படுகிறது. பெருமளவு அமில நிபந்தனைகளில் தெலூரசு அமிலம் (HTeO) எங்கும் பரவியிருக்கிறது. கார நிபந்தனைகளில் மட்டும் தெலூரைட்டு உருவாகிறது. 

சம்மந்தப்பட்ட ஆக்சைடை தெலூரியம் ஈராக்சைடுடன் சேர்த்து சூடாக்கினால் தெலூரைட்டு சேர்மங்கள் உருவாகின்றன.
எ,கா: Na2O + TeO → NaTeO

பொட்டாசியம் தெலூரைட்டு (KTeO3) கடற்பாசி கூழுடன் சேர்க்கப்பட்டு சிலவகை பாக்டீரியாக்களின் வளரிடமாகப் பயன்படுத்தப்படுகிறது. கோரின்பாக்டீயாவும் வேறு சில பாக்டீரியா இனங்களும் தெலூரைட்டு அயனியை தனிமநிலை தெலூரைட்டாக மாற்றுகின்றன. இது பாக்டீரியாவை கருப்பு நிறமாக்குகிறது.


</doc>
<doc id="323743" url="https://ta.wikipedia.org/wiki?curid=323743" title="கிழக்கு வளர்ச்சி பிராந்தியம், நேபாளம்">
கிழக்கு வளர்ச்சி பிராந்தியம், நேபாளம்

கிழக்கு வளர்ச்சி பிராந்தியம் அல்லது பூர்வாஞ்சல் வளர்ச்சி பிராந்தியம் (Eastern Development Region) (நேபாள மொழி: पुर्वाञ्चल विकास क्षेत्र, "Purwānchal Bikās Kshetra") நேபாளத்தின் ஐந்து வளர்ச்சிப் பிராந்தியங்களில் ஒன்றான இப்பிராந்தியம் நேபாளத்தின் கிழக்குப் பகுதியில் அமைந்துள்ளது. இப்பிராந்தியம் நேபாளத்தின் தென்கிழக்கின் தராய் பகுதியிலிருந்து, வடக்கின் இமயமலை பகுதி வரை, தெற்கு – வடக்காக அமைந்துள்ளது. இப்பிராந்தியத்தில் வடக்குப் பகுதி திபெத் தன்னாட்சி பகுதியை எல்லையாகக் கொண்டது. 
இப்பிராந்தியத்தின் தெற்கில் தராய் சமவெளியும், நடுவில் குன்றுப் பகுதிகளும், வடக்கில் மலைப் பகுதிகளும் உள்ளது.
கிழக்கு வளர்ச்சி பிராந்தியத்தின் நிர்வாகத் தலைமையிடம் தன்குட்டா மாவட்டத்தின் நிர்வாகத் தலைமையிட நகரமான தன்குட்டா நகரத்தில் அமைந்துள்ளது. 28,456 சதுர கிலோ மீட்டர் பரப்பளவு கொண்டது கிழக்கு வளர்ச்சி பிராந்தியம். 

கிழக்கு வளர்ச்சி பிராந்தியத்தின் வடக்கில் திபெத் தன்னாட்சிப் பகுதியும், தெற்கில் இந்தியாவின் பிகார் மாநிலமும், தென்கிழக்கில் மேற்கு வங்காளம், கிழக்கில் இந்தியாவின் சிக்கிம் மாநிலமும், மேற்கில் மத்திய வளர்ச்சி பிராந்தியமும் எல்லைகளாகக் கொண்டுள்ளது.

கிழக்கு வளர்ச்சி பிராந்தியத்தை நிர்வாக வசதிக்காக மேச்சி மண்டலம், கோசி மண்டலம் மற்றும் சாகர்மாதா மண்டலம் என மூன்றாகப் பிரிக்கப்பட்டுள்ளது. 

மேச்சி மண்டலத்தில், ஜாப்பா மாவட்டம், இலாம் மாவட்டம், பாஞ்சதர் மாவட்டம் மற்றும் தாப்லேஜுங் மாவட்டம் என நான்கு மாவட்டங்கள் உள்ளது.

கோசி மண்டலத்தில் போஜ்பூர் மாவட்டம், தன்குட்டா மாவட்டம், மொரங் மாவட்டம், சங்குவாசபா மாவட்டம், சுன்சரி மாவட்டம் மற்றும் தேஹ்ரதும் மாவட்டம் என ஆறு மாவட்டங்கள் அமைந்துள்ளது.

சாகர்மாதா மண்டலத்தில் தராய் சமவெளிப் பகுதிகளில் ஒகல்டுங்கா மாவட்டம், சப்தரி மாவட்டம், சிராஹா மாவட்டம், தராய் உள் பகுதியில் உதயபூர் மாவட்டமும், குன்றுப் பகுதிகளில் கோடாங் மாவட்டமும் மற்றும் இமயமலை பகுதியில் சோலுகும்பு மாவட்டம் அமைந்துள்ளது.

கிழக்கு வளர்ச்சி பிராந்தியத்தில் உலகின் மிக உயரமான எவரெஸ்ட் சிகரம் (8,848 மீட்டர் உயரம்), கஞ்சன்ஜங்கா மலை (8,598 மீட்டர் உயரம்) மற்றும் கஞ்சன்சுங்கா தேசியப் பூங்கா, சாகர்மாதா தேசியப் பூங்கா, மகாலு பரூன் தேசியப் பூங்கா, கோசி தாப்பு காட்டுயிர் காப்பகம் ஆகியவைகள் அமைந்துள்ளது. 

2011-ஆம் ஆண்டின் மக்கள் தொகை கணக்கெடுப்பின் படி, கிழக்கு பிராந்தியத்தின் மக்கள் தொகை 58,11,555 ஆக உள்ளது.
இப்பிராந்தியத்தில் நேபாள மொழி, போஜ்புரி மொழி, லிம்பு மொழி, இராஜ்பன்சி, நேவாரி மொழி, ராய் மொழி, தமாங் மொழி, மஹர் மொழி, மைதிலி மொழி மற்றும் உருது மொழி பேசும் லிம்பு இன மக்கள் , செர்ப்பா, கிராதர்கள் இராய் செட்டிரி மற்றும் நேவார் மக்கள், இந்துக்கள் இசுலாமியர்கள், கிறித்தவர்கள் மற்றும் மலைவாழ் பழங்குடி மக்கள் வாழ்கின்றனர்.

28,456 சதுர கிலோ மீட்டர் பரப்பளவு கொண்டது நேபாளத்தின் கிழக்கு வளர்ச்சி பிராந்தியம்.
நேபாளத்தின் பிற வளர்ச்சி பிராந்தியங்கள் போன்று கிழக்கு வளர்ச்சி பிராந்தியமும் மூன்று விதமான புவியியல் பகுதிகளைக் கொண்டது. வடக்கில் இமயமலை பகுதிகளும், நடுவில் மலைப்பாங்கான பகுதிகளும், தெற்கில் தராய் சமவெளி பகுதிகளையும் கொண்டுள்ளது. கிழக்கு வளர்ச்சி பிராந்தியம் கடல் மட்டத்திலிருந்து 60 மீட்டர் முதல் 8,848 மீட்டர் உயரம் வரை பரவியுள்ளது.
கிழக்கிலிருந்து மேற்காக தராய் சமவெளிகள் அமைந்துள்ளது.

கிழக்கு வளர்ச்சி பிராந்தியம் கடல் மட்டத்திலிருந்து 60 மீட்டர் முதல் 8,848 மீட்டர் உயரம் வரை பரவியுள்ளதால், இதன் தட்ப வெப்பம் கீழ் வெப்ப மண்டலம், மேல் வெப்ப மண்டலம், மிதவெப்ப வளையம், மிதமான காலநிலை, மான்ட்டேன்#ஆல்ப்ஸ் மலைத் தாழ்வாரத்திற்குரிய காலநிலை, துருவப் பகுதிப் பாலைவன காலநிலை, வெண்பனி படர்ந்த பகுதிகள் என ஏழு நிலைகளில் காணப்படுகிறது. 
நேபாளத்தின் கிழக்கு வளர்ச்சி பிராந்தியத்தின் முக்கிய நகரங்களாக விராட்நகர், தரண், தன்குட்டா, இதாரி, இராஜ்பிராஜ், பீர்தமோத், தமக், கைகாட், லகான், இலாம், மற்றும் பத்திரப்பூர் விளங்குகிறது.




</doc>
<doc id="323764" url="https://ta.wikipedia.org/wiki?curid=323764" title="டைதயோனசு அமிலம்">
டைதயோனசு அமிலம்

டைதயோனசு அமிலம் "(Dithionous acid)" என்பது HSO.என்ற மூலக்கூற்று வாய்ப்பாடு கொண்ட ஒரு கந்தக ஆக்சோ அமிலம் ஆகும். தூய்மையான நிலையில் நிலைப்புத்தன்மை இல்லாமலும், டைதயோனைட்டுகள் எனப்படும் இதன் உப்புகள் நிலைப்புத்தன்மையுடனும் காணப்படுகின்றன. 

சி சமச்சீர் கட்டமைப்பில் இச்சேர்மம் காணப்படும் எனத் தொடக்கத்தில் ஊகிக்கப்பட்டது. HSO என்ற வாய்ப்பாடுள்ள HOS(=O)-S(=O)OH அமைப்பு அதிக நிலைப்புத்தன்மையை வெளிப்படுத்துகிறது. மூலக்கூறுகளிடையே ஐதரசன் பிணைப்பு இருக்கின்ற காரணத்தால், கணிப்பிய வேதியியல் முறையான ஏபி இனிசியோ கணக்கீட்டு முறையை இது பயன்படுத்தப்படுகிறது. டைதயோனசு அமிலம் தன்னிச்சையாக SO2 மற்றும் S(OH)2 சேர்மங்களாகச் சிதைவடைகிறது என தற்பொழுது அறியப்பட்டுள்ளது. 

சோடியம் டைதயோனைட்டு வெண்மை நிற தூளாகக் காணப்படுகிறது. ஒரு ஒடுக்கியாகவும் வெளுக்கும் முகவராகவும் இது பயன்படுத்தப்படுகிறது. கரிம வேதியியல் வினைகளில் நைட்ரோ குழுவை அமினோ குழுவாக மாற்றுவதிலும் இச்சேர்மம் பயன்படுத்தப்படுகிறது. 


</doc>
<doc id="323769" url="https://ta.wikipedia.org/wiki?curid=323769" title="கு. ச. ஆனந்தன்">
கு. ச. ஆனந்தன்

கு. ச. ஆனந்தன் ( 4 பிப்பிரவரி 1934--2 நவம்பர் 1999) என்பவர் சட்ட அறிஞர், வழக்குரைஞர், நூலாசிரியர், திருக்குறள் ஆய்வாளர் என அறியப்படுகிறார்.

கோயம்புத்தூர் மாவட்டம் தெலுங்குபாளையம்  என்ற சிற்றுரில் பிறந்தார். தந்தையார் குப்பு. தாயார் அலமேலு அம்மாள். ஈரோடு மாவட்டம்  புன்செய்ப்புளியம்பட்டியில் தொடக்கக் கல்வி பயின்றார். பின்னர் சத்தியமங்கலம் உயர்நிலைப் பள்ளியில் படித்து கோவை அரசு கல்லூரியில்  வணிகவியல் படித்தார். சென்னை சட்டக் கல்லூரியில் படித்து பி.எல். பட்டம் பெற்றார்.

தொடக்கத்தில் கோயம்புத்தூரிலும் பின்னர் கோபிச்செட்டிப்பாளையத்திலும் வழக்குரைஞராக உரிமையியல் மற்றும் குற்றவியல் துறைகளில் பணி புரிந்தார். அரசமைப்பு ஒப்பீட்டாய்வு தொடர்பான நூல்கள் எழுதினார்.
திருக்குறள் ஆய்வு இந்திய ஆட்சி மொழி சிக்கல்கள் தமிழ் நாட்டின் உரிமைகள் தேசிய இனச் சிக்கல் ஆகியன குறித்து நூல்கள்  எழுதினார். ஆராய்ச்சிக் கட்டுரைகளும், பல்கலைக் கழக ஆய்வேடுகளும், மலர்களில் ஆய்வுக் கட்டுரைகளும் எழுதினார்.


















தமிழக அரசின் திருவள்ளுவர் விருது 1990-குறிப்புகள்


</doc>
<doc id="323771" url="https://ta.wikipedia.org/wiki?curid=323771" title="சுரயா பள்ளிவாசல்">
சுரயா பள்ளிவாசல்

சுரயா பள்ளிவாசல் (Suraya Mosque)
() மெக்சிகோ நாட்டின் கோஹுயுலா மாநிலத்தில் தொற்றெயொன் நகரில் உள்ள பள்ளிவாசல் ஆகும். இப்பள்ளிவாசல் கி.பி.1989 இல் கட்டப்பட்டது. இங்கு வரும் அதிக நபர்கள் சியா இசுலாம் பிரிவை சார்ந்தவர்கள்.
20 ஆம் நூற்றாண்டின் தொடக்கத்தில் மத்திய கிழக்காசிய நாடுகளில் இருந்து மெக்சிகோ நாட்டின் கோஹுயுலா மாநிலத்தில் தொற்றெயொன் நகருக்கும் அதை சுற்றியுள்ள பகுதிகளுக்கும் வணிக நோக்கில் பலர் குடியேறியது ஆவணங்களில் பதிவு செய்யப்பட்டுள்ளது. அவ்வாறு குடியேறியவர்களின் வழித்தோன்றல்களில் சுமார் 35 இசுலாமியர்கள் 1983 இல் ஹசன் செயின் சாமுத் என்பவரது வீட்டில் மத சொற்பொழிவுகள் நிகழ்த்தினர்.ஹசன் செயின் சாமுத் பிற்காலத்தில் மதத் தலைவர் ஆனார்.

சொற்பொழிவுகளில் கலந்து கொண்ட இலியாஸ் செர்ன் சலீம் என்பவரே முதலில் அங்கு பள்ளிவாசல் கட்ட ஆலோசனை வழங்கினார்.இப்பள்ளிவாசல் 1986 இல் ஆரம்பித்து 1989 இல் கட்டி முடிக்கப்பட்டது.
இப்பள்ளிவாசல் பென்சில் வடிவ மினார் கொண்டுள்ளது . பள்ளிவாசல் வளாகத்தில் மரங்கள் நடப்பட்டு உள்ளன.


</doc>
<doc id="323777" url="https://ta.wikipedia.org/wiki?curid=323777" title="சிமித்சோனிய நிறுவனம்">
சிமித்சோனிய நிறுவனம்

சிமித்சோனிய நிறுவனம் (Smithsonian Institution) என்பது, 1846ல் "அறிவை வளர்ப்பதற்கும் பரப்புவதற்குமாக அமைக்கப்பட்ட ஒரு நிறுவனம். பல அருங்காட்சியகங்களையும், ஆய்வு மையங்களையும் உள்ளடக்கிய இந்நிறுவனம், ஐக்கிய அமெரிக்க அரசினால் நிர்வகிக்கப்படுகிறது. தொடக்கத்தில் "ஐக்கிய அமெரிக்கத் தேசிய அருங்காட்சியகம்" என்ற பெயரில் இது அமைக்கப்பட்டது. 1967ல் இப்பெயர் ஒரு நிர்வாக அமைப்பாக இல்லாமல் போய்விட்டது. சிமித்சோனிய நிறுவனம் 138 மில்லியன் பல்வேறுபட்ட பொருட்களையும், பத்தொன்பது அருங்காட்சியகங்கள், ஒன்பது ஆய்வு மையங்கள், ஒரு விலங்கினக் காட்சியகம் ஆகியவற்றுடன் பெரும்பாலும் கொலம்பியா மாவட்டத்தில் அடங்கும் வரலாறு மற்றும் கட்டிடக்கலை அடையாளச் சின்னங்கள் ஆகியவற்றையும் கொண்டுள்ளது. அரிசோனா, மேரிலாந்து, மசச்சூசெட்சு, நியூயார்க் நகரம், வெர்சீனியா டெக்சாசு, பனாமா ஆகிய இடங்களிலு கூடுதல் வசதிகள் உள்ளன. அமெரிக்காவின் 45 மாநிலங்களிலும், பியூட்டோரிக்கோ, பனாமா ஆகிய நாடுகளையும் சேர்ந்த 200 நிறுவனங்களும், அருங்காட்சியகங்களும் சிமித்சோனிய நிறுவனத்தின் இணைந்த அமைப்புக்களாக உள்ளன. ஆண்டொன்றுக்கு இங்கு வரும் 30 மில்லியன் வருகையாளர்களிடம் இருந்து நுழைவுக் கட்டணம் எதுவும் அறவிடப்படுவதில்லை. நிறுவனத்தின் ஓராண்டுச் செலவு $1.2 பில்லியன். இதில் 2/3 பங்கு அமெரிக்க அரசினால் ஒதுக்கப்படும் நிதியில் இருந்து கிடைக்கிறது. பிற வருமானங்களில், நிறுவனத்தின் அறக்கொடைகள், தனியாட்களும் நிறுவனங்களும் வழங்கும் நிதி, சாந்தா, உரிமங்களிலிருந்து கிடைக்கும் வருமானம் என்பன அடங்குகின்றன. இந்நிறுவனம் சிமித்சோனியன், ஏர் அன்ட் இசுப்பேசு (Air & Space) ஆகிய இது இதழ்களை வெளியிடுகிறது.

பிரித்தானிய அறிவியலாளர் சேம்சு சிமித்சன் (James Smithson) தனது செல்வத்தில் பெரும்பகுதியைத் தனது மருமகன் என்றி சேம்சு அங்கர்போர்டு (Henry James Hungerford) என்பவருக்கு விட்டுச் சென்றார். 1835ல் அங்கர்போர்டு பிள்ளைகள் இல்லாமல் இறந்தபோது, சிமித்சனின் விருப்புறுதியின்படி "மனிதரிடையே அறிவை வளர்ப்பதற்கும் பரப்புவதற்குமான நிறுவனம் ஒன்றை வாசிங்டனில், சிமித்சோனிய நிறுவனம் என்ற பெயரில் நிறுவுவதற்காக சொத்துக்கள் ஐக்கிய அமெரிக்க அரசாங்கத்துக்குச்" சென்றது. அமெரிக்கக் காங்கிரசு, 1836 யூலை முதலாம் தேதி, நாட்டுக்கு வழங்கப்பட்ட இந்தக் கொடையை ஏற்றுக்கொண்டதுடன் இந்த அறக்கட்டளையின் நோக்கங்களை அடைவதற்கும் உறுதியளித்தது. இந்தச் சொத்துக்களைப் பெற்றுக்கொள்வதற்காக, அமெரிக்க இராசதந்திரியான ரிச்சார்டு ரசு (Richard Rush) என்பவரை அப்போது சனாதிபதியாக இருந்த ஆன்ட்ரூ சாக்சன் (Andrew Jackson) இங்கிலாந்துக்கு அனுப்பினார். 1838 ஆகத்து மாதத்தில் அக்காலத்தில் ஏறத்தாழ $500,000 பெறுமதியான (2016ல் பெறுமதி ஏறத்தாழ $11,245,000) 104,960 தங்க நாணயங்களைக் கொண்ட 105 பைகளுடன் ரசு நாடு திரும்பினார்.

பணம் கைக்கு வந்த பின்னர் எட்டு ஆண்டுகளாக சிமித்சனின் "அறிவின் வளர்ச்சிக்கும் பரவலுக்குமாக" என்னும் தெளிவற்ற விருப்பத்தைப் புரிந்து கொள்வதில் காங்கிரசில் சர்ச்சை நிலவியது. அதேவேளை கிடைத்த பணம் ஆர்கென்சாசு மாநிலத்தால் வெளியிடப்பட்ட ஐக்கிய அமெரிக்கக் கடன் பத்திரங்களில் முதலீடு செய்யப்பட்டிருந்தது. விரைவில் இது முறிவு நிலைக்கு வந்துவிட்டது. பலத்த விவாதங்களுக்குப் பின்னர் பின்னாணில் சனாதிபதியான அப்போதைய மசச்சூசெட்சு பிரதிநிதி சான் குயின்சி ஆடம்சு இழந்த பணம் முழுவதையும் வட்டியுடன் திருப்பித்தர காங்கிரசை ஒப்புக்கொள்ள வைத்ததுடன், இந்தப் பணத்தை அறிவியலுக்கும் கல்விக்குமான நிறுவனம் ஒன்றை உருவாக்க ஒதுக்குவதற்குக் காங்கிரசு உறுப்பினர்களைச் சம்மதிக்கவும் வைத்தார். இறுதியாக 1846 ஆகத்து 10 ஆம் தேதி சனாதிபதி சேம்சு கே. போல்க், ஐக்கிய அமெரிக்காவின் ஒரு அறங்காவலர் மேலாண்மை நிறுவனமாக சிமித்சோனிய நிறுவனத்தை உருவாக்குவதற்கான சட்ட விதிகளில் கையெழுத்திட்டார். இந்நிறுவனம் ஒரு ஆட்சிக்குழுவினாலும் ஒரு செயலராலும் நிர்வாகம் செய்யப்பட்டது.

சிமித்சோனிய நிறுவனத்தின் முதற் செயலர் யோசெப் என்றி அந்நிறுவனம் ஒரு அறிவியல் ஆய்வுக்கான மையமாக இருக்கவேண்டும் என விரும்பினாலும், அது வாசிங்டனதும், ஐக்கிய அமெரிக்க அரசாங்கத்தினதும் சேகரிப்புக்களுக்கான ஒரு வைப்பகமாகவும் செயற்பட்டது. 1838 - 1842 ஆம் ஆண்டுகளுக்கு இடையில் ஐக்கிய அமெரிக்கக் கடற்படை உலகைச் சுற்றிய ஐக்கிய அமெரிக்க ஆய்வுப் பயணத்தை மேற்கொண்டது. இப்பயணத்தின்போது, ஆயிரக் கணக்கான விலங்கு மாதிரிகள், 50,000 பாதுகாக்கப்பட்ட தாவர மாதிரிகள், பல்வேறுபட்ட விலங்கின ஓடுகள் கனிமங்கள், வெப்பமண்டலப் பறவை மாதிரிகள், கடல் நீரைக்கொண்ட சாடிகள், தென் பசுபிக் பகுதியில் கிடைத்த இனவரைவியல் அரும்பொருட்கள் போன்றவை பெருமளவில் திரட்டப்பட்டன. இவை சிமித்சோனிய நிறுவனச் சேகரிப்புக்களின் ஒரு பகுதி ஆயின. இதைப்போலவே மெக்சிக்க எல்லை மதிப்பாய்வு, பசிபிக் தொடர்வண்டிப்பாதை மதிப்பாய்வு போன்ற மேற்கு அமெரிக்கப் பகுதிகளில் நடத்தப்பட்ட ஆய்வுகள் மூலம் கிடைத்த சேகரிப்புக்களும் சிமித்சோனிய நிறுவனத்துக்கே வந்து சேர்ந்தன. மேற்படி ஆய்வுகள் மூலம் தாயக அமெரிக்க கலைப் படைப்புக்களும், இயற்கை வரலாற்று மாதிரிகளும் கிடைத்தன.

சிமித்சோனிய நிறுவனக் கட்டிடத்தின் ("த காசில்") கட்டுமான வேலைகள் 1849ல் தொடங்கின. கட்டிடக்கலைஞர் இளைய யேம்சு ரென்விக் என்பவாரால் வடிவமைக்கப்பட்ட இக்கட்டிடத்தின் உள்ளக அலங்கார வேலைகள் பொது ஒப்பந்தகாரர் கில்பர்ட் கமெரூனால் நிறைவௌ செய்யப்பட்டு, 1855ல் திறந்துவைக்கப்பட்டது. சிமித்சோனிய நிறுவனத்தின் முதல் விரிவாக்கம், 1881ல் கட்டப்பட்ட கலைகள் தொழிற்றுறைகள் கட்டிடம் ஆகும். 1876ன் பிலடெல்பியா நூற்றாண்டுக் கண்காட்சி போதிய வருமானம் ஈட்டினால் அருங்காட்சியகத்துக்குப் புதிய கட்டிடம் ஒன்றை அமைத்துத் தருவதாக காங்கிரசு உறுதியளித்திருந்தது. அக்கண்காட்சி இலாபம் ஈட்டியதால், புதிய கட்டிடம், ஐக்கிய அமெரிக்க இராணுவப் பொறியாளர் குழுவைச் சேர்ந்த மேஜர் ஜெனரல் மொன்ட்கொமரி சி. மெயிக்சு என்பவர் முன்னர் தயாரித்த திட்டத்தை அடிப்படையாகக்கொண்டு கட்டிடக்கலைஞர்களான அடோல்ப் குளுசு, பால் சுல்சே ஆகியோரால் வடிவமைப்புச் செய்யப்பட்டது. இக்கட்டிடம் 1881 இல் திறந்து வைக்கப்பட்டது. 

சிமித்சோனிய நிறுவனத்தின் வாழும் விலங்குகள் பிரிவுக்காக 1889 இல் தேசிய விலங்கியல் பூங்கா திறந்துவைக்கப்பட்டது. முதலில் "த காசில்" கட்டிடத்திலும், பின்னர் கலைகள் தொழிற்றுறைகள் கட்டிடத்திலும் இருந்த இயற்கை வரலாற்றுக்கான தேசிய அருங்காட்சியகத்துக்காக 1911ல் புதிய கட்டிடம் ஒன்று திறந்துவைக்கப்பட்டது.


</doc>
<doc id="323780" url="https://ta.wikipedia.org/wiki?curid=323780" title="மத்திய வளர்ச்சி பிராந்தியம், நேபாளம்">
மத்திய வளர்ச்சி பிராந்தியம், நேபாளம்

மத்திய வளர்ச்சி பிராந்தியம் (Central Development Region) (நேபாளி: मध्यमाञ्चल विकास क्षेत्र, "மத்தியாஞ்சல் வளர்ச்சி பிராந்தியம்") நேபாளத்தின் ஐந்து வளர்ச்சி பிராந்தியங்களில் ஒன்றாகும்.

நேபாளத்தின் தலைநகர் காட்மாண்டு நகரத்துடன் கூடிய இப்பிராந்தியம், மத்திய கிழக்கு நேபாளத்தில் அமைந்துள்ளது. நாராயணி மண்டலத்தின், மக்வான்பூர் மாவட்டத்தில் உள்ள "ஹெடௌடா நகரம்" இதன் நிர்வாகத் தலைமையிட நகரமாக அமைந்துள்ளது.

மத்திய வளர்ச்சி மண்டலத்தின் வடக்கில் திபெத் தன்னாட்சி பகுதியும், கிழக்கில் கிழக்கு வளர்ச்சி பிராந்தியம், தெற்கில் இந்தியாவும், மேற்கில் மேற்கு வளர்ச்சி பிராந்தியமும் எல்லைகளாக அமைந்துள்ளன.

2011ஆம் ஆண்டு மக்கள் தொகை கணக்கெடுப்பின் படி, 2,64,94,504 மொத்த மக்கள் நேபாள மக்கள் தொகையில், மத்திய வளர்ச்சி பிராந்தியம் மட்டும் 9,656,985 அளவிற்கு அதிக மக்கள் தொகை கொண்ட பிராந்தியமாக உள்ளது.

இப்பிராந்தியத்தில் நேபாள மொழி, போஜ்புரி மொழி, லிம்பு மொழி மற்றும் ராஜ்பன்சி, குரூங், நேவாரி மொழி, ராய் மொழி, தமாங் மொழி, செபாங் மொழி, சுனுவார் மொழி, திபெத்திய மொழி, மஹர் மொழி, மைதிலி மொழி மற்றும் உருது மொழி பேசும் இந்துக்கள், இசுலாமியர்கள், பௌத்தர்கள், கிறித்தவர்கள், சமயம் சாராத கிராந்தி மக்கள் போன்ற பழங்குடி மலைவாழ் மக்கள் வாழ்கின்றனர்.

மத்திய வளர்ச்சி பிராந்தியமும் மூன்று விதமான புவியியல் பகுதிகளைக் கொண்டது. வடக்கில் இமயமலை பகுதிகளும், நடுவில் மலைப்பாங்கான பகுதிகளும், தெற்கில் தராய் சமவெளி பகுதிகளையும் கொண்டுள்ளது. மத்திய வளர்ச்சி பிராந்தியம் கடல் மட்டத்திலிருந்து 60 மீட்டர் முதல் 6,000 மீட்டர் உயரம் வரை பரவியுள்ளது.
கிழக்கிலிருந்து மேற்காக தராய் சமவெளிகள் அமைந்துள்ளது.

மத்திய வளர்ச்சி பிராந்தியம் கடல் மட்டத்திலிருந்து 60 மீட்டர் முதல் 6,000 மீட்டர் உயரம் வரை பரவியுள்ளதால், இதன் தட்ப வெப்பம் கீழ் வெப்ப மண்டலம், மேல் வெப்ப மண்டலம், மிதவெப்ப வளையம், மிதமான காலநிலை, மான்ட்டேன்#ஆல்ப்ஸ் மலைத் தாழ்வாரத்திற்குரிய காலநிலை, துருவப் பகுதிப் பாலைவன காலநிலை, வெண்பனி படர்ந்த பகுதிகள் என ஏழு நிலைகளில் காணப்படுகிறது. 

மத்திய வளர்ச்சி பிராந்தியம் மூன்று மண்டலங்களும், 19 மாவட்டங்களுடன் கூடியது.

ஜனக்பூர் மண்டலத்தில் தனுஷா மாவட்டம், மகோத்தரி மாவட்டம், சர்லாஹி மாவட்டம், சிந்துலி மாவட்டம், ராமேச்சாப் மாவட்டம் மற்றும் தோலகா மாவட்டம் என ஆறு மாவட்டங்கள் உள்ளது.

பாக்மதி மண்டலத்தில் பக்தபூர் மாவட்டம், தாதிங் மாவட்டம், காத்மாண்டு மாவட்டம், காப்ரேபலாஞ்சோக் மாவட்டம், லலித்பூர் மாவட்டம், நுவாகோட் மாவட்டம், ரசுவா மாவட்டம், சிந்துபால்சோக் மாவட்டம் என எட்டு மாவட்டங்கள் அடங்கியுள்ளது.

நாராயணி மண்டலத்தில் பாரா மாவட்டம், பர்சா மாவட்டம், ரவுதஹட் மாவட்டம், சித்வன் மாவட்டம், மக்வான்பூர் மாவட்டம் என ஐந்து மாவட்டங்கள் அமைந்துள்ளது.

நேபாளத்தின் மத்தியப் பிராந்தியத்தில் உலகப் பாரம்பரியக் களங்களான அனுமன் தோகா நகர சதுக்கம், பக்தபூர் நகர சதுக்கம், பதான் தர்பார் சதுக்கம், பசுபதிநாத் கோவில், காத்மாண்டு நகர சதுக்கம், சித்வான் தேசியப் பூங்கா 
ஜானகி கோயில் மற்றும் சங்கு நாராயணன் கோயில் அமைந்துள்ளது.




</doc>
<doc id="323783" url="https://ta.wikipedia.org/wiki?curid=323783" title="மேச்சி மண்டலம்">
மேச்சி மண்டலம்

மேச்சி மண்டலம் (Mechi) () நேபாள நாட்டின் கிழக்கு பிராந்தியத்தில் அமைந்துள்ளது. நேபாளத்தின் பதினான்கு மண்டலங்களில் மேச்சி மண்டலமும் ஒன்று. மேச்சி மண்டலத்தின் பரப்பளவு 8,196 சதுர கிலோ மீட்டராகும். மேச்சி மண்டலத்தின் நிர்வாகாத் தலைமையிடம் "இலாம்" நகரத்தில் அமைந்துள்ளது.

மேச்சி மண்டலத்தில், ஜாப்பா மாவட்டம், இலாம் மாவட்டம், பாஞ்சதர் மாவட்டம் மற்றும் தாப்லேஜுங் மாவட்டம் என நான்கு மாவட்டங்கள் அமைந்துள்ளது.

மேச்சி மண்டலத்தின் வடக்கில் திபெத் தன்னாட்சிப் பகுதியும், தெற்கில் இந்தியாவும் அமைந்துள்ளது.

மேச்சி மண்டலத்தின் பெரு நகரம் தராய் பகுதியின் தமக் நகரம் ஆகும். மேச்சி மண்டலத்தின் பெருவாரியான மக்கள் நேவார் மக்கள், கிராந்தி மக்கள், லிம்பு மக்கள், கிராதர்கள் ராய் மக்கள், செட்டிரிகள் போன்ற மலைவாழ் பழங்குடிகள் வாழ்கின்றனர். 

இம்மண்டலத்தில் நேபாள மொழி, போஜ்புரி மொழி, மைதிலி மொழி, லிம்பு மொழி, இராய் மொழிகள் பேசப்படுகிறது.

மேச்சி மண்டலத்தில் அமைந்துள்ள நான்கு மாவட்டங்களில் ஜாப்பா மாவட்டம் மட்டும் தராய் சமவெளியில் உள்ளதால் வேளாண்மையில் சிறப்பாக உள்ளது. மற்ற மூன்று மாவட்டங்களில் இலாம் மற்றும் பாஞ்சதர் மாவட்டங்கள் மலைப்பாங்கான பகுதிகளில் அமைந்துள்ளது. தாப்லேஜுங் மாவட்டம் மட்டும் இமயமலையின் உயரமான இடத்தில் அமைந்துள்ளது. கஞ்சஞ்சங்கா மலை தாப்லேஜுங் மாவட்டத்தில் உள்ளது.

மேச்சி மண்டலத்தில் மேச்சி வானூர்தி நிலையம் மற்றும் தாப்லேஜுங் மாவட்டத்தில் அமைந்த பகதூர் வானூர்தி நிலையம் என இரண்டு வானூர்தி நிலையங்கள் அமைந்துள்ளது.

அரிசி, பாக்கு மற்றும் தேயிலை உற்பத்தியில் மேச்சி மண்டலம் முன்னிலை வகிக்கிறது.



</doc>
<doc id="323792" url="https://ta.wikipedia.org/wiki?curid=323792" title="வல்லம் கோட்டை முனியாண்டவர் கோயில்">
வல்லம் கோட்டை முனியாண்டவர் கோயில்

வல்லம் கோட்டை முனியாண்டவர் கோயில் தஞ்சாவூர் அருகே உள்ள வல்லம் பகுதியில் உள்ள கோயிலாகும்.

தஞ்சாவூர்-திருச்சி நெடுஞ்சாலையில் தஞ்சாவூரிலிருந்து கிழக்கே உள்ள வல்லம் என்ற இடத்தில் உள்ளது. வஜ்ஜிரேசுவரர் கோயிலுக்கு அடுத்து இக்கோயில் அமைந்துள்ளது.

இக்கோயிலிலுள்ள மூலவராக முனியாண்டவர் உள்ளார். மாடத்தில் விளக்கு ஏற்றப்பட்ட நிலையில் காணப்படுகிறது.அருகில் அதிக எண்ணிக்கையில் சூலங்களும், வேல்களும் காணப்படுகின்றன. முனியாண்டவருக்குப் பின் பெரிய ஆல மரம் உள்ளது. 

முனியாண்டவரின் வலது புறம் மதுரை வீரன் உள்ளார். இடது புறத்தில் கருப்புசாமி, அம்மன் ஆகியோர் உள்ளனர். இவர்கள் அனைவரும் மாடங்களில் காணப்படுகின்றனர். 


</doc>
<doc id="323794" url="https://ta.wikipedia.org/wiki?curid=323794" title="வல்லம் அங்காள பரமேசுவரி கோயில்">
வல்லம் அங்காள பரமேசுவரி கோயில்

வல்லம் அங்காள பரமேசுவரி கோயில் தஞ்சாவூர் அருகே உள்ள வல்லம் பகுதியில் உள்ள அம்மன் கோயிலாகும்.

தஞ்சாவூர்-திருச்சி நெடுஞ்சாலையில் தஞ்சாவூரிலிருந்து கிழக்கே உள்ள வல்லம் என்ற இடத்தில் உள்ளது. 

இக்கோயிலிலுள்ள மூலவராக அங்காள பரமேசுவரி உள்ளார். 

கோயிலின் வாயிலின் இருபுறமும் முறையே விநாயகரும், முருகனும் உள்ளனர். அடுத்துள்ள மண்டபத்தில் கொடி மரம், பலிபீடம், சிங்கம் ஆகியவை உள்ளன. அடுத்துள்ள கருவறைக்கு முன்பாக கணபதியும் முருகனும் இரு புறத்திலும் உள்ளனர். திருச்சுற்றில் நாக கன்னி அம்மன் சன்னதி உள்ளது. அடுத்து பாவாடைராயன், கருப்புசாமி, பத்ரகாளியம்மன், பேச்சியம்மன், காட்டேரியம்மன், நொண்டிக்கருப்பு, வெள்ளையம்மாள் மற்றும் பொம்மியம்மாளுடன் மதுரை வீரன் ஆகியோர் உள்ள சன்னதி உள்ளது. பத்ரகாளியம்மனுக்கும், காட்டேரியம்மனுக்கும் முன்பாக பலிபீடம் காணப்படுகிறது. கோயிலின் வாயிலை அடுத்துள்ள சிறிய சன்னதியாக பஞ்சமுக ஆஞ்சநேயர் உள்ளார். இதே சன்னதியில் வரதராஜப்பெருமாள் காணப்படுகிறார்.

இக்கோயிலில் 10 டிசம்பர் 1995 மற்றும் 10 பிப்ரவரி 2008இல் குடமுழுக்கு ஆனதற்கான கல்வெட்டுகள் உள்ளன. 


</doc>
<doc id="323796" url="https://ta.wikipedia.org/wiki?curid=323796" title="4-நைட்ரோதொலுயீன்">
4-நைட்ரோதொலுயீன்

4-நைட்ரோதொலுயீன் "(4-Nitrotoluene)" என்பது CHCHNO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மம் ஆகும். பாரா-நைட்ரோதொலுயீன் என்ற பெயராலும் அழைக்கப்படும் இச்சேர்மம் வெளிர் மஞ்சள் நிறத்தில் ஒரு திண்மமாகக் காணப்படுகிறது. சாயங்கள் தயாரிப்பில் ஒரு முக்கியமான வேதிப்பொருளாக 4-நைட்ரோதொலுயீன் பயன்படுத்தப்ப்படுகிறது. 

தொலுயீனை நைட்ரசனேற்றம் செய்வதன் மூலமாக 4-நைட்ரோதொலுயீன் மற்றும் இதனுடைய பிற மாற்றியன்களைத் தயாரிக்க இயலும்.

எதிர்பார்க்கப்படும் அனைத்து வினைகளிலும் 4-நைட்ரோதொலுயீன் வினைபுரிகிறது. உதாரணமாக இது ஐதரசனேற்றம் அடைந்து பாரா- தொலுயிடினைக் கொடுக்கிறது.
4-நைட்ரோதொலுயீன் சல்போனேற்ற வினையில் ஈடுபட்டு 4-நைட்ரோதொலுயீன்-2-சல்போனிக் அமிலத்தைக் கொடுக்கிறது. (மெத்தில் தொகுதிக்கு அடுத்ததாக SO3H தொகுதி) பெருமளவில் தயாரிக்கப்படும் இச்சேர்மம் சிடைபீன் வழிபொருட்கள் தயாரிப்பில் முக்கியபங்கு வகிக்கின்றன. இவ்வழிபொருட்கள் சாயங்கள் எனப்படுகின்றன. 4,4'-டைநைட்ரசோ மற்றும் 4,4'-டைநைட்ரோ-2,2-சிடைபிண்டைசல்போனிக் அமிலங்கள் போன்றவை சில உதாரணங்களாகும்.

சுண்டெலிகளிடத்தில் இச்சேர்மம் புற்றுநோயை உருவாக்குகிறது என்பதற்கான சில ஆதாரங்கள் உள்ளன.


</doc>
<doc id="323797" url="https://ta.wikipedia.org/wiki?curid=323797" title="வல்லம் முத்துக்கண் மாரியம்மன் கோயில்">
வல்லம் முத்துக்கண் மாரியம்மன் கோயில்

வல்லம் முத்துக்கண் மாரியம்மன் கோயில் தஞ்சாவூர் அருகே உள்ள வல்லம் பகுதியில் உள்ள அம்மன் கோயிலாகும்.

தஞ்சாவூர்-திருச்சி நெடுஞ்சாலையில் தஞ்சாவூரிலிருந்து கிழக்கே உள்ள வல்லம் என்ற இடத்தில் வடக்கு கடை வீதியில் அமைந்துள்ளது. இக்கோயிலுக்கு அருகில் சோளீஸ்வரர் கோயில் உள்ளது.

இக்கோயிலிலுள்ள மூலவராக முத்துக்கண் மாரியம்மன் உள்ளார். 

 கோயிலின் நுழைவாயிலைக் கடந்து உள்ளே சென்றது ஒரு மண்டபம் உள்ளது. முன்னதாக வடப்புறம் விநாயகரும்,இடப்புறம் முருகனும் உள்ளனர். மண்டபத்தில் பலி பீடம், சிங்கம் ஆகியவை உள்ளன. திருச்சுற்றில் வலப்புறம் பேச்சியம்மன், துர்க்கையம்மன் சன்னதிகளும், இடது புறம் கருப்புசாமி, மதுரை வீரன் ஆகியோரின் சன்னதிகளும் உள்ளன. மூலவர் சன்னதியின் பின்புறம் கன்னி மூல கணபதி, பால தண்டாயுதபுணி, ஆகியோரின் சன்னதிகள் உள்ளன. 

இக்கோயிலில் 16 டிசம்பர் 2013இல் குடமுழுக்கு ஆனதற்கான கல்வெட்டு உள்ளது. அதே கல்வெட்டில் இங்கு அருகேயுள்ள பழனியாண்டவர் கோயிலும், ஏகௌரியம்மன் கோயிலும் அதே நாளில் குடமுழுக்கு ஆனதாகக் குறிப்பிடப்பட்டுள்ளது. 


</doc>
<doc id="323800" url="https://ta.wikipedia.org/wiki?curid=323800" title="இண்டியம் ஆர்சினைடு">
இண்டியம் ஆர்சினைடு

இண்டியம் ஆர்சினைடு "(Indium arsenide)" InAs என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். இண்டியம் மோனோ ஆர்சினைடு என்ற பெயராலும் அழைக்கப்படும் இச்சேர்மம், ஒரு குறை கடத்தியாக செயல்படுகிறது. இண்டியமும் ஆர்சனிக்கும் சேர்ந்து உருவாகும் இண்டியம் ஆர்சினைடு சாம்பல் நிறத்தில் கனசதுர படிகங்களாகவும் 942 பாகை செல்சியசு வெப்பநிலையில் உருகக்கூடியதாகவும் உள்ளது. 
1–3.8 µm அலைநீளமுள்ள அகச்சிவப்பு உணரிகள் உருவாக்குவதில் இண்டியம் ஆர்சினைடு பெரிதும் பயன்படுகிறது. இவ்வுணரிகள் பொதுவாக ஒளிமின்னழுத்த ஒளிமின் இருமுனையங்கள் ஆகும். அதிககுளிரூட்டப்பட்ட உணரிகள் குறைந்த ஓசையைக் கொண்டுள்ளன. ஆனால், இண்டியம் ஆர்சினைடு உணரிகளை அறைவெப்பநிலையிலும் அதிக மின்னாற்றல் பயன்பாடுகளிலும் கூட பயன்படுத்த முடியும். இருமுனைய சீரொளிகளை உருவாக்கத்திலும் இது பயன்படுத்தப்படுகிறது. 

காலியம் ஆர்சினைடு சேர்மத்தின் பொஅண்புகளுடன் இண்டியம் ஆர்சினைடின் பண்புகளும் ஒத்துள்ளன. மேலும் இதுவொரு நேரடியான பட்டைஇடைவெளி வேதிப் பொருளாகும்.
இண்டியம் ஆர்சினைடு சிலசமயங்களில் இண்டியம் பாசுபைடுடன் இணைத்து பயன்படுத்தப்படுகிறது, இண்டியம் நைத்திரைடுடன் காலியம் நைத்திரைடு சேர்த்து இண்டியம் காலியம் நைத்திரைடு தயாரிப்பது போலவே இண்டியம் காலியம் ஆர்சினைடு என்ற உலோகக் கலவை தயாரிக்கவும் இது பயன்படுகிறது.

ஒரு வலிமையான ஒளி-தெம்பெர் உமிழியாக இருப்பதால் இதை டெராகெர்ட்சு கதிரியக்க மூலமாகப் பயன்படுத்துகிறார்கள். 

இண்டியம் பாசுபைடு அல்லது காலியம் ஆர்சினைடு மீதுள்ள ஒற்றை அடுக்கு இண்டியம் ஆர்சினைடில் குவாண்டம் புள்ளிகளை உருவாக்க முடியும் . 

பொருட்களின் பொருத்தமற்ற அணிக்கோவை மாறிலிகள் மேற்பரப்பு அடுக்கில் இழுவிசையை உருவாக்குவதால் குவாண்டம் புள்ளிகள் தோன்றுகின்றன. காலியம் ஆர்சினைடு அணியில் இண்டியம் ஆர்சினைடு புள்ளிகள் இடம்பெற்றுள்ள இண்டியம் காலியம் ஆர்சினைடிலும் குவாண்டம் புள்ளிகளை உருவாக்க இயலும். 



</doc>
<doc id="323802" url="https://ta.wikipedia.org/wiki?curid=323802" title="வல்லம் சோளீஸ்வரர் கோயில்">
வல்லம் சோளீஸ்வரர் கோயில்

வல்லம் சோளீஸ்வரர் கோயில் தஞ்சாவூர் அருகே உள்ள வல்லம் பகுதியில் உள்ள சிவன் கோயிலாகும்.

தஞ்சாவூர்-திருச்சி நெடுஞ்சாலையில் தஞ்சாவூரிலிருந்து கிழக்கே உள்ள வல்லம் என்ற இடத்தில் வடக்குக் கடைவீதியில் உள்ளது.

இக்கோயிலிலுள்ள மூலவர் சோளீசுவரர் ஆவார். இறைவி சௌந்தரநாயகி.

நுழைவாயிலுக்கு மேல் இறைவனும் இறைவியும் விடைமீது அமர்ந்துள்ள நிலையிலான சுதை சிற்பம் உள்ளது. அடுத்துள்ள வாயிலில் இரு புறமும் விநாயகரும் முருகனும் உள்ளனர். அடுத்துள்ள மண்டபத்தில் பலிபீடமும், நந்தியும் உள்ளன. மூலவர் சன்னதிக்கு முன்பாக இரு புறமும் துவாரபாலகர்கள் உள்ளனர். வலப்புறம் விநாயகர் உள்ளார். இடப்புறம் பால தண்டாயுதபாணி உள்ளார். இந்த மண்டபத்தில் நடராஜர் சன்னதி உள்ளது. மூலவர் கருவறைக்கு முன்பாக ஒரு நந்தி உள்ளது. மூலவர் சன்னதிக்கு வலப்புறம் சோமாஸ்கந்தர் சன்னதி உள்ளது. மூலவர் சன்னதிக்கு இடப்புறமாக அம்மன் சன்னதி உள்ளது. அம்மன் சன்னதிக்கு முன்பாக ஒரு நந்தி உள்ளது. மூலவர் கருவறை கோஷ்டத்தில் தட்சிணாமூர்த்தி, துர்க்கையம்மன் ஆகியோர் உள்ளனர். திருச்சுற்றில் மூல விநாயகர், காசி விசுவநாதர் மற்றும் விசாலாட்சி, வள்ளி தெய்வானையுடன் கூடிய சுப்பிரமணியர், கஜலட்சுமி ஆகியோரின் சன்னதிகள் உள்ளன. அடுத்து சண்டிகேசுவரர் சன்னதி உள்ளது. கோபுரத்தின் இடப்புறம், கோயிலின் உள்ளே நவக்கிரகங்கள், கால பைரவர், சூரியன் ஆகியோர் உள்ளனர்.

இக்கோயில் வளாகத்தில் மூலவர் சன்னதிக்கு ஈடாக சற்றொப்ப அதே நிலையில் முருகன் சன்னதி சிறிய கோயிலாகவே அமைந்துள்ளது. அந்த சன்னதியின் முன்பாக மயிலும், பலி பீடமும் காணப்படுகின்றன. அதற்கடுத்த மண்டபத்தின் முன்பாக இரு புறமும் துவார பாலகர்கள் உள்ளனர். கருவறையில் முருகன் உள்ளார்.


</doc>
<doc id="323804" url="https://ta.wikipedia.org/wiki?curid=323804" title="தங்கம் எப்டாபுளோரைடு">
தங்கம் எப்டாபுளோரைடு

தங்கம் எப்டாபுளோரைடு "(Gold heptafluoride)" என்பது AuF என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். தங்கம் எழுபுளோரைடு என்ற பெயராலும் அழைக்கப்படும் இச்சேர்மம் முதன்முதலில் 1986 ஆம் ஆண்டு தொகுப்புமுறையில் தயாரிக்கப்பட்டதாக அறியப்படுகிறது. முதலாவது இருபுளோரின் அணைவுச் சேர்மமாக (AuF5•F2) இது இருக்கலாம் என்று நடைமுறைக் கணக்கீடுகள் தெரிவிக்கின்றன. தங்கம்(VII) புளோரைடு சேர்மத்தை விட தங்கம் (V) இருபுளோரின் அணைவுச்சேர்மம் 205 கிலோயூல்/மோல் அளவுக்கு அதிகமாக நிலைப்புத்தன்மையுடன் காணப்படுகிறது. 734 செ.மீ- அளவிளான அதிர்வு அலைவெண் முடிவு இந்த அணைவு மூலக்கூறின் அடையாளக் குறியீடு ஆகும். 


</doc>
<doc id="323806" url="https://ta.wikipedia.org/wiki?curid=323806" title="வல்லம் கோதண்டராமர் கோயில்">
வல்லம் கோதண்டராமர் கோயில்

வல்லம் கோதண்டராமர் கோயில், தஞ்சாவூர் அருகே உள்ள வல்லம் பகுதியில் உள்ள ராமர் கோயிலாகும்.

தஞ்சாவூர்-திருச்சி நெடுஞ்சாலையில் தஞ்சாவூரிலிருந்து கிழக்கே உள்ள வல்லம் என்ற இடத்தில் உள்ளது.

 இக்கோயில் நுழைவாயில், முன் மண்டபம், கருவறை, விமானம், வெளிச்சுற்று ஆகிய அமைப்புகளோடு விளங்குகிறது. முன்மண்டபத்தின் இரு புறங்களிலும் ராமர் பட்டாபிசேகம் மற்றும் தசாவதார ஓவியங்கள் தீட்டப்பட்டுள்ளன. கோயில் முகப்பில் மேல் புறம் ராமரும் சீதையும் அமர்ந்த நிலையிலிருக்க லட்சுமணனும், அனுமாரும் நின்ற நிலையில் உள்ள சுதைச்சிற்பம் காணப்படுகிறது.

இக்கோயிலின் மூலவராக ராமர் சீதை, இலக்குவனார் ஆகியோருடன் உள்ளார். மூலவர் கோதண்டராமர் என்றழைக்கப்படுகிறார்.


</doc>
<doc id="323808" url="https://ta.wikipedia.org/wiki?curid=323808" title="எக்சா போரேன்(12)">
எக்சா போரேன்(12)

எக்சா போரேன்(12) "(Hexaborane(12))" என்பது BH என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். அறுபோரேன்(12) என்ற பெயராலும் அழைக்கப்படும் இச்சேர்மம் போரேன்கள் குடும்பத்தில் ஒரு தெளிவற்ற உறுப்பினராக உள்ளது. பெரும்பாலான மற்ற போரேன் ஐத்அரைடுகளைப் போலவே இதுவும் நிறமற்ற நீர்மமாகக் காணப்படுகிறது. தீப்பற்றி எரியக்கூடியதாகவும் விரைவில் நீராற்பகுப்பு அடையக் கூடியதாகவும் உள்ளது.

BH, என்ற வாய்ப்பாட்டு அமைப்புடன் சி2 சமச்சீர் குழுவினை இச்சேர்மத்தின் மூலக்கூற்று கட்டமைப்பு உறுதி செய்கிறது. சிலந்திக் கொத்து மூலக்கூறு அமைப்பில் வகைப்படுத்தப்படும் இம்மூலக்கூறில் போரானின் ஆறு இடங்களும் B8H2− வால் மூடப்பட்ட சட்டமாகப் பொருந்தியுள்ளன.

கொத்து விரிவாக்க முறையில், பென்டாபோரேன் – 9 இனினுடைய இணை காரமான B5H−8, இலிருந்து எக்சா போரேன்(12) தயாரிக்கப்படுகிறது .

LiB5H8 + 1/2 B2H6 → LiB6H11

LiB6H11 + HCl → B6H12 + LiCl


</doc>
<doc id="323810" url="https://ta.wikipedia.org/wiki?curid=323810" title="வல்லம் திரௌபதியம்மன் கோயில்">
வல்லம் திரௌபதியம்மன் கோயில்

வல்லம் திரௌபதியம்மன் கோயில் தஞ்சாவூர் அருகே உள்ள வல்லம் பகுதியில் உள்ள அம்மன் கோயிலாகும்.

தஞ்சாவூர்-திருச்சி நெடுஞ்சாலையில் தஞ்சாவூரிலிருந்து கிழக்கே உள்ள வல்லம் என்ற இடத்தில் அங்காளபரமேஸ்வரி கோயிலுக்கு எதிரில் அமைந்துள்ளது.

இக்கோயிலிலுள்ள மூலவராக திரௌபதியம்மன் உள்ளார். 

இக்கோயில் சிறிய வாயில், முன் மண்டபம், திருச்சுற்று, கருவறை, விமானம் ஆகியவற்றோடு விளங்குகிறது. கோயிலின் உட்புறம் வலது புறத்தில் சித்தி விநாயகரும் இடது புறத்தில் ஆஞ்சநேயரும் உள்ளனர். திருச்சுற்றில் மதுரை வீரன், சப்த கன்னிகள், நாகர், கமலக்கன்னி ஆகியோரின் சன்னதிகள் உள்ளன. 


</doc>
<doc id="323812" url="https://ta.wikipedia.org/wiki?curid=323812" title="குக்குர்கா">
குக்குர்கா

குக்குர்கா "(Kukurha)" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும். 

2011 ஆம் ஆண்டின் இந்திய மக்கள் தொகைக் கணக்கெடுப்பின்படி குக்குர்கா கிராமத்தின் மக்கள்தொகை 5233 நபர்கள் ஆகும். இவர்கள் 959 குடும்பங்களாக வாழ்கின்றனர். இம்மக்கள்தொகையில் 51.9% நபர்கள் ஆண்கள் மற்றும் 48% நபர்கள் பெண்களாவர். இக்கிராமத்தின் எழுத்தறிவு சதவீதம் 36.49% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 66.9% நபர்கள் ஆண்கள் மற்றும் 33% நபர்கள் பெண்களாவர். 21.9% நபர்கள் 6 வயதுக்கு குறைவானவர்களாக உள்ளனர் .


</doc>
<doc id="323815" url="https://ta.wikipedia.org/wiki?curid=323815" title="குந்தால்பூர், பீகார்">
குந்தால்பூர், பீகார்

குந்தால்பூர் "(Kundalpur)" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும்.

2011 ஆம் ஆண்டின் இந்திய மக்கள் தொகைக் கணக்கெடுப்பின்படி குந்தால்பூர் கிராமத்தின் மக்கள்தொகை 1640 நபர்கள் ஆகும். இவர்கள் 321 குடும்பங்களாக வாழ்கின்றனர். இம்மக்கள்தொகையில் 52.31% நபர்கள் ஆண்கள் மற்றும் 47.68% நபர்கள் பெண்களாவர். இக்கிராமத்தின் எழுத்தறிவு சதவீதம் 42.56% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 62.46% நபர்கள் ஆண்கள் மற்றும் 37.53% நபர்கள் பெண்களாவர். 18.59% நபர்கள் 6 வயதுக்கு குறைவானவர்களாக உள்ளனர் . 


</doc>
<doc id="323819" url="https://ta.wikipedia.org/wiki?curid=323819" title="சிரோகி ஆடு">
சிரோகி ஆடு

சிரோகி ஆடு (Sirohi goat) என்பது இந்தியாவின் ராஜஸ்தான் மாநிலம் சிரோஹி மாவட்டத்தில் தோன்றிய ஒரு சிறிய, நடுத்தர ஆட்டு இனம் ஆகும்.

சிரோகி ஆடுகள் அஜ்மீர், பில்வாரா மாவட்டம், டோங்கு மாவட்டம், ஜெய்ப்பூர் ஆகிய மாவட்டங்களில் பரவியுள்ளன. இந்த ஆடுகள் ராசத்தான், உத்தரப்பிரதேசம் ஆகிய பகுதிகளில் 10 முதல் - 200 வரையிலான எண்ணிக்கையில் மந்தைகளாக காணப்படும். 

சிரோகி ஆடுகள் இளம் பழுப்பு அல்லது அடர்பழுப்பு நிறத்தில் உள்ளன. அரிதாக சில முற்றிலும் வெள்ளை நிறத்திலும் இருக்கின்றன. பெரும்பாலான சிரோகி ஆடுகள் நடுத்தர அளவில் தட்டையான இலை போன்ற தொங்கிய காதுகள் கொண்டிருக்கின்றன.

இந்த இன ஆடுகள் தேவ்கர்த், பர்பாத்சிறீ, அஜ்மீரி போன்ற வேறு பெயர்களிலும் அழைக்கப்படுகின்றன.

சிரோகி ஆடுகள் இறைச்சி, பால் என இரு தேவைகளுக்காகவும் வளர்க்கப்படுகின்றன. இந்த ஆடுகள் தரமில்லாத வளர்ப்பு நிலையிலும் எடை அதிகரிப்பு, பால் சுரப்பு கொண்டதாக உள்ளன. இவை பல்வேறு கால நிலைகளில் நோய்களைத் தாங்கி வளரும் ஆற்றல் கொண்டவை. சிரோகி ஆடுகள் முக்கிய இனப்பெருக்க நிலப்பகுதியாக ராஜஸ்தானின் ஆரவல்லி மலைகள் அமைந்துள்ளது என்றாலும், இவை பரவலாக மற்ற பல இந்திய மாநிலங்களிலும் உள்ளன. சராசரியாக 90% ஆடுகள் ஒற்றைக் குட்டிகளையும், மீதமுள்ள 10% இரட்டை குட்டிகளையும் ஈனுகின்றன.


</doc>
<doc id="323820" url="https://ta.wikipedia.org/wiki?curid=323820" title="சோஜத் ஆடு">
சோஜத் ஆடு

சோஜத் ஆடு ("Sojat") என்பது இந்தியாவின் ராஜஸ்தானில் தோன்றிய ஆட்டு இனமாகும். இது ஜமுனாபாரி ஆட்டின் கலப்பு இனமாகும். இது பாலூட்டும் காலத்தில் மட்டும் எடை குறைவாக இருக்கும். இது சராசரியாக 65 கிலோ எடைவரை வளரும். பெரும்பாலும் இறைச்சி நோக்கத்துக்காக வளர்க்கப்பட்டு இவை பொதுவாக பக்ரி-ஈத் பண்டிகையின்போது பலியிடப்படுகின்றன. 


</doc>
<doc id="323821" url="https://ta.wikipedia.org/wiki?curid=323821" title="ஜல்வாடி ஆடு">
ஜல்வாடி ஆடு

ஜால்வாடி ஆடு (Zalawadi) என்பது இந்தியாவின் குஜராதின் சுரேந்திரநகர் மாவட்டம் மற்றும் ராஜ்கோட் மாவட்டம் பகுதிகளில் இருந்து உருவான ஆட்டினமாகும். இந்த ஆடுகள் பால், இறைச்சி, கம்பளி உற்பத்திக்குப் பயன்படுத்தப்படுகின்றன. சுரேந்திர பகுதியில் உள்ள மொத்த ஆடுகளின் தொகையில் 27.8% ஜல்வாடி ஆடுகளாகும். இந்த ஆடுகளை உள்ளூரில் தாரா பக்காரி என்றும் அழைக்கின்றனர். 

இந்த ஆடு நீண்ட கால் கொண்டது. இந்த ஆடு பெரும்பாலும் கறுப்பு நிறத்திலும், காதுமடல்கள் மேல் நோக்கி மற்றும் பின்னோக்கி தொங்கியும் இலைவடிவ காதுகளையும் கொண்டிருக்கும்.


</doc>
<doc id="323822" url="https://ta.wikipedia.org/wiki?curid=323822" title="காடி ஆடு">
காடி ஆடு

காடி ஆடு என்பது இந்தியாவில் உள்ள ஒரு வளர்ப்பு செம்மறியாட்டு இனம் ஆகும். இவை இந்தியாவில் காணப்படும் எட்டு செம்மறி ஆட்டு இனங்களில் ஒன்றாகும். இவை இந்தியாவின் வட மிதவெப்ப காலநிலைப் பகுதிகளில் காணப்படுகின்றன. காடி ஆடுகள் அவற்றிடமிருந்து கிடைக்கும் கம்பளி தேவைகளுக்காக வளர்க்கப்படுகின்றன. . சிறிய உடலமைப்பைக் கொண்டது
குறிப்பாக ஜம்மு மாநிலத்தின் கிஸ்த்துவார், படார்வா பகுதிகளில் காணப்படுகின்றன.
குளிர்காலத்தில் இமாசலப்பிரதேசத்தின் குலுவாலி பகுதிகளிலும், கோடைக்காலத்தில் பிர்பாஞ்சல் மலைப்பகுதிகளிலும் படார் பகுதிகளிலும் வளர்க்கப்படுகின்றன.

இவை சிறிய உடலமைப்பைக் கொண்டவை. காடி ஆடுகளில் 10 - 15% ஆடுகளுக்கு மட்டுமே கொம்பு காணப்படும். இவற்றின் வால் சிறியதாகவும், மெல்லியதாகவும் இருக்கும். ஆடுகள் நடுத்தர அளவினதாகவும், சராசரி 26.5 கிலோ எடை கொண்டதாக இருக்கும். குட்டிகள் பிறந்த நேரத்தில் 2.5 கிலோ எடையுடன் இருக்கும். இவை அளவில் சிறியதாக இருந்தாலும் உறுதியானதாகவும், சரிவுகளில் நன்கு ஏறக்கூடியதாகவும் உள்ளன. இவற்றின் காதுகள் சிறியன. இவற்றின் உரோமங்கள் தரமானதாகவும் நீளமானதாகவும் இருக்கின்றன. உரோமங்கள் ஆண்டுக்கு மூன்றுமுறை வெட்டப்படுகின்றன (பிப்ரவரி, சூன் மற்றும் அக்டோபர்). ஆட்டில் ஆண்டுக்கு 1-1.5கி.கி ரோம‍ம் கிடைக்கின்றது. இதன் ரோமங்கள் கம்பளி விரிப்புகள், போர்வைகள் போன்றவை செய்யப் பயன்படுத்தப்படுகின்றன. பொதுவாக, இந்த இன ஆடுகள் வெள்ளை நிறத்தில் இருக்கும். அரிதாக சில காடி ஆடுகள் பழுப்பு மற்றும் கருப்பு கலந்து காணப்படுகின்றன. 


</doc>
<doc id="323827" url="https://ta.wikipedia.org/wiki?curid=323827" title="வேட்கை">
வேட்கை

வேட்கை ("Appetite") உணவு உண்பதற்கான வேட்கையாகும்; இது சிலநேரங்களில் பசியாலும் ஏற்படுவதுண்டு. பசியற்றபோதிலும் சுவைமிக்க உணவுகள் வேட்கையைத் தூண்டக்கூடும். அனைத்து உயிரிய உயிரினங்களிலும் வேட்கை நிலவுகின்றது. வளர்சிதை மாற்றத் தேவைகளுக்கேற்ப உணவு உட்கொள்வதைச் சீர்படுத்த வேட்கை பயனாகின்றது. செரிமானக் குழாய், கொழுப்பிழையம், மனித மூளை இவற்றிடையேயான நெருங்கிய கூட்டிணைவு மூலம் இது கட்டுப்படுத்தப்படுகின்றது. வேட்கை ஒவ்வொருவரின் நடத்தையுடனும் நெருங்கிய தொடர்புள்ளதாக உள்ளது. மனவழுத்தத்தினால் வேட்கையின் அளவு கூடுவதும் உணவு உண்பது அதிகரிப்பதும் வழமையாகும். குறைவான வேட்கையுணர்வு பசியின்மை எனவும், கூடிய வேட்கையுணர்வு மிகுபசி (அல்லது "அதிணேவு") எனவும் அறியப்படுகின்றன. கட்டுப்பாடற்ற வேட்கை பசியற்ற உளநோய், மிகுதியாக உண்டு வாந்தியெடுத்தல், (bulimia nervosa), உடல் மெலிவுச் சீர்கேடு, மீதூண், மிகை உண்ணல் குறைபாடு ஆகியவற்றிற்கு காரணமாக அமைகின்றது.

வெற்று வயற்றுடன் இருக்கும் போது உண்ணல் துவங்குவதாக கேனன்,வாசுபர்ன் என்பவர்கள் (1912) முன்மொழிந்தனர். வெற்று வயிற்றின் சுவர்கள் ஒன்றுடன் ஒன்று உரசுவதால் பொதுவாக "பசி கூர்வலி" என்று பொதுவாக அறியப்படும் வலியை ஏற்படுத்துவதாக அவர்கள் பரிந்துரைத்தனர். இருப்பினும் அறுவை சிகிச்சை மூலம் வயிறு நீக்கப்பட்ட நோயாளிகளுக்கும் பசி கூர்வலி ஏற்படுவதால் இது காரணமல்ல என இங்கில்பிங்கர் நிறுவினார் (1944). (புற்றுநோய் அல்லது பெரும் வயிற்றுப் புண் காரணமாக இவர்களது வயிறு நீக்கப்பட்டு உணவுக்குழல் நேரடியாக சிறுகுடலுடன் இணைக்கப்பட்டிருந்தன.) வயிறில்லாததால் இந்த நோயாளிகள் அடிக்கடி உணவு உட்கொள்ள வேண்டியிருந்தாலும் அவர்களது பசியுணர்வும் திருப்தியுணர்வும் வழமையாகவே இருந்தது. 

உடலின் ஊட்டச்சத்துக்களின் சேமிப்புக் குறையும் போது பசி ஏற்படுவதாக கருதப்பட்டது. நமது உயிரணுக்களுக்கான முதன்மை உணவாக குளோகோசும் (சர்க்கரை) கொழுப்பமிலங்களும் உள்ளன. செரிமானத் தொகுப்பில் உணவிருப்பின் இந்த ஊட்டச்சத்துக்கள் குருதியில் உறிஞ்சப்பட்டு உயிரணுக்களுக்கு வழங்கப்படுகின்றன. ஆனால் சில நேரங்களில் செரிமானத் தொகுதி வெறுமையடைகின்றது; ஒவ்வொருநாள் காலையிலும் நாம் எழுந்திருக்கும்போது இத்தொகுதியில் உணவு எதுவும் இருக்காது. இவ்வாறு வெறுமையடையும்போது உடலின் உயிரணுக்களுக்கு உணவுவழங்க இந்த ஊட்டச்சத்துக்கள் எங்காவது சேமிக்கப்பட்டிருக்க வேண்டும். உண்மையில் இரண்டு சேமிப்பகங்கள் உள்ளன: குறுங்காலத்திற்கு ஒன்றும் நெடுங்காலத்திற்கும் ஒன்றுமாக இரண்டுள்ளன. குறுங்கால சேமிப்பகம் மாவுச்சத்தையும் நெடுங்கால சேமிப்பகம் கொழுப்பையும் சேமிக்கின்றன. 

தனிநபரின் வேட்கைத் தூண்டலுக்கு பல காரணிகள் அடையாளப்படுத்தப்பட்டுள்ளன. இவற்றில் முதன்மையானவை பாலினமும் வயதும் ஆகும்; பெண்களுக்கு ஆண்களை விட வேட்கை தணிதல் கூடுதலாக உள்ளது, வயது ஏற ஏற வேட்கை குறைகின்றது. புகைப்பழக்கம் உள்ளவர்களும் சினைமுட்டை வெளியேற்றும் பெண்களும் குறைவான வேட்கை உணர்வை உணர்கின்றனர்.


</doc>
<doc id="323832" url="https://ta.wikipedia.org/wiki?curid=323832" title="திருவிடைமருதூர் ரிசிபுரீசுவரர் கோயில்">
திருவிடைமருதூர் ரிசிபுரீசுவரர் கோயில்

திருவிடைமருதூர் ரிசிபுரீசுவரர் கோயில் தஞ்சாவூர் மாவட்டத்தில் உள்ள சிவன் கோயிலாகும்.

இக்கோயில் திருவிடைமருதூரில் அமைந்துள்ளது.

இங்குள்ள மூலவர் ரிசிபுரீசுவரர் ஆவார். இறைவி ஞானாம்பிகை.

பட்டினத்தார், பத்ரகிரியார், வரகுணபாண்டியன், விக்கிரமசோழன் உள்ளிட்டோர் இக்கோயிலுக்கு திருப்பணி செய்துள்ளனர். அகத்தியர், காசிபர், கௌதம முனிவர், கௌசிக முனிவர் உள்ளிட்ட பலர் வழிபட்ட கோயிலாகும். இக்கோயிலில் விநாயகர், முருகப்பெருமான், குபேரன்ரே, மகாலட்சுமி, சண்டிகேசுவரர் உள்ளிட்டோர் உள்ளனர். இங்குள்ள நந்திதேவர் செவிகளில் திரவம் வழியும் நிலையில் சிறப்பாகக் கூறப்படுகிறது.

4 மார்ச் 2012 அன்று இக்கோயிலின் குடமுழுக்கு நடைபெற்றுள்ளது.


</doc>
<doc id="323836" url="https://ta.wikipedia.org/wiki?curid=323836" title="நுவேவா எசிஜா">
நுவேவா எசிஜா

நுவேவா எசிஜா (Nueva Ecija) என்பது பிலிப்பீன்சின் லூசோனின், மத்திய லூசோன் பிராந்தியத்தில் அமைந்துள்ள ஏழு மாகாணங்களில் ஒன்றாகும். இதன் தலைநகரம் மலோலொஸ் ஆகும். இது 1801 ஆம் ஆண்டில் ஸ்தாபிக்கப்பட்டது. இம்மாகாணத்தில் 849 கிராமங்களும், 27 மாநகராட்சிகளும் உள்ளன. இதன் தற்போதைய மாகாண சபை ஆளுநர் "க்சாரினா உமாலி" (Czarina Umali) ஆவார். இதன் மொத்த நிலப்பரப்பளவு 5,751.33 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக நுவேவா எசிஜா மாகாணத்தின் சனத்தொகை 2,151,461 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 12ஆம் மாகாணமாகவும் சனத்தொகையின் அடிப்படையில் 10ஆம் மாகாணமாகவும் காணப்படுகின்றது. அத்துடன் இம்மாகாணத்தில் இலோகானோ, தகலாகு, ஆங்கிலம் உள்ளடங்கலாக ஐந்து பிரதான மொழிகள் பேசப்படுகின்றன. இங்கு 77.8% தகாலாகு மக்கள் வாழ்கின்றனர். இம்மாகாணத்தின் சனத்தொகை அடர்த்தி ஒரு சதுர கிலோ மீற்றருக்கு 370 மக்கள் என்பதாகும். மேலும் சனத்தொகை அடர்த்தியின் அடிப்படையில் இது 81 பிலிப்பீனிய மாகாணங்களில் 16ஆம் மாகாணம் ஆகும்.


</doc>
<doc id="323838" url="https://ta.wikipedia.org/wiki?curid=323838" title="ந. மணிமொழியன்">
ந. மணிமொழியன்

ந. மணிமொழியன் (மார்ச் 25, 1945 - நவம்பர் 13, 2016) தமிழறிஞரும், தொழிலதிபரும் ஆவார். இவர் உலகத் திருக்குறள் பேரவையின் செயலாளராகப் பணியாற்றியவர்.

ந. மணிமொழியன் 1945ஆம் ஆண்டு மார்ச் மாதம் 25ந்தேதி தமிழ்நாட்டில் உள்ள இராமநாதபுரம் மாவட்டம் கொட்டகுடி எனும் கிராமத்தில் ஆன்மிகச் செல்வர் சா.ம.பெரி.நடராசன் திருமதி சௌந்தரம்மாள் தம்பதியருக்கு மூத்தமகனாக பிறந்தார். மணிமொழியன் தம் தந்தையார் கொட்டகுடியில் உருவாக்கிய ஆரம்ப பாடசாலையில் 1ஆம் வகுப்பு முதல் 5ஆம் வகுப்பு வரை பயின்றார். தொடர்ந்து காரைக்குடி முத்துக் கருப்பன் விசாலாட்சி நகராட்சி பள்ளியில் மேல்நிலைக் கல்வி பயின்றார். காரைக்குடி அழகப்பா கலைக்கல்லூரியில் பயின்று பொருளாதாரத்தில் இளங்கலைப் பட்டமும், திருச்சி ஜமால் முகமது கல்லூரியில் பொருளாதாரத்தில் முதுகலைப் பட்டமும் பெற்றார்.

மணிமொழியன் தனது 25ஆம் வயதில் கமலாதேவியை திருமணம் செய்து கொண்டார். இவர்களுக்கு இரண்டு பெண்கள், இரண்டு ஆண்கள் என நான்கு பிள்ளைகள் உள்ளனர்.

தனது பணிக்காலத்தில் அயராது உழைக்கும் பழக்கம் கொண்டிருந்த மணிமொழியனார் பல்வேறு பணிகளை ஆற்றியிருந்தார். அவற்றில் குறிப்பிடும்படியானவை.

•     சென்னை வீ.கே.கே. ஹோட்டல்ஸ் பிரைவேட் லிமிட்டின் நிர்வாக இயக்குநர்

•     சென்னை மீனாட்சி கிருஷ்ணன் பாலிடெக்னிக்கின் நிர்வாக அறங்காவலர்

•     மதுரை வீ.கே.கே.சேரிட்டீஸ் குழுவின் நிர்வாக அறங்காவலர்

•     மதுரையில் வீ.கே.கே. பிளே குரூப் மெட்ரிகுலேஷன் மேல்நிலைப் பள்ளியின் நிர்வாக அறங்காவலர்

•     மதுரை சியாமளா ப்ரசிங் மெட்டல்பான்ட்ஸ் பிரைவேட் லிமிடட்டின் தலைவர்

•     மதுரை எம்.ஜி.எஸ் பேக்ஸ் பிரைவேட் லிமிடெட் குழுவின் தலைவர்

•     மதுரையில் பாரத் ஸ்கௌட்ஸ் அன்ட் கைட்ஸ் மாநிலத் தலைவராக பணியாற்றினார்.

•     தமிழ்நாடு ஆயிர வைசியர் சங்கத்தின் நிரந்தர மாநிலத் தலைவராக 31 ஆண்டுகள் பணியாற்றியவர்.

•     மதுரை காமராசர் பல்கலைக் கழகத்தின் செனட் உறுப்பினராகவும் துணைவேந்தர் தேர்வுக்குழுவின் உறுப்பினராகவும் இருந்தார்.

•     தொழிலதிபர், தமிழ் ஆர்வலர், திருக்குறள் செம்மல் எனும் எல்லைகளைத் தாண்டி தெய்வீகத் திருப்பணிகளிலும் ஆன்மிக அருட்பணிகளிலும் ந.மணிமொழியனார் மிகுந்த ஈடுபாடு கொண்டிருந்தார்.

மலேசியா, சிங்கப்பூர், கிழக்கு ஆசிய நாடுகளுக்கு திருக்குறள் பரப்பும் பயணங்களை மேற்கொண்டார். அமெரிக்காவில் உள்ள தமிழ்நாடு அறக்கட்டளை சார்பாக அமெரிக்கா, கனடா, இலண்டன், மத்திய கிழக்கு நாடுகள் ஆகியவற்றுக்குப் பயணித்து உரையாற்றியிருக்கிறார். பாரிஸ் கம்பன் கழகம் அழைப்பினை ஏற்று லண்டன், பிரான்சு நாடுகளிலும் மலேசியா நாட்டிலும் உலகத் திருக்குறள் பேரவையின் கிளைகளைத் தொடங்கி வைத்து (20 செப்டம்பர்) 2012ல் சிறப்புரையாற்றினார்.

உலகத் திருக்குறள் பேரவையின் சர்வதேச முதன்மை பொதுச் செயலாளராக 30 ஆண்டுகள் செய்தார்.




</doc>
<doc id="323840" url="https://ta.wikipedia.org/wiki?curid=323840" title="மேற்கு வளர்ச்சி பிராந்தியம், நேபாளம்">
மேற்கு வளர்ச்சி பிராந்தியம், நேபாளம்

மேற்கு வளர்ச்சி பிராந்தியம் (Western Development Region) (நேபாள மொழி: पश्चिमाञ्चल विकास क्षेत्र, பஸ்ச்சிமாஞ்சல்), தெற்காசியாவின் நேபாளத்தின் சமூக, பொருளாதார, கல்வி வளர்ச்சிக்காக நேபாளத்தை ஐந்து வளர்ச்சி பிராந்தியங்களாகப் பிரிக்கப்பட்டுள்ளது. அதில் மேற்கு வளர்ச்சி பிராந்தியம், நேபாளத்தின் மத்திய மேற்கு நிலப்பகுதிகளைக் கொண்டுள்ளது. மேற்கு வளர்ச்சி பிராந்தியத்தின் நிர்வாகத் தலைமையிடம், கண்டகி மண்டலத்தில் அமைந்த காஸ்கி மாவட்டத்தில் உள்ள பொக்காரா நகரம் ஆகும்.

29,398 சதுர கிலோ மீட்டர் பரப்பளவு கொண்ட மேற்கு பிராந்தியத்தின் மக்கள் தொகை, 2011-ஆம் ஆண்டின் மக்கள் தொகை கணக்கெடுப்பின் படி 49,26,765 ஆக உள்ளது. மக்கள் தொகை அடர்த்தி ஒரு சதுர கிலோ மீட்டர் பரப்பளவில் 167.59 நபர்கள் என்ற அளவில் உள்ளது. பல்வேறு மொழிகள் பேசும் இன மக்களைக் கொண்டுள்ள மேற்கு வளர்ச்சி பிராந்தியத்தில், நேபாள மொழி, அவதி மொழி, லிம்பு மொழி, ராஜ்பன்சி, நேவாரி மொழி, ராய் மொழி, தமாங் மொழி, மஹர் மொழி, செபாங் மொழி, சுனுவார் மொழி மற்றும் திபெத்திய மொழிகள் பேசப்படுகிறது. மேற்கு பிராந்தியத்தின் வடக்கின் இமயமலைப் பகுதிகளில் திபெத்தியர்கள் மற்றும் உள்ளூர் மலைவாழ் பழங்குடி மக்கள் வாழ்கின்றனர்.

நேபாளத்தின் புவியியல் அமைப்புப் படி, 29,398 சதுர கிலோ மீட்டர் பரப்பளவு கொண்ட மேற்கு பிராந்தியத்தின் தெற்கில் தராய் சமவெளி, நடுவில் மலைப்பாங்கான பகுதி, வடக்கில் இமயமலைப் பகுதி என மூன்றாக வகைப்படுத்தப்பட்டுள்ள்து. மேற்கு பிராந்தியத்தின் வடக்கில் இமயமலையில் பனி படர்ந்த தவளகிரி, தாமோதர், பேனி, தாப்லே, கணேஷ் மலைத் தொடர்கள் அமைந்துள்ளது. 
கண்டகி ஆறு, திரிசூலி ஆறுகள் இப்பிராந்தியத்தின் முக்கிய ஆறுகளாம்.

மேற்கு பிராந்தியத்தின் தட்ப வெப்பம் கீழ் வெப்ப மண்டலம், மேல் வெப்ப மண்டலம், மிதவெப்ப வளையம், மிதமான காலநிலை, மான்ட்டேன் #ஆல்ப்ஸ்மலைத் தாழ்வாரத்திற்குரிய காலநிலை, துருவப் பகுதிப் பாலைவன காலநிலை, வெண்பனி படர்ந்த பகுதிகள் என ஏழு நிலைகளில் காணப்படுகிறது. 

மேற்கு பிராந்தியம் வடக்கில் சீனாவின் திபத் தன்னாட்சிப் பகுதியும், கிழக்கில் மத்திய வளர்ச்சி பிராந்தியமும், தெற்கில் இந்தியாவின் உத்தரப் பிரதேச மாநிலமும், மேற்கில் மத்திய வளர்ச்சி பிராந்தியமும் எல்லைகளாகக் கொண்டது.
நிர்வாக வசதிக்காக மேற்கு வளர்ச்சி பிராந்தியம் தவளகிரி மண்டலம், கண்டகி மண்டலம் மற்றும் லும்பினி மண்டலம் என மூன்றாகப் பிரிக்கப்பட்டுள்ளது. இம்மூன்று மண்டலங்களில் கோர்க்கா மாவட்டம், காஸ்கி மாவட்டம், லம்ஜுங் மாவட்டம், சியாங்ஜா மாவட்டம், தனஹு மாவட்டம், மனாங் மாவட்டம், கபிலவஸ்து மாவட்டம், நவல்பராசி மாவட்டம், ரூபந்தேஹி மாவட்டம், அர்காகாஞ்சி மாவட்டம், குல்மி மாவட்டம், பால்பா மாவட்டம், பாகலுங் மாவட்டம், மியாக்தி மாவட்டம், பர்பத் மாவட்டம் மற்றும் முஸ்தாங் மாவட்டம் என பதினாறு மாவட்டங்கள் உள்ளது.

மேற்கு பிராந்தியத்தின் வடக்கில் உள்ள இமயமலை பகுதியில் அன்னபூர்ணா (8,091 மீட்டர்கள்), தவளகிரி (8,167 மீட்டர்கள்) போன்ற உயரமான மலைகள் அமைந்துள்ளது.




</doc>
<doc id="323847" url="https://ta.wikipedia.org/wiki?curid=323847" title="பம்பங்கா">
பம்பங்கா

பம்பங்கா (Pampanga) என்பது பிலிப்பீன்சின் லூசோனின், மத்திய லூசோன் பிராந்தியத்தில் அமைந்துள்ள ஏழு மாகாணங்களில் ஒன்றாகும். இதன் தலைநகரம் சன் பெர்னான்டோ ஆகும். இது 1571 ஆம் ஆண்டில் ஸ்தாபிக்கப்பட்டது. 

இம்மாகாணத்தில் 505 கிராமங்களும், 19 மாநகராட்சிகளும் உள்ளன. இதன் தற்போதைய மாகாண சபை ஆளுநர் "லிலியா ஜி. பினெடா" (Lilia G. Pineda) ஆவார். இதன் மொத்த நிலப்பரப்பளவு 2,002.2 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக பம்பங்கா மாகாணத்தின் சனத்தொகை 2,198,110 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 61ஆம் மாகாணமாகவும் சனத்தொகையின் அடிப்படையில் 9ஆம் மாகாணமாகவும் காணப்படுகின்றது. அத்துடன் இம்மாகாணத்தில் இலோகானோ, தகலாகு, ஆங்கிலம் உள்ளடங்கலாக ஐந்து பிரதான மொழிகள் பேசப்படுகின்றன. இங்கு 78% கம்மன்பங்கன் இன மக்கள் வாழ்கின்றனர். இம்மாகாணத்தின் சனத்தொகை அடர்த்தி ஒரு சதுர கிலோ மீற்றருக்கு 1,100 மக்கள் என்பதாகும். மேலும் சனத்தொகை அடர்த்தியின் அடிப்படையில் இது 81 பிலிப்பீனிய மாகாணங்களில் 05ஆம் மாகாணம் ஆகும்.


</doc>
<doc id="323849" url="https://ta.wikipedia.org/wiki?curid=323849" title="டார்லாக்">
டார்லாக்

டார்லாக் (Tarlac) என்பது பிலிப்பீன்சின் லூசோனின், மத்திய லூசோன் பிராந்தியத்தில் அமைந்துள்ள ஏழு மாகாணங்களில் ஒன்றாகும். இதன் தலைநகரம் டார்லாக் நகரம் ஆகும். இது 1872 ஆம் ஆண்டில் ஸ்தாபிக்கப்பட்டது. இம்மாகாணத்தில் 511 கிராமங்களும், 17 மாநகராட்சிகளும் உள்ளன. இதன் தற்போதைய மாகாண சபை ஆளுநர் "சுசன் யப்-சுலிட்" (Susan Yap-Sulit) ஆவார். இதன் மொத்த நிலப்பரப்பளவு 3,053.6 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக டார்லாக் மாகாணத்தின் சனத்தொகை 1,366,027 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 45ஆம் மாகாணமாகவும் சனத்தொகையின் அடிப்படையில் 18ஆம் மாகாணமாகவும் காணப்படுகின்றது. அத்துடன் இம்மாகாணத்தில் இலோகானோ, தகலாகு, ஆங்கிலம், கப்பம்பங்கன் உள்ளடங்கலாக ஐந்து பிரதான மொழிகள் பேசப்படுகின்றன. இம்மாகாணத்தின் சனத்தொகை அடர்த்தி ஒரு சதுர கிலோ மீற்றருக்கு 450 மக்கள் என்பதாகும். மேலும் சனத்தொகை அடர்த்தியின் அடிப்படையில் இது 81 பிலிப்பீனிய மாகாணங்களில் 13ஆம் மாகாணம் ஆகும்.


</doc>
<doc id="323851" url="https://ta.wikipedia.org/wiki?curid=323851" title="புகிட்னொன்">
புகிட்னொன்

புகிட்னொன் (Bukidnon) என்பது பிலிப்பீன்சின் லூசோனின், வடக்கு மின்டனவுப் பிராந்தியத்தில் அமைந்துள்ள ஐந்து மாகாணங்களில் ஒன்றாகும். இதன் தலைநகரம் மலேபலே ஆகும். இது 1914 ஆம் ஆண்டில் ஸ்தாபிக்கப்பட்டது.இதன் தற்போதைய மாகாண சபை ஆளுநர் "ஜோச் மரியாபார். சுபிரி. ஜேஆர்." (Jose Maria R. Zubiri, Jr.) ஆவார். இதன் மொத்த நிலப்பரப்பளவு 10,498.59 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக புகிட்னொன் மாகாணத்தின் சனத்தொகை 1,415,226 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 3ஆம் மாகாணமாகவும் சனத்தொகையின் அடிப்படையில் 16ஆம் மாகாணமாகவும் காணப்படுகின்றது. இம்மாகாணத்தின் சனத்தொகை அடர்த்தி ஒரு சதுர கிலோ மீற்றருக்கு 130 மக்கள் என்பதாகும். மேலும் சனத்தொகை அடர்த்தியின் அடிப்படையில் இது 81 பிலிப்பீனிய மாகாணங்களில் 61ஆம் மாகாணம் ஆகும். அத்துடன் இம்மாகாணத்தில் பிலிப்பினோ ஆங்கிலம் உள்ளடங்கலாக ஆறு பிரதான மொழிகள் பேசப்படுகின்றன. 
இம்மாகாணத்தில் 464 கிராமங்களும், 20 மாநகராட்சிகளும் உள்ளன. 


</doc>
<doc id="323853" url="https://ta.wikipedia.org/wiki?curid=323853" title="தூரமேற்கு வளர்ச்சி பிராந்தியம், நேபாளம்">
தூரமேற்கு வளர்ச்சி பிராந்தியம், நேபாளம்

தூரமேற்கு வளர்ச்சி பிராந்தியம் (Far-Western Development Region) (நேபாளி: सुदुर पश्चिमाञ्चल विकास क्षेत्र, "சுதுர் பஸ்ச்சிமாஞ்சல் விகாஸ் சேத்திரம்) தெற்காசியாவின் நேபாளத்தின் ஐந்து வளர்ச்சி பிராந்தியங்களில் ஒன்றாகும். இப்பிராந்தியம் நேபாளத்தின் மேற்குப் பகுதியின் கடைகோடியில் அமைந்துள்ளது. தூர மேற்கு பிராந்தியத்தின் நிர்வாகத் தலைமையிடம் சேத்தி மண்டலத்தில் உள்ள டோட்டி மாவட்டத்தின் திப்பயால் சில்காதி நகரம் ஆகும்.

தூர மேற்கு வளர்ச்சி பிராந்தியத்தின் வடக்கில் சீனாவின் திபெத் தன்னாட்சி பகுதியும், கிழக்கில் மத்தியமேற்கு வளர்ச்சி பிராந்தியமும், தெற்கில் இந்தியாவின் உத்தரப் பிரதேசம், மேற்கில் இந்தியாவின் உத்தராகண்ட் மாநிலம் எல்லைகளாக அமைந்துள்ளது.

தூர மேற்கு வளர்ச்சி பிராந்தியத்தின் நிர்வாக வசதிக்காக ஒன்பது மாவட்டங்களை மகாகாளி மண்டலம் மற்றும் சேத்தி மண்டலம் என இரண்டு மண்டலங்களில் இணைத்துள்ளனர்.
மகாகாளி மண்டலத்தில் கஞ்சன்பூர் மாவட்டம், டடேல்துரா மாவட்டம், பைத்தடி மாவட்டம், தார்ச்சுலா மாவட்டம் என நான்கு மாவட்டங்களும், சேத்தி மண்டலத்தில் கைலாலீ மாவட்டம், அச்சாம் மாவட்டம், டோட்டி மாவட்டம், பஜாங் மாவட்டம் மற்றும் பாசூரா மாவட்டம் என ஐந்து மாவட்டங்களும் அமைந்துள்ளது.

19,539 சதுர கிலோ மீட்டர் கொண்ட தூர மேற்கு பிராந்தியத்தின் மக்கள் தொகை, 2011ஆம் ஆண்டு மக்கள் தொகை கணக்கெடுப்பின் படி, இவ்வளர்ச்சி பிராந்தியத்தின் மக்கள் தொகை 25,52,517 ஆக உள்ளது. தூர மேற்கு வளர்ச்சி பிராந்தியத்தில் தோத்தியாளி மொழி, தாரு மொழி, குமாவானி மொழிகள் அதிகம் பேசப்படுகிறது. நேபாளத் தலைநகரான காட்மாண்டு நகரத்திலிருந்து தொலைதூரத்தில் அமைந்த தூர மேற்கு வளர்ச்சி பிராந்தியம் சமூக, பொருளாதார, கல்வி, வேலை வாய்ப்புகளில் மிகவும் பின் தங்கியதாக உள்ளது. இப்பிராந்திய மக்களில் 44% மலைப்பாங்கான பகுதிகளிலும், 49% மக்கள் இமயமலையிலும் வாழ்கின்றனர். சமவெளிகள் அற்ற இப்பிராந்தியத்தில் வேளாண்மைத் தொழில் செய்ய வாய்ப்பு இல்லை.



</doc>
<doc id="323855" url="https://ta.wikipedia.org/wiki?curid=323855" title="கமிகுயின்">
கமிகுயின்

கமிகுயின் (Camiguin) என்பது பிலிப்பீன்சின் லூசோனின், வடக்கு மின்டனவுப் பிராந்தியத்தில் அமைந்துள்ள ஐந்து மாகாணங்களில் ஒன்றாகும். இது 1965 ஆம் ஆண்டில் ஸ்தாபிக்கப்பட்டது. தலைநகரம் மம்பஜாவோ ஆகும். இதன் தற்போதைய மாகாண சபை ஆளுநர் "ஜூர்டின் ஜீசஸ் எம். ரொமுவல்டோ" (Jurdin Jesus M. Romualdo) ஆவார். இதன் மொத்த நிலப்பரப்பளவு 237.95 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக கமிகுயின் மாகாணத்தின் சனத்தொகை 88,478 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 80ஆம் மாகாணமாகவும் சனத்தொகையின் அடிப்படையில் 80ஆம் மாகாணமாகவும் காணப்படுகின்றது. இம்மாகாணத்தின் சனத்தொகை அடர்த்தி ஒரு சதுர கிலோ மீற்றருக்கு 370மக்கள் என்பதாகும். மேலும் சனத்தொகை அடர்த்தியின் அடிப்படையில் இது 81 பிலிப்பீனிய மாகாணங்களில் 17ஆம் மாகாணம் ஆகும். அத்துடன் இம்மாகாணத்தில் பிலிப்பினோ ஆங்கிலம் உள்ளடங்கலாக ஐந்து பிரதான மொழிகள் பேசப்படுகின்றன. 
இம்மாகாணத்தில் 58 கிராமங்களும், 05 மாநகராட்சிகளும் உள்ளன. 


</doc>
<doc id="323857" url="https://ta.wikipedia.org/wiki?curid=323857" title="லனாவோ டெல் நோர்டே">
லனாவோ டெல் நோர்டே

லனாவோ டெல்நோ ர்டே (Lanao del Norte) என்பது பிலிப்பீன்சின் மின்டனவின், வடக்கு மின்டனவுப் பிராந்தியத்தில் அமைந்துள்ள ஐந்து மாகாணங்களில் ஒன்றாகும். இது 1959 ஆம் ஆண்டில் ஸ்தாபிக்கப்பட்டது. இதன்த லைநகரம் துபொத் ஆகும். இதன் தற்போதைய மாகாண சபை ஆளுநர் "இமெல்டாபங்ங்கிங் சியூ. டிமபொரோ" (Imelda "Angging" Q. Dimaporo) ஆவார். இதன் மொத்த நிலப்பரப்பளவு 3,346.57 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக லனாவோ டெல்நோ ர்டே மாகாணத்தின் சனத்தொகை 676,395 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 40ஆம் மாகாணமாகவும் சனத்தொகையின் அடிப்படையில் 43ஆம் மாகாணமாகவும் காணப்படுகின்றது. இம்மாகாணத்தின் சனத்தொகை அடர்த்தி ஒரு சதுர கிலோ மீற்றருக்கு 200 மக்கள் என்பதாகும். மேலும் சனத்தொகை அடர்த்தியின் அடிப்படையில் இது 81 பிலிப்பீனிய மாகாணங்களில் 46ஆம் மாகாணம் ஆகும். அத்துடன் இம்மாகாணத்தில் பிலிப்பினோ ஆங்கிலம் உள்ளடங்கலாக ஐந்து பிரதான மொழிகள் பேசப்படுகின்றன. 
இம்மாகாணத்தில் 462 கிராமங்களும், 22 மாநகராட்சிகளும் உள்ளன. 


</doc>
<doc id="323859" url="https://ta.wikipedia.org/wiki?curid=323859" title="மிசாமீஸ் ஒக்சிடென்டல்">
மிசாமீஸ் ஒக்சிடென்டல்

மிசாமீஸ் ஒக்சிடென்டல் (Misamis Occidental) என்பது பிலிப்பீன்சின் மின்டனவின், வடக்கு மின்டனவுப் பிராந்தியத்தில் அமைந்துள்ள ஐந்து மாகாணங்களில் ஒன்றாகும். இது 1959 ஆம் ஆண்டில் ஸ்தாபிக்கப்பட்டது. இதன் தலைநகரம் ஒரோகுயெட்டா ஆகும். இதன் தற்போதைய மாகாண சபை ஆளுநர் "ஹெர்மினியா எம் ரமைரோ" (Herminia M. Ramiro) ஆவார். இதன் மொத்த நிலப்பரப்பளவு 2,055.22 சதுர கிலோமீற்றர்கள் ஆகும். 2015 ஆம் ஆண்டின் சனத்தொகைக் கணக்கெடுப்புக்கு அமைவாக மிசாமீஸ் ஒக்சிடென்டல் மாகாணத்தின் சனத்தொகை 602,126 ஆகும்.
மேலும் பிலிப்பீன்சில் காணப்படும் 81 மாகாணங்களில், மொத்த நிலப்பரப்பளவின் அடிப்படையில் இம்மாகாணம் 60ஆம் மாகாணமாகவும் சனத்தொகையின் அடிப்படையில் 47ஆம் மாகாணமாகவும் காணப்படுகின்றது. இம்மாகாணத்தின் சனத்தொகை அடர்த்தி ஒரு சதுர கிலோ மீற்றருக்கு 290 மக்கள் என்பதாகும். மேலும் சனத்தொகை அடர்த்தியின் அடிப்படையில் இது 81 பிலிப்பீனிய மாகாணங்களில் 26ஆம் மாகாணம் ஆகும். அத்துடன் இம்மாகாணத்தில் பிலிப்பினோ ஆங்கிலம் உள்ளடங்கலாக ஐந்து பிரதான மொழிகள் பேசப்படுகின்றன. 
இம்மாகாணத்தில் 462 கிராமங்களும், 22 மாநகராட்சிகளும் உள்ளன. 


</doc>
<doc id="323861" url="https://ta.wikipedia.org/wiki?curid=323861" title="கிப்புட்ஸ்">
கிப்புட்ஸ்

கிப்புட்ஸ் (Kibbutz) என்பது விவசாயத்தை அடிப்படையாகக் கொண்ட இசுரேலில் காணப்படும் திட்டக் குமுகம் ஆகும். இசுரேலில் ஸ்தாபிக்கப்பட்ட முதலாவது கிப்புட்ஸ் டெகானியா ஆகும். இது 1909 ஆம் ஆண்டில் ஸ்தாபிக்கப்பட்டது. இங்கு சாதாரண தாவரங்கள், கைத்தொழிற் தாவரங்கள் மற்றும் உயர் தர வர்த்தகத் தாவரங்கள் நாட்டப்படுகின்றன. 2010 இல் 270 கிப்புட்ஸ் இஸ்ரேலில் இருந்தன. 2010 ஆம் ஆண்டில் இசுரேலின் கைத்தொழிலில் இவை 9% ஆன பங்கை ஆற்றியதுடன் இக்கிப்புட்ஸ்கள் நாட்டின் இராணுவத் துறையிலும் வளர்ச்சியை ஏற்படுத்தியுள்ளன. பொதுவாக இத்திட்டக் குமுகங்கள் மதம் சார்ந்தவையாகவும் காணப்பட்டன.


</doc>
<doc id="323863" url="https://ta.wikipedia.org/wiki?curid=323863" title="கிளிநொச்சி கல்வி வலயம்">
கிளிநொச்சி கல்வி வலயம்

கிளிநொச்சி கல்வி வலயம் (Kilinochchi educational zone) இலங்கை கல்வி அமைச்சின் கீழ் இயங்கி வரும் ஓர் கல்வி வலயம் ஆகும். இது இலங்கையின் வட மாகாணத்தில் அமைந்துள்ள 12 கல்வி வலயங்களில் ஒன்றாகத் திகழ்கின்றது. இக்கல்வி வலயம் தனக்கு உட்பட்ட பிரதேசத்தில் உள்ள பாடசாலைகளைப் பரிபாலித்தல், நிர்வகித்தல் போன்ற செயற்பாடுகளை மேற்கொண்டு வருகின்றது. மேலும் பரீட்சைகள் நடாத்துதல், ஆசிரியர், அதிபர்களை நியமித்தல் போன்ற செயற்பாடுகளையும் இக்கல்வி வலயமே மேற்கொண்டு வருகின்றது. இக்கல்வி வலயத்தில் கண்டாவளை, பளை, பூநகரி, கரைச்சி என நான்கு கல்விக் கோட்டங்கள் அமைந்துள்ளன. மேலும் இலங்கையின் நிருவாக மாவட்டமான கிளிநொச்சியில் அமைந்துள்ள ஒரேயொரு கல்வி வலயம் இதுவே ஆகும். இதன் தற்போதைய பணிப்பாளர் திரு. கே. முருகவேள் ஆவார்.


</doc>
<doc id="323865" url="https://ta.wikipedia.org/wiki?curid=323865" title="முல்லைத்தீவு கல்வி வலயம்">
முல்லைத்தீவு கல்வி வலயம்

முல்லைத்தீவு கல்வி வலயம் (Mullaiththivu educational zone) இலங்கை கல்வி அமைச்சின் கீழ் இயங்கி வரும் ஓர் கல்வி வலயம் ஆகும். இது இலங்கையின் வட மாகாணத்தில் அமைந்துள்ள 12 கல்வி வலயங்களில் ஒன்றாகத் திகழ்கின்றது. இக்கல்வி வலயம் தனக்கு உட்பட்ட பிரதேசத்தில் உள்ள பாடசாலைகளைப் பரிபாலித்தல், நிர்வகித்தல் போன்ற செயற்பாடுகளை மேற்கொண்டு வருகின்றது. மேலும் பரீட்சைகள் நடாத்துதல், ஆசிரியர், அதிபர்களை நியமித்தல் போன்ற செயற்பாடுகளையும் இக்கல்வி வலயமே மேற்கொண்டு வருகின்றது. இக்கல்வி வலயத்தில் புதுக்குடியிருப்பு, முல்லைத்தீவு என இரண்டு கல்விக் கோட்டங்கள் அமைந்துள்ளன. மேலும் இலங்கையின் நிருவாக மாவட்டமான முல்லைத்தீவில் அமைந்துள்ள இரு கல்வி வலயங்களில் இதுவும் ஒன்று ஆகும். மற்றையது துணுக்காய் கல்வி வலயம் ஆகும். இதன் தற்போதைய பணிப்பாளர் திருமதி. உ. முனீஸ்வரன் ஆவார்.


</doc>
<doc id="323867" url="https://ta.wikipedia.org/wiki?curid=323867" title="துணுக்காய் கல்வி வலயம்">
துணுக்காய் கல்வி வலயம்

துணுக்காய் கல்வி வலயம் (Thunukkai educational zone) இலங்கை கல்வி அமைச்சின் கீழ் இயங்கி வரும் ஓர் கல்வி வலயம் ஆகும். இது இலங்கையின் வட மாகாணத்தில் அமைந்துள்ள 12 கல்வி வலயங்களில் ஒன்றாகத் திகழ்கின்றது. இக்கல்வி வலயம் தனக்கு உட்பட்ட பிரதேசத்தில் உள்ள பாடசாலைகளைப் பரிபாலித்தல், நிர்வகித்தல் போன்ற செயற்பாடுகளை மேற்கொண்டு வருகின்றது. மேலும் பரீட்சைகள் நடாத்துதல், ஆசிரியர், அதிபர்களை நியமித்தல் போன்ற செயற்பாடுகளையும் இக்கல்வி வலயமே மேற்கொண்டு வருகின்றது. இக்கல்வி வலயத்தில் பாண்டியன்குளம், ஒட்டுசுட்டான், துணுக்காய் என மூன்று கல்விக் கோட்டங்கள் அமைந்துள்ளன. மேலும் இலங்கையின் நிருவாக மாவட்டமான முல்லைத்தீவில் அமைந்துள்ள இரு கல்வி வலயங்களில் இதுவும் ஒன்று ஆகும். மற்றையது முல்லைத்தீவு கல்வி வலயம் ஆகும். இதன் தற்போதைய பணிப்பாளர் திரு. பி. ரவிச்சந்திரன் ஆவார்.


</doc>
<doc id="323869" url="https://ta.wikipedia.org/wiki?curid=323869" title="வவுனியா வடக்கு கல்வி வலயம்">
வவுனியா வடக்கு கல்வி வலயம்

வவுனியா வடக்கு கல்வி வலயம் (Vavuniya North educational zone) இலங்கையின் கல்வி அமைச்சின் கீழ் இயங்கி வரும் ஓர் கல்வி வலயம் ஆகும். இது இலங்கையின் வட மாகாணத்தில் அமைந்துள்ள 12 கல்வி வலயங்களில் ஒன்றாகத் திகழ்கின்றது. இக்கல்வி வலயம் தனக்கு உட்பட்ட பிரதேசத்தில் உள்ள பாடசாலைகளைப் பரிபாலித்தல், நிர்வகித்தல் போன்ற செயற்பாடுகளை மேற்கொண்டு வருகின்றது. மேலும் பரீட்சைகள் நடாத்துதல், ஆசிரியர், அதிபர்களை நியமித்தல் போன்ற செயற்பாடுகளையும் இக்கல்வி வலயமே மேற்கொண்டு வருகின்றது. மேலும் இலங்கையின் நிருவாக மாவட்டமான வவுனியாவில் அமைந்துள்ள இரு கல்வி வலயங்களில் இதுவும் ஒன்று ஆகும். மற்றையது வவுனியா தெற்கு கல்வி வலயம் ஆகும். 


</doc>
<doc id="323871" url="https://ta.wikipedia.org/wiki?curid=323871" title="வவுனியா தெற்கு கல்வி வலயம்">
வவுனியா தெற்கு கல்வி வலயம்

வவுனியா தெற்கு கல்வி வலயம் (Vavuniya South educational zone) இலங்கையின் கல்வி அமைச்சின் கீழ் இயங்கி வரும் ஓர் கல்வி வலயம் ஆகும். இது இலங்கையின் வட மாகாணத்தில் அமைந்துள்ள 12 கல்வி வலயங்களில் ஒன்றாகத் திகழ்கின்றது. இக்கல்வி வலயம் தனக்கு உட்பட்ட பிரதேசத்தில் உள்ள பாடசாலைகளைப் பரிபாலித்தல், நிர்வகித்தல் போன்ற செயற்பாடுகளை மேற்கொண்டு வருகின்றது. மேலும் பரீட்சைகள் நடாத்துதல், ஆசிரியர், அதிபர்களை நியமித்தல் போன்ற செயற்பாடுகளையும் இக்கல்வி வலயமே மேற்கொண்டு வருகின்றது. மேலும் இலங்கையின் நிருவாக மாவட்டமான வவுனியாவில் அமைந்துள்ள இரு கல்வி வலயங்களில் இதுவும் ஒன்று ஆகும். மற்றையது வவுனியா வடக்கு கல்வி வலயம் ஆகும். 


</doc>
<doc id="323875" url="https://ta.wikipedia.org/wiki?curid=323875" title="மடு கல்வி வலயம்">
மடு கல்வி வலயம்

மடு கல்வி வலயம் (Madhu educational zone) என்பது இலங்கையின் கல்வி அமைச்சின் கீழ் இயங்கி வரும் ஓர் கல்வி வலயம் ஆகும். இது இலங்கையின் வட மாகாணத்தில் அமைந்துள்ள 12 கல்வி வலயங்களில் ஒன்றாகத் திகழ்கின்றது. இக்கல்வி வலயம் தனக்கு உட்பட்ட பிரதேசத்தில் உள்ள பாடசாலைகளைப் பரிபாலித்தல், நிர்வகித்தல் போன்ற செயற்பாடுகளை மேற்கொண்டு வருகின்றது. மேலும் பரீட்சைகள் நடாத்துதல், ஆசிரியர், அதிபர்களை நியமித்தல் போன்ற செயற்பாடுகளையும் இக்கல்வி வலயமே மேற்கொண்டு வருகின்றது. மேலும் இலங்கையின் நிருவாக மாவட்டமான மன்னார் மாவட்டத்தில் அமைந்துள்ள இரு கல்வி வலயங்களில் இதுவும் ஒன்று ஆகும். மற்றையது மன்னார் கல்வி வலயம் ஆகும். 


</doc>
<doc id="323876" url="https://ta.wikipedia.org/wiki?curid=323876" title="மன்னார் கல்வி வலயம்">
மன்னார் கல்வி வலயம்

மன்னார் கல்வி வலயம் (Mannar educational zone) இலங்கையின் கல்வி அமைச்சின் கீழ் இயங்கி வரும் ஓர் கல்வி வலயம் ஆகும். இது இலங்கையின் வட மாகாணத்தில் அமைந்துள்ள 12 கல்வி வலயங்களில் ஒன்றாகத் திகழ்கின்றது. இக்கல்வி வலயம் தனக்கு உட்பட்ட பிரதேசத்தில் உள்ள பாடசாலைகளைப் பரிபாலித்தல், நிர்வகித்தல் போன்ற செயற்பாடுகளை மேற்கொண்டு வருகின்றது. மேலும் பரீட்சைகள் நடாத்துதல், ஆசிரியர், அதிபர்களை நியமித்தல் போன்ற செயற்பாடுகளையும் இக்கல்வி வலயமே மேற்கொண்டு வருகின்றது. மேலும் இலங்கையின் நிருவாக மாவட்டமான மன்னார் மாவட்டத்தில் அமைந்துள்ள இரு கல்வி வலயங்களில் இதுவும் ஒன்று ஆகும். மற்றையது மடு கல்வி வலயம் ஆகும். 


</doc>
<doc id="323881" url="https://ta.wikipedia.org/wiki?curid=323881" title="பற்பிரிகை">
பற்பிரிகை

பற்பிரிகை (Dental extraction) அல்லது "பல் பிடுங்குதல்" என்பது பற்தாங்கிகளில் அல்லது பற்சிற்றறைகளில் (Sockets) இருந்து பல்லை பிரித்து எடுத்தலைக் குறிக்கும். சாதாரண பல் மருத்துவர் பொதுவாகச் செய்கின்ற வேலைகளில் பற்பிரிகையும் ஒன்றாகும். பற்களை அடைக்க முடியாது போகும் போது, சொத்தை ஏற்படும் போதும், பற்கள் முறியும் போதும், பல்வலி ஏற்பட்டு முதிர்ச்சி அடையும் சந்தர்ப்பத்திலும் பற்பிரிகை செய்யப்படுகின்றது. நோயாளியின் வாய்ப்பகுதியை விறைக்கச் செய்த பின் பற்பிரிகை செய்யப்படுகின்றது. பற்பயம் எனும் நோயை உடையோர் இச்சிக்கசை செய்யவே அதிகம் பயப்படுகின்றனர்.


</doc>
<doc id="323883" url="https://ta.wikipedia.org/wiki?curid=323883" title="மக்ரா ஆடு">
மக்ரா ஆடு

மக்ரா செம்மறியாடு (Magra sheep) என்பது இந்தியாவில் காணப்படும் ஒரு செம்மறி ஆட்டு இனமாகும். இவை பிக்கனேரி சொக்கலா அல்லது சக்ரி என்றும் அழைக்கப்படுகின்றன. இவை ராஜஸ்தான் மாநிலத்தின் பிகானேர் மாவட்டம், நாகவுர் மாவட்டம், ஜெய்சால்மர் சுரு ஆகிய மாவட்டங்களில் காணப்படுகிறன. என்றாலும், இந்த ஆடுகளில் கலப்பில்லாத தூய ஆடுகள் பிகானீர் மாவட்டத்தின் கிழக்கு மற்றும் தெற்குப் பகுதிகளில் மட்டும் காணப்படுகின்றன. இந்த ஆடுகள் மட்டுமே பளபளக்கும் கம்பள கம்பளியைத் தரும் இனம் என அறியப்படுகிறது. மக்ரா ஆடுகளின் மிக முக்கியமான திரிபு ஆட்டு மந்தைகள் பிகானீரை சுற்றியுள்ள ஒரு சில கிராமங்களில் மட்டுமே காணலாம் இது மிகவும் வெள்ளையானதாகவும் பளபளக்கும் ரோமங்களைக் கொண்டதாகவும் உள்ளது. இந்த இனத்தை மேம்படுத்துவதை நோக்கமாகக் கொண்ட ஒரு வளர்ப்பு திட்டம் தீட்டப்பட்டுள்ளது. பிகானீர் வளர்ப்பவர்கள், கம்பளி வணிகர்கள், தொழிலதிபர்கள் போன்றோர் இந்த இன செம்மறிகளின் எண்ணிக்கை வேகமாக வீழ்ச்சியடைந்து வருவது குறித்து கவலைப்படுகின்றனர். மேலும், பிற பகுதிகளில் உள்ள வேற்று ஆடுகளுடன் கலப்பு ஏற்படுவதால் இந்த ஆடுகளின் தனித்தன்மை பாதிக்கப்பட்டு இனத்தூய்மையான ஆடுகளின் எண்ணிக்கை குறையும் நிலை ஏற்பட்டுள்ளது. 


</doc>
<doc id="323886" url="https://ta.wikipedia.org/wiki?curid=323886" title="மார்வாரி ஆடு">
மார்வாரி ஆடு

மார்வாரி ஆடு என்பது இந்தியாவில் உள்ள ஒரு செம்மறியாட்டு இனமாகும். மார்வாரி ஆடு என்ற பெயர் அது உருவான பகுதியில் இருந்து தோன்றியது. இந்த இன ஆடுகள் கருப்புத் தலை பாரசீக ஆடுகளை ஒத்திருக்கிறது என்றாலும், அந்த பாரசீக ஆடுகளைவிட சிறியதாகவும் மற்றும் நல்ல ரோம‍ம் உடையதாக உள்ளது. இவை ராஜஸ்தானின் அஜ்மீர் மாவட்டம், ஜோத்பூர் மாவட்டம், ஜலோரி, நாகாவன் மாவட்டம் உதய்பூர் மாவட்டம் பார்மேர் மாவட்டம் போன்ற மாவட்டங்களில் இருந்து குஜராத்தின் ஜியோரியா பகுதி வரை பரவியுள்ளது. இந்த இன ஆடுகள் ரோம எடை மற்றும் கம்பளத் தரத் தேர்வு போன்றவற்றால் மேம்படுத்தப்பட்டு வருகிறன. 
இவை நீளமான கால்களையும், கருமையான முகத்தையும், அதில் பெரிய மூக்கினையும் கொண்டதாக இருக்கும். இவற்றின்
வால் குட்டையாகவும், கூர்மையாகவும் காணப்படும்.


</doc>
<doc id="323888" url="https://ta.wikipedia.org/wiki?curid=323888" title="ஆர்த்தர் எடிங்டன்">
ஆர்த்தர் எடிங்டன்

சர் ஆர்த்தர் சுடேன்லி எடிங்டன் (Sir Arthur Stanley Eddington), OM, FRS (டிசம்பர் 28,1882 - நவம்பர் 22, 1944) ஒரு பிரித்தானிய வானியலாளரும் இயற்பியலாளரும் கணிதவியலாளரும் ஆவார். இவர் வானியற்பியலுக்குப் பெரும்பங்களிப்புச் செய்துள்ளார். இவர் ஓர் அறிவியலின் மெய்யியலாளரும் மக்களிடையே அறிவியல் பரப்பியவரும் ஆவார். விண்மீன்களின் இயற்கையான ஒளிர்மை வரம்பும் செறிபொருளின் அகந்திரள்வால் உருவாகும் கதிர்வீச்சும் இவர் பெயரால் வழங்குகின்றன.
இவர் தன் சார்பியல் கோட்பாட்டுக்காகப் பெயர் பெற்றவர். இவர் ஆங்கிலத்தில் ஐன்சுட்டீனின் சார்பியல் கோட்பாட்டை விளக்கிப் பல ஆங்கில மக்களுக்கான கட்டுரைகளை எழுதி விளக்கி அறிமுகப்படுத்தினார். இரண்டாம் உலகப் போர் அறிவியல் தொடர்பை முற்றிலுமாகத் துண்டித்ததால் இங்கிலாந்தில் செருமனி நாட்டு அறிவியல் வளர்ச்சி அறியப்படவில்லை. இவர் 1919 மே 29 சூரிய ஒளிமறைப்பை நோக்கிட ஓர் அறிவியல் பயணத்தை மேற்கொண்டார். இது சார்பியல் கோட்பாட்டுக்கான முதல் சான்றாக விளங்கியது. இதனால் இவர் சார்பியல் கோட்பாட்டின் மாபெரும் மக்கள் பரப்புரையாளர் ஆனார்.

விருதுகள்

இவரது பெயர் இடப்பட்டவை

சேவை



</doc>
<doc id="323890" url="https://ta.wikipedia.org/wiki?curid=323890" title="நீலகிரி ஆடு">
நீலகிரி ஆடு

நீலகிரி செம்மறியாடு என்பது தமிழ்நாட்டின் நீலகிரி மாவட்டத்தில் மட்டும் காணப்படும் ஒரு செம்மறி ஆட்டு இனமாகும். இது நீலகிரி மலைப் பகுதிகளில் இனப்பெருக்கம் ஆனவை மேலும் இவை அவற்றிலிருந்து கிடைக்கும் தரமான கம்பளிக்காக அறியப்படுகிறன. அதன் கம்பளி இழைகளிலிருந்து கம்பளிப் போர்வைகள் தயாரிக்கப்படுகின்றன. இவை ஆண்டுக்குச் சுமார் 1 கிலோ கம்பளியைத் தரும் வல்லமை கொண்டவை. தமிழ்நாட்டில் உள்ள இனங்களில் மென்மையான கம்பளி உரோமம் தரும் ஒரே இனம் இது மட்டுமே. இந்த ஆடுகளை அழிவிலிருந்து காக்க விலங்கு மரபியல் பாதுகாப்பு தேசிய பணியகத்தால். தேசிய திட்டம் ஒன்று செயல்படுத்தப்பட்டு வருகிறது.
இவை நடுத்தர உடலமைப்பைக் கொண்டவை. பெரும்பாலும் வெண்மை நிறத்தில் காணப்பட்டாலும், சில ஆடுகளில் உடல் மற்றும் முகம் பழுப்பு நிறத்தில் காணப்படும். இவற்றின் காதுகள் அகன்ற தொங்கங்கூடியன, பெட்டை ஆட்டுக்குக் கொம்புகள் இருக்காது.
வளர்ந்த கிடா மற்றும் பெட்டை ஆடுகள் 31 கி.கி எடையுடன் இருக்கும். 
இனம் தொடர்புடைய சில புள்ளிவிவரங்கள்: 
ஆறு மாதங்களுக்கு கிடைக்கும் கம்பளியின் சராசரி எடை 0,615 ± 0,028
ஒற்றை இழையின் சராசரி விட்டம் 27,34 ± 0.077 (μ)
கம்பளி அடர்த்தி (செ.மீ .2) 2 199 ± 57


</doc>
<doc id="323895" url="https://ta.wikipedia.org/wiki?curid=323895" title="டைபோரைன்">
டைபோரைன்

டைபோரைன் "(Diboryne)" என்பது போரான் – போரான் முப்பிணைப்பைக் கொண்டுள்ள ஒரு வேதியியல் சேர்மம் ஆகும். இத்தகையச் சேர்மங்கள் வேதியியல் பிணைப்புகள் தொடர்பான ஆய்வுகளில் அடிப்படை முக்கியத்துவம் பெற்றவையாகக் கருதப்படுகின்றன. போரான் – போரான் முப்பிணைப்பைக் கொண்டுள்ள சேர்மங்கள் ஒரு சிலவே கண்டறியப்பட்டுள்ளன. 2002 ஆம் ஆண்டில் இரண்டு கார்பனோராக்சைடு குழுக்களால் (OC)B≡B(CO) நிலைப்புத்தன்மை அடைந்த டைபோரைன் அணி தனியாக்கலில் தனிப்படுத்தப்பட்டது . அறை வெப்பநிலையில் இரண்டு என்–பல்லினவளையக் கார்பீன் அலகுகளால் நிலைப்புத்தன்மை அடைந்த டைபோரைன் 2012 இல் தனிப்படுத்தப்பட்டது . மூலக்கூறு வட்டணைக் கொள்கையின் அடிப்படையிலான பண்பறிபகுப்பாய்வில், போரான் மூலக்கூறுகள் மட்டும் ஒற்றைப் பிணைப்புகள் கொண்டிருக்குமென எதிர்பார்க்கப்பட்டது. ஆனால், என்–பல்லினவளைய ஈந்தணைவிகளும் பெற்றிருந்தன, மூன்றாவது கிளர்வு நிலையே முப்பிணைப்புகளை அளிக்கின்றன. 


</doc>
<doc id="323901" url="https://ta.wikipedia.org/wiki?curid=323901" title="இராபெர்ட் உட்ரோ வில்சன்">
இராபெர்ட் உட்ரோ வில்சன்

இராபெர்ட் உட்ரோ வில்சன் (Robert Woodrow Wilson) (பிறப்பு ஜனவரி 10, 1936)ஓர் அமெரிக்க வானியலாளர் ஆவார். இவர் 1978இல் இயற்பியலுக்கான நோபல் பரிசைப் பெஞ்சியாசுடனும் பியோத்தர் இலியனிடோவிச் கபித்சாவுடனும் பெற்றார். இவர் ஆர்னோ ஆலன் பெஞ்சியாசுடன் 1964 இல் அண்ட நுண்ணலைப் பின்னணிக் கதிர்வீச்சைக் கண்டுபிடித்தார். கபித்சாவின் பணிக்கும் மற்ற இருவரின் கண்டுஒஇடிப்புக்கௌம் தொடர்பேதும் இல்லை.

நியூசெர்சியில் உள்ள ஓல்ம்டெல் நகரத்தின் பெல் ஆய்வகத்தில் ஓல்ம்டெல் கொம்பு உணர்சட்ட்த்தை ஆயும்போது தம்மால் விளக்கமுடியாத இரைச்சல் வாயிலைக் கண்டுபிடித்தனர்]. புறா எச்சம் உட்பட மற்ற வாய்ப்புள்ள இரைச்சல் வாயில்களை எல்லாம் அகற்றியதும், கடைசியாக இந்த இரைச்சல் அண்ட நுண்னலைக் கதிர்வீச்செனக் கண்டுபிடிக்கப்பட்டது. இது பெருவெடிப்புக் கோட்பாட்டை நிறுவும் சான்றாக விளங்கியது.

டெக்சாசில் அமைந்த அவுசுட்டனில் 1936 ஜனவரி 10 இல் வில்சன் பிறந்தார். அவுசுட்டன் சார்ந்த இரிவர் ஓக்சுவில் உள்ள இலாமார் உயர்நிலைப் பள்ளியில் கல்வி பயின்றார்.அவுசுட்டனில் உள்ள இரைசு பல்கலைக்கழகத்தில் பட்டப் படிப்பு மேற்கொண்டார். இவர் இங்கே பை- பீட்டா- கப்பா கழகத்தின் உறுப்பினராக இருந்துள்ளார். இவர் முதுபட்டப் படிப்பைக் கலிபோர்னியா தொழில்நுட்ப நிறுவனத்தில் பயின்றுள்ளார்.

விலசனும் பெஞ்சியாசும் 1977 இல் அமெரிக்கத் தேசிய அறிவியல் கல்விக்கழகத்தின் என்றி டிரேப்பர் பதக்கத்தைப் பெற்றனர்.

வில்சன் பெல் ஆய்வகத்தில் 1944 வரை இருந்தார். இவர் 1944 இல் அப்போது மசாசூசட் கேம்பிரிட்ஜில் உள்ள ஆர்வார்டு சுமித்சோனிய வானியற்பியல் மையத்தின் முதுநிலை உதவியாளராக அமர்த்தப்பட்டார். இன்றும் இவர் அம்மையத்தில் தான் பணிபுரிகிறார்.

வில்சன் நியூசெர்சியில் உள்ள ஓல்ம்டெல் நகரில் வாழ்ந்துவந்தார்.

வில்சன் எலிசபெத் உரோட்சு சாவின் அவர்களை மண்ந்தார் in 1958.




</doc>
<doc id="323908" url="https://ta.wikipedia.org/wiki?curid=323908" title="உரூபர்ட் வில்டிட்">
உரூபர்ட் வில்டிட்

உரூபர்ட் வில்டிட் (Rupert Wildt) (; ஜூன் 25, 1905 - ஜனவரி 9, 1976) ஒரு செருமானிய-அமெரிக்க வானியலாளர் ஆவார்.

இவர் செருமானியப் பேரரசின் மூனிச் நகரில் பிறந்தார். அங்கேயே இவர் முதல் உலகப் போரின்போது வாழ்ந்தார். பின்னர் 1927 இல் பெர்லின் பல்கலைக்கழகம் இவருக்கு முனைவர் பட்டம் வழங்கியது. இவர் கோட்டிங்டன் பல்கலைக்கழகத்தில் சேர்ந்து வான்பொருள்களின் வளிமண்டலங்களின் இயல்புகள் குறித்து ஆய்வு செய்தார்.

இவர் 1932 இல் வியாழனின் கதிர்நிரலையும் பிற கோள்களின் கதிர்நிரல்களையுமாய்வு செய்தார். அவற்றில் உள்ள உட்கவர்ச்சிப் பட்டைகள் நீரகத் தனிம்ம் கெறிந்த மீத்தேன், அமோனியா சேர்மங்களைச் சார்ந்தன என இனங்கண்டார். இவற்ரின் உட்கூறுகள் சூரியனையும் பிற விண்மீன்களையும் ஒத்துள்ளதை அறிவித்தார்.

கோள்களின் வளிமண்டலம் இந்த வளிமக் கூறுகளால் ஆயதாகக் கொண்டு, 1940 களிலும் 1950 களிலும் கோள்களின் கட்டமைப்புக்கான படிமத்தை உருவாக்கினார். இவர் கோள்களின் அகடு பாறைகளாலும் உயரெடை பொன்மங்களாலும் அப்புறம் அகட்டின் மேற்புறம் தடிப்பான பனிப்போர்வையாலும் அதற்கும் மேல் அடர் வளிம வளிமண்டலத்தாலும் சூழப்பட்டுள்ளது என்றார். இவரது கோள்படிமம் இன்றும் பரவலாக ஏற்கப்படுகிறது.

இவர் 1934 இல் அமெரிக்கவுக்குப் புலம்பெயர்ந்தார். அங்கே பிரின்சுடன் பல்கலைக்கழகத்தில் 1937 முதல் 1942 வரை ஆராய்ச்சி உதவியாளராகச் சேர்ந்தார். இவர் பின்னர், யேல் பல்கலைக்கழகத்தில் புல உறுப்பினராகச் சேரும் முன்பு 1947 வரை வர்ஜீனியா பல்கலைக்கழகத்தில் உதவிப் பேராசிரியராகப் பணியாற்றினார்.

இவர் 1937 இல் வெள்ளியின் வளிமண்டலம் பார்மால்டிகைடு பனிமூட்டத்தால் செறிந்துள்ளதாக முன்மொழிந்தார். இவரது நோக்கிடுகள் அங்கே நீர் உள்ளதைக் காணவில்லை. ஆனால் பினால் செய்த வளிமக்கூண்டு ஆய்வு வெள்ளியில் நீருள்ளதை நிறுவியதும் இவரது கருதுகோள் கைவிடப்பட்டது. என்றாலும், இவர் 1940 இல்வெள்ளி வளிமண்டலத்தில் உள்ள கரியமில வளி வெப்பத்தைச் சிறைபிடிப்பதாக்க் கூறினார். இது பின்னால் பசுமைக்குடில் விளைவு எனப் பெயர்பெற்றது. 

இவர் 1939 இல் சூரிய வளிமண்டல ஒளியூடுறுவாமைக்கு நீரக நேர்மின்னணுக்களே (H ions) முதன்மையான காரணம் எனச் செயல்முறை விளக்கம் தந்தார். இதனால், இவையே சுரியன், விண்மீன்களின் கட்புல ஒளிக்கும் காரணம் எனக் கூறினார்.

இவர் 1965 முதல் 1968 வரை வானியல் ஆராய்சியில் ஈடுபட்ட பல்கலைக்கழகாங்களின் கழகத்திந்தலைவராகச் செயல்பட்டார். இவர் 1966 முதல் 1968 வரை யேல் பல்கலைக்கழகத்தில் வானியல் துறையின் தலவராக விளங்கினார். இவர் 1973 முதல் தன் இறப்புவரை அங்கேயே தகைமைப் பேராசிரியராக இருந்தார். இவர் மசாசூசட் ஆர்லியான்சில் இறந்தார்.



</doc>
<doc id="323912" url="https://ta.wikipedia.org/wiki?curid=323912" title="ரஹ்மானியா ஜும்ஆ பள்ளிவாசல், சித்தார்த்நகர்">
ரஹ்மானியா ஜும்ஆ பள்ளிவாசல், சித்தார்த்நகர்

ரஹ்மானியா ஜும்ஆ பள்ளிவாசல் (Jama Masjid Rahmaniya) நேபாள நாட்டின் நேபாள மாநில எண் 5 மாநிலத்தில் ரூபந்தேஹி மாவட்டத்தில் சித்தார்த்நகர் ஊரில் உள்ள பள்ளிவாசல் ஆகும். இப்பள்ளிவாசல் கி.பி.1950 இல் கட்டப்பட்டது .இப்பள்ளிவாசல் நேபாள நாட்டின் பழமையான பள்ளிவாசல் ஆகு‌ம்.
இப்பள்ளிவாசல் நேபாள நாட்டின் நேபாள மாநில எண் 5 மாநிலத்தில் ரூபந்தேஹி மாவட்டத்தில் சித்தார்த்நகர் ஊரில் அமைந்துள்ளது.சித்தார்த்நகரின் பழைய பெயர் பைரவா ஆகும்.

மதரசா அரேபியா அன்சாரியை பைசுல் இசுலாம் என்பது ரஹ்மானியா ஜும்ஆ பள்ளிவாசல் வளாகத்தில் இயங்கும் மதரசா ஆகும்.இந்த மதரசா கி.பி.1950 இல் கட்டப்பட்டது. 
தற்போது இங்கு 200 இசுலாமிய மாணவர்கள் பயில்கின்றனர்.இங்கு அரபி, பார்சி, உருது, ஆங்கிலம், நேபாளி, கணிதம், அறிவியல், சமூக அறிவியல் ஆகிய பாடங்கள் போதிக்கப்படுகின்றன.மதரசா அரசாங்கம் அனுமதி பெற்று இயங்கி வருகிறது.

அஹ்லே சுன்னத் ஜமாத் (Ahle Sunnat Wa Jamat Anjuman Islamiya Committee,Hindi:अहले सुन्नत व जमात अन्जुमन इस्लामिया कमिटी, Urdu:اہلسنت و جماعت انجمن اسلامیہ کمیٹی) நிர்வாகிகள் குழு இப்பள்ளிவாசல் மற்றும் மதரசாவை நிர்வகிக்கிறது.இந்த குழு தேர்தல் மூலம் தேர்வு செய்ய படுகிறது.


</doc>
<doc id="323917" url="https://ta.wikipedia.org/wiki?curid=323917" title="மத்தியமேற்கு வளர்ச்சி பிராந்தியம், நேபாளம்">
மத்தியமேற்கு வளர்ச்சி பிராந்தியம், நேபாளம்

மத்தியமேற்கு வளர்ச்சி மண்டலம் (Mid-Western Development Region) (நேபாளி: मध्य-पश्चिमाञ्चल विकास क्षेत्र, "மத்தியபஸ்ச்சிமாஞ்சல் விகாஸ் சேத்திரம்" ), தெற்காசியாவின் நேபாள நாட்டின் ஐந்து வளர்ச்சி பிராந்தியங்களில் பரப்பளவில் மிகப்பெரியதாகும்.

மத்திய வளர்ச்சி பிராந்தியத்தின் மேற்கில் அமைந்த மத்திய மேற்கு வளர்ச்சி பிராந்தியத்தின் நிர்வாகத் தலைமையிட நகரம், பேரி மண்டலத்தின் சுர்கேத் மாவட்டத்தின் வீரேந்திரநகர் ஆகும். 

மத்திய மேற்கு வளர்ச்சி பிராந்தியத்தின் நிர்வாக வசதிக்காக, இப்பிராந்தியம் கர்ணாலி மண்டலம், பேரி மண்டலம், ராப்தி மண்டலம் என மூன்றாகப் பிரிக்கப்பட்டு, அதில் பதினைந்து மாவட்டங்கள் இணைக்கப்பட்ட்டுள்ளது.

ரப்தி மண்டலத்தில் தாங் மாவட்டம், பியுட்டான் மாவட்டம், ரோல்பா மாவட்டம், ருக்கும் மாவட்டம் மற்றும் சல்யான் மாவட்டம் என ஐந்து மாவட்டங்கள் அமைந்துள்ளது.

பேரி மண்டலத்தில் பாங்கே மாவட்டம், பர்தியா மாவட்டம், சுர்கேத் மாவட்டம், தைலேக் மாவட்டம், ஜாஜர்கோட் மாவட்டம் என ஐந்து மாவட்டங்கள் அமைந்துள்ளது.

கர்ணாலி மண்டலத்தில் டோல்பா மாவட்டம், ஹும்லா மாவட்டம், சூம்லா மாவட்டம், காளிகோட் மாவட்டம் மற்றும் முகு மாவட்டம் என ஐந்து மாவட்டங்கள் அமைந்துள்ளது.

மத்திய மேற்கு வளர்ச்சி பிராந்தியத்தின் வடக்கில் சீனாவின் திபெத் தன்னாட்சிப் பகுதியும், கிழக்கில் மேற்கு வளர்ச்சி பிராந்தியம், தெற்கில் இந்தியாவும், மேற்கில் தூரமேற்கு வளர்ச்சி பிராந்தியமும் எல்லைகளாக உள்ளது.

42,378 சதுர கிலோ மீட்டர் பரப்பளவு கொண்ட மத்திய மேற்கு வளர்ச்சி பிராந்தியம், ஐந்து வளர்ச்சி பிராந்தியங்களில் பரப்பளவில் மிகப்பெரியதாகும். இப்பிராந்தியத்தின் தெற்கில் தராய் சமவெளிகள், நடுவில் மலைகுன்றுப் பகுதிகள், வடக்கில் இமயமலை பகுதிகள் என மூன்று நிலவியல் அமைப்புகளுடன் கூடியது. இப்பிராந்தியம் கடல் மட்டத்திலிருந்து 160 மீட்டர் முதல் 6,000 மீட்டர் வரை உயரம் கொண்டது. 
மத்திய மேற்கு பிராந்தியத்தில் கர்ணாலி ஆறு, பேரி ஆறு, ரப்தி ஆறு மற்றும் பபாய் அறு போன்ற முக்கிய ஆறுகள் பாய்கிறது. கஞ்சிரோபா, சிஸ்னே, பட்டராசி கொடுமுடிகள் இப்பிராந்தியத்தின் வடக்கே இமயமலைப் பகுதிகளில் அமைந்துள்ளது.

மத்திய மேற்கு வளர்ச்சி பிராந்தியத்தின் தட்ப வெப்பம் கீழ் வெப்ப மண்டலம், மேல் வெப்ப மண்டலம், மிதவெப்ப வளையம், மிதமான காலநிலை, மான்ட்டேன்#ஆல்ப்ஸ்மலைத் தாழ்வாரத்திற்குரிய காலநிலை, துருவப் பகுதிப் பாலைவன காலநிலை என ஆறு நிலைகளில் காணப்படுகிறது. 

பாங்கே தேசியப் பூங்கா, பர்தியா தேசியப் பூங்கா, செ போக்சுந்தோ தேசியப் பூங்கா, மற்றும் ராரா தேசியப் பூங்காக்கள் சுற்றுலா பயணிகளை ஈர்க்கிறது.
42,378 சதுர கிலோ மீட்டர் பரப்பளவு கொண்ட இத்தேசிய பூங்காக்கள், நேபாளத்தின் மொத்த நிலப்பரப்பில் 29.2% ஆகும்.
2011-ஆண்டின் மக்கள் தொகை கணக்கெடுப்பின் படி, 42,378 சதுர கிலோ மீட்டர் பரப்பளவு கொண்ட மத்திய மேற்கு வளர்ச்சி பிராந்தியத்தின் மக்கள் தொகை 35,46,682 ஆகும். மத்திய மேற்கு வளர்ச்சி பிராந்தியத்தில் பூட்டியாக்கள், அந்தணர்கள், செட்டிரிகள், மஹர்கள், தாரு மக்கள், அவதி மக்கள், நேவார் மக்கள் மற்றும் தாக்கூரிகள் போன்ற முக்கிய இன மக்கள் அதிகம் உள்ளனர். 

இப்பிராந்தியத்தில் நேபாள மொழி, இந்தி மொழி, லிம்பு மொழி மற்றும் ராஜ்பன்சி, நேவாரி மொழி, ராய் மொழி, தமாங் மொழி, மஹர் மொழி, குரூங் மொழி, செபாங் மொழி, சுனுவார் மொழி மற்றும் திபெத்திய மொழிகள் பேசப்படுகிறது. 

வேளாண்மை, பண்ணைத் தோட்டங்கள், கால்நடை வளர்த்தல், சுற்றுலாத் தொழில் இப்பிராந்தியத்தின் முக்கிய தொழில்கள் ஆகும். கோராக்கி, நேபாள்கஞ்ச், பீரேந்திரநகர் பெரு வணிக மையங்கள் ஆகும்.
நெல், கோதுமை, பருப்பு வகைகள், சிறுதாணியங்கள், சோளம் இப்பிராந்தியத்தின் முக்கிய பயிர்கள் ஆகும்.



</doc>
<doc id="323918" url="https://ta.wikipedia.org/wiki?curid=323918" title="தமிழ் மும்மூர்த்திகள்">
தமிழ் மும்மூர்த்திகள்

தமிழ் மும்மூர்த்திகள் (மேலும் தமிழ் மூவர்) என அறியப்படுகின்றனர்) முக்கால கர்நாடக இசையின் முக்கியமான தமிழ் இசைவாணர்கள் ஆவர். முத்துத்தாண்டவர் (1560 - 1640), அருணாசலக் கவிராயர் (1712-1779) மற்றும் மாரிமுத்துப் பிள்ளை (1717-1787), ஆகியோரே அம்மூவர். இவர்கள் கருநாடக சங்கீத மும்மூர்த்திகளுக்கு ஐந்து தசாப்தங்கள் முற்பட்டவர்கள் ஆவர். மேலும் கிருதி எனும் இசை உருப்படி கருநாடக இசையில் மேம்படுவதற்கு இவர்களே காரண கர்த்தாக்களாக அமைந்தனர்.

தேவாரங்களை இயற்றிய சம்பந்தர், அப்பர், சுந்தரர் ஆகியோரையும் சைவ சமயத்தில் மும்மூர்த்திகள் என குறிப்பிடுகின்றனர்.



</doc>
<doc id="323921" url="https://ta.wikipedia.org/wiki?curid=323921" title="பட்வாரி எருமை">
பட்வாரி எருமை

பட்வாரி எருமை (Bhadwari) என்பது இந்தியாவின் உத்திரப் பிரதேசத்தின் ஆக்ரா மாவட்டம் மற்றும் இட்டாவா மாவட்டம் ஆகிய மாவட்டங்களில் பால் உற்பத்திக்காக முதன்மையாக வளர்க்கப்படும் ஒரு மேம்படுத்தப்பட்ட எருமை இனம் ஆகும். மேலும் இந்த இன எருமைகள் மத்திய பிரதேசத்தின் மொரேனா மாவட்டத்திலும் வளர்க்கப்படுகின்றன. இந்த பால் எருமைகள் வழக்கமாக பால் சுரக்கும் காலத்தில் 272 நாட்களில் சராசரியாக 752-810 கிலோ (1,658-1,786 பவுண்டு) பால் உற்பத்தி செய்கின்றன. 
எருமைகள் நாட்டின் பொருளாதாரத்தில் தவிர்க்க முடியாத பங்கை வகிக்கின்றன. நாட்டின் மொத்த பால் உற்பத்தியில் எருமைகள் பங்கு சுமார் 56%, அதுவே உலக அளவில் பால் உற்பத்தியில் 64% பங்களிக்கிறது, இவை மோசமான காலநிலையிலும் குறைந்த உணவை உட்கொண்டு நிறவான பலனைத் தருகின்றன.

பட்வாரி எருமைகளின் பாலில் இருந்து தயாராகும் மோர் அதன் உயர் உள்ளடக்கத்தால் புகழ் வாய்ந்த‍தாக உள்ளது. இதன் பாலில் கொழுப்பு அளவு 6% இல் இருந்து உயர்ந்தபட்ச அளவாக 12.5
% வரை காணப்படுகின்றன.


</doc>
<doc id="323922" url="https://ta.wikipedia.org/wiki?curid=323922" title="மதங்களில் நிர்வாணம்">
மதங்களில் நிர்வாணம்

உலகிலுள்ள பல மதங்களில் நிர்வாணம் என்பது பல்வேறு வகையில் அணுகப்படுகிறது. 

ஆபிரகாமிய சமயங்கள் பலவும் ஏற்றுக் கொள்கின்ற ஆதாம் ஏவாள் என்ற உலக முதல் மனிதர்கள் நிர்வாணமாக கடவுளால் படைக்கப்பட்டதாக கருதப்படுகிறது. 

தெற்காசிய சமயங்களில் இந்து சமயம் மற்றும் சமணத்தில் நிர்வாணம் போற்றப்படும் ஒன்றாக உள்ளது. வட இந்தியவில் துறவிகளும், நாக சாதுக்களும் நிர்வாணமாக உள்ளனர். இவர்களில் பலர் காசி முதலிய கங்கை கரைகளில் வாழ்கின்றனர்.

சமண சமயத்தில் திகம்பரர் எனும் பிரிவினர் நிர்வாணமாக உள்ளார்கள். இவர்கள் துறவிகளாக உள்ளார்கள். 

சைவ சமயத்தின் முழுமுதற் கடவுளாக விளங்கும் சிவபெருமான், பிச்சாடனார் வடிவத்தில் நிர்வாணமாக உள்ளார். 



</doc>
<doc id="323923" url="https://ta.wikipedia.org/wiki?curid=323923" title="அமைல் அசிட்டேட்டு">
அமைல் அசிட்டேட்டு

அமைல் அசிட்டேட்டு "(Amyl acetate)" என்பது CHCOO[CH]CH என்ற மூலக்கூற்று வாய்ப்பாடு கொண்ட ஒரு கரிமச் சேர்மம் ஆகும். பென்டைல் அசிட்டேட்டு என்ற பெயராலும் அழைக்கப்படும் இந்த எசுத்தர் 130.19 கி/மோல் மூலக்கூறு எடையைக் கொண்டுள்ளது. ஆப்பிள் மற்றும் வாழைப்பழத்தின் நறுமணத்தை ஒத்த சுவையை அமைல் அசிட்டேட்டு பெற்றுள்ளது. அசிட்டிக் அமிலம், 1-பென்டனால் போன்ற சேர்மங்கள் ஆவி சுருங்குதல் வினையால் அமைல் அசிட்டேடு உருவாகிறது. ஆனாலும் பிற பென்டனால் மாற்றியன்களிலிருந்து (அமைல் ஆல்ககால்கள்) உருவாகும் எசுத்தர்கள் அல்லது பென்டனால் கலவைகள் பெரும்பாலும் அமைல் அசிட்டேட்டுகள் எனப்பட்டன. 

ஒரு சாயமாகவும், அரக்குக் கரைப்பானாகவும் அமைல் அசிட்டேட்டுகள் நறுமணமூட்டும் முகவராகவும் மற்றும் பென்சிலின் தயாரிப்பிலும் இச்சேர்மம் பயன்படுத்தப்படுகிறது. 


</doc>
<doc id="323925" url="https://ta.wikipedia.org/wiki?curid=323925" title="நிலிரவி எருமை">
நிலிரவி எருமை

நில்ரவி எருமை (Niliravi) என்பது ஒரு எருமை இனமாகும். 1950 வரை நில், ரவி என இரு எருமை இனங்களாக வகைபடுத்தப்பட்டிருந்த‍து. ஆனால் அற்கு பிறகான காலகட்டத்தில் இந்த இரண்டு இனங்களையும் பிரித்தறிவதில் உண்டான குழப்பத்தால் நில்ரவி என பொதுவான பெயரில் இந்த எருமை இனம் அழைக்கப்படுகிறது. 

இந்த எருமைகள் பெரும்பாலும் முர்ரா எருமையை ஒத்து இருக்கின்றன. என்றாலும் இதன் கண்களுக்கு அருகில் வெள்ளைக் கோடுகள் இதனை வேறுபடுத்துகின்றன. இவை கரிய நிறத்தினதாகவும் குறைவாக சுருண்ட குறுகிய கொம்புகள் கொண்டதாகவும், இருக்கின்றன. இதன் மடி நல்ல அமைப்புடன் உள்ளது. வயது வந்த ஆண் எருமைகள் 700 கிலோ மற்றும் பெண் எருமைகள், 600 கிலோ வரை உள்ளன. 
நீல்ரவி எருமைகள் இந்தியா மற்றும் பாக்கிஸ்தானின் பஞ்சாப்பில் உள்ள மிக முதன்மையான கால்நடையாக உள்ளன. இவற்றின் எண்ணிக்கை 6.5 மில்லியன் உருப்படிகள் என மதிப்பிடப்பட்டுள்ளது. 
நீல்ரவி எருமைகளை பாரம்பரியமாக வீட்டு விலங்காக வளர்க்கப்பட்டு வருகிறது. ஒரு நாளில் இருமுறை கன்றுகளுக்கு பால் கொடுத்து பின் கை கறப்பு செய்யப்படுகிறது. இவற்றிற்கு தீவனமாக பார்லி மற்றும் கோதுமை ஆகியவற்றின் வைக்கோல், மற்றும் கரும்பு மிச்சம் போன்ற பல்வேறு வகையான உணவுகள் அளிக்கப்படுகின்றன. மேய்ச்சலுக்கு அனுப்பினால் இவை நீண்ட நேரம் மேயக்கூடிய இயல்பைக் கொண்டவை.


</doc>
<doc id="323930" url="https://ta.wikipedia.org/wiki?curid=323930" title="பண்டரிபுரம் எருமை">
பண்டரிபுரம் எருமை

பண்டரிபுரம் எருமை என்பது இந்தியாவில் மகாராட்டிர மாநிலத்தின் சோலாப்பூர், கோலாப்பூர், சதாரா, சாங்லி மாவட்டம் ஆகிய வறண்ட பகுதிகளில் உருவான ஒரு எருமை இனம் ஆகும். இதன் பெயர் சோலாபூரின் பண்டரிபுரம் நகரத்திலிருந்து தோன்றியது ஆகும்.
பண்டரிபுரம் எருமைகளின் கொம்புகள் 45-50 சென்டிமீட்டர் நீளம் கொண்டவையாகும் சில எருமைகளின் கொம்புகள் முறுக்கிய நிலையில் காணப்படும். 
எருமைகளின் கன்று ஈனும் இடைவெளி 465 நாட்களாக உள்ளது. இவற்றின் பால் உற்பத்தி 1400 கிலோ / 305 நாட்கள் ஆகும். 


</doc>
<doc id="323931" url="https://ta.wikipedia.org/wiki?curid=323931" title="மகா ரகி">
மகா ரகி

மகா ரகி "(Maga Rahi)" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும்.

2011 ஆம் ஆண்டின் இந்திய மக்கள் தொகைக் கணக்கெடுப்பின்படி மகா ரகி கிராமத்தின் மக்கள்தொகை 1983 நபர்கள் ஆகும். இவர்கள் 327 குடும்பங்களில் வாழ்ந்தனர். இம்மக்கள்தொகையில் 52.84% நபர்கள் ஆண்கள் மற்றும் 47.15% நபர்கள் பெண்களாவர். இந்நகரின் எழுத்தறிவு சதவீதம் 44.32% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 67.12% நபர்கள் ஆண்கள் மற்றும் 32.87% நபர்கள் பெண்களாவர். மக்கள் தொகையில் 21.43% நபர்கள் 6 வயதுக்கு கீழ் உள்ளவர்களாகும். 


</doc>
<doc id="323936" url="https://ta.wikipedia.org/wiki?curid=323936" title="பல்லாவரம் குடைவரை">
பல்லாவரம் குடைவரை

பஞ்சபாண்டவர் குடைவரை எனவும் மக்களால் அழைக்கப்படும் பல்லாவரம் குடைவரை, சென்னைக்கு அருகில் உள்ள பல்லாவரம் என்னும் ஊருக்குக் கிழக்கேயுள்ள மலைப்பகுதியில் அமைந்துள்ள ஒரு குடைவரை ஆகும். தாம்பரத்துக்கும் சென்னைக்கும் இடையே சென்னையில் இருந்து 15 கிலோ மீட்டர் தொலைவில் பல்லாவரம் அமைந்துள்ளது. இக்குடைவரை முதலாம் மகேந்திரவர்மன் காலத்தைச் சேர்ந்தது. தற்போது இதை முசுலிம்கள் ஒரு தர்காவாகப் பயன்படுத்து வருகின்றனர். இந்தக் குடைவரை உயரமான இடத்தில் குடையப்பட்டதால் அதை அடைவதற்குப் படிகளும் அமைக்கப்பட்டுள்ளன. 

நுழையும் பகுதியில் ஒரு மேடை போன்ற அமைப்பும் அதற்கு அப்பால் மண்டபமும் அமைந்துள்ளது. மண்டபத்தினுள் இரண்டு தூண் வரிசைகள் உள்ளன. ஒவ்வொரு வரிசையிலும் நான்கு முழுத்தூண்களும், சுவரை அண்டி இரண்டு அரைத்தூண்களும் உள்ளன. மண்டபத்தின் பின்புறச் சுவரில் ஐந்து கருவறைகள் குடையப்பட்டு உள்ளன. இக்குடைவரையில் முதலாம் மகேந்திரவர்மன் காலத்துக் கல்வெட்டுக்கள் சிலவும் உள்ளன.

இக்குடைவரை இப்போது வேறு தேவைகளுக்குப் பயன்படுவதால், பல மாற்றங்கள் செய்யப்பட்டுள்ளன. சில இடங்களில் புதிய கட்டுமானங்கள் காணப்படுவதுடன், தீந்தையும் பூசப்பட்டிருப்பதால் இதில் பழமையைக் காண முடியாது உள்ளது. 


</doc>
<doc id="323938" url="https://ta.wikipedia.org/wiki?curid=323938" title="மகேசுபூர்">
மகேசுபூர்

மகேசுபூர் "(Maheshpur)" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும்.

2011 ஆம் ஆண்டின் இந்திய மக்கள் தொகைக் கணக்கெடுப்பின்படி மகேசுபூர் கிராமத்தின் மக்கள்தொகை 2660 நபர்கள் ஆகும். இவர்கள் 473 குடும்பங்களில் வாழ்ந்தனர். இம்மக்கள்தொகையில் 52.5% நபர்கள் ஆண்கள் மற்றும் 47.4% நபர்கள் பெண்களாவர். இக்கிராமத்தின் எழுத்தறிவு சதவீதம் 44.81% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 61.74% நபர்கள் ஆண்கள் மற்றும் 38.25% நபர்கள் பெண்களாவர். மக்கள் தொகையில் 21.72% நபர்கள் 6 வயதுக்கு கீழ் உள்ளவர்களாகும். 


</doc>
<doc id="323940" url="https://ta.wikipedia.org/wiki?curid=323940" title="சுர்தி எருமை">
சுர்தி எருமை

சுர்தி எருமை (Surti) என்பது இந்தியாவின் குசராத் மாநிலத்தில் மாகி ஆறு மற்றும் சபர்மதி ஆறு ஆகியவற்றுக்கு இடையே காணப்படும் ஒரு எருமை இனம் ஆகும். இந்த இனத்தில் சிறந்தவை குஜராதின் ஆனந்து மாவட்டம், கேதா மாவட்டம், வடோதரா மாவட்டம் போன்ற மாவட்டங்களில் காணப்படுகின்றன. 
சுர்தி எருமை நடுத்தர அளவு கொண்டதாகவும், அமைதியான குணமும் கொண்டது. இவற்றின் கழுத்து நீண்டும், கண்கள் நன்கு கவரும் வண்ணம் இருக்கும். கொம்புகள் அரிவாள் போன்று சிறிது நீளமாகவும், தட்டையாகவும் இருக்கும். இவ்வினங்கள் கறுப்பு (அ) காவி கலந்து இருக்கும். இதன் கால் தொடையில் இரண்டு வெள்ளை நிறப்பகுதி காணப்படுவது இதன் சிறப்பம்சம் ஆகும். இவற்றின் சராசரி பால் அளவு 1700 கி.கி ஆகும் இந்த எருமைகளின் முதல் கன்று ஈனும் வயது 45-47 மாதங்கள். அடுத்தடுத்த கன்றுகள் 400-500 நாட்கள் இடைவெளியில் ஈனும். இதன் காளைகள் எளிய வேலைகளுக்கு ஏற்றது.

சராசரி பால் உற்பத்தி: -


</doc>
<doc id="323941" url="https://ta.wikipedia.org/wiki?curid=323941" title="கருக்காடிக்கூறு">
கருக்காடிக்கூறு

கருக்காடிக்கூறுகள் அல்லது நியூக்கிளியோடைடுகள் ("Nucleotide") என்பவை டி. என். ஏ. போன்ற கருவமிலங்கள் உருவாகுவதற்கான அடிப்படை மூலக்கூறுகள் ஆகும். பல கருக்காடிக்கூறுகள் இணைந்து கருவமிலம் உருவாகின்றது. ஒரு கருக்காடிக்கூறு ஐங்கரிச்சர்க்கரை அல்லது பென்டோசு வெல்லம், நைட்ரசக் காரம் மற்றும் குறைந்தது ஒரு பொசுப்பேட்டு ஆகிய மூவற்றாலும் உருவாகியிருக்கும். கருக்காடிக்கூறுகள் கரிமச் சேர்மங்கள் ஆகும்.


</doc>
<doc id="323942" url="https://ta.wikipedia.org/wiki?curid=323942" title="உயிரிமூலக்கூறு">
உயிரிமூலக்கூறு

உயிரிமூலக்கூறு ("Biomolecule") என்பது உயிர்வாழும் அங்கிகளில் காணப்படும் அனைத்து மூலக்கூறுகளையும் குறிக்கும். காபோவைதரேட்டு, புரதம், இலிப்பிட்டு, கருவமிலம் ஆகியவை பெரு உயிர் மூலக்கூறுகள் ஆகும். மெட்டாபோலைட்டுக்கள், இரண்டாம் நிலை மெட்டாபோலைட்டுக்கள், இயற்கை உற்பத்திகள் ஆகியவை சிறு உயிர் மூலக்கூறுகள் ஆகும். உயிரியலின் ஓர் உபபகுதியான உயிர் இரசாயனவியலில், மூலக்கூற்று உயிரியல் எனும் துறையில் இவ்வுயிர் மூலக்கூறுகள் பற்றியும், அவை தொடர்பான இரசாயனத் தாக்கங்கள் பற்றியும் கற்பர். கிடைக்கப்பெறும் தன்மை, வேதியியற் தன்மை, நோக்கம் அல்லது பயன்பாடு ஆகிய மூன்று வகைகளிலி இவ்வுயிர்மூலக்கூறுகள் பிரிக்கப்படுகின்றன.


</doc>
<doc id="323945" url="https://ta.wikipedia.org/wiki?curid=323945" title="குரங்கணில்முட்டம் குடைவரை">
குரங்கணில்முட்டம் குடைவரை

குரங்கணில்முட்டம் குடைவரை என்பது திருவண்ணாமலை மாவட்டத்தின், செய்யாறு வட்டத்தில் உள்ள குரங்கணில்முட்டம் என்னும் ஊரில் அமைந்துள்ள குடைவரை ஆகும். காஞ்சிபுரத்திலிருந்து வந்தவாசிக்குச் செல்லும் வழியில் மாமண்டூருக்குச் சற்றுத் தொலைவில் குரங்கணில்முட்டம் உள்ளது. இக்குடைவரை பல்லவர் காலத்தைச் சேர்ந்தது எனச் சொல்வதற்குப் பல்லவர் காலக் கல்வெட்டுச் சான்றுகள் எதுவும் இங்கே கிடைக்கவில்லை. இது அமைந்துள்ள பகுதி இன்றும் பல்லவபுரம் என்று அழைக்கப்படுவதாலும், குடைவரை பல்லவருடைய கலைப்பாணியில் அமைந்துள்ளதாலும் இது பல்லவர் காலத்தைச் சேர்ந்தது எனக் கருதப்படுகிறது. எனினும் இக்குடைவரையில் இராட்டிரகூட மன்னன் கன்னரதேவன் காலக் கல்வெட்டுகள் சில உள்ளன. இவற்றிலிருந்து இது திருமாலுக்கு உரிய கோயில் எனக் கருதப்படுகிறது. அத்துடன் இப்பகுதி அக்காலத்திலும் பல்லவபுரம் என்று அழைக்கப்பட்டதற்கான சான்றுகளைக் கல்வெட்டுக்கள் தருகின்றன.

இக்குடைவரை மண்டபத்தில் இரண்டு வரிசைகளில் தூண்கள் உள்ளன. ஒவ்வொரு வரிசையிலும் இரண்டு முழுத்தூண்களும் சுவர்களை அண்டி இரண்டு அரைத்தூண்களும் காணப்படுகின்றன. பின்புறச் சுவரிலும் அரைத்தூண்கள் உள்ளன. பின்புறச் சுவரில் மூன்று கருவறைக் குடைவுகளும், பக்கச் சுவர்களில் பக்கத்துக்கு இரண்டாக நான்கு கருவறைக் குடைவுகளும் காணப்படுகின்றன. எனினும், பக்கச் சுவர்களில் காணப்படும் கருவறைகள் முற்றுப்பெறவில்லை. 


</doc>
<doc id="323949" url="https://ta.wikipedia.org/wiki?curid=323949" title="பிசுமத்தைல்">
பிசுமத்தைல்

பிசுமத்தைல் "(Bismuthyl)" தனிமநிலை பிசுமத்திலிருந்து முறையாகத் தருவிக்கப்படும் ஒரு வேதியியல் இனச் சேர்மமாகும். பிசுமத் அணுவின் வழியாக எஞ்சியிருக்கும் மூலக்கூறில் பதிலீட்டு குழுக்கள் பிணைக்கப்பட்டிருக்கும் என்பதை பிசுமைத்தல் என்ற சொல் விவரிக்கிறது. உதாரணம்:


ஈரணு பிசுமத்தைல் (BiO+) நேர்மின் அயனிகளைக் கொண்டிருப்பதாகக் ஊகிக்கப்படும் BiOCl போன்ற சேர்மங்களை விவரிப்பதற்கு கனிம வேதியியலில் பிசுமத்தைல் பயன்படுகிறது. (BiO+) நேர்மின் அயனிகள் நீர்த்த கரைசல்களில் இருக்கும் என்ற அனுமானமும் ஏற்கனவே நடைமுறையில் உள்ளது. இந்த ஈரணு அயனி இருப்பதாகக் கருதப்படும் நம்பிக்கை தற்பொழுது இல்லை.


</doc>
<doc id="323951" url="https://ta.wikipedia.org/wiki?curid=323951" title="கோசி மண்டலம்">
கோசி மண்டலம்

கோசி மண்டலம் (Koshi) () நேபாளத்தின் பதினான்கு மண்டலங்களில் ஒன்றாகும். நேபாளத்தின் கிழக்குப் பிராந்தியத்தில் உள்ள இம்மண்டலத்தின் நிர்வாகத் தலைமையிடமான "விராட்நகர்" பெரிய நகரம் ஆகும். இம்மண்டலத்தின் பிற நகரங்கள் இனரூவா, தரண், தன்குட்டா, இடாஹரி ஆகும்.

கோசி மண்டலத்தின் முக்கிய ஆறுகள் அருண் ஆறு, தாமர் ஆறு மற்றும் சப்த கோசி ஆறுகள் ஆகும்.
கோசி மண்டலத்தில் போஜ்பூர் மாவட்டம், தன்குட்டா மாவட்டம், மொரங் மாவட்டம், சங்குவாசபா மாவட்டம், சுன்சரி மாவட்டம் மற்றும் தேஹ்ரதும் மாவட்டம் என ஆறு மாவட்டங்கள் உள்ளது. 

2011-ஆம் ஆண்டு மக்கள் தொகை கணக்கெடுப்பின் படி கோசி மண்டலத்தின் மக்கள் தொகை 23,35,047 ஆகும். கோசி மண்டலத்தில் கிராதர்கள் லிம்பு மக்கள், இராய் பழங்குடி மக்கள், நேவார் மக்கள் வாழ்கின்றனர்.
இம்மண்டலத்தில் நேபாளி மொழி, மைதிலி மொழி, போஜ்புரி மொழி, தாரு மொழி, இராஜ்வன்சி மொழி, ராய் மொழி, தமாங் மொழி, மஹர் மொழி, குமால் மொழி, யக்கா மொழி, குலூங் மொழி, லிம்பு மொழி மற்றும் நேவாரி மொழிகள் பேசப்படுகிறது.

இம்மாவட்டத்தில் நெல், கோதுமை, சோளம், ஏலக்காய் விளைச்சல் நன்கு உள்ளது. அருண் ஆறு இம்மண்டலத்தின் குறுக்கே பாய்கிறது

கோசி மண்டலத்தின் கீழ் பகுதி தராய் சமவெளியிலும், நடுப் பகுதி மலைபாங்கான குன்றுப் பகுதிகளிலும், மேல் பகுதி இமயமலைத் தொடர்களிலும் அமைந்துள்ளது. கோசி மண்டலம் கடல் மட்டத்திலிருந்து 160 மீட்டர் முதல் 7,000 மீட்டர் உயரத்தில் அமைந்தது. கோசி மண்டலத்தின் வடக்கில் திபெத் தன்னாட்சிப் பகுதியும், தெற்கில் இந்தியாவும் எல்லைகளாக உள்ளது. கோசி ஆறு இம்மண்டலத்தின் முக்கிய ஆறு ஆகும்.

கோசி மண்டலத்தின் தட்ப வெப்பம் கீழ் வெப்ப மண்டலம், மேல் வெப்ப மண்டலம், மிதவெப்ப வளையம், மிதமான காலநிலை, மான்ட்டேன் #ஆல்ப்ஸ்மலைத் தாழ்வாரத்திற்குரிய காலநிலை, துருவப் பகுதிப் பாலைவன காலநிலை, வெண்பனி படர்ந்த பகுதிகள் என ஏழு நிலைகளில் காணப்படுகிறது. 

தரண் நகரத்தின் பிண்டேஸ்வரி கோயில், புத்த சுப்பா கோயில், பஞ்சகன்யா கோயில், விஷ்ணு பாதுகை கோயில்; விராட்நகரத்தின் காளி கோயில்; தன்குட்டா நகரத்தின் சிந்தாந்தேவி கோயில்; வேதேதர் நகரத்தின் நமஸ்தே ஜாரனா கோயில்; துனி பன் நகரத்தின் இராம்துனி கோயில், கோசி மண்டலத்தின் முக்கிய இந்துக் கோயில்கள் ஆகும்.



</doc>
<doc id="323958" url="https://ta.wikipedia.org/wiki?curid=323958" title="சொண்டி">
சொண்டி

சொண்டி / செளண்டிகர் ( Chondi / Sonti ) என்ற குலத்தினர், சென்னை மாகாணத்தின் மலைப்பகுதிகளில் உள்ள வளமான நிலங்களைத் தங்கள் உடமையாக்கிக் கொண்டு, மலைப் பகுதிகளைச் சேர்ந்த கள்ளங்கபடமற்ற குடியானவர்களை, தங்கள் அடிமைகளாக்கிக் கொண்டவருள் மிக முக்கியமானவர்கள் இவர்கள் என, சி. பி. மேக்கார்டை, 1881 சென்னை மாநிலக் கணக்கெடுப்பு அறிக்கையில் கூறியிருக்கிறார். மேலும், விசாகப்பட்டினம் மாவட்ட விவரக் குறிப்பிலும், 1901 சென்னை மாநிலக் கணக்கெடுப்பு அறிக்கையிலும், இவர்களைக் குறித்துக் குறிப்பிடப் பட்டுள்ளது. இவர்கள் அசிலி சாதியினரின், புறமணக் கட்டுப்பாடு உடைய ஒரு குலம் ஆவர். இப்பெயரில், இத்தகைய குலத்தோர் இருந்ததற்கு பல வரலாற்று ஆவணங்கள் உள்ளன. அவற்றில் முக்கியமானவை, இங்கு தரப்படுகின்றன.

சொண்டிகள் இலுப்பைப் மலரை, அரிசி, வெல்லம் ஆகியவற்றிலிருந்து சாராயம் வடிக்கின்றனர். இச்சாரயத்தை, பழங்குடி மக்களுக்குக் கொடுத்து, அவர்களை அடிமையாக்கினர். சொண்டிகள் நூற்றுக்கு நூறு சதவிகித வட்டி வாங்கும், வட்டித் தொழிலையும் நடத்தினர். வட்டி கணக்கு வழக்குகளில், தில்லுமுல்லு செய்து, நிலங்களைக் கடனில் மூழ்கும் படி செய்து, நிலத்தை அபகரிக்கரித்தனர்.

ஒரு சிறுமி பூப்படையும் போது, அவளைத் தனியே ஒரு அறையில், நான்கு அம்புகளை, நான்கு மூலைகளில் நட்டு, நூலால் இணைக்கப்பட்ட சதுரமான இடத்தில் இருக்கும்படி விடுவர். நாள்தோறும் அவளுக்கு எண்ணெயும், மஞ்சளும் பூசுவர். ஏழாம் நாள், அவள் உள்ளூர் கோயிலுக்குச் சென்று வருவாள்.

மணநாளன்று மணமகன் முகம் மழிக்கப்படுவதோடு அவனுக்குப் பழைய பூனூலுக்குப் பதிலாகப் புதிய பூனூலும் அணிவிக்கப்படும். விநாயகர் வழிபாட்டுடன் மணச் சடங்குகள் தொடங்கும். இவை பெரிதும் ஒரியர் மணச் சடங்குகளைப் போலவே இருக்கின்றன. கஞ்சம் மாவட்டத்தைச் சேர்ந்த, சொண்டி சாதிச் சிறுமி ஒருத்தி பூப்படையும் முன், ஒருவனுக்கு திருமணம் செய்விக்கப்படாது போவாளாயின், அதே சாதியினைச் சேர்ந்த முதியவன் ஒருவனுக்கோ, அவளுடைய அக்காவின் கணவனுக்கோ, அவளை மணம் செய்விப்பதற்குரிய சடங்குகளுக்கு உட்படுத்துவர். இவ்வாறு அவளைப் பெயரளவிற்கு மணந்தவன் இறக்கும் வரை, அவள் வேறொருவனை மணந்து கொள்ள அனுமதிப்பது இல்லை.

இக்குலத்தோரின் பழக்க வழக்கங்களில், பல புறமணக் கட்டுப்பாடு உடைய குலங்கள் அடங்கியுள்ளன. 'பொடொ', 'ஒடிய', 'மடிய', 'கூகுல', 'சன்னொகுல' என்பன அவற்றுள் சிலவற்றுக்கான பெயர்களாம்.
சிறுமியர் பூப்படையும் முன்பே திருமணத்தைச் செய்த பழக்கம் இருந்தது.. திருமணத்திற்குச் சில நாள்கள் முன்னதாக, மணமகன் இல்லத்தின் முன் குங்கிலியம் என்ற சால் மரம் (Shorea robusta) , நாவல் மரத்தின் (Eugenia Jambolana) மரக்கிளை ஒன்றினை நட்டு, அதனைச் சுற்றிலும் பந்தல் இடுவர். குறிப்பிட்ட நாளில் சாதியினைச் சேர்ந்தவர்களுக்கு, விருந்து அளித்தபின், ஆண்கள் ஊர்வலமாக மணமகள் இல்லத்திற்கு மோதிரங்கள், வெள்ளி மற்றும் கண்ணாடி வளையல்கள், ஐம்பது ரூபாய் பரிசத் தொகை (ஜொல் டொங்கி) ஆகியனவற்றை எடுத்துச் செல்வர். 

அதற்கும் மறுநாள், மண் மகள் மணமகன் இல்லம் வருவாள். மணநாளன்று மணமக்கள் பந்தலின் நடுவே, நடப்பட்டுள்ள கம்பத்தை, எழுமுறை வலமாகச் சுற்றி வருவர். ஒரியப் பிராமணன் அவர்கள் கரங்களை, இணைத்து வைப்பான். அவர்கள் அருகருகே அமர்ந்தபின் புனித நெருப்பு மூட்டப்படும். மணமகன் வீட்டைச் சேர்ந்த பெண்கள் அவர்கள் மீது மஞ்சளும் அரிசியும் தூவுவர். அடுத்த நாள் ஒரு பொந்தாரி (நாவிதன்) பந்தல் அமைந்துள்ள இடத்தைத் துப்புரவு செய்து அதில் அரிசி மாவால் கோலங்கள் இடுவான். அங்குப் பாய் ஒன்றினை விரித்து, மணமக்கள் சோழி விளையாடுவர். 

ஐந்து சோழிகளை மணமகன் தன் வலக்கையில் வைத்து கையை இறுக்கமாக மூடிக் கொள்வான். மணமகள் அவன் கையிலிருந்து அவற்றைப் பிடுங்கப் பார்ப்பாள். அதில் அவள் வெற்றி பெறுவாளாயின் அவளுடைய சகோதரர்கள் மணமகனை அடித்துக் கேலிசெய்வர். அதன்பின் மணமகள் அந்தச் சோழிகளைத் தன் வலக்கையில் வைத்து மூடிக் கொள்வாள். மணமகன் அவற்றைப் பிடுங்க முயற்சிப்பான். அதில் அவன் வெற்றி பெறின் மணமகனோடு உடன் பிறந்த பெண்கள் மணமகளை அடித்துக் கேலி செய்வர். பின் ஒரு கூடையில் அரிசி கொண்டு வந்து வைக்கப்படும். அதில் கொஞ்சத்தை ஒரு பாத்திரத்தில் இடுவர். அதிலிருந்து சிறிது அரிசியை மணமகன் தன் கையிலெடுத்து வைத்துக் கொள்வான். மணமகள் அவனிடம் அதனைப் பாத்திரத்தில் போடுமாறு வேண்டுவாள். அவள் சற்று நேரம் மல்லாடியபின், அவன் அதனைப் போட்டுவிட உடன்படுவான். இச் சடங்குகள், அடுத்துவரும் ஐந்து நாள்களிலும் மீண்டும் நிகழ்த்தப்படும். ஏழாம் நாள், பன்னிரண்டு இலைகளில் சிறிது சோறு படைப்பர். பன்னிரண்டு பிராமணர்கள் தட்சணை பெற்றுக்கொண்டு, அந்த இலைகளில் உள்ள சோற்றை உண்பர்.

கைம்பெண்கள் மறுமணம் அனுமதிக்கப்படுகின்றது. இறந்துபோன அண்ணன் மனைவியினைத் தம்பி மணந்து கொள்ளும் வழக்கம் உள்ளது. ஆனால், கைம்பெண்ணான ஒருத்தி, குடும்பத்தில் மூத்தவனுடைய மனைவியாக இருப்பாளாகில், அவன் இறந்தபின், அவனுடைய தம்பியருள் ஒருவனை, அவள் மணக்க அனுமதிப்பதில்லை. குடும்பத்தில் இரண்டாவது பிள்ளையினை மணந்து கொண்டவளே, கைம்பெண்ணாக ஆக நேர்ந்தால் மட்டுமே, அவ்வாறு தன் கணவனின் தம்பியருள் ஒருவனை மணக்க அனுமதிக்கப்படுகிறாள்.

இறந்தவர்களை எரிக்கும் இவர்கள், பத்து நாள்கள் சாவுத் தீட்டினை மேற்கொள்கின்றனர். அக்காலங்களில், நாள் தோறும் சுடுகாட்டுக்குச் செல்லும் வழி நெடுகச் சோற்றினை இரைத்துச் செல்வர். பதினொன்றாம் நாள், தீட்டுக்குரியவர்கள் குளித்தபின், ஒரு பிராமணன் புனித நெருப்பினை வளர்ப்பான். திருமண நாளில் போலவே, பன்னிரண்டு பிராமணர்கள் தட்சணை பெற்றபின் சோறு உண்பர். அன்று நள்ளிரவு நெருங்கும்போது, ஒரு புதிய பானையினை வாங்கி வந்து அதில் துளைகள் இட்டு, அதனுள் ஒரு விளக்கினையும் சோற்றினையும் வைத்து, அதனைச் சுடுகாட்டில் கொண்டுவைத்து இறந்தவன் பெயரை, மும்முறை கூவி அழைப்பர். அவனிடம் சோறு தயாராக உள்ளதாகவும் வந்து உண்ணும்படியும் கூறுவர்.

 "கோண்ட்கள் தங்களுக்கு உரியதான நிலத்தில் பெரும்பகுதியினை மற்றச் சாதியினருக்கு விற்று விட்டனர். கோண்ட்கள் வாழும் பகுதியில் உள்ள நிலத்தின் பெரும்பகுதி இவ்வாறாகச் சாராயம் வடிக்கும் தொழிலை மேற்கொண்டுள்ள சொண்டிகள் உடமையாக மாறிவிட்டுள்ளது. இது பற்றிய தகவல் அரசின் கவனத்திற்குக் கொண்டு வரப்பட்டவுடன் இதனைத் தடுக்க அரசு விரைந்து செயல்பட்டது. அச்செயல்பாட்டின் வெற்றி காரணமாக அண்மையில் எடுக்கப்பட்ட கணக்கெடுப்பில் இப்பகுதியில் சொண்டியர் எண்ணிக்கை குறைந்துவிட்டுள்ளது. இவ்வாறு இவர்களுடைய பழிபாவத்திற்கு அஞ்சாத வஞ்சகச் செயல் ஒடுக்கப்பட்டதால் இவர்களுள் பெரும்பாலானவர்கள் போடு (Boad) விற்கும் பிற பகுதிகளுக்கும் குடிபெயர்ந்து விட்டனர். எனக்குத் தெரிந்தவரை இது ஒன்றே குறிப்பிட்ட தொழிலின் நசிவாகும். இதன் காரணமாகக் கோண்ட்களின் மக்கள்தொகை முழுவதுமாக அழிந்துபோகாமல் காக்கப்பட்டதான நல்ல விளைவுகள் ஏற்பட்டுள்ளது என்று கூறலாம். இல்லையாயின் கோண்ட்கள் விரைவில் நிலத்தோடு பிணைக்கப்பட்ட அடிமைகளாகிவிட அவர்களுடைய நிலங்களுக்குச் சொண்டிகள் உரிமையாளர்களாகிவிட்டிருப்பர்."

 "மலைப் பகுதிகளில் வாழ்வோர் இலுப்பைப் பூவினைக் கொண்டு சாராயம் வடிப்பதோடு கூட அரிசி, சாமை, ராகி ஆகியவற்றிலிருந்தும் சாராயம் வடிக்கின்றனர். இந்தத் தானியங்களை இவர்கள் நன்கு ஊறும்படி நனைத்து அதனோடு கொஞ்சம் தண்ணீர் சேர்த்துச் சிறிது புளித்த காடியினை உடன் கலந்து நான்கைந்து நாள்வரை புளிக்கச் செய்து பின் அதிலிருந்து ஊறலை வடித்தெடுப்பர். இவ்வாறு பெறப்பட்ட ஊறல் லொண்ட், பண்டியம், மத்திகள்ளு என்ற பல்வேறு பெயர்களில் போதையூட்டும் பானமாக விற்கப்படுகின்றது. இவ்வாறு புளிக்க வைக்கப்பட்ட ஊறல் சாராய மருந்து அல்லது சொண்டி மந்து என்ற பெயரால் வாரச் சந்தைகளில் விற்கப்படுகிறது. இதனைப் பல்வேறு முறைகளில் தயாரிக்கின்றனர். காட்டு மரஞ்செடி கொடிகளின் வேர்களும் பட்டைகளும் இதற்காகப் பயன்படுத்தப்படுகின்றன." இவ்வாறு ஊறல் தயாரிப்பதற்கான பொருள்கள் அரிசியோடு கூடக் கலக்கப்பட்டு சிறு உருண்டைகளாக விற்கப்படுகின்றன. இத்தகைய உருண்டைகளைச் சிறப்பாகப் பர்வதிப்பூர், பால்கொண்ட முகவர் பகுதிகளில் கடைகள் வைத்திருக்கும் சொண்டிகளே விற்று வருகின்றனர். சூதுவாது செய்து ஏமாற்றும் இச் சொண்டிகள், போதை ஊட்டும் மதுவிற்கு அடிமையாகி உள்ள மலை இன மக்களை ஏமாற்றி, அவர்களுடைய உடமைகளைத் தங்களுக்கு உரியதாக்கிக் கொள்கின்றனர்."
அவர் கூறியுள்ள தகவல்கள் வருமாறு :-

அண்மையில் ஒருவன் தான் பட்ட கடனுக்காகத் தன் தம்பியையும், அவனுடைய மனைவியினையும் “கோடியாக“ பிணையாளாக்கியுள்ளான். மரியாதைக்கு உரியவர்களிடமிருந்து, கடனை வசூலிக்கச் சொண்டிகள், எரிச்சலூட்டும் வழிமுறைகளைக் கையாளுகின்றனர். இதனால் குறைந்தது ஒரு கொலையும், நிகழ்ந்துள்ளதாகத் தெரிய வந்துள்ளது. இவர்கள் தீண்டத்தகாத தீட்டு உண்டாக்கும் தாழ்ந்த சாதியினரான காசிகளைக் கொண்டு, தங்கள் கடனைத் திரும்பித் தராதவர் வீட்டினுள் புகுந்து தீட்டு உண்டாக்கி, அவர்களையும் அவர்கள் குடும்பத்தவர்களையும் வீட்டை விட்டு சொண்டியின் முன் இழுத்துக் கொண்டுபோய் நிறுத்துவதாக அச்சுறுத்தவும் செய்வர்.

என் நண்பர் ஒருவர் செயப்பூர் மலைகளில் சென்று வேட்டைகளில் ஈடுபட்டவராகப் புலி ஒன்றினைச் சுட்டு வீழ்த்தினார். அவர் அவருடைய சிகாரியிடம் அவன் செய்த உதவிக்கு என்ன பரிசு வேண்டும் எனக் கேட்க, அதற்கு அவன் தன் தம்பியினைப் பிணையிலிருந்து மீட்கத் தனக்கு இருபத்தைந்து ரூபாய் கொடுத்தால் போதுமானது எனக் கூறினான். அவன் சொல்வது என்னவென்று விளங்காத வேட்டைக்காரர், அவனிடம் அதுபற்றி விவரம் கேட்டார். அதற்கு அவன் தன் சாதியினை விடச் சற்று உயர்ந்த சாதியினைச் சேர்ந்த ஒருத்தியினை, நூறு ரூபாய் கொடுத்துதான் மனைவியாக வாங்கியவதாகவும் அதற்கான தொகைக்காக, தன் தம்பியினைப் பிணையாளாக ஒரு செளகாரிடம் வைத்திருப்பதாகவும், அந்தச் செளகாருக்குச் செலுத்த வேண்டிய தொகையில் 25 ரூபாய் போகப் பாக்கி அனைத்தையும் செலுத்திவிட்டதாகவும், இப்பொழுது அவன் தம்பி அச் செளகாரிடம் கொத்தடிமையாகச் சோற்றுக்கு, அவன் நிலத்தில் பயிரிட்டு உழைத்து வருவதாகவும் அவன் விளக்கம் கூறினான். 

விசாகப்பட்டினம் மாவட்ட விவரக் குறிப்பில் கொள்ளையரான தோம்புகளைப் பற்றிக் கூறப்பட்டிருப்பதாவது :- "இவர்கள் செல்வர்களான சிலருடைய வீடுகளில் புகுந்து (இவ்வாறு இவர்களால் தேர்ந்தெடுக்கப்படுவோர் சாராயம் விற்பவர்களான சொண்டிகளும் செளகார்களுமே ஆவர். முகவர் பகுதிக் கிராமங்களில் கொள்ளையிடக் கூடிய அளவு பொருள்படைத்த இரக்கமற்ற பணமுதலைகளாக உள்ளோர் இவர்கள். இவர்களுடைய அண்டை அயலார் இவ்வாறு இவர்கள் கொள்ளைக்கு ஆளாகும்போது தங்களைச் சுரண்டிய இவர்கள்மீது ஒரு சிறிதும் இரக்கம் காட்ட மாட்டார்கள்.) அவர்களைக் கட்டிப்போட்டு அவர்கள் வீட்டுப் பெண்களோடு வன்முறையில் உறவு கொண்டபின் அங்குக் கிடைக்கும் அனைத்தையும் கவர்ந்து செல்வர். கஞ்சத்தைச் சேர்ந்த சொண்டிகள் சௌத்ரி, பொதானொ, சாகு என்ற பட்டப் பெயர்களைத் தரிக்கின்றனர். விசாகப்பட்டினம் முகவர் பகுதியில் பிஸ்ஸோயி என்ற பட்டப்பெயரைத் தரிக்கின்றனர்.

"கள் விற்கும் ஒரியச் சாதியாரான இவர்கள் தாங்களே கள் இறக்குவதில்லை. அதனைச் சீயொலொக்களிடமிருந்து வாங்கி விற்கின்றனர். இவர்கள் சாராயமும் வடிக்கின்றனர். போகிற போக்கில் சாராயம் பற்றியும் ஒரு வார்த்தை கூறலாம் என நினைக்கிறேன். அது "தென்னை வகைப் பாளைகளிலிருந்து எடுக்கப்படும் பதநீரினை வடித்து எடுக்கப்படுவதும் ஆகும். 'ஏரக்' என்ற இந்தச் சொல்லின் சிதைந்த வடிவம் 'ரக்' ஆகும். இது 'ரக் பஞ்ச்' என்பது போல, பிற சொற்களோடு இணைந்து வரும். 'பராசரபதாதி' என்ற வடமொழி நூலின்படி செளண்டிகர் (கள் இறக்குவோரும் சாராயம் காய்ச்சுவோரும்) கைவரச் சாதியினைச் சேர்ந்த ஆணுக்கும், கெளதிகெ சாதிப் பெண்ணுக்கும் பிறந்தவர்கள். இந்த இரு சாதிகளுமே பிரதிலோம சாதிகளாம். மச்ச புராணத்தில் சோண் ஆற்றங்கரையில், ஏழு அப்சர மகளிருக்குச் சிவன் வழியாகப் பிறந்தவர்கள் செளண்டிகர் எனக் கூறப்பட்டுள்ளது. மனு, செளண்டிகர் பற்றிக் குறிப்பிட்டுள்ளார். ஸ்தானகன் ஒருவன் வேட்டை நாய்களைக் கொண்டு வேட்டையாடுவோன், செளண்டிகர், வண்ணான், சாயம் போடுபவன், கருணையற்றவன், எந்த வீட்டில் ஒருவன் மனைவியும் அவன் கள்ளக் காதலுனும் உடன் வாழ்கின்றானோ அந்த வீட்டிற்குரியவன் ஆகியோரிடமிருந்து உணவைப் பெற்று உண்ணமாட்டான் எனக் கூறியுள்ளார். இவர்களோடு தொடர்புடையவர்களான கண்ரிகள் அல்லது கண்டிகள் "


இந்துக்களின் கோட்பாட்டின்படி, சாராயம் காய்ச்சி விற்பவர்களே எல்லாச் சாதியாரினும் மிகவும் இழிந்தவர்கள். வைவர் தல புராணத்தில் கூறப்பட்டுள்ள ஒரு கதை இவர்கள் இழிந்த சாதியாரானதற்கான காரணத்தை நினைவுபடுத்துகின்றது. 

இந்துக்களின் கடவுளான சனிபகவான், சிவனால் வெட்டப்பட்ட கணேசனுடைய உடலில் ஒரு யானையின் தலையினைப் பொருத்த இயலாதவனாகிவிட்டபோது, தேவர்களின் தச்சனாகிய விசுவகர்மா வரவழைக்கப்பட்டான். தக்கபடி அந்த உறுப்புகளைச் சீரமைத்து, அவன் 'கேதாரசேனன்' என்ற ஒருவனை உருவாக்கினான். மிகக் களைத்துத் தாகத்தற்கு உள்ளான, பகவதி கேதாரசேனனிடம் குடிக்கத் தண்ணீர் கொண்டுவரும்படி கேட்டாள். ஆற்றங்கரையில் ஒரு சிரட்டையில் நிறைந்திருந்த தண்ணீரை அவன் பகவதியிடம் கொண்டு வந்து தந்தான். அதில் ஒரு கிளி சில அரிசி மணிகளைப் போட்டிருந்ததால், அது புளித்துப் போதை தரும் பானமாக மாறியிருந்ததை அவன் கவனிக்கவில்லை. அதைக் குடித்த பகவதி, அதனை உணர்ந்தவளாகச் சினங்கொண்டு, அதனைக் கொண்டு வந்து தந்தவனை, மனிதர்களுக்குச் சாராயம் வடித்து விற்கும் தாழ்ந்த சாதியானாக ஆகும்படி சாபமிட்டாள். 

மற்றொரு கதை வழக்குப்படி, பாஸ்கர் அல்லது பாஸ்கர முனி என்பவர் கண்ணனோடு உடன்பிறந்தவரான பலராமனால், அவருக்கு மிக்க போதை தரும் பானங்களின் மீதுள்ள விருப்பத்தைத் தணித்துக் கொள்ளப் படைக்கப்பட்டவன் எனக் கூறுகின்றது. இதே கதை வழக்கின் மற்றொரு வடிவம், நிறைந்திருந்த நாட்டுச் சாராயப் பானையோடு ஆற்றில் மிதந்து வந்த நிரஞ்சன் என்ற சிறுவனைப் பாஸ்கரர் காப்பாற்றியபின், அவனை வளர்த்துச் சாராயம் வடிக்கும் தொழிலில் ஈடுபடும்படி செய்தார் எனக் கூறுகிறது.

இப்பொழுது வழக்கில் உள்ள வழக்கு வரலாற்றுக் கதைப்படி முன்னாளில் மாய வித்தைகள் புரிவதில் புகழ் பெற்றிருந்த ஒரு பிராமணன் இருந்தான். அவனை ஆதரித்து வந்த அரசன் அவனால் ஒரு குட்டையில் உள்ள தண்ணிரை நெருப்பு பற்றி எரியச் செய்ய முடியுமா எனக் கேட்டான். அதற்கு அவன் தன்னால் அதனைச் செய்ய முடியும் எனக் கூறினான். எனினும் அதனை எவ்வாறு நிகழ்த்துவது என்பதனை அறியாதவனான அவன் கவலையுற்றவனாக இருந்தான். எதிர்பாராத வகையில் அவன் சாராயம்வடிக்கும் ஒருவனைச் சந்திக்க நேர்ந்தது. அவன் அந்தப் பிராமணனை அவனுடைய கவலைக்குக் காரணம் என்ன என்று கேட்டான். அவனுக்கு நேர்ந்துள்ள தொல்லையினைக் கேள்விப்பட்ட சாராயம் வடிப்பவன், அந்தப் பிராமணன் அவனுடைய மகளைத் தனக்கு மணம் செய்து தர முன் வருவதாயிருந்தால் அவனுக்கு உதவுவதாகக் கூறினான். இந்த உடன்பாட்டுக்கு அந்த பிராமணன் உடன்பட்டான். சாராயம் வடிப்பவன் அவனிடம் ஒரு குறிப்பிட்ட அளவு சாராயத்தைத் தந்து அதனை அந்தக் குளத்தில் கொட்டியபின் அரசன் முன்னிலையில் நெருப்பிடுமாறு கூறினான். பிராமணன் தான் முன்பு உடன்பட்ட படி அவனுக்குத் தன் மகளை மணம் செய்து தர வேண்டியதாயிற்று. அவனுக்கு அந்தப் பிராமணனுடைய மகள் வழியாகப் பிறந்தவர்களின் சந்ததியினரே சொண்டிகள். இந்தச் சாதி பல புறமணக் கட்டுப்பாடு உடைய குலங்களைப் பெற்றுள்ளது. பொடொ ஒடிய, மடிய, கூகுல, சன்னொகுல என்பன அவற்றுள் சிலவற்றுக்கான பெயர்களாம். இவற்றுள் சன்னொகுல முதல் இரண்டு குலத்தவர்களின் முறையற்ற உறவின் வழிப் பிறந்தவர்களின் சந்ததியினர். பிரமன் இந்த உலகத்தைப் படைத்தபோது தன் புருவங்களுக்கு இடையே பட்ட ஒரு துளி சேற்றினை வழித்தெடுத்து அதனை ஒரு உருவாக்கி உயிரூட்டினான் எனவும் அதுவே 'சுக முனி' எனவும், அவரிடம் அதுவரை பறவைகள் தின்று வந்த இலுப்பைப் பூவிலிருந்து, சாராயம் வடிக்கும்படி பணித்தான் எனவும் ஒரு வழக்கு வரலாறு வழங்கி வருகின்றது. 




</doc>
<doc id="323967" url="https://ta.wikipedia.org/wiki?curid=323967" title="மகேந்திரவாடி">
மகேந்திரவாடி

மகேந்திரவாடி குடைவரை, வேலூர் மாவட்டத்தின் அரக்கோணம் வட்டத்தில் உள்ள மகேந்திரவாடியில் அமைந்துள்ள குடைவரை ஆகும். வெளியொன்றின் நடுவே நிலத்திலிருந்து துருத்திக்கொண்டு உள்ள பாறை ஒன்றில் இந்தக் குடைவரை அமைக்கப்பட்டு உள்ளது. இது குணபரன் என்று அழைக்கப்படும் மகேந்திரவர்மன் காலத்தைச் சேர்ந்தது. இங்கே பல்லவ கிரந்த எழுத்துக்களில் வெட்ட்ப்பட்ட கல்வெட்டு ஒன்று உள்ளது. இதிலிருந்து இக்குடைவரைக் கோயிலின் பெயர் "மகேந்திர விட்டுணு கிரகம்" என்பதும், முராரி எனப்படும் திருமாலுக்கு உரிய கோயில் என்பதும் தெரிய வருகிறது.

இதில் உள்ள மண்டபம் இரண்டு பிரிவுகளாக உள்ளது. இரண்டு வரிசைகளில் வரிசைக்கு இரண்டு முழுத்தூண்களும், பக்கச் சுவர்களை அண்டி இரண்டு அரைத்தூண்களும் காணப்படுகின்றன. தூண்களின் கீழ்ப் பாகமும் மேல் பாகமும் சதுர வெட்டுமுகம் கொண்டவை. நடுப்பகுதி எட்டுப் பட்டை வடிவம் கொண்டது. முன்வரிசைத் தூண்களின் சதுரப் பகுதிகளில் தாமரைச் சிற்பங்கள் உள்ளன. ஆனால் உள் வரிசைத் தூண்களின் சதுரப் பகுதிகள் வெறுமையாகவே காணப்படுகின்றன. பின்பக்கச் சுவரில் ஒரு கருவறை குடையப்பட்டுள்ளது. கருவறை வாயிலுக்கு இருபக்கமும் வாயிற் காவலர் சிற்பங்கள் உள்ளன. 


</doc>
<doc id="323969" url="https://ta.wikipedia.org/wiki?curid=323969" title="சாகர்மாதா மண்டலம்">
சாகர்மாதா மண்டலம்

சாகர்மாதா மண்டலம் (Sagarmāthā zone) () தெற்காசியாவின் நேபாள நாட்டின் பதினான்கு மண்டலங்களில் ஒன்றாகும். சாகர்மாதா மண்டலம் கிழக்கு வளர்ச்சி பிராந்தியத்தில் அமைந்த மூன்று மண்டலங்களில் ஒன்றாகும். இம்மண்டலத்தின் நிர்வாகத் தலைமையிடம் "இராஜ்பிராஜ்" நகரம் ஆகும்.

இம்மண்டலத்தில் நேபாள மொழி, மைதிலி மொழி, திபெத்திய மொழி மற்றும் பழங்குடி மக்களின் மொழிகள் பேசப்படுகிறது. 

இம்மண்டலத்தின் வெளித் தராய் சமவெளிகளில் சப்தரி மாவட்டம் மற்றும் சிராஹா மாவட்டங்களும், உள்தராய் சமவெளிகளில் உதயபூர் மாவட்டமும், மலைப்பாங்கான குன்றுப் பகுதிகளில் கோடாங் மாவட்டம் மற்றும் ஒகல்டுங்கா மாவட்டங்களும், இமயமலைப் பகுதியில் சோலுகும்பு மாவட்டம் என ஆறு மாவட்டங்கள் உள்ளது.

இம்மண்டலத்தின் தெற்கில் தராய் சமவெளிகளும், நடுவில் மலைப்பாங்கான மேட்டு நிலங்களும், வடக்கில் எவரெசுட்டு சிகரம் அமைந்த இமயமலைப் பகுதிகள் உள்ளது. இம்மண்டலத்தின் வடக்கில் திபெத் தன்னாட்சிப் பகுதியும், தெற்கில் இந்தியாவின் பிகார் மாநிலமும், கிழக்கில் கோசி மண்டலமும், மேற்கில் ஜனக்பூர் மண்டலமும் எல்லைகளாக அமைந்துள்ளது.

சாகர்மாதா மண்டலத்தின் சோலுகும்பு மாவட்டத்தில் அமைந்த உலகப் பாராம்பரியக் களமான சாகர்மாதா தேசியப் பூங்காவும், உலகின் பெரிய கொடுமுடியான எவரெஸ்ட் சிகரமும் உலகப் புகழ் பெற்றது.

சாகர்மாதா மண்டலத்தின் தட்ப வெப்பம் கீழ் வெப்ப மண்டலம், மேல் வெப்ப மண்டலம், மிதவெப்ப வளையம், மிதமான காலநிலை, மான்ட்டேன் #ஆல்ப்ஸ்மலைத் தாழ்வாரத்திற்குரிய காலநிலை, துருவப் பகுதிப் பாலைவன காலநிலை, வெண்பனி படர்ந்த பகுதிகள் என ஏழு நிலைகளில் காணப்படுகிறது. 



</doc>
<doc id="323970" url="https://ta.wikipedia.org/wiki?curid=323970" title="சீயமங்கலம் குடைவரைக் கோயில்">
சீயமங்கலம் குடைவரைக் கோயில்

சீயமங்கலம் குடைவரைக் கோயில் திருவண்ணாமலை மாவட்டத்தின் வந்தவாசி வட்டத்தில் உள்ள தெள்ளாறு ஊராட்சி ஒன்றியத்தில் உள்ள சீயமங்கலம் கிராமத்தில் உள்ள ஒரு குடைவரைக் கோயில். 

இக்குடைவரைக்கு முன்னுள்ள ஏரியின் நடுவில் தூண்போன்ற அமைப்பில் நிலைக்குத்தாகப் பாறைகள் காணப்படுவதால், இக்குடைவரைக் கோயிலில் உள்ள இறைவனை வடமொழியில் "ஸ்தம்பேஸ்வரர்" எனவும் தமிழில் "தூணாண்டவர்" என்றும் அழைப்பதுண்டு. 

இக்குடைவரையில் காணப்படும் கல்வெட்டு இக்கோயில் அக்காலத்தில் "அவனிபாஜன பல்லவேஸ்வரம்" என அழைக்கப்பட்டதைக் காட்டுகின்றன. இக்கோயில் பல்லவர் காலத்தில் அமைக்கப்பட்டபோதிலும், பிற்காலத்திலும் பல்வேறு கால கட்டங்களில் இதில் விரிவாக்க வேலைகள் இடம்பெற்றுள்ளன.

இதில் உள்ள மண்டபத்தில் இரண்டு வரிசைகளில், வரிசைக்கு இரண்டு முழுத்தூண்களும், பக்கச் சுவர்களை அண்டி இரண்டு அரைத்தூண்களும் காணப்படுகின்றன. தூண்களின் கீழ்ப் பாகமும் மேல் பாகமும் சதுர வெட்டுமுகம் கொண்டவை. நடுப்பகுதி எட்டுப் பட்டை வடிவம் கொண்டது. 

உட்தூண்களின் சதுரப் பக்கங்களில் தாமரைச் சிற்பங்கள் அமைந்திருக்க, முகப்புத் தூண்களின் சதுரங்களில் சிறப்பு அம்சங்களோடு கூடிய பல்வேறு சிற்பங்கள் காணப்படுகின்றன. மண்டப முகப்பில் இரண்டு அரைத்தூண்களுக்கும் அப்பால் போர் வீரர்களின் சிற்பங்கள் செதுக்கப்பட்டுள்ளன. பின்புறச் சுவரில் ஒரேயொரு கருவறை குடையப்பட்டுள்ளது. கருவறை வாயிலின் இருபுறமும் வாயிற் காவலர் புடைப்புச் சிற்பங்கள் உள்ளன. 


</doc>
<doc id="323972" url="https://ta.wikipedia.org/wiki?curid=323972" title="ஜனக்பூர் மண்டலம்">
ஜனக்பூர் மண்டலம்

ஜனக்பூர் மண்டலம் (Janakpur) ( ) தெற்காசியாவின் நேபாள நாட்டின் பதினான்கு மண்டலங்களில் ஒன்றாகும். இம்மண்டலம் நடு நேபாளத்தின் மத்திய வளர்ச்சி பிராந்தியத்தில் அமைந்துள்ளது. இம்மண்டலத்தின் நிர்வாகத் தலைமையிடம் "ஜனக்பூர்" நகரம் ஆகும். 

ஜனக்பூர் மண்டலத்தில் ஆறு மாவட்டங்கள் உள்ளது. நேபாள மொழி, போஜ்புரி மொழி, மைதிலி மொழி மற்றும் மலைவாழ் மக்கள் மொழிகள் இம்மண்டலத்தில் பேசப்படுகிறது. ஜானகி கோயில் இம்மண்டலத்தின் முக்கிய இந்துக் கோயில் ஆகும்.

ஜனக்பூர் மண்டலத்தின் தராய் சமவெளியில் தனுஷா மாவட்டம், மகோத்தரி மாவட்டம், சர்லாஹி மாவட்டம், சிந்துலி மாவட்டம், மலைப்பாங்கானப் பகுதியில் ராமேச்சாப் மாவட்டம் மற்றும் இமயமலைப் பகுதியில் தோலகா மாவட்டம் அமைந்துள்ளது.

இம்மண்டலத்தின் தெற்கில் தராய் சமவெளிகளும், நடுவில் மலைப்பாங்கான மேட்டு நிலங்களும், வடக்கில் இமயமலைப் பகுதிகள் உள்ளது. இம்மண்டலத்தின் வடக்கில் திபெத் தன்னாட்சிப் பகுதி, தெற்கில் இந்தியா, கிழக்கில் சாகர்மாதா மண்டலம், மேற்கில் பாக்மதி மண்டலம் உள்ளது.

ஜனக்பூர், கமலாமாய், பீமேஷ்வர், பர்திபாஸ், தால்கேபார், ஜலேஸ்வர், மலங்வா, கௌஷலா பஜார் மற்றும் மைதிலி ஆகியவைகள் ஜனக்பூர் மண்டலத்தின் முக்கிய நகரங்கள் ஆகும்.

ஜனக்பூர் மண்டலத்தின் தட்ப வெப்பம் கீழ் வெப்ப மண்டலம், மேல் வெப்ப மண்டலம், மிதவெப்ப வளையம், மிதமான காலநிலை மற்றும் மான்ட்டேன் #ஆல்ப்ஸ்மலைத் தாழ்வாரத்திற்குரிய காலநிலை, என நான்கு நிலைகளில் காணப்படுகிறது. 



</doc>
<doc id="323984" url="https://ta.wikipedia.org/wiki?curid=323984" title="வி. சேகர்">
வி. சேகர்

வி. சேகர் ஒரு தமிழ் திரைப்பட இயக்குநர். தமிழ்த்தேசியவாதி. இவர் குடும்ப படங்களை அதிகம் இயக்கியவர். இவரின் குடும்பப்படங்கள் பெரும்பாலும் பல நடிகர்கள் நடித்த நடுத்தர குடும்பக்கதை படங்களாய் இருக்கும். இவரின் மகன் கால் மார்க்குசு நடிப்பில் வெளிவந்த சரவணப்பொய்கை திரைப்படம் இவரின் தற்போதைய கடைசி படமாகும்.



</doc>
<doc id="323989" url="https://ta.wikipedia.org/wiki?curid=323989" title="அலுமைடு">
அலுமைடு

அலுமைடு "(Alumide)" என்பது முப்பரிமாண அச்சுத்தொழிலில் பயன்படுத்தப்படும் ஒரு வேதிப்பொருளாகும். அலுமினியம் மற்றும் பாலியமைடு என்ற சொற்களிலிருந்து அலுமினைடு என்ற சொல் உருவாக்கப்பட்டுள்ளது. நைலான் பலபடியில் அலுமினியம் தூள் கலந்து அலுமினைடு தயாரிக்கப்படுகிறது. சிட்டங்கட்டல் எனப்படும் திரவமாக்காமல் வெப்பமூட்டும் முறையில் தூளை அடுக்கடுக்காக சிட்டங்கட்டும் செயலால், மாதிரிகளில் அச்சிடுதல் நிகழ்கிறது. முப்பரிமாண அச்சிடுதலில் பயன்படுத்தப்படும் பிற பொருள்களைக்காட்டிலும் அலுமினைடு விறைப்பாக உள்ளது. பாலி அசிட்டிக் அமிலம் போன்ற வெந்நெகிழி கலவைகள் உருகலாக மாறும் அதிக வெப்பநிலையில் கூட அசிட்டமைடு வடிவத்தைப் பராமரித்து ஈடுகொடுக்கிறது 


</doc>
<doc id="323990" url="https://ta.wikipedia.org/wiki?curid=323990" title="சாரி ஆறு">
சாரி ஆறு

சாரி ஆறு, 940 கிமீ நீண்ட தூரமுடைய நடு ஆப்பிரிக்காவில் பாயும் ஆறாகும். 

சாரி ஆறு மத்திய ஆப்பிரிக்கக் குடியரசில் இருந்து சாட் நாட்டின் வழியே சாட் ஏரிக்கு பாய்கிறது.சாட்டின் தலைநகரும் பெரிய நகருமானஇன்சாமனா என்ற இடத்தில் இதன் முதன்மை துணை ஆறாகிய லோகோன் ஆறு உடன் இணைகிறது. அவ்விடத்திலிருந்து சாட் ஏரியில் கலக்கும் வரை சாட்டுக்கும்  கேமரூனுக்கும் எல்லையாக உள்ளது.
சாட் ஏரியின் 90  விழுக்காடு  நீர்  சாரி   ஆற்றின்  மூலமே கிடைக்கிறது. இதன் வடிகால் பகுதி 548,747  சதுர  கிமீ  பரப்பு  உடையது.  இதற்கு லோகோன் தவிர பகர் அஉக் பகர் சலாமட் பகர் கெய்ட்டா போன்ற மற்ற  சிறு துணை  ஆறுகளும்  உண்டு.

சாட் நாட்டின் மக்கள் தொகையில் பெரும்பாலானவர்கள் இன்சாமனாவிலும் சாரே நகரங்களிலும் வாழ்கிறார்கள். இவ்விரு நகரங்களும் சாரி ஆற்றின் கரையில் அமைந்துள்ளன.

2016ஆம் ஆண்டிலும் சாட் கினி புழு கொள்ளை நோயால் பாதிக்கப்பட்ட நாடுகளில் ஒன்றாக இருந்தது. இந்த  நோயால்பா திக்கப்பட்டவர்களில் பெரும்பாலோர்  சாரி  ஆற்றின்  கரையோரத்திலேயே  இருந்தனர். 

உள்ளூர் மக்களின்  மீன் பிடிக்கும் தொழிலுக்கு சாரி ஆறு முதன்மையான ஆதாரமாகும்.  நைல் பெர்ச் என்கிற மதிப்புள்ள மீன் இங்கு கிடைக்கும். 


</doc>
<doc id="323994" url="https://ta.wikipedia.org/wiki?curid=323994" title="ஐப்போபுளோரசு அமிலம்">
ஐப்போபுளோரசு அமிலம்

ஐப்போபுளோரசு அமிலம் "(Hypofluorous acid)" என்பது HOF என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். தண்ணிரை புளோரினால் ஆக்சிசனேற்றம் செய்யும்போது இடைநிலைச் சேர்மமாக இது உண்டாகிறது. திண்மமாக தனித்துப் பிரிக்க இயலும் ஒரே ஐப்போ ஆலசு அமிலம் ஐப்போபுளோரசு அமிலம் மட்டுமேயாகும். வெடிக்கும் பொருளான இது ஆக்சிசன் மற்றும் ஐதரசன் புளோரைடுகளாக சிதைவடைகிறது . பனிக்கட்டையை புளோரினேற்றம் செய்வதன் மூலமாக தூய்மையான நிலையில் இதை தனித்துப் பிரித்தெடுக்க முடியும். 

கட்டமைப்பைப் பொருத்தவரை இதுவொரு வளைந்த மூலக்கூறாக காணப்படுவதாக எக்சு கதிர் படிகவியல் முடிவுகள் தெரிவிக்கின்றன. O–F மற்றும் O–H பிணைப்புகளின் பிணைப்பு நீளங்கள் முறையே 144.2 பைக்கோமீட்டர் மற்றும் 96.4 பைக்கோமீட்டர் அளவுகளுடன் பிணைப்புக் கோணத்தின் அளவு 101° கொண்டுள்ளதாக இது வடிவம் கொண்டுள்ளது. திண்மநிலை கட்டமைப்பு O–H•••O இணைப்புகளால் ஆன சங்கிலிகளால் உருவாகியுள்ளது. வாயு நிலையில் உள்ள ஐப்போபுளோரசு அமிலத்தின் கட்டமைப்பில் பிணைப்புக் கோணம் 97.2° ஆக சற்று குறுகியுள்ளது. 

புளோரினின் ஒரேயொரு ஆக்சோ அமிலம் ஐப்போபுளோரசு அமிலம் ஆகும். பனிக்கட்டியின் மீது புளோரினை −40 ° செல்சியசு வெப்பநிலையில் செலுத்தும் போது இவ்வமிலம் ஐதரோபுளோரசு வாயுவாக உருவாகி சேகரிக்கப்படுகிறது. பின்னர் இவ்வாயு ஆவி சுருங்குதல் முறையில் அமிலமாக்கப்படுகிறது. 

அறை வெப்பநிலையில் இச்சேர்மம் வெடியோசையுடன் HF மற்றும் O2:வாயுக்களாகச் சிதைவடைகிறது.

எலக்ட்ரான் கவர் ஆக்சிசன் மாற்றும் முகவராக அசிட்டோநைட்ரைட்டிலுள்ள ஐப்போபுளோரசு அமிலம் செயல்படுகிறது. ஈர அசிட்டோ நைட்ரைல் மீது புளோரின் வாயுவை செலுத்துவதன் மூலம் தளப் பொருளாக அசிட்டோநைட்ரைட்டிலுள்ள ஐப்போபுளோரசு அமிலக் கலவை தயாரிக்கப்படுகிறது . பீனாந்தரோலினுடன் இவ்வினைப்பொருளைச் சேர்த்து சூடாக்கி மழுப்பலான 1,10-பீனாந்தரோலின் ஈராக்சைடு முதல் முயற்சிக்கு 50 ஆண்டுகளுக்குப் பிறகு உருவாக்கப்பட்டது 
அணுக்கள் யாவும் வேறுபட்டு காணப்படுவதால் இம்மூலக்கூறு இரண்டு வகையான சீரொழுங்குகளுடன் சமச்சீரில்லாமல் Cs இடக்குழுவுடன் காணப்படுகிறது.

ஆக்சிபுளோரசு அயனியின் வழிப்பொருள் ஐப்போபுளோரைட்டு சேர்மமாகும். ஐப்போபுளோரசு அமிலத்தின் இணைகாரமாக இது கருதப்படுகிறது. முப்புளோரோமெத்தில் ஐப்போபுளோரைட்டு ஐப்போபுளோரைட்டு சேர்மத்திற்கு ஒரு எடுத்துக்காட்டாகும். 


</doc>
<doc id="323998" url="https://ta.wikipedia.org/wiki?curid=323998" title="ஐப்போபுரோமசு அமிலம்">
ஐப்போபுரோமசு அமிலம்

ஐப்போபுரோமசு அமிலம் "(Hypobromous acid)" HOBr என்ற மூலக்கூற்று வாய்ப்பாடு கொண்ட ஒரு வேதிச் சேர்மம் ஆகும். மிகவும் வலிமை குறைந்தும் நிலைப்புத்தன்மையற்றும் உள்ள ஒர் அமிலமாக இது காணப்படுகிறது. புரோமிக்(I) அமிலம், புரோமனால் அல்லது ஐதராக்சிடோபுரோமின் என்ற பெயர்களாலும் இச்சேர்மம் அழைக்கப்படுகிறது. கரைசலாக மட்டுமே கிடைக்கக்கூடிய இச்சேர்மம் மற்ற ஐப்போ ஆலைடுகள் போலவே இயற்பியல் மற்றும் வேதிப்பண்புகளைக் கொண்டிருக்கிறது. இவ்வமிலத்தின் உப்புகளும் நிலைப்புத்தன்மை இல்லாமலேயே உள்ளன. 

தண்ணீருடன் புரோமினைச் சேர்க்கும் போது விகிதச்சிதைவு முறையில் ஐப்போபுரோமசு அமிலமும் ஐதரோபுரோமிக் அமிலமும் உருவாகின்றன. 

Br2 + H2O HOBr + HBr

ஐப்போபுரோமசு அமிலம் 8.65 அளவை காடித்தன்மை எண்ணாகப் (pKa = 8.65) பெற்றுள்ளது. எனவே காடித்தன்மை சுட்டெண் 7 (pH 7) அளவுள்ள நீரில் மட்டுமே இது பகுதியாகப் பிரிகையடைகிறது. அமிலத்தைப் போலவே ஐப்போபுரோமைட்டு உப்புகளும் நிலைப்புத் தன்மையில்லாமல் உள்ளன. மெதுவாக இவை விகிதச் சிதைவுக்கு உள்ளாகி தொடர்புடைய புரோமேட்டு மற்றும் புரோமைட்டுகளாக சிதைகின்றன. 

3BrO−(aq) → 2Br−(aq) + BrO−3(நீர்க்கரைசல்)

பல நோய்க்காரணி செல்களை அழிக்கும் தன்மை கொண்டிருப்பதால் வெளுப்பாக்கி, ஆக்சிசனேற்றி, நாற்றம் நீக்கி, நச்சுக் கொல்லி என்று பல்வேறு பயன்களை இச்சேர்மம் பெற்றுள்ளது.வெப்ப இரத்தப் பிராணிகளில் உள்ள ஈசனோபில்களில் இவ்வமிலம் உற்பத்தி செய்யப்படுகிறது. . ஈசனோபில் பெராக்சிடேசு என்ற நொதி புரோமினைப் பயன்படுத்தி ஐப்போபுரோமசு அமிலத்தை உருவாக்குகிறது.
சூடான தொட்டிகளிலும் நீரூற்றுகளிலும் புரோமைடும் ஒரு கிருமி நாசினியாகப் பயன்படுத்தப்படுகிறது. ஒரு ஆக்சிசனேற்றும் முகவரின் உதவியால் ஈசனோபில்களிலுள்ள பெராக்சிடேசு போலச் செயல்பட்டு ஐப்போபுரோமைட்டை இது உருவாக்குகிறது. 

ஓரின வேதிப்பொருளான ஐப்போகுளோரசு அமிலத்துடன் சேர்த்துப் பயன்படுத்தினால் மிகவும் பயனுள்ளதாக இருக்கிறது.


</doc>
<doc id="323999" url="https://ta.wikipedia.org/wiki?curid=323999" title="பரக்கலக்கோட்டை பொதுவுடையார் கோயில்">
பரக்கலக்கோட்டை பொதுவுடையார் கோயில்

பரக்கலக்கோட்டை பொதுவுடையார் கோயில் தஞ்சாவூர் மாவட்டத்தில் உள்ள சிவன் கோயிலாகும்.

இக்கோயில் பட்டுகோட்டைக்குக்கிழக்கில் முத்துப்பேட்டை செல்லும் சாலையில் 12 கிமீ தொலைவில் அமைந்துள்ளது.

இங்குள்ள இறைவன் பொதுவுடையார் ஆவார். மிகப்பெரிய ஆல மரத்தின் கீழ் லிங்கத்திருமேனியாக சந்தனக் காப்பிட்டு இறைவனுக்கு பூசை நடத்தப்படுகிறது. ஆண்டுக்கு ஒரு முறை மட்டுமே பொங்கல் திருநாளன்று விடியற்காலம் முதல் மாலை வரை இவருடைய தரிசனம் பகலில் மட்டும் கிடைக்கும் என்பது குறிப்பிடத்தக்கது. நடை அடைபட்டிருக்கும் சமயங்களில் ஆல மரத்தின் முன்னதாக அமைக்கப்பட்டுள்ள கதவுகளுக்கு பூசை செய்யப்படுகிறது. ஆல இலைகளை பிரசாதமாகப் பெற்றுச் செல்கின்றனர்.

வான்கோபர், மகாகோபர் என்ற இரு முனிவர்களிடையே இல்லறம் மற்றும் துறவறம் தொடர்பாக வாக்குவாதம் எழுந்தது. அவர்கள் தில்லை நடராசப் பெருமானிடம் தம் வாதத்தை முன்வைத்தபோது, அவர் அவர்களை தென்திசை நோக்கிச் சென்று இரண்டு புளிய மரங்கள் இருக்கும் இடத்தில் காத்திருக்கும்படி கூறினார். இறைவன் வந்து இருவரும் ஏற்கும்படி இல்லறம், துறவறம் இரண்டுமே சிறந்தவை என்று தீர்ப்பு கூறியதாகக் கூறுவர். இவ்வாறாகத் தீர்ப்பு வழங்கியதால் மத்யபுரீசுவரர் என்றும் பொதுவுடையார் என்றும் அழைக்கப்படுகிறார். இரு முனிவர்களும் அமர்ந்திருக்கும் சிலைகளுக்கு அருகே உள்ள புளிய மரங்கள் உறங்கும் புளி, உறங்காப் புளி என்றழைக்கப்படுகின்றன.


</doc>
<doc id="324002" url="https://ta.wikipedia.org/wiki?curid=324002" title="அதிராம்பட்டினம் அபயவரதேசுவரர் கோயில்">
அதிராம்பட்டினம் அபயவரதேசுவரர் கோயில்

அதிராம்பட்டினம் அபயவரதேசுவரர் கோயில் தஞ்சாவூர் மாவட்டத்தில் உள்ள சிவன் கோயிலாகும். இது ஒரு தேவார வைப்புத்தலமாகும். 

இக்கோயில் பட்டுகோட்டைக்குத்தென் கிழக்கில் 14 கிமீ தொலைவிலும், முத்துப்பேட்டைக்குத் தெற்கில் 13 கிமீ தொலைவிலும் அமைந்துள்ளது. அதிவீரராமன்பட்டினம் என்று இவ்வூர் முன்னர் அழைக்கப்பட்டதாகக் கூறுவர்.

இங்குள்ள இறைவன் அபயவதேசுவரர் ஆவார். கேட்ட வரத்தைத் தருபவராக கருதப்படுவதால் அவர் அவ்வாறு அழைக்கப்படுகிறார். அழகுத் தெய்வமாகக் காணப்படுகின்ற நிலையில் இங்குள்ள இறைவி சுந்தரநாயகி ஆவார். கீழ்க்கண்ட பாடல் இத்தலத்தின் பெருமையைக் கூறுகிறது.
இக்கோயில் பைரவ முனிவர் வழிபடும் சிறப்பைப் பெற்றுள்ளது. திருவாதிரையில் பிறந்த அதிவீரராம பாண்டியன் என்னும் மன்னன் இங்கு வழிபட்டு இவ்வூருக்கு இப்பெயர் அமையக் காரணமாக இருந்தார். மன்னன் பிறந்த நட்சத்திரத்தின் அடிப்படையில் இவ்வூர் திருவாதிரையான்பட்டினம் என்றும் அழைக்கப்படுகிறது. பங்குனி உத்திரம் மற்றும் திருவாதிரை சிறப்பான விழாக்களாக இங்கு கொண்டாடப்படுகின்றன.

மூன்று நிலை ராஜ கோபுரத்தைக் கொண்டு இக்கோயில் அமைந்துள்ளது. இக்கோயிலின் தல மரம் வன்னி மரம் ஆகும். 


</doc>
<doc id="324003" url="https://ta.wikipedia.org/wiki?curid=324003" title="மீதரவுப் பொருள் விபரிப்புக் கருத்தோற்ற முறைமை">
மீதரவுப் பொருள் விபரிப்புக் கருத்தோற்ற முறைமை

மீதரவுப் பொருள் விபரிப்புக் கருத்தோற்ற முறைமை அல்லது மொட்சு (Metadata Object Description Schema (MODS)) என்பது எக்சு.எம்.எல் மொழியில் அமைந்த நூல் விபரிப்பு (bibliographic description) கருத்தோற்ற முறைமை (schema) ஆகும். இது ஐக்கிய அமெரிக்க காங்கிரசு நூலகத்தால் விருத்தி செய்யப்பட்ட சீர்தரம் ஆகும். சிக்கலான மார்க் சீர்தரத்துக்கும் மிகவும் எளிமையான டப்பிளின் கருவம் சீர்தரத்துக்கும் இடைப்பட்டதாக இது வடிவமைக்கப்பட்டுள்ளது. இன்று மொட்சு எண்ணிம நூலக மென்பொருட்களால் பெரிதும் பயன்படுத்தப்படுகின்றது.

துறைசார் வல்லுனர்களால் 2002 இல் மொட்சு உருவாக்கப்பட்டது. 2015 இல் பதிப்பு 3.6 வெளிவந்துள்ளது. இணைப்புத் தரவின் பரவலாகப் பயன்பாட்டுக்கு வருவதால், மொட்சில் இருந்து வள விபரிப்புச் சட்டகம் (RDF) நகர்வதற்கான வழிகாட்டிகள் உருவாக்கப்பட்டு வருகின்றன.




</doc>
<doc id="324005" url="https://ta.wikipedia.org/wiki?curid=324005" title="மகுவாவா">
மகுவாவா

மகுவாவா "(Mahuawa)" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும்.

2011 ஆம் ஆண்டின் இந்திய மக்கள் தொகைக் கணக்கெடுப்பின்படி மகுவாவா கிராமத்தின் மக்கள்தொகை 3419 நபர்கள் ஆகும். இவர்கள் 589 குடும்பங்களில் வாழ்ந்தனர். இம்மக்கள்தொகையில் 51.59% நபர்கள் ஆண்கள் மற்றும் 48.4% நபர்கள் பெண்களாவர். இக்கிராமத்தின் எழுத்தறிவு சதவீதம் 43.28% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 60.8% நபர்கள் ஆண்கள் மற்றும் 39.1% நபர்கள் பெண்களாவர். மக்கள் தொகையில் 21.64% நபர்கள் 6 வயதுக்கு கீழ் உள்ளவர்களாகும். 


</doc>
<doc id="324008" url="https://ta.wikipedia.org/wiki?curid=324008" title="ஆலத்தூர் காருடைய அய்யனார் கோயில்">
ஆலத்தூர் காருடைய அய்யனார் கோயில்

ஆலத்தூர் காருடைய அய்யனார் கோயில் தஞ்சாவூர் மாவட்டத்தில் உள்ள அய்யனார் கோயிலாகும். 

இக்கோயில் பட்டுகோட்டைக்குவட கிழக்கில் 10 கிமீ தொலைவிலும், மதுக்கூருக்கு மேற்கில் 8 கிமீ தொலைவிலும் அமைந்துள்ளது. இக்கோயிலை வீரனார் மற்றும் அய்யனார் கோயில் என்றும் கூறுகின்றனர். 

இங்குள்ள இறைவனான அய்யனார் பூர்ண, புஷ்கலையுடன் உள்ளார். இவர் ஆலப்பெருகும் அய்யனார் என்றும் அழைக்கப்படுகிறார். அன்னை திருமேனியம்மன் என்றழைக்கப்படுகிறார். வீரனார் தீர்த்தம் இக்கோயிலின் அருகே உள்ளது. 

இக்கோயிலில் சித்திரா பௌர்ணமி திருவிழா 10 நாட்கள் சிறப்பாகக் கொண்டாடப்படுகின்றன. தேரோட்டம், காவடி, அக்னிக் கொப்பரை ஏந்துதல் போன்ற சிறப்பு விழாக்களும் இக்கோயிலில் நடைபெறுகின்றன.


</doc>
<doc id="324010" url="https://ta.wikipedia.org/wiki?curid=324010" title="கேசாரியா, பீகார்">
கேசாரியா, பீகார்

கேசாரியா "(Kesaria)" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும்.

2011 ஆம் ஆண்டின் இந்திய மக்கள் தொகைக் கணக்கெடுப்பின்படி கேசாரியா கிராமத்தின் மக்கள்தொகை 5880 நபர்கள் ஆகும். இவர்கள் 1001 குடும்பங்களில் வாழ்ந்தனர். இம்மக்கள்தொகையில் 51.78% நபர்கள் ஆண்கள் மற்றும் 48.21% நபர்கள் பெண்களாவர். இக்கிராமத்தின் எழுத்தறிவு சதவீதம் 40.49% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 63.5% நபர்கள் ஆண்கள் மற்றும் 36.5% நபர்கள் பெண்களாவர். மக்கள் தொகையில் 22.43% நபர்கள் 6 வயதுக்கு கீழ் உள்ளவர்களாகும். 


</doc>
<doc id="324012" url="https://ta.wikipedia.org/wiki?curid=324012" title="வெள்ளைப்பொன்னி (நெல்)">
வெள்ளைப்பொன்னி (நெல்)

வெள்ளைப்பொன்னி பண்டைய, மற்றும் பாரம்பரிய நெல் வகைகளில் ஒன்றாகும். இது, தமிழ்நாட்டின் விவசாயிகள் மத்தியில் பிரபலமாக உள்ள நெல் இரகமாகும். ‘வெள்ளைப்பொன்னி’ என்றழைக்கப்படும் இந்த நெல் வகை, நெடுங்காலத்திற்கு முன்பு, விவசாயிகளால் பல்வேறு பொன்னி நெல்லிலிருந்து பிரித்தறிந்து உருவாக்கப்பட்டவையாகும். 

120 - 140 நாட்களில் அறுவடைக்கு வரக்கூடிய மத்தியகால நெல் இரகங்களில் ஒன்றான வெள்ளைப்பொன்னி, யூலை மாதம் முதல், ஆகத்து மாதம் வரையிலான முன் சம்பா பருவத்திலும் (பட்டம்), பிசாணம், பின் பிசாணம் எனப்படும், செப்டம்பர் மாதம் முதல், ஒக்டோபர் வரையிலான பின் சம்பா (தாளடி) பருவத்திலும், சாகுபடி செய்ய தகுந்த நெல் இராகமாகும்.




</doc>
<doc id="324016" url="https://ta.wikipedia.org/wiki?curid=324016" title="விளாப்பாக்கம் குடைவரை">
விளாப்பாக்கம் குடைவரை

விளாப்பாக்கம் குடைவரை என்பது, வேலூர் மாவட்டத்தின் வாலாஜா வட்டத்தில் ஆற்காட்டுக்கு அண்மையில் அமைந்துள்ள விளாப்பாக்கம் என்னும் ஊரில் அமைந்துள்ள குடைவரை ஆகும். அங்குள்ள ஒரு குன்றுத்தொடரில் இக்குடைவரை அமைக்கப்பட்டுள்ளது. திருப்பான்மலை என அழைக்கப்படும் இம்மலை முற்காலத்தில் பெரிய திருப்பாமலை என்றும் அழைக்கப்பட்டதாகத் தெரிகிறது. இக்குடைவரையின் மண்டபம் மிகவும் பெரியது. மண்டபத்தில் இரண்டு வரிசைகளில் தூண்கள் அமைந்துள்ளன. ஒவ்வொரு வரிசையிலும் ஆறு முழுத்தூண்கள் உள்ளன. சுவரோடு ஒட்டியபடி அரைத்தூண்களும் உள்ளன. தூண்களில் சதுரம், எண்கோணப் பட்டைகள் போன்ற பகுதிகள் எதுவும் காணப்படவில்லை. போதிகைகளும் எளிமையானவையாகவே காணப்படுகின்றன. இது முழுமையாகச் செதுக்கி முடிக்கப்படாத குடைவரையாகவே காணப்படுகின்றது. இது மகேந்திர பல்லவ மன்னன் இறுதிக் காலத்தில் தொடங்கப்பட்டு முழுதும் நிறைவேறாமல் பணி எனக் கருதப்படுகிறது. 

பிற்காலத்தில் இந்தக் குடைவரையைச் சமண முனிவர்கள் பயன்படுத்தியதாகத் தெரிகிறது. இதற்கான கல்வெட்டுச் சான்றுகளும் உள்ளன. குடைவரையில் முகப்புப் பகுதிகளில், சமணச் சிற்பங்களும் காணப்படுகின்றன. இவ்வூரில் உள்ள வேறு கோயில்களில் காணப்படும் கல்வெட்டுக்கள் 9 ஆம் நூற்றாண்டில் இக்குடைவரையில் சமணர்கள் வாழ்ந்ததை உறுதி செய்கின்றன.


</doc>
<doc id="324019" url="https://ta.wikipedia.org/wiki?curid=324019" title="ஒசூர் கே. அப்பாவு பிள்ளை பேருந்து நிலையம்">
ஒசூர் கே. அப்பாவு பிள்ளை பேருந்து நிலையம்

கே. அப்பாவு பிள்ளை பேருந்து நிலையம் என்பது ஒசூரில் உள்ள பேருந்து நிலையமாகும். இது தேசிய நெடுஞ்சாலை 7 இல் அமைந்துள்ளது. 
ஒசூர் பேரூராட்சியாக இருந்த காலத்தில் 1980களின் துவக்கத்தில் இந்த இடத்தில் பேருந்து நிலையம் கட்டப்பட்டு, ஒசூர் முன்னாள் சட்டமன்ற உறுப்பினரும், பேரூராட்சித் தலைவரான கே. அப்பாவு பிள்ளை அவர்களின் பெயர் வைக்கப்பட்டது. பேருந்து நிலையம் அமைந்துள்ள சாலை நான்கு வழி சாலையானதாலும் பேருந்து நிலையம் காலவாட்டத்தில் சேதமான காரணத்தால் இதே இடத்தில் புதியதாக பேருந்து நிலையத்தை 6. 80 கோடி செலவில் அமைக்க திட்டமிடப்பட்டு 2007 ஆகத்து 31 அன்று அடிக்கல் நாட்டப்பட்டு, 10.5 கோடி செலவில் பணிகள் முடிக்கப்பட்டு 2010 சூலை 18 அன்று மு. க. ஸ்டாலினால் திறக்கப்பட்டது. இந்த பேருந்து நிலையத்துக்கும் அப்பாவு பிள்ளை பெயரே வைக்கப்பட்டது. புதிய பேருந்து நிலையம் 53 பேருந்து விரிகுடாக்களுடன் கூடிய நவீன வசதிகளுடன் அமைந்துள்ளது இதில் தரை தளத்தில் 48 கடைகள் மற்றும் முதல் தளத்தில் 28 கடைகளுடன் கட்டப்பட்ட வணிக வளாகத்துக்கு பேரறிஞர் அண்ணா வணிக வளாகம் என்று பெயர் சூட்டப்பட்டது.

மாநிலத்தின் எல்லைப் பகுதியில் அமைந்துள்ள ஒசூருக்கு இப்பேருந்து நிலையம் ஒரு முக்கியமான போக்குவரத்து புள்ளியாக உள்ளது. இது ஒசூர் நகராட்சியால் நிர்வகிக்கப்படுகிறது. இங்கிருந்து தினந்தோறும் 2,000 பேருந்துகள் இயக்கபடுகின்றன. தமிழகம், கர்நாடகம், ஆந்திரம் ஆகிய மூன்று மாநில அரசு மற்றும் தனியார் பேருந்துகள் என வந்து செல்கின்றன. 

சுற்றுப்புறங்களுக்கு செல்லும் உள்ளூர் பேருந்துகள் மற்றும் வெளியூர் பேருந்துகள் குறிப்பிட்ட கால இடைவேளையில் இங்கிருந்து இயக்கப்படுகின்றன. குறிப்பாக பெங்களூருக்கு அதிகப்படியான பேருந்துகள் இயக்கப்படுகின்றன, பெங்களூர் பேருந்துகள் வந்து செல்ல பேருந்தின் முன்பகுதியில் தனியாக அரைவட்டமாக தனிப்பகுதி உள்ளது.. தமிழ்நாடு அரசு விரைவுப் போக்குவரத்துக் கழகம், கர்நாடக, கேரள, ஆந்திர அரசு போக்குவரத்துக் கழக பேருந்துகளும், தனியார் பேருந்துகளும் இயக்கப்படுகின்றன.



</doc>
<doc id="324023" url="https://ta.wikipedia.org/wiki?curid=324023" title="ஐலண்டோரா">
ஐலண்டோரா

ஐலண்ட்டோரா (Islandora) பல்லூடக எண்ணிம வளங்களை பாதுகாக்க, மேலாண்மை செய்ய, அணுக்கப்படுத்த பயன்படும் ஒரு கட்டற்ற மென்பொருள் தளம் ஆகும். இதனை கனடா நாட்டின் 'பிரின்சு எட்வர்டு ஐலேண்டுப் பல்கலைக் கழகத்தார்' வடிவமைத்தனர். தொடக்கத்தில் இதனை மூன்று நபர்களே பங்களித்தனர். பிறகு 10க்கும் மேற்பட்டோர் இணைந்து பங்களித்தனர். இதன் உரிமம், குனூ பொதுமக்கள் உரிமம் என்ற கட்டற்ற உரிமம் ஆகும். இது ஃபெடோரா, டுரூப்பல், சோலர் (Apache Solr) உட்பட்ட பல்வேறு கட்டற்ற மென்பொருளைப் பயன்படுத்தி அல்லது அவற்றோடு சேர்ந்து இயங்குகிறது. இந்தத் தளத்தை நூறுக்கும் மேற்பட்ட பல்கலைக்கழகங்கள், நூலகங்கள், ஆவணகங்கள், அருங்காட்சியகங்கள் என பலர்,பயன்படுத்துகின்றன. இந்த மென்பொருள், பல நிறுவனங்களால் கூட்டாக கிட்கப்பில் உருவாக்கப்பட்டு, கட்டற்ற மென்பொருளாக பகிரப் படுகின்றது. இம்மென்பொருளை, 2013 ஆம் ஆண்டில், 14 நிறுவனங்களுடன் இணைந்து, 60 அமைப்புகளில், பதிவு செய்யப்பட்ட நடைமுறை ஆக்கினர். . நூலக நிறுவனம் தனது கட்டக அமைப்பில், இதனைப் பயன்படுத்துகிறது





</doc>
<doc id="324024" url="https://ta.wikipedia.org/wiki?curid=324024" title="சோலோன்">
சோலோன்

சோலோன் (கி.மு 638--கி.மு.558) என்பவர் கிரேக்க  நாட்டின் ஏதென்சின் அரசியல்வாதி, சட்ட நிபுணர், கவிஞர் ஆவார். நெருக்கடியான மற்றும் குழப்பமான நிலையில்  இருந்த ஏதென்சில் சமூக, பொருளாதார, அரசியல் தளங்களில் பல மாற்றங்கள் செய்தவர்.

சோலோன் அட்டிக்காவில் பிரபு வம்சத்தில் பிறந்தார். ஆர்கோன் பதவியை ஏற்குமாறு ஏதென்சில் வசித்த நடுத்தர வகுப்பினர் கேட்டுக் கொண்டதற்கு இணங்க அப்பதவியை சோலோன் ஏற்றார்.  

கி.மு.594 முதல் 572 வரை சோலோன் அப்பதவியில் இருந்து ஆட்சிப் புரிந்தார். அவரது ஆட்சிக் காலத்தில் அரசியல் சட்டத்தில் சீர் திருத்தம், பொருளியல் சீர்த்திருத்தம், ஒழுக்க முறையில் சீர்திருத்தம் எனப் பலவற்றைச் செய்தார். உலகத்தில் சமத்துவம் நிலைபெற்றுவிட்டால் யுத்தம் வராது என்று சோலோன் கூறி வந்தார்.

சட்டத்துக்கு முன்னர் ஆத்தினியா மக்கள் அனைவரும் சமம் என அறிவித்தார்.

பணக்காரர்களையும் ஏழைகளையும் சமரசப்படுத்தினார். கடன்கள் பெற்றதற்காக அடிமைகள் ஆகும் வழக்கத்தை ஒழித்தார். 

அடிமைகளை மீட்டு மறு வாழ்வு கொடுத்தார். 

நாணய மாற்று விகிதத்தைத் திருத்தி அமைத்தார்.

எந்த வேலையும் செய்யாமல் வாளாவிருக்கும் மனிதர்களைக் குற்றவாளிகள் என அறிவிக்கச் செய்தார். 

உள்நாட்டில் பொருளியல் வளர்சசி அடைய வெளிநாட்டில் உள்ள தொழில் முனைவோர்களை வரவழைத்து பொருள் வளத்தைப் பெருக்கினார். 

குடிமக்கள் அனைவரும் அவரவர் செல்வம், வருமானம் ஆகியவற்றைப் பொறுத்து நான்கு வகையாகப் பிரிக்கப்பட்டனர்.
நான்காவது வகுப்பினர் மட்டும் வரிகள் செலுத்துவதிலிருந்து விலக்கு அளிக்கப்பட்டனர்.

போரில் மாண்டவர்களின் பிள்ளைகளுக்குக் கல்வி, வேலை வாய்ப்பு ஆகியனவற்றைக் கிடைக்கச் செய்தார்.

ஏழைகள் பணக்காரர்கள் வேறுபாடு இல்லாமல் 30 வயதுக்கு மேற்பட்ட குடிமக்கள் அனைவரும் நீதிமான்களாக அமர்ந்து நீதி 
வழங்க ஏற்பட்டு செய்தார்.

சோலோன் ஆடசிக்குப் பிறகு ஆத்தினிய அரசியலில் குழப்பமும் சண்டைகளும் வன்முறையும் ஏற்பட்டன.

கிரீஸ் வாழ்ந்த வரலாறு நூல்-ஆசிரியர் வெ.சாமிநாத சர்மா, வளவன் பதிப்பகம்,தியாகராயர் நகர், சென்னை-600017


</doc>
<doc id="324027" url="https://ta.wikipedia.org/wiki?curid=324027" title="அரகண்டநல்லூர்க் குடைவரை">
அரகண்டநல்லூர்க் குடைவரை

அரகண்டநல்லூர்க் குடைவரை என்பது, விழுப்புரம் மாவட்டத்தின் திருக்கோயிலூர் வட்டத்தில் உள்ள அரகண்டநல்லூர் என்னும் ஊரில் அமைந்துள்ள ஒரு குடைவரைக் கோயில் ஆகும். இங்குள்ள பெரிய பாறை ஒன்றின் கீழ்ப்பகுதியில் இக்கோயில் குடையப்பட்டு உள்ளது. பல்லவ மன்னன் மகேந்திரவர்மன் காலத்தில் தொடங்கப்பட்ட இக்குடைவரைப் பணி முற்றுப்பெறாமல் இடையிலேயே கைவிடப்பட்டுள்ளது. கைவிடப்பட்டதற்கான காரணங்கள் அறியப்படவில்லை. இந்தக் குடைவரைக்கு முன்புறம் “ஆய்குளம்” என அழைக்கப்படும் குளம் ஒன்றும் காணப்படுகிறது.

இங்குள்ள மண்டபத்தில் இரண்டு வரிசைகளில் தூண்கள் அமைந்துள்ளன, ஒவ்வொரு வரிசையிலும் நான்கு பெரிய சதுர வடிவிலான முழுத்தூண்களும், பக்கச் சுவர்களை அண்டி வரிசைக்கு இரண்டு அரைத்தூண்களும் உள்ளன. தூண்களில் சதுரம், எண்கோணப்பட்டை போன்ற வழமையான கூறுகள் உருவாக்கப்படவில்லை. பின்புறச் சுவரில் உள்ள அடையாளங்களைக் கொண்டு ஐந்து கருவறைகளை அமைப்பதற்கான திட்டங்கள் இருந்ததையும், அதற்கான முயற்சிகள் மேற்கொள்ளப்பட்டதை அறிய முடிகிறது. இக்குடைவரையின் முகப்பும், மேற்பகுதியும், தரையும் முழுமையாகச் செப்பம் செய்யப்படாத நிலையிலேயே உள்ளன.

தற்போது இக்குடைவரையை அண்டிப் பிற்காலத்தில் அமைக்கப்பட்ட கோயில்கள் காணப்படுகின்றன.


</doc>
<doc id="324040" url="https://ta.wikipedia.org/wiki?curid=324040" title="திருக்கழுங்குன்றம் குடைவரை">
திருக்கழுங்குன்றம் குடைவரை

திருக்கழுங்குன்றம் குடைவரை என்பது, காஞ்சிபுரம் மாவட்டத்தின், திருக்கழுங்குன்றம் வட்டத்தில் அமைந்துள்ள ஒரு குடைவரைக் கோயில். திருக்கழுங்குன்றம் மலைக்குச் செல்லும் வழியில் மலைமீது உள்ள கிழக்கு நோக்கி அமைந்த பாறை ஒன்றைக் குடைந்து இக்குடைவரைக் கோயிலை அமைத்துள்ளனர். இந்தக் குடைவரை மண்டபத்தைக் கல்மண்டபம் என அழைக்கின்றனர். 

இக்குடைவரை மண்டபத்தில் இரண்டு வரிசையில் தூண்கள் அமைந்துள்ளன. ஒவ்வொரு வரிசையிலும் இரண்டு தூண்கள் வீதம் மொத்தம் நான்கு முழுத்தூண்கள் உள்ளன. வரிசைகளின் இரு பக்கங்களிலும், பட்டச் சுவர்களையொட்டி அரைத் தூண்கள் உள்ளன. முழுத்தூண்கள் மேல் பகுதியும், கீழ்ப் பகுதியும் சதுர வெட்டுமுகத்துடன் கூடியனவாகவும், நடுப்பகுதி எண்கோணப்பட்டை அமைப்புடனும் காணப்படுகின்றன. மண்டபத்தின் பின்புறச் சுவரில் சதுர வடிவில் கருவறை ஒன்று குடையப்பட்டுள்ளது. வாயிலின் இருபுறமும் கோட்டங்களும் அவற்றில் வாயிற் காவலர் சிற்பங்களும் உள்ளன. இச்சிற்பங்களுக்கு அப்பால் கருவறை வாயிலின் வலப் பக்கத்தில் அமைந்த கோட்டம் ஒன்றில் நான்முகன் சிற்பமும், இடப்பக்கத்தில் திருமால் சிற்பமும் உள்ளன. 

இக்குடைவரை பல்லவ மன்னன் முதலாம் நரசிம்மவர்மனால் அமைக்கப்பட்டது என்று கருதப்படுகின்றது. ஆனால், இங்கும் அயலிலும் கண்டெடுக்கப்பட்ட கல்வெட்டுக்கள் தரும் தகவல்களின் அடிப்படையில் இது நரசிம்மவர்மனால் கட்டப்பட்டது அல்ல என்ற கருத்தும் நிலவுகிறது.


</doc>
<doc id="324052" url="https://ta.wikipedia.org/wiki?curid=324052" title="அகச் சிவப்பு அலை கண்டறிவான்">
அகச் சிவப்பு அலை கண்டறிவான்

அகச் சிவப்பு அலை கண்டறிவான் "(Infrared detector)" என்பது வெப்பக் கதிர்வீச்சை மின்னழுத்த மாற்றமாக உணர்ந்து காட்டும் கருவியாகும். வெப்பநிலை சார்தடை, வெப்ப மின் இரட்டை போன்ற இரண்டு முக்கியமான குறிப்பிடத்தக்க கண்டறிவான்கள் நடைமுறையில் பயன்படுத்தப்படுகின்றன. 

அகச்சிவப்புக் கதிர் வீச்சின் வெப்ப விளைவுகளை பல வெப்பநிலை சார்ந்து நிகழ்வுகள் மூலம் தொடர முடியும். சூரியக்கதிரளவி நுண்சூரியக்கதிரளவி ஆகிய கருவிகள் மின்தடையை அடிப்படையாகக் கொண்டவையாகும். வெப்ப இரட்டைகளும், வெப்ப மின் அடுக்குகளும் வெப்பமின் விளைவுகளைப் பயன்படுத்துகின்றன. கேலே கதிர்வீச்சு அளவி வெப்பப் பெருக்கத்தைப் பயன்படுத்துகிறது. அகச்சிவப்பு அலைமாலை அளவிகள் பரவலாக மீவெப்ப மின்சாரக் கண்டறிவான்களைப் பயன்படுத்துகின்றன. 

ஒளியனியல் கண்டறிவான்களின் நேரமும் உணர்திறனும் அதிகமாக உள்ளன என்று கண்டறியப்பட்டுள்ளது. ஆனால் பொதுவாக இவற்றின் ஓசையைக் குறைக்க குளிரூட்டப்பட வேண்டியுள்ளது. இவற்றிலுள்ள உட்பொருட்கள் குறுகலான பட்டை இடைவெளி கொண்ட குறைக்கடத்திகளாக உள்ளன. அகச்சிவப்பு கதிரியக்க நிகழ்வு ஒளியன்களால் மின்னணுவியல் கிளர்வுகளை வெளிப்படுத்த இயலும். ஒளி மின்கடத்து கண்டறிவான்களில் கண்டறிவானின் மின்தடைமை கண்காணிக்கப்படுகிறது. ஒளிமின்னழுத்தக் கண்டறிவான்களில் பி-என் சந்திப்பு உள்ளது. இச்சந்திப்பில் ஒளிமின்னழுத்த மின்சாரம் ஒளியூட்டும்போது தோன்றுகிறது.

சில கண்டறிவான் பகுதிப்பொருட்கள்:

பாதரச காட்மியம் தெலூரேட்டு்

ஈயசெலீனைடு


</doc>
<doc id="324063" url="https://ta.wikipedia.org/wiki?curid=324063" title="திருநெல்வேலி சைவ சிறுவர் இல்லம்">
திருநெல்வேலி சைவ சிறுவர் இல்லம்

ஈழத்தில்சைவமும் தமிழும் காக்க சேர்.பொன் இராமநாதன் தலைமையில் 1923.12.09 அன்று ஸ்தாபிக்கப்பட்ட நிறுவனமே சைவ வித்தியா விருத்திச் சங்கம் ஆகும். இச்சங்கம் 1960களின் தொடக்கம் வரை 187 நிறுவனங்களை (பாடசாலைகள்,ஒரு சைவாசிரியர் கலாசாலை,தொழிற்பயிற்சி நிலையங்கள், இரு சிறுவர் இல்லங்கள்) நடாத்தியது. பாடசாலைகளையும் சைவாசிரியர் கலாசாலைகளையும் அரசாங்கம் பொறுப்பேற்றதன் பின் சங்கம் இரு சிறுவர் இல்லங்களை மட்டும் நிர்வகித்து வருகின்றது.

இச்சங்கம் தலைவர், செயலாளர், நிதிச்செயலாளர் உள்ளிட்ட இருபத்தைந்து பணிப்பாளர்களைக் கொண்ட சபையால் நிர்வகிக்கப்படுகின்றது. இவர்களுள் இல்லம்,கல்வி,மருத்துவம்,சமயம்,பண்ணை,தொழிற்பயிற்சி எனும் ஆறு முக்கிய விடயங்களுக்கு உரிய திட்டப் பணிப்பாளர்களும் உள்ளடங்குவர், பொதுச்சபையே இப்பணிப்பாளர் சபையை நியமிக்கின்றது. இப்பணிப்பாளர் சபையில் அங்கம் வகிக்கும் அனைத்து உறுப்பினர்களும் "ஊதியம் பெறாது" சேவை மனப்பான்மையோடு தொண்டாற்றி வருகின்றனர் .
இங்கு நிர்வாக அலுவலர் ஒருவர், முகாமைத்துவ உதவியாளர் நால்வர், அலுவலக உதவியாளர் ஒருவர், தையற் பயிற்சியில் இருவர், நூலகர் ஒருவர், அறிவகத்தில் இருவர், விடுதிக்காப்பாளர் இருவர், விடுதிக்காப்பாளர் பதினொரு பேர், சிற்றூழியர் ஒருவர், சாரதி ஒருவர், காவலாளிகள் அறுவர், சமையலாளர்கள் ஐவர் என அமைந்த ஆளணியினர் சங்கச் செயற்பாடுகளைத் திறம்பட மேற்கொள்வதற்கு உதவி வருகின்றனர்.
இப்பொழுது சங்கம் பல்வேறு பணிகளை சமூகத்தின் தேவைக்கேற்றப முன்னெடுத்து வருகின்றது.
இல்லங்கள் 
சைவ வித்தியா விருத்திச் சங்கம் ஆரம்ப காலம் (1928) தொடக்கம் இரு சிறுவர் இல்லங்களை கலாசாலை வீதி, திருநெல்வேலியில் நடாத்தி வருகின்றது.அவற்றில் ஒன்று ஆண்கள் இல்லமாகவும் மற்றையது பெண்கள் இல்லமாகவும் விளங்குகின்றன. ஆண்கள் இல்லத்தில் தற்போது 61 ஆண் பிள்ளைகளும் பெண்கள் இல்லத்தில் தற்போது 106 பெண் பிள்ளைகளும் தங்கியுள்ளனர். உரும்பிராயில் இயங்கி வரும் கருணை இல்லத்தில் தற்போது 38 பெண் பிள்ளைகளும் தங்கியுள்ளனர்.

பணிப்பாளர்கள்       :25

தலைவர்                    :திரு.V.Tசிவலிங்கம் 

செயலாளர்                :திரு.தி.செல்வமனோகரன் 

நிதிச் செயலாளர்    :திரு.நா.நித்தியானந்தன்

Telephone No               :021 222 6525 , 021 320 7897

E-mail                            :hindu Board

Website                        :www.thehinduboard.org

சபாபதியார் மாளிகை போன்ற மேல்மாடியினை வைரமான வேப்பமரம் கொண்டமைத்து ஏழைப்பிள்ளைகளை அங்கே ஓடி விளையாட வைத்து உணவு உடை அளித்து உறங்க வைத்தார். பிறர் பிள்ளைகளை தலை தடவ தன் பிள்ளை தானே வளரும் என்ற நாகரிகத்தை சபாபதியார் நன்கு அறிந்தவர்.அவர் தனது மனைவி, மக்கள், பேரப்பிள்ளைகளை ஏழைப்பிள்ளைகளுக்கு உணவூட்டப் பழக்கியவர் அந்த வகையில் அவரின் பேரக்குழந்தைகள் மண்சோறு ஆக்கி விளையாடாமல் உண்மையில் விளையாட்டுத் தோழர் தோழியர்களிற்கு உணவு ஊட்டியவர்கள். இளமையிலே ஏழைகளுக்கு சமையல் புரிந்த ஒருவர் திருவாட்டி குழந்தையம்மா குமாரசாமி என்பவராவர். திருவாளர் குமாரசாமி அந்த காற்றுப் பட்டமையால் போலும் சைவ வித்தியா விருத்திச் சங்கத்தின் இயக்குனராகவும் பிற்காலத்தில் கடமையாற்றினார்.
சபாபதிப்பிள்ளை அவர்கள் தன் மனையில் ஆரம்பித்த சைவ சிறுவர் இல்லத்தை சைவ வித்தியா விருத்திச் சங்கத்தினர் 1928 ம் ஆண்டு விஜய தசமி நாளில் பொறுப்பேற்று நடத்த தொடங்கினார்கள். அன்று தொடக்கம் சைவப் பெரியார் இராசரத்தினம் அவர்கள் எண்ணற்ற பிள்ளைகளுக்குத் தந்தையானார். 

சைவப்பிரபுக்கள் அனாதைகள் மேலிரங்கி ஆளுக்கொரு பிள்ளையாவது வளர்க்கக் கை கொடுக்கலாம் என்று சங்கத்தார்கள் வேண்டுகோள் விடுத்தார்கள். அல்லது உணவிற்கு உதவும் முகமாக நெல், அரிசி, தேங்காய், காய்கறி ஏதாவது கொடுங்கள் என்று கூறினார்கள். உடுக்கத் துணி கொடுங்கள் என்று தன்மையாகக் கேட்டார்கள்.

பிள்ளைகள் கல்வியோடு கைத்தொழில் ஒன்றைக் கற்று கவலையின்றி வாழ்வதற்கு வழிகாட்டினார்கள். விவசாயம்,நெசவு,அச்சுக்கலை, தச்சுவேலை இவற்றில் ஏதாவது ஒரு துறையின் அபிவிருத்திக்கு பொது மக்களிடம் உதவி கோரினார்கள்.அந்தக் காலத்தில் 1928 ம் ஆண்டளவில் ஒரு பிள்ளைக்கு மூன்று வேளை போதியளவு உணவும் வேறு தேவைகளையும் கொடுத்து வளர்ப்பதற்கு எட்டு ரூபா ஐம்பது சதம் செலவாகும் என பரிந்து கேடடார்கள்.

தாய் தந்தை இல்லாதவர்கள் இறைவன் இருக்கும் போது அனாதைகளாக மாட்டார்கள். அவர்கள் இறைவனின் குழந்தைகள் சிவன் பிள்ளைகள் வாழும் இல்லம் சைவச் சிறுவர் இல்லம் .சைவ சமயத்தவர்கள் மெய்யடியார்களான தனியடியார்கள் அறுபத்துமூவர் என எண்ணிக்கொள்ளும் வண்ணம் அங்கே அறுபத்து மூன்று பிள்ளைகள் வந்து கூடினர்.அவர்களில் சிலர் போதிய கல்வி பெற்று முன்னேறினார்கள்.

இறைவனின் திருவருளாலும் சபாபதிப்பிள்ளையாரின் தூண்டுதலாலும் மனம் மகிழ்ந்த திருநெல்வேலி கந்தையா அவர்களும் அவருடைய மனைவியாரும் ஒரு ஏக்கர் நிலப்பரப்பைச் சைவ சிறுவர் இல்லம் அமைப்பதற்கு மகிழ்வுடன் அளித்தனர்.
ஏழைப்பிள்ளைகளின் வாழ்விற்க்காக சபாபதியார் எதனையும் கொடுக்க ஆயத்தமானார். காணி வாங்குதல், உறுதி எழுதுதல், கொட்டிலமைத்தல் ,கட்டில் இடுதல், உணவு கொடுத்தல் எதற்கும் அவரது வலது கை கொடுப்பதற்கு நீண்டது.
இவ்வாறே சைவ சிறுவர் இல்லம் ஆரம்பித்து வளர்ச்சியடைந்து பல ஏழைக்குழந்தைகளிற்கு வாழ்வளித்து வருகின்றது.

சிறுவர் நன்னடத்தை பிரிவினராலும் நீதிமன்றாலும் இல்லங்களுக்குச் சிறுவர்கள் அனுமதிக்கப்படுகின்றனர். தற்போது திருநெல்வேலி சைவச்சிறுவர் இல்லங்களுக்கு சிறுவர்கள் நன்னடத்தை உத்தியோகத்தராக திரு.A.ரெஜினோல்ட்ராஜ் அவர்களும் உரும்பிராய் கருணை இல்லத்தின் சிறுவர் நன்னடத்தை உத்தியோகத்தராக திரு.K.கமலதாஸ் அவர்களும் தொழிற்படுகின்றனர். இவர்கள் தமக்குரிய நிகழ்ச்சி நிரலின்படி தத்தம் கடமைகளை நிறைவேற்றி வருகின்றனர்.

இரு சைவச் சிறுவர் இல்லங்களையும் சேர்ந்த சிறார்கள் யாழ்/முத்துத்தம்பி மகா வித்தியாலயத்தில் கல்வி பயின்று வருகின்றனர். கருணை இல்லத்தில் தங்கியுள்ள சிறார்கள் 18 பேர் யாழ்/உரும்பிராய் சைவத் தமிழ் வித்தியாலயத்திலும், 20 பேர் யாழ்/உரும்பிராய் இந்துக்கல்லூரியிலும் கல்வி பயில்கின்றனர்.

மாணவர்களுக்கு புறநிலைக் கற்கை வகுப்புக்கள் கிரமமாக நடைபெறுகின்றன. 20 ஆசிரியர்கள் கற்பிக்கின்றார்கள். வகுப்பு 6-11 வரை கட்டாய பாடங்களான கணிதம், விஞ்ஞானம், தமிழ், ஆங்கிலம் போன்ற பாடங்களும் உயர்தர வகுப்பிற்கு சகல பாடங்களும், மேலதிக வகுப்புக்களும் நடைபெறுகின்றன. அதை விட கற்றலில் பின் தங்கிய மாணவர்களை இனங்கண்டு அவர்களுக்கான விசேட கற்பித்தல் நடைபெறுகின்றது.

அண்மையில் வெளியிடப்பட்ட பெறுபேறுகளின்படி கா.பொ.த (சா/த) மாணவர்கள் 50 வீதமும், கா.பொ.த (உ/த) 100 வீதமும் சித்தி பெற்றுள்ளார்கள்.

இல்லச் சிறார்களுக்கான அனைத்துப் பாடங்களும் பிரத்தியேக வகுப்புக்கள் அவ்வவ்வில்லங்களில் நடைபெற்று வருகின்றன. இவ்வகுப்புக்களில் இணைப்பாட விதானங்களும் கவின்கலை வகுப்புக்களும் உள்ளடங்குகின்றன. இப்பிரத்தியேக வகுப்புச் செயற்பாட்டிற்கு ஏறத்தாழ 100,000 த்திற்கு மேல் செலவாகின்றமை குறிப்பிடத்தக்கது.

சிறார்களின் ஆற்றல்களை மேம்படுத்தும் முகமாக சங்கீதம், பண்ணிசை, வஜலின், வீணை, மிருதங்கம், நடனம், நாடகம் ஆகிய வகுப்புக்கள் நடைபெறுகின்றன. இதன் மூலம் மாணவர் மன்றங்கள், இல்ல நிகழ்வுகள் மற்றும் பாடசாலை பொது நிகழ்வுகளிலும் சிறார்கள் தமது கலை சார்ந்த ஆற்றல்களை வெளிப்படுத்தி வருகின்றனர். அத்தோடு வட இலங்கை சங்கீத சபை நடாத்தும் கவின்கலை சார்ந்த பரீட்சைகளிலும் தோற்றி சிறந்த பெறுபேறுகளைப் பெற்று வருகின்றனர்.

சிறார்களை தொழிநுட்ப உலகிற்கேற்பத் தயார்படுத்தும் முகமாக கணிணிப் பயிற்சி வழங்கப்படுகின்றது. அடிப்படைக் கணினி அறிவோடு நெசனல ஊடாக ஒரு கற்கை நெறியும் நடாத்தப்படுவது குறிப்பிடத்தக்கது.
கொடையாளிகள் சிலர் கணினிகள் அன்பளிப்புச் செய்தனர். அக்கணினிகளைக் கொண்டு கணினிப்பயிற்சிக் கூடம் நிறுவப்பட்டது அதில் ஒரு போதனாசிரியர் தரம் 06க்கு மேற்பட்ட மாணவர்களிற்குப் பயிற்சி வழங்கி வருகிறார். உயர் தர மாணவர்கள் மென் பொருள் தயாரிப்பில் முன்னேற்றமடைந்து சான்றிதழ்கள் பெற்றுள்ளனர்.

அனைத்துச் சிறார்களிற்கும் இல்லங்களிலேயே தொழிற்பயிற்சிகள் வழங்கப்படுகின்றன.

 சைவச்சிறுவர் இல்லத்தில் உள்ள பண்ணையில் தென்னைகளும், எலுமிச்சைகளும் , வாழைகளும் பயிரிடப்பட்டுள்ளன. மிகுதிக்காணியில் வெங்காயம், வெண்டி, கீரை, மிளகாய் போன்றன பயிரிடப்படுகின்றன. செம்மணியில் உள்ள சங்கத்தின் வயலில் கடந்த இரு வருடங்களாக நெற் பயிர்ச்செய்கை மேற்கொள்ளப்பட்டு வருகின்றது இச் செயற்பாடுகளில் சிறார்கள் ஈடுபடுவதனூடாகத் தமக்குரிய விவசாயப் பயிற்சியினைப் பெற்றுக் கொள்கின்றனர்.

தையல் பயிற்சி நிலையத்தினால் பெண் பிள்ளைகளுக்கான ஆடைகள் தைத்து வழங்கப்படுகின்றன. வகுப்பு 4 முதல் சகல பெண் பிள்ளைகளுக்கும் தையற் பயிற்சி வழங்கப்படுகிறது. கா.பொ.த (சா/தா) (உ/த) வகுப்பு மாணவர்கள் தையல் இயந்திரத்தில் தைப்பதற்கு பயிற்சி பெற்று ஓய்வு நேரத்தில் சிறார்களின் உள்ளாடைகள், வீட்டு உடுப்புக்கள் தைக்கின்றார்கள்.
இல்லப் பிள்ளைகளுக்குத் தேவையான ஆடைகள் இங்கேயே தைத்து வழங்கப்படுகிறன. இல்லத்தில் இருந்து விலகிய மற்றும் ஊர்ப் பெண் பிள்ளைகளுக்குத் தையற்பயிற்சி வழங்கப்படுகின்றன. முதலாவது குழு தையற்பயிற்சி பெற்று வெளியேறியுள்ளது. அத்துடன் NAITA நிறுவனத்துடன் இணைந்த பயிற்சிகளும் நடாத்தப்பட்டுச் சான்றுதழ்கள் வழங்கப்படுகின்றன.

வீட்டிலிருந்து பெறக்கூடிய ஊறுகாய், ஒடியல், புளுக்கொடியல், மோர்மிளகாய், உற்பத்திகளும் மாணவர்களுக்குப் பயிற்றுவிக்கப்படுகின்றன. கைப்பணிப் பயிற்சிகளும் வழங்கப்படுகின்றன.

புத்தகங்களை உரிய முறையில் கட்டுவதற்கான பயிற்சி சிறார்களுக்கு வழங்கப்பட்டு வருகின்றது. இதனுடாக எதிர்காலத்தில் தொழில் வாய்ப்பை பெற்றுக்கொள்ள முடியும்.

சிறுவர்களுக்கு (ஆண்) மின்னிணைப்பிற்குரிய பயிற்சி வழங்கப்படுவதோடு NAITA நிறுவனத்துடன் இணைந்த பரீட்சைகளை நடாத்தவும் ஏற்பாடு செய்யப்பட்டுள்ளது.

சிறுவர்களுக்கு (ஆண்) மரவேலைகளுக்குரிய உபகரணங்கள் வாங்கப்பட்டு பயிற்சி வழங்குவதற்கான நடவடிக்கைகள் மேற்கொள்ளப்பட்டு வருகின்றன.
யாழ் கல்வி வலயத்தின் முறைசாராக் கல்விப்பிரிவினர் எமது சிறார்களுக்குக் கணினி, கைப்பணி, முக அலங்காரம் முதலான பயிற்சி நெறிகளை மேற்கொண்டு அதற்கான பரீட்சைகளையும் நடாத்தி சித்தியெய்தும் சிறுவர்களுக்குச் சான்றுதல் வழங்கி வருகின்றனர்.

மாணவர்கள் யா/முத்துத்தம்பி மகா வித்தியாலய மைதானத்திற்கு விளையாட அழைத்துச் செல்லப்படுகின்றனர். பெண்கள், ஆண்களுக்குமான காற்பந்தாட்ட அணிகள் தனித் தனியே உருவாக்கப்பட்டு பயிற்சிகள் வழங்கப்பட்டு வருகின்றன.

சிறார்களுக்கு உளவள ஆலோசனை வழங்கும் முகமாக "ஆறுதல்" நிறுவனம் சீர்மிய வகுப்புக்கள் நடாத்தி வருகின்றது. இதனால் சிறார்கள் கல்வி, ஒழுக்கம் என்பவற்றில் சீர்படுவதோடு மனவமைதி உடையவர்களாகவும் காணப்படுகின்றனர்.
சிறார்களை வருடத்தில் இருமுறை சுற்றுலா அழைத்துச் செல்லப்படுகின்றனர். 2015 சித்திரை மாதத்தில் மாத்தளை, கண்டி, பேராதனைப்பூங்கா , ஹக்கலைப் பூங்கா, எல்லே, நீர்வீழ்ச்சி, றம்பொடை, தலதாமாளிகை , நுவரெலியா, கதிர்காமம் ஆகிய இடங்களுக்கு அழைத்துச் செல்லப்பட்டனர். அத்துடன் மார்கழி மாத விடுமுறைக்கு வீடு செல்லாத சிறுவர்களை புதுக்குடியிருப்பு, வற்றாப்பளை கண்ணகை அம்மன் ஆலயம், ஒட்டிசுட்டான் தான்றோன்றிச்சரம், இரணைமடுக்குளம் ஆகிய இடங்களுக்கும் அழைத்துச் செல்லப்பட்டனர்.
வருடந்தோறும் ஆவணி மாத நடுப்பகுதியில் பெற்றோர்,பாதுகாவலர் ஒன்றுகூடல் நடைபெறுகின்றது. இதில் நிர்வாகம் சார்ந்த அனைவரும் கலந்துகொள்வர். ஏனைய காலங்களில் பெற்றோர் பாதுகாவலர் இல்லச் சிறார்களை மாதமொருமுறை மட்டும் சந்திக்க அனுமதிக்கப்படுகின்றனர்.

யாழ் கல்வி வலய ஓய்வு பெற்ற மனைப்பொருளியல் ஆசிரிய ஆலோசகரான த.யோகேஸ்வரி அவர்கள் இல்லத்தில் தங்கியிருந்து எமது சிறார்களின் கல்வி, ஒழுக்கம் என்பவற்றில் கவனம் செலுத்திப் பெரும் பணி புரிந்து வருகின்றார் செல்வி வெ.விஜயபாரதி அவர்களும் ஊதியமற்று எமது சிறார்களுக்கு வீணை வகுப்புக்களை நடாத்தி வருகின்றார்.

இலங்கை பல்கலைக்கழகங்கள், தேசிய கல்வியர் கல்லூரிகள், வெளிவாரிக் கற்கைநெறி என்பவற்றை மேற்கொள்ளும் 24 மாணவர்களிற்கு சங்கம் அவர்களின் கல்வி நடவடிக்கைகளிற்கான நிதியுதவியை மாதாந்தம் வழங்கி வருகின்றது.

 சங்கம் சிறந்த நூலக வசதிகளைச் சிறார்களிற்கு ஏற்படுத்திக்கொடுத்துள்ளது. மிகத் தொன்மையான நூல்களோடு வருட வருடம் 100 000/= ற்கு மேற் பெறுமதியுடைய நூல்களைச் சிறார்களின் பயன்பாட்டிற்க்காக வாங்கி வருகின்றது. அத்தோடு மாணவர்களின் நலன் கருதி இவ்வாண்டின் நடுப்பகுதியிலிருந்து புதிதாக நூலகர் ஒருவர் நியமிக்கப்பட்டுள்ளமை குறிப்பிடத்தக்கது.

26.06.2015 அன்று சங்கத்தின் S.R.கனகநாயகம் சிறுவர் பூங்கா வெகு சிறப்பாகத் திறந்து வைக்கப்பட்டது.இந்நிகழ்வில் S.R.கனகநாயகம்அவர்களின் மகன் திரு.கனக.ஈஸ்வரன் (ஜனாதிபதி சட்டத்தரணி) அவர்களும் அவரது மகன் திரு.க.சிவான் 
(சட்டத்தரணி)அவர்களும் விருந்தினர்களாக கலந்து கொண்டு விழாவைச் சிறப்பித்தார்கள்.இப்பூங்காவை சிறார்கள் மிகுந்த மகிழ்ச்சியோடு பயன் படுத்தி வருகிறார்கள்.

08.02.2015 அன்று பணிப்பாளர் சபையால் அடிக்கல் நாட்டப்பட்ட ஆண்கள் இல்லப் புதிய கட்டடம் 27.04.2016 அன்று திறந்து வைக்கப்பட்டது திரு.இ.ஜெயசேகரம் அவர்கள் பிரதம விருந்தினராகவும் தி.வேல்நம்பி சிறப்பு விருந்தினராகவும் கலந்து கொண்டு இக் கட்டடத்தை திறந்து வைத்தனர்.திரு.கனக.ஈஸ்வரன் (ஜனாதிபதி சடடத்தரணி) அவர்கள் தனது தந்தையாரான திரு S.R. கனகநாயகம் அவர்களின்(முன்னாள் தலைவர்,சைவ வித்தியா விருத்திச் சங்கம் )நினைவாக ஒரு அறைக்கான செலவைப் பொறுப்பேற்றுக் கொண்டார். அவ்வறைக்கு அவரின் பெயர் பொறிக்கப்பட்டு சங்கத்தின் உபதலைவர் திருV.T.சிவலிங்கம் அவர்களால் அப்பெயர்ப் பலகை திறந்து வைக்கப்பட்டது. இதன் மேற் பகுதிக்கான வேலைகளைச் செய்து முடிக்க வேண்டிய தேவையில் தற்போது உள்ளது.

தங்கம்மா மண்டபத்தின் நிறைவுறாதிருந்த 50 அடி நீளமான கட்டடப்பகுதி தூண்கள் நிறுவி கூரை போடப்பட்டுள்ளது. எதிர்காலத்தில் நிகழ்வுகள் நடத்துவதற்கான மேடையுடன் கூடிய மண்டபமாக இதனை அமைத்தல் வேண்டும்.
பெண்கள் இல்ல புதிய கட்டடத்தின் மேன்மடிப் பகுதிக்குரிய கூரை போடும் செயற்பாடு மேற்கொள்ளப்பட்டுக் கொண்டிருக்கிறது.

சிவராத்திரி, நவராத்திரி, நாயன்மார் குருபூசைகள் , அறநெறி நிகழ்வுகள் வெள்ளிக்கிழமை தோறும் பிரசங்கம் நாள்தோறும் காலையும் மாலையும் வழிபாடு என்ற வகையில் இல்லங்களில் சமய நிகழ்வு நடைபெறுகின்றது. சிவராத்திரி தினமன்று சிறார்களிற்கு தீட்சை வழங்கப்படுகின்றது. நவராத்திரி தினங்களில் பிரசங்கங்கள் நடைபெறுகின்றன. அத்தோடு மாணவர்களுக்கிடையே கோலம் போடுதல், பாமாலை, பேச்சு முதலான போட்டிகள் நடாத்தப்பட்டு பரிசில்கள் விஜயதசமி அன்று வழங்கப்படுகிறன. அருகிலுள்ள ஆலயங்களாலும் மற்றும் சமய நிறுவனங்களாலும் நடத்தப்படுகின்ற போட்டிகளில் சிறார்கள் பங்குபற்றி வருகின்றனர்.அத்தோடு சங்கத்தால் இந்து கலாச்சார அமைச்சின் அறநெறிப் பாடசாலை நடத்தப்பட்டு வருகின்றது.

வருடத்தில் இருமுறை மருத்துவ முகாம் நடாத்தப்பட்டு மாணவர்களின் சிறார்களின் உடல், உள நலன்கள் பேணப்படுகின்றன. யாழ் போதனா வைத்திசாலையிலேயே சிறார்களுக்குரிய மருத்துவ சேவைகள் நிறைவு செய்யப்படினும் உடனடித்தேவைகளுக்கு தனியார் மருத்துவமனைகளின் சேவைகளையும் பெறுவதுண்டு.

தைப்பொங்கல், சித்திரை வருடப்பிறப்பு, தீபாவளி, கார்த்திகை விளக்கீடு போன்றவை சிறப்பாக கொண்டாடப்படுகின்றன. குறிப்பாக சித்திரை புத்தாண்டு விழா கருணை இல்லத்திலும், தீபாவளித் திருநாள் சைவச் சிறுவர் இல்லத்திலும் மாணவர்களின் கலை நிகழ்வுகளோடு கொண்டாடப்பட்டு வருகின்றன. வருடத்தின் ஜூலை 04ஆம் திகதியும் சங்கத்தில் இந்துபோர்ட் சு.இராசரத்தினம் அவர்களின் பிறந்தநாள் விழாவும் பரிசளிப்பு நிகழ்வும் கொண்டாடப்பட்டு வருகிறது. அத்தோடு 2015இல் இருந்து "இல்லக விளக்கு" மலரும் வெளியிடப்பட்டு வருகின்றது. இது சங்கத்தின் செயற்பாடுகளையும் மாணவர்களின் ஆக்கங்களையும் உள்ளடக்கியதாக உள்ளது.

2014 இல் இருந்து வருடந்தோறும் "விடுதிக்காப்பாளர் தினம்" ஒக்டோபர் 06 ஆம் திகதியில் சிறப்பாக கொண்டாடப்படுகிறது. அதே போல "ஆசிரியர் தினமும்" வருடாவருடம் கொண்டாடப்படுகின்றது.

சமூக சேவைத் திணைக்களம் ஒரு பிள்ளைக்கு மாதம் ரூபா 500/=  வழங்குகின்றது. இத்தொகை ஒரு பிள்ளையை மூன்று நாள் பராமரிப்பதற்கே போதுமானது. எனவே உலகெங்கும் வாழும் அன்பு உள்ளங்களின் ஆதரவை சங்கத்தினர் நாடுகின்றனர். ஒரு பிள்ளையின் தேவைகளை நிறைவு செய்ய மாதம் ரூபா 5000/= தேவை. லண்டன் ஸ்ரீகனக துர்க்கை அம்மன் அறநிதியமும், மற்றும் ஒரு சில அன்பர்களும் 85 பிள்ளைகளின் பராமரிப்பைப் பொறுப்பேற்றுள்ளனர். ஏனைய பிள்ளைகளுக்கும் பராமரிப்பாளர்களை நிர்வாகத்தினர் நாடி நிற்கின்றனர்.


</doc>
<doc id="324064" url="https://ta.wikipedia.org/wiki?curid=324064" title="பாக்மதி மண்டலம்">
பாக்மதி மண்டலம்

பாக்மதி மண்டலம் (Bagmati Zone) ( "Bāgmatī Añcal") தெற்காசியாவின் நேபாள நாட்டில் அமைந்த பதினான்கு மண்டலங்களில் ஒன்றாகும். இம்மண்டலம் மத்திய நேபாளத்தின் மத்திய வளர்ச்சி பிரந்தியத்தில் உள்ள மூன்று மண்டலங்களில் ஒன்றாகும். இம்மண்டலத்தில் எட்டு மாவட்டங்கள் அமைந்துள்ளது.

காட்மாண்டு மற்றும் லலித்பூர் நகரங்கள் இம்மண்டலத்தின் பெரிய நகரங்கள் ஆகும். 
நேபாள இராச்சியத்தின் மையப் பகுதியாக பாக்மதி மண்டலம் அமைந்திருந்தது. 

9,446 சதுர கிலோ மீட்டர் பரப்பளவு கொண்ட இம்மண்டலம், நேபாளத்தின் மொத்த நிலப்பரப்பில் 6.42% கொண்டுள்ளது. காட்மாண்டு சமவெளியில் அமைந்த இம்மண்டலத்தில் 2011-ஆம் ஆண்டின் மக்கள் தொகை கணக்கெடுப்பின் படி 38,43,596 மக்கள் வாழ்கின்றனர். இம்மண்டலத்தில் நேபாள மொழி, நேவாரி மொழி, நேபால் பாசா மற்றும் தாமாங் மொழிகள் பேசப்படுகிறது. இம்மண்டலத்தில் நேவார் மக்கள் மற்றும் தமாங் மக்கள் அதிகம் வாழ்கின்றனர். 

பாக்மதி மண்டலத்தின் மலைப்பாங்கான குன்றுப் பகுதிகளில் பக்தபூர் மாவட்டம், தாதிங் மாவட்டம், காத்மாண்டு மாவட்டம், காப்ரேபலாஞ்சோக் மாவட்டம், லலித்பூர் மாவட்டம், நுவாகோட் மாவட்டங்களும் மற்றும் இமயமலைப் பகுதிகளில் ரசுவா மாவட்டம் மற்றும் சிந்துபால்சோக் மாவட்டங்களும் உள்ளது.

பாக்மதி மண்டலத்தின் தெற்கில் காட்மாண்டு சமவெளிப் பகுதிகளும், நடுவில் மலைப்பாங்கான குன்றுப் பகுதிகளும், வடக்கில் இமயமலைப் பகுதிகளும் அடங்கியுள்ளது. இம்மண்டலத்தின் இமயமலைப் பகுதியில் 7,000 மீட்டர் உயரத்தில் உள்ள கணேஷ் மலைத் தொடர் உள்ளது. இம்மணடலத்தின் வடக்குப் பகுதி சீனாவின் திபெத் தன்னாட்சிப் பகுதியை எல்லையாகக் கொண்டது. இம்மண்டலத்தில் காடுகள் 31.43% ஆகவும், என்றும் பனி படர்ந்த பகுதி 16.63% ஆகவும் உள்ளது. 

இம்மண்டலம் கடல் மட்டத்திலிருந்து காத்மாண்டு சமவெளியில் 300 மீட்டர் முதல் 7,000 மீட்டர் உயரம் வரை இமயமலையில் பரவியுள்ளது. எனவே இம்மாவட்டத்தின் தட்ப வெப்பம் மேல் வெப்ப மண்டலம், மிதவெப்ப வளையம், மிதமான காலநிலை, மான்ட்டேன்#ஆல்ப்ஸ் மலைக் காலநிலை, துருவப் பகுதி காலநிலை, வெண்பனி படர்ந்த பகுதிகள் மற்றும் டிரான்ஸ் - இமயமலை பாலவனக் காலநிலை என ஏழு காலநிலைகளில் காணப்படுகிறது. 

இம்மண்டலத்தில் உலகப் பாரம்பரியக் களங்களான காத்மாண்டு நகரச் சதுக்கம், பக்தபூர் நகர சதுக்கம், பதான் அரண்மனை சதுக்கம், பசுபதிநாத் கோவில் சுயம்புநாதர் கோயில், பௌத்தநாத் மற்றும் லால்டாங் தேசியப் பூங்கா மற்றும் சங்கு நாராயணன் கோயில் அமைந்துள்ளது.



</doc>
<doc id="324068" url="https://ta.wikipedia.org/wiki?curid=324068" title="மாமல்லபுரம் கோடிக்கல் மண்டபம்">
மாமல்லபுரம் கோடிக்கல் மண்டபம்

மாமல்லபுரம் கோடிக்கல் மண்டபம் என்பது, தமிழகத்தின் கிழக்குக் கரையோரத்தில் சென்னைக்குத் தெற்கே உள்ள பழங்காலத் துறைமுக நகரான மாமல்லபுரத்தில், அங்குள்ள மலையின் வடமேற்குப் பகுதியில் உள்ள ஒரு பாறையில் குடையப்பட்டுள்ள குடைவரைக் கோயில். மாமல்லபுரத்தில் காணப்படும் பல குடைவரைக் கோயில்களுள் இதுவும் ஒன்று. பல்லவர் காலத்தைச் சேர்ந்த இது ஒரு சிறிய குடைவரை. 

இங்குள்ள மண்டபத்தில் ஒரு தூண் வரிசை மட்டுமே உண்டு. இதில் இரண்டு முழுத் தூண்களும், பக்கச் சுவர்களை அண்டி இரு அரைத்தூண்களும் காணப்படுகின்றன. முழுத்தூண்களின் மேற்பகுதியும் கீழ்ப்பகுதியும் சதுர அமைப்பிலும், நடுப்பகுதி எண்கோணப்பட்டை வடிவிலும் உள்ளன. பின்பக்கச் சுவரில் கருவறை குடையப்பட்டுள்ளது. இக்கருவறை பின்புறச் சுவரில் இருந்து முன்னோக்கித் துருத்தியவாறு அமைந்துள்ளது. கருவறையின் இருபுறமும் காவற்பெண்களின் சிற்பங்கள் செதுக்கப்பட்டுள்ளன. இதனால் இது கொற்றவைக்கு உரிய கோயிலாக இருக்கவேண்டும் என ஆய்வாளர்கள் கருதுகின்றனர்.

இக்குடைவரையின் அமைப்பை அடிப்படையாகக் கொண்டு இது முதலாம் நரசிம்மவர்மன் காலத்துக்கு உரியது என்கின்றனர். இங்கு கல்வெட்டு இருந்தபோதும் அதில் இது எந்த மன்னன் காலத்தில் கட்டப்பட்டது என அறிந்துகொள்வதற்கான குறிப்புக்கள் இல்லை. இக்கல்வெட்டில் காணப்படும் "சிறீ வாமங்குசன்" என்னும் பெயர் பல்லவர்களின் சிற்ரரசனாக இருக்கக்கூடும் என்பது ஆய்வாளர் கருத்து. 


</doc>
<doc id="324072" url="https://ta.wikipedia.org/wiki?curid=324072" title="காரியசு ஆலசன் முறை">
காரியசு ஆலசன் முறை

காரியசு ஆலசன் முறை "(Carius halogen method)" என்பது வேதிப்பொருட்களில் உள்ள ஆலசன்களின் அளவை உறுதி செய்வதற்குப் பயன்படும் ஒரு பகுப்பாய்வு வேதியியல் முறையாகும்.

நிறை அறிந்த ஓர் கரிமச் சேர்மத்தை கார்சியசு வகைக் கடின கண்ணாடிக் குழாயில் எடுத்துக் கொண்டு அதனுடன் புகையும் நைட்ரிக் அமிலத்தைச் சேர்த்து வெள்ளி நைட்ரேட்டு முன்னிலையில் ஓர் உலையில் வைத்து சூடுபடுத்தப்படுகிறது. சேர்மத்திலுள்ள கார்பனும் ஐதரசனும் ஆக்சிசனேற்றம் அடைந்து கார்பனீராக்சைடு}கார்பனீராக்சைடாகவும் தண்ணீராகவும் வெளியேறுகின்றன. சேர்மத்திலிருக்கும் ஆலசன் வெள்ளி ஆலைடாக உருவாகிறது. விளைபொருளை வடிகட்டி தூய்மையாக்கிர்த்தி நிறை காணப்படுகிறது..

இதற்குச் சமமான முறையில் வேதிச்சேர்மத்திலுள்ள கந்தகத்தையும் உறுதி செய்ய முடியும். ஆனால் இம்முறையில் வெள்ளி நைட்ரேட்டு சேர்க்கப்படுவதில்லை. கந்தக அமில இடைவிளை பொருள் உருவாகிறது. பேரியம் குளோரைடைச் சேர்ப்பதால் புகையும் நைட்ரிக் அமிலம் கந்தகத்துடன் வினைபுரிந்து கரையாத பேரியம் சல்பேட்டு உருவாகிறது. 


</doc>
<doc id="324080" url="https://ta.wikipedia.org/wiki?curid=324080" title="சாபு சிரில்">
சாபு சிரில்

சாபு சிரில் என்பவர் திரைப்படக் கலை வடிவமைப்பாளர் ஆவார்.மலையாளம், இந்தி, தமிழ், தெலுங்கு, கன்னடம் ஆகிய மொழிப் படங்களில் கலை இயக்குநராகப் பணியாற்றியிருக்கிறார். தேசியத் திரைப்பட விருது 4 முறையும் சிறந்த கலை இயக்கத்துக்காக பிலிம்பேர் விருது 5 முறையும் பெற்றார். 

வால்பாறையில் பிறந்த சாபு சிரில் பள்ளிக் கல்வியை அங்கேயே முடித்துவிட்டு சென்னையில் கவின் கலைக்கல்லூரியில் படித்தார்.
1982முதல் 1988 வரை தனிப்பட்ட முறையில் பெரிய குழுமங்களான வெல்கம் ஓட்டல், தாஜ் கோராமண்டல், மதுரா கோட்ஸ் போன்ற நிறுவனங்களில்  வடிவமைப்புத் தொழில் செய்தார்.
1988 முதல் கலைத்துறை இயக்கத்தில் ஈடுபடத் தொடங்கினார். 2500 விளம்பரப் படங்களும் 3 தொலைக்காட்சித் தொடர்களும்  இவரால் இயக்கப்பட்டன.

ஹே ராம், அசோகா, பாகுபலி, எந்திரன்,  ஓம் சாந்தி ஓம் ஆகிய மிகப் பெரிய படங்களில் இவர் பணி செய்தார்.


</doc>
<doc id="324081" url="https://ta.wikipedia.org/wiki?curid=324081" title="செருமேனியம் அயோடைடு">
செருமேனியம் அயோடைடு

செருமேனியம் அயோடைடு "(Germanium iodide)" என்பது செருமானியமும் அயோடினும் சேர்ந்து உருவாகும் வேதிச்சேர்மம் ஆகும். இத்தகைய வேதிச் சேர்மங்கள் இரண்டு காணப்படுகின்றன. மற்றும் செருமேனியம்(IV) அயோடைடு என்பன இவ்விரண்டு அயோடைடுகளாகும். 
செருமேனியம்(II) அயோடைடு ஒரு படிகத் திண்மம் ஆகும். உருகும்போது இது சிதைவடைகிறது. செருமேனியம் அயோடைடின் தன்னீர்ப்பு அடர்த்தி 5.37 ஆகும். வெற்றிடத்தில் 240 பாகை செல்சியசு வெப்பநிலையில் இது பதங்கமாகிறது.

செருமானியம்(IV) அயோடைடும் ஒரு படிகத் திண்மமாகக் காணப்படுகிறது. 144 ° செல்சியசு வெப்பநிலையில் உருகுகிறது. 440 ° செல்சியசு வெப்பநிலையை கொதிநிலையாகக் கொண்டுள்ளது. மேலும் இதனுடைய தன்னீர்ப்பு அடர்த்தி 4.32 ஆகும்.


</doc>
<doc id="324084" url="https://ta.wikipedia.org/wiki?curid=324084" title="இலியூ கோங்">
இலியூ கோங்

இலியூ கோங் ("Liu Hong", கி.பி. 129 – கி.பி. 210), அல்லது யுவான்சுவோ ஒரு சீன வானியலாளரும் கணிதவியலாளரும் ஆவார். இவர் சீன மூவேந்தர் காலத்தில் வழக்கில் இருந்த நிலாச் செலவைக் கணிக்கும் முறையை உருவாக்கினார்.

இவர் தைழ்சான் பகுதியில் (இன்றைய மெங்கியின் நாடு, சாந்தோங் மாகாணம்) பிறந்தார். இவர் கிழக்கு ஆன் அரசமரபைச் சார்ந்த இளவரசர் இலூ கால்வழியில் வந்த இலியூ யூ குடும்பத்தில் வளர்ந்தார். இலியூ இளம்பருவத்திலேயே வானியலில் ஆர்வமுடன் வளர்ந்தார். இவர் கி.பி 160 இல் பேரரசு வானியல் அமைப்பில் அலுவலராக அமர்த்தப்பட்டார். இது இவர் இழந்த நூல்களான "குவி யாவோ சூ (Qi Yao Shu)" (ஏழு கோளியல்), "பா யாவுன் சூ (Ba Yaun Shu)" (எட்டுத் தனிமவியல்) ஆகிய நூல்க்களை எழுத வழிவகுத்த்து. After the death of his father, Liu retired for a short time but returned to his work, collaborating with Cai Yong on the "Qian Xiang Li" (Qian Xiang Calendar), இந்நிலை அக்காலத்தில் மிக வளர்ந்த அறிவு வாய்ந்த்தாக விளங்கியதால், உடனே சீனப் பேரரசு இதைப் பின்பற்றியது. இந்த நாட்காட்டி முத்ன்முதலாக சீனாவில் நிலா இயக்கத்தை முன்கணித்தது. இந்த முறை மூன்று வான்பொருள்களின் இடையிலான கணக்கீட்டைச் செய்யும் வழிமுறையான பெரியாப்சிசு விவாதத்தை முதன்முதலாகத் தோற்றுவித்தது. இது பருவந்தோறும் நிலா இயக்கத்தைக் கட்டமைத்தது. நாட்காட்டியின் துல்லியத்தை நிறுவும் இவரது முறை ஒளிமறைப்புகளின் கண்டுபிடிப்பால் ஏற்பட்டதாகும்.

இது ஏற்கெனவே ஃஏன் பேரரசு கி.பி 85 முதல் பின்பற்றிய பழைய முறையைப் பதிலீடு செய்தது. மூவேந்தர்கால இந்தச் சீன முயற்சி சீனா ஒற்றுமைபெற்ற யின் பேரரசு காலம் (கி.பி 265-கி.பி 420) வரை பின்பற்றப்பட்டது .


</doc>
<doc id="324087" url="https://ta.wikipedia.org/wiki?curid=324087" title="தங்கம்(V) புளோரைடு">
தங்கம்(V) புளோரைடு

தங்கம்(V)புளோரைடு "(Gold(V) fluoride)" என்பது AuF என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். தங்கத்தின் புளோரைடு சேர்மமான இது தங்கம் பென்டா புளொரைடு என்ற பெயராலும் அழைக்கப்படுகிறது. மிக உயர்ந்த ஆக்சிசனேற்ற நிலையை தங்கம் இச்சேர்மத்தில் வெளிப்படுத்துகிறது. சிவப்பு நிறத்தில் திண்மமாக காணப்படும் தங்கம்(V)புளோரைடு ஐதரசன் புளோரைடில் கரைகிறது. ஆனால் கரைசல் உடனடியாக சிதைவைடைந்து புளோரினை வெளிவிடுகிறது.

திட நிலையில் தங்கம்(V)புளோரைடு மையச்சீரொழுங்கு இடக்குழு அமைப்பைக் கொண்டுள்ளது. ஆறு ஒருங்கிணைவுகளில் தங்கமும், ஒவ்வொரு தங்கம் மையத்தின் மீதும் ஓர் எண்முக வரிசையிலமைந்த புளோரின் மையங்களும் காணப்படுகின்றன. 

இருபடிநிலையில் அறியக்கூடிய ஒரே பென்டாபுளோரைடு தங்கம்(V)புளோரைடு மட்டுமேயாகும். மற்ற பென்டாபுளோரைடுகள் (P, As, Cl, Br, I) ஒற்றைப்படிகளாகவும் (Nb, Ta, Cr, Mo, W, Tc, Re, Ru, Os, Rh, Ir, Pt) போன்றவை நாற்படிகளாகவும், (Bi, V, U) போன்றவை பலபடி பென்டாபுளோரைடுகளாகவும் உள்ளன . வாயுநிலையில் ஒற்றைப்படியும் முப்படியும் 82:18 என்ர விகிதத்தில் காணப்படுகின்றன.
ஆண்டிமனி பென்டாபுளோரைடைக் காட்டிலும் வலிமையான புளோரைடு ஏற்பியாகவும் தங்கம்(V)புளோரைடு அறியப்படுகிறது. 

தங்கத்தை ஆக்சிசன் மற்றும் புளோரினுடன் சேர்த்து 370 பாகை செல்சியசு வெப்பநிலைக்கு 8 வளிமண்டல அழுத்தத்தில் சூடுபடுத்தும்போது டையாக்சிசனைல் எக்சாபுளோரோவாரேட்டு தோன்றுகிறது :.

Au(s) + O2(வா) + 3 F2(வா) → O2AuF6(தி)

180 பாகை செல்சியசு வெப்பநிலையில் இவ்வுப்பு சிதைவடைந்து பென்டாபுளோரைடு உருவாகிறது. 

2 O2AuF6(தி) → Au2F10 (தி) + 2 O2(வா) + F2(வா)

வலிமையான ஆக்சிசனேற்றும் முகவராகவும், புளோரினேற்றும் முகவராகவும் கிரிப்டான் டைபுளோரைடு செயலாற்றுகிறது. இதுவே தங்கத்தை உயர்ந்தபட்ச +5 ஆக்சிசனேற்ற நிலைக்கு ஆக்சிசனேற்றுகிறது :. 

7 KrF2 (வா) + 2 Au (தி) → 2 KrF+ AuF− 6 (தி) + 5 Kr (வா)

KrF+AuF−6 60 பாகை செல்சியசு வெப்பநிலையில் சிதைவடைந்து தங்கம்(V) புளோரைடு மற்றும் வாயுநிலை கிரிப்டான், புளோரின் போன்றவை உருவாகின்றன :


</doc>
<doc id="324091" url="https://ta.wikipedia.org/wiki?curid=324091" title="ஜும்ஆ பள்ளிவாசல், குல்பர்கா">
ஜும்ஆ பள்ளிவாசல், குல்பர்கா

ஜும்ஆ பள்ளிவாசல் (Jama Masjid Gulbarga) இந்தியா நாட்டின் கர்நாடகா மாநிலத்தில் குல்பர்கா மாவட்டத்தில் குல்பர்கா நகரில் உள்ள பள்ளிவாசல் ஆகும். இப்பள்ளிவாசல் கி.பி.1367 இல் கட்டப்பட்டது.

இப்பள்ளிவாசலும் ஹைதராபாத் நகரில் உள்ள எசுப்பானியா பள்ளிவாசலும் இந்தியாவில் எசுப்பானியா நாட்டின் கோர்டோபா பள்ளிவாசல் போன்ற வடிவமைப்பில் கட்டப்பட்டவை..

பாமினி சுல்தானகத்தை தோற்றுவித்த அலாவுதின் பாமன் சா ஆட்சியில் கி.பி.1347 இல் குல்பர்கா கோட்டை கட்டப்பட்டது.
பின்னர் முதலாம் முகம்மது ஷா (1358-75) மன்னரால் இப்பள்ளிவாசல் கி.பி.1347 இல் குல்பர்கா கோட்டைக்கு உள்ளே கட்டப்பட்டது.அவரது ஆட்சியில் குல்பர்கா பாமினி சுல்தானகத்தின் தலைநகராக இருந்தது.

ஜும்ஆ பள்ளிவாசல், குல்பர்கா மினார் இல்லாமல் கட்டப்பட்டது.இப்பள்ளிவாசல் குல்பர்கா கோட்டைக்கு உள்ளே பெரிய குவிமாடம் கொண்டு கட்டப்பட்டது.இது எசுப்பானியா நாட்டின் மூரிஸ் வடிவமைப்பில் கி.பி.1367 இல் கட்டப்பட்டது. எசுப்பானியா நாட்டின் கோர்டோபா பள்ளிவாசல் போன்ற வடிவமைப்பில் கட்டப்பட்டுள்ளது.
மேற்கே பெரிய குவிமாடம்,நான்கு மூலைகளில் சிறிய குவிமாடங்கள் கொண்டுள்ளது.முற்றத்தில் 63 சிறிய குவிமாடங்கள் கொண்டுள்ளது. தெற்காசியாவில் அதன் வடிவம் மற்றும் கட்டமைப்பில் சிறந்த பள்ளிவாசலாக கருதப்படுகிறது.



</doc>
<doc id="324094" url="https://ta.wikipedia.org/wiki?curid=324094" title="குல்பர்கா கோட்டை">
குல்பர்கா கோட்டை

குல்பர்கா கோட்டை (Gulbarga Fort) இந்தியா நாட்டின் கர்நாடகா மாநிலத்தில் குல்பர்கா மாவட்டத்தில் குல்பர்கா நகரில் உள்ள கோட்டை ஆகும். இக்கோட்டை பாமினி சுல்தானகத்தை தோற்றுவித்த அலாவுதின் பாமன் சா ஆட்சியில் கி.பி.1347 இல் கட்டப்பட்டது.
டெல்லி சுல்தான் முகம்மது பின் துக்ளக்கின் ஆட்சி காலத்தில் தக்காண பகுதிக்கு ஆளுநராக நியமிக்கப்பட்டவர் அலாவுதீன் ஹாசன் பாமினி ஷா என்பவர். தாஜிய-பாரசீக வம்சத்தில் வந்த இவர் 1347ம் ஆண்டு ஆகஸ்ட் 3ம் நாள் டெல்லி சுல்தானை எதிர்த்து, தனது ஆளுகைக்கு உட்பட்ட பகுதிகளை தனி சுதந்திர அரசாக அறிவித்தார். இதன் பிறகு கி.பி.1347 இல் குல்பர்கா கோட்டை அலாவுதின் பாமன் சா வால் கட்டப்பட்டது. 
முதலாம் முகம்மது ஷா (1358-75) மன்னரால் கி.பி.1347 இல் இதே வளாகத்தில் 
ஜும்ஆ பள்ளிவாசல், குல்பர்கா கட்டப்பட்டது.
ஜும்ஆ பள்ளிவாசல், குல்பர்கா மினார் இல்லாமல் கட்டப்பட்டது.இப்பள்ளிவாசல் குல்பர்கா கோட்டைக்கு உள்ளே பெரிய குவிமாடம் கொண்டு கட்டப்பட்டது.இது எசுப்பானியா நாட்டின் மூரிஸ் வடிவமைப்பில் கி.பி.1367 இல் கட்டப்பட்டது. எசுப்பானியா நாட்டின் கோர்டோபா பள்ளிவாசல் போன்ற வடிவமைப்பில் கட்டப்பட்டுள்ளது.
இக்கோட்டை கர்நாடகாவின் வடகிழக்கு பகுதியில் பீடபூமி நிலத்தில் அமைந்துள்ளது.பீமா ஆறு கோட்டைக்கு அருகில் பாய்கிறது இங்கு கரிசல் மண் பெரும்பான்மையாக உள்ளது.

இங்கு சராசரி மழையளவு 777 மி.மீ. ஆகும்.
இங்கு அதிகபட்ச வெப்பநிலை , மற்றும் குறைந்த பட்ச வெப்பநிலை .


</doc>
<doc id="324098" url="https://ta.wikipedia.org/wiki?curid=324098" title="ராம்பூர், பீகார்">
ராம்பூர், பீகார்

ராம்பூர் "(Rampur)" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும்.

2011 ஆம் ஆண்டின் இந்திய மக்கள் தொகைக் கணக்கெடுப்பின்படி ராம்பூர் கிராமத்தின் மக்கள்தொகை 2191 நபர்கள் ஆகும். இவர்கள் 380 குடும்பங்களில் வாழ்ந்தனர். இம்மக்கள்தொகையில் 52.53% நபர்கள் ஆண்கள் மற்றும் 47.46% நபர்கள் பெண்களாவர். இக்கிராமத்தின் எழுத்தறிவு சதவீதம் 345.59% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 62.86% நபர்கள் ஆண்கள் மற்றும் 37.13% நபர்கள் பெண்களாவர். மக்கள் தொகையில் 20.3% நபர்கள் 6 வயதுக்கு கீழ் உள்ளவர்களாகும். 


</doc>
<doc id="324101" url="https://ta.wikipedia.org/wiki?curid=324101" title="மலைச்சுத்தி">
மலைச்சுத்தி

மலைச்சுத்தி (தாவர வகைப்பாடு : "Monosis shevaroyensis") மரமானது, தமிழகத்தில் மட்டுமே காணப்படக் கூடிய மரமாகும். இது முற்றிலும் அழிந்து போன மரம் எனக் கருதப்பட்டது. இம்மரத்தை முதன்முதலில் கண்டுபிடித்து, அதற்கு "வெர்னோனியா சேர்வராயன்சிஸ் (Vernonia shevaroyensis)" எனப் பெயரிட்டவர், பிரித்தானிய அறிஞர் "கேம்பிள் ( Gamble, James Sykes 1847-1925 )" ஆவார். இவர் 1920 ஆம் ஆண்டு வெளிவந்த தனது புத்தகத்தில், இம்மரத்தை விவரித்துள்ளார். தமிழ்நாட்டின் நடுப்பகுதியில், ஏறத்தாழ 400 சதுர கிலோ மீட்டர் பரந்து இருக்கும், சேர்வராயன் மலைத்தொடரில் உள்ள இம்மரம், உலகளவில் சேர்வராயன் மலையில் மட்டுமே வளர்வதால், இதற்கு இவர் "சேர்வராயன்சிஸ்" (shevaroyensis) எனப் பெயரிட்டார். அம்மலைத்தொடரிலும், குறிப்பிட்ட இடத்தில் மட்டுமே வளரும் (Endemic) இயல் தாவரம் ஆகும். உலகில் மொத்தம் நான்கு மரங்களே உள்ளன. இது தமிழகத்தின் அழிந்து வரும் தாவரங்களில் ஒன்றாகும். இம்மரமானது, ஏற்காட்டின் பாரம்பரிய சின்னமாக காட்சி தந்து கொண்டிருக்கிறது.

சேர்வராயன் மலைப்பகுதியில் மரப்பாலம் என்னும் இடத்தில் இம்மரங்கள் இயற்கையாக வளர்ந்துள்ளன. கடல் மட்டத்திலிருந்து சுமார் 1350 மீட்டர் உயரத்தில் இவை காணப்பட்டன. இந்த இடத்திலிருந்து இதன் உலர் தாவர மாதிரிகள் (Herbarium)1966 மற்றும் 1979 ஆம் ஆண்டுகளில் சேகரித்து பாதுகாக்கப்பட்டு வருகின்றன. காகாசோலையிலிருந்து ஓடிவரும், காட்டாற்றின் கரை ஓரம் 2 மரங்கள் இருந்தன. இம்மரத்தின் முக்கியத்துவத்தைச் சுட்டிக்காட்டியதன் அடிப்படையில், சேலம் மாவட்ட ஆட்சியர் மற்றும் வனத்துறையினர் இந்த இரண்டு மரங்களையும் பாதுகாக்கும் நடவடிக்கையை 1979 ஆம் ஆண்டில் மேற்கொண்டனர். மரத்தைச் சுற்றி கற்களால் ஆன கட்டிடத்தை உருவாக்கினர். ஏற்காடு மலையில் கிறித்துவர்கள் அதிகம் இருப்பதால், அம்மரத்தில் ஒரு சிறு சிலுவையை வைத்தனர். மேலும் மரத்தின் கீழே, இந்து கடவுளை குறிக்கும் வகையில், நடுகற்களை வழிபாட்டிற்காக வைத்தனர். சிறு சிலுவையை இம்மரத்தில் பொறுத்தி வைத்த காரணத்தால், இதனை சிலுவை மரம் என பலர் அழைக்கத் தொடங்கினர்.

இந்த மரம் 30 அடி உயரம் கொண்டது. இதன் பூக்கள் வெளிறிய ஊதா நிறம் கொண்டவை. அப்பூக்கள், நறுமணம் வீசும் இயல்புடையதாக உள்ளன. இதன் விதைகளில், கரு இல்லாதக் காரணத்தால், விதை முளைக்கும் திறன் அற்று இருக்கின்றன. இக்காரணத்தினாலேயே இயற்கையில், இம்மரம் முழுவதும் அழிந்துவிட்டது எனலாம். மகரந்தச் சேர்க்கையை ஏற்படுத்தும் ஒரு வகையான பூச்சி இனம், இம்மலையில் அழிந்து போன காரணத்தால், இம்மரத்தின் இனமும் அழிந்து போயிருக்கலாம் என வல்லுனர்கள் எண்ணுகின்றனர்.

விதை முளைக்காதக் காரணத்தால், இதன் குச்சிகளை நறுக்கி நடுவதன் மூலமும், விண்பதியம் (Air-layering) மூலமும், புதிய நாற்றுகளை உருவாக்கலாம். ஆனால், அவையும் வெற்றிகரமாக வளர்வதில்லை. 3 அல்லது 4 ஆண்டுகளுக்குப் பிறகு, இறந்து விடுகின்றன. விண்பதியத்தின் மூலம் மரத்திலேயே வேர் வந்த பிறகு, நறுக்கி நடப்பட்ட ஓர் ஆண்டுக்குப் பிறகு, அது இறந்து விடுவதும் உண்டு. திசு வளர்ப்பு மூலம், புதிய செடிகள் உருவாக்க முடிகின்றன. திசுவளர்ப்பில் உருவான செடிகளும், ஏறத்தாழ 5 ஆண்டுகள் உயிருடன் இருப்பதே சிரமமாகி விடுகிறது. எனவே, அதிகமாக கவனம் செலுத்துவதன் மூலமே, இம்மரத்தினை பாதுகாக்க முடிகிறது.

இம்மரத்தை அதிகப்படுத்தும் முயற்சியில் இந்தியத்தாவரவியல் அளவாய்வு (Botanical Survey of India) சார்பாக முயற்சிகள் எடுக்கப்பட்டன. விதைகளைச் சேகரித்து, பல முறை முயன்றும், அம்மரத்தின் விதைகள் முளைக்கவில்லை. 1979 ஆம் ஆண்டில் முதல் முறையாக, 35 குச்சிகளும், இரண்டாவது முறையாக 50 குச்சிகளையும் நட்டு பராமரித்தனர். இரண்டாவதாக 1979 ஆம் ஆண்டு நவம்பர் மாதம் நடப்பட்ட 50 குச்சிகளில், 4 மட்டுமே முளைக்கத் தொடங்கின. பிறகு, அவற்றில் ஒன்று இறந்து விட்டது.மீதமுள்ள 3 மட்டுமே வளர்ச்சியடைந்தன. இந்திய தாவரவியல் மதிப்பாய்வுத் துறை எடுத்த பாதுகாப்பு நடவடிக்கை காரணமாக தற்போது, 4 பெரிய மரங்களும், 6 சிறு செடிகளும் இங்கு உள்ளன. இவற்றில் ஒரு மரம், பெரிய மரமாக உள்ளது.

உயிரினத்தில், இது மரபணு பொருளைக் கொண்டிருக்கும், நிலையான கருவையும், அதனை மூடியுள்ள கருமென்சவ்வையும் பெற்று, மெய்க்கருவுயிரி என்பதுள் அடங்குகிறது. பூக்கும் தாவரமான இது, இருவித்திலைத் தாவரங்களின் கீழ் அமைகிறது. சேர்வராயன் மலைத்தொடரில் இருக்கும் இந்த மரம், சூரியகாந்திக் குடும்பத்தைச் சார்ந்தது. நீர் தட்டுபாடு உள்ள சூழ்நிலையில் (Arid) இருந்தாலும், 30அடிகள் வரை வளரும் இயல்புடையது ஆகும். மேலும், ஏற்காட்டின் குறிப்பிட்ட இடத்தில் ( endemic) மட்டும் வளரும் தன்மையைப் பெற்றிருக்கிறது. இது தாவரவியலாளர் ஆய்வுகளில், அச்சுறுத்தல் நிலையில் உள்ள இனமாக (endanger species) அறிவிக்கப்பட்டுள்ளது. உலகின் அரிய (rare)வகைத் தாவரமான இம்மரம், மொத்த எண்ணிகையில் 4 வளர்ந்த மரங்களாகவும், 4-6 இளங்கன்றுகளாகவும், இந்தியத் தாவரவியல் அளவாய்வு, ஏற்காடு (Botanical Survey of India, Yercaud) அலுவலக வனத்தில் மட்டுமே உள்ளன என்பது குறிப்பிடத்தக்கச் செய்தி ஆகும்.




</doc>
<doc id="324102" url="https://ta.wikipedia.org/wiki?curid=324102" title="மாய்காரியா">
மாய்காரியா

மாய்காரியா "(Majharia )" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும்.

2011 ஆம் ஆண்டின் இந்திய மக்கள் தொகைக் கணக்கெடுப்பின்படி மாய்காரியா கிராமத்தின் மக்கள்தொகை 1074 நபர்கள் ஆகும். இவர்கள் 202 குடும்பங்களில் வாழ்ந்தனர். இம்மக்கள்தொகையில் 54% நபர்கள் ஆண்கள் மற்றும் 46% நபர்கள் பெண்களாவர். இக்கிராமத்தின் எழுத்தறிவு சதவீதம் 37.24% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 66.5% நபர்கள் ஆண்கள் மற்றும் 33.4% நபர்கள் பெண்களாவர். மக்கள் தொகையில் 22.9% நபர்கள் 6 வயதுக்கு கீழ் உள்ளவர்களாகும். 


</doc>
<doc id="324107" url="https://ta.wikipedia.org/wiki?curid=324107" title="ஏந்தல் நீலகண்டப் பிள்ளையார் கோயில்">
ஏந்தல் நீலகண்டப் பிள்ளையார் கோயில்

ஏந்தல் நீலகண்டப் பிள்ளையார் கோயில் தஞ்சாவூர் மாவட்டத்தில் உள்ள விநாயகர் கோயிலாகும். 

இக்கோயில் பேராவூரணி-அறந்தாங்கிசாலையில் முடப்புளிக்காடு ஏந்தல் என்னுமிடத்தில் உள்ளது. பேராவூரணியிலிருந்து 1/2 கிமீ தொலைவில் உள்ளது. 

இக்கோயிலின் மூலவர் நீலகண்டப் பிள்ளையார் ஆவார்.ஆனால் விழாக்கள் வள்ளி தெய்வானையுடன் உள்ள முருகனுக்கு நடத்தப்பெறுகின்றன. 

தஞ்சாவூரை ஆண்ட துளசி மகாராஜா தன் அமைச்சருடன் ஆவுடையார் கோயிலை நோக்கிச் சென்றார். நீரழிவு நோயினால் அவதிப்பட்டுக்கொண்டிருந்த அவருடைய அமைச்சருக்கு மருந்து காணச் சென்றார். அப்போது நீலகண்டப் பிள்ளையாரை பலர் வணங்குவதைக் கண்டார். அக்கோயிலின் திருநீற்றினை தரித்தவுடன் அமைச்சருக்கு நோய் நீங்கியது. மன்னர் மகிழ்ச்சியடைந்து கோயிலை விரிவாக்கம் செய்தார். பேராவூரணியை அடுத்துள்ள தென்னங்கொல்லையில் ஒரு வேலி நிலத்தையும் மன்னர் அளித்துள்ளார். 

எந்த விநாயகர் கோயிலிலும் நடைபெறாத தீமிதித் திருவிழா இங்கு நடைபெறுகிறது. சித்திரை மாதத்தில் நடைபெறுகின்ற காவடித்திருவிழாவின்போது பால் குடம், பால் காவடி, கரும்பு கட்டுதல் போன்றவை நடைபெறுகின்றன. அதிக எண்ணிக்கையிலான பக்தர்கள் மார்கழி மாதத்தில் தினமும் காலையில் நந்திக்கு தண்ணீர் எடுத்து ஊற்றி நேர்த்திக்கடனை செலுத்துகின்றனர். 



</doc>
<doc id="324109" url="https://ta.wikipedia.org/wiki?curid=324109" title="மாமல்லபுரம் தர்மராஜ மண்டபம்">
மாமல்லபுரம் தர்மராஜ மண்டபம்

மாமல்லபுரம் தர்மராஜ மண்டபம் எனப்படுவது, மாமல்லபுரத்தின் தெற்குப் பகுதியில் அமைந்துள்ள பாறையின் கிழக்குப் பார்த்த முகப்பில் அமைந்துள்ள குடைவரை ஆகும். இதற்கு அத்தியந்தகாம பல்லவேச்சுர கிருகம் என்ற பெயரும் உண்டு. இது பாதையில் இருந்து உயரத்தில் உள்ளதால் இதை அடைவதற்குப் படிகள் அமைக்கப்பட்டுள்ளன. 

இங்குள்ள மண்டபத்தில் இரண்டு வரிசையில் தூண்கள் உள்ளன. ஒவ்வொரு வரிசையிலும் இரண்டு முழுத்தூண்களும், பக்கச் சுவரை அண்டி இரண்டு அரைத் தூண்களும் உள்ளன. முழுத்தூண்கள் மேலும் கீழும் சதுரக் குறுக்குவெட்டு முகம் கொண்டனவாகவும், நடுப்பகுதி எண்கோணப்பட்டை அமைப்புக் கொண்டதாகவும் காணப்படுகின்றன. பின்பக்கச் சுவரில் மூன்று கருவறைகள் குடையப்பட்டுள்ளன. நடுவில் உள்ள கருவறை சற்றே அளவில் பெரியது. நடுக் கருவறையின் முகப்புச் சுவர் சற்று முன்புறம் துருத்தியபடி உள்ளது. இதன் வாயிலின் இருபுறமும் வாயிற் காவலர்களின் புடைப்புச் சிற்பங்கள் உள்ளன. கருவறைகளில் சிற்பங்கள் எதுவும் காணப்படவில்லை. நடுக் கருவறையில் சிவனும், ஏனைய இரண்டிலும் நான்முகனும் திருமாலும் இருந்திருக்கக்கூடும் எனக் கருதப்படுகிறது. நான்முகனுக்குப் பதிலாக ஒரு கருவறையில் முருகனை வைத்து வணங்கியிருக்கலாம் என்ற கருத்தும் உண்டு. 

இக்குடைவரையில் ஒரு வடமொழிக் கல்வெட்டுக் காணப்படுகிறது. இக்கல்வெட்டு இக்கோயிலின் பெயர் "அத்தியந்தகாம பல்லவேஸ்வர கிருகம்" எனக் குறிப்பிடுகிறது. "அத்தியந்தகாமன்" என்னும் பெயர் முதலாம் பரமேசுவரவர்மனைக் குறிக்கும் என்றும், இக்கல்வெட்டில் இதே மன்னனுக்கு உரிய விருதுப்பெயர்களான சிறீநிதி, சிறீபரன், ரணசெயன், தாருணாங்குரன், காமராசன் போன்றனவும் உள்ளதால் இது முதலாம் பரமேசுவரவர்மன் காலத்தது என்று சில ஆய்வாளர்கள் கருதுகின்றனர். ஆனாலும் இதில் கருத்து வேறுபாடுகள் உள்ளன. இதன் கலைப்பாணி பல்லவ மன்னன் மகேந்திரவர்மன் காலக் கலைப்பாணியை ஒத்திருப்பதால் இக்குடைவரை மகேந்திரவர்மன் காலத்தது என்று சிலர் கருதுகின்றனர்.


</doc>
<doc id="324111" url="https://ta.wikipedia.org/wiki?curid=324111" title="மாமல்லபுரம் கோனேரி மண்டபம்">
மாமல்லபுரம் கோனேரி மண்டபம்

மாமல்லபுரம் கோனேரி மண்டபம் என்பது, மாமல்லபுரத்தில் அமைந்துள்ள மலையின் மேற்குப்புறப் பாறை முகப்பில் கோனேரி பள்ளம் என்னும் ஏரிக்கு எதிரில் அமைக்கப்பட்டுள்ள குடைவரையைக் குறிக்கும். இதற்கு ஐந்து கருவறைக் கோயில் என்ற பெயரும் உண்டு. 

சற்று உயர்வான இடத்தில் அமைந்துள்ள இக்குடைவரைக்குச் செல்ல நான்கு படிகள் அமைக்கப்படுள்ளன. இம்மண்டபத்தில் இரண்டு தூண் வரிசைகள் உள்ளன. ஒவ்வொரு வரிசையிலும் நான்கு முழுத்தூண்களும் பக்கச் சுவர்களோடு ஒட்டியபடி இரண்டு அரைத் தூண்களும் காணப்படுகின்றன. முகப்பை அண்டியுள்ள வரிசையில் உள்ள முழுத்தூண்கள் மேலும் கீழும் சதுர வெட்டுமுகத்தையும், நடுவில் எண்கோணப்பட்டை அமைப்பையும் கொண்டுள்ளன. இவற்றின் மேல் போதிகை, உத்தரம் போன்ற பகுதிகளும் நேர்த்தியுடன் காணப்படுகின்றன. உள்வரிசையில் உள்ள முழுத்தூண்கள் வட்டமான குறுக்குவெட்டுமுகம் கொண்டவை. இவை நடுவில் பட்டியையும், அதற்கு மேல் பத்மபந்தம், கும்பம் ஆகிய உறுப்புக்களையும் கொண்டனவாக அமைந்துள்ளன.

மண்டபத்தின் பின்பக்கச் சுவரில் ஐந்து கருவறைகள் குடையப்பட்டுள்ளன. நடுக் கருவறை வாயிலும், கரைகளில் அமைந்துள்ள வாயில்களும் ஒரே மட்டத்திலும், நடுக் கருவறைக்கு அருகில் இரண்டு பக்கங்களிலும் உள்ள கருவறை வாயில்கள் சற்று உள்வாங்கியும் காணப்படுகின்றன. எல்லாக் கருவறைகளினதும் வாயில்களின் இரண்டு பக்கங்களிலும் வாயிற் காவலர்களின் புடைப்புச் சிற்பங்கள் உள்ளன. கருவறைகளில் சிற்பங்களோ இறை உருவங்களோ காணப்படவில்லை. இந்த ஐந்தில் நடுவில் உள்ள மூன்றிலும் சிவனையும் ஏனைய இரண்டில் ஒன்றில் திருமாலையும், மற்றதில் நான்முகனையும் வைத்து வணங்கியிருக்கக்கூடும் என்ற கருத்து உண்டு. வேறொரு ஆய்வாளர் இவ்வைந்தும் சிவனின் ஐந்து மூர்த்தங்களுக்கு உரியவை ஆகலாம் என்கிறார். இவை தவிர இந்த ஐந்து கருவறைகளும், சிவன், திருமால், முருகன், கொற்றவை, இந்திரன் ஆகிய ஐவருக்கு உரியவை என கருத்தும் உள்ளது. 


</doc>
<doc id="324115" url="https://ta.wikipedia.org/wiki?curid=324115" title="நாராயணி மண்டலம்">
நாராயணி மண்டலம்

நாராயணி மண்டலம் (Narayani Zone) () தெற்காசியாவின் நேபாள நாட்டின் பதினான்கு மண்டலங்களில் ஒன்றாகும். இம்மண்டலம் மத்திய வளர்ச்சி பிராந்தியத்தில் உள்ளது. இம்மண்டலத்தின் மேற்கே பாயும் நாராயணி ஆற்றின் பெயரால், இம்மண்டலத்திற்கு நாராயணி மண்டலம் எனப் பெயராயிற்று. இம்மண்டலத்தில் ஐந்து மாவட்டங்கள் உள்ளது. சித்வான் தேசியப் பூங்கா இம்மண்டலத்தில் உள்ளது.

நாராயணி மண்டலத்தின் தராய் சமவெளிகளின் வெளிப் பகுதிகளில் பாரா மாவட்டம், பர்சா மாவட்டம், ரவுதஹட் மாவட்டங்களும், தராய் சமவெளியின் உட்பகுதியில் சித்வன் மாவட்டம் மற்றும் மக்வான்பூர் மாவட்டங்களும் அமைந்துள்ளது.

நாராயணி மண்டலத்தின் தெற்கே தராய் சமவெளிகளும், வடக்கே மலைப்பாங்கான குன்றுப் பகுதிகளும் உள்ளது. இம்மண்டலத்தில் இமயமலைப் பகுதிகள் இல்லை. நாராயணி ஆறு மற்றும் ரப்தி ஆறு இம்மண்டலத்தின் முக்கிய ஆறுகள். "விஷாரரி" மற்றும் "கருடா" ஏரிகள் உள்ளது. இதன் தெற்கே இந்தியா எல்லையாக அமைந்துள்ளது.

நாராயணி மண்டலம் கடல் மட்டத்திலிருந்து நூற்றி அறுபது மீட்டர் முதல் ஆயிரம் மீட்டர் உயரம் வரை பரவியுள்ளது. எனவே இம்மண்டலத்தின் தட்ப வெப்பம் கீழ் வெப்ப மண்டலம், மேல் வெப்ப மண்டலம், மிதவெப்ப வளையம் என மூன்று நிலைகளில் காணப்படுகிறது. 

பீர்கஞ்ச், பர்வானிபூர், ஜித்பூர், ஆலௌ, ஹெடௌதா, பரத்பூர், நாராயணன்காத், கலையா மற்றும் கௌர் இம்மண்டலத்தின் முக்கிய நகரங்களும், ஊர்களும் ஆகும்.
ஆசியாவில் வளமை மிக்க, 932 சதுர கிலோ மீட்டர் பரப்பளவு கொண்ட சித்வான் மாவட்டத்தின் சித்வான் தேசியப் பூங்கா உலகப் பாரம்பரியக் களங்களில் ஒன்றாக யுனெஸ்கோ நிறுவனத்தால் தேர்த்தெடுக்கப்பட்டுள்ளது. சித்வான் தேசியப் பூங்காவில் வங்காளப் புலிகள் மற்றும் இந்தியக் காண்டாமிருகங்களைக் கொண்டுள்ளது. சித்வான் தேசியப் பூங்காவின் தென்கிழக்கில் 499 சதுர கிலோ மீட்டர் பரப்பளவில் "பர்சா காட்டுயிர் காப்பகம்" செயல்படுகிறது. நெல், கோதுமை, சோளம் பயிரிடுதலே இம்மண்டலத்தின் முக்கிய வேளாண்மைத் தொழில் ஆகும்.

2011-ஆம் ஆண்டி மக்கள் தொகை கணக்கெடுப்பின் படி, நாராயணி மண்டலத்தின் மக்கள் தொகை 29,75,908 ஆகும். இம்மண்டலத்தில் நேபாள மொழி, போஜ்புரி மொழி, மைதிலி மொழி, இந்தி மொழி, பஜ்ஜிகா மொழி, உருது மொழி மற்றும் பிற மொழிகள் பேசப்படுகிறது.



</doc>
<doc id="324118" url="https://ta.wikipedia.org/wiki?curid=324118" title="நடராசன் சந்திரசேகரன்">
நடராசன் சந்திரசேகரன்

நடராசன் சந்திரசேகரன் (பிறப்பு: 2 யூன் 1963) என்பவர் டாட்டா குழுமத்தின் புதிய தலைவராக சனவரி 12, 2017இல் தேர்ந்தெடுக்கப்பட்டார். இவர் முன்பு டாட்டா கன்சல்டன்சி சர்வீசஸ் நிறுவனத்தின் செயல் தலைவராகச் செயல்பட்டார். இவர் மோகனூரில் பிறந்தவர், தற்போது மும்பையில் வசிக்கிறார். இவரது தந்தை எசு. நடராசன், தாய் மீனாட்சி . இவரின் நடு அண்ணன் கணபதி சுப்பிரமணியம் டாட்டா கன்சல்டன்சி சர்வீசில் தலைமை செயல் அதிகாரியாக அறிவிக்கப்பட்டுள்ளார். மூத்த அண்ணன் சீனிவாசன் முருகப்பா குழுமத்தில் நிதித்துறை இயக்குநராக உள்ளார். கோவை தொழில்நுட்பக் கல்லூரியில் இளங்கலைப் பட்டத்தை பெற்றார் (பொறியியல் அல்ல). இவர் திருச்சி மண்டல பொறியியல் கல்லூரியில் கணினிப் பிரிவில் முதுகலையில் பட்டம் பெற்று உடனே 1987 ஆம் ஆண்டு டாட்டா கன்சல்டன்சி சர்வீசசு நிறுவனத்தில் சேர்ந்தார்


</doc>
<doc id="324120" url="https://ta.wikipedia.org/wiki?curid=324120" title="வாய்வழி குண்டேற்றுதல்">
வாய்வழி குண்டேற்றுதல்

எறியமும் உந்துப்பொருளும் சுடுகலனின் சன்னவாய் வழியாக அதன் குழலுள் ஏற்றப்படும் முறையை தான் வாய்வழி குண்டேற்றுதல் என்கின்றனர். பின்வழி குண்டேற்ற சுடுகலன்களின் (உயர் நுட்ப மற்றும் உருவாக்க கடினமான) நவீன வடிவங்களைவிட  இவ்வகை வாய்வழி குண்டேற்ற சுடுகலன்கள் மாறுபட்டவை. 

பழங்கால வாய்வழி குண்டேற்ற மோர்ட்டர்கள், வாய்வழி குண்டேற்ற பீரங்கிகளைப் போன்று தான் குண்டேற்றபட்டன. அனால் நவீன மோர்ட்டர்களில், வெடிப்பொதி வாய்வழியாகவும், பின்வழியாக எரியூட்டியை ஒரு ஊசியாலும் பற்றவைக்க படுகின்றன. பழங்கால மோர்ட்டர்,  நவீன மோர்ட்டர் - இவையிரண்டுமே உயர்கோணத்தில் சுடுவதற்கு தான் உபயோகிக்கப்பட்டன.

பொதுவாக, குண்டேற்றுதலின் முதற்படியே குப்பியில் (அல்லது கொம்பில்) உள்ள வெடிமருந்தை கொட்டுவது தான். உந்துபொருளாக வெடிமருந்தையோ அல்லது பைரோடெக்சையோ பயன்படுத்தலாம். அதிலும், இருவகையான வெடிமருந்து (மற்றும் குப்பிகள்), எரியூட்டியாக மாவு போன்ற வெடிமருந்தும், முதன்மை உந்துபொருளாக மணல் போன்ற வெடிமருந்தும் தேவை.

திணிப்பு, என்பது காகிதம், துணி அல்லது அட்டையால் ஆனது. சிதறுதுமுக்கிகளில், குண்டுகள் வெடிபொருளுடன் கலக்காமல் தடுக்க, இடையில் ஒர் அட்டையை (திணிப்பு) வைத்து பிரிகின்றனர்.

எறியம் குழலுள் இடப்பட்டு, மேலும் ஒரு திணிப்பு வைக்கப்படும். கப்பல் தள்ளாடுகையில், கப்பலில் உள்ள பீரங்கிகளின் குண்டு, குழலை விட்டு உருண்டு கீழேவிழுவதை தவிர்க்கவே இரண்டாம் திணிப்பு வைக்கப்படுகிறது. அதன்பிறகு, எறியத்தை குழலின் அடியில் உள்ள வெடிபொருளின் மீது வைக்க குத்துகம்பியால் குத்தி அழுத்தப்படும். 

இத்தோடு குண்டேற்றுதல் நிறைவடைந்து, பீரங்கி சுடத் தயார் நிலையில் இருக்கும்.

வாய்வழி குண்டேற்ற சுடுகலன்களில், பொதுவாக கோளப் பந்துகள் மற்றும் கூம்புமுனை உருளையான எறியங்கள் உபயோகிக்கப்பட்டன.




</doc>
<doc id="324121" url="https://ta.wikipedia.org/wiki?curid=324121" title="சகதீசு சிங் கேகர்">
சகதீசு சிங் கேகர்

சகதீசு சிங் கேகர் (Jagdish Singh Khehar 28 ஆகசுடு 1952) என்பவர் 44 ஆவது இந்திய உச்ச நீதிமன்ற முதன்மை நீதிபதி ஆவார். 2017 ஆக்சுடு 2017 வரை இவர் இப்பதவியில் இருப்பார். 2011 செப்தம்பர் 13 முதல் சகதீசு சிங் கேகர் உச்ச நீதிமன்ற நீதிபதியாக இருந்து வருகிறார்.




</doc>
<doc id="324123" url="https://ta.wikipedia.org/wiki?curid=324123" title="பூமியின் நிழல்">
பூமியின் நிழல்

பூமியின் நிழல் "(Earth's shadow)" என்பது பூமியே அதன் வளிமண்டலத்தில் வார்க்கும் நிழலைக் குறிப்பதாகும். இது பூமி நிழல் என்றும் சில சமயங்களில் இருண்ட பிரிவு என்றும் அழைக்கப்படுவதுண்டு. பெரும்பாலும் இந்த நிழலை பூமியின் மேற்பரப்பு வானில் கருப்புப் பட்டையாக தொடுவானத்திற்கு அருகில் காணமுடியும். இந்த வளிமண்டல நிகழ்வு சில நேரங்களில் சூரியன் மறைவு மற்றும் சூரியன் எழுச்சி ஆகிய இரண்டு முறையும் காணலாம்.

அதேசமயம், இந்த இரவுநேர நிகழ்வு (பூமியின் நிழல் வார்க்கும் செயல்பாடு) அனைவருக்கும் அறிமுகமான ஒரு நிகழ்வேயாகும். சூழ்நிலையின் மீது பூமியின் நிழல் ஏற்படுத்தும் விளைவு வானத்தில் தெரியக்கூடியதே ஆகும். எனினும் பெரும்பாலும் இரவென்பதால் இந்நிகழ்வு அங்கீகரிக்கப்படாத ஒன்றாகவே செல்கிறது.
பூமியின் வளிமண்டலத்தில் விழும் இந்நிழல் அந்தியொளியில் உற்றுநோக்கர்களின் பார்வைக்குத் தெரியும். வானிலை மற்றும் பார்வையாளர் பார்க்கும் புள்ளி போன்றவை அடிவானத்தில் விழும் நிழலை தெளிவாகப் பார்க்க அனுமதிக்கும். ஓர் அடர் நீலம் அல்லது சாம்பல்-நீலத்தில் நீலப்பட்டையாக இந்நிழலைப் பார்க்க முடியும்.
ஒருவேளை வானம் தெளிவாக இருப்பதாக ஊகித்துக் கொண்டால், பூமியின் நிழலை சூரிய மறைவு அல்லது சூரிய எழுச்சிக்கு எதிராக உள்ள வானத்தின் மற்றொரு பாதியில் தொடுவானத்திற்கு சற்று மேலே அடர்நீலப் பட்டையாகப் பார்க்க முடியும். 

வெள்ளி மண்டலம் அல்லது எதிர் அந்தியொளி வளைவு என்ற நிகழ்வும் இதைபோன்ற இதனுடன் தொடர்புடைய மற்றொரு நிகழ்வாகும். அடர்நீல பூமியின் நிழலுக்கு சற்று மேலாக ஒரு இளஞ்சிவப்பு பட்டை தெரியும். பூமியின் நிழலையும் வெள்ளி மண்டலத்தையும் பிரித்துக்காட்டக்கூடிய வரையறுக்கப்பட்ட கோடு ஏதும் அங்கில்லை. மாறாக ஒரு வண்ணப் பட்டை ஒன்றிலிருந்து மற்றொன்றிற்குள் வளைந்தாற் போல் செல்கிறது. 
</small>

வளிமண்டலத்தில் வார்க்கப்படும் பூமியின் நிழலை, வானம் தெளிவாக இருக்கும் பட்சத்தில் அந்திப்பொழுதுகளில், தொடுவானம் தடையேதுமின்றி மறைக்கப்படாமல் இருந்தால் பார்க்க இயலும். சூரியன் மறையும்பொழுது அதற்கு எதிரில் கிழக்கு திசையில் தொடுவானத்திற்கு சற்று மேலாகப் பார்க்க முடியும். அடர் நீல நிறத்தில் தொடுவானத்திற்கு மேல் 180 பாகைகளில் இந்த இந்நிழல் காணப்படுகிறது. வானக்கோளத்தில் சூரியனுக்கு நேர் எதிராகக் கருதப்படும் கற்பனைப்புள்ளியில் இந்நிழல் மிகவும் கவனிக்கப்படத்தக்கதாகும்.

சூரிய உதயத்தின் போதும், பூமியின் நிழலை இதே வழிமுறையில், ஆனால் மேற்கு வானில் பார்க்க இயலும். கடலுக்கு மேலுள்ள தெளிவான தொடுவானத்தில் இந்நிகழ்வை மிகத்தெளிவாகக் காணமுடியும். கூடுதலாக, தொடுவானத்தை ஓர் உயர்ந்த இடத்திலிருந்து நோக்கும் பார்வையாளர் இந்நிழலை மிகவும் கூர்மையாகவும் காணைவியலும். 

சூரிய உதயத்தின் போது பூமியின் நிழலில் சூரியன் தானே உதயமாவது போன்ற காட்சியும், சீரிய மறைவின் போது பூமியின் நிழல் உயர்ந்து சூரியன் கீழே இறங்கி மறைவது போலவும் காட்சிகள் தோன்றுகின்றன

பூமியின் நிழலுக்கு சற்று மேலே உள்ள அடர் நீலப்பட்டையை சரியாகப் பார்க்கும் நிலையில், ஒர் இளஞ்சிவப்பு ( ஆரஞ்சு அல்லது ஊதா) பட்டையை அந்திப் பொழுதில் காணமுடியும். இந்த பட்டையைத்தான் வெள்ளி மண்டலம் அல்லது எதிர் அந்தி வளைவு என்கிறார்கள், வெள்ளி கிரகத்திற்கும் இந்தப் பெயருக்கும் எந்தவிதமான தொடர்பும் இல்லை. இது பூமியின் மேல் வளிமண்டலத்தின் ஒரு பகுதியாகும். இப்பகுதி சூரிய மறைவு அல்லது உதயத்தால் ஒளியூட்டப்படுகிறது. சூரியன் வருதற்கு முன்னரோ அல்லது சூரியன் மறைவதற்கு முன்னரோ இப்பட்டையை காணவியலும்

பின்னொளிர்வு நிகழ்விலிருந்து வெள்ளி மண்டல நிகழ்வு முற்றிலும் வேறுபட்ட நிகழ்வாகும். பின்னொளிர்வு என்பது வானத்தின் எதிர்ப்பகுதியில் வடிவியலாகத் தோன்றும் ஒரு நிகழ்வாகும். 

சூரியன் மறையும் அல்லது சூரிய உதயம் நேரத்தில் சூரியன் தொடுவானத்திற்கு அருகே இருக்கும் போது, சூரியனிலிருந்து வரும் ஒளி சிவப்பாக இருக்கிறது. ஏனெனில் பார்வையாளரை அடையும் ஒளி அடர்த்தியான வளிமண்டலத்தின் வழியாக ஊடுருவி வருகிறது. இதனால் அனைத்து நிற ஒளிகளும் வடிகட்டப்பட்டு சிவப்பு நிறம் மட்டும் பார்வையாளரை அடைகிறது.

பார்வையாளர் கண்ணோட்டத்தில், சூரியனுக்கு எதிர்திசையில் உள்ள வானத்தில் சிவப்பு நிற சூரிய ஒளி நேரடியாக கீழ் வளிமண்டலத்திலுள்ள சிறிய துகள்களை ஒளியூட்டுகிறது. பார்வையாளருக்கு சிவப்பு ஒளி மீள்சிதறல் மூலம் திருப்பப்படுகிரது. இதனாலேயே வெள்ளி மண்டலம் இளஞ்சிவப்பு நிறத்தில் தோன்றுகிறது.

சூரியன் கீழாக மறைந்து செல்லச் செல்ல பூமியின் நிழலுக்கும் வெள்ளி மண்டலத்திற்குமான எல்லை தெளிவற்றதாக மாறுகிறது. ஏனெனில் மறையும் சூரியன் மேல் வளிமண்டலத்தின் மெல்லிய அடுக்கை ஒளியூட்டுகிறது. குறைவான துகள்கள் இருப்பதால் இங்கு சிவப்பு ஒளி சிதறடிக்கபடுவதில்லை. காற்று மூலக்கூறுகளில் உண்டாகும் ரேலெய்க் சிதறல் காரணமாக கண்கள் சாதாரணமான நீல வானத்தைக் காண்கின்றன. பூமியின் நிழலும் வெள்ளி மண்டலமும் இறுதியில் அடர்ந்த இருளுக்குள் கலந்து இரவு வானத்தில் மறைந்து போகின்றன. 

பூமியில் உள்ளது போல் வளைந்திருக்கும் பூமியின் நிழல் அல்லது அகநிழல் விண்வெளியில் 1.4 மில்லியன் கிலோமீட்டர்கள் வரை நீட்டித்துள்ளது. சூரியன், பூமி, சந்திரன் மூன்றும் ஒரே நேர்க்கோட்டில் சூரியனுக்கும் சந்திரனுக்கும் இடையில் பூமி இருக்குமாறு (கிட்டத்தட்ட நேர்க்கோட்டில்) வரும்போது பூமியின் நிழல் நிலவின் மேற்பரப்பு மீது விழுகிறது. இந்நிழல் பூமியின் இருண்ட பக்கத்தின் மீது விழுகிறது. பார்வையாளர்கள் நிழலை சிறிது சிறிதாக காண்கின்றனர். படிப்படியாக பிரகாசமான முழு நிலவு வெளிப்படத் தொடங்கி வெளிச்சமாகி சந்திர கிரகணம் நிகழ்கிறது. 

சந்திர கிரகணம் நிகழும் போது, சூரிய வெளிச்சத்தின் மிக சிறிய அளவு சந்திரனை எட்டுகிறது. பூரண சந்திர கிரகணம் நிகழும் போது கூட இதுவே நிகழ்கிறது. இந்த ஒளியே பூமியின் வளிமண்டலத்தின் வழியாக வளைந்து அல்லது ஒளிவிலகல் அடைந்து செல்கிறது. பூமியின் வளிமண்டலத்தில் உள்ள தூசு சுரிய ஒளியை சிதறடிக்கிறது. இதனால் ஒளி சிவப்பு நிறமாகத் தெரிகிறது. இதே நிகழ்வு முறைதான், சூரிய உதயம் அல்லது சூரிய மறைவின் போதும் வானம் சிவப்பாகத் தெரிவதற்குக் காரணமாகும். இந்த பலவீனமான சிவப்பு வெளிச்சம், சந்திர கிரகணத்தை மங்கலான சிவப்பு அல்லது செம்பு நிற தோற்றத்தில் இருக்குமாறு காட்டுகிறது



</doc>
<doc id="324124" url="https://ta.wikipedia.org/wiki?curid=324124" title="தவளகிரி மண்டலம்">
தவளகிரி மண்டலம்

தவளகிரி மண்டலம் (Dhaulagiri Zone) () தெற்காசியாவின் நேபாள நாட்டின் பதினான்கு மண்டலங்களில் ஒன்றாகும். இம்மண்டலம் மேற்கு வளர்ச்சி பிராந்தியத்தில் உள்ளது. இம்மண்டலத்தின் நிர்வாகத் தலைமையிடம் பாகலுங் நகரத்தில் உள்ளது. இம்மண்டலம் நான்கு மாவட்டங்களைக் கொண்டுள்ளது. 

இம்மண்டலத்தில் 8,167 மீட்டர் உயரம் கொண்ட தவளகிரி கொடுமுடி சிறந்த சுற்றுலாத் தலமாகும். இந்துக்களில் புனித தலமான முக்திநாத் கோயில் இம்மண்டலத்தின் அமைந்துள்ளது. மலையேற்ற வீரர்களுக்கு முஸ்தாங் நகரம் சிறப்பிடமாக உள்ளது. 

தவளகிரி மண்டலத்தின் மலைபாங்கான குன்றுப் பகுதிகளில் பாகலுங் மாவட்டம், மியாக்தி மற்றும் பர்பத் மாவட்டங்களும், இமயமலைப் பகுதிகளில் முஸ்தாங் மாவட்டமும் அமைந்துள்ளது.

2011-ஆம் ஆண்டின் மக்கள் தொகை கணக்கெடுப்பின் படி, தவளகிரி மண்டலத்தின் மொத்த மக்கள் தொகை 5,42,296 ஆகும். இம்மண்டலத்தில் இந்து சமயம் மற்றும் பௌத்த சமயங்களை மக்கள் பின்பற்றுகின்றனர். புன், தாபா, ராணா, மகர், செத்திரி, பிராமணர், நேவார் மக்கள், குரூங் மற்றும் தகாளி இன மக்கள் வாழ்கின்றனர்.
இம்மண்டலத்தில் ஆப்பிள், மார்பா எனும் மதுபானம் அதிகம் உற்பத்தி செய்யப்படுகிறது.

இம்மண்டலம் மலைபாங்கான குன்றுப் பகுதிகளையும், வடக்கே இமயமலை]]ப் பகுதிகளையும் கொண்டுள்ளது. தவளகிரி மண்டலத்தின் வடக்கில் சீனாவின் திபெத் தன்னாட்சிப் பகுதி எல்லையாக உள்ளது.

இம்மண்டலம் கடல் மட்டத்திலிருந்து முன்னூறு மீட்டர் உயரம் முதல் 5,000 மீட்டர் உயரம் வரை பரவியுள்ளது. எனவே இம்மாவட்டத்தின் தட்ப வெப்பம் மிதமான காலநிலை, மான்ட்டேன் #ஆல்ப்ஸ் மலை காலநிலை, துருவப் பகுதி காலநிலை, வெண்பனி படர்ந்த பகுதிகள், டிரான்ஸ் இமயமலை காலநிலை என ஐந்து நிலைகளில் காணப்படுகிறது. 


</doc>
<doc id="324131" url="https://ta.wikipedia.org/wiki?curid=324131" title="பிஜப்பூர் கோட்டை">
பிஜப்பூர் கோட்டை

பிஜப்பூர் கோட்டை (Bijapur Fort) () இந்திய நாட்டின் கர்நாடகா மாநிலத்தில் பிஜப்பூர் மாவட்டத்தில் பிஜப்பூர் நகரில் உள்ள கோட்டை ஆகும். பிஜப்பூர் கோட்டை அடில் ஷாஹி பேரரசின் ஆட்சியின் போது கி.பி.1566 இல் கட்டப்பட்டது. இக்கோட்டையில் முக்கியத்துவம் வாய்ந்த வரலாற்று நினைவுச் சின்னங்கள் மிகுதியாக உள்ளன.
பிஜப்பூர் கோட்டை பகுதியில் உள்ள நினைவுச் சின்னங்கள் பிஜப்பூர் கோட்டை,ஜாமியா பள்ளிவாசல், பீசப்பூர்,கோல் கும்பாஸ்,
இப்ராகிம் ரவ்சா,மெதார் மகால்,பரக்கமான்,மாலிக் இ மைதான்,ககன் மகால்,சாத் மன்சில்,அசர் மகால்,தாஜ் பாவ்டி,சங்கீத் நாயர் மகால் ஆகியவை உள்ளன.
கோட்டை மதில் சுவர் இரண்டு பொதுமைய வட்டங்கள் கொண்ட சுவர்களாக கட்டப்பட்டது.கிழக்கு மேற்கு அகலம் 400 மீட்டர்.கோட்டைக்கு 5 பிரதான நுழைவாயில்கள் உள்ளது.கோட்டை சுற்றி அகழிகள் உள்ளன. 

பிஜப்பூர் சுல்தானகத்தை ஆட்சி செய்த முகமது அடில் ஷா அடக்கம் செய்யப்பட்டுள்ள இடமான கோல் கும்பாஸ் கட்டிடம் இங்குள்ளது.இந்த அடக்கத்தலம் கி.பி.1656 இல் யாகூத் என்ற கட்டிடக்கலை நிபுணரால் கட்டப்பட்டது. இது தக்காண சுல்தானகம் கட்டிடக்கலை பாணியில் கட்டப்பட்டது.
ஜாமியா பள்ளிவாசல், பீசப்பூர் கோட்டைக்கு 
தென்கிழக்கு பகுதியில் உள்ளது. இது 1565 இல் கட்ட ஆரம்பிக்க பட்டது.இங்கு தூண்கள் பிரார்த்தனை கூடம் மற்றும் ஒன்பது வழிகள் உள்ளன.மேல் பகுதியில் வசீகரிக்கும் குவிமாடம் உள்ளது.முன் பகுதியில் ஹவுஸ் உள்ளது.இப்பள்ளிவாசல் பரப்பளவு 10810 சதுர மீட்டர் ஆகும்.
பள்ளிவாசல் தரைத்தளம் பளிங்கு கற்கள் கொண்டு முகலாய மன்னர் ஔரங்கசீப் மூலம் பதிக்கப்பட்டது.அவர் மூலமே கிழக்கு நுழைவாயில் விரிவுபடுத்த பட்டது.

இப்ராகிம் ரவ்சா அல்லது அலி ரவ்சா 1627 இல் கட்டப்பட்டது.இப்ராஹிம் அடில் ஷா II மற்றும் அவரது ராணி தாஜ் சுல்தானா ஆகியோரின் சமாதி இங்கு உள்ளது.இது
சிறப்பு ஒலி அம்சம் கொண்டுள்ளது.சுல்தான் கல்லறைக்கு நின்று, ஒரு முனையில் பேசினால் மற்ற முனையில் கேட்க முடியும்.
இதன் சிறப்பம்சம் மூலம் இதை தெற்கின் தாஜ்மஹால் என அழைக்கப்படுகிறது.

பரக்கமான் (12 வளைவுகள் ) என்பது 1672 ல் கட்டப்பட்ட அலி ரவ்சாவின் அடக்கத்தலம் ஆகும்.

ககன் மகால் முதலாம் அலி அடில் ஷா வால் 1561 இல் கட்ட பட்டது.இது மாளிகை மற்றும் தர்பார் கொண்டது.இதில் 3 வளைவுகள் உள்ளன.உள்ளன.தரைத்தளம் தர்பார் பகுதியாகவும் முதல் மாடி அரச குடும்ப தங்கவும் அமைக்கப்பட்டது.வளைவின் உயரம் 17 மீட்டர் ஆகும்.

மாலிக்-இ-மைதான் (போர்க்களத்தில் மாஸ்டர்), மேலும் பூர்ஜ்-இ-மாலிக் (போர்க்களத்தில் மாஸ்டர்), இரண்டாம் இப்ராகிம் அடில் ஷா மூலம் எழுப்பப்பட்டது. தள்ளிக்கோட்டைப் போரில் 1565 இல் விஜயநகர பேரரசை வெற்றி கொண்டதன் நினைவாக கட்டப்பட்டது. 


</doc>
<doc id="324138" url="https://ta.wikipedia.org/wiki?curid=324138" title="ஆத்தாளூர் வீரமாகாளியம்மன் கோயில்">
ஆத்தாளூர் வீரமாகாளியம்மன் கோயில்

ஆத்தாளூர் வீரமாகாளியம்மன் கோயில் தஞ்சாவூர் மாவட்டத்தில் உள்ள அம்மன் கோயிலாகும்.

இக்கோயில் பேராவூரணிக்கு வடக்கில் 2 கிமீ தொலைவில் அமைந்துள்ளது. 

இக்கோயிலிலுள்ள மூலவராக காளியம்மன் உள்ளார். அன்னையை ஆத்தா என்று கூறும் நிலையில் அவர் உள்ள ஊர் ஆத்தாளூர் என்றழைக்கப்படுகிறது. 

கோயில் மேற்கு நோக்கிய நிலையில் அமைந்துள்ளது. தீய சக்திகளை அழித்து, மக்களைக் காப்பதற்காக எட்டு கரங்களோடு, எருமைத் தலையினைக் கொண்டு அசுரனை காலால் மிதித்த கோலத்தில் உள்ளார். இங்குள்ள அம்மன் குளம் புனித தீர்த்தமாகக் கருதப்படுகிறது.வேப்ப மரமும், வன்னி மரமும் தல மரங்களாகும்.இங்கு ேவப்பமரம்,வன்னி மரம் மற்றும் வில்வ மரம் ஆகியன ஒரே இடத்தில் இருப்பது மிகவும் விசேசமாகும். 


</doc>
<doc id="324141" url="https://ta.wikipedia.org/wiki?curid=324141" title="மருங்கப்பள்ளம் ஔஷதபுரீசுவரர் கோயில்">
மருங்கப்பள்ளம் ஔஷதபுரீசுவரர் கோயில்

மருங்கப்பள்ளம் ஔஷதபுரீசுவரர் கோயில் தஞ்சாவூர் மாவட்டத்தில் உள்ள சிவன் கோயிலாகும்.

இக்கோயில் பேராவூரணிக்குக் கிழக்கில் 8 கிமீ தொலைவில் குருவிக்கரம்பை அருகில் உள்ளது. ஔஷதபுரி என்றும், மருந்துப்பள்ளம் என்றும் அழைக்கப்பட்ட இவ்வூர் தற்போது மருங்கப்பள்ளம் என்றழைக்கப்படுகிறது.

அருமருந்துடையார் என்று இறைவனும், அருமருந்து நாயகி என்று இறைவியும் அழைக்கப்படும் பல சிவன் கோயில்கள் உள்ளன. இங்குள்ள இறைவன் மருந்தீசுவரர் என்ற பெயரில் ஔஷதீசுவரர் என்கின்ற வடமொழிப்பெயரைக் கொண்டு காணப்படுகிறார். இறைவி அருமருந்துடைய நாயகி ஆவார். நோய்வாய்ப்பட்டவர்கள் இங்குள்ள குளத்தில் குளித்துவிட்டு இறைவனையும், இறைவியையும் வணங்கி உடல் நலம் குணம் பெறுகின்றனர்.

தஞ்சாவூரை ஆண்ட இரண்டாம் சரபோஜி இக்கோயிலின் பெருமையை அறிந்து மருந்துப்பள்ளம் எனப்பட்ட கிராமத்தை இக்கோயிலுக்குத் தானமாகத் தந்துள்ளார்.


</doc>
<doc id="324143" url="https://ta.wikipedia.org/wiki?curid=324143" title="விளாங்குளம் அட்சயபுரீசுவரர் கோயில்">
விளாங்குளம் அட்சயபுரீசுவரர் கோயில்

விளாங்குளம் அட்சயபுரீசுவரர் கோயில் தஞ்சாவூர் மாவட்டத்தில் உள்ள சிவன் கோயிலாகும்.

இக்கோயில் பேராவூரணிக்குக் தென் கிழக்கில் 12 கிமீ தொலைவில் உள்ளது. விளா மரங்கள் அதிகம் காணப்பட்டதால் இவ்வூர் விளாங்குளம் என்றழைக்கப்படுகிறது.

திருவிளாமுடைய தம்பிரான் என்றும் அட்சயபுரீசுவரர் என்றும் இறைவன் அழைக்கப்படுகிறார். குறையாத செல்வத்தை அருளச் செய்கின்ற இறைவனோடு மென்மேலும் பெருக வைக்கின்ற அபிவிருத்திநாயகி என்ற பெயரில் இறைவி உள்ளார்.

சூரியனின் இரு மகன்களான சனீச்சுரனுக்கும், எமதருமனுக்கும் இடையே ஏற்பட்ட பகையின் காரணமாக சனீசுவரனை எமன் அடிக்கவே, எமனின் காலில் ஊனம் ஏற்பட்டது. இதனால் சனீசுவரன் மனித உருவெடுத்து பிச்சையெடுக்கும் நிலை ஏற்பட்டது. அப்போது இப்பகுதியைக் கடந்து சென்றார். ஒரு விளாமரத்தின் வேர் இடறியது. அப்போது ஒரு பள்ளத்தில் விழுந்தார். அவர் விழுந்த நாள் சித்திரை வளர்பிறை, பூசம் நட்சத்திரம், சனிக்கிழமை அனைத்தும் ஒன்று சேர்ந்த நாளாக அமைந்தது. சனீசுவரன் விழுந்த பள்ளம் பூசஞானவாவி என்னும் புனித தீர்த்தமானது. இறைவன் அருளால் கால் ஊனம் நீங்கியது.

அட்சய திருதியை இக்கோயிலில் மிகவும் சிறப்பாகக் கொண்டாடப்படுகிறது. பூச நட்சத்திர நாள்கள் சிறப்பு பெற்ற நாளாக இக்கோயிலில் அமைகின்றன.


</doc>
<doc id="324145" url="https://ta.wikipedia.org/wiki?curid=324145" title="தயோகந்தக அமிலம்">
தயோகந்தக அமிலம்

தயோகந்தக அமிலம் "(Thiosulfuric acid)" என்பது கந்தகத்தின் ஆக்சோ அமிலம் ஆகும். தயோசல்பேட்டு உப்பைக் கொண்டு இந்த அமிலத்தை அமிலத்தன்மையுள்ள நீர்த்த கரைசலாக உருவாக்க முடியாது. ஏனெனில் தயோகந்தக அமிலம் நீரில் எளிதாக சிதைவடைந்து விடுகிறது. சில மிகச்சரியான வினை நிபந்தனைகளின் அடிப்படையில் சிதைவடையும் வினையில் பல்வேறு வேதிப் பொருட்கள் சிதைவு விளைபொருளாக உருவாகின்றன. கந்தகம், கந்தக டை ஆக்சைடு, ஐதரசன் சல்பைடு, பாலிசல்பேன்கள், கந்தக அமிலம் உள்ளிட்டவை இச்சிதைவு விளைபொர்ட்களாகும் . நீரற்ற முறைகளில் தயோகந்தக அமிலத்தை சிகிமித்டு உற்பத்தி செய்தார் :
நீரற்ற தயோகந்தக அமிலம் 0 பாகை செல்சியசு வெப்பநிலைக்கு கீழாகவும் சிதைவடைகிறது.

ஆர்ட்ரீ-ஃபாக்/ஏபி இனிசியோ கணக்கிடுகளின் அடிப்படையில் S- அமில மாற்றியன் O- அமில மாற்றியனைவிட அதிக நிலைப்புத்தன்மையுடன் காணப்படுவதாக கருதப்படுகிறது . இவற்றைத்தவிர ஐதரசன் சல்பைடு மற்றும் கந்தக மூவாக்சைடு சேர்ந்து உருவாகும் கூட்டுவிளை பொருள் (H2S•SO3,) , வெண்மை நிறத்திலான படிகத்திண்மம் ஒரு மாற்றியனாகும். இதையும் தாழ் வெப்பநிலையில் தயாரிக்கிறார்கள்.


</doc>
<doc id="324147" url="https://ta.wikipedia.org/wiki?curid=324147" title="அசிகுளூட்டாமைடு">
அசிகுளூட்டாமைடு

அசிகுளூட்டாமைடு "(Aceglutamide)" என்பது ஒரு மனக்கிளர்வூட்டி, நினைவூட்டி, குடல்புண் எதிர்ப்பு முகவர் என எசுப்பானியா மற்றும் யப்பானில் அங்கீகரிக்கப்பட்டு விற்பனை செய்யப்படும் ஒரு வேதிப்பொருளாகும். நியுராமினா என்ற வர்த்தகப் பெயராலும் அல்லது அசிகுளூட்டாமைடு அலுமினம் (வர்த்தகப் பெயர்:குளூமால்) இப்பொருள் அழைக்கப்படுகிறது. உடலிலும் மூளையிலும் குளுடாமேட்டு தயாரிப்பதற்கான முன்னோடிச் சேர்மமான, அமினோ அமிலம் எல்-குளுடாமினின் அசிட்டைலேற்ற வடிவமே அசிகுளூட்டாமைடு ஆகும். மேம்படுத்தப்பட்ட ஆற்றலும் நிலைப்புத்தன்மையும் உள்ள குளுட்டமினுக்கு முன்னிருப்பு மருந்தாக செயல்பட அசிகுளூட்டாமைடு பயன்படுகிறது. மனக்கிளர்வூட்டியாகவும் நினைவாற்றல் மேம்படுத்தியாகவும் அசிகுளூட்டாமைடு பயன்படுத்தப்படுகிறது. இதேபோல அசிகுளூடாமைடு அலுமினம் குடல்புண் மருத்துவத்தில் பயன்படுத்தப்படுகிறது. புரத ஆற்றல் ஊட்டச்சத்துக் குறைபாடு இழப்புகள் தோன்றாமல் தடுக்கும் குளுட்டமினுக்கு ஆதார மூலப்பொருளாகவும் இதைப் பயன்படுத்துகிறார்கள். பெருமூளை இரத்தக் குறைவால் ஏற்படும் நரம்பியல் பாதுகாப்பு விளைவுகளுடன் .இம்மருந்து தொடர்புடையதாகக் கருதப்படுகிறது


</doc>
<doc id="324149" url="https://ta.wikipedia.org/wiki?curid=324149" title="சீனா–பாக்கித்தான் பொருளாதார பாதை">
சீனா–பாக்கித்தான் பொருளாதார பாதை

சீன–பாக்கித்தான் பொருளாதார பாதை (சீன: 中国-巴基斯坦经济走廊; உருது: پاكستان-چین اقتصادی راہداری) சிபிஇசி எனவும் வடக்கு-தெற்கு பொருளாதார பாதை எனவும் அழைக்கப்படுகிறது. இது பல்வேறு திட்டங்களை உள்ளடக்கிய பொருளாதார பாலம் மொத்த கட்டுமான செலவு $54 பில்லியன் ஆகுமென எதிர்பார்க்கப்படுகிறது. சிபிஇசி சீனாவின் காசர் (காசி) நகரையும் பாக்கித்தானின் குவாடர் நகரையும் சாலை, குழாய்கள், இருப்புப் பாதை வழியே இணைக்கும் திட்டமாகும்.

இப்பொருளாதார பாதை/பாலம் பாக்கித்தானின் உள் கட்டமைப்பை விரைவாக மேம்படுத்துவதுடன் பாக்கித்தானுக்கும் சீனாவுக்குமான பொருளாதார உறவை பலப்படுத்தும் என நம்பப்படுகிறது. . புதிய பட்டுப் பாதையின் ஒரு பிரிவாக இதை சீனா கட்டமைக்கிறது, சீனா இத்திட்டத்துக்கு அளிக்கும் சிறப்பை அதன் 13வது ஐந்தாண்டு திட்டத்தில் சிபிஇசிக்கு பணம் ஒதுக்கியதிலிருந்து அறியலாம்.

பாக்கித்தானிய அதிகாரிகள் 2015-2030 காலப்பகுதியில் இத்திட்டத்தால் சுமார் 700,000 நேரடி வேலை வாய்ப்புக்கள் உருவாகுமெனவும் 2-2.5% ஆண்டு பொருளாதார வளர்ச்சி இருக்குமென நம்புகிறார்கள்.. இத்திட்டம் முழுமையாக செயல்படுத்தப்பட்டால் இதன் மதிப்பு 1970ஆம் ஆண்டிலிருந்து முதலீடு செய்யப்பட்ட மொத்த வெளிநாட்டு முதலீடுகளுக்கு இணையாக இருக்கும்., மேலும் 2015ஆம் ஆண்டின் பாக்கித்தானின் மொத்த உள்நாட்டு உற்பத்தியில் 17% ஆக இருக்கும்.
சிபிஇசி திட்டத்தின் கீழ் செயற்படுத்தப்படும் உள்கட்டுமான திட்டங்கள் பாக்கித்தானின் முழு நீளத்திற்கும் செயல்படுத்தப்படும். இது தென்மேற்கு பாக்கித்தானின் பலுசிசுத்தான் மாகாணத்திலுள்ள குவடார் நகரை சீனாவின் தன்னாட்சி பெற்ற மாகாணமான சின்சியாங்கை பல நெடுஞ்சாலைகள் இருப்புப் பாதைகள் வழியே இணைக்கிறது. திட்டமிடப்பட்டு உள்ள உள் கட்டுமான திட்டங்களுக்கு $11 மில்லியன் செலவாகுமென மதிப்படப்பட்டுள்ளது. இப்பணம் குறைந்த வட்டிக்கு நீண்டகால கடனாக பாக்கித்தான் அரசுக்கு சீனா அளிக்கும். இக்கடன் சீனாவின் எக்சம் வங்கி, சீன வளர்ச்சி வங்கி, சீனாவின் தொழில் பொருளாதார வங்கி மூலம் அளிக்கப்படும் . சிபிஇசி திட்டத்தின் ஒரு பகுதியாக கராச்சிக்கும் லாகூருக்கும் இடையே 1,100 கிமீ நீளமுள்ள அகலமான நெடுஞ்சாலை அமைக்கப்படும், இராவல்பிண்டியிலிருந்து சீன எல்லை வரை அமைக்கப்படும் காரகோரம் நெடுஞ்சாலை புதுக்கப்படும் அல்லது மீண்டும் கட்டப்படும்.. கராச்சி - பெசாவார் இருப்புப்பாதை 2019 டிசம்பருக்குள் மணிக்கு 160 கிமீ வேகத்தில் செல்லும் தொடருந்துக்கு ஈடுகொடுக்கும் வகையில் மேம்படுத்தப்படும்.பாக்கித்தானின் இருப்புப் பாதை அமைப்பை காசரிலுள்ள சீனாவின் தென் சின்சியாங்கு இருப்புப் பாதை அமைப்புடன் இணைப்பது தான் இறுதி திட்டம்.குழாய்கள் வழியே எண்ணெய் மட்டுமல்லாமல் எரிவளியையும் கொண்டு செல்வது தான் முடிவான திட்டம்.

$33 மில்லியனுக்கு மேல் மின்சார உள் கட்டமைப்புகளுக்காக செலவிடப்படவுள்ளது, பாக்கித்தானின் கடும் மின் பற்றாக்குறையை கணக்கில் கொண்டு இதை தனியார் குழுமம் மேற்கொள்ளவுள்ளது , பாக்கித்தானின் தேவை 4,500 மெகா வாட்டுக்கும் அதிகமாக்கும் , இது நாட்டின் மொத்த உள் நாட்டு உற்பத்தியில் 2-2.5% ஆகும். 2018-2020 காலகட்டத்தில் 10,400 மெவா இக்கும் அதிகமாக மின்சாரம் உற்பத்தி செய்யதிட்டமிடப்பட்டுள்ளது. காற்றாலை மின் உற்பத்தி சிபிஇசி திட்டத்தில் இருந்தாலும் நிலக்கரியிலிருந்தே இந்த மின்சாரத்தின் பெரும் பகுதி உற்பத்தி செய்யப்படும். 1000 மெவா திறனுடைய சூரிய ஒளி மின்திட்டம் இப்பொருளாதார திட்டத்தில் பாக்கித்தானில் செயல்படுத்தப்படும்.

இப்பாதையின் முதல் வணிகம் 13 நவம்பர் 2016 இல் நடைபெற்றது. சீனாவிலிருந்து சுமையுந்து பொருட்களை ஏற்றிக்கொண்டு குவாடர் துறைமுகத்தை அடைந்து அப்பொருட்கள் மேற்கு ஆசிய மேற்கு ஆப்பிரிக்க சந்தைகளுக்கு சென்றன.ref></ref>. கராச்சி - பெசாவார் இருப்புப் பாதையை சீர் செய்ய ஒதுக்கிய $4.5 மில்லியனுக்கு மேல் $8.5 மில்லியனை நவம்பர் 2016இல் சீனா ஒதுக்கியது. $4 மில்லியன் திரவ எரி வளி முனையம் அமைப்பதற்கும் மின்சார பற்றாக்குறையை நீக்குவதற்காக மின்கடத்தி வடம் அமைக்கவும் ஒதுக்கியது. இதன் மூலம் இத்திட்டத்தில் சீனாவின் முதலீடு $55 மில்லியனாக அதிகரித்துள்ளது.

இப்பாதையால் சீனாவுக்கு புதிய பாதை வணிகம் செய்ய கிடைக்கும். தற்போதைய பாதையான தென் சீனக் கடல் பாதையை விட இது தூரம் குறைந்தது. கிட்டத்தட்ட 9,000கிமீ தூரம் குறைவு. மேலும் பாக்கித்தான் சீனாவின் நட்பு நாடு என்பதால் சிக்கல் இல்லை. தென் சீனக் கடலில் தென் கிழக்காசிய நாடுகளுடன் சீனாவுக்கு பிணக்கு உள்ளது. பாக்கித்தானுக்கும் சிபிஇசியால் நன்மையுண்டு, இதன் உட்கட்டமைப்புகள் மேம்படுத்தட்டுள்ளன, லாகூர் - கராச்சி இருப்பாதை ஏற்றுமதியை ஊக்குவிக்கும். பாக்கித்தானியர்கள் பயண நேரம் குறைவதால் உலக சந்தையில் விலையில் போட்டியிட முடியும். இதனால் பாக்கித்தானின் சாலை, வானூர்தி, இருப்புப் பாதை, துறைமுக சேவைகள் மேம்படும். மின்பற்றாக்குறை தீர்ந்து தொழில் வளர்ச்சி அதிகரிக்கும். 

பாக்கித்தானிய சீன கடற்படைகள் இப்பொருளாதார பாதையை காக்கும். பாக்கித்தான் தன் கடல் படையின் பணியை விரிவுபடுத்த பணித்துள்ளது. டிசம்பர் 2016 அன்று பாக்கித்தான் கடற்படை கடல் வணிகத்தை பாதுகாக்கும் பொருட்டு டிஎப்-88 என்ற சிறப்பு படையை உருவாக்கியுள்ளது . நாடாளுமன்ற ஆணையத்தின் அவைத்தலைவர் 2,000 காவலர்கள் சிந்துவிலும் 5,000 காவலர்கள் பஞ்சாப்பிலும் 12,000 இராணுவத்தினருடன் இணைந்து இப்பொருளாதார பாதையை பாதுகாப்பார்கள் என்றார்.


</doc>
<doc id="324151" url="https://ta.wikipedia.org/wiki?curid=324151" title="அலுமினியம் அசிட்டோடார்டரேட்டு">
அலுமினியம் அசிட்டோடார்டரேட்டு

அலுமினியம் அசிட்டோடார்டரேட்டு "(Aluminium acetotartrate)" எனப்து CHAlO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். ஒரு கரிம அமிலம், மலச்சிக்கல் காரணி மற்றும் நச்சுக்கொல்லி என்று அறியப்படும் இச்சேர்மம் அசிட்டிக் அமிலம் மற்றும் டார்டாரிக் அமிலம் ஆகியனவற்றின் அலுமினியம் உப்பாகும் 

நிரமற்ற அல்லது மஞ்சள் நிறப்படிகங்களாக அலுமினியம் அசிட்டோடார்டரேட்டு தோன்றுகிறது. தண்ணீரில் நன்றாகவும் ஆல்ககால் மற்றும் ஈதரில் மெதுவாகவும் கரைகிறது . 

மூச்சுப் பாதை சிக்கல்களுக்கான சிகிச்சையில் பயன்படும் கரைசல்களில் அலுமினியம் அசிட்டோடார்டரேட்டு 0.5-2% கரைசலாகப் பயன்படுத்தப்படுகிறது. அலுமினியம் அசிட்டேட்டு கரைசலுக்கு மாற்றாகவும் 1-3% கரைசலாக அலுமினியம் அசிட்டோடார்டரேட்டு பயன்படுத்தப்படுகிறது.

பனிக்கடி, மொட்டுத் தோலழற்சி ஆகியனவற்றுக்கான மருந்துடை நீர்மமாகவும், தேய்மான நாசியழற்சிக்கு போரிக் அமிலத்துடன் சேர்ந்த மூக்குப்பொடியாகவும் பயன்படுகிறது. மேலும் இது புண்ணாற்றும் கிருமிநாசினி மேற்பூச்சாகவும் பயன்படுகிறது 


</doc>
<doc id="324153" url="https://ta.wikipedia.org/wiki?curid=324153" title="எஸ். புதூர் சனத் குமாரேசுவரர் கோயில்">
எஸ். புதூர் சனத் குமாரேசுவரர் கோயில்

எஸ். புதூர் சனத் குமாரேசுவரர் கோயில் தஞ்சாவூர் மாவட்டத்தில் உள்ள சிவன் கோயிலாகும். 

திருவிடைமருதூர் வட்டத்தில் எஸ்.புதூரில் இக்கோயில் அமைந்துள்ளது. 

இக்கோயிலின் மூலவராக சனத் குமாரேசுவரர் உள்ளார். இங்குள்ள இறைவி சௌந்தரநாயகி ஆவார். 

ஒரு முறை குபேரன் செய்த தவறால் தர்மம் அவரை விட்டு விலகிச் சென்றுவிடுகிறது. தன்னுடைய சாபம் நீங்குவதற்காக சப்தரிஷிகளிடம் கேட்க, அவர்கள் திருத்தண்டிகைபுரத்திற்குச் செல்லும்படி கூறினர். திருத்தண்டிகை என்றால் இறைவன் உலா வரும் பல்லக்கு என்று பொருள்படும். அத்தகு பெருமை பெற்ற இவ்வூருக்கு வந்து இக்கோயிலில் உள்ள சோம தீர்த்தத்தில் நீராடி, சாபம் நீங்கி, இழந்த செல்வத்தைப் பெற்றார். 

பௌர்ணமி, சிவராத்திரி சிறப்பான விழாக்களாக இக்கோயிலில் கொண்டாடப்படுகின்றன. 


</doc>
<doc id="324155" url="https://ta.wikipedia.org/wiki?curid=324155" title="ஆண்டிமனி தெலூரைடு">
ஆண்டிமனி தெலூரைடு

ஆண்டிமனி தெலூரைடு "(Antimony telluride)" என்பது SbTe என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். சாம்பல்நிற படிகத்திண்மமான இச்சேர்மத்தின் உருகுநிலை, அடர்த்தி, நிறம் போன்ற பண்புகள் இச்சேர்மம் ஏற்கும் படிகவடிவத்திற்கு ஏற்ப மாறுபடுகின்றன. 

ஆண்டிமனியுடன் தெலுரியம் 500- 900 பாகை செல்சியசு வெப்பநிலையில் வினைபுரிந்து ஆண்டிமனி தெலூரைடு உருவாகிறது . 
2Sb(நீ) + 3Te(நீ) → Sb2Te3(நீ)

ஆண்டிமனி, பிசுமத் போன்ற தனிமங்களின் மற்ற இரட்டை சால்கோகெனைடுகள் போல ஆண்டிமனி தெலூரைடும் இதனுடைய குறைகடத்திப் பண்புகளுக்காக ஆராயப்படுகிறது. இதனுடன் பொருத்தமான மாசு கலக்கப்பட்டு என் – வகை, பி – வகை குறைகடத்திகள் தயாரிக்கப்படுகின்றன . போலியிரட்டை உலோகமிடை திட்ட அமைப்பில் செருமேனியம்-ஆண்டிமனி-தெலூரியம் உடன் செருமேனியம்-தெலூரைடு உருவாகிறது (GeTe) .

பிசுமத் தெலூரைடு (Bi2Te3,) போலவே ஆண்டிமனி தெலூரைடும் பெரிய அளவில் வெப்பமின் விளைவைக் கொண்டுள்ளது. இதனால் திடநிலை குளிரூட்டிகளில் பயன்படுத்தப்படுகிறது . 


</doc>
<doc id="324156" url="https://ta.wikipedia.org/wiki?curid=324156" title="நல்லிச்சேரி ஜம்புநாதசுவாமி கோயில்">
நல்லிச்சேரி ஜம்புநாதசுவாமி கோயில்

நல்லிச்சேரி ஜம்புநாதசுவாமி கோயில் தஞ்சாவூர் மாவட்டத்தில் உள்ள சிவன் கோயிலாகும்.

அய்யம்பேட்டை அருகில் இக்கோயில் அமைந்துள்ளது. நந்திதேவர் வழிபட்டதால் இவ்வூர் நந்திகேசுவரம் என்றழைக்கப்பட்டது. நடுவுச்சேரி என்றும் அழைக்கப்பட்டது. ஊரைச் சுற்றிலும் வயல்கள் நிறைந்த நிலையில் அறுவடையான நெல் இங்கு குவிக்கப்பட்டதால் நெல்லிச்சேரி என்று பெயர் பெற்றது. தற்போது நல்லிச்சேரி ஆக மாறியுள்ளது.

இக்கோயிலின் மூலவராக ஜம்புநாதசுவாமி உள்ளார். இங்குள்ள இறைவி அலங்காரநாயகி ஆவார்.

இக்கோயில்களுக்கு இரு வாயில்கள் உள்ளன. மூலவர் சன்னதிக்கு எதிரேயுள்ள மேற்கு வாசல் எப்போதும் பூட்டிய நிலையில் காணப்படும். இறைவி சன்னதிக்கு எதிரான வாயிலே முதன்மை வாயிலாக உள்ளது. வைஷ்ணதேவி எனப்படும் நல்லிமங்கை வழிபட்ட தலமாகும்.

பிரதோஷம், பௌர்ணமி, சிவராத்திரி சிறப்பான விழாக்களாக இக்கோயிலில் கொண்டாடப்படுகின்றன.


</doc>
<doc id="324161" url="https://ta.wikipedia.org/wiki?curid=324161" title="காயிர்வா, பீகார்">
காயிர்வா, பீகார்

காயிர்வா "(Khairwa)" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும்.

2011 ஆம் ஆண்டின் இந்திய மக்கள் தொகைக் கணக்கெடுப்பின்படி காயிர்வா கிராமத்தின் மக்கள்தொகை 497 நபர்கள் ஆகும். இவர்கள் 88 குடும்பங்களாக வாழ்கின்றனர். இம்மக்கள்தொகையில் 53.72% நபர்கள் ஆண்கள் மற்றும் 46.27% நபர்கள் பெண்களாவர். இக்கிராமத்தின் எழுத்தறிவு சதவீதம் 37.2% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 67% நபர்கள் ஆண்கள் மற்றும் 32% நபர்கள் பெண்களாவர். 22.33% நபர்கள் 6 வயதுக்கு குறைவானவர்களாக உள்ளனர்.


</doc>
<doc id="324162" url="https://ta.wikipedia.org/wiki?curid=324162" title="அலெக்சாண்டர் கார்டியூ">
அலெக்சாண்டர் கார்டியூ

அலெக்சாண்டர் கார்டியூ (Sir Alexander Gordon Cardew KCSI14 மார்ச்சு  1861 – 12 சனவரி 1937) என்பவர் இந்தியக் குடியியல்  அதிகாரியாகப் பணி செய்த ஆங்கிலேயர் ஆவார். இவர் 1919 மார்ச்சு 29 முதல் 1919 எப்பிரல் 10 வரை அந்தக் காலத்து மெட்றாசு மாநிலத்தில் தற்காலிக ஆளுநராகப் வகித்தவர். 

இங்கிலாந்தில் சாமர்செட்டில் பிறந்த கார்டியூ சாமர்செட்சயர் கல்லூரியிலும் ஆக்சுபோர்டு குவீன்சு கல்லூரியிலும் படித்தார். பின்னர் இந்தியக் குடியியல் பணியில் சேர்ந்தார்.

1885 முதல் 1990 வரை அரசில் துணைச்  செயலாளராகவும் 1892 முதல் 1899 வரை சிறைத் துறை அதிகாரியாகவும்  1906 முதல் 1919 வரை சென்னை மேலவை மன்றத்தில் உறுப்பினராகவும் பதவி வகித்தார். 

அன்றைய மெட்றாசு மாநிலத்தில் பல்வேறு துறைகளில் ஆதிக்க வகுப்பினரின் புள்ளி விளக்கங்களைத் தொகுத்து உரைத்தவர்.


</doc>
<doc id="324165" url="https://ta.wikipedia.org/wiki?curid=324165" title="மாமல்லபுரம் வராக மண்டபம்">
மாமல்லபுரம் வராக மண்டபம்

மாமல்லபுரம் வராக மண்டபம் என்பது, சென்னைக்குத் தெற்கே கிழக்குக் கடற்கரையோரமாக உள்ள பழங்காலத் துறைமுக நகரமான மாமல்லபுரத்தில் அமைந்துள்ள பல குடைவரைகளுள் ஒன்று. பாறை ஒன்றின் மேற்குப் புறத்தில் குடையப்பட்டு உள்ள இக்குடைவரை சிறியது எனினும் நேர்த்தியான வேலைப்பாடுகளுடன் கூடியது. 

இக்குடைவரையின் முகப்புப் பகுதி, தாங்குதளம், கைபிடிச் சுவர்களுடன் கூடிய படிகள், கபோதம் போன்ற உறுப்புக்களுடன் காணப்படுகின்றது. இக்குடைவரையின் மண்டபத்தில் ஒரு தூண் வரிசை மட்டுமே உள்ளது. முகப்பை அண்டி அமைந்த இவ்வரிசையில் இரண்டு முழுத்தூண்கள் உள்ளன. பக்கச் சுவர்களோடு ஒட்டியபடி இரண்டு அரைத்தூண்கள் அமைந்துள்ளன. தூண்களின் கீழ்ப்பகுதி இருக்கும் யாளியின் வடிவில் உள்ளது. முழுத்தூண்களில் யாளிகள் முன்புறம் நோக்கியவாறும், அரைத்தூண்களில் சுவருக்கு எதிர்ப்புறம் நோக்கியவாறும் அமைந்துள்ளன. தூண்களின் மேற்பகுதி எட்டுப்பட்டை கொண்டதாகவும், பல்வேறு தூண் உறுப்புக்களுடன் கூடியதாகவும் உள்ளது. மேலே போதிகைகள் உள்ளன. 

மண்டபத்தின் பின்புறச் சுவரில் ஒரேயொரு கருவறை உள்ளது. இது மண்டபத்துக்குள் துருத்திக்கொண்டு இருக்கும் வகையில் அமைக்கப்பட்டுள்ளது. கருவறைக்குச் செல்வதற்குப் படிகள் அமைக்கப்பட்டுள்ளன. 

கருவறையின் இரண்டு பக்கங்களிலும் வாயிற் காவலர் சிற்பங்கள் உள்ளன. மண்டபச் சுவர்களிலும் புடைப்புச் சிற்பங்கள் உள்ளன. பூமாதேவியைத் தாங்கி நிற்கும் வராகமூர்த்தி சிற்பம் வடக்குச் சுவரில் செதுக்கப்பட்டுள்ளது. தெற்குச் சுவரில் திருவிக்கிரமன், மூவுலகு அளந்த பெருமான் சிற்பத் தொகுதி உள்ளது. இவற்றைவிட, பின்புறச் சுவரில் திருமகளின் சிற்பமும், கொற்றவையின் சிற்பமும் உள்ளன. 

இந்தக் குடைவரையில் வராகமூர்த்தியின் சிற்பம் இருப்பதால் இது வராக மண்டபம் என அழைக்கப்படுகிறது. எனினும், இக்கோயில் திருமாலின் இன்னொரு அவதாரமான நரசிம்மருக்காகவே அமைக்கப்பட்டது என்ற கருத்தும் உள்ளது. 


</doc>
<doc id="324168" url="https://ta.wikipedia.org/wiki?curid=324168" title="தீவிர சிகிச்சைப் பிரிவு">
தீவிர சிகிச்சைப் பிரிவு

தீவிர சிகிச்சைப் பிரிவு என்பது மருத்துவமனையில் மிகவும் கவலைக்கிடமான நோயாளிகளைக் கவனிக்க வேண்டி அவர்களைத் தனிப் பிரிவில் இருக்க வைத்து, சிறந்த மருத்துவர்கள் மற்றும் செவிலியர்கள் ஆகியோரால் சிகிச்சை அளிக்கப்படும் இடம் ஆகும்.  தனிக் கவனிப்பு, சிறப்புச் சிகிச்சையோடு நோயாளிகளுக்குத் தொற்று ஏற்படாமல், வருமுன் காப்போம் என்ற நோக்கத்தில் தீவிர சிகிச்சைப் பிரிவு உள்ளது. 1952 ஆம் ஆண்டில் கோப்பன்கேகனில் போலியோ பரவலாகத் தாக்கியபோது தீவிர சிகிச்சைப் பிரிவு என்னும் கருத்தாக்கம் உண்டானது. 

பொதுப் பிரிவு போல் அல்லாமல்  இந்தப் பிரிவில் சிறந்த மருந்துகள், மருத்துவக் கருவிகள், நொடிதோறும் கண்காணிக்கும் பொறிகள் முதலியன பயன்பாட்டுக்கு இருக்கும்.

தீவிரத் தொற்று, உள்ளுறுப்புகள் செயலிழப்பு, மாரடைப்பு,  மூளைப் பாதிப்பு,  அறுவைப் பண்டுவத்துக்குப் பின் கவனிப்பு போன்ற காரணங்களுக்காகத் தீவிர சிகிச்சைப் பிரிவில் நோயாளிகளைச் சேர்ப்பர்.


</doc>
<doc id="324170" url="https://ta.wikipedia.org/wiki?curid=324170" title="ரங்கராஜபுரம் இடும்பேசுவரசுவாமி கோயில்">
ரங்கராஜபுரம் இடும்பேசுவரசுவாமி கோயில்

இக்கோயில் தஞ்சாவூர் மாவட்டத்தில் ரங்கராஜபுரம் என்னுமிடத்தில் கிழக்கு நோக்கிய நிலையில் அமைந்துள்ளது.
இத் தலத்திற்கு இப் பெயரை சூட்டியவர் மகா விஷ்ணு 
மண்ணியாற்றில் நீராடிவிட்டு இத்தலத்து இறைவனை ஆராதிக்க வந்த மகா விஷ்ணு இத்தலத்துக்கு அரங்கராஜபுரம் என பெயர் சூட்டினார். அதுவே தற்போது ஸ்ரீ ரங்கராஜபுரம் என்று அழைக்கப்படுகிறது. இறைவனை

இக்கோயிலின் மூலவராக இடும்பேசுவரசுவாமி உள்ளார். இங்குள்ள இறைவி குசும குந்தலாம்பிகை ஆவார். மூலவர் அக்னிதேவனால் அமைக்கப்பட்டதாகக் கூறுவர்.

வனவாசத்தில் இருந்த, பாண்டவர்களில் ஒருவரான பீமன், நள்ளிரவில் இடும்பனைக் கொன்றதால் அவர் பிரம்மஹத்தி தோஷத்தினால் பாதிக்கப்பட்டார். இக்கோயிலுக்கு வந்து இறைவனை வணங்கிய நிலையில் அவருக்கு தோஷம் நீங்கியது. அவர் இறைவனை இடும்பேசுவர சுவாமி என்று அழைத்தார். அப்பெயரே மூலவருக்கு அமைந்துவிட்டது.

ஐப்பசி பௌர்ணமி, பௌர்ணமி, சிவராத்திரி, பிரதோஷம் போன்ற விழாக்கள் இக்கோயிலில் கொண்டாடப்படுகின்றன.

தினத்தந்தி http://www.dailythanthi.com/Others/Devotional/2017/08/03180606/The-Lord-is-the-God-who-removes-the-virgin-virginity.vpf


</doc>
<doc id="324177" url="https://ta.wikipedia.org/wiki?curid=324177" title="உயிர்வளிக்கோரும் பயிற்சி">
உயிர்வளிக்கோரும் பயிற்சி

உயிர்வளிக்கோரும் பயிற்சி ("Aerobic exercise") அல்லது இதயப் பயிற்சி ("cardio") ஆற்றலை-உருவாக்க உயிர்வளியைக் கோரும் செயல்முறையை முதன்மையாகக் கொண்ட உடற் பயிற்சி ஆகும்; இது குறைந்தளவு முதல் உயரளவு வரை தீவிரமானதாயிருக்கலாம். இதனைக் குறிப்பிடும் ஆங்கிலச் சொல்லான "ஆரோபிக்" என்பதற்கு பொதுவாக "கட்டற்ற உயிர்வளித் தேவைப்படுகின்ற அல்லது தொடர்புடைய" எனப் பொருள்படும். இந்தப் பயிற்சிகளின் போது ஆற்றல் தேவைகளை நிறைவேற்ற கணிசமான அளவில் ஆக்சிசன் பயன்படுத்தப்படுகின்றது. பொதுவாக, உயிரளவில் பயிற்சி செய்யாது, உயிர்வளிக் கோரும் வளர்சிதைமாற்றம் போதுமான அளவில் ஆதரவளிக்கும் இலகு முதல் மிதமான தீவிரமுள்ள பயிற்சிகள் நீண்ட நேரம் நிகழ்த்தப்படுகின்றன.

இத்தகைய அளவில் மேற்கொள்ளப்படும் பயிற்சிகள் இடைதூரம் முதல் நீள்தொலைவு வரையிலான ஓட்டம்/மெதுவோட்டம், நீச்சல், மிதிவண்டியோட்டுதல், நடத்தல் ஆகியனவாம்.



</doc>
<doc id="324179" url="https://ta.wikipedia.org/wiki?curid=324179" title="கோ. இலட்சுமணன்">
கோ. இலட்சுமணன்

கோ. இலட்சுமணன் (Govindaswamy Lakshmanan 12 பிப்பிரவரி 1924) இந்திய அரசியல்வாதி தொழிற்சங்கவாதி, சமூகச் செயற்பாட்டாளர், திராவிட முன்னேற்றக் கழகத்தைச் சேர்ந்த நாடாளுமன்ற உறுப்பினர் ஆவார். 

தஞ்சை மாவட்டம் அறந்தாங்கியைச் சேர்ந்த இலட்சுமணன் பள்ளிப் படிப்பு மற்றும் கல்லூரிப் படிப்பு முடிந்ததும் நடுவணரசுப் பணியில் சேர்ந்தார். பொது வேலை நிறுத்தத்தில் ஈடுபட்ட காரணத்தால் வேலையிலிருந்து பணி நீக்கம் செய்யப்பட்டார். அரசியலில் ஈடுபாடு கொண்டு திராவிட முன்னேற்றக் கழகத்தில் சேர்ந்தார்.



</doc>
<doc id="324180" url="https://ta.wikipedia.org/wiki?curid=324180" title="காட்டுமலை கந்தசாமி கோயில்">
காட்டுமலை கந்தசாமி கோயில்

தமிழர் தம் முன்னைப் பரம் பொருளாயும்,சைவசித்தாந்திகளின் பின்னைப் பெருமானாயும் விளங்கிடும் முருகப் பெருமானை வழிபடும் மரபு மிக தொன்மையானது. முருகப் பெருமான் எழுந்தருளி அருளாட்சி செய்யும் திருத்தலங்கள் ஈழத்தின் பல பாகங்களிலும் அமைந்துள்ளன. இந்த வகையில் தமிழுக்கு அணிகலனாய் சைவத்திற்கு உறைவிடமாய் விளங்கும் யாழ்ப்பாணத்திலே அச்சுவேலிப் பகுதியில் உள்ள 
நாவலம்பதி என்னும் ஊரில் காட்டுமலை கந்தசாமி கோயில் அமைந்துள்ளது.
இலங்கையில் யாழ்ப்பாண மாவட்டத்தில் அச்சுவேலி பகுதியில் நாவலம்பதி என்னும் ஊரில் காட்டுமலை கந்தசாமி கோயில் அமைந்துள்ளது.
https://goo.gl/maps/Eh8LWuVxgF22
காட்டுமலை கந்தசாமி கோயில் அருளாளர் சீனியர் அவர்களால் கதிர்காம யாத்திரையின் பின் கதிர்காமத்தில் இருந்து கொண்டுவந்த வேலை வைத்து உருவாக்கப்பட்டது.கதிர்காம வேலவன் அருளின் விளைவாலே முருகன் ஆலயம் அச்சுவேலி நாவலம்பதியில் தோற்றம் பெற்றது .காடு மலை தாண்டி கதிரவன் திருவடி பணிந்து கதிர்காம வேலவன் வாக்கிற்கு இணங்கவே இவ்வாலயம் அமைக்கப்பட்டது.காட்டுமலை கந்தசாமி என்ற பெயர் வரவும் இதுவே காரணமாக அமைந்தது.
காட்டுமலை கந்தசாமி கோயில் எண்பது வருடச் சரித்திரத்தை கொண்டது. நாவலம்பதியிலே வசித்த சீனியர் என்னும் அருளாளர் தமக்குற்ற தீரா நோயைத்தீர்க்கும் முகமாக ஆயிரத்துத் தொளாயிரத்து இருபத்தெட்டாம் ஆண்டு கதிர்காம யாத்திரையை மேற்கொண்டார். அக்காலம் இந்த யாத்திரை அச்சம் தருவதும், அருமையுடையதும் புனிதமுள்ளதுமான ஒரு தவப்பேறாகும். காடும் மலையும் கடந்த அருளாளர் சீனியர் அவர்கள் கதிர்காமத்தை அடைந்து, அதிரவரு மாணிக்க கங்கைதனில் மூழ்கி அன்போடு கதிர்காம வேலவன் பவனி கண்டு கதிரமலை ஏறிக் கந்தனைத் தோத்தரித்து கற்பூரத் தீபமேற்றி விபூதிப் பிரசாதத்தோடு துணையாக வயது முதிர்ந்த ஒரு தம்பதிகளுடனும் ஊர் திரும்பினார்.

பண்டாரம் போல் வடிவம் தாங்கி வந்த தம்பதிகளுடன் நாவலம்பதிக்கு வந்து தாம் வதியும் மனைக்குச் சென்று(தற்போதைய மடம்) கால் கழுவி வர கிணற்றடிக்குச் சென்றனர். அவ்வேளை துணையாக வந்த வயது முதிர்ந்த தம்பதிகளைக் காணாது அருகில் உள்ள கொன்றை மரச் சோலையிலே தேடிப் பார்த்தார்.அவர்களைக் காணமுடியவில்லை.கந்தனையே வேண்டிய வண்ணம் தம்மனைபுகுந்தார்.

ஊழ்வினை வசத்தால் வந்த நோய்க்கு விபூதியே ஔடதமாக எண்ணி வாழ்ந்தார்.நோய் மேன் மேலும் வருத்தியது. கந்தன் கழலினையே தஞ்சமென எண்ணி நைந்துருகினார்.ஒரு நாள் கனவிலே முருகன் தோன்றி கதிர்காமத்திலிருந்து கொண்டு வந்த விபூதிப் பிரசாந்துடன் வேல் இருப்பதையும் அதனை ஒரு புனிதமான இடத்தைக் காட்டி அங்கே தன்னை வைத்துப் பூசித்தால் நோய் தீர்ந்து குணமடைவாய் எனக்கூறிப் போந்தார். அருளாளராகிய சீனியர் தாம் கண்ட கனவின் படியே ஆயிரத்து தொளாயிரத்து இருபத்தொன்பதாம் வருடம் (1929) ஆனித் திங்கள் இருபத்தைந்தாம் நாள் கதிரமலைக் கந்தனின் ஆலயத்தை நிறுவினார்.இவ்வாறு தோற்றம் பெற்ற ஆலயமே காட்டுமலை கந்தசாமி கோயில்.

1929 ஆம் ஆண்டு அருளாளர் சீனியர் அவர்கள் கோவிலை நிறுவிச் சுவாமியை பிரதிஸ்டை செய்ததோடு தாமே பூசகராய் அமர்ந்து நித்திய பூசைகளையும் செய்தார். தமிழ் வேதமாகிய தேவார,திருவாசகத்தை மந்திரமாக கொண்டு அவர் அன்போடு செய்த பூசை வெகு விரைவில் பலனளித்தது. நோய் படிப்படியாக குறைய ஆரம்பித்தது. அருளாளர் அகம் மிக மகிழ்ந்தார். காட்டுமலைக் கந்தனின் அருட்திறத்தை எண்ணி வியந்தார்.

காட்டுமலைக் கந்தனின் அருட் செயல்கள் யாழ்குடாநாடு எங்கும் பரவுவதாயிற்று தீராத நோய்களைத் தீர்த்தருள வல்லான் என்ற செய்தி நாடெங்கும் பரவவே வைத்தியர்களால் கைவிடப்பட்ட நோயாளர்கள் பலர் நீயே தஞ்சமென அடைக்கலம் புகுந்தனர். அருளாளர் சீனியர்,அப்பனை வணங்கி வெந்துயர் தீர்க்கும் விபூதியை அளித்து பலரை குணமாக்கினார். இச் செய்தி நாடறிந்த தொன்று. அருளாளர் சீனியர் அவர்கள் 1939 ஆம் வருடம் சிவப்பேறு அடைந்து விட்டார். அவரின் பின் அவரின் குமாரர்களாகிய சிவகுரு, குமரகுரு என்போர் நாவலம்பதி சைவப் பெருமக்களின் உதவியுடன் இக் கோவிலை நன்கு பரிபாலித்து வேண்டிய திருத்தங்களை செய்து அழகும், புனிதமும் பேணி நித்திய, பூசைகளில் கவனம் செலுத்தி வந்தனர்.

இக் கோவிலில் மூலமூர்த்தி சிவன் ஆக இருந்த போதிலும் ஆறுமுகப் பெருமானுக்கே சிறப்பிடம் தரப்பட்டது. சுற்றுப்புறத்தில் விநாயகரும்,அம்மையும்,வைரவர்,காளி,பழனி ஆண்டவர் முதலிய பரிவார மூர்த்திகளும் வீற்றிருக்கின்றனர். ஆலயம் ஸ்தாபிக்கப்பட்ட காலத்திலிருந்து 1971 ஆம் ஆண்டுவரை (1929-1971) வேற்பெருமானுக்கு விசேட உற்சவமாக ஆனிப்பூரணையில் தீர்தோற்சவம் நிகழும் வகையில் பதினைந்து திருவிழாக்கள்(15) நடைபெற்று வந்தன.
மூவைந்து தினங்கள் வெற்றி வேலுடன் வீதிவலம் வந்த காட்டுமலை வேலனது திருத்தல் வரலாற்றில் ஒரு புதுமை நிகழ்ந்தது. அவன்வாக்கிற்கமைய 1972 ஆம் ஆண்டில் திருவிழாவில் மாற்றம் செய்யப் பெற்றது. ஆனி அமாவாசையன்று தீர்த்தோற்சவம் நிகழும் வண்ணம் 25 தினங்கள் திருவிழா நடைபெறுகின்றது. மேலும் பூங்காவனம்,வைரவர் உற்சவம் ஆகிய திருவிழாக்களும் சேர்த்து 27 தினங்கள் உற்சவம் நடைபெறுவது குறிப்பிடத்தக்கது.இவ் விழாக்கள் மட்டுமன்றி அம்பாளுக்குரிய நவராத்திரி பூசையும், திருவெம்பாவை , கார்த்திகை உற்சவம் , தைப்பூசம்,சூரசங்காரம்(கந்தஷஷ்டி உற்சவம்) ஆகிய காலங்களிலும், சித்திரை வருடப்பிறப்பன்று 1008 சங்காபிஷேகமும் விசேட பூசைகளாக நடைபெறுவது குறிப்பிடத்தக்கது. 
மேலும் சித்திரையில் சித்திர குப்த விரத உற்சவமும் (சித்திரை பௌர்ணமி ) , மார்கழி மாதத்தில் காளி அம்பாளுக்கும்,வைரவசுவாமிக்கும் விசேட பொங்கல் பூசை(மடை) சிறப்பாக நடைபெறுவது குறிப்பிடத்தக்கது.

இவ்வாலயத்தின் தீர்த்தத் திருவிழா புதுமையானது.செல்வச்சந்நிதி குமாரவேல் ஆலயத்தினின்றும் பெருகிவரும் தொண்டைமானாறு வல்லைப் பெரும்பாலத்துக் கூடாக அச்சுவேலிப் பகுதிக்குள் புகுந்து நாவலம்பதியை அடைந்து அப்பாலும் பாய்கிறது.நாவலம்பதியில் இந்த ஆறு வயல்களை உப்பாக்காதவாறு வரம்பெடுத்துத் தடுக்கப்பட்டுருக்கிறது.காட்டுமலைக் கந்தன் ஆலயத்திலிருந்து 3/4 கிலோ மீற்றர் தூரமுள்ள இவ் ஆற்றுப் படுக்கையில் புனிதமான ஒரு குன்று எப்போதும் கடும் வரட்சியுள்ள கோடைக்காலத்திலும் கூட சுரந்து கொண்டிருக்கின்றது.அதிகம் ஆழமில்லாத இக் குன்று சிறு கிணறு போலக் கட்டப்பட்டிருக்கின்றது.இப்புனித இடம் கூடக் கந்தனின் அருளால் கனவிலே காட்டப்பட்ட இடமாகும் இவ்விடத்திலேதான் காட்டுமலைக் கந்தன் பக்தர்கள் புடைசூழ அரோகராச் சத்தம் ஒலிக்க தீர்த்தமாடித் திரும்புகின்றான்.
இத் தீர்த்தத்துக்கு இன்னொரு விசேடமும் உண்டு கோவில் கட்டாப்பட்ட வருடத்திலிருந்து 1971ஆம் ஆண்டுவரை கொடியேற்றத் தினத்திலன்று இப் புனிதக் குன்றிலிருந்து தீர்த்தம் கொண்டு செல்லப்பட்டு அதுவே எண்ணெயாகத் திரி தோய்க்கப் பெற்றுப் பதினைந்து நாட்களும் தீர்த்த விளக்காக எரிக்கப் பெற்று வந்தது.

 

மேலும் தகவலுக்கு கோயிலின் வலைத்தளம் 


</doc>
<doc id="324181" url="https://ta.wikipedia.org/wiki?curid=324181" title="கண்டகி மண்டலம்">
கண்டகி மண்டலம்

கண்டகி மண்டலம் (Gandaki Zone) () தெற்காசியாவின் நேபாள நாட்டின் பதினான்கு மண்டலங்களில் ஒன்றாகும். கண்டகி மண்டலம் தென்மத்திய நேபாளத்தில் அமைந்துள்ளது. இம்மண்டலம் மேற்கு வளர்ச்சி பிராந்தியத்தில் உள்ளது. நாட்டின் தலைநகரான காட்மாண்டிலிருந்து நூற்றி இருபத்தி ஐந்து கிலோ மீட்டர் தொலைவில் உள்ள பொக்காரா நகரம் காஸ்கி மாவட்டம், மேற்கு வளர்ச்சி வளர்ச்சி பிரந்தியம் மற்றும் கண்டகி மண்டலம் ஆகியவற்றின் தலைமையிடமாகும். இம்மண்டலம் ஆறு மாவட்டங்களும், இருநூற்றி தொன்னூற்றி இரண்டு கிராம வளர்ச்சி மன்றங்களும், ஆறு நகராட்சி மன்றங்களும் கொண்டது. நேபாளத்தின் முதல் மகாகவிஞர் "பானுகுப்த ஆச்சாரியா" இம்மண்டலத்தில் பிறந்தவர். 

இம்மண்டலத்தில் பாயும் ஆறுகளான காளி கண்டகி, திரிசூலி, புத்தி கண்டகி, மர்சியாந்தி, மடி, சேத்தி கண்டகி மற்றும் தரௌதி எனப்படும் சப்த கண்டகி ஆறுகளால் கண்டகி ஆறு உருவானதால், இம்மண்டலத்திற்கு கண்டகி மண்டலம் எனப்பெயராயிற்று. 

தென்மத்திய நேபாளத்தில் அமைந்த இம்மண்டலத்தில் ஆறு மாவட்டங்கள் அமைந்துள்ளது. மண்டலத்தின் மலைப்பாங்கான குன்றுப் பகுதிகளில் கோர்க்கா மாவட்டம், காஸ்கி மாவட்டம், லம்ஜுங் மாவட்டம், சியாங்ஜா மாவட்டம், தன்ஹு மாவட்டங்களும் மற்றும் இமயமலைப் பகுதிகளில் மனாங் மாவட்டமும் அமைந்துள்ளது. 

12,275 சதுர கிலோ மீட்டர் பரப்பளவு கொண்டது கண்டகி மண்டலம். 2011-ஆம் ஆண்டின் மக்கள் தொகை கணக்கெடுப்பின் படி, கண்டகி மண்டலத்தின் மொத்த மக்கள் தொகை 15,49,857 ஆகும். பல்வேறு பண்பாடு, பழக்க வழக்கங்கள், மொழிகள் சமயங்கள் வழங்கும் இம்மண்டலத்தின் மஹர் மக்கள், குரூங் மக்கள், கூர்க்கா மக்கள், நேவார் மக்கள், மகர் மக்கள், செட்டிரி மக்கள் நேபாளி மொழி, நேவாரி மொழி, காலே மொழி மற்றும் மகர் மொழிகள் பேசுகின்றனர். இம்மண்டலத்தின் இமயமலைப் பகுதி மாவட்டமான மனாங் மாவட்டத்தில் பௌத்தர்கள் அதிகம் உள்ளனர்.

இம்மண்டலத்தில் அன்னபூர்ணா மலை, மனாசுலு மலை, கோரக்க சித்தரின் கோயில், கோரமான காளி கோயில் மற்றும் "மனகாமனா கோயில்" அமைந்துள்ளது.

இம்மண்டலத்தில் ஆறு மாவட்டங்களும், 292 கிராம வளர்ச்சி மன்றங்களும், ஆறு நகராட்சி மன்றங்களும் உள்ளது. கண்டகி மண்டலம் மலைபபாங்கான குன்றுப் பகுதிகளும் மற்றும் இமயமலை பகுதிகளையும் கொண்டது. இம்மண்டலத்தின் வடக்கு எல்லையாக சீனாவின் திபெத் தன்னாட்சிப் பகுதி உள்ளது. இம்மண்டலத்தின் நிலப்பரப்பு கடல் மட்டத்திலிருந்து 1,000 மீட்டர் முதல் 6,000 மீட்டர் உயரம் வரை இமயமலையில் பரவியுள்ளது. எனவே இம்மண்டலத்தின் தட்ப வெப்பம் மிதவெப்ப வளையம், மிதமான காலநிலை, மான்ட்டேன் #ஆல்ப்ஸ் மலை காலநிலை, துருவப் பகுதி காலநிலை, வெண்பனி படர்ந்த பகுதிகள் என ஐந்து நிலைகளில் காணப்படுகிறது. 



</doc>
<doc id="324185" url="https://ta.wikipedia.org/wiki?curid=324185" title="இராசேசு கோபிநாதன்">
இராசேசு கோபிநாதன்

இராசேசு கோபிநாதன் (Rajesh Gopinathan 1971) டாடா கன்சல்டன்சி சர்விசசு குழுமத்தின் தலைவர் மற்றும் மேலாண் இயக்குனர் ஆவார். இந்தப் பதவியை 2017 சனவரி 12 முதல் ஏற்றுக்கொண்டார். முன்னதாக இவர் இந்தக் குழுமத்தின் உதவி தலைவராகப் பணி ஆற்றினார்.

1994 இல் திருச்சிராப்பள்ளி ஆர்.ஈ சி என்ற பொறியியல் கல்லூரியில் படித்துப் பொறியியல் பட்டம் பெற்றார். பின்னர் ஆமதாபாத் ஐ ஐ எம் நிறுவனத்தில் முதுவர் பட்டம் பெற்றார்.
2001 ஆம் ஆண்டில் டாடா கன்சல்டன்சியில் சேர்ந்த இராசேசு கோபிநாதன் படிப்படியாகப் பதவி உயர்வு பெற்று இப்பொழுது இந்தக் குழுமத்தின் தலைவர் ஆகியுள்ளார்.


</doc>
<doc id="324186" url="https://ta.wikipedia.org/wiki?curid=324186" title="உயிர்வளிக்கோராப் பயிற்சி">
உயிர்வளிக்கோராப் பயிற்சி

உயிர்வளிக்கோரா பயிற்சி ("Anaerobic exercise") இலாக்டேட்டு உருவாகுமளவில் தீவிரமாகச் செய்யப்படும் உடற் பயிற்சி ஆகும். தாங்காற்றல் தேவையற்ற விளையாட்டுக்களில் பங்கேற்கும் மெய்வல்லுநர்களுக்கு இது பயனாகின்றது; உடல் வலிவைக் கூட்டவும் விரைவையும் ஆற்றலையும் மேம்படுத்தவும் பயனாகின்றது. உடற்கட்டை கட்டமைப்பவர்களுக்கும் தசைத்திறளை வளர்க்க இப்பயிற்சி உதவுகின்றது. உயிர்வளிக்கோரா பயிற்சிகள் மூலம் வளர்க்கப்படுத் தசையாற்றல் அமைப்புகள் உயிர்வளிக்கோரும் பயிற்சிகள் மூலம் வளர்க்கப்படுவதிலிருந்து வேறுபடுகின்றன; குறைந்த கால இடைவெளியில் பெரும் திறனைக் காட்டக்கூடியதாக உள்ளன. சில வினாடிகளிலிருந்து 2 நிமிடம் வரை இவை நீடிக்கக் கூடும். இரண்டு நிமிடத்திற்கும் கூடுதலாக நீடித்திருக்க வேண்டிய பயிற்சிகளில் பொதுவாக உயிர்வளிக்கோரும் வளர்சிதைமாற்றத்தின் கூறு கூடுதலாகவிருக்கும். 


</doc>
<doc id="324188" url="https://ta.wikipedia.org/wiki?curid=324188" title="டையீல்சு – இரீசு வினை">
டையீல்சு – இரீசு வினை

டையீல்சு – இரீசு வினை "(Diels–Reese Reaction)" முதன் முதலில் 1934 ஆம் ஆண்டு ஓ. டையீல்சு மற்றும் யே. இரீசு ஆகியோரால் கண்டறியப்பட்டது. இவ்வினை மேலும் வில்லியம் இயரோன் என்பவரால் விரிவு படுத்தப்பட்டது. அடையாளம் காணப்படாத ஒர் இடைநிலை விளைபொருள் அல்லது கூட்டுவிளைபொருள் வழியாக வினை நிகழ்கிறதென இயரோன் முன்மொழிந்தார். கரைப்பானை மாற்றுவதன் மூலமாக உருவாகும் விளைபொருள் மாறுபடுகிறது. அசிட்டிக் அமிலத்தை கரைப்பானாக பயன்படுத்தினால் (அமிலவகை pH) டைபீனைல்பிரசோலோன் உருவாகிறது. சைலீன் கரைப்பானாகப் பயன்படுத்தப்பட்டால் (நடுநிலை pH) இண்டோல் உருவாகிறது. பிரிடின் கரைப்பானாகப் பயன்படுத்தப்பட்டால் (காரவகை pH) கார்போமெத்தாக்சிகுயினோலின் உருவாகிறது, இச்சேர்மத்தை டை ஐதரோகுயினோலைன் சேர்மமாக தரமிறக்க இயலும். 


</doc>
<doc id="324190" url="https://ta.wikipedia.org/wiki?curid=324190" title="நாட்டு நாய்">
நாட்டு நாய்

நாட்டு நாய் ( Indian Pariah Dog ) என்பது இந்திய துணைக் கண்டத்தில் இயற்கையாக காணப்படும் நாயினமாகும். இதன் பாரம்பரியம் 15,000 ஆண்டுகளுக்கு முன் செல்கிறது. இந்த இனம் உலகின் பழமையான நாய் இனங்களில் ஒன்றாகும். இதன் மூதாதை ஆஸ்திரேலிய மூதாதையாக கருதப்படுகிறது. என்றாலும் இதன் பூர்வீக இடம் உறுதி செய்யப்படவில்லை.

இந்த நாய்கள் தரக்குறைவானவை அல்ல என்றாலும், இவை வணிக ரீதியாக இனப்பெருக்கம் அல்லது அங்கீகாரம் பெற்றவையாக இல்லை. 

பெரும்பாலும் தவறுதலாக இவை அனைத்தையும் நகர்ப்புற இந்தியத் தெரு நாய்கள் என்ற பெயரால் குறிக்கப்படுகின்றன. இந்தியாவில் தடையில்லாமல் சுற்றித் திரிகிற நாய்களில் சில இந்த நாட்டு நாய்களுடன் ஓப்பிட இயலாது ஆனால் இவை ஐரோப்பிய காலனி வரலாற்று காலத்துக்குப் பின் அவர்களின் குடியேற்றப்பகுதிகளில் இந்த நாய்கள் ஓரளவுக்கு கலப்புக்கு உள்ளாயின.

இந்த நாய்களை ஆங்கிலத்தில் குறிப்பிடும் pariah என்ற சொல் ஆங்கிலோ இந்திய சொல்லான pye அல்லது paë என்ற சொல்லில் இருந்து தோன்றியது. இந்தியால் pāhī என்றால் 'வெளியே', என்பது பொருளாகும் சில சமயம் இது pye-dog என குறிப்பிடப்படுகிறது, ( pie அல்லது pi என்றும் உச்சரிக்கப்படுகிறது), the Indian native dog அல்லது INDog என்றும் கூறப்படுகிறது. 

அசாமிய மொழியில் இந்த நாட்டு நாய்கள் "பூட்டுவா குக்குர்" (ভতুৱা কুকুৰ) என அழைக்கப்படுகின்றன.

இந்த நாயை இரட்யார்ட் கிப்ளிங் "தீண்டத்தகாத மஞ்சள் நாய்" என்ற சொல்லால் குறிப்பிடுகிறார்.

இதை மேற்கு வங்காளத்தில் "নেড়ি কুত্তা" என குறிப்பிடுகின்றனர்.

இந்த தீண்டத்தகாத நாய் எனப்படும் நாட்டு நாய்கள் இந்தியா முழுக்கவும், வங்காளதேசம் மற்றும் தெற்கு ஆசியாவுக்கு அப்பாலும் காணப்படுகின்றன. இது நேசனல் ஜியாகிரபிக் சேனலின் படமான, "சர்ச் பார் தி பஸ்ட் டாக் " என்ற படத்தில் இதே போன்ற பழமையான நாயினங்களான இசுரேலின் கேனன் நாய் மற்றும் ஆத்திரேலியாவின் டிங்கோ நாய் ஆகியவற்றுடன் ஆராயப்பட்டது. இதுவே இந்திய துணைக் கண்டத்தைச் சேர்ந்த உண்மையான நாய் இனமாகும். இது ஐரோப்பிய நாய்ளுடனோ அல்லது பிற நாயினங்களுடனோ பெரும்பாலும் இரத்த கலப்பு ஏற்படாமல் உள்ளது. நாட்டின் அனைத்து பகுதிகளிலும் பெரும்பாலும் இதே நிலை உள்ளது. 

இது அசல் உள்நாட்டு நாய்களில் மீதமுள்ள சில நாயினங்களின் பிரதிந்தியாகவும் உதாரணமாகவும் உள்ளது. இதன் உடல் அம்சங்கள், உலகின் பல்வேறு பகுதிகளில் கண்டறியப்பட்டுள்ள நாய்களிகளின் தொல்லுயிர் எச்சங்களை ஒத்து உள்ளன. இந்தியாவில் இந்த நாய்கள் இந்திய பழங்குடி மக்களின் வேட்டை பங்காளிகளாக உள்ளன. இந்த நாய்களின் தேர்ந்தெடுக்கப்பட்டு உறவு இனங்கள் இல்லை என்பதால், இவற்றின் தோற்றம், உடல் அம்சங்கள் மற்றும் மனப் பண்புகள் தனியாக இயற்கைத் தேர்வு பணியில் அமைந்துள்ளது. இந்து இனம் எந்த கென்னல் கிளப்பின் அங்கீகாரமும் பெறவில்லை ஆனால் பழங்குடி மற்றும் பழங்குடியினர் நாய் சங்கத்தின் (Primitive and Aboriginal Dog Society (PADS) அங்கீகாரம் கிடைத்துள்ளது, என அமெரிக்காவை சார்ந்த உலகளவிலான ஆர்வலரான சுரேஸ் பிரேமச்சந்திரன் தெரிவித்தார்.

இது மிகவும் எச்சரிக்கை உணர்வு கொண்ட சமூக நாய் ஆகும். இதன் கிராமப்புற பரிணாம வளர்ச்சி, காடுகளுக்கு அருகில் உள்ள பகுதிகளில் அடிக்கடி புலிகள் மற்றும் சிறுத்தைப்புலிகள் போன்ற விலங்குகளிடமிருந்து தப்பிக்க வேண்டிய நிலையே இவற்றை மிக எச்சரிக்கையாக கொண்ட இனமாக பரிணாமம் பெற்றுள்ளது. இவை சிறந்த காவல் நாய்கள் மற்றும் தனது பிராந்தியத்தையும், குடும்பத்தையும் தற்காக்கக்கூடியவையாக உள்ளன. இவற்றின் குட்டிகள் நல்ல சமுதாயமாகவும், குடும்பங்கள் மற்றும் குழந்தைகளிடம் நன்கு பழகக்கூடியனவாகவும் உள்ளன. இவை மிகவும் அறிவார்ந்த மற்றும் எளிதாக பழக்கப்படுத்தக் கூடியவையாக உள்ளன ஆனால் அதே சமயம் எளிதான ஒரே வேலையை திரும்ப திரும்ப செய்ய சலித்துக் கொள்ளக்கூடியது , மற்றும் "கொண்டுவருதல்" போன்ற வழக்கமான, மீண்டும் மீண்டும் செய்யக்கூடிய நாய் விளையாட்டுகள் விளையாட விரும்புவதில்லை.. 

இவை சாதாரணமாக உண்கின்றன அரிதாகவே கூடுதலாக உண்கின்றன. மிக சுறுசுறுப்பான இனம், வழக்கமான உடற்பயிற்சி வாழ்க்கை வாழ்பவை, இவை சிறிதளவும் சந்தேகம் அடைந்தாலோ அல்லது ஆத்திரமூட்டப்பட்டாலோ சத்தமாக குரைப்பவை.

இவை இயற்கையாக உருவான இனமாக இருப்பதால், இவை குறித்த நலவாழ்வு கவலைகள் குறைவே மற்றும், வெப்பமண்டல கால நிலையில் குறைந்த "பராமரிப்பு" தேவைப்படுபவை. 

இவை ஒப்பீட்டளவில் தங்களை சுத்தமாக வைத்துக் கொள்கின்றன. இவை உடல் நாற்றமற்றவை. இடுப்பு பிறழ்வு மற்றும் இது போன்ற மரபணு சுகாதார நோய்கள், மிகவும் அரிதாகவே தோன்றுகின்றன.

இவை இயல்பாகவே நல்ல உடல்நலம் கொண்டவை, நல்ல பராமரிப்பில் 15 ஆண்டுகள்வரை வாழக்கூடியவை.

இது நடுத்தர அளவுள்ள நாய் இது இரட்டை தோல் அமைப்பைக் கொண்டது, கரடு முரடான மேல்தோலையும் மென்மையான உட்தோலையும் கொண்டது. பொதுவாக இவை பழுப்பு நிறம் கொண்டு கரும்பழுப்பில் இருந்து சிவப்பு கலந்த பழுப்பாகவும் அதில் வெள்ளைக் கோடுகளைக் கொண்டோ அல்லது இல்லாமலோ இருக்கும். முழுக்க கறுப்பு நிற நாய்கள் அபூர்வமாக இருக்கிறன, சில நாய்கள் பல வண்ணங்களைக் கொண்டதாக உள்ளன. 

இவற்றின் தலை நடுத்தர அளவுள்ளதாகவும், ஆப்பு வடிவில் உள்ளதாக இருக்கும்.. முகவாய் கூரானதாக மற்றும் தலை அளவுக்கு சமமானதாக அல்லது சற்று அதிகமாக நீளம் உடையதாக இருக்கும். கழுத்து தடிமனாகவும், நிமிர்ந்தும் உள்ளது. கண்கள் பாதாம் வடிவமாக மற்றும் அடர் பழுப்பு வண்ணத்திலும் உள்ளன. காதுகள், பரந்த அடிப்பகுதையைக் கொண்டு நிமிர்ந்த நிலையிலும் உள்ளன. வால் நடுத்தர நீளம் மற்றும் வால் சுருண்டும் இருக்கும்.
இந்த நாய்கள் இந்தியத் துணைக்கண்டம் முழுவதும் காணப்படுகின்றன, பின்தங்கிய கிராமங்களில் செல்லப் பிராணிகளாக வைத்திருக்கிறார்கள். பரந்து விரிந்த நகரங்களில் இவை வளர்போர் இன்றி தோட்டி விலங்குகளாக காணப்படுகின்றன. இந்த நாய்கள் வருடம் ஒருமுறை இனப்பெருக்கம் செய்ய முனைகின்றன. சினைப்பருவச் சுழற்சி காலத்தில், சினைப்பருவ பெண் நாய் பல ஆண் நாய்களுடன் புணர்ச்சியில் இருக்கலாம். இனப்பெருக்க காலத்தில் (ஜனவரி ஆகஸ்ட்) போது, இந்த நாய்கள் கூடுதலாக குழு இனச்சேர்க்கையில் ஈடுபடுகின்றன.


</doc>
<doc id="324192" url="https://ta.wikipedia.org/wiki?curid=324192" title="கோல் கும்பாஸ்">
கோல் கும்பாஸ்

கோல் கும்பாஸ் (Gol Gumbaz) இந்தியா நாட்டின் கர்நாடகா மாநிலத்தில் பிஜப்பூர் மாவட்ட தலைநகர் பிஜப்பூர் நகரில் உள்ள அடக்கத்தல கட்டிடம் ஆகும்.இங்கு அடில் ஷாஹி பேரரசின் மன்னர் பிஜப்பூர் சுல்தானகத்தை ஆட்சி செய்த முகமது அடில் ஷா அடக்கம் செய்யப்பட்டுள்ளார்.

இந்த அடக்கத்தலம் கி.பி.1656 இல் யாகூத் என்ற கட்டிடக்கலை நிபுணரால் கட்டப்பட்டது.
கோல் கும்பாஸ் என்றால் வட்டவடிவ குவிமாடம் என்று பொருள்படும். இது தக்காண சுல்தானகம் கட்டிடக்கலை பாணியில் கட்டப்பட்டது.

கோல் கும்பாஸ் கனகதுர வடிவ கட்டிடடமாகும்.ஒவ்வொரு பக்கமும் நீளம்,அகலம் மற்றும் உயரம் சமமாக 47.5 மீட்டர் கொண்டது. மேல்புற குவிமாடம் 44 மீட்டர் விட்டம் கொண்டது.
எட்டு குறுக்கிடும் வளைவுகள் மற்றும் 
இரண்டு சுழற்சி சதுரங்கள் ஆகியவை 
குவிமாடத்தை தாங்குகின்றன.நான்கு மூலைகளிலும் மூடிய குவிமாடம் எண்கோண கோபுரம் உள்ளே மாடி படிக்கட்டுகள் உள்ளன.
மேல் மாடியில் குவிமாடம் சூழப்பட்ட ஒரு சுற்று கேலரியில் திறக்கிறது.சமாதி மண்டபம் உள்ளே, ஒவ்வொரு பக்கத்திலும் சதுர மேடை உள்ளது.மேடையில் மத்தியில், ஒரு அடில் ஷாஹி வம்சத்தின் 
நினைவுச் சின்னம் பலகை உள்ளது.
வடக்கு பகுதியில் மத்தியில், ஒரு பெரிய அரை-எண்கோண வளைகுடா வெளிப்புறமாக துருத்தியபடி உள்ளது. 

இந்த அடக்கத்தலம் உலகின் மிக பெரிய ஒற்றை அறை இடைவெளிகள் உள்ள அடக்கத்தலம் ஆகும்.

இக்கட்டிட மையத்தில் இருந்து சாதாரணமாக பேசினாலும் அனைத்துப் பகுதிகளுக்கும் தெளிவாக கேட்க்கும்படி ஒலியமைப்பு இருப்பது இதன் சிறப்பம்சம் ஆகு‌ம்.



</doc>
<doc id="324204" url="https://ta.wikipedia.org/wiki?curid=324204" title="திருநரையூர் ராமநாதர் கோயில்">
திருநரையூர் ராமநாதர் கோயில்

திருநரையூர் ராமநாதர் கோயில் தஞ்சாவூர் மாவட்டத்தில் உள்ள சிவன் கோயிலாகும். 

இக்கோயில் தஞ்சாவூர் மாவட்டத்தில் ரங்கராஜபுரம் என்னுமிடத்தில் கிழக்கு நோக்கிய நிலையில் அமைந்துள்ளது.

இக்கோயிலின் மூலவராக ராமநாதர் உள்ளார். இங்குள்ள இறைவி பர்வதவர்த்தினி. 

சனி பகவான் தன் இரு மனைவிகளான மந்தாதேவியுடனும், ஜேஷ்டாதேவியுடனும் குளிகன், மாந்திகன் ஆகிய இரு மகன்களோடும் குடும்பத்தோடு காட்சியளிப்பது இக்கோயிலின் சிறப்பாகும். மூலவருக்கு இல்லாத கொடி மரம் சனீஸ்வரருக்கு உள்ளது. தசரதன் இங்கு வந்து சனீஸ்வரரை வழிபட்டுள்ளார். சூரியனும் தன் மனைவி உஷாதேவியுடனும், பிரத்யுஷா தேவியுடனும் உள்ளார். 

பௌர்ணமி, சிவராத்திரி, பிரதோஷம் போன்ற விழாக்கள் இக்கோயிலில் கொண்டாடப்படுகின்றன. 


</doc>
<doc id="324208" url="https://ta.wikipedia.org/wiki?curid=324208" title="ஆயக்குடி கைலாச நாதர் கோயில்">
ஆயக்குடி கைலாச நாதர் கோயில்

ஆயக்குடி கைலாச நாதர் கோயில் திருவாரூர் மாவட்டத்தில் உள்ள சிவன் கோயிலாகும். 

இக்கோயில் திருவாரூர் மாவட்டத்தில் ஆய்க்குடி என்னுமிடத்தில் அமைந்துள்ளது.

இக்கோயிலின் மூலவராக கைலாசநாதர் உள்ளார். இங்குள்ள இறைவி விசாலாட்சி ஆவார். 

திருவாரூர் மற்றும் அதனைச் சுற்றி அமைந்துள்ள கோயில்களுக்கு தினமும் பூசை தொடர்ந்து நடப்பதற்காக ஆய்க்குடி என்ற ஒரு கிராமமே உருவாக்கப்பட்டதாகக் கூறுவர். அக்கோயில்களுக்கு விளக்கெரிப்பதற்காக எண்ணெய் இங்கிருந்து அனுப்பப்பட்ட பெருமையை உடையது.

ஐப்பசி அன்னாபிசேகம், கார்த்திகைத் திருவிழா போன்ற விழாக்கள் இக்கோயிலில் கொண்டாடப்படுகின்றன. 


</doc>
<doc id="324210" url="https://ta.wikipedia.org/wiki?curid=324210" title="லும்பினி மண்டலம்">
லும்பினி மண்டலம்

லும்பினி மண்டலம் (Lumbini zone) () தெற்காசியாவின் நேபாள நாட்டின் பதினான்கு மண்டலங்களில் ஒன்றாகும். இம்மண்டலம் மேற்கு வளர்ச்சி பிராந்தியத்தில், மாநில எண் 5-இல் அமைந்துள்ளது. இம்மண்டலத்தின் நிர்வாகத் தலைமையிடம் "புத்வால்" நகரம் ஆகும். பண்டைய சாக்கியர்களும், கோலியர்களும் இம்மண்டலத்தில் வாழ்ந்தனர். கௌதம புத்தர் பிறந்த பண்டைய லும்பினி நகரம் மற்றும் கபிலவஸ்துவை யுனெஸ்கோ நிறுவனம், உலக பாரம்பரியக் களங்களில் ஒன்றாக அறிவித்துள்ளது.

லும்பினி மண்டலம் ஆறு மாவட்டங்களைக் கொண்டது.
நேபாளத்தின் தெற்கே அமைந்த தராய் பகுதியில் கபிலவஸ்து, நவல்பராசி, வடக்கில் ரூபந்தேஹி மாவட்டங்களும், மலைப்பாங்கான குன்றுப் பகுதிகளில் அர்காகாஞ்சி, குல்மி மற்றும் பால்பா மாவட்டங்களும் அடங்கியுள்ளது.

லும்பினி மண்டலம் கடல் மட்டத்திலிருந்து நூற்றி இருபது மீட்டர் முதல் இரண்டாயிரம் மீட்டர் உயரம் வரை பரவியுள்ளது. எனவே இம்மண்டலத்தின் தட்ப வெப்பம் கீழ் வெப்ப மண்டலம், மேல் வெப்ப மண்டலம் மற்றும் மிதவெப்ப வளையம் என மூன்று காலநிலைகளில் காணப்படுகிறது. இம்மண்டலம் தெற்கில் இந்தியாவின் பிகார் மாநிலத்தை எல்லையாகக் கொண்டுள்ளது.

காளி கண்டகி ஆறு, ரோகிணி ஆறு தினௌ ஆறு, ரித்திஆறு, பூர்வா ஆறு, சூம்சா ஆறு மற்றும் தோவன் ஆறு என ஆறு ஆறுகள் இம்மண்டலத்தில் பாய்கிறது.
இம்மண்டலத்தின் தராய் சமவெளிகளில் நெல், கோதுமை மற்றும் சோளம் அதிகம் பயிரிடப்படுகிறது. மலைப்பாங்கான குன்றுப் பகுதிகளில் அமைந்த அர்காகாஞ்சி, குல்மி மற்றும் பால்பா மாவட்டங்களில் காபி பயிரிடப்படுகிறது.

2011-ஆம் ஆண்டின் மக்கள் தொகை கணக்கெடுப்பின் படி, இம்மண்டலத்தின் மக்கள் தொகை 28,34,612 ஆகும். இம்மண்டலத்தின் மக்கள் நேபாள மொழி, அவதி மொழி, போஜ்புரி மொழி, மைதிலி மொழி மற்றும் தாரு மொழியைப் பேசுகின்றனர். 


</doc>
<doc id="324212" url="https://ta.wikipedia.org/wiki?curid=324212" title="பேரி மண்டலம்">
பேரி மண்டலம்

பேரி மண்டலம் (Bheri zone) () தெற்காசியாவின் நேபாள நாட்டின் பதினான்கு மண்டலங்களில் ஒன்றாகும். இம்மண்டலம் மத்தியமேற்கு வளர்ச்சி பிராந்தியத்தில் அமைந்துள்ளது. பேரி மண்டலத்தின் நிர்வாகத் தலைமையிட நகரம் நேபாள்கஞ்ச் ஆகும். 

இம்மண்டலத்தில் ஐந்து மாவட்டங்கள் அமைந்துள்ளது. 
பேரி மண்டலத்தின் வெளித் தராய் சமவெளியில் பாங்கே மற்றும் பர்தியா மாவட்டங்களும், உள் தராய் சமவெளியில் சுர்க்கேத் மாவட்டமும், வடக்கின் குன்றுப் பகுதிகளில் தைலேக் மற்றும் ஜாஜர்கோட் மாவட்டங்களும் உள்ளது.
பேரி மண்டலத்தின் மலைப்பாங்கானப் பகுதிகளில் அமைந்த நாராயண், ஜாஜர்கோட் மற்றும் சிஞ்சு, இந்திரப்பூர் சிறுநகரங்களும் உள் மற்றும் வெளித் தராய் சமவெளிகளில் நேபாள்கஞ்ச், குலாரியா, கோஹல்பூர் மற்றும் பீரேந்திரநகர் நகரங்களும் அமைந்துள்ளது.

2011-ஆம் ஆண்டின் மக்கள் தொகை கணக்கெடுப்பின் படி, பேரி மண்டலத்தின் மக்கள் தொகை 17,01,767 ஆகும். இங்கு அவதி மொழி, நேபாளி மொழி, உருது, நேவாரி மொழி மற்றும் பழங்குடி மலைவாழ் மக்கள் மொழிகளும் பேசப்படுகிறது. இம்மண்டலத்தில் பஹூன் இன மக்கள், சத்திரிய இன மக்கள், மகர் மக்கள், நேவார் மக்கள், தாரு மக்கள், சுன்னார் மக்கள் மற்றும் காமி இன மக்கள் உள்ளனர். இந்து சமயம், பௌத்தம் மற்றும் இசுலாமிய சமயம் இங்கு பின்பற்றப்படுகிறது.
பேரி மண்டலத்தின் தெற்கில் இந்தியா எல்லையாக அமைந்துள்ளது. பேரி மண்டலம், தராய் சமவெயில் 124 மீட்டர் உயரத்திலிருந்து வடக்கே மலைப்பாங்கான பகுதிகளில் 5,000 மீட்டர் உயரம் வரை பரவியுள்ளது. எனவே இம்மண்டலத்தின் தட்ப வெப்பம் கீழ் வெப்ப மண்டலம், மேல் வெப்ப மண்டலம், மிதவெப்ப வளையம், மிதமான காலநிலை என நான்கு நிலைகளில் காணப்படுகிறது. 
சிவாலிக் மலைகளில் அமைந்த பர்தியா தேசியப் பூங்கா 968 சதுர கிலோ மீட்டர் பரப்பளவில் அமைந்துள்ளது. இம்மண்டலத்தின் பர்தியா மாவட்டத்தில் கர்னாலி ஆறு பாய்கிறது. இவ்வாற்றில் காணப்படும் அரிய மீன் டால்பின்கள் அழிவின் விளிம்பு நிலையில் உள்ளது.


</doc>
<doc id="324214" url="https://ta.wikipedia.org/wiki?curid=324214" title="வில்லியம் எர்செல்">
வில்லியம் எர்செல்

சேர் பிரெடெரிக் வில்லியம் எர்செல், பிரெடெரிக் வில்லியம் எர்ழ்செல் ("Frederick William Herschel", வில்லியம் ஹெர்செல்) ( "பிரீட்ரிக் வில்கெல்ம் எர்ழ்செல் (Friedrich Wilhelm Herschel)"; நவம்பர் 15, 1738 – ஆகத்து 25, 1822) என்பவர் செருமனியில் பிறந்த பிரித்தானிய வானியலாளரும், இசைவல்லுனரும் கரோலின் எர்ழ்செலின் அண்ணனும் ஆவார். இவர் கனோவரில் பிறந்தார். இவர் 1757 இல் பிரித்தானிய நாட்டுக்குப் புலம்பெயரும் முன்பு தன் தந்தையைப் போலவே தன் 19 ஆம் அகவையில் கனோவர்ப் படையணியில் சேர்ந்தார். 

இவர் 1774 இல் தன் முதல் தொலைநோக்கியைக் கட்டியமைத்தார். பின்னர் ஒன்பது ஆண்டுகள் இரட்டை விண்மீன்களைத் தேடி ஆழ்விண்வெளி ஆய்வில் ஈடுபட்டார். இவரது தொலைநோக்கியின் உயர்பிரிதிறன் மெசியர் வான் அட்டவணையில் உள்ள ஒண்முகில்கள் (ஒளிர்வளிமுகில்கள்) விண்மீன்களின் கொத்துகள் என புலப்படுத்தியது; இவர் 1802 இல் ஒண்முகில்களின் அட்டவணையை வெளியிட்டார் (2,500 வான்பொருள்கள்).மேலும் இவர் 1820 இல் 5,000 வான்பொருள்கள் கொண்ட அட்டவணையை வெளியிட்டார். 1781 மார்ச்சு 13 ஆம் நாள் நோக்கீட்டின்போது ஒரு வான்பொருளை அது விண்மீனல்ல, ஆனால் ஒருகோளெனக் கண்டார். இது யுரேனசு கோளாகும். பண்டைய காலத்துக்குப் பின் முதலில் கண்டறிந்த கோல் இதுவே ஆகும். ஒரே நாளில் இவரது புகழ் ஓங்கியது. இதனால் பிரித்தானிய மூன்றாம் ஜார்ஜ் மன்னர் இவரை அரசு வானியலாளராகப் பணியமர்த்தினார். மேலும் அரசு வானியல் கழகத்துக்கும் தேர்வு செய்யப்பட்டார். மேலும் பெருநிதி நல்கி தொலைநோக்கிகளைச் செய்ய ஊக்குவித்தது.

எர்ழ்செல் கதிர்நிரல் ஒளியளவியலை வானியல் ஆய்வுக்கு பயன்படுத்துவதில் முன்னோடியாகத் திகழ்ந்தார். இதற்காக அவர் பட்டகங்களையும் வெர்ரநிலை அளக்கும் கருவிகளையும் விண்மீன் கதிர்நிரல்களின் அலைநீளப் பரவலைக் கண்டறியப் பயன்படுத்தினார். இவரது பிற பனிகளாக, செவ்வாயின்வட்டணை அலைவுநேரத்தைதுல்லியமாக மதிப்பீடு செய்தமை, செவ்வய் நிலமுனைக் கவிப்புகள் பருவந்தோறும் வேறுபடுதல், யுரேனசின் தித்தானியா, ஓபெரான் நிலாக்களின் கண்டுபிடிப்பு, காரிக்கோளின் என்சிலாடசு, மீமாசு நிலாக்களின் கண்டுபிடிப்பு, ஆகியவை அடங்கும். மேலும் இவர் அகச்சிவப்புக் கதிர்வீச்சையும் கண்டுபிடித்தார். இவர் 1816இல் பிரித்தானிய தகைமை ஆணைகள், வீரப்பட்டம் மேலும் பிற தகைமைகளும் அளிக்கப்பட்டார். இவர் 1822 ஆகத்தில் இறந்தார். இவரது ஒரே மகனாகிய ஜான் எர்ழ்செல் இவரது பணிகளைத் தொடர்ந்தார்.

இவர் யுரேனசு கோளைக் கண்டுபிடித்தமைக்காகச் சிறப்புப் பெற்றார். இது தவிர அகச்சிவப்புக் கதிர் போன்ற பல வானியல் கண்டுபிடிப்புகளை உலகிற்குத் தெரிவித்தார்.






</doc>
<doc id="324233" url="https://ta.wikipedia.org/wiki?curid=324233" title="சிவப்புக் கவுணி (நெல்)">
சிவப்புக் கவுணி (நெல்)

சிவப்புக் கவுனி ("Sivappu Kawni") தமிழக பாரம்பரிய நெல் வகைகளில் ஒன்றான இது, தமிழ்நாட்டின் சிவகங்கை மாவட்டத்தைப் பிறப்பிடமாகக் கொண்டது. தமிழகம் முழுவதும் உள்ள புன்செய், மற்றும் செம்மண் நிலப் பகுதிகளில் அதிக மகசூல் தரக்கூடிய இந்நெல் வகை, நேரடி விதைப்புக்கு ஏற்ற இந்த இரகமாகும். வறட்சி, மற்றும் வெள்ளம் போன்ற இயற்கைப் பேரிடர்களை தாங்கி வளரக்கூடிய இந்நெல் இரகம், களைகளைகளைக் கட்டுப்படுத்தும் தன்மை உடையது. 

அங்கக வேளாண்மைக்கு ஏற்ற இராகமான இந்த நெல் வகை, சிவப்பு, மற்றும் கருப்பு என இருவேறு நிறங்களில் இதன் அரிசிகள் காணப்படுகிறது. ஆரோக்கியத்திற்கு ஆதாரமாக விளங்கும் இந்த அரிய வகை அரிசியில், உயிர் வளியேற்ற எதிர்ப்பொருள், ("Antioxidant") மற்றும் “பூநீலம்” ("Anthocyanin") போன்ற மூலப் பொருட்கள் நிறைந்துள்ளன.

140 நாட்களில் அறுவடைக்கு வரக்கூடிய இந்நெல் வகை, ஒரு ஏக்கருக்கு சுமார் 1500 கிலோவரை மகசூல் தரவல்லது. 
குறைந்த முதலீட்டில் அதிக இலாபம் தரக்கூடிய இந்த நெல் இரகம், பூச்சிக்கொல்லிகள், மற்றும் இரசாயன உரங்கள் தேவையில்லை.




</doc>
<doc id="324235" url="https://ta.wikipedia.org/wiki?curid=324235" title="இராபர்ட் ஜூலியசு டிரம்பிளர்">
இராபர்ட் ஜூலியசு டிரம்பிளர்

பள்ளிப் படிப்பு முடிந்த்தும் டிரம்பிளர் சூரிச் பல்கலைக்கழகத்தில் சேர்ந்தார். ஆனால் பிறகு கோட்டிங்டன் பல்கலைக்கழகத்துக்கு மாறினார். இங்கு இவர்1910 இல் தன் முனைவர் பட்ட்த்தைப் பெற்றார். 1915 இல் முதல் உலகப்போரின்போது, ஐக்கிய அமெரிக்காவுக்குப் புலம்பெயர்ந்து கலிபோர்னியா பல்கலைக்கழகத்தில் சேர்ந்தார். இவர் முதலில் அலெகனி வான்காணகத்தில் சேர்ந்து பின்னர் இலிக் வான்காணகத்துக்கு மாறினார். 1921 இல், அமெரிக்கவின் இயல்பான குடிமகனாக மாறினார். இவர் 1932 இல் அமெரிக்க தேசிய அறிவியல் கல்விக்கழகத்தின் உறுப்பினராகத் தேர்வு செய்யப்பட்டார்.

இவர் மிகத் தொலைவாக அமைந்த திறந்த பால்வெளிக் கொதுகளின் பொலிவை அலந்து எதிபார்த்த்தைவிடக் குறைவாகவும் அவற்றின் விண்மீன்கள் கூடுதலாகச் சிவப்பாகத் தோன்றுவதையும் கண்டார். இந்நிலையை பால்வெளிகளுக்கிடையே உள்ள உடுக்கணவெளித் தூசுகள் அவற்றின் ஒளியை பால்வெளியூடே சிதறச் செய்வதால் உருவாவதாக விளக்கினார். அதாவது பால்வெளி ஊடகம் ஒளியை உறிஞ்சுவதால் ஏற்படுகிறது என்றார்.

இவர் நமது பால்வழிப் பால்வெளியின் உருவளவை அளக்க, இவர் மேலும் திறந்த பால்வெளிக் கொத்துகளை ஆழமான ஆய்வால் விரிவாக அட்டவணைப் படுத்தினார். இவர் இந்த ஆய்வு சூரியன் நடுவில் உள்ளபடி, பால்வழியின் விட்டத்துக்கான மேல்வரம்பை பத்தாயிரம் பார்செக்காக அறுதியிடும் என முதலில் நினைத்தார். பின்னர் இதை இவர் திருத்திக்கொண்டார். திறந்த கொத்துகளை அட்டவணைப்படுத்தும்போது, அவற்றை அவற்றில் அமைந்த விண்மீன்களின் எண்ணிக்கையை வைத்தும் விண்மீன்களின் மையச் செறிவையும் தோற்றப் பொலிவையும் வைத்தும் வகைபடுத்துவதற்கான ஏற்பாடொன்றையும் உருவாக்கினார். இம்முறை "டிரம்பிளர் வகைபாடு " எனப்படுகிறது.,இது இன்றும் நடைமுறையில் உள்ளது.

பசிபிக் வானியல் கழகம் வானியலில் மிக அரிய முனைவர் ஆய்வுரையைத் தரும் வானியலாளருக்கு இவரது நினைவாக இராபர்ட் ஜே. டிரம்பிளர் விருதை நிறுவி வழங்கி வருகிறது.

"பின்வரும் வானியல் கூறுகளும் பொருள்களும் இவரது நினைவாகப் பெயரிடப்பட்டுள்ளன:"




</doc>
<doc id="324236" url="https://ta.wikipedia.org/wiki?curid=324236" title="நேபாள்கஞ்ச்">
நேபாள்கஞ்ச்

நேபாள்கஞ்ச் (Nepalgunj) (,
நேபாள நாட்டின் மத்தியமேற்கு வளர்ச்சி பிராந்தியத்தின், பேரி மண்டலத்தில் அமைந்த பாங்கே மாவட்டத்தின் நிர்வாகத் தலைமையிட நகரமும், துணை மாநகராட்சியும் ஆகும்.

தராய் சமவெளியில் அமைந்த நேபாள்கஞ்ச் நகரத்தின் தெற்கில் இந்தியாவின் உத்தரப் பிரதேச மாநிலத்தின் பகராயிச் மாவட்டம் எல்லையாக அமைந்துள்ளது.

தொழில் வளர்ச்சி அடைந்த நேபாள்கஞ்ச் நகரத்தில் மேற்கு ரப்தி ஆற்றின் நீரால் வளமையாக உள்ளது. 
நேபாள்கஞ்சின் தென்மேற்கில் 85 கிலோ மீட்டர் தொலைவில் கோராயி நகரமும், 16 கிலோ மீட்டர் தொலைவில் கோஹால்பூர் நகரமும், 35 கிலோ மீட்டர் தொலைவில் குலாரியா நகரமும் அமைந்துள்ளது.

2011-ஆம் ஆண்டின் மக்கள் தொகை கணக்கெடுப்பின் படி, நேபாள்கஞ்ச் நகரத்தின் மக்கள் தொகை 1,28,450 ஆக உள்ளது.
நேபாள்கஞ்ச் நகரத்தில் நேபாள மொழி, பஹாரி மொழி, அவதி மொழிகள் பேசப்படுகிறது. இந்நகர மக்கள் இந்து சமயம், பௌத்தம், இசுலாம், சீக்கியம் மற்றும் கிறித்தவ சமயத்தை பின்பற்றுகின்றனர். இந்நகரத்தில் பாகேஸ்வரி கோயில் அமைந்துள்ளது.
நேபாள்கஞ்ச் நகரத்தின் தட்ப வெப்பம், கோடைகாலத்தில் அதிக பட்ச வெப்பநிலை 40° செல்சியசிற்கும் மேலாகவும், குளிர்காலத்தில் அதிக பட்ச வெப்பம் 4°செல்சியசுமாக உள்ளது.





</doc>
<doc id="324240" url="https://ta.wikipedia.org/wiki?curid=324240" title="விசாகப்பட்டினம் விமான நிலையம்">
விசாகப்பட்டினம் விமான நிலையம்

விசாகப்பட்டினம் சர்வதேச விமான நிலையம் , இந்திய மாநிலமான ஆந்திரப் பிரதேசத்தின் விசாகப்பட்டினத்தில் அமைந்துள்ளது. இது ஆந்திராவிலேயே அதிக மக்கள் வந்து செல்லக்கூடிய விமான நிலையம் ஆகும். ஆந்திராவின் மிகப் பெரிய விமான நிலையம் இதுவே. இங்கு மக்களுக்கான விமானங்கள் மட்டுமின்றி, இந்தியக் கடற்படையின் வான்படை விமானங்களும் நிறுத்தப்பட்டிருக்கின்றன. இங்கிருந்து துபாய், சிங்கப்பூர், கோலாலம்பூர் ஆகிய இடங்களுக்கு விமானங்கள் இயக்கப்படுகின்றன.

2016ஆம் ஆண்டின் ஏப்ரல்-நவம்பர் காலகட்டத்தில், இந்த நிலையத்துக்கு கிட்டத்தட்ட 1.5 மில்லியன் (150 லட்சம்) பயணிகள் வந்து/சென்று உள்ளனர்.


</doc>
<doc id="324241" url="https://ta.wikipedia.org/wiki?curid=324241" title="மேச்சேரி ஆடு">
மேச்சேரி ஆடு

மேச்சேரி ஆடு என்பது தமிழ்நாட்டில் காணப்படும் ஒரு செம்மறி ஆட்டு இனமாகும். இவை பெரும்பாலும் இறைச்சி தேவைக்காகவே வளர்க்கப்படுகின்றன. இவை சேலம் மாவட்டத்தின் மேச்சேரி, கொளத்தூர், நங்கவள்ளி, ஓமலூர் மற்றும் ஈரோடு, தர்மபுரி மாவட்டம் ஆகிய மாவட்டங்களின் சில பகுதிகளிலும் காணப்படுகின்றன. இவை சேலம் மாவட்டம் மேச்சேரி ஊரின் பெயரில் இருந்து தோன்றியது.

இந்த இன ஆடுகள் நடுத்தர உடல் அளவு கொண்டவையாக, இளம்பழுப்பு நிறத்தில் இருக்கும். மேலும் இவற்றில் ஆண், பெண் இரு ஆடுகளும் கொம்புகள் அற்று இருக்கின்றன. இவற்றின் வால் குட்டையாகவும், மெலிதாகவும் இருக்கும். வளர்ச்சியடைந்த கிடா 36 கி.கி எடையுடனும், பெட்டை ஆடுகள் 22 கி.கி எடையுடனும் இருக்கும். இவற்றின் தோல், தரத்தில் உயர்ந்ததாக கருதப்படுகின்றது. மேலும் மற்ற இன ஆடுகளைவிட மொத்த உடல் எடையில் இறைச்சி கொடுக்கும் விழுக்காடு கூடுதல் ஆகும். 

இந்த ஆடுகளின் இன ஆராய்ச்சிக்காக 1978 ஆம் ஆண்டு மேச்சேரியில் ஆடு ஆராய்ச்சி நிலையம் அரசால் துவக்கப்பட்டு பாரம்பரிய மேச்சேரி செம்மறி ஆடுகள் குறித்து பல்வேறு ஆராய்ச்சிகள் மேற்கொள்ளப்பட்டு வருகின்றன.


</doc>
<doc id="324242" url="https://ta.wikipedia.org/wiki?curid=324242" title="அச்சுதமங்கலம் காசி விசுவநாதர் கோயில்">
அச்சுதமங்கலம் காசி விசுவநாதர் கோயில்

அச்சுதமங்கலம் காசி விசுவநாதர் கோயில் திருவாரூர் மாவட்டத்தில் உள்ள சிவன் கோயிலாகும். 

இக்கோயில் திருவாரூர் மாவட்டத்தில் அச்சுதமங்கலம் என்னுமிடத்தில் அமைந்துள்ளது.

இக்கோயிலின் மூலவராக காசி விசுவநாதர் உள்ளார். இங்குள்ள இறைவி விசாலாட்சி ஆவார். 

இக்கோயில் பஞ்ச பாண்டவர்கள் வழிபட்ட பெருமையை உடையதாகும். தருமர் தவமிருந்து சிவனை வணங்கிய இடமாகவும் இக்கோயில் கருதப்படுகிறது. உண்மையே பேசிவந்த அரிச்சந்திரன் பல கோயில்களைத் தரிசித்துவிட்டு இங்கு வழிபட்டு இத்தல இறைவனின் அருளை உணர்ந்தார்.அவ்வாறே இங்குள்ள தீர்த்தம் மிக சிறப்பானது என்பதையும் உணர்ந்தார். 

பிரதோஷம், சிவராத்திரி போன்ற விழாக்கள் இக்கோயிலில் கொண்டாடப்படுகின்றன. 


</doc>
<doc id="324246" url="https://ta.wikipedia.org/wiki?curid=324246" title="விடையபுரம் மீனாட்சி சுந்தரேசுவரர் கோயில்">
விடையபுரம் மீனாட்சி சுந்தரேசுவரர் கோயில்

விடையபுரம் மீனாட்சி சுந்தரேசுவரர் கோயில் திருவாரூர் மாவட்டத்தில் உள்ள சிவன் கோயிலாகும்.

இக்கோயில் திருவாரூர் மாவட்டத்தில் குடவாசல் வட்டத்தில் விடையபுரம் என்னுமிடத்தில் அமைந்துள்ளது.

இக்கோயிலின் மூலவராக சுந்தரேசுவரர் உள்ளார். இங்குள்ள இறைவி மீனாட்சி ஆவார்.

இக்கோயிலின் நுழைவாயிலில் ராஜகோபுரம் உள்ளது. சிவன் கிழக்கு பார்த்த நிலையில் உள்ளார். சிவனை நோக்கிய நிலையில் பலி பீடத்திற்கு முன்பாக நந்தி கழுத்தை வலது பக்கம் சாய்ந்த நிலையில் அமைந்துள்ளது.

பௌர்ணமி, பிரதோஷம், சிவராத்திரி, நவராத்திரி, பங்குனி உத்திரம் போன்ற விழாக்கள் இக்கோயிலில் கொண்டாடப்படுகின்றன.


</doc>
<doc id="324249" url="https://ta.wikipedia.org/wiki?curid=324249" title="இரிக்கார்டோ ஜியாக்கோனி">
இரிக்கார்டோ ஜியாக்கோனி

இரிக்கார்டோ ஜியாக்கோனி ("Riccardo Giacconi", அக்டோபர் 6, 1931 – டிசம்பர் 9, 2018) ஓர் அமெரிக்க நோபல் பரிசு பெற்ற வானியற்பியலாளர் ஆவார். இவர் X-கதிர் வானியலை உருவாக்கினார். இவர் ஜான் ஆப்கின்சு பல்கலைக்கழகத்தில் பேராசிரியராகப் பணியாற்றினார்.

இவர் இத்தாலியில் ஜெனோவாவில் பிறந்தார்.இவர் வானியற்பியல் ஆய்வு செய்ய, அமெரிக்காவுக்குப் புலம்பெயரும் முன்பு மிலான் பல்கலைக்கழகத்தின் முந்தைய இலாரியா பட்டத்தைப் பெற்றார். 

புவியின் வளிமண்டலம் அண்ட X-கதிரை உட்கவர்ந்துவிடுவதால், X-கதிர் வானியலுக்கு விண்வெளியில் அமைந்த தொலைநோக்கிகள் தேவைப்படுகின்றன. இச்சிக்கலுக்கு தீர்வு கான முனைந்த கியாக்கோனி, X-கதிர் வானியலுக்கான தனித்த கருவிகளை வடிவமைப்பதில் ஈடுபட்டார்;இவற்றில் ஏவூர்தியக ஒற்றி அல்லது காணிகளை 1950 களிலும் 1960 களிலும் முதல் X-கதிர் வானியல் செயற்கைக்கோளான உகுருவை 1970 களிலும் வடிவமைத்து உருவாக்கினார்.இவரது முன்னோடி ஆராய்ச்சிகள் 1978 இல் அய்ன்சுட்டீன் வான்காணகத்தில் தொடர்ந்தன. அங்கேயும் பின்னர் சந்திரா X-கதிர் வான்காணகத்திலும் முதல் X-கதிர்வழிப் படம் எடுக்கும் தொலைநோக்கியை வடிவமைத்தார். அது விண்வெளியில் 1999 இல் நிறுவப்பட்டு, இன்றும் தொடர்ந்து இயங்கிவருகிறது. இவர் வானியலின் பிற புலங்களிலும் தன் புலமையை நிலைநாட்டியுள்ளார். இவர் பின்னர் விண்வெளித் தொலைநோக்கி அறிவியல் நிறுவனத்தின் முதல் இயக்குநர் ஆனார். இவர் அபுள் விண்வெளித் தொலைநோக்கி அறிவியல் இயக்க மையத்தின் இயக்குநரும் ஆனார். 

இவர் மசாட்டோழ்சி கோழ்சிபா, இரேமாண்டு டேவிசு இளவல் ஆகியோருடன் இணைந்து 2002 ஆம் ஆண்டுக்கான இயற்பியல் நோபல் பரிசைப் பெற்றார். இப்பரிசு இவருக்கு "அண்ட X-கதிர்வாயில்களைக் கண்டறிய உதவிய இவரது வானியற்பியலின் முன்னோடி ஆராய்ச்சிக்காகத் தரப்பட்டது". 

இவர் (1982-1997) கால இடைவெளியில் இயற்பியல், வானியல் பேராசிரியராகவும் 1998 முதல் ஜான்சு ஆப்கின்சு பல்கலைக்கழக ஆராய்ச்சிப் பேராசிரிராகவும் இருந்தார். இப்போது பல்கலைக்கழகப் பேராசிரியராக உள்ளார். இவர் (1993=1999) கால இடைவெளியிலைரோப்பிய தென் வான்காணகத்துக்குப் பொது இயக்குநராக இருந்துள்ளார். இவர் அண்மையில் நாசாவின் சந்திரா கதிர் வான்காணகத்தின்சாந்திரா ஆழ்புல- தென் திட்ட முதன்மை புலனாய்வாளராக உள்ளார்.



</doc>
<doc id="324250" url="https://ta.wikipedia.org/wiki?curid=324250" title="அப்பரசம்பேட்டை ஆபத்சகாயேசுவரர் கோயில்">
அப்பரசம்பேட்டை ஆபத்சகாயேசுவரர் கோயில்

அப்பரசம்பேட்டை ஆபத்சகாயேசுவரர் கோயில் திருவாரூர் மாவட்டத்தில் உள்ள சிவன் கோயிலாகும். 

இக்கோயில் திருவாரூர் மாவட்டத்தில் குடவாசல் வட்டத்தில் விடையபுரம் என்னுமிடத்தில் அமைந்துள்ளது.

இக்கோயிலின் மூலவராக ஆபத்சகாயேசுவரர் உள்ளார். இங்குள்ள இறைவி அகிலாண்டேசுவரி ஆவார். 

இக்கோயிலின் மூலவருக்குத் தலையில் வெட்டியது போல வடு அமைந்துள்ளது சிறப்பாகும். இறைவி அபய முத்திரையுடன் காணப்படுகிறார். அம்மன் சன்னதி அருகில் கால பைரவர் காணப்படுகிறார். சண்டிகேசுவரர், தட்சிணாமூர்த்தி ஆகியோர் இங்கு உள்ளனர்.

பௌர்ணமி, பிரதோஷம், சிவராத்திரி போன்ற விழாக்கள் இக்கோயிலில் கொண்டாடப்படுகின்றன. 


</doc>
<doc id="324254" url="https://ta.wikipedia.org/wiki?curid=324254" title="திருவாரூர் கைலாச நாதர் கோயில்">
திருவாரூர் கைலாச நாதர் கோயில்

திருவாரூர் கைலாச நாதர் கோயில் திருவாரூர் மாவட்டத்தில் உள்ள சிவன் கோயிலாகும்.

இக்கோயில் திருவாரூர் மாவட்டத்தில் அமைந்துள்ளது.

இக்கோயிலின் மூலவராக கைலாச நாதர் உள்ளார். இங்குள்ள இறைவி மாணிக்கவல்லி ஆவார். கைலாசம் செல்ல முடியாதவர்கள் இங்கு வந்து வணங்கினால் சிறப்பு என்று கருதுகின்றனர்.

இக்கோயில் இரண்டு நிலை ராஜகோபுரத்துடன் மேற்கு நோக்கிய நிலையில் அமைந்துள்ளது. தியாகராஜர் கோயிலை நோக்கிய நிலையில் காணப்படுகிறது.சிவனுக்கு வலது புறம் விநாயகரும், இடது புறம் முருகனும் காணப்படுகின்றனர். சண்டிகேசுவரர் சன்னதி இக்கோயிலில் உள்ளது.

மாசி மகம், பிரதோஷம், அமாவாசை, ஆருத்ரா தரிசனம், பங்குனி உத்திரம், சிவராத்திரி போன்ற விழாக்கள் இக்கோயிலில் கொண்டாடப்படுகின்றன.


</doc>
<doc id="324257" url="https://ta.wikipedia.org/wiki?curid=324257" title="ஒட்டக்குடி திருநங்காளீசுவரர் கோயில்">
ஒட்டக்குடி திருநங்காளீசுவரர் கோயில்

ஒட்டக்குடி திருநங்காளீசுவரர் கோயில் திருவாரூர் மாவட்டத்தில் உள்ள சிவன் கோயிலாகும். 

இக்கோயில் திருவாரூர் மாவட்டத்தில் குடவாசல் வட்டத்தில்அமைந்துள்ளது.

இக்கோயிலின் மூலவராக திருநங்காளீசுவரர் உள்ளார். இங்குள்ள இறைவி காமக்கோட்டத்து நாச்சியார் ஆவார். 

இக்கோயிலின் ராஜ கோபுரத்தின் கிழக்கே வாயில் அமைந்துள்ளது. நுழைவாயிலின் இடப்புறம் காளி சன்னதி தனியாக காணப்படுகிறது. செல்வ கணபதி, பைரவர், வள்ளி தெய்வானையுடன் கூடிய சுப்பிரமணியர், தட்சிணாமூர்த்தி, துர்க்கை, சனீசுவரன் ஆகியோர் காணப்படுகின்றனர். ஈசான மூலையில் சண்டிகேசுவரரும், சண்டிகேசுவரியும் உள்ளனர். 

பிரதோஷம், பௌர்ணமி, அமாவாசை, ஆருத்ரா தரிசனம், பங்குனி உத்திரம், சிவராத்திரி, மாசி மகம் போன்ற விழாக்கள் இக்கோயிலில் கொண்டாடப்படுகின்றன. 


</doc>
<doc id="324260" url="https://ta.wikipedia.org/wiki?curid=324260" title="திருப்பணிப்பேட்டை சுந்தரேசுவரர் கோயில்">
திருப்பணிப்பேட்டை சுந்தரேசுவரர் கோயில்

திருப்பணிப்பேட்டை சுந்தரேசுவரர் கோயில் திருவாரூர் மாவட்டத்தில் உள்ள சிவன் கோயிலாகும்.

இக்கோயில் திருவாரூர் மாவட்டத்தில் கமலாபுரம் அருகில் அமைந்துள்ளது.

இக்கோயிலின் மூலவராக சுந்தரேசுவரர் உள்ளார். இங்குள்ள இறைவி அன்னபூரணி ஆவார். இறைவன் மேற்கு பார்த்த நிலையிலும், இறைவி கிழக்கு பார்த்த நிலையிலும் உள்ளனர்.

இக்கோயிலின் திருச்சுற்றில் விநாயகர், வள்ளி தெய்வானையுடன் கூடிய சுப்பிரமணியர், மகாலட்சுமி ஆகியோர் உள்ளனர். சண்டிகேசுவரர், நவக்கிரகங்கள், தட்சிணாமூர்த்தி உள்ளிட்டோர் காணப்படுகின்றனர். அனைத்து கடவுள்களையும் வணங்கியபின் நந்தவனம் செல்லும் வகையில் வழி அமைக்கப்பட்டுள்ளது.

பிரதோஷம், அமாவாசை, ஆருத்ரா தரிசனம், பங்குனி உத்திரம், சிவராத்திரி, மாசி மகம் போன்ற விழாக்கள் இக்கோயிலில் கொண்டாடப்படுகின்றன.


</doc>
<doc id="324262" url="https://ta.wikipedia.org/wiki?curid=324262" title="ஆண்டிமனி பென்டாசல்பைடு">
ஆண்டிமனி பென்டாசல்பைடு

ஆண்டிமனி பென்டாசல்பைடு "(Antimony pentasulfide)" என்பது SSb என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். ஆண்டிமனியும் கந்தகமும் சேர்ந்து உருவாகும் இச்சேர்மம் ஆண்டிமனி சிவப்பு என்ற பெயராலும் அறியப்படுகிறது. பகுதிப்பொருள்கள் வெவ்வேறு அளவுகளில் இணைந்து விகிதச்சமமற்று இச்சேர்மம் உருவாகிறது. மேலும் இச்சேர்மத்தின் சரியான கட்டமைப்பு அறியப்படவில்லை. வர்த்தக மாதிரிகள் பெரும்பாலும் கந்தகத்தை மாசாகப் பெற்றுள்ளன. சாக்சுலெட் வடிகட்டிப் பிரிப்பானில் உள்ள கார்பன் டை சல்பைடு கரைசலில் கழுவுதல் மூலம் இக்கந்தகத்தைப் பிரித்தெடுக்கலாம்.

ஆண்டிமனியுடன் கந்தகத்தைச் சேர்த்து 250 – 400 பாகை செல்சியசு வெப்பநிலையில், மந்தமாம வளிமண்டல அழுத்தத்தில் வினைபுரியச் செய்தால் ஆண்டிமனி பென்டாசல்பைடு உருவாகிறது.

சிவப்புச் சாயமாக ஆண்டிமனி பென்டாசல்பைடு பயன்படுத்தப்படுகிறது. சிக்கிலிப்சு உப்பு எனப்படும் சோடியம் தயோஆண்டிமோனியேட்டு (Na3SbS4,) தயாரிப்பதற்கான முன்னோடி சேர்மமாகவும் இது பயன்படுகிறது. இவ்வினைக்கான சமன்பாடு:

3 Na2S + Sb2S5 + 9 H2O → 2 Na3SbS4•9H2O

பல சல்பைடுகளைப் போல ஆண்டிமனி பென்டாசல்பைடும் ஐதரோ குளோரிக் அமிலம் போன்ற வலிமையான அமிலங்களுடன் சேர்த்து சூடாக்கும் போது ஐதரசன் சல்பைடை வெளிவிடுகிறது.
6 HCl + Sb2S5 → 2 SbCl3 + 3 H2S + 2 S

மோசுபாவுர் நிறமாலையியல் ஆண்டிமனி பென்டாசல்பைடு ஒரு ஆண்டிமனி(III) வழிப்பொருள் என பகுப்பாய்வு செய்கிறது. இதனால் அமிலமாக்கலின் போது ஆண்டிமனி(V) குளோரைடுக்குப் பதிலாக ஆண்டிமனி(III) குளோரைடு உருவாகிறது. இதிலிருந்து பாசுபரசு(V) சேர்மமான பாசுபரசு பென்டாசல்பைடின் ஓரினவரிசைச் சேர்மமாக ஆண்டிமனி பென்டாசல்பைடு இல்லை என்பது உறுதியாகிறது.


</doc>
<doc id="324268" url="https://ta.wikipedia.org/wiki?curid=324268" title="காலியம் இண்டியம் ஆர்சனைடு ஆண்டிமோனைடு பாசுபைடு">
காலியம் இண்டியம் ஆர்சனைடு ஆண்டிமோனைடு பாசுபைடு

காலியம் இண்டியம் ஆர்சனைடு ஆண்டிமோனைடு பாசுபைடு "(Gallium indium arsenide antimonide phosphide)" என்பது GaInAsSbP அல்லது GaInPAsSb என்ற வாய்ப்பாட்டால் குறிக்கப்படும் ஒரு குறைக்கடத்திப் பொருளாகும். GaInAsSbP சேர்மத்தை இடை அகச்சிவப்பு ஒளி உமிழும் இருமுனையங்கள் பெருமளவில் தயாரிப்பதற்கும், வெப்ப ஒளிமின்னழுத்தக் கலம் தயாரிக்கவும் பயன்படுத்தப்படுகிறது.

GaInPAsSb அடுக்குகளை பல்லின ஆடைப்படல முறையில் இண்டியம் ஆர்சனைடு, காலியம் ஆண்டிமோனைடு ஆகியவற்றின் மேல் வளர்க்கலாம். சட்டகத்தில் பொருந்தும்படியாக பகுதிப்பொருட்களின் பகுதிகளை இசைவிக்கலாம். இக்கலப்புலோகத்தில் ஐந்து தனிமங்கள் உள்ள காரணத்தால் கூடுதல் விடுமையை அனுமதிக்கிறது. ஆற்றல் இடைவெளியை மாற்றிக் கொள்வதன் மூலமாக சட்டக மாறிலியை உறுதிப்படுத்திக் கொள்ளலாம். உதாரணமாக, Ga0.92In0.08P0.05As0.08Sb0.87 என்பது InAs கட்டமைப்புக்குப் பொருத்தமான சட்டகம் ஆகும். 


</doc>
<doc id="324271" url="https://ta.wikipedia.org/wiki?curid=324271" title="பன்வாரியா">
பன்வாரியா

பன்வாரியா "(Banwaria)" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும்.

2011 ஆம் ஆண்டின் இந்திய மக்கள் தொகைக் கணக்கெடுப்பின்படி பன்வாரியா கிராமத்தின் மக்கள்தொகை 2230 நபர்கள் ஆகும். இவர்கள் 398 குடும்பங்களில் வாழ்ந்தனர். இம்மக்கள்தொகையில் 52.87% நபர்கள் ஆண்கள் மற்றும் 42.82% நபர்கள் பெண்களாவர். இந்நகரின் எழுத்தறிவு சதவீதம் 50.37% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 63.76% நபர்கள் ஆண்கள் மற்றும் 36.23% நபர்கள் பெண்களாவர். மக்கள் தொகையில் 19.46% நபர்கள் 6 வயதுக்கு கீழ் உள்ளவர்களாகும். 


</doc>
<doc id="324274" url="https://ta.wikipedia.org/wiki?curid=324274" title="கர்ணாலி மண்டலம்">
கர்ணாலி மண்டலம்

கர்ணாலி மண்டலம் (Karnali zone) () தெற்காசியாவின் நேபாள நாட்டின், மத்தியமேற்கு வளர்ச்சி பிராந்தியத்தில் அமைந்துள்ள மூன்று மூன்று மண்டலங்களில் ஒன்றாகும். இமயமலையில் அமைந்த கர்ணலி மண்டலத்தின் நிர்வாகத் தலைமையிடம் சூம்லா மாவட்டத் தலைமையிட நகரமான சூம்லா ஆகும். இம்மண்டலம் மக்கள் தொகை மிகவும் குறைந்த அளவு கொண்டது.

கர்ணாலி மண்டலம் தேசியத் தலைநகரான காட்மாண்டு நகரத்திலிருந்து தொலை தூரத்தில் அமைந்ததும், எளிதில் அடைய இயலாததும், கல்வி, வேலைவாய்ப்பு மற்றும் பொருளாதாரத்தில் மிகவும் பின் தங்கியதாகும். இம்மண்டலத்தின் காளிகோட் மாவட்டம் தவிர பிற மாவட்டத் தலைமையிடங்களில் சிறு வானூர்தி நிலையங்கள் செயல்படுகிறது.

இமயமலைப் பகுதியில் அமைந்த கர்ணாலி மண்டலம் ஐந்து மாவட்டங்களைக் கொண்டுள்ளது. அவைகள், டோல்பா மாவட்டம், ஹும்லா மாவட்டம், சூம்லா மாவட்டம், காளிகோட் மாவட்டம் மற்றும் முகு மாவட்டம் ஆகும்.

நேபாளத்தில் கர்ணாலி மண்டலம் பரப்பளவில் மிகப் பெரியதாகும். இம்மண்டலத்தில் ஷெய் பொக்சுந்தோ தேசியப் பூங்கா மற்றும் ராரா தேசியப் பூங்கா என இரண்டு தேசியப் பூங்காக்கள் கொண்டுள்ளது. "பொக்சுந்தா ஏரி" நேபாளத்தில் மிகவும் ஆழமான ஏரியாகும். மேலும் 10.8 சதுர கிலோ மீட்டர் பரப்பளவு கொண்ட "ராரா ஏரி" யை நேபாளத்தின் முத்து என அழைக்கப்படுகிறது. இத்தேசியப் பூங்காக்கள் பனிச்சிறுத்தைகள் கொண்டது.

2011-ஆம் ஆண்டின் மக்கள் தொகை கணக்கெடுப்பின் படி, கர்ணாலி மண்டலத்தின் மக்கள் தொகை 3,88,713 ஆகும். திபத்தை ஒட்டியுள்ள இம்மண்டலத்தின் வடக்குப் பகுதியில் திபெத்திய பௌத்தர்களும், தெற்குப் பகுதியில் இந்துக்களும் வாழ்கின்றனர்.

கர்ணாலி மண்டலம் இமயமலை பகுதியில், கடல் மட்டத்திலிருந்து 1,000 மீட்டர் முதல் 6,400 மீட்டர் உயரம் வரை பரவியுள்ளது. எனவே இம்மண்டலத்தின் தட்ப வெப்பம் மிதவெப்ப வளையம், மிதமான காலநிலை, மான்ட்டேன் #ஆல்ப்ஸ் மலை காலநிலை, துருவப் பகுதி காலநிலை, வெண்பனி படர்ந்த பகுதிகள் என ஐந்து காலநிலைகளில் காணப்படுகிறது. 


</doc>
<doc id="324278" url="https://ta.wikipedia.org/wiki?curid=324278" title="தாத்தேயசு அகேகியான்">
தாத்தேயசு அகேகியான்

தாத்தேயசு ஆர்த்தெம்யேவிச் அகேகியான் ("Tateos Artemjevich Agekian", மே 12, 1913 - 2006) ஓர் ஆர்மேனியரும் புகழ்மிக்க சோவியத் வானியற்பியலாளரும் உடுக்கன இயக்கவியலில் உருசியா மட்டுமன்றி, உலகப் புகழ்பெற்ற முன்னோடிகளில் ஒருவரும் ஆவார். இவர் உடுக்கண படிமலர்ச்சியில் இரு படிமலர்ச்சி வரிசைவகைகளைக் கண்டார். அவற்றில் ஒன்று கோளவகையினதாகும்; மற்றொன்று தட்டைவகையினதாகும். நம் பால்வெளியாகிய பால்வழியின் கட்டமைப்பையும் இயக்கத்தையும் ஆய்வு செய்ய முற்றிலும் புதிய முறையை முன்மொழிந்தார்.விண்மீன் கொத்துகளின் சிதைவு வீத்த்துக்கான புதிய மதிப்பீட்டை உருவாக்கினார். விண்மீன்கலுக்கும் வளிம முகில்களுக்கும் இடையிலான ஒளியீர்ப்பு ஊடாட்டன் பற்றி விரிவாக ஆய்வு செய்தார். கோள் (3862, "அகேகியான்") இவரது பெயர் இடப்பட்டுள்ளது.

அகேகியான் ஆர்மேனியாவில் பாதும் எனும் இட்த்தில் 1913 இல் பிறந்தார். இவர் 1938 இல் இலெனின்கிராது பல்கலைக்கழகத்தில் பட்டம் பெற்ற பிறகு, பள்லி ஆசிரியராகப் பணிபுரிந்தார். சில ஆண்டுகலுக்குப் பின் தன் முதுபட்டப் படிப்பை மேற்கொண்டுள்ளார். எனினும் மாபெரும் நாட்டுப்பற்றுப் போரினால் அவரால் தொடரமுடியவில்லை. இவர் அதில் ஒரு காலாட்படையணியின் தலைவர்ராகப் பங்கேற்றுள்ளார். பின்னர் இடமாற்றம் பெறவே, இலெனின்கிராது பல்களைக்கழகத்தில் உடுக்கன இயக்கவியல் துறையில்தன் பணியைத் தொடர்ந்துள்ளார். இவர் 1947 இல் இயற்பியலிலும் கணிதவியலிலும் முதுவல் பட்டம் பெற்றுள்ளார். இவர் 1960 இல் இயற்பியலிலும் கணிதவியலிலும் முனைவர் பட்டம் பெற்றுள்ளார். பின்னர், இவர் பேராசிரியராக பதவி மாற்றம் பெற்றார். அண்மையில் இவர் புனித் பீட்டர்சுபர்கு பல்கலைக்கழகத்தில் உள்ல வானியல் நிறுவனத்தில் விண்வெளி, பால்வெளி இயக்கவியல் துறையில் தலைவராக இருந்துள்ளார். இவர் 2006 இல் இறந்தார்.

இவரது பெரும்பாலான பணிகள் உடுக்கண வானியலில் கணிதப் புள்ளியியல் முறைகளையும் தற்போக்கு நிகழ்வுக் கோட்பாட்டையும் பயன்படுத்துதலிலேயே அமைந்தன. குறிப்பாக, விண்மீன், பால்வெளி எண்ணிக்கைகளை அறிவதில் அமைந்தது. இவர் வின்மீன் கொத்து அளபுருக்களை மதிப்பிடும்போது, உண்மையான கொத்தாக்கத்தையும் உட்கவரும் அடுக்கின் ஒழுங்கற்ற கட்டமைப்பையும் தெளிவாகப் பிரித்துணர்ந்தார்.

இவர் உடுக்கண மோதல்களுக்கான கோட்பாட்டை உருவாக்கி, மோதல் வாய்ப்புகள் குறிப்பிட்ட விரைவுமாற்றத்தின்போதே நிகழ்தலைக் கண்டார். மேலும் பன்முக மோதல்களின் விளைவுகள் பற்றிய ஆய்வையும் மேற்கொண்டார். இம்முடிவுகள் இவருக்கு விண்மீன் கொதுகளின் புதிய சிதைவு வீதத்துக்கான புதிய மதிப்பீட்டை அடையும் வாய்ப்பைத் தந்தன.

சுழல் அமைப்புகளின் படிமலர்ச்சி மீது உடுக்கண ஆவியாதலின் தாக்கம் குறித்த ஆய்வுகளில், இவர் இருவகை படிமலர்ச்சி துணையமைப்புகள் நிலவுவதைக் கண்டறிந்தார்: அவை கோளவகை, தட்டைவகை ந்பனவாகும்.

விண்மீன்களுக்கும் வளிம முகில்களுக்கும் இடையிலான ஒளியீர்ப்பு ஊடாட்டம் பற்றி விரிவாக ஆய்வு செய்தார். இந்த ஆய்வின் முடிவுகள் அகவை முதிரும்போது உடுக்கன விரைவு கூடும் நிகழ்வு பற்றிய விளக்கம் பெற உதவின.

அகேகியான் மும்மை அமைப்புகளின் எண்ணியல் ஆய்வைத் தொடங்கிவைத்தார். முடிவுகளைப் புள்ளியியல் பகுப்பாய்வுக்கு உட்படுத்தினார். மற்ற பிற முடிவுகளோடு, அகேகியான்உம் அவரது உடன்பணியாளர்களும் கவர்தல், பரிமாற்றம் சார்ந்த நிகழ்தகவுகளைக் கண்டுபிடித்தனர். மேலும், மும்மை அமைப்பின் நிலைகளுக்கான வகைபாட்டை முன்மொழிந்தனர். அச்சுவழி சீரொரொமை வாய்ந்த பொதிவாற்றலில் அமையு இயக்கச் சிக்கலை ஆய்வுக்கு உட்படுத்தி புதிய முறைகளை உருவாக்கி நல்ல முடிவுகளையும் எய்தினார். பேராசிரியர் அகேகியான் உடுக்கண இயக்கவியல் முன்னோடிகளில் ஒருவராவார்.

1970 களில் இருந்தே இவர் அச்சுவழி சீரொரொமை வாய்ந்த பொதிவாற்றலில் அமையும் இயக்கச் சிக்கலாய்வில் ஈடுபட்டார். இந்த தலைப்பில் புதிய முறைகளை உருவாக்கி புதிய முடுகலுக்கும் வந்தார்.


</doc>
<doc id="324280" url="https://ta.wikipedia.org/wiki?curid=324280" title="ஏ. நாராயணன் (இயக்குநர்)">
ஏ. நாராயணன் (இயக்குநர்)

சிவகங்கை ஏ. நாராயணன் (1900 - பெப்ரவரி 1, 1939) என்பவர் ஒரு தமிழ்த் திரைப்பட இயக்குநர் மற்றும் தமிழகத்தின் முதல் பேசும் பட ஒலிக் கலையகத்தை அமைத்தவர். இவர் இயக்கித் தயாரித்த ‘சீனிவாச கல்யாணம்’ உட்பட ஐந்து பேசும் படங்களுக்கு இவரது மனைவி மீனாம்பாள் ஒலிப்பதிவு செய்தார். இதன் மூலம் முதல் இந்தியத் திரைப்பட பெண் ஒலிப்பதிவாளர் என்ற பெருமையை மீனாம்பாள் பெற்றார்.

தமிழ்நாட்டின் சிவகங்கையில் 1900 ஆம் ஆண்டு ஏ. நாராயணன் பிறந்தார். பட்டப் படிப்புவரை படித்து முடித்த இவர், பின்னர் பம்பாயில் ஆயுள் காப்பீட்டு முகவராக பணியில் சேர்ந்தார். அங்கே அந்நிய மவுனப் படங்களை வாங்கி இந்தியா முழுவதும் விநியோகித்துவந்த கே.டி.பிரதர்ஸ் & கோ என்ற நிறுவனத்துடன் நாராயணனுக்கு நட்பு ஏற்பட்டது. அந்த நட்பால் மவுனப் படங்களை வாங்கி கல்கத்தாவில் விநியோகிக்கத் தொடங்கினார். கல்கத்தாவில் பிரபலமான திரையரங்கான ‘க்வின்ஸ் சினிமா’ என்ற அரங்கை குத்தகைக்கு எடுத்து சிலகாலம் நடத்தி, பின்னர் மதராஸ் திரும்பினார்.

மதராஸ் திரும்பியபின் ‘எக்ஸிபிடர்ஸ் பிலிம் சர்வீஸ்’ என்ற பெயரில் தென்னிந்தியாவின் முதல் பட விநியோக நிறுவனத்தைத் தொடங்கி மவுனப் படங்களை வாங்கித் தென்னகமெங்கும் திரையரங்குகளுக்கு விநியோகித்து, திருவல்லிக்கேணியில் திரையரங்கை நடத்தினார். இந்தத் தொழில்களில் நல்ல லாபம் கிடைத்தது. ஆனால் நாராயணனுக்கு படங்களைத் தயாரிக்க வேண்டும், இயக்க வேண்டும் என்ற ஆர்வம் ஏற்பட்டது. 1928 ஆம் ஆண்டு ஹாலிவுட் சென்று அங்கே ஓராண்டு காலம் தங்கி திரைப்படத் தயாரிப்பு மற்றும் தொழில்நுட்பங்களைக் கற்றுக்கொண்டார். ஹாலிவுட் செல்லும்போது ‘அனார்கலி’யின் கதையை அதே பெயரில் மவுனப் படமாக எடுத்துச் சென்று ஹாலிவுட்டில் திரையிட்டார். சென்னை திரும்பிய நாராயணன் 1929 ஆம் ஆண்டு சென்னை தண்டையார்பேட்டையில், ‘ஜெனரல் பிக்சர்ஸ் கார்ப்பரேஷன்’ என்ற திரைப்பட படப்பிடிப்புத் தளத்தை தொடங்கினார். அடுத்துவந்த மூன்று ஆண்டுகளில் (1927-30) சுமார் இருபதுக்கும் அதிகமான மவுனப் படங்களைத் தயாரித்தார். பேசும் படங்கள் வந்த பிறகு பல தமிழ் பேசும் படங்களை இயக்கினார்.




</doc>
<doc id="324281" url="https://ta.wikipedia.org/wiki?curid=324281" title="செமியோன் யாகோவிச் பிரவுதே">
செமியோன் யாகோவிச் பிரவுதே

செமியோன் யாகோவ்லேவிச் பிரவுதே ("Semion Yakovlevich Braude", ; சனவரி 20, 1911 – சூலை 1, 2003) ஓர் உக்ரைனிய இயற்பியலாளரும் கதிர்வீச்சு வானியலாளரும் ஆவார்.

ஆழ்சுகென்னாசி யூதரான பிரவுதே உக்ரைனில் உள்ள போல்தவாவில் பிறந்தார். இவர் கார்க்கோவ் பல்கலைக்கழகத்தில் உயர்கல்வி பயின்றார். தன் இளவல் பட்டத்தை 1932 இல் இயற்பியலிலும் கணிதவியலிலும் பெற்றார். 

1958 இல் இதழ் தோன்றிய நாள்தொட்டே, இவர் "கதிர்வீச்சு இயற்பியலும் குவைய மின்ன்னியலும்" எனும் இதழின் ஆசிரியக் குழு உறுப்பினராக விளங்கினார். இவர் தன் வாழ்நாளில் 5 தனிவரைவுநூல்களும் 300 அறிவியல் ஆய்வுரைகளும் வெளியிட்டு 35 முனைவர் பட்ட மாணவருக்கு வழிகாட்டியாக இருந்துள்ளார். இவர் 2003 இல் இறக்கும்வரையில் முனைவாகத் தொழில்முறை வாழ்க்கையில் செயல்பட்டார்.



</doc>
<doc id="324293" url="https://ta.wikipedia.org/wiki?curid=324293" title="பழவனக்குடி காசி விசுவநாதர் கோயில்">
பழவனக்குடி காசி விசுவநாதர் கோயில்

பழவனக்குடி காசி விசுவநாதர் கோயில் திருவாரூர் மாவட்டத்தில் உள்ள சிவன் கோயிலாகும்.

இக்கோயில் திருவாரூர் மாவட்டத்தில் குடவாசல் வட்டத்தில் கொரடாச்சேரி அருகில் அமைந்துள்ளது. இப்பகுதியில் முற்காலத்தில் பழங்களை அதிகமாக விளைவித்ததால் இவ்விடம் பழவனக்குடி என்ற பெயரைப் பெற்றது.

இக்கோயிலின் மூலவராக காசி விசுவநாதர் உள்ளார். இங்குள்ள இறைவி விசாலாட்சி ஆவார். இங்குள்ள மூலவர் காசியிலிருந்து கொண்டுவரப்பட்டவர் என்று கூறுகின்றனர். காசிக்குச் செல்ல முடியாதவர்கள் இங்கு வந்து இறைவனை வணங்கினால் காசிக்குச் சென்ற பலன் கிடைக்கும் என்று நம்புகின்றனர்.

இக்கோயிலின் நுழைவாயில் கிழக்குத் திசையில் உள்ளது. திருச்சுற்றில் தட்சிணாமூர்த்தி, லிங்கோத்பவர், விநாயகர், வள்ளி தெய்வானையுடன் கூடிய சுப்பிரமணியர், பைரவர், துர்க்கையம்மன், சனீசுவரர் ஆகியோர் உள்ளனர். அருகில் சண்டிகேசுவரர் உள்ளார். கோயிலின் எதிரில் குளம் உள்ளது.1968, 2000, 2013 ஆகிய வருடங்களில் இக்கோயிலில் குடமுழுக்குகள் நடைபெற்றுள்ளன.சோழ மன்னர்களும், பிற மன்னர்களும் இங்கு வழிபாடு செய்துள்ளனர்.

பிரதோஷம், அமாவாசை, ஆருத்ரா தரிசனம், பங்குனி உத்திரம், தமிழ் வருடப்பிறப்பு, வைகாசி விசாகம், மாசி மகம் போன்ற விழாக்கள் இக்கோயிலில் கொண்டாடப்படுகின்றன.


</doc>
<doc id="324295" url="https://ta.wikipedia.org/wiki?curid=324295" title="கொரடாச்சேரி பஞ்சநதீசுவரர் கோயில்">
கொரடாச்சேரி பஞ்சநதீசுவரர் கோயில்

கொரடாச்சேரி பஞ்சநதீசுவரர் கோயில் திருவாரூர் மாவட்டத்தில் உள்ள சிவன் கோயிலாகும்.

இக்கோயில் திருவாரூர் மாவட்டத்தில் குடவாசல் வட்டத்தில் கொரடாச்சேரி அருகில் அமைந்துள்ளது. பார்வையற்றவர்கள் முன்னர் இப்பகுதியில் வழிபாடு நடத்தியதால் குருடர்சேரி என்ற பெயர் பெற்று பின்னர் கொரடாச்சேரி என்றானது என்று கூறுகின்றனர்.

இக்கோயிலின் மூலவராக பஞ்சநதீசுவரர் உள்ளார். பஞ்சநதீசுவரை பஞ்சலோகங்களைக் கொண்டு பஞ்சபூதங்கள் வழிபட்டதால் மூலவர் இப்பெயரைப் பெற்றுள்ளார். இங்குள்ள இறைவி தர்மசம்வர்த்தினி ஆவார். இறைவி தெற்கு நோக்கிய நிலையில் காணப்படுகிறார்.

திருச்சுற்றில் விநாயகர், தட்சிணாமூர்த்தி, துர்க்கை, பைரவர், சனீசுவரர், லிங்கோத்பவர், சர்வ சித்தி விநாயகர், வள்ளி தெய்வானையுடன் கூடிய சுப்பிரமணியர்ஆகியோர் உள்ளனர். அருகில் சண்டிகேசுவரர் உள்ளார். 1925, 1957, 1958 ஆகிய வருடங்களில் இக்கோயிலில் குடமுழுக்குகள் நடைபெற்றுள்ளன. இக்கோயிலில் ஸ்ரீதேவி பூதேவியுடன் பெருமாள் உள்ளார். அவரைப் பார்த்த நிலையில் கருடாழ்வார் காணப்படுகிறார். வடக்குநோக்கிய நிலையில் ஆஞ்சநேயர் காணப்படுகிறார்.

பிரதோஷம், அமாவாசை, ஆருத்ரா தரிசனம், பங்குனி உத்திரம், தமிழ் வருடப்பிறப்பு, வைகாசி விசாகம், மாசி மகம், சிவராத்திரி மற்றும் பெருமாள் சன்னதி உள்ள நிலையில் வைகுண்ட ஏகாதசி போன்ற விழாக்கள் இக்கோயிலில் கொண்டாடப்படுகின்றன.


</doc>
<doc id="324297" url="https://ta.wikipedia.org/wiki?curid=324297" title="தென் மருதூர் அகஸ்தீஸ்வரர் கோயில்">
தென் மருதூர் அகஸ்தீஸ்வரர் கோயில்

தென் மருதூர் அகஸ்தீஸ்வரர் கோயில் திருவாரூர் மாவட்டத்தில் உள்ள சிவன் கோயிலாகும்.

இக்கோயில் திருவாரூர் மாவட்டத்தில் திருக்குவளை அருகில் தென்மருதூர் என்னுமிடத்தில் அமைந்துள்ளது.

இக்கோயிலின் மூலவராக அகஸ்தீஸ்வரர் உள்ளார். இங்குள்ள இறைவி வள்ளிநாயகி ஆவார்.

உலகம் சம நிலையைப் பெறுவதற்காக அகத்தியர் வேதாரண்யம் சென்றபோது இங்கு தங்கி சிவபெருமானுக்கு பூசை செய்துள்ளார். அந்நிலையில் இக்கோயில் அகத்தியர் வழிபட்ட பெருமையை உடையது. கோயில் கிழக்கு நோக்கிய நிலையில் அமைந்துள்ளது. இறைவனும், இறைவியும் தனித்தனியான சன்னதிகளில் உள்ளனர்.திருச்சுற்றில் விநாயகர், வள்ளி தெய்வானையுடன் கூடி சுப்பிரமணியர் ஆகியோர் உள்ளனர். அருகில் சண்டிகேசுவரர் உள்ளார். தெற்குத் திசையை நோக்கிய நிலையில் தட்சிணாமூர்த்தியும், வடக்கு நோக்கிய நிலையில் பிரம்மாவும் உள்ளனர். இக்கோயிலில் 100 நபர்கள் அமர்கின்ற அளவிற்கு மகாமண்டபம் காணப்படுகிறது.அதிகார நந்தியையும், பலிபீடத்தையும் கோயிலில் காணலாம். 1956, 1996 ஆகிய வருடங்களில் இக்கோயிலில் குடமுழுக்குகள் நடைபெற்றுள்ளன.

சிவராத்திரி, பௌர்ணமி, பிரதோஷம், நவராத்திரி, வைகாசி விசாகம் போன்ற விழாக்கள் இக்கோயிலில் கொண்டாடப்படுகின்றன.


</doc>
<doc id="324299" url="https://ta.wikipedia.org/wiki?curid=324299" title="கீழப்புளியூர் நாகநாதசுவாமி கோயில்">
கீழப்புளியூர் நாகநாதசுவாமி கோயில்

கீழப்புளியூர் நாகநாதசுவாமி கோயில் திருவாரூர் மாவட்டத்தில் உள்ள சிவன் கோயிலாகும். 

இக்கோயில் திருவாரூர் மாவட்டத்தில் குழிக்கரை அருகில் கீழப்புலியூர் என்னுமிடத்தில் அமைந்துள்ளது. இப்பகுதியில் புளிய மரங்கள் அதிகம் இருந்ததால் இவ்வூர் புளிப்பூர் என்று அழைக்கப்பட்டு பின்னர் கீழப்புளியூர் என்ற பெயரைப் பெற்றிருக்கலாம். 

இக்கோயிலின் மூலவராக நாகநாதர் உள்ளார். அவர் சுயம்புவாக உருவானவர் ஆவார். இங்குள்ள இறைவி புஷ்பவள்ளி ஆவார். இக்கோயிலின் தல மரமாக கொன்றை மரம் காணப்படுகிறது. 

கோயில் கிழக்கு நோக்கிய நிலையில் அமைந்துள்ளது. கோயிலில் ராஜ கோபுரம் உள்ளது. திருச்சுற்றில் விநாயகர், நர்த்தன விநாயகர், வள்ளி தெய்வானையுடன் கூடிய சுப்பிரமணியர், தட்சிணாமூர்த்தி, பிரம்மா, லிங்கோத்பவர், சனீஸ்வரன், சூரியன், சந்திரன் ஆகியோர் உள்ளனர். அருகில் சண்டிகேசுவரர் உள்ளார். இக்கோயிலின் தீர்த்தமாக பிரம்ம தீர்த்தம் விளங்குகின்றது. பங்குனி மாதத்தில் 21, 22, 23 ஆகிய நாள்களில் மூலவரின் மீது சூரிய ஒளியானது காலை 6.00 முதல் 6.15 மணி வரை விழுவது இக்கோயிலின் சிறப்பாகும். 

பிரதோஷம், அமாவாசை, ஆருத்ரா தரிசனம், மாசி மகம், சிவராத்திரி, பங்குனி உத்திரம் போன்ற விழாக்கள் இக்கோயிலில் கொண்டாடப்படுகின்றன. 


</doc>
<doc id="324301" url="https://ta.wikipedia.org/wiki?curid=324301" title="ஆர். பிரகாஷ்">
ஆர். பிரகாஷ்

ஆர். பிரகாஷ் (மறைவு 1956) என்பவர் தென்னிந்தியாவில் பல மவுனத் திரைப்படங்கள், தமிழ், தெலுங்கு படங்களை இயக்கி தயாரித்தவராவார். இவர் தந்தை ரகுபதி வெங்கய்யா நாயுடு என்னும் ஆர். வெங்கைய்யா சென்னையின் முதல் திரையரங்கமான சித்ராதிரிப்பேட்டையில் இயங்கிய கெயிட்டி சினிமா ஹால் என்ற திரையரங்கை தொடங்கி நடத்தியவராவார். தந்தையின் ஆலோசனையின் பேரில் பிரகாஷ் லண்டன், ஹாலிவுட் போன்ற இடங்களுக்குச் சென்று திரைப்பட பள்ளியில் சேர்ந்து திரைப்பட இயக்கம், ஒளிப்பதிவு அகியவற்றை முறையாக கற்று திரும்பி "ஸ்டார் ஆப் ஈஸ்ட் பிலிம்ஸ் " என்ற படப்பிடிப்பு தளத்தைத் தொடங்கி பல ஊமைப் படங்களை தயாரித்து இயக்கினார். இவரின் உதவியாளர்களாக இருந்த ஒய். வி. ராவ், சி. புல்லையா ஆகியோர் தென்னிந்தியாவின் புகழ்பெற்று துவக்ககால திரைப்பட இயக்குநர்கள் ஆவர்.



</doc>
<doc id="324302" url="https://ta.wikipedia.org/wiki?curid=324302" title="சீர்காழி விடங்கேசுவரர் கோயில்">
சீர்காழி விடங்கேசுவரர் கோயில்

சீர்காழி விடங்கேசுவரர் கோயில் நாகப்பட்டினம் மாவட்டத்தில் உள்ள சிவன் கோயிலாகும்.

இக்கோயில் நாகப்பட்டினம் மாவட்டத்தில் சீர்காழி வட்டத்தில் தில்லைவிடங்கன் என்னுமிடத்தில் அமைந்துள்ளது. இறைவன் பெயரான விடகேசுவரரும், இறைவி பெயரான தில்லைநாயகியும் இணைந்து தில்லைவிடங்கன் என்று அழைக்கப்படுவது இவ்வூரின் சிறப்பாகும்.

இக்கோயிலின் மூலவராக விடங்கேசுவரர் உள்ளார். இங்குள்ள இறைவி தில்லைநாயகி ஆவார். சந்திரன் இங்குள்ள இறைவனை வழிபட்டுள்ளார்.அருள் பாலிக்கின்ற இறைவன் பெயரில் ஊர்கள் பல இடங்களில் தமிழ்நாட்டில் காணப்படுகின்றன. அவ்வகையில் இவ்வூரும் அந்த பெருமையினைப் பெறுகிறது.

கோயில் கிழக்கு நோக்கிய நிலையில் அமைந்துள்ளது. முகப்பைக் கடந்து உள்ளே செல்லும்போது பலிபீடமும், நந்தியும் காணப்படுகின்றன. மகாமண்டபத்தில் சந்திரன் உள்ளார். திருச்சுற்றில் மேற்கில் விநாயகர், வள்ளி தெய்வானையுடன் கூடிய சுப்பிரமணியர் உள்ளனர். தேவக்கோட்டத்தில் தென் திசையில் தட்சிணாமூர்த்தியும், வட திசையில் துர்க்கையும் உள்ளனர்.அருகில் சண்டிகேசுவரர் உள்ளார். கோயிலின் அருகே குளம் காணப்படுகிறது. கோயிலில் உள்ள விநாயகர் மேற்கு நோக்கிய நிலையில் காணப்படுகிறார். 
பிரதோஷம், சித்திரை முதல் நாள், பொங்கல், மார்கழியின் அனைத்து நாள்கள், சோம வாரங்கள் போன்ற விழாக்கள் இக்கோயிலில் கொண்டாடப்படுகின்றன.


</doc>
<doc id="324309" url="https://ta.wikipedia.org/wiki?curid=324309" title="மகிள்">
மகிள்

"ஆரி பாட்டர்" புதினத் தொடரில், மகிள் என்பது மந்திர குடும்பத்தில் பிறக்காமலும், எந்தவொரு மந்திர திறமையும் இல்லாத ஒரு நபரை அழைபதற்கு பயன்படுத்தும் வார்த்தை ஆகும். மகிள்கள் தமது இரத்தத்தில் ஒரு துளி கூட மந்திர இரத்தம் இல்லாதவர்கள் எனவும் விபரிக்கப் படுகின்றனர். இது இசுகுய்ப்பு (squib), மட்பிளட்டு (Mudblood) என்ற வார்த்தைகளில் இருந்து முற்றாக வேறுபடுகின்றது. அமெரிக்காவில் உள்ள மந்திர பிரபஞ்ச மந்திரவாத சமூகத்தில், இவ்வார்த்தைக்கு ஒப்பாக நோ-மாஜ் (No-Maj) என்ற வார்த்தை பயன்படுத்தப்படுகின்றது.

ரௌலிங் "மகிள்" என்ற வார்த்தையை ஆங்கிலத்தில் இலகுவாக ஏமாறக் கூடியவர்களை கூற பயன்படுத்தும் வார்த்தையான "மக்"" ("mug") என்ற வார்த்தையிலிரிந்து உருவாக்கியதாக அவர் கூறியுள்ளார். 


</doc>
<doc id="324312" url="https://ta.wikipedia.org/wiki?curid=324312" title="சம்சாரம் (1951 திரைப்படம்)">
சம்சாரம் (1951 திரைப்படம்)

சம்சாரம் 1951-ஆம் ஆண்டில் வெளிவந்த இந்தியத் தமிழ்த் திரைப்படமாகும். சந்துருவின் இயக்கத்தில் இத்திரைப்படம் வெளிவந்தது. தெலுங்கில் 1950 இல் இதே தலைப்பில் வெளியான சம்சாரம் திரைப்படத்தையே தமிழில் ஜெமினி ஸ்டூடியோஸ் எஸ். எஸ். வாசன் தயாரித்தார். ஒரே சமயத்தில் இது "சன்சார்" என்ற பெயரில் இந்தியிலும் தயாரிக்கப்பட்டு வெளியிடப்பட்டது. இந்தித் திரைப்படத்தை எஸ். எஸ். வாசன் இயக்கியிருந்தார். தமிழ்த் திரைப்படத்தில் எம். கே. ராதா, புஷ்பவல்லி, டி. ஆர். இராமச்சந்திரன், ஸ்ரீராம் மற்றும் பலரும் நடித்திருந்தனர். 1951 தீபாவளி அன்று இது வெளியானது.


</doc>
<doc id="324313" url="https://ta.wikipedia.org/wiki?curid=324313" title="சம்சாரம்">
சம்சாரம்

சம்சாரம் என்பது பின்வருவனவற்றுள் ஒன்றாக இருக்கலாம்:




</doc>
<doc id="324315" url="https://ta.wikipedia.org/wiki?curid=324315" title="மாத்தூர் சத்திய வாசகர் கோயில்">
மாத்தூர் சத்திய வாசகர் கோயில்

மாத்தூர் சத்திய வாசகர் கோயில் நாகப்பட்டினம் மாவட்டத்தில் உள்ள சிவன் கோயிலாகும். இது ஒரு தேவார வைப்புத்தலமாகும். 

இக்கோயில் நாகப்பட்டினம் மாவட்டத்தில் மாட்டூர் என்றழைக்கப்பட்ட மாத்தூர் என்னுமிடத்தில், திருக்கடையூருக்கு அருகில் அமைந்துள்ளது. மார்க்கண்டேயர் திசை தெரியாமல் வந்தபோது சிவன் அவருக்கு இவ்விடத்தைக் காட்டி அருள் செய்துள்ளார். இறைவனின் அருளானது சத்தியவாக்கு போல மார்க்கண்டேயருக்கு அமைந்ததால் மூலவர் அதனை நினைவுகூறும் வகையில் சத்திய வாசகர் என்ற பெயரைப் பெற்றுள்ளார்.

இக்கோயிலின் மூலவராக சத்திய வாசகர் உள்ளார். இங்குள்ள இறைவி சௌந்தரநாயகி ஆவார். இக்கோயிலின் தீர்த்தம் மகாலட்சுமி தீர்த்தமாகும். ஞானசம்பந்தர், சுந்தரர் ஆகியோரின் வைப்புத் தலங்களில் இத்தலமும் ஒன்றாகும்.

விநாயகர், முருகன், கண்வ மகரிஷி, பைரவர், தட்சிணாமூர்த்தி ஆகியோருக்கு தனித்தனியாக சன்னதிகள் உள்ளன.
சோழ மன்னர் ஒருவர் தோல் நோயினால் பாதிக்கப்பட்டிருந்தார். அவருக்காக ஒரு வண்டிக்காரர் தினமும் காவிரிப்பூம்பட்டினத்திலிருந்து தண்ணீர் எடுத்துக் கொண்டு வந்து தந்துள்ளார். நெடுநாளாக இந்த முறை தொடர்ந்தபோதிலும் மன்னரின் நோய் தீரவில்லை. அவ்வாறு எடுத்து வருகின்ற ஒரு நாளில் அவர் எடுத்துவந்த தண்ணீர் கொட்டிவிட்டது. செய்வதறியாது திகைத்த அந்த வண்டிக்காரர் அருகேயிருந்த வில்வவனத்திலிருந்து தண்ணீரை எடுத்துச் சென்றார். அதில் மன்னர் குளித்ததும், நோய் முற்றிலும் நீங்கிவிட்டது. அவ்விடத்தின் பெருமையை உணர்ந்த மன்னர் தன்னுடைய நன்றிக்கடனை வெளிப்படுத்தும் வகையில் அங்கு ஒரு கோயிலை அமைத்தார்.

கண்வ மகரிஷி மயிலாடுதுறையில் காவிரியாற்றில் குளித்துவிட்டு தில்லையம்பதி நோக்கிப் பயணமானார். அப்போது அவருக்குக் காவிரிப்பூம்பட்டினத்தில் குளிக்கும் எண்ணம் தோன்றியது. காவிரி கலக்கும் இடம் என்ற நிலையில் அங்கு குளிக்கச் சென்றார். அப்போது அவர் சிவபூசை செய்வதற்கான நேரம் வரவே, அங்கிருந்த வில்வ மரங்களுக்கிடையே சிவனை அமைத்து வழிபடத் தொடங்கினார். இறைவனின் அருளைப் பெற்று அவ்விடத்தின் பெருமையை நன்கு உணர்ந்தார்.

சிவராத்திரி, பௌர்ணமி, பிரதோஷம் போன்ற விழாக்கள் இக்கோயிலில் கொண்டாடப்படுகின்றன.


</doc>
<doc id="324318" url="https://ta.wikipedia.org/wiki?curid=324318" title="ராப்தி மண்டலம்">
ராப்தி மண்டலம்

ராப்தி மண்டலம் (Rapti zone) ( ) தெற்காசியாவின் மத்தியமேற்கு நேபாள நாட்டின் பதினான்கு மண்டலங்களில் ஒன்றானது. இம்மண்டலம் மத்தியமேற்கு வளர்ச்சி பிராந்தியத்தில் அமைந்துள்ள மூன்று மண்டலங்களில் ஒன்றாகும். இம்மண்டலத்தில் ஐந்து மாவட்டங்கள் உள்ளது. ராப்தி மண்டலத்தின் நிர்வாகத் தலைமையிட நகரம் துளசிபூர் ஆகும். இம்மண்டலத்தின் பிற முக்கிய நகரங்களும், ஊர்களுமாக திரிபுவன்நகரம், பியுத்தான் காலங்கா, பிஜுவார், லிவாங் ரோல்பா, லாமஹி, முசிகோட், ருக்கும்கோட் மற்றும் சௌர்ஜாஹரி விளங்குகிறது.

இம்மண்டலத்தில் பாயும் ரப்தி ஆற்றின் பெயரால் இம்மண்டலம் ராப்தி மண்டலம் என அழைக்கப்படுகிறது. ரப்தி ஆறு ரோல்பா மாவட்டம், பியுத்தான் மாவட்டங்களையும், பபாய் ஆற்றால் சல்யான் மாவட்டத்தின் பகுதிகளையும் மற்றும் டாங் மாவட்டத்தின் பகுதிகளை வளம் கொழிக்கச் செய்கிறது. பேரி ஆற்றால் ருக்கும் மாவட்டம் செழிக்கிறது. 

ராப்தி மண்டலம் ஐந்து மாவட்டங்களைக் கொண்டுள்ளது. உள் தராய் பகுதியில் தாங் மாவட்டமும், குன்றுப் பகுதிகளில் பியுட்டான் மாவட்டம், ரோல்பா மாவட்டம் மற்றும் சல்யான் மாவட்டங்களும், இமயமலைப் பகுதிகளில் ருக்கும் மாவட்டம் அமைந்துள்ளது.

ராப்தி மண்டலத்தின் தெற்கில் உள்ள டாங் மாவட்டத்தின் தெற்கெல்லையாக இந்தியாவும், வடக்கில் அமைந்த ருக்கும் மாவட்டத்தின் வடக்கு எல்லையாக திபெத் தன்னாட்சிப் பகுதியும் உள்ளது.

இம்மண்டலத்தின் ஐந்து மாவட்டங்களில் டாங் மாவட்டம் வேகமாக வளர்ச்சி அடைந்து வரும் மாவட்டமாக உள்ளது. 
நேபாளத்தின் கிழக்கிலிருந்து மேற்காகச் செல்லும் மகேந்திரா நெடுஞ்சாலை, ராப்தி மண்டலத்தின் துயுக்குரி சமவெளி வழியாகச் செல்கிறது. 

பியுத்தான், ரோல்பா மற்றும் சல்யான் மாவட்டங்கள் மத்திய குன்றுப் பகுதிகளிலிருந்து வடக்கே மகாபாரத மலைத் தொடர்கள் வரை அமைந்துள்ளது.

ராப்தி மண்டலம் கடல் மட்டத்திலிருந்து 300 மீட்டர் முதல் 5,500 மீட்டர் உயரத்திற்கு மேல் உள்ளதால், இம்மண்டலத்தின் தட்ப வெப்பம் கீழ் வெப்ப மண்டலம், மேல் வெப்ப மண்டலம், மிதவெப்ப வளையம், மிதமான காலநிலை, மான்ட்டேன் #ஆல்ப்ஸ்மலைத் தாழ்வாரத்திற்குரிய காலநிலை என ஐந்து நிலைகளில் காணப்படுகிறது. 

2011-ஆம் மக்கள் தொகை கணக்கெடுப்பின் படி இம்மண்டலத்தின் மக்கள் தொகை 14,56,202 ஆகும். இம்மண்டலத்தில் நேபாள மொழி, இந்தி மொழி, உருது மொழி, அவதி மொழி, லிம்பு மொழி, ராஜ்பன்சி, நேவாரி மொழி, ராய் மொழி, தாமாங் மொழி, மஹர் மொழி, குரூங் மொழி, செபாங் மொழி, சுனுவார் மொழி மற்றும் திபெத்திய மொழிகள் பேசப்படுகிறது.

இம்மண்டலத்தில் ரப்தி ஆறு, காளிகண்டகி ஆறு, பேரி ஆறு, கர்னாலி ஆறு, காக்ரா ஆறுகள் பாய்வதால் நெல், கோதுமை, கரும்பு, சோளம் பயிரிடப்படுகிறது.



</doc>
<doc id="324320" url="https://ta.wikipedia.org/wiki?curid=324320" title="பாரத மாதா கோயில், கன்னியாகுமரி">
பாரத மாதா கோயில், கன்னியாகுமரி

பாரத மாதா கோயில், தமிழ்நாட்டின் கன்னியாகுமரி கடற்கரையில் உள்ள விவேகானந்த புரத்தில் உள்ள விவேகானந்த கேந்திர வளாகத்தில் நிறுவப்பெற்றது. 
மூன்று ஏக்கர நிலப்பரப்பில், ரூபாய் 25 கோடி செலவில் அமைக்கப்பட்ட பாரத மாதா கோயில் மற்றும் இராமாயண தரிசன சித்திரக் கண்காட்சி கூடம் அமைக்கப்பட்டது. 

இக்கோயிலில் 5.5 டன் எடையும், 15 அடி உயரமும் கொண்ட பாரத மாதாவின் ஐம்பொன் சிலை நிறுவப்பட்டுள்ளது. 
பாரத மாதா கோயிலில், சிதம்பரம் தில்லை நடராஜர் சிலை, பகவதி அம்மனின் தவக்கோல காட்சி, சுவாமி விவேகானந்தர் உருவம் வடிவமைக்கப்பட்டுள்ளன. அரங்கத்தின் நடுவில், ஓம் என்ற எழுத்துடன் பாரத நாட்டின் வரைபடமும், மாதா அமிர்தானந்தமயி சித்திரமும் சித்தரிக்கப்பட்டுள்ளது. பாரத மாதா கோயிலின் உள்புறத்தில் 18 அடி நீளம், 12 அடி அகலத்தில் மூன்று முப்பெரும் சித்திரங்களாக இராமர் பட்டாபிஷேகம், இராமேஸ்வரத்தில் ராமர் - சீதை ஆகியோர் இணைந்து சிவலிங்க பிரதிஷ்டை செய்யும் காட்சி, மற்றும் பத்மநாபசாமி அனந்தசயன காட்சிகள் சித்தரிக்கப்பட்டுள்ளது. மேலும், 12 அடி நீளம், 8 அடி அகலத்தில் 12 வண்ண ஓவியங்களும் வரையப்பட்டுள்ளன.

பாரத மாதா கோயிலின் கீழ் தளத்தில், வால்மீகி இராமாயணத்தின், 108 முக்கிய சம்பவங்கள், 6 அடி நீளம் 4 அடி அகலத்தில் வண்ண ஓவியங்களாக தீட்டப்பட்டுள்ளன. இந்த இராமாயணக் கண்காட்சி கூடத்தின் முன்பு, 12.5 டன் எடையும், 27 அடி உயரமும் கொண்ட ஒரே கல்லில், 27 அடி உயர அனுமன் சிலை நிறுவப்பட்டுள்ளது
கோயிலின் முகப்பு பகுதியில் நீருற்றுடன் கூடிய பூங்காவும், பூங்காவின் உள்ளே, 32 அடி உயரத்தில் சிவபெருமானின் தவக்கோலக் காட்சி சிலையும் அமைக்கப்பட்டு உள்ளது. இதில் சிவபெருமானின் தலையில் இருந்து கங்கை ஆறு பாய்வது போன்றும், சிலையின் கீழ் உள்ள நீருற்றில் 8 அன்ன பறவைகள், 4 யானைகள், 4 கந்தவர்கள் சிலையும் வடிவமைக்கப்பட்டுள்ளன. மேலும், பூங்காவின் உள்ளே பசு - கன்று, மான், கொக்கு போன்ற சிலைகளும் கண்ணை கவரும் வகையில் அமைக்கப்பட்டு உள்ளன.


</doc>
<doc id="324329" url="https://ta.wikipedia.org/wiki?curid=324329" title="மயிலாடுதுறை ஆதி வைத்தீசுவரர் கோயில்">
மயிலாடுதுறை ஆதி வைத்தீசுவரர் கோயில்

மயிலாடுதுறை ஆதி வைத்தீசுவரர் கோயில் நாகப்பட்டினம் மாவட்டத்தில் உள்ள சிவன் கோயிலாகும்.

இக்கோயில் நாகப்பட்டினம் மாவட்டத்தில் மயிலாடுதுறையில் அமைந்துள்ளது.

இக்கோயிலின் மூலவராக ஆதி வைத்தீசுவரர் உள்ளார். இங்குள்ள இறைவி தையல்நாயகி ஆவார். இக்கோயிலின் தீர்த்தம் மண்ணியாறு ஆகும். தம் பெற்றோரான ஈசனும், இறைவியும் நீராடுவதற்காக முருகப்பெருமான் தன்னுடைய வேலைத் தூக்கி எறிந்து உருவாக்கியதே சுப்பிரமணியர் நதி எனப்பட்டது. தற்போது இதன் பெயர் மண்ணியாறு ஆகும். கோயிலின் தென் புறத்தில் வற்றாத நதியாக இன்னும் ஓடிக்கொண்டிருக்கும் பெருமையுடையது.

கோயிலில் நுழைந்ததும் மண்டபம் காணப்படுகிறது. அடுத்து பலிபீடங்கள் உள்ளன. மண்டபத்தில் இடது புறம் தையல்நாயகி சன்னதி காணப்படுகிறது. மூலவர் சன்னதிக்கு முன்பாக அர்த்த மண்டபத்தின் நுழைவாயிலில் விநாயகர் சன்னதி உள்ளது. திருச்சுற்றில் வள்ளி தெய்வானையுடன் கூடிய சுப்பிரமணியர், மகாலட்சுமி, பைரவர், சூரியன் ஆகியோர் உள்ளனர். சண்டிகேஸ்வரர், சனீசுவரர் ஆகியோருக்கு தனித்தனியாக சன்னதிகள் உள்ளன.
மாதக்கார்த்திகை, திருவாதிரை, பிரதோஷம், சித்திரை மாதப் பிறப்பு, தீபாவளி, பொங்கல், கார்த்திகை போன்ற விழாக்கள் இக்கோயிலில் கொண்டாடப்படுகின்றன.


</doc>
<doc id="324331" url="https://ta.wikipedia.org/wiki?curid=324331" title="மாமல்லபுரம் மகிஷாசுரமர்த்தினி சிறிய மண்டபம்">
மாமல்லபுரம் மகிஷாசுரமர்த்தினி சிறிய மண்டபம்

மாமல்லபுரம் மகிஷாசுரமர்த்தினி சிறிய மண்டபம் என்பது, காஞ்சிபுரம் மாவட்டத்தில், தமிழ்நாட்டின் கிழக்குக் கடற்கரை ஓரத்தில் அமைந்துள்ள பண்டைத் துறைமுக நகரான மகாபலிபுரத்தில் உள்ள பல குடைவரைக் கோயில்களுள் ஒன்று. இது கடற்கரைக் கோயிலுக்கு வடக்கில் அமைந்துள்ள பாறை ஒன்றில் குடையப்பட்டுள்ளது. மிகவும் சிறிய இக்குடைவரை. இது இராசசிம்ம பல்லவன் காலத்தைச் சேர்ந்தது எனக் கருதப்படுகிறது. இக்குடைவரையின் பின் சுவரில் கொற்றவையின் சிற்பம் செதுக்கப்பட்டுள்ளது. இதில் முழுத்தூண்கள் இல்லை. கீழ்ப்பகுதியில் சிங்க உருவம் கொண்ட இரண்டு அரைத்தூண்கள் மட்டும் காணப்படுகின்றன.


</doc>
<doc id="324333" url="https://ta.wikipedia.org/wiki?curid=324333" title="ஆலங்குடி நாமபுரீசுவரர் கோயில்">
ஆலங்குடி நாமபுரீசுவரர் கோயில்

ஆலங்குடி நாமபுரீசுவரர் கோயில் புதுக்கோட்டை மாவட்டத்தில் உள்ள சிவன் கோயிலாகும். 

இக்கோயில் புதுக்கோட்டை மாவட்டத்தில் ஆலங்குடி என்னுமிடத்தில் அமைந்துள்ளது. தேவர்களும் அசுரர்களும் பாற்கடலைக் கடந்தபோது தேவர்கள் விஷத்தை சிவனுக்கு வழங்கினர். உலக மக்கள் உய்வதற்காக இறைவன் அந்த ஆலகால விஷத்தைக் குடித்தார். அதனால் இவ்வூர் ஆலங்குடி எனப்படுகிறது. 

இக்கோயிலின் மூலவராக நாமபுரீசுவரர் உள்ளார். இங்குள்ள இறைவி அறம்வளர்த்த நாயகி ஆவார். மூலவர் எதிரில் இருக்கும் நந்தி நாமத்துடன் காணப்படுவது இக்கோயிலின் சிறப்பாகும். அதனால் மூலவரை நாமபுரீசுவரர் என்று கூறுகின்றனர். விஷ்ணு நந்தி வடிவில் சிவனை வழிபட்டதாகக் கூறுவர். 

கோயிலில் சூரியன், கால பைரவர், பால சனீசுவரர், லிங்கோத்பவர், தட்சிணாமூர்த்தி, ஆதி மாணிக்கவாசகர், மகாலட்சுமி, ஆஞ்சநேயர் ஆகியோரின் சன்னதிகள் உள்ளன. தட்சிணாமூர்த்தி ரிஷபத்தோடும், நான்கு ரிஷிகளுக்குப் பதிலாக இரண்டு ரிஷிகளோடும் காலடியில் முயலகனோடு காணப்படுகிறார். இவர் மேதா தட்சிணாமூர்த்தி எனப்படுகிறார். பொதுவாக சிவன் கோயில்களில் சூரியனையும், சந்திரனையும் காணலாம். ஆனால் இக்கோயிலில் சூரியன் மட்டுமே காணப்படுகிறார். அவரது வலது புறம் கால பைரவரும், இடது புறம் அவருடைய மகன் சனீசுவரரும் உள்ளனர். இவர் பால சனீசுவரராக உள்ளார். மார்கழி 25 முதல் தை 10ஆம் நாள் வரை சூரிய வெளிச்சம் மூலவரின் மேல் விழுகிறது.
புதன் பிரதோஷம், சனி பிரதோஷம், சிவராத்திரி போன்ற விழாக்கள் இக்கோயிலின் விழாக்களாகும். சிவன் கோயில்களில் சனி பிரதோஷம் சிறப்பாகக் கொண்டாடப்படும். இக்கோயிலில் புதன் பிரதோஷம் சிறப்பாக கொண்டாடப்படுகிறது.


</doc>
<doc id="324336" url="https://ta.wikipedia.org/wiki?curid=324336" title="கூம்புவடிவத் தூய்மையாக்கி">
கூம்புவடிவத் தூய்மையாக்கி

கூம்புவடிவத் தூய்மையாக்கி "( Conical refiner)" என்பது காகிதம் தயாரிக்கும் செயல்முறையில் காகிதக்கூழை தூய்மையாக்கப் பயன்படும் ஓர் இயந்திரமாகும். அமெரிக்கக் கண்டுபிடிப்பாளர் யோசப் யோர்தான் இவ்வியந்தரத்தைக் கண்டறிந்த காரணத்தால் இவ்வியந்திரம் யோர்தான் தூய்மையாக்கி என்ற பெயராலும் அழைக்கப்படுகிறது. இத்தூய்மையாக்கி இயந்திரத்திற்கான காப்புரிமை 1858 ஆம் ஆண்டு இவருக்குக் கிடைத்தது

உள்ளே சுற்றிலும் உலோகப் பட்டைகள் பதிக்கப்பட்ட கொள்கலன் உள்ள கோபுரமே கூம்புவடிவத் தூய்மையாக்கி எனப்படும். தூய்மையாக்கப்பட வேண்டிய பொருள் உயர் அழுத்த விகிதத்தில் கூம்புவடிவத் தூய்மையாக்கும் கோபுரத்திற்குள் செலுத்தப்படுகிறது. இப்பொருள் தேய்ப்பு விளைவை எட்டுவதற்காக, உலோகப் பட்டைக்ளிட விசையுடன் இயந்திரத்திற்குள் உலோகப் பட்டைகளிடம் செலுத்தப்படுகிறது. கோபுரத்தின் எதிர்ப்பக்கம் முடிவான விளைபொருள் வெளியேற்றப்ப்படுகிறது


</doc>
<doc id="324337" url="https://ta.wikipedia.org/wiki?curid=324337" title="மாமல்லபுரம் மும்மூர்த்தி குடைவரை">
மாமல்லபுரம் மும்மூர்த்தி குடைவரை

மாமல்லபுரம் மும்மூர்த்தி குடைவரை என்பது, காஞ்சிபுரம் மாவட்டத்தில், தமிழ்நாட்டின் கிழக்குக் கடற்கரை ஓரத்தில் அமைந்துள்ள பண்டைத் துறைமுக நகரான மகாபலிபுரத்தில் உள்ள பல குடைவரைக் கோயில்களுள் ஒன்று. இது பரமேசுவரவர்மனின் காலத்தைச் சேர்ந்தது எனக் கருதப்படுகிறது. 

பெரும்பாலான குடைவரைகளைப்போல் இக்குடைவரையில் மண்டபம் கிடையாது. தூண்களும் இல்லை. கருவறைகள் மூன்றும் வரிசையாக நேரடியாகவே பாறையில் செதுக்கப்பட்டுள்ளன. நடுவில் உள்ள கருவறை மற்ற இரண்டிலும் பார்க்கப் பெரியது. அத்துடன் இதன் முகப்பு ஏனைய இரண்டையும்விடச் சற்று முன்னோக்கி இருக்குமாறு அமைக்கப்பட்டுள்ளது. ஒவ்வொரு கருவறைக்கும் தனித்தனியாகப் படிகள் உள்ளன. கருவறைகளுக்குக் கீழே தாங்குதள அமைப்பு உண்டு. கருவறைகளுக்கு மேலே தளவரிசை, கூடுகள், சாலை போன்ற கூறுகளுடன் கூடிய ஒரு தளத்தைக் கொண்ட விமான அமைப்பும் காணப்படுகின்றது. 

இக்குடைவரை மும்மூர்த்திகளுக்காக அமைக்கப்பட்டது எனக் நம்பப்படுகின்ற போதிலும், இங்குள்ள கருவறைகளில் நான்முகன் சிற்பம் இல்லை அதற்குப் பதிலாக ஒரு குடைவரையில் நான்கு கைகளுடனும் ஒரு தலையுடனும் கூடிய புடைப்புச் சிற்பம் உள்ளது. இது முருகன் எனக் கருதப்படுகிறது. சில ஆய்வாளர்கள் இது பிரமசாஸ்தா என்று கருதுகின்றனர். இதன் வாயிலுக்கு இரு புறமும் சடைமுடியுடன் கூடிய வாயிற் காவலர்கள் உள்ளனர். நடுக் கருவறையின் பின்புறச் சுவரில் நான்கு கைகளுடன் நின்ற கோலத்தில் சிவபிரானின் புடைப்புச் சிற்பமும், தென்புறக் கருவறையில் நான்கு கைகளுடன் அமைந்த திருமாலின் புடைப்புச் சிற்பமும் உள்ளன. கருவறைகளின் இரண்டு பக்கங்களிலும் வாயிற் காவலர் சிற்பங்கள் உள்ளன. இக்கருவறைகளுக்கு அண்மையில் கொற்றவையின் சிற்பம் ஒன்றும் உள்ளது.

இங்கு கிரந்த எழுத்துக்களில் எழுதப்பட்ட கல்வெட்டுக்களும் உள்ளன. 


</doc>
<doc id="324339" url="https://ta.wikipedia.org/wiki?curid=324339" title="மகாகாளி மண்டலம்">
மகாகாளி மண்டலம்

மகாகாளி மண்டலம் (Mahakali zone) () தெற்காசியாவின் நேபாளத்தின் தூர மேற்கு வளர்ச்சி பிராந்தியத்தில் அமைந்த இரண்டு மண்டலங்களில் ஒன்றாகும். மற்றொன்று சேத்தி மண்டலம் ஆகும். 6,205 சதுர கிலோ மீட்டர் பரப்பளவு கொண்ட மகாகாளி மண்டலத்தில் நான்கு மாவட்டங்கள் உள்ளது. இம்மண்டலத்தின் நிர்வாகத் தலைமையிடம் கஞ்சன்பூர் மாவட்டத்தில் அமைந்த பீம்தத்தா நகரம் ஆகும். இங்கு பாயும் மகாகாளி ஆற்றின் பெயரால், இம்மண்டலத்திற்கு மகாகாளி மண்டலம் எனப் பெயராயிற்று.

தூரமேற்கு வளர்ச்சி பிராந்தியத்தில் உள்ள மகாகாளி மண்டலத்தின் வெளித் தராய் சமவெளியில் கஞ்சன்பூர் மாவட்டம், உள் தராய் சமவெளியில் டடேல்துரா மாவட்டம், குன்றுப் பகுதியில் பைத்தடி மாவட்டம் மற்றும் இமயமலைப் பகுதியில் தார்ச்சுலா மாவட்டம் என நான்கு மாவட்டங்கள் உள்ளது. மகாகாளி ஆறு நேபாளம், இந்தியா மற்றும் திபெத் ஆகிய நாடுகளின் எல்லையாக அமைந்துள்ளது. 

மகாகாளி மண்டலத்தின் மேற்கிலும், தெற்கிலும் இந்தியா, கிழக்கில் சேத்தி மண்டலம், வடக்கில் திபெத் தன்னாட்சிப் பகுதி எலலையாக அமைந்துள்ளது.
மகாகாளி மண்டலத்தின் தெற்கில் தராய் சமவெளியும், நடுவில் மலைப்பாங்கான குன்றுப் பகுதிகளும், வடக்கில் இமயமலைப் பகுதியும் உள்ளது.

மகாகாளி மண்டலம் கடல் மட்டத்திலிருந்து நூற்றி ஐம்பத்து மீட்டருக்கும் கீழான உயரத்திலிருந்து, ஐயாயிரம் மீட்டர் உயரத்திற்கு மேல் வரை இமயமலையில் பரவியுள்ளது. எனவே இம்மண்டலத்தின் தட்ப வெப்பம் மேல் வெப்ப மண்டலம், மிதவெப்ப வளையம், மிதமான காலநிலை, மான்ட்டேன் #ஆல்ப்ஸ்மலைத் தாழ்வாரத்திற்குரிய காலநிலை என நான்கு கால நிலைகளில் காணப்படுகிறது. 

6,205 சதுர கிலோ மீட்டர் பரப்பளவு கொண்ட மகாகாளி மண்டலத்தின் 2011-ஆம் ஆண்டின் மக்கள் தொகை கணக்கெடுப்பின் படி மொத்த மக்கள் தொகை 9,77,514 ஆகும்.இம்மண்டலத்தின் கஞ்சன்பூர் மாவட்டத்தில் எண்பது விழுக்காட்டினர் குமாவ்னி மொழி பேசுகின்றனர். மேலும் குமாவ்னி மொழியின் வட்டார வழக்கான டோடியாளி மொழியை பைத்தடி மற்றும் டடேல்துரா மாவட்டங்களில் பேசப்படுகிறது.

இம்மண்டலத்தின் முக்கிய நகரங்கள் கஞ்சன்பூர் மாவட்டத்தின் பீம்தத்தா, ராஜ்காட், அமர்கத்தி, தசரத்சந்த் பதான் மற்றும் தார்ச்சுலா ஆகும்.

மகாகாளி மண்டலத்தின் கஞ்சன்பூர் மாவட்டத்தி தராய் மற்றும் மலைப்பாங்கான பகுதியி"ல், சுக்லா பாண்டா காட்டுயிர் காப்பகம்" 305 சதுர கிலோ மீட்டர் பரப்பளவில் உள்ளது. இக்காப்பகத்தைச் சுற்றிலும் 243.5 சதுர கிலோ மீட்டர் பரப்பளவு கொண்ட இடைப்பகுதி (buffer zone) உள்ளது.




</doc>
<doc id="324346" url="https://ta.wikipedia.org/wiki?curid=324346" title="மாமல்லபுரம் புலிப்புதர் மண்டபம்">
மாமல்லபுரம் புலிப்புதர் மண்டபம்

மாமல்லபுரம் புலிப்புதர் மண்டபம் என்பது, சென்னைக்குத் தெற்கே கிழக்குக் கடற்கரையோரமாக உள்ள பழங்காலத் துறைமுக நகரமான மாமல்லபுரத்தில் அமைந்துள்ள பல குடைவரைகளுள் ஒன்று. இது ஒரு முற்றுப் பெறாத குடைவரை. கோனேரி மண்டபம்இ எனப்படும்து குடைவரைக்கு அண்மையில், உயரமான இடத்தில் உள்ள பாறையொன்றில் இது குடையப்பட்டுள்ளது. இதன் அமைப்பை அடிப்படையாகக் கொண்டு இக்குடைவரை மாமல்லன் காலத்தின் இறுதிப் பகுதியைச் சேர்ந்தது எனக் கருதப்படுகின்றது.

இக்குடைவரை அதிக ஆழமில்லாத, நீளமான செவ்வக வடிவத்துடன் கூடிய மண்டபத்தைக் கொண்டது. இதில் ஒரு தூண் வரிசை மட்டுமே உள்ளது. இவ்வரிசையில் நான்கு முழுத் தூண்களும், பக்கச் சுவர்களோடு ஒட்டியபடி இரண்டு அரைத் தூண்களும் காணப்படுகின்றன. இவை அனைத்தும் சிம்மத்தூண்கள். தூண்களின் கீழ்ப் பகுதியில், இருக்கும் நிலையில் உள்ள சிங்கங்கள் மேற்பகுதியைத் தாங்கியிருப்பது போன்ற வடிவில் அமைந்தவை. பின்புறச் சுவரில் உள்ள அடையாளங்களைக் கொண்டு இக்குடைவரையில் ஐந்து கருவறைகள் அமைக்கப்பட இருந்தது தெரிகிறது. நான்கு கருவறைகளின் வாயிற் பகுதிகள் மட்டும் குடையப்பட்டுள்ளன. ஐந்தாவது கருவறையில் பணிகள் தொடங்கவில்லை.


</doc>
<doc id="324347" url="https://ta.wikipedia.org/wiki?curid=324347" title="அலாகிரைட்">
அலாகிரைட்

அலாகிரைட் "(Alacrite)" கோபால்ட் தனிமத்தை அடிப்படையாகக் கொண்ட குடும்பத்தைச் சேர்ந்த ஒரு கலப்புலோகமாகும். எல்-605, கோபால்ட் எல்-605, எயின்சு 25 மற்றும் எப்போதாவது எப் 90) என்ற பெயர்களாலும் இச்சேர்மம் அழைக்கப்படுகிறது. ஆக்சிசனேற்றம், சல்பைடேற்றம் போன்ற அரித்தல் செயல்முறைகளுக்கு எதிராகவும், இயந்திரவியல் பயன்களைக் கொண்டதாகவும் இக்கலப்புலோகம் உபயோகப்படுகிறது. 

காந்தப்பண்பில்லாதது, எஃகுத்தன்மை மிக்க ஒரு மிகைக் கலப்புலோகம் என இக்குடும்பத்திலுள்ள ஒரு உறுப்பினரான XSH அலாகிரைட் விவரிக்கப்படுகிறது. துருப்பிடிக்காத இதன் உயர் மேற்பரப்புக் கடினத்தன்மை கண்ணாடித் தன்மையான மெருகிடலாக கருதப்படுகிறது. விமானத்தின் பாகங்கள் தயாரிப்பதற்கான கலப்புலோகமாக இது உருவாக்கப்பட்டது. விண்வெளி வாகனங்களின் பகுதிப் பொருட்கள், சுழலிப் பொறிகளின் பாகங்கள் போன்ற பயன்பாடுகளை எல்-605 கலப்புலோகம் கொண்டுள்ளது. தவிர உயிர்ப்பொருத்தம் காரணமாக மருந்து இழுவை போன்ற விரிதன்மை குழல்களிலும் இது பயன்படுத்தப்படுகிறது. பிரான்சு நாட்டில் இக்கலப்புலோகம் தரப்படுத்தப்பட்ட கிலோகிராம் நிறையாகப் பயன்படுகிறது.

இயைபும் தரப்படுத்தலும் ==

கோபால்ட் (Co), உடன் குரோமியம்]] (Cr), தங்குதன் (W), நிக்கல் (Ni), இரும்பு (Fe), கார்பன் (C) ஆகியன்வற்றின் திட்டமிட்ட கலவையும், மாங்கனீசு (Mn), சிலிக்கன் (Si), பாசுபரசு (P) போன்ற தனிமங்கள் சிறிதளவிலும் சேர்க்கப்படு அலாகிரைட் தயாரிக்கப்படுகிறது.

தங்குதனும் நிக்கலும் இக்கலப்புலோகத்தின் இயந்திரவினைமையை மேம்படுத்துகின்றன. திடப்பொருள் கரைசலின் வலினையை அதிகரிப்பதற்கு குரோமியம் பயன்படுகிறது. எல்-605 கலப்புலோகத்தின் பொறுத்தமைவுப் பண்புகள் இங்கு தரப்பட்டுள்ளன:

உட்பொருத்து மருத்துவக் கருவிகளான ஏ.எசு.டி.எம் எப்90-09, சீர்தரத்துக்கான அனைத்துலக நிறுவன 5832-5:2005 போன்றவை எல்-605 இன் தயாரிப்பு பற்றியும் சோதனை பற்றியும் எடுத்துரைக்கின்றன


</doc>
