<doc id="282998" url="https://ta.wikipedia.org/wiki?curid=282998" title="கண்டகி ஆறு, நேபாளம்">
கண்டகி ஆறு, நேபாளம்

காளி-கண்டகி ஆறு அல்லது கண்டகி ஆறு நாராயணீ ஆறு (Kali Gandaki or Gandaki River or Narayani River), நேபாள நாட்டின் முக்கிய ஆறுகளில் ஒன்றாகும். நேபாளத்தில் இவ்வாறை காளி-கண்டகி என்றும் நாராயணீ என்றும், இந்தியாவில் கண்டகி என்றும் அழைப்பர். கண்டகி ஆறு, துணை ஆறாக, இந்தியாவின் பீகார் மாநிலத்தின் சோன்பூரில் கங்கை ஆற்றுடன் கலக்கிறது. நேபாளத்தில் பாயும் காளி-கண்டகி ஆற்றில் கிடைக்கும் சாளக்கிராமத்தை வைணவ சமயத்தினர் திருமாலின் அம்சமாக கருதி பூஜையில் வைத்து வழிபடுவர்.

கோசி மற்றும் காக்கிரா ஆறுகளிடையே பாயும் கண்டகி ஆறு, 8000 மீட்டருக்கும் அதிக உயரத்தில் உள்ள அன்னபூர்ணா 1, தவுளகிரி மற்றும் மனசுலு கொடுமுடிகளிலிருந்து உற்பத்தியாகிறது. இமயமலையில் உருவாகும் கண்டகி ஆற்றின் குறுக்கே நீர்த்தேக்கம் கட்டி, புனல் மின்சாரம் பெருமளவில் உற்பத்தி செய்யப்படுகிறது. இந்நீர்தேக்கத்தின் நீர் பிடிப்பு பகுதி 46,300 சதுர கிலோ மீட்டராகும்.

இமயமலையின் நேபாள-திபெத் எல்லைப் பகுதியில் 6268 மீட்டர் உயரத்தில் நுபின் இமயமலையின் உறைபனி ஆற்றிலிருந்து காளி-கண்டகி ஆறு உற்பத்தியாகி, பின் தென்மேற்காக முக்திநாத் வழியாக பாய்கிறது.
பின் காளி-கண்டகி ஆறு கிழக்கே திரும்பி, மகாபாரத மலைத்தொடர்கள் வழியாக செல்லும் போது, கண்டகி ஆற்றின் குறுக்கே நீர்த்தேக்கம் கட்டி, நேபாள நாட்டின் மிகப்பெரிய புனல் மின்நிலையம், மின்சாரம் உற்பத்தி செய்கிறது. பின் காளி-கண்டகி ஆறு தெற்கில் திரும்புகையில், திரிசூலி எனும் துணை ஆறு, தேவிகாட் எனுமிடத்தில், காளி-கண்டகி ஆற்றுடன் கலக்கிறது. பின்னர் சித்வான் சமவெளியில் பாய்ந்து, பின் தென்மேற்கே கோவிந்தகாட் நகரத்தை கடந்து இந்தியப் பகுதிக்குள் நுழையும் போது காளி-கண்டகி ஆற்றின் பெயர் கண்டகி ஆறு எனப் பெயர்க் கொள்கிறது.
காளி-கண்டகி ஆறு, இந்திய-நேபாள எல்லையில் பாய்கையில் பட்ச்னாடு மற்றும் சோன்கா ஆகிய துணை ஆறுகளுடன் சேர்ந்து சோன்பூரில் கூடுமிடத்தை, திரிவேணி சங்கமம் என்பர்.

காளி-கண்டகி ஆற்று வடிநிலப் பகுதியில் உள்ள அன்னபூர்ணா 1, தவுளகிரி மற்றும் மனசுலு மலைபகுதிகளில் 1025 உறைபனியாறுகளும், 338 ஏரிகளும் உள்ளது. 

நேபாள நாட்டுப் பகுதியின் காளி-கண்டகி ஆற்றாங்கரையில் லோ மந்தாங், ஜோம்சோம், பெனி (தவுளகிரி), பாக்லுங், குஸ்மா, ரித்தி, தேவ்காட், பரத்பூர், வால்மீகி நகர் மற்றும் திரிவேணி ஆகிய நகரங்கள் அமைந்துள்ளன. இவ்வாறு சித்வான் தேசியப் பூங்காவின் மேற்கு எல்லைப் பகுதியில் பாய்கிறது.
நேபாளத்தின் காளி-கண்டகி ஆற்றின் நீர், பெருமளவு இமயமலையின் வண்டல் மண்னுடன் கலந்து வருவதால், நீரின் நிறம் கருமையாக காணப்படுகிறது. 

நேபாளத்தின் கண்டகி சமவெளியில், காளி-கண்டகி ஆறு பாயுமிடத்தில் சித்வான் தேசியப் பூங்கா அமைந்துள்ளது. நேபாள நாட்டின் பெரிய தேசியப் பூங்கா, சித்வான் தேசியப் பூங்காவாகும். காட்மாண்டிற்கு மேற்கே 150 கிலே மீட்டர் தொலைவில் சித்வான் மாவட்டத்தில் 932 சதுர கிலோ மீட்டர் பரப்பில் அமைந்துள்ள இப்பூங்கா 1973ஆம் ஆண்டில் துவக்கப்பட்டது. 1984ஆம் ஆண்டில் யுனேஸ்கோ, இயற்கை சார்ந்த உலகப் பாரம்பரிய களமாக அங்கீகரித்துள்ளது. இப்பூங்கா, இமயமலையின் சிவாலிக் மலைத்தொடரில், தென்மத்திய நேபாளத்தின், சித்வான் மாவட்டம், நவல்பாரசி மாவட்டம், மக்வான்பூர் மாவட்டப் பகுதிகளைக் கொண்டது. இத்தேசியப் பூங்காவில் வங்கப் புலிகள், இந்தியப் பனிச் சிறுத்தைகள், சோம்பேறிக் கரடிகள், நீர்நாய்கள், வங்காள நரிகள், புள்ளி புனுகுப் பூனைகள், தேன்வளைக்கரடிகள், வரிக் கழுதைப்புலிகள் உள்ளன.[4] 2011இல் நடந்த ஆய்வுகளின் படி, செந்நாய்கள், தங்க நிற குள்ள நரிகள், மீன்பிடிப் பூனைகள், சிறுத்தைப் பூனைகள், பெரிய மற்றும் சிறியஆசிய மரநாய்கள், நண்டை உண்ணும் கீரிகள், ஒற்றைக் கொம்பு காண்டாமிருகங்கள் , காட்டு யாணைகள், புள்ளிமான்கூட்டங்கள், புல்வாய்கள், நான்கு கொம்புகள் கொண்ட மறிமான்கள், செம்முகக் குரங்குகள், அனுமார் குரங்குகள், எறும்பு தின்னிகள், இந்திய முள்ளம்பன்றிகள், பறக்கும் அணில்கள், பல இன காட்டு முயல்கள் மற்றும் தேவாங்குகள் காணப்படுகின்றன.

நேபாளின் வால்மீகி நகரிலிருந்து 7 கிலோ மீட்டர் தொலைவில் சித்வான் தேசியப் பூங்காவில் வால்மீகி முனிவரின் ஆசிரமம் அமைந்துள்ளது. இராமாயணம் இதிகாசத்தில் வரும் சீதைக்கு இலவன் மற்றும் குசன் எனும் இரட்டையர்கள் வால்மீகி ஆசிரமத்தில் பிறந்தனர். இவ்விடத்தில்தான் இராமாயணம் என்ற காவியத்தை வால்மீகி படைத்தார்.

நேபாளத்தின் மஸ்டாங் மாவட்டத்தில் உள்ள முக்திநாத் பகுதியில் பாயும் காளி-கண்டகி ஆற்றில் வைணவ சமயத்தினர் திருமாலின் அம்சமாக கருதி பூஜை அறையில் வைத்து வழிபடும் சாளக்கிராம கற்கள் கிடைக்கிறது. 

இச்சாளக்கிரமக் கற்கள் இயற்கையாக வட்ட வடிவத்தில் அல்லது சுருள் வட்ட வடிவில் காளி-கண்டகி ஆற்றாங்கரையில் கிடைக்கிறது. இக்கற்களில் இயற்கையாகவே திருமாலின் சங்கு, சக்கரம், கதை, தாமரை போன்ற உருவங்கள் காணப்படுகின்றன.

காளி-கண்டகி ஆறு பாயும் இமயமலையின் மஸ்டாங் மலைப் பகுதியில், கடல் மட்டத்திலிருந்து 3400 மீட்டர் உயரத்தில், 12 முதல் 14ஆம் நூற்றாண்டு காலத்திய, அஜந்தா குகைகள் போன்ற, மனிதனால் குடைந்தெடுக்கப்பட்ட நூற்றுக்கணக்கான குகைகள் காணப்படுகிறது. சில குகைகளில் புத்தரின் வரலாற்றை எடுத்துரைக்கும் ஓவியங்கள் வரையப்பட்டுள்ளது. பல குகைகளில் பனிச் சிறுத்தை, காண்டாமிருகம், புலி, குரங்கு மற்றும் மான்களின் அழகிய ஓவியங்கள் தீட்டப்பட்டுள்ளது. பனிச்சிறுத்தைகளின் காலடித் தடங்கள் இக்குகைகளில் காணப்பட்டதாக இத்தாலிய, அமெரிக்க மற்றும் நேபாள நாட்டு தொல்லியல்ஆய்வாளர்கள் தெரிவிக்கின்றனர். நாளந்தா பல்கலைகழகத்தின் புத்தரின் உபதேசங்கள் இக்குகைகளில் பௌத்த குருமார்கள் தங்களது சீடர்களுக்கு புகட்டியதாக தெரிகிறது. 

நேபாள நாட்டின் மிகப்பெரிய புனல் மின்நிலையம், காளி-கண்டகி ஆற்றின் சப்த கண்டகி எனுமிடத்தில் அமைந்துள்ளது. இப்புனல் மின்நிலையத்திலிருந்து 20,650 மெகா வாட் மின்சாரம் உற்பத்தி செய்யப்படுகிறது. காளி-கண்டகி ஆற்றில் மேலும் இடங்களில் மூன்று சிறு புனல் மின்நிலையங்கள் அமைந்துள்ளது. 

வால்மீகி நகரில் அமைந்துள்ள கண்டகி திட்டத்தின்படி, வால்மீகி நகரில் உள்ள 37,410 சதுர கிலோ மீட்டர் நீர்பிடிப்பு பகுதியின் நீரை, நேபாள நாடு 90% மற்றும் இந்தியா 10% பங்கீட்டுக் கொள்ள நேபாள-இந்திய அரசுகள் 4 டிசம்பர் 1959இல் ஒப்பந்தங்கள் செய்து கொண்டுள்ளது.மேலும் நேபாள நாட்டின் நலனை கருத்தில் கொண்டு, 1964ஆம் ஆண்டில் சில திருத்தங்களுடன் காளி-கண்டகி வடிநில ஆற்றுப் பாசானம் குறித்த ஒப்பந்தகள் செய்து கொள்ளப்பட்டன.1975இல் முடிவடைந்த கிழக்கு கண்டகி கால்வாய் திட்டத்தின்படி, நேபாள நாட்டின் 1,03,500 ஏக்கர் நிலங்கள் நீர்பாசானம் பெறுகிறது.

கிழக்கு கண்டகி கால்வாயில் 15 மெகாவாட் (3X5mw) மின்சாரம் உற்பத்தி செய்யும் சிறு மின்நிலையங்கள் அமைக்கப்பட்டுள்ளது.




</doc>
<doc id="283002" url="https://ta.wikipedia.org/wiki?curid=283002" title="சிறந்த பாடலாசிரியருக்கான பிலிம்பேர் விருது – தமிழ்">
சிறந்த பாடலாசிரியருக்கான பிலிம்பேர் விருது – தமிழ்

சிறந்த தமிழ் பாடலாசிரியருக்கான பிலிம்பேர் விருது என்பது பிலிம்பேர் நிறுவனத்தால் ஆண்டுதோறும் வழங்கப்படும் பிலிம்பேர் விருதுகளின் தென்னிந்திய பிரிவான தென்னிந்திய பிலிம்பேர் விருதுகள் பிரிவின் கீழ் வழங்கப்படும் விருதாகும். இவ்விருது தென்னிந்தியத் தமிழ்த் திரைப்படங்களில் இடம்பெறும் சிறப்பான திரைப்பட பாடலை எழுதிய பாடலாசிரியருக்கு வழங்கப்படுகிறது. 2005ஆம் ஆண்டு முதல் இவ்விருது வழங்கப்பட்டு வருகிறது.

இவ்விருதினைப் பெற்றவர்களும், அவர்கள் இவ்விருதினைப் பெற காரணமாக அமைந்த திரைப்படங்களும் கீழே பட்டியலிடப்பட்டுள்ளன.


</doc>
<doc id="283015" url="https://ta.wikipedia.org/wiki?curid=283015" title="கொரிய அணியெழுத்து">
கொரிய அணியெழுத்து

கொரிய அணியெழுத்து என்பது ஃஆங்குல் அல்லது ஃஅஞ்சா எனும் இருவகைக் கொரிய மரபு அணியெழுத்துகளையும் உள்ளடக்கும். இவை முறையே கொரிய நெடுங்கணக்கு எழுத்துகளாலும் சீன எழுத்துருக்களாலும் ஆனவை ஆகும். ஃஆங்குல் வட்ட வளைவுள்ள கோண எழுத்துகளை அறிமுகப்படுத்தியது.

சீன எழுத்துருக்கள் கி.பி 2 ஆம், 3 ஆம் நூற்றாண்டுகளில் கொரியாவில் புத்தமதப் பரவலால் அறிமுகப்படுத்தப் பட்டுவிட்டது. ஒருங்கிணைந்த சில்லா காலத்தில் வளர்ந்தோங்கிய தாங் பேரரசுப் பண்பாடும் சீன அணிஎழுத்துகளும்பால் இருந்த ஆர்வத்தால் 8 ஆம் நூற்றாண்டு சார்ந்த கிம் சயேங் என்பவர் வாங் சிழி நிகர்த்த அணியெழுத்துகளை உருவாக்கியதும் அவர் முதல் கொரிய அணியெழுத்து வல்லுனர் ஆனார். கவிஞர் சோயே சிவான் என்பவரும் அவரது அணியெழுத்துகளுக்காகப் பெயர்பெற்றார். இவரது அணியெழுத்துகளின் பதக்கூறு ஃஅயேயங் தே மாவட்டப் பாறையில் பொறிக்கப்பட்டுள்ளது.

யூ சினான், குயாங் சுன், யான் ழென்கிங் போன்ற தொடக்க கால அணியெழுத்து வல்லுனர்களின் கோணப் பாணி 14 ஆம் நூற்றாண்டில் மேலும் வட்டவடிவமான ழாவோ மெங்பூ பாணி அறிமுகமாகி வழக்கில் வரும்வரை தொடர்ந்து நிலவியது.தொடக்க 19 ஆம் நூற்றாண்டில் கிம் யியோங்-இயூஅல்லது கிம் யுங்-ஃஈ கொரிய அணியெழுத்துகளைப் புரட்சிகரமாக சூசா பாணியில் அதாவது அவரது புனைபெயரிலான பாணியில் உருமாற்றினார். இது, 秋史[hangul : chusa] பாணி பண்டைய சீன இலிழ்சு எழுத்துப் பாணிபாலான ஆர்வத்தால் உருவாக்கப்பட்டதாகும்.

புலமைசார் சமூக வகுப்புகள் சீன எழுத்துருக்களை பயன்படுத்தியதால், 1910–1945 வரை ஃஅஞ்சாவகை கொரிய அணியெழுத்துகள் வழக்கில் இருந்தன. கொரியா ஜப்பானிய ஆட்சியில் வந்தபோது எழுச்சிகண்ட தேசிய உணர்வு ஃஆங்குல் எழுத்துகளை மக்களிடம் பரப்பியது. எனவே ஃஆங்குல் பயன்படுத்தும் கொரிய அணியெழுத்துகள் மறுமலர்ச்சி உற்றன.



</doc>
<doc id="283021" url="https://ta.wikipedia.org/wiki?curid=283021" title="கும்பகோணம் மலையாள மாரியம்மன் கோயில்">
கும்பகோணம் மலையாள மாரியம்மன் கோயில்

கும்பகோணம் மலையாள மாரியம்மன் கோயில் கும்பகோணத்தில் உள்ள மாரியம்மன் கோயில்களில் ஒன்றாகும். 

இக்கோயில் கும்பகோணம் கம்பட்ட விஸ்வநாதர் கோயில் வடக்கு வீதியில் உள்ளது.

இக்கோயிலில் கருவறையில் மாரியம்மன் மூலவராக உள்ளார். 

4 செப்டம்பர் 2015 அன்று யாகசாலைப் பூசைகள் தொடங்கி, குடமுழுக்கு 6 செப்டம்பர் 2009 அன்று நடைபெற்றது. 


</doc>
<doc id="283027" url="https://ta.wikipedia.org/wiki?curid=283027" title="லிட்டன் பிரபு">
லிட்டன் பிரபு

லிட்டன் பிரபு (Edward Robert Lytton Bulwer-Lytton, 1st Earl of Lytton), (நவம்பர் 8, 1831 – நவம்பர் 24, 1891), ஐக்கிய இராச்சியத்தை சார்ந்த ராஜதந்தரியும் கவிஞருமான லிட்டன் பிரபு, பிரித்தானியா இந்தியாவில், 1876 முதல் 1880 முடிய இந்திய வைஸ்ராயாகப் பணியாற்றிவர். நார்த் ப்ரூக் பிரபு என்பார் ,ஆப்கானிஸ்தானில் தலையிட கொள்கையை கடைப்பிடித்து வந்ததால் 
பிரதமர் டிஸ்ரேலி தனது பேச்சை கேட்கும் லிட்டன் பிரபுவை இந்திய வைசிராயாக நியமித்தார் . அப்போது இவர் காலத்தில் இயற்றப்பட்ட சில சட்டங்கள் இன்றைய காலகட்டத்தில் அமுல் படுத்தப்பட்டு வருகின்றன .

ஆங்கிலம் அல்லாத பிராந்திய மொழிகளில் வெளிவரும் பத்திரிகைகள் ஆப்கானிய கொள்கையில் தலையீடு செய்வதை கண்டித்து எழுதின .இந்த சட்டம் மூலம் அவை கட்டுப்படுத்தப்பட்டன. இவ்வாறு பாதிக்கப்பட்டவை களில் ஒன்று அமிர்த பஸார் .இதை அடுத்து கிளர்ச்சிகள் தோன்றின 

இந்தியர்கள் உத்தரவின்றி படைக்கலன்களை ஏந்த அனுமதி மறுக்கப் பட்டது .ஆனால் ஐரோப்பியர்களுக்கு 
இச்சட்டம் விலக்களித்தது 

இந்த சட்டப்பிரகாரம் ஆங்கிலேய அரசுக்கு கைஸரி -ஹிந்த் என்ற பட்டம் அளிக்கப்பட்டது 

இதன் படி இங்கிலாந்து இளவரசி விக்டோரியாவை 1877 ஜனவரி முதல் தேதி முதல் 
இந்திய பேரரசியாக அறிவித்தார் லிட்டன் பிரபு 

இவர் காலத்தில் அலிகாரில் முகமதிய -ஆங்கில கீழை நாட்டு கல்வி ஒன்று நிறுவப்பெற்றது .இதுவே 
இன்றைய அலிகார் பல்கலை கழகம் ஆயிற்று .

அவர் பதவிஏற்றபோது இந்தியாவில் 1876-78 ஆண்டில் சென்னை மாகாணப் பெரும் பஞ்சம், 1876-78 மற்றும் வடமேற்கு எல்லைப்புற மாகாணத்தில் காணப்பட்ட அரசியல் பதட்டங்களும் பிரித்தானியர்களுக்கு பெரும் கவலையை அளிப்பதாக இருந்தன.1876-78 ல் சென்னை மாகாணப் பெரும் பஞ்சம், 1876-78 தலைவிரித்தாடியது. 2,50,000 சதுர மைல்கள் பரப்பில் வாழ்ந்த 58 மில்லியன் மக்கள் இந்த பஞ்சத்தினால் பாதிக்கப்பட்டனர்.ஒரே ஆண்டில் 5 மில்லியன் மக்கள் மடிந்தனர். பின் ரிச்சர்டு ஸ்ட்ரோச்சி தலைமையில் முதலாவது பஞ்சக்குழு (1878-80) ஏற்படுத்தப்பட்டது.

1.ஏழை எளியோர்க்கு வேலையும் ,கூலியும் தரப்பட வேண்டும் .
2.வேலை செய்ய முடியாதோர்க்கு உதவி தொகை அளிக்க வேண்டும் 
3 .பஞ்ச நிவாரணத்திற்கு வருடம் ௧,௫௦,௦௦,௦௦௦ ஒதுக்கப்பட வேண்டும் 
4. நெடுஞ்சாலை போடுதல் ,கால்வாய் வெட்டுதல் ,ரயில் பாதை அமைத்தல் மூலம் 
நாட்டை வளப்படுத்தல் 

லிட்டன் பிரபு ஆப்கானிய அமீர் ஷேர் அலிக்கு அவர் அவையில் பிரிட்டிஷ் சார்பாக ஒரு பிரதிநிதி நியமிக்க வற்புறுத்தினார் .அப்போது ரஷ்யாவும் தனது பிரதிநிதியை ஏற்றுக்கொள்ள ஷேர் அலி வற்புறுத்தப்பட்டார் . ஆனால் அந்நிய தலையீட்டை அலி விரும்ப வில்லை .எனவே 1878 இல் லிட்டன் ஆப்கானிஸ்தான் மீது போர் தொடுத்தார் . அரசர் ஷேர் அலி துருக்கிக்கு ஓடி அங்கேயே இறந்தார் .பின்னர் கண்டமாக் உடன்படிக்கை ஏற்பட்டு , சர் லூயி காவ கனாயி என்ற ஆங்கிலேயர் அனுப்பி வைக்கப்பட்டார் .அவரை கொலை செய்துவிடவே ,லிட்டன் பிரபு காந்தகாரையும்,காபூலையும் கைப்பற்றினார் .இத்தருவாயில் டிஸ்ரேலி அமைச்சர் அவை இங்கிலாந்தில் வீழ்ந்தது .அவருக்கு நேர் மாறான கிளாட்ஸ்டன் இங்கிலாந்தின் பிரதமர் ஆகவும் ,லிட்டன் பிரபு பதவி விலகினார். அடுத்து வந்த வைஸ்ராய் ரிப்பன் பிரபு . இவரால் இந்தியாவிற்கு 
அநேக நன்மைகள் ஏற்பட்டன . 



</doc>
<doc id="283031" url="https://ta.wikipedia.org/wiki?curid=283031" title="நிலநடுக்கப் பதிவுக் கருவி">
நிலநடுக்கப் பதிவுக் கருவி

நிலநடுக்கப் பதிவுக் கருவி (Seismometer, சீஸ்மோகிராப்) பூமியின் நகர்வுகளை அளக்க பயன்படுகிறது. நிலநடுக்கத்தால் ஏற்படும் அதிர்வலைகள், எரிமலை வெடிப்புகளாளும் மற்ற அதிர்வு மூலங்களாலும் ஏற்படும் அதிர்வலைகள் ஆகியவற்றை அளக்க நிலநடுக்கப் பதிவுக் கருவி பயன்படுகிறது. இக்கருவியின் அதிர்வலைப் பதிவுகள் நிலநடுக்க ஆய்வாளர்கள் பூமியின் உள்பகுதியை வரைபடமாக்கவும், மற்றும் இந்த வெவ்வேறு மூலங்களினை கண்டறிந்து அளவிடவும் பயன்படுகிறது.

நிலநடுக்கத்தை மதிப்பீடு செய்ய ரிக்டர் அளவுகோல் பயன்படுத்தப்படுகிறது. இதன் அலகு 0 முதல் 9 ரிக்டர் அளவை வரை ஆகும். ரிக்டர் அளவில் 6.0 என்ற அளவிற்கு மேல் குறிக்கப்படும் நிலநடுக்கங்கள் ஆபத்தானவை.


</doc>
<doc id="283047" url="https://ta.wikipedia.org/wiki?curid=283047" title="தைவானில் புதுப்பிக்கத்தக்க ஆற்றல்">
தைவானில் புதுப்பிக்கத்தக்க ஆற்றல்

தைவானில் புதுப்பிக்கத்தக்க ஆற்றல் "(Renewable energy in Taiwan)" வளங்களைப் பயன்படுத்தி 2013 ஆம் ஆண்டு முடிவில் மொத்த தேசிய மின் உற்பத்தியில் 8.7% மின்சாரம் நாட்டிற்காக உற்பத்தி செய்யப்பட்டுள்ளது. 2013 ஆம் ஆண்டின் இறுதியில் தைவானில் நிறுவப்பட்ட மொத்த புதுப்பிக்கத்தக்க ஆற்றல் திறன் 3.76 ஜிகா வாட் ஆகும்.

நவம்பர் 2003 ஆம் ஆண்டில் , புதுப்பிக்கத்தக்க ஆற்றல் மூலங்களைப் பயன்படுத்தி உற்பத்தி செய்யும் மின்சாரத்தைப் பெற்றுக்கொள்ள தைவான் அரசாங்கம் விலைக்கு உத்தரவாதம் அளித்தது மேலும் 2009 ஆம் ஆண்டில் புதுப்பிக்கத்தக்க ஆற்றல் மேம்பாட்டுச் சட்டமும் இயற்றியது. நிறுவப்பட்டுள்ள மொத்த புதுப்பிக்கத்தக்க ஆற்றல் மூலங்களில் இருந்து 2030 ஆம் ஆண்டிற்குள் 9.95 ஜிகாவாட் மின்சாரம் உற்பத்தி செய்யவேண்டும் என்று இலக்கு நிர்ணயிக்கப்பட்டது . சூரிய ஒளி, கடல் அலை, நீர் ஆற்றல், உயிர்த்திரள் போன்ற மூலங்களில் இருந்து பெறப்படும் மின்சாரத்திற்கும் உத்தரவாதம் அளிக்கப்பட்ட விலை நிர்ணயம் பொருந்தும்.

பைங்குடில் வளிமம் குறைத்தல் மற்றும் மேலாண்மை என்னும் புதியச் சட்டத்திற்கு, 2015 ஆம் ஆண்டு சூன் 15 இல் தைவானின் ஓரவை முறைமை பின்னேற்பு வழங்கியது. மற்றும் காலநிலை மாற்றத்திற்கு எதிராக எடுக்கப்படும் நடவடிக்கைகளுக்கு சட்டரீதியிலான அடிப்படை நடவடிக்கைகளை அரசு வழங்கும் என்று 2015 ஆம் ஆண்டு சூலை முதல் நாளில் குடியரசுத்தலைவர் மா இங் சியோ பிரகடனம் செய்தார். சரக்கு, பதிவு, ஆய்வு, மேலாண்மை, திறன் தரங்கள் மற்றும் மாசு வெளிப்பாடு தடுப்பு வணிகம் கட்டுப்பாட்டு இலக்குடன் படிப்படியான செயல்முறை என்ற முறையில் அளவீட்டு நடவடிக்கைகள் ஒவ்வொரு ஐந்தாண்டிற்கும் மேற்கொள்ளப்படும் என்றும் அறிவித்தார்.

1905 ஆம் ஆண்டு சப்பானிய ஆட்சிக் காலத்தில், தைவான் நாட்டில் முதல் நீர்மின் ஆலை தொடங்கப்பட்டது. சுற்றுச்சூழல் பிரச்சினைகளை முன்வைத்து நாட்டில் பெரிய நீர் மின் உற்பத்தி நிலையங்கள் கட்டுவதற்கான திட்டங்கள் எதுவும் தீட்டப்படவில்லை. இதனால் தொடர்ந்து சிறு நீர்மின் சக்தி உற்பத்தி நிலையங்களே கட்டப்படும் போக்கு தொடர்ந்தது. 1995 ஆம் ஆண்டு சூன் மாதத்தில் பொருளாதார விவகாரங்கள் அமைச்சகத்தின் தாய்லாந்து ஆற்றல் மற்றும் நீர் மேலாண்மை நிறுவனம், தைவானின் நீர்மின் ஆற்றல் திறன் தொடர்பான ஆய்வை நிறைவு செய்து உறுதிபடுத்தியது. 11730 மெகாவாட் மின்சாரத்தை உற்பத்தி செய்வதற்கான சாத்தியங்கள் நாட்டில் இருந்தாலும் 5000 மெகாவாட் மின்சரமே உற்பத்தி செய்யப்படுகிறது என்ற முடிவை மேற்கண்ட ஆய்வு தெரிவித்தது. 1999 ஆம் ஆண்டு செப்டம்பர் 21 அன்று நாட்டில் நிகழ்ந்த நிலநடுக்கத்தின் காரணமாக நீர்மின் ஆலை மூலமாகக் கிடைக்கும் மின் உற்பத்தியின் அளவும் குறைந்து விட்டது. 

2005 ஆம் ஆண்டு இறுதியில், தைவான் நாட்டின் மொத்த நீர் மின் உற்பத்தி திறன் அளவு 4,539.9 மெகாவாட் ஆகும். இதில் 2,602 மெகாவாட் அளவு மின்சாரம் உந்தப்பட்ட-சேமிப்பு நீர் மின்சார கிடங்கில் இருந்து தயாரிக்கப்பட்ட மின்சாரமாகும். 

தைவான் நாட்டின் மிகப்பெரிய நீர் மின் சக்தி உற்பத்தி நிலையம் 1995 இல் திறக்கப்பட்ட மிங்டன் உந்தப்பட்ட-சேமிப்பு நீர் மின்சார உற்பத்தி நிலையமாகும். இந்த ஆலை, நாண்டௌ மாவட்டத்திலுள்ள சுயிலி நகரியத்தில் அமைந்துள்ளது. 1602 மெகாவட் திறன் மின்சாரத்தை உற்பத்தி செய்யக்கூடிய உந்தப்பட்ட-சேமிப்பு நீரை கிடங்கில் வைத்து செயல்படும் திறன் கொண்டது ஆகும். 

2009 ஆம் ஆண்டு மே மாதத்தில் தைவானின் சூவொயிங் மாவட்டத்தில் கௌசியுங் நகரத்தில் தேசிய விளையாட்டரங்கம் திறக்கப்பட்டது. இவ்வரங்கம் ஓர் ஒளி மின்னழுத்த மின் உற்பத்தி நிலையமாகவும் செயல்பட்டது. இவ்வமைப்பில் 141 சூரியவொளித் தகடுகள் பொருத்தப்பட்டு 1 மெகாவாட் மின் உற்பத்திதிறன் உற்பத்தியாகுமாறு நிறுவப்பட்டிருந்தது. 2013 இல் தைவானின் சூரிய ஒளி ஆற்றல் அளவு 14 சதவீதம் ஆகும்.


</doc>
<doc id="283048" url="https://ta.wikipedia.org/wiki?curid=283048" title="2015 பமாக்கோ தங்குவிடுதி தாக்குதல்">
2015 பமாக்கோ தங்குவிடுதி தாக்குதல்

நவம்பர் 20, 2015, அன்று மாலியின் தலைநகரும் பெரிய நகரமுமான பமாக்கோவிலுள்ள "இராடிசன் புளு தங்குவிடுதி"யில் திரள் துப்பாக்கிச் சூடும் பிணையாளர் கைப்பற்றுகையும் நடைபெற்றது. ஐக்கிய அமெரிக்காவிற்கு உரிமையான இந்த தங்குவிடுதி வெளிநாட்டு வணிக மக்களுக்கும் வானூர்தி பணியாளர்களுக்கும் மிகுந்த விருப்பமுடைய தங்கு விடுதியாகும்.

குறைந்தது 19 நபர்கள் கொல்லப்பட்டுள்ளனர். சிறப்புக் காவல்படையினர் இந்த விடுதியை அடைந்து எதிர்வினையாற்றி உயிர்தப்பிய பிணையாளர்களை விடுவித்தனர்.

அல் காயிதாவுடன் இணைந்துள்ள ஆபிரிக்க ஜிகாதியக் குழுவான அல்-மூரபித்தூன் இதற்கு பொறுப்பேற்று துவிட்டரில் செய்தி அனுப்பியது. இருப்பினும் இச்செய்தி சரிபார்க்கப்படவில்லை.


</doc>
<doc id="283049" url="https://ta.wikipedia.org/wiki?curid=283049" title="ஆந்தரே பரோ">
ஆந்தரே பரோ

ஆந்தரே பரோ ("André Parrot", 1901 – 1980) பிரான்சு நாட்டைச் சேர்ந்த ஒரு தொல்லியலாளர். இவர் ஈராக்கு, சிரியா, இலெபனான் போன்ற நாடுகளில் அகழாய்வு செய்த புகழ்பெற்ற தொல்லியலாளர். குறிப்பாக சிரியாவில் மாரி என்னும் இடத்தில் 1933 முதல் 1975 வரை முக்கியமான அகழாய்வுகள் செய்தவர். .

பரோ 1901 இல் பிரான்சு நாட்டில் "தூ" (Doubs) என்னும் பகுதியில் தெசானான் (Désandans) என்னும் இடத்தில் பிறந்தார். 1946 இல் பிரான்சின் தேசிய அருங்காட்சியத்தின் பொறுப்பாளராகவும் பின்னர் 1958 முதல் 1962 வரை புகழ்பெற்ற இலூவா (Louvre) அருங்காட்சியத்தின் இயக்குநராகவும் இருந்தார். இவர் பிரான்சு நாட்டின் "பெருமையப்படையின்" [Legion of Honor) கமாண்டர் என்னும் பட்டம் பெற்றார். பிரான்சின் அறிஞர் பேரவையாகிய "அகதெமி தெ இன்சிக்கிரிப்சோன் எ பெல்-லெத்து" (Académie des Inscriptions et Belles-Lettres) என்பதில் உறுப்பினர் ஆனார். இவர் மரி-லூயீசு கிரோ என்பாரை 1969 இல் மணந்தார். ஆந்தரே பரோ பாரிசில் 1980 இல் இயற்கை எய்தினார். 



</doc>
<doc id="283062" url="https://ta.wikipedia.org/wiki?curid=283062" title="மடோனா செபாஸ்டியன்">
மடோனா செபாஸ்டியன்

மடோனா செபாஸ்டியன் ஓர் இந்தியத் திரைப்பட நடிகை மற்றும் திரைப்பட பின்னணிப் பாடகியாவார். 2015ஆம் ஆண்டில் அல்போன்சா புத்திரன் இயக்கிய பிரேமம் திரைப்படத்தின் வாயிலாக மலையாளத் திரைப்படத்துறையில் அறிமுகமானார். விஜய் சேதுபதி நடித்த "காதலும் கடந்து போகும்" திரைப்படத்தின் மூலமாக தமிழ்த் திரைப்படத்துறையில் அறிமுகமானார். இப்படத்தை நலன் குமாரசாமி இயக்கியிருந்தார்.



</doc>
<doc id="283091" url="https://ta.wikipedia.org/wiki?curid=283091" title="சீனாவில் அருமண் தொழிற்சாலை">
சீனாவில் அருமண் தொழிற்சாலை

சீனாவில் அருமண் தொழிற்சாலை "(The rare earth industry in China)" மிகப்பெரிய மற்றும் முக்கியமான தொழிற்துறையாக உள்ளது. மின்சாரம் அல்லது கலப்பின வாகனங்கள், காற்றுச் சுழலிகள், அன்றாட மின்னணு சாதனங்கள் மற்றும் மாசில்லா ஆற்றல் தொழில்நுட்பங்கள் ஆகியனவற்றில் இத்தொழிற்சாலைகளில் கிடைக்கும் தனிமங்கள் பயன்படுத்தப்படுகின்றன. அருமண் கனிமங்கள் என்பவை 17 தனிமங்கள் அடங்கியுள்ள ஒரு தொகுதியாகும். இவை பூமியில் குறைவான செறிவில் காணப்படுகின்றன. இவற்றைப் பிரித்தெடுப்பதற்கு அதிக பொருட் செலவும் பிடிக்கும்.

உலகம் முழுவதும் நடைபெறும் அருமண் கனிம வர்த்தகத்தில் சீனாவின் அருமண் தொழில் வர்த்தகம் 97 சதவீதம் ஆகும். உலகின் அருமண் கனிமங்களின் இருப்பு வைப்பு 99 மில்லியன் டன் இருப்பதாக மதிப்பிடப்பட்டுள்ளது. இதில் சீனாவின் இருப்பு மட்டும் 36 மில்லியன் டன்கள் அதாவது உலகின் அருமண் கனிம இருப்பில் 30 சதவீதம் ஆகும் . சீன அரசாங்கம் உள்நாட்டுத் தேவையின் எதிர்காலத்தைக் கருத்திற்கொண்டு ஏற்றுமதியை 16,304 டன்களில் இருந்து 14,446 டன்களாகக் குறைத்திருக்கிறது.

இரண்டு நூற்றாண்டுகளுக்கு முன்பிருந்தே சீனா அருமண் தொழிலில் ஆதிக்கம் செலுத்தத் தொடங்கிவிட்டது. உள்நாட்டில் இத்தனிமங்களை சிக்கனமாகத் தயாரிக்கும் வகையில் நாட்டின் சுற்றுச்சூழல் ஒழுங்கு முறைகளை சீனா தயாரித்துக் கொண்டுள்ளது. உலக அருமண் தனிமங்கள் உற்பத்தியில் சீனாவின் பங்கு அதிகமானதாக இருந்தாலும், ஏராளமான எண்ணிக்கையிலான உற்பத்தியாளர்களின் குறைவான உற்பத்தி வெளியீடாகவே அமைகிறது. 

சீனாவில் அருமண் தொழில் 1986 இல் திட்டம் 863 என்ற திட்டத்தின் மூலமாகத் தொடங்கியது. தொழில்நுட்ப முன்னேற்றம் மற்றும் ஆராய்ச்சிகள் அதிகரிப்பு வழியாக நாட்டின் நாட்டின் பொருளாதாரத்தை சிக்கனமாகவும் நுணுக்கமாக்வும் முன்னேற்றும் விதமாக உந்தித்தள்ளுவது இத்திட்டத்தின் நோக்கமாகும் . இதைத் தவிர திட்டம் 973 என்ற திட்டமும் துவக்கப்பட்டது. அருமண் தொழிலை முன்னெடுக்கும் அடிப்படை அறிவியல் ஆய்வுகளை உருவாக்குவது இத்திட்டத்தின் நோக்கமாகும். 

2002 ஆம் ஆண்டில்,சீனாவின் மத்திய அரசாங்கம் உள்நாட்டு அருமண் தொழிலை மறுசீரமைப்பு செய்ய முடிவெடுத்தது. இதன் தொடர்ச்சியாக வடக்கு சீனா அருமண் குழும நிறுவனம், தெற்கு சீனா அருமண் குழும நிறுவனம் என்ற அரசாங்கத்திற்குச் சொந்தமான இரண்டு நிறுவனங்களை உருவாக்கியது. உள்ளூர் உற்பத்தியாளர்கள் மற்றும் சக்திவாய்ந்த உள்ளூர் அதிகார அமைப்புகளின் எதிர்ப்பால் இச்சீரமைப்புத் திட்டம் தோல்வியில் முடிந்தது . கடுமையான தொழிற் போட்டியின் காரணமாக உள்ளூரில் தரம் குறைந்த பொருட்கள் உற்பத்தி செய்யப்பட்டன. குறைவான இலாபம் ஈட்டப்பட்டது. இதனால் தொழிலில் நலிவடையாமல் நிலைத்து நிற்க உற்பத்தியாளர்கள் இணைந்து செயல்பட வேண்டிய அவசியம் ஏற்பட்டது. அரசாங்கம் சாதிக்க முடியாத ஒருங்கிணைப்பை வர்த்தகம் சாதித்தது. 

சூ குவாங்சியன் சீனாவின் அருமண் தொழில் நிறுவனத்தின் தந்தையாக கருதப்படுகிறார். தொன்னூறுகளின் ஆரம்பத்தில் இவர் சீனாவின் மூலோபாய அறிவியல் தொழில்நுட்ப வளர்ச்சியை அருமண் தொழில் நுட்பத்தில் பயன்படுத்தும் நடவடிக்கைகளை முன்னெடுத்தார். இதனால்தான் சீனா அருமண் தனிமங்களின் வலுநிலையம் ஆனது. சீன இயற்கை அறிவியல் அடித்தளத்தின் உறுப்பினர், சீன அறிவியல் கழகத்தின் முன்னாள் தலைவர் மற்றும் சீன வேதியியல் கழகத்தின் முன்னாள் தலைவர் ஆகிய பொறுப்புகளையும் சூ குவாங்சியன் வகித்துள்ளார்.

அருமண் தனிமங்களின் ஏற்றுமதியை சீனா குறைத்து விட்டதால் அவற்றின் விலை அளவுக்கு அதிகமாக உயர்ந்தது. சட்டத்திற்கு புறம்பான பல சுரங்கங்கள் தோன்றி வர்த்தகத்தில் இலாபம் ஈட்ட ஆரம்பித்துள்ளன. சில திட்டமிட்ட அமைப்புகள் கடத்தல் போன்ற சமூக விரோத செயல்களால் சீனநாட்டிற்கு தீங்கிழைக்கும் நச்சுகளாய் உருவாகியுள்ளனர். இவர்களால் சீனாவின் அருமண் இருப்பு விரைவாக குறைக்கப்படுகிறது. 2008 ஆம் ஆண்டில் மட்டும் இத்தகையவர்களால் ஏற்றுமதி செய்யப்பட்டவை 20000 டன்கள் அருமண் தனிமங்கள் என மதிப்பிடப்பட்டுள்ளது. 

உலக அருமண் தனிமங்கள் இருப்பில் சீனாவில் மட்டும் 36 சதவீதம் இருப்பு இருப்பதாக கணக்கிடப்பட்டுள்ளது கவனிக்கத் தக்கது.

சீன கட்டுப்பாடுகளாலும் அவர்களையே அதிகமாக சார்ந்து இருக்க வேண்டியிருப்பதாலும் மற்றநாடுகளில் உள்ள வெளிநாட்டு நிறுவனங்கள் மாற்று வழிகளைத் தேட முற்பட்டன. புதியதாக சுரங்கங்களை உருவாக்கி யப்பானைப் போல அவற்றை தேவைக்கேற்ப பெருமளவில் தயாரிப்பதற்கான வழிகளை ஆய்வுசெய்கின்றன. லைனாசு நிறுவனம் மற்றும் ஆத்திரேலிய ஆல்க்கேன் மூலங்கள் என்ற சீனநாடல்லாத பிறநாட்டு நிறுவனங்கள் இத்தொழிலில் ஒரளவு இலாபம் ஈட்டி வருகின்றன. கலிபோர்னியாவின் மௌண்டைன் பாசு சுரங்கம் சீனாவுடன் போட்டியிட முடியாமல் 2002 இல் சுரங்கத்தை இழுத்து மூடியது. தற்பொழுது மாலிகார்ப் என்ற பெயரில் மறுபடியும் சுரங்கத்தைத் துவக்கியுள்ளது.

சீன அருமண் தொழிற்சாலைகள் சங்கம் என்ற அமைப்பை உருவாக்கப் போவதாக சீன அதிகார அமைப்புகள் தெரிவித்தன. அருமண் தனிமங்களை வாங்கும் வெளிநாட்டினருக்கு இவ்வமைப்பு மூலமாக ஒருங்கிணைந்த விலையை நிர்ணயம் செய்யப் போவதாகவும் தெரிவிக்கப்பட்டது. வாங் கெய்ஃபெங் இவ்வமைப்பின் தலைவராகச் செயல்படுவார் என்றும் 2011 முதல் இவ்வமைப்பு நிறுவப்படும் என்றும் அப்போது தெரிவிக்கப்பட்டது



</doc>
<doc id="283102" url="https://ta.wikipedia.org/wiki?curid=283102" title="வங்காளதேசத்தில் புதுப்பிக்கத்தக்க ஆற்றல்">
வங்காளதேசத்தில் புதுப்பிக்கத்தக்க ஆற்றல்

வங்காளதேசத்தில் புதுப்பிக்கத்தக்க ஆற்றல் "(Renewable energy in Bangladesh)" வளங்களைப் பயன்படுத்தி மின் உற்பத்தி செய்யப்படும் செயல்முறை தொடர்பான கருத்துகளை இக்கட்டுரை குறிப்பிடுகிறது. தற்போது வங்கதேசத்தில் புதுப்பிக்கத்தக்க ஆற்றல் மூலங்களாக உயிரிவளி, நீர்மின் ஆற்றல், சூரிய மின் ஆற்றல் மற்றும் காற்று ஆகியவை உள்ளன.

வங்காளத்தின் கடலோரப் பகுதிகளில் சூரிய ஒளி பிரகாசிக்கும் நேரம் 3 மணி நேரம் முதல் 11 மணி நேரம் வரையிலும் வேறுபடுகிறது என நீண்ட கால சராசரி சூரிய ஒளி பிரகாசிப்புக் கணக்கீட்டுத் தரவுகள் தெரிவிக்கின்றன. இதேபோல வங்காள தேசம் ஒரு நாளைக்கு பெறுகின்ற வெப்ப ஆற்றலும் 3.8 கிலோவாட் மணி/மீட்டர்2/நாள் என்ற அளவு முதல் 6.4 கிலோவாட் மணி/மீட்டர்2/நாள் என்ற அளவுக்கு வேறுபட்டு சராசரியாக ஒரு நாளைக்கு 5 கிலோவாட் மணி/மீட்டர்2/நாள் என்ற வெப்ப ஆற்றலைப் பெறுகிறது. வங்க தேசத்தில் சூரிய ஆற்றல் மற்றும் ஒளி மின்னழுத்த ஆற்றல் மூலங்களில் இருந்து மின் உற்பத்தி செய்வதற்கு இயலும் என்பதை இத்தரவுகள் உணர்த்துகின்றன.
வங்கதேசத்தின் மக்கள் தொகையில் சுமார் 40 சதவீதம் மக்கள் மின்வசதியின்றி இருப்பதாக மதிப்பிடப்பட்டுள்ளது. அவர்களுக்காக, அவர்கள் வீடுகளும் கம்பிவழியின்றி மின் இணைப்பு பெறவேண்டும் என்ற நோக்கத்தில் வீடுகளில் சூரிய ஆற்றல் என்ற ஒரு திட்டத்தை வங்க அரசாங்கம் அறிமுகப்படுத்தியது. 2014 ஆம் ஆண்டு தரவுகளின்படி, இத்திட்டம் 3 மில்லியன் வீடுகளுக்கு விரிவடைந்ததாக அறியப்படுகிறது. 2009 ஆம் ஆண்டு முதல் குறைந்தது ஆண்டுக்கு 50000 சூரிய ஒளி ஆற்றல் திட்ட அமைப்புகள் நிறுவப்பட்டு வருகின்றன. வீடுகளில் சூரிய ஆற்றல் திட்டம் உலகத்திலேயே மிகவிரைவான வளர்சியை வங்காள தேசம் எட்டியுள்ளது என்று உலகவங்கி குறிப்பிட்டுள்ளது".

2021 ஆம் ஆண்டிற்குள் அனைத்து வீடுகளிலும், வீடுகளில் சூரிய ஆற்றல் திட்டத்தின்கீழ் மின்சாரம் வழங்கவேண்டும் என்ற முனைப்பில் வங்காள தேச அரசாங்கம் செயல்பட்டு வருகிறது. இதன் தொடர்ச்சியாக 2017 ஆம் ஆண்டிற்குள் 6 மில்லியன் வீடுகளில் இவ்வசதியை ஏற்படுத்த திட்டமிட்டுள்ளது.

மார்ச்சு முதல் செப்டம்பர் மாதம் வரை காற்றின் வேகம் 3 முதல் 4.5 மீ/வி ஆகவும் மற்ற மாதங்களில் இது 1.7 முதல் 2.3 மீ/வி ஆகவும் குறிப்பாகத் தீவுகளிலும் வங்கதேசத்தின் தெற்கு கடற்கரையோரப் பகுதிகளிலும் வீசுவதாக நீண்டகால காற்றோட்டக் கண்க்கீட்டுத் தரவுகள் தெரிவிக்கின்றன . எனவே தீவுகளிலும் கடற்கரை ஓரங்களிலும் காற்றாலைகள் அமைப்பதற்கும் மின்மயமாக்குவதற்கும் வாய்ப்புகள் உள்ளன. ஆனால் கோடைக் காலத்திலும் மார்ச்சு முதல் அக்டோபர் வரையிலான பருவ காலங்களிலும் இப்பகுதிகளில் காற்றழுத்தத் தாழ்வுநிலைகள் தோன்றி காற்றின் வேகம் 200 முதல் 300 கிலோமீட்டர்/ மணி என்ற வேகத்தில் காணப்படலாம். எனவே திட்டத்தில் பயன்படுத்தப்படும் காற்றுச் சுழலிகள் இவ்வே கத்திற்கு ஈடுகொடுத்து தாங்கும் வலிமையுடன் அமைக்கப்பட வேண்டும்.

கடல் நீர் வரத்தில் ஏற்படும் ஏற்ற இறக்கங்களை பயன்படுத்தி மின்னாற்றல் தயாரிப்பது ஓத ஆற்றல் ஆகும். வங்கதேசத்தின் சிட்டகாங் பிரிவில் இவ்வேற்ற இறக்கங்கள் பருவநிலைக்கு ஏற்ப மாறுபடும் அரை நாள் இயக்க வகை மாறுபாடுகளைக் கொண்டுள்ளது. தென்மேற்கு பருவகால காலங்களில் இப்பகுதியில் ஓதங்கள் அதிகபட்சமாக இருக்கின்றன. 1984 இல் வங்காள தேச பொறியியல் பல்கலைக்கழகம், கடலோரப் பகுதிகளில் ஓத ஆற்றலைப் பயன்படுத்தும் சாத்தியங்களை முயற்சித்தது. குறிப்பாக காக்சு பசார் நகர், மகேசுகாலி தீவு மற்றும் குதுப்தியா பகுதிகளில் இம்முயற்சி மேற்கொள்ளப்பட்டது. சராசரி அலை வீச்சு 4 முதல் 5 மீட்டர் உயரமும் வசந்தகாலத்தில் இது 6 மீட்டர்களையும் தாண்டுகிறது . காக்சு பசார் நகர், மகேசுகாலி தீவு மற்றும் குதுப்தியா மற்றும் சில நிரந்தர ஆழமற்ற பகுதிகளில் நீர் உந்தும் அமைப்புகளை இரு நோக்குத் திட்டத்தில் அமைக்க பொருத்தமான தளங்கள் காண்ப்படுவதை பல்வேறு வகையான கணக்கீடுகளும் தெரிவிக்கின்றன

காற்றினால் ஏற்படும் அலைகளில் இருந்து மின்சாரம் உற்பத்தி செய்ய வங்க தேசத்தில் பொருத்தமான காலநிலைகள் இருக்கின்றன. மார்ச்சு மாதத்தின் பின்பகுதியில் தொடங்கி அக்டோபர் மாதம் முதல் வரை தென்மேற்கு காற்றினால் வங்கக்கடலில் தோன்றும் அலைகள் குறிப்பிடத்தக்கவை ஆகும். அலைகளின் அதிகபட்ச உயரம் 2 மீட்டர் முதல் 2.4 மீட்டர் வரை உள்ளதாக பதிவு செய்யப்பட்டுள்ளது. 0.5 மீட்டர் உயரமுள்ள அலைகள் 3 முதல் 4 வினாடிகள் 2 மீட்டர் உயரமுள்ள அலைகள் 6 வினாடிகள் இடைவெளியும் அலை இடைவெளிகளைக் கொண்டிருக்கின்றன என்றும் அறியப்படுகிறது. 

பெருநகரங்களில் சூழல் மாசடைதலைக் கட்டுப்படுத்த திடக்கழிவில் இருந்து மின்சாரம் உற்பத்தி செய்யும் திட்டத்தை அரசாங்கத்தின் திடக்கழிவு மேலாண்மை துறை முயற்சித்து வருகிறது

வங்க தேசத்தில் மின் உற்பத்திக்காக இரண்டு வகையான உயிர் வளித்திட்டங்கள் செயற் படுத்தப்படுகின்றன. மிதக்கும் குவிமாட முறை , நிலையான குவிமாட முறை என்பன இவ்விரு முறைகளாகும். இவைதவிர பை வகை முறைகளும் அரிதாக இங்கு பயன்படுத்தப்படுகின்றன. 


</doc>
<doc id="283106" url="https://ta.wikipedia.org/wiki?curid=283106" title="அனுபமா பரமேசுவரன்">
அனுபமா பரமேசுவரன்

அனுபமா பரமேசுவரன் ஓர் இந்தியத் திரைப்பட நடிகை ஆவார். இவர் கேரளத்தின், திரிச்சூர் இரிஞ்ஞாலகுடாவில் பிறந்தவர். 2015ஆம் ஆண்டில் வெளியான பிரேமம் திரைப்படத்தின் வாயிலாக மலையாளத் திரைப்படத்துறையில் நடிகையாக அறிமுகமானார். இப்படத்தில் இவர் நடித்த "மேரி" என்ற கதாபாத்திரத்தின் வாயிலாக பரவலாக புகழ்பெற்றார்.

2( கொடி)



</doc>
<doc id="283107" url="https://ta.wikipedia.org/wiki?curid=283107" title="தாழங்குடா">
தாழங்குடா

தாழங்குடா ("Thalankudah") இலங்கையின் கிழக்கு மாகாணத்தில் மட்டக்களப்பு மாவட்டத்தில், மட்டக்களப்பு நகரின் தென் கிழக்காக சுமார் 7 கிலோமீற்றர் தொலையில் அமைந்த நிலவளமும் நீர் வளமும் நிறைந்த ஊராகும். பன்னெடுங்கால வரலாற்றைக் கொண்டுள்ள இவ்வூரில் தென்னிந்திய முக்குக குடிகள் பரம்பரையாய் வாழ்ந்து வருகின்றனர். படுவானையும் எழுவானையும் இணைக்கும் பாலம் இங்குள்ளது. இந்துக்களும் கிறித்தவர்களும் இங்கு வாழ்ந்து வருகின்றனர்.


</doc>
<doc id="283108" url="https://ta.wikipedia.org/wiki?curid=283108" title="1943 மெட்ராஸ் பெருவெள்ளம்">
1943 மெட்ராஸ் பெருவெள்ளம்

1943 மெட்ராஸ் பெருவெள்ளம் அல்லது 1943 சென்னைப் பெருவெள்ளம் என்பது இந்தியாவில் தற்போது தமிழ்நாடு என்றழைக்கப்படும் மாநிலத் தலைநகரான சென்னையில் (மெட்ராஸ்) 1943 இல் பெரும் பாதிப்பை ஏற்படுத்திய வெள்ளமாகும். வடகிழக்குப் பருவமழைக் காலத்தில் சென்னையில் பல்வேறு சேதங்களையும் உயிரிழப்புகளையும் ஏற்படுத்திய நிகழ்வு இதுவாகும்.

வங்காள விரிகுடா கடற்கரை ஓரத்தில் அமைந்துள்ள சென்னை வடகிழக்குப் பருவமழைக் காலத்தில் செப்டம்பர் முதல் நவம்பர் வரையிலான காலத்தில் அதிக மழைப் பொழிவைப் பெறும். 1943 அக்டோபர் மாதம் சென்னையில் ஆறுநாட்கள் இடைவிடாது பெய்த மழையின் காரணமாக அன்றைய சென்னையின் கூவம் ஆறு, அடையாறு ஆறு ஆகிய ஆறுகளின் கரைகள் பெருகி குளங்கள், ஏரிகள் ஆகிய யாவும் நிறைந்து கரைகள் உடைந்து குடியிருப்புப் பகுதிகள் அனைத்தும் நீரால் சூழப்பட்டன. இதனால் ஆயிரக்கணக்கான மக்கள் வீட்டையும், வாழ்க்கையையும் இழந்து தவித்தனர். 

ஆறுநாட்கள் இடைவிடாது பெய்த மிக அதிக கனமழையின் காரணமாக கூவம் ஆறு அதன் துணையாறுகள், கால்வாய்கள் ஆகியன நீர் நிறைந்து கரைகள் உடைந்தன. இதனால் கீழ்ப்பாக்கம், புரசைவாக்கம், பெரம்பூர், அண்ணா சாலை, எழும்பூர், சிந்தாதிரிப்பேட்டை, புதுப்பேட்டை ஆகிய குடியிருப்புப்பகுதிகள் முற்றிலும் நீரால் சூழப்பட்டன. அடையாறு ஆற்றில் வெள்ளம் வந்த போதும் அது பெரும் பாதிப்பை ஏற்படுத்தவில்லை. ஏனெனில் அதனைச் சுற்றியுள்ள பகுதி நன்கு திட்டமிட்டுக் கட்டப்பட்டதாகும். அயனாவரம் மேடவாக்கத்தில் மக்கள் வெள்ளத்தில் அடித்துச் செல்லப்பட்டனர். லாக் சேரியில் (சூளைமேடு) மனநல மருத்துவ நிறுவனத்தில் மக்கள் தஞ்சமடைந்தனர். மக்கள், கால்நடைகள் ஆகியன அடித்துச் செல்லப்பட்டன. அன்றைய சென்னையின் புறநகர்ப்பகுதிகளில் பெருமளவு விவசாயம் நடைபெற்றுவந்த பகுதிகளில் விவசாயப் பயிர்கள் வெள்ளத்தில் அடித்துச் செல்லப்பட்டன. அதைப் பார்த்த மக்கள் திகிலும் அச்சமும் அடைந்தனர். அக்காலத்தில் கட்டுமரங்களிலும், இரப்பர் படகுகளிலும் மீட்புப் பணிகள் நடைபெற்றன. வியாசர்பாடி காவல்நிலையம் ஆறடி நீரில் மூழ்கியது. பெரம்பூர், கொசப்பேட்டை, கொண்டித்தோப்பு, சிந்தாதிரிப்பேட்டை ஆகிய பகுதிகளில் வாழ்ந்த மக்கள் மோசமான பாதிப்புக்கு ஆளானார்கள். இவர்கள் அங்குள்ள அரசுக் கட்டிடங்கள், பள்ளிகளில் தங்க வைக்கப்பட்டனர். புதுப்பேட்டை, சிந்தாதிரிப்பேட்டை மக்கள் ரிப்பன் கட்டிடத்தில் தங்க வைக்கப்பட்டனர். மயிலாப்பூர், ஜார்ஜ் டவுன், ராயபுரம், திருவல்லிக்கேணி ஆகிய பகுதிகள் மட்டுமே அதிகமான பாதிப்புக்கு ஆளாகாத பகுதிகள் ஆகும்.

இவ்வெள்ளம் ஏற்பட்ட காலத்தில் இரண்டாம் உலகப்போர் நடைபெற்று வந்த காரணத்தால் மெட்ராஸ் மாகாணத்திற்குத் தற்காலிக உதவிகளே கிடைத்தன. பணப்பற்றாக்குறை காரணமாக நிரந்தர சீரமைப்புப் பணிகள் நிறுத்தி வைக்கப்பட்டன. இந்த நெருக்கடி நிலையில் மக்கள் தாமாகவே ஒருவருக்கொருவர் உதவிகள் செய்தனர். பல குழுக்கள் வீடற்றவர்களுக்கு உதவின. 1930 களில் தொடங்கப்பட்ட மேயர் நிவாரண நிதி புதுப்பிக்கப்பட்டது. மெட்ராஸ் மாநகராட்சி பொது நிதியிலிருந்து ஐம்பதாயிரம் ரூபாய்கள் (50,000) ஒதுக்கப்பட்டது. சென்னையை மீட்டெடுக்கும் முயற்சியில் மனிதநேய சேவைப்படை முக்கிய சீரமைப்புப் பணிகளை மேற்கொண்டது.



</doc>
<doc id="283110" url="https://ta.wikipedia.org/wiki?curid=283110" title="பண்ணுக்கிழங்கு">
பண்ணுக்கிழங்கு

பண்ணுக்கிழங்கு ("Dioscorea bulbifera", ஆங்கிலம்: "air potato"; சமசுகிருதம் : வராகி, மலையாளம் : அடதாப்பு, மராத்தி : டுக்கர் காண்ட்) இது ஒரு கொடிபோல் வளர்ந்து பூத்து சேனைக்கிழங்கைப் போல் காணப்படும் தாவரம் ஆகும். இதன் வாழிடம் ஆப்பிரிக்கா, தெற்கு ஆசிய நாடுகளான இந்தியா, சீனா, ஜப்பான், பிலிப்பீன்சு, இந்தோனேசியா போன்ற நாடுகளில் வளருகிறது. மேலும் லத்தீன் அமெரிக்க நாடுகளிலும், அமெரிக்காவின் தெற்குப் பகுதிகளிலும், மற்றும் மேற்கு இந்திய தீவுக்கூட்டங்களிலும் மருத்துவ பயன்பாட்டிற்காக வளர்க்கப்படுகிறது.

பொதுவாக பாரம்பரிய மருத்துவத்தில் இதன் கிழங்கை விழி வெண்படல அழற்சி, வயிற்றுப்போக்கு, சீதபேதி போன்ற நோய்களுக்கு பயன்படுத்தப்படுகிறது.


</doc>
<doc id="283115" url="https://ta.wikipedia.org/wiki?curid=283115" title="கென்னடி விண்வெளி மையம்">
கென்னடி விண்வெளி மையம்

"ஜான் எஃப். கென்னடி விண்வெளி மையம்" ("John F. Kennedy Space Center" (KSC))  என்பது நாசா-வின் பத்து கள மையங்களுள் ஒன்றானதும் ஏவுதல் மற்றும் ஏவுசுமை முறைவழியாக்க தொகுதிகளுள் ஒன்றானதும் ஆகும். ஐக்கிய அமெரிக்காவின் புளோரிடா மாகாணத்தின் கிழக்கு கடற்கரைப் பகுதியில் அமைந்துள்ள இதன் அருகில்தான் "கேப் கேனவரல் வான் படை நிலையம்" உள்ளது. இவ்விரு நிறுவனங்களின் மேலாண்மையும் ஒருங்கிணைந்து செயல்படுகின்றன; வளங்கள் பங்கீடு மற்றும் மற்றவற்றின் நிலப்பகுதியில் தமது கட்டிடம் மற்றும் ஆய்வகங்கள் அமைத்தல் என ஒருங்கிணைந்து செயல்படுகின்றன.

திசம்பர் 1968-ஆம் ஆண்டிலிருந்து ஐக்கிய அமெரிக்காவின் மானிட விண்பயணங்களுக்கு கென்னடி விண்வெளி மையமே நாசாவின் முதன்மையான ஏவுதளமாக செயல்பட்டு வருகிறது. அப்போலோ, ஸ்கைலேப் மற்றும் விண்ணோடத் திட்டங்களுக்கான ஏவுதல்கள் கென்னடி விண்வெளி மையத்தின் ஏவுதொகுதி-39-இல் நிகழ்த்தப்பெற்றன;  அவ்வித ஏவுதல்களின் மேலாண்மையும் கென்னடி விண்வெளி மையத்தாலேயே மேற்கொள்ளப்பட்டன. ஆரம்பகால அப்போலோ பறத்தல்கள், மற்றும் அனைத்து மெர்க்குரி திட்டம், ஜெமினி திட்ட பறத்தல்களும் கேப் கேனவரெல் வான்படை நிலையத்திலிருந்து மேற்கொள்ளப்பட்டாலும், அத்தகைய ஏவுதல்கள் அனைத்தும் கென்னடி விண்வெளி மையம் மற்றும் அதற்கு முந்தைய அமைப்பான ஏவுதல் செயல்பாடுகள் ஆணையரகத்தால் நிர்வகிக்கப்பட்டன. ஜெமினி திட்டத்தின் நான்காவது ஏவுதலிலிருந்து புளோரிடாவின் நாசா ஏவுதல் கட்டுப்பாட்டு மையமானது, ஏவுதல் நிகழ்த்தப்பட்டவுடன் ஏவூர்தி கட்டுப்பாட்டை ஹூஸ்டனின் திட்ட கட்டுப்பாட்டு மையத்திற்கு மாற்றியளித்துவருகிறது; அதற்கு முன்னர் திட்டத்தின் முழுமையான பறத்தல் கட்டுப்பாடும் புளோரிடா கட்டுப்பாட்டு மையத்திடமே இருந்துவந்தது. 




</doc>
<doc id="283116" url="https://ta.wikipedia.org/wiki?curid=283116" title="புரூணையின் பண்பாடு">
புரூணையின் பண்பாடு

புரூணையின் பண்பாடு (culture of Brunei) மலாய் மக்களின் பண்பாடு மற்றும் இசுலாம் சமயத்தின் தாக்கத்தினைப் பெருமளவுக் கொண்டுள்ளது. இந்நாட்டின் பண்பாடு அங்கு வாழும் மக்கள் குழுக்களைப் (மூன்றில் இரண்டு பங்கு மலாய் மக்களும், மூன்றாவது பங்கில் சீன மக்களும், இந்தியர்களும், டயாக் போன்ற மலாய் பழங்குடி மக்களும் உள்ளனர்) பொருத்து அமைகிறது. மலேசிய மொழி புரூணையின் அலுவல் மொழியாக இருந்தாலும், புரூணை மலாய், ஆங்கிலம் ஆகிய மொழிகள் அதிகமாகப் பேச்சு வழக்கில் உபயோகப்படுத்தப்படுகின்றன. இசுலாம் புரூணையின் அரச சமயமாகும். 2014ஆம் ஆண்டு முதல் இசுலாமியச் சட்ட முறைமை நடைமுறையிலுள்ளது.


</doc>
<doc id="283119" url="https://ta.wikipedia.org/wiki?curid=283119" title="லெபனான் உள்நாட்டுப் போர்">
லெபனான் உள்நாட்டுப் போர்

லெபனான் உள்நாட்டுப் போர் ("Lebanese Civil War", - "Al-Ḥarb al-Ahliyyah al-Libnāniyyah") 1975 முதல் 1990 வரை லெபனானில் பல தரப்பினரிடையே நடைபெற்ற உள்நாட்டுப் போராகும். இந்த உள்நாட்டுப் போரில் 120,000 பேர் கொல்லப்பட்டிருக்கலாம் என மதிப்பிடப்படுகின்றது.2012ஆம் ஆண்டு நிலவரப்படி, ஏறத்தாழ 76,000 மக்கள் லெபனானின் உள்ளேயே இடம் பெயர்ந்துள்ளனர். தவிரவும் இப்போரின் காரணமாக ஒரு மில்லியன் மக்கள் லெபனானை விட்டு வெளியேறியதாகவும் மதிப்பிடப்படுகின்றது.

சுன்னி இசுலாமியருக்கும் சியா இசுலாமியருக்கும் இடையேயும், கிறித்தவர்களுக்கும் முஸ்லிம்களுக்கும் இடையேயும் நடைபெற்ற இந்த உள்நாட்டுப் போரில் சிரியா, இசுரேல் நாடுகளும் பலஸ்தீன விடுதலை இயக்கமும் ஈடுபட்டன. 1976இல் சிரியா மற்றும் அரபு நாடுகள் கூட்டமைப்பால் ஏற்பட்ட சிறு அமைதிக்குப் பிறகு மீண்டும் உள்நாட்டுச் சண்டை தொடர்ந்தது; முதன்மையாக பாலத்தீன விடுதலை இயக்கம் முதலிலும் பின்னர் இசுரேல் ஆக்கிரமித்திருந்த தென் லெபனானில் சண்டை கூடுதலாக இருந்தது. மே 17, 1983இல் அமெரிக்க ஐக்கிய நாடு ஆதரவு நல்கிய உடன்பாடொன்று லெபனானுக்கும் இசுரேலுக்கும் இடையே ஏற்பட்டது. ஆனால் சிரியா தனது படைகளை மீட்டுக் கொள்ளாததால் இந்த உடன்பாடு தோல்வியுற்றது.

போருக்கு முன்னதாக லெபனான் பல சமயத்தவர் வாழும் நாடாக இருந்தது. கடலோர நகரங்களில் சுன்னிகளும் கிறித்தவர்களும் பெரும்பான்மையினராக இருக்க சியாக்கள் தெற்கு லெபனானிலும் பெக்கா இனத்தவர் கிழக்கிலும் துரூசு, கிறித்தவர்கள் மலைப் பிரதேசங்களிலும் வாழ்ந்து வந்தனர். லெபனான் அரசு மரோனிய கிறித்தவர்களின் ஆதிக்கத்தில் இருந்தது. 1920 முதல் 1943 வரை பிரான்சிய குடியேற்றவாத அதிகாரங்களின்படி அரசியலும் சமயமும் தொடர்பானவை ஆயிற்று; நாட்டு நாடாளுமன்றம் கிறித்தவர்களே முன்னிலை வகிக்குமாறு அமைக்கப்பட்டிருந்தது. இருப்பினும் முசுலிம்கள் பெரும்பான்மையாக இருந்த நாட்டில் மேற்கத்திய மரபுசார் அரசுக்கு எதிராக இடதுசாரிகளும் அரபுசார் அமைப்புகளும் இயக்கங்கள் அமைத்தனர். இசுரேல் நிறுவப்பட்டு பல்லாயிரக்கணக்கான பாலத்தீன ஏதிலிகள் லெபனானுக்கு இடம்பெயர்ந்தமையால் நாட்டின் முசுலிம் மக்கள்தொகை கூடலாயிற்று. ஆட்சியிலிருந்த மரோனியக் கிறித்தவர்கள் மேற்கத்திய நாடுகளை ஆதரிக்க இடதுசாரிகளும் அரபுசார் குழுக்களும் சோவியத்துடன் இணைந்திருந்த அரபுநாடுகளை ஆதரிக்க பனிப்போரின் போது நாடு பிளவுபட்டது.

மரோனியக் கிறித்தவர்களுக்கும் பாலத்தீன விடுதலை இயக்கத்தினருக்கும் 1975இல் சண்டை மூண்டது; பிறகு இடதுசாரிகள், அரபுசார் குழுக்கள் இவர்களுடன் இணைந்து கொண்டனர். இந்தச் சண்டையின்போது கூட்டணிகள் விரைவாகவும் எதிர்பாரா வண்ணமும் மாறிக்கொண்டு வந்தன. மேலும் இசுரேல்,சிரியா போன்ற வெளிநாட்டு சக்திகளும் போரில் ஈடுபட்டு பல்வேறு தரப்பினருடன் இணைந்து சண்டையில் பங்கேற்றனர். ஐக்கிய நாடுகளின் அமைதி காக்கும் படை, அமைதிக்கான பன்னாட்டு படை ஆகியனவும் லெபனானில் நிறுத்தப்பட்டன. 

1989இல் ஏற்பட்ட டைய்ஃப் உடன்பாட்டை அடுத்து சண்டை முடிவுக்கு வந்தது. சனவரி 1989இல் அரபு நாடுகள் கூட்டமைப்பு நியமித்த குழு சண்டைக்கான தீர்வுகளை முன்வைத்தது. மார்ச்சு 1991இல் நாடாளுமன்றம் மன்னிப்புச் சட்டத்தை செயலாக்கியது; இதன்படி இச்சட்டத்திற்கு முந்தைய அனைத்து அரசியல் குற்றங்களுக்கும் மன்னிப்பு வழங்கப்பட்டது. மே 1991இல் ஆயுதக் குழுக்கள் கலைக்கப்பட்டன; ஹிஸ்புல்லா மட்டுமே விலக்காக இருந்தது. லெபனானின் படைத்துறை மட்டுமே சமயச்சார்பற்ற ஒரே ஆயுதமேந்திய அமைப்பாக மீளமைக்கப்பட்டது. இருப்பினும் சண்டைக்குப் பின்னரும் சுன்னிகளுக்கும் சியாக்களுக்கும் இடையே சண்டைகள் இருந்து வந்தன.



</doc>
<doc id="283129" url="https://ta.wikipedia.org/wiki?curid=283129" title="1659">
1659

1659 (MDCLIX) கிரெகொரியின் நாட்காட்டியில் ஒரு புதன்கிழமையில் ஆரம்பமான சாதாரண (நெட்டாண்டு அன்று) ஆகும், அல்லது 10-நாட்கள் பின்தங்கிய பழைய யூலியன் நாட்காட்டியில் சனிக்கிழமையில் ஆரம்பமான சாதாரண ஆண்டு ஆகும்.




</doc>
<doc id="283132" url="https://ta.wikipedia.org/wiki?curid=283132" title="கேத்தி வில்காக்ஸ்">
கேத்தி வில்காக்ஸ்

கேட்டி வில்காக்ஸ் என்பவர் அமெக்காவைச் சேர்ந்த பெண்மணி ஆவார். இவர் மதுரையிலுள்ள லேடி டோக் கல்லூரியை தொடங்கியவர் ஆவார்.

கி.பி.1889, ஜூலை26 அன்று பிறந்த இவர் இந்தியாவில் 1915 முதல் 1958 வரை சேவை புரிந்துள்ளார். லேடிடோக் கல்லூரியில் 1948 முதல் 1958 வரை சேவையாற்றியுள்ளார். மதுரை கேப்ரன்ஹால் பெண்கள் மேனிலைப் பள்ளியில் ஆசிரியையாகப் பணிபுரிய வந்த இவர் அப்பள்ளி தலைமையாசிரியை அருட்சகோதரி நாய்ஸ் அவர்களுடன் இணைந்து பணியாற்றினார். ஓ.சி.பி.எம். பெண்கள் மேனிலைப் பள்ளி, நாய்ஸ் ஆங்கிலவழிப் பள்ளியைத் தொடங்கியவர் இவர். இவரது கடும் உழைப்பில் 1948ல் லேடிடோக் கல்லூரியை தொடங்கினார். 

திருமணம் செய்து கொள்ளாமல் சேவை செய்த இந்த அம்மையார் 1974ல் இவ்வுலக வாழ்வை நீத்தார். 

1. டோக்பெருமாட்டி கல்லூரி கையேடு 



</doc>
<doc id="283137" url="https://ta.wikipedia.org/wiki?curid=283137" title="குறுமுறை வகுத்தல்">
குறுமுறை வகுத்தல்

எண்கணிதத்தில், குறுமுறை வகுத்தல் அல்லது குறுவகுத்தல் ("short division") என்பது ஒரு வகுத்தல் கணக்கினை எளிய சிறுசிறு படிகளாகப் பிரித்துச் செய்ய உதவும் வகுத்தல் படிமுறைத் தீர்வு ஆகும். இது நீள் வகுத்தலின் குறுக்க வடிவமாகும். இம்முறையைப் பயன்படுத்துவோருக்கு எழுதிப்பாராமல், மனதிலேயே கணக்கிடக்கூடிய திறமைத் தேவைப்படும். எனவே இம்முறை வகுத்தலானது சிறிய வகுஎண்களுக்கு பயன்படுத்தப்படுகிறது. பெருக்கல் வாய்ப்பாடுகள் உதவியோடு, 2 முதல் 12 வரையிலான முழுஎண் வகுஎண்களுக்கு குறுவகுத்தலைப் பயன்படுத்தலாம்.

எல்லா வகுத்தல் கணக்குகளிலும் உள்ளதுபோல இதிலும் வகுபடுஎண்ணானது வகுஎண்ணால் வகுக்கப்பட்டு, ஈவு மற்றும் மீதி ஆகிய இரண்டும் பெறப்படுகின்றன. மிகப் பெரிய வகுபடுஎண்ணைக்கூட எளிய தொடர்படிகளைக் கொண்டு குறுவகுத்தல் முறையில் வகுக்க முடியும்.

நீள்வகுத்தலில், முதலில் வகுஎண்ணால் வகுபடக்கூடிய வகுபடுஎண்ணின் கடைசி இடதுபக்கச் சிறிய இலக்கம்/இலக்கங்கள் வகுக்கப்படுகிறது. கிடைக்கும் மீதியுடன் அடுத்த இலக்கம்/இலக்கங்கள் கீழிறக்கப்பட்டு வகுத்தல் தொடர்கிறது. இதனால் ஒவ்வொரு படி நிலையும் நீளவாக்கில் ஒன்றன்கீழ் ஒன்றாக அமைகிறது. ஆனால் குறுவகுத்தலில் முதலில் வகுஎண்ணால் வகுபடக்கூடிய வகுபடுஎண்ணின் கடைசி இடதுபக்கச் சிறிய இலக்கம் (அல்லது இலக்கங்கள்) வகுக்கப்பட்டபின் கிடைக்கும் மீதி மனதிலேயே கணக்கிடப்பட்டுக் கீழே எழுதப்படாமல், பக்கவாட்டில் அடுத்த இலக்கத்துடன் எடுத்துக்கொள்ளப்பட்டு வகுத்தல் தொடர்கிறது.


மாறாக, வகுத்தலுக்கான கோட்டை வகுபடுஎண்ணுக்குக் கீழிட்டும் செய்யலாம். 

நீள்வகுத்தல் அளவுக்கு குறுவகுத்தல் எழுதுதாளில் இடமடைப்பதில்லை. எனினும் குறுவகுத்தலுக்கு மனக்கணக்குத் தேவைப்படுகிறது என்பதையும் கருத்தில் கொள்ளவேண்டும்.


படிநிலை 1:

படிநிலை 2:

படிநிலை 3:

படிநிலை 4:

படிநிலை 5:

படிநிலை 4 இல் கிடைக்கும் இறுதிமீதி = 2. இத்துடன் வகுத்தலை நிறைவு செய்து ஈவை கலப்பு பின்ன வடிவில் எழுதலாம். 

அல்லது தசம பின்ன வடிவில் பெறுவதற்குப் பின்வருமாறு தொடரலாம்.

மாற்று வடிவம்:

ஒரு எண்ணின் பகாக் காரணிகளைக் காண்பதற்கு குறுவகுத்தல் மிகவும் பயனுள்ளது. பகாக் காரணியாக்கம் செய்யப்பட வேண்டிய எண்ணின் பகாக் காரணிகளைக் கண்டுபிடிப்பதற்கு அந்த எண்ணைப் பகா எண்களால் அடுத்தடுத்து குறுவகுத்தல் முறையில் வகுக்கப்படுகிறது.

எடுத்துக்காட்டு:

வகுத்தலில் மீதி மட்டுமே தேவைப்படும் கணக்குகளுக்கு குறுவகுத்தல் முறை பொருந்தும். மாடுலோ எண்கணித செயல்கள், வகுபடுதன்மைச் சோதனைக் கணக்குகளில் இம்முறை பயனுள்ளதாக இருக்கும். இச்செயல்களில் ஈவுகள் குறித்துக் கொள்ளப்படுவதில்லை. மீதிகள் மட்டுமே தேவைப்படுகின்றன.

எடுத்துக்காட்டு:



</doc>
<doc id="283144" url="https://ta.wikipedia.org/wiki?curid=283144" title="குயிசூ">
குயிசூ

குயிசூ ( Guizhou) என்பது சீன மக்கள் குடியரசைச் சேர்ந்த நாட்டின் தென்மேற்குப் பகுதியிலுள்ள மாகாணங்களுள் ஒன்று. அதன் மாகாணத் தலைநகரம் குய்யங் ஆகும். 
இந்த பகுதி முதல் முதலில் தாங் அரசமரபு காலத்தில் சீரமைக்கப்பட்டு சீனப்பேரரசின் கட்டுப்பாட்டிலுள்ள ஆட்சிப்பகுதியாக ஆக்கப்பட்டு "ஜுயிசூ" (矩州, பழஞ்சீனம்: Kjú-jyuw) எனப் பெயரிடப்பட்டது. மங்கோலியத் தலைமையிலான யுவான் அரசமரபு காலத்தில் தச்சுமூலைமட்டம் எனப்பொருள்படும் "ஜு" என்ற முதல் சொல்லின் மாற்றாக விலைமதிப்பற்ற எனப்பொருள்படும் "குய்" (Gui) என்று மாற்றப்பட்டது. 

கி.மு. 1046 காலகட்டத்தில் சீனாவின் சின் மரபின் ஆட்சிக்காலத்தில், வடமேற்கு குயிசூ, ஷூ நாட்டின் ஒரு பகுதியாக இருந்தது. போரிடும் நாடுகள் காலத்தில் சீனாவின் சூ அரசு இப்பகுதியை வெற்றிகொண்டது, பின்னர் இப்பகுதி தியான் அரசின் கட்டுப்பாட்டில் வந்தது .

குயிசூவின் எல்லைகளாக வடக்கில் சிச்சுவான் மாகாணமும் சோங்கிங் நகராட்சியும், மேற்கே யுன்னான் மாகாணமும், தெற்கில் குவாங்சி மாகாணமும், கிழக்கே ஹுனான் மாகாணமும் உள்ளன. குயிசூ மாகாணத்தின் மேற்கு பகுதி மலைகள் நிறைந்து காணப்படுகின்றது. ஒட்டுமொத்த குயிசூவின் கிழக்கு மற்றும் தெற்கு பகுதிகள் ஒப்பீட்டளவில் சமவெளியாக இருக்கின்றன. மாகாணத்தில் மேற்கு பகுதி யுன்னான்-குய்சூ உயர்நிலத்தின் ஒருபகுதியாக உள்ளது.
மாகாணத்தின் குறிப்பித்தக்க நகரங்கள்: அன்சூன், கைலி, சுன்யீ, தௌயுயென், லியூபன்சுயெ, குயிங்சென் ஆகும்.

குயிசூ மாகாணம் துணை வெப்பமண்டல ஈரப்பதமான காலநிலை கொண்டதாக உள்ளது. எனினும் சில பருவகால மாற்றங்கள் ஏற்படுகின்றன. இதன் ஆண்டுச் சராசரி வெப்பநிலை சுமார் 10 முதல் 20 °செல்சியஸ், சனவரி மாத சராசரி வெப்பநிலை 1 ல் இருந்து 10 °செல்சியஸ் ஆகவும், சூலை மாத சராசரி வெப்பநிலை 17 முதல் 28 °செல்சியஸ் வரையும் நிலவும். இம்மாகாணம் பாலைநிலமாதல், தொடர்ந்த நீர் பற்றாக்குறை போன்ற தீவிரமான சுற்றுச்சூழல் இடர்பாடுகளால் இன்னலுற்று வருகின்றது.

சீனாவின் மற்ற தென்மேற்கு மாகாணங்களைப் போலவே குயிசூ மாகாணத்தின் நாட்டுப்புறப்பகுதிகள் 2010 ஆண்டின் வசந்த காலத்தில் கடும் வறட்சியால் பாதிக்கப்பட்டது. இதனால் ஏப்ரல் 2010 3-5 ஆகிய மூன்று நாட்கள் சீனாவின் பிரதமர் வென் ஜியாபா இன்னலுற்ற குயிசூவின் தென்மேற்குப் பகுதிகளில் உள்ள நாட்டுப்புறப்பகுதிகளுக்குச் சென்று, அப்பகுதியில் வறட்சி எதிர்ப்பு தொழில்நுட்பங்களை மேம்படுத்த வேளாண்விஞ்ஞானிகளைப் பணித்தார்.
குயிசூ நடைமுறையில் வறிய மற்றும் பொருளாதாரத்தில் வளர்ச்சி அடையாத ஆனால் இயற்கை, பண்பாடு மற்றும் சுற்றுச்சூழல் வளம் நிறைந்த மாகாணமாகும். இதன் மொத்த உள்நாட்டு உற்பத்தி 2012 இல் 680.22 பில்லியன் யுவான் (107.758 பில்லியன் அமெரிக்க டாலர்).
19 ஆம் நூற்றாண்டின் நடுப்பகுதி வரை, குயிசூ பகுதியிலிருந்து பாதரசம் , தங்கம், இரும்பு, ஈயம், புகையிலை, நறுமணப் பொருட்கள், மருந்துகள் ஆகியவை ஏற்றுமதி செய்யப்பட்டுவந்தன.

குயிசூ புகையிலைக்குச் சீனாவில் புகழ் பெற்றது. புகையிலை உற்பத்தியில் சீனாவில் மூன்றாவது இடத்தை வகிக்கிறது. மாகாணத்தில் உள்ள மற்ற முக்கிய தொழிற்துறைகள் மின்சார உற்பத்தியும் சுரங்கத்தொழில்களும் ஆகும். சுரங்கத்தொழில்களில் குறிப்பாக நிலக்கரி, சுண்ணாம்புக் கல், ஆர்சனிக், ஜிப்சம், களிப்பாறை எண்ணெய் ஆகியவை உள்ளன. உற்பத்தியின் பெரும்பகுதியை குவாங்டாங் மற்றும் பிற மாகாணங்களுக்கு ஏற்றுமதி செய்கிறது. குயிசூ மாகாணத்தில் மொத்த நிலக்கரி உற்பத்தி 2008 இல் 118 மில்லியன் டன்களாகும். இது முந்தைய ஆண்டைவிட 7% கூடுதல் ஆகும். 

இந்த மாகாணத்தில் சீன நாட்டுப்புறச்சமயங்கள், தாவோயிச மரபுகள் மற்றும் சீனபுத்தம் ஆகியவை குறிப்பிடும்படியாக உள்ளன. 2007 மற்றும் 2009 இல் நடத்திய ஆய்வுகளின் படி, மக்கள் தொகையில் 31.18% முன்னோர்களின் சடங்குகளில் நம்பிக்கை உள்ளவர்களாக உள்ளனர். மக்கள் தொகையில் குறைந்த அளவிளான முஸ்லீம்கள் உள்ளனர். முன்பு 1.13% என்ற எண்ணிக்கையில் இருந்த கிருத்தவர்கள் 2004 ஆண்டு கணக்கெடுப்பில் 0.99% என்ற எண்ணிக்கையில் குறைந்துவிட்டனர். 
இந்த அறிக்கைகளில் பிற சமயங்களைப் பற்றிய விவரங்கள் இல்லை. மக்கள் தொகையில் 67.83% சமயப் பற்றற்றவர்களாகவோ அல்லது இயற்கையை வழிபடுவோர்களாகவோ, கன்பூசிய மதம், தாவோ, நாட்டுப்புறச்சமயத்தினராகவோ உள்ளனர். 


</doc>
<doc id="283145" url="https://ta.wikipedia.org/wiki?curid=283145" title="ஆசியப் புவிப்பரப்பியல்">
ஆசியப் புவிப்பரப்பியல்

ஆசியப் புவிப்பரப்பியல் ஆசியாவை யுமுரேசியாவின் நடுவண், கிழக்குப் பகுதிகளையும் வகைப்படுத்தும் புவிப்பரப்புக் கருத்து வரையறைகளை மீள்பார்வை இடுகிறது. இக்கண்டத்தில் தோராயமாக 50 நாடுகள் அமைகின்றன.

ஆசியாவின் நிலப்பகுதி அதி அடங்கும் வட்டார நிலப்பகுதிகளின் கூட்டுத்தொகைக்குச் சமமாகாது எடுத்துக்காட்டாக, நடுவண் ஆசியாவுக்கும். நடுவண் கிழக்கு நாடுகளுக்கும் இடையே அமையும் எல்லைக்கோடு அதை யார் வரையறுக்கிறார்கள் என்பதையும் எதற்காக வரையறுக்கிறார் என்பதையும் பொறுத்துள்ளது. இந்த வேறுபட்ட வரையறைகள் ஒட்டுமொத்த ஆசியாவின் நிலவரையில் அமையாது; எடுத்துகாட்டாக, எகிப்து நடுவண் கிழக்கு நாடுகளில் உள்ளடங்கும். ஆனால் பின்னவை ஆசியாவின் நிலப்பிரிவானாலும் எகிப்து ஒட்டுமொத்த ஆசியாவில் சேர்க்கப்படுவதில்லை.

ஆசியாவையும் ஆப்பிரிக்காவையும் பிரிப்பது சூயசு கால்வாய் நீர்ச்சந்தியும் செங்கடலும் ஆகும். அண்கிழக்கில் உள்ள துருக்கி ஏகியத் தீவுக்குட் புகுந்து ஐரோப்பாவின் பக்கத்தில் இசுதான்புல்லை உள்ளடக்கினாலும், ஐரோப்பாக் கண்டப் பக்க ஆசிய எல்லை கிழக்கு நடுத்தரை நாட்டுக் கடற்கரையில் தொடங்குகிறது. வடக்கில் ஆசியா, ஐரோப்பாவின் எல்லை தார்தனெல்லசு ஊடாக, மர்மரா கடல், போசுபோரசு, கருங்கடல், காக்காச்சு மலைகள், காசுபியக் கடல், யூரல் ஆற்று தலைவாயில் வரையும் யுரல் மலைகளின் கிழக்காக உருசியாவின் காராக் கடல் வரையும் செல்லும் நீளமான எல்லையாகும். ஆர்டிக் பெருங்கடல் ஆசியாவின் வடக்கெல்லையாக அமைகிறது. பெரிங் நீர்ச்சந்தி ஆசியாவையும் வட அமெரிக்காவையும் பிரிக்கிறது.

ஆசியக் கண்டத்தின் எல்லையில் மலாய்த் தீவகமும் இந்தோனேசியாவும் உள்ளன. சுந்தா கண்டத் திட்டில் உள்ள இந்தோனேசியா இப்போது கிழக்கிந்தியத் தீவுகள் என அழைக்கப்படுவதில்லை. இந்தியத் தீவுகள் என்றே அழைக்கப்படுகின்றன. இதில்மக்கள் வழும்/வாழாத அயிரக் கணக்கான திவுகள் உள்ளன. அருகில் ஆத்திரேலியா தனிக் கண்டமாகும். ஆத்திரேலியாவின் வடகிழக்கில் ஜப்பானுக்கும் கொரியாவுக்கும் நெடுந்தொலைவில் அமைந்துள்ள பசுபிச் தீவுகள் ஓசியானா எனப்படுகின்றன. அவை ஆசியாவில் அடங்கா. இந்தோனேசியாவில் இருந்து ஆசிய எல்லை இந்தியப் பெருங்கடல் வழியாக சென்கடல் வரை நீள்கிறது. இந்தியப் பெருங்கடலில் உள்ள பெரும்பாலான தீவுகள் ஆசியாவைச் சேர்ந்தவை ஆகும்.

கற்பனையான ஆசிய எல்லைக்குள் அடங்கிய நிலப்பரப்பைப் பற்றி, பல தகவல் வாயில்கள் பல்வேறு மதிப்பீடுகளைத் தருகின்றன. நியூயார்க் இதழின் உலக வரைபடம் பரப்பளவைத் தருகிறது. "சேம்பர் உலக அட்டவணை இம்மதிப்பை என முழுமைப் படுத்துகிறது.ஆனால் கொலம்பியச் சுருக்கமான கலைக்களஞ்சியம் இதை என மதிப்பிடுகிறது. The 2011 Pearson's has . இப்பரப்பை மதிப்பிட உதவும் முறையையோ, எப்பகுதிகள் மதிப்பீட்டில் உள்ளடக்கப்பட்டன எனும் தகவலையோ இவை வெளியிடவில்லை.

ஆசியக் கண்ட நிலவரைப் பரப்பு அறுதி வடக்கு, தெற்கு அகலாங்குகளையும் அறுதி கிழக்கு, மேற்கு நெட்டாங்குகளையும் கொண்ட நிலக்கோளச் சதுரக் கோண அளவுக்குள் அமைகிறது. செல்யுசுக்கின் முனை அகலாங்கு 77° 43′ வ; மலேசியத் தீவகப் பியாயி முனை அகலாங்கு 1° 16′ வ; துருக்கியில் உள்ள பாபா முனை நெட்டாங்கு 26° 4′ கி; தெழ்னியோவ் முனை நெட்டாங்கு 169° 40′மே; எனவே ஆசியக் கண்டம் அகலாங்கில் 77° நிலவரைக் கோணமும் நெட்டாங்கில் 195° நிலவரைக் கோணமும் வெட்டுகிறது.சேம்பரின்படி, ஏறக்குறைய நீளம் 8560 கி.மீ; அகலம் 9600 கி.மீ. பியர்சன்படி, நீளம் 8700 கி.மீ; அகலம் 9700 கி.மீ.

ஆசியக் கண்டத்தின் தென்கிழக்கில் உள்ள இந்தோனேசியா பல்லாயிரம் தீவுகளைக் கொண்டுள்ளது. இதுதான் பேரளவுப் பரப்பை ஆசியக் கண்டத்துக்கு அளிக்கிறது. மேலும் இது ஆசியாவின் அகலாங்கை மேலும் தெற்காகத் தள்ளுகிறது. இந்நாட்டின் புவிப்பரப்பியலின் தன்மை இதன் கடலும் கடற்படுகையும் ஆசியாவுக்குள் அடங்குமா என்ற கேள்வியை எழுப்புகிறது. ஆத்திரேலியவுக்கும் இந்தோனேசியாவுக்கும் இடையில் இதற்கான பேரம் இன்னமும் நடந்துவருகிறது. நடப்பு 1997 ஒப்பந்தமும் ஒப்புதல் பெறப்படாமலே உள்ளது. கடலில் மீன் பிடிக்கும் உரிமையும் கடற்படுகையில் கனிமச் சுரங்கம் அகழும் உரிமையும் வேறு தீர்வுகாண வேண்டியுள்ளன. இவையும் பேரத்தில் உள்ளன. கடற்படுகைக்கான அறுதித் தெற்கு எல்லை 10° 50'தெ, A3 அகலாங்கு ஆத்திரேலியாவும் இந்தோனேசியாவும் பாப்புவா நியூகினியாவும் சந்த்திக்கும் மும்மைப் புள்ளியாகும். அருதித் தெற்கு நீர்க்கம்ப்ப் புள்ளி Z88 புள்ளியான 13° 56' 31.8" அகலாங்காகும்.

18 ஆம் நூற்றாண்டு தொடங்கி ஆசியா பல உள்வட்டாரங்களகப் பிரித்து தொடர்பேதும் இன்ற வரையறுக்கப்பட்டுள்ளன. ஆசியா சொல்லைப் பயன்படுத்த பொதுக் கருத்தேற்பு ஏதும் இல்லாத்தைப் போலவே இவற்றுக்கு வரலாற்றுப் பொதுவேற்பு ஏதும் இல்லை.

ஆசியாவின் வட்டாரங்களாகப் பின்வரும் வட்டாரங்கள் பொதுவாக அமையும்;

இதில் பொதுவாக கஜக்சுதான், உஜ்பெகிசுதான், தாஜிக்சுதான், துருக்கிமேனித்தான் கிர்கிழ்சுதான் ஆகிய பகுதிகள் உள்ளடங்கும்.


இதில் பொதுவாக சீனா, ஃஆங்காங், மக்காவோ, தைவான், வடகொரியா, தென்கொரியா, ஜப்பான், மங்கோலியா ஆகிய பகுதிகள் உள்ளடங்கும்.


இதில் பொதுவாக ஆப்கனித்தான், பாக்கித்தான், இந்தியா, [மாலத்தீவுகள்]], சிறிலங்கா, நேப்பாளம், பூட்டான், வங்க தேசம் ஆகிய பகுதிகள் உள்ளடங்கும். ஆப்கனித்தனைத் தவிர்த்த இவ்வட்டாரம் இந்தியத் துணைக்கண்டம் என இணையாக அழைக்கப்படுகிறது.


இதில் பொதுவாக புரூனேi, கம்போடியா, இந்தோனேசியா, இலாவோசு, மலேசியா, மயன்மார், பிலிப்பைன்சு, [சிங்கப்பூர்]], தாய்லாந்து, திமோர்-இலெசுத்தே, வியட்னாம் ஆகிய பகுதிகள் உள்ளடங்கும்.


இதில் பொதுவாக ஆர்மேனியா, அசர்பைசான், பகுரைன், ஜார்ஜியா, ஈரான், ஈராக், இசுரவேல், ஜோர்டான், குவைத், இலெபனான், காசா Strip, ஓமன், குவத்தார், சவுதி அரேபியா, சிரியா, துருக்கி, ஒன்றிய அரபு நாடுகள் அல்லது பேரரசுகள், யேமன் ஆகிய பகுதிகள் உள்ளடங்கும்.

பட்டியலின் தரவுகள் உரிய தரப்பட்டுள்ள தகவல் வாயிகளில் இருந்து எடுக்கப்பட்டவை; அல்லாவிடில் அவை உலக சி.ஐ.ஏ முகநூல்வழி பெறப்பட்டவை. மக்கள் தொகையைப் பிரிக்க முயலவில்லை. உருசியாவின் மக்கள்தொகை அந்நாடு முழுவதற்குமானது. எனவே, தனித்தனியான மக்கள் தொகையைக் கூட்டி ஆசியாவின் மக்கள் தொகையைப் பெறமுடியாது. குறிப்புகள் எந்நாடுகள் சில முகமைகளால் கண்டத்திடை நாடுகள் எனக் கருதப்படுகின்றன என்பதைத் தெளிவாகக் கூறுகின்றன. ஆனால் இதுபற்றிய பொதுவான ஏற்பேதும் இதுவரை இல்லை.



</doc>
<doc id="283146" url="https://ta.wikipedia.org/wiki?curid=283146" title="டிப்ருகட் தொடருந்து நிலையம்">
டிப்ருகட் தொடருந்து நிலையம்

டிப்ருகட் தொடருந்து நிலையச் சந்திப்பு, இந்திய மாநிலமான அசாமின் திப்ருகர் மாவட்டத்தில் உள்ள டிப்ருகட்டில் உள்ளது.

இந்த வண்டி 2011ஆம் ஆண்டில் தொடங்கப்பட்டது. இது இந்தியாவிலேயே அதிக்ஜ நீளத்துக்கு பயணிக்கும் வண்டியாகும். இது தொலைவை 82 மணி நேரத்தில் கடக்கிறது. அசாம், மேற்கு வங்கம், ஒரிசா, ஆந்திரப் பிரதேசம், கேரளம், தமிழ்நாடு ஆகிய மாநிலங்களின் ஊடாக பயணிக்கிறது.

பிரம்மபுத்திரா ஆற்றின் மேல் கட்டப்பட்டுள்ள போகிபீல் பாலம் சுமார் ஐந்து கிலோமீட்டர் நீளமுடையது. இதில் பயணிப்பதன் மூலம் டிப்ருகட்டில் இருந்து ஆற்றின் வடக்கு கரைக்கு சென்று வர முடியும். இதை 1997 ஆம் ஆண்டு எச்.டி. தேவ் கவுடா அடிக்கல் நாட்டி தொடங்கி வைத்தார்.



</doc>
<doc id="283147" url="https://ta.wikipedia.org/wiki?curid=283147" title="மணலூர் ஊராட்சி (திருவாரூர் மாவட்டம்)">
மணலூர் ஊராட்சி (திருவாரூர் மாவட்டம்)

மணலூர் ஊராட்சி (திருவாரூர் மாவட்டம்), தமிழ்நாட்டின் திருவாரூர் மாவட்டத்தில் உள்ள வலங்கைமான் வட்டாரத்தில் அமைந்துள்ளது. இந்த ஊராட்சி, நன்னிலம் சட்டமன்றத் தொகுதிக்கும் நாகப்பட்டினம் மக்களவைத் தொகுதிக்கும் உட்பட்டதாகும். இந்த ஊராட்சியில் மணலூர், சோத்தமங்கலம், மணக்குண்டு ஆகிய பகுதிகள் முக்கியமான பகுதிகள் ஆகும்.


</doc>
<doc id="283162" url="https://ta.wikipedia.org/wiki?curid=283162" title="பலெம்பாங்">
பலெம்பாங்

பலெம்பாங் (Palembang, ஜாவி: ) என்பது மேடானுக்கு அடுத்ததாய் உள்ள சுமத்திரா தீவின் இரண்டாவது மிகப் பெரிய நகரமாகும். இது இந்தோனேசியாவின் தெற்கு சுமாத்திரா மாகாணத்தின் தலைநகரமும் ஆகும். பலெம்பாங் மலாய் தீவுக்கூட்டம் மற்றும் தென்கிழக்காசியாவின் மிகப் பழைய நகரங்களுள் ஒன்றாக விளங்குகிறது. இது தெற்கு சுமாத்திராவின் கிழக்கு கடற்கரையில் உள்ள முசுனி நதியின் ஆற்றங்கரையில் அமைந்துள்ளது. பலெம்பாங் 374.03 சதுர கிலோமீற்றர் நிலப் பரப்பளவைக் கொண்டது ஆகும். 2013ன் மக்கள் தொகை அடிப்படையில் இந்நகரத்தின் மக்கள் தொகை 1,742,186 குடிகளைக் கொண்டுள்ளது. பலெம்பாங் இந்தோனேசியாவில் ஜகார்த்தா, சுரபயா, பண்டுங், மேடான், செமாராங் மற்றும் மக்காசாருக்கு அடுத்ததாய் உள்ள ஏழாவது மிகப் பெரிய நகரமாகும். இந்நகரம் 26வது தென்கிழக்கு ஆசிய விளையாட்டுக்கள் போட்டியை 2011ல் நவம்பர் 11 தொடக்கம் 22வரை ஜகார்த்தாவுடன் இணைந்து நடத்தியது என்பது குறிப்பிடத்தக்கது.

பலெம்பாங் இந்தோனேசியாவிலுள்ள மிகப் பழைய நகரங்களுள் ஒன்றாக விளங்குவதுடன் தென்கிழக்கு ஆசியாவில் அதிகம் ஆதிக்கம் செலுத்திய சிறீவிஜய இராச்சியத்தினதும், சக்திவாய்ந்த மலாய் இராச்சியத்தினது தலைநகராக விளங்கிய வரலாற்றையும் தன்னகத்தே கொண்டுள்ளது.

பலெம்பாங்கின் முக்கிய இடங்களாகக் கருதப்படுபவை இந்நகரத்தை இரண்டாகப் பிரித்துள்ள முசுனி ஆறும் மற்றும் அம்பேரா பாலமும் ஆகும். பலெம்பாங்கிலுள்ள முசுனி ஆற்றின் வடக்கு ஆற்றங்கரை சேபேராங் இலீர் (Seberang Ilir) என்று அழைக்கப்படுகிறது, மற்றும் பலெம்பாங்கிலுள்ள முசுனி ஆற்றின் தெற்கு ஆற்றங்கரை சேபேராங் உலு (Seberang Ulu) என்றும் அழைக்கப்படுகிறது. சேபேராங் இலீரே பலெம்பாங்கின் பொருளாதார மற்றும் கலாசார மையமாக விளங்குகிறது, மற்றும் சேபேராங் உலுவே பலெம்பாங்கின் அரசியல் மையமாக விளங்குகிறது.

பலெம்பாங்கிலுள்ள பல்கலைக்கழகங்கள்:

பலெம்பாங்கிலுள்ள சிறந்த சிரேஷ்ட உயர்நிலைப் பள்ளிகள்:

பலெம்பாங்கிலுள்ள சிறந்த கனிஷ்ட உயர்நிலைப் பள்ளிகள்:



</doc>
<doc id="283172" url="https://ta.wikipedia.org/wiki?curid=283172" title="நீர்மட்டம் (கப்பல்)">
நீர்மட்டம் (கப்பல்)

கப்பல் தொடர்பில் நீர்மட்டம் என்பது, கருத்துரு அளவில் அல்லது உண்மையில் கப்பலின் உடற்பகுதியை நீரின் மேற்பரப்பு சந்திக்கும் கோட்டைக் குறிக்கும். குறிப்பாக, பாதுகாப்பான மிதப்புக்காக குறித்த நீர் வகை, வெப்பநிலை ஆகியவற்றில், சட்டரீதியாக ஏற்றக்கூடிய சுமை ஏற்றப்படும்போதான மிதப்புயரக் குறியீட்டையும் இச்சொல் குறிக்கும். அவ்வேளைகளில் இது, பன்னாட்டுச் சுமைக்கோடு, பிளிம்சோல் கோடு போன்ற பெயர்களாலும் குறிக்கப்படும். வெப்பநிலை நீர்மட்டத்தைப் பாதிக்கும். ஏனெனில், சூடான நீர், குளிர்ந்த நீரிலும் அடர்த்தி குறைவு என்பதால், சூடான நீர் குறைவான மிதப்புத் தன்மையைக் கொடுக்கிறது. இதுபோலவே நன்னீர், கடல்நீரிலும் அடர்த்தி குறைவு என்பதால் நன்னீர் குறைவான மிதப்புத்தன்மையைக் கொடுக்கிறது. பாய்ப்படகுகளில், படகு முன்னோக்கிச் சென்றுகொண்டிருக்கும்போது நீர்மட்ட நீளம் குறிப்பிடத்தக்க அளவு மாற்றம் அடையக்கூடும். இது படகின் வேகத்தைப் பாதிக்கும்.

கப்பல் போதிய அளவு எச்சமட்டத்தைக் (நீர்மட்டத்துக்கும் கப்பலின் முதன்மைத் தளத்துக்கும் இடையிலான தூரம்) கொண்டிருப்பதை உறுதி செய்வதே சுமைக்கோட்டின் நோக்கமாகும். வணிகக் கப்பல்களில் எச்சமட்டம், தொடர்ச்சியான மேல்தளத்திலிருந்து நீர்மட்டத்துக்கான தூரம் ஆகும். இது கப்பலுக்கு வழங்கப்பட்டுள்ள எச்சமட்டச் சான்றிதழில் குறிப்பிட்டிருப்பதைக் காட்டிலும் குறைவாக இருக்கக்கூடாது. சில விதிவிலக்கான சூழல்களைத் தவிர எல்லா வணிகக் கப்பல்களிலும் அவற்றின் இரண்டு பக்கங்களிலும் சுமைக்கோட்டுச் சின்னம் வரையப்பட்டிருக்கும். நிறப்பூச்சு அழிந்து போனாலும் தெரியக்கூடியவகையில் இந்தச் சின்னம் நிரந்தரக் குறியாக இருத்தல் வேண்டும். கப்பலில் அளவுக்கு மீறிய சுமை ஏற்றப்பட்டுள்ளதா என எவரும் அறிந்துகொள்வதற்கு சுமைக்கோடு உதவுகிறது. வகைப்பாட்டுச் சங்கம் கப்பலொன்றில் சுமைக்கோட்டுக்கான சரியான இடத்தைக் கணிப்பதுடன் அதை உறுதிப்படுத்துகிறது. இது தொடர்பான சான்றிதழ்களையும் இச்சங்கமே வழங்குகிறது.1870ல் சாமுவேல் பிளிம்சால் என்பார் இக்குறியீட்டு முறையைக் கண்டுபிடித்தார்.

முதல் அதிகாரபூர்வ சுமையேற்ற விதிகள் கிமு 2,500ல் கிரீட் இராச்சியத்தில் உருவான கடல்சார் சட்டங்களுடன் தொடங்கியதாக நம்பப்படுகிறது. அக்காலத்தில் கப்பல்கள் சுமையேற்றம், பராமரிப்பு ஆகிய சோதனைகளுக்கு உள்ளாகவேண்டிய தேவை இருந்தது. உரோமர் காலத்திலும் இத்தகைய விதிகள் இருந்தன. மத்திய காலத்தில், வெனிசுக் குடியரசு, செனோவா நகரம், அன்சியாட்டிக் குழு ஆகியவை கப்பல்களில் சுமைக் கோடுகள் பொறிக்கப்பட வேண்டும் என விதித்தன. வெனிசில் குறுக்குக்கோட்டு அடையாளமும், செனோவாவில் மூன்று கிடைக்கோடுகளைக் கொண்ட அடையாளமும் பயன்பட்டன.

19ம் நூற்றாண்டின் சுமையேற்றம் தொடர்பான பரிந்துரைகள் 1835ல் பிரித்தானிய மற்றும் வெளிநாட்டுக் கப்பல்களுக்கான லொயிடின் பதிவு நிறுவனத்தால் முன்வைக்கப்பட்டது. இப்பரிந்துரைகள் கப்பல் உரிமையாளர்கள், கப்பலோட்டுவோர், உறுதிகொடுப்போர் ஆகியோரின் கலந்துரையாடல்களைத் தொடர்ந்து உருவானது. லாயிடின் விதி என அறியப்பட்ட இது 1880 வரை பரவலாகப் புழக்கத்தில் இருந்தது.

அளவுமீறிய சுமை ஏற்றப்பட்டதன் காரணமாகப் பல கப்பல்கள் இழக்கப்பட்டதைத் தொடர்ந்து, 1860ல் ய நாடாளுமன்ற உறுப்பினராக இருந்த சாமுவேல் பிளிம்சால் இந்த விடயத்தில் கவனம் செலுத்தினார். இதன் காரணமாக 1872ல் கடற்பயணத்துக்குதவாத கப்பல்கள் தொடர்பான அரச ஆணைக்குழு ஒன்று உருவாக்கப்பட்டது. 1876ல் நிறைவேற்றப்பட்ட ஐக்கிய இராச்சிய வணிகக் கப்பல்கள் சட்டம் சுமைக்கோட்டுக் குறியீட்டைக் கட்டாயமாக்கியது. ஆனாலும், இக்குறியின் அமைவிடம் சட்டத்தின் மூலம் 1894 வரை தீர்மானிக்கப்படவில்லை. 1906ல் பிரித்தானியத் துறைமுகங்களுக்கு வரும் வெளிநாட்டுக் கப்பல்களில் சுமைக்கோட்டைக் கட்டாயமாக்கிச் சட்டம் நிறைவேற்றப்பட்டது. 1930 சுமைக்கோட்டு ஒப்பந்தப்படி பொதுவான பன்னாட்டு சுமைக் கோட்டு விதிகள் உருவாக்கப்பட்டன. 

1966ல் 1930ன் விதிகளை மீளாய்வு செய்து சுமைக்கோடு தொடர்பான பன்னாட்டு ஒப்பந்தம் இலண்டனில் உருவாக்கப்பட்டது. இது பின்னர் 1971, 1975, 1979, 1983, 1995, 2003 ஆகிய ஆண்டுகளில் திருத்தப்பட்டது எனினும் இவையெதுவும் பயன்பாட்டுக்கு வரவில்லை.

தொடக்ககால "பிளிம்சால் குறி" ஒரு வட்டத்தையும் அதற்குக் குறுக்காக வரையப்பட்ட ஒரு கிடைக் கோட்டையும் கொண்டிருந்தது. காலப்போக்கில் மேலும்பல குறிகள் இத்துடன் சேர்க்கப்பட்டன. வெவ்வேறு நீர் அடர்த்திகளுக்கும், கடல் நிலைமைகளுக்குமான குறிகள் இவற்றுள் அடங்கும். கப்பலின் சுமைக்கோட்டை ஆய்வு செய்த வகைப்பாட்டுச் சங்கத்தின் பெயரின் முதல் எழுத்துக்கள் குறியீட்டின் அருகில் காணப்படும். CN கனரினாவையும், AB அமெரிக்கக் கடல்வணிகப் பணியகத்தையும் குறிக்கும். இதேபோல LR லாயிட் ரிஜிஸ்ட்டர், GL ஜெர்மனிசர் லாயிட், BV பியூரோ வெரித்தாஸ், IR இந்தியக் கடல்வணிகப் பதிவு, ஆகியவற்றைக் குறிக்கும். இவ்வெழுத்துக்கள் 115 மிமீ உயரமும், 75 மிமீ அகலமும் கொண்டிருக்கவேண்டும்.


</doc>
<doc id="283187" url="https://ta.wikipedia.org/wiki?curid=283187" title="கம்போடியாவில் போக்குவரத்து">
கம்போடியாவில் போக்குவரத்து

கம்போடியாவில் போக்குவரத்து "(Transport in Cambodia)" போர் மற்றும் தொடர்ச்சியாக நடந்த சண்டைகளால் மிகவும் பழுதடைந்த போக்குவரத்து திட்டமாக இருந்தது. சண்டை இல்லாத காலத்தில் அவசரமாக போடப்பட்ட போதுமான வசதியும் வளர்ச்சியும் அடையாத சாலைகளாக அவை இருந்தன. நாட்டின் பல்வீனமான உள்கட்டமைப்பு வசதிகளால் அவசர மீட்பு உதவிகளைப் பெறுவதிலும் பொதுப் பொருட்களை கொள்முதல் மற்றும் விநியோகம் செய்வதில் மகத்தான இடர்பாடுகள் தோன்றின. போக்குவரத்து வலையமைப்பை மேம்படுத்தவும் பராமரிக்கவும் கம்போடியாவிற்கு சோவியத் உருசியாவின் தொழில்நுட்ப உதவியும் பொருள் உதவியும் கிடைத்தன.


தற்போதுள்ள ஒட்டுமொத்த சாலைகளில் 50 சதவீத சாலைகள் மற்றும் நெடுஞ்சாலைகளே தார் சாலைகளாக நல்ல நிலையில் உள்ளன. 
சுமார் 50 சதவீத சாலைகள் நொறுக்கப்பட்ட கல், கற்கள், அல்லது மேம்படுத்தப்பட்ட மண்ணால் ஆன சாலைகளாக இருந்தது. மற்றும் மீதமுள்ள சுமார் 30 சதவீத சாலைகள் சற்றும் மேம்படுத்தப்படாமல் வழித்தடங்கள் என்ற நிலையைத் தாண்டி சற்று மேம்பட்ட சாலையாக இருந்தது.
புனோம் பென்னில் இருந்து வியட்நாம் எல்லைக்குச் செல்லும் தேசியத் தடம் எண்1 இன் ஒரு பகுதியை பழுதுபார்த்து புதியசாலையாக 1981 ஆம் ஆண்டு கம்போடியா திறந்தது. போர் காலத்தில் மிகவும் பழுதடைந்திருந்த இச்சாலை வியட்நாமிய பொறியாளர்களால் மீண்டும் புதுப்பிக்கப்பட்டது.
1980 களின் பிற்பகுதியில் கம்போடியாவின் சாலைகள் தொழில் மையமாக்கப்படாமலும் விவசாயச் சங்கத்தால் பயன்படுத்தப்படாமலும் சாலை உருவாக்கப்பட்டதன் நோக்கம் எதுவும் நிறைவேற்றப்படாமல் இருந்தது. சரக்குந்துகளும், பேருந்துகளும் போதிய அளவுக்கு இல்லாமல் இருந்தது. இருந்த சில வண்டிகளுக்கு உதிரி உறுப்புகள் இல்லாததால் அவை ஓடும் நிலையில் இல்லாமலும் இருந்தன. நிதிச்சுமை காரணமாக சாலை போடுதலும் பராமரித்தலும் புறக்கணிக்கப்பட்டன. கிளர்ச்சியாளர்கள் தொடர்ந்து பாலங்களை இடித்து சாலைகளில் பயணம் செய்வதற்கு பாதுகாப்பில்லா நிலையை ஏற்படுத்திக் கொண்டிருந்தனர். 

2006 ஆம் ஆண்டில் கம்போடியாவின் பிரதான சாலைகள் யாவும் சர்வதேச தரத்திற்கு மேம்படுத்தப்பட்டன. பெரும்பாலான சாலைகள் தற்பொழுது செப்பனிடப்பட்டுவிட்டன. தாய்லாந்து எல்லையில் பொய்பெட்டில் இருந்து சியெம் ரீப் (அங்கோர்வாட்) வரை செல்லும் பாதை தற் பொழுது அமைக்கப்பட்டு வருகிறது. 

வரைபடம் 01/2014

புனோம் பென்னில் இருந்து தொடங்கும் இரண்டு தொடர் வண்டிப் பாதைகள் இங்கு உண்டு. 1000 மி.மீ (3 அடி 3 3⁄8 அங்குலம்) அளவு கொண்ட குறுகிய ஒற்றைப் பாதை மொத்தமாக 612 கிலோமீட்டர் தொலைவை இணைக்கிறது. புனோம் பென்னையும் வியட்நாமையும் இணைக்கின்ற மூன்றாவது பாதைக்கு திட்டமிடப்பட்டுள்ளது. சிங்கப்பூர் மற்றும் சீனாவில் உள்ள குன்மிங் நகரங்களுடன் இணைக்கின்ற ஒரு பாதையும், புதிய வடக்கு – தெற்கு பாதையொன்றும் திட்டமிடப்பட்டுள்ளது.

போரின் காரணமாக கவனிக்கப்படாமலும் புறக்கணிக்கப்பட்டும் வந்த தொடர்வண்டிப் பாதைகள் தற்பொழுது புதுப்பிக்கப்பட்டுள்ளன. டிரான்சு-ஆசியன் தொடர்வண்டிப்பாதை திட்டமும் திட்டமிடப்பட்டு அனைத்து நவீன வகை தொடர் வண்டிகளையும் இயக்குவதற்கும் கம்போடியா திட்டமிட்டு வருகிறது 


</doc>
<doc id="283194" url="https://ta.wikipedia.org/wiki?curid=283194" title="மியான்மர் பொதுத் தேர்தல், 2015">
மியான்மர் பொதுத் தேர்தல், 2015

மியான்மர் பொதுத் தேர்தல் நவம்பர் 8, 2015 அன்று நடைபெற்றது. ஒன்றிய சட்டப்பேரவையின் மேலவை ( தேசியங்களின் மன்றம்) மற்றும் கீழவையில் (சார்பார்களின் மன்றம்) படைத்துறையால் நியமிக்கப்பட்ட இடங்களைத் தவிர ஏனைய இடங்களுக்கு வாக்குப்பதிவு நடைபெற்றது. 

1990இல் சனநாயகத்திற்கான தேசியக் கட்சி வெற்றிபெற்ற நிலையில் படைத்துறையால் இரத்தாக்கப்பட்ட மியான்மர் பொதுத் தேர்தலுக்குப் பிறகு திறந்தநிலையில் போட்டியிடப்பட்ட முதல் பொதுத் தேர்தல் இதுவாக இருந்தது. 

இந்தத் தேர்தலில் சனநாயகத்திற்கான தேசியக் கட்சி (ச.தே.க) ஈரவைகளும் இணைந்த நாடாளுமன்றத்தில் தனிப் பெரும்பான்மை பெற்ற நிலையில் அரசுத் தலைவரையும் முதல் துணை அரசுத் தலைவரையும் தேர்ந்தெடுக்கும் உரிமை பெற்றுள்ளது. தவிரவும் நாடாளுமன்றத்தின் ஒவ்வொரு அவையிலும் பெரும்பான்மை பெற்றுள்ளது. தடங்கலில்லா சட்டவாக்கலுக்கு இது வழி வகுக்கும். ச.தே.க தலைவர் ஆங் சான் சூச்சி (அவர்தம் கணவரும் மக்களும் வேறுநாட்டவர் என்ற காரணத்தால்) அரசியல் சட்டப்படி இப்பொறுப்பை ஏற்கவியலாத நிலையில் எந்தவொரு ச.தே.க ஆட்சி அமைந்தாலும் அதன் உண்மையான அதிகாரம் தம்மிடம்தான் இருக்கும் என அறிவித்துள்ளார்.


</doc>
<doc id="283199" url="https://ta.wikipedia.org/wiki?curid=283199" title="புத்தகோசர்">
புத்தகோசர்

புத்தகோசர் (ஆங்கிலம்: "Buddhaghoṣa", , ) ஒரு இந்திய பௌத்த அறிஞர். இவர் கி.பி 5 ஆம் நூற்றாண்டில் வாழ்ந்த ஒரு அறிஞர். தமிழகத்திலிருந்து இலங்கைக்கு வந்த பௌத்த ஞானிகளில் காஞ்சிபுரத்துப் பௌத்த பள்ளியைச் சேர்ந்த புத்தகோசர் குறிப்பிடத்தக்கவர். இளமையில் இவர் வடமொழி வேதங்களை நன்கு கற்று பிறகு பௌத்த மதத்திற்கு மாறினார். மகத நாட்டில் அக்காலத்தில் வழக்கிலிருந்த பாலி மொழியில் இவர் புலமை பெற்றிருந்தார். இந்தியாவிலிருந்து இலங்கைக்குச் சென்றபின் இலங்கையில் உள்ள அநுராதபுரத்தில் தங்கியிருந்தார்.

பௌத்த சமயத்தை நன்கு கற்ற புத்தகோசர் திரிபிடகம் என்ற நூலுக்கு விரிவுரை வழங்கினார். இலங்கையை மகாநாமன் (கி.பி.409-431) ஆட்சி புரிந்த காலப் பகுதியில் அநுராதபுரம் மகா விகாரையில் மூன்று ஆண்டுகள் தங்கியிருந்த புத்தகோசர் “விசுத்தி மார்க்கம்” என்ற பௌத்தமத நூலை பாலிமொழியில் இயற்றினார். இலங்கையில் சிங்கள மொழிகளில் இருந்த பல பௌத்த நூல்களை இவர் பாலி மொழியில் மொழிபெயர்த்துள்ளார். இவருடைய நாவன்மையைக் கண்டு வியந்த இலங்கை மக்கள் இவரையும் புத்தரைப் போலவே கொண்டாடினர். புத்தகோசர் என்பதற்குப் “புத்தருடைய குரல்” என சிலரால் விளக்கம் தரப்பட்டுள்ளது.
இலங்கையிலுள்ள புத்தகோசுப் பதி என்ற நூலில் இவரைப் பற்றிய விளக்கத்தை காணலாம். பௌத்த வேதப் பிராமண நூல்களுக்கு புத்தகோசர் எழுதிய நூல்கள் பத்து பெருந்தொகுதிகளாக உள்ளன. இலங்கையில் இன்று நிலவும் பௌத்த மதத்தை உருவாக்குவதில் பெரும் பங்கு வகித்தவர் புத்த கோசர் என்று கூட கூறலாம். மகாயான புத்த சமயம் வளர்ச்சியடைய உதவிய புத்தகோசர் தம் நூல்களில் பலவற்றை இந்தியாவிலேயே எழுதினார். அவர் பர்மாவுக்கு பயணம் செய்திருக்கிறார். பர்மா அரசன் தம்மபாலன் என்பவர் புத்தகோசரைத் தம் நாட்டில் வரவேற்று வழிபட்டார் என்பது பர்மிய இலக்கியங்களிலிருந்து தெரியவருகிறது.

புத்தகோசர் தன் இறுதி காலத்தில் புத்தகயா நகர் வந்தடைந்து அங்கேயே காலமானார்.
புத்தகோசர் 


</doc>
<doc id="283206" url="https://ta.wikipedia.org/wiki?curid=283206" title="சோடியம் குளோரைடு">
சோடியம் குளோரைடு

சோடியம் குளோரைடு "(Sodium chloride)" /ˌsoʊdiəm ˈklɔraɪd/, என்பது NaCl என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். இச்சேர்மம் உப்பு மேசை உப்பு அல்லது ஆலைட் என்ற பெயர்களாலும் அழைக்கப்படுகிறது. இது சோடியம் மற்றும் குளோரைடு அயனிகள் 1:1 என்ற விகிதத்தில் கலந்து உருவாகியுள்ள ஒரு அயனிச் சேர்மம் ஆகும். கடல் நீரின் உவர்ப்புத் தன்மைக்குக் காரணமான முக்கிய உப்பு சோடியம் குளோரைடு ஆகும். பல்லுயிரணு சார் உயிரினங்கள் பலவற்றில் செல்வெளி திரவமாக சோடியம் குளோரைடு காணப்படுகிறது. மேசை உப்பு என்ற உண்ணக்கூடிய பொருளாக இது சுவை சேர்க்கும் பொருளாகவும் உணவு பாதுகாப்புப் பொருளாகவும் பயன்படுத்தப்படுகிறது. பல தொழிற்சாலை நடைமுறைகளில் சோடியம் குளோரைடு அதிக அளவில் பயன்படுகிறது. சோடியம் மற்றும் குளோரின் சேர்மங்களுக்கு ஆதார மூலமாகவும் சோடியம் குளோரைடு விளங்குகிறது. பல தொகுப்பு வினைகளுக்கு இது ஊட்டு மூலப்பொருளாகவும் உள்ளது. உறை நிலைக்கு கீழான வெப்பநிலையில் பனிக்கட்டி நீக்கியாக இது பயன்படுகிறது. 



</doc>
<doc id="283207" url="https://ta.wikipedia.org/wiki?curid=283207" title="ஸ்ரீ குரு ராம் தாஸ் ஜி பன்னாட்டு விமான நிலையம்">
ஸ்ரீ குரு ராம் தாஸ் ஜி பன்னாட்டு விமான நிலையம்

ஸ்ரீ குரு ராம் தாஸ் ஜி பன்னாட்டு விமான நிலையம் அமிர்தசரஸ் நகரத்தில் இருந்து 11 கி.மீ தூரம் வடமேற்கே அமைந்துள்ளது. இது ராஜ சான்சி என்னும் ஊரில் அமிர்தசரஸ்-அஜ்னால சாலையில் அமைந்துள்ளது. அமிர்தசரஸ் நகரத்தை உருவாக்கியவரும் நான்காவது சீக்கிய குருவுமான குரு ராம் தாசின் நினைவாகப் பெயரிடப்பட்டுள்ளது. இந்த விமான நிலையம் மூலம் பஞ்சாப், இமாச்சல பிரதேசம் மற்றும் ஜம்மு காஷ்மீர் ஆகிய மாநிலங்கள் பயன் பெறுகிறது. புதியதாக திறக்கப்பட்ட முனையம் பழைய முனையத்தை காட்டிலும் இரண்டு மடங்கு பெரியது ஆகும்.


</doc>
<doc id="283215" url="https://ta.wikipedia.org/wiki?curid=283215" title="மூண் எம்பிரசிங் தி சன்">
மூண் எம்பிரசிங் தி சன்

மூண் எம்பிரசிங் தி சன் இது ஒரு தென் கொரியா நாட்டு தொலைக்காட்சி தொடர் ஆகும். இந்த தொடர் 4 ஜனவரி 2012ஆம் ஆண்டு முதல் 15 மார்ச் 2012ஆம் ஆண்டு வரை எம்பிசி என்ற தொலைக்காட்சியில் புதன் மற்றும் வியாழக்கிழமைகளில் தென் கொரியா நாட்டு நேரப்படி இரவு 9:55 மணிக்கு ஒளிபரப்பாகி 20 அத்தியாயங்களுடன் நிறைவடைந்தது.

இந்த தொடரை தமிழ் மொழியில் கே-தொடர்கள் என்ற பெயரில் மொழி மாற்றம் செய்யப்பட்டு 16 செப்டம்பர் 2015ஆம் ஆண்டு முதல் 30 அக்டோபர் 2015ஆம் ஆண்டு வரை திங்கள் முதல் வெள்ளி வரை தினமும் இரவு 9 மணிக்கு புதுயுகம் தொலைக்காட்சியில் ஒளிபரப்பானது.



</doc>
<doc id="283217" url="https://ta.wikipedia.org/wiki?curid=283217" title="ஜாங் டோங்-கன்">
ஜாங் டோங்-கன்

ஜாங் டோங்-கன் () (பிறப்பு: மார்ச் 7, 1972) ஒரு தென் கொரியா நாட்டு நடிகர் ஆவார். இவர் 1992ஆம் ஆண்டு முதல் மாடல், ரெடி கோ, லவ், கோஸ்ட், அ ஜென்டில்மேன்ஸ் டிக்னிட்டி போன்ற பல தொடர்களில்களிலும் மற்றும் பிரண்ட், பிராமிஸ், மை வே, போன்ற பல திரைப்படங்களிலும் நடித்ததன் மூலம் பரிசியமான நடிகர் ஆனார். 


</doc>
<doc id="283220" url="https://ta.wikipedia.org/wiki?curid=283220" title="சப்பானிய நாடாளுமன்றம்">
சப்பானிய நாடாளுமன்றம்

சப்பானிய நாடாளுமன்றம் ("National Diet", யப்பானியம்: 国会, "கொக்காய்") எனப்படுவது சப்பானின் ஈரவை நாடாளுமன்ற அமைப்பாகும். டயட் என்ற வார்த்தை லத்தீன் மொழியிலிருந்து உருவாக்கப்பட்ட வார்த்தையாகும். அதற்கு சட்டமன்றம் என்ற பொதுவான அர்த்தம் தருவதாக இருக்கின்றது. 

தேசிய டயட், இரு அவைகளைக் கொண்ட நாடாளுமன்றம் ஆகும். இது, 480 உறுப்பினர்களைக் கொண்ட கீழவை சபை என்று அழைக்கப்படும் பிரதிநிதிகள் சபையையும், 242 உறுப்பினர்களைக் கொண்ட மேலவை சபை என்று அழைக்கப்படும் கவுன்சிலர் அவையையும் உள்ளடக்கியது. இரண்டு அவைகளின் உறுப்பினர்களும் ஒரே நேரத்தில் மக்களால் தேர்ந்தெடுக்கப்படுகின்றனர். பிரதிநிதிகள் சபை உறுப்பினர்கள் நான்கு ஆண்டுகளுக்கு ஒரு தடவையும், கவுன்சிலர் அவை உறுப்பினர்கள் ஆறு ஆண்டுகளுக்கு ஒரு முறையும் மக்களால் தெரிவு செய்யப்படுகின்றனர். 20 வயதுக்கு மேற்பட்ட அனைவருக்கும் வாக்குரிமை உண்டு.

தேசிய டயட்டின் முக்கிய பொறுப்பு பிரதம அமைச்சரைத் தேர்ந்தெடுத்தல் மற்றும் சட்டங்களைத் தாக்கல் செய்வதாகும். பிரதம அமைச்சரே அரசின் தலைவர் ஆவார். தெரிவு செய்யப்பட்ட உறுப்பினர்களிலிருந்து நாடாளுமன்றத்தினால் தெரிவு செய்யப்படும் ஒருவரைப் பிரதம அமைச்சராகப் பேரரசர் நியமிப்பார். பிரதம அமைச்சர் நாட்டின் அமைச்சர்களைத் தெரிவு செய்வதற்கும், பதவியில் இருந்து நீக்குவதற்குமான அதிகாரம் உடையவர். 

அரசியல் சட்டப்படி 1889 ஆம் ஆண்டில் இம்பீரியல் டயட் என்ற பெயரில் பாராளுமன்றம் ஏற்படுத்தப்பட்டு செயல்படத் தொடங்கியது. மெய்ஜி அரசியலமைப்பு என்று அழைக்கப்படும் ஜப்பான் நாட்டின் அரசியலைப்பை உருவாக்கி நடைமுறைப்படுத்தும்போது டயட் ஆரம்பிக்கப்பட்டது. தேசிய டயட் கட்டடம் டோக்யோ நகரில் சியோடா என்ற இடத்தில் அமையப்பெற்றுள்ளது.



</doc>
<doc id="283236" url="https://ta.wikipedia.org/wiki?curid=283236" title="பூட்டான் நாடாளுமன்றம்">
பூட்டான் நாடாளுமன்றம்

பூட்டானின் பாராளுமன்றம் (திஃசொங்கா மொழி: རྒྱལ་ཡོངས་ཚོགས་ཁང་; Wylie: "rgyal-yongs tshogs-khang"), பூட்டான் அரசரின் கீழ் இரு அவைகளை கொண்டது. 2007ஆம் ஆண்டு வரை ஓரவையை கொண்டிருந்த பாராளுமன்றம், பின்னர் ஈரவை முறைமையை ஏற்றுக் கொண்டது.

பாராளுமன்றத்தின் மேலவையில் 25 உறுப்பினர்கள் இருப்பர். பூட்டானில் உள்ள 20 மாவட்டங்களில் இருந்து மாவட்டத்துக்கு ஒருவர் வீதம் 20 உறுப்பினர்கள் தேர்ந்தெடுக்கப்படுகின்றனர். பூட்டானின் சட்ட விதிகளுக்கு உட்பட்டு, ஐவரை பூட்டானின் அரசர் நியமிப்பார். சட்ட மேலவை ஆண்டுக்கு இருமுறையாவது கூட்டப்படுகிறது. உறுப்பினர்கள் கலந்தாலோசித்து, தங்களுக்கான தலைவரையும், துணைத் தலைவரையும் தேர்ந்தெடுக்கின்றனர். சட்ட மேலவையின் உறுப்பினர்கள் அரசியல் கட்சிகளுடன் தொடர்பு வைத்துக் கொள்ளக் கூடாது என்பது சட்ட விதி. 

பாராளுமன்றத்தின் கீழவையான சட்டமன்றத்தில் 55 உறுப்பினர்கள் இருப்பர். பூட்டானின் பாராளுமன்றத் தொகுதிகளை தேர்தல் ஆணையம் வரையறுக்கும். ஒவ்வொரு தொகுதியிலும் அதிக மக்களால் தேர்ந்தெடுக்கப்பட்டவர் அத்தொகுதிக்கான சட்டமன்ற உறுப்பினராவார். பத்து ஆண்டுகளுக்கு ஒரு முறை பாராளுமன்றத் தொகுதிகளின் எல்லைகள் வரையறை செய்யப்படுகின்றன. சட்டமன்றம் ஆண்டுக்கு இரு முறையாவது கூட்டப்படும். சட்டமன்ற உறுப்பினர்கள் தங்களின் வாக்கெடுப்பின் மூலம் சட்டமன்றத்துக்கான சபாநாயகரையும், துணை சபாநாயகரையும் தேர்ந்தெடுக்கின்றனர். சட்டமன்ற உறுப்பினர்கள் அரசியல் கட்சியைச் சார்ந்தவர்களாகவோ, தனி வேட்பாளர்களாகவோ இருக்கலாம்.

அரசின் செயலாக்கப் பிரிவையும், அமைச்சரவையையும் அமைக்கும் முறையைப் பற்றி அரசமைப்புச் சட்டத்தில் கூறப்பட்டுள்ளது. தேசிய சட்டமன்றத்தில் அதிக உறுப்பினர்களைப் பெற்ற கட்சியோ, கட்சியின் கூட்டணியோ தங்களுள் ஒருவரை தலைவராக ஏற்கும். அவரை பூட்டானின் பிரதமராக பூட்டான் அரசர் நியமிப்பார். பிரதமராக பதவியேற்பவர் அதிக பட்சம் இரு முறை மட்டுமே பதவியில் இருக்க முடியும். பிரதமரின் ஆலோசனைப்படி, மற்ற அமைச்சர்களையும் அரசரே நியமிப்பார். அனைத்து அமைச்சர்களும் பூட்டானின் குடிமக்களாக இருக்க வேண்டும். ஒரு மாவட்டத்தில் இருந்து அதிகபட்சமாக இரு அமைச்சர்களே தேர்வாக முடியும்.

பூட்டானின் அரசர் சட்ட முன்வரைவுகளை பார்வையிட்டு, ஒப்புதல் அளிக்கிறார்.

சட்ட மேலவையும், சட்டமன்றமும் அரசமைப்புச் சட்டத்தில் கூறப்பட்டுள்ள அதிகாரங்களைப் பெற்று, தமக்குரிய பணிகளை செய்ய கடமைப்பட்டுள்ளன. தேசிய சட்டமேலவைக்கு தனி சட்டமும், தேசிய சட்டமன்றத்துக்கு தனி சட்டமும் உண்டு. இந்த சட்டங்களில் வாக்கெடுப்பு, செயல்பாடுகள் உள்ளிட்டவற்றைப் பற்றிய குறிப்புகள் உள்ளன. உறுப்பினர்களின் தவறான செயல்பாடுகளுக்கான தண்டனைகளும், பதவி நீக்கத்தைப் பற்றியும் குறிப்புகள் உள்ளன.

பாராளுமன்றத்தின் முக்கிய அதிகாரங்களுள் குறிப்பிடத்தக்கது சட்ட முன்வரைவை வாக்கெடுப்புக்கு விடுவது ஆகும். பண விவகாரங்களுடன் தொடர்புடைய சட்ட முன்வரைவை சட்டமன்றம் மட்டுமே தாக்கல் செய்ய முடியும். ஏனைய அனைத்து சட்டமுன்வரைவுகளையும், சட்டமேலவையோ, சட்டமன்றமோ, அட்டர்னி ஜென்ரலோ தாக்கல் செய்ய முடியும். வாக்கெடுப்புகள் இரு அவைகளிலும் நடத்தப்படும். ஒரு அவையினால் ஏற்படுத்தப்பட்ட முன்வரைவு மற்றொரு அவையில் முப்பது நாட்களுக்குள் ஏற்கப்பட வேண்டும். அடுத்த பாராளுமன்றக் கூட்டத்தில் சட்டமுன்வரைவு சட்டமாக ஏற்கப்படும். அவசர காரியங்கள், நிதித்துறை தொடர்பான சட்டங்கள் அதே கூட்டத்தில் நிறைவேற்றப்படும். எந்தவொரு சட்டமுன்வரைவையும் நீக்கவும், மாற்றியமைக்கவும் அரசருக்கு உரிமை உண்டு. பாராளுமன்றக் கூட்டுக்கூட்டத்தில் ஒருமனதாக ஏற்கப்பட்ட சட்டமுன்வரைவுக்கு அரசர் ஒப்புதல் அளித்தாக வேண்டும்.

பூட்டானின் சர்வதேச எல்லைகளையும், உட்பிரிவுகளின் எல்லைகளையும் மாற்றியமைக்கும் அதிகாரம் கொண்ட ஒரே அமைப்பு பாராளுமன்றம் மட்டுமே. எல்லைகளை மாற்றியமைக்க மொத்த உறுப்பினர்களில் நான்கில் மூன்று பங்கு உறுப்பினர்களின் ஆதரவு தேவை. உள்ளாட்சிப் பிரிவுகளை மேற்பார்வையிடும் பணியையும் பாராளுமன்றம் மேற்கொள்கிறது.

அரசின் மீதான நம்பிக்கை வாக்கெடுப்பை நடத்த தேசிய சட்டமன்றத்தின் மூன்றில் ஒரு பங்கு உறுப்பினர்களின் ஆதரவு தேவை. மூன்றில் இருபங்கு உறுப்பினர்களின் ஆதரவு இருந்தால், அரசர் அரசை கலைப்பார்.



</doc>
<doc id="283243" url="https://ta.wikipedia.org/wiki?curid=283243" title="இலபோச்சே">
இலபோச்சே

இலபோச்சே அல்லது இலபூச்சே (Lobuche அல்லது Lobuje) என்னும் ஊர் நேபாளத்த்தின் வடகிழக்கே உள்ள கும்புப்பகுதியில் எவரெசுட்டு மலைப்பகுதியில் உள்ளது. எவரெசுட்டு மலையடிவார முகாமுக்குத் தென்கிழக்குப் பாதை வழியாக ஏறிச்செல்பவர்கள் கடைசியாக இரவில் தங்க விடுதிவசதிகள் உள்ள ஊர்களில் ஒன்று. இதைவிட்டால் கோரக்கு செப்பு (Gorak Shep) என்னும் ஊரே கடைசியாக விடுதியில் தங்கக்கூடிய ஊர். இங்கிருந்து காலா பத்தர் என்னும் அருகில் உள்ள முகட்டுக்குச்ச்செல்லலாம். இதன் உயரம் 5,545 மீ (18, 192 அடி). இங்கிருந்து எவெரெசுட்டு முகட்டின் அரிய காட்சியைக் காணலாம்.. எவரெசுட்டின் மலையமைப்பின் வடிவால், அதன் அடிவார முகாமில் இருந்து பார்த்தால் முழு முகடும் தெரியாது.

இலபோச்சே கடல்மட்டத்தில் இருந்து 4,940 மீ (16,210 அடி) உயரத்தில் உள்ளது. இவ்வூர் நேபாளத்தின் தலைநகராகிய காட்டுமாண்டுவில் இருந்து கிழக்கே 150 கி.மீ (93 மைல்) தொலைவில் உள்ளது. இலபோச்சே என்னும் பெயர் இப்பகுதியில் உள்ள ஆளா முகடுகளுக்கும் வழங்குகின்றார்கள்: கிழக்கேயுள்ள இலபோச்சே, மேற்கேயுள்ள இலபோச்சே, வடக்கே திபெத்தில் உள்ள இலபோச்சே காங்கு ஆகியவற்றையும் குறிப்பிடலாம். 
ஒவ்வோர் ஆண்டும் ஏப்பிரல் மாதம் நூற்றுக்கணக்கான செர்ப்பாக்களும், சுமைதூக்கியாட்களும் இவ்வழியாக எவரெசுட்டு அடிவார முகாமுக்குச் செல்வார்கள். மேமாதத்தில் எவரெசுட்டு முகட்டை ஏறுவதற்குத்தேவையான பயன்பொருட்களை கவரிமான் (யாக்கு என்னும் ஆவினம்) மீதும் பிறவகையாகவும் ஏற்றிச் செல்வார்கள்.

இங்குள்ள விடுதிகள் மிகவும் எளிமையான வசதிகளே கொண்டுள்ளன. அண்மைய காலங்களில் ஆக்சிசன் வசதிகளும், கம்பியில்லா இணைய வசதிகளும் தொலைதொடர்பு வசதிகளும் ஏற்பட்டுள்ளன. 


</doc>
<doc id="283247" url="https://ta.wikipedia.org/wiki?curid=283247" title="பூட்டானின் அரசமைப்புச் சட்டம்">
பூட்டானின் அரசமைப்புச் சட்டம்

பூட்டானின் அரசமைப்புச் சட்டம் (திஃசொங்கா மொழி: འབྲུག་གི་རྩ་ཁྲིམས་ཆེན་མོ་; Wylie:" 'Druk-gi cha-thrims-chen-mo") என்னும் சட்டத்தை பூட்டான் அரசாட்சி 2008ஆம் ஆண்டின் ஜூலை பதினெட்டாம் நாளில் ஏற்படுத்தியது. இதை அரசு அதிகாரிகள் கிட்டத்தட்ட ஏழாண்டு காலம் உருவாக்கினார். அரசமைப்புச் சட்டத்தில் மக்களாட்சியை போன்றதொரு ஆட்சியை அமைப்பதற்கான சீர்திருத்தங்கள் ஏற்படுத்தப்பட்டன. இந்த அரசமைப்புச் சட்டம், பவுத்த மதக் கோட்பாடுகள், மனித உரிமைகள், பிற நாட்டு அரசமைப்புச் சட்டங்கள், மக்களின் கருத்துகள், முந்தைய சட்டங்கள் ஆகியவற்றின் அடிப்படையில் அமைக்கப்பட்டுள்ளது. பூட்டானின் அரசமைப்புச் சட்டம், தென்னாப்பிரிக்க அரசமைப்புச் சட்டத்தை பெரிதும் பின்பற்றி இருப்பதாகவும், அதற்கு காரணம் தென்னாப்பிரிக்காவில் மனித உரிமைகளுக்கு வழங்கப்படும் முக்கியத்துவம் என்றும் இளவரசியான சோனம் தேச்சென் வாங்சுக் கூறியுள்ளார்.

அரசமைப்புச் சட்டத்தில் கூறப்பட்டுள்ள அடிப்படைக் கூறுகள் கீழே தரப்பட்டுள்ளன.
அரசமைப்புச் சட்டம் பூட்டானை மக்களாட்சி, அரசியல்சட்ட முடியாட்சி என்று குறிப்பிடுகிறது. பூட்டான் 20 மாவட்டங்களாகப் பிரிக்கப்பட்டுள்ளது. ஒவ்வொரு மாவட்டமும் நகரங்களையும், வட்டங்களையும் கொண்டிருக்கும். திஃசொங்கா மொழி பூட்டானின் தேசிய மொழியாகும். திசம்பர் பதினேழாம் நால் தேசிய நாளாகும்.

நாட்டின் உயரிய சட்டமாக அரசமைப்புச் சட்டமாக இருக்கும். இதை மற்றவோ, திருத்தியமைக்கவோ பாராளுமன்றத்துகே அதிகாரம் உண்டு. அரசமைப்புச் சட்டத்துக்கு பின்னரோ, முன்னரோ நடைமுறைக்கு வரும் சட்டம், அரசமைப்புச் சட்டத்துக்கு புறம்பாகவோ, முரணாகவோ இருப்பின் அந்த சட்டம் செல்லாததாகி விடும்.

அரசமைப்புச் சட்டத்தை பாதுகாப்பை உச்சநீதிமன்றம் உறுதி செய்கிறது.
நாட்டுக்கு உட்பட்ட இயற்கை வளங்கள் அரசுக்கு சொந்தமானவை ஆகும்.

அரசர் உட்பட அரசு அதிகாரிகள் அனைவரும் 65 வயது நிறைந்ததும் பணி ஓய்வு கட்டாயமாகும்.
பூட்டான் அரசரே நாட்டுத் தலைவர் ஆவார். பூட்டானில் அனைத்து சமயங்களையும் பாதுகாக்கும் பொறுப்பை உடையவர் அரசர். இவரே பூட்டானின் முப்படைகளுக்கும் தலைவர்.

அரசர் தன் செயல்பாடுகளை யாரிடமும் நியாயப்படுத்த வேண்டிய அவசியமில்லை. இருந்தபோதும், மக்களின் நலன்கருதி, அரசமைப்புச் சட்டத்தை பாதுகாத்து, அதன்வழி நடக்க வேண்டும்.

அரசருக்கு 65 வயது வந்தவுடன், அவரது பதவி முடிவுக்கு வரும். அவரது வாரிசுகள் மட்டுமே அடுத்த அரசராக பதவியேற்க முடியும். ஒன்றுக்கு மேற்பட்ட மக்கள் அவர் பெற்றெடுத்திருந்தால் மூத்தவர் அரசராக பொறுப்பேற்பார். இளவரசரோ, இளவரசியோ 21 வயதை அடைந்ததும் பதவிக்கு வருவர். அரசருக்கு குழந்தைகள் இல்லாதபட்சத்தில் அவருடைய உடன்பிறப்புகளின் மூத்த பிள்ளை, அரசர் பதவிக்கு தகுதியானவர் ஆவார். அரச குடும்பத்து வாரிசுக்கு உடல்நலக் குறைபாடோ, மனநலக் குறைபாடோ இருப்பின் பதவிக்கான தகுதியை இழப்பார். பூட்டானுக்கு வெளியில் இருந்து ஒருவரை மணந்துகொண்டாலும், பதவிக்கான தகுதியை இழக்க நேரிடும்.

கட்டுரை 2 பாகம் 19:
அரசின் உயர் அதிகாரிகளை அரசர் நியமிப்பார். இவர்களில் நீதிபதிகள், தேர்தல் ஆணையர்கள், கணக்காளர் ஆகியோரும் அடங்குவர்.

எதிர்க்கட்சித் தலைவர், தேசிய சட்ட மேலவையின் தலைவர், உச்ச நீதிமன்ற முதன்மை நீதிபதி ஆகியோரையும் பிரதமரின் ஆலோசனையின் படி நியமிப்பார் அரசர்.

பூட்டானின் பண்பாட்டு அடையாளம் பௌத்தம் என்று அரசமைப்புச் சட்டத்தில் கூறப்பட்டுள்ளது. பவுத்த மதம் அமைதியையும், பொறுமையையும் போதிக்கிறது.

நாட்டின் பண்பாட்டுக் கூறுகளை பாதுகாப்பதும், போற்றி வளர்ப்பதும் அரசின் கடமையாகும். வரலாற்று முக்கியத்துவம் பெற்ற புராதான இடங்கள், மத அடையாளங்களான சிலைகள், கோயில்கள், திஃசொங்கா மொழி, பூட்டானிய இலக்கியம், பூட்டானிய இசை, கலை ஆகியவை இந்த பட்டியலில் அடங்கும்.

பண்பாட்டுக் கூறுகளை போற்றுவதற்கான சட்டத்தை பாராளுமன்றம் வரையறுக்கலாம் என்று அரசமைப்புச் சட்டத்தில் கூறப்பட்டுள்ளது.

இயற்கை வளங்களை பாதுகாப்பதும், சீர்கேடுகளை தடுப்பதும் நாட்டு மக்களின் கடமை என்று அரசமைப்புச் சட்டத்தின் 5வது கட்டுரையில் கூறப்பட்டுள்ளது.

இயற்கை வளத்தை பாதுகாக்க நாட்டின் எந்தவொரு பகுதியையும், உயிரிக் காப்பகமாகவோ, தேசியப் பூங்காவாகவோ, பிற பாதுகாக்கப்பட்ட இடங்களாகவோ அறிவிக்க பாராளுமன்றம் சட்டம் இயற்றலாம்.


</doc>
<doc id="283259" url="https://ta.wikipedia.org/wiki?curid=283259" title="பாக்தாத் உயிரியல் பூங்கா">
பாக்தாத் உயிரியல் பூங்கா

பாக்தாத் உயிரியல் பூங்கா "(The Baghdad Zoo)" ஈராக்கில் உள்ள பாக்தாத்தில் 1971 ஆம் ஆண்டு காலத்தில் 200 ஏக்கர் பரப்பளவில் அமைக்கப்பட்டது. அல் சவ்ரா தோட்டத்தில் அமைந்திருந்த இப்பூங்காவுடன் அல் சவ்ரா கேளிக்கைப் பூங்கா, அல் சவ்ரா கோபுரம் போன்றவையும் அமைந்திருந்தன. 2003 ஆம் ஆண்டு ஈராக் போருக்கு முன்னர் இப்பூங்காவில் 650 விலங்குகள் இருந்தன. 2003 இல் போர் நடந்தபோது இப்பூங்கா பேரழிவிற்கு உள்ளானது. அப்பொழுது இங்கு 35 விலங்குகள் மட்டுமே பிழைத்திருந்தன. மீண்டும் இப்பூங்கா திறக்கப்பட்டு தற்பொழுது 1070 விலங்குகள் பாதுகாப்புடன் உள்ளன.

அகமது அசன் அல் பகார் குடியரசுத் தலைவராக இருந்தபோது 1971 ஆம் ஆண்டில் பாக்தாத் உயிரியல் பூங்கா அமைக்கப்பட்டது. போதிய வசதிகள் இல்லாமல் இடைவெளிகளில் விலங்குகளை சிறை வைத்திருப்பது போல ஒரு மனிதநேயமற்ற செயலாக அச்சூழல் விளங்கியது. முதலாவது வளைகுடா போருக்குப் பின்னர், இராக்கின் மீது ஐ.நா விதித்த பொருளாதாரத் தடைகள் இப்பூங்காவையும் பாதித்தன. வரையறுக்கப்பட்ட குறிப்பிட்ட உணவுகள், மருந்துகள், தடுப்பு மருந்துகளால் விலங்குகள் பெரிதும் அவதிக்கு உள்ளாயின. 

2002 ஆம் ஆண்டின் வசந்த காலத்தில் புணரமைப்புப் பணிகளுக்காக சதாம் உசேன் இப்பூங்காவை மூடினார் 

2003 ஆம் ஆண்டு ஈராக் படையெடுப்பின் போது உயிரியல் பூங்கா அழிக்கப்பட்டது. ஐ.நா. படைகள் பாக்தத்தை தாக்க ஆரம்பித்த நேரத்தில், முறையாக பயிற்சி இல்லாத போருக்குத் தயாராக இருந்த சதாமின் படைகள் பாதுகாப்புக்காக பூங்காவை சுற்றி வளைத்திருந்தன. தங்கள் சொந்த பாதுகாப்பைக் கருதி பூங்காவின் தொழிலாளர்கள் ஏப்ரல் 2003 இன் தொடக்கத்திலேயே விலங்குகளுக்கு உணவளிப்பதை நிறுத்திவிட்டனர். போர் தொடங்கிய எட்டாவது நாளில் பூங்காவில் இருந்த 650 அல்லது 700 விலங்குகளில் 35 விலங்குகள் மட்டுமே பிழைத்திருந்தன. 

பூங்காவின் அலுவலர்களும் அதிகாரிகளும் இல்லாத காரணத்தால் பூங்கா சூறையாடப்பட்டது. திருடர்கள் விலங்குகளின் கூண்டுகளின் கதவுகளைத் திறந்து நூற்றுக்கணக்கான விலங்குகளை விடுவித்தனர் அல்லது திருடிக் கொண்டனர். பாக்தாத் நகரில் உணவுத்தட்டுப்பாடு இருந்ததால் அவ்விலங்குகள் உணவுக்காக எடுத்துச் செல்லப்பட்டிருக்கலாம என்று பூங்காவின் பணியாளர்கள் பின்னாளில் தெரிவித்தனர்.

பல விலங்குகள் பூங்காவின் வெளியில் கர்ச்சனையுடன் சுற்றித்திரிந்தன. 20 வயது சைபீரிய புலியான மண்டார், பார்வையில்லாத பழுப்புநிறக் கரடி உட்பட எஞ்சியிருந்த மற்ற விலங்குகள் பசியாலும் தாகத்தாலும் கூண்டுகளில் உயிருக்குப் போராடிக் கொண்டிருந்தன. சதாம் உசேனின் மூத்த மகனான உதய் உசேன் மற்றும் அவருடைய மனைவி சாய்தா ஆகியோருக்கு மண்டார் புலி தனிப்பட்ட உடைமையாகும். 

பூங்காவில் இருந்து தப்பியோடிய பல சிங்கங்கள் ஆயுத வாகனங்களில் இருந்த அமெரிக்கப் படையினரால் சுற்றி வளைக்கப்பட்டன. நான்கு சிங்கங்கள் கூண்டுகளுக்குத் திரும்ப முடியாமல் அவர்களால் சுட்டுக் கொல்லப்பட்டன. படக்கதை ஆசிரியர் பிரயன் கே வாகன் இச்சிங்கங்களை அடிப்படையாக வைத்து பாக்தாத்தின் பெருமை என்ற ஒரு வரைகலை புனைவு நாவலை எழுதினார். இக்கற்பனைக் கதையில் ஒவ்வொரு சிங்கத்திற்கும் ஆளுமையையும் பேச்சையும் கொடுத்திருந்தார்.

2003 ஆம் ஆண்டின் எபரல் மாதத்தின் இடையில், தென்னாப்பிரிக்காவின் சூலுலேண்டு பகுதியில் உள்ள துலா துலா விலங்குகள் பாதுகாப்பிடத்தில் இருந்து தென் ஆப்பிரிக்க ஆர்வலரான லாரன்சு அந்தோணி இப்பூங்காவிற்கு வருகை தந்தார். இருந்து இரண்டு உதவியாளர்களுடன் குவைத் நாட்டிலிருந்து வாடகைக் காரில் இவர் வந்தார். போருக்குப் பின்னர் படைத்துறை சாராத தனிநபராக ஈராக்கிற்கு வந்தவர் இவரேயாகும். பூங்காவின் இயக்குநர்களான டாக்டர் ஆடெல் சல்மான் மௌசா மற்றும் டாக்டர் உசாம் முகமது உசான் மற்றும் திரும்பி வந்த சில பணியாளர்களுடன் இணைந்து இவர் புணரைப்புப் பணிகளை மேற்கொண்டார். எஞ்சியிருந்த விலங்குகளுக்கு தேவையான உணவு, ஆரோக்கியம் ஆகியவற்றை வழங்கி நிலைமையைக் கட்டுக்குள் கொண்டுவந்தார். போர்ப் பாதுகாப்பு நடவடிக்கைகளால் அந்தோணி பாக்தாத் வந்து சேர்வதற்கு எட்டுநாட்கள் பிடித்தன. எனவே அந்த நாளில் எஞ்சியிருந்த விலங்குகளையே அவரால் காப்பாற்ற முடிந்தது.
பூங்காவை நிர்வகிக்கும் பொறுப்பில் இருந்த அமெரிக்க இராணுவத்தின் தலைமை அதிகாரியான வில்லியம் சம்னர் அந்தோனி குழுவினருடன் இணைந்து பூங்காவை புணரமைக்கும் பணியில் ஈடுபட்டார்
முதற்கட்டமாக அந்தோனியை அடுத்த 14 மாதங்களுக்கு பூங்காவின் இடைக்கால நிர்வாக அதிகாரியாக நியமித்தார். தொடர்ந்துவந்த அமெரிக்க இராணுவ அதிகாரிகளும் தொடர்ந்து இவருக்கு ஆதரவு அளித்தனர்.
உயிரியல் பூங்காவும் கேளிக்கைப் பூங்காவும் 2003 ஆம் ஆண்டு சூலை 20 இல் பொதுமக்களின் பார்வைக்காகத் திறக்கப்பட்டது.



</doc>
<doc id="283262" url="https://ta.wikipedia.org/wiki?curid=283262" title="தென்னிந்தியாவில் வெள்ளப்பெருக்கு (2015)">
தென்னிந்தியாவில் வெள்ளப்பெருக்கு (2015)

2015 தென்னிந்திய மழை வெள்ளங்கள் என்பது நவம்பர்-திசம்பர் 2015 வடகிழக்குப் பருவமழைக் காலத்தில் பெய்த பெருமழையின் காரணமாக ஏற்பட்ட வெள்ளப் பெருக்குகளைக் குறிக்கும். இவ்வெள்ளப் பெருக்குகள், தென்னிந்திய மாநிலங்களான தமிழ்நாடு, ஆந்திரப் பிரதேசம் மற்றும் ஒன்றியப் பகுதியான புதுச்சேரியின் கோரமண்டலக் கரைப் பகுதிகளைப் பெரிதும் பாதித்தன. குறிப்பாக, சென்னை மற்றும் கடலூர் பகுதிகள் கடுமையாகப் பாதிக்கப்பட்டன. ஏறத்தாழ 403 பேர் உயிர் இழந்துள்ளனர். 18 இலட்சம் மக்கள் இடம்பெயர நேரிட்டது. இவ்வெள்ளங்களால் ஏற்பட்டுள்ள சேதங்கள் இந்திய உரூபாய் மதிப்பில் 200 பில்லியனுக்கும் கூடுதலாக இருக்கும் என்று கணிக்கப்பட்டது.


கட்டமைப்புச் சேதங்கள், உற்பத்திப் பாதிப்பு, வேலை வாய்ப்பு இழப்பு என்ற வகையில் 14,000க்கும் மேற்பட்ட தொழில் நிறுவனங்கள் பாதிக்கப்பட்டதாக ஆரம்பநிலை கணிப்புகள் தெரிவித்தன. இவற்றுள் ஏறத்தாழ 10,000 நிறுவனங்கள் மிகச்சிறு அமைப்புகளாகும்.


வெள்ளத்தால் பழுதான மற்றும் அடித்துவரப்பட்ட மின்னணுக் கழிவுகள் ஏறத்தாழ 100 டன்கள் எடை கொண்டவை என உத்தேசக் கணிப்புத் தெரிவித்தது.

காஞ்சிபுரம் மாவட்டத்தில் வெள்ளத்தால் பாதிக்கப்பட்ட சுமார் 10 ஆயிரம் பேர் படகுகள் மூலமாக மீட்கப்பட்டனர்.

டிசம்பரில் ஏற்பட்ட வெள்ளத்தின்போது 1000 பேர் வரை மீட்கப்பட்டு நிவாரண முகாம்களில் தங்க வைக்கப்பட்டனர். பாதிக்கப்பட்டோருக்கு 2 இலட்சம் உணவுப் பொட்டலங்கள் வழங்கப்பட்டன. தேசியப் பேரிடர் மீட்புப்படையின் இரண்டு அணிகள் புதுச்சேரியில் இயங்கின. உணவு, குடிநீர், விரிப்பு-போர்வைகள் வழங்குதலில் பல்வேறு தனியார் தொண்டு நிறுவனங்கள் ஈடுபட்டன.

மழை, வெள்ளத்தில் உயிரிழந்தவர்களின் குடும்பத்தாருக்கு மாநில அரசு 5 இலட்சம் உரூபாய் நிதியுதவி அளித்தது. மிகவும் பாதிக்கப்பட்ட நெல்லூர் மாவட்டத்தில், 140 புனரமைப்பு முகாம்கள் அமைக்கப்பட்டன. 2 கோடி உரூபாய் மதிப்பிலான உதவிப் பொருட்கள் மீனவர்களுக்கும், நெசவாளர்களுக்கும் இந்த மாவட்டத்தில் அரசால் வழங்கப்பட்டன. இதர அமைப்புகள் உணவுப் பொட்டலங்களையும், விரிப்பு-போர்வைகளையும் வழங்கி உதவின நவம்பர் 24 அன்று 1030 கோடி உரூபாயை வெள்ளச் சேத புனரமைப்புக்காக நடுவண் அரசு ஒதுக்கியது.




</doc>
<doc id="283264" url="https://ta.wikipedia.org/wiki?curid=283264" title="மும்பை வெள்ளம் 2005">
மும்பை வெள்ளம் 2005

மும்பை வெள்ளம் 2005 என்பது இந்தியாவில் மகாராஷ்டிரா மாநிலத்தில் குறிப்பாக மாநில தலைநகரான மும்பை நகரத்தில் ஏற்பட்ட மழை வெள்ளத்தை குறிப்பதாகும். இதில் 1000 த்துக்கும் மேற்பட்டோர் உயிரிழந்தனர். இந்த வெள்ளமானது 26 ஜூலை 2005 ஆம் ஆண்டு நிகழ்ந்த 24 மணிநேர தொடர் மழையின் விளைவாக ஏற்பட்டது. 26 ஜூலை அன்று பெய்த மழையளவு 644 மில்லிமீட்டர் ஆகும். 



</doc>
<doc id="283266" url="https://ta.wikipedia.org/wiki?curid=283266" title="கெய்லோங்சியாங்">
கெய்லோங்சியாங்

ஹெய்லோங்ஜியாங் அல்லது கெய்லோங்சியாங் அல்லது ஹேலொங்சியாங் (, ) என்பது சீன மக்கள் குடியரசைச் சேர்ந்த நாட்டின் வடகிழக்கில் உள்ள மாகாணங்களுள் ஒன்று. "ஹெய்லோங்ஜியாங்" என்பதன் பொருள் கறுப்பு டிராகன் ஆறு என்பதாகும். இது அமூர் ஆற்றுக்கு சீனர்கள் சூட்டிய பெயராகும். 

ஹெய்லோங்ஜியாங்கின் எல்லைகளாக தெற்கில் ஜிலிங் மேற்கில் உள் மங்கோலியா மாகாணங்களும் வடக்கு மற்றும் கிழக்கில் இரசிய நாடும் உள்ளன. தெற்கில் சீன மக்கள் குடியரசையும் வடக்கில் ரசியாவையும் கொண்ட அமூர் ஆறு இவ்விரு நாடுகளையும் பிரிக்கும் எல்லையாக உள்ளது.
பண்டைய காலத்தைய கற்றறிந்த நாகரிகங்களிடமிருந்து வெகுதொலைவில் ஹெய்லோங்ஜியாங் அமைந்திருந்ததால் இப்பகுதியைப்பற்றிய தகவல்கள் குறைவாக உள்ளன. பண்டைய சீனப்பதிவுகள் மற்றும் பிறசான்றுகளின்படி ஹெய்லோங்ஜியாங்கில் புயியோ, மொஹெ, கித்தான் போன்ற வாழ்ந்துள்ளனர். மங்கோலிய தோங்கு மக்கள் உள் மங்கோலியா மற்றும் ஹெய்லோங்ஜியாங்கின் மேற்கு பகுதியில் வாழ்ந்துள்ளனர். சில மன்சு அல்லது மங்கோலியப் பெயர்கள் உள்ளன. ஹெய்லோங்ஜியாங்கின் கிழக்கு பகுதி பால்ஹாயி அரசால் ஏழாம் நூற்றாண்டு முதல் பத்தாம் நூற்றாண்டுக்கு இடைக்காலப்பகுதியில் ஆளப்பட்டது. வடக்கு சீனா முழுவதும் ஆண்டுவந்த சீனாவின் ஜின் மரபின் (1115-1234) தோற்றம் நவீன ஹெய்லோங்ஜியாங்கின் எல்லைகளுக்குள் உள்ளது. 
ஹெய்லோங்ஜியாங்கிக்கான ஆட்சியமைப்பு 1683 இல் மஞ்சு இனக்குழுவின் சிங் அரசமரபு காலத்தில், சீனாவின் வடமேற்கு பகுதியில் உள்ள ஜிலின் மாகாணத்தில் உருவாக்கப்பட்டது.

ஹெய்லோங்ஜியாங் பல்வேறுபட்ட நிலப்பகுதிகளைக் கொண்டது. மாகாணத்தின் பெரும்பகுதி பெரிய கிங்கான் மலைத்தொடர் மற்றும் சிறிய கிங்கான் மலைத்தொடர், சான்குவாங்கய் மலைகள், லவோயி மலைகள், வாண்டா மலைகள் போன்றவை நிலவியல்ரீதியாக ஆதிக்கம் செலுத்துகின்றன. மாகாணத்தின் மிக உயர்ந்த சிகரம் ஜிலின் மாகாணத்தின் எல்லையில் 1,690 மீட்டர் (5,540 அடி) உயரம் கொண்ட தாதுடிங்சி மலையாகும். பெரிய வாண்டா மலைத்தொடரில் சீனாவின் மீதமுள்ள பெரிய கன்னிக் காட்டை கொண்டு, சீனாவின் முதன்மையான வனவியல் தொழில் பகுதியாக உள்ளது. மாகாணத்தின் கிழக்கு மற்றும் தென்மேற்குப் பகுதிகள் ஒப்பீட்டளவில் உயரத்தில் குறைவாகவும் சமதளமாகவும் உள்ளன.

இது ஒரு ஈரப்பத கண்ட தட்பவெப்பநிலை கொண்டதாக உள்ளது எனினும் தொலைதூர வடக்குப்பகுதிகளில் துணைவடதுருவப் பருவநிலை நிலவுகின்றது. இங்கு குளிர்காலம் நீண்டதாகவும் கடுமையாகவும் கோடைக்காலம் குறுகியதாகவும் இதவெப்பமாகவும் இருக்கும். சனவரி மாத சராசரி வெப்பநிலை -31 முதல் -15 ° செல்சியஸ் (−24 முதல் 5 °பாரங்கீட்) வரை இருக்கும். கோடையில் சராசரி சூலைமாத வெப்பநிலை 18 முதல் 23 ° செல்சியஸ் (64 முதல் 73 °பாரங்கீட்) வரை இருக்கும். ஆண்டு சராசரி மழையளவு 400 முதல் 700 மில்லி மீட்டர் (16 முதல் 28 அங்குலம்) கோடைக் காலத்தில்தான் மிகுதியாக மழை பொழிகிறது. ஆண்டு முழுவதும் தெளிவான வானிலை காணப்படுகிறது.

மாகாணத்தின் பெரிய நகரங்கள் ஹார்பின், தாச்சிங், சிசிஹார், மூதஞ்சியாங், சியமூசு, சீஸீ, ஷுங்யாசென், ஹுகாங், சீதைஹு, யீச்சூன், ஹைய்ஹு ஆகும்.
38,000 கிலோ மீட்டர் நீளத்திற்குப் புதிய சாலைகளை உருவாக்கி ஹெய்லோங்ஜியாங்கின் மொத்த சாலைகளின் நீளம் 2.3 மில்லியன் கிலோமீட்டராக விரிவாக்கும் ஒரு சாலை மற்றும் நெடுஞ்சாலைத் திட்டம் 2006 இல் ஏற்றுக்கொள்ளப்பட்டது.

இம்மாகாணத்தில் ஆசிய-ஐரோப்பா கண்டப்பாலத்தின் ஒருபகுதி உள்ளிட்ட 5,300 கிலோமீட்டர் நீள 60 தொடர்வண்டி பாதைகள் உள்ளன. ஹார்பின்-தாலியென் அதிவிரைவுத் தொடர்வண்டிப் போக்குவரத்து பணிகள் 2012 இல் முடிக்கப்பட்டது. ஹெய்லோங்ஜியாங் மாகாணத்தின் தலைநகரான ஹார்பினில் இருந்து நீண்டு 23 நிறுத்தங்களுடன் சாங்சுவன் மற்றும் ஷென்யாங் வழியாக லியோனிங் மாகாணத்திலுள்ள தாலியென் வரை முடிவடைகிறது. இதில் 2020 ஆம் ஆண்டில் ஆண்டுக்கு 37 மில்லியன் மக்களும், 2030 இல் ஆண்டுக்கு 51 மில்லியன் மக்களும் பயணிப்பார்கள் என்று எதிர்பார்க்கப்படுகிறது.

மாகாணத்தின் முதன்மையான வானூர்தி நிலையங்கள், ஹார்பின் தைப்பிங் பன்னாட்டு வானூர்தி நிலையம், சிசிஹார் வானூர்தி நிலையம் , மூதஞ்சியாங் வானூர்தி நிலையம், சியமூசு வானூர்தி நிலையம், ஹைய்ஹு வானூர்தி நிலையம் ஆகியனவாகும். ஒவ்வொரு ஆண்டும் ஆறு மில்லியன் பயணிகளைக் கையாளும் திறன் கொண்ட ஹார்பின் பன்னாட்டு வானூர்தி நிலையம் எழுபதுக்கும் மேற்பட்ட உள்நாட்டு மற்றும் பன்னாட்டு நகரங்களை இணைக்கின்றது.
வேளாண்மையை இப்பகுதியில் நிலவும் அதன் குளிர் காலநிலை கட்டுப்படுத்துகிறது. இங்கு சோயாபீன்ஸ், மக்காச்சோளம், கோதுமை, உருளைக்கிழங்கு ஆகியவைற்றை அடிப்படையாக கொண்ட வேளாண்மை நடக்கிறது. இங்கு பணப்பயிர்களான பீட்ரூட் , ஆளி விதை, சூரியகாந்தி ஆகியவையும் விளைவிக்கப்படுகினறன.

ஹெய்லோங்ஜியாங் மாகாணத்தில் மரம் வெட்டும் தொழில் குறிப்பிடத்தக்கதாக உள்ளது. குறிப்பாக பைன் மரம், கொரிய பைன் மரம், லார்ச் மரம் ஆகியன முதன்மையான மரங்கள் ஆகும். மாகாணத்தில் வனவளம் பெரும்பாலும் தாசிங்கான் மலைகள் மற்றும் சியாவோசிங்கான் மலைகள் போன்ற பகுதிகளில் உள்ளது. இக்காடுகள் பல விலங்கு இனங்களின், குறிப்பாக சைபீரியப் புலி, செந்தலைக் கொக்கு, லின்க்ஸ் பூனை ஆகியவற்றின் உறைவிடமாக உள்ளது.

ஹெய்லோங்ஜியாங் மாகாணத்தில் மந்தைக் குதிரைகள் மற்றும் கால்நடைகள் மையமாக உள்ளது; மாகாணத்தில் பால் மாடுகள் பெரிய எண்ணிக்கையில் உள்ளன. சீனாவின் அனைத்து மாகாணங்களைவிட இங்கு பால் உற்பத்தி மிகுதியாக உள்ளது.
பெட்ரோலியம் ஹெய்லோங்ஜியாங்கின் பெரும் முக்கியத்துவம் வாய்ந்த கனிமம் ஆகும். மாகாணத்தின் தாச்சிங் எண்ணெய் வயல்கள் சீனாவின் பெட்ரோலிய உற்பத்தியில் ஒரு முதன்மை இடத்தை வகிக்கிறது. மேலும் நிலக்கரி, தங்கம், கடுங்கரி போன்றவை மாகாணத்தில் கிடைக்கும் இதர முதன்மையான கனிமங்கள் ஆகும். ஹெய்லோங்ஜியாங் மாகாணம் காற்றாலை மின்சார உற்பத்தி ஆற்றல் உள்ள பகுதியாகும். இம்மாகாணத்தின் காற்றாலை ஆற்றல் சதுர மீட்டருக்கு 200 வாட் ஆகும்.

ஹெய்லோங்ஜியாங் வடகிழக்கு சீனாவின் பகுதியாக உள்ளது, இம்மாகாணம் பாரம்பரிய தொழில்துறையை அடிப்படையாககொண்டது. தற்போது நிலக்கரி, பெட்ரோலியம், மரம் வெட்டுதல், பொறிகள், உணவு ஆகியவற்றின் மீது கவனம் செலுத்தி வருகிறது. இதன் அமைவிடத்தால் ஹெய்லோங்ஜியாங் உரசியாவுடனான தொழில் தொடர்புக்கு ஒரு முக்கியமான நுழைவாயிலாக உள்ளது.

ஹெய்லோங்ஜியாங் மாகாணத்தின் பெரும்பான்மையான மக்கள் ஹான் சீனர், மற்ற இன சிறுபான்மையினர் மஞ்சு இனக்குழு, கொரியர்கள், மங்கோலியர், ஊய் மக்கள், தவோர் மக்கள், சீபோ மக்கள், எலுன்சுன் மக்கள், ஹுஜு மக்கள், ரஷ்யர்கள் ஆவர்.
இங்கு மக்கள் விடுதலை இராணுவ சேவையிலுள்ளோர் உள்ளடக்கப்படவில்லை.

ஹெய்லோங்ஜியாங்கிலுள்ள மக்களில் பெரும்பாலானோர் சமயம் அல்லாதவர்களாகவோ அல்லது சீன நாட்டுப்புற மதங்களான, தாவோயியத்தை கடைபிடிப்பவர்களாகவோ உள்ளனர். பல மஞ்சு மக்கள் மன்சு ஷமானிஸத்தைப் பின்பற்றுகின்றனர். சீன புத்தம், திபெத்திய பௌத்தம் ஆகியன இம்மாகாணத்தில் முதன்மை இடம்பெற்றுள்ளன.


</doc>
<doc id="283267" url="https://ta.wikipedia.org/wiki?curid=283267" title="சென்னையில் செயல்படும் தானுந்து தொழிற்சாலைகள்">
சென்னையில் செயல்படும் தானுந்து தொழிற்சாலைகள்

சென்னை நகரம் ஆசியா கண்டத்தின் டெட்ராய்ட் என்று அழைக்கப்படுகிறது. இந்தியாவில் உற்பத்தி செய்யப்படும் வாகனங்களில் 40 சதவீதம் சென்னை நகரிலேயே உற்பத்தி செய்யப்படுவதே இதற்கு காரணமாகும். உலகின் பல முன்னணி தொழில் நிறுவனங்களும் சென்னையில் தொழிற்சாலை அமைத்துள்ளன. 



</doc>
<doc id="283276" url="https://ta.wikipedia.org/wiki?curid=283276" title="பன்னாட்டு கணித ஒன்றியம்">
பன்னாட்டு கணித ஒன்றியம்

பன்னாட்டு கணித ஒன்றியம் ("International Mathematical Union") பன்னாட்டளவில் கணிதத்தை மேம்படுத்த ஏற்படுத்தப்பட்ட அரசுசாரா அமைப்பாகும். பெர்லினைத் தலைமையகமாகக் கொண்ட இதன் தற்போதைய தலைவர் ஷிகெஃபுமி மொரி. இவ்வமைப்பு பல நாடுகளில் உறுப்பினர்களைக் கொண்டுள்ளது. இதற்கான நிதி பல்வேறு அமைப்புகளின் கொடைகள் மூலமும் திரட்டப்படுகிறது. இதனோடு பன்னாட்டு அறிவியல் ஒன்றியமும் இணைந்து செயலாற்றுகிறது. பல நாடுகளின் தேசிய கணித கழகம் பன்னாட்டு கணித ஒன்றியத்துடன் ணைக்கப்பட்டுள்ளது. இதன் மூலம் சர்வதேச அளவில் கணித வளர்ச்சி மேம்படுத்தப்படுகிறது. சிறப்பாக செயலாற்றுபவர்களுக்கு சர்வதேச அளவில் பரிசும் வழங்கப்படுகிறது.


</doc>
<doc id="283277" url="https://ta.wikipedia.org/wiki?curid=283277" title="ஜார்ஜியாவின் குடியரசுத் தலைவர்">
ஜார்ஜியாவின் குடியரசுத் தலைவர்

ஜோர்ஜியா நாட்டு குடியரசுத் தலைவர் ஜோர்ஜியாவின் நாட்டுத் தலைவர் ஆவார். இவரே அரசின் உயரதிகாரியும் ஆவார் சோவியத் ஒன்றியத்தில் இருந்து விடுதலை பெற்றதில் இருந்து குடியரசுத் தலைவர் பதவி செயல்பாட்டில் இருக்கிறது. குடியரசுத் தலைவர் ஐந்தாண்டு காலம் பதவியில் இருப்பார். 2013ஆம் ஆண்டு முதல் ஜியோர்ஜி மார்கவேலாஷ்விலி என்பவர் குடியரசுத் தலைவராக பதவியில் உள்ளார்.

இவரே நாட்டின் தலைவர் ஆவார். இவர் வெளியுறவுக் கொள்கைகளை செயல்படுத்துவதிலும், உள்நாட்டு ஒருமைப்பாட்டை காப்பதிலும் கவனம் செலுத்துவார். வெளிநாடுகள் உடனான் உறவுகளை மேம்படுத்தக்கூடிய, ஜோர்ஜியாவின் மூத்த பிரதிநிதியாக குடியரசுத் தலைவர் செயல்படுவார். உள்ளாட்சி அமைப்புகள் அரசமைப்புச் சட்டத்துக்கு ஏற்ப செயல்படுவதை உறுதிபடுத்தும் பொறுப்பும் இவருக்கு உண்டு.

குடியரசுத் தலைவர் ஐந்தாண்டுகளுக்கு ஒரு முறை தேர்ந்தெடுக்கப்படுவார். ஜோர்ஜியாவின் குடிமகனாகவோ குடிமகளாகவோ இருந்து வாக்களிக்கும் உரிமையை பெற்று இருக்கும் ஒருவர், 35 வயதை அடைந்திருந்தால் குடியரசுத் தலைவராகும் தகுதியைப் பெறுகிறார். இவர் குறைந்தது 15 ஆண்டுகள் ஜோர்ஜியாவில் வசித்திருக்க வேண்டும். குடியரசுத் தலைவர் வேறு எந்த அரசுப் பொறுப்பிலும் இருக்கக் கூடாது. மற்ற நிறுவனங்களில் இருந்து சம்பளம் பெறக் கூடாது.

பாராளுமன்றத்தின் ஒப்புதலுடன், மற்ற நாடுகளுடனான ஒப்பந்தங்களில் கையெழுத்திடுவதும், பிற நாட்டு அரசுகளுடன் பேச்சுவார்த்தை நடத்துவதும் இவரது பணிகள். பாராளுமன்றத்தின் ஒப்புதலுடன், தூதுவர்களையும் பிற தூதரக அதிகாரிகளை நீக்கவும், அவசர கால சட்டத்தை பிறப்பிக்கவும் செய்யலாம். கருணை மனுவை ஏற்பது, அகதிகளுக்கு புகலிட உரிமை வழங்குவது உள்ளிட்ட அதிகாரங்களும் பெற்றவர். இவரே முப்படைகளின் தலைவரும் ஆவார். தேசிய பாதுகாப்பு மன்றத்தின் உறுப்பினர்களை நியமித்து, கூட்டங்களை வழிநடத்துவார்.

குடியரசுத் தலைவருக்கு தற்காப்பு அதிகாரம் வழங்கப்பட்டுள்ளது. பதவியில் இருக்கும் காலத்தில், அவரை கைது செய்யவோ, இவர் மீது குற்றம் சுமத்தவோ முடியாது. இவர் அரசமைப்புச் சட்டத்தை மீறினாலோ, நாட்டுக்கு எதிராக செயல்பட்டாலோ அவரை பதவியில் இருந்து நீக்கும் அதிகாரம் பாராளுமன்றத்துக்கு உண்டு. இதை செய்ய உச்சநீதிமன்றம் ஒப்புதல் வழங்கியாக வேண்டும். இவருக்கு அரசின் சிறப்பு பாதுகாப்பு பிரிவினர் பாதுகாப்பு அளிக்கின்றனர்.

குடியரசுத் தலைவருக்கான தேர்தல் முடிந்ததும் வரும் மூன்றாவது ஞாயிற்றுக்கிழமையன்று, நாட்டின் முன்னிலையிலும், கடவுளின் முன்னிலையும் உறுதிமொழி ஏற்பார்.

ஜோர்ஜியாவின் குடியரசுத் தலைவராக பொறுப்பேற்றுக் கொண்ட நான்,
ஜோர்ஜியாவின் அரசமைப்புச் சட்டத்தை போற்றி, அதன்வழி நடப்பதாகவும்,
நாட்டின் ஒற்றுமையை பேணி காப்பதாகவும்,
கடவுளின் மீது ஆணையிட்டு சொல்கிறேன்.
குடியரசுத் தலைவருக்கான அனைத்து பணிகளையும் செவ்வனே செய்வேன்
என்று உறுதி அளிக்கிறேன்.
மக்கள் நலத்தையும், பாதுகாப்பையும் உறுதி செய்வேன்."

சோவியத் ஒன்றியத்தில் இருந்து 1991ஆம் ஆண்டின் ஏப்ரல் ஒன்பதாம் நாளில் ஜோர்ஜியா தனி நாடாக பிரிந்தது. அப்போதே ஜோர்ஜியாவின் உச்சமன்றம் (நீதிமன்றம் அல்ல) குடியரசுத் தலைவர் பதவியை உருவாக்கும் பொறுப்பை ஏற்றுக் கொண்டது. அப்போது சுவியாடு கம்சகுர்தியா என்பவர் பதவியேற்றார். இவருக்கு பின்னர் எதுவார்து செவர்துநாத்சே பதவியில் இருந்தார். 2004ஆம் ஆண்டில் குடியரசுத் தலைவராகப் பொறுப்பேற்ற மிக்கைல் சாக்கஷ்விலி இறுதியாக பதவியில் இருந்தார். தற்போதைய குடியரசுத் தலைவராக ஜியோர்ஜி மார்கவேலஷ்விலி பதவியில் உள்ளார்.



</doc>
<doc id="283287" url="https://ta.wikipedia.org/wiki?curid=283287" title="சிறந்த பின்னணிப் பாடகருக்கான பிலிம்பேர் விருது – தமிழ்">
சிறந்த பின்னணிப் பாடகருக்கான பிலிம்பேர் விருது – தமிழ்

சிறந்த தமிழ் ஆண் பின்னணிப் பாடகருக்கான பிலிம்பேர் விருது என்பது பிலிம்பேர் நிறுவனத்தால் ஆண்டுதோறும் வழங்கப்படும் பிலிம்பேர் விருதுகளின் தென்னிந்திய பிரிவான தென்னிந்திய பிலிம்பேர் விருதுகள் பிரிவின் கீழ் வழங்கப்படும் விருதாகும். இவ்விருது தமிழ்த் திரைப்படங்களில் சிறப்பான பாடல்களை பாடும் பின்னணிப் பாடகருக்கு வழங்கப்படுகிறது. 


</doc>
<doc id="283294" url="https://ta.wikipedia.org/wiki?curid=283294" title="மாலத்தீவுகளில் சுற்றுலா">
மாலத்தீவுகளில் சுற்றுலா

மாலத்தீவுகளில் சுற்றுலா "(Tourism in the Maldives Tourism)" மிகப்பெரிய பொருளாதாரத்தை ஈட்டித்த்ரும் தொழிற்சாலையாக இருக்கிறது. நாட்டின் மூன்றாவது துறையில் வேலைவாய்ப்பை உருவாக்கி அந்நியச்செலவாணியை ஈட்டித்தருவதில் இத்துறை பெரும்பங்கு வகிக்கிறது. மாலத்தீவுகளின் தீவுக்கூட்டமே உலகெங்கிலும் உள்ள சுற்றுலாப் பயணிகளை மாலத்தீவுகளின் பக்கம் இழுக்கிறது 

1972 ஆம் ஆண்டில் மாலத்தீவுகளில் சுற்றுலா தொடங்கியது. ஐ.நா.வின் ஒரு பிரிவான வளர்ச்சிக்கானத் தூதுக்குழு 1960 ஆம் ஆண்டில் மாலத்தீவுகளைப் பார்வையிட்டு. இத்தீவு சுற்றுலா செல்வதற்குப் பொருத்தமான தீவு அல்ல என்று கருதி இத்தீவை சுற்றுலாவுக்கு பரிந்துரைக்கவில்லை. 1972 ஆம் ஆண்டு மாலத்தீவுகளில் முதலாவது உல்லாசப் புகலிடம் தொடங்கப்பட்ட பின்னர்தான் இங்கு சுற்றுலாத்துறை மறுமலர்ச்சி பெற்றது. இதே ஆண்டில்தான் முதலாவது சுற்றுலாப் பயணிகள் குழு மாலத்தீவுகளுக்கு வருகை தந்ததாக மதிப்பிடப்படுகிறது. 280 படுக்கைகளும் இரண்டு உல்லாசப் புகலிடங்களுமாய் மாலத்தீவுகளின் சுற்றுலாத்துறை தொடங்கப்பட்டது. குரும்பா தீவு உல்லாசப் புகலிடந்தான் மாலத்தீவுகளில் முதலாவதாகத் தொடங்கப்பட்ட உல்லாசத்தீவு புகலிடமாகும். இதன்பின்னர் பேண்டோசு தீவு உல்லாசப் புகலிடம் இரண்டாவதாகத் தொடங்கப்பட்டது. தற்பொழுது மாலத்தீவுக் குடியரசில் மொத்தமாக 105 உல்லாச புகலிடங்கள் காணப்படுகின்றன. கடந்தசில பத்தாண்டுகளாக மாலத்தீவுக்கு வரும் சுற்றுலாப்பயணிகளின் எண்ணிக்கை ஒவ்வொரு ஆண்டும் உயர்ந்து வருகிறது. 2009 ஆம் ஆண்டு மாலத்தீவுகளில் உள்ளூர் விருந்தினர் இல்லங்கள் பல துவங்கப்பட்டன. இதனால் சுற்றுலாப் பயணிகள் உள்ளூர் மக்களுடன் கலந்து தங்குகின்ற வாய்ப்புகள் உருவாகின. தற்பொழுது ஒவ்வொரு ஆண்டும் 8,00,000 சுற்றுலாப் பயணிகள் மாலத்தீவுக்கு வருகை தருகின்றனர்.

நீலக்கடல் மற்றும் வெள்ளைக் கடற்கரையுடன் வீசும் தூய்மையான காற்று என்னும் இயற்கை அழகுதான் மாலத்தீவுகளை உலகமெங்கும் அறிய வைக்கிறது. நீச்சல், மீன்பிடித்தல் இசுகூபா மூழ்கல் நீரடி விளையாட்டு நீர்மேல் நடை, காற்றலை சறுக்கு மற்றும் படகுச் சறுக்கு போன்ற நீர் விளையாட்டுகளுக்கு ஏற்ற காலநிலை நிலவுவதால் சுற்றுலாப் பய்னிகள் மிகவும் மகிழ்ச்சியுடன் முன்வருகிறார்கள்.

மாலத்தீவுகளின் இயற்கை அழகு ஒவ்வோர் ஆண்டும் உலகெங்கிலும் உள்ள சுற்றுலாப் பயணிகளை கவர்ந்து இழுக்கிறது. இதனால் சுற்றுலாத்துறை மாலத்தீவுகளுக்கு மிகப்பெரிய வருவாயைப் பெற்றுத்தரும் துறையாக வளர்ந்திருக்கிறது.
நீருக்கடியில் காணப்படும் அசாதாரணமான அற்புத இயற்கைக்காட்சிகள் மற்றும் சுத்தமான நீர் காரணமாக, மாலத்தீவு உலகின் தலைசிறந்த பொழுதுபோக்கு மூழ்குமிடங்களுக்கு மத்தியில் முக்கியமான இடத்தில் உள்ளது. அகோடா.காம் எடுத்த உலகாய கணிப்புக் கணக்கீட்டு அளவை முறையில், உலகில் தேன்நிலவுக்கு அதிகமாக விரும்பப்படும் இடமாகும் என மாலத்தீவுகளின் பெயர் பதிவு செய்யப்பட்டுள்ளது.

ஓரு பிரத்தியேக உள்ளூர் உணவு விடுதி அதனுடன் இணைந்திருக்கும் மக்கள்தொகை, குறிப்பாக சுற்றுலாப் பயணிகள், அவர்களுக்காகப் பணிபுரியும் தொழிலாளர்கள் ஆகியோரைக் கொண்ட சுற்றுலா உல்லாச புகலிடங்களால் மாலத்தீவுகள் உருவாகியிருக்கின்றன. இத்தகைய புகலிடங்களில் உள்ளூர் மக்களோ அவர்களின் வீடுகளோ கிடையாது. 

சுற்றுலாவுக்காக உருவாக்கப்பட்டுள்ள இத்தீவுகள் தோராயமாக 800X200 பரப்பளவுள்ள அளவுகளில் கடல் மட்டத்திற்கு 2 மீட்டர்களுக்கு மேல் மணலும் பவழமும் பரப்பி உருவாக்கப்படுகின்றன. ஒவ்வொரு தீவைச் சுற்றியும் வளையமாக சூழ்ந்திருக்கும் கடற்கரையுடன் கூடுதலாக அவற்றிற்குச் சொந்தமான கடலடிப் பாறைகள், பாறைத் தோட்டங்களாகவும் இயற்கையான மீன் தொட்டிகளாகவும் விளங்குகின்றன. இசுகூபா மூழ்கல் வீரர்களுக்கும் நீரடி விளையாட்டு வீரர்களுக்கும் உகந்த இடங்களாக இவை அமைகின்றன. இவைதவிர கடலடிப் பாறைகளின் மேலுள்ள ஆழமற்ற நீர் இயற்கையாக அமைந்த நீச்சல் குளம் போல அழகு சேர்க்கிறது. கடலின் ஆழம் குறித்த பயமும், பெரிய அலைகளின் வருகை குறித்த அச்சமும், அபாயமான நீரோட்டங்கள் குறித்த தயக்கமும் இல்லாமல் சுற்றுலா பயணிகளை மகிழ்விக்கும் இடமாக மாலத்தீவுகள் உள்ளது. 

பொதுவாக உல்லாசப் புகலிடங்கள் ஒவ்வொன்றும் அதன் விருந்தினர்கள், உணவகங்கள், காபி கடைகள், கடைகள், ஓய்விடங்கள், மதுபானக் கடைகள், நடன அரங்குகள் மற்றும் இசுகூபா மூழ்கல் பயிற்சிப் பள்ளிகள் சூழ்ந்துள்ள அறைகள் மற்றும் அறைத்தொகுதிகளைக் கொண்டிருக்கின்றன. மற்றொரு பகுதியில் அதன் பணியாளர்கள், அவர்களுக்கான தங்குமிடங்கள், மின்னுற்பத்திப் பிரிவினர், துப்புரவுப் பணிபுரிபவர்கள் முதலியோர்கள் இருப்பிடமாக இருக்கும். இங்குள்ள தீவுக் கடைகளில் பல்வேறு விதமான நினைவுப்பொருட்கள், கலைப்பொருட்கள் விற்கப்படுகின்றன. காற்றுப் பயிற்சிகள், கைப்பந்து, மேசைப்பந்து போன்ற விளையாட்டுகளுக்கும் இங்கு வழியுண்டு.



</doc>
<doc id="283298" url="https://ta.wikipedia.org/wiki?curid=283298" title="விசுவக்குடி அணை">
விசுவக்குடி அணை

விசுவக்குடி அணை விசுவக்குடி தமிழ்நாட்டில் பெரம்பலூர் மாவட்டம் அன்னமங்கலம் ஊராட்சியில் அமைந்துள்ள விசுவக்குடி அருகில் கல்லாற்று ஓடையின் குறுக்கே கட்டப்பட்டுள்ள அணை. இந்த அணை ரூ.33 கோடி மதிப்பீட்டில் கட்டப்பட்டு 2015 இல் பயன்பாட்டிற்கு வந்துள்ளது.

வேப்பந்தட்டை அருகே உள்ள விசுவக்குடியில் பச்சைமலை-செம்மலை இடையே கட்டப்பட்டுள்ள புதிய அணைக்கு பச்சைமலை, செம்மலையில் இருந்து ஏறக்குறைய 5.61 சதுர மைல்கள் நீர்ப்பிடிப்பு பகுதியில் பெய்யும் மழைநீர் கல்லாற்று நீரோடை வழியாக இந்த அணைக்கு வந்தடைகிறது. 

கல்லாறு ஓடையின் குறுக்கே 665 மீட்டர் நீளமும் 10.3 மீட்டர் ஆழமும் கொண்டுள்ளது. இந்நீர்த்தேக்கத்தில் 41 மில்லியன் கனஅடி நீரை தேக்கிவைத்து 30.67 மில்லியன் கனஅடி நீரை பாசனத்திற்கும், 10 மில்லியன் கனஅடி நீரை குடிநீர் தேவைக்கும் பயன்படுத்தமுடியும். இந்த அணையில் 2 நீர் வெளியேற்று வாய்க்கால்கள் உள்ளன. நடுவில் உபரிநீர் வெளியேற்று வாய்க்காலும் உள்ளது..

2,500 ஏக்கர் பயிர்சாகுபடிக்குரிய நீர்த்தேவையை இவ்வணை பூர்த்தி செய்யும் 



</doc>
<doc id="283299" url="https://ta.wikipedia.org/wiki?curid=283299" title="சின்னாறு அணை - பெரம்பலூர் மாவட்டம்">
சின்னாறு அணை - பெரம்பலூர் மாவட்டம்

சின்னாறு நீர்த்தேக்கம், தமிழ்நாடு, பெரம்பலூர் மாவட்டம், வேப்பந்தட்டை வட்டாரத்தைச் சேர்ந்த எறையூரில் திருச்சி சென்னை தேசிய நெடுஞ்சாலையை NH45 ஒட்டி அமைந்துள்ளது. இது சின்னாற்றின் குறுக்கேக் கட்டப்பட்டுள்ள நீர்த்தேக்கமாகும்.

இந்நீர்த்தேக்கம் 1958 இல் அப்போதைய முதலமைச்சர் காமராஜர், மற்றும் கக்கன் ஆகியோரின் பெருமுயற்சியால் உருவாக்கப்பட்டதாகும்.

இதன் மூலம் ஏறத்தாழ 716 ஏக்கர் நிலங்காள் பாசன வசதி பெறுகின்றன. இதையொட்டி அரசு பயனியர் மாளிகையும் உள்ளது.


</doc>
<doc id="283300" url="https://ta.wikipedia.org/wiki?curid=283300" title="கூறாக்கம் (கணிதம்)">
கூறாக்கம் (கணிதம்)

கணிதத்தில் கூறாக்கம் ("chunking") என்பது எளிய வகுத்தல் கணக்குகளைச் செய்யப் பயன்படுத்தப்படும் ஒரு வழிமுறையாகும். இம்முறையில் வகுத்தலானது தொடர்கழித்தலின் வாயிலாகச் செய்யப்படுகிறது. சில இடங்களில் இது பகுதி ஈவுகள் முறை ("partial quotients method") எனவும் அறியப்படுகிறது.

ஒரு பெரிய எண்ணை மற்றொரு சிறிய எண்ணால் வகுப்பதற்கு, சிறிய எண்ணின் எளிய மடங்குகளாக (எடுத்துக்காட்டாக, 100×, 10×, 5× 2×, etc.) அமையும்பெரிய எண்ணின் பகுதிகள் தொடர்ந்து கழித்தலின் மூலம் அப்பெரிய எண்ணிலிருந்து நீக்கப்படுகின்றன. பெரிய எண்ணானது பூச்சியமாகவோ, அல்லது வகுஎண்ணைவிடச் சிறியதாகவோ ஆகும் வரை இந்நீக்கல் தொடரப்படுகிறது. அதே சமயத்தில் வகுஎண்ணின் எந்தந்த மடங்குகள் வகுபடுஎண்ணிலிருந்து கழிக்கப்படுகிறது என்பதையும் குறித்துக்கொண்டே வர வேண்டும். அந்த மடங்குகளின் கூட்டுத்தொகை இந்த வகுத்தலுக்கான ஈவைத் தரும்.

1990களின் பிற்பகுதிகளில் ஐக்கிய இராச்சியத்தில் தொடக்கப்பள்ளிகளில் இம்முறை அதிகளவு பரவலானது. பாரம்பரியமாகக் கற்பிக்கப்பட்டுவரும் குறு வகுத்தல், நீள் வகுத்தல் முறைகளோடு ஒப்பிட்டுப் பார்க்கும்போது, இது சற்று முறைசாரா வழியாகக் காணப்படலாம். எனினும் அவற்றைவிட வகுத்தலின் அடிப்படைக் கருத்தைப் புரிந்துகொள்வதற்கு உதவி செய்யும்.

132 ஐ எட்டால் வகுப்பதற்கு 132 இலிருந்து 80, 40, 8 (10×8; 5×8; 1×8) ஆகியன அடுத்தடுத்துக் கழிக்கப்படுகின்றன. இம்மூன்று கழித்தலுக்குப் பின் கிடைக்கும் மீதி நான்கானது வகுஎண் எட்டைவிடச் சிறியதாக உள்ளதால் இத்துடன் தொடர்கழித்தல் நிறைவுபெறுகிறது.



</doc>
<doc id="283301" url="https://ta.wikipedia.org/wiki?curid=283301" title="நிஷா கிருஷ்ணன்">
நிஷா கிருஷ்ணன்

நிஷா கிருஷ்ணன் என்பவர் தமிழ்த் திரைப்பட, தொலைக்காட்சி நடிகையாவார். இவர் சன் தொலைக்காட்சியின் மகாபாரதத் தொடரில் திரவ்பதி வேடத்தில் நடித்ததன் மூலம் அறியப்படுகிறார். இவர் சன் டிவியின் சூரிய வணக்கம் நிகழ்ச்சியைத் தொகுத்து வழங்கினார். 

இவர் சன் தொலைக்காட்சியில் கிச்சன் கலாட்டா என்ற நிகழ்ச்சியையும் தொகுத்து வழங்கினார். இவர் சில தமிழ்த் திரைப்படங்களில் துணை நடிகையாகவும் நடித்துள்ளார். 

சென்னையில் பிறந்தவரான இவர், கணேஷ் வெங்கட்ராமன் என்ற நடிகரை நவம்பர் 22, 2015 அன்று மணந்தார். 


</doc>
<doc id="283303" url="https://ta.wikipedia.org/wiki?curid=283303" title="சாருஹாசன்">
சாருஹாசன்

சாருஹாசன் (பிறப்பு 5 சனவரி 1931) ஓர் இந்தியத் திரைப்பட நடிகர், இயக்குநர், தொலைக்காட்சி நடிகர் மற்றும் ஓய்வுபெற்ற வழக்கறிஞர் ஆவார். தமிழ், கன்னடம், தெலுங்கு, மலையாளம், இந்தி மொழித் திரைப்படங்களில் நடித்துள்ளார். 1987ஆம் ஆண்டில் கிரிஷ் கசரவல்லி இயக்கிய "தபெரனா கதெ" என்னும் கன்னடத் திரைப்படத்தில் சிறப்பான நடிப்பினை வெளிப்படுத்தி, சிறந்த நடிகருக்கான இந்திய அரசு திரைப்பட விருது, சிறந்த நடிகருக்கான கர்நாடக அரசு திரைப்பட விருது ஆகிய விருதுகளை வென்றுள்ளார். இவர், நடிகர் கமல்ஹாசனின் மூத்த சகோதரர் ஆவார்.



</doc>
<doc id="283307" url="https://ta.wikipedia.org/wiki?curid=283307" title="ஹரிஷ் உத்தமன்">
ஹரிஷ் உத்தமன்

ஹரிஷ் உத்தமன் தமிழ், தெலுங்கு மற்றும் மலையாள மொழிகளில் நடித்துள்ள நடிகராவார். இவர் "பாண்டிய நாடு", "கவுரவம்", "மீகாமன்" போன்ற படங்களில் வில்லனாக நடித்ததன் மூலம் புகழ்பெற்றார். 

பாராமவுண்ட் ஏர்வேஸ் மற்றும் பிரிட்டிஷ் ஏர்வேஸ் நிறுவனங்களில் தலா மூன்றாண்டுகள் பணியாற்றிய ஹரிஷ் உத்தமன் பின்னர் சூர்ய பிரபாகரன் இயக்கிய தா என்ற தமிழ் படத்தில் நடித்தார். அதே படத்திற்காக நார்வே தமிழ் படவிழாவில் சிறந்த புதுமுக விருதைப் பெற்றார். பின்னர் ராதா மோகன் இயக்கத்தில் கௌரவம் படத்தில் நடித்தார். 

சூரிய பிரபாகரன் இவரை இயக்குனர் சுசீந்திரனிடம் சிபாரிசு செய்தார். சுசீந்திரன் இயக்கத்தில் வில்லனாக இவர் நடித்து வெளிவந்த பாண்டிய நாடு திரைப்படம் இவரது சினிமா வாழ்கையில் திருப்புமுனையாக அமைந்தது. 


</doc>
<doc id="283308" url="https://ta.wikipedia.org/wiki?curid=283308" title="மாச்சியா">
மாச்சியா

மாச்சியா (Machiya) என்பது, சப்பான் முழுவதிலும் காணப்படும் மரபுவழி நகரவீட்டைக் குறிக்கும். இது வரலாற்றுக்காலத் தலைநகரமான கியோட்டோவில் ஒரு வீட்டு வகையாக உருவானது. சப்பானிய மொழியில் "நகரவீடு" என்னும் பொருள்கொண்ட "மாச்சியா"வும், "பண்ணைவீடு" எனப் பொருள்கொண்ட "நோக்கா"வும் சப்பானிய நாட்டார் கட்டிடக்கலையின் இரண்டு பிரிவுகள். எலன் காலத்தில் உருவான இவ்வகை வீடுகள், எடோ காலத்தினூடாக மேலும் வளர்ச்சியடைந்து மெய்சிக் காலம் வரை இருந்தது. கூட்டாக "சோனின்" (நகர மக்கள்) என அழைக்கப்பட்ட நகரத்து வணிகர்களும், கைவினைஞர்களும் "மாச்சியா" வகை வீடுகளில் வாழ்ந்தனர். சப்பானிய மொழியில் மாச்சியா என்னும் சொல் இரண்டு குறியீடுகளால் எழுதப்படுகின்றது. "மாச்சி" (町) என்பது "நகரம்" எனவும், "யா" (家 அல்லது 屋) "வீடு" (家) அல்லது "கடை" (屋) எனவும் பொருள்படும். 

கியோட்டோ நகரில் உள்ள "மாச்சியா", "கியோமாச்சியா" (京町家 அல்லது 京町屋) என அழைக்கப்படுவதுண்டு. இது பல நூற்றாண்டுகளாக நகர மையப்பகுதியின் கட்டிடக்கலைச் சூழலைத் தீர்மானித்தது. அத்துடன் இதுவே சப்பான் முழுவதிலும் உள்ள "மாச்சியா" என்னும் வீட்டு வகைக்கான நியம வடிவமாகவும் விளங்கியது.

பொதுவான கியோட்டோ "மாச்சியா" ஒடுக்கமான சாலை முகப்புடன், சாலைக்குச் செங்குத்தாக நீளமாக அமைந்த மரத்தாலான வீடு. இவற்றில் ஒன்று அல்லது அதற்கு மேற்பட்ட சிறிய முற்றங்கள் இருப்பதுண்டு. மண் சுவர்களையும், சுட்ட ஓட்டுகளாலான கூரையையும் கொண்ட இவ்வீட்டு வகை ஒன்று, ஒன்றரை, இரண்டு அல்லது சில வேளைகளில் மூன்று மாடிகளைக் கொண்டிருக்கும். கட்டிடத்தின் முகப்பு பெரும்பாலும் ஒரு கடைக்கான இடவசதியைக் கொண்டிருக்கும். இப்பகுதியின் சாலை முகப்பு, பொருட்களையும் பண்டங்களையும் காட்சிக்கு வைக்க வசதியாக வழுக்குக் கதவு அல்லது மடிப்புக் கதவைக் கொண்டிருப்பது வழக்கம். இந்த வணிகப் பகுதிக்குப் பின்புறம் எஞ்சியுள்ள கட்டிடப்பகுதி "தாத்தமி" பாய் விரிக்கப்பட்ட உயர்த்திய மரத்தளத்தோடு கூடிய அறைகளாகவும், மண் தளத்தைக்கொண்ட, சமையலறை போன்ற சேவைப் பகுதிகளாகவும் பிரிக்கப்பட்டிருக்கும். மனையில் பின்பகுதிக்குச் செல்வதற்கான வழியாகவும் செயற்படும் இப்பகுதியூடாக பின்பகுதியில் உள்ள களஞ்சியப் பகுதிக்குச் செல்ல முடியும். சமையலறைக்கு மேல் அமையும் "இபுகுரோ" என்னும் கூறு புகைபோக்கியாகச் செயற்படுவதுடன், சமையலறைக்குள் வெளிச்சத்தைக் கொண்டுவரும் வழியாகவும் அமைகின்றது. மரபுவழியாகக் கட்டிட நிலத்தின் அகலம் செல்வத்தின் குறியீடாகக் கருதப்படுகின்றது. பொதுவாக இந்நிலத்தின் அகலம் 5.4 முதல் 6 மீட்டர்கள் வரை இருக்கும். ஆனால் நீளம் ஏறத்தாழ 20 மீட்டர்கள்.

மிகப் பெரிய அறை வீட்டின் பின்புறத்தில் அமைந்திருக்கும். இது வீட்டுக் கட்டிடத்துக்கும், களஞ்சிய அறைக்கும் இடையில் இருக்கும் தோட்டத்தை நோக்கியபடி இருக்கும். "சாசிக்கி" என அழைக்கப்படும் இந்த அறை சிறப்பு விருந்தினருக்கும், வாடிக்கையாளருக்குமான வரவேற்பு அறையாகவும் பயன்படும். பல சப்பானிய மரபுவழிக் கட்டிடங்களில் இருப்பது போலவே "மாச்சியா" வகை வீடுகளிலும் அறைகளுக்கான பிரிசுவர்கள் வழுக்குக் கதவுகள் போல் அமைக்கப்பட்டிருக்கும். இது இதற்குப் பல்பயன்பாட்டுத் திறனை வழங்குகின்றது. மேற்படி சுவர்களைத் திறக்கவோ மூடவோ அல்லது முற்றாக அகற்றவோ முடிவதால், அந்தந்த நேரத்துத் தேவைகளைப் பொறுத்து அறைகளில் எண்ணிக்கை, அளவு வடிவம் ஆகியவற்றை மாற்றி அமைத்துக்கொள்ள முடியும்.

மாச்சியா வகை வீடுகள் விரைவாக அழிந்து வருகின்றன. இந்த அழிவு, கியோட்டோவிலும் பிற பகுதிகளிலும், அவற்றின் பண்பாட்டுச் சூழலில் பாதகமான தாக்கங்களை ஏற்படுத்துகின்றன. மாச்சியாக்களைப் பேணுவது கடினமானதும் செலவு மிகுந்ததுமாகும். அத்துடன், மரத்தாலான இவை இலகுவில் தீப்பிடிக்கும் ஆபத்துக் கொண்டவை என்பதுடன், தற்கால வீடுகளுடன் ஒப்பிடும்போது நிலநடுக்கத்தையும் தாக்குப்பிடிக்க மாட்டா. இவற்றுடன் மக்களில் மனதில் இத்தகைய வீடுகள் தற்காலப் போக்குகளுக்கு ஒத்துவராத வழக்கிழந்த வீட்டு வகைகளாகவே கருதப்படுகின்றன. 2003ல் மேற்கொள்ளப்பட்ட ஆய்வொன்றில், மாச்சியாவில் வாழும் 50%க்கு மேற்பட்டோர் மாச்சியாவைப் பராமரிப்பது பொருளாதார அடிப்படையில் கடினமானது என்று குறிப்பிட்டனர்.


</doc>
<doc id="283311" url="https://ta.wikipedia.org/wiki?curid=283311" title="மன்னார் அமுதன்">
மன்னார் அமுதன்

மன்னார் அமுதன் ("Mannar Amuthan") அல்லது கௌதமன் என்ற புனைபெயரில் அறியப்படும் சோசப்பு அமுதன் இடானியல் அல்லது ஜோசப் அமுதன் டானியல், தமிழ் எழுத்தாளர் ஆவார். இவர் பாக்கள், சிறுகதைகள், கட்டுரைகள் முதலானவற்றை எழுதி வருகின்றார்.

இலங்கையின் மன்னார் மாவட்டத்திலுள்ள சின்னக்கடையில், 1984ஆம் ஆண்டில் இடானியல் சோசப்பு பிறந்தார். இவர் மன்/புனித சவேரியார் ஆண்கள் கல்லூரியில் தொடக்கக் கல்வியைப் பயின்றார். பின், 1990இல் இந்தியாவுக்கு இடம்பெயர்ந்து சென்ற பின், விருதுநகர் மாவட்டத்தில் தனது படிப்பைத் தொடர்ந்தார்.


2011இல், தடாகம் கலை இலக்கிய வட்டமானது, மன்னார் அமுதனுக்கு அகத்தியர் விருதையும் கலைத்தீபப் பட்டத்தையும் வழங்கியது. கலைமுத்துப் பட்டத்தையும் இவர் பெற்றுள்ளார்.


</doc>
<doc id="283315" url="https://ta.wikipedia.org/wiki?curid=283315" title="மாங்கோ (பாடகர்)">
மாங்கோ (பாடகர்)

மாங்கோ என்ற மேடைப்பெயரில் அழைக்கப்படும் கியூஸ்ப்பி மாங்கோ ("Giuseppe Mango", 6 நவம்பர் 1954 – 8 டிசம்பர் 2014), ஒரு இத்தாலிய பாடகர், பாடலாசிரியர் மற்றும் இசைக் கலைஞருமாவார்.

இவர் லாராவேலென்ட் என்பவரை மணந்தார். இவர்களுக்கு ஃபிலிப்போ, ஏஞ்சலினா என்று இரண்டு குழந்தைகள் உள்ளனர். பரப்பிசை, ராக் இசை, நாட்டார் பாடல், உலக இசை ஆகியவற்றின் கலப்பாக அமையும் அவரது தனிப்பாணிக்காக அறியப்படுகிறார்


</doc>
<doc id="283318" url="https://ta.wikipedia.org/wiki?curid=283318" title="நேபாளத்தின் வரலாறு">
நேபாளத்தின் வரலாறு

நேபாள வரலாறு, இமயமலையில் அமைந்த நேபாளம், இந்தியா மற்றும் சீனாவின் திபெத் தன்னாட்சிப் பகுதியின் தாக்கங்கள் கொண்டுள்ளது. பல்வேறு மொழியினர், இனத்தவர்கள், பண்பாட்டினர் வாழும் நேபாள நாடு, 15 முதல் 16வது நூற்றாண்டு முடிய மூன்று பகுதிகளாக பிரிந்திருந்தது. அதனை கோர்க்கா நாட்டின் ஷா வம்சத்து அரசர்கள் ஒரே நாடாக ஒருங்கிணைத்தனர். நேபாளத்தின் தேசிய மொழியும், அதிக நேபாள மக்களால் பேசப்படும் ஒரே மொழி நேபாள மொழியாகும். 

மன்னராட்சி நாடாக இருந்த நேபாளத்தில், குடியரசு முறை ஆட்சி முறை அமைய 1990 முதல் 2008 முடிய உள்நாட்டு போர் நடைபெற்றது. நேபாள நாட்டை ஜனநாயக குடியரசு நாடாக மாற்ற, நேபாள மன்னருக்கும், நேபாள அரசியல் கட்சி தலைவர்களுக்கும் இடையே 2008ஆம் ஆண்டில் உடன்படிக்கை ஏற்பட்டது. முதன் முதலாக நேபாளத்தின் சட்டபூர்வமான நாடாளுமன்றத்திற்கு 2008இல் தேர்தல் நடைபெற்றது. 2008ஆம் நடைபெற்ற நேபாள நாடாளுமன்றத் தேர்தலுக்குப் பின்னர், சூன் 2008இல் நேபாள நாட்டில் மன்னராட்சி முறை ஒழிக்கப்பட்டு, கூட்டாச்சி ஜனநாயகக் குடியரசு நாடாக அறிவிக்கப்பட்டது.

காத்மாண்டு சமவெளியில் 11 ஆயிரங்களுக்கு முற்பட்ட புதிய கற்காலத்தை சார்ந்த மக்கள் பயன்படுத்திய கருவிகள் கண்டெடுக்கப்பட்டுள்ளது.நேபாளத்தின் ஆதிகுடிகள் வேட்டைக்கார "குசுந்தா" எனும் பழமையாக இன மக்கள் என்று அறியப்படுகிறது.

பிற்கால வேதகாலத்தில், குறிப்பாக உபநிடதங்களில் நேபாள நாடு குறித்த செய்திகள் குறிக்கப்பட்டுள்ளது.சமுத்திரகுப்தரின் அலகாபாத் தூண்களில், நேபாளத்தை, பாரத நாட்டின் எல்லைப்புற நாடாக, குறிப்பாக கிராத நாடாக குறித்துள்ளது. ஸ்கந்த புராணத்தில் நேபாள மகாத்மியம் என்று தனி அத்தியாயம் கொண்டுள்ளது. அதில் நேபாளத்தின் வளங்கள் குறித்து விளக்கப்பட்டுள்ளது. நாராயண பூஜா எனும் நூலில் நேபாள நாட்டை குறித்துள்ளது.

நேபாளத்தில் திபெத்திய-பர்மிய மொழிகள் பேசுபவர்கள், 2500 ஆண்டுகளுக்கு மேலாக வாழ்ந்து வருகிறார்கள் நேபாளத்தை "லிச்சாவி" மற்றும் "மல்லர்" வம்சத்தை சார்ந்த மன்னர்கள் ஆண்டதை குறித்த விவரங்களும், கிழக்கு நேபாளத்தை கிராதர்கள் ஆட்சி செய்த குறிப்புகளும் தொல்லியல் புள்ளி விவரங்களில் காணப்படுகிறது.

தெற்கு நேபாளத்தை புத்தர் பிறந்த சாக்கிய வம்சத்தவர்கள் கி மு 500க்கு முன்னர் ஆண்டனர். 

கி மு 320-இல் நேபாளத்தின் மத்தியப் பகுதியான காத்மாண்டு சமவெளி மற்றும் தெற்கின் தராய் பகுதியின் லிச்சாவி நாடு, மௌரியப் பேரரசின் கீழ் இருந்தது.

கி பி 645இல் இந்தியாவில் பயணித்த சீன நாட்டு பௌத்த பிக்குவான யுவான் சுவானின் குறிப்புகளில், நேபாளத்தைப் பற்றிய குறிப்புகளில் நேபாள நாட்டை குறித்த குறிப்புகள் குறைவாகவே உள்ளது. காத்மாண்டு சமவெளியில் கிடைத்த கல்வெட்டுக் குறிப்புகளில் நேபாள நாட்டைக் குறித்த முக்கிய வரலாற்று குறிப்புகள் காணப்படுகிறது.

எட்டாம் நூற்றாண்டின் பிற்பகுதியில், திபெத்திய பேரரசால் வீழ்ந்த நேபாள லிச்சாவி வம்சத்திற்கு பின்னர் இராகவதேவன் என்ற மன்னர் கி பி 869-இல் நிறுவிய தாக்கூரி வம்ச அரசு 869 முதல் 1200 முடிய நேபாளத்தை ஆண்டது. 

பின்னர் "நேவார்" எனப்படும் மல்லர் மன்னர்களின் ஆட்சி கி பி 1201 முதல் 1769 முடிய நடைபெற்றது. 11ஆம் நூற்றாண்டில் பொக்காரா பகுதியை நேபாளத்துடன் இணைக்கப்பட்டது. கி பி 11ஆம் நூற்றாண்டில், தென்னிந்திய சாளுக்கியப் பேரரசில் கீழ் நேபாள நாடு இணைக்கப்பட்டது. சாளுக்கியர் காலத்தில், பௌத்த சமயத்தின் ஆதிக்கத்திலிருந்த நேபாள நாடு இந்து சமய நாடாக மாறியது.

மல்ல வம்சத்து அரசர்களுக்கு பின்னர், நேபாளம் 24 குறுநில மன்னர்களின் ஆளுகைக்குட்பட்டது. 1482-இல் நேபாள நாடு, காட்மாண்டு, பாதன் மற்றும் பக்தபூர் என மூன்று நாடுகளாக பிளவு பட்டது.

ஷா வம்சத்தின் கோர்க்கா மன்னர் பிரிதிவி நாராயணன் ஷா என்பவர், காட்மாண்டுப் போர் மற்றும் கீர்த்திப்பூர் போர்களில் நேவாரிகளான மல்லர் வம்சத்தினரை வென்று காத்மாண்டு சமவெளியைக் கைப்பற்றி, 1768ல் நேபாள இராச்சியத்தை உருவாக்கினர். மன்னர் பிரிதிவி நாராயணன் ஷாவின் போர்களை நேரில் கண்டவர் கிறித்தவப் பாதிரியார் "குயுசெப்பி" ஆவார். ஷா வம்சத்தினர் தற்கால நேபாளத்தை மே, 2008 முடிய ஆண்டனர். 

நேபாள கோர்க்கா மன்னர்களான ராணா பகதூர் ஷா, மேற்கில் வடக்கு இந்தியாவின் இமாச்சலப் பிரதேசத்தின் காங்கிரா, குமாவுன் மற்றும் கார்வால் பகுதிகளையும், கிழக்கில் சிக்கிம், டார்ஜிலிங் பகுதிகளை வென்று நேபாள இராச்சியத்துடன் இணைத்தனர். கோர்க்கா அரசு உச்சத்தில் இருக்கையில், கிழக்கில் டீஸ்டா ஆறு முதல் மேற்கில் சத்லஜ் ஆறு வரையும், தெற்கில் இமயமலையின் தெராய் சமவெளிப் பகுதிகள் வரை பரவியிருந்தது. 

திபெத் பகுதியின் மலைக்கணவாய்களையும், உள் திங்கிரி சமவெளியின் கட்டுப்பாட்டுகள் குறித்து, சீனாவின் குயிங் பேரரசுக்கும்-நேபாள அரசுக்குமிடையே நடந்த போரில், நேபாளம் வெற்றியை இழந்தது. நேபாளத்திற்கு உண்டான இப்பின்னடைவால், 1816இல் ஏற்பட்ட நேபாள-சீன உடன்படிக்கையின்படி, நேபாளம், திபெத் மீதான கட்டுப்பாட்டை இழந்தது அல்லாமல், சீனாவிற்கு ஒரு பெருந்தொகை நட்ட ஈடுடாக செலுத்த வேண்டி வந்தது. 

இந்திய-நேபாள எல்லைப்புறத்தில் இருந்த குறுநில மன்னராட்சிகள் தங்கள் நாட்டுடன் இணைப்பது குறித்து கிழக்கிந்திய கம்பெனி ஆட்சியாளர்களுக்கும் நேபாள நாட்டுக்குமிடையே தோன்றிய கருத்து மோதல்கள், 1815-1816-இல் ஆங்கிலேய-நேபாளப் போருக்கு வித்திட்டது. போரின் முடிவில் இருதரப்புக்குமிடையே ஏற்பட்ட சுகௌலி ஒப்பந்தப்படி, நேபாளம் கைப்பற்றியிருந்த சிக்கிம், கார்வால், குமாவுன், சிர்மூர் மற்றும் டார்ஜிலிங் பகுதிகள் கிழக்கிந்தியக் கம்பெனி ஆட்சியாளர்களுக்கு விட்டுத் தரப்பட்டது.

நேபாளத்த்தின் ஷா வம்ச மன்னர்கள், நாட்டின் நிர்வாகத்தை கவணித்துக் கொள்ள, பரம்பரை தலைமை அமைச்சர் மற்றும் தலைமைப் படைத்தலைவர் பதவிகளுக்கு ராணா வம்சத்தினரை நியமித்துக் கொண்டனர். 

பிற்கால ஷா வம்ச அரச குடும்பத்திற்குள் பிணக்குகள் நிலவியதன் விளைவாக, 1846ஆம் ஆண்டில் ராணா வம்சத்தின் நேபாள தலைமை அமைச்சரும், தலைமைப் படைத்தலைவருமான ஜங் பகதூர் ராணாவை, பதவியிலிருந்து நீக்க, நேபாள அரசி தீட்டிய சதித்திட்டம் வெளிப்பட்ட காரணத்தினால், நேபாள நாட்டு இராணுவத்திற்கும், நேபாள நாடு அரசியின் விசுவாசப் படைகளுக்கும் நடந்த போரில் அரசியும், அரச வம்சத்து இளவரசர்கள் மற்றும் அரண்மனை அதிகாரிகள் படுகொலை செய்யப்பட்டனர். இதனை "கோத் படுகொலைகள்" என நேபாள வரலாற்றில் குறிப்பிடப்படுகிறது. 

தங்களுக்கு எதிரான இச்சதித் திட்டத்தை முறியடித்த நேபாளப் படைத்தலைவர் ஜங் பகதூர் ராணா , நேபாள இராச்சிய மன்னர்களை பொம்மை மன்னர்களாக வைத்துக் கொண்டு, நாட்டை 1846 முதல் 1951 முடிய ஜங் பகதூர் ரானாவின் ராணா வம்சத்தினர் நிர்வகித்தனர். 

ராணா வம்ச பிரதம அமைச்சர்கள் , கிழக்கிந்திய கம்பெனி ஆட்சியாளர்களுக்கு உதவியாக இருந்தனர். 1857 சிப்பாய் கிளர்ச்சியை அடக்க, நேபாள நாட்டு கூர்க்கா படைகள் ஆங்கிலேயர்களுக்கு உதவின. பின்னர் முதல் மற்றும் இரண்டாம் உலகப் போர்களில், நேபாளம், பிரித்தானியப் பேரரசுக்கு உதவியது. அதற்கு கைம்மாறாக பிரித்தானிய அரசு, நேபாளி அல்லாத மக்கள் வாழும் தெராய் சமவெளிப் பகுதிகளை, நேபாளத்திற்கு பரிசாக வழங்கியது.
நேபாளத்தில் இருந்த அடிமை முறை 1924இல் ஒழிக்கப்பட்டது. தெராய் சமவெளிப் பகுதியில், கடனை திருப்பி செலுத்தாத குடியானவர்கள், தங்கள் குடும்பத்துடன், கடனை வழங்கியவர்களுக்கு, அடிமையாக்கப்பட்டனர். தங்களது பொருளாதார மேம்பாட்டிற்கு அடிமைகளின் உழைப்பை சுரண்டினர். ராணா வம்ச அரசர்கள் இத்தகைய அடிமை முறையை ஒழித்தனர்.

1951 நேபாள புரட்சியின் முடிவில் நேபாளத்தில் ராணா வம்சத்தின் 105 ஆண்டு கால பரம்பரை கொடுங்கோல் ஆட்சி முடிவிற்கு வந்தது. திரிபுவன் வீர விக்ரம் ஷா மீண்டும் நேபாள மன்னரானார். மாத்ரிக பிரசாத் கொய்ராலா தலைமையில் நேபாளி காங்கிரஸ் கட்சியின் அமைச்சரவை பதவியேற்றது. முடியாட்சிக்கு எதிராக, ஜனநாயக அரசு முறை நடைமுறைப்படுத்திடவும், அரசியல் கட்சிகள் மற்றும் மக்கள் இயக்கங்கள் போராட்டங்கள் துவங்கின. 1960களில் நேபாளத்தில் அரசியல் கட்சி சார்பற்ற நேபாள தேசியப் பஞ்சாயத்து ஆட்சி முறை நடைமுறைப்படுத்தப்பட்டது.

1955 முதல் 1972 முடிய நேபாள மன்னராக இருந்த மகேந்திரா, நேபாள அரசின் நிர்வாகத்தை ஏற்று நடத்த, அரசியல் கட்சிகள் சார்பற்ற பஞ்சாயத்து ஆட்சி முறையை 1960இல் உருவாக்கினார். இப்பஞ்சாயத்து அமைப்பு, நேபாளத்தை 1990 முடிய நிர்வகித்தது. 1972 முதல் 2001 முடிய நேபாள மன்னராக இருந்த வீரேந்திரரின் காலத்தில், "ஜன் அந்தோலான்" எனும் மக்கள் இயக்கத்தின் நீண்டகால போராட்டத்திற்குப் பின் மன்னர் பிரேந்திரா, அரசியல் அமைப்புச் சட்டத்தில், திருத்தங்கள் மேற்கொண்டு, மே 1991இல் பல அரசியல் கட்சிகள் கொண்ட நாடாளுமன்றம் அமைக்கப்பட்டது.

1996ஆம் ஆண்டில் நேபாள கம்யுனிஸ்ட் கட்சி (மாவோயிஸ்ட்), மன்னரின் கீழ் இயங்கும் நாடாளுமன்ற நடைமுறையை நீக்கி, மக்கள் குடியரசு அமைய கிளர்ச்சிகள் செய்தன. இதனால் நேபாளம் முழுவதும் நீண்டகாலம் நடந்த உள்நாட்டுப் போரில் 12,000 பேர் கொல்லப்பட்டனர்.
1 சூன் 2001இல் நேபாள அரண்மனையில் நேபாள அரச குடும்பத்தில் நடந்த படுகொலைகளில், மன்னர் வீரேந்திரர், ராணி ஐஸ்வரியா மற்றும் ஏழு அரச குடும்ப உறுப்பினர்கள் படுகொலை செய்யப்பட்டனர். இப்படுகொலைகளுக்கு காரணமான பட்டத்து இளவரசர் திபெந்திரா, மூன்று நாட்களுக்குப் பின்னர் தற்கொலை செய்து கொண்டார்.

மன்னர் பிரேந்திராவின் இறப்பிற்கு பின், அவரது சகோதரர் ஞானேந்திரா நேபாள மன்னராக பட்டமேற்றார். நேபாள பொதுவுடமைக் கட்சியின் வன்முறைகளை ஒடுக்க, 1 பிப்ரவரி 2005இல் மன்னர் ஞானேந்திரர் நேபாள நாடாளுமன்றத்தை கலைத்து விட்டு, அனைத்து ஆட்சி அதிகாரங்களை தன் கையில் எடுத்துக் கொண்டார்.பொதுவுடமை கட்சியின் ஆயுதப் போராளிகள், நேபாள நாட்டுப் புறங்களில் ஆதிக்கம் செலுத்தியதால், அவர்களை ஒடுக்கும் முயற்சிகள் எடுபடாது தோல்வி அடைந்ததால் மன்னர் ஞானேந்திரர் இக்கட்டான நிலைக்கு தள்ளப்பட்டார். 

நேபாளத்தில் நாடாளுமன்ற மக்களாட்சியை நிறுவவும், நேபாள மன்னரின் சனநாயகமற்ற நேரடி முடியாட்சியை ஒழிக்கவும், நேபாள அரசியல் கட்சிகள் ஒன்றிணைந்து இரண்டாவது மக்கள் இயக்கம் போராடியதின் விளைவாக, நேபாளத்தில் 29 மே 2008 அன்று மன்னராட்சி முறை ஒழிக்கப்பட்டு, ஜனநாயக ஆட்சி மலர்ந்தது.

நேபாள ஜனநாயக இயக்கத்தின் தொடர் போராட்டம் காரணமாக, மன்னர் ஞானேந்திரா நேபாள நாட்டின் முடியாட்சியை துறந்து, நேபாள நாட்டின் ஆட்சியை மக்களிடம் ஒப்படைத்தார். 24 ஏப்ரல் 2006இல் முடக்கப்பட்டிருந்த நாடாளுமன்றம் மீண்டும் செயல்படத் துவங்கியது. 18 மே 2006இல் நேபாள நாடாளுமன்றம் கூடி, மன்னரின் அனைத்து அதிகாரங்களை பறித்து, நேபாளத்தை மதச்சார்பற்ற நாடாக அறிவிக்கப்பட்டது. 28 டிசம்பர் 2007 அன்று நேபாள அரசியல் சட்டத்தின் பிரிவு 159இல் திருத்தம் மேற்கொண்டு, நேபாள நாட்டை, ஜனநாயக குடியரசு நாடாக அறிவித்து, முடியாட்சி முறை ஒழிக்கப்பட்டது. 

10 ஏப்ரல் 2008ஆம் ஆண்டில் நேபாள நாடாளுமன்றத் தேர்தலில், நேபாள கம்யுனிஸ்ட் கட்சி (மார்க்சிஸ்ட்-லெனினிஸ்ட் ஒன்றியம்) கட்சி, 564 தொகுதிகளில் பெரும்பான்மையான தொகுதிகளில் வென்று, பிற கட்சிகளுடன் கூட்டணி அமைத்து, 28 மே 2008இல் புதிய கூட்டணி அரசை அமைத்தது. நேபாள மன்னரையும், அவரது குடும்பத்தினரையும் அரண்மனையிலிருந்து வெளியேற்றி, அரண்மனையை அருங்காட்சியகமாக மாற்றி அமைத்தனர். 
மே 2009இல் நேபாள கம்யுனிஸ்ட் கட்சி (மார்க்சிஸ்ட்-லெனினிஸ்ட் ஒன்றியம்) கட்சியை ஒதுக்கி, மற்ற அரசியல் ஒன்று சேர்ந்து புதிய அரசை அமைத்தனர்.

நேபாள கம்யுனிஸ்ட் கட்சி (மார்க்சிஸ்ட்-லெனினிஸ்ட் ஒன்றியம்) கட்சியின் மாதவ குமார் நேபாள் என்பவரை பிரதமராக ஏற்றனர். பிப்ரவரி 2011இல் ஜலாநாத் கானால் பிரதமராக பதவிக்கு வந்தார். ஆகஸ்டு 2011இல் பாபுராம் பட்டாராய் பிரதமராக பதவி ஏற்றார்.

குறித்த காலத்தில் அரசு நேபாளத்தின் புதிய அரசியல் சாசனத்தை இயற்றத் தவறியது. எனவே அரசை கலைத்து விட்டு புதிய தேர்தலுக்கு குடியரசுத் தலைவர் ஆணையிட்டார். நேபாள உச்சநீதிமன்றத்தின் தலைமை நீதிபதி தலைமையிலான தற்காலிக அரசு, நாடாளுமன்ற தேர்தலை நடத்தியது. 2014இல் சுசில் கொய்ராலா பிரதமராக தேர்ந்தெடுக்கப்பட்டார்.

நாட்டில் நடைபெற்ற உள்நாட்டுப் போர் முடிவடைந்து, பத்தாண்டுகள் ஆகும் நிலையில், நோபாளத்தை மதசார்பற்ற, ஜனநாயக நாடாக புதிய அரசியல் சாசனம் ஏற்றது. புதிய அரசியல் சாசனம் 20 செப்டம்பர் 2015 அன்று நடைமுறைக்கு வருவதை குறிக்கும் வகையில், நாட்டின் அதிபர் ராம் பரன் யாதவ் புதிய அரசியல் சாசனத்தில் கையெழுத்திட்டார். 

நேபாளம் சமயசார்பற்ற, ஜனநாயக கூட்டாச்சி குடியரது நாடு என அறிவிக்கப்பட்டது.

ஈரவை முறைமையில் 334 உறுப்பினர்கள் கொண்ட நேபாள நாடாளுமன்றம் நிறுவ வழிகோலியது.

20 செப்டம்பர் 2015 அன்று புதிதாக வரையறுக்கப்பட்ட நேபாள அரசியல் அமைப்புச் சட்டத்தின் பட்டியல் எண் 4-இன் படி, கூட்டாட்சித் தத்துவத்தை அடிப்படையாக் கொண்டு, நேபாளத்தின் 75 மாவட்டங்களைக் கொண்டு ஏழு புதிய மாநிலங்கள் உருவாக்கப்பட்டது. 

புதிய குடியரசுத் தலைவர் தேர்தலில், பொதுவுடைமைக் கட்சி (ஒன்றிணைந்த மார்க்சிஸ்ட் - லெனினிஸ்ட்) கட்சியை சேர்ந்த வித்யா தேவி பண்டாரி வெற்றி பெற்று, 29 அக்டோபர் 2015 அன்று முதல் பெண் குடியரசுத் தலைவராக பதவி ஏற்றுக் கொண்டார்.

நேபாளத்தின் 7 மாநிலங்களில் உள்ள 6 மாநகராட்சிகள், 11 துணை-மாநகராட்சிகள், 276 நகர்புற நகராட்சிகள் மற்றும் 481 கிராமிய நகராட்சிகளுக்கும், 14 மே, 28 சூன், 18 செப்டம்பர் 2017 நாட்களில் மூன்று கட்டங்களாக தேர்தல் நடைபெற்றது. 2015ல் நேபாளத்திற்கான புதிய அரசியல் அமைப்பு சட்டம் நடைமுறைக்கு வந்த பிறகு, நடைபெறும் முதல் உள்ளாட்சி தேர்தல் ஆகும். 

ஐந்தாண்டு பதவிக்கால நேபாளத்தின் நாடாளுமன்றத்தின் பிரதிநிதிகள் சபைக்கு 275 உறுப்பினர்களை தேர்ந்தெடுக்கும் வகையில், 26 நவம்பர் 2017 மற்றும் 7 டிசம்பர் 2017 அன்று இரண்டு கட்டங்களாக தேர்தல் நடைபெற்றது.

நாடாளுமன்றத் தேர்தலுடன், நேபாளத்தின் ஏழு மாநில சட்டமன்ற உறுப்பினர்களைத் தேர்ந்தெடுக்கும் தேர்தலும் நடைபெற்றது.





</doc>
<doc id="283327" url="https://ta.wikipedia.org/wiki?curid=283327" title="நஞ்சராயன்நகர்">
நஞ்சராயன்நகர்

நஞ்சராயன்நகர் திருப்பூர் மாவட்டத்தில் கூலிப்பாளையத்தில் உள்ளது இங்கு வசிக்கும் மக்கள் கூலி வேளைக்கு செல்கின்றனர் இங்குள்ள நஞ்சராயன் குளத்தில் சாயக் கழிவுநீர் பல ஆண்டுகளாக கலப்பதால், குளத்து நீர் மாசடைந்துள்ளது. அதனால் இப்பகுதியில் வாழும் மக்கள் நச்சுக்காற்றை சுவாசிப்பதால், குழந்தைகள் முதல் முதியவர்கள் வரை நுரையீரல் பாதிப்பு ஏற்பட்டுள்ளது. இதைப் பற்றிய விழிப்புணர்வு அம்மக்களுக்கு இல்லை


</doc>
<doc id="283331" url="https://ta.wikipedia.org/wiki?curid=283331" title="அக்கிகித்தோ">
அக்கிகித்தோ

அக்கிகித்தோ ("Akihito", யப்பானிய மொழி: 明仁, பிறப்பு: 23 டிசம்பர் 1933) சப்பான் நாட்டின் தற்போதைய பேரரசர் ஆவார். இவர் சப்பானின் பாரம்பரிய வம்சாவழியினர் ஆட்சிமுறை வரிசையில் 125 ஆவது பேரரசராக இருக்கின்றார். 1989 சனவரி 7 ஆம் தேதியன்று செவ்வந்தி அரியணையில் அமர்ந்தது முதல் பேரரசராக இருந்து வருகின்றார்.

அகிகித்தோ, முந்தைய பேரரசர் ஷோவா என்றழைக்கப்படும் ஹிரோஹித்தோவிற்கும், பேரரசி கொஜுன் அவர்களுக்கும் முதல் மகனாகவும், ஐந்தாவது குழந்தையாகவும் பிறந்தார். குழந்தை பருவத்திலேயே சுகு இளவரசராக அழைக்கப்பட்டு வளர்க்கப்பட்டார். ஆரம்பத்தில் சிறப்பு தனி வகுப்புகள் மூலம் கல்வி கற்கத்தொடங்கிய அகிகித்தோ, பின்னர் ககுஷுயின் என்றழைக்கப்படும் தொடக்க மற்றும் உயர்நிலைப்பள்ளிகளில் 1940 முதல் 1952 வரை கல்வி கற்றார் . பேரரசர் வம்சாவழியில், பேரரசராக தகுதிபெறுபவருக்கு ராணுவ அதிகாரியாக கௌரவ பதவி வழங்கப்பட்டு வந்த சூழ்நிலையில், அகிகித்தோவின் தந்தை ஹிரோஹித்தோ வேண்டுகோளுக்கிணங்க இராணுவ அதிகாரி பதவியை பெற்றுக்கொள்ளவில்லை.

1945 ஆம் ஆண்டு ஜப்பான் நாட்டின் டோக்யோ நகரத்தின்மிது அமெரிக்கப்படைகள் குண்டுகள் பொழிந்த போது அகிகித்தோ மற்றும் அவரின் சகோதரர் மசகித்தோ இருவரும் டோக்கியோவை விட்டு வெளியேறினர். அப்போது ஆங்கில மொழியையும், மேற்கத்திய கலாச்சாரங்கள் பற்றியும் கற்றறிந்தார். பின்னர் ககுஷுயின் பல்கலைக்கழகத்தில் அரசியல் அறிவியல் துறையில் பட்ட மேற்படிப்பை படித்தார். ஆனாலும் அவரால் இறுதிவரை படித்துப் பட்டம் பெற முடியவில்லை. 
அகிகித்தோவின் தந்தை ஹிரோகித்தோ சனவரி 7, 1989 அன்று இறந்துவிட , அன்று முதல் பேரரசர் அரியணையில் அமர்ந்து ஜப்பான் நாட்டின் பேரரசராக பொறுப்பேற்றுக் கொண்டுள்ளார்.

1959 ஆம் ஆண்டு ஏப்ரல் 10 ஆம் நாள் நிஷ்ஹின் நிறுவனத்தின் அதிபரான ஹிடசபுரோ சோதாவின் மகள் மிச்சிகோ சோதா என்பவரைத் திருமணம் செய்துகொண்டார். இவர்களுக்கு மூன்று குழந்தைகள் பிறந்தது.


</doc>
<doc id="283332" url="https://ta.wikipedia.org/wiki?curid=283332" title="தமிழக சுற்றுலாத் தலங்களின் பட்டியல்">
தமிழக சுற்றுலாத் தலங்களின் பட்டியல்



ஈரோடு

கடலூர்

கன்னியாகுமரி

காஞ்சிபுரம்

கிருட்டிணகிரி

கோயம்புத்தூர்

சிவகங்கை

சென்னை

சேலம்

தஞ்சாவூர்

தருமபுரி

திண்டுக்கல்

திருச்சிராப்பள்ளி

திருநெல்வேலி
20 திருமலைகோவில் ஸ்ரீ முருகன் கோவில்
21 கடையநல்லூர் ஸ்ரீ ஆஞ்சநேயர் கோவில்
22 அம்பாசமுத்திரம் மாஞ்சோலை தேயிலை தோட்டங்கள்
24 பழையகுற்றாலம்
25 பழத் தோட்ட அருவி
திருவண்ணாமலை

திருவள்ளூர்

திருவாரூர்

தூத்துக்குடி

தேனி

நாகப்பட்டினம்
நாமக்கல்

நீலகிரி

புதுக்கோட்டை

பெரம்பலூர்

மதுரை

விருதுநகர்

விழுப்புரம்
வேலூர்


</doc>
<doc id="283333" url="https://ta.wikipedia.org/wiki?curid=283333" title="நிக்கோ பிரொசுமானி">
நிக்கோ பிரொசுமானி

நிக்கோ பிரொசுமானி (Niko Pirosmani, Georgian: ნიკო ფიროსმანი, இயற்பெயர்: Nikolos Pirosmanaschwili, மே 5, 1862 - ஏப்ரல் 9, 1918) ஒரு சியோர்சிய ஓவியக் கலைஞர் ஆவார். இவர் இறந்த பின்னரே இவரது கலைப்படைப்புகளுக்கு சர்வதேச அங்கீகாரம் கிடைத்தது.

நிக்கோ பிரொசுமானி கிழக்கு சியோர்சியாவில், மிர்சானியில்(Mirzaani) ஒரு நடுத்தரவர்க்க, விவசாயக் குடும்பத்தில் பிறந்தவர். இவர் அஸ்லான் பிரொசுமன்சுவிலி (Aslan Pirosmanashvili) ரெக்லே, ரோக்லிகிசுவிலி (Tekle Toklikishvili) தம்பதிகளின் மூன்று குழந்தைகளில் மூன்றாமவர். இவர்களுக்குச் சொந்தமாக ஒரு சிறிய திராட்சைத் தோட்டமும், சில பசுக்களும், எருதுகளும் இருந்தன. இவரது தந்தை1870 இல் இறந்து விட்டார். அதன் பின் இவர் இவரது சகோதரியுடன் ரிபிலிசி (Tbilisi) என்ற இடத்தில் வாழ்ந்தார். இரண்டு வருடங்களில் 1872 இல் இவரது சகோதரிகளான மரியமும், பெப்பேயும் இவரைக் கைவிட்ட நிலையில் இவர் அநாதை ஆனார். 

இவர் 1872 இல் ரிபிலிசி (Tbilisi) புகையிரதநிலையத்திற்கு அண்மையில் ஒரு சிறிய குடியிருப்பில் வாழ்ந்து கொண்டு, ஒரு பணக்காரக் குடும்பத்தில் பணியாளாக வேலை செய்தார். அப்போது சியோர்சிய மொழியையும், உரூசிய மொழியையும் கற்றதோடு தன்பாட்டில் தானே ஓவியமும் வரையக் கற்றுக் கொண்டார். 1876 இல் மீண்டும் தனது சொந்த ஊரான மிர்சானிக்குத் திரும்பி விட்டார். 1882 இல் சுயமாக ஒரு ஓவியப்பட்டறையைத் திறந்தார். 1890 இல் ஒரு புகையிரத நடத்துனராக ஆக வேலை செய்தார். மூன்று வருடங்கள் கழித்து 1893 இல் இன்னொருவருடன் இணைந்து ஒரு பால்பண்ணையை ஆரம்பித்தார். 

1901 இல் நிக்கோ பிரொசுமானி பால்பண்ணையில் இருந்தும் வெளியேறி விட்டார். அதன் பின்னர் இவர் மிகவும் ஏழ்மை நிலைக்குத் தள்ளப்பட்டு வீடற்றவர் ஆனார். தனது வாழ்க்கைத் தேவைகளுக்கு வீடுகளுக்குப் பெயின்ற் அடித்தும், கடைகளுக்கு பலகைகளில் வரைந்தும், வெவ்வேறு சிறிய சிறிய வேலைகள் செய்தும் சம்பாதித்தார். தனது ஓவியங்களை பண்டமாற்றாகக் கொடுத்தும் உணவு, குடிவகை, இரவுகளில் தங்குதற்கான சூடான இடங்கள் போன்றவற்றைப் பெற்றுக் கொண்டார்.

இவரைப் பற்றி யாரும் பெரிதாக அறிந்திருக்கவில்லை. முதன் முதலாக 1913 இலேயே சியோர்சிய செய்திப் பத்திரிகையான தெமி (Temi) இல் இவரைப் பற்றிய ஒரு கட்டுரை வெளியானது. இவரை உலகுக்கு அறியச் செய்தவர் டிற்றோ சுவாட்நட்சே (Dito Schewardnadze). 1916 இல் இவர் சியோர்சியாவுக்குச் ரிபிலிசுக்குச் சென்ற போது புகையிரதநிலையங்களிலும், உணவகங்களிலும், கடைகளிலும் நிக்கோ பிரொசுமானியின் ஓவியங்களை கண்டார். அதிலிருந்து அவருக்கு அனைத்து சியோர்சியக் கலைஞர்களின் படைப்புகளையும் காட்சிப் படுத்தும் எண்ணமும், கலைஞர்களைப் பட்டியலிடும் எண்ணமும் வந்தது. அவரது பட்டியலில் நிக்கோ பிரொசுமானியும் `தேசிய முக்கியத்துவம் வாய்ந்த கலைஞர்´ என்ற பட்டத்துடன் இணைக்கப்பட்டார். 

நிக்கோ பிரொசுமானியின் ஓவியங்கள் பெரும்பாலும் கிராமியச் சூழலை மையமாகக் கொண்டிருந்தன. பண்ணைகளிலும், உணவகங்களிலும் வேலை செய்பவர்கள், விலங்குகள் போன்றவற்றை வரைந்திருந்தார்.

நிக்கோ பிரொசுமானியின் பல ஓவியங்களில் மார்கரிட்டா என்ற பிரெஞ்சு நடிகை இடம் பிடித்திருக்கிறார். மார்கரிட்டா 1905 இல் சியோர்சியா வந்த போது நிக்கோவைச் சந்தித்திருக்கிறார். நிக்கோவுக்கு மார்கரிட்டா மீது தீராத காதல் இருந்ததாக அறியப்படுகிறது. இவரது காதலை ஒரு கதையாக சியோர்சிய எழுத்தாளர் சல்வா டடியானி (Schalva Dadiani) எழுதியுள்ளார். 

இவர் சரியான ஊட்டச்சத்தின்றியும், கல்லீரல் செயலிழிப்பினாலும் இறந்தார். இறப்பதற்கு முன் மூன்று நாட்கள் மிகவும் சுகவீனமுற்ற நிலையில், உதவிக்கு யாருமின்றி நிலக்கீழ் அறையில் நினைவற்ற நிலையில் இருந்தார். இவரது அயலவர் இவரை மருத்துவமனைக்கு எடுத்துச் சென்றும் பலனின்றி அங்கு இறந்து விட்டார். இவரது உடல் சென்ற் நீனோ(St.Nino) சுடலையில் அடக்கம் செய்யப்பட்டது. ஆனால் அச்சுடலையில் சரியாக எவ்விடத்தில் அடக்கம் செய்யப்பட்டார் என்பது எங்கும் பதியப் படவில்லை.



 


</doc>
<doc id="283336" url="https://ta.wikipedia.org/wiki?curid=283336" title="தடுக்கப்பட்ட நகர்">
தடுக்கப்பட்ட நகர்

தடுக்கப்பட்ட நகர் (ஆங்கிலம்: "Forbidden City"; சீனம்: 紫禁城; பின்யின்: Zǐjinchéng) அல்லது பெய்சிங் அரச அரண்மனை ("Beijing's Imperial Palace") அல்லது அரண்மனை அருங்காட்சியகம் எனப்படுவது சீன தலைநகர் பெய்சிங்கின் நடுவில் அமைந்துள்ள, பழம்பெருமை வாய்ந்த அரண்மனை வளாகமும் சீனாவின் அரசு மாளிகை கட்டிடங்களில் ஒன்றுமாகும். சீன மாண்டரின் மொழியில் "கு-காங்க்" என அழைக்கப்படும் இது மிங் மற்றும் கிங் பேரரசுகளின் அதிகார மையமாக கிட்டத்தட்ட ஐந்து நூற்றாண்டுகள் வரை செயல்பட்டது. ஆட்சி மாற்றம், போர் ஆகியவற்றின் காரணமாக, சீனாவில் சிதையாமல் பாதுகாக்கப்பட்ட பண்டைக்கால அரண்மனைகளுள் பெய்சிங் அரண்மனையும் ஒன்றாகும். பெய்ஜிங் நகரின் நடுநாயகாமாக விளங்கும் இவ்வரண்மனை சீனாவின் பண்பாட்டை விளக்கும் மரபுச் சின்னமாகும். கி.பி. 1925 முதல் சீன அரண்மனை அருங்காட்சியகமாக விளங்கும் பெய்ஜிங் அரண்மனையின் கட்டிடப்பாணி கிழக்கு ஆசியா மற்றும் பிற கட்டடக்கலைப் பண்பாட்டு வளர்ச்சியில் பாதிப்பை ஏற்படுத்தியுள்ளது. 1987 இல் ஒரு உலக பாரம்பரியக் களமாக அறிவிக்கப்பட்டது, 74 எக்டேர் பரப்பளவில் பரந்து விரிந்திருக்கும் இதுவே உலகின் மிகப்பெரிய அரண்மனை வளாகம் ஆகும்.

மிங் வம்ச மற்றும் சிங் வம்ச பேரரசர்களின் அரசு மாளிகையாக இருந்த பெய்சிங் அரண்மனை உலகின் பாதுகாக்கப்பட்ட பண்டைய மர கட்டமைப்புகளின் மிகப் பெரிய தொகுப்பாக யுனெஸ்கோ மூலம் பட்டியலிடப்பட்டுள்ளது.

இது தற்பொழுது அருங்காட்சியமாக செயல்பட்டுவருகிறது. மொத்தம் 180 ஏக்கர் பரப்பளவில் 980 கட்டிடங்களை கொண்டு அமைந்துள்ள இவ்வளாகம் 1406–1420 காலகட்டத்தில் கட்டப்பட்டது. 1925 ஆம் ஆண்டில் துவங்கப்பட்ட அரண்மனை அருங்காட்சியகத்தில் மிங், க்யிங் வம்சங்களைச் சார்ந்த பல பழம்பெருமை வாய்ந்த மர வேலைப்பாடுகள் உள்ளன. உலகிலேயே மிக அதிக சிற்பங்களைக் கொண்டுள்ள இதற்கு ஆண்டுதோறும் 1.4 கோடி மக்கள் வருகை தருகின்றனர். இதன் ஒருபகுதி தற்பொழுது தைபேயின் தேசிய அரண்மனை அருங்காட்சியகத்தில் உள்ளது.

பேரரசரின் அனுமதியின்றி யாரும் உள்ளே நுழையவோ வெளியே செல்லவோ அனுமதியில்லை என்பதால் இப்பெயர்பெற்றது. சீனத்தில் ஜிங் (தடுக்கப்பட்ட) செங் (நகர்).

மங்கோலிய யுவான் வம்சத்தின் ஆட்சியின் போது இம்பீரியல் நகரத்தில் இந்த அரண்மனை அமைக்கப்பட்டது. பின்பு மிங் வம்சம் ஆட்சிக்கு வந்தபோது பேரரசர் ஹோங்வு பெய்ஜிங்கில் இருந்து தலைநகரை நான்ஜிங்கிற்கு மாற்றினார். இவருக்குப் பின் இவரது மகன் ச்சூ டி பேரரசரான பிறகு மீண்டும் பெய்ஜிங்கைத் தலைநகரமாகக் கொண்டார். தடை செய்யப்பட்ட இதன் கட்டுமானப்பணி 1406-ல் மீண்டும் யாங் லீ என்ற மிங் பேரரசினால் தொடங்கப்பட்ட இதன் கட்டுமானப்பணி 1420ம் ஆண்டில் ஆண்டில் முடிவுற்றது. 15 ஆண்டுகள் நீடித்த இதன் கட்டுமானப்பணியில், ஒரு மில்லியன் தொழிலாளர்கள் ஈடுபடுத்தப்பட்டனர். தென்மேற்குச் சீனாவின் காடுகளில் காணப்படும் பின்யின் (சீன: 楠木; பின்யின்: nánmù)எனப்படும் விலைமதிப்பற்ற மரங்கள் பயன்படுத்தப்படது. பெய்ஜிங் அருகில் உள்ள கற்சுரங்கங்களில் இருந்து பளிங்கு கற்கள் கொண்டு வரப்பட்டன. முக்கிய அறைகளின் தரைதளங்கள் "தங்க செங்கற்கள்" ("golden bricks":Chinese: 金砖; pinyin: jīnzhuān)கொண்டு அமைக்கப்பட்டன. சிறப்பாக சுசுஹோ பகுதியில் இருந்து செங்கற்கள் வரவழைக்கப்பட்டுப் பயன்படுத்தப்பட்டன.

1420 இலிருந்து 1644 வரை மிங் வம்சத்தின் ஆசனமாக இருந்தது. 1644 ஏப்ரலில் லீ சிசேங் என்பவரின் தலைமையிலான கலகப்படை இதனை கைப்பற்றியது. அவர் தன்னை சுன் வம்ச பேரரசராக அறிவித்துக்கொண்டார். இந்நிகழ்வில் தடுக்கப்பட்ட நகரின் பகுதிகள் தீக்கிரையாகின. ஆனால், மிங் வம்ச தளபதியான வூ சங்குய் அணி மற்றும் மான்சு பகுதி அணியின் கூட்டுப்படைகள் அவரை தோற்கடித்ததது. பின் அரண்மனையில் சீனம், மான்சு ஆகிய இரு மொழிகளும் அறிவிப்புப் பலகைகளில் பயன்படலாயின.

மிங் வம்சத்தில் காலத்தில் கட்டப்பட்ட இந்த அரண்மனையானது சிங் வம்சம் இறுதி வரையில் சீன ஏகாதிபத்திய அரசின் அரண்மனையாக இருந்து வந்தது. முதலில் பேரரசரும் அரச குடும்பத்தினரும் வாழும் இடமாக இருந்தது. பின்பு சிங் வமிச காலத்தில் அரசு விவகாரஙகளைக் கவனிக்கும் அரச மாளிகையாகவும் மாறியது. கிட்டத்தட்ட 500 ஆண்டுகளக, 24 சீனப் பேரரசர்கள் மற்றும் அவர்களின் குடும்பங்கள் இங்கு அடுத்தடுத்து வாழ்ந்து வந்துள்ளனர்.

1860 இல் இரண்டாம் அபினிப் போரில் ஆங்கிலோ-பிரஞ்சு படையினர் தடுக்கப்பட்ட நகரிரைக் கைப்பற்றினர். 1900 இல் குத்துச்சண்டை வீரர்கள் கலகத்தின்போது பேரரசி டோவகர் சிக்சி தடுக்கப்பட்ட நகரிரைவிட்டு வெளியேறினார். சீனாவின் அரசியல் மையமாக 24 பேரரசர்களின்-14 மிங் வம்சம், 10 க்யிங் வம்சம்-காலத்திற்கு விளங்கிய தடுக்கப்பட்ட நகர், 1912 ஆம் ஆண்டு சீனா குடியரசானப்பின் தன் சிறப்பை இழந்தது. பூயி, அதன் கடைசி பேரரசர் ஆவார்.

ஏராளமான புதையல்களையும், இரகசியங்களையும் தன்னகத்தே கொண்டுள்ள இந்நகரம் 1924ம் ஆண்டு வரை சீன பேரரசர்களின் கட்டுப்பாட்டிலேயே இருந்தது. சீனக் குடியரசின் கீழ் வந்தபிறகே இது மக்கள் பார்வைக்குத் திறக்கப்பட்டது. இன்று உலகின் மிக முக்கியமான சுற்றுலாத்தலமாக விளங்குகிறது. 1987ம் ஆண்டு ஐக்கிய நாடுகள் கல்வி, அறிவியல், பண்பாட்டு நிறுவனத்தால் உலக மரபுச்சின்னமாக அறிவிக்கப்பட்டது.

சீனாவின் பண்டைகால அரசு மாளிகை கட்டிடங்கள் பொதுவாக நடு கோட்டின் இரு பக்கங்களும் ஒரே மாதிரி அமைவு என்ற முறையில் கட்டப்பட்டன. நடு பகுதியிலுள்ள கட்டிடங்கள் மிக கம்பீரமானதாகவும் ஒளியமைப்புடையதாகவும் இருக்கின்றன. இரு பக்கங்களிலுள்ள கட்டிடங்கள் ஒப்பீட்டளவில் சிறிதாகவும் எளிமையாகவும் கட்டப்பட்டன. 7,20,000 ஆயிரம் சதுர மீட்டர் ((7,800,000 sq ft)பரப்பில் கட்டப்பட்டுள்ள பெய்ஜிங் அரண்மையில் 980 கட்டடங்கள், 9 ஆயிரத்துக்கும் அதிகமான அறைகள் உள்ளன. அரண்மனையைச் சுற்றிலும், பல மீட்டர் உயரமான சிவப்பு நிறச் சுவர் எழுப்பப்பட்டுள்ளது. சுவரின் நீளம் 3400 மீட்டராகும்.

மன்னர் மற்றும் அவரது குடும்பங்களுக்கான அரண்மனைகள், அரசவைகள், நிருவாக அலுவலகங்கள், நீதிமன்றங்கள்,மருத்துவமனைகள், இராணுவக் கிடங்குகள், சேமிப்பு கிடங்குகள், கருவூலம் மற்றும் வழிபாட்டு தலங்கள் ஆகிய அனைத்தையும் ஒருங்கே கொண்டு கட்டப்பட்டுள்ளது. மேலும் எதிரிகள் நுழையாதவாறு இவற்றைச் சுற்றி பத்து மீட்டர் உயரத்துக்கு மதில் சுவர்களும், ஆறு மீட்டர் ஆழமுள்ள அகழியும் கட்டப்பட்டுள்ளன.

தடுக்கப்பட்ட நகர் 7.9 மீட்டர் (26 அடி) உயர நகர மதிலும், 6 மீட்டர் (20 அடி) ஆழ 52 மீட்டர் (171 அடி) அகல அகழியும் கொண்டுள்ளது.
மதிலுக்கு ஒன்றாக 4 நுழைவுவாயில்கள். தெற்கு நுழைவுவாயில் முக்கிய நுழைவுவாயில் ஆகும்.

மாளிகையின் மண்டபம், பேரரசர் அரசு விவகாரங்களை கையாளும் இடமாகும். சீன அரசு மாளிகைகள் அளவில் மிக பெரியவை, உச்சிப் பகுதி முழுவதும் பொன் நிற ஓடுகளால் அலங்கரிக்கப்பட்டுள்ளன. கவனமாக தீட்டப்பட்ட பல வண்ண ஓவியங்கள், நுணுக்கமாகச் செதுக்கப்பட்ட சிற்பங்கள், வெண் பளிங்குக்கற்களால் ஆன தரை, தடுப்பு சுவர், தூண்கள், புறப்பகுதிகளிலுள்ள சிறுசிறு கட்டிடங்கள் ஆகியவை கண்ணுக்கு ஒரு விருந்தாக விளங்குகின்றன.

அரண்மனை இரண்டு பகுதிகளாகப் பிரிக்கப்பட்டுள்ளது. முற்பகுதி, பேரரசர் ஆணைகளை பிறப்பித்தல் முதலான அரசு விவகாரங்களை கையாளும் இடமும், மாபெரும் அரசு விழா நடைபெறும் இடமும் ஆகும். இப்பகுதியில், தைஹொ மண்டபம், சுங்ஹொ மண்டபம், மற்றும் பௌஹொ மண்டபம் ஆகியன காணப்படுகின்றன. இந்த கட்டிடங்கள் அனைத்தும் வெண் பளிங்குக்கற்களால் 8 மீட்டர் உயரமுடைய அடித்தளத்தின் மேல் கட்டப்பட்டுள்ளன.

அரண்மனையின் பிற்பகுதியில், பேரரசர், பேரரசிகள், பேரரசரின் காமக்கிழதியர்கள் வாழும் இடங்கள் உள்ளன. இதனை அந்தப்புரம் எனலாம். இந்த பகுதியில், சியன்சிங் மாளிகை, குன்நிங் மாளிகை, யுஹுவா பூங்கா ஆகியவை இடம்பெறுகின்றன. கட்டிடங்களில், பூங்கா, நூலகம், ஓய்வகம், முதலியவையும் அடங்கும். அவை ஒவ்வொன்றுக்கும் தனித்தனியாக முற்றங்கள் உள்ளன.

தடுக்கப்பட்ட நகர் மூன்று பக்கம் பூங்காக்களைக் கொண்டுள்ளது. வடக்கில் செயற்கை மலை கொண்ட சிங்ஸான் பூங்கா உள்ளது. வடமேற்கில் பெய்ஹை பூங்கா உள்ளது. மேற்கில் சோங்னான்ஹை பூங்கா உள்ளது. தெற்கில் அரச குடும்ப மூதாதையர் கோயில் மற்றும் அரச கோயில் உள்ளன. இதற்கடுத்து தியானன்மென் சதுக்கம் உள்ளது.




</doc>
<doc id="283345" url="https://ta.wikipedia.org/wiki?curid=283345" title="மோகானி">
மோகானி

மோகானி "(Mohani)" (தேவநாகரி: मोहनि) என்பது நேவார்கள் என்று அழைக்கப்படும் நேபாள மக்களால் கொண்டாடப்படும் மிகமுக்கியமான பண்டிகையாகும். இப்பண்டிகை நாளில் பல்வேறு மதச் செயல்பாடுகள், ஆன்மீகப் பயணங்கள், குடும்பத்தினர் கூடுதல் மற்றும் வெளிப்புற கொண்டாட்டங்கள் என நிகழ்வுகள் பல நாட்களுக்கு நீடிக்கும். நாக்டையா என்ற சிறப்பு இரவு உணவிற்காக உறவினர்கள் சில வாரங்களுக்குப் பின்னரும் அழைக்கப்படுவர். நேபாள நாட்டின் மிகப்பெரிய பண்டிகையாகக் கொண்டாடப்படும் தாசைன் பண்டிகைக்கு நிகராக மோகானியும் கொண்டாடப்படுகிறது. இவ்விரு பண்டிகைகளுக்கும் இடையே ஒற்றுமைகளும் வேற்றுமைகளும் நிறைந்து காணப்படுகின்றன.

இந்துக்களின் தெய்வமான அன்னை துர்காதேவி, சாமுண்டீசுவரி தேவி தீயசக்தியான அரக்கன் மகிசாசூரனை வதம் செய்ததைக் கொண்டாடுவதே மோகானி பண்டிகை என விவரிக்கப்படுகிறது. இந்தியப் பேரரசர் அசோகர் கலிங்கப் போருக்குப் பின் ஆயுதங்களைத் துறந்து பௌத்தமதத்தைத் தழுவியதைக் கொண்டாடும் நிகழ்வாகவும் மோகானி கருதப்படுகிறது. சந்திர நாட்காட்டியின் அடிப்படையில் மோகானிப் பண்டிகை கொண்டாடப்படுவதால் ஒவ்வோர் ஆண்டும் இப்பண்டிகை கொண்டாடப்படும் நாளில் மாற்றம் ஏற்படுகிறது. பிரதான கொண்டாட்டங்கள் நேபாள சகாப்தத்தின் 12 ஆவது மாதமான கௌலா மாதத்தின் 8 ஆவது நாள் தொடங்கி 11 ஆம் நாள் வரை நடைபெறுகின்றன.

மோ கானியின் பதினைந்து நாட்களின் முதல்நாள் பார்லி விதைகள் நடவுடன் தொடங்குகிறது. மட்கலன்கள் மற்றும் சிறிய கிண்ணங்களில் மணல் நிரப்பி அதில் பார்லி விதைகளை நடவு செய்யப்படுகின்றன. இந்நடவு ஒவ்வொருவரின் வீட்டுப் பூசை அறை மற்றும் அவர்களைப் பாதுகாக்கும் தெய்வம் வைக்கப்பட்டுள்ள அறையில் செய்யப்படுகிறது.

ஒரு வாரம் கழித்து பதினைந்து நாட்களின் எட்டாவது நாளில் குச்சிபோய் என்று அழைக்கப்படும் ஒரு குடும்ப விருந்து நடைபெறுகிறது. குடும்ப உறுப்பினர்கள் ஒரே வரிசையில் உட்கார்ந்து விருந்து சாப்பிடுகின்றனர். மூத்தவருக்கு முதலிடமும் இளையவருக்கு கடைசி இட மரியாதையும் விருந்தில் வழங்கப்படுகிறது. 

அடுத்தநாள், சந்திர நாட்காட்டியின் பதினைந்து நாட்களின் ஒன்பதாவது நாள் சியாக்வா தியாக்வா என்ப்படும் நவமி நாளில் அவர்களுடைய பாதுகாவல் தெய்வத்திற்கு பூசை அறையில் புனித சடங்குகள் செய்யப்படுகின்றன.வர்த்தகக் கருவிகளை வணங்குதல், வாகனங்களை வணங்குதல் தறி மற்றும் தொழில் செய்ய உதவும் கருவிகள் வழிபாடு போன்ற மரியாதைகளையும் மக்கள் அன்றைய தினத்தில் கடைபிடிக்கிறார்கள். காத்மாண்டு தர்பார் சதுக்கத்தில் உள்ள தேல்சு கோயில் இந்நாளில் பொதுமக்களுக்காகத் திறந்து வைக்கப்படுகிறது. பொதுமக்கள் கோவிலுக்கு வருகை தந்து தங்களது வழிபாட்டை செய்கிறார்கள். நேபாளத்தின் பழைய அரசன் மல்லாவுக்கும் இத்தெயவம் பாதுகாப்புத் தெயவமாகும். மற்றொரு சிறப்பான விருந்துடன் அன்றைய தினம் இனிதே முடிகிறது.

அடுத்தநாள் தசமி எனப்படும் பத்தாவது நாளாகும். பதினைந்து நாட்களின் பத்தாவது நாளில் குடும்ப உறுப்பினர்கள் புனித அறைக்குச் சென்று பாதுகாக்கும் தெய்வத்தினை வணங்குகிறார்கள். முதல்நாள் நடவு செய்த பார்லி விதைகள் தளிகளாக முளைத்திருப்பதை பரிசாகப் பெறுகிறார்கள், சிவந்த குங்குமத்தை நெற்றியில் இட்டு தெய்வத்திடம் ஆசிர்வாதம் பெறுகிறார்கள்.

சாம்பல் பூசனியை அரக்கன் போல வண்ணம் தீட்டி தீமையை அழிப்பது போல வெட்டிக் கொண்டாடுவதும் ஒரு முக்கியமான நிகழ்வாகும். சில பகுதிகளில் ஆய்தங்களை ஏந்தி ஊர்வலம் போகின்ற பாயா நிகழ்வும் நடைபெறுகின்றன. அன்றைய தினமும் ஒரு சிறப்பான விருந்தோடு முடிவடைகிறது.

நகரின் தெற்கு பகுதியில் அமைந்திருக்கும் பச்சாலி பைரவ் தெய்வத்தின் சன்னதிக்கு பச்சாலி பைரவ் யாத்திரை காத்மாண்டுவில் நடைபெறுகிறது. இவ்வூர்வலம் பதினைந்தாவது நாளிம் ஐந்தாம் நாளில் நடைபெறுகிறது 
மோகானி கொண்டாட்டத்தின் ஒரு பகுதியாக சிகாலி யாத்திரையும் நடைபெறுகிறது. இந்த யாத்திரையில் புனித முகமுடி அணிந்த நடன ஊர்வலம் நடைபெறுகிறது. ஏழாவது நாளில் காதமாண்டு நகரின் தெற்குப் பகுதியில் உள்ள கோகனா கிராமத்தில் நடக்கிறது.இவ்விழாவில் நடன நிகழ்ச்சிகள் , மத வழிபாடுகளூடன் ஐந்து நாட்களுக்குத் தொடர்கிறது

பக்தபூரில் நவ துர்கையின் புனித முகமுடி நடனம் நடைபெறுகிறது. நவதுர்கை என்பது நகரைப் புற சக்திகளிடம் இருந்து நகரைக் காப்பதாக நம்பப்படும் ஒன்பது தேவதைகள் என்று பொருளாகும். நகரத்தைச் சுற்றளவு முழுவதும் இத்தெய்வங்களால் காக்கப்படுகிறது என்பது நம்பிக்கையாகும்


</doc>
<doc id="283346" url="https://ta.wikipedia.org/wiki?curid=283346" title="குண்டே">
குண்டே

குண்டே என்னும் ஊர், நேபாளத்தின் வடகிழக்கே உள்ள கும்புப்பகுதியில் சாகரமாதா நாட்டுப்புரவகத்திற்கு உள்ளடங்கிய பகுதியில் உள்ளது. செர்ப்பா மக்கள் தங்கள் புனித மலையாகக் கருதும் "குமுஞ்சுங்கு கும்பி யுல்-லா" (Khumjung Khumbi Yul Lha) மலையின் அடிவாரத்தில் குமுஞ்சுங்கு ஊருக்கு அருகே இவ்வூர் அமைந்துள்ளது. குமுஞ்சுங்கு பள்ளத்தாக்கு கடல்மட்டத்திலிருந்து 3800 மீ முதல் 4000 மீ வரையில் உள்ள உயரத்தில் அமைந்துள்ளது. குண்டே ஊரானது குமுங்கு ஊரைவிட சற்று உயரத்தில் பள்ளத்தாக்கின் மேற்குப்பகுதியில் அமைந்துள்ளது. எடுமண்டு இல்லரி 1966 இல் நிறுவிய குண்டே மருத்துவமனை இங்குள்ளது. குண்டே ஊர் எவரெசுட்டு மலையில் இருந்து 25 கி.மீ தொலைவில் நேபாள-சீன நாடுகளின் எல்லைக்கு அருகே அமைந்துள்ளது. 


</doc>
<doc id="283353" url="https://ta.wikipedia.org/wiki?curid=283353" title="குமுஞ்சுங்கு">
குமுஞ்சுங்கு

குமுஞ்சுங்கு (Khumjung; நேபாளி: खुम्जुंग) நேபாளத்தில் வடகிழக்கே உள்ள கும்புப்பகுதியில் சோலுகும்பு மாவட்டத்தில் அமைந்துள்ள ஓர் ஊர். இது சாகர்மாதா நாட்டுப் புரவகத்தின் உள்ளே அமைந்துள்ளது. இவ்வூர் யுனெசுக்கோவின் உலகப் பாரம்பரியக் களமாக அறிவிக்கப்பட்ட ஓரூர். கும்பிலா மலையின் பள்ளத்தாக்கில் கடல்மட்டத்தில் இருந்து 3,970 மீ உயரத்தில் இவ்வூர் அமைந்துள்ளது.

குமுஞ்சுங்கு ஊரில் உள்ள ஒரு துறவியர் மடத்தில் இயேட்டி என்னும் வியப்புறும் மாந்தனைப்போன்ற, ஆனால் மிக உயரமான ஓர் உயிரினத்தின் முடியுடன் உடைய மண்டை யோடு எனக்கருதப்படும் ஒன்றை வைத்திருக்கின்றார்கள். ஆனால் அப்படியான ஓர் உயிரினம் இருப்பதையோ இருந்ததையோ யாரும் தற்கால முறைப்படி நிறுவவில்லை. இந்த ஊரில் தற்கால தொலைதொடர்பு வசதிகளும் கம்பியில்லா தொலைபேசி, இணைய வசதிகளும், நிலவழி தொலைபேசி வசதிகளும் கொண்டுள்ளது. 

நேபாள ஊராட்சி அமைப்புக் குழுவின் குமுஞ்சுங்கு ஊராட்சிக் குழுவின் தலைமையகம் இங்குதான் உள்ளது. இந்த ஊராட்சி அமைப்பின் கீழ் குண்டே, குமுஞ்சுங்கு, தெங்குபுச்சே, பங்குபுச்சே, பெரிச்சே, தோலே, சார்ச்சுங்கு, மாச்செர்மோ, இலபோச்சே, திங்குபுச்சே, கோக்கியோ ஆகியன அடங்கும். 1991 ஆம் ஆண்டின் மக்கள் கணக்கெடுப்பின்படி 433 வீடுகளில் 1809 பேர் இவ்வூரில் வாழ்கின்றனர்

எடுமண்டு இல்லரி அவர்கள் 1961 இல் நிறுவிய இமாலய வைப்பகம் கட்டிய குமுஞ்சுங்குப் பள்ளி இங்குள்ளது. முதலில் இரண்டே வகுப்பறையுடன் கட்டப்பட்ட இப்பள்ளியில் இப்பொழுது மழலையர் பள்ளி, தொடக்கப்பள்ளி, மேனிலைப்பள்ளி ஆகியவை உள்ளன. 350 மாணவர்கள் படிக்கின்றார்கள். 



</doc>
<doc id="283358" url="https://ta.wikipedia.org/wiki?curid=283358" title="பத்ம பூசண் விருது பெற்றவர் பட்டியல் (1954–1959)">
பத்ம பூசண் விருது பெற்றவர் பட்டியல் (1954–1959)



</doc>
<doc id="283361" url="https://ta.wikipedia.org/wiki?curid=283361" title="பத்ம பூசண் விருது பெற்ற தமிழர் பட்டியல்">
பத்ம பூசண் விருது பெற்ற தமிழர் பட்டியல்



</doc>
<doc id="283367" url="https://ta.wikipedia.org/wiki?curid=283367" title="காசி விஸ்வநாதர் கோயில் குப்பம்">
காசி விஸ்வநாதர் கோயில் குப்பம்

காசி விஸ்வநாதர் கோயில் குப்பம் அல்லது கே. வி. கே. குப்பம் சென்னை திருவொற்றியூரில் உள்ள ஓர் மீனவர் கிராமம். இவ்வூரில் உள்ள மீனவர்கள் 1950களில் தஞ்சாவூர் (தற்பொழுது நாகை) மாவட்டத்தில் இருந்து பிழைப்புக்காக (மீன் பிடி தொழிலுக்காக) இங்கு குடியேறினார்கள். 

இங்கு கரும காரியங்களுக்குப் பெயர்பெற்ற காசி விஸ்வநாதர் கோயில் இருந்தது. இந்த கோயிலால் தான் இவ்வூருக்கு காசி விஸ்வநாதர் கோயில் குப்பம், சுருக்கமாக KVK குப்பம், எனப் பெயர் வந்தது. 1990களில் ஏற்பட்ட புயலின் காரணமாக இக்கோயில் கொஞ்சம் கொஞ்சமாகக் கடலில் மூழ்கியது. 

இக்குப்பத்தைக் குட்டி நாகை மாவட்ட கிராமம் என்றுகூடச் சொல்லலாம். இங்குள்ளவர்கள் அனைவரும் நாகை மாவட்டத்தைப் பூர்வீகமாக கொண்டவர்கள். இப்பகுதி மக்களின் பேச்சு பழக்க வழக்கங்கள், திருவிழா, திருமணம் போன்ற சடங்கு சம்பிரதாயங்கள் அனைத்தும் நாகை மாவட்டத்தைப் பின்பற்றியே தொடர்கிறது. பெண் கொடுப்பதும், எடுப்பதும் பெரும்பாலூம் நாகை மாவட்டத்தில்தான். 



</doc>
<doc id="283370" url="https://ta.wikipedia.org/wiki?curid=283370" title="கார நீரிலி">
கார நீரிலி

கார நீரிலிகள் "( Base anhydrides)" என்பவை முதல் மற்றும் இரண்டாம் நெடுங்குழுவில் இடம்பெற்றுள்ள தனிமங்களின் ஆக்சைடுகள் ஆகும். முதல் நெடுங் குழுவில் உள்ள தனிமங்கள் கார உலோகங்கள் என்றும் இரண்டாவது நெடுங்குழுவில் இடம்பெற்றுள்ள தனிமங்கள் காரமண் உலோகங்கள் என்றும் அழைக்கப்படுகின்றன. தொடர்புடைய ஐதராக்சைடு உப்பிலிருந்து நீர் மூலக்கூறை நீக்குவதன் மூலம் கார நீரிலிகளைத் தயாரிக்கலாம். கார நீரிலியுடன் தண்ணீர் சேர்க்கப்படுமேயானால் அதனோடு தொடர்புடைய கார ஐதராக்சைடு உருவாகிறது. ஒரு காரநீரிலியானது அர்ரீனியசு காரமாகவும் செயல்படுவது இல்லை பிரான்சிடெட் லவ்ரி காரமாகவும் செயல்படவில்லை. ஏனெனில் இது புரோட்டான்களை ஏற்றுக் கொள்வதில்லை தண்ணீரில் ஐதராக்சைடு அயனியின் அடர்த்தியை அதிகரிப்பதும் இல்லை. ஆனால் இவை இலூவிக் காரமாகச் செயல்படுகின்றன. ஏனெனில் இது இலூயிக் அமிலங்களுடன், குறிப்பாக அமில ஆக்சைடுகளுடன் எலக்ட்ரான் இரட்டைகளை பகிர்ந்து கொள்கிறது.



</doc>
<doc id="283380" url="https://ta.wikipedia.org/wiki?curid=283380" title="தேசிய நூலக வாரியம், சிங்கப்பூர்">
தேசிய நூலக வாரியம், சிங்கப்பூர்

தேசிய நூலக வாரியம் (National Library Board Abbreviation: NLB; ; Malay: "Lembaga Perpustakaan Negara"; ) சிங்கப்பூர் அரசாங்கத்தின் தகவல் தொடர்பு மற்றும் தகவல் அமைச்சகத்தின் சட்டப்பூர்வமான அமைப்பு ஆகும். இது சிங்கப்பூரின் பொது நூலகங்களை நிர்வகிக்கவும், தகவல் காலங்களை நோக்கி வழிநடத்தவும் செய்கிறது. தேசிய நூலக வாரியத்தின் நோக்கமானது எல்லைகளில்லாத நூலகங்களை உருவாக்குதல் ஆகும், இதன் மூலம் சிங்கப்பூரியர்களுக்கு மத்தியில் நூலக அணுக்கத்தினை ஏற்படுத்துவதும் மற்றும் உலகம் முழுவதுமுள்ள சிங்கப்பூரியர்களை இணைப்பதுமாகும்.

சிங்கப்பூரின் தேசிய நூலகங்கள் நான்கு ஆட்சி மொழிகளிலும்(சீனம், ஆங்கிலம், மலாய் மற்றும் தமிழ்) புத்தகங்களை கொண்டிருக்கிறது. நூலகங்கள் காகிதப் புத்தகங்கள் தவிர, பத்திரிக்கைகள் மற்றும் பருவ இதழ்கள், சிடி-ரோம் டிவிடி, வீடியோக்கள், இசை குறுந்தகடுகள், வீடியோ கேசட்டுகள், ஆடியோபுக்ஸ் போன்றவற்றை பதிவுசெய்த நபர்களுக்கு இரவல் வழங்குகிறது. 22 ஜுலை 2005 முதல் இதன் தலைமையகம் விக்டோரியா தெருவிலுள்ள புதிய அலுவலகத்திற்கு மாறியது.

தே.நூ.வாரியமானது 1 செப்டம்பர் 1995 அன்று உருவாக்கப்பட்டபொழுதும், இதன் வரலாறு 1820லிருந்தே ஆரம்பிக்கிறது, பிரிட்டிஷ் காலணி காலத்தில், நவீன சிங்கப்பூரை நிறுவிய சர்.ஸ்டாம்போர்டு ரபிள்ஸினால் முதன்முதலாக சிங்கப்பூரில் ஒரு பொது நூலகம் ஸ்தாபிக்கும் யோசனை முன்மொழியப்பட்டது. 1960ல் சிங்கப்பூர் தேசிய நூலகம் உருவாக்கப்பட்டது. பிற்பாடு கிளை நூலகங்கள் புறநகர்ப் பகுதிகளில் உருவாக்கப்பட்டது. 

1992 ஜீனில் சிங்கப்பூரின் பொது நூலகங்களை ஆய்வு செய்ய டாக்டர்.டான் சின் நாம் தலைமையில் "நூலகம் 2000 ஆய்வுக் குழு" அமைக்கப்பட்டது. இதன் பரிந்துரைகளை அமல்படுத்தும் வண்ணம் 1995ல் தே.நூ.வாரியம் சிங்கப்பூர் தேசிய நூலகத்தின் பணியை எடுத்துக்கொண்டது. இந்தக் குழு அடுத்து வரும் பத்தாண்டுகளுக்கேற்ப சமகால நூலக சேவைகளில் தகவல் தொழில்நுட்பத்தின் பங்குகளை பின்வரும் நோக்கங்களுக்களுடன் கருத்தில் கொண்டது.

பொதுவாக இந்தக் குழு பொது நூலகப் பயனர்களின் நூலகத் தேவைகள், அதிகரித்து வரும் பன்மொழிப் புலமை மக்கள்தொகையின் மொழியியல் தேவைகள், தொழில் தேவைகளை பூர்த்தி செய்யும் விரிவான தரவு தளங்கள் மற்றும் தேசிய கலாச்சாரம் மற்றும் பாரம்பரியத்தை உட்கருவாக கொண்ட நூலகத்தை நிறுவதல் ஆகியவற்றை கருத்தில் கொண்டது. 1994 மார்ச் 5 ம் தேதி அன்று, ஒரு வருட ஆய்வுக்கு பின்பு இக்குழு தங்கள் முடிவுகளை ஆறு "உத்திப்பூர்வ ஊடுருவலாக" வெளியிட்டது, அவை:

இந்த அறிக்கை மேற்கூறிய மாற்றங்களை செயற்படுத்த கூடுதலாக மூன்று முக்கியமானவற்றை கூறியது, அவை

இந்த அறிக்கையின் விளைவாக தே.நூ. வாரியம் அமைக்கப்பட்டது. தே.நூ. வாரியம் இந்த அறிக்கையின் பரிந்துரைகளை அமல்படுத்துவதின் மூலம் சிங்கப்பூரை உலக அறிவுப் பொருளாதாரத்தில் போட்டியிடத்தக்கதாக மாற்றுகிறது, மேலும் அதிக கருணையுள்ள சமூகமாக்குறது. 




</doc>
<doc id="283383" url="https://ta.wikipedia.org/wiki?curid=283383" title="விளாதிமிர் அலெக்சயெவிச் பெலின்சுகி">
விளாதிமிர் அலெக்சயெவிச் பெலின்சுகி

விளாதிமிர் அலெக்சயேவிச் பெலின்சுகி ("Vladimir Alekseyevich Belinski", ; பிறப்பு: 26 மார்ச் 1941) ஓர் உருசியக் கோட்பாட்டு இயற்பியலாளர். இவர் அண்டவியலிலும் பொதுச் சார்பியல் கோட்பாட்டிலும் ஆய்வு மேற்கொண்டார். இவர் இலாண்டவு கோட்பாட்டு இயற்பியல் நிறுவனத்தில் எவுகனி இலிஃப்சிட்ஜுடன் பணிபுரிந்தார். இவர் அப்போது இலேவ் இலாண்டவு, இலிஃப்சிட்ச் இருவரும் எழுதிய கோட்பாட்டு இயற்பியல் படநூலின் இரண்டாம் தொகுதியில் சில இயல்களை எழுதினார். இவர் தன் முதுமுனைவர் பட்டத்தை 1980 இல் இலாண்டவு கோட்பாட்டு இயற்பியல் நிறுவனத்தில் பெற்றார்.

அண்மையில் இவர் உரோம் நகரச் சப்னாப் பல்கலைக்கழக அணுக்கருப் பிளவு தேசிய நிறுவனத்தில் பேராசிரியருக்கு இணையான ப்தவியை வகிக்கிறார். அங்கு இவர் பொதுச் சார்பியல் கோட்பாடு பற்றிப் பாடம் நட்த்துகிறார்.

இவர் சகாரோவுடன் இணைந்து பெலின்சுகி-சகாரோவ் உருமாற்றியத்தைக் 1978 இல் கண்டறிந்தார். இது கரும்புள்ளிகள் ஈர்ப்புச் சாலிட்டான்களின் ஒரு சிறப்புவகையே என நிறுவியது. குறிப்பிட்த் தகுந்த இவரது பங்களிப்பு BKLவழுநிலை/தனிமைப் புள்ளி|BKL கருதுகோள் ஆகும் இது வழுநிலைக்கு அருகில் ஐன்சுடைனின் புலச் சமன்பாடுகளின் தீர்வுகளின் நடத்தையை விளக்குகிறது. இக்கருதுகோள் எண்ணியற் கணிப்புகளால் உறுதியாகியது.




</doc>
<doc id="283389" url="https://ta.wikipedia.org/wiki?curid=283389" title="மத்வேய் பெட்ரோவிச் பிரான்சுட்டீன்">
மத்வேய் பெட்ரோவிச் பிரான்சுட்டீன்

மத்வேய் பெட்ரோவிச் பிரான்சுட்டீன் (, , வின்னித்சியா- பிப்ரவரி 18, 1938) ஒரு சோவியத் ஒன்றிய கோட்பாட்டு இயற்பியலாளரும் குவைய ஈர்ப்பின் முன்னோடியும் ஆவார். இவர் வானியற்பியலிலும் அண்டவியலிலும் அரைக்கட்த்தியியலிலும் குவைய மின்னோட்டவியலிலும் பல நூல்களின் ஆசிரியரும் ஆவார். இவர் சிறுவருக்கான பல மக்கள் அறிவியல் நூல்களை எழுதியுள்ளார்.


</doc>
<doc id="283393" url="https://ta.wikipedia.org/wiki?curid=283393" title="மலையன்கிழங்கு">
மலையன்கிழங்கு

மலையன்கிழங்கு (Dioscorea oppositifolia) இது ஒரு கிழங்கு வகையைச்சார்ந்த தாவரம் ஆகும். இது கொடிபோல் வளர்ந்து பூப்பூக்கும் தாவரம் ஆகும். இது மியான்மர் நாட்டிலும், இந்திய துணைக்கண்டங்களான இலங்கை, இந்தியா, வங்காளம் பொன்ற நாடுகளில் காணப்படுகிறது. இதன் கிழங்கு மருந்துப்பொருளாகப் பயன்படுகிறது. 



</doc>
<doc id="283395" url="https://ta.wikipedia.org/wiki?curid=283395" title="நல்வேலிக்கிழங்கு">
நல்வேலிக்கிழங்கு

நல்வேலிக்கிழங்கு (dioscorea tomentosa) இது ஒரு கிழங்கு வகையைச் சார்ந்த கொடியாகும். இந்த தாவரம் இலங்கை, இந்தியா போன்ற நாடுகளில் காணப்படுகிறது.


</doc>
<doc id="283397" url="https://ta.wikipedia.org/wiki?curid=283397" title="கருந்துவலிசு">
கருந்துவலிசு

கருந்துவலிசு ("Diospyros montana") கருங்காலி குடும்பப்பத்தைச் சார்ந்த தாவரம் ஆகும். இவை இந்தியாவில் உள்ள மேற்க்குத்தொடர்ச்சி மலைப்பகுதியிலும், ஆத்திரேலியா, இலங்கை போன்ற நாடுகளில் கணப்படுகிறது.


</doc>
<doc id="283398" url="https://ta.wikipedia.org/wiki?curid=283398" title="புல்லம் பயிறு">
புல்லம் பயிறு

புல்லம் பயிறு (Echinochloa colona) பயிறு வகையைச் சார்ந்த தாவரம் ஆகும். இதன் கதிரிலிருந்து விதையை எடுத்துப் பயன்படுத்துவார்கள். இது இயற்கையாக சாலையோரங்களிலும், பூங்காக்களிலிலும் வளரும் தன்மைகொண்டது. வெப்ப மண்டல் ஆசியா, ஆப்பிரிக்கா, மற்றும் வட அமெரிக்காவிலும் இது காணப்படுகிறது.


</doc>
<doc id="283403" url="https://ta.wikipedia.org/wiki?curid=283403" title="யாகோவ் போரிசோவிச் செல்டோவிச்">
யாகோவ் போரிசோவிச் செல்டோவிச்

யாகோவ் போரிசோவிச் செல்டோவிச் அல்லது யாகாய் பாருசாவிச் சியால்டோவிச் (, ; 8மார்ச் 1914 – 2 திசம்பர் 1987) ஒரு பெயர்பெற்ர சோவியத் ஒன்றிய இயற்பியலாளர். இவர் பைலொருசியாவில் பிறந்தவர். இவர் சோவியத் அணுக்கரு ஆயுத/படைக்கல திட்டத்தில் முதன்மையான பங்களிப்பு செய்தவர். இவர் பங்களித்த அறிவியல் புலங்களாவன: பரப்பீர்ப்பு, வினையூக்கவியல், அதிர்ச்சியலைகள், அணுக்கரு இயற்பியல், துகள் இயற்பியல், வானியற்பியல், அண்ட இயற்பியல், பொதுச் சார்பியல் கோட்பாடு.




</doc>
<doc id="283406" url="https://ta.wikipedia.org/wiki?curid=283406" title="சாலோ அப்டெச்லாம்">
சாலோ அப்டெச்லாம்

சாலோ அப்டெச்லாம் (Salah Abdeslam arabisch ‏صلاح عبد السلام‎, DMG Ṣalāḥ ʿAbd as-Salām, பிறப்பு: செப்டெம்பர் 15, 1989) பெல்ஜியத்தில் பிறந்த பிரான்சு நாட்டவர். இவர் ஒரு குற்றவாளியாகவும், இசுலாமியப் பயங்கரவாதியாகவும் சந்தேகிக்கப் படுபவர். நவம்பர் 13, பிரான்சு நாட்டில் நடைபெற்ற பயங்கரவாதத் தாக்குதலில் சம்பந்தப் பட்டவர் என்ற சந்தேகத்தில் தேடப்பட்டுக் கொண்டிருப்பவர்.

சாலோ அப்டெச்லாம் பெல்ஜியத்தில் Molenbeek-Saint-Jean/Sint-Jans-Molenbeek என்னும் இடத்தில் வளர்ந்தவர். இவரது பால்ய பருவத்து நண்பனாக இருந்த அப்துல்கமீத் அபாஓட் (Abdelhamid Abaaoud) நவம்பர் 13, பிரான்சு நாட்டில் நடைபெற்ற பயங்கரவாதத் தாக்குதலை திட்டமிட்டவர் என நம்பப் படுபவர். சாலோ அப்டெச்லாம் ஒரு மெக்கானிக் ஆக STIB/MIVB இல் 2009 - 2011 வேலை செய்தவர். இவரது வேலைக்கான சமூகமளிப்பின் ஒழுங்கின்மை காரணாமாக இவர் இந்த வேலையிலிருந்து நீக்கப்பட்டார். இவர் 2010, 2011 வருடங்களில் அப்துல்கமீத் அபாஓட் (Abdelhamid Abaaoud) உடன் இணைந்து பல்வேறு குற்றச்செயல்களில் ஈடுபட்டுள்ளார்.

சாலோ அப்டெச்லாம் இன் குடும்பம் 1960 இலிருந்து Molenbeek-Saint-Jean/Sint-Jans-Molenbeek என்னும் இடத்தில் வாழ்ந்து கொண்டிருக்கிறது. சாலோ அப்டெச்லாம் மூன்று ஆண்குழந்தைகளில் ஒருவர். இவரது சகோதரன் இப்ராகிம் நவம்பர் 13, பிரான்சு நாட்டில் நடைபெற்ற பயங்கரவாதத் தாக்குதலில் வெடிமருந்தைக் கட்டிச்சென்று பாய்ந்து தற்கொலைத் தாக்குதலில் இறந்தவர். இவரது மற்றைய சகோதரன் இந்தத் தாக்குதல்கள் எதிலும் சம்பந்தப்படவில்லை என நம்பப்படுகிறது.


</doc>
<doc id="283409" url="https://ta.wikipedia.org/wiki?curid=283409" title="பசுபதிகோவில் வீரபத்திரத் தவில்காரர்">
பசுபதிகோவில் வீரபத்திரத் தவில்காரர்

பசுபதிகோவில் வீரபத்திரத் தவில்காரர் (1867-1935) என்பவர் மைசூர் சமஸ்தானத்தில் தொண்டாற்றிய ஒரு இசைக் கலைஞர்.

தஞ்சையிலிருந்து, கும்பகோணம் செல்லும் சாலையில், தஞ்சையிலிருந்து பதினைந்து கிலோமீட்டர் தூரத்தில் உள்ள பசுபதிகோவில் என்னும் ஊரில் 1867 இல் வீரபத்திரப்பிள்ளை பிறந்தார்.

இவரின் தாயார் பெயர் அங்கம்மாள் ஆகும். லட்சுமணப்பிள்ளை, ராமசாமிப்பிள்ளை, சாமிநாதப்பிள்ளை, லோகம்பாள் ஆகியோர் இவரின் உடன்பிறப்புகள் ஆவர். இதில் சாமிநாதப்பிள்ளை என்பவர் திருவெண்காடு ராமகிருஷ்ண நட்டுவனாரின் மருமகன் ஆவர். திருவிடைமருதூர் மீனாம்பளை மணந்தார். வீரப்பத்திரப்பிள்ளைக்கு நாகம்மாள், ராசம்மாள் என இரு மகள்கள் பிறந்து வாழ்ந்தனர்.

இவரின் குருவின் பெயர் அறியமுடியவில்லை. என்றாலும் தியாகராஜசுவாமிகளின் சீடரான திருவையாறு சாமிநாத நாகஸ்வரக்காரரிடம் தவில் வாசிக்கத் தொடங்கி, உறையூர் முத்துவீருசாமி நாகஸ்வரக்காரரிடம் சேர்ந்து பின்பு, அவருடைய மகனான கோபாலசாமிப்பிள்ளையிடமும், திருமருகல் நடேசப் பிள்ளைக்கும் அவ்வப்போது தவில் வாசித்துவந்தார்.

நூற்றெட்டுத் தாளங்களுக்குத் தத்தக்காரம், ஜதிகள் முதலியவற்றை வீரப்பத்திரப்பிள்ளை தயாரித்து வைத்தவராவார்.

வையச்சேரி மகா வைத்தியநாதசிவன் என்பவர் மேளகர்த்தாக்களை உருவாக்கியவர். இவர் மைசூரு அரண்மனைக்கு வந்திருந்தபோது, சிம்மந்தன தாளத்தில் பல்லவியைப் பாடும்படி மன்னர் வேண்டினார். வழக்கத்தில் இல்லாத தாளத்தை வைத்தியநாத சிவன் பாடும்பொழுது, அதற்கு இணையாக வாசிக்க எந்த தவில்காரரும் இசையவில்லை. மன்னரோ வீரப்பத்திரப்பிள்ளையை நோக்கினார். தன்னுடைய தவிலுக்கு இணையாக மகா வைத்தியநாதசிவன் பாடுவாரா? என்று அடக்கத்துடன் வீரப்பத்திரப்பிள்ளை கேட்டார். வைத்தியநாதசிவன் பாட, வீரப்பத்திரப்பிள்ளை தவில் இசைக்க, வீரப்பத்திரப் பிள்ளை பதிலுக்குத் தவில் இசைக்க, அதற்கு இணையாக மகா வைத்தியநாதசிவன் பல்லவியைப் பாடினார். 

இவருடைய தவில் திறமையை அறிந்த மைசூரு மன்னர் சிங்கமுகச்சீலை, தங்கத் தவிற்கம்பு, சாதரா அளித்தார்.

பசுபதிகோவில் அருகில் உள்ள அய்யம்பேட்டை ராமர்கோவிலில் மேள கைங்கரியம் செய்யும் உரிமை வீரபத்திரப்பிள்ளைக்கு உண்டு. அதனாலேயே தினமும் அங்கு சென்று சிறிதுநேரம் அமர்ந்து வாசிக்கும் பழக்கம் அவருக்குண்டு. இவ்வுரிமையை தஞ்சாவூர் மராத்திய அரச குடும்பத்தைச் சேர்ந்த ஸோஹராபாய் அம்மணி அளித்திருந்தார்.

 மந்திர சாத்திரத்தில் மிகுந்த தேர்ச்சி கொண்ட இவருக்கு, மகா வைத்தியநாதசாமியின் தமையனான ராமசாமியுடன் நட்பு சிறந்திருந்தது. இவரும் மந்திர தந்திரங்களில் வல்லவராகத் திகழ்ந்தவர். இருவரும் இசைக்கலை, மந்திரக்கலை குறித்து அவ்வப்போது விவாதிப்பவர்களாக விளங்கினர்.

வெளியூர்க்கச்சேரிகளில் அதிகத் தொகையைப் பெற்று வாசித்தவர் இவர் ஒருவரே. அதிலும் தமிழகத்தில் முதன்முதலாக வருமானவரி விதிக்கப்பட்ட தவிற்கலைஞர் இவர். தமிழ், வடமொழி, தெலுங்கு ஆகியவற்றில் புலமை கொண்டவராக இருந்தவர். 

நன்றாகப் பாடும் புலமையும் பெற்றிருந்த வீரபத்திரப்பிள்ளை, பக்கவாத நோயால் பீடிக்கப்பட்டு, சுமார் இரண்டாண்டுகள் அவதியுற்றார். 1935 ஆம் ஆண்டில் அவர் மறைவுற்றார்.




</doc>
<doc id="283411" url="https://ta.wikipedia.org/wiki?curid=283411" title="கற்குவேல் அய்யனார் கோயில்">
கற்குவேல் அய்யனார் கோயில்

கற்குவேல் அய்யனார் கோயில் என்பது தூத்துக்குடி மாவட்டத்திலுள்ள பழமையான கிராமத்துக் கோவிலாகும். தமிழ் நாட்டிலுள்ள தூத்துக்குடி மாவட்டம் திருச்செந்தூரில் இருந்து 14 கி.மீ. தொலைவிலுள்ள காயாமொழி என்ற ஊரிலிருந்து ஒரு கி.மீ. தொலைவில் குதிரைமொழி-தேரிக்குடியிருப்பு கிராமத்தில் அமைந்துள்ளது. 

இத்தலத்தில் குடிகொண்டிருக்கும் அய்யனார் கற்குவா என்ற மரத்தில் இருந்து தோன்றியாதாக ஐதீகம். கற்குவா அய்யன் என்றும், கற்கு வேலப்பன் என்றும், கருக்குவாலை அய்யன் என்றும் பலப் பெயர்கள் இவருக்கு உண்டு. இப்போது கற்குவேல் அய்யனார் என்ற பெயரில் அழைக்கப்படுகிறார்.

இந்தக் கோயில் 500 முதல் 1000 ஆண்டுகள் பழமை நிறைந்தது. தேரிக்குடியிருப்பு என்று அழைக்கப்படும் இந்தப் பகுதி பாண்டியர்களின் ஆதிக்கத்தின் கீழ் இருந்தது. அதிவீர ரான சூர பாண்டியன் என்ற மன்னன் ஆட்சி செய்து வந்தான். அவனிடம் அமைச்சராக இருந்தவர் அய்யனார். இவர் சிவன் மற்றும் விஷ்ணுவின் மானிட வடிவாக பார்க்கப்படுகிறார்.

பின்னர் தனியாக ஒரு கோயில் கட்டினர். அதற்கு கற்குவேல் அய்யனார் கோயில் என்று பெயரிட்டனர். அதில் பூர்ணம், பொற்கமலம் என்ற இரு தேவியருடன் அமர்ந்த நிலையில் அருள்பாலிக்கிறார் அய்யனார்.

அந்த நாட்டில் ஒரு அதிசய எலுமிச்சைமரம் இருந்தது. அந்த மரத்தில் தினம் ஒருமுறை மட்டுமே அந்த எலுமிச்சைபழம் காய்க்கும். அந்த பழத்திற்கு தெய்வீக சக்தி இருப்பதாகவும் அதை உண்டால் ஆரோக்கியமும் நீண்ட ஆயுளும் கிடைப்பதாகவும் மன்னன் நம்பினான். அந்த பழம் தன்னைத் தவிர வேறு யாரும் புசித்துவிடக் கூடாது என்பதற்காக பலத்த காவல் போட்டிருந்தான்.

அந்த மரத்தில் அந்த தினத்திற்கான பழம் ஒன்று காய்த்திருந்தது. அந்த ஊரில் ஒரு விதவைப் பெண் வாழ்ந்து வந்தாள். அவள் தினமும் விடிவதற்கு முன்பே ஊர் கிணற்றில் நீர் எடுத்து, வீடு திரும்புவாள். அன்றும் வழக்கம்போல் அதிகாலையில் கிணற்றுக்கு நீர் எடுக்க சென்றாள். மரத்தில் பழுத்திருந்த தெய்வீக கனி தானாக கிணற்று நீரில் விழுந்தது. அதை கவனிக்காமல் நீர் இறைக்கும்போது நீரோடு பழமும் விதவையின் குடத்தில் வந்து சேர்ந்தது. அதை கவனிக்காத அந்த பெண் கனியோடு வீட்டிற்கு சென்று விட்டாள். 

மறுநாள் கனி களவு போயிருப்பதை அறிந்த காவலர்கள் வீடு வீடாக தேடினர். வீட்டுக்குள் காவலர்கள் நுழைய முற்படும் போது அய்யனார் தடுத்தார். அறியாப் பெண் தவறேதும் புரியவில்லை என்றுரைத்தார். மன்னன் அவற்றை காதில் வாங்கவில்லை. வீரர்கள் சோதனையிட்ட போது விதவை வீட்டு தண்ணீர் குடத்தில் அந்த கனி இருப்பதைக் கண்டனர். சினம் கொண்ட மன்னன் விதவைக்கு மரண தண்டனை வழங்கினான். தான் திருடவில்லை என்று அந்த பெண் எவ்வளவோ எடுத்துச் சொல்கிறாள். மன்னன் கேட்கவில்லை. 

ஒன்றுமறியாத அப்பெண் தன்னை குற்றமற்றவள் என்று நிரூபிக்க முடியாமல் சாபம் கொடுக்கிறாள். இந்த நாடு மண்மாரி பொழிந்து அழிந்து போகும்படி சாபமிடுகிறாள். தனக்கு ஆதரவாக பேசிய அய்யனார் இருக்குமிடம் மட்டும் அழியாதிருக்கும்படியும், அவரது பரிவாரங்கள் மென்மேலும் புகழ் சேரவும் வாழ்த்திவிட்டு மடிந்தாள்.

நாடு முழுவதும் செந்நிற மண்மாரி பொழிந்தது. அய்யனார் இருந்த இடம் மட்டும் தப்பித்தது. எல்லாம் அழிந்த பின் அய்யனாரும் அங்கிருந்த கருக்குவா மரத்தினுள் புகுந்து தன்னை அதனுள் ஐக்கியப்படுத்திக் கொண்டார். 

சில நூற்றாண்டுகள் கடந்தபின், மீண்டும் கிராமம் தழைத்தது. மக்கள் குடியேற்றம் நிகழ்ந்தது. அப்போது சிலர் கருக்குவா மரத்தை வெட்ட முயன்றனர். வெட்டிய இடத்தில் இரத்தம் கசிந்தது. அப்போது மரத்தினுள் இருந்து அசரிரீ ஒன்று 'அய்யனார் இந்த மரத்தில் வாழ்கிறார்.' என்றது. கிராமத்தினர் அந்த மரத்தை வழிபட தொடங்கினர்.

இக்கோயிலில் பலவகையான திருவிழாக்கள் நடைபெற்றுவருகின்றன. அவற்றுள் பின்வருவன முக்கியமானவையாகும்.

கள்ளர் வெட்டுத் திருவிழா என்பது வருடத்தில் ஆறு நாட்கள் தொடர்ச்சியாக கொண்டாடப்படுவது. தமிழ் மாதமான கார்த்திகை மாதத்தின் கடைசி ஐந்து நாட்களும் மார்கழி மாதத்தின் முதலாம் நாளும் இந்த திருவிழா கொண்டாடப்படுகிறது. 

ஆறாம் நாள் திருவிழாவான கள்ளர் வெட்டுத் திருநாள்தான் மிகப் பிரசித்திப் பெற்றது. கள்ளர் வெட்டு அன்று காலையில் பால்குடம் எடுத்தல், அதன்பின் தாமிரபரணி நதியின் தீர்த்தம் யானை மீது வெள்ளிக் குடத்தில் கொண்டு வருதல். அதனைத் தொடர்ந்து முளைப்பாரி ஊர்வலம், மதியம் 12 மணிக்கு சிறப்பு அபிஷேக ஆராதனை நடைபெறுகிறது.

மாலை 4 மணிக்கு 'கள்ளர் வெட்டு' வைபவம் நடைபெறுகிறது. இளநீரைதான் இங்கு கள்ளராக உருவகப் படுத்தப் படுகிறது. கோவிலின் பின்புறமுள்ள செம்மண் தேரியில் இந்த இளநீர் கள்ளராக வெட்டப் படுகிறது. வெட்டப் பட்ட இளநீரில் இருந்து மண்ணில் விழும் நீர் புனிதமாக கருதப்படுகிறது.

நீர் பட்ட மண்ணை பக்தர்கள் எடுத்துச் சென்று தங்கள் விளைநிலங்களில் தூவுகிறார்கள். கல்லாப் பெட்டியில் வைத்துக் கொள்கிறார்கள். மகசூல் கூடும். வியாபாரம் செழிக்கும் என்பது அவர்கள் நம்பிக்கை.

பங்குனி உத்திர திருவிழாவும் இங்கு அதி விமர்சையாக கொண்டாடப்படுகிறது.

இந்த கோயில் சான்றோர்களின் தெய்வ கோயிலாகும்.

மக்கள் பெரும்பாலும் வியாபாரம் செய்பவர்கள். மற்ற நேரங்களை விட பங்குனி உத்திரம் அன்று கட்டாயம் அய்யன் அருள் பெற சான்றோர் இன பெருமக்கள் இங்கு வருகை தருவார்கள்.


</doc>
<doc id="283414" url="https://ta.wikipedia.org/wiki?curid=283414" title="விளாதிமிர் அலெக்சாந்திரோவிச் அல்பித்சுகி">
விளாதிமிர் அலெக்சாந்திரோவிச் அல்பித்சுகி

விளாதிமிர் அலெக்சாந்திரோவிச் அல்பித்சுகி (Vladimir Aleksandrovich Albitzky) () (ஜூன் 16, 1891 – ஜூன் 15, 1952)ஒரு சோவியத் ஒன்றிய/உருசிய வானியலாளர். இவரது சிறுகோள் கண்டுபிடிப்புகள் "வி. அல்பித்சுகிய்" என்ற பெயரில் வழங்குகின்றன..

இவர் 1922 இல் கிரீமியாவில் உள்ல சிமீழ்சு வான்காணகத்துக்கு வந்தார். இவர் கிரகொரி ஆபிராமோவிச் சாயின், கிரகொரி நியூய்மின் ஆகியவர்களுடன் பணிபுரிந்தார்.

இவர் பல சிறுகோள்களைக் கண்டுபிடித்தார்.

புல்கோவோ வான்காணக ஆவணப்படி இவர் 88 ஆய்வுத் தாள்கள் அனுப்பியுள்ளார். நாசாவில் இவரது 5 ஆய்வுத் தாள்களே கிடைக்கின்றன. மற்றவை, சிறுகோள்களின் கண்டுபிடிப்புகள் உட்பட, அலெக்சு கைனா ஆவணப் படிகளாகவே கிடைக்கின்றன.


இவரது 343 விண்மீன்களின் ஆர விரைவுகளின் ப்திவுகள் கீழ்வரும் இணையத் தளத்தில் காணலாம்:



[பகுப்பு:1952 இறப்புகள்]]


</doc>
<doc id="283415" url="https://ta.wikipedia.org/wiki?curid=283415" title="வெண்களிமண்">
வெண்களிமண்

கயோலினைட்டு "(Kaolinite)" ,என்பது ஒருவகையான களிமண் கனிமமாகும். வெண்களிமண் என்ற பெயராலும் இதை அழைக்கிறார்கள். தொழிற்துறை தாதுக்கள் என அழைக்கப்படும் கனிமங்களின் குழுவில் கயோலினைட்டும் ஒன்றாகும். Al2Si2O5(OH)4 என்ற வேதிச்சேர்மங்களின் இயைபில் கயோலினைட்டு உருவாகியுள்ளது.. ஒரு நான்முகித் தகடாக உள்ள சிலிக்கா (SiO4) ஆக்சிசன் அணுக்கள் வழியாக ஓர் எண்முகத் தகடாக உள்ள அலுமினாவுடன் (AlO6) இணைக்கப்பட்டு அடுக்கடுக்காக கயோலினைட்டு உருவாகிறது. கயோலினைட்டு அதிகமாக உள்ள பாறைகளை கயோலின் அல்லது சீனா களிமண் என்ற பெயரால் அழைக்கிறார்கள். 

கயோலின் என்ற பெயர் தென்கிழக்கு சீனாவின் சியாங்சி மாகாணத்தின் சிங்டேசெனின் அருகே உள்ள ஒரு சீன கிராமத்தின் பெயரிலிருந்து வந்ததாகும். சிங்டேசெனின் நகரிலிருந்து பிராங்கோயிசு சேவியர் டி எண்ட்ரிகோலல்சு அறிக்கையைத் தொடர்ந்து கயோலின் என்ற இந்தச் சொல் பிரெஞ்சு வழியாக 1727 ஆம் ஆண்டில் ஆங்கில மொழிக்கு வந்துள்ளது .

கயோலினைட் ஈரமாக உள்ளபோது விரிவடைந்தும் உலர்நிலையில் சுருங்கியும் காணப்படும் பண்பைப் பெற்றுள்ளது. மேலும் குறைவான நேர்மின்மயனி பரிமாற்றத் திறனும் (1-15 மில்லிசம / 100 கிராம்) கொண்டிருக்கிறது. இது பெல்சுபார் போன்ற அலுமினிய சிலிக்கேட் கனிமங்கள் வேதியியல் முறையில் அரிப்பு மற்றும் சிதைவு அடைந்து உருவாகிறது. மென்மையான, மண் போன்று பொதுவாக வெள்ளை நிறத்தில் இருக்கும் கனிமமாகும். உலகின் பல பகுதிகளிலும் இது இரும்பு ஆக்சைடு மூலம் இளம் சிவப்பு -ஆரஞ்சு-சிவப்பு நிறத்தினை ஏற்று தனித்துவமான துரு நிறத்தில் காணப்படுகிறது. இலகுவான செறிவு கொண்டுள்ள போது வெள்ளை, மஞ்சள், அல்லது வெளிர் ஆரஞ்சு வண்ணங்களில் காணப்படுகிறது. ஐக்கிய மாகாணத்தின் சியார்சியாவில் கேன்யன் மாநிலப் பூங்காவில் இருப்பதைப் போல மாற்று அடுக்குகள் கொண்டும் சில நேரங்களில் காணப்படுகிறது. உலர்ந்த தூள், அரை உலர்ந்த வற்றல் துணுக்கு அல்லது திரவ குழம்பு போன்ற வடிவங்களில் கயோலின் வணிக வகையாக வழங்கப்படுகிறது. 

பாக்கித்தான், வியட்நாம், பிரேசில், பல்கேரியா, பிரான்ஸ், பிரிட்டன், ஈரான், செர்மனி, இந்தியா, ஆஸ்திரேலியா, கொரியா, சீனா, ஸ்பெயின் , ஐக்கிய அமெரிக்கா போன்ற நாடுகளில் இந்த வெண்களிமண் காணப்படுகிறது.

1962 ஆம் ஆண்டு கஸ்டெக் மற்றும் டீகிம்ப் ஆகியோர் சேர்ந்து வெண்களிமண்ணை செயற்கையாக கீழ்கண்ட வேதியியல் சமன்பாட்டைப் பயன்படுத்தி உருவாக்கினர்.

3 SiAlO → 2(3 AlO · 2 SiO) + 5 SiO.

ஒவ்வொரு வெண்களிமண் மூலக்கூறு உருவாகும் போதும் ஐந்து நீர் மூலக்கூறுகள் வெளியேறுகின்றன.

கனிமவியலில் கயோலினைட்டை AlSiO(OH), என்ற குறியீட்டால் குறிப்பர். இருப்பினும் இதன் பீங்கான் பயன்பாடுகள் அடிப்படையில் ஓர் ஆக்சைடாக இதை வகைப்படுத்தி Al2O3•2SiO2•2H2O என்று எழுதுகிறார்கள். AlO•2SiO•2HO.. 

கயோலினைட்டு வகை களிமண் வகைகள் வளிமண்டல காற்றில் வெப்பச் சிகிச்சைக்கு உள்ளாகி பல்வேறு நிலை மாற்றங்களை அடைகிறது.

100 ° செல்சியசு வெப்பநிலைக்கு கீழான உலர் காற்றில் படும்போது கயோலினிலிருந்து மெல்ல நீர்மநிலை நீர் நீங்குகிறது. இந்நிலைமாற்றத்தின் முடிவு நிலையை தோல் உலர்தல் என்பர். 100° செல்சியசு வெப்பநிலைக்கும் 550° செல்சியசு வெப்பநிலைக்கும் இடைப்பட்ட வெப்பநிலையில் கயோலினைட்டில் எஞ்சியிருக்கும் நீரும் வெளியேறுகிறது. இந்நிலைமாற்றத்தின் முடிவு நிலையை எலும்பு உலர்தல் என்பர். இந்த வெப்பநிலை வரம்பில், தண்ணீர் வெளியேற்றப்படுவது மீள்வினையாகும். ஒருவேளை கயோலின் திரவ நீரில் வெளிப்படும் என்றால், அது மீண்டும் ஈர்க்கப்பட்டு அதன் நுண்துளை வடிவத்திற்கு சிதைந்துவிடும். தொடர்ந்து நிகழும் நிலை மாற்றங்கள் மீள்வினையடையாது. மறுபரிசீலனை செய்யப்படாமல் நிரந்தர இரசாயன மாற்றங்களைக் குறிக்கின்றன.

550–600 ° செல்சியசு வெப்பநிலையில் கயோலினைட்டின் வெப்பங்கொள் நீர்நீக்கம் நிகழ்தல் தொடங்கி சீர்குலைந்த மெட்டாகயோலின் உருவாகிறது. ஆனால் தொடர்ச்சியான ஐதராக்சில் நீக்கம் 900° செல்சியசு வெப்பநிலையில் நிகழ்கிறது. மெட்டாகயோலின் நிலை குறித்து வரலாற்று ரீதியாக அதிகமான கருத்துவேறுபாடுகள் இருந்தபோதிலும், பரவலான ஆராய்ச்சிகளின் விளைவாக இது படிகவடிவமற்ற சிலிக்கா (SiO2) மற்றும் அலுமினா (Al2O3) ஆகியவற்றின் கலவையாக இல்லை மாறாக ஒரு சிக்கலான படிகவடிவமற்ற அமைப்பில் அதன் அறுகோண அடுக்குகளை அடுக்கியுள்ளது என்பது ஏற்றுக்கொள்ளப்பட்டுள்ளது 

மேலும் 925–950 ° செல்சியசு வெப்பநிலைக்கு சூடாக்கும் போது அலுமினியம்-சிலிக்கான் கண்ணாடிப் படிகமாக மாறுகிறது. இதை சில சமயங்களில் காமா-அலுமினா வகை கட்டமைப்பு என்கிறார்கள். 

மேலும் 1050 ° செல்சியசு வெப்பநிலைக்கு மேல் சூடாக்கும் போதுஅடுத்த கட்டமாக நுண் தட்டு முல்லைட்டு கனிமமாக மாறுகிறது.

இறுதியாக 1400 ° செல்சியசு வெப்பநிலைக்கு மேல் ஊசிவடிவ முல்லைட்டு கனிமம் தோன்றுகிறது. போதுமான அளவுக்கு கட்டமைப்பு வலிமையும் வெப்பத் தடையும் கிடைக்கிறது. 



</doc>
<doc id="283421" url="https://ta.wikipedia.org/wiki?curid=283421" title="செர்கேய் பிளாசுக்கோ">
செர்கேய் பிளாசுக்கோ

செர்கேய் நிகோலாயெவிச் பிளாசுக்கோ ("Sergey Nikolaevich Blazhko", , - பிப்ரவரி 11, 1956, மாஸ்கோ) சோவியத், உருசிய வானியலாளரும், சோவியத் அறிவியல் கல்விக்கழகத்தின் உயர் உறுப்பினரும் ஆவார் (1929). இவர் மாஸ்கோ அரசுப் பல்கலைக்கழகத்தில் பட்டம் பெற்றார். இவர் அப்பல்கலைக்கழகத்தில் மாஸ்கோ வான்காணகத்தின் தலைமை உட்பட பல பதவிகளில் 1920 முதல் 1931 வரை வகித்தார். இவர் சில RR வகை இலைரே விண்மீன்களின் அலைநேரத்திலும் வீச்சிலும் அமையும் துணை வேறுபாடுகளைக் கண்டுபிடித்தார். இன்று இது பிளாசுக்கோ விளைவு என அழைக்கப்படுகிறது.

இவர் 1952 இல் சோவியத் ஒன்றிய அரசுப் பரிசையும் இருமுறை இலெனின் பட்டயங்களையும் வேறு இரண்டு பட்டயங்களையும் பல பதக்கங்களையும் பெற்றுள்ளார். நிலாவில் உள்ள ஒரு குழிப்பள்ளம் இவர் பெயரால் பிளாசுக்கோ குழிப்பள்ளம் எனப்படுகிறது.


</doc>
<doc id="283427" url="https://ta.wikipedia.org/wiki?curid=283427" title="இந்தியப் பருவ இதழ்கள்">
இந்தியப் பருவ இதழ்கள்

இந்தியாவில் வெளியாகும் பருவ இதழ்களின் பட்டியல் இக்கட்டுரையில் தரப்பட்டுள்ளன.

"இப்பட்டியல் முழுமையானதல்ல"

"இப்பட்டியல் முழுமையானதல்ல"

"இப்பட்டியல் முழுமையானதல்ல"

"இப்பட்டியல் முழுமையானதல்ல"



</doc>
<doc id="283428" url="https://ta.wikipedia.org/wiki?curid=283428" title="சிறந்த பின்னணிப் பாடகிக்கான பிலிம்பேர் விருது – தமிழ்">
சிறந்த பின்னணிப் பாடகிக்கான பிலிம்பேர் விருது – தமிழ்

சிறந்த தமிழ் பின்னணிப் பாடகிக்கான பிலிம்பேர் விருது என்பது பிலிம்பேர் நிறுவனத்தால் ஆண்டுதோறும் வழங்கப்படும் பிலிம்பேர் விருதுகளின் தென்னிந்திய பிரிவான தென்னிந்திய பிலிம்பேர் விருதுகள் பிரிவின் கீழ் வழங்கப்படும் விருதாகும். இவ்விருது தென்னிந்தியத் தமிழ்த் திரைப்படங்களில் சிறப்பான பாடல்களை பாடும் பின்னணிப் பாடகிக்கு வழங்கப்படுகிறது. 2005ஆம் ஆண்டில் இவ்விருதினைப் பெற்ற பின்னி கிருஷ்ணகுமார் இப்பிரிவில் விருதுபெற்ற முதல் நபராவார்.

இவ்விருதினைப் பெற்றவர்களும், அவர்கள் இவ்விருதினைப் பெற காரணமாக அமைந்த திரைப்படங்களும், பாடல்களும் கீழே பட்டியலிடப்பட்டுள்ளன. 


</doc>
<doc id="283429" url="https://ta.wikipedia.org/wiki?curid=283429" title="சுள்ளிகரடு">
சுள்ளிகரடு

சுள்ளிகரடு ஈரோடு மாவட்டம், கோபிச்செட்டிபாளையம் வட்டாரதின் கெட்டிசெவியூர் ஊராட்சியைச் சேர்ந்த சிற்றூர் ஆகும். இங்கு பிரசித்தி பெற்ற சுள்ளிகரடு முனியப்பன் கோவில் ஒன்று உள்ளது. இங்கு ஒவ்வொரு வருடம் சித்திரை மாத பவுர்ணமி அன்று திருவிழா சிறப்பாக நடக்கும். தமிழ் நாட்டின் பல பகுதிகளில் இருந்து பக்தர்கள் கூட்டம் கூட்டமாக வந்து சாமி தரிசனம் செய்து செல்கின்றனர்.


</doc>
<doc id="283431" url="https://ta.wikipedia.org/wiki?curid=283431" title="சீனாவில் காற்றுத் திறன்">
சீனாவில் காற்றுத் திறன்

சீனாவில் காற்றுத் திறன் "(Wind power in China)" பெரிய நிலப்பரப்பு மற்றும் நீண்ட கடற்கரையில் இருந்து கிடைப்பதால் விதிவிலக்கு ஏதுமின்றி ஏராளமான காற்று மூலங்களை இந்நா பெற்றிருப்பதாகக் கருதலாம்:. சீனா தன்நாட்டு நிலப்பரப்பிலிருந்து 2380 கிகாவாட்டு காற்றுத் திறனையும் கடல்பரப்பிலிருந்து 200 கிகாவாட் காற்றுத் திறனையும் பயன்படுத்திக் கொள்கிறது 

சூன் 2015 ஆம் ஆண்டு இறுதியில், சீனாவில் 105 கிகாவாட் மின்சாரத்தை உற்பத்தி செய்யக்கூடிய அமைப்புகள் நிறுவப்பட்டன. சீனாவில் இருக்கும் ஒவ்வொரு அணுக்கரு நிலையத்திலும் உற்பத்தி செய்யப்படும் மின்சாரத்தின் அளவைக் காட்டிலும் இது அதிகமாகும். 2014 ஆம் ஆண்டில் காற்றாலை மின்னுற்பத்தி 138 கிலோவாட்மணியாக அதாவது நாட்டின் மொத்த உற்பத்தியில் 2.6 சதவீதமாக இருந்தது. இந்த அளவு 2012 உற்பத்தியான 99 கிலோவாட்மணி மின்சாரத்தை விட அதிகமாகும் 

100 கிகாவாட் மின்சாரத்தை உற்பத்தி செய்யும் வல்லமை கொண்ட காற்றாலைகளை 2015 ஆம் ஆண்டு இறுதிக்குள் அமைத்து ஆண்டுக்கு 190 கிலோவாட்மணி மின்சாரத்தை உற்பத்தி செய்யவேண்டும் என்று சீனா 2011 ஆம் ஆண்டில் திட்டமிட்டது. ஆனால் இந்த இலக்கு விரைவாகவே எட்டப்பட்டு 120 கிகாவட் காற்றாலைகள் அமைப்பை இந்த ஆண்டு இறுதிக்குள் எட்டிவிடும் நம்பிக்கையுடன் சீனா செயல்பட்டுக் கொண்டிருக்கிறது. 
மின்கட்டமைப்பு மற்றும் மின் இணைப்பு பிரச்சினைகள் காரணத்தால் நிர்ணயிக்கப்பட்ட 190 கிலோவாட் மணி என்ற இலக்கு சற்று கூடுதலான் இலக்காகும். 2014 ஆம் ஆண்டில் சீனா கூடுதலாக 23கிகாவாட் காற்றுத் திறனை சேர்த்தது. 2016 – 2020 ஆம் ஐந்தாண்டின் 13 ஆவது காலத் திட்டத்தில் சீனா 100 மில்லியன் கிலோவாட் காற்று திறனை உற்பத்தி செய்யத் திட்டமிட்டுள்ளது. 

நாட்டின் பொருளாதார வளர்ச்சிக்கு காற்றாலை மின்சாரம் ஒரு முக்கியமான கூறாகும் என்று சீனா அடையாளம் கண்டுள்ளது . 2030 ஆம் ஆண்டுக்குள் சீனா தன்நாட்டுக்குத் தேவையான அனைத்து மின்சாரத் தேவைகளையும் காற்றாலை மின்னுற்பத்தியினால் அடைந்துவிடும் என்று ஆர்வார்டு மற்றும் திசிங்குவா பல்கலைக்கழக ஆராய்ச்சியாளர்கள் தெரிவிக்கின்றனர். ஆனாலும் நடைமுறையில் சீனா காற்றுத்திறனைப் பயன்படுத்தி காற்றாலை மின்சாரம் உற்பத்தி செய்வதில் சிறப்பான செயல்பாடு இன்றியே காணப்படுகிறது. 2014 ஆம் ஆண் டில் அமெரிக்கா அதிக அளவு மின்சாரத்தை காற்றிலிருந்து உற்பத்தி செய்துள்ளது.

2008 ஆம் ஆண்டு இறுதியில் குறைந்தது 15 சீன நிறுவனங்களாவது காற்றாலைகள் மற்றும் அவற்றுடன் இணைந்த பகுதிப்பொருட்களைத் தயாரித்துக் கொண்டிருந்தன. பொதுவாக சுழலிகள் 1.5 மெகாவாட் முதல் 3 மெகா வாட் வரையிலான அளவுகளில் காணப்பட்டன. வெளிநாட்டு காற்றாலை உற்பத்தியாளர்களுடன் கோல்டுவிண்டு, டோங்ஃபேங் எலக்டிரிக் மற்றும் சினோவெல் போன்ற சீனாவின் முன்னனி நிறுவனங்களும் சீனாவில் காற்றாலைகளை உற்பத்தி செய்தன along with most major foreign wind turbine manufacturers.. 2008 ஆம் ஆண்டில் சீனா சிறுதொழிலாகவும் 80000 காற்றுச்சுழலிகளை உற்பத்தி செய்தது. இந்த வளர்ச்சியின் காரணமாகவே சீனாவின் காற்றாலை மின் உற்பத்தித் தொழில் உலகத்தின் நிதிநெருக்கடிகளுக்கு ஆளாகாமல் தடையின்றி வளர்கிறது



</doc>
<doc id="283435" url="https://ta.wikipedia.org/wiki?curid=283435" title="மின்கா">
மின்கா

மின்கா என்பது, சப்பானிய மொழியில், ஏதாவதொரு மரபுவழிச் சப்பானியக் கட்டிடப் பாணியில் கட்டப்பட்ட நாட்டார் வீடுகளைக் குறிக்கும். மின்கா, சப்பானியச் சமூகத்தின் நான்கு பிரிவுகளுள் அடங்கும் விவசாயிகள், கைவினைஞர், வணிகர் ஆகிய சமுராய் அல்லாத சாதிப் பிரிவினருக்கான வீடுகளையே முன்னர் குறித்தது. ஆனால், தற்போது இச்சொல் இந்தப் பொருளில் பயன்படுவதில்லை. தற்காலத்தில், மரபுவழிச் சப்பானியப் பாணியில் அமைந்தனவும், பொருத்தமான காலப்பகுதியைச் சேர்ந்தனவுமான வீடுகள் எல்லாமே "மின்கா" என்னும் சொல்லால் குறிக்கப்படுகின்றன.

"மின்கா"க்களை, அவற்றின் அடிப்படைக் கட்டுமான அமைப்பு, கூரையமைப்பு, கூரை வடிவம், என்பவற்றைக் கொண்டு அடையாளப்படுத்துகின்றனர். மிக நீண்ட காலமாக வளர்ச்சியடைந்து வந்த மின்காக்களின் தனித்துவமான பாணிகள் ஏடோ காலப் பகுதியில் உருவாகின.

"மின்கா" என்னும் சொல்லுக்கு நேரடிப் பொருள் "மக்களுடைய வீடு" என்பதாகும். இது, விவசாயிகள், ஊர்த் தலைவர், வணிகர், கீழ்த்தட்டு சமுராய்கள் போன்ற பலதரப்பட்ட மக்களின் வீடுகளை உள்ளடக்குகிறது. மின்காக்கள் பல்வேறு பாணிகளிலும் அளவுகளிலும் காணப்படுகின்றன. இவ்வேறுபாடுகள் பெரும்பாலும், வேறுபட்ட புவியியல் மற்றும் தட்பவெப்பநிலைகளாலும், அவற்றில் வாழும் மக்களின் வாழ்க்கை முறை வேறுபாடுகளினாலும், ஏற்படுகின்றன. எனினும் இவையனைத்தும் பண்ணை வீடுகள் ("நோக்கா"), நகரவீடுகள் ("மாச்சியா"), மீனவர் வீடுகள் ("கியோக்கா"), மலைவீடுகள் ("சங்கா") என்னும் நான்கு வகைகளுக்குள் அடங்குகின்றன.

"சுக்கியா" போன்ற பிற சப்பானியக் கட்டிடக்கலை வடிவங்களைப் போலன்றி மின்கா வகைக்குத் தள அமைப்பைவிடக் கட்டுமான அமைப்பே முக்கியமானது. மின்காக்களில் முதன்மைத் தூண்கள் அடிப்படைச் சட்டகமாக அமைவதுடன், கட்டிடத்தின் சுமையையும் தாங்குகின்றன. துணைத் தூண்கள் தளத்தின் செயற்பாட்டு ஒழுங்கமைவுக்கு ஏற்ப ஒழுங்குபடுத்தப்படுகின்றன.

மின்கா பல வகைகளாக இருந்தாலும், அவற்றின் அமைப்பையொட்டி அவற்றை எட்டு அடிப்படை வடிவங்களாகப் பிரிக்கலாம். முதலாவது "தலைகீழ் "ப"" வகை. இது இரண்டு தூண்களையும் அவற்றின் மேல் தாங்கப்பட்ட வளை ஒன்றையும் உள்ளடக்கியது. இந்த அலகுகளை பக்க வளைகளால் ஒன்றிணைக்க முடியும். தூண்கள் மீதுள்ள வளை அவற்றின் மீது வெறுமனே தாங்கப்படலாம் அல்லது பொருத்தமுளை காடி இணைப்பினால் பொருத்தப்படலாம். சிக்கோக்கு தீவில் காணப்படும் மின்காக்களில் இரண்டாவதாகச் சொல்லப்பட்ட முறை பயன்பாட்டில் உள்ளது. "ஏணி" வகை அமைப்பில் பல தூண்-வளை அலகுகள் பெரிய கிடை வளைகளால் இணைக்கப்பட்டிருக்கும். மேற்படி வளைகள் அத்திவார மட்டம்வரை காணப்படும். இவ்வகை, ஏடோ காலப்பகுதியின் நகர வீடுகளில் உருவானது. இதில் தூண்கள் சமமற்ற இடைவெளிகளில் அமையலாம் என்பதால், தள அமைப்பில் கூடுதல் நெகிழ்தன்மை கிடைக்கின்றது. "குடை" வகையில் தூண் ஒன்றிலிருந்து விரிந்து செல்லும் நான்கு வளைகள் பொருத்தப்பட்டிருக்கும். இத்தூண்கள் சதுரத்தின் மூலைகளில் அமையாமல், அதன் பக்கங்களின் நடுவில் நிறுத்தப்படுகின்றன. இவ்வகை மின்காக்கள் சிகா மாவட்டத்தில் காணப்படுகின்றன. "சிலுவை" வகை ஒரு சதுரத்தின் பக்கங்களின் நடுவில் அமையும் நான்கு தூண்களையும் அவற்றில் ஒன்றுக்கொன்று செங்குத்தாக இருக்கும்படி தாங்கப்படும் இரண்டு வளைகளையும் கொண்ட அமைப்பு. இது வேறு தூண்கள் தேவைப்படாத சிறிய மின்காக்களில் அல்லது பெரிய மின்காக்களின் மண் தரைப் பகுதிகளில் பயன்படுகின்றது. இவ்வகை சிகா, புகுயி ஆகிய மாவட்டங்களில் பயன்பாட்டில் உள்ளன. "இணைச் சிலுவை" வகை இரட்டித்த சிலுவை அமைப்பு ஆகும். இதில் நான்கு வளைகளும் எட்டுத் தூண்களும் இருக்கும். சிசுவோக்கா மாவட்டத்தில் காணப்படும் இவ்வகை 5 மீட்டர் x 10 மீட்டர் பரப்பளவை மூடக்கூடியது. பெட்டி வகை அமைப்பில் நான்கு அல்லது அதற்கு மேற்பட்ட தூண்-வளை அலகுகள் பெட்டி வடிவில் ஒன்றாக இணைக்கப்படுகின்றன. ஏடோ காலப்பகுதியில் உருவான இது தொயாவா, இசிக்காமா ஆகிய மாவட்டங்களில் காணப்படுகின்றன. "இணைந்த பெட்டி" வகை அமைப்பு, கியோட்டோ, ஒசாக்கா ஆகிய மாவட்டங்களில் காணப்படுகின்றன. இறுதியாக "உயரும் வளை" அமைப்பு என்பதில் ஒரு முனை தூணில் தாங்கப்பட மறு முனை முகட்டு வளை ஒன்றில் தாங்கப்படுகிறது. இது இரண்டாவது மாடியைச் சிறப்பாகப் பயன்படுத்த உதவுகின்றது. புல் வேய்ந்த கூரைகளைக் கொண்ட பண்ணை வீடுகளில் காணப்படும் உயரும் வளை அமைப்பை நான்கு துணைப்பிரிவுகளாகப் பிரிக்கலாம். இவற்றுள் யோசிரோ-குமி, வகோயா என்னும் வகைகள் இரண்டும் மிக அரிதாகவே காணப்படுகின்றன. ஆனாலும் இரண்டாம் வகை அமைப்பு மாச்சியாக்களில் பயன்படுவதைக் காணமுடியும். சாசு, ஒடாச்சி வகைகள் பொதுவாகக் காணப்படும் வகைகள்.


</doc>
<doc id="283437" url="https://ta.wikipedia.org/wiki?curid=283437" title="அயூத்தியா (வரலாற்று நகரம்)">
அயூத்தியா (வரலாற்று நகரம்)

அயூத்தியா () பண்டையக்கால சியாமின் (அயூத்தியா பேரரசு) தலைநகராகும். இது தற்போதைய தாய்லாந்து நாட்டில் உள்ளது. தனிச்சிறப்புமிக்க கோபுரங்களுக்காகவும், பெரும் மடாலயங்களுக்காகவும் சிறப்புடையது. உலகின் மிகப்பெரும் நகரங்களில் ஒன்றாகவும், வர்த்தக மையமாகவும், கலாச்சார களமாகவும் 14 ஆம் நூற்றாண்டு தொடங்கி 18 ஆம் நூற்றாண்டு விளங்கியது. 1767 இல் பர்மா ராணுவத்தால் அழிக்கப்படும்வரை சியாமின் தலைநகராக இருந்தது. 
1991 ஆம் ஆண்டு யுனெஸ்கோ உலகப் பாரம்பரியக் களமாக அறிவிக்கப்பட்டது.
சியாமின்(அயூத்தியா அரசு) தலைநகராக சுகோதாய்க்குப் பிறகு 1350 ஆம் ஆண்டு அரசர் முதலாம் இராமாதிபோதியால் நிறுவப்பட்டது. 1569 இல் பர்மாவிடம் அயூத்தியா அரசு தோற்றது. அதனைத் தொடர்ந்து 15 ஆண்டுகள் தன்னாட்சியை இழந்திருந்தது.1584 இல் அரசர் நரேசுவன் பர்மியர்களைத் தோற்கடித்துத் தன்னாட்சியை திரும்பப்பெற்றார். புகழ்பெற்ற அரசர் நராயின்(கி.பி.1656 - கி.பி.1688) தலைநகராக அருகண்மை நகரான லோப் பூரியுடன் இணைந்து விளங்கியது. 417 ஆண்டுகளையும் 35 அரசர்களையும் கண்ட இந்நகரை,இரண்டு ஆண்டுகள் கடுமையான போருக்குப்பின் 1767 இல் பர்மா ராணுவம் நிர்மூலமாக்கியது. அரசர் சூரியட்-அமரின் என்ற ஏகாதத் இங்கிருந்து ஆண்ட கடைசி அரசராவார். பின் சியாமின் தலைநகராக பாங்காக் ஆனது.
அயூத்தியா சாவோ பிரயா,பசக், லோப் பூரி என்ற மூன்று ஆறுகள் இணைவதால் உருவாகும் தீவில் அமைந்துள்ளது. மொத்தம் 289 ஹெக்டர் பரப்பளவுடையது. சுற்றிலும் மலை நெற்கழனிகளைக் கொண்டது. தற்காலத்திய பிரா நாகோன் சி அயூத்தியா மாவட்டத்தில் உள்ளது. சியாம் வளைகுடா அருகண்மையில் அமைந்துள்ளது. இதன் அமைவிடம் நதியின் மேல்புறம் அமைந்திருந்ததால் அரபு, ஐரோப்பிய அரசுகளிடமிருந்து பாதுகாப்பளித்தது.

அயூத்தியா நேர்த்தியான சாலைகளையும், கால்வாய்களையும், அகழிகளையும் கொண்டு சிறப்பான நீர் மேலாண்மையையும் கொண்டிருந்தது. சியாம் வளைகுடாவிற்கு அருகண்மையில் இருந்ததும், இந்தியாவிற்கும் சீனாவிற்கும் சம தூரத்தில் இருந்ததும் வர்த்தகம் சிறப்புற வழிசெய்தது. கிழக்கிற்கும் மேற்கிற்கும் இணைப்புப் புள்ளியாக விளங்கியது.

அயூத்தியாவின் கலாச்சாரத்தில் அரிசி முக்கிய பங்கு வகித்தது. அதுவே முக்கிய உணவாகவும், முக்கிய வர்த்தக பொருளாகவும் இருந்தது. அரிசியே வரியாகவும் வசூலிக்கப்பட்டது. அயூத்தியா சமூகம் மூன்று நிலைகளைக் கொண்டிருந்தது. மேல் நிலையில் அரசரும், அடி நிலையில் பொதுமக்களும் அடிமைகளும் இருந்தனர். அயூத்தியா அரண்மனைக்கருகில் அயல்நாட்டவர்களுக்கான தனிக் குடியிருப்புப் பகுதிகள் இருந்தன. அயூத்தியாவின் கலை மற்றும் கட்டிட பாணியில் வெளிநாட்டு தாக்கத்தை காணலாம். அயூத்தியாவின் அரண்மனை மற்றும் பௌத்தவிகாரங்கள் மேம்பட்ட உள்ளூர் தொழில்நுட்பத்தையும், யப்பான், சீன, இந்திய, பாரசீக, ஐரோப்பிய கூறுகளையும் கொண்டுள்ளன.

அயூத்தியாவின் தூதுவர்கள் பிரெஞ்சு அரசுசபை, டெல்லியில் முகலாயர்கள் அரசுசபை மட்டுமில்லாமல் சீன, யப்பான் அரசுசபைகளிலும் இருந்தனர். அதேபோல் அயல்நாட்டவர்கள் அயூத்தியாவின் அரசில் தூதுவர்களாகவும், அதிகாரிகளாகவும் இருந்தனர்.
16 ஆம் நூற்றாண்டின் முற்பகுதியில் ஐரோப்பியர்கள் அயூத்தியா வந்தனர்.1511 இல் போர்ச்சுகீசியத் தூதரகம் திறக்கப்பட்டது. பின் ஸ்பானியர்கள் வந்தனர்.
17 ஆம் நூற்றாண்டில் மேற்கு ஐரோப்பிய நாடுகள் வந்தன. 1662 இல் டச்சு, பிரிட்டிஷ், பிரான்சு நாடுகள் வந்தன.

அயூத்தியா 1767 இல் பர்மிய போரில் பெரிதும் அழிவுற்றது. பௌத்தவிகாரங்களும் அரண்மனைகளும் இடிக்கப்பட்டன. அயூத்தியாவின் பொருளாதாரம் சரிவுற்றது. எனவே, நகரம் கைவிடப்பட்டது. மக்கள் புதிய அரசின் தலைநகரான பாங்காக்கிற்கு நகர்ந்தனர். எனினும், புதிய நகரம் தாய் மொழி‎யில் ’அயூத்தியா’ என்ற சொல்லைக் கொண்டுள்ளது. 


</doc>
<doc id="283446" url="https://ta.wikipedia.org/wiki?curid=283446" title="ஆசிய விஞ்ஞானி">
ஆசிய விஞ்ஞானி

ஆசிய விஞ்ஞானி ("Asian Scientist") என்பது சிங்கப்பூரிலிருந்து வெளியிடப்படும் அறிவியல் மற்றும் தொழில்நுட்பம் சார்ந்த ஓர் ஆங்கில மொழி பத்திரிகை ஆகும்.

ஆசிய விஞ்ஞானி, மார்ச் 2011 இல் மாசாச்சூசெட்சு தொழில்நுட்பக் கழகத்தின் (எம்ஐடி) முன்னாள் மாணவர்கள் அமைப்பால் தொடங்கப்பட்டது. ஆசிய விஞ்ஞானி தனியார் வெளியீட்டு நிறுவனம் இப்பத்திரிகையை வெளியிட்டது. சிங்கப்பூரை அடித்தளமாகக் கொண்ட தொழில்முறை விஞ்ஞானப் பத்திரிகையாளர்கள் அடங்கிய குழுவொன்று இப்பத்திரிகையை நிர்வகிக்கிறது. மருத்துவர்கள் மற்றும் விஞ்ஞானிகள் இதற்கு பங்களிக்கிறார்கள். 

வளர்ந்துவரும் ஆசிய விஞ்ஞானிகள், பொறியாளர்கள், மற்றும் மருத்துவர்களின் எண்ணிக்கையை இப்பத்திரிகை வெளியீடு பிரதிபலித்தது. வேகமாக வளர்ந்துவரும் மக்கள் சமூகத்தின் நேரம், ஆர்வம் என்ற இரண்டு கூறுகளையும் முன்னிறுத்தி செய்திகளை வெளியிட்டது. உலகத்தில் வெளிவரும் பத்திரிகைகளில் நான்கில் ஒரு பங்கு பத்திரிகைகள் ஆசியாவிலிருந்து வெளிவருகின்றன என்றும் உலக அறிவியல் ஆய்வறிஞர்களில் மூன்றில் ஒரு பங்கு அறிஞர்கள் ஆசியர்கள் என்றும் 2010 ஆம் ஆண்டில், அமெரிக்க தேசிய அறிவியல் நிறுவனத்தின் முக்கிய அறிவியல் மற்றும் பொறியியல் குறிகாட்டிகள் அறிக்கை தெரிவிக்கிறது. மதிப்புமிக்க ஆராய்ச்சி மற்றும் வளர்ச்சித் துறையில் வளர்ந்துவரும் ஆசியநாடுகள் எட்டில் ஏற்பட்டுவந்த முன்னேற்றத்தை அறிவியலின் இம்முகம் பிரதிபலித்தது. 

சமீபத்திய ஆண்டுகளில் மிகப் பெரிய உலகளாவிய அறிவியல் மற்றும் தொழில்நுட்பம் வெற்றிகள் "ஆசிய-10" நாடுகளில் ஏற்பட்டுள்ளது என அமெரிக்க தேசிய அறிவியல் வாரியம் வெளியிட்ட அறிவியல் மற்றும் பொறியியல் குறிகாட்டிகள் 2012 அறிக்கை தெரிவிக்கிறது. சீனா, இந்தியா, இந்தோனேசியா, சப்பான், மலேசியா, பிலிப்பைன்சு, சிங்கப்பூர், தென் கொரியா, தைவான், தாய்லாந்து என்பவை அந்த பத்து நாடுகளாகும். 1999 மற்றும் 2009 ஆம் ஆண்டுகளுக்கு இடைப்பட்ட காலத்தில் இவ்வளர்ச்சி தெளிவாகத் தெரிந்தது. உதாரணமாக, உலகளாவிய ஆராய்ச்சி மற்றும் வளர்ச்சித் துறையில் அமெரிக்காவின் பங்கு இக்காலத்தில் 38 சதவீதத்தில் இருந்து 31 சதவீதமாகக் குறைந்தது. ஆனால் ஆசியாவின் பங்கோ 24 சதவீதத்தில் இருந்து 35 சதவீதமாக உயர்ந்தது. 

அனைத்துலக அறிவியல் வெளியீட்டாளர்கள் 2013 ஆம் ஆண்டு ஏப்ரல் 16 இல் ஆசிய விஞ்ஞானி பத்திரிகைக்கு தொடக்க நிதியை வழங்கினர். சிங்கப்பூர் தலைமையகத்தில் தன்னுடைய செயல்படுகளை விரிவுபடுத்துவதற்காக உலக அறிவியல் வெளியீட்டு நிறுவனம் இத்தொகையை வழங்கியது.

சனவரி 2014 இல் விஞ்ஞானிகள், உடல்நல மருத்துவர்கள் மற்றும் மாணவர்களை மையமாகக் கொண்ட தனது மிகமுக்கியமான காலாண்டு அச்சுப் பத்திரிகையை இந்நிறுவனம் வெளியிட்டது.உயிர்மருத்துவ அறிவியலை மையமாகக் கொண்டு வெளிவந்த இப்பத்திரிகையின் முதல் இதழ், சிங்கப்பூர் மற்றும் மலேசிய ஊடகங்களில் ஆசியாவின் முதல் அறிவியல் இதழ் என்று பாராட்டுடன் வெளிவந்தது. ஆசிய விஞ்ஞானிகள் என்ற முத்திரையுடன் புத்தகங்களை வெளியிட வேண்ட்மென இந்நிறுவனம் முடிவு செய்து முதலாவது புத்தகத்தை ஆகத்து 2015 இல் வெளியிடுவது என்று திட்டமிட்டது. உள்ளூர் விஞ்ஞானிகளின் பெயர்களை பிரபலப்படுத்தும் நோக்கத்துடன் இப்புத்தகத்தில் 25 சிங்கப்பூர் அறிவியல் முன்னோடிகள் இடம்பெற வேண்டும் எனவும் விரும்பியது.

சிங்கப்பூர் 50 என்ற சுதந்திரம் அடைந்த பொன்விழாவைக் கொண்டாட்டத்திற்காக சமூக அபிவிருத்தி அமைச்சகம், சிங்க்ப்பூரின் இளமை மற்றும் விளையாட்டுத் துறைக்காக ஒதுக்கப்பட்ட நிதியத்தின் உதவியால் இப்புத்தக வெளியீடு சாத்தியமானது. டாக்டர் சூலியானா சன் மற்றும் டாக்டர் ரெபாக்கா தான் ஆகிய இருவரும் இப்புத்தகத்திற்கு ஆசிரியர்களாக இருந்தனர்

2015 ஆம் ஆண்டு ஏப்ரல் 2 இல் இந்நிறுவனம் சிங்கப்பூர் அறிவியல் மையத்துடன் இணைந்து ஆசிய விஞ்ஞானியில் எழுத்தாளர்களுக்கான முதலாவது பரிசுப் போட்டியை அறிவித்தது. பரிசுகளை உலக அறிவியல் வெளியீட்டு நிறுவனம் கொடையாக வழங்கியது. போட்டி ஆசியாவில் வாழும் எவரும் கலந்து கொள்ளும் விதமாக அறிவிக்கப்பட்டது. அறிவியல் தொடர்பான தலைப்புகளில் 1000 முதல் 1500 வார்த்தைகளில் படைப்புகள் வரவேற்கப்பட்டன. போட்டியில் கலந்து கொள்ள கடைசி நாள் சூன் 2015 எனவும் நிர்ணயிக்கப்பட்டது. 


</doc>
<doc id="283524" url="https://ta.wikipedia.org/wiki?curid=283524" title="சிட்டாங்கோழி">
சிட்டாங்கோழி

சிட்டாங்கோழி என்பது தமிழ்நாட்டு சிறிய கோழி வகைகளுள் ஒன்று. இது பிறந்த 60 நாட்களில் முட்டையிட்டு குஞ்சு பொரிவதால் "அறுபதாங்கோழி" என்றும் அழைக்கப்படுகிற்து. இது அளவில் சிறியது. மழை, வெயில் இரண்டையும் தாங்கும். இது நாமக்கல் மாவட்ட கால்நடை ஆராய்ச்சி நிறுவனத்தில் கிடைக்கும். 


</doc>
<doc id="283528" url="https://ta.wikipedia.org/wiki?curid=283528" title="உலகம் (கிராமம்)">
உலகம் (கிராமம்)

உலகம் தமிழ்நாடு மாநிலம் கிருஷ்ணகிரி மாவட்டம் சூளகிரி ஒன்றியத்தில் பங்கனஹள்ளி ஊராட்சியில் உள்ள ஒரு சிற்றூர். இந்த ஊர் விவசாய செழிப்பு மிக்க ஊராகும். தக்காளி, புதினா, கொத்துமல்லி, சாமந்திமலர் என்று அடிப்படையான விவசாயப்பொருட்கள் இங்கு கிடைக்கின்றன. ஆயுதபூசை திருவிழாவின் போது வெளிமாவட்டங்களில் இருந்து இங்கு விளையும் சாமந்திப்பூவினை வாங்குவதற்காக வியாபாரிகள் வருகை தருகின்றனர்.


</doc>
<doc id="283533" url="https://ta.wikipedia.org/wiki?curid=283533" title="நாகமண்டலா">
நாகமண்டலா

நாகமண்டலா என்பது நாகபரனா இயக்கிய ஒரு கன்னட மொழித் திரைப்படம் ஆகும். இதனை எழுதியவர் கிரிஷ் கர்னாட் ஆவார். இத்திரைப்படம் 1997ம் ஆண்டு வெளிவந்தது. இத்திரைப்படத்தில் பிரகாஷ் ராஜ் மற்றும் விஜயலக்‌ஷமி முக்கிய பாத்திரத்தை ஏற்றுள்ளனர். பல விருதுகளை குவித்த இத்திரைப்படம் 15 பாடல்கலைக் கொண்டது.



</doc>
<doc id="283535" url="https://ta.wikipedia.org/wiki?curid=283535" title="ஆல்பர்ட் லுத்துலி">
ஆல்பர்ட் லுத்துலி

ஆல்பர்ட் ஜான் லுத்துலி ("Albert John Lutuli") அல்லது சுலு மொழியில் முவும்பி ("Mvumbi", 1898 - 21 சூலை 1967) தென்னாப்பிரிக்காவின் அரசியல்வாதி ஆவார். ஆசிரியராகப் பணியாற்றிய இவர் தென்னாப்பிரிக்காவின் வெள்ளியின சிறுபான்மை அரசு ஆட்சிக் காலத்தில் ஆப்பிரிக்கத் தேசியக் காங்கிரசின் தலைவராக இருந்தவர். தென்னாப்பிரிக்காவின் இனவொதுக்கல் கொள்கைக்கு எதிராக அறவழிப் போராட்டத்தை முன்னெடுத்தமைக்காக இவருக்கு 1960 ஆம் ஆண்டில் அமைதிக்கான நோபல் பரிசு வழங்கப்பட்டது. இவரே ஐரோப்பா அல்லது அமெரிக்காவுக்கு வெளியே இருந்து முதன்முதலாக அமைதிக்கான நோபல் பரிசு பெற்றவர் ஆவார்.


</doc>
<doc id="283559" url="https://ta.wikipedia.org/wiki?curid=283559" title="கார உலோக ஆலைடு">
கார உலோக ஆலைடு

கார உலோக ஆலைடுகள் "(Alkali metal halides)" என்பவை MX என்ற பொது வாய்ப்பாட்டில் அமைந்த கனிம வேதியியல் சேர்மங்களாகும். இங்கு M என்பது கார உலோகத்தையும் X என்பது ஆலசனையும் குறிக்கிறது. இச்சேர்மம் கார ஆலைடுகள் என்றும் அழைக்கப்படுகின்றன. கார உலோக ஆலைடுகள் இவற்றின் பகுதிப் பொருட்களாக உள்ள உலோகங்களுக்கும் ஆலைடுகளுக்கும் வர்த்தகரீதியிலான மூலப்பொருளாக உள்ளன. நன்கு அறியப்பட்ட கார உலோக ஆலைடு மேசை உப்பு எனப்படும் சோடியம் குளோரைடு ஆகும். 

பெரும்பாலான கார உலோக ஆலைடுகள் முக மைய கனசதுர அணிக்கோவைகளாக படிகமாகின்றன. இவ்வமைப்பில், உலோகங்கள், ஆலைடுகள் இரண்டுமே எண்முக ஒருங்கிணைப்பு வடிவம் கொண்டுள்ளன. ஒவ்வொரு அயனியும் 6 என்ற அணைவு எண்ணைக் கொண்டுள்ளன. சீசியம் குளோரைடு, சீசியம் புரோமைடு மற்றும் சீசியம் அயோடைடு ஆகிய சேர்மங்கள் பொருள் மைய கனசதுர அணிக்கோவைகளாக படிகமாகின்றன. இதில் உள்ள ஒவ்வொரு அயனியும் 6 என்ற அணைவு எண்ணைக் கொண்டுள்ளன.

நிறமற்ற படிகத் திண்மங்களாக கார உலோக ஆலைடுகள் காணப்படுகின்றன. பொடியாக அரைக்கப்பட்ட தூளாக இருக்கும் போது இவை வெண்மையாகக் காணப்படுகின்றன. மிக அதிக உருகுநிலை கொண்டுள்ள இச்சேர்மங்கள் பலநூறு பாகைகள் வெப்பநிலைக்கு பின்னரே திரவமாகின்றன. இச்சேர்மங்களின் அதிகமான உருகுநிலை இவற்றின் உயர் அணிக்கோவை ஆற்றல் மதிப்பைப் வெளிப்படுத்துகிறது. மிகவுயர் வெப்பநிலையில் இத்திரவங்கள் ஆவியாக மாற்றமடைந்து ஈரணு மூலக்கூற்று வாயுக்களைத் தருகின்றன.

முனைவுக் கரைப்பான்களில் கரைந்து இச்சேர்மங்கள், அதிக கரைப்பானேற்றம் மிக்க நேர்மின் அயனி மற்றும் எதிர்மின் அயனிகள் கொண்ட அயனி நீர்மங்களைத் தருகின்றன. 

இங்கு தரப்பட்டுள்ள அட்டவணையில் உள்ள இணைப்புகள், அக்கலவைகள் தனிப்பட்ட கட்டுரைகளுடன் இணைக்கப்பட்டுள்ளது. 
கலவைகள் தவிர கொடுக்கப்பட்டிருக்கும் எண்கள் அவற்றூக்கிடையிலான பாலிங் அளவுகோல் சார்ந்த எலக்ட்ரான் கவர்திறன் வித்தியாசத்தைக் காட்டுகின்றன. எண் அதிகமாக இருந்தால் அச்சேர்மம் அதிக அயனத்தன்மையுடன் இருக்கிறது என்று பொருளாகும்.



</doc>
<doc id="283569" url="https://ta.wikipedia.org/wiki?curid=283569" title="சாத்தூர்">
சாத்தூர்

சாத்தூர் (ஆங்கிலம்:Sattur), இந்தியாவின் தமிழ்நாடு மாநிலத்தில் அமைந்துள்ள விருதுநகர் மாவட்டத்தில் இருக்கும் ஒரு நகராட்சி ஆகும். இதன் அருகாமையில் எட்டு கி.மீ தாெலைவில் இருக்கன்குடி மாரியம்மன் கோயில் உள்ளது.

இவ்வூரின் அமைவிடம் ஆகும். கடல் மட்டத்தில் இருந்து இவ்வூர் சராசரியாக 56 மீட்டர் (183 அடி) உயரத்தில் இருக்கின்றது.

சுமார் 500 ஆண்டுகளுக்கு முன்னர் தாத்த தேசிகன் எனும் ஆச்சார்யரான பெருமாள் பக்தர் ஒருவர் இருந்தார். அவர் பெருமாள் ஆலயங்களை எல்லாம் தரிசித்து கொண்டே ஊர் ஊராக செல்வதை வழக்கமாக கொண்டிருந்தார். அவ்வாறு செல்லும் போது வழியில் ஏதேனும் நதிகளை கண்டால் தன்னுடன் எடுத்து செல்லும் பெருமாள் திருமகள் மற்றும் பூமா தேவி சிலைகளை வைத்து பூஜை செய்து பின் எடுத்துச் செல்வதை வழக்கமாக் கொண்டிருந்தார். அவ்வாறாக ஒரு சமயம் தற்போதைய சாத்தூரின் வைப்பாற்று படுகையைக் கண்டு அங்கிருந்த அரச மரத்தடியில் தான் கொண்டு வந்த சிலைகளை வைத்து விட்டு உறக்கத்தில் ஆழ்ந்தார். காலை எழுந்து வழக்கம் போல பூஜைகளை முடித்து விட்டு உற்சவரின் சிலைகளை எடுத்துக் கொண்டு கிளம்ப முயற்சித்தார் அவரால் சிலைகளை அவ்விடம் விட்டு நகர்த்த முடியவில்லை. அப்பொழுது அருகில் இருக்கும் சாஸ்தா கோவிலில் இருந்து வருவதாக கூறிய ஒரு சிறுவன் பகவான் இவ்விடத்தில் இருக்க விரும்புகிறார். எனவே தாங்கள் அவரை இவ்விடத்திலேயே விட்டுவிடுங்கள் எனக் கூறி விட்டு மாயமானான். அந்த ஸ்வாமிகளின் பெயரால் அப்பகுதி தாத்தய்யன் மேடு என வழங்கி வந்தது.

சாத்தூரிலிருந்து 50 மைல் அப்பால் உள்ள சேத்தூர் ஜமீன்தார் மிகவும் பண வசதி படைத்தவர், மிக்க பெருமாள் பக்தி உடையவர். ஆனால் பிறவியிலேயே பார்வை இழந்தவர், தமது ஆச்சார்யரான தாத்தாச்சர்யார் ஸ்வாமி ஒருவரை அணுகி பிரார்த்திக்க ஒரு நாள் அவரது கனவில் பெருமாள் தோன்றினார். அவருக்கு அந்த அரச மரமும் தெளிவாக தெரிந்தது. ஜமீன்தார் பெருமாளைப் பார்த்து பெருமானே என்னைப் பிறவியிலேயே இரு கண்களும் தெரியாதவனாய் படைத்து விட்டாய். நான் எப்படி உன்னை சேவிப்பேன் என முறையிட்டார். உடனே பெருமாள் உனக்கு இன்று முதல் ஒரு கண் தெரியும், நீ என்னை தேடி வந்து என்னை சேவிக்கும் கணமே உனது மறு கண்ணும் உனக்கு தெரியும் என கூறினார். உடனே அந்த ஜமீன்தார் தனது ஆட்களுடன் வெங்கடப்பெருமானை தேடி புறப்பட்டார். அவர்கள் செல்லும் வழியில் தெற்கே அந்த பெருமான் இருப்பதைக் கண்ட அவரது ஆட்கள் ஜமீன்தாரிடம் சொன்னார்கள். அவர் பெருமானே என வணங்கவும் அவருக்கு மற்றொரு கண்ணும் பார்வை வந்தது. மகிழ்ந்த அந்த ஜமீன் பெருமாளுக்கு அங்கு கோவில் கட்ட எண்ணினார். ஆனால் அங்கே சரியான இடம் அமைய வில்லை. எனவே கோவிலைச் சாஸ்தா கோவில் அருகே கட்டி அந்த பகுதிக்கு சாத்தூர் எனவும் அந்த பெருமாளை சாத்தூரப்பன் எனவும் அழைத்தனர்.

அக்கோவில் குடமுழுக்கு விழா திருப்பதி குருக்கள் தலைமையில் சிறப்பாக நடந்தது. பெருமாள், குருக்கள் ஒருவரிடம் நான் இந்த இடத்திலிருந்து மேற்கு பகுதியில் ஒரு ஆலமரத்தின் அடியில் இருப்பதாகக் கூறி, விவரமறிந்த ஜமீன்தார் அந்த பகுதிக்கு சென்று பார்த்த போது, ஆலமரத்தடியில் வெங்கடாசலபதியைக் கண்டார். அந்த குருக்கள் இந்தப் பகுதி படந்தால் என அழைக்கபடும் எனவும் பெருமாள் குடி கொண்டிருப்பதால் தென் திருப்பதி என அழைக்கப்படும் எனவும் மொழிந்தார். இன்றும் படந்தால் மற்றும் சாத்தூர் என அருகருகே இரண்டு ஊர்களிலும் பெருமாள் கோயில்கள் உள்ளன. ஒவ்வொரு ஆண்டும் ஆனி தேரோட்டத் திருவிழாவின் போது சாத்தூரப்பன், படந்தால் சென்று தங்கிய பின்புதான் தேரில் எழுந்தருள்கிறார் என்பதும் குறிப்பிடத்தக்கது.

இந்திய 2011 மக்கள் தொகை கணக்கெடுப்பின்படி 29,398 மக்கள் இங்கு வசிக்கின்றார்கள். இவர்களில் ஆண்கள் 14,400 பெண்கள் 14,998 ஆவார்கள். 0-6 வயதில் இருக்கும் குழந்தைகள் 2,691 ஆகும். இது சாத்தூர் மக்கள் தொகையில் 9.15% ஆகும். ஆண் பெண் பாலின விகிதம் 1042. அதாவது 1000 ஆண்களுக்கு 1042 பெண்கள் உள்ளனர். இது தமிழ்நாடு மாநில சராசரியான 996-யை விட கூடுதலானது. அதேவேளையில் 0-6 வயதில் உள்ளோர் பாலின விகிதம் 913. இது மாநில சராசரியான 943-யை விட குறைவு. சாத்தூர் மக்களின் சராசரி கல்வியறிவு 86.79% ஆகும், இதில் ஆண்களின் கல்வியறிவு 93.03%, பெண்களின் கல்வியறிவு 80.88% ஆகும். இது இந்திய தேசிய சராசரி கல்வியறிவான 72.99% விட கூடியதே. சாத்தூரில் 8,093 வீடுகள் உள்ளன.

சாத்தூரில் ஸ்ரீ ச. இராமசுவாமி நாயுடு நினைவுக் கல்லூரி அமைந்துள்ளது. மேலும் எட்வர்ட் மேல்நிலைப்பள்ளி மற்றும் எத்தல் ஹார்வி மேல்நிலைப்பள்ளி ஆகியவை உள்ளன.

சாத்தூரில் பல தேவாலயங்கள் உள்ளன. 
முக்கியமாக C.S.I தூய பவுலின் ஆலயம் மற்றும் ஒரு கத்தோலிக்க ஆலயம் உள்ளது.

ஏழாம் தேசிய நெடுஞ்சாலை இவ்வூரின் வழியாக செல்கிறது.

சாத்தூரில் "வைப்பாறு" ஒன்று உள்ளது.

சாத்தூரில் தயாாிக்கப்படும் காரச்சேவு மிகவும் பிரசத்தி பெற்றது.. இங்குள்ள நீர், விளையும் மிளகாய் வற்றல், தயாரிப்புமுறையால் கிடைக்கும் ருசிக்காக இச்சேவு அறியப்படுகிறது. முன்பு பனை ஓலைக் கொட்டான்களில் அடைத்துத் தரப்பட்டது. காலப்போக்கில் ஓலைக் கொட்டான்கள் மறைந்து அதற்குப் பதிலாக பாலிதீன் பைகளில் தரப்படுகிறது.



</doc>
<doc id="283577" url="https://ta.wikipedia.org/wiki?curid=283577" title="மா உற்பத்தி">
மா உற்பத்தி

மா உற்பத்தி என்பது மாஞ்செடிகள் உற்பத்தி என்பதைக் குறித்த ஒரு கட்டுரையாகும். இந்த ஊரில் இருந்து வெளிநாடுகளுக்கு மாஞ்செடிகள் ஏற்றமதி ஆகின்றன.இலட்சக்கணக்கான ஒட்டு மாஞ்செடிகள் இங்கு உற்பத்தி செய்யப்படுகின்றன. இந்தத் தொழில்நுட்பம் மூலம் வீரியம் மிக்க செடிகள் உற்பத்தி ஆகின்றன. இங்கு பலவகையான இளஞ்செடிகள் கிடைக்கின்றன. பெங்களூரா,ருமானி,இமாம்பசந்து,மல்கோவா,லட்டு,செந்தூராஎன்பவை இங்குக் கிடைக்கும் சிலவகை மாஞ்செடிகள் ஆகும்.இந்த ஊர் கிருஷ்ணகிரி மாவட்டத்தில் போச்சம்பள்ளி வட்டத்தில் பர்கூர் ஒன்றியத்தில் உள்ளது.

</doc>
<doc id="283583" url="https://ta.wikipedia.org/wiki?curid=283583" title="தீர்த்தமலை">
தீர்த்தமலை

தீர்த்தமலை என்பது தமிழ் நாட்டின், தர்மபுரி மாவட்டத்தின் அரூர் வட்டத்திலுள்ள உள்ள ஒரு சிற்றூராகும். இவ்வூர் கிருஷ்ணகிரி மற்றும் தா்மபுரி மாவட்டம் வழியாக செல்லும் தென்பெண்ணை ஆற்றின் அருகில் உள்ளது.

இந்த ஊரில் 1200 அடி உயரத்தில் உள்ள தீர்த்தகிரி அல்லது தீர்த்தமலையில் தீர்த்தகிரீசுவரர் ஆலயம் அமைந்துள்ளது. இங்கு கோயில் வளாகத்தில் உள்ள குன்றில் இருந்து 50 அடி உயரத்தில் கால் அங்குள அளவிற்கு ஒரு குழாயின் வழியாக நீர் ஊற்றிக் கொண்டு இருக்கிறது. கோடைக் காலத்திலும் மழைக் காலங்களிலும் ஆண்டு முழுவதும் குழாயின் வழியாக ஊற்றும் நீரின் அளவு மாறுவதில்லை. இப்புனித நீரை மக்கள் தீர்த்தமாக தெளித்துக் கொள்கின்றனர். மேலும் இங்கு அக்கினிதீர்த்தம், குமாரதீர்த்தம் கெளரிதீர்த்தம், அகத்தியர் தீர்த்தம் போன்ற தீர்த்தங்கள் உள்ளன. எனவே இது தீர்த்தமலை என பெயர் பெற்றது. இம்மலையில் 3000 ஆண்டுகளுக்கு முன்பு வாழ்ந்த சித்தர்கள் சிறு வண்டுகள் போன்ற உயிரினங்கள் வடிவில் வாழ்வதாக மக்கள் நம்புகின்றனர். இம்மலையில் சுமார் 5 ஆண்டுகளுக்கு முன்பு 100 சதுர மீட்டர் பரப்பளவில் மூன்று இடங்களில் மலைப்பகுதியில் மண் புரட்டி போட்டது போல் இயற்கை மாற்றங்கள் நிகழ்ந்தது.


</doc>
<doc id="283587" url="https://ta.wikipedia.org/wiki?curid=283587" title="பெண்ணேஸ்வர மடம்">
பெண்ணேஸ்வர மடம்

பெண்ணேஸ்வரமடம் என்ற ஊர் கிருஷ்ணகிரி மாவட்டத்தில் காவேரிப்பட்டணம் வட்டாரத்தின் பெண்ணேஸ்வர மடம் ஊராட்சியைச் சேர்ந்த சிற்றூராகும். 

இவ்வூரில் மிகப் பழமையான சிவன் கோயில் உள்ளது. கோயிலின் பெயர் பெண்ணேஸ்வரர் கோயில் ஆகும். கோயில் அருகே தென்பெண்ணை ஆறு பாய்கிறது. இந்த கோயில் மூன்றாம் குலோத்துங்கச் சோழனால் கட்டப்பட்டது . தமிழ் நாட்டிலேயே அதிகமான நவகண்டச் சிற்பங்களை கொண்டுள்ளது. மேலும் அருகே அதிகமான சிற்பங்களும் உள்ளன.


</doc>
<doc id="283617" url="https://ta.wikipedia.org/wiki?curid=283617" title="குதிரைவாலி">
குதிரைவாலி

குதிரைவாலி (அல்லது) புல்லுச்சாமை (horse-tail millet, barnyard millet, panicum verticillatum, Echinochloa frumentacea)(இந்திய தினை) புற்கள் வகையைச் சார்ந்த தாவரம் ஆகும். இது ஒருவகைப் புன்செய் பயிர். இத்தானியத்தில் நார்ச்சத்து, மாவுச்சத்து, கொழுப்புச்சத்து, சுண்ணாம்புச்சத்து, பாஸ்பரஸ் மற்றும் இரும்புச்சத்து ஆகியவை உள்ளது. இந்தப் புன்செய்ப் பயிரை 90 நாட்களில் மானாவாரியாகப் பயிரிட்டு அறுவடை செய்யலாம். இந்த சிறுதானியம் உலகில் இந்தியா, பாகிஸ்தான், நேபாளம் போன்ற நாடுகளில் காணப்படுகிறது. இது மூதாதையர் காலத்திலிருந்து உணவாகப்பயன்படுத்தப்பட்டு வரப்படுகிது, ஆனால் இதன் பூர்வீகம் எது என்று தெரியவில்லை. நெல் போன்ற பயிர்கள் விளையாத நிலங்களில் இவை அதிகமாகப்பயிரிடப்படுகிறது. இதன் அரிசியை வேகவைத்தும், தண்ணீரில் ஊறவைத்தும் சாப்பிடும் பழக்கம் உள்ளது. இதிலிருந்து கிடைக்கும் விதையை ஊறவைத்து பியர் செய்கிறார்கள். தமிழர்களின் உணவில் இப்பயிர் மிக முக்கிய பங்கு வகித்தது. ﻿



</doc>
<doc id="283623" url="https://ta.wikipedia.org/wiki?curid=283623" title="மூஞ்சூறு">
மூஞ்சூறு

மூஞ்சூறு என்பது எலி வகையின் ஒரு இனமாகும். இந்தியாவில் சில மனிதர்கள் இவ்வகை எலியினை (மூஞ்சூறு) விநாயகரின் வாகனம் என்றும் அழைப்பார்கள்.
இந்த எலிகள் வீட்டில் வாழ்பவை. உடல் சற்று நீண்டும், தலைப் பகுதி கூராகவும், வால் குட்டையாகவும் இருக்கும். இவை வீட்டில் சிந்திய உணவுகளை உண்டு வாழ்பவை. இடையூறு ஏற்படும்போது இவை "கீச், கீச்" என்று ஒலி எழுப்பும். இதன் உடலில் ஒருவித நாற்றம் வீசும். வீட்டின் சுவர் ஓரமாகவே ஓடும். இந்த எலிகள் மக்களுக்கு எவ்வித சேதங்களையும் ஏற்படுத்துவது இல்லை. அதனால் இந்த எலிகளை யாரும் கொல்வதில்லை பெட்டி, அலமாரி, கட்டில், தொம்பை (தானியங்களை சேமித்து வைக்கும் குதிர்) ஆகிய இடங்களில் மறைந்து வாழும்.


</doc>
<doc id="283627" url="https://ta.wikipedia.org/wiki?curid=283627" title="பத்மசிறீ விருது பெற்ற தமிழர் பட்டியல்">
பத்மசிறீ விருது பெற்ற தமிழர் பட்டியல்



</doc>
<doc id="283642" url="https://ta.wikipedia.org/wiki?curid=283642" title="பகுரைனில் விளையாட்டு">
பகுரைனில் விளையாட்டு

பகுரைனில் விளையாட்டு "(Sport in Bahrain)" நாடு முழுவதும் பரவலாகவும் மிகப்பிரபலமாகவும் விளையாடப்படுகின்றன. பல்வேறு விளையாட்டுகள் இங்கு விளையாடப்பட்டாலும் கால்பந்து மிகமுக்கியமான விளையாட்டாக பிரபலமாகியுள்ளது. கூடைப்பந்து, கைப்பந்து, எறி பந்து முதலியவை மற்ற பிரபலமான பாரம்பரிய விளையாட்டுகளாகும். குதிரைப் பந்தயம், ரக்பி எனப்படும் அஞ்சல் பந்து முதலிய விளையாட்டுகள் கடந்த சில பத்தாண்டுகளில் பிரபலமடைந்து வருகின்றன.

பகுரைன் தனது சொந்தநாட்டில் தொழில்முறை கால்பந்து சங்கங்கள் விளையாடுகின்ற முதல்நிலை பகுரைன் பிரீமியர் கூட்டமைப்புப் போட்டிகளை பகுரைன் தனது நாட்டில் நடத்துகிறது. இப்போட்டிகளில் 10 முதல்நிலை கால்பந்து சங்க அணிகள் ஒவ்வொரு அணியுடனும் இரண்டு சுற்றுகளாக முதலில் தொடர் சுழல் முறையில் விளையாடும். இதன்படி ஒவ்வொரு அணியும் 18 ஆட்டங்கள் விளையாடும். இப்போட்டியில் வெற்றி பெறும் அணி ஆசிய கால்பந்துக் கூட்டமைப்புக் கோப்பைக்கான போட்டியில் விளையாடத் தகுதிபெறும். 

நாட்டின் இரண்டாம் நிலை கால்பந்து சங்க அணிகளில் இருந்து முன்னேற்றம் மற்றும் புறக்கணிப்பு முறையில், பகுரைன் கால்பந்து கூட்டமைப்பு முதல்நிலை அணிகளை தேர்வு செய்கிறது. மற்ற கூட்டமைப்புப் போட்டிகளைப் போலவே இங்கும் பொதுவாக முதல்கட்ட போட்டிகள் ஒவ்வொரு ஆண்டும் செப்டம்பரில் தொடங்கி மே மாதத்தில் முடிவுக்கு வருகிறது. 1952 ஆம் ஆண்டில் முதலாவது கூட்டமைப்புப் போட்டிகள் பகுரைனில் நடைபெற்றன. அணிகளுக்கான போட்டிகள் உள்ளூர் எதிர்த்து வெளியூர் என்ற அடிப்படையில் நடத்தப்பட்டன. அதாவது போட்டி நடைபெறும் இடம் உள்ளூர் ஆகும். அவ்வூர் அணியுடன் வேறு ஊரைச் சேர்ந்த அணி போட்டியில் விளையாடும். இருப்பினும் எல்லாப் போட்டிகளும் பகுரைன் தேசிய விளையாட்டரங்கத்தில் நடத்தப்பட்டுள்ளன. 
பிரிவுகளில் கடைசியாக இடம்பிடிக்கும் அணி புறக்கணிக்கப்பட்டு அதற்கு மேலாக இருக்கும் அணி அடுத்தக்கட்ட முன்னேற்றம் புறக்கணிப்பு சுற்றுக்கு முன்னேறும். கூட்டமைப்புப் போட்டிகள் வரலாற்றில் மிகுந்த வெற்றிகளைச் சுவைத்த அணியாக அல்-முகர்ரக் கால்பந்து சங்க அணியாகும். தற்போது 2011- 2012 ஆம் ஆண்டிற்கான கூட்டமைப்புப் போட்டிகளில் இரிஃப்பா காற்பந்து சங்க அணி வெற்றி பெற்றது.

பகுரைனில் தொழில்முறை கூடைப்பந்தாட்டக் கூட்டமைப்புப் போட்டிகளும் நடைபெறுகின்றன. 11 கூடைப்பந்தாட்டச் சங்கங்கள் இப்போட்டிகளில் விளையாடுகின்றன. ஒர் ஆண்டில் முதல் நான்கு இடங்களைப் பிடிக்கும் அணிகள் தங்கச் சதுரம் நிலைக்கு முன்னேறுகின்றன. அந்நிலையில் முதலிடம் பிடித்த அணி நான்காமிடம் பிடித்த அணியுடனும் இரண்டாமிடம் பிடித்த அணி மூன்றாமிடம் பிடித்த அணியுடனும், மூன்று முறை மோதல் வகை ஆட்டத்தில் ஆடுகின்றன, இதைத் தொடர்ந்து ஐந்து முறை மோதல் ஆட்டம் நிகழ்கிறது.

கூட்டமைப்புப் போட்டிகள் தவிர்த்து சையின் பகுரைன் கூடைப்பந்துக் கோப்பை என்ற மற்றொரு கூடைப்பந்துக் கோப்பையும் இங்கு நடைபெறுகிறது. கூட்டமைப்புப் போட்டியில் முதல் இரண்டு இடங்களைப் பிடிக்கும் அணிகள் இக்கோப்பையை வெல்ல மூன்று மோதல் வகையில் போட்டியிடும். கோப்பையை வெல்லும் அணி பகுரைன் நாட்டுக்காக ஆசிய சங்கங்களின் கூடைப்பந்தாட்டப் போட்டியில் பங்கேற்கும்.
பூர்வாங்க கூட்டமைப்புப் போட்டிகளுக்கும் கோப்பைப் போட்டிக்கும் சையின் கொடையளிக்கிறது.

ஒட்டு மொத்த கூட்டமைப்பு போட்டிகளில் பங்கேற்று வெற்றி பெறும் அணிக்கு, அடுத்த ஆண்டில் நடைபெறும் அராபியச் சங்க கூடைப்பந்து வாகையாளர் போட்டியில் பங்கேற்கும் வாய்ப்பு கிடைக்கிறது

எழுவர் அஞ்சல் பந்து ஆட்டம் மற்றும் அசல் அஞ்சல் பந்து ஆட்டங்கள் பகுரைனில் ஆடப்படுகின்றன. பகுரைனில் எழுவர் அஞ்சல் பந்திற்கான தேசிய அணியும் இருக்கிறது. இங்கு முதலாவது அஞ்சல் பந்து சங்கம், பிரித்தானிய சங்கத்தின் கிளையாக 1970 ஆம் ஆண்டில் தொடங்கப்பட்டது. தற்பொழுது அஞ்சல் பந்து கூட்டமைப்புப் போட்டிகளும் இங்கு நடைபெறுகின்றன.



</doc>
<doc id="283644" url="https://ta.wikipedia.org/wiki?curid=283644" title="நெல்லுக்கு சக்களத்தி">
நெல்லுக்கு சக்களத்தி

நெல்லுக்கு சக்களத்தி (அறிவியல்பெயர் : Echinochloa oryzoides) இது ஒரு புற்கள் வகையைச்சார்ந்த தாவரம் ஆகும். இவை நெல் வயல்களில் நெல்பயிருக்கு ஊடாக செழித்து வளரும் தன்மை கொண்டது. தோற்றத்தில் நெல்லைப்போல் காட்சி கொடுத்தாலும் இந்த தாவரம் ஒரு போலிநெல் ஆகும். குறிப்பிட காலங்கள் கழித்து களையெடுப்பது போல் வேரோடு பிடுங்கி விடுவார்கள்.



</doc>
<doc id="283646" url="https://ta.wikipedia.org/wiki?curid=283646" title="கொரியக் கலை">
கொரியக் கலை

கொரியக் கலை அணிஎழுத்து, இசை, ஓவியங்கள் பாண்டவியல் (pottery), ஆகியவற்றை உள்ளடக்கும். இவை இயற்கை வடிவங்களும் பரப்பு அழகூட்டலும் அடர்வண்ணங்களும் உரத்த ஒலிகளும் கொண்டிருக்கும்.

கொரியக் கலையின் மிகப் பழைய எடுத்துக்காட்டாக கி.மு 3000 சார்ந்த கற்காலப் பணிகளைக் கூறலாம். இவற்றுள் பெரும்பாலும் இறைசார்த்தும் சிற்பங்கள் அமைகின்றன. அண்மையில் பாறைக் கீறல்கள் கண்டுபிடிக்கப்பட்டுள்ளன.

இந்தத் தொடக்கக்கால வகைகளுக்குப் பின்னர் கொரிய அரசு, பெர்ரசு கலைப்பாணிகள் அல்லது முறைமைகள் உருவாகின. கொரியக் கலைஞர்கள் சிலவேளைகளில் சீன மரபுகளை உருமாற்றிய வடிவங்களைப் படைத்தனர். என்றாலும் இவை தம் நாட்டு எளிய நயத்தையும் இயற்கையின் கவினையும் கொண்டு தன்னியல்பாகத் தோன்றியுள்ளன.

பலதுறைகளில் கோர்யியோப் பேர்ரசுக் காலத்தில் (918-1392) கலைஞர்கள் சிறந்து விளங்கியுள்ளனர். குறிப்பாக பாண்டவியலில் பெருந்திறமையைக் காட்டியுள்ளனர்.

சியோலின் மாவட்டமான இன்சாதோங்கில் கொரியக் கலைச் சந்தை செறிவாக அமைந்துள்ளது. இங்கு 50-க்கும் மேற்பட்ட காட்சியரங்குகள் ஏற்படுத்தப்பட்டுள்ளன. இங்கு நுண்கலைப் படைப்புகளும் பிறவும் ஏலத்தில் விடப்படுகின்றன. இந்தக் காட்சியரங்குகள் கூட்டுறவு முறையில் நடத்தப்படுகிறன. மிக அழகிய வடிவமைப்புகளில் பல கலைப்பொருள்கள் கிடைக்கின்றன. மேலும் ஒவ்வொரு நகரத்திலும் சிறைய வட்டாரக் காட்சியரங்குகள் உருவாக்கி அங்குள்ள கலைஞர்கள் வட்டாரப் படைப்புகளையும் நிகழ்வடிவப் படைப்புகளையும் காட்சிக்கும் விற்பனைக்கும் வைக்கின்றனர். இவற்றில் பல ஊடகப் படைப்புகளும் கிடைக்கின்றன. மேலைய கருத்துப்படிமக் கலைவடிவங்களையும் உருவாக்கிக் காட்சியில் வைக்க முயற்சிகள் மேற்கொள்ளப்படுகின்றன. இவை நியூயார்க்கிலும் சான்பிரான்சிசுக்கோவிலும் இலண்டனிலும் பாரிசிலும் பெருவெற்றி கண்டுள்ளன.

கொரியக் கலைப் பண்பாட்டின் தனித்தன்மையைக் கலைத்தொழில் வல்லுநர்கள் ஏற்று வெளிப்படையாக அறிவித்துள்ளனர். இவை சீனக் கலையைப் பரப்புவதோடு தனது சொந்த வடிவங்களையும் ஒப்புயர்வாகப் படைக்குந் திறனையும் வெளிப்படுத்தியுள்ளன. "ஒரு நாடு தோற்றுவித்து வளர்த்தெடுக்கும் கலை அந்நாட்டிற்கே சொந்தமானதாகும்." 

மாந்தர் கொரியாவில் குறைந்தது கி.மு 50,000 ஆண்டுகள் அளவில் குடியேறி உள்ளனர். இங்கே கி.மு 7000 ஆண்டு காலப் பாண்டங்கள் கிடைத்துள்ளன. இவை களிமண்ணால் செய்யப்பட்டு, 700 பாகை செல்சியசு வெப்பநிலையில் திறந்த அல்லது மூடிய சூளைகளில் இட்டுச் சுடப்பட்டுள்ளன. .

கி.மு 7000 ஆண்டளவில் கிட்த்த பாண்டங்கள் தட்டையான அடியைக் கொண்டுள்ளன. மேற்பரப்பு பொருக்குக் கலைவடிவங்களால் அழகுபடுத்தப்பட்டுள்ளன. மேலெழுந்தவாரியான கிடைக்கோடுகளும் உருவப் பொதிவுகளும் காணப்படுகின்றன.இவை யுங்கி-முன் பாண்டங்கள் எனப்படுகின்றன. .

யேயுல்முன் வகைப் பாண்டங்கள் கூம்பு அடியமைந்து சீப்புப் பாணிப் பொதிவுடன் காணப்படுகின்றன. இவை கி.மு 6000 ஆண்டளவினவாக உள்ளன. இவை சைபீரியப் பாண்டங்களை ஒத்துள்ளன. .

முமுன்-வகைப் பாண்டங்கள் தோராயமாக கி.மு 2000 ஆண்டளவில் கிடைக்கின்றன. இவை ஒப்பனையின்றி பெரிய வடிவில் செய்யப்பட்டுள்ளன. இவை சமையலுக்கும் பொருள்களைத் தேக்கவும் பயன்பட்டுள்ளன.

கி.மு 2000 முதல் கி.மு 300 கால இடைவெளியில் கொரியாவில் வெண்கலப் பொருள்கள் இறக்குமதி செய்து வெண்கலப் பாண்டங்கள் செய்யும் பணி நடந்துள்ளது.கி.மு 7 ஆம் நூற்றாண்டளவில் வட்டார வெண்கலத் தொழில்துறை வளர்ந்து விட்டது என்பது கொரிய வெண்கல ஈய விகிதம் மாறுபடுவதில் இருந்து தெரியவருகிறது. . இக்காலத்தில் இங்கு வாள்கள், ஈட்டிகள், குந்தங்கள் செய்யப்பட்டுள்ளன. மேலும், சடங்குகளுக்குத் தேவைப்படும் கண்ணாடிகள், மணிகள், தப்பட்டைகள் போன்றவையும் செய்யப்பட்டுள்ளன..

கொரியாவில் இரும்புக் காலம் கி.மு 300 இல் தொடங்கியுள்ளது. சீனாவிலும் யப்பானிலும் கொரிய இரும்புக்கு பெருஞ்சந்தை நிலவியுள்ளது.. கொரியப் பாண்டவியல் உயர்நிலை எய்தியிருந்தது. குயவர்ச் சக்கரமும் பல்லடுக்கு மூடிய சூளையும் அடியடுப்பும் மேலெழும் தீக்கொழுந்து முறையும் வழக்கில் இருந்துள்ளன.

முப்பேரரசுகளின் காலம் கி.மு 57 இல் இருந்து கி.பி 668 வரை நிலவியது. இந்தக் காலத்தில் கோகுரியியோ, பயேக்யே, சில்லா ஆகிய மூன்று கொரியப் பேரரசுகள் கொரியத் தீவகத்தை ஆண்டன.

புத்த மதம் கி.பி 372 இல் கொரியாவில் அறிமுகமாகியது. மஞ்சூரியாவிலும் வட சீன வீ அரசு போன்ற வடக்கு சீன அரசுகளுக்கு அருகில் இருந்த கொரியாவின் வடக்குப் பகுதியிலும் பரவியிருந்த்தால் இது எளிதாகியது எனலாம். புத்த மதம் கோகுரியியோ அரசர்கள் புத்தக் கலையிலும் கட்டிடக் கவினியலிலும் ஆர்வத்தோடு ஈடுபடவைத்தது. கோகுரியியோக் கலையின் குறிப்பிட்த் தகுந்த கூறுபாடு கல்லறை மூரல் ஓவியங்களாகும். இக்கலை நிகழ்கால அரச வாழ்வையும் பண்பாட்டையும் படம்பிடித்தது. கோகுரியியோ ஓவியங்கள் யப்பான் உட்பட்ட கிழக்காசியப் பண்பாட்டில் செலுத்திய தாக்கத்தால் கொகுரியியோ கல்லறை வளாகத்தை யுனசுகோ உலக மரபுச் சின்னமாக அறிவித்துள்ளது.எடுத்துகாட்டாக யப்பானின் ஃஓரியூ-யி மூரல் ஓவியங்கள் கோகுரியியோ தாக்கம் உள்ளவை.மூரல் வண்ன ஓவியங்கள் மற்ற இரு கொரிய அரசுகளிலும் பரவியது. இவ்வரசுகளின் கட்டிடக் கவினியலையும் ஆடைகளையும் புரிந்திட உதவும் புத்தக் கருப்பொருள்களை இம்மூரல் ஓவியங்கள் தீட்டின. இவற்றில் தான் தொடக்கநிலைக் கொரிய இயற்கைக் காட்சிகள் தீட்டப்பட்டன. என்றாலும் கல்லறைச் செல்வங்களை எளிதாக அணுகமுடிந்ததால் அவை வேகமாகச் சூறையாடப்பட்டன.

கயா என்பது நகரக் குடியரசுகளின் கூட்டாட்சியாகும். இது நடுவண் கட்டுபாடுள்ள அரசல்ல. இது சில்லா, பயேக்யே அரசுகளின் கலையையும் மர வடிவம் தாங்கிய பொன்முடிகளையும் ஒத்த கலையையும் அரசுமுடிகளையும் பெற்றிருந்தது. கய்யாவின் திமுலியில் கண்டெடுக்கப்பட்ட பொறுட்கள் குதிரையைச் சேர்ந்தனவக உள்ளன. இவை கடிவாளம், சேணங்கள், கவசங்கள் போன்றன. இக்காலத்தில் மற்றெக்காலத்தையும் விட கூடுதலான இரும்புப் பொருட்கள் கிடைக்கின்றன.

வடக்கு-தெற்கு அரசுகள் காலம் (கி.பி 698-926)என்பது சில்லா அரசும் பயேக்யே அரசும் முறையே வடக்கிலும் தெற்கிலும் ஒருங்கே அரசுபுரிந்த காலமாகும்.

கொரியாவில் நீண்டகால அரண்மனைத் தோட்ட அமைப்பு மரபு உண்டு.

உருவப் பாணிகள் மரபுவழி கருத்துவரைகளில் இருந்து பெறப்பட்டனவாக உள்ளன. இவை வடிவியல் பாணிகள், மரம், செடி, கொடி உருவங்கள், விலங்குகளின் உருவங்கள், இயற்கைக் கருப்பொருள்கள் போல ஆகிய நான்கு முதன்மைப் பாணிகளாக அமைகின்றன. வடிவியல் உருவங்களில் முக்கோணங்கள், சதுரங்கள், சாய்சதுரங்கள், சட்டகங்கள், சுருள்கள், வாள்பற்கள், வட்டங்கள், நீள்வட்டங்கள், ஒருமைய வட்டங்கள் ஆகியவை அமைகின்றன. பாறை ஓவியங்களில் வேட்டை, உணவுத் தேடல் காலஞ்சார்ந்த விலங்குருவங்களும் பிற செயல்பாடுகளும் காணப்படுகின்றன. இவ்வகை அழகுருவங்கள் கோயிற் கதவுகளிலும் இறைவிச் சிலைகளிலும் ஆடைகளிலும் வீட்டு இருக்கைகளிலும் அன்றாடப் பொருட்களிலும் குறிப்பாக விசிறி, கரண்டிகளிலும் அமைகின்றன.



</doc>
<doc id="283648" url="https://ta.wikipedia.org/wiki?curid=283648" title="பாக்குப்பட்டை">
பாக்குப்பட்டை

பாக்குப்பட்டை (Ehretia laevis) என்பது ஒரு சிறிய வகை தாவரம் ஆகும். இதனை "குருவிச்சி" என்றும் அழைப்பார்கள். இது பூக்கும் தாவரம் ஆகும். இதன் தாயகம் இந்தியா என்றாலும் லாவோஸ், பர்மா, வியட்நாம், பாக்கிஸ்தான் போன்ற நாடுகளிலும் காணப்படுகிறது. ,,


</doc>
<doc id="283650" url="https://ta.wikipedia.org/wiki?curid=283650" title="நழுவு சட்டம்">
நழுவு சட்டம்

நழுவு சட்டம் அல்லது நழுவு கோல் ("slide rule") என்பது ஒரு ஒப்புமைக் கணிப்பொறி ஆகும். பெருக்கல், வகுத்தல் செயல்களுக்கும் N ஆம் மூலங்கள், மடக்கைகள், முக்கோணவியல் சார்புகளுக்கும் பயன்படுத்தப்படுகிறது. பொதுவாகக் கூட்டல், கழித்தலுக்குப் பயன்படுத்தப்படுவதில்லை. தோற்றத்தில் சாதாரண அளவுகோலை ஒத்ததாக இருந்தாலும், பொதுவாக நீளத்தை அளக்க, நேர்கோடுகள் வரைய நழுவுகோலானது பயன்படுத்தப்படுவதில்லை.

வேறுபட்ட பலவிதமான வடிவங்களில் இருந்தபோதும் இவைக் கணிதக் கணக்கிடுதலுக்குத் தேவையான அளவுகள் குறிக்கப்பட்ட, நீள அல்லது வட்டவடிவமானதாகவே பொதுவாக அமைந்துள்ளன. பறப்பியல், நிதியியல் போன்ற சிறப்புத்துறைகளுக்குப் பயன்படுத்தப்படும் நழுவுகோல்கள், அந்தந்தத் துறைகளின் கணக்கிடுதலுக்குத் தேவையான அளவுகள்க் கொண்டிருக்கும்.

நேப்பியரின் மடக்கையை அடிப்படையாகக் கொண்டு ஆங்கிலக் கணிதவியலாளர் வில்லியம் ஆட்ரெடும் பிறரும் இணைந்து 17 ஆம் நூற்றாண்டில் நழுவுச் சட்டத்தை மேம்படுத்தினர். பை-கணிப்பானின் வரவுக்குமுன், நழுகோல்தான் அறிவியலிலும் பொறியியலிலும் கணக்கிடுதலுக்கு முக்கியமாகப் பயன்படுத்தப்பட்ட கருவியாகும். 1950களிலும் 1960களிலும் எண்ணிம கணக்கிடும் பொறிகள் அறிமுகமாகிக் கொண்டிருந்தபோதும் நழுவுகோலின் பயன்பாடு தொடர்ந்தது. ஆனால் 1974 இல் அறிவியல் கணிப்பானின் அறிமுகத்திற்குப் பின்னர் இதன் பயன்பாடு பெரும்பாலும் மறைந்து போனது. 



</doc>
<doc id="283651" url="https://ta.wikipedia.org/wiki?curid=283651" title="அமைடோ அமீன்">
அமைடோ அமீன்

அமைடோ அமீன்கள் "(Amidoamines)" என்பவை கொழுப்பு அமிலங்கள் மற்றும் ஈரமீன்கள் சேர்ந்து உருவாகும் வேதிச்சேர்மங்கள் ஆகும். கோக்கமிடோபுரொபைல் பெட்டாயின் போன்ற மேற்பரப்புச் செயலிகள் தயாரிக்கும் தொகுப்பு வினைகளில் இடைநிலையாக இச்சேர்மம் உருவாகிறது. இவற்றுள் சிலசேர்மங்கள் உடல் பாதுகாப்புப் பொதுகாப்புப் பொருட்களான சவுக்காரம், முடிக்கழுவிகள் மற்றும் அழகு சாதனப் பொருட்களில் பயன்படுகின்றன. இப்பாக்சி பிசின்களை பதப்படுத்தும் பொருள்களாக அமைடோ அமீன்கள் செயல்படுகின்றன.

கோக்கமிடோபுரொபைல் பெட்டாயினைப் பகுதிப்பொருளாக கொண்ட சேர்மங்களின் ஒவ்வாமை வினைகளுக்கு அமைடோ அமீன்கள் காரணம் என்று திட்டுச் சோதனை முடிவுகள் தெரிவிக்கின்றன.


</doc>
<doc id="283654" url="https://ta.wikipedia.org/wiki?curid=283654" title="நுகர்வோர் குறைதீர் மன்றம்">
நுகர்வோர் குறைதீர் மன்றம்

நுகர்வோர் குறைதீர் மன்றங்கள், நுகர்வோர் பாதுகாப்புச் சட்டத்தின் கீழ் தொடங்கப்பட்டன. ஒவ்வொரு மாநிலத்திலும் மாநில அளவிலும், ஒவ்வொரு மாவட்ட அளவிலும் இது போன்ற நீதிமன்றங்கள் அமைந்துள்ளன. பாதிக்கப்பட்டோர் தமது மனுவினை பதிவுத் தபாலில் அனுப்பினால் கூடப்போதுமானது. நீதிமன்றத்திற்கு அவரோ அல்லது அவரது சார்பில் வேறு ஒருவரோ வந்தால் போதும். வழக்கறிஞர்கள் தேவை என்றால் வைத்துக்கொள்ளலாம். நீதிமன்றம் போன்று நீண்ட நடைமுறைகள் ஏதும் இல்லை. எதிர் தரப்பிற்கும் வாய்ப்புகள் அளிக்கப்படுகிறது. குறைந்தபட்ச நீதிமன்ற கட்டணமாக ரூ.100/ ரூபயும், அதிக பட்சமாக ரூ.5000/-ரூபயும் செலுத்த வேண்டும். நுகர்வோர் தான் பாதிக்கப்பட்ட இரண்டு ஆண்டுகளுக்குள் நுகர்வோர் நீதிமன்றத்தில் முறையிட வேண்டும். அகில இந்திய அளவில் உள்ள தேசிய நுகர்வோர் பாதுகாப்பு கவுன்சிலின் தீர்ப்பை எதிர்த்து உச்ச நீதிமன்றத்தில் முறையிடலாம். தீர்ப்பு வழங்கிய 30 நாட்களுக்குள் மேல்முறையீடுகள் செய்யலாம்.


</doc>
<doc id="283656" url="https://ta.wikipedia.org/wiki?curid=283656" title="அலுமினியம் பார்மேட்">
அலுமினியம் பார்மேட்

அலுமினியம் பார்மேட் "(Aluminium formate)" என்பது Al(HCOO) என்ற மூலக்கூற்று வாய்ப்பாடு கொண்ட பார்மிக் அமிலத்தின் அலுமினிய உப்பு ஆகும். அலுமினியம் சோப்புகளுடன் பார்மிக் அமிலம் வினைபுரிவதன் வழியாக அலுமினியம் பார்மேட்டைத் தயாரிக்கலாம்.


</doc>
<doc id="283663" url="https://ta.wikipedia.org/wiki?curid=283663" title="போலா தீவு">
போலா தீவு

போலா தீவு (Bhola Island) வங்காளதேசத்தின் மிகப்பெரிய கடல் தீவு ஆகும். 1,675,000 மக்கட்தொகையும், 1,441 கிமீ (556 சதுர மைல்) பரப்பளவும் கொண்டது. வங்காளதேச நாட்டின் பரிசால் கோட்டத்தில் (Barisal Division) உள்ள போலா மாவட்டத்தின் பெரும்பான்மைப் பகுதியாக இத்தீவு அமைந்துள்ளது. "தஹின் ஷபாஷ்பூர்" எனவும் அழைக்கப்படுகிறது.

ஆகத்து 2015 ல் போலா தீவின் சுற்றுலா மற்றும் சந்தைத்துறையை மேம்படுத்தும் நோக்கில் வங்காளதேச அரசாங்கத்தின் முயற்சியில் இத்தீவிற்கு ”வங்காளதேசத்து ராணித்தீவு” என்ற புனைப்பெயர் வழங்கப்பட்டது.

போலா தீவு மேக்னா ஆற்றின் முகத்துவாரத்தில் அமைந்துள்ளது. இத்தீவின் மொத்த நீளம் 130 கிமீ. தாழ்நிலப்பகுதியில் அமைந்துள்ள இத்தீவு கடல் மட்டத்திலிருந்து 6 அடி உயரத்தில் உள்ளது. முன்பு நீள்வட்ட வடிவத்தில் இருந்த இத்தீவு தற்பொழுது மேக்னா நதி அரிப்பின் காரணமாகவும் கடல் மட்ட உயர்வின் காரணமாகவும் அதன் வடிவம் மாறி வருகிறது. மாறி வரும் சுற்றுச்சூழல் போலா தீவில் தாக்கத்தை ஏற்ப்படுத்துகிறது. 

போலா தீவில் ஆரம்பக்கல்வி முதல் உயர் கல்வி வரைப் பயிற்றுவிக்கும் நிறுவனங்கள் உள்ளன. 
இத்தீவுக்கு நீர்வழிப் போக்குவரத்து மட்டுமே உள்ளது . தரைவழியாகப் போக்குவரத்து இல்லை. வங்காளதேசத்தின் தலைநகர் தாக்கா மற்றும் பரிசால் ஆகிய இடங்களுக்கு பயணிகள் மற்றும் சரக்கு படகு போக்குவரத்து அதிகளவில் உள்ளன.

வங்காளதேசத்தின் தனித்துவமான எருமைத் தயிருக்கு (டொய் -பெங்காலி ) போலா தீவு பெயர் பெற்றது. இத்தயிர் தயாரிக்கப்படும் செயல்முறை பழமை மாறாமல் இன்றளவும் அப்படியே உள்ளது. பாரம்பரிய களிமண் தொட்டிகளில் இந்த தயிரானது தயாரிக்கப்படுகிறது. இச்செயல்முறைக்கு 18 மணி நேரம் ஆகிறது. திருமணம், மதம், கலாச்சாரம் மற்றும் வழிபாட்டு நிகழ்வுகளின் போது இந்த எருமைத் தயிர் முக்கிய இடம்பெறுகிறது. 

1994 ல் ஷாஹ்பஸ்பூரில் இயற்கை எரிவாயு கண்டுபிடிக்கப்பட்டது என்றாலும் மின்சார பற்றாக்குறை பெருமளவில் உள்ளது. அரசு 195 மெகா வாட் திறனுடைய மின்நிலையத்தை கட்டி ஆகத்து 2015 இல் முழுமையாக செயல்பாட்டுக்கு கொண்டு வந்துள்ளது. வங்காள அரசுக்கு சொந்தமான வங்காளதேச மின் கட்டமைப்பு நிறுவனம் ஒரு உயர் மின்னழுத்த மின்சார கடத்து வழித்தடத்தை போலா தீவிற்கும் போர்ஹனுதின் தீவிற்கும் இடையே கட்டமைத்து வருகிறது.

இத்தீவில் 14 உள்ளூர் சமூக வானொலி நிலையங்கள் செயல்படுகின்றன.அரசு துறைகள் மற்றும் கிராமப்புற / உள்ளூர் சமூகத்தினரிடையே பயனுள்ள இணைப்பு ஏற்ப்படுதியதன் காரணமாக இச்சமூக வானொலிகள் பேரிடர் அபாயக் குறைப்பில் (Disaster Risk Reduction-DRR) முக்கிய பங்காற்றுகின்றன. 

செய்தித்தாள்கள் மற்றும் பருவ தினசரிகள் இரண்டும் (தைனிக் அஜ்கர் போலா, தைனிக் பங்ளர் காந்தா), ஒரு வார இதழ் - (திவாபனி) மற்றும் 1 மாத இதழ் போலா தீவிலிருந்து வெளிவருகின்றன.

போலா தீவில் 1995 இல் ஏற்பட்ட வெள்ளத்தால் பாதிக்கும் மேற்பட்ட பகுதிகள் நீரில் மூழ்கியது. இதனால் 500,000 மக்கள் வீடுகளை இழந்தனர். புவி சூடாதல் நிகழ்வால் பனிப்பாறைகள் உருகி இதுபோன்ற தாழ்நிலப் பகுதிகள் கடல் நீரில் மூழ்கி பாதிப்பை ஏற்படுத்துகின்றன. இதே நிலை தொடர்ந்தால் அடுத்த 40 ஆண்டுகளில் இத்தீவின் பாதி மறைந்து விடும் என கருதப்படுகிறது .

2005 ஆம் ஆண்டு ஏற்பட்ட வெள்ளத்தினால் அரை மில்லியனுக்கும் மேலான மக்கள் பாதிக்கப்பட்டனர். தொடர்ச்சியான இயற்கைப் பேரிடர்களால் போலோ தீவில் முன்னர் வாழ்ந்த பெரும்பகுதி மக்கள் தற்போது டாக்கா மற்றும் பிற நகரங்களுக்கு இடம் பெயர்ந்து வாழ்ந்து வருகின்றனர்.

போலா தீவின் தெற்கு எல்லையாக வங்காள விரிகுடா கடல் அமைந்துள்ளது. இக்கடலில் ஏற்ப்படும் காற்றழுத்த தாழ்வு நிலை மற்றும் வானிலை மாற்றங்களால் உண்டாகும் புயல்கள் இத்தீவு மக்களுக்கு பாதிப்புகளை உருவாக்குகிறது.

போலா தீவின் வரலாற்று இடங்களும் சுற்றுலாத் தலங்களும்:

இந்தத் தீவில் மீன்பிடித் தொழிலுக்கு அடுத்து 30 சதவீத மக்கள் விவசாயத் தொழிலில் ஈடுபட்டு வருகின்றனர். இங்கு நெல் முக்கியப் பயிராக விளைவிக்கப்படுகிறது. வெள்ளரி, தர்பூசனி, உருளைக்கிழங்கு, பாக்கு, மிளகாய், வெற்றிலை, தேங்காய் மற்றும் காய்கறிகள் பயிர் செய்யப்படுகின்றன.



</doc>
<doc id="283664" url="https://ta.wikipedia.org/wiki?curid=283664" title="நில உச்சவரம்புச் சட்டம் (தமிழ்நாடு)">
நில உச்சவரம்புச் சட்டம் (தமிழ்நாடு)

தமிழ்நாடு நிலச்சீர்திருத்த (நில உச்சவரம்பு)நிர்ணய சட்டம் 1961
மதராஸ் குடியானவர்கள் பாதுகாப்புச் சட்டம் தமிழ்நாடு நிலச்சீர்திருத்த (நில உச்சவரம்பு)நிர்ணய சட்டம் 1961


</doc>
<doc id="283672" url="https://ta.wikipedia.org/wiki?curid=283672" title="பள்ளிப்பட்டு வாணியம்பாடி">
பள்ளிப்பட்டு வாணியம்பாடி

பள்ளிப்பட்டு என்னும் ஊராட்சி வேலுார் மாவட்டம் ஆம்புர் சட்டமன்ற தொகுதிக்கு உட்பட்ட பகுதி. வாணியம்பாடி யின் பேருந்து நிலையத்திலிருந்து 3 கி.மீ தொலவில் உள்ளது. பள்ளிப்பட்டு ஊரானது அழகிய ஏரி, பாலாற்று மற்றும் நான்கு பக்கமும் மலைகளாலும் சூழ்ந்த பகுதியாகும்.


</doc>
<doc id="283674" url="https://ta.wikipedia.org/wiki?curid=283674" title="சிறந்த தென்னிந்திய நடன இயக்குநருக்கான பிலிம்பேர் விருது">
சிறந்த தென்னிந்திய நடன இயக்குநருக்கான பிலிம்பேர் விருது

சிறந்த தென்னிந்திய நடன இயக்குநருக்கான பிலிம்பேர் விருது என்பது பிலிம்பேர் நிறுவனத்தால் ஆண்டுதோறும் வழங்கப்படும் பிலிம்பேர் விருதுகளின் தென்னிந்திய பிரிவான தென்னிந்திய பிலிம்பேர் விருதுகள் பிரிவின் கீழ் வழங்கப்படும் விருதாகும். இவ்விருது தென்னிந்தியத் திரைப்படங்களில் சிறப்பான நடனத்தை இயக்கும் நடன இயக்குநருக்கு வழங்கப்படுகிறது.

இவ்விருதினைப் பெற்றவர்களும், அவர்கள் இவ்விருதினைப் பெற காரணமாக அமைந்த திரைப்படங்களும் கீழே பட்டியலிடப்பட்டுள்ளன.


</doc>
<doc id="283685" url="https://ta.wikipedia.org/wiki?curid=283685" title="குவைத் அரசியல்">
குவைத் அரசியல்

குவைத் அரசியல் "(Politics of Kuwait)" ஒர் அரை சனநாயக அரசியல் அமைப்புடன் கூடிய அரசியலமைப்புச் சட்ட முடியாட்சி அமீரகமாகும். ஓரு தேர்ந்தெடுக்கப்பட்ட பாராளுமன்றம் மற்றும் நியமிக்கப்பட்ட அரசாங்கம் இவை இரண்டிற்கும் இடையே வகுக்கப்பட்ட கலப்பு அரசியல் அமைப்பு இங்கு பின்பற்றப்படுகிறது. நியமிக்கப்பட்ட அரசாங்கத்தில் ஆளும் குடும்பத்தின் ஆதிக்கம் மிகுதியாக இருக்கும்.

குவைத் நாட்டின் அரசியலமைப்பு 1962 ஆம் ஆண்டு பிரகடனப்படுத்தப்பட்டது. குடியுரிமைகள் மற்றும் அரசியல் உரிமைகள் சுதந்திரமாக கிடைக்கும் மத்தியக்கிழக்கு நாடுகளில் குவைத்தும் ஒன்றாகும். சுதந்திரம் உலகத்தில் எவ்வாறு உள்ளது என்பதைக் கருத்தாய்வு செய்து தரமிட்ட சுதந்திர விளக்கம் என்ற அமெரிக்க அமைப்பு குவைத்தை பகுதி சுதந்திரம் என்ற பிரிவில் வகைப்படுத்தியது. வளைகுடா நாடுகளில் குவைத் மட்டுமே இந்த தரத்தை எட்டியது என்பது குறிப்பிடத்தக்கது ஆகும். Kuwait is the only Gulf state that is ranked "partly free". 

குவைத் நாட்டின் அரசியலமைப்பு 1962 ஆம் ஆண்டில் உறுதி செய்யப்பட்டது. இவ்வரசியல் அமைப்பில் குடியரசுத்தலைவர் முறையிலான ஆட்சி மற்றும் நாடாளுமன்ற முறையிலான ஆட்சி இரண்டும் கலந்த கலப்பின அரசுமுறையின் கூறுகள் இருந்தன.
குவைத் நாட்டிற்கு ஒரு தேர்ந்தெடுக்கப்பட்ட நாடாளுமன்றம் அவசியம் தேவை என்று அரசியலமைப்பு நிபந்தனை விதித்திருக்கிறது.
அமீர் என்பவரே நாட்டின் தலைவர் அவராலேயே ஒரு பிரதமரை நியமிக்க முடியும். அரசியல் அமைப்புச் சட்டம் விதி நான்கின் படி, அமீரின் நியமனத்தை ஏற்கும் அல்லது எதிர்க்கும் உரிமையை குவைத் நாடாளுமன்றத்திற்கு அரசியலமைப்பு அளித்துள்ளது. எனவே அமீரை ஆட்சியிலிருந்து அகற்றும் உரிமை நாடாளுமன்றத்திற்கு வழங்கப்பட்டுள்ளதாகக் கொள்ளலாம். தனடிப்படையில், உடல்நலம் இல்லாமல் இருந்த சாத் அல் சாபாவை குவைத் நாடாளுமன்றம் 2006 ஆம் ஆண்டில் ஆட்சியில் இருந்து அகற்றியது.

21 வயதை அடைந்த குடிமக்கள் அனைவரும் வாக்களிக்கலாம். நாடாளுமன்ற உறுப்பினராக வேண்டுமெனில் ஒருவர் கண்டிப்பாக வாக்களிக்கும் உரிமை உடையவராகவும் குறைந்தபட்சம் 30 வயது நிரம்பியவராகவும் இருக்க வேண்டும். அரசியலமைப்பு வெளிப்படையாக அரசியல் கட்சிகளை ஆதரிக்கிறது. ஆனால் சட்டவிரோத செயல்களை உருவாக்குகின்ற, செயல்படுத்துகின்ற எவரையும் அது ஆதரிக்கவில்லை. நாடாளுமன்ற உறுப்பினர்கள் தனித்தும் அல்லது கட்சிகள் சார்ந்தவராக மற்றும் சித்தாந்தம், குலம், சமூகப்பிரிவு அடிப்படையிலும் செயல்படலாம் 

குவைத்தில் சட்டமியற்றும் அதிகாரம் தேசிய நாடாளுமன்றத்திற்கு இருக்கிறது. அமைச்சர்களை அவர்களின் பதவியை விட்டு நீக்கும் அதிகாரம் இந்த அவையின் குறிப்பிடத்தக்க உரிமையாகும் .

அரசியல் அமைப்புச் சட்டம் விதி நான்கின் படி, அமீரின் நியமனத்தை ஏற்கும் அல்லது எதிர்க்கும் உரிமையை குவைத் நாடாளுமன்றத்திற்கு அரசியலமைப்பு அளித்துள்ளது. இதனடிப்படையில், உடல்நலம் இல்லாமல் இருந்த சாத் அல் சாபாவை குவைத் நாடாளுமன்றம் 2006 ஆம் ஆண்டில் ஆட்சியில் இருந்து அகற்றியது. அரபு உலகத்தில் குவைத்தின் தேசிய நாடாளுமன்றமே தனித்துவமாக இயங்கும் பாராளுமன்றம் ஆகும். மத்தியக் கிழக்கு நாடுகளில் மிகவும் வலிமையான பாராளுமன்றமும் இதுவேயாகும்.

தேசிய சட்டமன்றத்தில் 50 பாராளுமன்ற உறுப்பினர்கள் இருக்க முடியும். நான்கு ஆண்டுகள் பணிபுரிவதற்காக மக்களின் வாக்கெடுப்பு மூலம் ஐம்பது பிரதிநிதிகள் தேர்ந்தெடுக்கப்படுகிறார்கள். அமைச்சரவை உறுப்பினர்களும் பாராளுமன்றத்தில் பிரதிநிதிகள் போல உட்கார முடியும். 
அரசியலமைப்பு அமைச்சரவையின் எண்ணிக்கையை 16 எனக் கட்டுப்படுத்துகிறது, அமைச்சரவையில் குறைந்தது ஒரு உறுப்பினராவது மக்களால் தேர்ந்தெடுக்கப்பட்ட பாராளுமன்ற உறுப்பினராக இருக்க வேண்டும்.



</doc>
<doc id="283690" url="https://ta.wikipedia.org/wiki?curid=283690" title="சாத் எல் காஃபாரா">
சாத் எல் காஃபாரா

சாத் எல்-காஃபாரா ("Sadd el-Kafara") , எகிப்து தலைநகர் கெய்ரோவில் 'காராவி' ஆற்றின் குறுக்கே கட்டப்பட்ட அணையாகும். இந்த அணை பழங்கால எகிப்தியர்களால் கி.மு 2650 ஆம் ஆண்டு கட்டப்பட்டது. இதுதான் உலகிலேயே மிக தொன்மையான அணையாகும். முழுமையாக கட்டப்படாத இந்த அணை 111 மீ நீளமும் 14 மீ உயரமும் கொண்டது. அணையின் மையபாகத்தின் அகலம் 32 மீ. இது சுவர்கள் அமைத்து கட்டப்பட்ட அணை அல்ல. ஆற்றின் குறுக்கே 37 அடி உயரமும் அடிப்பகுதி 78 அடி பருமனும் கொண்ட பெரும் கற்கள் 120 அடி இடைவெளி விட்டு பெரும் கற்சுவர்களைப் போல எழுப்பபட்டன. அந்த இடைவெளியின் அடிப்பாகம் 60 ஆயிரம் டன் எடை கொண்ட கூழாங்கற்களால் நிரப்பப்பட்டன. வெறும் கற்களை ஆற்றில் அடுக்கியே இந்த அணை கட்டப்பட்டது. தொல்லியல் ஆய்வுகள் இந்த அணையின் வயது சுமார் 4600 ஆண்டுகள் என்று கணிக்கின்றன. இந்த அணை இன்று இல்லை. அணையின் எச்சங்கள் மட்டுமே மிஞ்சியுள்ளன. 


</doc>
<doc id="283693" url="https://ta.wikipedia.org/wiki?curid=283693" title="உத்மூர்த்தியா">
உத்மூர்த்தியா

﻿﻿உத்மூர்த்தியா () அல்லது ﻿﻿உத்மூர்த் குடியரசு () என்பது உருசியக் குடியரசுக்களுள் ஒன்று. இழெவ்ஸ்க் இதன் தலைநகர். 2010ம் ஆண்டின் மக்கள்தொகைக் கணக்கெடுப்பின்படி இக்குடியரசின் மக்கள்தொகை: 15,21,420.

﻿﻿உத்மூர்த் மக்களின் பண்பாடு மற்றும் பாரம்பரிய விழிப்புணர்வை அதிகரிக்கும் நோக்கில் நவம்பர் 4, 1920ல் வோத்ஸ்க் தன்னாட்சி ஓப்லாஸ்த் உருவாக்கப்பட்டது; ஜனவரி 1, 1932ல் ﻿﻿உத்மூர்த் தன்னாட்சி ஓப்லாஸ்த் எனப் பெயர் மாற்றப்பட்டது. டிசம்பர் 28, 1934ல் இது மறுசீரமைக்கப்பட்டு ﻿﻿உத்மூர்த் தன்னாட்சி சோவியத் சமத்துவக் குடியரசு என உருவானது. சோவியத் ஒன்றியம் பிளவுபட்டது முதல் இது உத்மூர்த் குடியரசு என அழைக்கப்படுகின்றது.
இரண்டாம் உலகப் போர்ச் சூழலில் உக்ரைன் மற்றும் ஐரோப்பிய மேற்கு எல்லைப் பகுதிகளிலிருந்த பல தொழிற்சாலைகள் ﻿﻿உத்மூர்த்தியாவிற்கு கொண்டுவரப்பட்டன.

கிழக்கு ஐரோப்பியச் சமவேளியின் கிழக்கு பகுதியில் காம ஆற்றுக்கும் வியாத்கா ஆற்றுக்கும் இடையே அமைந்துள்ள இக்குடியரசில் செப்த்ஸா ஆறு, ஈழ் ஆறு, காம ஆறு, கில்மெஸ் ஆறு, சீவ ஆறு முதலிய ஆறுகள் பாய்கின்றன.

இக்குடியரசு பெற்றோலிய எண்ணெய், கரி, கனிம நீர் முதலிய இயற்கை வளங்களைக் கொண்டுள்ளது. 2002ன் கணிப்பின்படி இங்கு 820 மில்லியன் டன் எண்ணெய் இருப்பு உள்ளது. ஆண்டுதோறும் 7 மில்லியன் டன் எண்ணெய் எடுக்கப்படுகின்றது.
பெரும்பாலும் ஊசியிலைக் காடுகளைக் கொண்டுள்ள இக்குடியரசின் வனப்பகுதி 40%ஆக உள்ளது

சராசரி சனவரி வெப்பநிலை: 
சராசரி சூலை மாத வெப்பநிலை: 
ஆண்டு சராசரி மழைபொழிவு 400–600 மிமீ

2008ம் ஆண்டு வரை சரிவடைந்து வந்த இக்குடியரசின் மக்கள்தொகை 2010ம் ஆண்டு கணக்கின்படி சற்று ஏற்றமடைந்துள்ளது. இச்சரிவு நகர்ப்புரத்தில் பெருமளவில் இருந்தது. 

மூலம்

2010ம் ஆண்டின் கணக்கெடுப்பின்படி ﻿﻿உத்மூர்த் குடியரசின் மக்கள்தொகையில் 62.2% உருசியர்கள் 28% பாரம்பரிய ﻿﻿உத்மூர்த் இனமக்கள் 6.7% தாத்தார்கள் 0.6% உக்ரேனியர்கள் 0.6% மாரி மக்கள் எனப் பலவகையான இனக்குழுக்கள் உள்ளனர்.
உலகிலுள்ள ﻿﻿உத்மூர்த் மக்கள் தொகையில் மூன்றில் இரு பங்கினர் இக்குடியரசில் வாழ்கின்றனர்.

﻿﻿உத்மூர்த்தியாவின் வரலாற்றையும் பண்பாட்டையும் எடுத்துரைக்கும் வகையில் எட்டு தொழில்முறை திரையரங்குகளும் ஒரு பாரிய இசைக்குழு சமூகமும் பத்திற்கும் மேற்பட்ட மாநில மற்றும் பொது அருங்காட்சியகங்களும் உள்ளன. 
சராபுல் வரலாறு மற்றும் பண்பாட்டு அருங்காட்சியகம், வோத்கின்ஸ்க்கிலுள்ள சாய்க்கோவ்ஸ்கி அருங்காட்சியகம் முதலியன குறிப்பிடத்தகுந்தன.
பழைமையான ஆயுத அருங்காட்சியகங்களில் ஒன்றும் நவம்பர் 2004 ல் அர்ப்பணிக்கப்பட்ட கலாஷ்னிக்கவ் அருங்காட்சியகமும் இழெவ்ஸ்க்கில் உள்ளது. 
சோவியத் ஒன்றியம் உடைந்தபின் உரால் பகுதி மக்களால் பண்பாட்டு வருநிகழ்வியம் ("Ethnofuturism") என்ற பண்பாட்டு இயக்கம் பரிணமித்துள்ளது. 

2012ம் ஆண்டின் கணக்கெடுப்பின்படி, ﻿﻿உத்மூர்த் மக்கள் தொகையில் 33.1% உருசிய மரபுவழித் திருச்சபையையும் 5% இணைப்பில்லாத பொதுவான கிறித்துவத்தையும்
2% பிற மரபுவழி திருச்சபையையும் 4% இசுலாத்தையும் 2% ஸ்லாவிய நாட்டுப்புறச்சமயம் அல்லது ﻿﻿உத்மூர்த் நாட்டுப்புறச்சமயத்தையும் 1% சீர்திருத்தத் திருச்சபை யையும் 1% பழைய நம்பிக்கையையும் பின்பற்றுகின்றனர். மேலும் மக்கள்தொகையில் 29% பேர் இறை நம்பிக்கை கொண்ட ஆனால் சமயப்பற்றற்றவர்கள், 19% நாத்திகர்கள் 3.9% சமயம் குறிப்பிட விரும்பாதோர் அல்லது பிற சமயங்களை பின்பற்றுவோர்கள்.

﻿﻿உத்மூர்த் குடியரசின் தலைவர் உருசியக் குடியரசுத் தலைவரால் தேர்ந்தெடுக்கப்படுகின்றார். பிப்ரவரி 2004 இல் அலெக்சாண்டர் சலவ்யோவ் ﻿﻿உத்மூர்த் குடியரசின் தலைவராக நியமிக்கப்பட்டார்.

இக்குடியரசில் உயர்கல்வி பெற ﻿﻿உத்மூர்த் மாநில பல்கலைக்கழகம் மற்றும் இழெவ்ஸ்க் மாநில தொழில்நுட்ப பல்கலைக்கழகம் ஆகியவை உள்ளன.




</doc>
<doc id="283703" url="https://ta.wikipedia.org/wiki?curid=283703" title="பாக்கித்தான் புவியமைப்பியல் அளவை நிறுவனம்">
பாக்கித்தான் புவியமைப்பியல் அளவை நிறுவனம்

பாக்கித்தான் புவியமைப்பியல் அளவை நிறுவனம் (சுருக்கம்:பா.பு.அ) "(The Geological Survey of Pakistan" ( GSP), என்பது பாக்கித்தான் நாட்டின் பெட்ரோலியம் மற்றும் இயற்கை வளங்கள் அமைச்சகத்தின் கீழ் இயங்கும் தனித்துவ மற்றும் தன்னாட்சி நிறுவனம் ஆகும். புவி அறிவியல் அறிவை மேம்படுத்துவதும், அதிகாரப்பூர்வமான வரைபடங்கள் மற்றும் புவியியல் அளவை மீதான திட்டமிட்ட ஆய்வுகள் நடத்துவதும் இத்துறையின் முக்கியப்பணிகளாகும்.

தங்களுடைய நாட்டின் நிலத்தோற்றத்தை பாக்கித்தான் புவியமைப்பியல் அளவைத் துறையின் அறிவியலாளர்கள் முற்றிலுமாக ஆய்வு செய்தார்கள். பாக்கித்தானின் இயற்கை வளங்கள் மற்றும் இயற்கை சீற்றங்கள் நாட்டை அச்சுறுத்தும் வகையில் இருப்பதை அறிந்தனர். புவியமைப்பியல் ஆய்வுகளைத் தவிர்த்து உயிரியல், பொறியியல், நீரியல், வேதியியல் மற்றும் இயற்பியல் போன்ற அறிவியல் துறைகளும் இத்துறையுடன் இணைந்து ஆய்வு செய்யப்பட வேண்டிய துறைகளாகும். உண்மையறியும் நோக்கம் கொண்ட தொடர்ச்சியான ஆய்வுகளால் கனிமங்களைக் கண்டறியவும் தாதுக்களில் இருந்து பிரித்தெடுக்கவும் பல்வேறு முயற்சிகள் மேற்கொள்ளப்பட்டன.
பாக்கித்தான் புவியமைப்பியல் அளவையின் தலைமை அலுவலகம் குவெட்டா நகரிலும், இதன் பிரதான அலுவலகம் இசுலாமாபாத்திலும், நாடு முழுவதிலும் ஆங்காங்கே மண்டல அலுவலகங்களும் அமைக்கப்பட்டுள்ளன. டாக்டர் இம்ரான்கான் பாக்கித்தான் புவியமைப்பியல் அளவையின் தற்போதைய பொது இயக்குநராக செயல்படுகிறார்.

இந்தியாவில் பிரித்தானியப் பேரரசின் எல்லைகளை அறிந்து கொள்வதற்காக புவியமைப்பியல் அளவை நிறுவனத்தை அமைக்க ஐக்கிய இராச்சியத்தின் அரசாங்கம் 1836-1851 ஆண்டு காலத்தின் தொடக்கத்திலேயே முடிவு செய்தது. ஆங்கிலேய புவியமைப்பியல் நிபுணர் டேவிட் வில்லியம்சு, இந்திய புவியமைப்பியல் அளவை நிறுவனத்தை பின்னாளில் தொடங்கினார். 

ஆங்கிலேயரிடம் இருந்து பாக்கித்தான் சுதந்திரம் பெற்றபிறகு, இந்திய புவியமைப்பியல் அளவை நிறுவனத்தின் வடமேற்கு கிளை உடமைகள் மற்றும் பணியாளர்களுடன் பாக்கித்தான் புவியமைப்பியல் அளவை நிறுவனமாக உருவானது.

பாக்கித்தான் புவியமைப்பியல் அளவை நிறுவனம் தொடங்கப்பட்டபோது மூத்த விஞ்ஞானியாக இருந்த எச்.எல். குரூக்சாங்க் தலைமையில் ஆறு நிலவியலாளர்களும் இரண்டு வேதியியலாளர்களும் பணிபுரிந்தனர். உடனடியாக எச்.எல். குரூக்சாங்க் நிறுவனத்தின் முதலாவது இயக்குநராக நியமிக்கப்பட்டு 1955 ஆம் ஆண்டுவரை அவரே இயக்குநராகவும் செயல்பட்டார். இவரது தலைமையின் கீழ் 1948 ஆம் ஆண்டில் தொழிநுட்ப நிலவியலாளர்கள் எண்ணிக்கை 30 ஆக உயர்த்தப்பட்டது. தொடக்கக் காலத்தில் நீரியல் மற்றும் பொறியியல் துறைகளில் முன்னோடிப் பணிகளில் இந்நிறுவனம் ஈடுபட்டது. பின்னர் இம்முயற்சிகள் இராணுவத்தின் பொறியியல் பிரிவுக்கு மாற்றப்பட்டது. 1949-55 ஆம் ஆண்டு காலத்தில் இந்நிறுவனம் அரசாங்கத்தின் உதவியோடு பாரம்பரிய தளங்கள் தொடர்பான ஆய்வுகளில் கொழும்பு திட்டத்தின் வழியாக கடுமையாக பணியாற்றியது. இந்த நடவடிக்கைகள் காரணமாக நிறுவனம் தன்னுடைய அறிவியல் செயல்படுகளையும் திறனையும் அதிகரித்துக் கொண்டு, பாக்கித்தான் அரசின் முன்னோடி அறிவியல் நிறுவனமாக வளர்ந்தது. 1955 ஆம் ஆண்டு ஆங்கில நிலவியலாளர் இ.ஆர்.கி பாக்கித்தான் புவியமைப்பியல் அளவை நிறுவனத்தின் தலைவராகப் பொறுப்பேற்றார். நிறுவனத்தின் பொறியியல், ஒளியியல் சார்ந்த புவியளவையியல் பிரிவுகளை பெருமளவுக்கு விரிவுபடுத்தினார். திட்டமிட்ட செய்தி இதழ்கள் வெளியிடுவதையும் தொடங்கி வைத்தார். 1959 ஆம் ஆண்டில் குவெட்டாவில் புதிய தலைமை அலுவலகம் கட்டப்பட்டு பாக்கித்தானைச் சேர்ந்த டாக்டர் என்.எம்.கான் நிறுவனத்தின் இயக்குநராக பதவியேற்றார்.



</doc>
<doc id="283718" url="https://ta.wikipedia.org/wiki?curid=283718" title="பல்லுறுப்புக்கோவை நெடுமுறை வகுத்தல்">
பல்லுறுப்புக்கோவை நெடுமுறை வகுத்தல்

இயற்கணிதத்தில், பல்லுறுப்புக்கோவை நெடுமுறை வகுத்தல் அல்லது பல்லுறுப்புக்கோவை நீள்வகுத்தல் ("polynomial long division") என்பது ஒரு பல்லுறுப்புக்கோவையை அதன் படிக்குச் சமமான அல்லது குறைந்த படியுடைய மற்றொரு பல்லுறுப்புக்கோவையால் வகுப்பதற்கான படிமுறைத் தீர்வு ஆகும். இது எண்கணிதத்தின் நீள்வகுத்தலின் பொதுமைப்படுத்திய வடிவமாகும். இதன்படி பல்லுறுப்புக்கோவைகளின் வகுத்தலானது, சிறுசிறு எளிய படிகளாகப் பிரிக்கப்பட்டுச் செய்யப்படுகிறது. இந்நீள்வகுத்தலின் குறுக்க வடிவம் தொகுமுறை வகுத்தல் முறை. தொகுமுறை வகுத்தல், நீள்வகுத்தலைவிடக் குறைந்தளவு கணக்கிடுதல்களைக் கொண்ட மேலும் எளிதான முறையாக அமைகிறது.
formula_1 பல்லுறுப்புக்கோவையை formula_2 ஆல் வகுக்கக் கிடைக்கும் ஈவு மற்றும் மீதி காணல்:

வகுபடுகோவை பின்வருமாறு எழுதிக்கொள்ளப்படுகிறது:

வழிமுறை:

ஒவ்வொரு பல்லுறுப்புக்கோவைச் சோடி ("A", "B") ("B" ≠ 0) க்கும் "A" ஐ "B" ஆல் வகுக்கும்போது,

பல்லுறுப்புக்கோவைகள் "A" , "B" இரண்டின் வகுத்தலில் கிடைக்கும் தனித்தன்மையுடைய ஈவு, மீதிகளான "Q" , "R" ஐக் காணும்முறை ’’யூக்ளிடிய வகுத்தல்’’ என அழைக்கப்படுகிறது. பல்லுறுப்புக்கோவை நீள்வகுத்தலானது யூக்ளிடிய வகுத்தலின் படிமுறைத் தீர்வாகிறது.

ஒரு பல்லுறுப்புக்கோவையின் ஒன்று அல்லது அதற்கு மேற்பட்ட சில மூலங்கள் தெரிந்துகொள்ளப்பட்டால், அந்த பல்லுறுப்புக்கோவையைத் தெரிந்த மூலத்தைக் கொண்டு நீள்வகுத்தல் முறையில் வகுத்து அதன் காரணிகளைக் கண்டுபிடிக்கலாம். 

பல்லுறுப்புக்கோவை "P"("x") இன் படி "n" ; அதன் ஒரு மூலம் "r" என்க. 

மேலதிக மூலங்கள் தெரிந்தால் நீள்வகுத்தலை ஈவுக்கோவைகளுக்குத் தொடர்வது மூலமாக பிற காரணிகளையும் பெறலாம். இம்முறையில் நான்குக்கு அதிகமான படிகொண்ட பல்லுறுப்புக்கோவைகளின் காரணிகளைப் பெறமுடியும். ஐம்படி பல்லுறுப்புக்கோவையின் காரணிகளைக் காண்பதற்கு விகிதமுறு மூலத் தேற்றத்தைப் பயன்படுத்தி அதன் ஒரு மூலத்தைக் கண்டுபிடித்த பின்னர், அதைப் பயன்படுத்தி ஐம்படிக்கோவையை நான்காம்படிக் கோவையாகக் காரணிப்படுத்தலாம். பின்னர் அந்த நான்காம்படிக்கோவையைக் காரணிப்படுத்தி அனைத்துக் காரணிகளையும் காண முடியும்.

ஒரு சார்பின் வரைபடத்திற்கு அதன் மீதுள்ள ஒருகுறிப்பிட்ட புள்ளியில் தொடுகோடு காண்பதற்கு பல்லுறுப்புக்கோவை நீள்வகுத்தலைப் பயன்படுத்தலாம் 

"P"("x") சார்புக்கு புள்ளியில் தொடுகோடு காணல்:




</doc>
<doc id="283719" url="https://ta.wikipedia.org/wiki?curid=283719" title="புபேசு குப்தா">
புபேசு குப்தா

புபேசு குப்தா (Bhupesh Gupta 20 அக்டோபர் 1904--6 ஆகசுடு 1981) இந்திய அரசியல்வாதி இந்தியப் பொதுவுடமைக் கட்சித் தலைவர், நாடாளுமன்ற உறுப்பினர் ஆவார். பேச்சாளராகவும் எழுத்தாளாராகவும் இதழாசிரியராகவும் விளங்கியவர்.

தற்பொழுது வங்கத் தேயத்தில் அமைந்துள்ள மீமன்சிங் மாவட்டத்தில் உள்ள இத்னா என்னும் ஊரில் புபேசு குப்தா பிறந்தார். இசுகாட் சர்ச்சு கல்லூரியில் பயின்றார். மாணவராக இருக்கும்போதே இந்திய விடுதலைப் போராட்டத்தில் கலந்துகொண்டார். மேல் கல்வியின் பொருட்டு இங்கிலாந்துக்குச் சென்ற புபேசு குப்தா அங்கு பொதுவுடைமை மாணவர்களுடன் தோழமையுடன் செயல்பட்டார்.

அனுசீலன் என்னும் புரட்சி அமைப்பில் இணைந்து செயலாற்றினார். இவருடைய முனைப்பான செயல்பாட்டின் காரணமாக 1930 இல் முதன் முதலாக கைது செய்யப் பட்டார். 1931 ஆம் ஆண்டில் இரண்டு முறை கைது செய்யப்பட்டு மீண்டும் 1933 இல் கைது ஆகி 1937 வரை சிறையில் இருந்தார். 

1948 இல் பொதுவுடைமைக் கட்சி இந்தியாவில் தடை செய்யப்பட்டது. அப்போது புபேசு குப்தா தலைமறைவானார் ஆனால் 1951 இல் கைது செய்யப்பட்டு ஏப்பிரல் 1952 வரை சிறையில் இருந்தார்

1954 முதல் 1957 வரை புது யுகம் (NEW AGE) இதழில் பதிப்பாசிரியராக இருந்தார். மீண்டும் இரண்டாம் முறையாக 1966 முதல் தம் இறுதி வரை அவ்விதழின் ஆசிரியராக இருந்தார். சுவாதிநாட என்னும் கட்சியின் பத்திரிகையின் ஆசிரியர் குழுவிலும் இருந்தார். 

சட்டப் படிப்பு முடித்து இங்கிலாந்திலிருந்து திரும்பிய புபேசு குப்தா இந்தியாவில் பொதுவுடைமை இயக்கத்தில் இணைந்தார். 1943 ஆம் ஆண்டில் வங்கத்தில் கடும் பசியும் பஞ்சமும் நிலவியது. அப்போது புபேசு குப்தா நிவாரணப் பணிகளில் ஈடுபட்டார். 1952 முதல் மாநிலங்களவையில் உறுப்பினராகி தம் வாழ்வின் இறுதிக் காலம் வரை அப்பதவியில் இருந்தார். மாநிலங்களவை 100 ஆவது கூட்டம் நிகழ்ந்தபோது புபேசு குப்தாவின் நீண்ட கால பாராளுமன்றச் சேவையைப் பாராட்டி இவருக்குச் சிறப்பு செய்யப்பட்டது. அரசியல், பொருளியல் தொடர்பான சிக்கல்களைப் பற்றிக் கட்டுரைகளைப் பல இதழ்களில் எழுதி வந்தார். பன்னாட்டு பொதுவுடைமை இயக்கக் கூட்டம் புச்சரெச்ட்டில் நடைபெற்ற போது அக்கூட்டதில் கலந்து கொண்டார். பல்வேறு நாடுகளில் நிகழ்ந்த பொதுவுடைமை மாநாடுகளில் கலந்து கொண்டார். 1959 ஆம் ஆண்டில் பீஜிங் சென்று சீன நாட்டுத் தலைவர் மா சே துங் கைச் சந்தித்தார்.



</doc>
<doc id="283807" url="https://ta.wikipedia.org/wiki?curid=283807" title="அரித்துவாரமங்கலம்">
அரித்துவாரமங்கலம்

அரித்துவாரமங்கலம் (Arithuvaramangalam) என்னும் ஊர் தமிழகத்தின் திருவாரூர் மாவட்டத்தில் அமைந்துள்ளது.செம்மொழி காத்த செம்மல் வா. கோபாலசாமி இரகுநாத இராசாளியார் மேலும் அரித்துவாரமங்கலம் தவில் இசைக் கலைஞர் ஏ. கே. பழனிவேல் இவ்வூரில் பிறந்தவர்கள். இவ்வூரானது முன்னர் ஒருங்கிணைந்த தஞ்சாவூர் மாவட்டத்தில் இடம் பெற்றிருந்தது. தஞ்சாவூர் மாவட்டம், அம்மாபேட்டையிலிருந்து இவ்வூர் சுமார் 10 கிலோமீட்டர் தொலைவிலும், கும்பகோணத்திலிருந்து 15 கி.மீ. தொலைவிலும் அமைந்துள்ளது.



</doc>
<doc id="283814" url="https://ta.wikipedia.org/wiki?curid=283814" title="வரகூர் ஊராட்சி (தஞ்சாவூர்)">
வரகூர் ஊராட்சி (தஞ்சாவூர்)

வரகூர் ஊராட்சி ("Varagur Gram Panchayat"), தமிழ்நாட்டின் தஞ்சாவூர் மாவட்டத்தில் உள்ள திருவையாறு வட்டாரத்தில் அமைந்துள்ளது. இந்த ஊராட்சி, திருவையாறு சட்டமன்றத் தொகுதிக்கும் தஞ்சாவூர் மக்களவைத் தொகுதிக்கும் உட்பட்டதாகும். இந்த ஊராட்சி, மொத்தம் 7 ஊராட்சி மன்றத் தொகுதிகளைக் கொண்டுள்ளது. இவற்றில் இருந்து 7 ஊராட்சி மன்ற உறுப்பினர்களைத் தேர்ந்தெடுக்கின்றனர். 

2011 ஆம் ஆண்டு எடுக்கப்பட்ட மக்கட்தொகை கணக்கெடுப்பின் படி, இந்த ஊராட்சியில் மொத்தம் 2,833 பேர் வசிக்கின்றனர். இந்த ஊராட்சியில் மொத்தம் 719 வீடுகள் உள்ளன.

இங்கு பச்சைப் பசேல் வயல் பகுதிகள் அதிக அளவில் உள்ளன. இங்கு நெல், வாழை, கரும்பு, வெற்றிலை ஆகியவை அதிக அளவில் பயிர் செய்யப்படுகின்றன. 

இங்கு அரசு உயர்நிலைப்பள்ளி சுமார் 350 மாணவர்களுடன் இயங்கி வருகிறது. இங்கிருந்து சுமார் 10 கி.மீ. சுற்றளவிற்குள் திருக்காட்டுப்பள்ளி, பூண்டி ஆகிய சமயத் தலங்கள் உள்ளன. இவ்வூரில் புகழ் பெற்ற வெங்கடேசப் பெருமாள் கோயில் உள்ளது. இங்கு நடைபெறும் உறியடித்திருவிழா, தஞ்சாவூர் மாவட்டத்தில் புகழ் பெற்றதாகும்.



</doc>
<doc id="283829" url="https://ta.wikipedia.org/wiki?curid=283829" title="அம்பாறை மாவட்ட ஸியாரங்கள் (சமாதிகள்)">
அம்பாறை மாவட்ட ஸியாரங்கள் (சமாதிகள்)

ஸியாரம் என்னும் அரேபியச் சொல்லுக்கு சமாதி என்ற பொருளுண்டு. முஸ்லிம் பெரியார்களது அடக்கஸ்தலங்களை ஸியாரங்கள் என்று குறிப்பிடுவர். முஸ்லிம் குடியிருப்புகளுக்குச் சான்று பகரும் இவை அம்பாறை மாவட்டத்தில் பல கிராமங்களில் காணப்படுகின்றன. பிற நாடுகளிலிருந்தும், வேறு ஊர்களிலிருந்தும் இங்குள்ள மக்களை இஸ்லாமிய வாழ்க்கையின்பால் அழைப்பதற்காக வருகை தந்து, அவர்களோடு வாழ்ந்து சமாதியடைந்திருக்கும் முஸ்லிம் பெரியார்களின் சமாதிகள் பற்றிய குறிப்புக்களைப் பார்ப்போம்.

18 ம் நூற்றாண்டின் நடுப்பகுதியில் 'ஹழரமெளத்' என்னும் இடத்தைப் பிறப்பிடமாகக் கொண்ட செய்யித் அப்துர்றஹ்மான் மெளலானா மருதமுனைக்கு வந்து, அங்குள்ள மக்களுக்கு மார்க்க ஞானத்தையும், இஸ்லாமிய வழிமுறைகளையும் போதித்து வந்தார்கள். அந்நூற்றாண்டின் இறுதிப்பகுதியில் இறையடி சேர்ந்து அங்கேயே அடக்கம் செய்யப்பட்டார்கள். அவர்களது சமாதி மஸ்ஜிதுல் கபீர் பள்ளிவாசலில் உள்ளது.

1860 ம் ஆண்டு யெமன் நாட்டிலிருந்து மருதமுனைக் கிராமத்துக்கு வருகை தந்து, மஸ்ஜிதுல் நூர் பள்ளிவாசலில் தங்கியிருந்து சன்மார்க்கப் பணியாற்றி வந்த செய்யித் உத்மான் அஹ்தலி மெளலானா அவர்கள், மருதமுனையில் சரிபா உம்மா என்னும் பெண்ணை மணமுடித்து இல்வாழ்க்கை நடாத்தி வந்தார்கள். அவர்களிருவருக்கும் பிறந்த ஐதுரூஸ் மெளலானா அவர்கள் இந்தியாவிலுள்ள பாக்கியாத்துஸ் ஸாலிஹாத் அரபுக்கல்லூரியில் கல்வி கற்று மீண்டும் மருதமுனைக்கு வந்து சன்மார்க்கப் பணியாற்றினார்கள். ஷாதுலியா தரீக்காவின் கலீபாவாகிய இவர்கள் தமது 85 வது வயதில் 1950 ம் ஆண்டு இறையடி சேர்ந்தார்கள். இவர்களது சமாதி பள்ளிவாசலிலேயே அமைந்துள்ளது.

ஈராக் நாட்டிலிருந்து 1826 ம் ஆண்டு இஸ்லாமிய பிரச்சார நோக்குடன் அஸ்ஸெய்யிது இஸ்மாயில் மெளலானா அல்பஃதாதி (வலி) அவர்கள் மருதமுனைக்கு வருகை தந்து. மஸ்ஜிதுன் நூர் பள்ளிவாசலில் தங்கியிருந்து சன்மார்க்கப் பணிகளில் ஈடுபட்டார்கள். அன்னாரின் சமாதி மக்காமடி வீதியில் அமைந்துள்ளது.

18 ம் நூற்றாண்டின் ஆரம்பத்தில் இந்தியாவிலிருந்து சாய்ந்தமருதுக் கிராமத்துக்கு வருகை தந்த அஸ்கோல் அவ்லியா என்னும் பெரியார் சாய்ந்தமருது ஜும்மா பள்ளிவாசல் காணியில் தங்கியிருந்து மக்களுக்கு நல்லுபதேசம் செய்து வந்தார்கள். அவர்களது சமாதி பள்ளிவாசலின் முன்பக்கத்தில் அமைந்துள்ளது.

சங்கைக்குரிய அஸ்ஸெய்கு செய்யிது அப்துல் வாஹிது மெளலானா பின் அஸ்ஸெய்யிது அப்துல் வஹாப் மெளலானா அல் காதிரிய்யி ஐதுரூஸிய்யி அவர்களின் பரம்பரை தென்னிலங்கை வெலிகமவில் சமாதி கொண்டிருக்கும் அஸ்ஸாதாத் முகம்மதிஸ்மாயில் யெமனி (ரஹ்) அவர்களின் வழியாக முகம்மது நபி (ஸல்) அவர்களின் பெரிய தந்தை அப்பாஸ் (ரலி) அவர்களைச் சென்றடைகின்றது. 1908 ல் பொத்துல் கிராமத்தில் பிறந்த இவர்கள் குர்ஆன், ஹதீஸ் ஆகியவைகளைக் கற்றுத் தேர்ந்த பெரும் அறிஞராகவும், யூனானி வைத்தியராகவும், மாணிக்கக்கல் வியாபாரியாகவும் திகழ்ந்தார்கள். கதிர்காமத்தில் 10 ஆண்டுகளை இறைதியானத்தில் கழித்த இவர்கள், இலங்கையில் மட்டுமன்றி இந்தியாவிலும் இருந்த பிரபல அறிஞர்களோடு நல்லுறவு வைத்திருந்தார்கள். காத்தான்குடி, கிண்ணயா, கந்தளாய், முள்ளிப்பொத்தானை முதலிய இடங்களில் பள்ளிவாசல்களை நிறுவ முக்கிய காரணகர்த்தாவாக இருந்த அன்னாரின் சமாதி சாய்ந்தமருது அக்பர் பள்ளிவாசலில் அமைந்திருக்கின்றது.

இந்தியாவின் மலபார் பிரதேசத்தைச் சேர்ந்த குண்டுவெட்டி கிராமத்தில் பிறந்த ஹாஜா ஜெளஹர்சா சிஸ்தி அவர்கள் 1880 ம் ஆண்டு சாய்ந்தமருது ஊருக்கு வந்து வாழ்ந்திருந்தார்கள். செல்வந்தராக வாழ்ந்த அவர்கள் மக்களுக்கு நல்லுபதேசம் செய்தது மட்டுமன்றி, சிறந்த தர்மவானாகவும் விளங்கினார்கள். மக்களால் பெரிதும் மதிக்கப்பட்ட அன்னாரின் சமாதி அவர்கள் வாழ்ந்த வீட்டிலேயே அமைந்துள்ளது. தற்போது அந்தக் காணியில் பள்ளிவாசலொன்றும் இயங்கி வருகின்றது.

காரைதீவு - சம்மாந்துறை பிரதான வீதியின் அருகாமையில் மாவடிப்பள்ளிக் கிராமத்தில் அமைந்திருக்கும் சுமார் 300 வருடங்கள் பழைமையானதும், ஹயாத்து நபியென்று அழைக்கப்படும் ஹில்ரு (அலை) அவர்களின் நினைவிடத்தை அஸ்ஸெய்கு செய்யது செயின் மெளலானா அவர்கள் தமது குடும்பத்தினரோடு பராமரித்து வந்தார்கள். அங்கேயிருந்து மெளலானா அவர்கள் மக்களுக்கு சன்மார்க்க போதனை செய்து, பல அற்புதங்களையும் புரிந்து வந்தார்கள். மக்களின் நலனுக்காக மெளலானா அவர்களால் நட்டு வைக்கப்பட்டிருக்கும் விஷக்கல் மற்றும் கிணறு ஆகியவை இன்றும் உள்ளன. மக்களை இறைவழியில் நடாத்தும் பொருட்டு காலி, மாத்தளை, காத்தான்குடி ஆகிய ஊர்களில் தக்கியாக்களை அமைத்தார்கள். அவைகள் இன்றும் 'செயின் மெளலானா தக்கியா' என்று அழைக்கப்படுகின்றன. அன்னாரின் சமாதி ஹில்ரு (அலை) அவர்களின் நினைவிடத்திலேயே அமைந்துள்ளது.

கொண்டவட்டுவான் அம்பாறைக்கு மேற்கே 5 கிலோமீற்றர் தூரத்திலுள்ள ஒரு புராதன கிராமமாகும். இங்கு நெல் வயல்கள், குளம் மற்றும் சிறிய முஸ்லிம் குடியிருப்பு, சிறியதொரு தர்ஹா ஆகிய இருந்தன. தற்போது குடியிருப்பு எதுவும் இல்லை. இராணுவ பயிற்சி முகாம் மாத்திரம் உண்டு. அக்கிராமத்தில் இயற்பெயர் தெரியாத வீரையடி அப்பா என்னும் பெரியாரின் சமாதி அமைந்துள்ளது. வீரை மரத்தின் கீழே இச்சமாதி இருப்பதால் மேலே குறிப்பிடப்படும் பெயர் வந்திருக்கலாம்.

மல்கம்பிட்டி சம்மாந்துறைக்குத் தெற்கே அமைந்துள்ள நெற்காணிகள் சூழ்ந்திருக்கும் ஒரு கிராமாகும். சம்மாந்துறையில் மக்கள் வாழத்தொடங்கிய சமகாலத்தில் அல்லது அதற்கு முன்பே மல்கம்பிட்டி பிரசித்தி பெற்று விளங்கியது. ஈரான் நாட்டின் கொரஸான் பிரதேசத்தைச் சேர்ந்த சகோதரர்களான மெளலானா சிக்கந்தர் (ரஹ்), மெளலானா கலந்தர் (ரஹ்) ஆகிய இருவரும் அங்கு வந்து, அப்பிரதேச மக்களுக்கு சன்மார்க்க நெறியைப் புகட்டி அவர்களோடு வாழ்ந்திருந்தார்கள். சகோதரர்கள் இருவருடைய சமாதிகளும் அங்குள்ள சிறிய தர்ஹாவில் அருகருகே அமைந்துள்ளன. அவர்களின் சீடர்களான கட்டப்பக்கீர் அப்பா, அலிமலுங்கு அப்பா, அஸானியா உம்மா ஆகியோர்களின் சமாதிகளும் தர்ஹா காணியில் அமைந்திருக்கின்றன.

இவர்களது சமாதி சம்மாந்துறை நெல்லுச்சேனைக் கண்டம் என்னும் வயல்வெளியில் அமைந்துள்ளது. இப்பெரியாரின் ஊர், பெயர் தெரியாமலுள்ளது. மக்கள் காடு வெட்டி கழனிகளாக்குகின்ற போது இச்சமாதியைக் கண்டதனால் காட்டவுலியா என்னும் பெயர் ஏற்பட்டிருக்கலாம்.

இப்பெரியாரின் சமாதி சம்மாந்துறைக்கு வடமேற்கே குடாவட்டை நடுக்கண்டம் என்னும் வயல்வெளியில் அமைந்துள்ளது. ஊர், பெயர் தெரியாத இப்பெரியார் அங்குள்ள குருந்தை மரத்தினடியில் தியானத்தில் அமர்ந்திருந்தபோது சமாதியடைந்ததனால் குருந்தையடியப்பா என்ற பெயர் ஏற்பட்டிருக்கலாம். ஆண்டுதோறும் அப்பிரதேச மக்கள் இவ்விடத்தில் ஒன்றுகூடி, அன்னாரின் புகழ் பாடி அன்னதானம் வழங்குகின்றனர்.

ஆதம்பாவா என்னும் இயற்பெயரைக் கொண்டவரும், "மலங்கர் ஹாஜி" என்று தம்மைத்தாமே அழைத்துக்கொண்டவருமான மஸ்தார் வாப்பா அவர்கள் சம்மாந்துறையைச் சேர்ந்தவர்கள். சிறு வயதில் தென்னிந்தியாவுக்குச் சென்று சன்மார்க்கக் கல்வியைப் பயின்ற பின்னர், அங்குள்ள முத்துப்பேட்டை தர்ஹாவில் சில காலம் தங்கியிருந்தார்கள். 1933 ம் ஆண்டு தனது சொந்த ஊரான சம்மாந்துறைக்கு வந்து வாழ்ந்தார்கள். மறைவான ஆன்மீக விடயங்களை தம்மை நாடி வந்த மக்களுக்குப் போதித்ததனால், சம்மாந்துறை மட்டுமன்றி ஏனைய பிரதேசங்களைச் சேர்ந்த மக்களும் வாப்பா அவர்களிடம் வந்து ஆசி பெற்றுச் செல்வதை வழக்கமாகக் கொண்டிருந்தனர். 1960 ம் ஆண்டு இறையடியெய்திய அன்னாரின் சமாதி அவர் வாழ்ந்த சிறிய குடிசையிலேயே அமைந்துள்ளது.

1740 ம் ஆண்டு இந்தியாவிலிருந்து இறக்காமத்துக்கு வருகை தந்த பெரியார்களான சேகு (ரஹ்). சரீப் (ரஹ்) சகோதரர்கள் அங்குள்ள மக்களுக்கு சன்மார்க்க நெறியைப் புகட்டி வாழ்ந்திருந்த காலத்தில் அங்கேயே காலமானார்கள். அவர்கள் இருவருடைய சமாதிகளும் இறக்காமம் ஜும்மா பள்ளிவாசல் நிர்வாகத்தினரால் பரிபாலிக்கப்பட்டு வருகின்றது.

18 ம் நூற்றாண்டில் பர்மா (மியன்மார்) விலிருந்து வந்து நிந்தவூர், அல்லிமுல்லை என்னும் வயற்பிரதேசத்தில் வாழ்ந்திருந்த இப் பெரியாரின் இயற்பெயர் தெரியாது. "பர்மா ஆண்டகை" என்பது விறுமாண்டவர் என்று திரிபடைந்திருக்கலாம். அன்னாரின் சமாதி மேற்படி வயற்பிரதேசத்திலேயே அமைந்துள்ளது.

அட்டப்பள்ளம் நிந்தவூருக்கு அருகாமையில் உள்ள ஒரு சிறிய கிராமமாகும். ஏறத்தாள 300 வருடங்களுக்கு முன்னர் அரபு நாடுகளுள் ஒன்றிலிருந்து இங்கு வருகை தந்த இப்பெரியாரின் பெயர் தெரியாமலுள்ளது. இப்பிரதேசத்தில் காடு வெட்டிப் பயிர் செய்யச் சென்றவர்களினால் இச்சமாதி கண்டுபிடிக்கப்பட்டது. இரண்டு ஆலமரங்களுக்கு இடையிலுள்ள சமாதி நாற்பது முழம் (60 அடி) நீளமாக இருப்பதால் மேற்படி பெயர் ஏற்பட்டது. தற்போது சமாதியின் அருகில் சிறியதொரு பள்ளிவாசல் கட்டப்பட்டுள்ளது. இது மாதிரி வேறு 40 முழம் நீளமான சமாதிகள் இலங்கையின் வேறு சில பகுதிகளிலும் உள்ளதாக அறிய முடிகிறது.

காத்தான்குடியைப் பிறப்பிடமாகக் கொண்ட வெள்ளி ஆலிம் சாஹிபு அவர்கள் சிறுவயதில் தென்னிந்தியாவில் சன்மார்க்கக் கல்வியைக் கற்று பின்னர் அட்டாளைச்சேனையில் வாழ்ந்து ஆன்மீக நெறியைப் பரப்பினார்கள். அன்னாரின் சமாதி அட்டாளைச்சேனை சூபி மன்ஸிலில் அமைந்துள்ளது. அங்கு அப்துர் ரஹ்மான் ஆலிம் அவர்களது சமாதியும் உள்ளது.

அட்டாளைச்சேனைக்கும் அக்கரைப்பற்றும் இடையில் உள்ள தைக்கா நகர் என்று அழைக்கப்படும் கிராமத்தில், இந்தியாவிலிருந்து சன்மார்க்கத்தைப் பிரச்சாரம் செய்வதற்காக இங்கு வருகை தந்து சிறு குடிசையில் வாழ்ந்திருந்த பெரியார் பக்கீர் மிஸ்கீன் அலிஷா மஃபூப் அவர்களின் சமாதி, அவர்கள் வசித்த இடத்திலேயே அமைந்துள்ளது.

18 ம் நூற்றாண்டில் யெமன் தேசத்திலிருந்து செய்கு இஸ்மாயில் மெளலானா அவரது தோழர் செய்யிது அப்துல் காதிர் மெளலானாவுடன் பிரயாணம் செய்த பாய்மரக்கப்பல் புயற்காற்றில் சிக்கியதனால் அவர்களிருவரும் இலங்கைக்கரையை வந்தடைந்தனர். வெலிகாமத்தில் திருமணம் செய்த செய்கு இஸ்மாயில் மெளலானா அவர்களுக்குப் பிறந்தவர்தான் அஸ்ஸெய்கு அப்துஸ்ஸமது மெளலானா அவர்கள். தனது சிறிய வயதிலேயே புனித குர்ஆனை மனனம் செய்திருந்த அவர்கள் அக்கரைப்பற்றில் திருமணம் முடித்து வாழ்ந்தார்கள். மக்களுக்கு சன்மார்க்க போதனை செய்வதிலும் ஆன்மீக நெறியைப் பரப்புவதிலும் தனது முழு நேரத்தையும் செலவிட்ட அவர்களை மக்கள் "சின்ன மெளலானா" என்று பிரியத்துடன் அழைத்து வந்தார்கள். அன்னாரின் சமாதி அக்கரைப்பற்று பட்டினப்பள்ளி முன்றலில் அமைந்துள்ளது.

அக்கரைப்பற்றிலிருந்து நீத்தை வழியாக மாந்தோட்டம் கிராமத்திற்குச் செல்லும் வழியில் 20 கிலோமீற்றர் தூரத்தில் அம்பலத்தாறு கிராமம் உள்ளது. சுமார் 250 வருடங்களுக்கு முன்னர் செய்கு சிக்கந்தர் அவுலியா அவர்கள் தனது குடும்பத்தாருடன் இங்கு வாழ்ந்து மக்களுக்கு ஞான போதனை செய்து மக்களை நல்வழிப்படுத்தினார்கள். அன்னாரின் சமாதி இங்குள்ள சிறிய பள்ளிவாசலில் அமைந்தள்ளது. தற்போது பள்ளிவாசல் புனரமைக்கப்பட்டு வருகின்றது.



</doc>
<doc id="283830" url="https://ta.wikipedia.org/wiki?curid=283830" title="செம்புளிச்சான்">
செம்புளிச்சான்

செம்புளிச்சான் (அறிவியல் பெயர் : Erythroxylum monogynum), (ஆங்கிலம் பெயர் : Red cedar, Bastard Sandal) என்பது வெப்பமண்டலத்தைச் சார்ந்த தாவரம் ஆகும். இந்த தாவரத்தின் பூர்வீகம் தீபகற்ப இந்தியப்பகுதி என்று அறியப்படுகிறது. மேலும் இலங்கையில் பலபகுதிகளிலும் காணப்படுகிரது. இத்தாவரம் சிறிய செடிபோல் இருக்கும்போதே 7 மீட்டர்கள் உயரம் இருக்கும்.ஆயுர்வேதத்தில் இதன் கனி மருத்துவத்திற்க்கு பயன்படுத்தப்படுகிறது.




</doc>
<doc id="283833" url="https://ta.wikipedia.org/wiki?curid=283833" title="முதல் கின் பேரரசர் சமாதி">
முதல் கின் பேரரசர் சமாதி

முதல் கின் பேரரசரான கின் சி குவாங்கின் சமாதி லின்டாங் மாவட்டம், சியான்,சான்சி மாகாணத்தில் உள்ளது. கி.பி.246 தொடங்கி கி.பி.208 வரை, 38 ஆண்டுகள் கட்டுமானப் பணி நடைபெற்றது. இச்சமாதி கின் பேரரசின் தலைநகர் சியான்யாங்கை மாதிரியாகக் கொண்டு வடிவமைக்கப்பட்டுள்ளது. உள்நகரின் சுற்றளவு 2.5 கி.மீ (1.55 மைல்). வெளிநகரின் சுற்றளவு 6.3 கி.மீ (3.99 மைல்). அரசரின் கல்லறை கிழக்கு முகமாக உள்நகரின் தென்மேற்கில் உள்ளது. 76 மீட்டர் உயரமுள்ள குன்றின்கீழ் அமைக்கப்பட்டுள்ளது. சமாதிக்குன்றுக்கருகே சுடுமண்சுதை படை இதற்குக் காவலாக அமைக்கப்பட்டுள்ளது. 

1987 ஆம் ஆண்டு யுனெஸ்கோ உலகப் பாரம்பரியக் களமாக அறிவிக்கப்பட்டது.அகழ்வுப்பணி இன்னும் முழுமை பெறவில்லை. 

கின் பேரரசர், கி.பி.246 இல் தனது 13 ஆவது வயதில் அரியணை ஏறியதும் கட்டுமானப்பணி தொடங்கியது. கி.பி.221 இல் கின் ஆறு நாடுகளைக் கைப்பற்றி, ஒருங்கிணைந்த சீனாவை உருவாக்கி பேரரசர் ஆனதும் கட்டுமானப்பணி முடுக்கம்பெற்றது. 

கின்னின் வாழ்க்கை வரலாற்றை எழுதிய வரலாற்றாசிரியர் சிமா கியான் குறிப்பிலிருந்து,
குடியானவர்களின் கலகம் மூண்டபோது, சாங் கான் 7,00,000 பணியாளர்களையும் கலவரத்தை ஒடுக்க அனுப்பினார். கட்டுமானம் சில காலம் பாதிக்கப்பட்டது. சியாங் யூ கல்லறையை சூரையாடியாதாகவும் பின் ஆடு மேய்க்கும் சிறுவன் ஒருவனால் சில பகுதிகள் எரியூட்டப்பட்டதாகவும் சொல்லப்பட்டது. எனினும், பெரிய அளவிலான பாதிப்புகள் எதையும் தற்காலத்திய ஆய்வுகள் உணர்த்தவில்லை. 
கின் சி குவாங் கல்லறை வளாகம், அவரது பேரரசு, அரண்மனை ஆகியவற்றின் சிறு நகலாகும். கல்லறைக்குன்றைச் சுற்றி, இரு சுற்றுச்சுவர்கள் உள்ளன. உட்சுவர் மற்றும் வெளிசுவருக்கிடையே பல குழிகள் உள்ளன. இவற்றில் பல்வேறு வேலைப்பாடுகளைக் கொண்ட பொருட்கள் உள்ளன. 

உள் சுற்றுச்சுவருக்குள்ளே மேற்கில் வெண்கல தேரும் குதிரைகளும் கண்டுபிடிக்கப்பட்டுள்ளன. மேலும், அமைச்சர்கள், அதிகாரிகளின் சுதைமண்சிற்பங்கள் உள்ளன.
உட்சுவருக்கும் வெளிசுவருக்கிமிடையேயுள்ள பகுதியில் காவலர்கள், அவைக் கலைஞர்கள் ஆகியோரின் சுதைமண் சிற்பங்கள்,கல்லாலான கவச உடைகள் உள்ளன. வடக்கில் வெண்கல வாத்து, நாரை, அன்னம் கொண்ட அரச பூங்காவும் இசைக்குழுவும் உள்ளன. வெளிச்சுவருக்கு வெளியே அசல் குதிரைகளும் பழக்குநர்களும் கொண்ட அரச லாயம் உள்ளது. மேற்கில் கட்டாய பணியில் இறந்தத் தொழிலாளர்களின் பெரும் இடுகாடு உள்ளது. 
சுடுமண்சுதைச்சிற்பப் படை 1.5 கிமீ தொலைவில் கிழக்கில் உள்ளது. 
கல்லறைக்குன்று அகழ்வுப்பணி இன்னும் முழுமை பெறவில்லை. எனினும், வேறுபல தொழில்நுட்பங்கள் மூலம் ஆய்வு நடைபெற்று வருகிறது.



</doc>
<doc id="283847" url="https://ta.wikipedia.org/wiki?curid=283847" title="ரகுநாத் மகபத்ர">
ரகுநாத் மகபத்ர

ரகுநாத் மகபத்ர ("Raghunath Mohapatra", பிறப்பு: 24 மார்ச்சு, 1943) ஒரிசா மாநிலத்தின் பூரியில் பிறந்த, கோவில் சிற்பக் கலைஞர் மற்றும் கட்டடக் கலைஞர் ஆவார். கோவில்களின் வடிவமைப்பிலும் கற்சிலைகளின் உருவம், வடிவம், அமைப்பு ஆகியவற்றில் தேர்ந்த அறிவும் அனுபவமும் கொண்டவர்.

ரகுநாத் மகபத்ர சிற்பக் கலைஞர்கள் குடும்பத்தில் பிறந்தவர். இவருடைய முன்னோர்கள் கொனாரக் கோவில் மற்றும் 12 ஆம் நூற்றாண்டைச் சேர்ந்த பூரி சகன்னாதர் கோவில் போன்றவற்றை நிர்மாணித்தவர்கள் ஆவர்.





</doc>
<doc id="283852" url="https://ta.wikipedia.org/wiki?curid=283852" title="கொரிய அரங்கு">
கொரிய அரங்கு

கொரிய அரங்கு "(Korean theatre)" என்பது கொரியாவிலும் வெளிநாடுகளிலும் உள்ள கொரியர்கள் மேடையில் நிகழ்த்தும் அரங்கைக் குறிக்கிறது. இன்றைய கொரிய அரங்கு முனைப்போடு செயல்படுகிறது.
கொரிய அரங்கு 20 ஆம் நூற்றாண்டுக்கு முன்பு நாடக அரங்கை விட நிகழ்த்துதலையே (நிகழ்த்தும் கலைகளையே குறித்தது. அதில் கதைக்கருவுள்ள நாடகம் ஏதும் அமையவில்லை.நிகழ்த்து கலைகளில் நடனம், வெறியாட்டம் போன்ற சாமானிய சடங்குகள், வட்டரங்கு வித்தைகள் ஆகியவை விளங்கின. இவை "நோலம்" (놀음) அல்லது "யியொன்ஃஈ" (연희) எனப்பட்டன. இதன் பொருள் ஆட்டங்கள் அல்லது விளையாட்டுகள் என்பதாகும்.
கொரியப் பொது அரங்கு வடிவமாக 19 ஆம் நூற்றாண்டுவரை "தால்சம்" (탈춤), "பன்சோரி" (판소리 ஆகியவை விளங்கின. தால்சம் முகமூடி நடனத்தைக் குறிக்கும்.இதில் நடனத்தின் இடையிடையே பேச்சும் பாட்டும் உறையாடலும் அமையும். இதில் பல எள்ளல்வகை நாடகப் போக்கே பரவலாக அமையும். பன்சோரி என்பது கதைசொல்லல் முறையாகும். இதில் உரையாடல், பாடல், பேச்சு ஊடாக ஒரு மைய நிகழ்த்துநர் முழுக் கதையையும் சொல்லுவார். மற்றொருவர் முரசால் முழங்கி, அவ்வப்போது குரலிசையால் ஒருங்கிசைவையும் உணர்வையும் ஊட்டுவார் . (‘சுயிம்சே’-추임새) . தால்சமோ பன்சோரியோ வாய்மொழிவழி தலைமுறைக்குத் தலைமுறை தொடர்வனவே தவிர இவற்றுக்கு நிலையான எழுது வடிவமேதும் கிடையாது.
கொரியா 19 ஆம் நூற்றாண்டு பின்பகுதியில் அயல்நாட்டினரை தம் நாட்டில் வர இசைவு அளித்த்தும், முதல் பித்தியல் அறைமேடை அரங்கம், இயோபியுல்-சா(협률사) உருவானது. முதல் புத்தியல் உள்ளரங்கு 1902 இல் கட்டப்பட்ட்து. அதில் புதியவகை நாடகங்கள் (신극) அரங்கேறின. அந்நாளில் மேற்கத்தியவகை நாடகங்களைக் கொரியர்கள் புதுநாடகங்கள் என்றனர். புதிய மேடைமுறை அரிமுகமாகியது. அதில் சேக்சுபியர் நாடகங்கள் நடத்தப்பட்டன. அரங்கு நிகழ்த்துவோரிடையே ஓரியக்கம் தெளிவாகப் புதுநாடகங்களையும் மரபுவழி நாடகங்களையும் வறையறுத்தது. இன்று மரபு நாடகங்கள் வாழும் தேசியச் செல்வங்களாகக் காப்பாற்றப்படுகின்றன.அரசே திறமை மிக்க மரபுவழி நாடகக் கலைஞர்களைத் தேர்வுசெய்து நிதியளித்து அவற்றைப் பேணிக் காத்துவருகிறது. 
நிகழ்கால அரங்கு மூவகைகளில் நடத்தப்படுகிறது. இவை அரசின் மரபு அரங்கு, வல்லுநரின் செய்முறை அரங்கு, தொழில்முறைக் குழும மக்கள் அரங்கு என்பனவாகும். மரபுவழி அரங்கைச் செழிக்கச் செய்ய தேசிய அரங்கு, சீயோல் நிகழ்த்துகலை மையம் அரசால் ஏற்படுத்தப்பட்டுள்ளது. இதில் கொரிய மரபு நாடகங்களும் சேக்சுபியர், செகாவ் நாடகங்களும் அரங்கேற்றப்படுகின்றன. தேகாக்ரோ (대학로), எனப்படும் ‘off-Broadway’ அல்லது ‘off-off-Broadway’ எனும் இரண்டாம்வகை நாடகங்கள் கொரியாவீன் சீயோல் நகரில் நடத்தப்படுகின்றன. இவ்வகை நாடகங்கள் தனிக் கலைஞர்களின் முயற்சியால் செய்முறை வடிவங்களாக நட்த்திப் பார்க்கப்படுகின்றன. இருதி பெருவாரியான அரங்கு மக்கள் அரங்கு ஆகும். பல தொழில்முறைக் குழுமங்கள் சீயோலில் பரந்த இடவெளிகள் உள்ள இடங்களில் பெரிய அரங்குகளைக் கட்டி பெயர்பெற்ர செய்முறைவழி நாடகங்களையும் இசைக் கச்சேரிகளையும் அரங்கேற்றுகின்றன. இவை நிகழ்கால அரங்கு வகைகளைக் குறிப்பனவே. நடைமுறையில் இவை கலந்து நட்த்தப்படுவதும் உண்டு என்பதை நினைவில் நிறுத்தவேண்டும். எனவே சிலவேளைகளில் தொழில்முறைக் குழும அரங்கில் செய்முறை நாடகங்களும் தேகாக்ரோ அரங்கில் பெயர்பெற்ற பிராட்வே இசைக் கச்சேரிகளும் நடக்கலாம். 



</doc>
<doc id="283857" url="https://ta.wikipedia.org/wiki?curid=283857" title="நிரன் டே">
நிரன் டே

நிரன் டே ("Niren De") என்பவர் இந்திய நாட்டு வழக்குரைஞர் ஆவார். நெருக்கடி நிலை பிரகடனம் செய்யப்பட்ட காலகட்டத்தில் இந்திய அட்டார்னி ஜெனரல் பதவியில் இருந்தவர். முன்னதாக இந்திய சொலிசிட்டர் ஜெனரலாகவும் பதவி வகித்தார்.

1976 அக்டோபர் முதல் 1977 மார்ச்சு வரை இந்திய பார் கவுன்சிலின் தலைவராகவும் இருந்தார். 1974 ஆம் ஆண்டில் இவருக்குப் பத்ம விபூசண் விருது இந்திய நடுவண் அரசால் வழங்கப்பட்டது..



</doc>
<doc id="283858" url="https://ta.wikipedia.org/wiki?curid=283858" title="ஜுராசிக் பார்க் (புதினம்)">
ஜுராசிக் பார்க் (புதினம்)

ஜுராசிக் பார்க் ("Jurassic Park") என்பது அமெரிக்க எழுத்தாளர் மைக்கேல் கிரைட்டனால் எழுதப்பட்டு 1990-ஆம் ஆண்டில் வெளிவந்த அறிவியல் புனைவுப் புதினமாகும். இப்புதினத்தில் ஏழு பிரிவுகள் (iterations) உள்ளன.

இப்புதினமானது, மரபணுப் பொறியியல் குறித்த எச்சரிக்கைக் கதையாக (Cautionary tale) விளங்குகிறது. 
இத் தொழில்நுட்பத்தைக் கொண்டு மீளுருவாக்கப்பட்ட தொன்மாக்களைக் காட்சிப்படுத்தும் ஒரு கேளிக்கை பூங்காவின் சரிவே இதன் மையக்கருத்தாகும். இதன்மூலம் கணிதக் கருத்தாக்கமான ஒழுங்கின்மை கோட்பாட்டையும், நிஜ வாழ்க்கையின் மீதான அதன் தாக்கத்தையும் இப்புதினம் விளக்குகிறது.

இதன் தொடர்ச்சியாக மைக்கேல் கிரைட்டனால் எழுதப்பட்ட த லொஸ்ட் வேர்ல்ட் என்ற புதினம் 1995-இல் வெளியானது. பின்பு 1997-இல் இவ்விரு புதினங்களும் "மைக்கேல் கிரைட்டன்ஸ் ஜுராசிக் வேர்ல்ட்"(Michael Crichton's Jurassic World) என்ற ஒரே நூலாக வெளியாயின(இத் தொகுப்புக்கும் ஜுராசிக் வேர்ல்ட் திரைப்படத்துக்கும் தொடர்பில்லை).

1993-ஆம் ஆண்டில் அமெரிக்க இயக்குநர் ஸ்டீவன் ஸ்பில்பேர்க், இப் புதினத்தை அடிப்படையாகக் கொண்டு ஜுராசிக் பார்க் என்ற வெற்றிப்படத்தை இயக்கினார். பின்பு அவரே "த லொஸ்ட் வேர்ல்ட்" புதினத்தை அடிப்படையாகக் கொண்டு இயக்கினார்.

பின்பு மூன்றாவதாக ஜோ ஜான்ஸ்டன் இயக்கத்தில் ஜுராசிக் பார்க் III என்ற திரைப்படம் 2001-இல் வெளியானது.இரு புதினங்களிலும் இடம்பெற்ற, ஆனால் முந்தைய இரு படங்களிலும் பயன்படுத்தப்படாத உறுப்புகள், கருப்பொருள்கள் மற்றும் காட்சிகளை இப் படம் உள்வாங்கிக் கொண்டது. நான்காவதாக ஜுராசிக் வேர்ல்ட் என்ற திரைப்படம், ஜூன் 12,2015-இல் வெளியானது.

கிரைட்டன், முதன்முதலில், ஒரு தொன்மாவை மீளுருவாக்கும் பட்டதாரி மாணவரைப் பற்றிய திரைக்கதையைத்தான் சிந்தித்து வைத்திருந்தார். பின்பு அக் கதையை வனவிலங்குப் பூங்கா ஒன்றில் நிகழ்வதாக மாற்றியமைத்தார். மேலும் கதையின் விவரிப்பைக் குழந்தைகளின் பார்வையிலிருந்து பெரியவர்களின் பார்வைக்கு மாற்றினார்.

1989 ஆம் ஆண்டில், கோஸ்ட்டா ரிக்கா நாட்டிலும் அதன் அருகிலுள்ள ஈஸ்லா நுப்லார் (Isla Nublar) என்ற (கற்பனை) தீவிலும் சில மர்ம விலங்குகள் தொடர்ச்சியாகத் தாக்குதல் நடத்துகின்றன.இறுதியில் அவற்றுள் ஒன்று ப்ரோ காம்ப்ஸோக்னாதஸ் (Procompsognathus) என அடையாளம் காணப்படுகிறது.

இச்சமயத்தில் தொல்லுயிர் ஆய்வாளர் ஆலன் கிரான்ட் (Dr. Alan Grant) மற்றும் அவரது தொல் தாவரவியல் பட்டதாரி மாணவியான எல்லி சாட்லர் (Ellie Sattler) ஆகியோருக்கு ஓர் அழைப்பு வருகிறது. அவ்வழைப்பை விடுத்தவர், பன்னாட்டு மரபணுத் தொழில்நுட்ப நிறுவனமான இன்-ஜென்னின் (InGen) தோற்றுனரும் அதன் தலைமைச் செயல் அலுவலரும்(CEO) ஆன ஜான் ஹேமண்ட் (John Hammond) ஆவார். இவர், ஈஸ்லா நுப்லாரில் தாம் உருவாக்கியுள்ள உயிரியல் காப்பகத்தை ஒரு வார இறுதியில் வந்து பார்வையிடுமாறு மேற்கூறிய இருவரையும் அழைக்கிறார்.

அவ்வாறே ஈஸ்லா நுப்லாருக்கு வரும் கிரான்டும் சாட்லரும் அக் காப்பகமானது உண்மையில் "ஜுராசிக் பார்க்" எனப் பெயர்கொண்ட, அதிநவீன முறையில் படியெடுக்கப்பட்ட தொன்மாக்களைக் காட்சிப்படுத்தும் ஒரு கேளிக்கைப் பூங்கா என அறிகின்றனர். இனப்பெருக்கத்தைத் தடுப்பதற்காக அங்குள்ள விலங்குகள் அனைத்தும் லைசின்-குறைபாடுள்ள (lysine) பெண் விலங்குகளாக உருவாக்கப்பட்டுள்ளன என்று அவர்களுக்குக் கூறப்படுகிறது. மரபணுப் பொறியியல் துறையில் தன் நிறுவனத்தின் முன்னேற்றங்களைக் குறித்துப் பெருமையுடன் விரித்துரைக்கும் ஹேமண்ட், பார்வையாளர்கள் இருவரையும் அத் தீவின் பல்வேறு தானியங்கி அமைப்புகளூடே அழைத்துச் செல்கிறார்.

[அப் பூங்காவில் அண்மையில் நடந்த நிகழ்வுகள், ஹேமண்டின் முதலீட்டாளர்களை அச்சத்திற்கு உள்ளாக்கியிருக்கின்றன. அவர்களை அமைதிப்படுத்துவதற்காக கிரான்ட் மற்றும் சாட்லர் ஆகியோரைப் புதிய ஆலோசகர்களாகச் செயல்பட ஹேமண்ட் விரும்புகிறார்].

இவர்களுக்கு எதிர்த்தரப்பில் பிரபல கணித வல்லுநரும் ஒழுங்கின்மை கோட்பாட்டாளருமான இயான் மால்கம் (Dr.Ian Malcolm) மற்றும் முதலீட்டாளர்கள் தரப்பு 
வழக்கறிஞர் டொனால்ட் ஜென்னாரோ (Donald Gennaro) ஆகியோர் உள்ளனர். இவர்கள் இருவருக்கும் பூங்காவின் வாய்ப்புகள் பற்றிய அவநம்பிக்கை இருக்கிறது. இப்பூங்காவின் உருவாக்கத்திற்கு முன்னரே கலந்தாலோசிக்கப்பட்டிருந்த மால்கம், இப்பூங்கா விரைவில் அழிந்துவிடும் என்று தற்போது உறுதிபடக் கணிக்கிறார். ஆயினும் இக் கணிப்பை ஹேமண்ட் மறுக்கிறார்.
பின்னர் இப் பூங்காவைப் பார்வையிட ஆலோசகர் குழுவினர் தயாராகும்பொழுது அவர்களோடு ஹேமண்டின் பேரக்குழந்தைகளான டிம் (Tim Murphy) மற்றும் லெக்ஸ் மர்பி (Lex Murphy) ஆகியோர் இணைந்துகொள்கின்றனர். இச் சுற்றுப்பயணத்தின்போது கிரான்ட் ஒரு வெலாசிராப்டர் முட்டை ஓட்டைக் கண்டெடுக்கிறார். இதனால் "பூங்காவிலுள்ள தொன்மாக்கள் இனப்பெருக்கம் செய்யத்தொடங்கிவிட்டன" என்ற மால்கம்-மின் கூற்று நிறுவப்படுகிறது.

இதற்கிடையில் ஒரு வெப்பமண்டலப் புயல், ஈஸ்லா நுப்லார் தீவைத் தாக்குகிறது. இப்புயலின்போது ஜுராசிக் பார்க்-கின் தலைமைக் கணிப்பொறி நிரலாளரான டென்னிஸ் நெட்ரி (Dennis Nedry) தொன்மாக்களின் முளையங்களை (Embryos) திருடி இன்-ஜென் நிறுவனத்தின் போட்டி நிறுவனமான பயோசின்-னுக்கு (Biosyn) விற்கத் திட்டமிடுகிறார் (ஏற்கெனவே இதற்கான கையூட்டை பயோசின்-னின் முகவரான லூயி டாட்ஜ்சன்-னிடம் (Dr.Lewis Dodgson) இவர் பெற்றிருந்தார்).

இதற்காகப் பூங்காவின் பாதுகாப்பு அமைப்பைச் செயலிழக்க வைக்கும் நெட்ரி பின்பு முளையச் சேமிப்பு அறைக்குள் நுழைந்து பூங்காவிலுள்ள பதினைந்து வகைத் தொன்மாக்களின் 
முளையங்களையும் திருடுகிறார். பின்பு அவற்றைப் பூங்காவிலுள்ள ஒரு துணைக் கப்பல்துறையில் காத்துக்கொண்டிருக்கும் பயோசின் ஆட்களுக்குக் கொண்டுசெல்லும் வழியில் சிக்கிக்கொள்ளும் அவரை டைலோஃபோ சாரஸ் (Dilophosaurus) என்ற தொன்மா கொன்றுவிடுகிறது.

நெட்ரியின் திட்டத்தால் பூங்காவின் பெரும்பாலான பாதுகாப்பு வேலிகள் செயலிழக்கின்றன.
தொன்மாக்களும் அவற்றின் இருப்பிடங்களிலிருந்து தப்பிவிடுகின்றன. ஆலோசகர் குழுவினரை டைரனோசாரஸ் என்ற தொன்மா தாக்குகிறது. இதன் விளைவாக கிரான்டும் இரு
சிறார்களும் வழி தவறிவிடுகின்றனர். இத் தாக்குதலில் படுகாயமடையும் மால்கம்-ஐ ஜென்னாரோவும்
பூங்காவின் காப்பாளர் இராபர்ட் முல்டூனும் (Robert Muldoon) மீட்கின்றனர். அவரைப் பூங்காவின் கால்நடை மருத்துவரான ஹார்டிங் (Dr.Harding) பார்த்துக்கொள்கிறார். எனினும் அவர் நிலை கவலைக்கிடமாகிறது.

பின்னர் பூங்காவின் தலைமைப் பொறியாளரும் மேற்பார்வையாளருமான ஜான் அர்னால்ட் (John Arnold), மரபணுப் பொறியாளர் ஹென்றி வூ (Henry Wu), முல்டூன், ஹேமண்ட் ஆகியோர் 
பூங்காவின் மின்சாரத் தொடர்பை உயிர்ப்பிக்கப் போராடுகின்றனர். இம்முயற்சி முதலில் பலனளித்தாலும் பின்பு மீண்டும் மின்சாரம் துண்டிக்கப்படுகிறது. இச்சமயத்தில் வெலாசிராப்டர்களும்
அவற்றின் இருப்பிடங்களிலிருந்து தப்பிவந்து வூ, அர்னால்ட் இருவரையும் கொன்றுவிடுகின்றன.

இதற்கிடையில் கிரான்டும் இரு சிறார்களும் ஒரு காட்டாற்றின் வழியாக படகு சவாரி செய்து பூங்காவின் பார்வையாளர் மையத்தை வந்தடைகின்றனர். தற்போது அத் தீவிலிருந்து கோஸ்ட்டா ரிக்காவுக்குச் சென்றுகொண்டிருக்கும் ஒரு சரக்குக் கப்பலில் பல இளம் வெலாசிராப்டர்கள் பதுங்கியுள்ளதாக பூங்காவின் மேலாண்மைக் குழுவினரிடம் அவர்கள் கூறுகின்றனர். பின்பு கிரான்ட்
துண்டிக்கப்பட்ட மின்சாரத்தை மீண்டும் உயிர்ப்பிக்கிறார். இதனால் அக் கப்பலில் வெலாசிராப்டர்கள் பதுங்கியுள்ள செய்தி தக்க சமயத்தில் அதன் மாலுமிகளிடம் தெரிவிக்கப்படுகிறது. அவர்களும் அவ் விலங்குகளை உடனடியாகக் கொன்றுவிடுகின்றனர்.

ஜென்னாரோ அத் தீவை விரைவில் அழிக்கவேண்டும் என வலியுறுத்துகிறார். ஆனால் முதலில் முழு சூழ்நிலையையும் ஆய்வு செய்யவேண்டும் எனக் கூறும் கிரான்ட், அவரையும் சாட்லர், முல்டூன் ஆகியோரையும் அழைத்துக்கொண்டு பூங்காவுக்குள் செல்கிறார். வெலாசிராப்டர்களின் கூடுகளை அவர்கள் கண்டுபிடித்து, அங்கு பொறித்த முட்டைகளின் எண்ணிக்கையையும் பூங்காவின் திருத்தப்பட்ட
கணக்கீட்டையும் ஒப்பிடுகின்றனர். பின்பு பார்வையாளர் மையத்துக்குத் திரும்புகின்றனர்.

இதற்கிடையில் பூங்காவுக்குள் நடைபயிலும் ஹேமண்ட், அவரது முந்தைய தவறுகளைத் திருத்திக்கொண்டு மீண்டும் ஒரு புதிய பூங்காவைக் கட்டமைப்பது குறித்து சிந்திக்கிறார். அப்போது திடீரென ஒரு டி ரெக்ஸின் முழக்கத்தைக் கேட்டு அதிர்ச்சியடைந்து ஒரு குன்றின் மீதிருந்து தவறி விழுகிறார். அங்கு கூட்டமாக வரும் "ப்ரோ காம்ப்ஸோக்னாதஸ்"கள் அவரைக் கொல்கின்றன.

தொன்மாக்களின் இனப்பெருக்கத்தைப் பொறுத்தவரையில், அவற்றின் மரபணு இடைவெளிகளை நிரப்புவதற்காகத் தவளைகளின் மரபணுக்கள் பயன்படுத்தபட்டதால் பெண் தொன்மாக்கள் தங்கள் பாலினத்தை மாற்றிக்கொண்டு இனப்பெருக்கம் செய்திருக்கின்றன எனத் தெரியவருகிறது.

விரைவில் ஈஸ்லா நுப்லாருக்கு வரும் கோஸ்ட்டா ரிக்கா நாட்டு வானூர்திப் படையினர் (கற்பனை) அவ்விடத்தை அபாயகரமானதாக அறிவிக்கின்றனர். அத்துடன் நாபாம் (napalm) கொண்டு அதை அழித்தும் விடுகின்றனர். நடந்த சம்பவங்களில் உயிர்பிழைத்தவர்கள் (கிரான்ட் முதலானோர்) காலவரையின்றி ஐக்கிய அமெரிக்கா மற்றும் கோஸ்ட்டா ரிக்கா நாடுகளின் அரசுகளால் ஒரு விடுதியில் தடுத்துவைக்கப்படுகின்றனர்.

சில வாரங்கள் கடந்தபின், கோஸ்ட்டா ரிக்கா வாழ் அமெரிக்க மருத்துவரான டாக்டர் மார்ட்டின் குய்டியெர்ரேஸ் (Dr. Martin Guitierrez) என்பவர் அவ்விடுதிக்கு வந்து கிரான்டைச் சந்திக்கிறார்.

கிரான்டிடம் அவர், சில மர்ம விலங்குகள் கூட்டமாக கோஸ்ட்டா ரிக்கா காடுகளின் வழியாக இடப்பெயர்ச்சி செய்வதாகவும் லைசின் நிறைந்த பயிர்கள் மற்றும் கோழிகளை உண்பதாகவும்
கூறுகிறார். மேலும் அவர், "உயிர்பிழைத்தவர்களில் யாரும் (டிம் மற்றும் லெக்ஸ் நீங்கலாக) 
அவ்வளவு விரைவில் அவ்விடுதியை விட்டு வெளியேறப்போவதில்லை" என கிரான்டிடம் கூறி விடைபெற்றுச் செல்கிறார்.

முதன்மைக் கட்டுரை: ஜுராசிக் பார்க்கில் இடம்பெறும் படியெடுக்கப்பட்ட விலங்குகளின் பட்டியல்

இப்புதினம் வெளியானபின் அதிக அளவில் விற்பனையானது. கிரைட்டனின் ஆகச்சிறந்த புதினமாகவும் ஆனது.விமர்சகர்கள் இதற்குப் பெருமளவில் நேர்மறையான விமர்சனங்களை அளித்தனர்.

நியூயார்க் டைம்ஸ் நாளிதழுக்கு அளித்த ஒரு விமர்சனத்தில், எழுத்தாளர் 
கிறிஸ்டோபர் லேமன்-ஹாப்ட் ( Christopher Lehmann-Haupt) இவ்வாறு குறிப்பிட்டார்: "(இப்புதினம்) [பிராங்கென்ஸ்டைன்] தொன்மத்தின் மேம்பட்ட மாதிரி... தற்போது வரை திரு.கிரைட்டன் எழுதிய புதினங்களுள் மிகச்சிறந்தது".

கட்டுரையாளர் ஜீன் லியோன்ஸ் ( Gene Lyons) எண்டர்டெயின்மெண்ட் வீக்லி வார இதழுக்கு அளித்த விமர்சனத்தில் "அறிவார்ந்த பொழுதுபோக்கு நிறைந்த, தோற்கடிக்க முடியாத நூல்... பொழுது போக்குவிக்கும் புதுமைச் செய்திகளை எளிதாகச் செரிக்கும் வகையில் வழங்குகிறது" என்பதாகக் குறிப்பிட்டார்.

ஆயினும் லியோன்ஸின் இந்த விமர்சனமும், லாஸ் ஏஞ்சல்ஸ் டைம்ஸ் நாளிதழுக்கு எழுத்தாளர்
ஆண்ட்ரூ ஃபெர்குஸன் ( Andrew Ferguson) அளித்த விமர்சனமும் கிரைட்டனின் பண்புரு வருணனை
(characterization) பாணியை "உணர்ச்சியும் சுயமானத்தன்மையும் அற்றது" என விமர்சித்தன. ஃபெர்குஸன் மேலும் கூறுகையில் இப்புதினத்தில் தோன்றும் கதாபாத்திரமான மால்கம்-மின் "மலிவான தத்துவப்படுத்தலை"க் குறைகூறினார். "இந்நூலைத் திரைப்படமாக்கினால் ஐயத்திற்கு இடமின்றி அது மோசமான தரம் கொண்டதாகத்தான் இருக்கும்" என்று அவர் கணித்தார். எனினும் "தொன்மாக்கள், மரபணு ஆய்வு, தொல்லுயிரியல் மற்றும் ஒழுங்கின்மை கோட்பாடு குறித்த, ஆர்வத்தைத் தூண்டக்கூடிய விவாதங்கள்தான் இந்நூலின் (ஒரே) உண்மையான மதிப்பு" என அவர் ஒப்புக்கொண்டார்..

இப்புதினம் திரைப்படமாக்கப்பட்டபோது மேலும் பிரபலமடைந்தது. அத்திரைப்படம் நூறு கோடி டாலருக்கு மேல் வருவாய் ஈட்டியது. பல தொடர்ச்சிகளும் வெளிவந்தன.

1996-ஆம் ஆண்டில் இப்புதினம், இரண்டாம் நிலை BILBY விருது பெற்றது.




</doc>
<doc id="283859" url="https://ta.wikipedia.org/wiki?curid=283859" title="கொரியக் கவிதை">
கொரியக் கவிதை

கொரியக் கவிதை ("Korean poetry") என்பது கொரிய மொழியில் எழுதப்பட்ட அல்லது கொரியர்களால் எழுதப்பட்ட கவிதையைக் குறிக்கும்.மரபுக் கொரியக் கவிதைகள் நிகழ்த்து கலையில் அவ்வப்போது பாடப்படும் பாட்டுகளாகவே அமைந்தன.பெரும்பாலும் 20 ஆம் நூற்றாண்டுக்கு முன் கொரியக் கவிதைகள் அஞ்சா எழுத்தில் எழுதப்பட்டன. பிறகு இவை ஃஆங்குல் எழுத்தில் எழுதப்பட்டன.

பழங்காலக் கொரிய மக்களின் சமய வாழ்வில் வாய்மொழிப் பாடல்கள் நிலவியநிலை சீனப் பேரரசுகளின் வரலாற்றில் தெளிவாகப் பதிவாகியுள்ளது. அரசு மன்றங்களில்முதன்மை சடங்காளர் அரசுத் தோற்றத் தொன்மாக அரசரின் தெய்வீக மரபுத் தோற்றத்தைப் போரிலும் அமைதியான வாழ்க்கைக் காலத்திலும் ஓதுவதுண்டு. அப்படி ஓதும் எடுத்துரைப்பு "நோரே" ("norae") எனப்பபடும் முதனிலைப் பாடல்கள் ("norae") வரவேற்கப் பட்டதோடு மட்டுமல்லாமல் மகிழ்வூட்டவும் கடவுள்களுக்கும் ஆவிகளுக்கும் சாற்றவும் பயன்படுத்தப்பட்டன. இவ்வாறு பழங்காலக் கொரியப் பாடல்களில் வாய்மொழி மரபும் சடங்கு நிகழ்த்தலும் அடைப்படைக் கூறுகளாக விளங்கின.

"மஞ்சட் பறவையின் பாடல்கள்" ("Song of Yellow Birds") (ஃஉவாங்யோகா, 황조가/黃鳥歌) எனும் பாடல்கள் 17 ஆம் நூற்றாண்டு கொகுரியியோ அரசர் யூரி காலத்தில் நிலவியதை எடுத்துகாட்டாகக் கூறலாம். சில பிற்காலக் கொரியக் கவிதை, சீனக் கவிதை வடிவமான ழ்சீ காதல் பாடல்களின் வடிவத்தைப் பின்பற்றியது. குறிப்பிடத் தகுந்த கொரியக் கவிதை மரபு 935 இல் கோரியியோ காலத்தில் தோற்றங் கண்டது. இத்திரட்டுகள் அருகலாகவே அச்சிடப்பட்டுள்ளன.

சீயோ எனும் மதிப்புமிக்க கொரியக் கவிதை இனம், அடிக்கடி 11 ஆம் நூற்றாண்டiச் சேர்ந்த சீயோன்பீ புலமையாளர்களோடு இனங்காணப் படுகிறது. என்றாலும் இவற்றின் வேர்கள் பழங்கொரியக் கவிதை வடிவங்களில் ஊன்றியுள்ளது.இப்போது கிடைக்கும் மிகப்பழைய சீயோக் கவிதைகள் 4 ஆம் நூற்றாண்டைச் சார்ந்தவை. இக்கவிதையினம் 16, 17 ஆம் நூற்றாண்டுகளில் நிலவிய யோசியோன் பேர்ரசில் பரவலாகப் பின்பற்றப்பட்டது.

இது ஃஅஞ்சா எழுத்தில் எழுதப்பட்ட மக்கள்வடிவக் கவிதையாகும்.இது ஒன்றிணைந்த சில்ல காலத்தில் தோன்றிய வடிவமாகும். இதன் ஃஅஞ்சா எழுத்துருக்கள் இடு எழுத்துகளைன் வடிவ அமைதியைக் கொண்டுள்ளது. இதன் தன்மை அல்லது பான்மை ஃஅயாங்சால் ("hyangch'al") எனப்படுகிறது. இதுதனித் தனித்தன்மை வாய்ந்த முதல் கொரியக் கவிதை இனமாகும். கொரியியோ காலச் "சாம்குக் யோசா (Samguk Yusa)"எனப்படும் 14 கவிதைகள் இன்றுவரை பாதுகாக்கப்பட்டுள்ளன. இது "சாம்குக் யூசா (Samguk Yusa)") இயற்றிய இலியோனால் "சாம்தேமொக் (Samdaemok)" (삼대목/三代目) எனப்படும் தொகுப்பில் இருந்து தொகுக்கப்பட்டதாகக் கருதப்படுகிறது. சாம்தேமோக், சாம்குக் சாகியின் "Samguk Sagi") கூற்றுப்படி, 888இல் சில்லா காலாத்தில் தொகுக்கப்பட்ட நூலாகும். இது இன்று கிடைக்கவில்லை. மறைந்த தொகுப்பு தோராயமாக, 1000 ஃஅயங்கா கவிதைகளால் ஆகியதாகும். இதேவகை பின்னாளைய 11 கோரியியோ பேரரசு காலக் "கியூன்யியோயேயோன்" (균여전/均如傳) கவிதைகள் இன்றுவரை பாதுகாக்கப்பட்டுள்ளன.

ஃஅயாங்கா யாப்பியல் விதிகளைக் கொண்ட்தாகும். இவை நான்கு அல்லது எட்டு அல்லது 16 வரிகளில் இயற்றப்படுகின்றன. பதுவரிக் கவிதைகள் மேலும் வளர்த்தெடுக்கப்பட்டு மூன்று பகுதியாகப் பிரிக்கப்படுகின்றன. இப்ப்குதிகள் முறையே நான்கு, நான்கு, இரண்டு வரிகளில் அமையும்.பல பத்து வ்ரிக் கவிதைகள் புத்த்த் துறவி (பிக்கு)களால் இயற்றப்பட்டவையாகும். வளமாக இன்று விளங்கும் ஃஅயங்காக் கவிதை உருவாக்கத்தில் ழ்சில்லா "ஃஉவராங்கின்" பாத்திரம் பெரிது ஆயப்படும் புலமைக் கருப்பொருளாக விளங்குகிறது.

கோரியியோ காலத்தில்ஃஅஞ்சா எழ்த்துப் பயன்பாடு மிகுந்தது. ஃஅயாங்கா கொரிய இலக்கிய வடிவமாக மறைந்தது. "கொரியியோ பாடல்கள் (Goryeo songs)" ("கொரியியோ கயோ") மக்களிடம் வலுவுற்றன.பெரும்பாலான கோரியியோ பாடல்கள் யோசியோன் பேர்ரசு காலம் வரை நிலவின. அப்போது ஃஆங்குல் எழுத்துகளில் எழுதப்பட்டன.

கோரியியோ கவிதை வடிவம் "பையியோல்கோக் (byeolgok)" எனப்பட்டது. இதில் இருவடிவங்கள் தெளிவாகப் பிரிக்கப்படுகின்றன:இவை "தால்யியொன்சே (dallyeonche)" (단련체) "யியோன்யான்சே (yeonjanche)" (연잔체) என்பன. முன்னது குறும்பா வடிவம்; பின்னது விரிநிலை வடிவம். இவை தெளிவான வடிவமற்றவை;இவை நீலமான வரிகொண்டவை. ஆனால் இவை தன்மையில் நேரட்த் தொர்பாடல் உள்ளவை; பொது வாழ்க்கைக் கூறுபாடுகளைக் கொண்டவை.

யோசியோன் காலத்தில் சீயோ எனும் மூன்றுவரிக் கவிதை மக்களிடம் பரவலானது. இது 18 ஆம் நூற்றாண்டில் உச்சத்தை எட்டியது. இது முன்பு குறும்பா எனப்பட்ட "தான்-கா " வடிவத்தின் புத்தியற் காலப் பெயராகும்.

சீயோ இயற்கையை அடிப்படையாகக் கொண்டுள்ளதால் செம்மையான கட்டமைப்பு வாய்ந்த கவிதையாகும்.இருப்பியல் (மெய்யியல்), வானியல் விவரிப்புகளில் இது ஈடுபடுவதுண்டு. இதன் வரிகள் நிரலாக 14-16 அசைகளும் மொத்தமாக 44-46 அசைகளும் கொண்டவை. ஒவ்வொரு வரியின் நடுவிலும் ஓர் இடைவெளி விடப்படும். ஆங்கிலத்தில் மூன்ற் வரிகளுக்குப் பதிலாக ஆறு வரிகளில் இவை அச்சிடப்படுவதுண்டு. இதைப் பெரும்பாலான கவிஞர்கள் பின்பற்றினாலும் சில நீளமான கவிதைகளும் அமைதல் உண்டு. யும்சியோந்தோ கவிதைகளில் இவ்வகை நீளக் கவிதைகளைக் காணலாம்:

யுன் சியோந்தோ (1587–1671) மீனவன் பர்வையிலான மாறும் பருவங்கள் பற்றிய 40 சீயோ கவிதைகளையும் இயற்றியுள்ளார்.

எடுத்துரைப்போ அல்லது கருப்பொருளோ இவ்வகைக் கவிதையின் முதல் வரி சீக்கற் சூழகை அறிமுகம் சேய்ய்ம்; இரண்டாம் வரி அதை வர்த்தெடுக்கும்; மூன்றாம் வரி வியப்புதரும் திருப்பம் உள்ள வலிவான முடிவைத் தரும். இம்முடிபு முன்வரிகளில் எழுப்பப்பட்ட சிக்கலுக்கான தீர்வை நினைவுகூரத் தக்கவகையில் தரும்.

சீயோ எனபது அடிப்படையில் பாடல் வடிவமாகும். இம்மெல்லிசை வடிவம் அரசு நாளோலக்க மன்றங்களில் பெயர்பெற்றது. இது யாங்பான் மகளிரிடையே சமயம் அல்லது மெய்யியல் உரைப்பாக விளங்கியது. ஆனால், இதற்கு இணையான மக்கள் வெளிப்பாட்டு முறையும் உருவாகியுள்ளது. சீயோ இசைமீட்டிப் பாடப்படும். இம்மரபு தொடர்ந்து வழங்கி வருகிறது. இச்சொல் முதன்முதலில் இசிக்கு மட்டுமே வழங்கிய சொல்லாகும். பின்னர் இது மெல்லிசைப் பாடலைக் குறிக்க வந்தது.

காசா உரைவீச்சுக் கவிதையாகும். இது தனி மாந்தரின் உணர்ச்சியும் அடக்கலம்; நன்னெறி புகட்டுவதாகவும் இருக்கலாம். காசா என்பது ஒவ்வொரு வரியிலும் மூவசை அல்லது நான்கசைகளைக் கொண்ட எளிய இருவரிக் கவிதையாகும். சிலர் இதைக் கட்டுரை வடிவமாகவும் கருதுவதுண்டு. இதை பொதுவான கருப்பொருளாக இயற்கை, நன்மாந்தரின் இயல்பு அல்லது ஆண் பெண் காதல் போன்றவை அமையும்.
இந்த வடிவம் முதலில் கொரியியோ காலத்தில் எழுந்தது. இது யோசியோன் காலத்தில் பரவலாகிப் பேரும்புகழுடன் விளங்கியது. இது பொதுவாக எவராலும் பாடப்பட்டாலும் யாங்பான் மகளிரிடம் பெயர்பெற்றிருந்தது. இவ்வடிவத்தினை 16 ஆம் நூற்றாண்டு கவிஞர் யேயோங் செயோl செழுமைப்படுத்தினார். இது சீரிய வடிவமாக்க் கருதப்படுகிறது. இது இரண்டாகப் பகுத்த இணைவரிகளைக் கொண்டுள்ளது.

கொரியக் கவிதையின் 20 ஆம் நூற்றாண்டுத் தொடக்கத்தில் எழ்சுரா பவுடு. எலியட் போன்றோரின் மொழிபெயர்ப்புக் கவிதைகளில் படிம உத்தியும் புத்தியற் கால வடிவங்களும் அறிமுகம் ஆகின. தென்கொரியவில் 1953 கொரியப் போருக்குப் பிறகு நாட்டுப்பற்றுக் கவிதைகள் பெரிய வரவேற்பைப் பெற்றன.

கொரியாவில் 1970களுக்குப் பின்னர் தன்னுணர்ச்சிப் பாடல்கள்/காதல் பாடல்கள் ஓங்கலாக விளங்குகிறது. 21 ஆம் நூற்றாண்டுக் கொரியாவில் கவிதைகள் பெரிதும் போற்றப்படுகின்றன. வெளியிடப்படும் கவிதை நூல்களும் எலிய வடிவில் எழுதுவதும் பெருகியுள்ளன.

புத்தியற் காலக் கவிதைத் தொகுப்பு உருவாக்கப்பட்டு வருகிறது. இதில் 10,300 கொரியக் கவிதைகள் மொழிசார் தகவலுடன் அடங்கி உள்ளன.




</doc>
<doc id="283862" url="https://ta.wikipedia.org/wiki?curid=283862" title="கொரிய இலக்கியம்">
கொரிய இலக்கியம்

கொரிய இலக்கியம் என்பது கொரிய மொழியிலோ அல்லது செவ்வியல் சீன மொழியிலோ கொரியர்கள் உருவாக்கும் இலக்கியம் ஆகும். கொரிய இலக்கியம் 1500 ஆண்டுகளாக ஃஅஞ்சா எழுத்தில் எழுதப்பட்டு வருகிறது. மேலும் இது செவ்வியல் இலக்கியம், புத்திலக்கியம் என இரண்டாகப் பிரிக்கப்படுகிறது. கொரியா முதல் செம்பு, பொன்மப் (Metal) பயன்பாட்டுக்கும் முதல் அச்சு நூலுக்கும் முதல் அணியெழுத்துக்கும் பெயர்போனதாகும்.

1945க்குப் பின் கொரியா வட கொரியா தென்கொரியா என இரண்டாகப் பிரிந்த்து. கொரியப் போர் உருவாக்கிய சூழல் போரும் அவலமும் அதன் காயங்களும் குறித்த இலக்கிய வளர்ச்சிக்குத் தூண்டுதல் தந்தது.

வடகொரியா (கொரிய மக்கள் குடியரசு)

பிரிவினைக்குப் பின் வட கொரிய இலக்கியம் புதியதொரு திருப்பத்தைக் கண்டது. காண்க. வடகொரிய இலக்கியம்.

தென்கொரியா (கொரியக் குடியரசு)

போருக்குப் பிந்தைய தென்கொரிய இலக்கியம் எளிய மக்களின் துன்ப, துயரங்களைப் பேசியது. போர்தந்த தேசிய வெதனையைப் பேசியது.. கொரிய மரபு விழுமியங்கள் சிதைவுற்றதும் ஒரு முதன்மைக் கருப்பொருளாகியது. போருக்குப் பின் ஒரு மரபு இலக்கிய இயக்கமும் புதிய செய்முறை முயற்சிகளும் உருவாகின. மரபியக்க்க் கவிதைகள் பழைய இசைவடிவங்களிலும் நாட்டுப்புறக் கருப்பொருல்களிலும் கால்கொண்டது. புது முயற்சிக் கவிதைகள் அன்றாடக் கொரிய வாழ்க்கை பட்டறிவுகளில் திளைத்தது..

பல கொரிய எழுத்தளர்கள் 1960களுக்குப் பின் போருக்குப் பிந்தைய எழுத்தை உணர்ச்சிமயத் தப்பிப்பாக்க் கருதி புறந்தள்ளலாயினர். சில தென்கொரிய எழுத்தாளர்கள் மரபு மாந்தநேயத்தைப் போற்றி எழுதினாலும் மற்றவர்கள் அயன்மையாதல் போக்கையும்வாழ்க்கையின் அவலத்தையும் படம்பிடித்தனர். இவர்கள் மக்களை நிகழ்கால அரசியல் நிலவலைக் காணவைத்தனர்.எனவே கவிதையும் இலக்கியமும் முதன்மைவாய்ந்த அரசியல்கூர்மை அடைந்தன. இவற்றில் மாலைய புத்தியல் தன்ஐயும் ஊடுபாவாக விரவியதும் குறிப்பிடத் தக்கது. 1970களில் நிறுவன எதிர்ப்பு இலக்கியம் மலர்ந்தது. உழவரைப் புறக்கணித்து, வேகமாகத் தொழில்துறை வளர்தலை உய்யநிலையில் இலக்கியம் ஆய்ந்தது.

அதேவேளையில் இலக்கியம் தேசியப் பிரிவினையை அக்கறையோடு பேசியது. இக்கருப்பொருள் மக்களிடம் பெரிய வரவெஐப் பெற்றது. இந்நூற்றாண்டின் தொடக்கத்தில் இன்னமும் பொதுக் கருப்பொருளாக விளங்கிவருகிறது. என்றாலும் செவ்வியல் கதைகளையும் மக்கள் விரும்புகின்றனர். தென்கொரியாவில் பல வடகொரிய எழுத்தாளர்கள் இன்று பெரிதும் வரவெற்கவும் மதிக்கவும் படுகின்றனர். 2005 இல் வட, தென் கொரிய எழுத்தாளர்களின் கூட்டு இலக்கியப் பேராயம் நட்த்தப்பட்டது.

கொரிய இலக்கியம் 1980களுக்குப் பிறகே தீவகம் தாண்டி வெளியுலகின் பார்வைக்கு வந்தது எனலாம். மொழிபெயர்க்கப்பட்ட நூல்களோ பன்முகமானவை. மொழிபெயர்ப்பின் தரமும் மேம்பட்டது.* "நெருப்புப் பூக்கள்" (1974) ஆங்கிலத்தில் வெளியிடப்பட்ட முதல் கொரிய இலக்கியத் தொகுதி ஆகும். ஆங்கிலம் சாராத மொழிகளில் மிகவும் குறைவாகவே கொரிய இலக்கியங்கள் மொழிபெயர்க்கப்பட்டன. செருமானியம், எசுபானியம், பிரெஞ்சு, போலிசு மொழிகளில் இவற்றை மொழிபெயர்க்க கொரிய எல்.டி.ஐ உதவியது.கொரியத் திரைப்படங்களி வெற்றி கொரிய மக்கள் இலக்கிய மொழிபெயர்ப்புக்குக் குறிப்பாக, யப்பானிலும் சீனாவிலும்உந்துதல் அளித்தது.




</doc>
<doc id="283866" url="https://ta.wikipedia.org/wiki?curid=283866" title="சிறந்த தென்னிந்தியக் கலை இயக்குநருக்கான பிலிம்பேர் விருது">
சிறந்த தென்னிந்தியக் கலை இயக்குநருக்கான பிலிம்பேர் விருது

சிறந்த தென்னிந்தியக் கலை இயக்குநருக்கான பிலிம்பேர் விருது என்பது பிலிம்பேர் நிறுவனத்தால் ஆண்டுதோறும் வழங்கப்படும் பிலிம்பேர் விருதுகளின் தென்னிந்தியப் பிரிவான தென்னிந்திய பிலிம்பேர் விருதுகள் பிரிவின் கீழ் வழங்கப்படும் விருதாகும். இவ்விருது தென்னிந்திய மொழித் திரைப்படங்களில் சிறப்பான செயற்கையான படப்பிடிப்பு அரங்கங்களை அமைக்கும் கலை இயக்குநருக்கு வழங்கப்படுகிறது.

இவ்விருது பெற்றவர்களும், அவர்கள் இவ்விருதினைப் பெற காரணமாக அமைந்த திரைப்படங்களும் கீழே பட்டியலிடப்பட்டுள்ளன. 


</doc>
<doc id="283867" url="https://ta.wikipedia.org/wiki?curid=283867" title="சோடியம் சிலிசைடு">
சோடியம் சிலிசைடு

சோடியம் சிலிசைடு "(Sodium silicide)" என்பது (NaSi, Na2Si, Na4Si4) என்ற வாய்ப்பாடு கொண்ட இருதனிம கனிமச் சேர்மமாகும். சோடியம் மற்றும் சிலிக்கான் சேர்ந்து இச்சேர்மம் உருவாகிறது. கருப்பு நிறத்தில் அல்லது சாம்பல்நிறத்தில் படிகத் திண்மமாக சோடியம் சிலிசைடு காணப்படுகிறது. 

சோடியம் சிலிசைடு, தண்ணீருடன் உடனடியாக வெப்பம் உமிழ்வினை புரிந்து வாயுநிலை ஐதரசன் மற்றும் நீர்த்த சோடியம் சிலிக்கேட்டுகளை உண்டாக்குகிறது. இவ்வெப்ப உமிழ் வினையில் (~175 கியூ•மோல்−1) வெப்பம் வெளிவிடப்படுகிறது.:

ஐதரசனை எரிபொருளாகப் பயன்படுத்த உற்பத்தி செய்யப்படும் தொழில் நுட்பத்தில் இம்முறை உபயோகமாகிறது.



</doc>
<doc id="283871" url="https://ta.wikipedia.org/wiki?curid=283871" title="ம. காமுத்துரை">
ம. காமுத்துரை

ம.காமுத்துரை ஒரு தமிழ் எழுத்தாளர். தமிழில் வெளியாகும் பல பத்திரிகைகளில் சிறுகதைகள், நாவல்கள் என 1980 களில் இருந்து எழுதி வருகிறார். தேனியில் வாடகை பாத்திரக்கடை வைத்து நடத்தி வருகிறார்.

இவர் எழுதி வெளியான நூல்கள்





</doc>
<doc id="283872" url="https://ta.wikipedia.org/wiki?curid=283872" title="எல்லை ஆளி">
எல்லை ஆளி

எல்லை ஆளி ("limit switch") என்பது மின்பொறியியலில் ஒரு நிலைமாற்றி ஆகும். இது இயந்திர பாகங்களின் இயக்கத்தினாலோ அல்லது ஒரு பொருளின் இருப்பினாலோ இயக்கப்படுகிறது. இது இயந்திரத்தினை கட்டுப்படுத்தும் கட்டுப்பாட்டு முறைமையாகவோ, பாதுகாப்பு பிணைப்பு ("Interlock") அல்லது ஒரு குறிப்பிட்ட இடத்தினை கடந்து செல்லும் பொருட்களை எண்ணவோ பயன்படுகிறது.


</doc>
<doc id="283873" url="https://ta.wikipedia.org/wiki?curid=283873" title="கொரிய வண்ண ஓவியம்">
கொரிய வண்ண ஓவியம்

கொரிய வண்ண ஓவியம் "(Korean painting)" பலவகைப் பரப்புகளில் கொரியாவில் தீட்டப்பட்ட அல்லது புலம்பெயர்ந்த கொரியர்களால் தீட்டப்பட்ட ஓவியத்தைக் குறிக்கும். இது பாறைக்கீறல்களில் இருந்து மாறும் ஒளிப்பின்னலைப் பயன்படுத்தும் நிகழ்கால பின்னைப் புத்திய ஓவியம் வரை உள்ளடக்கும். அணிஎழுத்துகள் அருகலாக எல்லா ஓவியன்களிலும் அமையலாம்.காண்க, கொரிய அணிஎழுத்து. கிழக்காசிய ஓவியங்களைப் போலவே கொரிய ஓவியத்திலும் இடவெளி அழகு பெரும்பங்காற்றுகிறது.







</doc>
<doc id="283878" url="https://ta.wikipedia.org/wiki?curid=283878" title="அச்சே">
அச்சே

அச்சே என்னும் சிறப்புப் பகுதி, இந்தோனேசியாவுக்கு சொந்தமானது. இதன் தலைநகரம் பாந்தா ஆச்சே ஆகும். இது இந்தியாவின் அந்தமான் நிக்கோபார் தீவுகளுக்கு அருகில் அமைந்துள்ளது.

இங்கு பழங்குடியின மக்கள் வாழ்கின்றனர். இவர்களில் பெரும்பான்மையானோர் அச்சே இன மக்கள் ஆவர். இது இயற்கை வளங்கள் நிறைந்த பகுதியாகும். இங்கு பாறை எண்ணெய், இயற்கை எரிவளி ஆகியன கிடைக்கின்றன. உலகிலேயே அதிய எரிவளி கிடைக்கும் இடங்களில் இது முன்னணியில் உள்ளதாக புள்ளிவிவரங்கள் தெரிவிக்கின்றன. இது மதப் பழமைவாதக் கொள்கையுடைய மக்கள் அதிகம் வசிக்கு பகுதியாகும்.

இந்த பகுதி மாகாணமாக கருதப்படாமல், சிறப்பு ஆட்சிப்பகுதியாக கருதப்படுகிறது. எனவே, மற்ற பகுதிகளைக் காட்டிலும்,அதிக தன்னாட்சியை கொண்டது.

இந்த சிறப்புப் பதினெட்டு உட்பிரிவுகளாகவும், ஐந்து நகரங்களாகவும் பிரிக்கப்பட்டுள்ளது. இங்குள்ள பெரிய நகரமான பாந்தா அச்சே என்னும் நகரமே இதன் தலைநகரம் ஆகும்.
சபாங், பண்டா அச்சே, அச்சே, அச்சே பெசார், பிடீ, பிடீ ஜாயா, பிரியூன், மத்திய அச்சே, பெனேர் மெரியா, வடக்கு அச்சே, லொக்சியுமவே, கிழக்கு அச்சே, லங்சா, அச்சே டஹ்மிஆங், காயோ லூவேஸ், தென்மத்திய ஆச்சே, சுபுலுஸ்ஸலாம், அச்சே சிங்கில், சிமியுலே, தெற்கு அச்சே, தென்மேற்கு அச்சே, நகன் ராயா, மேற்கு அச்சே, அச்சே ஜாயா ஆகியன.

2004 ஆம் ஆண்டில் ஏற்பட்ட சுனாமியின் தாக்கத்தால் சீரழிவு ஏற்பட்டு, இந்த பகுதி முழுவதும் பாதிக்கப்பட்டிருந்தது. இந்த பகுதி சுனாமி ஏற்பட்ட மையப்பகுதிக்கு அருகில் அமைந்துள்ளது. இதனால் கிட்டத்தட்ட 170,000 மக்கள் இறந்தனர். ஒரு வருடத்திற்கு பின்னரும் பலர் வீடுகளின்றி முகாம்களில் தங்கியிருந்தனர். இங்கு வாழும் மக்களில் பலர் வறுமைக்கோட்டுக்கு கீழான வாழ்க்கை நிலையை கொண்டுள்ளனர். இந்த பகுதியை மறுசீரமைக்க இந்தோனேசிய அரசு ஒரு குழுவை அமைத்தது. பன்னாட்டு நிறுவனங்கள், அரசு ஆகியவற்றுடன் மக்களும் தங்கள் இருப்பிடங்களை மீளக் கட்டுவிக்கும் பணியை தொடங்கினர். இங்கு சுனாமி நினைவாக அருங்காட்சியகம் ஒன்றும் அமைக்கப்பட்டது.

இங்கு பல வகையான உயிரினங்கள் வாழ்கின்றன. இங்கு சுமாத்திரா காண்டா மிருகங்கள், சுமாத்திராப் புலி, ஒராங்குட்டான், சுமாத்திரா யானை ஆகிய அரிய உயிரினங்கள் வாழ்கின்றன. இங்கு 460 சுமாத்திரா யானைகள் வசிப்பதாக 2014ஆம் ஆண்டின் கணக்கெடுப்பு தெரிவிக்கின்றது. 1970 ஆம் ஆண்டு முதலே இந்த பகுதியில் காடழிப்பு நடந்து வருகிறது. 

இங்கு அச்சே இன மக்கள், காயோ இன மக்கள், அலாஸ் இன மக்கள், மலாய் மக்கள் உள்ளிட்டோர் வசிக்கின்றனர்.

இங்கு வாழும் மக்கள் அச்சே மொழியில் பேசுகின்றனர். இது சாமிக் மொழிக்குடும்பத்தைச் சேர்ந்த மொழி. இந்த மொழியுடன் தொடர்புடைய மொழிகள் வியட்நாமிலும், கம்போடியாவிலும் வாழும் மக்களால் பேசப்படுகின்றன. இந்த மொழி மலாய் மொழிக் குடும்படுத்துடனும் தொடர்புடையது. இந்த மொழியில் மலாய், அரபு மொழிகளின் தாக்கத்தை உணர முடியும். இந்த மொழி ஜாவி எழுத்துகளில் எழுதப்படுகிறது.

இங்கு வாழும் மக்களில் 98 சதவீதம் பேர் இசுலாமிய சமயத்தை பின்பற்றுகின்றனர். 50,300 மக்கள் புரொட்டஸ்தானத்தையும், 3,310 மக்கள் கத்தோலிக்கத்தையும் பின்பற்றுகின்றனர்.



</doc>
<doc id="283885" url="https://ta.wikipedia.org/wiki?curid=283885" title="திருவள்ளுவர் நாள்">
திருவள்ளுவர் நாள்

திருவள்ளுவர் நாள் என்பது புகழ்பெற்ற தமிழ் கவிஞர் திருவள்ளுவரை பெருமைப்படுத்தும் விதமாக ஆண்டுதோறும் வழங்கப்படுகிறது. ஒவ்வொரு ஆண்டும் பொங்கல் திருநாளின் ஒரு நிகழ்வாக தை மாதத்தின் இரண்டாவது நாளான மாட்டுப் பொங்கல் திருநாளன்று, திருவள்ளுவர் நாளாக கொண்டாடப்படுகிறது. கிரிகோரியன் நாட்காட்டியின்படி சனவரி மாதம் 15ஆவது நாள் (நெட்டாண்டு எனில் சனவரி 16) திருவள்ளுவர் நாளாகும். 

இந்நாளானது தமிழக அரசின் விடுமுறை நாட்களில் ஒன்றாகும். 



</doc>
<doc id="283900" url="https://ta.wikipedia.org/wiki?curid=283900" title="கிமோனோ">
கிமோனோ

கிமோனோ ("kimono") என்பது ஒரு சப்பானிய மரபுவழி ஆடை ஆகும். இதை ஆண், பெண் இருபாலாரும் அணிவர். சப்பானிய மொழியில் கிமோனோ என்ற சொல்லுக்கு "அணியும் பொருள்" ("கி" - அணிதல், "மோனோ" - பொருள்) என்பது பொருள். தற்காலத்தில் முக்கியமான விழாக்களிலும், முறைசார்ந்த நிகழ்வுகளிலுமே கிமோனோ பயன்படுத்தப்படுகிறது.

"T" வடிவம் கொண்டதும், நேர்கோடுகளால் ஆனதுமான கிமோனோக்களின் கீழ் விளிம்பு அணியும்போது கணுக்கால் அளவுக்கு வரும். இதற்குக் கழுத்துப் பட்டையும், நீளமான கைகளும் இருக்கும். கிமோனோக்களின் இடப்பக்கப் பகுதி வலப்பக்கத்தின் மேலாகச் செல்லும்படி உடம்பைச் சுற்றி அணியப்படுகின்றன. இது ஒபி எனப்படும் நாடா மூலம் உடம்பின் பிற்பகுதியில் முடிச்சு இட்டுக் கட்டப்படும். இறந்தவர்களுக்கு, புதைப்பதற்கு முன் அணிவிக்கும்போது மட்டும் மறுபுறமாகச் சுற்றப்படுகிறது. கிமோனோக்கள் பொதுவாக "சோரி" அல்லது "கோதா" எனப்படும் மரபுவழிக் காலணிகளுடனும், பெருவிரல் பிரிந்திருக்கும் காலுறைகளுடனும் ("தாபி") அணிவது வழக்கம்.

இக்காலத்தில், சிறப்பு நிகழ்வுகளில் பெண்களே பெரும்பாலும் கிமோனோக்களை அணிகின்றனர். மரபுவழியாக, திருமணமாகாத பெண்கள் ஏறத்தாழ நிலமட்டம் வரை நீண்டிருக்கும் கைகளுடன் கூடிய "புரிசாடே" எனப்படும் ஒரு வகைக் கிமோனோவை அணிகின்றனர். சில வயதான பெண்களும், மிகச் சில ஆண்களும் மட்டுமே தற்காலத்தில் அன்றாடம் கிமோனோவை அணியும் வழக்கத்தைக் கொண்டுள்ளனர். பல ஆண்கள், திருமண நிகழ்வுகள், தேநீர் விழாக்கள் போன்றவற்றிலும், பிற முக்கியமான சிறப்பு நிகழ்வுகளிலும் மட்டுமே கிமோனாவை அணிகின்றனர். தொழில்ரீதியான சுமோ மல்யுத்த வீரர்கள் பெரும்பாலும் கிமோனோவுடனேயே காணப்படுகின்றனர். பொது இடங்களில் தோன்றும்போது அவர்கள் மரபுவழி உடைகளையே அணிய வேண்டும் என்பதே இதற்குக் காரணம்.

கிமோனோவுக்கு கெர்ஃபூக்கு என்னும் இன்னொரு பெயர் உண்டு. “‘‘வூ‘’ க்களின் உடை“ என்பது இதன் நேரடிப் பொருள். வூ, கிபி 222–280 காலப் பகுதியில் பலம் வாய்ந்த அரசுகளில் ஒன்றாக இருந்தது. இது, தொடக்ககாலக் கிமோனோக்கள் மரபுவழி ஹான் சீன ஆடைகளின் செல்வாக்குக்கு உட்பட்டிருந்ததைக் காட்டுகிறது. கி.பி ஐந்தாம் நூற்றாண்டளவில் சப்பானிலிருந்து சீனாவுக்குச் சென்ற தூதுக்குழுக்கள் ஊடாகவே சப்பானில் சீனப் பண்பாட்டை ஏற்றுக்கொள்ளும் போக்கு ஏற்பட்டது. எட்டாம் நூற்றாண்டிலேயே சீனப் பாங்குகள் சப்பானில் பிரபலமாகியதுடன் ஒன்றன்மேல் ஒன்று படியும் கழுத்துப் பட்டை பெண்களின் கிமோனோக்களில் பிரபலமாகியது. ஈயான் காலப் பகுதியில் கிமோனோ மேலும் மேலும் பிரபலமாகியது. ஆனாலும், கிமோனோவுக்கு மேல் ஒரு அரை மேலங்கியையும் அணிந்தனர்.

முரோமோச்சி காலத்தில், முன்னர் உள்ளாடைபோல் அணியப்பட்ட கிமோனோவை அதற்கு மேல் அணியப்பட்டு வந்த பிரிபாவாடை வகையைச் சேர்ந்த அக்காமா ("hakama") எனப்படும் உடை இல்லாமலேயே அணியத் தொடங்கினர். ஏடோ காலத்தில் கைகளின் நீளமும் அதிகரித்தது. குறிப்பாக, மணமாகாத பெண்கள் நீளமான கைகளுடன் கூடிய கிமோனோக்களை அணிந்தனர். "ஒபி" எனப்பட்ட பட்டியும் அகலமாகியதுடன், பல்வேறு வகையான முடிச்சுக்களும் பயன்பாட்டுக்கு வந்தன. இக்காலத்தின் பின்னர் ஆண், பெண் இரு பாலாரதும் கிமோனோக்களில் பெரிய மாற்றங்கள் எதுவும் ஏற்படவில்லை. கிமோனோக்களைத் திறமையாகத் தைப்பது ஒரு கலையாகக் கருதப்படுகிறது.
கிமோனோக்களுக்குப் பதிலாக இன்று, வசதி கருதி மேல் நாட்டு ஆடைகள் அல்லது "யுகத்தா" எனப்படும் ஆடையையே அன்றாடத் தேவைகளுக்கு மக்கள் பயன்படுத்துகின்றனர். பேரரசர் மெயிசியின் ஆணையைத் தொடர்ந்து காவல் துறை, தொடர்வண்டிப் பாதையில் வேலை செய்வோர், ஆசிரியர் போன்றோர் மேனாட்டு உடைகளுக்கு மாறினர். ஆண் பிள்ளைகளுக்கான பள்ளிச் சீருடைகளும் மேனாட்டுப் பாணியிலேயே அமைந்தன. 1923ன் பெரும் காந்தோ நிலநடுக்கத்தின் பின்னர், கிமோனோ அணிந்தபடி ஓடுவது கடினமாக இருந்ததால், கிமோனோ அணிந்தவர்களே பெரும்பாலும் கொள்ளைக்காரர்களிடம் அகப்பட்டுப் பெரும் பாதிப்புக்களுக்கு உள்ளாகினர். டோக்கியோ பெண்கள் மற்றும் சிறுவர் ஆடை உற்பத்தியாளர் சங்கம் (東京婦人子供服組合) மேனாட்டு ஆடைகளைப் பிரபலம் ஆக்கியது. 1920 இக்கும் 1930 இக்கும் இடைப்பட்ட காலத்தில், பெண் பிள்ளைகளின் பள்ளிச் சீருடையாக இருந்த அக்காமாவுக்குப் பதிலாக, பிரித்தானிய அரச கடற்படையினரின் சீருடையைத் தழுவிய "சேரா பூக்கு" என அழைக்கப்பட்ட சீருடை புழக்கத்துக்கு வந்தது. 1932 இல் சிரோக்கியாவின் "நிகோன்பாசி" வணிக நிலையத்தில் ஏற்பட்ட தீ விபத்தே கிமோனோ அன்றாட உடையாகப் பயன்பட்டுவதைக் கைவிட ஊக்கியாக அமைந்ததாக நம்பப்படுகிறது.



</doc>
<doc id="283903" url="https://ta.wikipedia.org/wiki?curid=283903" title="வங்காளதேச வரலாறு">
வங்காளதேச வரலாறு

வங்காளதேச வரலாறு (History of Bangladesh), பாகிஸ்தானிடமிருந்து 1971இல் விடுதலை அடைந்து, வங்காளதேசம் எனும் தனி நாடாக விளங்குவதற்கு முன், 1947 முதல் 1971 முடிய கிழக்கு பாக்கிஸ்தான் என்று அழைக்கப்பட்டது. இந்தியப் பிரிவினை வரை, இந்திய வரலாறு வங்காள தேசத்திற்கும் பொருந்துவதாக உள்ளது. 

பண்டைய கிழக்கிந்தியாவின் வங்காள தேசத்தின் பெரும் பகுதிகள், கிமு 600 முதல் - 300 வரை, 16 குடியரசுகள் எனப்படும், மகாஜனபத நாடுகளில் ஒன்றான அங்க நாட்டின் கீழ் இருந்தது. 

வங்காளதேசத்தில், திராவிட மொழியின் கிளையான "குருக்" அல்லது "குருக்ஸ்" அல்லது ஆஸ்டிரோ-ஆசியாடிக் மொழியான "சாந்தல்" மொழி பேசப்பட்டது. பின்னர் திபெத்திய-பர்மியன் மொழிகள் பேசும் மக்கள் வங்காளதேசத்தில் குடியேறினர். 

வங்காளதேசம், மகத நாட்டின் ஒரு பகுதியாக மாறிய பின்னர், கி மு ஏழாம் நூற்றாண்டில், முதன் முதலாக நந்தர்கள் காலத்தில் இந்தோ-ஆரியரின் நாகரீக பகுதியில் இணைந்தது. பின்னர் வங்காள தேசம் பௌத்த சமயத்தின் ஆதிக்கத்தில் சென்றது.

அலெக்சாண்டர் இந்தியாவின் மீது படையெடுத்த போது, வங்காள தேசத்தில் கங்காரிதாய் பேரரசு பெரும் படைபலத்துடன் இருந்தது.

குப்தப் பேரரசுசிற்கு முன்னர் வங்காளம் இருளில் மறைத்து வைக்கப்பட்டிருந்த நிலையில் இருந்தது. சமுத்திர குப்தர் வங்காளத்தைக் கைப்பற்றி புஷ்கரனா மற்றும் சமத்ததா என இரண்டு நாடுகளாக பிரித்தார். இரண்டாம் சந்திரகுப்தர், வங்க நாட்டை வென்று, குப்த பேரரசுடன் இணைத்துக் கொண்டார். பின்னர் ஹர்ஷவர்தனர் மற்றும் காமரூப பேரரசில், வங்காள தேசம் ஒரு பகுதியாக இருந்தது. 

மகத நாட்டின் கௌடப் பேரரசர் சசாங்கன் கி. பி 590 முதல் 626 முடிய முப்பத்தாறு ஆண்டுகள் வங்காளத்தை தனது பேரரசுடன் இணைத்து ஆண்டான்.

பௌத்த சமயத்தைச் சார்ந்த, மண்ணின் மைந்தர்களான பாலர்கள், வங்காளத்தை சுதந்திரமாக கி பி எட்டாம் நூற்றாண்டு முதல் 12ஆம் நூற்றாண்டு வரை ஆண்டனர். 

மன்னர் தர்மபாலன் மற்றும் தேவபாலன் காலத்தில் வட இந்தியாவில், வடக்கிலும் தெற்கிலும், இமயம் முதல் விந்தியம் வரையும், கிழக்கிலும் மேற்கிலும், வங்காள விரிகுடா முதல் குஜராத்தின் அரேபியன் கடல் வரையும், தனது பாலப் பேரரசை விரிவுப் படுத்தினர். மேலும் அருகில் உள்ள கலிங்க நாட்டையும் கைப்பற்றினர்.வீழ்ச்சியுடன் இருந்த காமரூப நாட்டையும், இராஷ்டிரகூடர்கள் மற்றும் கூர்ஜர-பிரதிகாரப் பேரரசுகளை வென்றனர் Devapala is also believed to have led an army up to the Indus river in Punjab.
தர்மபாலனுக்கு பின்னர் வந்த முதலாம் மகிபாலன் காலத்தில், போருக்கு வந்த இராஜேந்திர சோழன் மற்றும் சாளுக்கியர்களை வென்றார். பாலப் பேரரசின் இறுதி அரசன் இராமபாலன் காலத்தில் பாலப் பேரரசு, வங்காளத்தின் பொற்காலம் என்று கருதப்படுகிறது. வங்காள மன்னர்கள் வரலாற்றில் பெரும் புகழ் பெற்றனர். மகாயாண பௌத்த சமயத்தை, திபெத், பூட்டான் மற்றும் மியான்மர் நாடுகளில் பரப்பினர். தென் கிழக்காசியாவில் வணிகத் தொடர்புகளும், பௌத்த சமயத்தின் தாக்கங்களும் ஏற்படுத்தின. ஜாவா, சுமத்திரா மற்றும் மலாய் தீபகற்பத்தில் காணப்படும் கட்டிடக்கலைகள் மற்றும் சிற்பங்கள் வாயிலாக இதனை அறிய முடிகிறது.
1021-1023இல் நடந்த போரில், முதலாம் இராசேந்திர சோழன், பிற்கால பாலப் பேரரசர்களை போரில் வென்றார்.தென்னிந்திய மேலைச் சாளுக்கியப் பேரரசர், ஆறாம் விக்கிரமாதித்தியன், தற்கால கர்நாடக மக்களை, வங்காளத்தில் குடியமர்த்தி, சென் பேரரசை உருவாக்கினார். சென் பேரரசு வங்காளத்தை கி. பி 1070 முதல் 1230 முடிய ஆண்டது.சோழர்கள் மற்றும் சாளுக்கியர்களின் தொடர் படையெடுப்புகளால், பாலப் பேரரசு வீழ்ச்சியடைந்து, சென் பேரரசு நிறுவப்பட்டது.

விக்கிரம்பூர் எனும் தற்கால முன்சிகஞ்ச் நகரை தலைநகரமாகக் கொண்டு, சந்திர வம்சத்தவர்கள் வங்காளத்தை கி பி பத்தாம் நூற்றாண்டின், முதல் ஐம்பது ஆண்டுகள் ஆட்சி புரிந்தனர். மன்னர் ஸ்ரீசந்திரன் காமரூப நாட்டை வென்று வங்கத்துடன் இணைத்தனர்.
சந்திர வம்சத்தின் இறுதி மன்னர் கோவிந்த சந்திரனை, முதலாம் இராஜேந்திர சோழர் வெற்றி கொண்டார்.

பாலப் பேரரசுக்கு பின் வந்த சென் வம்சம் வங்காளத்தை 1070 முதல் 1230 வரை ஆண்டனர். பல்லால் சென் என்ற மன்னர் வங்காளத்தில் வர்ணாசிரமம் எனும் ஆரிய வாழ்க்கை முறையை நடைமுறைப்படுத்தினார். நவதீப் நகரை தனது தலைநகராகக் கொண்டார். இலக்குமண சென் என்ற மன்னர், தனது அரசை பீகார் வரை விரிவுப் படுத்தினார்.
சென் வம்ச மன்னர்கள், வங்காளத்தில் இந்து சமயத்திற்கு புத்துயிர் ஊட்டினார்கள்.
துருக்கிய ஆட்சியாளர், கல்ஜி பக்தியாரிடம் தோல்வியுற்ற சென் வம்ச அரசன் இலட்சுமன சென் மற்றும் அவரின் இரண்டு மகன்கள் முன்சிகஞ்ச் நகரத்தில் வாழ்ந்து 1230இல் மறைந்தனர்.

சென் பேரரசு வீழ்ச்சியுற்ற பின்னர் கிழக்கு வங்காளத்தை இந்து சமய தேவா வம்ச மன்னர்கள் விக்கிரம்பூர் (தற்கால முன்சிகஞ்ச்) நகரை தலைநகராகக் கொண்டு 12 முதல் 13ஆம் நூற்றாண்டு வரை ஆண்டனர். பின்னர் மேற்கு வங்காளத்தின் பெரும் பகுதிகளை கைப்பற்றி வங்காளத்தை ஒரு குடையின் கீழ் ஆண்டனர்.

கி பி 1203இல் வங்காளத்தின் நாடியா பகுதியை கைப்பற்றிய துருக்கி ஆட்சியாளர் இக்தியார் உத்தீன் முகமது பின் பக்தியார் அல்லது முகமது பக்தியார் கல்ஜி, வங்காளத்தில் முதல் இசுலாமிய ஆட்சியை ஏற்படுத்தினார். சென் பேரரசின் தலைநகர் இலக்குமணாவை கைப்பற்றி, வங்காளத்தில் இசுலாம் சமயத்தைப் பரப்பினார்.
1205க்கு பின் படையெடுத்து திபெத்தை கைப்பற்றும் நோக்கில் சென்ற பக்தியாருக்கு பெரும் பின்னடைவு ஏற்பட்டது. கருவூலத்தின் செல்வம் காலியானதால், இராணுவத்தின் பலத்தை குறைத்தார். 1207இல் தனது படைத்தலைவர் அலி மர்தன் கல்ஜியால் கொல்லப்பட்டார்.

தில்லி சுல்தானகத்தின் சுல்தான்கள் வங்காள தேசத்தின் பெரும் பகுதிகளை 1206 முதல் 1526 முடிய ஐந்து இசுலாமிய வம்ச மன்னர்கள் ஆண்டனர்.

சேர் சா சூரி என்பவர், சூரி வம்சத்தை நிறுவி வங்காள தேசத்தையும் பீகாரையும் 17 மே முதல் 22 மே 1545 வரை ஆண்டார். சேர் சா சூரியின் இறப்புக்குப் பின்னர், தில்லி சுல்தான்களால் நியமிக்கப்பட்ட, முகமது கான் சூரி, கியாசுதின் பகதூர் ஷா மற்றும் ஜலால் ஷா ஆகியோர் வங்காள ஆளுனர்களாக, வங்காள தேசத்தை 44 ஆண்டுகள் நிர்வகித்தனர்.

சூரி வம்சத்திற்கு பின் வந்த வங்கதேச ஆளுனர், கர்ரானி வம்சத்து சுலைமான் கான் கர்ரானி என்பவர், மொகலாய பேரரசர் அக்பரிடமிருந்து விலகி, வங்கத்தை தன்னிஷ்டப்படி ஆட்சி செய்தார். எனவே வங்கத்தை மீண்டும் தன் அரசுடன் இணைக்க அக்பர் ஐந்தாண்டுகள் சுலைமான் கானுடன் போரிட்டு 1576இல் பஷ்தூன்களை வெற்றி பெற்றார்.

பக்ரூத்தின் முபாரக் ஷா வங்கதேசத்தை, 1338 முதல் 1349 முடிய சுதந்திரமாக ஆண்டார். 1340இல் சிட்டகாங் பகுதியை கைப்பற்றிய முதல் இசுலாமியர் என்ற பெருமை இருவருக்கு உண்டு.சிட்டகாங் நகரத்தை வங்கதேசத்தின் தலைநகராக அறிவித்தார்.

1575இல் அக்பருக்கும், பீகாரையும் வங்காளத்தையும் ஆண்ட, கர்ரானி சுல்தானகத்திற்கு இடையே, பலாசூரில் போர் நடைபெற்றது.
அக்பர் காலத்தில் டாக்காவை தலைமையிடமாகக் கொண்ட வங்காள மாகாணம், மொகலாயர் பேரரசில் இருந்தது. மொகலாயப் பேர்ரசில் இருந்த வங்காளப் பகுதி மட்டும், மொழியாலும், இனத்தாலும் தனித்தன்மை கொண்டதால், இப்பகுதியை தில்லி சுல்தானகம் மற்றும் மொகலாயர்கள் கட்டுப்படுத்தி நிலையாக ஆள இயலவில்லை.

1612ஆம் ஆண்டில் ஜகாங்கீர் ஆட்சிக் காலத்தில், வங்காளத்தின் சில்ஹெட் பகுதி முழுவதும் கைப்பற்றினார். அவுரங்கசீப் காலத்தில், தாஜ்மகால் அமைப்பில் லால்பாக் கோட்டை கட்டப்பட்டது. 

1608இல் ஜகாங்கீர், வங்காள ஆளுனராக இசுலாம் கான் என்பவரை நியமித்தார்.
மொகலாயருக்கு எதிரான உள்ளூர் இந்து மன்னர்கள், ஆப்கானியர்கள், பெரு நிலக்கிழார்களை அடக்கினார். ஜெஸ்சூரின் பிரதாபாதித்தியன் மற்றும் பக்ளாவின் இராமச்சந்திரனை வென்றார். பின்னர் கூச் பீகார், கச்சாரின் பராக் சமவெளி பகுதிகளை மொகலாயர் அரசில் இணைத்தார்.

மொகலாயப் பேரரசின் வங்காள தேச ஆளுனராக செயிஷ்டகான் 1664இல் நியமிக்கப்பட்டார். இவர் டாக்கா நகரை தலைமையிடமாகக் கொண்டு, 24 ஆண்டுகள் 1664 முதல் 1688 முடிய வங்கத்தின் ஆளுனராக பணியாற்றியவர். இவர் ஐரோப்பியர்களுடன் மற்றும் தெற்காசியாவில் வணிக உறவுகளை மேம்படுத்தியவர். அவுரங்கசீப் மீது அளவு கடந்த விசுவாசம் கொண்டவர்.சிட்டகாங் நகரத்தை பர்மிய அரக்கான் அரசிடமிருந்து, சனவரி 1668இல் மீட்டிய பெருமை இவருக்கு உண்டு. .

வங்காளத்தில் மொகலாயப் பேரரசின் ஆட்சியை 1717இல் முர்சித் உலி ஜாபர் கான் முடிவுக்கு கொண்டு வந்து, சுதந்திர வங்காள தேசத்தை நிர்வகித்த முதல் வங்காள நவாப் ஆவார். வங்காளத்தில் தலைநகரை முர்சிதாபாத் நகரத்திற்கு மாற்றினார். 1727 முடிய ஆட்சியில் இருந்தார். இவருக்குப் பின்னர் அவரது பேரன் வங்காள நவாப்பாக 1740 வரை ஆண்டார். அப்சர் வம்சத்தின் அலிவர்த்தி கான் ஜகாங்கீர் வங்காள நவாப்பாக 1740 முதல் 1757 முடிய ஆண்டார். பின்னர் மூன்றாவது மட்டும் இறுதி வங்காள நவாப் சிராஜ் உத்-தௌலா 1757இல் நடந்த பிளாசி சண்டையில், ராபர்ட் கிளைவ் தலைமையிலான கிழக்கிந்திய கம்பெனி படைகளால் தோற்கடிக்கப்பட்டார். வங்காள தேசம், கிழக்கிந்திய கம்பெனி ஆட்சியின் கீழ் வந்தது.

வங்காள தேசத்தில் பிரித்தானிய கிழக்கிந்திய நிறுவனத்தின், கம்பெனி ஆட்சி 1757 முதல் 1858 முடிய நடைபெற்றது. 

1757 இல் பிரித்தானிய கிழக்கிந்திய நிறுவனத்தின் படைத்தலைவர் ராபர்ட் கிளைவ் தலைமையில், ஆங்கிலேயர்களுக்கும், வங்காளத்தின் நவாப் சிராஜ் உத்-தவுலாவிற்கும் இடையே நடைபெற்ற பிளாசி சண்டையில் கிழக்கிந்திய கம்பெனி வெற்றி பெற்றது.
இவ்வெற்றியே தெற்காசியாவில் இந்தியா, இலங்கை, பர்மா போன்ற நாட்டில், ஆங்கிலேயர்கள் தங்கள் ஆட்சியை காலூன்ற முதல் படியாக அமைந்தது.
சிப்பாய்க் கிளர்ச்சிக்குப் பின்னர் பிரித்தானிய அரசு, கிழக்கிந்திய வணிக நிறுவனத்தையும் மற்றும் கம்பெனி ஆட்சியையும் கலைத்து விட்டு, பிரித்தானிய அரசு நேரடியாக வைஸ்ராய் தலைமையில் வங்காளத்தை 1858 முதல் 1947 முடிய ஆட்சி செய்தது.

பிரித்தானிய ஆட்சியின் போது, கிழக்கு வங்காளம் என அழைக்கப்பட்ட, தற்கால வங்காளதேசம், இந்தியப் பிரிவினைக்கு பின்னர் பாக்கிஸ்தான் நாட்டின் கிழக்கு பாகிஸ்தான் என்ற பெயரில் 1947 முதல் 1971 முடிய இருந்தது.

1971இல் பாகிஸ்தானிடமிருந்து பிரிந்து தனி சுதந்திர வங்காளதேசமாக மலர, சேக் முஜிபுர் ரகுமான் தலைமையில் தனி வங்காளதேச சுதந்திர நாடு அறிக்கை 26 மார்ச் 1971 அறிவிக்கை வெளியிட்டது. பாகிஸ்தானுக்கு எதிராக கிழக்கு பாகிஸ்தான் மக்கள் முக்தி வாகினி என்ற மக்கள் அமைப்பு போராட்டங்கள் செய்த போது, இந்தியாவும் வங்காளதேச மக்களின் விடுதலைப் போராட்டத்திற்கு உதவியதால், பாகிஸ்தான் இராணுவம், இந்தியா மீது போர் தொடுத்தது. போரில் பாகிஸ்தானிய இராணுவம் வங்க மக்களையும், அறிவாளிகளையும் கொன்றது. இறுதியில் பாகிஸ்தான் இராணுவம், இந்திய இராணுவத்திடம் தோற்று சரண் அடைந்ததால், 16 டிசம்பர் 1971 முதல் வங்காளதேசம் சுதந்திர நாடாக அறிவிக்கப்பட்டது. சேக் முஜிபுர் ரகுமான் தலைமையிலான புதிய வங்காளதேச அரசை அங்கீகரித்த முதல் நாடு இந்தியா ஆகும்.

வங்காள தேசத்தின் முதல் நாடாளுமன்றத் தேர்தல் 7 மார்ச் 1973 அன்று நடைபெற்றது. தேர்தலில் சேக் முஜிபுர் ரகுமானின் அவாமி லீக் கட்சி பெரும்பான்மை இடங்களில் வெற்றி பெற்று ஆட்சியமைத்தது.

உள்நாட்டு பொருளாதார சீர்கேடுகளை களைய மற்றும் உள்நாட்டு கிளர்ச்சிகளை ஒடுக்க டிசம்பர் 1974 அன்று, நாட்டில் அவசரநிலை பிரகடனம் செய்யப்பட்டது. மேலும் நாடாளுமன்றம் மற்றும் நீதித்துறையின் அதிகாரங்கள் குறைக்கப்பட்டது. ஒரு கட்சி அட்சி முறை அறிமுகப்படுத்தப்பட்டது. 

வங்காளதேச கிரிஷாக் ஸ்ராமிக் அவாமி லீக் என்ற கட்சி துவக்கப்பட்டது. அக்கட்சியில் அனைத்து நாடாளுமன்ற உறுப்பினர்கள், குடிமைப் பணி மற்றும் இராணுவத்தின் உயர் அதிகாரிகள் உறுப்பினர்களாக சேர்க்கப்பட்டனர். எனவே அவாமி லீக் கட்சி உட்பட அனைத்து அரசியல் கட்சிகள் இயங்க தடை செய்யப்பட்டது.

15 ஆகஸ்டு 1975 அன்று இடைநிலை இராணுவ அதிகாரிகள், சேக் முஜிபுர் ரகுமானையும், அவரது குடும்பத்தவர்களையும் சுட்டுக் கொன்றது. அவரது மகள்கள், சேக் ஹசினா மற்றும் சேக் ரஹானா வெளி நாட்டில் இருந்ததால் உயிர் தப்பினர். சேக் முஜிபுர் ரகுமானின் அரசியல் தோழர் முஸ்தாக் அகமது புதிய பிரதமராக தேர்ந்தெடுக்கப்பட்டார்.

1977 இல் இராணுவ அதிகாரி லெப்டிண்ட் ஜெனரல் ஜியாவுர் ரகுமான் வங்காள தேசத்தின் அதிபரானார். அவாமி லீக் உட்பட மீண்டும் பல அரசியல் கட்சிகள் தொடங்கப்பட்டது. பொருளாதார நடைமுறைகள் எளிமைப் படுத்தப்பட்டது. ஜியாவுர் ரகுமான் தனியாக வங்காளதேச தேசியக் கட்சியை தொடங்கினார். 1981இல் சில இராணுவ அதிகாரிகள் சதி செய்து, ஜியாவுர் ரகுமானை கொன்றனர்.

வங்காள தேச இராணுவ லெப்டிண்ட் ஜெனரல் உசைன் முகமது எர்சாத், 24 மார்ச் 1982இல் நடந்த இராணுவப் புரட்சியின் மூலம் நாட்டின் அதிபரானார். நாட்டின் மக்கள் உள்ளிட்ட அனைத்து பெரிய அரசியல் கட்சிகளின் வற்புறுத்தல் மற்றும் வங்க தேசத்திற்கு நிதி வழங்கும் நாடுகளின் கோரிக்கை காரணமாக, 6 டிசம்பர் 1990இல் எர்சாத் அதிபர் பதவியை துறந்தார்.

15 செப்டம்பர் 1991 அன்று நடைபெற்ற பொது மக்கள் கருத்து கேட்டலின் படி, மீண்டும் வங்கதேசத்தில் நாடாளுமன்ற ஜனநாயகம் தோற்றுவிக்கப்பட்டது. அதன்படி குடியரசு தலைவர், அரசியல் சாசன சட்டத்தின்படி, நாட்டின் அதிபராகவும், பிரதம அமைச்சர், நாட்டின் நிர்வாகத் தலைவராகவும் செயல்படும் படி, நாட்டின் அரசியல் சாசனச் சட்டம் திருத்தப்பட்டது. நாட்டின் அதிபரை, நாடாளுமன்ற உறுப்பினர்கள் தேர்ந்தெடுப்பர்.

ஜியாவுர் ரகுமானின் விதவை மனைவியும், வங்கதேச தேசியக் கட்சியின் தலைவருமான கலிதா ஜியா, 1991ஆம் ஆண்டு நடைபெற்ற நாடாளுமன்ற தேர்தலில் வெற்றி பெற்று, வங்கதேசத்தின் முதல் பெண் பிரதமராக தேர்ந்தெடுக்கப்பட்டார்.

1996ஆம் ஆண்டு நடைபெற்ற நாடாளுமன்ற தேர்தலில் வெற்றி பெற்று, சேக் முஜிபுர் ரகுமானின் மகளும், அவாமி லீக் கட்சியின் தலைவருமான சேக் அசீனா பிரதமர் பதவியில் அமர்ந்தார். 2001இல் நடைபெற்ற நாடாளுமன்றத் தேர்தலில் அவாமி லீக் கட்சி தோல்வி கண்டது. வங்கதேச தேசியக் கட்சியின் கலிதா ஜியா பிரதமரானார். கலிதா ஜியா அரசிற்கு எதிராக நாட்டில் அரசியல் கலவரங்கள் தொடர்ந்த நிலையில், அக்டோபர் 2006இல் வங்கதேச தேசியக் கட்சி ஆட்சியிலிருந்து விலகியது.

11 சனவரி 2007இல் இராணுவத்தின் ஆதரவுடன், அரசியல் சார்பற்ற ஒருவரை தலைமை ஆலோசகர் தலைமையில், தற்காலிக அரசு செயல்பட்டது. பத்தாண்டுகளாக நாட்டில் ஊழல் பெருகியது. விலைவாசி உயர்ந்தது. நாட்டு மக்கள் கடும் பாதிப்படைந்தனர். அரசியல் வன்முறைகள், ஒழுங்கீனங்களும் பெருகியது. ஊழலை ஒழிக்க அனைத்து மட்டத்திலும் நடவடிக்கை எடுக்கப்பட்டதில், முன்னாள் பிரதமர் கலிதா ஜியாவின் இரு மகன்கள் உட்பட 160 அரசியல் கட்சித் தலைவர்கள், தொழில் அதிபர்கள், அரசு உயர் அதிகாரிகள் ஊழல் வழக்கில் சிறை பிடிக்கப்பட்டனர்.

பின்னர் காபந்து அரசு எனும் தற்காலிக அரசு, 29 டிசம்பர் 2008இல் நாடாளுமன்றத்திற்கு தேர்தல் நடத்தியது. அவாமி லீக் கட்சி, நாடாளுமன்ற தேர்தலில், மூன்றில் இரண்டு பங்கு இடங்களை கைப்பற்றி, சேக் ஹசினா தலைமையில் 6 சனவரி 2009இல் புதிய அரசு பதவி ஏற்றது.



</doc>
<doc id="283913" url="https://ta.wikipedia.org/wiki?curid=283913" title="தும்மல்">
தும்மல்

தும்மல், காற்று தவிர வேறு எந்த வெளிப் பொருளும் மூக்கில் நுழைந்தால், நமது மூக்கு அதை அனுமதிக்க மறுக்கிறது. அதற்கான அனிச்சைச் செயல்தான் தும்மல். மூக்குத் துவாரத்தில் சிறிய முடியிழைகள், நாம் உள்ளிழுக்கும் காற்றில் கண்ணுக்குத் தெரியாத தூசு, துகள் இருந்தால் அவற்றை வடிகட்டி அனுப்புவதுதான் இவற்றின் வேலை. மேலும் மூக்கில் ஒரு மென்மையான சவ்வுப் படலம் உள்ளது. இது நிறமற்ற திரவத்தைச் சுரக்கிறது. அளவுக்கு அதிகமாகத் தூசியோ, துகளோ மூக்கில் நுழைந்து விட்டால், இந்தச் சவ்வுப் படலம் தூண்டப்பட்டு, அதிக அளவில் நீரைச் சுரக்கிறது. இதன் தூண்டுதலால், நுரையீரல், தொண்டை, வாய் மற்றும் வயிற்றுத் தசைகள் ஒன்று சேர்ந்து மூச்சுப் பாதையில் உள்ள காற்றை அழுத்தமாகவும் வேகமாகவும் மூக்கு வழியாக வெளித் தள்ளுகின்றன. இதைத்தான் தும்மல் என்பர். இவ்வாறு தும்மும்போது அந்த அந்நியப் பொருள் வெளியேற்றப்படுகிறது. 
ஒரு தும்மலின் வேகம் மணிக்கு 160 கி.மீ. எனக் கணக்கிட்டுள்ளனர். அமெரிக்க ஆய்வாளர்கள், நாம் தும்மும்போது நம் மூக்கு மற்றும் வாயிலிருந்து வெளிப்படும் திரவத்தின் வெவ்வேறு நுண்ணிய வடிவங்களை முதன் முறையாக வரைபடம் போல வடிவமைத்திருக்கிறார்கள். 

ஆழ்ந்த உறக்கத்தின்போது தும்மல் ஏற்படுவதில்லை. அந்நிலையில் மறிவினைக் (தன்னேர் துலங்கல்) குறிப்பலைகள் மூளைக்கு அனுப்பப்படுவதுமில்லை, இயக்க நரம்பணுக்கள் தூண்டப்படுவதுமில்லை. மிகுதியான தூண்டல் இருந்தால் சில வேளைகளில் தூங்குபவர் முழித்துக்கொண்டு தும்முவதுண்டு. ஆனால் அப்போது அவர் முழு உறக்கநிலையில் இருக்கமாட்டார்.

ஒவ்வாமைதான் தும்மலின் அடிப்படைக் காரணம். வீட்டுத் தூசு, ஒட்டடை, பருத்தி, பஞ்சு, சணல், சாக்கு, கயிறு, கம்பளி, சிமெண்ட், சுண்ணாம்பு, ஆஸ்பெஸ்டாஸ், உமி போன்றவற்றின் தூசு மூக்கில் பட்டதும் அடுக்கு தும்மல் தொடங்கிவிடும். மேலும் குளிர்ந்த காற்று, பனி, ஊதுவத்தி, சாம்பிராணி, கற்பூரம், கொசுவத்தி போன்றவற்றின் புகை, வாகனப் புகை, தொழிற்சாலை புகை, பூக்களின் மகரந்தங்கள், முதலியவை அடுக்கு தும்மலுக்கு வழிவகுக்கும். அத்தகைய பொருளொன்று முக்கிலுள்ள முடிகளினிடையே சென்று உள்மூக்கையடையும்போது தும்மல் ஏற்படுகிறது. இதனால் திசுநீர் (histamine) வெளிப்பட்டு மூக்கிலுள்ள நரம்புகளை உறுத்துகிறது. அவை முப்பெருநரம்புத்தொகுதியினூடாக (trigeminal nerve network) மூளைக்குக் குறிப்பனுப்புகின்றன. மூளை அக்குறிப்பைப்பெற்று மேல்தொண்டை, மூச்சுக்குழாய் சதைகளை முடுக்குவிடுகிறது. அதன்விளைவாக மூக்குள், தொண்டைக்குழி வாயில்கள் சட்டென விரிந்து மிகுந்த அழுத்தத்துடன் காற்றையும், எச்சில் முதலானவற்றின் துகள்களையும் வெளியேற்றுகிறது. முகம், தொண்டை, மார்பு முதலான உடலுறுப்புக்களின் கூட்டுத் துண்டற்பேறால் இது நிகழ்வதாகக் கருதுகின்றனர். கண்ணிமைகளுங்கூட தும்மலின் இயக்கத்தில் பங்காற்றுகின்றன. தும்மல் விடும்போது கண்களைத் திறந்து வைத்திருக்கு முடியுமென்ற கருத்து பிழையானது.

மூக்கடைப்பினாலோ அழற்சியினாலோ மூக்குக்குப்பின்புறமுள்ள எலும்புக்குழி நரம்புகள் தூண்டப்பெறும்போதும் தும்மல் ஏற்படலாம். திடீரென பளிச்சென்ற வெளிச்சத்தை எதிர்கொள்ளும்போதும் தும்மல் ஏற்படலாம். இது 18 முதல் 35 விழுக்காட்டு மக்களில் காணப்படும் ஓர் மரபணுக்கூறின் விளைவாகும், அரிதாகச் சிலருக்கு நிறைய உணவு உட்கொண்டு வயிறு நிறைந்திருப்பதால் தும்மல் ஏற்படும். இது ஓர் மரபணுக் கோளாறாகும்.

உடல்நலக்குறைபாடு எதுவுமில்லாதபோது பொதுவாக எந்தத் தீங்கும் விளைவிக்காவிட்டாலும், 0.5 to 5 µm அளவிலான நுண்துளிகளின் தூவானப்படலத்தை வெளியிடுவதன்மூலம் தும்மல் நோய்களைப் பரப்பவும் காரணமாகிறது. ஒருமுறை தும்மும்போது 40,000 நுண்துளிகள் வரை சிதறி வெளிப்படக்கூடும். இவ்வாறு சளி, காய்ச்சல் முதலிய நோய்கள் பரவும் வாய்ப்பைக் குறைப்பதற்காக தும்மும்போது முன்னங்கையினாலோ, முழங்கையின் உட்பகுதியைக் கொண்டோ வாயையும் மூக்கையும் மறைப்பர். உள்ளங்கையைப் பயன்படுத்தி மூடுவதை இப்போது தவிர்க்கின்றனர். அவ்வாறு செய்தால் கதவின் கைப்பிடி முதலானவற்றைத் தொடுவதாலும் கைக்குலுக்கும்போதும் நோய்க்கிருமிகள் பரவ ஏதுவாகும்.

தும்மல் வருவதுபோலத் தோன்றும்போது நுரையீரலிலுள்ள காற்றை ஆழ வெளியேற்றுவதினால் தும்மலின்போது அழுத்தம் குறையும். மூச்சை அடக்கி பத்துவரை எண்ணுவதுண்டு. மூக்கின் தண்டுப்பகுதியை அமுக்கிவிடுவதும் தும்மல் ஏற்படுவதைத் தவிர்க்கக் கூடுமென நம்புகிறார்கள். தும்மலை ஏற்படுத்தும் தூசி முதலியவற்றைத் தவிர்த்தல், செல்ல விலங்குகளின் உடலில் இருந்து உதிர்வனவற்றின் மூலம் ஏற்படும் தும்மலைத் தவிர்க்க அவற்றை வீட்டுக்கு வெளியே வைத்திருப்பது, வீட்டில் தூசு முதலியவற்றைச் சேர விடாமல் தூய்மையாக வைத்திருப்பது, புகைக்கூண்டு, குளிரூட்டற் கருவிகள் முதலியவற்றிலுள்ள வடிகட்டிகளை அடிக்கடி கழுவுதல், சில ஆலைகள் வேளாண் பகுதிகள் போன்ற இடங்களுக்குச் செல்லாமை போன்ற செயற்பாட்டினால் தும்மல் ஏற்படும் வாய்ப்பு குறைகிறது. சிலர் தும்மலை விரும்புகின்றனர். அவர்கள் அவற்றைத் தவிர்ப்பதில்லை.

பல பண்பாடுகளிலும் தும்மலுக்கு உடற்கூறுக்குத்தொடர்பில்லாத ஏதாவது காரணங்கள் கற்பிக்கப்படுகின்றன. ஆனால் அவ்வாறான நம்பிக்கைகளுக்கு அடிப்படை ஏதும் இல்லை. இந்தியாவில் பல பகுதிகளிலும் இரானிலும் பலர் ஏதாவது செயற்பாட்டின் தொடக்கத்தில் தும்மல் வந்தால் அதைக் கெட்டச் சகுனமாகக் கருதுவர். அதுபோன்ற வேளைகளில் செய்யவந்த செயலை நிறுத்திவிட்டு நீரருந்திவிட்டுப் பிறகு செயலில் ஈடுபடுவர். போலந்து நாட்டில் ஒருவருக்குத் தும்மல் வந்தால் மாமியர் மருமகனைப் பற்றியோ மருமகளைப் பற்றியோ அவதூறாகப் பேசுகிறார் என்பார்கள். இசுலாமியர்களும் கிறித்தவர்களும் ஒருவருக்குத் தும்மல் வருவதைப்பார்த்தால் முறையே "எல்லாப் புகழும் இறைவனுக்கே" என்றும் "ஆசி உண்டாகட்டும்" என்றும் வாழ்த்தும் வழக்கமுள்ளது. தமிழர்கள் பொதுவாக அம்மா, அப்பா, ஐயா போன்ற சொற்களைப் பயன்படுத்துவதுண்டு. தமிழிலக்கியத்தில் தம்மை விரும்புபவர் எவராவது நினைக்கும்போது ஒருவருக்குத் தும்மல் ஏற்படுமென்ற கருத்து உள்ளது. அதைக்கொண்டு தலைவனுக்குத் தும்மல் ஏற்படுவதைப் பார்த்து வேறொரு காதலியின் நினைப்பினால்தான் அது நிகழ்வதாகக் கூறி தலைவி ஊடுவது அகத்திணையில் வரும் நிகழ்வாகும்.



</doc>
<doc id="283920" url="https://ta.wikipedia.org/wiki?curid=283920" title="இந்தோனேசியக் குடியரசுத் தலைவர்">
இந்தோனேசியக் குடியரசுத் தலைவர்

இந்தோனேசியக் குடியரசுத் தலைவர், இந்தோனேசியாவின் நாட்டுத் தலைவரும் அரசுத் தலைவரும் ஆவார். இவரே இந்தோனேசிய அரசை வழிநடத்தும் செயலாட்சியர் ஆவார். இவர் முப்படைக்கும் தளபதி ஆவார்.
2014ஆம் ஆண்டில் ஜோக்கோ விடோடோ இந்தோனேசியாவின் ஏழாவது குடியரசுத் தலைவர் ஆனார்.


பாராளுமன்றத்தில் அதிக உறுப்பினர்களின் வாக்குகள் அடிப்படையில் குடியரசுத் தலைவரும் துணைக் குடியரசுத் தலைவரும் தேர்ந்தெடுக்கப்படுகின்றனர். 

தேர்ந்தெடுக்கப்பட்டவர் பதவியேற்கும் முன் உறுதிமொழி ஏற்க வேண்டும். 

எனக்கு வழங்கப்பட்டுள்ள இந்தோனேசிய குடியரசுத் தலைவர் பதவியை ஏற்று, என்னால் முடிந்தவரையில், சிறப்பாக பணியாற்றுவேன் என்றும், அரசமைப்புச் சட்டத்தை நிலைநிறுத்தி, அதன் வழி நடப்பேன் என்றும், நாட்டுக்காகவும், மக்களுக்காகவும் அர்ப்பணிப்புடன் செயல்படுவேன் என்றும் அல்லாவின் மீது ஆணையிட்டுக் கூறுகிறேன்.

இவர் ஐந்தாண்டு காலம் பதவியில் இருக்கலாம். மீண்டும் ஒரு முறை மட்டுமே தேர்ந்தெடுக்கப்படலாம். 

இவர் பொறுப்பேற்ற பின் அரசின் தலைமையகம் அமைந்துள்ள நகரத்தில் குடியிருக்க வேண்டும். இவருக்கான தனி இருப்பிடம் அங்கே உண்டு.

அமைச்சர்களை நியமிக்கவும், நீக்கவும் அதிகாரம் உண்டு. அவசரகாலத்தில் சட்டங்களை இயற்றும் அதிகாரமும் உண்டு. நிலப்படை, வான்படை, கப்பற்படை ஆகியவற்றிற்கும் தலைவர் இவரே. எனவே, இவற்றை கட்டுப்பாட்டுக்குள் வைத்திருக்கும் அதிகாரமும் உண்டு. மற்ற நாடுகளுடன் போர் தொடுக்கவும், அமைதி ஒப்பந்தம் மேற்கொள்ளவும், ஒப்பந்தங்களில் கையெழுத்திடவும் உரிமை உண்டு. பிற நாட்டுத் தூதுவர்களை ஏற்கவும், தம் நாட்டுத் தூதுவர்களை நியமிக்கவும் அதிகாரம் உண்டு. குற்றவாளிகளுக்கு கருணை வழங்கவும், தகுதியுடையோருக்கு விருதுகளும், பட்டப்பெயர்களும் வழங்கும் அதிகாரமும் உண்டு.

இவர் பிரதமரை நியமிப்பார். அரசைக் கலைத்துவிட்டு, அடுத்த 30 நாட்களுக்குள் தேர்தலை நடத்துமாறு கட்டளையிடலாம். உச்சநீதிமன்றத்தின் தலைமை நீதிபதிகளை நியமிக்கலாம்.

குடியரசுத் தலைவருக்கு உதவியாக துணைக் குடியரசுத் தலைவரும், அமைச்சர்களும் செயல்படலாம். தேவைப்படும் பட்சத்தில், ஆலோசனைக்குழுவிடமும் ஆலோசனை பெறலாம்.

1945 அரசமைப்புச் சட்டம்:
குடியரசுத் தலைவராக இருப்பவர் இறந்தாலோ, பதவிவிலகினாலோ, தன் பணிகளை செய்ய இயலாத நிலையில் இருந்தாலோ, துணைக் குடியரசுத் தலைவர் இவருக்கான அதிகாரங்களை பெற்று, இவரது பணிகளை நிறைவேற்றுவார்.

துணைக் குடியரசுத் தலைவரும் செயலாற்ற இயலாத நிலையில் இருந்தாலோ, இறந்திருந்தாலோ, வெளியுறவு அமைச்சர், உள்துறை அமைச்சர், இராணுவ அமைச்சர் ஆகிய மூவரும் இணைந்து அரசை வழிநடத்துவர். கடந்த குடியரசுத் தலைவர் தேர்தலுக்கு நியமிக்கப்பட்டு, அதிக வாக்குகள் பெற்ற முதல் இரு வேட்பாளார்களில் ஒருவரை குடியரசுத் தலைவராக தேர்ந்தெடுக்கப்படுவார். செயலாற்ற முடியாத நிலையில் இருக்கும் குடியரசுத் தலைவர் பதவியில் இருந்து நீக்கப்படுவார். குடியரசுத் தலைவரின் மீது ஊழல் குற்றச்சாற்று இருந்தால் உச்சநீதிமன்றம் விசாரிக்கலாம்.



</doc>
<doc id="283923" url="https://ta.wikipedia.org/wiki?curid=283923" title="அரசியல் சாசன தினம் (இந்தியா)">
அரசியல் சாசன தினம் (இந்தியா)

இந்திய அரசியல் சாசன தினம் அல்லது இந்திய அரசியலமைப்பு நாள் (Constitution Day Of India) எனப்படும் இந்நாள், 2015 நவம்பர் 26 ஆம் திகதியன்று முதல் முறையாக அனுசரிக்கப்படுவதாகவும். மேலும் இந்திய அரசியலமைப்பின் முக்கியத்துவத்தை வலியுறுத்தும் வகையிலும், இந்திய அரசியலமைப்புச் சட்டம் இயற்றப்பட்ட தினமான நவம்பர் 26 ஆம் நாளை, அரசியலமைப்பு தினமாக, கொண்டாடப்படுவதாக அறியப்படுகிறது.

இந்திய அரசியலமைப்பு சாசனத்தின் வரைவுக்குழுவின் தலைவராக செயற்பட்ட டாக்டர் அம்பேத்கர் என்பவரை கௌரவிக்கும் விதமாகவும், நினைவுகூரும் வகையிலும் மற்றும் இந்திய அரசியலமைப்புக்காக அயாரதுழைத்த அனைவருக்கும் மரியாதை செய்யும் விதமாகவும் இந்தியப் பிரதமர் நரேந்திர மோதியின் தலைமையில் உள்ள இந்திய அரசால் 2015 ஆம் ஆண்டு, நவம்பர் 26 இல் அரசியல் சாசன தினம் துவக்கப்பட்டு கொண்டாடப்பட்டது.

தெற்கு ஆசியா நாடான இந்தியாவின் பெரும்பகுதி 1858 லிருந்து 1947 வரையில் ஆங்கிலேயர்கள் காலனித்துவ ஆட்சிக்கு கீழ் இருந்துள்ளது. இக்காலகட்டத்தில், ஆங்கிலேய ஆட்சியிலிருந்து விடுதலைப்பெற இந்திய சுதந்திர இயக்கம் படிப்படியாக முயன்று வெற்றியை ஈட்டியது. 1934 ஆம் ஆண்டுவாக்கில் இந்திய நாட்டிற்கு அரசியல் நிர்ணயசபை அமைக்க ஒரு கோரிக்கை முனவைக்கப்பட்டது. பிறகு 1936 இலும், மற்றும் 1939-லும் இருமுறை இக்கோரிக்கையை பற்றி வலியுறத்தப்பட்டன. அதன்படி 1942 ஆம் ஆண்டு மார்ச் இல் கிரிப்ஸ் தூதுக்குழு அரசியல் நிர்ணய சபையை உருவாக்க பரிந்துரைக்கப்பட்டது. அதன்பின்பு 1946 மே இல் அரசியல் நிர்ணய சபை ஏற்பத்த பரிந்துரைக்கப்பட்டு, 1946 சூலையில் அரசியல் நிர்ணய சபைக்கான தேர்தல் நடைபெற்றது 1946 திசம்பர் 11 இல் அரசியல் நிர்ணய சபை கூட்டப்பட்டு அச்சபையின் தலைவராக இராசேந்திர பிரசாத் தேர்வு செய்யப்பட்டார்.

1947 ஆகத்து 15 க்கு (விடுதலைக்கு) பின்பு, பிரித்தானியாவின் இந்தியா, இந்திய மாகாணம், பாக்கித்தான் மாகாணம் என இருவேறு பிராந்தியங்களாக பிரிக்கப்பட்டு சுதந்திர இந்தியாவின் அரசியலமைப்புச்சாசனத்தை, உருவாக்கும் பணியை அரசியல் நிர்ணயசபை குழு செய்யவேண்டிய நிலை ஏற்பட்டது.





</doc>
<doc id="283925" url="https://ta.wikipedia.org/wiki?curid=283925" title="வீடூர் அணை">
வீடூர் அணை

வீடூர் அணை என்பது விழுப்புரம் மாவட்டம், விக்கிரவாண்டி அருகே உள்ளது . 89 இலட்சம் ரூபாய் செலவில் கட்டப்பட்ட இந்த அணை 1959 ஆம் ஆண்டு அப்போதைய தமிழக முதல்வர் திரு காமராசர் அவர்களால் திறந்துவைக்கப்பட்டது. 

அணையின் மொத்த நீளம் அகலம் முறையாக 15,800 அடி மற்றும் 37 அடி ஆகும். அணையின் மொத்தக் கொள்ளளவு 32 அடியாகும். 3200 ஏக்கர் நிலம் பாசன வசதி பெரும் வகையில் அமைந்துள்ள இந்த அணையின் பிரதான கால்வாய் 176 கி. மீ நீளம் கொண்டதாகும். இந்த அணை தமிழக அரசின் பொதுபணித்துறை கட்டுப்பாட்டின் கீழ் உள்ளது. 


</doc>
<doc id="283951" url="https://ta.wikipedia.org/wiki?curid=283951" title="ஜநவிநோதிநி">
ஜநவிநோதிநி

ஜநவிநோதிநி 1870 இல் தொடங்கி 1890 வரை 21 ஆண்டுகள் தமிழ்நாட்டில் தொடர்ச்சியாக வெளிவந்த ஓர் அறிவியல் இதழாகும். இவ்விதழை தமிழ்நாடு பாடநூல் நிறுவனமும் வெர்னாக்குலர் சொசைட்டியும் இணைந்து நடத்தின. இவ்விதழில் பல்வேறு விதமான விநோத செய்திகள் வெளியாயின. கல்வி அறிவியல் செய்திகள்தான் இதில் முதன்மையாக இருந்தது. மேலும் இந்நூல் க. நமச்சுவாய முதலியாரால் தொகுக்கப்பட்டு 1940களில் சென்னைப் பல்கலைக்கழக இண்டர்மீடியேட் தேர்வுக்கான பாடத்திட்டமாக வைக்கப்பட்டது.


</doc>
<doc id="283953" url="https://ta.wikipedia.org/wiki?curid=283953" title="இந்தோனேசிய அரசமைப்புச் சட்டம்">
இந்தோனேசிய அரசமைப்புச் சட்டம்

இந்தோனேசிய அரசமைப்புச் சட்டம் ("Constitution of Indonesia", "UUD '45") இந்தோனேசியாவின் அரசாண்மைக்கான அடிப்படை ஆவணம் ஆகும். இரண்டாம் உலகப் போர் முடிவில் சப்பானியர்களின் கட்டுப்பாட்டிலிருந்து இந்தோனேசியா வெளிவந்த காலத்தில், 1945ஆம் ஆண்டு சூன்,சூலை, ஆகத்து மாதங்களில் எழுதப்பட்டது. இது 1949இல் கூட்டரசு அரசியலமைப்பாலும் 1950இல் தற்காலிக அரசமைப்புச் சட்டத்தாலும் செல்லத்தகாததாக்கப்பட்டாலும் குடியரசுத் தலைவர் சுகர்ணோவின் அறிவிக்கையால் சூலை, 5, 1959இல் மீண்டும் செயற்பாட்டிற்கு வந்தது.

இது சுகர்ணோ பரிந்துரைத்த பஞ்சசீலக் கொள்கைகளை முன்னிறுத்துகிறது. இதன்படி செயற்பிரிவு, சட்டப்பிரிவு, நீதிப் பிரிவுகளுக்கிடையே குறைந்த பிரிவினையே உள்ளது. இந்த அரசியலமைப்பு "நாடாளுமன்ற பண்புகளுடனான குடியரசுத் தலைவருக்குரியதாக" விவரிக்கப்படுகின்றது. 1998இல் நடந்த இந்தோனேசியப் புரட்சியை அடுத்து குடியரசுத் தலைவர் சுகார்த்தோ பதவி விலகிய பின்னர்பல அரசியல் சீர்திருத்தங்கள் மேற்கொள்ளப்பட்டன; இந்தோனேசிய அரசமைப்பில் பல திருத்தங்கள் நிறைவேற்றப்பட்டு, அரசின் மூன்று பிரிவுகளிலுமே மாற்றங்கள் ஏற்படுத்தப்பட்டன; கூடுதல் மனித உரிமைகளுக்கான சட்டங்களும் சேர்த்துக் கொள்ளப்பட்டன.

முகவுரையில் பஞ்ச சீலக் கொள்கைகள் உள்ளன.

இந்தோனேசியா ஒரு குடியரசு நாடாகும். மக்களின் கைகளில் ஆட்சி இருக்கிறது. சட்டப்படி அரசு செயல்படும்.

இந்த மன்றம் மக்கள் பிரதிநிதிகள் குழு, பிராந்திய பிரதிநிதிகள் குழு ஆகிய இரு குழுக்களின் உறுப்பினர்களைக் கொண்டது. இவர்கள் அனைவரும் மக்களால் தேர்ந்தெடுக்கப்படுகின்றனர். சட்டங்களை இயற்றவும், திருத்தவும், இந்த மன்றம்குடியரசுத் தலைவரை நியமிக்கவும், நீக்கவும் அதிகாரம் கொண்டது.

குடியரசுத் தலைவரின். அதிகாரங்களும் பணிகளும் இந்த அங்கத்தில் உள்ளன. குடியரசுத் தலைவருக்கும், துணைக் குடியரசுத் தலைவருக்குமான தகுதிகள் வரையறுக்கப்பட்டுள்ளன. இருவரும் அதிக பட்சம் இரு முறை மட்டுமே தேர்ந்தெடுக்கப்பட முடியும். இவர்கள் பொதுத் தேர்தலின் மூலமே தேர்ந்தெடுக்கப்பட வேண்டும். இந்த அங்கத்தில் பதவி நீக்க முறையும், உறுதிமொழியும் உள்ளன.
அமைச்சரவையில் உள்ள அமைச்சர்களைப் பற்றிய சட்டங்கள் உள்ளன. குடியரசுத் தலைவர் அமைச்சர்களை நியமிப்பார்.

இந்தோனேசியா மாகாணங்களாக பிரிக்கப்பட்டுள்ளது. ஒவ்வொரு மாகாணமும் நகரங்களாகவும், உட்பிரிவுகளாகவும் பிரிக்கப்பட்டுள்ளன. இந்த ஆட்சி அமைப்புகளின் தலைவர்கள் பொதுத் தேர்தலின் வழி தேர்ந்தெடுக்கப்படுவர்.

இதன் உறுப்பினர்களை பொதுத் தேர்தல் மூலமாக மக்கள் தேர்ந்தெடுப்பர். சட்டங்களை இயற்றவும், திருத்தவும், நிதிக்கணக்கை சமர்ப்பிக்கவும் அதிகாரம் கொண்ட அமைப்பு.

ஒவ்வொரு மாகாணத்தில் இருந்து சம எண்ணிக்கையிலான உறுப்பினர்களை பொதுத் தேர்தல் மூலமாக மக்கள் தேர்ந்தெடுப்பர். மக்களின் உள்ளூர் அளவிலான பிரச்சனைகளை தீர்ப்பதற்கான சட்டங்களை இந்தக் குழு இயற்றும்.

பொதுத் தேர்தல் ஐந்தாண்டுகளுக்கு ஒரு முறை நடத்தப்படும். சட்டமன்றக் குழுவினரும், குடியரசுத் தலைவரும், துணைக் குடியரசுத் தலைவரும் பொதுத் தேர்தல் மூலமாக தேர்ந்தெடுக்கப்படுகின்றனர். தேர்தல் நேர்மையாகவும், சிக்கல் இன்றியும் நடத்தப்பட வேண்டும். மாகாண பிரதிநிதிகள் குழுவில் உறுப்பினராக போட்டியிடுவோர் தனியாட்களாக இருப்பர். ஏனைய குழுக்களில் உறுப்பினராக போட்டியிடுவோர் அரசியல் கட்சியை முன்னிறுத்துபவர்களாக இருப்பர்.

ஒவ்வொரு ஆண்டுக்கும் ஆன நிதியறிக்கையை குடியரசுத் தலைவர் அறிவிப்பார். இது மக்கள் பிரதிநிதிகள் குழுவின் பார்வைக்கு வரும்.

நாட்டின் நிதிநிலையை மேற்பார்வையிடுவதற்கான அமைப்பு

நீதித்துறைக்கான சுதந்திரத்தை உறுதிப்படுத்துகிறது. உச்சநீதிமன்றத்தின் பொறுப்பையும், தன்மையையும் விளக்குகிறது.

இந்தோனேசியா தீவுக்கூட்டம் என்றும் உரிமைகளை சட்டம் தீர்மானிக்கிறது என்றும் கூறுகிறது.

அனைத்து குடிமக்களும் சட்டத்தின் முன் சமம் என்று கூறுகிறது.
அனைவருக்கும் மனித உரிமைகள் உண்டு என்றும் கூறுகிறது

ஒவ்வொருவரும் அடுத்தவரின் உரிமையை போற்ற வேண்டும்.

மக்களுக்கான மதசுதந்திரத்தை அரசு உறுதிபடுத்துகிறது.

நாட்டின் பாதுகாப்பை உறுதி செய்யும் உரிமை அனைத்து குடிமக்களுக்கும் உண்டு. இராணுவம், காவல்துறை ஆகியவற்றை அமைக்கும் முறையும் கூறப்பட்டுள்ளது.

நாட்டிலுள்ள அனைத்து குடிமக்களுக்கும் கல்வி பெறுவதற்கான உரிமை உண்டு. அரசின் நிதி பயன்பாட்டில் 20 % பணத்தை மக்களின் கல்விக்காக ஒதுக்க வேண்டும்.

வறுமையில் வாடுவோரை காப்பதும் அரசின் கடன்

இந்தோனேசியாவுக்கான தேசியக் கொடி, தேசிய மொழியாக இந்தோனேசிய மொழி, தேசிய கீதம் ஆகியவற்றை வரையறுக்கிறது.


</doc>
<doc id="283974" url="https://ta.wikipedia.org/wiki?curid=283974" title="மயிலூற்று அருவி">
மயிலூற்று அருவி

மயிலூற்று அருவி அல்லது மயிலூத்து அருவி () தமிழ்நாட்டின் பெரம்பலூர் மாவட்டத்தின் மேற்கு எல்லையாக விளங்கும் பச்சைமலை அடிவாரத்தில் உள்ள லாடபுரம் ஊராட்சியில் அமைந்துள்ள ஒரு அருவி. இது பெரம்பலூரிலிருந்து 15 கிலோமீட்டர் தொலைவில் துறையூர் செல்லும் வழியில் உள்ளது. ஆண்டின் பெரும்பகுதியில் வறண்டிருப்பினும் அக்டோபர் - நவம்பர் திங்களில் பொழியும் மழையால் இந்த அருவி செழிப்புற்றுச் சுற்றுலா ஈர்ப்புப் பகுதியாக விளங்குகின்றது.



</doc>
<doc id="283975" url="https://ta.wikipedia.org/wiki?curid=283975" title="இண்டியம்(III) தெலூரைடு">
இண்டியம்(III) தெலூரைடு

இண்டியம்(III) தெலூரைடு "(Indium(III) telluride)" என்பது In2Te என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். இச்சேர்மத்தின் பண்புகள் உலோக கலப்பு உலோகம் மற்றும் அலோகக் கலப்பு உலோக அயனிப் படிகம் ஆகியனவற்றுக்கு இடைப்பட்ட பண்புகளைக் கொண்டிருக்கிறது. இதனால் இச்சேர்மம் நடுப்பட்ட கடத்துத் திறன் கொண்டிருக்கிறது மற்றும் ஒரு குறைக்கடத்தியாகவும் வகைப்படுத்தப்படுகிறது.


</doc>
<doc id="283982" url="https://ta.wikipedia.org/wiki?curid=283982" title="வங்காளப் புலி">
வங்காளப் புலி

வங்காளப் புலி அல்லது இராயல் பெங்கால் புலி ("Panthera tigris tigris") புலியினத்தில் ஒரு சிற்றினம் ஆகும். இப்புலிகள் இந்தியா, பாக்கித்தான், வங்காளதேசம், நேப்பாளம், பூட்டான், மியன்மார் ஆகிய பகுதிகளில் காணப்படுகின்றன. இவை காடுகள், வெப்பமண்டலப் பகுதிகள் எனப் பல்வேறு வகையான சூழ்நிலைகளில் வாழ்கின்றன. இவற்றின் தோல் பழுப்பு நிறத்தில் கருப்புக்கோடுகளுடன் காணப்படுகிறது. எனினும் வெள்ளைப்புலிகளும் உண்டு. வங்காளப் புலி, இந்தியா மற்றும் வங்காளதேசத்தின் தேசிய விலங்காக உள்ளது. 2011-ன் கணக்கெடுப்பின்படி 2500 என்ற எண்ணிக்கை அளவிலேயே இவை உள்ளன. கன்ஹா தேசியப் பூங்கா இவ்வகையான வங்காளப் புலிகளுக்கு புகழ் பெற்றவை ஆகும். இப்பூங்காவில் புலிகள் பாதுகாப்புத் திட்டம் செயல்படுத்தப்படுகிறது.

2005-ஆம் ஆண்டு கணக்கெடுப்பின் படி உலகம் முழுதும் தோராயமாக 4,580 வங்கப்புலிகள் உள்ளன.

வங்கப் புலிகள் ஊனுண்ணிகள் ஆதலால் இவை நடுத்தர மற்றும் பெரிய விலங்குகளான முயல், மான், காட்டெருமை, ஆடு, காட்டுப்பன்றி போன்றவற்றை வேட்டையாடுகின்றன. இவை மரம் ஏறி முதனிகளையும் வேட்டையாடுகின்றன. இவை பொதுவாக இரவிலேயே வேட்டையாடுகின்றன. இப்புலிகள் நன்றாக நீந்த வல்லவை. பொதுவாக இப்புலிகள் வேட்டையாடியதும் இரையை பாதுகாப்பான இடத்திற்கு எடுத்துச் சென்று உண்கின்றன. இவற்றால் ஒரே நேரத்தில் 20 கிலோகிராம் வரை உணவு உட்கொள்ள முடியும்.

வங்காளப்புலி தற்பொழுது தீவிரமாகப் பாதுகாக்கப்பட்டு வருகிறது. இதுவே இந்தியா, வங்காளதேசம் ஆகியவற்றின் நாட்டு விலங்கு ஆகும். இந்தியாவில் புலிகளைக் காக்கக் கொண்டுவரப்பட்ட புலி செயற்றிட்டம் ("Project Tiger") என்னும் திட்டத்தினால் புலிகளின் எண்ணிக்கை கணிசமாக உயர்ந்துள்ளது.

புலிகளின் இயற்கையான வாழிடங்களை அழிப்பதும் வேட்டையாடுதலும் இப்புலிகளின் முக்கிய அச்சுறுத்தல்களாகும். அவற்றின் உடலில் இருந்து பல கிழக்கு ஆசிய நாடுகளில் மருந்துகள் செய்யப்படுகின்றன. எனவே, புலிகளின் தோல் தவிர அவற்றின் உடல்பாகங்களுக்காகவும் அவை வேட்டையாடப் படுகின்றன. புலிகள் மக்கள் வாழும் ஊர்களுக்குள் நுழைந்து அவர்களின் வளர்ப்பு விலங்குகளைக் கொல்வதால் அவை ஊர் மக்களாலும் சிலநேரம் கொல்லப்படுகின்றன.

2014ஆம் ஆண்டு புலிகளை கணக்கெடுத்ததில் புலிகளின் எண்ணிக்கை பல மடங்காகk கூடியுள்ளது.



</doc>
<doc id="283992" url="https://ta.wikipedia.org/wiki?curid=283992" title="ஏ. எம். ஏ. அசீஸ்">
ஏ. எம். ஏ. அசீஸ்

ஏ. எம். ஏ. அசீஸ் ("A. M. A Azeez", அக்டோபர் 4, 1911 – நவம்பர் 24, 1973) இலங்கை கல்வியாளரும், அரசியல்வாதியும், எழுத்தாளரும், சமூக சேவையாளரும் ஆவார்.

அப்துல் அசீஸ் யாழ்ப்பாணம் வண்ணார்பண்ணையில் சுலைமான் முகைதீன் முகம்மது அபூபக்கர் என்பவருக்கும், மீராமுகைதீன் நாச்சியா என்பவருக்கும் பிறந்தார். தந்தை யாழ்ப்பாண நகரசபை உறுப்பினராக இருந்தவர். தனது ஆரம்பக் கல்வியை யாழ்ப்பாணம் அல்லாபிச்சை பள்ளி, யாழ் வைத்தீஸ்வர வித்தியாலயம், யாழ்ப்பாணம் இந்துக் கல்லூரி ஆகியவற்றில் கற்றார். 1929 இல் இலங்கைப் பல்கலைக்க்ழகக் கல்லூரியில் கற்று இளங்கலை சிறப்புப் பட்டம் பெற்றார். 1933 இல் [[கேம்பிரிட்ச் பல்கலைக்கழகம்|கேம்பிரிட்ச் பல்கலைக்கழகத்தில் பட்டப்பின் படிப்பைத் தொடருவதற்காக [[இங்கிலாந்து]] சென்றார். உயர் கல்வியைக் மேல் படிப்பைத் தொடர்வதற்காக இங்கிலாந்துக்குப் பயணமானார். உம்மு குல்தூம் என்பவரைத் திருமணம் புரிந்தார். இவர்களுக்கு மரீனா சுல்பிக்கா, முகம்மத் அலி, இக்பால் ஆகியோர் பிள்ளைகள் ஆவர்.

அசீஸ் 1940 ஆம் ஆண்டில் இலங்கை நிருவாக சேவையில் சேர்ந்தார். [[கல்முனை]], [[கண்டி]] ஆகிய இடங்களில் உதவி அரசாங்க அதிபராகப் பணியாற்றினார். 1948 முதல் 1961 வரை [[கொழும்பு சாஹிரா கல்லூரி|கொழும்பு சாகிரா கல்லூரி]]யில் அதிபராகப் பணியாற்றினார்.

1950 மற்றும் 1960களில் [[இலங்கை செனட் சபை|செனட் சபை]] உறுப்பினராகவும், பொது சேவை ஆணைக்குழு உறுப்பினராகவும் பணியாற்றினார்.

1950 ஆம் ஆண்டில் அகில இலங்கை முஸ்லிம் இளைஞர் சங்கப் பேரவை (வை. எம். எம். ஏ) அமைப்பைத் தோற்றுவித்தார்.


[[பகுப்பு:1911 பிறப்புகள்]]
[[பகுப்பு:1973 இறப்புகள்]]
[[பகுப்பு:யாழ்ப்பாணம் இந்துக் கல்லூரியின் பழைய மாணவர்கள்]]
[[பகுப்பு:யாழ்ப்பாணத்து நபர்கள்]]
[[பகுப்பு:இலங்கை முசுலிம்கள்]]

</doc>
<doc id="283994" url="https://ta.wikipedia.org/wiki?curid=283994" title="தோரியம்(IV) குளோரைடு">
தோரியம்(IV) குளோரைடு

தோரியம்(IV) குளோரைடு "(Thorium(IV) chloride)" என்பது ThC என்ற மூலக்கூற்று வாய்ப்பாடு கொண்ட ஒரு கனிம வேதியல் சேர்மமாகும். வெண்மை நிறத்துடன் நீருறிஞ்சும் திறன் கொண்ட திண்மமாக இச்சேர்மம் காணப்படுகிறது. நீரிலியான ThCl தவிர ThCl(HO) மற்றும் ThCl(HO) என்ற இரண்டு நீரேற்றுகளும் காணப்படுவதாக அறியப்படுகிறது and ThCl(HO).. இவ்வுப்புகளும் நீரில் கரையக்கூடியனவாகவும் வெண்மை நிறத்துடனும் காணப்படுகின்றன. 

தோரியம் ஈராக்சைடை வெப்பக் கார்பனொடுக்க வினைக்கு உட்படுத்தி நீரிலி வடிவ தோரியம் நாற்குளோரைடைத் தயாரிக்கலாம்.
நீரிலி வடிவ தோரியம் நாற்குளோரைடானது, 8- ஒருங்கிணைவுகளுடன் பன்னிருமுகவடிவு அமைப்பைக் கொண்டதாக உள்ளததோரியம் நாற்புரோமைடுடன் சமவடிவ அமைப்பையும் கொண்டுள்ளது. 

தோரியம்(IV) ஐதராக்சைடுடன் ஐதரோகுளோரிக் அமிலம் சேர்த்து வீழ்படிவாக்குதல் அல்லது ஆவியாக்கல் மூலமாக எண்ம நீரேற்று வடிவ தோரியம்(IV) குளோரைடு தனித்துப் பிரித்தெடுக்கப்படுகிறது. 100° செல்சியசு வெப்பநிலைக்கு இதை உலர்த்தி நான்கு நீரேற்றையும் தயாரிக்கலாம்.இவ்வகை சேர்மத்தின் வகைகள் எட்டு ஒருங்கிணைவு Th(IV) மையங்களாக ஊகித்துக் கொள்ளலாம்.

 


</doc>
<doc id="283997" url="https://ta.wikipedia.org/wiki?curid=283997" title="அக்கா (இனம்)">
அக்கா (இனம்)

அக்கா அல்லது ஆக்கா ("Akha", "Aka", தாய்லாந்து: "Ai Ko (ஐகோ)") தென்கிழக்கு ஆசியாவில் வாழும் மலைவாழ் இனத்தவர். இவர்கள் தாய்லாந்து, மியான்மர், லாவோஸ், சீனாவின் யுன்னான் மாகாணம் ஆகிய இடங்களில் உள்ள மலைகளின் உயரமாக பகுதிகளில் உள்ள சிறிய கிராமங்களில் வாழ்கிறார்கள். இவர்கள் 20 ஆம் நூற்றாண்டின் முற்பகுதியில், பர்மா லாவோசின் உள்நாட்டுப் போரின் போது பர்மாவினதும், யுனானினதும் எல்லைப்புறப் பகுதிகளிலிருந்து சீனாவின் ஊடாக தென்கிழக்கு ஆசியாவுக்கு புலம்பெயர்ந்து வந்து குடியேறியவர்கள். தற்சமயம் இவர்களில் 60,000 இற்கு மேற்பட்டோர் வட தாய்லாந்தில் சியாங் ராய், சியாங் மாய் ஆகிய இடங்களில் குடியிருக்கின்றனர். அக்கா இன மக்களின் தொகை 600,000 இற்கு மேற்பட்டது என மதிப்பிடப்பட்டுள்ளது. வந்து குடியேறிய நாடுகளில் ஒப்பீட்டளவில் இவர்கள் பெரிய சிறுபான்மையினர் எனக் கருதப்படுகிறார்கள்.

அக்கா இனத்தவர்கள் பேசும் மொழி திபெத்திய-பர்மிய மொழிக் குடும்பத்தைச் சேர்ந்தது.இவர்கள் பேசும் மொழி லிசு மொழியுடன் தொடர்புடையது எனக் கருதப்படுகிறது.

அக்கா இனத்தவர்கள் அமைதியான வாழ்க்கையை வாழ்வதில் ஆர்வமுள்ளவர்கள். இவர்கள் விவசாயிகளாக வாழ்கிறார்கள். இவர்களது விளைநிலங்களில் அரிசி, சோளம், கோதுமை, பச்சை அவரை, வெள்ளைப்பூண்டு, மிளகாய், மற்றும் பல்வேறுபட்ட மரக்கறிகள் சாகுபடி செய்யப் படுகின்றன. இவர்கள் பன்றி, மாடு, கோழி போன்றவைகளையும் வளர்க்கிறார்கள்.

இவர்கள் பாரம்பரியமாக மூங்கில் குடிசைகளில் வாழ்கிறார்கள்.

அக்கா இனப்பெண்கள், வெள்ளி நகைகள், பொத்தான்கள், மணிகள், நாணயங்கள் போன்றவற்றால் அலங்கரிக்கப்பட்ட தலைக்கவசங்களை அணிந்திருப்பார்கள். அடிப்படை உடைகளாக சிறிய சட்டை, மார்புத்துணி, பாவாடை போன்றவைகளை அணிகிறார்கள். இவர்களது அணிகலன்கள் முழுவதுமே பலவர்ண நாடாக்களாலும், பின்னல் வேலைப்பாடுகளாலும் அலங்கரிக்கப்பட்டிருக்கும். இவர்கள் உபயோகப்படுத்தும் அடிப்படை நிறங்களாக நீலமும், கருநீலமும் உள்ளன.

இவர்கள் கடவளை வணங்குவதில்லை. தமது மூதாதையரையும், ஆவியையும் வணங்குகிறார்கள். ஆவியுலகக் கோட்பாட்டு மதத்தைப் பின்பற்றுபவர்கள். இவர்கள் தங்களை தமது மூதாதையருக்கும், அடுத்து வரும் தலைமுறைக்கும் உள்ள இணைப்பாகவே பார்க்கிறார்கள். இறந்தவர்களைக் கௌரவிப்பது இவர்களது மதத்தில் மிக முக்கிய விடயமாக உள்ளது.

இவர்களது ஒவ்வொரு கிராமத்துக்கும் இரண்டு வாசல்கள் உள்ளன. தீய சக்திகள் கிரமத்திலிருந்து தூரவே நின்று விட வேண்டும். கிராமத்துக்குள் வரும் ஒவ்வொருவரும் இந்த வாசல்கள் வழியாகவே உள்ளே வர வேண்டும். வாசல்களில் உள்ள மரங்கள் ஆண்களதும், பெண்களதும் பாலுறுப்புகளைத் தெளிவாகக் காட்டும் விதமாக சிற்பமாகச் செதுக்கப் பட்டிருக்கும். கிராமத்தின் வாயில்களைப் புதுப்பித்தல் ஒரு வருடாந்தச் சடங்கு போல ஒவ்வொரு வருடமும் நடைபெறும். வாயில்களைப் புதுப்பிக்கும் வேலைகளில் இளையவர்களும், முதியவர்களுமாக ஆண்கள் மட்டுமே பங்கு கொள்வார்கள். பெண்கள் இந்த வேலையில் ஈடுபடுவதற்கு கடுமையான தடை விதிக்கப்பட்டுள்ளது. ஒவ்வொரு குடும்பத்திலும் ஒரு ஆண்குழந்தை பிறக்கும் வரை இவர்கள் குடும்பக்கட்டுப்பாடு செய்து கொள்வதில்லை.

ஒரு கிராமத்தில் ஒருவர் இறந்தால் ஐந்து நாட்களுக்கு அந்தச் சடங்கு நடைபெறும். அந்த ஐந்து நாட்களும் கிராமத்தில் எவரும் வேலைக்குப் போகக் கூடாது. எல்லோரும் சடங்கில் பங்குபற்ற வேண்டும். சடங்கின் அத்தியாவசியப் பொருளாக கூராக்கிய பொல்லுத்தடி கழுத்தில் கொழுவப்பட்ட ஒரு நீர் எருமை கொண்டு வரப்படும். பின்னர் அந்த எருமை அந்தப் பொல்லால் குத்திக் கொல்லப்பட்டு, கத்திகளால் வெட்டி உண்ணப்படும். கூடவே அதிகளவு மதுபானமும் அருந்தப்படும். மற்றும் அக்கிராமத்தில் வாழும் வயதான் பெண்கள் நான்கு நாட்களுக்குத் தொடர்ந்து இறந்தவர் பிறந்ததிலிருந்து வாழ்ந்து இறந்தது வரையான வாழ்வைப் பாடலாக இராப்பகலாகப் பாடிக் கொண்டே இருப்பார்கள். மற்றும், அக்கிராமத்தில் வாழும் வயதான பெண்கள் சவப்பெட்டியைச் சுற்றி இருந்து, நான்கு நாட்களுக்குத் தொடர்ந்து இறந்தவர் பிறந்ததிலிருந்து வாழ்ந்து இறந்தது வரையான வாழ்வைப் பாடலாக பாடிக் கொண்டே இருப்பார்கள். சவப்பெட்டி பூக்களாலும், அழகிய வர்ணத் துணிகளாலும், ஒளிரும் விளக்குகளாலும் அலங்கரிக்கப் பட்டிருக்கும். சில பெண்கள் தமது பாரம்பரிய உடைகளை அணிந்து கொண்டு கிராம வீதிகளில் பாடிக் கொண்டு திரிவார்கள். அடக்கம் செய்யும் நாளில் இறந்தவரின் ஆவியை கிராமத்திலிருந்து வெளியே கலைத்து விட வேண்டும். இல்லாவிட்டால் வாழ்பவர்களுக்கு அது சிரமமாகிவிடும். இறந்தவரின் ஆவி கிராமத்திலுள்ள யாராவது ஒருவரின் வீட்டிலோ, அல்லாது யாராவது ஒருவரிடமோ ஒழிந்து கொண்டு விடலாம் என்று அவர்கள் நம்புகிறார்கள். அதனால் ஒரு மதகுருவைக் கொண்டு அந்த ஆவியைக் கலைக்கிறார்கள். மதகுரு ஒரு பெரிய சுத்தியலுடனும், ஒரு மரத்தினால் செய்யப்பட்ட பெரிய ஆண்குறியுடனும் வந்து கிராமவீதிகளிலும், வீடுகளிலும் சுத்தி பெரிய சத்தமாகக் கத்தியும், அடித்தும் ஆவியை விரட்டுவார். அதன் பின் ஐந்தாம் நாளில் அந்த வாயிலை தாண்டிப் போய் கிராமத்துக்கு வெளியே சவ அடக்கம் செய்யப்படும்.

அக்கா இனத்தவர் மதுபானத்துடன் அபினுக்கும் அடிமையாக உள்ளார்கள். பெருமளவில் அபின் செடியைப் பயிரிடுகிறார்கள். இது அவர்களது பாரம்பரியப் பழக்கம் இல்லை. காலனித்துவசக்திகளால் இது இவர்களுக்கு அறிமுகப்படுத்தப்பட்டது. இப்பழக்கத்திலிருந்து இவர்களை விடுவிக்க, பல அபின் சாகுபடி ஒழிப்புத் திட்டங்கள் மேற்கொள்ளப்பட்டாலும் போதை தரும் இன்பத்திலிருந்து மீளமுடியாதவர்களாகவே இவர்கள் இருக்கிறார்கள்.

அக்கா இனத்தவரில் பெரும்பாலானோர் தாய்லாந்திலும், பர்மாவிலும் குடியுரிமை பெறப்படாதவர்களாகவே இன்னும் வாழ்கிறார்கள். உறுதிப்படுத்தப்படாத தகவல்களின்படி, உள்ளூர் காவல்துறை மற்றும் இராணுவத்தால் நடத்தப்படும் தாக்குதல்களுக்கும் இலக்காகிறார்கள்.

கடந்த ஆண்டுகளில் அதிகரித்துள்ள சுற்றுலாப்பயணிகளின் வருகைகள் தம்மைத் தொந்தரவு செய்வதாக அக்கா இனத்தவர்கள் கருதுகிறார்கள். இளம் தலைமுறையினரின் அக்கா இனத்தவரின் வாழ்வியலில் இது பெருத்த மாற்றங்களை ஏற்படுத்திக் கொண்டிருக்கின்றது என்கிறார்கள் அவர்கள். பலர் தமது விவசாயத் தொழிலை விடுத்து வியாபாரங்களில் ஈடுபடத் தொடங்கி விட்டார்கள். பெண்கள் விபச்சாரத் தொழிலில் ஈடுபட்டு வேறு வழியில் பணம் சம்பாதிக்கிறார்கள்.



</doc>
<doc id="283998" url="https://ta.wikipedia.org/wiki?curid=283998" title="அரக்கான் மலைகள்">
அரக்கான் மலைகள்

அரகான் மலைகள் அல்லது (அரகான் மலைத்தொடர், ரஹினி மலைத்தொடர், ரஹினி யோமா, அரகான் யோமா, ரஹினி ரோமா, அரகான் ரோமா; பர்மிஸ்: ရခိုင်ရိုးမ) மேற்கு பர்மாவில் (மியான்மர்) உள்ள ஒரு மலைத்தொடர் அகும். ரஹினி கடற்கரைக்கும் மத்திய பர்மாவில் பாயும் ஐராவதி ஆற்று வடிநிலப்பகுதிக்கும் இடையே இந்த மலைத்தொடர் உள்ளது. வில் வடிவ இணை தொடர்களாக உள்ள இம்மலைகள் இந்தியாவின் அசாம், நாகலாந்து , மிசோரம் மற்றும் மியான்மர் வரை தொடர்ச்சியாக காணப்படுகிறது. வடக்கில் இந்தியாவின் மணிப்பூர் மாநிலத்தில் தொடங்கி தெற்கில் நெக்ரைஸ் முனை வரை நீண்டுள்ளது. நாகா மலைகள், சின் மலைகள் மற்றும் பட்கா தொடரிலுள்ள லுஷய் மலைகள் அரகான் மலைதொடரில் அடங்கும் . இந்த மலைத்தொடர் வங்காள விரிகுடா கடலில் அமிழ்ந்து பின் அந்தமான் நிகோபார் தீவுகளாக மேலெழும்பி காணப்படுகிறது.

இந்தியா மற்றும் நேபாளம் இடையே இந்திய நிலத்தட்டு யுரேசியா நிலத்தட்டு மீது ஏற்படுத்தும் அழுத்தம் காரணமாக அராகன் மலைகளும் அதன் கிழக்கு மேற்கில் இணையாக காணப்படும் வளைவுத்தொடர்களும் தோன்றியது.

அரகான் மலைத்தொடர் 950 கிமீ (600 மைல்கள்) நீளம் உடையது, இதில் மலைப்பகுதி நீளம் மட்டும் சுமார் 400 கி.மீ. (250 மைல்) ஆகும். இந்த தொடரின் முகட்டு உச்சிப்புள்ளி 3.094 மீட்டர் உயரமுடைய நாட் மா தவுங் அல்லது மவுண்ட் விக்டோரியா ஆகும்.

அரகான் மலைகள் ரஹினி கடற்கரையை பர்மாவின் மற்ற பகுதிகளிலிருந்து பிரிக்கிறது. இந்திய துணைகண்டத்திலிருந்து மத்திய பர்மா பகுதிகளை இந்த மலைத்தொடர் பிரிப்பதால் ரஹினி பகுதி மக்கள் மொழி மற்றும் கலாசார அடிப்படையில் பர்மிய மக்களிலிருந்து வேறுபடுகின்றனர். மேலும் பர்மிய படையெடுப்புகளிலிருந்தும் இம்மலைத்தொடர் பாதுகாப்பாக இருந்திருக்கிறது. அரகான் நாகரிகத்தின் பிரதான இடங்களாக இப்பகுதியின் மரவுக் உ (Mrauk U) மற்றும் வைதலி (Waithali) ஆகிய கடற்கரை நகரங்கள் திகழ்கின்றன.

சனவரி 1943 மற்றும் மார்ச் 1944 இடையே இந்த மலைப்பகுதிகளில் கடுமையான போர்கள் நிகழ்ந்தன. சப்பானிய ராணுவப்படையின் 33 மற்றும் 55 வது பிரிவுகள் அரகான் கடலோர பகுதியிலிருந்து இங்கிலாந்து இராணுவத்தை எதிர்கொண்டது 

தென்மேற்கு பருவ மழையை இந்த மலைத்தொடர் தடுப்பதில் முக்கிய பங்காற்றுகிறது. இது ஒரு தடுப்பு அரணாக அமைந்து மத்திய பர்மா பகுதியில் மலை பொழிவை தடுக்கிறது. இதனால் அரகான் மலைதொடரின் மேற்குச் சரிவுப்பகுதியில் மாதத்திற்கு 1 மீ (39 அங்குலம்) என்ற அளவில் மழை பொழிகிறது. கிழக்குப் பகுதி மேற்குப்பகுதியை விட வறண்டு காணப்படுகிறது. சின் மலைகள் மற்றும் அரகான் யோமா மலைசார் சூழ்நிலைமண்டலதில் அடங்கும் இம்மலைப்பகுதி ஆசிய யானைகளின் வாழிடங்களாக உள்ளன. அருகி வரும் இனமான அரகான் வன ஆமைகள் இங்கு காணப்படுகின்றன.

ரகினி மாநிலத்தை மத்திய பர்மாவுடன் இணைக்கும் இரண்டு முக்கிய சாலைகள் அராகன் மலைத்தொடர் இடையே செல்கின்றன. வடக்கில் உள்ள சாலை [மஹ்வி] க்கும் ஆன் க்கும் இடையே செல்கிறது. தெற்கில் உள்ள சாலை பயாய் முதல் தவுங் கொக் வரையும் பின் இந்த சாலை தாண்ட்வி மற்றும் ங்கபாலி கடற்கரைக்கும் Ngapali beach செல்கிறது. நீண்ட நெடிய பயண நேரம் பிடிக்கக்கூடிய இந்த சாலைகளை சில சுற்றுலா பயணிகள் பயன்படுதுகிறார்கள் இந்த சாலைகள் தவிர மற்ற சாலைகள் பயன்படுத்தும் வகையில் நல்ல நிலையில் இல்லை..

̆http://www.britannica.com/EBchecked/topic/31961/Arakan-Mountain-Range

̈https://en.wikipedia.org/wiki/Japanese_conquest_of_Burma

http://www.searchanddiscovery.net/documents/2010/30111akhtar/ndx_akhtar.pdf


</doc>
<doc id="284017" url="https://ta.wikipedia.org/wiki?curid=284017" title="பேய் அத்தி">
பேய் அத்தி

பேய் அத்தி (அறிவியல் பெயர் : Ficus hispida) இது அத்தி மரத்தைப்போன்று தோன்றும் சிறிய வகை மரம் ஆகும். இவை ஆசியாவில் பலபகுதிகளிலும், தெற்கு ஆஸ்திரேலியாவிலும் காணப்படுகிறது. இதன் கிளைகளில் ஏராளமான காய்கள் காய்க்கின்றன. இவற்றின் பழங்களை கிளிகள் விரும்பி சாப்பிடும்.


</doc>
<doc id="284029" url="https://ta.wikipedia.org/wiki?curid=284029" title="பட்டாலா">
பட்டாலா

பட்டாலா, (பஞ்சாபி: ਬਟਾਲਾ) என்னும் நகரம் இந்திய மாநிலமான பஞ்சாபின் குர்தாஸ்பூர் மாவட்டத்தில் அமைந்துள்ளது. ஒரு லட்சத்துக்கும் அதிகமான மக்கள்தொகையை கொண்ட இந்திய நகரங்களில் இதுவும் ஒன்று. மக்கள்தொகை அடிப்படையில் பஞ்சாபின் எட்டாவது பெரிய நகரமாகும். இங்கு 156,400 மக்கள் வசிக்கின்றனர் என்று 2011ஆம் ஆண்டு கணக்கெடுப்பு தெரிவிக்கிறது. இந்த நகரம் 1465ஆம் ஆண்டில் நிறுவப்பட்டது. இங்கு இரும்பை உருக்கும் ஆலைகள் உள்ளன. இந்த நகரம் ஏறத்தாழ 9 சதுர கி.மீ பரப்பளவை கொண்டது.

குருநானக்குடன் தொடர்புடைய ஸ்ரீ கந்த சாகிப் குருத்வாரா இங்குள்ளது.

இந்த ஊர் பட்டாலா வட்டத்துக்கு உட்பட்டது. இது குர்தாஸ்பூர் மக்களவைத் தொகுதிக்கு உட்பட்டது..


</doc>
<doc id="284031" url="https://ta.wikipedia.org/wiki?curid=284031" title="கபுர்த்தலா">
கபுர்த்தலா

கபுர்த்தலா, (பஞ்சாபி: ਕਪੂਰਥਲਾ) என்னும் நகரம், இந்திய மாநிலமான பஞ்சாபின் கபுர்த்தலா மாவட்டத்தில் உள்ளது. இது ஒரு லட்சத்துக்கும் அதிகமான மக்கள்தொகையை கொண்ட நகரங்களின் பட்டியலில் இடம்பிடித்துள்ளது. இங்கு 101,654 மக்கள் வாழ்கின்றனர். இங்கு கஞ்சிலி நீர்ப்பரப்பு, எலிசி அரண்மனை, ஷாலிமார் தோட்டம் ஆகியன அமைந்துள்ளன.


</doc>
<doc id="284034" url="https://ta.wikipedia.org/wiki?curid=284034" title="லியாவோனிங்">
லியாவோனிங்

லியாவோனிங் (), மக்கள் சீனக் குடியரசில் உள்ள ஒரு மாகாணம் ஆகும். இது சீனாவின் வடகிழக்குப் பகுதியில் அமைந்துள்ளது. இம்மாகாணம் 1907இல் பெங்டியன் என்ற பெயரில் உருவாக்கப்பட்டது. பின்னர் 1929இல் லியாவோனிங் எனப் பெயர் மாற்றம் பெற்றது. யப்பானியப் பொம்மை ஆட்சியான மஞ்சுகோ ஆட்சியின் கீழ் இது முன்னைய பெயருக்கு மாற்றப்பட்டது. எனினும் 1945 மற்றும் 1954இல் மீண்டும் லியோனிங் எனப் பெயர்மாற்றம் பெற்றது.

இதன் தெற்கே மஞ்சள் ஆறும் தென்கிழக்கில் வட கொரியாவும் வடகிழக்கில் சிலின் மாகாணமும் தென்மேற்கில் ஏபெய் மாகாணமும் வடமேற்கில் உள் மங்கோலியாவும் எல்லைகளாக உள்ளன. வட கொரியாவுடனான எல்லையாக யாலு ஆறு விளங்குகின்றது.

வடகீழ்ச் சீனாவின் தெற்குப் பகுதியில் லியாவோனிங் அமைந்துள்ளது. இது கோயோசியோன், கோகுர்யோ, பல்கீ ஆகிய கொரிய ஆட்சிகளின் கீழும் யான் தேசம், ஆன் அரசமரபு ஆகிய சீன ஆட்சிகளின் கீழும் இருந்துள்ளது.

பெய்ஜிங்கிலிருந்து மொங்கோலியர்கள் வெளியேற்றப்பட்டு மூன்று ஆண்டுகளின் பின்னர், 1371இல் இப்பிரதேசம் மிங் அரசமரபினரின் கட்டுப்பாட்டுக்குள் வந்தது. பதினேழாம் நூற்றாண்டின் முற்பகுதியில் இது மஞ்சு ஆட்சியின் கட்டுப்பாட்டின் கீழ் வந்தது.

லியாவோனிங்கை மூன்று புவியியல் பகுதிகளாகப் பிரிக்கலாம். மேற்குப் பகுதியில் உயர்நிலப் பிரதேசமும், மத்திய பகுதியில் சமவெளியும், கிழக்குப் பகுதியில் மலைகளுமாக இது காணப்படுகின்றது. உயரம் குறைந்த மலைகளைப் பெரிதும் கொண்ட மேற்குப்பகுதியிலுள்ள நுலு ஏரு மலைத்தொடர் ஏறத்தாழ உள் மங்கோலியாவுடனான எல்லையாக அமைந்துள்ளது. இம்மாகாணத்தின் மிக உயர்ந்த இடமாக, கிழக்குப் பகுதியிலுள்ள மலைத்தொடர்களில் இருக்கும் 1336 மீட்டர் உயரமான உவாபோசி குன்று விளங்குகின்றது.

இம்மாகாணம் 14 மேல்நிலை நிர்வாகப் பிரிவுகளாகப் பிரிக்கப்பட்டுள்ளன. இவை 100 கவுண்டி அலகுகளாகப் பிரிக்கப்பட்டு மேலும் 1511 நகர நிலை அலகுகளாகப் பிரிக்கப்பட்டுள்ளன.

சீனாவின் ஏனைய பகுதிகளைப்போலவே இங்கும் இரு கட்சி அரசமைப்பைக் கொண்டுள்ளது. மாகாணத்தின் அதி உயர் அரச அதிகாரியாக மாகாண ஆளுநர் விளங்குகின்றார்.

2011இல், லியாவோனிங் மாகாணத்தின் மொத்த உள்நாட்டு உற்பத்தி 2.2 ட்ரில்லியன் யுவான் ($348 பில்லியன் அமெரிக்க டொலர்) ஆகக் காணப்பட்டது. தனி நபர் வருமானம் 41,782 ரென்மின்பி ஆகக் காணப்பட்டது.

பிரதான கைத்தொழில்களாக இரசாயன, உலோக, இலத்திரனியல் மற்றும் இயந்திரங்கள் தொடர்பான கைத்தொழில்கள் காணப்படுகின்றன. இரும்பு, உருக்கு மற்றும் உலோகங்களை வெட்டும் இயந்திரங்கள் உற்பத்தியில் தேசிய அளவில் முன்னணியான மாகாணமாக இது விளங்குகின்றது.

இம்மாகாணத்தில் பெரும்பான்மையாக ஆன் சீனர்கள் வசிக்கின்றனர். மேலும் மஞ்சு இனக்குழு (5.3 மில்லியன் மக்கள்), மொங்கோல் இனக்குழு (6.7 இலட்சம் மக்கள்), ஊய் இனக்குழு (2.6 இலட்சம் மக்கள்), கொரியர்கள் மற்றூம் சிபே இன மக்கள் சிறுபான்மையினராக உள்ளனர்.
இங்கு மக்கள் விடுதலை இராணுவ சேவையிலுள்ளோர் உள்ளடக்கப்படவில்லை.

மூலம்: Department of Population, Social, Science and Technology Statistics of the National Bureau of Statistics of China and Department of Economic Development of the State Ethnic Affairs Commission of China, eds. "Tabulation on Nationalities of 2000 Population Census of China". 2 vols. Beijing: Nationalities Publishing House (民族出版社), 2003. (ISBN 7-105-05425-5)


</doc>
<doc id="284036" url="https://ta.wikipedia.org/wiki?curid=284036" title="ஹுபேய் மாகாணம்">
ஹுபேய் மாகாணம்

ஹுபேய் மாகாணம் ( ) என்பது சீன மக்கள் குடியரசு நாட்டின் மத்தியில் உள்ள மாகாணங்களுள் ஒன்று. மாகாணத்தின் பெயரான ஹுபேய் என்பதன் பொருள் "ஏரியின் வடக்கு" என்பதாகும். தோங்டிங் ஏரியின் வடக்கில் அமைந்தமையால் இப்பெயரைப் பெற்றது. மாகாணத் தலைநகரான வுகான், ஒரு முக்கியப் போக்குவரத்து வழியாகவும் மத்திய சீனாவின் அரசியல், பண்பாடு, பொருளாதார மையமாகவும் விளங்குகிறது.

மூன்று ஆழ்பள்ளத்தாக்கு அணை என்னும் அணை இந்த மாகாணத்திலுள்ள யில்லிங் "(Yiling)" மாவட்டத்திலிருக்கும் சான்டோப்பிங் "(Sandouping)" நகரத்துக்கு அருகில் அமைந்துள்ளது. இதுவே உலகின் மிகப்பெரிய மின்சாரம் உற்பத்தி செய்யும் இடமாகும்..

ஹுபேய் மாகாணம் தன் எல்லையை வடக்கில் ஹெய்நான் மாகாணம், கிழக்கில் அன்ஹுயி மாகாணம், தென்கிழக்கில் ஜியாங்சி, தெற்கில் ஹுனான் மாகாணம், மேற்கில் சாங்கியூங், வடமேற்கில் ஷாங்சி ஆகியவற்றுடன் பகிர்ந்துகொண்டுள்ளது. 

பழங்காலத்தில் சீனாவின் இந்த மாகாணத்தில் அதிநவீன புதிய கற்கால பண்பாடு நிலவியது. கி.மு.770-476 காலகட்டத்தில் சீனப்பகுதிகளில் சக்தி வாய்ந்த அரசாக இருந்த சூ மாநிலத்தின் ஒரு பகுதியாக இருந்தது. இந்த சூ மாநிலம் சவு வம்சத்தின் ஆட்சியில் ஒரு துணை மாநிலமாக இருந்தது.

இம்மாகாணத்தின் மத்திய மற்றும் தெற்குப் பகுதிகளில் ஜியங்ஹான் சமவெளி அமைந்துள்ளது. 
மாகாணத்தின் மேற்குப்பகுதி மலைப்பாங்குடன் உள்ளது. இங்கு ஊடாங் மலைகள், ஜிங் மலைகள், தாபா மலைகள், வு மலைகள் போன்றவை உள்ளன. ஜியாங்கன் சமவெளியின் வடகிழக்கில் தாபி மலைகள் உள்ளன. தோங்பாய் மலைகள் ஹெய்நான் மற்றும் அன்ஹுயி மாகாணங்களுடனான எல்லையாக உள்ளது. தென்கிழக்கேயுள்ள முபு மலைகள் ஜியாங்சி மாகாணத்தின் எல்லையாக உள்ளது. மாகாணத்தின் உயரமான சிகரம் தாபா மலைகளில் காணப்படும் 3105 மீட்டர் உயரமுள்ள ஷென்னாங்குக்கு சிகரம் ஆகும். 

ஹூபே மாகாணத்தில் இரண்டு பெரிய ஆறுகள் பாய்கின்றன. அவை யாங்சி ஆறு மற்றும் அதன் இடது கிளை ஆறான ஹான்ஷுய் ஆகும். இவ்விரு பெரிய ஆறுகளும் மாகாணத்தலைநகரான வுகான் என்னும் இடத்தில் சந்திக்கின்றன. மாகாணத்தில் யாங்சி ஆற்றின் குறிப்பிடத்தக்க பிற கிளை ஆறுகள் ஷேன் நாங் ஓடை, சிங் போன்றவை ஆகும். தென்மேற்கு ஹூபேயின் முக்கிய நீர்வழிபாதைகளாக ஈச்சாங் நகரின் அருகே பாயும் ஹுவாங்பை ஆறும், மாகாணத்தின் தென்கிழக்கில் பாயும் ஃபூஷுயெ ஆறும் திகழ்கின்றன.

ஹூபே மாகாணத்தின் ஜியங்ஹான் சமவெளியில் ஆயிரக்கணக்கான ஏரிகள் உள்ளன. இதனால் இந்த மாகாணம் சீனாவில் "ஏரிகள் மாகாணம்" எனப் பெயர்பெற்றது. இந்த ஏரிகளில் பெரிய ஏரிகள் லியாங்சி மற்றும் ஹாங் ஏரி ஆகும்.

ஹூபேய் மாகாணம் ஈரப்பதமான மிதவெப்ப மண்டலக் காலநிலையைக் கொண்டது. குளிர்காலமான சனவரி மாத வெப்பநிலை சராசரியாக 1 முதல் 6 °செல்சியஸ் (34 முதல் 43 °பாரங்கீட்) ஈரப்பதமாகவும், வெப்பமாகவும் இருக்கும் கோடைக்காலத்தில் (சூலை மாதத்தில்) வெப்பநிலை சராசரியாக 24 முதல் 30 °செல்சியஸ் (75 முதல் 86 °பாரங்கீட்) இருக்கும்.

2011 ல் இந்த மாகாணத்தின் மொத்த உற்பத்தி 1,959 டிரில்லியன் யுவான் (311 பில்லியன் அமெரிக்க டாலர்) மதிப்பையும் தனிநபர் வருமானம் 21,566 ரென்மின்பி (2,863 அமெரிக்க டாலர்) மதிப்பையும் கொண்டு சீன நாட்டின் பொருளாதாரத்தில் 11 வது இடத்தில் இருந்தது. மாகாணத்தின் வளர்ச்சி விகிதம் ஆண்டுதோறும் 10% க்கு மேல் உள்ளது. 2020 ஆண்டில் இந்த மாகாணத்தின் தனிநபர் வருமானம் இருமடங்காகலாம் என நம்பப்படுகின்றது.

ஹுபேய் மாகாணம் "மீன் மற்றும் அரிசி நிலம்" என்று செல்லமாக அழைக்கப்படுகிறது (鱼米之乡). மாகாணத்தின் முதன்மையான வேளாண் பொருட்கள் [[பருத்தி], [[நெல்]], [[கோதுமை]], [[தேயிலை]] போன்றவை ஆகும். தொழிற்சாலைகள் என்றால் [[தானுந்து|தானுந்துகள்]], [[உலோகம்]], [[இயந்திரம்|இயந்திரங்கள்]], [[மின்னாக்கி|மின்னாக்கிகள்]], [[ஆடை]], [[உணவு|உணவுப்பொருள்]], உயர் தொழில்நுட்ப பொருட்கள் உற்பத்தி ஆகும்.

ஹுபேயில் குறிப்பிடத்தக்க அளவு கனிமப் பொருட்கள் கிடைக்கின்றன, அவை பின்வருமாறு [[வெண்காரம்]], ஹோங்ஷியைட், உல்லஸ்டோனிட், [[கோமேதகம்]], மாரிஷ்டோன், [[இரும்பு]], [[பாசுபரசு]], [[தாமிரம்]], [[ஜிப்சம்]], ரூட்டில், பாறை [[உப்பு]], [[தங்கம்]], [[மாங்கனீசு]], [[வனேடியம்]] ஆகும். மாகாணத்தின் [[நிலக்கரி]] கையிருப்பு 548 மில்லியன் டன்கள், சீனாவின் பிற மாகாணங்களுடன் ஒப்பிடும்போது இந்த மாகாணம் இரத்தினச்சுரங்கங்களுக்காகப் பெரிதும் அறியப்படுகிறது.

மாகாணத்தில் [[ஹான் சீனர்]] இனக்குழுவினரே பெரும் எண்ணிக்கையில் உள்ளனர். மாகாணத்தின் தென்மேற்கு பகுதியில் கணிசமான [[மொங் மக்கள்]], [[துஜா மக்கள்]] வாழுகின்றனர்.

சீனப்பழமை மதங்களே பெரும்பான்மையாகப் பின்பற்றப்படுகிறது. அவை சீன நாட்டுப்புற மதங்கள், [[தாவோயிசம்|தாவோயிச]] மரபுகள் மற்றும் சீன [[பௌத்தம்]] ஆகும். 2007 மற்றும் 2009 இல் நடத்திய ஆய்வுகள்படி, மக்கள் தொகையில் 6.5% முன்னோர்களை வழிபடும் சடங்குகளில் ஈடுபடுபவர்களாக உள்ளனர். மக்கள் தொகையில் 0.58% [[கிறித்தவம்|கிறித்தவர்கள்]] உள்ளனர். 2004 ல் 0.83% என்ற எண்ணிக்கையில் இருந்து குறைந்துவிட்டதாக அடையாளம் கணப்பட்டுள்ளது.
அறிக்கையில் மத விவரங்களைக் கொடுக்காதவர்கள் மக்கள் தொகையில் 92.92% ஆவர். இவர்கள் சமயப்பற்று அல்லது ஈடுபாடு அற்றவர்களாக இருக்கலாம். [[முஸ்லிம்]]கள் சிறுபான்மையினராக உள்ளனர்.

[[பகுப்பு: சீனாவின் மாகாணங்கள்]]
[[பகுப்பு:ஆசிய மாதக் கட்டுரைகள் நவம்பர் 2015]]


</doc>
<doc id="284039" url="https://ta.wikipedia.org/wiki?curid=284039" title="கோரையாறு அருவி">
கோரையாறு அருவி

பெரம்பலூர் மாவட்டம், வேப்பந்தட்டை வட்டத்தில் உள்ள கோரையாறு கிராமத்திலிருந்து சுமார் 3 கி.மீ. தொலைவில் அமைந்துள்ள பச்சைமலை மீது கோரையாறு நீர்வீழ்ச்சி அமைந்துள்ளது. இந்நீர் வீழ்ச்சியில் மலை உச்சியிலிருந்து தண்ணீர் கொட்டும் இடத்தில் 60 அடி ஆழம் கொண்ட நீர் தேக்கமும் உள்ளது.

இவ்வ‌ருவியில், சாதாரண மழைபெய்தால் கூட நீர் கொட்டும். குறிப்பாக அக்டோபர் மாதத்தின் இறுதியில் தொடங்கி, நவம்பர், டிசம்பர் மாதங்களே கோரையாறு அருவியின் சீசன் நாட்களாகும். இந்த மழைநீர் கோரையாறு, தொண்டமாந்துறை வழியாக கல்லாற்றில் கலக்கிறது.

பெரம்பலூரிலிருந்து வேப்பந்தட்டை, கிருஷ்ணாபுரம் வழியாக தொண்டமாந்துறைக்கு சென்று, அங்கிருந்து விஜய புரம், அய்யர்பாளையம் வழியாக பச்சைமலை அடிவாரத்திலுள்ள கோரையாறு கிராமத்திற்கு செல்ல வேண்டும். இந்த கோரையாறு கிராமம் வரை அரசு டவுன் பஸ் செல்கிறது. கார், மோட்டார் சைக்கிள்களிலும் செல்லலாம்.

இதன்பிறகு பச்சைமலை மீது இடையிலுள்ள ஆற்றை கடந்து 3 கிலோ மீட்டர் தூரம் நடந்து செல்ல வேண்டும். அங்கு உயரத்திலிருந்து கருங்கல் பாறைகள் சூழ்ந்த குளத்திற்குள் ஆர்ப்பரித்தபடி அருவி நீர் கொட்டுவதை கண்டால் உள்ளமே கொள்ளை போகும்.




</doc>
<doc id="284043" url="https://ta.wikipedia.org/wiki?curid=284043" title="பெரியார் (மாற்றுப் பயன்பாடுகள்)">
பெரியார் (மாற்றுப் பயன்பாடுகள்)

பெரியார் என்பது பொதுவாகத் தமிழக அரசியலில் பரவலாக அறியப்படும் ஈ. வெ. இராமசாமியைக் குறிக்கும். வேறு பயன்பாடுகள் கீழே பட்டியலிடப்பட்டுள்ளன:




</doc>
<doc id="284044" url="https://ta.wikipedia.org/wiki?curid=284044" title="கலை (கோணம்)">
கலை (கோணம்)

கலை அல்லது பாகைத்துளி (ஆங்கிலம்: Minute of Arc) என்பது கோணத்தின் துணை அலகாகும். இது பாகையில் அறுபதிலொருபாகம் () ஆகும்; மேலும் 60 "விகலைகள்" ஒரு கலைக்கு சமமாகும். இது (') என்ற குறியீடினால் குறிக்கப்படுவது வழக்கம். 50' என எழுதும்போது அது 50 கலை என்பதைக் குறிக்கும்.

ஓர் பாகை என்பது ஒரு வட்டத்தின் "முந்நூற்று அறுபதிலொருபாகம் ()" என்றால், ஓர் கலை என்பது ஒரு வட்டத்தின் (அல்லது, ஆரையத்தில் ) பாகம். இது மிகச்சிறிய கோணங்களுடன் தொடர்புடைய வானியல், பார்வை அளவையியல், கண்ணியல், ஒளியியல், நில அளவியல் மற்றும் மறைசுடுதல் ஆகிய துறைகளில் பயன்படுத்தப்படுகிறது.

நிலப்படவரைவியலில் பாகைத்துளி பயன்படுகின்றது. நில உருண்டை ஒரு முழுச்சீரான உருண்டை இல்லை எனினும், கடல் மட்டத்தில் நில நடுக்கோட்டை வட்டமாகக் கொண்டாலொரு பாகைத்துளி என்பது சுமார் 1.86 கிலோ மீட்டர் (1.15 மைல்). இதனையே சற்றேரக்குறைய 1 நாட்டிக்கல் மைல்(கடலோட்ட மைல்) ஆகும்.

இவ்வகை சிறு கோணங்கள் வானியலில் தொலைவில் உள்ள விண்மீன்கள் பற்றிய அளவீடுகளுக்கு மிகவும் பயன்படுவது



</doc>
<doc id="284050" url="https://ta.wikipedia.org/wiki?curid=284050" title="மின்பூச்சு">
மின்பூச்சு

மின்பூச்சு "(Electro Deposition)" என்பது மின்னாற்பகுப்பு முறையில் ஏதேனுமொரு மின்கடத்தும் பரப்பின் மீது மற்றொரு உலோகத்தை மெலிதான அடுக்காக படியச் செய்யும் செயல்முறையே மின்பூச்சு செய்தல் எனப்படும். மின்பூச்சு செய்யப்படும்போது எப்பொருளின் மீது மற்றொரு உலோகத்தைப் படிய வைக்க வேண்டுமோ அப்பொருள் எதிர்மின்வாயாகவும், பூச்சு செய்யப் பயன்படும் உலோகம் நேர்மின்வாயாகவும் எடுத்துக் கொள்ளப்படும்.

தொழிற்சாலைகளில் மின்பூச்சு அதிக அளவில் பயன்படுத்தப்படுகிறது.மகிழுந்துகளின் பாகங்கள், சக்கரங்களில் பயன்படும் உலோகப்பகுதிகள், குளியலறைக் குழாய்கள் போன்றவை இரும்பின் மீது குரோமியம் உலோகத்தால் மின்பூச்சு செய்யப்பட்டவை ஆகும்.சாப்பாட்டு மேசையில் பயன்படும் பொருள்கள் மற்றும் மின்தொடர்பு சாதனங்கள் போன்றவை வெள்ளியால் மின்பூச்சு செய்யப்படுகின்றன. இயந்திரங்களில் காணப்படும் உருண்டைத் தாங்கிகளிலும் இவை பயன்படுகின்றன. தங்கமுலாம் பூசப்பட்ட ஆபரணங்கள் கைக்கடிகாரங்கள் மிக அதிக அளவில் பயன்படுத்தப் படுகின்றன.இரும்பு துருப்பிடித்தலைத் துத்தநாக முலாம் பூசுவதன் மூலம் தடுக்கலாம். தானியங்கிகள் மற்றும் வீட்டு உபயோகப்பொருட்களில் நிக்கல் மற்றும் குரோமிய முலாம் பூசப்பட்டப் பொருள்கள் பயன்படுகின்றன.


</doc>
<doc id="284052" url="https://ta.wikipedia.org/wiki?curid=284052" title="குந்தவை நாச்சியார் அரசினர் மகளிர் கலைக்கல்லூரி">
குந்தவை நாச்சியார் அரசினர் மகளிர் கலைக்கல்லூரி

குந்தவை நாச்சியார் அரசினர் மகளிர் கலைக்கல்லூரி இந்தியாவின் தமிழ்நாட்டில் தஞ்சாவூரில் இயங்கிவரும் தமிழக அரசுக்கு சொந்தமான கலை அறிவியல் கல்லூரியாகும். திருச்சிராப்பள்ளி பாரதிதாசன் பல்கலைக்கழகத்தின் அனுமதியுடன் தன்னாட்சி கல்லூரியாக செயற்பட்டு வருகிறது.

இக்கல்லூரி, தமிழக அரசால் 1966ஆவது ஆண்டில் அரசினர் கலைக்கல்லூரி என்ற பெயரில் தொடங்கப்பட்டது.வரலாற்றுச் சிறப்பு மிக்க தஞ்சை அரண்மனைக் கட்டிடத்தில் மூன்று புகுமுக வகுப்புகளைக் கொண்டு செயலாற்றத் தொடங்கியது .1969 ம் ஆண்டு முதல் பட்ட வகுப்புகள் ஆரம்பிக்கப் பட்டன. 1970ஆவது ஆண்டில் புதிதாகக் கட்டப் பட்ட சொந்தக் கட்டிடத்தில் கல்லூரி மாற்றப் பட்டது சென்னைப் பல்கலைக் கழகத்துடன் இணைந்திருந்த இக் கல்லூரி 1982 பாரதிதாசன் பல்கலைக்கழக ஆட்சி எல்லைக்குள் வந்தது. 

.17.9 ஏக்கர் பரப்பளவைக் கொண்ட கல்லூரி இது .1972ஆம் ஆண்டில் பல்கலைக்கழக மானியக் குழுவின் அங்கீகாரம் பெற்றது. 1984ஆம் ஆண்டில் தற்போதைய பெயருக்கு மாற்றப்பட்டது. 




</doc>
<doc id="284055" url="https://ta.wikipedia.org/wiki?curid=284055" title="மறைசுடுவீரன்">
மறைசுடுவீரன்

மறைசுடுதல் என்பது நெடுந்தூர இலக்குகளை மறைந்திருந்து துல்லியமாக நீள்துப்பாக்கியால் சுடும் வல்லமை. மறைசுடுதலில் தேர்ச்சிபெற்ற நபரை 'மறைசுடுநர்'அல்லது குறிசுடுநர் (ஆங்கிலம்: Sniper, Sharpshooter, Marksman) என்று குறிப்பிடுவர்.

இராணுவத்தில், காலட்படையுடன் மறைசுடுவீரர்களை இணைப்பதால், தேவையான மதிப்புமிக்க மனிதஇலக்குகள் மீது துல்லியமாக நெடுந்தூர குண்டெறிவை செயல்படுத்த முடியும். இது காலாட்படையின் ஆதிக்க எல்லையை விரிவுபடுத்தும். 

ஆங்கிலச்சொற்கலான "மார்க்சஸ்மேனுக்கும்"(Marksman) "ஸ்னைபெருக்கும்" (sniper) உள்ள முக்கிய வேறுபாடு என்னவென்றால்:


</doc>
<doc id="284061" url="https://ta.wikipedia.org/wiki?curid=284061" title="முதலாம் உலகப்போர் நினைவுச்சின்னம் (திருச்சிராப்பள்ளி)">
முதலாம் உலகப்போர் நினைவுச்சின்னம் (திருச்சிராப்பள்ளி)

முதலாம் உலகப் போர் நினைவுச் சின்னம் (திருச்சிராப்பள்ளி) "(World War I Memorial (Tiruchirappalli))" என்பது இந்திய நாட்டிலுள்ள தமிழ்நாடு மாநிலத்தில், திருச்சிராப்பள்ளி மாவட்டத்தில் உள்ள காந்தி சந்தைக்கு எதிரில் முதலாம் உலக போருக்கான நினைவுச் சின்னம் அமைக்கப்பட்டுள்ளது. இந்தச் நினைவுச் சின்னம் திருச்சிராப்பள்ளி போர் வீரர்களுக்காக அர்ப்பணிக்கப்பட்டு இருக்கிறது.

திருச்சிராப்பள்ளியில் இருந்து சுமார் 302 வீரர்கள் பிரித்தானிய இந்திய ராணுவத்தின் சார்பாக முதலாம் உலகப் போரில் பங்கேற்றனர். இதில் 41 வீரர்கள் போரின் பொழுது வீரமரணமடைந்தனர். அந்தப் படை வீரர்களின் நினைவாக, பின்னர் அரசாங்கம் ஒரு பெரிய கடிகாரத்தை திருச்சிராப்பள்ளியில் நினைவு சின்னமாக அமைத்தது.

கடிகார கோபுரம் என அனைவராலும் அறியப்பட்ட இந்த நினைவுச் சின்னம் சரியான பராமரிப்பு இல்லாமல் இருந்தது. அந்த நேரத்தில், பர்மிய அகதிகள் உட்பட சுமார் 25 வர்த்தகர்கள், நினைவு சின்னத்தை சுற்றியுள்ள இடங்களை ஆக்கிரமித்து அங்கு தங்கள் கடைகளை நிரந்தரமாக அமைத்துக் கொண்டார்கள். இதனால் நினைவு சின்னத்தை தடையின்றி வந்து பார்க்க இடையூறாக அமைந்தது. பல ஆண்டுகளுக்கு பிறகு, 27 பிப்ரவரி 2013 அன்று திருச்சி மாநகராட்சி , முன்னாள் ராணுவத்தினர் மற்றும் பிற சேவை அமைப்புகளின் தொடர் கோரிக்கைகளை ஏற்று நினைவு சின்னத்தை சீரமைக்க முடிவு செய்தது. அங்கு ஆக்கிரமிப்பு செய்து இருந்த கடைகளின் (பர்மிய அகதிகள் நடத்தப்படும் கடைகளைத் தவிர்த்து) உரிமத்தை இரத்து செய்தனர் மற்றும் நினைவுச் சின்னத்தை சுற்றி இருந்த கடைகள் இடிக்கப்பட்டு ஆக்ரமிப்புகள் அகற்றப்பட்டன.



</doc>
<doc id="284068" url="https://ta.wikipedia.org/wiki?curid=284068" title="குறிசுடுநர்">
குறிசுடுநர்

மறைசுடுதலில் தேர்ச்சிபெற்ற நபரை 'மறைசுடுநர்' அல்லது 'குறிசுடுநர்' (ஆங்கிலம்: Sniper, Sharpshooter, Marksman) என்று குறிப்பிடுவர். இலக்குகளை மறைந்திருந்து சரிநுட்பமாக குறி பார்த்து சுட வல்ல ஆற்றலையும் ஆயுதத்தையும் கொண்டிருப்பவர். பொதுவாக இவர் ஒரு படைவீரராகவோ, அல்லது சட்ட அமுலாக்க பணியாளராகவோ இருப்பர். 

இராணுவத்தில், காலட்படையுடன் குறிசுடுநர்களை இணைப்பதால், தேவையான மதிப்புமிக்க மனிதஇலக்குகள் மீது துல்லியமாக நெடுந்தூர குண்டெறிவை செயல்படுத்த முடியும். இது காலாட்படையின் ஆதிக்க எல்லையை விரிவுபடுத்தும்.


</doc>
<doc id="284071" url="https://ta.wikipedia.org/wiki?curid=284071" title="சுகோதாய் மற்றும் சுற்றுப்புற வரலாற்று நகரங்கள்">
சுகோதாய் மற்றும் சுற்றுப்புற வரலாற்று நகரங்கள்

சுகோதாய் வரலாற்றுப் பூங்கா சுகோதாய், கம்பெயங் பெட், சி சட்சநலை ஆகிய மூன்று நகரங்களைக் கொண்டது. சியாமின் முதல் அரசான சுகோதாய் அரசின் முக்கிய நகரங்கள் இவை. மூன்று நகரங்களும் பொதுவான நீர் கட்டமைப்பு மற்றும் சாலையால் இணைக்கப்பட்டிருந்தன.

சுகோதாய் நகரம் (), வடக்குத் தாய்லாந்தில் 13 ஆம் 14 ஆம் நூற்றாண்டில் ஆட்சி செய்த சுகோதாய் அரசின் தலைநகராக இருந்தது. சுகோதாய் வரலாற்றுப் பூங்கா நவீன சுகோதாய் நகருக்கு அருகில் உள்ளது. சுகோதாய் என்றால் ‘மகிழ்ச்சியின் விடியல்’ என்பது பொருளாகும்.
நகர மதில் கிழக்கு மேற்காக 2 கி.மீ வடக்கு தெற்காக 1.6 கி.மீ. மொத்தம் 70 சதுர கிலோமீட்டரில் 193 இடிபாடுகள் உள்ளன. இவற்றில் அரச மாளிகை மற்றும் 26 கோயில்களும் அடக்கம். இவற்றுள் வாட் மகாதத் கோயில் மிகப்பெரியதாகும்.

சி சட்சநலை பல பௌத்தவிகாரம்விகாரங்கள், கோயில்களைக் கொண்ட நகராகும். சுகோதாய் அரசின் ஆன்மீக நகராக இது விளங்கியது. களிமண்பாண்டம்|களிமண்பாண்டங்கள் ஏற்றுமதிக்கும் மிகப் பெயர்பெற்றது.

கம்பெயங் பெட் தெற்கு எல்லையில் இருந்தது. மிக முக்கிய ராணுவ தளமாகும். நாட்டின் பாதுகாப்பை உறுதி செய்வதோடு மட்டுமில்லாமல் வர்த்தகப் போக்குவரத்தையும் உறுதி செய்தது.
1991 ஆம் ஆண்டு யுனெஸ்கோ உலகப் பாரம்பரியக் களமாக அறிவிக்கப்பட்ட இதனை, தாய்லாந்து அரசு பராமரித்து வருகிறது.

13 ஆம் நூற்றாண்டுக்கு முன் டாய் லூ மக்களின், கோயன்யாங் மற்றும் ஹெயோகம் அரசுகள் வடக்கு மேட்டுநிலங்களில் இருந்தன. சுகோதாய், கெமர் பேரரசின் கீழ் இருந்த லாவோவிடமிருந்தது. டாய் மக்கள் மேல் சாவோ பிரயா பள்ளத்தாக்கிற்கு படிப்படியாக நகரத் தொடங்கினர்.
சுகோதாய் மற்றும் சிரி சட்சாநலை நகரங்களின் ஆளுநர் போ குன் சிரி நாவ் நம்தோம் தலைமையில் 1180 முதல் சுகோதாய், தன்னாட்சி பெறத்தொடங்கியது. எனினும் லாவோவின் மாவன்கள் மீண்டும் தங்களின் அதிகாரத்திற்குக்கீழ் சுகோதாயைக் கொண்டுவந்தனர்.
போ குன் பாங்களாங்கவோ, போ குன் பாமெயுங் என்ற இரு சகோதரர்கள் மாவன்களிடமிருந்து 1239 இல் சுகோதாயை மீட்டனர். சுகோதாயைத் தலைநகராகக் கொண்டு பாங்களாங்கவோ என்ற சிரி இந்திராதித்யா பிரா ருவாங் வம்ச அரசாட்சியை நிறுவினார். அவரது அரசாட்சி நிறைவுறும்போது சாவோ பிரயா பள்ளத்தாக்கு முழுமைக்கும் சுகோதாய் அரசாங்கம் விரிவடைந்திருந்தது.
சுகோதாய் அரசாங்கம் நிறுவப்படல் தாய்லாந்து நாட்டின் வரலாற்றில் முக்கிய நிகழ்வாக வரலாற்றாசிரியர்கள் கருதுகிறார்கள்.

போ குன் பான் முவாங் மற்றும் அவரது சகோதரர் ராம்கம்கயெங் சுகோதாய் அரசாங்கத்தை விரிவுபடுத்தினர். ராம்கம்கயெங் தெற்கில் சுபன்னபும், சிரி தாம்னகொர்ன்(தாம்பரலிங்கா) ஆகியவற்றைக் கைப்பற்றினார். வடக்கில் பிரே, முவாங் சுவா(லுவாங் பிரபாங்) ஆகியவற்றை இணைத்தார்.
மேற்கில் வரேரு தலைமையிலான மாவன்களை பகன் அரசிடமிருந்து விடுவித்து, மர்டபன் அரசை உருவாக்கினார்.
தெரவடா புத்த சமயம் அரசு சமயமாக ஏற்கப்பட்டது. 1283 இல் தாய் மொழிக்கு வரி வடிவம் கொடுக்கப்பட்டது.
சீன யுவான் அரசோடு அரசு முறையான தொடர்புகள் ஏற்பட்டன. சுகோதாய்யிலிருந்து சீனாவிற்கு பளிங்குப்பாண்டங்கள் ஏற்றுமதி செய்யப்பட்டன.

ராம்கம்கயெங் இறப்பிற்குப்பின் சுகோதாய் அரசாங்கம் சிதறுண்டது. அவருக்குப்பின் லியோதாய் அரசரானார். அரசின் ஒவ்வொரு பகுதியும் தன்னாட்சி அறிவித்துக்கொண்டன.
1378 இல் அயூத்தியா சுகோதாய்யை பிடித்தது. லியோதாய் தன் தலைநகரை பிட்சனலோக்கிற்கு மாற்றிக்கொண்டார்.
1584 இல் பர்மா-சியாம் போரின்போது, சுகோதாய் நகரை அயூத்தியா அரசாங்கம் கைவிட்டது.

சுகோதாய்யில் பின்பு மக்கள் குடியேறியபோதும், தொடர்ச்சியான பர்மா-சியாம் போர்களினால் பெரிதும் பாதிக்கப்பட்டது. 1793 இல் பாங்காக் தலைநகரானதும், பழைய சுகோதாய்க்கு 12 கிமீ தொலைவில் புதிய சுகோதாய் நிறுவப்பட்டது. இதனால், சுகோதாய் முழுமையாகக் கைவிடப்பட்டது.
1801 இல் புதிய தலைநகர் கோயில்களுக்காக சுகோதாய் கோயில்களிலிருந்த புத்தர் சிலைகள் எடுத்துச் செல்லப்பட்டன. அவற்றுள் வாட் மகாதத் கோயிலின் 8 மீட்டர் (25 அடி) பிரா சிரி சாக்யமுனி புத்தர் சிலை முக்கியமானது.
சுகோதாய்க்கு அருகில் உள்ள கம்பெயங் பெட், சி சட்சநலை ஆகியவை பிற முக்கிய பழங்கால நகரங்களாகும்.



</doc>
<doc id="284090" url="https://ta.wikipedia.org/wiki?curid=284090" title="புக்கித் திமா">
புக்கித் திமா

புக்கித் திமா ("Bukit Timah") என்பது சிங்கப்பூரின் பிரதானமான மையத்திற்கு அருகில் உள்ள ஒரு பகுதியாகும். அங்கு 166.63 மீட்டர் உயரமுள்ள (537 அடி) ஒரு குன்று இருக்கிறது. சிங்கப்பூர் நகரத்தின் மிக உயரமான இயற்கை புள்ளி இதுவேயாகும். இக்குன்றைச் சுற்றியுள்ள பகுதிகள் நகர மறுசீரமைப்பு அதிகாரசபையின் கீழ் இயங்கும் புக்கித் திமா நகர்புறத் திட்டமிடல் பகுதி எனப்படுகிறது. இப்பகுதியானது, மைய வணிகப் பகுதியான மத்திய வர்த்தக மவட்டத்தில் இருந்து 10 கிலோமீட்டர் தொலைவில் அமைந்துள்ளது. தோ தக், யலான் யுரொங் கெச்சிலின் கிழக்குப் பகுதி புக்கித் திமா சாலை, ஆலண்டு சாலை மற்றும் சிகாட்சு சாலை முதலியன மைய வணிகப் பகுதியைச் சூழ்ந்து எல்லைகளாக உள்ளன.
சிங்கப்பூரில் புக்கித் திமா ஒரு விலையுயர்ந்த ஆடம்பரமான நகரமாகக் கருதப்படுகிறது. ஓய்வு பெற்ற மூத்த அமைச்சரான கோ சொக் தொங் உட்பட முன்னாள் குடியரசுத் தலைவர்கள் மற்றும் அலுவலர்கள் இந்த சொகுசு நகரில் வீடுகள், வடிவமைக்கப்பட்ட வில்லாக்கள், ஆடம்பர பங்களாக்கள் மற்றும் கூட்டுரிமை வீடுகள் என மிக ஆடம்பரமாக இங்கு வசிக்கிறார்கள்.

சிங்கப்பூரின் மற்ற பகுதிகளை ஒப்பிடுகையில் இப்பகுதியில் மிக அதிகமான தாவரங்கள் மற்றும் விலங்குகள் காணப்படுகின்றன. எனவேதான் இப்பகுதியில் புக்கித் திமா இயற்கைக் காப்பகம் அமைந்துள்ளது. இக்காப்பகம் 183 ஆம் ஆண்டில் அமைக்கப்பட்டது ஆகும்.

மலாய் மொழியில் வெள்ளீய மலை என்பது புக்கித் திமா என்பதன் பொருளாகும். புக்கித் திமா என்ற பெயர் 1828 ஆம் ஆண்டிலேயே பிராங்கின் மற்றும் யாக்சன் என்பவர்களால் வரைபடத்தில் அடையாளப்படுத்தப்பட்டது. கிரான்யி நதியின் கிழக்கு மூலத்தில் வடமேற்குப் பகுதியை நோக்கிய இரண்டு மலைகளாக வரைபடத்தில் இது சித்தரிக்கப்பட்டிருந்தது.

தீவினுடைய உட்புறப்பகுதிகள் அந்நேரத்தில் முழுமையாகக் கண்டறியப்படாமல் இருந்ததால், வரைபடத்தில் குறிப்பதற்கான இதன் இருப்பிடம் மற்றும் பெயர் முதலியன அனேகமாக மலாய் சமூதாயத்தினரிடம் இருந்தே வந்திருக்க வேண்டும். வெள்ளீய மலை என்ற பெயருக்கும் புக்கித் திமா என்ற பெய்ருக்கும் எந்த தொடர்பும் இல்லை. மலாய் மொழியில் இம்மலையின் அசலான பெயர் புக்கித் தெமாக் என்பதாகும். புக்கித் தெமாக் என்பது தெமாக் வகை மரங்களின் உச்சியைக் குறிப்பதாகும். இவ்வகை மரங்கள் மலைச்சரிவுகளில் அதிகமாக வளரும். மேற்குப் பகுதியில் இருப்பவர்களால் தெமாக் என்ற விவரிப்பு திமா என்று எடுத்துக் கொள்ளப்பட்டதால் புக்கித் திமா என்ற இப்பெயர் வந்தது. ஃபாத்திமா என்ற மலாய்ப் பெண்ணின் பெயர் சுருக்கமே திமா என்றும் சிலர் குறிப்பிடுகிறார்கள் 

திசம்பர் 1843 ஆம் ஆண்டில் வண்டிவழிச் சாலையொன்று மலையின் உச்சி வரைக்கும் அமைக்கப்பட்டது. பார்வையாளர்களுக்காக சில நாற்காலிகள் கொண்ட ஒரு குடிசையும் அமைக்கப்பட்டது. தரைப்பகுதிகளை விட தூய்மையான குளிர்ந்த காற்று மலைமீது வீசுவதால் இப்பகுதியை மிகச்சிறந்த சுகவாசத்தலம் என்று கருதினர்.

புக்கித் திமாவின் மலாய் பெயர் தமிழ் மொழியில் ஈயமலை என்று பெயரால் அழைக்கப்பட்டது. சிலர் இதை சிங்கப்பூர் விளையாட்டுக் கழகத்தின் ஒரு பொருளுடைய பெயராகவும் கருதினார்கள். பந்தைய நாட்களில் இங்கு மக்கள் பெருந்திரளாகக் கூடுவார்கள். இலவசமாக அரசர் விளையாட்டை கண்டு களிப்பார்கள். இப்பொழுது இவ்விடம் ஃபரேர் பூங்கா எனப்படுகிறது. முன்னர் போல பொதுமக்களுக்காக அனுமதிக்கப்படாமல் மூடப்பட்டுள்ளது. 

வடக்கில் இருந்து தெற்கு நோக்கிச் செல்லும் 25 கிலோமீட்டர் நீளமுள்ள புக்கித் திமா சாலை சிங்கப்பூரின் மிகநீளமான சாலையாக கருதப்படுகிறது. மலையில் இருந்து கிரான்யியை நோக்கிச் செல்லும் இப்பாதை 1845 இல் அமைக்கப்பட்டது. இப்பகுதியில் புலிகளின் நடமாட்டம் இருந்ததால் பொதுமக்களின் வாழ்க்கைக்கு அச்சுறுத்தலை அளித்தது. 1860 ஆம் ஆண்டில் பதச்சாறு மற்றும் மிளகு நடவுக்குச் சென்றவர்களில் சுமார் 200 பேர் புலிகளால் கொல்லப்பட்டனர். 1840 ஆம் ஆண்டில் புக்கித் திமா சாலையில் முதலாவது குதிரைச் சவாரி மேற்கொள்ளப்பட்டது. தாம்சன் மற்றும் டாக்டர் லிட்டில் இருவரும் நான்கு நாட்கள் இப்பயணத்தை மேற்கொண்டனர்.

தெக் கா காங் சாலை என்றும் புக்கித் திமா சாலை அழைக்கப்படுகிறது. இதன் பொருள் தெக் கா மாவட்டத்தில் உள்ள ஓடையின் பக்கம் என்பது பொருளாகும். இது புக்கித் திமா சாலையின் கீழ் முனையைக் குறிக்கிறது. வாயாங் சாது மற்றும் புக்கித் திமா கிராமங்கள் இதை வேறாக அழைக்கின்றன. ஒக்கியன் மொழி இச்சாலையை சியா லோ பியூ என்கிறது. இதன் பொருள் குதிரை வண்டி சாலையின் முடிவு என்பதாகும். 

இரண்டாம் உலகப்போரின் போது உள்நுழைந்த ஜப்பானியப் படைகளை கடைசியாக எதிர்த்துப் போராடிய இடத்திற்குச் சான்றாக இந்த புக்கித் திமா சாலை இருக்கிறது. ஆங்கிலேயர்கள் இறுதியாக 1942 ஆம் ஆண்டு பிப்ரவரி மாதம் 11 ஆம் நாளில் புக்கிட் திமா சாலையை ஜப்பானியர்களிடம் இழந்தார்கள். எதிர்த்துப் போரிடுவதற்குத் தேவையான உணவும் தளவாடங்களும் தீவுக்குள் சிறிதளவே சேமிக்கப்பட்டுள்ளது என்பதை அவர்கள் அறிதிருந்தார்கள். 



</doc>
<doc id="284092" url="https://ta.wikipedia.org/wiki?curid=284092" title="மரவந்தெ">
மரவந்தெ

மரவந்தெ கர்நாடக மாநிலத்தின் உடுப்பி மாவட்டத்தில் குந்தாபுரம் வட்டத்தில் அமைந்துள்ள ஒரு சிற்றூர். இந்த ஊரின் சிறப்பு NH-66 தேசிய நெடுஞ்சாலையின் ஒருபுறம் அலையோடும் அரபிக்கடலும் மறுபுறம் எழிலாய்ப் பாயும் சுபர்ணிகா நதியும் காணக்கிடைக்கும் அரிய காட்சி ஆகும்.


</doc>
<doc id="284094" url="https://ta.wikipedia.org/wiki?curid=284094" title="சிங்கப்பூரில் போக்குவரத்து">
சிங்கப்பூரில் போக்குவரத்து

சிங்கப்பூரில் போக்குவரத்து என்பது என்பது பெரும்பாலும் தரைவழியாலேயே நடைபெறுகின்றது. சிங்கப்பூரின் பெரும்பாலான பாகங்களை தரைவழியாக அணுகமுடியும். செந்தோசாத் தீவு மற்றும் சூராங் தீவு போன்றவற்றையும் தரைவழியாக அணுகலாம். சிங்கப்பூரின் அடுத்த பெரிய போக்குவரத்து சாதனம் தொடர்வண்டி. சிங்கப்பூரின் பெரும்பாலான பிரதேசங்களுக்கு சிங்கப்பூர் துரிதக் கடவு ரயில் தொடர்வண்டிச் சேவையை மேற்கொள்கிறது. சிங்கப்பூர் தீவானது மற்றைய தீவுகளுடன் பயணிகள் படகுச் சேவையால் இணைக்கப்பட்டுள்ளது. 

உலகநாடுகளுடன் சிங்கப்பூருக்கு போக்குவரத்து தொடர்புகள் இருக்கின்றன. மலேசியாவையும் சிங்கப்பூரையும் இரண்டு பாலங்கள் இணைக்கின்றன. ஆசியாவின் முக்கியமான வான்வழி மையமாக சிங்கப்பூர் விளங்குகின்றது.

இரண்டாம் உலகப்போருக்கு முன்னர் மனிதவலுவால் இயங்கும் ரிக்சாக்கள் பயன்பாட்டில் இருந்தன. இவையே சிங்கப்பூரின் நகர மக்களின் போக்குவரத்தில் முக்கிய இடம்பிடித்தன. அதன்பின்னர் துவிச்சக்கர வண்டி இணைந்தது போன்ற தோற்றம் கொண்ட முச்சில்லு ரிக்சாக்கள் பயன்பாட்டுக்கு வந்தன. 1980 ஆம் ஆண்டுகளின் பின்னர் இவையும் வழக்கொழிந்துவிட்டன. ஆனாலும் சிங்கப்பூரில் இன்னும் எஞ்சியிருக்கும் இவ்வகை ரிக்சாக்கள் சுற்றுலாப்பயணிகளை வெகுவாகக் கவர்கின்றன. சுற்றுலாப்பயணிகள் சிங்கப்பூர் புறநகர்ப் பகுதிகளை ரிக்சாவில் சென்று கண்டுகளிகின்றனர்.
சிங்கப்பூர் வீதிகளே நகரங்களை இணைக்கின்றன. சனத்தொகை மிகுதியாக உள்ள இடங்களுக்கு வீதிகளை அமைப்பதில் நவீன தொழினுட்பங்கள் பலவும் பயன்படுத்தப்பட்ட்டுள்ளன. 

மொத்த சனத்தொகை: 973,004 (as of 2014)

சிங்கப்பூரின் தரைவழிப் போக்குவரத்து அதிகாரசபையே வீதி வலையமைப்புகளை திட்டமிட்டு கட்டமைத்துப் பராமரிக்கிறது. புறநகர்களில் இருந்து சிங்கப்பூருக்கும், சிங்கப்பூரிலிருந்து புறநகர்களுக்கும் குறுகிய பாதைகள் மூலமாக விரைவான போக்குவரத்தை ஏற்படுத்துவதே அதிவேகப்பாதைகளின் நோக்கமாகும். சிங்கப்பூரின் அதிவேகப்பாதைகளாவன:

சிங்கப்பூர் கம்பிவட ஊர்தியே சிங்கப்பூரின் ஒரே கம்பிவட ஊர்தியாகும். சிங்கப்பூர்த்தீவின் பேவர் எனும் இடத்தில் இருந்து செந்தோசாத் தீவுக்கு அமைக்கப்பட்டுள்ளது. என்னொருவகையாகச் சொல்லப்போனால் சுற்றுலாப்பயணிகளை கவர்வதே நோக்கமாகும்.

சிங்கப்பூர் ஆற்றிடையேயான படகுச்சேவை மட்டுமே சிங்கப்பூருக்குள் உள்ள நீர்வழிப் போக்குவரத்தாகும். இந்தச்சேவை 2013 ஆம் ஆண்டு அறிமுகப்படுத்தப்பட்டது. தினமும் மரினா சவுத் பியரில் இருந்து குசு தீவு மற்றும் புனித ஜான் தீவு போன்ற தென் தீவுகளுக்கு பயணிகள் படகுச்சேவை இயங்குகிறது.

சிங்கப்பூரானது மற்றைய நாடுகளுடன் தரை, கடல் மற்றும் வான் வழியாக போக்குவரத்துத் தொடர்புகளைப் பேணுகின்றது. 

மலேசியாவுடன் இரண்டு தரைவழி இணைப்புக்களை சிங்கப்பூர் கொண்டிருக்கின்றது. ஜோகூர்-சிங்கப்பூர் தரைப்பாலம், 1920 ஆம் ஆண்டுகளில் நிறுவப்பட்டது. மலேசியாவின் ஜோகூரின் ஜோகூர் பாரையும் சிங்கப்பூரின் வூட்லாண்ட்சையும் இணைத்துக் கட்டப்பட்ட இது ஒரு வீதியையும் தண்டவாளப் பாதையொன்றையும் கொண்டது. தூவாசு இரண்டாம் இணைப்புப்பாலமானது சிங்கப்பூரின் தூவாசையும் மலேசியாவின் தஞ்சுங் குபாங்கையும் இணைத்து 1966ஆம் ஆண்டளவில் கட்டி முடிக்கப்பட்டது. 

மலேசியா மற்றும் இந்தோனேசியா போன்ற அயல்நாடுகளுக்கு படகுச்சேவைகளும் சிங்கப்பூரிலிருந்து இருக்கின்றன. இந்த சேவைகளை சங்கி படகுத்துறை, தனா மெரா படகுத்துறை போன்ற படகுத்துறைகளிலே பெற்றுக்கொள்ளலாம்.



</doc>
<doc id="284095" url="https://ta.wikipedia.org/wiki?curid=284095" title="தெறி (திரைப்படம்)">
தெறி (திரைப்படம்)

தெறி ("Theri") 2016 ஆம் ஆண்டில் வெளிவந்த ஓர் இந்தியத் தமிழ்த் திரைப்படம் ஆகும். இதில் விஜய், ஏமி ஜாக்சன், சமந்தா, ராதிகா சரத்குமார், பிரபு முதலியோர் நடித்துள்ளனர். அட்லீ இயக்கிய இத்திரைப்படத்தை கலைப்புலி எசு. தாணு தயாரித்தார். இப்படத்திற்கு ஜி. வி. பிரகாஷ் குமார் இசையமைக்க, ஜார்ஜ் சி. வில்லியம்ஸ் ஒளிப்பதிவு செய்தார். இப்படத்தில் நடிகை மீனாவின் மகள் நைனிகா குழந்தை நட்சத்திரமாக அறிமுகமானார்.
இத் திரைப்படத்தில் நடிகை சமந்தா தனது சொந்தக்குரலிலேயே வசனம் பேசியுள்ளார். 
ref>http://cinema.nakkheeran.in/Talkies.aspx?T=3635</ref>

இத்திரைப்படத்தை கலைப்புலி. எஸ்.தாணு தயாரித்துள்ளார்..


</doc>
<doc id="284098" url="https://ta.wikipedia.org/wiki?curid=284098" title="ஜேம்ஸ் வெப் தொலைநோக்கி">
ஜேம்ஸ் வெப் தொலைநோக்கி

ஜேம்ஸ் வெப் விண்வெளித் தொலைநோக்கி ("James Webb Space Telescope", "JWST") இது விண்வெளி ஆராய்ச்சிக்காக அமெரிக்காவின் விண்வெளி ஆராய்ச்சி நிறுவனமான நாசா 2019ஆண்டு அக்டோபர் மாதம் விண்வெளியில் நிலை நிறுத்த முடிவுசெய்துள்ள தொலை நோக்கி கருவியாகும். இது ஒரு அடுத்த தலைமுறை விண்வெளி தொலைநோக்கியாக திகழும் என ஆராய்ச்சியாளார்கள் தெரிவித்துள்ளார்கள். ஸ்பிட்சர் விண்வெளி தொலைநோக்கி மற்றும் 1990 ஆம் ஆண்டு விண்ணில் ஏவப்பட்ட ஹபிள் விண்வெளித் தொலைநோக்கி போன்று இருந்தாலும் இவற்றைவிட அதிகளவு திறன் கொண்டு விண்வெளியில் இருக்கும் அகசிவப்பு கதிர்களைக் கொண்டு ஆராய்ச்சி செய்து பூமிக்கு அதன் முடிவுகளை அனுப்பும் திறன் கொண்டிருக்கும்படி வடிவமைக்கப்பட்டுள்ளது. இது பூமியிலிருந்து சுமார் 15 லட்சம் கிலோமீட்டர் தொலைவில் நிலை நிறுத்தப்படும்.

"ஜேம்ஸ் வெப் தொலைநோக்கி"யில் அமைக்கப்பட்டுள்ள தொலைநோக்கி மூலம் தொலைதூரத்தில் இருக்கும் சிறிய கிரகங்களையும் நட்சத்திரக்கூட்டங்களையும் காணமுடியும். இதன் மூலம் விண்வெளியில் இருக்கும் பல புதிர்களுக்கு விடைகிடைக்கும் என்று கூறப்படுகிறது.

இதன் திட்டம், ஆராய்ச்சி என அனைத்திற்குமான செலவு 58,590 கோடிகள் என்று மதிப்பிடப்பட்டுள்ளது. இந்த ஆராய்ச்சிக்காக 17 நாடுகள் கூட்டுச்சேர்ந்து உள்ளன. இதில் முக்கியமாக ஐரோப்பிய விண்வெளி நிறுவனம், மற்றும் கனடியன் விண்வெளி நிறுவனமும் பங்கு வகிக்கின்றன.

இதில் மொத்தமாக 18 அறுகோண வடிவிலான குவி ஆடிகள் பொருத்தப்படும், முதல் முயற்ச்சியாக 2015 நவம்பர் 26 ஆம் திகதி அன்று முதல் ஆடி பொருத்தப்பட்டது. இந்த ஆடிகளில் ஒன்வொன்றும் எடை 40 கிலோ கிராம், 1.3 மீட்டர் சுற்றளவு கொண்டிருக்கும். ஆடிகள் அனைத்தும் பொருத்தப்பட்டபின்பு 6.5 மீட்டர் அளவு கொண்ட பெரிய ஒரே ஆடியாக காட்சி கொடுக்கும்.

பங்குபெரும் நாடுகள்


</doc>
<doc id="284101" url="https://ta.wikipedia.org/wiki?curid=284101" title="இசுபகான்">
இசுபகான்

இசுபகான் (அல்லது இஸ்பஹான், ஆங்கிலம்: Isfahan, , ) என்பது ஈரானின் இசுபகான் மாகாணத்தின் தலைநகர் ஆகும். இது ஆங்கில உச்சரிப்பில் இஸ்பகான், செப்பகான், எஸ்பகான், மற்றும் கிஸ்பகான் (Ispahan, Sepahan, Esfahan or Hispahan) ஆகிய பெயர்களாலும் அழைக்கப்படுகிறது. இசுபகான் தேகுரானுற்கு தேற்கில் அமைந்துள்ளது. இது ஈரானின் தெகுரான் மற்றும் மசுகாத்திற்கு அடுத்த மூன்றாவது அதிக மக்கள்தொகையைக் கொண்ட நகரமாகும், மற்றும் இதன் மக்கள் தொகை 1,755,382 குடிகளைக் கொண்டுள்ளது. 2011 இன் மக்கள் தொகை அடிப்படையில் 3,793,101 ஐ மக்கள் தொகையாகக் கொண்ட இந்த கிரேட்டர் இசுபகான் பிரதேசம் ஈரானில் தெகுரான் மற்றும் மசுகாத்திற்கு அடுத்த மிகப் பிரபலமான பெருநகரப் பகுதியாகும். 

சரின்ஷர், பூலாட்ஷார் and நஜபாபாத், சே-தே, ஷகின்ஷர், மொபறகே, பாலவர்ஜன் மற்றும் சர்மகின் ஆகிய நகரங்களை இந்த பெருநகரப் பகுதி கொண்டுள்ளது.

இசுபகான் ஈரானில் கடக்கும் முக்கிய வடக்கு-தெற்கு மற்றும் கிழக்கு-மேற்கு பாதைக்களில் அமைந்துள்ளது. இது உலகின் மிகப் பெரிய நகரங்களுள் ஒன்றாக விளங்குகின்றது குறிப்பிடத்தக்கது. இந்த இசுபகான் நகரம் 1050 தொடக்கம் 1722 வரையிலான காலப்பகுதியில் தழைத் தோங்கி விளங்கியது. குறிப்பாக முதலில் 16ம் நூற்றாண்டில் சபவித் வமசத்தினரின் கீழான காலப்பகுதியிலே ஆகும். இரண்டாவதாக இதன் வரலாற்றில் பாரசீகத்தின் தலைநகரமாக விளங்கிய போதே ஆகும். தற்பொழுதும் இந்த நகரம் தனது கடந்த பெருமையை தன்னகத்தே கொண்டுள்ளது. இது பல அழகான அகலமான தெருக்களையும், பாலங்கள், மாளிகைகள், பள்ளிவாசல்கள் மற்றும் பள்ளிவாயிற்களையும் கொண்ட அதன் பாரசீக-இசுலாமிய கட்டடக்கலைக்கு மிகவும் பிரபல்யமாக விளங்குகிறது. இது ""Esfahān nesf-e- jahān ast"" (இசுபகான் தான் உலகின் அரைவாசி, Isfahan is half of the world) பாரசீக பழமொழிக்கு வழிவகுத்தது.

இசுபகானில் உள்ள இமாம் சதுக்கம் உலகிலுள்ள மிகப்பெரிய சதுக்கங்களில் ஒன்றாகவும் மற்றும் ஈரானிய மற்றும் இசுலாமிய கட்டிடக்கலைக்கு முன்னுதாரணமாக காணப்படுகிறது. இது ஐக்கிய நாடுகள் கல்வி, அறிவியல், பண்பாட்டு நிறுவனத்தினால் நியமிக்கப்பட்ட ஒரு உலகப் பாரம்பரியக் களமாகும்.

இசுபகானில் உள்ள மதகுருமார் பயிற்சி மற்றும் மத பள்ளிகள் தவிர்ந்த முக்கிய பல்கலைக்கழகங்கள்:


இந்நகரம் சயந்தேறுத் ஆற்றின் பசுமையான வெற்றியில் அமைந்துள்ளது. மற்றும் சக்ரோஸ் மலைத்தொடரின் மலையடிவாரத்திலும் அமைந்துள்ளது. இதற்கு மிக அருகில் உள்ள மலைத்தொடர் இசுபகானுக்கு சற்று தெற்கே அமைந்துள்ள மவுண்ட் சபே (Mount Soffeh, Kuh-e Soffeh) ஆகும். இசுபகானின் வடக்கே எந்தவிதமான புவியியல் தடைகளும் இல்லை. அப்பக்கத்தில் இருந்து குளிர்மையான வடக்கு காற்று வீசுகிறது. இந்நகரம் சக்ரோஸ் மலைத்தொடருக்கு கிழக்காக கடல்மட்டத்திற்கு மேல் அமைந்துள்ளது. கோப்பென் காலநிலை வகைப்பாட்டின்படி இசுபகான் வறண்ட காலநிலையைக் கொண்டுள்ளது. இசுபகான் கோடைகாலத்தில் பொதுவாக கொண்டு சூடாக காணப்படும். எனினும், இரவு நேரத்தில் குறைந்த ஈரப்பதம் மற்றும் மிதமான வெப்பநிலையுடனும் காலநிலை மிகவும் இனிமையாகவும் காணப்படும். குளிர்காலத்தில், இரவுகள் மிகவும் குளிராக இருக்கும் போது பகல் மிதமாகவும் காணப்படும். 1986/1987 மற்றும் 1989/1990 தவிர்ந்து ஒவ்வொரு குளிர்காலத்திலும் பனிப்பொழிவு குறைந்தது ஒரு தடவையாவது பொழியும்.


</doc>
<doc id="284106" url="https://ta.wikipedia.org/wiki?curid=284106" title="யுகத்தா">
யுகத்தா

யுகத்தா (浴衣) எனப்படுவது, முறைசாராத, கோடை காலத்தில் அணியப்படும் ஒரு சப்பானிய உடை. இது ஒருவகையான கிமோனோவே. ஆனால், கிமோனோ பட்டுத் துணியால் செய்யப்படுகிறது. இது பருத்தித் துணி, அல்லது செயற்கைக் துணி வகைகளால், உட்புறம் துணி வைக்காமல் தைக்கப்படுகின்றன. யுகத்தாக்களை ஆண்களும் பெண்களும் அணிகின்றனர். ஏனைய சப்பானிய உடைகளைப் போலவே யுகத்தாக்களும் நேர்ப் பொருத்துக்களும், அகன்ற கைகளும் கொண்டவை. ஆண்களின் யுகத்தாக்களின் கை நீட்சி, பெண்களின் யுகத்தாக்களின் கை நீட்சியை விடக் குறைவாக இருப்பது ஒரு வேறுபாடு. ஆண்கள் அணியும் யுகத்தாக்களின் கை நீட்சி 10 சதம மீட்டர் வரையும், பெண்கள் அணியும் யுக்தாக்களின் கைநீட்சி 20 சதம மீட்டர் வரையும் இருக்கும். ஒரு முழுமையான யுகத்தா ஆடைத் தொகுதி, ஒரு பருத்தி உள்ளாடை, யுகத்தா, "ஒபி", வெறுங்கால் அல்லது "கேதா" (காலணி), மடிக்கத்தக்க அல்லது நிலைத்த விசிறி, "கிஞ்சாக்கு" எனப்படும் கைப்பை என்பவற்றை உள்ளடக்கியது. பல வகைத் தனிப்பட்ட சிறிய பொருட்களைக் கொண்டு செல்வதற்காக, கிஞ்சாக்கை ஆண்களும் பெண்களும் பயன்படுத்துகின்றனர். ஆண்கள் சில வேளைகளில் வெய்யிலில் இருந்து பாதுகாத்துக் கொள்வதற்காக ஒருவகைத் தொப்பியை அணிவதுண்டு. "யுகத்தா" என்னும் சொல்லின் நேரடிப் பொருள் "குளியல் ஆடை" என்பதாகும். ஆனாலும், நடைமுறையில் இது குளித்தபின் உடுப்பதற்காக மட்டும் பயன்படுத்தப்படுவது அல்ல. வெப்பமான கோடையில் யுகத்தாக்கள் சப்பானில் மிகப் பொதுவாகப் பயன்பாட்டில் உள்ள உடை.

மரபுவழியாக யுகத்தாக்கள் கருநீலச் சாயமிடப்பட்ட பருத்தித் துணியிலேயே தைக்கப்பட்டன. ஆனால், தற்காலத்தில் பல வகையான நிறங்களுடனும், அலங்காரங்களுடனும் கூடிய யுகத்தாக்கள் கிடைக்கின்றன. கிமோனாக்களைப் போலவே யுகத்தாக்கள் தொடர்பிலும் பொதுவான சில விதிகள் நடைமுறையில் கடைப்பிடிக்கப்பட்டு வருகின்றன. இளம் பெண்களும் ஆண்களும் பிரகாசமான நிறங்களிலும், தெளிவான அலங்காரங்களுடனும் யுக்தாக்களை அணிகின்றனர். சற்று வயது கூடியவர்கள் கடுமையான நிறங்களையும், மங்கலான அலங்காரங்களையும் பயன்படுத்துகின்றனர். சிறுவர்கள் பல நிறத் துணிகளையும் இளம் பெண்கள் பூக்கோலத் துணிகளையும் பயன்படுத்தக்கூடும். சற்று வயதான பெண்கள் மரபுவழியான கடும் நீல நிறத்தையும், வடிவவியல் கோலத் துணிகளையும் தெரிவு செய்வர். ஆண்கள் பொதுவாகத் தனிக் கடும் நிறத்தை விரும்புவர். 1990களில் இருந்து "யுகத்தா" உடை மறுமலர்ச்சி கண்டுள்ளது.

"அனபி" எனப்படும் வாணவேடிக்கை, பொன்-ஒடோரி விழா போன்ற வெளியில் நடைபெறும் கோடை நிகழ்வுகளில் யுகத்தாவை அணிவது வழக்கம். "ரையோக்கான்" எனப்படும் சப்பானிய விடுதிகளில் குளித்ததன் பின்னர் யுகத்தாவை அணிகின்றனர்.

யுகத்தாவைக் கைகளூடாக மாட்டிய பின்னர், அதன் இடது பக்கத்தை வலது பக்கத்தின் மேலாக எடுத்துச் சுற்றுவர். இறப்பு வீட்டில் இறந்தவருக்கு உடை அணிவிக்கும்போது மட்டுமே இது மறுபுறமாக அணிவிக்கப்படுகிறது. சுற்றப்படும் யுகத்தா, வயிற்றுப் பகுதியைச் சுற்றி அணியப்படும் "ஒபி" எனப்படும் அகலமான நாடா மூலம் கட்டப்படும். இந்த நாடாவின் முனைகள் ஒரு பூ வடிவில் முடிச்சிடப்படும். மரபு வழியாக இந்த முடிச்சு முதுகுப் பக்கத்திலேயே இருக்கும். இந்த முடிச்சு முன்புறத்தில் இருந்தால் அது விபச்சாரியைக் குறிக்கும். தனியாக இருக்கும்போது, எடுத்துக்காட்டாக குளியலின் பின்னர் யுகத்தா வெறுமனே நாடாவால் கட்டப்படுவது உண்டு. யுகத்தாவைக் கேதா எனப்படும் மரத்தாலான காலணியுடன் அணிவது வழக்கம். ஆனால், பெரும்பாலும் காலுறை அணியும் வழக்கம் இல்லை.

ஈயான் காலத்தில் (794-1185) அரசவைப் பிரபுக்கள் குளித்ததின் பின்னர் சுற்றிக்கொள்வதற்கு யுகத்தாவைப் பயன்படுத்தினர். இதைப் பின்னர் சப்பானியப் போர்வீரர்களும் அணிந்தனர். ஏடோ காலத்தில் (1600–1868) சப்பானில் பொதுக் குளியல் நிலையங்கள் பொழுதுபோக்கு இடங்களாகப் பிரபலமானபோது யுகத்தாவைப் பொது மக்களும் அணியத் தொடங்கினர்.


</doc>
<doc id="284111" url="https://ta.wikipedia.org/wiki?curid=284111" title="பிசுமத் சிலிக்கான் ஆக்சைடு">
பிசுமத் சிலிக்கான் ஆக்சைடு

பிசுமத் சிலிக்கான் ஆக்சைடு "(Bismuth silicon oxide)" என்பது பிசுமத், சிலிக்கான் மற்றும் ஆக்சிசன் தனிமங்கள் சேர்ந்து உருவாகும் கனிம வேதியியல் திண்மமாகும். வெவ்வேறு இயைபுகளில் காணப்பட்டாலும் இச்சேர்மத்தின் பொதுவான மூலக்கூற்று வாய்ப்பாடு BiSiO ஆகும். இயற்கையில் இச்சேர்மம் சில்லெனைட்டு என்ற கனிமமாகக் கிடைக்கிறது. பிசுமத்தையும் சிலிக்கான் ஆக்சைடுகளையும் சேர்த்து சூடுபடுத்தி செயற்கை முறையிலும் இதைத் தயாரிக்கலாம். சொக்ரால்சுகி படிக வளர்ப்புச் செயல்முறையில் சென்டி மீட்டர் அளவுள்ள BiSiO படிகங்களை வளர்க்கலாம். அழுத்தமின் விளைவு, மின் ஒளியியல், மீள்மை ஒளியியல், ஒளி மின்கடத்துகை பண்புகளை இது வெளிப்படுத்துகிறது. எனவே இவை இடஞ்சார்ந்த ஒளிக்குறிப்பேற்றிகள், ஒலிதாமத சுற்றுகள் மற்றும் முப்பரிமாணப்படம் பதிவு செய்யும் கருவி ஆகியனவற்றில் ஆற்றல் பயன்பாடுகளைக் கொண்டுள்ளது.


</doc>
<doc id="284116" url="https://ta.wikipedia.org/wiki?curid=284116" title="சில்லெனைட்டு">
சில்லெனைட்டு

சில்லெனைட்டு அல்லது சில்லினைட்டு "(Sillénite or sillenite)" என்பது Bi12SiO20 என்ற மூலக்கூற்று வாய்ப்பாடு கொண்ட ஒரு கனிமம் ஆகும். இச்சேர்மத்தை சுவீடிய வேதியியலாளர் லார்சு கன்னார் சிலென் கண்டுபிடித்த காரணத்தால் அவர் பெயரே சூட்டப்பட்டது. பெரும்பாலும் இவர் பிசுமத் ஆக்சிசன் சேர்மங்கள் குறித்தே ஆய்வு செய்தார். இக்கனிமம் ஆத்திரேலியா, ஐரோப்பா, சீனா, யப்பான், மெக்சிகோ மற்றும் மொசாம்பிக் நாடுகளில் குறிப்பாக பிசுமுடைட்டுடன் காணப்பட்டது.

சில்லெனைடின் கனசதுர படிக அமைப்பானது பிசுமத் சிலிக்கான் ஆக்சைடு , பிசுமத் தைட்டனேட்டு மற்றும் பிசுமத் செருமனேட்டு போன்ற பலவகையான பொருட்களால் ஆனதாகும்.


</doc>
<doc id="284119" url="https://ta.wikipedia.org/wiki?curid=284119" title="அ. பெருமாள் (ஓவியர்)">
அ. பெருமாள் (ஓவியர்)

அ.பெருமாள், தமிழகத்தின் முக்கியமான ஓவியர்களுள் ஒருவர். 

இவர் தேனி மாவட்டம் உத்தம்பாளையத்துக்கு அருகிலுள்ள அம்மாபட்டி என்னும் கிராமத்தில் 1915-ஆம் ஆண்டு பிறந்தார். இவர் 1930லிருந்து 1938வரை சாந்திநிகேதனில் ஓவியம், சிற்பம் ஆகியவற்றை பயின்றார். பின்பு அதே சாந்திநிகேதனில் ஆசிரியராகவும், நூலகராகவும், அருங்காட்சியப் பொறுப்பாளராகவும் பணியாற்றினார்.

இவர் 2004-ல் இவர் மதுரையில் காலமானார். இவரது நூற்றாண்டு விழாவை அரவிந்த் கண் மருத்துவமனை கொண்டாடுகிறது. . "டேக்கிங் ஹிஸ் ஆர்ட் டூ ட்ரிபல்ஸ் - ஆர்ட் அண்ட் லைப் ஆப். எ. பெருமாள் ஆப் சாந்திநிகேதன்" (Taking his art to Tribals — Art and Life of A. Perumal of Santiniketan) என்ற நூலை பெருமாள் பற்றி ஓவிய விமர்சகர் இந்திரன் எழுதியுள்ளார்.


</doc>
<doc id="284121" url="https://ta.wikipedia.org/wiki?curid=284121" title="மங்கோலியக் கால்நடை">
மங்கோலியக் கால்நடை

மங்கோலியக் கால்நடைகள் "(Mongolian cattle)" என்பவை மங்கோலியா மற்றும் உட்புற மங்கோலியாவில் நடைபெறும் கலப்பினக் கால்நடை வளர்ப்பு முறையாகும். 1949 ஆம் ஆண்டில் மங்கோலியக் கால்நடைகள் ஐரோப்பியக் கால்நடைகளுடன் இனக்கலப்பு செய்து மேம்படுத்தப்பட்டன.

நாடோடிகளால் மங்கோலியக் கால்நடைகள் மந்தை மந்தையாக பல நூற்றாண்டுகளாக மேய்க்கப்பட்டன.

அவை அவற்றின் இறைச்சிக்காக அதிக மதிப்பைப் பெற்றன. 2008 ஆம் ஆண்டில் கடுமையான குளிர்கால நிலைப்பாடுகளால் 40000 கால்நடைகள் மாண்டன.


</doc>
<doc id="284123" url="https://ta.wikipedia.org/wiki?curid=284123" title="சவொலின் மடாலயம்">
சவொலின் மடாலயம்

சவொலின் மடாலயம் அல்லது சவொலின் கோவில் (Chinese: 少林寺; pinyin: Shàolín Sì) என்ற புத்த கோவில் சீன நாட்டில் ஹெனான் மாகாணத்தில் டென்க்பெங் நகரில் ழேங்க்ழோ என்ற இடத்தில் அமைந்துள்ளது. இப்பெயர் ஏழு சிகரங்களை கொண்ட ஹயாஷி மலைகளின் காடுகள் என்பதை குறிக்கிறது. 1,500 ஆண்டுகளுக்கு முன்பிருந்தே சவொலின் மடாலயம் பௌத்தர்களின் பிரதான கோவிலாக உள்ளது.

சவொலின் மடாலயம் மற்றும் பொகடா காடுகளை, யுனெஸ்கோ நிறுவனம், 2010 ஆம் ஆண்டு உலகப் பாரம்பரியக் களமாக அறிவித்தது.

முதல் சவொலின் மடாலயம் இந்தியாவிலிருந்து வந்த தியான பயிற்சியாளர் அல்லது மத்திய ஆசியாவிலிருந்து வந்த கிரேக்க புத்தரால் கி.பி.464 இல் புத்த மதத்தை பரப்ப உருவாக்கப்பட்டது.
டாவ்சோனின் தலைசிறந்த துறவிகளின் தொடர்ச்சியான சுயசரிதைகள் மூலம் கி.பி 477 ஆம் ஆண்டு வடக்கு வேய் வம்சத்தால் சவொலின் வடக்கு பக்கத்தில் புனித மலைகளின் ஒன்றான பாடல் மலையின் நடுச்சிகரத்தில் கட்டப்பட்டது என அறிய முடிகிறது. எனினும் போதிதர்மர்தான் இங்கு பாரம்பரிய தற்காப்பு கலைகளை நிறுவினார். இம்மடாலயம் பலமுறை அழிக்கப்பட்டு மீண்டும் கட்டப்பட்டது.

இம்மடாலயத்தின் உட்புற அளவு 160 x 360 மீட்டர் அதாவது 57, 600 மீட்டர் பரப்பளவு ஆகும். இம்மடாலயம் 7 முக்கிய அரங்குகளையும், 7 மற்ற அரங்குகளையும் மற்றும் நிறைய முற்றங்களையும் கொண்டுள்ளது. மேலும், கோயிலின் கட்டமைப்பு பின்வருவனவற்றையும் கொண்டுள்ளது.




</doc>
<doc id="284129" url="https://ta.wikipedia.org/wiki?curid=284129" title="கொரிய இசை">
கொரிய இசை

கொரிய இசை (Korean music) மரபு கொரிய மக்களின் நாட்டுப்புற, வாய்மொழி, சமய, அரசு நாளோலக்க, சடங்கு ஆகிய இசை வடிவங்களை உள்ளடக்கும். கொரிய இசை, கொரியக் கலைகள், வண்ண ஓவியங்கள், சிற்பங்கள் அனைத்துமே வரலாற்றுக்கு முந்தைய காளத்தில் இருந்தே நடைமுறையில் உள்ளன.

கொரியாவில் இன்று இருவகை இசைப் பண்பாடுகள் நிலவுகின்றன. அவை குகாக் ("Gugak") எனும் மரபிசையும் யாங்காக் ("yangak")எனும் மேலையிசையும் ஆகும்.

கொரியாவின் முதல் மூன்று அரசுகள் கால மரபிசையைப் பற்ரி சரியான தகவலேதும் கிடைக்கவில்லை. எனினும் சீன வரலாறு புயியோ, கோகுர்யியோ, தோங்யே அரசு மக்கள் அறுவடை விழாக்களில் தேறல் மாந்தி நடனமாடியதைப் பதிவு செய்துள்ளது. கொரிய இனக்குழு அரசுகளின் மக்கள் பலநாட்கள்வரை அறுவடை விழாவின்போது வேளாண்மைச் சடங்காக, வானகம் நோக்கிக் குடித்துவிட்டு நடனமாடியதை சீனப் பனுவல்கள் விவரிக்கின்றன.

சென் ழ்சூ (233-297) எழுதிய மூன்று அரசுகளின் பதிவுகள் எனும் வரலாற்று நூலில் கொரியவின் மிகப்பழைய இசைப்பதிவுகள் கிடைக்கின்றன.இது மகான் கூட்டுக்குழு மக்கள் மேவிலும் அக்டோபரிலும் இடைவிடாமல் அறுவடை விழாவில் சில நாட்கள் நடனமாடி சடங்குகள் செய்வதைக் கூறுகிறது. மேலும் யோசியோன் பேரரசின் மாமன்னர் சீயோங் கால ஆவணங்கள் சஙான் இசைவடிவம் (Samhan) தனிப்பாணிஉடையது எனவும் அவ்விசை இசைக்கருவிகள் ஏதுமின்றி நிகழ்த்தப்பட்டது எனவும் கூறுகின்றன.

கோகுர்யியோ கால இசை வரலாற்றை முப்பகுதியாகப் பிரிக்கலாம்.முதலாவது, வெளிதாக்கத்துக்கு முன்காலம். இது கியோமுங்கோஎனும் மரபிசைக் கருவியைக் கண்டுபிடித்த்தும் தோன்றியது. .;இரண்டாவது 4 ஆம், 6ஆம் நூற்றாண்டுகளில் கோகுர்யியோ வடக்கு வீ அரசுடன் தொடர்பு கொண்டபோது உருவாகியது; இறுதிக்கட்டம் 6 ஆம்நூற்றாண்டில் தொடங்கி இவ்வரசின் வீழ்ச்சிக் கட்டம்வரை இருந்தது.

இராக்குயில்களின் பாடல் (en Hangul: 황조가) தொடக்க்க் கால கோகுர்யியோ இசையமைந்த படலாகும். இது கோகுரியியோ அரசர் யூரியால் பாடப்பட்டது. இந்தப் பாடல் அவர் காதலித்த காதலியைப் பற்றிக் கூறுகிறது.

வாங் சனக்(en hangul:왕산악)எனும் இசைக்கலைஞர் கியோமுங்கோ இசையை உருவாக்கினார். இதன் சீனவடிவத்தில் இருந்து இதைப் புதுமையாகப் படைத்தார். The mural tomb of Anak dated to 4th century describes the players of geomungo.

இதுவரை தொடர்ந்துவரும் ஒரே பயேக்யே இசைவடிவம் இயோங்கியுப்சா(en hangul: 정읍사) ஆகும் ஆனால் இதைப் பற்றிக் கோகுரியியோ கல்லறைகளில் குறிக்கத்தக்க பதிவு கிடைக்காத்தால் இது எப்படி இசைக்கப்படும் என்பதே தெரியாது. ஆனால் இதுவும் கோகுரியியோ போலவே அறுவடைத் திருவழாவில் மே, அக்டோபர் மாதங்களில் பாடப்பட்டதே ஆகும்.

இந்த இசைவடிவம் தெற்கு சாங் அரசிலும் வடக்கு வீ அரசிலும் அறியப்பட்டிருந்த்து. பயேக்யே இசைக்கலைஞர்களை யாப்பான் அழைத்துள்ளது. குறிப்பாக, பயேக்யேவும் மீமாயியும் (en hangul: 미마지) முகமூடி நடனமும் சீனாவில் கற்ற ஒருவர் கி.பி 612 இல் யப்பானுக்குப் புலம்பெயர்ந்துள்ளார்.யப்பனியப் பேரரசர் அகிகிதோ 2001இல் பயேக்யே யப்பானிய அரசவை இசையின் வேராகும் என்றார். ஏனெனில் பேரரசர் கண்மூ (r.871-896) என்பவரே பயேக்யே அரசர் மூரியியோங்கின் (r.501-523) கால்வழியில் வந்தவர்.

மரபிசைக்கருவிகள் கீழ்வருமாறு மூவகைப்படும்:

1)நரம்பு அல்லது நாண்வகை
2)காற்றுவகை
3)தட்டல்வகை

கயாகியும் (12-நாண் யாழ்), கியோமுங்கோ (அறுநாண் யாழ்) ஆகியன நரம்பிசைக் கருவிகளாகும். The haegum (two-string vertical fiddle) and the ajaeng (seven-string zither) are part of the string T'ang. Court string music also included use of the seven-string zither and the 25-string zither.

தேகியும் (நீளமான குறுக்குத்துளைக் குழல்), பிரி உருளை வடிவக் குழல்), புல்லாங்குழல் ஆகியன குழலிசைக் கருவிகள் ஆகும். சீனக்குழலும் குத்துக் குழலும்ஓயோக் அல்லது தேபியோங்சோ இணைந்த கூட்டுக் காற்றிசைக் கருவி தாங்கு எனப்படுகிறது. [[சயேங்குவாங் எனும் நாதசுரம்(mouth organ), பல்குழலிகள், [[கன்-கன்]] எனும் ஒகாரினா (ocarina), ஊதல் இணைந்த குழல், [[தான்சோ]] எனும் (சிறுதுளை குத்துக்குழல்), புல்லாங்குழல் ஆகியன அரசவைக் கருவிகள் ஆகும்.

நாட்டுப்புறத் தட்டல் இசைக் கருவிகளாவன: யிங் (நீண்ட தொங்கல் கோங்கு), [[குவேங்குவாரி]] (கையில் பிடி கோங்கு), புக் ( (மத்தளம்), யாங்கு (நாழிகைவட்டில் மத்தளம், பாக் (தப்பட்டை) ஆகிய மக்கள் தட்டல் இசைக் கருவிகள்; அரசவைத் தட்டல் இசைக் கருவிகளாவன: [[pyeongjong]] (வெண்கல மணிகள்), [[pyeongyeong]] (கல் குழல்),சக் (சதுர மரப்பெட்டியும் சுத்தியும்), இயோ (சிறுத்தையுருத் துருவி).

கொரியாவின் நிகழ்கால இசை வளமாக முனைப்போடு நிகழ்த்தப்படுகிறது. இது பல்வேறு பணிகளைக் கொண்டுள்ளது. கொரியாவில் உலகப் புகழ்பெற்ற இசைக்கலைஞர்கள் வாழ்கின்றனர்.




[[பகுப்பு:ஆசிய இசை]]
[[பகுப்பு:கிழக்காசிய இசை]]
[[பகுப்பு:கொரிய மரபிசை| ]]
[[பகுப்பு:ஆசிய மாதக் கட்டுரைகள் நவம்பர் 2015]]

</doc>
<doc id="284136" url="https://ta.wikipedia.org/wiki?curid=284136" title="லாக்டோசு">
லாக்டோசு

இலாக்டோசு(Lactose) என்பது ஓர் இரட்டைச்சர்க்கரை ஆகும். பாலில் உள்ள காலக்டோசு, குளுக்கோசு ஆகியவற்றிலிருந்து வருவிக்கப் பட்டதாகும். பாலின் எடையில் 2–8% அளவு லாக்டோசு இருக்கும். இருப்பினும், இந்த லாக்டோசு அளவு பல்வேறு சிற்றினங்கள், வகைகள், தனித்தனி பால்தரும் உயிரினங்களிடையே காலச்சூழ்நிலைகளினால், வேறுபட்டுக் காணப்படுகின்றன. இலத்தீனிய சொல்லான "லாக்" (lac/lactis) என்பதுடன், "சர்க்கரை" என்பதைக் குறிக்கும் -"ஓசு(-ose)" இணைந்து, இலாக்டோசு என்ற தமிழ்ச்சொல் உருவாகிறது.. இதன் சூத்திரம் C12H22O11 ஆகும். இதன் ஐட்ரேட்(hydrate) சூத்திரம் C12·11H2O என்பது, மாற்றியன் சுக்குரோசைக் குறிக்கிறது.

1633 ஆம் ஆண்டு இத்தாலிய மருத்தவரான "பேபரிசோ பார்டோலெட்டீ" (Fabrizio Bartoletti (1576–1630), லாக்டோசு பிரித்தெடுத்தலைப் பற்றி மேலோட்டமாக எழுதினார். 1843 ஆம் ஆண்டு, "இலாக்டோசு" என்ற பெயரினை பிரெஞ்சு வேதியியலாளர் டூமாசு (Jean Baptiste André Dumas) (1800-1884) முன்மொழிந்தார்.


</doc>
<doc id="284138" url="https://ta.wikipedia.org/wiki?curid=284138" title="மாலைதீவுகளின் மக்கள் தொகையியல்">
மாலைதீவுகளின் மக்கள் தொகையியல்

மாலைதீவுகளின் மக்கள் தொகையியல் "(Demographics of Maldives)" என்பது மாலைதீவுகளின் மக்கள் தொகையையும், மக்கள் தொகை சார்ந்த அம்சங்களான மக்கள் தொகை அடர்த்தி, இனம், கல்வி நிலை, மக்களின் ஆரோக்கியம், பொருளாதார நிலை, மதச் சார்புகள் உள்ளிட்ட மக்கள் தொகையின் பிற அம்சங்கள் குறித்தான அலசலையும் குறிக்கின்றது.
உலகில் பிறப்பு வீதம் கூடிய நாடுகளில் மாலைதீவுகளும் ஒன்று ஆகும். 2014 ஆம் கணக்கெடுப்பின் படி பிறப்பு வீதம் 1000 நபர்களுக்கு 15.59 ஆக பதிவாகியுள்ளது. இதனால் இந்நாட்டின் பல தீவுகள் சன நெரிசலை எதிர் நோக்கியுள்ளதுடன் அதிக பண்ணை வீடுகளையும் கொண்டுள்ளன. நாளுக்கு நாள் மாலைதீவுகளின் தன்னிறைவு தன்மை குறைந்து வருகின்றது.

கருவள வீதம் (க.வீ), பிறப்பு வீதம் (பி.வீ) :

அதிகமாக மக்கள் தொகையினை கொண்ட இனம், திவேகிஸ் இனமாகும். இவர்கள் மாலைதீவுகளின் வரலாற்று பகுதியினை பூர்வீகமாக கொண்டவர்கள் ஆகும். இப்பகுதி தற்போதைய மாலைதீவுகள் குடியரசையும் இந்தியாவின் இலட்சத்தீவுக் கூட்டத்தின் மினிக்காய் தீவையும் உள்ளடக்கியிருந்தது. இவர்கள் ஒரே கலாசாரத்தை பகிர்ந்து கொண்டதுடன் திவேயி மொழியினை பேசுகின்றனர். இவர்கள் அடிப்படையில் இந்தோ-ஆரியர் மக்களாவர். சிங்கள மக்களுடன் நெருங்கிய தொடர்புபட்டுள்ளதுடன் அரபு, மலாயர், தென் இந்தியர் மற்றும் ஆபிரிக்க இனத்தவர்களின் சந்ததியுமாவர்.

முன்னைய காலத்தில் கிரவறு தீவில் வாழ்ந்த, கிரவறு மக்கள் (Giraavaru people) என அழைக்கப்பட்ட சிறிய மக்கள் தொகையினர் தற்போது மாலைதீவுகள் மக்கள் தொகையில் உள்வாங்கப்பட்டுள்ளனர். 

மாலைதீவுகள் மக்கள் உத்தியோகபூர்வ மொழியாக பயன்படுத்தும் திவேயி மொழியானது கிட்டத்தட்ட அனைத்து மக்களாலும் பேசப்படும் மொழியாகும் . இது சிங்கள மொழியுடன் மிகவும் நெருங்கிய தொடர்புபட்டதுடன் தான என அழைக்கப்படும் விசேட அரபு எழுத்துருக்களால் எழுதப்படும் மொழியாகும். இது வலமிருந்து இடமாக எழுத்தப்படும் எழுத்துமுறையாகும். இந்து-அரபு எண்ணுருக்களிலிருந்தும் அரபு எழுத்துமுறையின் உயிரெழுத்துக் குறியீட்டுக்களிலிருந்தும் தான எழுத்துக்கள் உருவாக்கப்பட்டு வருகின்றன. இங்கு இரண்டாவது மொழியாக ஆங்கிலம் பலராலும் பேசப்படுகின்றது. 

அடிப்படையில் மாலைதீவுகள் மக்கள் பௌத்தர்கள் ஆவார்கள். இவர்கள் 12 ஆம் நூற்றாண்டின் நடுப்பகுதியில் இஸ்லாம் சமயத்தினை உண்மை மார்க்கமாக ஏற்றிக்கொண்டனர். தற்போது இங்கு இஸ்லாம் சமயம் மாத்திரமே ஏற்றுக்கொள்ளப்பட்ட சமயமாகும். அத்துடன் சிறிய பகுதி இலங்கை பௌத்தர்களும் இந்திய இந்துக்களும் வாழ்கின்றனர்.

301,475 (2000 வருடம் ஜூலை மாதம்), 369,031 (2007 வருடம் ஜூலை மாதம்) 393,253 (2015 வருடம் ஜூலை மாதம்) 




வரைவிலக்கணம் : 15 வயதிற்கு மேற்பட்ட மக்களில் எழுத, வாசிக்க தெரிந்தவர்கள் 
மொத்த மக்கள் தொகையில்: 99.3%
ஆண் : 99.8%
பெண் : 98.8% (2015 ஆம் ஆண்டின் படி)

சராசரியாக ஒரு மாலைதீவு குடிமகன் 4.7 வருட கல்வியினை பெற்றுள்ளார்



</doc>
<doc id="284141" url="https://ta.wikipedia.org/wiki?curid=284141" title="ஹுனான் மாகாணம்">
ஹுனான் மாகாணம்

ஹுனான் மாகாணம் (, ) என்பது சீன மக்கள் குடியரசு நாட்டின் தென்மத்திய சீனப்பகுதியிலுள்ள ஒரு மாகாணங்களுள் ஒன்று. தோங்டிங் ஏரியின் தெற்கில் மாகாணம் உள்ளது. (இதனால் "ஏரியின் தெற்கு" என்னும் பொருளில் இதன் பெயர் ஹுனான் என்று ஏற்பட்டது.) ஹுனான் சில சமயங்களில் அதிகாரப்பூர்வமாகவும், சுருக்கமாகமாகவும் " 湘 "(ஷியாங்- Xiang) என்று அழைக்கப்படுகிறது. ஷியாங் ஆறு இந்த மாகாணத்தில் பாய்வதால் இவ்வாறு அழைக்கப்படுகிறது.

ஹுனான் மாகாணத்தின் எல்லைகளாக வடக்கில் ஹூபேய் மாகாணமும், கிழக்கில் ஜியாங்சி மாகாணமும், தென்கிழக்கில் குவாங்டாங் மாகாணமும், தென்மேற்கில் குவாங்ஸி மாகாணமும், மேற்கே குயிசூ மாகாணமும், வடமேற்கில் சோங்கிங் நகரமும் அமைந்துள்ளன. மாகாணத் தலைநகர் சாங்ஷா ஆகும்.

ஹுனானில் பழங்காலத்தில் அதன் காடுகளில், தற்போதைய மையாவோ மக்கள், துஜய்யா மக்கள், யாவோ மக்கள் ஆகியோரின் முன்னோர்கள் முதன்முதலில் குடியேறினர். கி.மு. 350 இல் இருந்து சீனாவின் எழுதப்பட்ட வரலாறு இப்பகுதியில் துவங்குகிறது. சவு வம்சம் ஆட்சிக்காலத்தில், இப்பகுதி சூ அரசின் ஆட்சிக்கு உட்பட்டது. சூ அரசாட்சியிடம் இருந்து இந்தப்பகுதி குன் அரசால் கி.மு.278களின் நடுவில் வெற்றி கொள்ளப்பட்டு, இப்பகுதி குன் ஆட்சியின் கட்டுப்பாட்டின் கீழ்வந்தது. பிறகு ஆன் அரசுமரபின் ஆட்சியின் கீழ் வந்தது.

யாங்சி ஆற்றின் தெற்குக் கரையில் ஹுனான் மாகாணம் அமைந்துள்ளது. இந்த மாகாணம் 108° 47'–114° 16' கிழக்குத் தீர்க்கரேகை, மற்றும் 24° 37'–30° 08' வடக்கு அட்சரேகையில் அமைந்துள்ளது. மாகாணத்தின் பரப்பளவு 211.800 சதுர கிலோமீட்டர் (81,800 சதுர மைல்). இது சீனமாகாணங்களின் பரப்பளவில் 10 ஆவது பெரிய மாகாணமாகும். வடமேற்கில் ஊலிங் மலைகள், மேற்கில் ஜுயுபின் மலைகள், தெற்கில் நான்லிங் மலைகள், கிழக்கில் லுவோக்சியாவோ மலைகள் என மாகாணத்தின் கிழக்கு, தெற்கு, மேற்குப் பக்கங்கள் மலைகளால் சூழப்பட்டுள்ளன. மாகாணத்தில் 80% பகுதிகளில் மலைப்பகுதிகள் பரவி உள்ளன. முழு மாகாணத்திலும் 20% ற்கும் குறைவான பகுதியே சமவெளியாகும்.

ஹுனான் காலநிலை கோப்பென் காலநிலை வகைப்பாட்டில், அயன அயல் மண்டலக் காலநிலையைக் கொண்டுள்ளது, ஈரப்பத வெப்பமண்டலத்துக்குரிய குறுகிய, குளிர், ஈரப்பதமான குளிர்காலத்தினையும், மிகவும் வெப்பமான, ஈரப்பதமான கோடைக் காலத்தையும் கொண்டதாக உள்ளது. சனவரிமாத சராசரி வெப்பநிலை 3 முதல் 8 °செல்சியஸ் (37 முதல் 46 ° பாரங்கீட்) சூலைமாத சராசரி வெப்பநிலை 27 முதல் 30 ° செல்சியஸ் (81 முதல் 86 ° பாரங்கீட்). ஆண்டு சராசரி மழையளவு 1,200 முதல் 1,700 மில்லி மீட்டர் (47 முதல் 67 அங்குளம்) ஆகும்.

ஹுனானின் பாரம்பரிய பயிர்கள் அரிசி மற்றும் பருத்தி ஆகும். 19 ஆம் நூற்றாண்டில் இம்மாகாணத்தில் இருந்து ருபார்ப், கஸ்தூரி, தேன், புகையிலை, சணல் , பறவைகள் போன்றவை ஏற்றுமதி செய்யப்பட்டன. தோங்டிங் ஏரி பகுதி இரேமிப் உற்பத்தி மையமாகவும், ஹுனான் தேயிலை சாகுபடிக்கான ஒரு முக்கிய மையமாகவும் உள்ளது.

அண்மைய ஆண்டுகளில் விவசாயப் பொருட்களிலிருந்து ஹுனான் மாகாணம் சீனாவின் கடலோர மாநிலங்கள் போன்று உற்பத்தி பிரிவுக்கு நகர்ந்து வருகிறது. குறிப்பாக, எஃகு, இயந்திரங்கள், மின்னணு உற்பத்தி போன்றவற்றில் ஒரு முதன்மையான மையமாக குவாங்டாங் மற்றும் ஜேஜியாங் போல உயர்ந்துள்த்து.

லிங்ஷீஜியாங் பகுதியில் குறிப்பிடத்தக்கதாக ஸ்டிபினிடி கனிமம் கொண்ட முக்கிய மையங்களில் ஒன்றாகும் மேலும் அந்திமனியை பிரித்தெடுத்தலும் நடைபெறுகிறது. ஹுனான் சர்வதேச அளவில் கான்கிரீட் குழாய்கள், கிரேன்கள் போன்ற கட்டுமான உபகரணங்களைத் தயாரிப்பதற்காக அறியப்படுகிறது. இங்கு செயல்படும் நிறுவனங்களில் சில சோனி குழுமம், சூம்லின், சன்வார்ட் ஆகியன. சோனி குழுமம் உலகில் முதன்மை நிறுவனங்களில் ஒன்றாகும். லியாங் நிறுவனம் பட்டாசு, வாணவேடிக்கைத் தயாரிப்புகளில் உலகில் முதன்மை நிறுவனமாக உள்ளது. 2011 இல் மாகாணத்தின் இயல்பான மொத்த உள்நாட்டு உற்பத்தி 1.90 டிரில்லியன் யுவான் (அமெரிக்க $ 300 பில்லியன்) என்று இருந்தது. ஒரு நபருக்கான உள்நாட்டு உற்பத்தி 20.226 யுவான் (அமெரிக்க $ 2,961) என்று இருந்தது.

2000 ஆம் மக்கள் தொகை கணக்கெடுப்பின்படி, ஹுனான் மாகாணத்தின் மக்கள் தொகை 64.400.700 ஆகும்.மாகாணத்தில் நாற்பத்தியோரு இனக் குழுக்கள் உள்ளன. மாகாணத்தின் மக்கள் தொகை வளர்ச்சி 1990 இல் 6.17% (3,742,700) என்று இருந்த்து. கணக்கெடுப்பின்படி, 89,79% (57,540,000) மக்கள் ஹான் சீனர் ஆவர், மக்கள் தொகையில் 10.21% (6,575,300) சிறுபான்மை இனக் குழுவினர் ஆவர். சிறுபான்மை குழுவினரில் துஜியா, மையாவோ, டாங், யாவ், பாய், ஹுய், ஜுவாங், உய்குரி போன்ற இனத்தினர் உள்ளனர்.

மாகாணத்தில் சீனப்பழமை மதம், தாவோயிசம், சீன பௌத்தம் ஆகியவையே பெரும்பான்மையாக பின்பற்றப்படுகிறன. 2007 மற்றும் 2009 இல் நடத்திய ஆய்வுகள்படி, மக்கள்தொகையில் 20.19% முன்னோர்களை வழிபடும் சடங்குகளில் ஈடுபடுபவர்களாக உள்ளனர். மக்கள் தொகையில் 0.77% கிறித்தவர்கள் உள்ளனர். அறிக்கையில் மத விவரங்களை கொடுக்காதவர்கள் மக்கள் தொகையில் 79.04% ஆவர். இவர்கள் சமயப்பற்று அல்லது ஈடுபாடு அற்றவர்களாகவோ அல்லது புத்தமதம், கன்பூசியிசம், தாவோ, நாட்டுப்பற மதம், ஆகியவற்றை கடைபிடிப்பவர்களாக இருக்கலாம். சிறுபான்மை முஸ்லிம்கள் உள்ளனர்.

இந்த மாகாணம் சீனப்பெருநிலத்தின் தென் மையப் பகுதியில் அமைந்துள்ளது, ஹுனான் இதன் நீண்ட அதன் இயற்கை அழகால் அறியப்படுகிறது. இது வடக்கில் யாங்சே ஆறாலும், கிழக்கு, மேற்கு, தெற்கு ஆகிய திசைகளில் மலைகளாலும் சூழப்பட்டுள்ளது. இதன் மலைகள் மற்றும் நீர்வளம் ஆகியவற்றின் கலவை சீனாவில் மிக அழகான மாகாணங்களில் ஒன்றாக இதை ஆக்கியுள்ளது. ஆயிரக்கணக்கான ஆண்டுகளாக, இப்பகுதியில் விவசாயம் செழித்தோங்கிவந்தது. அரிசி, தேயிலை, ஆரஞ்சு ஆகியவற்றின் உற்பத்தியில் ஒரு முக்கிய மையமாக விளங்கி வருகிறது. சீனாவின் முதல் முழு கண்ணாடி தொங்கு பாலம் இம்மாகாணத்தில் உள்ள ஷின்யுசாய் தேசிய பூங்காவில் திறக்கப்பட்டது.



</doc>
<doc id="284142" url="https://ta.wikipedia.org/wiki?curid=284142" title="கொரியப் புவிப்பரப்பியல்">
கொரியப் புவிப்பரப்பியல்

கொரியா வடகிழக்காசியாவில் கொரியத் தீவகத்தில் அமைந்துள்ளது. இதன் வடமேற்கே உள்ள அம்நோக் ஆறு/யாலூ ஆறு கொரியாவைச் சீனாவில் இருந்து பிரிக்கிறது. வடகிழக்கே உள்ள தூமன் ஆறு/தூமென் ஆறு கொரியாவைச் சீனாவில் இருந்தும் உருசியாவில் இருந்தும் பிரிக்கிறது. கொரியாவுக்கு மேற்கே மஞ்சள் ஆறும் கிழக்கே கிழக்குச் சீனக்கடலும் கொரிய நீர்ச்சந்தியும் யப்பானியக் கடலும் (கிழக்குக் கடலும்) உள்ளன. கொரியாவின் குறிப்பிட்த் தகுந்த தீவுகளாவன: யேயூ தீவு (யேயுதோ), உல்லேயங் தீவு (உல்லேயங்தோ), இலியான்கோர்ட் பாறைகள் (தோக்தோ).

கொரியாவின் தெற்கிலும் மேற்கிலும் வளமான மேட்டுச் சமவெளிகளும் வடக்கிலும் கிழக்கிலும் மலைகளும் அமைந்துள்ளன.கொரியாவின் மிக உயரமான மலை பயேக் மலை அல்லது பயேக்துசான் (2,744;மீ) ஆகும்.இது சீனஎல்லையாக உள்ளது. பயேக்து மலையின் தெற்கு நீட்சியாக கயேமா சமவெளி அமைகிறது. இது புத்துயிரிக் கால மலைத்தோற்றத்திபோது தோன்ரியதாகும். இது பகுதி-எரிமலை உமிழ்வுப்பொருளைக் கொண்டுள்ளது . தீவகக் கிழக்குக் கடற்கரையில் கயேமா கோவானுக்குத் தெற்கில் நீண்ட மலைத்தொடர் அமைந்துள்ளது. இம்மலைத் தொடர் பயேக்துதேகான் எனப்படுகிறது.சில குறிப்பிட்த் தகுந்த மலைகளாவன: சொபேக் மலைஅல்லது சொபேக்சான் (1,439 மீ), கும்காங் மலை அல்லது கும்காங்சான் (1,638மீ), செயோரக் மலை அல்லது செயோரக்சான் (1,708மீ), தேபேக் மலை அல்லது தேபேக்சான் (1,567மீ), and இரி மலை அல்லது யிரிசான் (1,915 மீ). உயரம் குறைந்த அடுத்தநிலை மலைகள் பயேக்துதேகனுக்குச் செங்குத்தாக அமைந்துள்ளன. இடையுயிர்க் கால மலைத் தோற்ற வரிசையில் தோன்றிய இவை வடகிழக்கு வாக்கில் அமைந்துள்ளன.

கொரியாவின் தீவக மலைகளைப் போலல்லாமல், முதன்மையான கொரியத் தீவுகள் புத்துயிரிக் கால மலைத்தோற்றத்தின்போது எரிமலைச் செயல்பாடுகளால் தோன்றியவையாகும். தெர்குக் க்டலுக்கு ச் சேய்மையில் உள்ள யேயூ தீவு ஓர் எரிமலைத் தீவாகும். இது உருவாகக் காரணமான அல்லாசான் எனும் அல்லாமலை தென்கொரியாவிலேயே மிக உயரமான 1950 மீ உயரமுள்ள மலையாகும். யப்ப்ன் கடலில் உள்ள உல்லேயுங் தீவும் ஓர் எரிமலைத் தீவாகும். இது வேதி உட்கூற்றில் யேயூவை விட கூடுதலான அனற்பாறைத் தன்மையைக் கொண்டதாகும். மேற்கே செல்லச்செல்ல உள்ள எரிமலைத் தீவுகள் இளமையானதக அமைகிறது.

மலைகள் கொரியாவின் கிழக்குப் பகுதியில் அமைவதால் முதன்மை ஆறுகள் கிழக்கில் இருந்து மேற்கே ஓடுகின்றன. இதற்கு விதிவிலக்கு தெற்கே ஓடும் நாக்டோங்காங், சியோமியிகாங் ஆகிய இரண்டு ஆறுகளாகும்.மேர்கே பாயும் ஆறுகளாவன: அம்னோக் ஆறு, சோங்சோன் ஆறு(Chongchongang), தேடோங் ஆறு (Taedonggang), ஆன் ஆறு (Hangang), கியூம் ஆறு (Geumgang), யியோங்சான் ஆறு (Yeongsangang). இவை ஏராளமான வெள்ள வடிநிலங்களைக் கொண்டுள்ளன. இந்நிலங்கள் நஞ்சை நெல் பயிரிட ஏற்ற வளமுள்ளவையாக அமைகின்றன.

கொரியாவின் தெற்கு, தென்மேற்குக் கடற்கரைகள் தாடோகே-யின் எனக் கொரிய மொழியில் அழைக்கப்படும் அமிழ்நிலை ஆற்றுக் கணவாய்களாக உள்ளன. இந்த மடிப்புடைய கடற்கரை அமைதியான நீர்ப்பரப்பைக் கொண்டுள்ளன. இது கலமோட்டவும் மீன்பிடிக்கவும் கடற்களையைப் பயிரிடவும் ஏற்ற சூழலை வழங்குகிறது. சிக்கலானதாக அமைவதோடு கொரியத் தீவக மேற்குக் கடற்கரை நடுப்பகுதி இஞ்சியோன் அருகே உயர் ஓதநிகழ்வுடையதாகவும் அமைகிறது.இந்த உயரோதங்கள் 98 மீ வரை ஏற்படுகின்றன. எனவே மேற்கு, தெற்குக் கடற்கரைகளில் பரந்த ஓதச் சமவெளிகள் உருவாகியுள்ளன.

கொரியாவின் 70 விழுக்காடு பகுதி மலைகளேயாகும். சமவெளிகள் சிறியவை. அவை மலைத்தொடர்களுக்கு இடையில் அமைகின்றன. வடக்கிலும் கிழக்கிலும் தீவகம் கூடுதலாக மலைகளால் நிரம்பி உள்ளது. இதில் 2744 மீ உயரங்கொண்ட மிகவும் உயரமான பயேக்து மலை வடக்கில் உள்ளது.

தீவகம் 8460 மீ நீலக் கடற்கரையைக் கொண்டுள்ளது, குறிப்பாக, தெற்கு, மேற்குக் கடற்கரைகள் மிகவும் ஒழுங்கற்றவை. இதன் 3,579 தீவுகள் பெரும்பாலும் தெற்கு, மேற்குக் கடற்கரைகளிலேயே அமைகின்றன.

கொரியாவின் காலநிலை வடக்கிலும் தெற்கிலும் பெரிதும் வேறுபடுகிறது. தெற்குப் பகுதியில் யப்பானைப் போல வெதுவெதுப்பான ஈரப்பதக் காலநிலை நிலவுகிறது. மேலும் இப்பகுதி கிழக்குக் கொரிய வெந்நீரோட்டங்களால் தாக்கப்ப்டுகிறது. வடக்குப் பகுதியில் மஞ்சூரியாவைப் போல, குளிர்ந்த உள்நாட்டுக் காலநிலை நிலவுகிறது. எடுத்துகாட்டாக, யாலு ஆற்றுக் கணவாயில் 600 மி.மீ மழையும் தெற்குக் கடற்கரையில் 1500 மி.மீ மழையும் பொழிகிறது.

தீவகம் முழுவதும் ஒத்த பொதுக் காலநிலையால் தாக்கமுறுகிறது. கோடை நடுவில் கிழக்காசியப் பருவ மழையும் இலையுதிர்க் காலத்தில் அடிக்கடி கடுஞ்சூறாவளிகளும் ஏற்படுகின்றன. பெரும்பாலான மழையும் கோடை மாதங்களில் பொழிகிறது; இதில் பாதி பருவக் காற்று மழையாகும். குளிர்ச்சி மிகுந்த குளிர்காலத்தில் மழைப்பொழிவு மிகவும் குறைவாகவே அமைகிறது. யேயூ தீவில் ஜனவரி வெப்பநிலை உறைநிலைக்கும் கீழே குறைகிறது . மலைப்பகுதிகளில் சிறிதளவு பனிப்பொழிவு காணப்படுகிறது.

கொரியாவில் 3,000 அளவுக்கும் மேலான தாவர இனங்கள் இன்ங்காணப்பட்டுள்ளன. இவற்றில் 500 இனங்கள் அகச் சூழலின. தீவகத் தாவரப்பகுதிகள் வெம்மிதவெப்ப, மிதவெப்ப, குளிர்மிதவெப்பக் காலநிலை வட்டாரத் தன்மை கொண்டுள்ளன. வெம்மிதவெப்பநிலை வட்டாரம் யேயூ தீவு உட்பட்ட தெற்குக் கடற்கரையிலும் தீவுகளிலும் அமைகிறது. இவ்வட்டாரத்தில் அகன்ற இலை தொடர்பசுமைக் காடுகள் உள்ளன.

உயர்மலைகளுக்கும் தெற்குக் கடற்கரைக்கும் தொலைவாக உள்ள பெருபாலான தீவகம் முழுவதும் மிதவெப்பநிலை அமைகிறது. இங்கு கொரிய ஊசியிலை மரங்களும் அகன்ற இலையுள்ள இலையுதிர் மரங்களும் அமைகின்றன. தீவக வட எல்லையிலும் யேயூவில் உள்ள அல்லாசான் உட்பட்ட உயர்மலைகளிலும் குளிர்மித வெப்பநிலை அமைகிறது. இலார்ச் யூனிபர் ஆகிய தொடர்பசுமை மரங்கள் மஞ்சூரியாவைப் போலவே இப்பகுதிகளில் அமைகின்றன.

கொரியாவின் தரையமைப்பு மடிப்புகள் மிக்கது. சிறுசிறு மலைகளால் ஆயது. இவற்றின் பெரும்பாலான பாறைகள் முன்கேம்பிரிய வகையினதாகும். என்றாலும் சில பகுதிகளில் தொல்லுயிரிக் கால, இடையுயுரிக் கால, புத்துயிரிக்காலப் பாறைகளும் காணப்படுகின்றன.

தீவகத்தின் உள்ளே முனைப்பான எரிமலைகளேதும் இல்லை. என்றாலும், வடக்கில் அமைந்த பயேக்துசான் மலையும் தெற்கில் உள்ள அல்லாசான் மலையும் எரிமலை வாய் ஏரிகளைக் கொண்டுள்ளன. இவை நெடுங்காலத்துக்கு முன் முனைப்போடியங்கிய எரிமலைகள் இருந்த்தைச் சுட்டுகின்றன. மேலும் தீவகத்தில் உள்ள வெந்நீர் ஊற்றுகள், பரவலான தாழ்நிலை எரிமலைச் செயல்பாடுகள் தீவகமெங்கும் பரவியுள்ளதைக் காட்டுகின்றன. கொரியாவில் ஒவ்வோர் ஆண்டும் இரண்டு நிலநடுக்கங்கள் சராசரியாக ஏற்படுகின்றன. இவை பெருந்தாக்கம் ஏதும் விளைவிப்பதில்லை.



</doc>
<doc id="284146" url="https://ta.wikipedia.org/wiki?curid=284146" title="இராமநாதபுரம் சமஸ்தானம்">
இராமநாதபுரம் சமஸ்தானம்

இராமநாதபுரம் சமஸ்தானம் அல்லது ராம நாடு (Ramnad Estate) என்பது, இந்தியாவின் தமிழ்நாட்டின், இராமநாதபுர மாவட்டத்தை உள்ளடக்கிய பகுதிகளாகும். 

சேது என்னும் கடல் பகுதியை காக்கும் பொறுப்பில் இருந்த, மன்னர்கள் தங்கள் பெயருக்குப் பின் சேதுபதி எனும் பட்டத்தை இட்டுக் கொள்வார்கள். "சேது" எனில் சேது சமுத்திரம் என்னும் கடல் பகுதி, "பதி" எனில் காவலர் எனப்பொருள்படும். சேதுபதிகளா இருந்த இலங்கையை சேர்ந்தவர்கள் சேதுகாவலர்கள் என்ற பெயரால் அறியப்படுகிறார்கள். இன்றளவும் இலங்கையில் சேதுகாவலர் என்ற பெயரில் வாழ்ந்து வருகிறர்கள்.
மதுரை பாண்டியர்கள் ஆட்சியின் கீழ் இருந்த இராமநாதபுரம் 1520-ஆம் ஆண்டில் விஜயநகர நாயக்க ஆட்சியின் கீழ் வந்தது. இராமநாதபுரம் நகரம் இராமநாதபுரம் சீமையின் நிர்வாகத் தலைமையிடமாக இருந்தது. 

மதுரை நாயக்கர்கள் காலத்தில் சேதுபதிகள், மதுரை ஆட்சியின் படைத்தலைவர்களாக இருந்தனர். நாயக்கர்களின் வலிமை குன்றிய பிறகு கி பி 1670இல் இரகுநாதன் என்னும் கிழவன் சேதுபதி, இராமநாதபுரத்தில் ஆட்சி செய்தார். ஆங்கிலேய ஆட்சியில் 1803இல் இராம நாடு, இராமநாதபுரம் சீமையாக மாறியது. மன்னராட்சி நாடான இராமநாதபுர சீமை, பிரித்தானியாவின் இந்தியப் பேரரசு காலத்தில், பிரித்தானிய இந்தியாவுடன் இணைக்கப்பட்டது.

இராமநாதபுரம் சீமையின் பரப்பளவு 2104 சதுர கிலோ மீட்டராகும். 1901ஆம் ஆண்டு மக்கள் தொகை கணக்கெடுப்பின்படி, சீமையின் மக்கள் தொகை 7,23,886 . சென்னை மாகாணத்தின் பெரும் சீமையாகும். . 

இராமநாதபுரம் சீமை, இராமநாதபுரம், திருவாடானை, பரமக்குடி, திருச்சுழி மற்றும் முதுகுளத்தூர் என ஐந்து வருவாய் வட்டங்களாக பிரிக்கப்பட்டிருந்தது. இச்சீமையின் முக்கிய நகரங்கள், இராமநாதபுரம், கீழக்கரை, பரமக்குடி, இராமேசுவரம் ஆகும். 




சுதேச சமஸ்தான மன்னர்கள்:








</doc>
<doc id="284147" url="https://ta.wikipedia.org/wiki?curid=284147" title="கன்னா, பஞ்சாப்">
கன்னா, பஞ்சாப்

கன்னா () என்னும் நகரம், இந்திய மாநிலமான பஞ்சாபின் லூதியாணா மாவட்டத்தில் அமைந்துள்ளது. ஒரு லட்சத்துக்கும் அதிகமான மக்கள்தொகையை கொண்ட இந்திய நகரங்களில் இதுவும் ஒன்று. இங்கு 128,130 மக்கள் வாழ்கின்றனர் என்று 2011ஆம் ஆண்டு கணக்கெடுப்பு தெரிவிக்கிறது.

இது கன்னா வட்டத்துக்கு உட்பட்டது. இது கன்னா சட்டமன்றத் தொகுதிக்கும், பத்தேஹர் சாகிப் மக்களவைத் தொகுதிக்கும் உட்பட்டது..


</doc>
<doc id="284148" url="https://ta.wikipedia.org/wiki?curid=284148" title="நௌலி">
நௌலி

நௌலி என்பது நின்ற நிலையில் உடியானா ஆசனம் போன்று உட்காா்ந்த நிலையில் செய்யும் ஆசனம் ஆகும். 

விாிப்பில் பத்மாசனமிட்டு அமரவும். இரண்டு கைகளையும் ஒன்றை ஒன்று பாா்த்த வண்ணம் இருக்குமாறு முழங்காலின் மீது வைத்துக் கொள்ளவும். 
முன்பக்கமாகச் சிறிது குனிந்து, கைகளால் காலை அழுத்திக் கொண்டு மூச்சை உள்ளுக்கு இழுக்கவும். வயிறு நன்றாக உள்ளுக்குச் செல்ல வேண்டும். 
மாா்பு எலும்புக்கூடு வரை வயிற்றை எக்கிக் கொள்ள வேண்டும்.

நௌலி நன்றாகச் செய்ய வந்த பிறகு தினமும் பத்து முறைக்கும் அதிகமாகச் செய்ய வேண்டும். இவ்வாசனத்தை வெறும் வயிற்றில் தான் செய்தல் வேண்டும்.



</doc>
<doc id="284152" url="https://ta.wikipedia.org/wiki?curid=284152" title="திரிபுரேஸ்வரி கோயில்">
திரிபுரேஸ்வரி கோயில்

திரிபுரேஸ்வரி கோயில் (Tripureswari temple), இந்திய மாநிலமான திரிப்புராவின் உதய்ப்பூரில் உள்ள 500 ஆண்டுகள் பழைமையான கோயில் ஆகும். இது 51 சக்தி பீடங்களில் ஒன்று.

இந்த கோயிலின் கட்டுமானக் காலத்தில், அரசரான தான்ய மாணிக்காவின் கனவில் இறைவியான பகவதி தோன்றி, வங்காளதேசத்தில் உள்ள சிட்டகாங்கில் உள்ள சிலையை எடுத்துவந்து பூஜிக்குமாறு பணித்தாள். இது 1501ஆம் ஆண்டில் கட்டப்பட்டது. இங்கு காளி பூஜை கொண்டாடப்படுகிறது. விழாக்காலங்களில் கோயில் மின்விளக்குகளால் அலங்கரிக்கப்படுகிறது.


</doc>
<doc id="284155" url="https://ta.wikipedia.org/wiki?curid=284155" title="கோமுகாசனம்">
கோமுகாசனம்

கோமுகாசனம் ("Gomukhasana",) என்பது ஒரு வகை ஆசனம் ஆகும். 

விாிப்பில் அமா்ந்து வலது காலை இடது தொடைக்குக் கீழ் மடிக்கவும். அதைப்போல் இடது காலை வலது தொடைக்குக் கீழ் மடக்கவும். வலது கையால் இடது காலையும் இடது கையால் வலது காலையும் பற்றிக் கொள்ளவும். நிமிா்ந்த நிலையில் கண்ணை மூடிக்கொண்டு சுவாசத்தை மெல்ல உள்ளுக்கு இழுத்து மெல்ல வெளியில் விடவும். சுமாா் ஐந்து நிமிடம் கழித்து இப்படியே அமா்ந்த நிலையில் சுவாசத்தை உள்ளிழுத்துப் பின் வெளியே விடவும்.



</doc>
<doc id="284158" url="https://ta.wikipedia.org/wiki?curid=284158" title="அரசினர் மகளிர் கலைக்கல்லூரி, சேலம்">
அரசினர் மகளிர் கலைக்கல்லூரி, சேலம்

அரசினர் மகளிர் கலைக்கல்லூரி, சேலம் இந்தியாவின் தமிழ்நாட்டில் சேலம் மாவட்டத்தில் செயற்பட்டுவரும் மகளிருக்கான தமிழக அரசின் கலைக் கல்லூரியாகும். 1972ஆம் ஆண்டில் அரசினர் ஆடவர் கலைக்கல்லூரி என்ற பெயரில் தொடங்கப்பட்ட இக்கல்லூரி, 1979ஆம் ஆண்டில் பெண்கள் கல்லூரியாக மாற்றம் செய்யப்பட்டது. தற்போது சேலம் பெரியார் பல்கலைக்கழகத்தின் உறுப்புக் கல்லூரியாக செயற்பட்டு வருகிறது. தேசிய மதிப்பீடு மற்றும் தரச்சான்று அவையின் (NAAC) 3 நட்சத்திர தகுதியுடன் மொத்தமாக 14.71 ஏக்கர் பரப்பளவைக் கொண்டு செயற்பட்டு வருகிறது. முனைவர் ச. மணிமொழி தற்போது இக்கல்லூரியின் முதல்வராக உள்ளார்.

இக்கல்லூரியில் பின்வரும் படிப்புகள் வழங்கப்படுகின்றன.



</doc>
<doc id="284159" url="https://ta.wikipedia.org/wiki?curid=284159" title="திருவதிட்டக்குடி வைத்தியநாத சுவாமி">
திருவதிட்டக்குடி வைத்தியநாத சுவாமி

=திருவதிட்டக்குடி வைத்தியநாத சுவாமி ஆலயம்=

கடலூா் மாவட்டம், திட்டக்குடி வட்டம், திட்டக்குடியில் இக்கோயில் அமைந்துள்ளது.
புண்ணிய நதிகளில் ஒன்றான யமுனா நதிக்கு ஒப்பான ”தென்யமுனை” என்று போற்றப்படும் வெள்ளாற்றின் வடகரையில் அமைந்துள்ள திருத்தலமே ”திட்டக்குடி” என்னும் பேரூராகும். இத்திருத்தலம் முன்னாளில் வதிட்ட முனிவா் வசித்ததால் ”திருவதிட்டக்குடி” என்று வழங்கப்பட்டு, இந்நாளில் திட்டக்குடி என்று வழங்கபடுகிறது. இத்திருத்தலம் சென்னை - திருச்சி நெடுஞ்சாலையில் அமைந்துள்ள தொழுதூா் என்ற ஊாிலிருந்து கிழக்கே 16 மைல் தொலைவில் உள்ளது. விழுப்புரம் - திருச்சி ரயில் பாதையில் அமைந்துள்ள பெண்ணாடம் ரயில்வே நிலையத்தில் இருந்து மேற்கே 12 மைல் தொலைவில் அமைந்துள்ளது. விருத்தாசலத்திலிருந்து திட்டக்குடிக்கு அடிக்கடி பேருந்து வசதி உள்ளது.

=திருதல புராண வரலாறு=
முற்காலத்தில் பிரம்மதேவனின் மகனாகிய வசிஸ்ட முனிவா் இங்கிருந்த வேங்கை வனத்தில் வந்து தங்கி இருந்து தவம் செய்து வந்தாா். கற்புக்கரசியான அருந்ததியை மணந்து இல்லறமாகிய நல்லறத்தை வளா்த்து வந்தாா். அவரது ஆசிரமத்தில் ”காமதேனு” என்ற வான்சுரபி தோன்றி வளா்ந்து வந்தது. ஒரு நாள் அது மேய்சசலுக்குச் சென்ற போது, ஓாிடத்தில் அதன் கால்குளம்பு பட்டு, ஒரு புற்றில் மேல் இருந்து இரத்தம் பெருகி வருவதைக் கண்டு மயங்கியது. அந்த இரத்தப்பெருக்கை குறைக்க அதன்மீது தன்பாலைச் சுரந்து கொண்டு நின்றது. இதனை அறிந்த வசிட்ட முனிவா் அங்கு சென்ற போது, அது ஒரு சுயம்பு லிங்கம் என்பதனை அறிந்து கொண்டாா். அவா் காமதேனுவிடம் அந்த லிங்கத்திற்கு ஓா் ஆலயம் அமைக்கக் கூறினாா். அதன்படியே காமதேனுவும் அந்த சுயம்பு லிங்கத்திற்கு ஓா் ஆலயம் கட்டியது. அதுவே ஆலயத்தில் தற்போதும் உள்ள கா்ப்பககிரகம் ஆகும். ஆலயத்தில் உள்ள நடராஜா் சன்னிதியின் வெளிப்புறம், மேல் பாகத்தில் காமதேனு சிவலிங்கத்தின் மேல் பால் சொாிந்த நிலையில் நிற்பதைச் சிறிய புடைப்புச் சிற்பமாக அமைத்துள்ளனா்.
குடமுழுக்கு விழா

2015 சனவாி 26 ஆம் நாள் நெடுநாட்களுக்குப் பிறகு குடமுழுக்கு விழா நடைபெற்றது.


</doc>
<doc id="284161" url="https://ta.wikipedia.org/wiki?curid=284161" title="சிலின் மாகாணம்">
சிலின் மாகாணம்

சிலின் அல்லது ஜிலின் (; postal: Kirin), மக்கள் சீனக் குடியரசில் உள்ள ஒரு மாகாணம் ஆகும். இது சீனாவின் வடகிழக்குப் பகுதியில் அமைந்துள்ளது. இதன் எல்லைகளாகக் கிழக்கே வட கொரியாவும் உருசியாவும், வடக்கே கெய்லோங்சியாங் மாகாணமும், தெற்கே லியாவோனிங் மாகாணமும் மேற்கே உள் மங்கோலியாவும் உள்ளன.

ஆதி காலத்தில் இப்பிரதேசம் சியான்பேய், கொரிய, மோகி மற்றூம் வுயு ஆகிய பல்வகைப்பட்ட மக்கள் வாழ்ந்த இடமாகும்.

சிலின் மாகாணம் வடகிழக்கு சீனாவின் மத்திய பகுதியில் உள்ளது. இம்மாகாணத்தில் 136 வகையான இயற்கைக் கனிமப் படிவுகள் காணப்படுகின்றன. இங்கு பெருமளவிலான சீன மருத்துவத் தாவரங்களும் மூலிகைகளும் உள்ளன. இங்கு எண்ணெய், எரிவாயு, இரும்புத்தாது மற்றும் கனிமங்கள் அதிகளவில் கிடைக்கின்றன. இதன் நிலப்பரப்பு தென்மேற்குப் பிரதேசம் உயர்ந்ததாகவும் வடமேற்கு நோக்கித் தாழ்ந்து செல்வதாகவும் உள்ளது.

இம்மாகாணம் 9 மேல்நிலை நிர்வாகப் பிரிவுகளாகப் பிரிக்கப்பட்டுள்ளன. இவை 60 கவுண்டி அலகுகளாகப் பிரிக்கப்பட்டு மேலும் 1006 நகர நிலை அலகுகளாகப் பிரிக்கப்பட்டுள்ளன.

சீனாவின் ஏனைய பகுதிகளைப்போலவே இங்கும் இரு கட்சி அரசமைப்பைக் கொண்டுள்ளது. மாகாணத்தின் அதி உயர் அரச அதிகாரியாக மாகாண ஆளுநர் விளங்குகின்றார்.

2011இல், சிலின் மாகாணத்தின் மொத்த உள்நாட்டு உற்பத்தி 1053.1 பில்லியன் யுவான் ($167.1 பில்லியன் அமெரிக்க டொலர்) ஆகக் காணப்பட்டது. தனி நபர் வருமானம் 2009இல் 26,289 ரென்மின்பி ஆகக் காணப்பட்டது.

நெல், மக்காச்சோளம், சோளம் என்பன இதன் பிரதான விவசாய உற்பத்திப் பொருட்களாகும்.

இம்மாகாணத்தில் பெரும்பான்மையாக ஆன் சீனர்கள் வசிக்கின்றனர். மேலும் கொரியர்கள் (1.15 மில்லியன் மக்கள்), மஞ்சு இனக்குழு (1 மில்லியன் மக்கள்), மொங்கோல் இனக்குழு (1.7 இலட்சம் மக்கள்), ஊய் இனக்குழு (1.2 இலட்சம் மக்கள்) மற்றும் சிபே இன மக்கள் சிறுபான்மையினராக உள்ளனர்.
இங்கு மக்கள் விடுதலை இராணுவ சேவையிலுள்ளோர் உள்ளடக்கப்படவில்லை.

மூலம்: Department of Population, Social, Science and Technology Statistics of the National Bureau of Statistics of China and Department of Economic Development of the State Ethnic Affairs Commission of China, eds. "Tabulation on Nationalities of 2000 Population Census of China". 2 vols. Beijing: Nationalities Publishing House (民族出版社), 2003. (ISBN 7-105-05425-5)

கோகுர்யோ இராச்சியத்தின் தலைநகரங்களும் கல்லறைகளும் என அழைக்கப்படும் பிரதேசம் உலக பாரம்பரியக் களங்களுள் ஒன்றாக உள்ளது. பேக்து மலை, சொர்க்க வாவி என்பன புகழ்பெற்ற சுற்றுலா மையங்கள் ஆகும்.


</doc>
<doc id="284163" url="https://ta.wikipedia.org/wiki?curid=284163" title="மங்கோலியக் கலாச்சாரம்">
மங்கோலியக் கலாச்சாரம்

மங்கோலியக் கலாச்சாரம் "(Culture of Mongolia)" மங்கோல் நாடோடிகளின் வாழ்க்கை முறையினை பெரிதும் அடிப்படையாகக் கொண்டுள்ளது. இதைத் தவிர திபெத்து, திபெத்திய பௌத்தம் மற்றும் சீனா ஆகிய நாடுகளின் கலாச்சாரத் தாக்கமும் மங்கோலியர்களின் கலாச்சரத்தினைப் பாதிக்கின்றன. 20 ஆம் நூற்றாண்டில் உருசியா மற்றும் ஐரோப்பா நாடுகளின் வாழ்க்கை முறைகளும் மங்கோலியரிடம் வலுவான மாற்றங்களை உண்டாக்கின.

மிகப்பழைமையான மங்கோலிய இலக்கியப் படைப்புகளில் தொடங்கி மென்மையான நவீன பாப் இசை வரை பெற்றோர்கள் மீதான காதல் மற்றும், ஓடியாடி வளர்ந்த இடத்தின் மீதான வீட்டேக்கம் போன்ற குறிப்பிடப்பட்ட சில தலைப்புகள் பெரிதும் மிகுந்துள்ளன. இவர்களின் தினசரி வாழ்க்கை மற்றும் கலைகளில் குதிரைகள் முக்கிய பங்கு வகிக்கின்றன. மங்கோலிய இலக்கியங்களில் பண்டைக் காலந்தொட்டு பல காவியக் கதாநாயகர்கள் இடம்பிடித்துள்ளனர். மரபுரீதியாகவே விருந்தோம்பல் இவர்கள் வாழ்வில் முக்கியமானதாக கருதப்பட்டு வந்துள்ளது. கதாநாயகன் என்ற சொல்லுக்குரிய மங்கோலியப் பெயரான பத்தூர் என்ற சொல் தனிநபர்களின் பெயர்களிலும் அடிக்கடி இடம்பெறுகிறது. உலான் பத்தூர் என்ற மங்கோலியாவின் தலைநகர் பெயரிலும் இடம் பெற்றிருப்பது கவனிக்கத்தக்கது ஆகும். மங்கோலிய மொழி பேசும் நாடோடிகளால் இச்சொல் மங்கோலிய மொழி பேசாதவர்கள் மத்தியில் இடைக்காலத்தில் அறிமுகப்படுத்தப்பட்டது. தற்போது பல்கேரிய மொழி, உருசிய மொழி, போலிய மொழி, அங்கேரிய மொழி, பாரசீக மொழி, வட இந்தியா மற்றும் சியார்சிய மொழிகளில். இச்சொல் பலவடிவங்களில் காணப்படுகிறது. படைப்பாற்றல் மற்றும் பேரார்வத்தை விவரிக்கும் தெமுல் போன்ற சில பாரம்பரிய சொற்கள் இதே பொருளோடும் சொல்லாகவும் பல மங்கோலிய சொற்களில் பயன்படுத்தப்படுகின்றன. மங்கோலியர்களின் கண்ணோட்டத்திலேயே இதைச் சொல்வதென்றால், பந்தயத்தில் ஓடுகின்ற குதிரையின் கண்களில் அது சேரவேண்டிய இடம்தான் தெரியுமே தவிர மேலே இருப்பவரின் எண்ணங்கள் ஏதும் தெரியாது என்பதாகும்.

யூர்ட் என்பது கம்பளியிலிருந்து தயாரிக்கப்படும் ஒருவகைத் துணியாலான, இடத்துக்கிடம் காவிச் செல்லத்தக்க ஒரு வகை சிறு கூடாரம் அல்லது உறையுள் (வீடு) ஆகும். மங்கோலிய மொழியில் கெர் என்ற சொல்லால் இது குறிக்கப்படுகிறது. கெர் என்ற சொல் மங்கோலியாவின் தேசிய அடையாளமாகும். அனைத்து மக்களின் தலைவரான செங்கிசுகான் கெர் எனப்படும் இத்தகைய கூடாரங்களில் தான் வசித்தார் என்பது மங்கோலியர்களின் வரலாற்று இரகசியாமக தெரிவிக்கப்படுகிறது. இன்றும் மங்கோலிய மக்கள் தொகையில் பெரும்பாலோர் உலான் பத்தூர் நகரிலும் கூட இத்தகைய கெர் கூடாரங்களில்தான் வசிக்கிறார்கள். கெர் என்ற சொல்லுக்கு வீடு என்ற பொருளும் உண்டு. மற்ற சொற்கள் இவ்வேர்ச் சொல்லில் இருந்து உருவாகின்றன. உதாரணமாக, கெர் இலிருந்து கெர்லெக் உருவானது. கெர்லெக் என்றால் திருமணம் செய்து கொள்ள என்று பொருளாம்.அதாவது வீடு என்ற வேர்ச்சொல்லில் இருந்து வீட்டுக்காரி என்ற சொல் தோன்றியது போல இருக்கலாம். 

மாயவித்தை வாதம், ஆன்மவாதம், இனமரபுச்சின்ன முறைமை பல கடவுட் கொள்கை ஒரு கடவுட் கொள்கை ஆகிய கூறுகள் அனைத்தையும் உள்ளடக்கிய தெங்கிரிசம் எனப்படும் படைப்புக் கொள்கை மங்கோலியர்களை ஆதிக்கம் செய்த மதநம்பிக்கையாகும். இன்றும் கூட மங்கோலியர்களின் மத நம்பிக்கையில் இக்கருத்து வேரூன்றியுள்ளது. கான் பேரரசர்களின் காலத்தில் மங்கோலியர்களின் சுதந்திரமான வழிபாடு அவர்களைத் தனித்துவப்படுத்தியது. 17 ஆம் நூற்றாண்டில் திபெத்திய பௌத்தம் மங்கோலியாவில் ஆதிக்கம் செலுத்தியது. சில பகுதிகளில் மட்டும் மதகுரு நம்பிக்கை நிலவியது. 

திபெத்திய பௌத்தம் பல தெய்வங்கள் இடம்பெற்றுள்ள ஒரு சம்பிரதாய மதமாக இருந்தது. இதனால் ஓவியம் மற்றும் சிற்பங்கள் உள்ள படங்கள் உட்பட்ட மதப் பொருட்களை உருவாக்கும் ஊக்கம் உண்டானது. 

1930 களில் ஸ்டாலினின் சீர்திருத்தக் கருத்துகளுக்குப் பிறகு பௌத்தம் மற்றும் மதகுரு நம்பிக்கைகள் மங்கோலிய மக்கள் குடியரசில் செல்வாக்கிழந்தன. உட்புற மங்கோலியாவில் பாரம்பரிய மதக்கொள்கைகள் பாதிக்கப்பட்டு கலாச்சார புரட்சி ஏற்படத் தொடங்கியது. 1990 கள் வரை பல்வேறு கிறித்துவ அமைப்புகள் மங்கோலியாவில் காலூன்ற முயற்சித்தன. மங்கோலியர்களில் 4 சதவீதம் மக்கள் இசுலாம் சமயத்தவர்களாக உள்ளனர்.

மங்கோலியர்கள் பாரம்பரியமாகவே துர்பாக்கியத்திற்கு பயந்தார்கள், நற்குணங்கள் மற்றும் தீய குணங்கள் ஆகியவற்றை நம்பினார்கள். துர்பாக்கியத்தின் எதிர்மறை விளைவுகள் குறித்து பலரிடம் கூடிக்கூடி விவாதித்தார்கள். இவ்விடர்பாடுகள் தீங்கிழைக்கும் மதக்குருக்களால் அனுப்பப்பட்டவை என்றும் கருதினார்கள்.

மிகவும் அருகிவரும் குடும்ப உறுப்பினர்களாக குழந்தைகள் இருந்தனர். சிலசமயங்களில் அவர்கள் பெயரில்லா குழந்தைகளாகவும் அல்லது ஆண்குழந்தைகளை பெண்குழந்தைகள் போல் உடையணிவிக்கப்பட்டும் காண்ப்பட்டனர். புல்வெளி மக்களுக்கு வாழ்க்கையில் ஒரே ஒரு பெயர் என்பதால் அப்பெயரைத் தேர்ந்தெடுப்பதில் பல அடையாள முறைகள் கடைபிடிக்கப்பட்டன. பெயரானது குழந்தையின் நடத்தை, தலைவிதி , ஊழ் போன்றவற்றை அடிப்படையாகக் கொண்டிருந்தன. இரவில் வெளியே செல்லும் இளம் குழந்தைகள் நெற்றிகளில் கரி அல்லது புகைக்கரியால் படம் வரைந்து இது குழந்தை அல்ல கருப்பு முடியுடன் கூடிய முயல் என்று தீய சக்திகளை ஏமாற்றி குழந்தைகளக் காப்பாற்ற திட்டமிட்டனர்."
பயணத்தின் நடுவில் கற்குவியலை காண நேரிட்டால் அது அபசகுணம் என்று கருதி ஒருதெய்வதின் உருவத்தைச் சூழ்ந்து கொள்ளும் பழக்கம் அவர்களிடம் இருந்தது. அதே கற்குவியல் மலை உச்சியில் தென்பட்டால் நல்ல காலநிலை , துர்பாக்கியத்திற்கான பரிகாரம் எனவும் நம்பினர்.

ஒரு குழந்தைக்கு 3 முதல் 5 வயதுக்குள் முதலாவதாக முடிவெட்டுவதை மிகப்பெரிய விழாவாக கொண்டாடினார்கள். பிறந்தநாள் கொண்டாட்டங்கள் அந்நாளில் கொண்டாடப்படவில்லை. ஆனால் தற்காலத்தில் விமரிசையாகக் கொண்டாடுகிறார்கள். திருமணத்தின் போது ஒரு புதிய கூடாரம் வழங்குவது வழக்கமாக இருந்தது. இறந்த உறவினர்களை திறந்த வெளியில் விலங்குகளும் பறவைகளும் உண்ண வைப்பது இவர்கள் வழக்கமாக இருந்தது. தற்காலத்தில் பிணங்கள் புதைக்கப்படுகின்றன. 



</doc>
<doc id="284168" url="https://ta.wikipedia.org/wiki?curid=284168" title="திருவனந்தபுரம் இரயில்வே கோட்டம்">
திருவனந்தபுரம் இரயில்வே கோட்டம்

திருவனந்தபுரம் இரயில்வே கோட்டம் என்பது இந்தியாவின் தென்னக இரயில்வேயின் கீழுள்ள ஆறு கோட்டங்களில் ஒன்றாகும். இதனுடைய தலைமையகம் திருவனந்தபுரத்தில் அமைந்துள்ளது.

திருவனந்தபுரம் இரயில்வே கோட்டமானது, ஒலவக்காடு கோட்டத்திலிருந்து ஷொறணூர், கொச்சின் துறைமுகம் பிரிவு மற்றும் மதுரை கோட்டத்திலிருந்து எர்ணாகுளம்-திருவனந்தபுரம்-கன்னியாகுமரி பிரிவு ஆகியவை பிரிக்கப்பட்டு 1979-ம் ஆண்டு அக்டோபர் 2-ம் நாள் உருவாக்கப்பட்டது.
இக்கோட்டத்தின் காயங்குளம்-கொல்லம் வழித்தடமானது 1996-ம் ஆண்டு இருவழித்தடமாக்கப்பட்டது. இக்கோட்டத்தின் கொல்லம்-திருவனந்தபுரம் வழித்தடம் 2000-ம் ஆண்டு இருவழித்தடமாக்கப்பட்டது. இக்கோட்டத்தின் எர்ணாகுளம்-திருவனந்தபுரம் வழித்தடமானது 2006-ம் ஆண்டு மின்மயமாக்கப்பட்டது.


</doc>
<doc id="284169" url="https://ta.wikipedia.org/wiki?curid=284169" title="பகவல்பூர் இல்லம்">
பகவல்பூர் இல்லம்

பகவல்பூர் இல்லம் "(Bahawalpur House)" என்பது தில்லியின் பகவல்பூர் நவாபின் முன்னாள் குடியிருப்பு வீடு ஆகும். அவ்வீடு 1, சிக்கந்திரா சாலை மற்றும் பகவன்தாசு வீதியில் அமைந்துள்ளது.

சுதந்திரம் அடைந்த பிறகு 1969 ஆம் ஆண்டு முதல் 1974 ஆம் ஆண்டுவரை இவ்வரண்மனை தற்காலிகமாக அமெரிக்க நூலமாகப் பயன்படுத்தப்பட்டது. அதன்பின்னர் தேசிய நாடகப்பள்ளி அதனுடைய தலைமையகத்தை இங்கு மாற்றியது. தேசிய கதகளி நடனக் கழ்கத்திற்கும் இங்கு இடம் ஒதுக்கப்பட்டுள்ளது.

2011 ஆம் ஆண்டில் தில்லி மெட்ரோ அமைக்கப்பட்ட பொழுது இந்த வீட்டுக்கு அச்சுறுத்தல் ஏற்பட்டது. பல்வேறு போராட்டங்களின் காரணமாக இந்த அழகிய அரண்மனை காப்பாற்றப்பட்டது.


</doc>
<doc id="284172" url="https://ta.wikipedia.org/wiki?curid=284172" title="சப்பானியத் தோட்டம்">
சப்பானியத் தோட்டம்

சப்பானியத் தோட்டம் (日本庭園 "nihon teien") சிற்றுருவ இலக்கியலானதும் (idealized) உயரளவு பண்பியத்தன்மை (abstract) கொண்டதும் உண்மைத்தன்மை சாராததுமான நிலத்தோற்றத்தை உருவாக்கும் ஒரு சப்பானிய மரபுவழித் தோட்டம் ஆகும். பேரரசர்களினதும், பிரபுக்களினதும் தோட்டங்கள் பொழுதுபோக்குக்காகவும், அழகியல் இன்பத்துக்காகவும் வடிவமைக்கப்பட்ட அதேவேளை, புத்த கோயில்களின் தோட்டங்கள் நல்ல சிந்தனைகள், தியானம் போன்றவற்றுக்காக வடிவமைக்கப்பட்டன. 

தியானத்துக்கானவையும் நீருக்குப் பதிலாக வெள்ளை மணல் பயன்படுத்தப்படுவதுமான கரேசன்சுயி, சப்பானியப் பாறைத் தோட்டம், சென் தோட்டம் போன்றவையும்; சப்பானிய தேநீர் விழா நடத்தப்படுவதற்கான எளிமையானதும், கரடுமுரடானதுமான "ரோசி"; வருபவர்கள் சுற்றி நடந்து பார்ப்பதற்குரிய கையூ-சிக்கி-தையென், உலா வீதி அல்லது உலாவு தோட்டம் ஆகியனவும்; சுபோ-நிவா, சிறிய முற்றத் தோட்டம் என்பனவும் சப்பானியத் தோட்டப் பாணியுள் அடங்குகின்றன.

சப்பானியத் தோட்டங்கள் சீனத் தோட்டங்களின் செல்வாக்கின் கீழேயே உருவாகி வளர்ந்தன. ஆனாலும், சப்பானியத் தோட்ட வடிவமைப்பாளர்கள் படிப்படியாக, சப்பானியக் கட்டிடப்பொருட்களினதும் பண்பாட்டினதும் அடிப்படையில் தமது சொந்த அழகியலை உருவாக்கத் தொடங்கினர். ஏடோ காலத்தில் சப்பானியத் தோட்டங்கள் தமது சொந்தத் தனித்துவம் வாய்ந்த தோற்றத்தைக் கொண்டிருந்தன. 19ம் நூற்றாண்டின் இறுதியில் இருந்து, சப்பானியத் தோட்டங்கள் மேனாட்டுப் பின்னனணிகளுக்கு ஏற்ப தகவமையத் தொடங்கின.

அசுக்கா காலத்தில் சப்பானிய வணிகர்கள், சீனாவில் உருவாக்கப்படும் தோட்டங்களைக் கண்டு அவற்றின்பால் ஈர்க்கப்பட்டபோது இவ்வகைத் தனித்துவம் வாய்ந்த தோட்டங்களுக்கான எண்ணக்கரு உருவாகியது. சின்னப் பண்பாட்டின் பல்வேறு அம்சங்கள் வணிகர்களூடாக சப்பானுக்கு இறக்குமதி செய்யப்படுவது அக்காலத்தில் அடிக்கடி நிகழும் ஒன்றுதான். இன்று, சப்பானின் பல பகுதிகளிலும், மேல் நாடுகளிலும், சப்பானியத் தோட்டக் கலை இன்னும் முழுத் தீவிர வெளிப்பாட்டுடன் பேணப்படுவதுடன், தமது சொந்த சப்பானியத் தோட்டங்களை உருவாக்க விருப்பம் கொண்ட கலைஞர்களுக்குத் தொடர்ந்து அகத்தூண்டல்களை அளித்துவருகின்றது. 

சப்பானியத் தோட்டங்கள், சப்பானின் நடுப்பகுதியில் உள்ள பெரிய தீவான ஒன்சுவில் (Honshu) முதலில் தோற்றம் பெற்றன. இத்தோட்டங்களின் பௌதீகத் தோற்றம், கரடுமுரடான எரிமலை உச்சிகள், அருவிகளுடனும் தொடர் அருவிகளுடனும் கூடிய ஒடுக்கமான பள்ளத்தாக்குகளும் மலை ஓடைகளும், ஏரிகள், சிறு கற்களுடன் கூடிய கடற்கரைகள் என்பவற்றுடனான ஒன்சுவின் தனித்துவமான இயல்புகளைக் கொண்ட நிலத்தோற்றத்தின் செல்வாக்கைக் கொண்டிருந்தன. அத்தீவில் காணப்பட்ட பல்வேறு வகையான பூக்கள், பலவகை மரங்கள் குறிப்பாக பசுமை மாறா மரங்கள் என்பவற்றுடன், சூடானதும் ஈரலிப்பானதுமான கோடை, பனி பெய்யும் மாரி ஆகியவற்றை உள்ளடக்கிய சப்பானின் நான்கு பருவ காலங்கள் என்பவற்றின் செல்வாக்கும் சப்பானியத் தோட்டங்களில் காணப்பட்டது. 

சப்பானியத் தோட்டங்களின் மூலம், எட்டு இலட்சியத் தீவுகளினதும், கடவுளரின் ஏரியான சின்சி என்பதன் உருவாக்கத்தின் கதையைக் கொண்ட சப்பானிய மதமான சின்டோவில் உள்ளது. காமி, கடவுள்கள், ஆவிகளுக்கான வரலாற்றுக்கு முந்திய சின்டோக் கோயில்கள் தீவு முழுவதிலும் காணப்பட்ட கடற்கரைகளிலும், காடுகளிலும் அமைந்திருந்தன. சில வேளைகளில் அவை வழமைக்கு மாறான பாறைகள் அல்லது வைக்கோல் கயிற்றினால் குறிக்கப்பட்ட மரங்களின் வடிவில் இருந்ததுடன், அவற்றைச் சுற்றிலும் தூய்மையின் சின்னமான வெள்ளைக் கற்கள் இருந்தன. வெள்ளைக் கல் முற்றம் சின்டோ கோயில்கள், அரச மாளிகைகள், புத்த கோயில்கள், சென் தோட்டங்கள் என்பவற்றின் ஒரு தனித்துவமான அம்சம் ஆகியது. 

சீனாவில் இருந்து ஏறத்தாழ கிபி 552 அளவில் இறக்குமதி செய்யப்பட்ட சீன மெய்யியலான தாவோயிசம், அமிடா பௌத்தம் ஆகியவற்றின் செல்வாக்குகளும் சப்பானியத் தோட்டங்களில் காணப்பட்டன. தாவோயிசப் பழங்கதைகள், மலைகள் நிறைந்த ஐந்து தீவுகளில் இயற்கையோடு இயைந்து வாழ்ந்த தேவர்களைப் பற்றிப் பேசுகின்றன. இத்தேவர்கள் ஒவ்வொருவரும் மலைகளிலுள்ள தமது வீடுகளில் இருந்து கொக்கின் முதுகில் பயணம் செய்தனர். தீவுகளும்கூட ஒரு மிகப்பெரிய கடலாமையின் முதுகில் அமைந்திருந்தன. சீனப் பழங்கதைகளின் ஐந்து தீவுகள், சப்பானில் ஓரை-சென் அல்லது ஓரை மலை எனப்படும் ஒரு தீவு ஆகியது. பழங்கதைகளில் சொல்லப்பட்டதும், இலட்சிய உலகின் சின்னமுமாகிய இந்த மலையின் மாதிரிகளும் ஆமை, கொக்கு ஆகியவற்றைக் குறிக்கும் பாறைகளும் சப்பானியத் தோட்டங்களில் பொதுவான அம்சங்கள் ஆகும்.


</doc>
<doc id="284173" url="https://ta.wikipedia.org/wiki?curid=284173" title="கேளடி">
கேளடி

கேளடி அல்லது கெளதி (Keladi), இந்தியாவின் கர்நாடக மாநிலத்தின், சிமோகா மாவட்டத்தில், சாகர் வட்டத்தில், மேற்கு தொடர்ச்சி மலையடிவாரத்தில் உள்ள சிற்றூராகும். சிமோகா மாவட்டத்தின் சாகர் நகரத்திலிருந்து எட்டு கிலோ மீட்டர் தொலைவில் அமைந்துள்ளது. விசயநகரப் பேரரசு காலத்தில் கெளதி நாயக்கர்கள் முதலில் கேளடியை தலைமையிடமாகக் கொண்டு ஆண்டனர். இவ்வூரில் கெளதி நாயக்கர்கள் இராமேசுவரர் சிவன் கோயிலைக் கட்டினர்.




</doc>
<doc id="284181" url="https://ta.wikipedia.org/wiki?curid=284181" title="தமிழ்நாடு அரசின் கல்வி நிலையங்கள்">
தமிழ்நாடு அரசின் கல்வி நிலையங்கள்

தமிழ்நாடு அரசுக்கு சொந்தமான பல்கலைக்கழகங்கள், கல்லூரிகள் உள்ளிட்ட அனைத்து கல்வி நிலையங்களும் கீழே பட்டியலிடப்பட்டுள்ளன.
அழகப்பா பல்கலைக்கழகத்திற்குட்பட்ட தமிழக அரசு கல்லூரிகள் கீழே பட்டியலிடப்பட்டுள்ளன. 
காமராசர் பல்கலைக்கழகத்திற்குட்பட்டு மதுரை, திண்டுக்கல் மாவட்டங்களில் இயங்கிவரும் தமிழக அரசின் கலைக்கல்லூரிகளை கீழே காணலாம். 

இவை மனோன்மணியம் சுந்தரனார் பல்கலைக்கழகத்தின் நேரடிக் கட்டுப்பாட்டில் இயங்கும் பல்கலைக்கழக கல்லூரிகள்.


</doc>
<doc id="284185" url="https://ta.wikipedia.org/wiki?curid=284185" title="கேளடி நாயக்கர்கள்">
கேளடி நாயக்கர்கள்

கேளடி அல்லது கெளதி நாயக்கர்கள், (ஆட்சி காலம்: 1499–1763) இந்தியாவின் கர்நாடகா மாநிலத்தில், சிமோகா மாவட்டத்தில், கெளதி எனும் ஊரை தலைமையிடமாகக் கொண்டு சிவப்பா நாயக்கரால் 1499இல் நிறுவப்பட்ட அரசாகும்.

கெளதி நாயக்கர்கள் துவக்க காலத்தில், விசயநகரப் பேரரசின் கீழ் குறுநில மன்னர்களாக இருந்தவர்கள். விசயநகரப் பேரரசின் வீழ்ச்சிக்கு பின்னர் கி பி 1565இல் மேற்கு தொடர்ச்சி மலைப்பகுதியின் மலைநாடு, கர்நாடக கடற்கரை பகுதி, கேரளாவின் மலபார் பகுதி, துங்கபத்திரை ஆற்றுச் சமவெளி பகுதிகளை சுதந்தரமாக ஆண்டனர் கி பி 1763இல் ஹைதர் அலியால் வெற்றி கொள்ளப்பட்டு, கெளதி நாயக்கர்கள் ஆண்ட பகுதிகள் மைசூர் அரசுடன் இணைக்கப்பட்டது. 

கன்னடம் மொழி பேசும், சிவ பெருமானை மட்டும் வழிபடும் லிங்காயத்துகளான கெளதி, படைவீரர்கள், விசயநகரப் பேரரசுக்கு விசுவாசமாக பல போர்க்களங்களில் போரிட்டதால், கெளதி படைத்தலைவர் சௌடப்பாவிற்கு , விசயநகரப் பேரரசு, நாயக்கர் பட்டம் வழங்கி பெருமைப்படுத்தியது. அது முதல் கெளதி ஆட்சியாளர்கள் நாயக்கர் பட்டம் இட்டுக் கொண்டனர்.

சௌடப்ப நாயக்கார், கெளதி நாயக்கர் மரபை நிறுவிய முதல் மன்னராவார். இவர் கெளதியை தலைநகராகக் கொண்டு சிமோகா மாவட்டத்தின் பல பகுதிகளை வென்று, விசயநகரப் பேரரசிற்கு உட்பட்ட குறுநில மன்னராகவும், விசயநகரப் பேரரசின் ஒரு படைத்தலைவராகவும் விளங்கினார்.

சதாசிவ நாயக்கர் கல்யாணிப் போரில் வீரதீரச் செயல் புரிந்தமைக்கு, விசயநகரப் பேரரசர் ராமராயரிடமிருந்து, "கோட்டை காப்பவர்" (Kotekolahala) எனும் விருதை பெற்றவர். கர்நாடகாவின் கடற்கரை பகுதிகளை, கெளதி நாட்டின் ஆட்சியில் கொண்டு வந்தார். தலைநகரை கெளதியிலிருந்து 20 கிலோ மீட்டர் தொலைவில் உள்ள லிக்கேரிக்கு மாற்றினார்.

இவருக்குப் பின் சங்கன்ன நாயக்கர் ஆட்சிக்கு வந்தார். இவரது ஆட்சி காலம்: 1566–1570

தக்காண சுல்தான்களிடம், விசயநகரப் பேரரசு தலிகோட்டா சண்டையில் தோற்றவுடன், சிக்க சங்கன்ன நாயக்கர், உத்தர கன்னட மாவட்டப் பகுதிகளை கைப்பற்றி தனது நாட்டுடன் இணைத்துக் கொண்டார்.

இவருக்கு பின்னர் ராமராஜா நாயக்கர் 1580 முதல் 1586 முடிய ஆண்டார்.

பெனுகொண்டாவின் விசயநகர ஆட்சியாளர்களிடமிருந்து தம்நாட்டை விடுவித்துக் கொண்டு தனி சுதந்திர நாடாக மாற்றியவர். மலைநாட்டை கைப்பற்றி, 1618-1619களில் போர்த்துகீசியர்களை வெற்றி கொண்டவர்.

வீரபத்திர நாயக்கர் காலத்தில் நடந்த தக்கான சுல்தான்களின் படையெடுப்புகளால் தலைநகரம் லிக்கரி பல இன்னல் கண்டது.

கெளதி நாயக்கர்களில் தனிப் பெரும் ஆட்சியாளராக கருதப்பட்டவர். தக்கான பிஜப்பூர் சுல்தான்கள், மைசூர் ஆட்சியாளர்கள், போர்த்துகீசியர்களை வென்று கர்நாடகத்தின் பெரும்பகுதிகளை ஆட்சி செய்த பெருமைக்கு உரியவர்.

போரில் ஹைதர் அலியால் பிடிக்கப்பட்ட ராணி வீரம்மாஜியை 1767இல் மராத்தியப் பேரரசால் விடுவிக்கப்பட்டு, மராத்திய அரசின் தலைநகர் புனேவில் பாதுகாப்பாக தங்க வைக்கப்பட்டார்.

பலமிலந்த கெளதி அரசை, இறுதியாக மைசூர் அரசின் ஹைதர் அலி கைப்பற்றி மைசூருடன் இணைத்துக் கொண்டதால், கெளதி நாயக்கர் ஆட்சி கி பி 1763இல் முடிவடைந்தது.

ஆதாரங்கள்


</doc>
<doc id="284242" url="https://ta.wikipedia.org/wiki?curid=284242" title="ஆங்காங்கின் சூழலியல்">
ஆங்காங்கின் சூழலியல்

ஆங்காங்கின் சூழலியல் "( Ecology of Hong Kong)" பெரும்பாலும் காலநிலை மாற்றங்களின் முடிவுகளால் பாதிக்கப்படுகிறது. குளிர்காலம் மற்றும் கோடைக்காலம் இடையே காற்று திசை மாறுவதன் விளைவாக ஆங்காங்கின் பருவகாலமானது காலவரைக்குட்பட்ட பருவகாலமாக விளங்குகிறது.
இலட்சக்கணக்கான ஆண்டுகளாக ஆங்காங்கின் நிலப்பகுதி நிலைப்புத்தன்மையுடன் உறுதியானதாக இருக்கிறது. காலநிலை மாற்றம், கடல்மட்டத்தின் ஏற்றத்தாழ்வுகள் மற்றும் மனித நடவடிக்கைகளின் தாக்கம் போன்ற காரணிகள் இங்குள்ள தாவரங்களும் விலங்குகளும் மாற்றம் அடைகின்றன.

மிதவெப்ப மண்டல காலநிலையில் ஆங்காங் இருக்கிறது என்றாலும் ஓராண்டின் பாதி நாட்கள் இங்கு மிதத்தட்ப நிலை நிலவுகிறது. கடக ரேகைக்கு தெற்குப் பகுதியில் அமைந்துள்ள இப்பிரதேசத்தின் அட்சரேகை அவாய் தீவிற்குச் சமமாக இருக்கிறது. குளிர் காலத்தில் பலமான மற்றும் குளிர்ச்சியான காற்று வடக்குத் திசையில் இருந்து ஆங்காங்கை நோக்கி வீசுகிறது. கோடை காலத்தில் இதற்கு எதிர்மாறாக காற்றானது தெற்கு திசையில் இருந்து சூடாகவும் ஈரப்பதத்துடனும் வீசுகிறது. இக்காலநிலை வெப்பமண்டல மழைக்காடுகளுக்கு ஏற்ற காலநிலையாகும். 

ஆங்காங்கின் மொத்த நிலப்பரப்பு 1076 சதுர கிலோமீட்டர்கள் ஆகும். இந்நிலப்பகுதியில் 2600 வகையான கடத்துத்திசு தாவரங்கள், 450 வகை பறவையினங்கள், 200 வகையான பட்டாம்பூச்சிகள், 100 வகையான தும்பிகள், 40 வகையான பாலூட்டிகள், 80 வகையான ஊர்வன இனங்கள், 20 வைகையான இரு வாழ்விகள், இவ்விடத்திற்கே உரிய சில மரபுசார் உயிரினங்கள் ஆகியன இப்பகுதியில் காணப்படுகின்றன. 

சிறப்பின உயிரினங்களின் எண்ணிக்கை ஆங்காங்கில் அதிகமாகக் காணப்படுவதாகக் கருதப்படுகிறது. சீனாவில் உள்ள மொத்த பறவைகளின் எண்ணிக்கையில் மூன்றில் ஒரு பங்கு பறவைகள் ஆங்காங்கில் இருக்கின்றன. அதேபோல சீனாவில் உள்ள மொத்த பட்டாம்பூச்சிகளின் எண்ணிக்கையில் ஆறில் ஒரு பங்கு ஆங்காங்கில் இருக்கின்றனா என்று புள்ளி விவரங்கள் தெரிவிக்கின்றன.

அலைகளின் சீற்ற நடவடிக்கைகளை பெருமளவில் குறைக்கக்கூடியதும் அலை ஏற்ற இறக்கங்களால் மூடப்பட்ட வாழிடமாக விளங்கும் களிமண் தளங்கள் மாங்குரோவ் சதுப்புநிலங்கள் எனப்படும். ஆங்காங்கில், புதிய நீர் ஆதாரங்களுக்கு அருகில் பாக் நய் மற்றும் திசிம் பெய் திசுய் போன்ற தீப் வளைகுடா பகுதிகளில் பிரபலமான சதுப்புநில வாழிடங்கள் காணப்படுகின்றன. பொதுவாக புதிய நீர் ஆதாரங்களிலும் மற்றும் ஃபாதோம்சு கோவ் மற்றும் திங்காக் போன்ற களிமண் தளங்களில் லும் இருக்கும் உவர்ப்புத் தன்மை குறைவாக உள்ள நீர்ப்பகுதிகளிலும் இவை காணப்படுகின்றன. இத்தகைய சதுப்பு நிலங்களில் வளரும் மரங்கள் சதுப்புநில மரங்கள் எனப்படுகின்றன.

ஆங்காங்கில் மாங்குரோவ் சதுப்பு நிலங்கள் அமைந்திருக்கும் பகுதிகள் இங்கு தரப்பட்டுள்ளன.

ஆங்காங்கில் அலைவீச்சு உயரம் 2.5 மீட்டர்கள் ஆகும். இப்பகுதிகளில் உள்ள சிறப்பினங்கள் கண்டிப்பாக உயர் அலை மற்றும் தாழ் அலை சூழல் இரண்டிற்கும் ஏற்புடைய தகவமைப்பு கொண்டிருக்க வேண்டும். உயர் அலை காலத்தில் கடற்கரைகள் மூழ்கியிருக்கலாம் மற்றும் தாழ் அலை காலங்களில் நேரடியாக் காற்றுடன் தொடர்பு கொள்ளவும் நேரிட்டும். இத்தகைய மாற்றங்கள் சில மணி நேரங்கள் முதல் சிலநாட்கள் வரையிலும் கூட நீடிக்கலாம். இவ்விரு சூழல்களுக்கும் ஏற்ற உயிரினங்கள் பாறைக் கடற்கரைகளில் உள்ள இத்தகைய குறுகலான செங்குத்துப் பகுதிகளில் தாக்குப்பிடித்து வளர்கின்றன.



</doc>
<doc id="284261" url="https://ta.wikipedia.org/wiki?curid=284261" title="சுவாட் பள்ளத்தாக்கு">
சுவாட் பள்ளத்தாக்கு

சுவாத் பள்ளத்தாக்கு ("Swat vally") என்பது பாகிஸ்தான் நாட்டின் கைபர் பக்துன்ஹா மாகாணத்தில் உள்ள சுவாட் மாவட்டத்தில் அமைந்துள்ள ஆற்றுப் பள்ளத்தாக்கு ஆகும். இது இந்துகுஷ் மலையில் உற்பத்தி ஆகும் சுவாட் நதியின் உயர் பள்ளத்தாக்கு பகுதி ஆகும். சுவாட் பள்ளத்தாக்கு அமைந்துள்ள சுவாட் மாவட்ட தலைநகரம்சைது ஷெரீப் ஆகும். இருப்பினும் முக்கிய நகரமாக மிங்கோரா உள்ளது. சுவாட் பள்ளத்தாக்கின் மக்கள்தொகையில் பெரும்பகுதி பஷ்துன் பழங்குடி மக்கள் மற்றும் குஜ்ஜார் மற்றும் கோஹிஸ்தானி சமூகங்கள் உள்ளன. பஷ்தூ, கோஜ்ரி, தொர்வாலி மற்றும் கோகிஸ்தானி ஆகிய மொழிகள் இந்த பள்ளத்தாக்கு மக்களால் பேசப்படுகின்றன.

இங்கிலாந்து இளவரசி இரண்டாம் எலிசபெத்து "யுசஃப்சாய் மாநில சுவாட்"க்கு வருகை தந்த போது “கிழக்கின் சுவிச்சர்லாந்து” என்ற புனைபெயர் சூட்டப்பட்டது.

"ஸ்வாஸ்து" என்ற ஆற்றின் பெயர் ரிக்வேதத்தில் குறிப்பிடப்படுகிறது. இச்சொல்லே சுவாட் ஆற்றின் பெயர் முன்னோடி ஆகும்.

உயரமான மலைகள், பசும்புல்வெளிகள் மற்றும் தெளிந்த நீர் ஏரிகள் போன்ற இயற்கை அழகுடன் சுற்றுலா பயணிகளிடம் பிரபலமாக சுவாட் பள்ளத்தாக்கு உள்ளது. சுவாட் பள்ளத்தாக்கின் மேற்கில் "சித்திரால்", "உயர் திர்" , "தாழ் திர்" வடக்கில் கில்கித்-பலுசிஸ்தானும், கிழக்கு மற்றும் தென் கிழக்கில் "கோகிஸ்தான்", "புனெர்" மற்றும் "சங்க்லா"வும் எல்லைகளாக உள்ளன.

சுவாட் பள்ளத்தாக்கில் 2500 ஆண்டுகளுக்கு மேலாக நன்கு திட்டமிட்டு கட்டமைக்கப்பட்ட நகரங்களில் மக்கள் குடியேறி வாழ்ந்து வருகின்றனர். கி மு 327 இல் பேரரசர் அலெக்சாந்தர் கிரேக்கத்திலிருந்து சுவத் வழியாக இந்தியாவிற்குள் நுழைந்தார். கி மு இரண்டாம் நூற்றாண்டில் பௌத்தர்கள், சுவாட் பகுதியில் பௌத்த மடாலயங்களையும், சிற்பங்களையும், சின்னங்களையும் எழுப்பினர். பௌத்த கட்டிடக் கலை மற்றும் இலக்கியங்கள் வளர்ந்தது. சாகி இந்து மன்னர்களின் அரசில் சுவத் மாவட்டம் இருந்தது. பின்னர் இசுலாமிய ஷாகி அரச வம்ச மன்னர்களில் கட்டுப்பாட்டில் சென்றது.

சுவாட் பள்ளத்தாக்கு கைபர் பக்துன்ஹா மாநிலத்தின் வடக்குப்பகுதியில் அமைந்துள்ளது. 35° வடக்கு அட்ச ரேகை, 72° மற்றும் 30° கிழக்கு தீர்க்க ரேகையில் அமைந்திருக்கிறது. வானுயர்ந்த மலைகள் சூழப்பட்ட இந்த பள்ளத்தாக்குப் பகுதி இரண்டு பகுதிகளாக பிரிக்கப்படுகிறது.

மேலே குறிப்பிட்டது போல சுவாட் மலைத்தொடர்களிடையே அமைந்துள்ளது. இந்துகுஷ் மலைத்தொடரின் தொடர்ச்சியாக இம்மலைகள் உள்ளதால் சுவாட் பள்ளத்தாக்கின் பெரும் பகுதி பனி படர்ந்த உயர்மலைகளும், சிகரங்களும் காணப்படுகின்றன. மிகப்பெரிய இம்மலைத்தொடர்கள் தொடர்ச்சியற்று சில கிழக்கிலும், சில மேற்கிலும் காணப்பட்டாலும் பொதுவாக வடக்கு தெற்காக பரவிக்காணப்படுகின்றன.

சுவாட் சமவெளி மல்கான்ட் மலை அடிவாரத்திலிருந்து தொடங்குகிறது. ஆயினும் சுவாட் நிர்வாக எல்லைக்குள் வரும் கேப்ரல் (குலபாட்) பகுதியும் இதில் அடங்கும். லண்டகே முதல் கேப்ரல் வரை இந்த சமவெளியின் மொத்த நீளம் 91 மைல்கள். லண்டகே முதல் கேப்ரல் வரை சுவாட் நதியின் கரையோரத்தில் இரண்டு குறுகிய சமவெளிகள் அமைந்துள்ளன.

2011 ஆம் ஆண்டு மக்கள் தொகை கணக்கெடுப்பின்படி சுவாட் பள்ளத்தாக்கின் மொத்த மக்கள் தொகை 2,40,000.

97 சதவீத மக்களால் பேசப்படும் முக்கிய மொழியாக பஷ்தூ உள்ளது. கோகிஸ்தானி (கலாமி) , தொர்வாலி ஆகிய மொழிகளும் புழக்கத்தில் உள்ளன.

யுசுப்சாய் பஸ்தூன்கள், சேதன், மலக்கனன், அக்குந்த் கேல், மியங்கன் உட்பிரிவுகள்.

சுவாட் பள்ளத்தாக்கு, கீழ்கண்ட 7 தேசில் நிர்வாக பிரிவுகளாக (தாலுகா) பிரிக்கப்பட்டுள்ளது. i.e.


சுவாட் பள்ளத்தாக்கின் முக்கிய நகரம் சைது ஷெரீப்லிருந்து 16 மைல்கள் தொலைவில் மர்கஸார் உள்ளது. இங்கு வெள்ளை பளிங்கு கற்களால் கட்டப்பட்ட முன்னாள் குஜ்ஜார் ஆட்சியாளரான வாலியின் சூபெத் மஹால் உள்ளது.

சுற்றுலாப் பயணிகளுக்கும் உள்ளூர் மக்களுக்கும் சிறந்த பொழுதுபோக்கு மையமாக திகழும் பைஸாகாட் பூங்கா மிங்கோரா நகரத்தில் இருந்து 1 கிலோமீட்டர் தொலைவில் அமைந்துள்ளது.

காரகோரம் மலைத்தொடரில் உள்ள மலை வாசத்தலமான மாலம் ஜபா சுவாட் பள்ளத்தாக்கின் சைது ஷெரீப் நகரத்திலிருந்து 40 கி.மீ தொலைவில் உள்ளது.

சுவாட் அருங்காட்சியகம் மிங்கோரா மற்றும் சைது இடையே, ஸ்வாடின் கிழக்கு பக்கத்தில் உள்ளது. சப்பானிய உதவியுடன் இப்போது ஏழு காட்சியகங்கள் ஏற்படுத்தப்பட்டுள்ளது. சுவாட் புத்த தளங்களிலிருந்து எடுக்கப்பட்ட காந்தார சிற்பங்களும் இங்கு காட்சிப்படுத்தப்பட்டுள்ளன. புத்தரின் வாழ்க்கை வரலாற்று விளக்கக் காட்சியகங்களும் இதில் அடங்கும்.




</doc>
<doc id="284284" url="https://ta.wikipedia.org/wiki?curid=284284" title="பித்தப்பை புற்றுநோய்">
பித்தப்பை புற்றுநோய்

பித்தப்பைப் புற்றுநோய் என்பது பித்தப்பை உயிரணுக்களில் அரிதாகவே தோன்றும் புற்றுநோயாகும். பெண்களிடம் ஆண்களைவிட அதிகமாகக் காணப்படுகிறது.ஆரம்ப அறிகுறிகளாக மஞ்சள் காமாலை, வயிற்றுவலி, காய்ச்சல், குமட்டல், வாந்தி, உப்புசம் முதலியனகாணப்படும். வயிற்றில் கட்டி காணப்படும்.

இந்நோயினை ஆரம்பக் காலத்தில் கண்டு கொள்வது கடினமாகவே உள்ளது. பித்தப்பையினையும் அதனை அடுத்துள்ள பகுதிகளிலும் ஆய்ந்தே கண்டுகொள்ளப்படுகிறது. அவ்வாறே நோயின் நிலையினையும் தெரிந்து வரையறுக்கப்படுகிறது.சில காரணிகள் மருத்துவத்தின் போக்கையே சிக்கலாக்குகிறது.

பித்தப்பை ஈரலுக்குப் பின்னால் காணப்படும் பேரிக்காய் வடிவிலான வயிற்றுப் பகுதியில்அமைந்துள்ள ஓர் உறுப்பகும். இப்பையில் பித்தநீர் சேமிக்கப்படுகிறது.

ஈரலில் சுரக்கும் பித்தநீர் , கொழுப்பினைச் செரிக்க உதவுகிறது. ஈரலிலிருந்து வரும் பித்தக்குழாயும் பித்தப்பையிலிருந்து வரும் குழாயும் இணைந்து பொது பித்தக்குழாயாக முன் சிறு சிறுகுடல் பகுதியில் இணைகின்றன.நாம் உண்ணும் உணவு இரைப்பையிலும் குடலிலும் உடைக்கப்படும் போது, பித்தநீர் செயல்படுகிறது.

பித்தப்பை மூன்று சுவர்களையுடையது.உள் சுவர் சளிப்படலத்தால் ஆனது. அடுத்தது தசைப்படலம். அடுத்துவெளிப்படலம்.பித்தப்பையில் கல் இருப்பது அதில் புற்றுநோய் வருவதற்கான அறிகுறியாகாது. 
அறுவைமருத்துவத்தின் போதுதான் சில சமயங்களில் நோய் தெரியவருகிறது.
மீயொலி ஆய்வு,நோயினைத் தெரிந்து கொள்ள உதவக்கூடும். ஈரல் செயல்படும் முறை பற்றிய ஆய்வும் குருதியிலுள்ள சில வேதிப்பொருட்களும் ஈரலின் நிலையினைக் காட்ட உதவும். இந்த மாற்றங்கள் புற்றாலும் ஏற்படலாம். எக்சு கதிர் ஆய்வு , சி.டி,எம்.ஆர் .ஐ.ஆய்வுகளும் துணைபுரிகின்றன. அறுவை மருத்துவம், கதிர் மருத்துவம், வேதி மருந்துகள் நல்ல பலனைக் கொடுக்கின்றன.ஆரம்ப நிலையில் கண்டு கொண்டால், நல்ல குணமாக்கலாம்.
சேந்தோகிரானுலோமடோசு(Xanthogranulomatous cholecystitis =XGC) என்பது பித்தப்பையின் நோய்களில் அரிதானது ஆகும். இது பித்தப்பைப் புற்றுநோய் அறிகுறிகளைக் காட்டினாலும், இந்நோய் புற்றுநோய் அல்ல. 1976 ஆம ஆண்டு இது பற்றிய மருத்துவ அறிக்கை "மெடிகல் லிடிரேசர்"( the medical literature) இதழில் ஜே. ஜே. மெக்காய் ( (J.J. McCoy, Jr.)என்பவரும், அவரது துணை ஆய்வாளர்களும் வெளியிட்டனர்..


</doc>
