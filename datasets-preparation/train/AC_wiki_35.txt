<doc id="169423" url="https://ta.wikipedia.org/wiki?curid=169423" title="ஆர்கோ (2012 திரைப்படம்)">
ஆர்கோ (2012 திரைப்படம்)

ஆர்கோ ("Argo") 2012 ஆம் ஆண்டு வெளிவந்த அமெரிக்கத் திரில்லர் திரைப்படமாகும். பென் அஃப்லெக்கால் இயக்கப்பட்டது. அக்டோபர் 12, 2012 அன்று ஐக்கிய அமெரிக்காவில் இத்திரைப்படம் வெளியிடப்பட்டது. ஏழு அகாதமி விருதுகளுக்கு பரிந்துரை செய்யப்பட்டது. சிறந்த திரைப்படத்துக்கான அகாதமி விருதை வென்றது. பென் அஃப்லெக், பிரையன் கிரான்ஸ்டன், ஆலன் ஆர்கின், ஜான் குட்மன் ஆகியோர் நடித்துள்ளனர்.

நவம்பர் 4, 1979 அன்று போராட்டக்காரர்கள் டெஹ்ரானிலுள்ள அமெரிக்க தூதரகத்தினை கைப்பற்றினர், இரானில் சி.ஐ.ஏ வின் செயல்களை கண்டித்து. 50 இற்கும் அதிகமான தூதரக அலுவலர்கள் கைப்பற்றப்பட்டனர். அதில் ஆறு நபர்கள் தப்பித்து கனடா தூதரக தலைவர் கென் டெயிலர் (விக்டர் கார்பர்) வீட்டில் தஞ்சம் புகுந்தனர். அவர்களை தாய்நாட்டிற்கு திருப்ப அமெரிக்கா திட்டமிடுகிறது. டோனி மென்டெஸ் (பென் அஃப்லெக்), சி.ஐ.ஏ. அதிகாரியினை அனுகுகிறார்கள். தற்செயலாக "பிளானட் ஆப் த ஏப்ஸ்" திரைப்படத்தினைப் பார்க்க, திரைக்குழுவாக அவர்களை தாய்நாட்டிற்கு திரும்ப கொண்டு வரலாம் என்று முடிவெடுத்தார்.

மென்டெஸ் மற்றும் சாக் ஒ டான்னல் சாம் சேம்பர்ஸை, ஹாலிவுட் மேக்-அப் கலைஞர், சந்திக்கின்றனர். சேம்பர்ஸ் திரைப்படத் தயாரிப்பாளர் லெஸ்டர் சீகலிடம் தொடர்பு ஏற்படுத்திக் கொடுக்கின்றார். சேர்ந்து ஒரு பொய்யான திரைப்பட ஸ்டுடியோவினைத் தொடங்கி, வெற்றிகரமாக "ஆர்கோ" ஒரு "அறிவுபுனைத்" திரைப்படமென விளம்பரம் செய்கின்றனர். அதேசமயம் டெஹ்ரானில் தப்பித்தவர்கள் தூதரக தலைவர் வீட்டில் அதிக அச்சமடைகின்றனர். போராட்டக்காரர்கள் நார்-நாராக கிழிக்கப்பட்ட தூதரக தாள்களை ஒன்று சேர்க்கின்றனர். சிலர் தப்பித்து விட்டனர் என்று அறிகின்றனர்.

"ஆர்கோ"வின் தயாரிப்பாளராக மென்டெஸ் இரானிற்கு செல்கிறார். தப்பித்த ஆறு நபர்களுடன் இணைகின்றார். அவர்களுக்கு கனடிய கடவுச்சீட்டுகளும் போலி தாள்களும் தருகின்றார். அவர்கள் மென்டெஸை நம்ப மறுத்தாலும் இந்த திட்டத்திற்கு ஒத்துழைக்கிறார்கள். டெஹ்ரான் சந்தைக்கு செல்கிறார்கள், அங்கு பிரச்சனையில் சிக்குகின்றனர். இரானிய கலாச்சார தொடர்பு அதிகாரியின் உதவியினால் தப்பிக்கின்றனர்.

சிஐஏ வின் மற்றொறு திட்டத்தினால் மென்டெஸ்சின் திட்டம் நிறுத்தப்படுகிறது. இருந்தும் மென்டெஸ் திட்டத்தினை நடத்துகிறார். டான்னல்-ஐ விமான டிக்கட்டுகள் வாங்க வைக்கிறார். விமான நிலையத்தில் பரபரப்பு நிலவுகிறது. கடைசி நிமிடத்தில் தப்பித்தவர்களின் டிக்கெட்டுகள் உறுதியாகிறது. மேலும் காவலரின் தொலைபேசி, ஹாலிவுட் ஸ்டூடியோவிற்கு, கடைசி நேரத்தில் எடுக்கப்படுகிறது. தப்பித்தவர்கள் விமானத்தில் ஏற இரானிய காவலர்கள் இவர்களைக் கண்டுக்கொண்டனர். விமானத்தை நிறுத்த முயல்கின்றனர் ஆனால் விமானம் வெற்றிகரமாக விமான நிலையத்தினை விட்டுச் செல்கின்றது. இவ்வாறாக மென்டெஸ்சும் ஆறு நபர்களும் இரானிலிருந்து தப்பிக்கின்றனர்.

மற்ற பிணைக்கைதிகளைக் காப்பாற்ற அனைத்து அமெரிக்க ஈடுபாடும் மறைக்கப்பட்டது, வெற்றி முழுமையும் கனடிய அரசாங்கிற்கும் தூதரக அதிகாரியிற்கும் வழங்கப்பட்டது. (அவர்களின் வீட்டு வேலைக்காரி ஈராக்கிற்கு தப்பித்து செல்கிறார்). மென்டெஸ்சிற்கு சிறப்பு பதக்கம் வழங்கப்படுகிறது, இது இரக்சியம் என்பதால் இதை வெளியில் காட்ட அனுமதிக்கப்படவில்லை. 1997 இல் இந்தப் பதக்கம் பற்றி தகவல் பொதுமக்களுக்கு வெளியிடப்பட்டது. அனைத்து பிணைக்கைதிகளும் சனவரி 20, 1981 அன்று விடுதலை செய்யப்பட்டனர். அன்று ரானல்ட் ரேகன் ஐக்கிய அமெரிக்காவின் நாற்பதாவது குடியரசுத் தலைவராக பொறுபேற்றார். இத்திரைப்படம் முன்னாள் குடியரசுத்தலைவர் சிம்மி கார்டரின் இந்த நிகழ்ச்சி பற்றிய பேச்சினுடன் முடிவடைகிறது.




</doc>
<doc id="169425" url="https://ta.wikipedia.org/wiki?curid=169425" title="1535">
1535

ஆண்டு 1535 (MDXXXV) பழைய யூலியன் நாட்காட்டியில் வெள்ளிக்கிழமையில் துவங்கிய சாதாரண ஆண்டு ஆகும்.





</doc>
<doc id="169426" url="https://ta.wikipedia.org/wiki?curid=169426" title="ஏர் மொரீசியசு">
ஏர் மொரீசியசு

ஏர் மொரீசியசு (Air Mauritius) மொரிசியசு அரசின் ஏற்பில் அந்நாட்டில் செயல்படும் வானூர்தி நிறுவனமாகும். இதன் தலைமையகம் போர்ட் லூயிசில் அமைந்துள்ளது. இதன் முதன்மைத் தளம் சர் சிவசாகர் ராம்கூலம் பன்னாட்டு வானூர்தி நிலையம் ஆகும். 

இதன் 51% பங்குகளை ஏர் மொரிசீயசு ஹோல்டிங்சு நிறுவனம் கொண்டுள்ளது. ஏர் மொரீசியசு ஹோல்டிங்சின் பெரும்பகுதி பங்குகளை மொரீசியசு அரசு கையகப்படுத்தியுள்ளது. ஆப்பிரிக்காவின் முக்கிய வானூர்தி நிறுவனங்களில் இதுவும் ஒன்று.

இது மலேசியா, இந்தியா, சிங்கப்பூர், ரீயூனியன், ஹொங் கொங் ஆகிய நாடுகளுக்கு வான்வழிப் போக்குவரத்துகளைக் கொண்டுள்ளது.



</doc>
<doc id="169427" url="https://ta.wikipedia.org/wiki?curid=169427" title="1762">
1762

1762 (MDCCLXII) ஒரு வெள்ளிக்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் இது செவ்வாய்க்கிழமையில் ஆரம்பமானது.




</doc>
<doc id="169430" url="https://ta.wikipedia.org/wiki?curid=169430" title="சர் சிவசாகர் ராம்கூலம் பன்னாட்டு வானூர்தி நிலையம்">
சர் சிவசாகர் ராம்கூலம் பன்னாட்டு வானூர்தி நிலையம்

சர் சிவசாகர் ராம்கூலம் பன்னாட்டு வானூர்தி நிலையம் (Sir Seewoosagur Ramgoolam International Airport) மொரீசியசில் அமைந்துள்ள முதன்மை வானூர்தி நிலையம் ஆகும். இது மொரீசியசின் தலைநகரான போர்ட் லூயிசில் இருந்து 26 மைல் தொலைவில் அமைந்துள்ளது. உள்ளூர் அளவில் முதன்மைத் தளமாகிய பின், ஆப்பிரிக்கா, ஆசியா, ஐரோப்பா ஆகிய கணடங்களின் பல நாடுகளுக்கு வானூர்தி சேவைகளை இயக்குகிறது. புதிய பயணிகள் முனையம் ஒன்று கட்டப்படுகிறது.




</doc>
<doc id="169431" url="https://ta.wikipedia.org/wiki?curid=169431" title="கெம்பெகவுடா பன்னாட்டு வானூர்தி நிலையம்">
கெம்பெகவுடா பன்னாட்டு வானூர்தி நிலையம்

கெம்பெகவுடா பன்னாட்டு வானூர்தி நிலையம் இந்தியாவிலுள்ள பெங்களூரில் அமைந்துள்ளது. இதன் முன்னைய பெயர் பெங்களூர் பன்னாட்டு வானூர்தி நிலையம் ஆகும். இதன் பெயரைக் கெம்பேகவுடா பன்னாட்டு வானூர்தி நிலையம் என்று மாற்ற இந்திய அரசிடம் கர்நாடக அரசு வலியுறுத்தியதையடுத்து, பெயர் மாற்றப்பட்டது. இந்தியாவில் அதிக பயணிகளைக் கையாளும் முதன்மை வானூர்தி நிலையங்களில் இதுவும் ஒன்று.

இங்கிருந்து இந்தியாவின் பிற பகுதிகளுக்கும், மலேசியா, சிங்கப்பூர், இலங்கை, மொரீசியசு, ஹொங் கொங், அரபு அமீரகம் உள்ளிட்ட நாடுகளின் பகுதிகளுக்கு வானூர்திகள் சென்று வருகின்றன. சிறந்த வானூர்தி நிலையம் என்ற விருதினைப் பெற்றுள்ளது என்பது குறிப்பிடத்தக்கது.



</doc>
<doc id="169434" url="https://ta.wikipedia.org/wiki?curid=169434" title="1758">
1758

1758 (MDCCLVIII) ஒரு ஞாயிற்றுக்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் இது வியாழக்கிழமையில் ஆரம்பமானது.





</doc>
<doc id="169436" url="https://ta.wikipedia.org/wiki?curid=169436" title="தமிழகம் பற்றிய தொலெமியின் குறிப்புகள்">
தமிழகம் பற்றிய தொலெமியின் குறிப்புகள்

தமிழகம் பற்றிய தொலெமியின் குறிப்புகள் என்னும் இக்கட்டுரை கிரேக்க புவியியலாளர் தொலெமி (கி.பி 90 - 168) குறித்த தமிழக பகுதிகளை விளக்குகிறது. தொலெமியின் குறிப்புகளை வி. கனகசபை என்பவர் The Tamils 1800 Years Ago என்னும் ஆங்கில நூலில் விரிவாக கொடுத்திருப்பார். மேலும் இதில் தொலெமி குறித்து வைத்த தமிழகத்தின் ஊர்கள் எங்கு இருக்கலாம் என்ற அனுமானங்களையும் முடிவுகளையும் தந்திருப்பார். இதில் முக்கிய தலைநகரங்கள் மற்றும் துறைமுகங்கள் பற்றிய கனகசபையின் கூற்றை மற்ற ஆய்வாளர்களும் ஏற்றுக் கொண்டுள்ளனர். ஆனால் சிறிய நகரங்கள், துணை நகரங்கள், துணைத் துறைமுகங்கள் போன்றவற்றை வி. கனகசபை கணித்ததில் இருந்து சில ஆராய்ச்சியாளர்கள் மாறு படுவதுமுண்டு. அவற்றையும் இக்கட்டுரை விளக்குகிறது.

தமிழகத்தின் மேற்குக்கரை சார்ந்த துறைமுகங்கள், ஆறுகள் மற்றும் நகரங்கள்

அடுத்து அவர் குறிப்பது அயாய் நாடு சார்ந்த துறைமுகங்கள், ஆறுகள் மற்றும் நகரங்கள் ஆகும். இந்த அயாய் நாட்டை ஆய் குடியினரே ஆண்டு வந்தனர். அதன் பட்டியல்,




</doc>
<doc id="169441" url="https://ta.wikipedia.org/wiki?curid=169441" title="பானிபட் போர் (1526)">
பானிபட் போர் (1526)

முதலாம் பானிபட் போர் ("Battle of Panipat") என்பது பாபரின் படையெடுப்பு படைகளுக்கும், தில்லியை ஆண்ட இப்ராகிம் லோடியின் படைகளுக்கும் இடையே, பானிபத்த்தில் 21 ஏப்ரல் 1526 ஆம் ஆண்டில் நடைபெற்றது. இப்போரின் முடிவில் தில்லியில் முகலாயப் பேரரசு நிறுவப்பட்டது. இந்த போர் வெடிமருந்து சுடுகலன்கள் மற்றும் புலம் பீரங்கி தொடர்புடைய முந்தைய போர்களில் ஒன்று. 21 ஏப்ரல் 1526 அன்று இப்ராகிம் லோடி இறந்ததனால் இப்போர் முடிவுக்கு வந்தது.



</doc>
<doc id="169443" url="https://ta.wikipedia.org/wiki?curid=169443" title="மத்தாயூ ஆர்ஃபிலா">
மத்தாயூ ஆர்ஃபிலா

மத்தாயு ஜோசப் போனாவென்சர் ஆர்ஃபிலா ("Mathieu Joseph Bonaventure Orfila", காட்டலான் மொழி: Mateu Josep Bonaventura Orfila i Rotger, 24 ஏப்ரல் 1787 - 12 மார்ச் 1853) எசுப்பானிய நாட்டில் பிறந்த பிரெஞ்சு நச்சியல் மற்றும் வேதியியலாளர். இவரே நச்சியல் அறிவியலை நிறுவியவர்.

பொதுவாக ஒரு கொலை அல்லது கொலை முயற்சியில் நஞ்சு பயன்படுத்தியது உறுதி செய்யப்பட்டால் அல்லது சந்தேகம் இருந்தால், ஒரு தடய நச்சியல் வல்லுநர் பெரும்பாலும் நஞ்சு உள்ளடக்கிய சடலம் மற்றும் உணவுப் பொருட்களை ஆய்வு செய்வார். ஆர்ஃபிலாவின் காலத்தில் பயன்படுத்தப்பட்ட முதன்மை நஞ்சு ஆர்சனிக் தனிம வகையாகும். அக்காலகட்டத்தில் ஆர்சனிக் இருப்பை சோதனை செய்ய எந்த நம்பகமான வழிகளும் இல்லை. ஆர்ஃபிலா தனது முதல் ஆய்வுக் கட்டுரையில் (Traité des poisons) ஆர்சனிக் இருப்பை சோதனை செய்து, அவற்றின் துல்லியத்தை அதிகரிக்க புதிய வழிமுறையை உருவாக்கி, பழைய முறைகளுக்கும் புத்துயிர் அளித்து, நஞ்சைப் பற்றிய புதிய நுட்பங்கள் மற்றும் தொழில்நுட்பங்கள் வெளியிட்டு பெரிதும் சாதனை செய்தார்.

1840 ஆம் ஆண்டில், மேரி லபார்கே என்ற பெண்மணி அவரது கணவரை ஆர்சனிக் பயன்படுத்தி மர்மமான முறையில் கொலை செய்தார் என்று வழக்கு பதிவு செய்யப்பட்டது. அக்காலத்தில் ஆர்செனிக் கிடைப்பது சுலபமாக இருந்தாலும், கொல்லப்பட்ட நபரின் சடலத்தில் ஆர்செனிக் காணப்படவில்லை, ஆனால், அவர் சாப்பிட்ட உணவில் கண்டுபிடிக்கப்பட்டது. நீதிமன்றம் கேட்டுக் கொண்டதற்கிணங்க ஆர்ஃபிலா விசாரணை மேற்கொண்டார். ஆர்சனிக்கைக் கண்டறிய பயன்படுத்திய சோதனை, (மார்ஷ் சோதனை), தவறாக மேற்கொள்ளப்பட்டிருந்ததைக் கண்டுபிடித்தார் மற்றும் கொலை செய்யப்பட்டவரின் உடலில் உண்மையில் ஆர்சனிக் இருந்தது என்றும் கண்டுபிடித்து லபார்கே குற்றவாளி என்பதை உறுதிப்படுத்தினார்.



</doc>
<doc id="169447" url="https://ta.wikipedia.org/wiki?curid=169447" title="மார்ஷ் சோதனை">
மார்ஷ் சோதனை

மார்ஷ் சோதனை ("Marsh test") என்பது ஆர்சனிக் நஞ்சு பயன்படுத்தப்பட்டுள்ளதைக் கண்டறியும் குறிப்பாக தடய நச்சியல் துறையில் பயனுள்ள மிகவும் முக்கியமான சோதனை முறையாகும். இது வேதியியலாளர் ஜேம்ஸ் மார்ஷ் என்பவரால் 1836 இல் முதலில் வெளியிடப்பட்டது.


</doc>
<doc id="169451" url="https://ta.wikipedia.org/wiki?curid=169451" title="கிச்சுக் கிச்சுத் தம்பலம்">
கிச்சுக் கிச்சுத் தம்பலம்

கிச்சுக் கிச்சுத் தம்பலம் என்பது சிறுவர், சிறுமியர் விளையாடும் விளையாட்டுகளில் ஒன்று. சில வேளையில் பெரியவர்களும் சிறுவர்களோடு சேர்ந்துகொள்வர். இதனை ஈழத்தமிழர் குச்சாட்டம் எனவும் வழங்குவர். 

சிறு மணல் கரையில் துரும்பை மறைத்துக் கண்டுபிடிக்கச் செய்யும் விளையாட்டு. இருவர் ஆட்டம். ஒருவர் துரும்பை மறைப்பவர். மற்றொருவர் கண்டுபிடிப்பவர். இருகைப் பெருவிரலும் இணைந்து விரல்கள் நீட்டப்பட்ட நிலையில் கைக்குள் அடங்கும் மணல் அல்லது புழுதிமண் கரை அமைக்கப்படும். அதன் நீளம் விளையாடுபவர் கையில் ஒருமுழம் இருக்கும். 

இப்படிப் பாடிக்கொண்டு தன் கையிலுள்ள துரும்பை ஒருவர் மறைப்பார்.

கண்டுபிடிப்பவர் தம் இருகை விரல்களையும் கோத்துக்கொண்டு துரும்பு இருக்கும் இடத்திலுள்ள கரையைம் பொத்திக்கொள்வார். மறைத்தவர் கை பொத்தப்படாத கரையைக் கிண்டித் தான் மறைத்த துரும்பை எடுக்கவேண்டும். அப்பகுதியில் துரும்பு இல்லையென்றால், இருக்குமிடத்தைக் கையால் பொத்தி மறைத்தவர் தான் மறைத்த இடத்தில் துரும்பு இருப்பதை எடுத்துக் காட்டவேண்டும். யார் கையில் துரும்பு அகப்படுகிறதோ அவர் துரும்பை மறைக்கும் ஆட்டத்தைத் தொடங்குவார்.

இது ஒரு ஊக விளையாட்டு. இதனை ஊழ்த்திற விளையாட்டு என்றும் கொள்ளலாம்.

சங்ககாலத்தில் இப்படி ஒரு புன்னைக்கொட்டையை மறைத்து விளையாடிய பெண் ஒருத்தி அதனை எடுக்காமலே விட்டுவிட்டுப் போய்விட்டாளாம். அது முளைத்து வளர்ந்தபோது மறைத்து விளையாடிய சிறுமி அதற்குப் பால் ஊற்றி வளர்த்தாளாம் என நற்றிணை பாடல் ஒன்று கூறுகிறது.



</doc>
<doc id="169453" url="https://ta.wikipedia.org/wiki?curid=169453" title="இசைக் கலைஞர்கள் (கரவாஜியோ)">
இசைக் கலைஞர்கள் (கரவாஜியோ)

இசைக் கலைஞர்கள் ("The Musicians") என்பது புகழ்பெற்ற இத்தாலிய ஓவியரான கரவாஜியோ (முழுப்பெயர்: மிக்கேலாஞ்சலோ மெரீசி தா கரவாஜியோ) என்பவரால் வரையப்பட்ட ஓர் ஓவியம் ஆகும். இதை கரவாஜியோ என்னும் பரோக்கு கலை ஓவியர் சுமார் 1595இல் வரைந்தார். இந்த ஓவியம் ஐக்கிய அமெரிக்க நாடுகளின் நியூயார்க் நகரத்தின் பெருநகரக் கலைக்கூடத்தில் ("Metropolitan Museum of Art") உள்ளது.

கரவாஜியோவின் கலையை ஆதரித்தவர்களுள் முக்கியமான ஒருவர் கர்தினால் பிரான்செஸ்கோ மரியா தெல் மோந்தே என்பவர். அவருடைய வேண்டுகோளுக்கு இணங்க கரவாஜியோ "இசைக் கலைஞர்கள்" என்னும் ஓவியத்தை 1595 அளவில் வரைந்தார்.

கரவாஜியோ வரைந்த இந்த ஓவியத்தில் நான்கு இளைஞர்கள் இசை எழுப்புவதில் ஈடுபட்டுள்ளார்கள். அவர்கள் உடுத்தியிருக்கும் ஆடைகள் கிரேக்க-உரோமைய செவ்விய காலத்தை நினைவூட்டுகின்றன. மூன்று இளைஞர்கள் இசைக் கருவிகளை மீட்டுவதும் பாடலைப் பாடுவதுமாக உள்ளனர். நான்காம் இளைஞன் (பின்புறம், இடது) காம தேவனைப் போல உடையணிந்து, திராட்சைப் பழத்தைக் கொய்து எடுப்பதுபோல ஓவியர் சித்தரித்துள்ளார். திராட்சை இரசம் உள்ளத்துக்குக் கிளர்ச்சியூட்டுவதுபோல, இசை உள்ளத்தின் உணர்வுகளைத் தட்டி எழுப்புகிறது என்னும் கருத்தோடு, இசை ஓவியங்களில் காம தேவனுக்கு இடம் கொடுப்பது அன்றைய வழக்கம். 

ஓவியத்தின் மையமாக இருக்கும் இளைஞன் கையில் யாழ் போன்ற நரம்புக் கருவி உள்ளது. அது கரவாஜியோவின் தோழன் மாரியோ மின்னீத்தி. அவனை அடுத்து, சற்றே பின்புறமாக, பார்வையாளரை நோக்கி இருக்கும் இளைஞன் ஓவியரின் சுய உருத்தோற்றம் என்று அடையாளம் காட்டப்பட்டுள்ளது. 

காம தேவனைப் போல் இருக்கும் இளைஞன் கரவாஜியோ வரைந்த "யாழ் இசைக்கும் கலைஞன்" ("The Lute Player"), "புனித பிரான்சிசின் பரவச நிலை" ("Saint Francis of Assisi in Ecstasy") மற்றும் "பழம் உரிக்கும் இளைஞன்" ("Boy Peeling Fruit") ஆகிய ஓவியங்களில் சித்தரிக்கப்படுகின்ற அதே உருமாதிரி என்று தெரிகிறது. அவற்றை கரவாஜியோ சில ஆண்டுகளுக்கு முன் வரைந்திருந்தார்.

இந்த ஓவியம் வரையப்பட்ட காலக் கட்டத்தில் திருச்சபை இசைக் கலையைப் பெரிதும் ஆதரித்தது. கர்தினால் பிரான்செஸ்கோ மரியா தெல் மோந்தே போன்ற கலை ஆர்வம் மிக்க திருச்சபைத் தலைவர்கள் பலர் கலைஞருக்கு ஊக்கமும் ஆதரவும் அளித்தனர். இசையின் மறுமலர்ச்சி ஏற்பட்ட அதே சமயத்தில் புதுப்புது வித இசையமைப்புகளும் ஊக்கம் பெற்றன. இருப்பினும், கரவாஜியோவின் இந்த ஓவியம் சமயக் கருத்தை வலியுறுத்துவதற்கு மாறாக உலகுசார் இசைப் பாணியையே முன்வைக்கிறது.

ஓவியத்தில் வரும் இளைஞர்கள் காதல் பாட்டு இசைக்கின்றனர். யாழ் இசைப்பவனின் கண்கள் கலங்கியிருக்கின்றன. ஒருவேளை காதல் தோல்வியின் இரேகைகள் அங்கே தெரியலாம். ஓவியத்தின் முன்னணியில் உள்ள வயலின் ஐந்தாம் கலைஞன் ஒருவன் இந்த ஓவியத்தில் இருப்பதை மறைமுகமாகக் காட்டுகிறது. ஒருவேளை ஓவியரின் மனத்தில் ஓவியத்தைப் பார்ப்பவரும் இசைக் குழுவில் இணைய அழைக்கப்படுவதாகக் கருதலாம். 

அதுவரை கரவாஜியோ வரைந்த ஓவியங்களுள் "இசைக் கலைஞர்கள்" ஓவியமே அதிக செறிவு மிக்கது. நான்கு மனித உருவங்களை இணைத்து வரைந்தது ஒரு சவாலாகவே இருந்தது. நான்கு கலைஞர்களும் தனித்தனியே, ஒருவர் மற்றவரோடு தொடர்பின்றி இருப்பதுபோல் தோன்றுகிறது. 

இந்த ஓவியம் ஆங்காங்கே சேதமடைந்துள்ளது. இசைக் குறிப்புகளைக் கொண்ட ஏடும் சேதமடைந்துள்ளதால் அதில் எழுதப்பட்ட குறிப்புகளை முற்றிலுமாக அடையாளம் காண இயலவில்லை.


</doc>
<doc id="169454" url="https://ta.wikipedia.org/wiki?curid=169454" title="மலேசிய உள்நாட்டுப் பாதுகாப்புச் சட்டம்">
மலேசிய உள்நாட்டுப் பாதுகாப்புச் சட்டம்

மலேசிய உள்நாட்டுப் பாதுகாப்புச் சட்டம் (இசா) என்பது (மலாய்: "Akta Keselamatan Dalam Negeri", ஆங்கிலம்: "Internal Security Act") மலேசியாவில் பயன்படுத்தப்படும் ஒரு தடுப்புக் காவல் சட்டம் ஆகும். 1957ஆம் ஆண்டு, பிரித்தானியர்களிடம் இருந்து மலாயா சுதந்திரம் பெற்றதும் இந்தச் சட்டம் இயற்றப்பட்டது. எவ்விதக் குற்றச்சாட்டுகளும் இல்லாமல், தனிமனிதர் ஒருவரைச் சந்தேகத்தின் பேரில், விசாரணை இல்லாமல் இரண்டு ஆண்டுகள் தடுத்து வைக்க இந்தச் சட்டம் வகை செய்கிறது. 

இந்தச் சட்டத்தின் கீழ், தொழில்சங்கவாதிகள், மாணவர்த் தலைவர்கள், அரசியல்வாதிகள், கல்வியாளர்கள், மனித உரிமைப் போராட்டவாதிகள் போன்றோர் கைது செய்யப்பட்டுள்ளனர். அண்மைய காலங்களில் வலைப் பதிவாளர்களும் ஊடகவியலாளர்களும் தடுத்து வைக்கப்பட்டனர். 2013 ஆம் ஆண்டு ஜனவரி 31 வரை, 10,883 பேர் கைது செய்யப்பட்டு தடுப்புக் காவலில் சிறை வைக்கப்பட்டுள்ளனர். இவர்களில் பெரும்பாலோர் விடுவிக்கப்பட்டு விட்டனர். 

இந்த உள்நாட்டுப் பாதுகாப்புச் சட்டத்தில் மாற்றம் செய்யப்பட்டு புதிதாக, வேறு இரு சட்டங்கள் கொண்டு வரப்படும் என்று பிரதமர் நஜீப் துன் ரசாக் 2011 செப்டம்பர் 15ஆம் தேதி அறிவித்தார். குற்றச் செயல் பாதுகாப்பு (சிறப்பு காவல் நடவடிக்கைகள்) சட்டம் 2012 எனும் பெயரில் புதிய சட்டம் உருவாக்கப்பட்டு, நாடாளுமன்றத்திலும் நிறைவேற்றம் கண்டது. 2012 ஜூன் 18இல் மாமன்னரின் சம்மதத்திற்காகத் தாக்கலும் செய்யப்பட்டது. ஆனால், இது நாள் வரையில் அந்தப் புதியச் சட்டம் அமல்படுத்தப்படவில்லை. அதன் தொடர்பாக, மலேசிய உள்துறை அமைச்சரும் எந்த அறிவிப்பையும் வெளியிடவில்லை.

தடுப்புக் காவல் முறையை 1948இல் மலாயாவை ஆட்சி செய்த பிரித்தானியர்கள் நடைமுறைக்கு கொண்டு வந்தனர். மலாயா அவசரகாலத்தின் போது, மலாயா கம்யூனிஸ்டு கட்சியினர் ஆயுதம் தாங்கிய கிளர்ச்சிகளை மேற்கொண்டு வந்தனர். அவர்களை ஒடுக்குவதற்காக, தடுப்புக் காவல் முறை மலாயாவில் அமலுக்கு வந்தது. அன்றைய காலத்தில், அதாவது 1948இல், தடுப்புக் காவல் முறை ஓர் அவசரகாலச் சட்டமாகப் பிரகடனம் செய்யப்பட்டிருந்தது. அந்தச் சட்டம் இயற்றப்படுவதற்கு மூல காரணமாக இருந்தவர் சர். எட்வர்ட் ஜெண்ட் எனும் பிரித்தானிய உயர் ஆணையர் ஆகும்.

அவசரகாலச் சட்டத்தின் கீழ் ஒருவரைத் தற்காலிகமாக, ஓர் ஆண்டு காலத்திற்குத் தடுப்பு காவலில் வைக்க முடியும். வன்முறைகளைக் கட்டுப்படுத்துவதே அந்தச் சட்டத்தின் தலையாய நோக்கமாக இருந்தது. 1960ஆம் ஆண்டு மலாயாவில் அவசர காலம் முடிவுக்கு வந்தது. 1948ஆம் ஆண்டு மலாயா அவசரகாலச் சட்டமும் நீக்கம் செய்யப்பட்டது. 

ஆனால், மலாயா அவசரகாலச் சட்டத்திற்குப் பதிலாக, 1960ஆம் ஆண்டு மலேசிய அரசியலமைப்பின் 149வது விதியின்படி, புதிய உள்நாட்டுப் பாதுகாப்புச் சட்டம் இயற்றப்பட்டது. இருப்பினும், மலாயா அவசரகாலச் சட்டத்திற்கு இணையான தடுப்புக் காவல் முறை மட்டும், இதுநாள் வரையிலும் தக்க வைக்கப்பட்டுள்ளது. அனைத்துலக மனித உரிமைக் கழகத்தின் கண்டனத்திற்கும் உள்ளாகி வருகிறது.

மலாயாவின் அவசரகாலத்தின் போதும், அதன் பின்னரும் கம்யூனிச செயல்பாடுகளை முற்றிலும் தவிர்ப்பதே, உள்நாட்டுப் பாதுகாப்புச் சட்டத்தின் முக்கிய நோக்கமாக இருக்கும் என்று வலியுறுத்தப்பட்டது. உள்நாட்டுப் பாதுகாப்புச் சட்டத்தின் மிகைப்படியான அதிகாரம் தவறாகப் பயன்படுத்தப்படமாட்டாது என்று மலேசியாவின் முதல் பிரதமர் துங்கு அப்துல் ரகுமான் உறுதியாகவும் திடமாகவும் வாக்குறுதி அளித்து இருந்தார்.

அரசியல்வாதிகள் பலர் கைது செய்யப்பட்டு கமுந்திங், சுங்கை ரெங்கம் தடுப்பு முகாம்களில் காவலில் வைக்கப்பட்டனர். இந்தக் கைது நடவடிக்கைகள், பொதுமக்களிடையே பலமான அதிருப்திகளையும், மனக்கசப்புகளையும் ஏற்படுத்தி வந்தன. ஆளும் கட்சியின் அரசியல் நிலைத் தன்மையில் குறை காண்பவர்களின் மீது அந்தச் சட்டம் எகிறிப் பாய்ந்தது.

மலேசிய உள்நாட்டுப் பாதுகாப்புச் சட்டம், ஒரு நடுநிலையான மக்களாட்சிக்கு உகந்தது அல்ல என்றும், அது தவறாகப் பயன்படுத்தப் படுகிறது என்றும், பரவலான அதிருப்திகள், நெடுநாட்களாகப் பொதுமக்களிடம் நீறு பூத்த நெருப்புகளாய்க் கனன்று வருகின்றன.

மலேசிய உள்நாட்டுப் பாதுகாப்புச் சட்டத்தைத் திருத்தி அமைப்பதில், அரசாங்கம் இறுதிக் கட்டத்தில் இருப்பதாக, மலேசியாவின் உள்துறை அமைச்சராக இருக்கும் டத்தோ ஸ்ரீ இசாமுடின் துன் உசேன் கூறியுள்ளார். அந்தத் திருத்தகத்தில் ஐந்து முக்கிய கூறுகள் கவனத்தில் எடுத்துக் கொள்ளப்படும் என்றும் அவர் அறிவித்துள்ளார். 
</br>அந்த ஐந்து கூறுகள்:


உள்துறை அமைச்சருடன் பேச்சுவார்த்தை நடத்திய அமைப்புகள்:</br>

அந்தப் பேச்சுவார்த்தைகளுக்குப் பின்னர் அரசாங்கம் அது தொடர்பாக ஓர் அறிக்கையை வெளியிட்டது. விசாரணயின்றி தடுத்து வைக்கப்படும் முறை அகற்றப்பட மாட்டாது என்று அறிவித்தது.


</doc>
<doc id="169455" url="https://ta.wikipedia.org/wiki?curid=169455" title="சிவதீக்கை">
சிவதீக்கை

சைவ நெறியில் திருமுறைகளையும் சிவாகமங்களையும் ஓதுவதற்கும், சைவ ஒழுக்கத்தை மேற்கொண்டு ஒழுகுவதற்கும் உரிய தகுதியை உண்டு பண்ணுவது சிவதீக்கை எனப்படும். 

சிவதீக்கை நிராதர தீக்கை, சாதார தீக்கை என இரு வகைப்படும்.

வேறோர் ஆதாரத்தைக் கொள்ளாது சிவபெருமான் தானே நேர் நின்று செய்வது நிராதர தீக்கை எனப்படும்.

வேறொரு பொருளைத் தனக்கு ஆதாரமாகக் கொண்டு இறைவன் செய்யும் தீக்கை சாதார தீக்கை எனப்படும்.



</doc>
<doc id="169458" url="https://ta.wikipedia.org/wiki?curid=169458" title="மோர்மொன் நூல்">
மோர்மொன் நூல்

மோர்மொன் நூல் ("Book of Mormon") என்ற புனித நூல் பின்னாள் புனிதர்களால் விவிலியத்துடன் இணைந்து கடவுளின் வாக்காக நம்பப்படுவதாகும். இதன் ஆங்கிலப் பதிப்பு முதன்முதலில் மார்ச்சு 1830இல் ஜோசஃப் ஸ்மித், ஜூனியர் என்பவரால் பதிப்பிக்கப்பட்டது. பழைய ஏற்பாட்டில் குறிப்பிடப்படும் இறைவாக்கினர் போல தம்மை அறிவித்துக் கொண்ட இவர் தமக்கு ஓர் தேவதூதர் கொடுத்த தங்கத் தகடுகளிலிருந்து ஆங்கிலத்திற்கு மொழி பெயர்த்ததாகக் கூறினார். இந்த தங்கத்தகடுகளில் முதன்முதலாக எழுதப்பட்டிருந்த மொழி " யூதர்களின் கற்றலையும் எகிப்தியர்களின் மொழியும்" கொண்டு உருவானதாக இந்த நூலில் குறிப்பிடப்பட்டுள்ளது.

மோர்மொன் என்பவரால் பதியப்பட்ட நெபைட்டுக்கள், இலாமனைட்டுக்கள் என்ற இரு மக்கள் குழுக்களைப் பற்றிய கதையின் சுருக்கமே மோர்மொன் நூலில் இடம் பெற்றுள்ளது. இவர்களது மூதாதையர்கள் தங்கள் தந்தை "லெகி"யுடன் இயேசு கிறித்து பிறப்பதற்கு 600 ஆண்டுகளுக்கு முன்னரே யெரூசலத்தை விட்டு நீங்கியதாகவும் மாபெரும் பெருங்கடலைக் கடந்து புதிய உலகத்தில் குடியேறியதாகவும் குறிப்பிடுகிறது. இந்தக் குடும்பங்களின் வாழ்க்கை, நகரங்கள், போர்கள், அரசு அமைப்புக்கள், ஆன்மிக புரிதல்கள் மற்றும் சமய நம்பிக்கைகளை இந்நூல் விவரிக்கிறது. இதன் முதன்மை குறிக்கோளாக இயேசு கிறித்து குறித்தான கற்கையைப் பரப்புவதாகும். இந்த மக்களிடையே இயசு கிறித்து வருகை புரிந்து அதிசயங்கள் நிகழ்த்தி சரியான வாழும் முறையை வழிகாட்டியதே இந்த நூலின் மையக் கருத்தாகும்.



</doc>
<doc id="169461" url="https://ta.wikipedia.org/wiki?curid=169461" title="இரண்டாம் யோசப்பு இசுமித்து">
இரண்டாம் யோசப்பு இசுமித்து

இரண்டாம் யோசப்பு இசுமித்து அல்லது யோசப்பு இசுமித்து, இளையவர் ("Joseph Smith, Jr.", "ஜோசஃப் ஸ்மித், ஜூனியர்", திசம்பர் 23, 1805 – சூன் 27, 1844) அமெரிக்க சமயத் தலைவரும் பின்னாள் புனிதர் இயக்கம் அல்லது மொர்மனியம் என்ற சமயத்தின் நிறுவுனரும் ஆவார். தமது 24ஆம் அகவையில் மோர்மொன் நூலை பதிப்பித்து அடுத்த பதினான்கு ஆண்டுகளில் பல்லாயிரக் கணக்கான சீடர்களைப் பெற்றார். பல நகரங்களையும் கோவில்களையும் நிறுவி தமது சமயத்தை நிலைநிறுத்தினார். பின்னாள் புனிதர் இயக்கத்தைச் சேர்ந்தவர்கள் இவரை ஓர் இறைவாக்கினராகக் கருதுகின்றனர்.

யோசஃப் இசுமித்தின் கூற்றுப்படி, அவர் 17 அகவையினராக இருக்கும் போது தான் மொரோனி எனப்படும் தேவதூதரை சந்தித்தார்.. மொரோனி இசுமித்திடம் தங்கத்தகடுகளில் எழுதப்பட்டுள்ள மிகவும் பழைமையான நூல் ஒன்றினைப் பற்றியும் அது ஓர் குன்றில் புதைக்கப்பட்டுள்ளதாகவும் கூறினார். சில ஆண்டுகள் கழித்து இந்த தகடுகளைத் தான் பெற்றதாகக் கூறி அதன் உள்ளடக்கத்தை ஆங்கிலத்தில் இன்று மோர்மொன் நூல் எனப்படும் புனித நூலாக மொழிபெயர்த்தார். மார்ட்டின் ஹாரிசு என்பவருக்கு தான் அவரது தொப்பியிலிருந்து படிக்கும் வாசகங்களை எழுதுமாறு பணித்தார். தங்கத் தகடுகளுடன் முக்காலமுணரும் கற்களை அவரது தொப்பியில் இட்டுள்ளதாகவும் அதன் மகிமையால் எழுத்துக்கள் தொப்பியில் தோன்றி ஆங்கிலமாக மாறும் எனவும் கூறினார். ஹாரிசு இந்தப் பக்கங்களை எடுத்துச் சென்று தனது மனைவிக்கு என்ன நடந்தது என்பதை எடுத்துரைத்தார். அவரது மனைவி நம்பாது அடுத்த நாளில் யோசப்பை சோதிக்குமாறு பணித்தார். ஹாரிசு அடுத்தநாள் சென்று தான் முந்தைய நாள் பக்கங்களை தொலைத்து விட்டதாகவும் வேண்டுமானால் திரும்பவும் நகலெடுக்க உதவுவதாகவும் கூறினார். யோசப்பு பொய் கூறுவதானால் இம்முறை நகலும் நேற்றைய படியும் வெவேறாக இருக்குமென்பது அவரது சோதனை. யோசப்பு தான் தனியாக வழிபட விரும்புவதாகக் கூறினார். பின்னர் ஹாரிசிடம் யோசப் கடவுள் மிகவும் கோபப்பட்டதாகவும் இனி தங்கத்தகடுகளிலிருந்து மொழிபெயர்க்க உதவ மாட்டேன் என்றதாகவும் கூறினார். ஆனால் வேறு தகடுகளைத் தருவதாகவும் அதனை யோசப் மட்டுமே காண முடியும் என்றும் கூறியதாகவும் அதன் உள்ளடக்கமும் அதே கதையைக் கொண்டிருக்கும்;ஆனால் வேறு மொழிநடையில் இருக்கும் என்றார். இதையொட்டியே மோர்மொன் நூல் எழுதப்பட்டது.

ஜூன் 1830இல் இசுமித்து தான் மோசேவை ஒரு காட்சியில் கண்டதாகவும் அதில் உலக முடிவைப்பற்றியும் மனிதப்படைப்பைப்பற்றியும், கடவுளுக்கும் மனிதனுக்குமான உறவு குறித்தும் விளக்கம் பெற்றதாகவும் கூறினார். இக்காட்சியின் அடிப்படையில் இசுமித்து விவிலியத்தை மொழிபெயர்க்க தொடங்கினார். இம்மொழிபெயர்ப்பினை 1833இல் நிறைவு செய்ததாக இவர் அறிவித்தாலும், இவரின் இறப்பு வரை இது அச்சிடப்படவில்லை. இசுமித்து செய்த பல மாற்றங்கள் விவிலிய மூல நூலுக்கு ஒத்திருக்கவில்லை. இவர் விவிலியம் காலப்போக்கில் மனிதர்களால் மாற்றப்பட்டுவிட்டதாகவும், அதனால் அதன் உணமைத்தன்மை கெட்டு விட்டதாகவும், இவரின் மொழிபெயர்ப்பே கடவுளால் தூண்டப்பட்டதாகவும் கூறியுள்ளார். இவர் செய்த பல மாற்றங்கள் முரண்பாடுகளை சரி செய்யவோ அல்லது சிறிய விளக்கங்கள் தருவதாகவோ இருந்தாலும், பிற மாற்றங்கள் "இழந்த" பகுதிகள் என மூல நூலில் இல்லாத பெரிய உரைகளையும் விவிலியத்தில் சேர்த்திருத்தது. எடுத்துக்காட்டாக தொடக்க நூலின் படைப்பு விவரிப்பு இவரின் மொழிபெயர்ப்பின் மூன்று மடங்கு பெரிதாயிருந்தது. இதுவே பிற்காலத்தில் "மோசேயின் புத்தகம்" என அழைக்கப்படது விவிலியத்தில் சில வரிகளே உள்ள நோவாவின் மூதாதையரான ஏனோக்கின் கதை இவரின் மொழிபெயர்ப்பில் பல பக்கங்களுக்கு உள்ளது. இவரின் மொழிபெயர்ப்பு பழைய ஏற்பாட்டை கிறித்தியலுக்கு உட்படுத்தும் முயற்சியாக அமைந்திருந்தது.

1835ஆம் ஆண்டு இவர் ஒரு வழிப்போக்கரிடமிருந்து தனது திருச்சபையினர் சிலரை சில சுவடிகளை வாங்கச்செய்தார். அடுத்த பல ஆண்டுகளாக, ஸ்மித், இந்த சுருள்களில் கூறப்பட்டுள்ளவைகளாக தான் எண்ணியதை மொழிபெயர்த்து 1842இல் "ஆபிரகாமின் புத்தகம்" என்னும் பெயரில் வெளியிட்டார். இப்புத்தகம் ஆபிரகாம் நிறுவிய நாட்டினைப்பற்றியும் வானியல், அண்டவியல், வம்ச பட்டியல் மற்றும் குருத்துவம் பற்றியும் உலகப்படைப்பின் மற்றுமொரு வகையான விவரிப்பையும் கொண்டுள்ளது.

ஏப்ரல் 6, 1830 அன்று அவர் பின்னாள் புனிதர்களின் இயேசு கிறித்துவின் திருச்சபையை நிறுவினார். இது பரவலாக மோர்மொன் திருச்சபை எனப்படுகிறது. யோசப் கடவுள் தன்னிடம் ஓர் இறைவாக்கினராக இருந்து தன்னிடம் கற்றவைகளை மக்களிடம் பரப்புமாறு கூறியதாக்க் கூறினார். பல மில்லியன் மக்கள் அவரது திருச்சபையில் இணைந்தனர். இந்தத் திருச்சபை இன்றும் இயங்கி வருகிறது.

யோசப் ஸ்மித் கூறிய கூற்றுக்களை சிலர் விரும்பவில்லை. மற்ற திருச்சபைகள் பகுதி உண்மையையே உரைப்பதாகக் கூறினார். மேலும் பல மனைவிகளை மணம் புரிவதை ஆதரித்தார். இதனால் இவர் மீது பலர் பகைமை பாராட்டினர்.

சூன் 7, 1844இல் ஸ்மித்தின் செயல்களால் வெறுப்படைந்த இவரின் சமயத்தினர் சிலர் இல்லினாய் மாநிலத்தின் "நாவூ" என்னுமிடத்தில் "நாவூ புறங்காட்டி" என்ற செய்தித்தாளினை மொர்மனியத்தினை மறுசேரமைக்கும் கருத்துகளோடு வெளியிட்டனர். இந்த செய்தித்தாளில் ஸ்மித் தங்களது மனைவியரைக் கவர்ந்ததாக சிலர் கூறுகின்றனர் போன்ற பல விசமச் செய்திகளை பரப்பினர். இதனால் வெகுண்ட ஸ்மித் செய்தித்தாள் வெளியிட்ட அச்சு இயந்திரத்தை அழித்து அந்நகரத்திலும் இராணுவ ஆட்சியை பிரகடனம் செய்தார். இதனால் உள்நாட்டுப் போர் விளைவிக்க முயன்றதாக ஸ்மித் கைது செய்யப்பட்டார். இல்லினாயன் கார்த்தேஜ் சிறையில் அடைபட்டிருக்கும் தருவாயில் சூன் 27, 1844 அன்று சிறையினுள் புகுந்த சில இவரின் பகைவர்கள் இவரையும் இவரது தமையனார் ஐரும்மையும் சுட்டுக்கொன்றனர்.



</doc>
<doc id="169490" url="https://ta.wikipedia.org/wiki?curid=169490" title="1760">
1760

1760 (MDCCLX) ஒரு செவ்வாய்க்கிழமையில் ஆரம்பமான ஒரு கிரிகோரியன் நெட்டாண்டாகும். பழைய ஜூலியன் நாட்காட்டியில் இது சனிக்கிழமையில் ஆரம்பமானது.




</doc>
<doc id="169491" url="https://ta.wikipedia.org/wiki?curid=169491" title="1773">
1773

1773 (MDCCLXXIII) ஒரு வெள்ளிக்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் இது செவ்வாய்க்கிழமையில் ஆரம்பமானது.




</doc>
<doc id="169493" url="https://ta.wikipedia.org/wiki?curid=169493" title="மீன்பிடி கரை">
மீன்பிடி கரை

கரைத்தட்டு, சில நேரங்களில் மீன்பிடி கரை, என்பது கடலில் சுற்றியுள்ளப் பகுதியை விட ஆழம் குறைவான பகுதியாகும். இங்கு காற்று மற்றும் அலை மாற்றங்களால் சத்துமிக்க குளிர்ந்த நீர் அமைகிறது. இக்காரணத்தினால் இவை மீன்வளம் மிக்கதாக விளங்குகிறது. மிகப்பெரும் கரைத்தட்டுகளான டாக்கர் கரைத்தட்டு, நியூபௌண்ட்லாந்தின் கிராண்ட் கரைத்தட்டுக்கள் உலகின் மிகவும் வளமான மீன்பிடிக் களங்களாக உள்ளன. 

பத்தொன்பதாம் நூற்றாண்டில் சில கடல் மாலுமிகள் வாச்செட் ரீஃப் போன்ற கரைத்தட்டுக்களை குறிபிட்டுள்ளனர்; இவற்றின் உண்மைத்தன்மை குறித்த தெளிவு இல்லை. 

உலகின் பெரிய கரைத்தட்டுக்களாவன:



</doc>
<doc id="169498" url="https://ta.wikipedia.org/wiki?curid=169498" title="ராபர்ட் பெல்லார்மின்">
ராபர்ட் பெல்லார்மின்

புனித ராபர்ட் பெல்லார்மின் (; 4 அக்டோபர் 1542 – 17 செப்டம்பர் 1621) ஒரு இத்தாலிய இயேசு சபைத் துறவியும், கத்தோலிக்க திருச்சபையின் கர்தினாலும் ஆவார். இவர் கத்தோலிக்க மறுமலர்ச்சியில் மிக முக்கிய பங்கு வகித்தவர்களுல் ஒருவர். இவருக்கு புனிதர் பட்டமளிப்பு 1930இல் திருத்தந்தை பதினொன்றாம் பயஸால் அளிக்கப்பட்டது. அடுத்தவருடமே இவர் திருச்சபையின் மறைவல்லுநர் என அறிவிக்கப்பட்டார். இவரின் விழா நாள் 17 செப்டம்பர் ஆகும்.

1616இல் திருத்தந்தை ஐந்தாம் பவுலின் ஆணையின் படி கலீலியோ கலிலியின் புத்தகங்கள் தடை செய்யப்படுவதையும் கோப்பர்னிய கொள்கையினை அறிவியலின் படி நிறுவ இயலாவிட்டால் அக்கொள்கையினை கைவிடும்படியாகவும் இவர் கலீலியோவை வற்புறுத்தினார். இதற்கு கலீலியோ இணங்கியதால் அவர் மீது எந்த நடவடிக்கையையும் இவர் எடுக்கவில்லை. ஆயினும் பெல்லார்மினின் இறப்புக்குப் பின்பு 1633இல் கலீலியோ கோப்பர்னிய கொள்கை புத்தகத்தை வெளியிட்டதால் மீண்டும் விசாரிக்கப்பட்டார்.



</doc>
<doc id="169502" url="https://ta.wikipedia.org/wiki?curid=169502" title="பீட்டர் கனிசியு">
பீட்டர் கனிசியு

புனித பீட்டர் கனிசியு (), (8 மே 1521 – 21 டிசம்பர் 1597) என்பவர் ஒரு இயேசு சபை குருவும் கிறித்தவச் சீர்திருத்த இயக்கத்தின் போது செருமனி, ஆசுதிரியா, போகிமியா, மோராவியா மற்றும் சுவிட்சர்லாந்து ஆகியநாடுகளில் கத்தோலிக்க திருச்சபையின் படிப்பினைகளை மக்களுக்கு புரியுமாறு விளக்கி கூறியவரும் ஆவார். கத்தோலிக்க திருச்சபை கிறித்தவச் சீர்திருத்த இயக்கத்திற்குப் பின்பு செருமனியில் கண்ட மறுமலர்ச்சிக்கு இவரும் இயேசு சபையுமே காரணம் என நம்பப்படுகின்றது.

இவர் கத்தோலிக்க திருச்சபையில் புனிதர் எனவும் திருச்சபையின் மறைவல்லுநர் எனவும் ஏற்கப்படுகின்றார்.


</doc>
<doc id="169506" url="https://ta.wikipedia.org/wiki?curid=169506" title="கைகர் துகள் அளவி">
கைகர் துகள் அளவி

கைகர் துகள் அளவி அல்லது கைகர்-மியுல்லர் துகள் அளவி அல்லது கைகர்-முல்லர் எண்ணி(Geiger counter, Geiger–Müller counter) என்பது அணுத்துகள்களான ஆல்பா, பீட்டா, காமா முதலான துகள்களின் எண்ணிக்கையை அளக்கும் ஒரு கருவி. இதனை இடாய்ச்சு (செருமன்) இயற்பியலாளர் அன்சு கைகர் என்பவர் 1908 இல் கண்டுபிடித்தார். 

இக்கருவியில் உள்ளே இருக்கும் குழாய் ஒன்றில் குறைந்த அழுத்தத்தில் ஈலியம், ஆர்கான், நியான் போன்ற மந்த வளிமம் ஒன்று நிறைந்து இருக்கும். ஒரு பொருளில் இருந்து கதிரியக்கத்தால் வெளியாகும் துகள்கள், இக்குழாயில் நுழைந்து அதில் இருக்கும் அணுக்களோடு மோதி அவற்றை மின்மவணுக்களாக (அயனிகளாக) ஆக்குகின்றன (துகளின் ஆற்றலால் வளிம அணுவில் உள்ள எதிர்மின்னி சிதறிப் பிரிந்து போய் மின்மமாகின்றது). இக்குழாயில் அமைந்துள்ள நேர்மின்ம, எதிர்மின்ம மின்முனைகளுக்கு இடையே இருக்கும் மின்புலத்தால், மின்மமான அணு உந்தப்பட்டு மின்முனையை அடையும் பொழுது மின்னோட்டம் பாய்கின்றது. இந்த மின்னோட்டத்தை அளப்பதன் மூலம் துகள்களை அளக்க இயலும். இப்படித் துகளைக் கண்டுபிடிக்க இயன்றாலும், துகளின் எண்ணிக்கையைத்தான் அளக்க இது பயன்படுமே அல்லாது, துகளின் ஆற்றலை அளக்க உதவாது. இந்தக் குறைந்த அழுத்தத்தில் நிறைந்திருக்கும் குழாய்க்குக் கைகர்-மியுல்லர் குழாய் (Geiger–Müller tube) என்று பெயர். 

இன்றளவும் கைகர் துகளளவிகள் அணு உலைநிலையங்களிலும், தொழிலகங்களிலும், சுரங்களிலும், புவியியல், மருத்துவத் துறைகளிலும், இயற்பியல் ஆய்வுக்களங்களிலும் பயன்பாட்டில் இருந்து வருகின்றது. இதன் பரவலான பயன்பாட்டுக்குக் காரணம் இதனை எளிதாக அதிகம் சிக்கல் இல்லாத மின்சுற்றுகளின் உதவியால் செய்யலாம். 

கைகர் துகளளவி துகள்களின் மின்மமாக்கும் கதிர்வீச்சுப் பண்பைப் பயன்படுத்தி துகள்களை அளக்கின்றன. இதன் கருவான பகுதி, குறைந்த அழுத்தத்தில், ஈலியம், நியான், ஆர்கான் போன்ற மந்த வளிமங்களோடு சிறிதளவும் உப்பீனி (ஆலசன்) வளிமங்களும் கலந்து நிறைந்திருக்கும், கைகர்-மியுல்லர் குழாய் ஆகும். அணுத் துகள்களோ அல்லது உயர் ஆற்றல் உடைய ஒளியன்களோ (புதிர்க்கதிர்கள் போன்ற மின்காந்த அலை அல்லது ஒளியன்களோ) இந்த வளிம அணுக்களின் மீது மோதும் பொழுது அவ்வணுக்கள் மின்மமாகின்றன. அப்படி மின்மமான மினவணி குழாயில் மின் புலத்தால் நகரச்செய்து திரட்டுவதன் மூலம் மின்னோட்டம் உண்டாக்குவதும், அதை அளப்பதுமே இதன் பின்புலத்தில் உள்ள இயக்கக்கூறுகள். மின்மவணுக்கள் திரட்டப்படும் பொழுது ஏற்படும் பின்னோட்டத்தை மிகைப்பிகள் தக்கவாறு பெரிதாக்கி அளக்கின்றன). இவற்றை இந்த அளவி நகரும் முள் வடிவிலோ, கண்ணால் காணக்கூடிய துடிப்பலைகளாகவோ, காதால் கிளிக்கிளிக் என்று கேட்கக்கூடிய ஒலியலைகளாகவோ மாற்றித் தருகின்றன. கைகர் துகளளவிக் கருவி ஒவ்வொரு துகளையும் கணக்கிட்டு மின்னோட்டமாகப் மாற்றியபின் அதனை ஒலிவடிவாக வெளியீடு செய்யும் பொழுது வரும் ஒலியை . 

தற்கால துகளளவிகள் அணுத்துகள் அலல்து கதிர்வீச்சைப் பல பதின்ம மடங்கு துல்லியமாகக் காட்ட வல்லவை. 

சிறிதளவு மாற்றப்பட்ட கைகர் துகளளவிகள், நொதுமிகளை (நியூட்ரான்களை) அளக்கவும் பயன்படுத்தப்படுகின்றன. இக்கருவிகளில் போரான் டிரைபுளூரைடு அல்லது ஈலியம்-3 ஆகியவற்றோடு நெகிழி மட்டுப்படுத்திகளும் சேர்ந்து இருக்கும். நொதுமி இதில் பாய்ந்து செல்லும்பொழுது விரைவு தடைபட்டு ஆல்பா துகள் உண்டாக்கப்படுகின்றன. இந்த ஆல்பா துகள்களைக் கைகர் துகளளவி அளக்கின்றது. இதன் மூலம் நொதுமிகளையும் அளக்க முடிகின்றது

1908 ஆம் ஆண்டு அன்சு கைகரும் எர்ணசுட்டு இரதர்போர்டும் இப்பொழுது மான்ச்செசுட்டர் பல்கலைக்கழகம் (அப்பொழுது இது மான்ச்செசுட்டரில் உள்ள விக்டோரியா பல்கலைக்கழகம் என அழைக்கப்பட்டது)என்று அழைக்கப்படும் இடத்தில் ஒரு கருவியை உருவாக்கினர். இதுவே இப்பொழுது கைகர் துகளளவி எனப்படுகின்றது இது ஆல்பா துகள்களை அளக்கவல்லதாக இருந்தது. பின்னர் 1928 ஆம் ஆண்டு, கைகரும் அவர் நெறியாளராக இருந்த அவருடைய முனைவர் பட்ட மாணவர் வால்ட்டர் மியுல்லரும் ([Walther Müller) இக் கருவியை மேம்படுத்தி பிற துகள்களையும் அளக்கும் திறம் உடையதாக உருவாக்கினர். 

தற்பொழுது உள்ள கைகர் துகளளவிகள் ஆலசன் அளவி ("halogen counter") என்றும் அழைக்கப்படுகின்றது. இதனை 1947 இல் சிட்னி இலிசிபன் (Sidney H. Liebson) என்பவர் உருவாக்கினார் இது முன்பிருந்த கைகர் துகளளவியைத் தாண்டி வந்துள்ளது, ஏனெனில் இது அதிக நாள்கள் கெடாமல் பயன்படுகின்றது. மேலும் குறைந்த மின் அழுத்தத்தையும் பயன்படுத்துகின்றது 



</doc>
<doc id="169511" url="https://ta.wikipedia.org/wiki?curid=169511" title="மூத்த பிளினி">
மூத்த பிளினி

கையசு பிலினியசு செக்குண்டசு ("Gaius Plinius Secundus", கிபி 23 – ஆகத்து 25, 79 கிபி), பொதுவாக மூத்த பிளினி ("Pliny the Elder") என அழைக்கப்பட்டவர், உரோம எழுத்தாளரும், வரலாற்றாளரும், இயற்கை மெய்யியலாளரும் ஆவார். அத்துடன் உரோமைப் பேரரசின் கடற்படை, மற்றும் இராணுவத் தளபதியாகவும் பேரரசர் வெஸ்பாசியானின் நண்பராகவும் இருந்தவர். இவர் தனது வாழ்நாளின் பெரும் பகுதியை இயற்கை வரலாறு, மற்றும் புவியியல் நிகழ்வுகளை ஆராய்வதில் கழித்தார். இவர் கிபி 77 இல் வெளியிட்ட "இயற்கை வரலாறு" (Naturalis Historia) என்னும் இலத்தீன் மொழியிலான நூலே இன்று கிடைப்பவற்றுள் மிகவும் பழமையான கலைக்களஞ்சியம் ஆகும். இயற்கை வரலாறு, கலையும் கட்டிடக்கலையும், மருத்துவம், புவியியல், நிலவியல், போன்றவை தொடர்பான 37 பிரிவுகளைக் கொண்டதாக இது உள்ளது. 100 ஆக்குனர்களால் எழுதப்பட்ட 2000 வெவ்வேறு ஆக்கங்களில் இருந்து 20,000 குறிப்புகளைத் தொகுத்துள்ளதாகவும், தனது சொந்த அநுபவங்களில் இருந்தும் பலவற்றை உள்ளடக்கி உள்ளதாகவும் அவர் தனது முன்னுரையில் தெரிவித்துள்ளார்.

பொம்பெயி நகரை அழித்த வெசுவியசு எரிமலை வெடிப்பில் சிக்குண்ட தனது நண்பரையும் அவரது குடும்பத்தினரையும் கப்பல் ஒன்றின் மூலம் காப்பாற்ற முயன்ற போது கிபி 79, ஆகத்து 25 இல் இறந்தார்.



</doc>
<doc id="169513" url="https://ta.wikipedia.org/wiki?curid=169513" title="1763">
1763

1763 (MDCCLXIII) ஒரு சனிக்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் இது புதன்கிழமையில் ஆரம்பமானது.






</doc>
<doc id="169523" url="https://ta.wikipedia.org/wiki?curid=169523" title="1190">
1190

1190 (MCXC) ஒரு திங்கட்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் இது வெள்ளிக்கிழமையில் ஆரம்பமானது.



</doc>
<doc id="169545" url="https://ta.wikipedia.org/wiki?curid=169545" title="இயேசு பிறப்பின் முன்னறிவிப்பு (பொட்டிச்செல்லி)">
இயேசு பிறப்பின் முன்னறிவிப்பு (பொட்டிச்செல்லி)

இயேசு பிறப்பின் முன்னறிவிப்பு ("The Annunciation") என்பது சாண்ட்ரோ பொட்டிச்செல்லி என்னும் இத்தாலிய ஓவியரால் 1489-1490 ஆண்டுகளில் வரையப்பட்ட பசைக்கலவை ஓவியம் ஆகும். இது 1978இல் பழுதுபார்க்கப்பட்டு, தற்போது இத்தாலியின் புளோரன்சு நகரத்தில் உஃப்ஃபீசி ("Uffici") கலைக்கூடத்தில் பாதுகாக்கப்பட்டு வருகிறது.

பொட்டிச்செல்லி (சுமார் 1445-1510) கிறித்தவ சமயம் சார்ந்த பல ஓவியங்களையும் பிற பொருள்கள் பற்றிய ஓவியங்களையும் வரைந்து புகழ்பெற்றுள்ளார்

இதன் சிறப்புக் கூறுகள்:

இந்த ஓவியத்தை வரைவதற்கு ஏற்பாடு செய்தவர் பெனெதெத்தோ குவார்தி என்பவர். இவர், புளோரன்சு நகர் சிஸ்தேர்சிய மடத்தின் சிற்றாலயத்தில் வைப்பதற்காக இந்த ஓவியத்தை வரையுமாறு பொட்டிச்செல்லியைக் கேட்டுக்கொண்டார். பின்னர் அந்த ஓவியம் ஃபியோசொலே புனித மார்ட்டின் கோவிலுக்கு மாற்றப்பட்டது.

இந்த ஓவியம் "இயேசு பிறப்பின் முன்னறிவிப்பு" என்று அழைக்கப்படுகிறது. வானதூதர் கபிரியேல் கடவுளால் அனுப்பப்பட்டு நாசரேத்து ஊரில் வாழ்ந்த மரியா என்னும் பெண்ணிடம் சென்று, மரியா கடவுளின் வல்லமையால் கருத்தரித்து ஒரு குழந்தையைப் பெற்றெடுப்பார் என்றும், அக்குழந்தை இறைமகன் என்று அழைக்கப்படும் என்றும் அறிவிக்கின்ற நிகழ்ச்சியைச் சித்தரிக்கிறது.

இந்த நிகழ்ச்சி லூக்கா நற்செய்தியில் கீழ்வருமாறு விவரிக்கப்படுகிறது:

ஆறாம் மாதத்தில் கபிரியேல் என்னும் வானதூதரைக் 
<br>கடவுள் கலிலேயாவிலுள்ள நாசரேத்து என்னும் ஊரிலிருந்த 
<br>ஒரு கன்னியிடம் அனுப்பினார்.
<br>அவர் தாவீது குடும்பத்தினராகிய 
<br>யோசேப்பு என்னும் பெயருடைய ஒருவருக்கு மண ஒப்பந்தமானவர். 
<br>அவர் பெயர் மரியா.
<br>வானதூதர் மரியாவுக்குத் தோன்றி, 
<br>"அருள்மிகப் பெற்றவரே வாழ்க! ஆண்டவர் உம்மோடு இருக்கிறார்" என்றார்.
<br>இவ்வார்த்தைகளைக் கேட்டு அவர் கலங்கி, 
<br>இந்த வாழ்த்து எத்தகையதோ என்று எண்ணிக் கொண்டிருந்தார்.
<br>வானதூதர் அவரைப் பார்த்து, 
<br>"மரியா, அஞ்சவேண்டாம்; கடவுளின் அருளைக் கண்டடைந்துள்ளீர்.
<br>இதோ, கருவுற்று ஒரு மகனைப் பெறுவீர்; 
<br>அவருக்கு இயேசு என்னும் பெயரிடுவீர்.
<br>அவர் பெரியவராயிருப்பார்; 
<br>உன்னத கடவுளின் மகன் எனப்படுவார். 
<br>அவருடைய தந்தை தாவீதின் அரியணையை 
<br>ஆண்டவராகிய கடவுள் அவருக்கு அளிப்பார்.
<br>அவர் யாக்கோபின் குடும்பத்தின் மீது என்றென்றும் ஆட்சி செலுத்துவார். 
<br>அவருடைய ஆட்சிக்கு முடிவே இராது" என்றார்.
<br>அதற்கு மரியா வானதூதரிடம், 
<br>"இது எப்படி நிகழும்? நான் கன்னி ஆயிற்றே!" என்றார்.
<br>வானதூதர் அவரிடம், 
<br>"தூய ஆவி உம்மீது வரும். 
<br>உன்னத கடவுளின் வல்லமை உம்மேல் நிழலிடும். 
<br>ஆதலால் உம்மிடம் பிறக்கப் போகும் குழந்தை தூயது. 
<br>அக்குழந்தை இறைமகன் எனப்படும்.
<br>உம் உறவினராகிய எலிசபெத்தும் 
<br>தம் முதிர்ந்த வயதில் ஒரு மகனைக் கருத்தரித்திருக்கிறார். 
<br>கருவுற இயலாதவர் என்று சொல்லப்பட்ட அவருக்கு இது ஆறாம் மாதம்.
<br>ஏனெனில், கடவுளால் இயலாதது ஒன்றுமில்லை" என்றார்.
<br>பின்னர் மரியா, 
<br>"நான் ஆண்டவரின் அடிமை; உம்சொற்படியே எனக்கு நிகழட்டும்" என்றார். 
<br>அப்பொழுது வானதூதர் அவரை விட்டு அகன்றார். (லூக்கா 1:26-38)

பொட்டிச்செல்லி வரைந்த ஓவியத்தில் "இயேசு பிறப்பு முன்னறிவிப்பு" என்னும் பொருளுக்கே உரித்தான பல குறியீடுகள் காணப்படுகின்றன:

















</doc>
<doc id="169547" url="https://ta.wikipedia.org/wiki?curid=169547" title="1745">
1745

1745 (MDCCXLV) ஒரு வெள்ளிக்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் இது செவ்வாய்க்கிழமையில் ஆரம்பமானது.





</doc>
<doc id="169548" url="https://ta.wikipedia.org/wiki?curid=169548" title="1568">
1568

1568 (MDLXVIII) ஒரு வியாழக்கிழமையில் ஆரம்பமான ஒரு கிரிகோரியன் நெட்டாண்டாகும். பழைய ஜூலியன் நாட்காட்டியில் இது திங்கட்கிழமையில் ஆரம்பமானது.



</doc>
<doc id="169549" url="https://ta.wikipedia.org/wiki?curid=169549" title="1241">
1241

1241 (MCCXLI) ஒரு செவ்வாய்க்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் இது சனிக்கிழமையில் ஆரம்பமானது.



</doc>
<doc id="169551" url="https://ta.wikipedia.org/wiki?curid=169551" title="1651">
1651

1651 (MDCLI) கிரெகொரியின் நாட்காட்டியில் ஒரு ஞாயிற்றுக்கிழமையில் ஆரம்பமான சாதாரண (நெட்டாண்டு அன்று) ஆகும், அல்லது 10-நாட்கள் பின்தங்கிய பழைய யூலியன் நாட்காட்டியில் புதன்கிழமையில் ஆரம்பமான சாதாரண ஆண்டு ஆகும்.





</doc>
<doc id="169555" url="https://ta.wikipedia.org/wiki?curid=169555" title="ஸ்டாலின்கிராட்டின் வாள்">
ஸ்டாலின்கிராட்டின் வாள்

ஸ்டாலின்கிராட்டின் வாள் ("Sword of Stalingrad") என்பது இரத்தினக்கற்களால் அலங்கரிக்கப்பட்ட ஒரு வாளாகும். இது ஸ்டாலின்கிராட் போரின்போது அந்நகரத்தைக் காப்பாற்றிய வீரர்களுக்கு பிரித்தானிய மக்களின் மரியாதையைச் செலுத்தும் முகமாக, ஐக்கிய இராச்சியத்தின் ஆறாம் ஜோர்ஜ் மன்னரின் கட்டளைப்படி உருவாக்கப்பட்டது. 1943, நவம்பர் 29 அன்று, தெகிரான் மாநாட்டின் மாலை நிகழ்ச்சியொன்றின் போது பிரித்தானியப் பிரதமர் வின்ஸ்டன் சேர்ச்சிலினால் ஜோசப் ஸ்டாலினிடம் கையளிக்கப்பட்டது. இந் நிகழ்வில் அமெரிக்க சனாதிபதி பிராங்கிளின் ரூஸ்வெல்ட்டும் கலந்துகொண்டார்.

இவ்வாள் இருபுறமும் முனைகளைக் கொண்டிருந்தது. இதன் குறுக்கே வெள்ளியினாலான பாதுகாப்புத் தடுப்பும் உள்ளது. இதன் நீளம் அண்ணளவாக நான்கு அடியாகும். இவ்வாளில் ஆங்கிலத்திலும் உருசிய மொழியிலும் பொறிக்கப்பட்ட வாசகங்கள் பின்வருமாறு:

ГРАЖДАНАМ СТАЛИНГРАДА • КРЕПКИМ КАК СТАЛЬ • ОТ КОРОЛЯ ГЕОРГА VI • В ЗНАК ГЛУБОКОГО ВОСХИЩЕНИЯ БРИТАНСКОГО НАРОДА
TO THE STEEL-HEARTED CITIZENS OF STALINGRAD • THE GIFT OF KING GEORGE VI • IN TOKEN OF THE HOMAGE OF THE BRITISH PEOPLE
இதன் விளக்கம்:
"அஞ்சாநெஞ்சம் கொண்ட ஸ்டாலின்கிராட்டின் மக்களுக்கு பிரித்தானிய மக்களின் மரியாதையைச் செலுத்தும் முகமாக ஆறாம் ஜோர்ஜ் மன்னனின் அன்பளிப்பு"

இதன் கைப்பிடி 18 கரட் தங்கக் கம்பியினால் சுற்றப்பட்டுள்ளது. இதன் அடிப் பூண் பளிங்கினால் செய்யப்பட்டு அதில் இங்கிலாந்தின் தங்க ரோசா அடையாளம் பொறிக்கப்பட்டுள்ளது. 10 அங்குல நீளமான பாதுகாப்புத் தடுப்பின் இரு முனைகளிலும் சிறுத்தைத் தலை உருவங்கள் பொன்முலாமிடப்பட்டு பொருத்தப்பட்டுள்ளன.

36 அங்குல நீளமுள்ள இரட்டை முனையுள்ள வாள்முனையின் குறுக்குவெட்டு குவிவு வில்லை வடிவமுள்ளது. மேலும் சிறந்த ஷெஃப்ஃபீல்ட் உருக்கைப் பயன்படுத்தி, கையினால் உருவாக்கப்பட்டதாகும். வாளின் உறை பாரசீகச் செம்மறியாட்டுத் தோலினால் செய்யப்பட்டு கருஞ்சிவப்பு நிறம் பூசப்பட்டுள்ளது. எனினும் சில மூலங்கள் இது மொரோக்கோ தோலினால் செய்யப்பட்டதாகக் குறிப்பிடுகின்றன. இது அரச இலச்சினையால் அலங்கரிக்கப்பட்டுள்ளது.

அக்காலத்தில் இவ்வாள் நவீன வாள் உருவாக்கும் கலையின் இறுதி சிறந்த ஆக்கங்களில் ஒன்றாகப் போற்றப்பட்டது.

இவ்வாளை வடிவமைத்தவர் ஒக்ஸ்போர்ட் பல்கலைக்கழக நுண்கலைப் பேராசிரியரான ஆர். எம். வை. கிளீடோவ் என்பவராவார். இதனை வடிவமைப்பதற்காக அவர் மன்னரின் அனுமதியையும் பெற்றிருந்தார். கோல்ட்ஸ்மித்ஸ் ஹோலின் ஒன்பது திறமைவாய்ந்த கைவினைஞர்கள் இவ் வடிவமைப்புப் பணிகளை மேற்பார்வை செய்தனர். வாளில் பொறிக்கப்பட்டுள்ள ரசிய வாக்கியங்கள் ஸ்லாவோனியப் படிமவியலாளரும் கேம்பிரிட்ச் பெம்புரோக் கல்லூரியின் தலைவருமான சர் எல்லிஸ் ஹொவெல் மின்ஸினால் சரிபார்க்கப்பட்டது.

வாளை உருவாக்கியோர் வில்கின்சன் நிறுவனத்தினராவர். இதன் முக்கிய கொல்லர்கள் டொம் பேஸ்லி மற்றும் சிட் ரோஸ் ஆகியோராவர். வனப்பெழுத்தாளர் M.C. ஒலிவர் மற்றும் விமானப்படைப் பொற்கொல்லர் கோப்ரல் லெஸ்லி G. டேர்பின் ஆகியோரும் இதன் உருவாக்கத்தில் பங்குபற்றினர். வாளைச் செய்வதற்கான உருக்கு சன்டர்சன் சகோதரர்கள் மற்றும் ஷெஃப்ஃபீல்டின் நியூபோல்ட் ஆகிய நிறுவனங்களிடமிருந்து பெறப்பட்டது. இச் செயற்திட்டத்தை நிறைவு செய்வதற்கு மூன்று மாதங்கள் எடுத்தன.

இவ்வாளின் அதிகாரபூர்வ கையளிப்பு நிகழ்வு, நவம்பர் 1943ல் ஈரானில் உள்ள சோவியத் தூதரகத்தில் நடைபெற்ற, அப்போதைய முக்கிய மூன்று தலைவர்கள் கலந்துகொண்ட, தெகிரான் மாநாட்டில் நடைபெற்றது. இங்குதான் ஓவர்லோர்ட் நடவடிக்கையின் இறுதித் திட்டங்கள் தீட்டப்பட்டன.

மூன்று மணிநேர தாமதத்தின் பின், தலைவர்களும் அவர்களது பிரதிநிதிகளும் மாநாட்டு மண்டபத்தில் கூடினர். மண்டபத்தின் இருபுறமும் உருசிய மற்றும் பிரித்தானிய மரியாதைக் காவலர்கள் அணிவகுத்து நின்றனர். உருசிய இராணுவ வாத்தியக் குழுவினர் இரு நாட்டுத் தேசிய கீதங்களையும் இசைக்க வின்ஸ்டன் சேர்ச்சில் மண்டபத்தினுள் நுழைந்தார். பிரித்தானிய லெப்டினன்ட் ஒருவரிடமிருந்து வாளைப் பெற்ற சேர்ச்சில் ஜோசப் ஸ்டாலினை நோக்கியவாறு, "பிரித்தானிய மக்களின் மரியாதையைச் செலுத்தும் முகமாக இவ்வாளைப் பரிசளிக்கிறேன்" எனக் கூறினார். வாளின் உறையை முத்தமிட்ட ஸ்டாலின் பிரித்தானிய மக்களுக்கு மௌனமாக நன்றி தெரிவித்தார். பின்னர் ஸ்டாலின் அவ்வாளைப் பார்வையிடுவதற்கு ஃபிராங்கிளின் ரூஸ்வெல்டிடம் வழங்கினார். வாளை உருவி மேலே உயர்த்திய ரூஸ்வெல்ட், "உண்மையாகவே அவர்கள் இரும்பு இதயம் படைத்தவர்கள்" என்று குறிப்பிட்டார். (ரசிய மொழியில் ஸ்டாலின் என்ற பெயரின் அர்த்தம் "இரும்பு மனிதன்" என்பதாகும்.)

பின்னர் அவ்வாள் உறையிலிடப்பட்டது. நிகழ்வின் முடிவில் எதிர்பாராதவிதமாக ஸ்டாலின் அவ்வாளை தனது விசுவாசமான போர்வீரரான மார்ஷல் கிளிமென்ட் வொரோஷிலோவிடம் கையளித்தார். மிகுந்த ஆச்சரியத்துடன் அவ்வாளை எடுக்க முயன்ற அவர் அவ்வாளை தலைகீழாகத் தூக்கியதால் வாள் நழுவிக் கீழே விழுந்தது. எனினும் அது நிலத்தில் விழுந்ததா, அவரது காலில் விழுந்ததா அல்லது கீழே விழாமல் பிடிக்கப்பட்டு உறையினுள் இடப்பட்டதா என்பதில் அவதானிகள் கருத்து வேறுபாடு கொண்டுள்ளனர்.

கையளிப்புக்கு முன் இவ்வாள், வெஸ்ட்மின்ஸ்டர் அபே உட்பட ஐக்கிய இராச்சியமெங்கும், ஒரு சமயச் சின்னம் போல் காட்சிப்படுத்தப்பட்டது. இவலின் வோவின் போர்க்காலத் திரைப்படமான "ஸ்வோர்ட் ஒஃப் ஹொனர்"இல், இந் நிகழ்வு ஒரு முக்கிய காட்சியாக அமைக்கப்பட்டுள்ளது.

இவ் வாள் வொல்கோகிராட்டிலுள்ள ஸ்டாலின்கிராட் போர் நூதனசாலையில் காட்சிக்கு வைக்கப்பட்டுள்ளது. பனிப்போர் காலத்தில் குறைந்தது மூன்று தடவைகள் இவ்வாள் பிரித்தானியாவில் தற்காலிக காட்சிப்படுத்தலுக்காக கொண்டுவரப்பட்டது. வில்கின்சன் நிறுவனம் மேலும் மூன்று வாள்களை உருவாக்கியது. இவை தற்போது காணப்படும் இடங்கள்:



</doc>
<doc id="169556" url="https://ta.wikipedia.org/wiki?curid=169556" title="ஆய்வேடு">
ஆய்வேடு

ஆய்வேடு ("dissertation") அல்லது ஆய்வாக்கம் ("thesis") என்பது பட்டப்படிப்பு அல்லது தொழில்முறை தகுதி பெறுவதற்காக ஒரு மாணவரின் ஆய்வு மற்றும் புரிதல்களை உள்ளடக்கிய ஆவணம் ஆகும். ஆங்கிலத்தில் குறிப்பிடும்போது சில நாடுகளிலும் பல்கலைக்கழகங்களிலும் "தீசிஸ்" அல்லது உடனொத்த சொல் பட்டப்படிப்பு மற்றும் பட்ட மேற்படிப்புக்காக வழங்கப்படும் ஆய்வுக்கட்டுரைக்கும் "டிசெர்டேசன்" என்ற சொல் முனைவர் பட்டப்படிப்பிற்கான ஆய்வுக் கட்டுரைக்கும் பயன்படுத்தப்படுகிறது. வேறு சில நாடுகளிலும் பல்கலைக்கழகங்களிலும் இதற்கு எதிர்மாறாகவும் பயன்படுத்தப்படுகிறது.

தவிரவும் இச்சொற்கள் பட்டம் பெறுவதற்கு மட்டுமன்றி சில நேரங்களில் பொது ஆய்வுகளின் முடிவுகளைத் தாங்கி வரும் ஆவணங்களுக்கும் பயன்படுத்தப்படுகிறது. 



</doc>
<doc id="169557" url="https://ta.wikipedia.org/wiki?curid=169557" title="சக்கர நாற்காலி">
சக்கர நாற்காலி

சக்கர நாற்காலி என்பது தானாக நடக்கும் திறனில் பாதிப்பு உடைய மாற்றுத்திறனாளிகள் மற்றும் உடல் நலக்குறைவால் நடக்க முடியாத நொயாளிகளுக்கும் உதவும் வகையில் உருவாக்கப்பட்ட சக்கரங்கள் பொருத்தபட்ட நாற்காலியாகும். இதில் பயன்பாட்டிற்கேற்ப மனித ஆற்றலினால் இயங்குவன, மின்னாற்றலில் இயங்குவன என்று பலவகைகள் உள்ளன. மனித ஆற்றலில் இயங்கும் சக்கர நாற்காலியில் இந்த நாற்காலியினை நகர்த்துவதற்கு ஏதுவாக கைப்பிடிகள் பொருத்தப்பட்டிருக்கும்.

சக்கர நாற்காலியானது 6ஆம் நூற்றாண்டை சேர்ந்த சீன கல்வெட்டுகளிலும் கிரேக்க பூச்சாடி வேலைப்பாடுகளிலும் காணப்படுகிறது. கி.பி 525 ஆம் ஆண்டுதொட்டே சீனாவில் சக்கர நாற்காலிகள் மனிதர்களை ஓரிடத்திலிருந்து மற்றொரு இடத்திற்கு நகர்த்தி செல்வதற்கான பயன்பாட்டில் இருந்ததை சீன ஓவியங்கள் மற்றும் குறிப்புகளின் மூலம் அறிய முடிகிறது.

பின்வரும் காலங்களில் ஐரோப்பாவில் செருமனி மறுமலர்ச்சி காலத்தின் பொழுது சக்கர நாற்காலி உபயோகத்தில் இருந்ததை அறிய முடிகிறது. 1760 ஆம் ஆண்டில் குளியல் நாற்காலிகள் பயன்படுத்தபட்டு வந்துள்ளன.

1933இல் ஹாரி ஜென்னிங்க்ஸ் மற்றும் அவரது மாற்றுதிறனாளியான நண்பர் ஹெர்பெர்ட் எவெரெஸ்ட், ஆகிய இரு இயந்திர பொறியாளர்களால் முதல் எடைகுறைந்த உலோகத்தால் ஆன மடித்துவைக்ககூடிய சக்கர நாற்காலி வடிவமைக்கபட்டது. இவர்களில் எவெரெஸ்ட் என்பவர் ஒரு சுரங்க விபத்தில் முதுகில் ஏற்பட்ட காயத்தினால் நடக்கும் திறனை இழந்தவர். இவர்கள் தயாரித்த அந்த சக்கர நாற்காலிக்குச் சந்தையில் இருந்த வரவேற்ப்பைக் கண்டறிந்து அவர்கள் தயாரித்த சக்கர நாற்காலியை விற்பனைக்காக சந்தைப்படுத்தினர். ஆகவே இவர்களே முதல் சக்கர நாற்காலி தயாரிப்பாளர்களானார்கள். இவர்களின் X - சட்டம் உடைய வடிவமைப்பு சக்கர நாற்காலிகள் இன்றும் உபயோகத்தில் உள்ளன, இருந்தபோதிலும் இந்த நாற்காலிகள் பல மாற்றங்களும் முன்னேற்றங்களும் கொண்ட வடிவிலும் தற்பொழுது சந்தையில் கிடைக்கின்றன.

ஒரு அடிப்படையான மனித ஆற்றலில் இயங்கும் சக்கர நாற்காலியில் ஒரு உட்காரும் இருக்கையும், பாதங்களை வைக்க தண்டுகளும் மற்றும் நான்கு சக்கரங்களும் இருக்கும். இரண்டு சுழலும் வகையிலான சிறு சக்கரங்கள் முன்பக்கத்திலும் இரண்டு பெரிய சக்கரங்கள் பின் பக்கத்திலும் இணைக்கபட்டிருக்கும். இதில் பொதுவாக பின்பக்கத்தில் உள்ள பெரிய சக்கரத்தில் நாற்காலியை இயக்குவதற்க்காக உலோகம் அல்லது நெகிழியினால் செய்யபட்ட தோராயமாக முக்கால் அங்குலம் தடிமனுடைய வட்டவடிவ உலோக ஓர விளிம்புகள் இருக்கும். இந்த ஓர விளிம்புகள் சாதாரணமாக பின்பக்க சக்கரங்களை விட சற்று சிறிய அளவிலான விட்டமுடையதாக இருக்கும். பெரும்பாலான சக்கர நாற்காலிகள் இருக்கையின் பின்புறத்தில் இரண்டாவது நபரால் தள்ளுவதற்கான இரண்டு கைப்பிடிகள் இருக்கும்.

மற்ற வகை சக்கர நாற்காலிகள் இந்த அடிப்படை வடிவில் அவ்வப்போது சிறு மாற்றங்களுடன் இருக்கும். ஆனால் உபயோகிப்பாளரின் தேவைக்கேற்ப சுற்றி வளைக்கபட்ட இருக்கை மற்றும் தேவையான இருக்கை உயர அளவு மற்றும் இருக்கையின் சாய்வு கோணம், பாத ஓய்வு தண்டுகள், கால் ஓய்வு தண்டுகள் என பலவகையான தேவையான அதீத மாறுதல்களுடனும் இவை கிடைக்கிறன.
மனித ஆற்றலில் இயங்கும் சக்கர நாற்காலிகள் மடித்துவைக்கக்கூடிய மற்றும் மடிக்க முடியாத சக்கர நாற்காலிகள் என இரு முக்கிய வடிவமைப்புகளில் கிடைக்கிறன. தற்பொழுது சக்கர நாற்காலிகள் வின்னூர்திகள் செய்ய பயன்படும் மிக எடை குறைந்த அலுமினியம் போன்ற பொருளினால் செய்யப்பட்டு வெளிவருகின்றன. இவை மொத்தத்தில் எடை குறைவாகவும் இயக்கத்திற்கு இலகுவாகவும் இருக்கிறன. மேலும் சில சக்கர நாற்காலிகள் ஷாக் அப்ஸார்பர் எனப்படும் அதிர்ச்சி குறைப்பான்களுடனும் கிடைக்கிறன.

மேலும் சில வகைகளில் வாடிக்கையாளரின் தேவைக்கேற்ப பாதுகப்பு பட்டைகள், சாய்வு கோணம் மாற்றிக்கொள்ளகூடிய இருக்கை வசதி, அதிகப்படியான கை கால் ஓய்வு தண்டுகள், பொருட்கள் தாங்கிச்செல்ல உதிரி கூடைகள் என பல்வேறு வகையான உதிரிபாகங்களுடன் செய்து கொடுக்கப்படுகிறது. அடிக்கடி இடமாற்றம் தேவைப்படும் வாடிக்கையாளர்கள் பெரும்பாலும் மடித்துவைக்கக்கூடிய நாற்காலிகளையே விரும்பி வாங்குகிறனர். "மெக்கானம் வீல்ஸ்" (MECANUM WHEEL) எனப்படும் எந்த திசையிலும் எளிதில் செல்லக்கூடிய சக்கரங்களுடன் கூடிய சக்கர நாற்காலிகளும் சந்தையில் கிடைக்கிறன.
மனித ஆற்றலில் இயங்கும் சக்கர நாற்காலி என்ற வகையை சேர்ந்த சக்கர நாற்காலிகளை நகர்த்த ஒரு உபயோகிப்பாளரின் ஆற்றலோ அல்லது இரண்டாவதாக ஒரு மனிதனின் ஆற்றலோ தேவைப்படுகிறது. இவ்வகை நாற்காலிகளில் பல மடித்து வேறு இடங்களுக்கு எடுத்து செல்லக்கூடியவையாகக்கூட உள்ளன.

இவ்வகை நாற்காலிகள் பெரும்பாலும் உபயோகிப்பாளராலேயே இயக்கபடுபவையாக இருகின்றன. இவற்றை தேவையான திசைகளில் திருப்ப இவற்றின் பின்புறமுள்ள பெரிய சக்கரங்கள் உதவுகின்றன. பொதுவாக அவை 20 முதல் 24 அங்குலம் (51-61 சென்டிமீட்டர்) வரி விட்டமுள்ளவையாகவும் பார்வைக்கு மிதிவண்டியின் சக்கரங்களைப்போலும் இருக்கும். இவற்றை உபயோகிப்பவர் இந்த சக்கரங்களுடன் இணைக்கப்பட்டுள்ள இரும்பு பட்டைகளின் உதவியுடன் இயக்கமுடியும். இந்த இருப்பு பட்டைகள் இந்த சக்கரங்களின் அளவினை விட சற்று சிறியதாக இருக்கும்.

ஒரு மருத்துவ உதவியாளரின் உதவியினால் இயங்கும் வகையான சக்கர நாற்காலிகள் அவற்றின் உபயோகத்திற்கேற்ப அவைகளின் இருக்கையின் பின்பகுதியில் கைப்பிடி பொருத்தப்பட்டிருக்கும். பெரும்பாலும் இவ்வகை நாற்காலிகள் மருத்துவமனைகளில் "ஸ்ட்ரெச்சர்" எனப்படும் மருத்துவ படுக்கைகள் போன்ற வசதிகள் இல்லாத சமயங்களிலோ அல்லது அவ்வகை வசதிகள் தேவைப்படாத இடங்களிலோ இந்த சக்கர நாற்காலிகள் பயன்படுகின்றன. மேலும் இவ்வகை நாற்காலிகள் வின்னூர்தி நிலையங்களிலும் காணமுடிகிறது. சில வின்னூர்தி நிலையங்களில் குறுகளான வாயிற்படியுள்ள வின்னூர்திகளின் வாசலுக்கேற்ப சிறியவகைகளும் இருக்கிறன.

மாற்றுத்திறனாளிகளுக்கான கூடைப்பந்து, அஞ்சல் பந்து, வரிப்பந்தாட்டம், பந்தயம் மற்றும் ஆடல் போன்ற மாற்றுத்திறனுடைய தடகள மற்றும் விளையாட்டு வீரர்களுக்கான சக்கர நாற்காலிகளானது வேகமாக இயங்கும்வகையிலும் நீண்ட நாள் உழைக்கும் வகையிலும் இருக்குமாறு தயாரிக்கப்படுகின்றன. ஒவ்வொரு விளையாட்டுபோட்டிகளுக்கும் அவ்வற்றின் தேவைக்கேற்ப தனித்தன்மையுடன் சக்கர நாற்காலிகள் உருவக்கப்படுகிறன. இவை என்னாளும் பயன்படும் சக்கர நாற்காலிகளை விட வடிவிலும் செயல்பாட்டிலும் மிகவும் மாறுபட்டதாக இருக்கும். பொதுவாக இவை மடிக்ககூடிய வகையில் இருக்காது (உறுதிதன்மைக்காக). இவ்வகைகளில் சில மைய உயர்ச்சியுடன், விற்சாய்வு உள்ளனவாக இருக்கும். இந்த சிறப்பமைப்பானது இவ்வகை நாற்காலிகளுக்கு சிறந்த நிலைத்தன்மையை தருகிறன. மேலும் இவை மிக எடைகுறைவான நல்ல உறுதியுடனான பொருள்களினால் செய்யப்படுகிறன. பொதுவாக இவ்வகை விளையாட்டுகளில் உபயோகிக்கும் நாற்காலிகள் தினசரி உபயோகிப்பிற்குகந்ததல்ல. ஆனாலும் சில உபயோகிப்பாளர்கள் இவ்வகை நாற்காலிகளேயே தினசரி வாழ்விலும் உபயோகப்படுத்துகிறனர்.
நவீன விளையாட்டு உலகம் மாற்றுத்திறனாளிகளுக்கான "பவர்சேர் ஃபுட்பால்" எனப்படும் மின்னாற்றலில் இயங்கும் சக்கர நாற்காலி உபயோகிப்பாளர்களுக்கான கால்பந்தாட்டத்தை ஊக்கப்படுத்தி வருகிறது. இது மட்டுமே இப்பொதைக்கு மின்னாற்றல் சக்கர நாற்காலி உபயோகிக்கும் மாற்றுத்திறனாளிகளுக்கான ஒரே கால்பந்தாட்ட போட்டியாகும். இது "அகில உலக மின்னாற்றல் சக்கர நாற்காலி கால்பந்தாட்ட சம்மேளனம்" The Federation Internationale de Powerchair Football Associations (FIPFA) என்ற அமைப்பினால் நடத்தப்படுகிறது. இது ஃப்ரான்ஸின் பாரிஸ் நகரை மையமாக கொண்டு இயங்கும் சம்மேளனம் ஆகும்.


</doc>
<doc id="169562" url="https://ta.wikipedia.org/wiki?curid=169562" title="14">
14

கிபி ஆண்டு 14 (XIV) என்பது ஜூலியன் நாட்காட்டியில் திங்கட்கிழமையில் ஆரம்பமான ஒரு சாதாரண ஆண்டு ஆகும். அக்காலத்தில் இவ்வாண்டு "பொம்பெயசு மற்றும் அப்புலெயசு ஆளுநர்களின் ஆட்சி ஆண்டு" ("Year of the Consulship of Pompeius and Appuleius") எனவும், பண்டைய உரோமன் அப் ஊர்பி கொண்டிட்டா நாட்காட்டியில் "ஆண்டு 767" எனவும் அழைக்கப்பட்டது. நடுக் காலப்பகுதி முதல் ஐரோப்பாவில் அனோ டொமினி ஆண்டுகள் அறிமுகப்படுத்தப்பட்ட பின்னரே இவ்வாண்டுக்கு 14 என அழைக்கும் முறை நடைமுறைக்கு வந்தது. கிறித்தவப் பொது ஆண்டு முறையில் இது பதினான்காம் ஆண்டாகும்.

<onlyinclude>

</onlyinclude>



</doc>
<doc id="169565" url="https://ta.wikipedia.org/wiki?curid=169565" title="15">
15

கிபி ஆண்டு 15 (XV) என்பது ஜூலியன் நாட்காட்டியில் செவ்வாய்க்கிழமையில் ஆரம்பமான ஒரு சாதாரண ஆண்டு ஆகும். அக்காலத்தில் இவ்வாண்டு "சீசர் மற்றும் பிளாக்கசு ஆளுநர்களின் ஆட்சி ஆண்டு" ("Year of the Consulship of Caesar and Flaccus") எனவும், பண்டைய உரோமன் அப் ஊர்பி கொண்டிட்டா நாட்காட்டியில் "ஆண்டு 768" எனவும் அழைக்கப்பட்டது. நடுக் காலப்பகுதி முதல் ஐரோப்பாவில் அனோ டொமினி ஆண்டுகள் அறிமுகப்படுத்தப்பட்ட பின்னரே இவ்வாண்டுக்கு 15 என அழைக்கும் முறை நடைமுறைக்கு வந்தது. கிறித்தவப் பொது ஆண்டு முறையில் இது பதினைந்தாம் ஆண்டாகும்.

<onlyinclude>
</onlyinclude>




</doc>
<doc id="169575" url="https://ta.wikipedia.org/wiki?curid=169575" title="சாரதா நம்பிஆரூரன்">
சாரதா நம்பிஆரூரன்

முனைவர் சாரதா நம்பிஆருரன் ஒரு தமிழறிஞர், சொற்பொழிவாளர், பட்டிமன்ற பேச்சாளர் தற்போது தமிழ்நாட்டு தகவல் ஆணையத்தின் முதன்மை ஆணையராகப் பதவி வகித்து ஓய்வு பெற்றவர். இவரது கணவர் நம்பிஆருரன் தனித்தமிழ் இயக்கத்தை தொடங்கிய மறைமலைஅடிகளின் பேரன் ஆவார். சென்னையிலுள்ள ராணிமேரி கல்லூரியில் படித்த இவர், தமிழில் முனைவர் பட்டம் பெற்றுள்ளார். பல அயல்நாடுகளில் தமிழ்சொற்பொழிவாற்றியுள்ளார்.



</doc>
<doc id="169576" url="https://ta.wikipedia.org/wiki?curid=169576" title="கிங்டம் நிலையம்">
கிங்டம் நிலையம்

கிங்டம் மையம் அல்லது மன்னராட்சி மையம் () அல் மம்லக்கா டவர் சவூதி அரேபியாவின் தலைநகரான ரியாத்தில் அமைந்துள்ள ஒரு வானளாவிய கட்டடம் ஆகும். மொத்தம் 99 மாடிகளுடன் 302.3 மீட்டர் (992 அடி) உயரத்துடன் இருக்கம் இது சவுதிஅரேபியாவின் இரண்டாவது மிக உயரமான கட்டடம் ஆகும். இதன் 99-வது மாடியில் பார்வையாளர்கள் ரசிப்பதற்காக ஒரு பார்வைப்பகுதியும் உள்ளது.

கட்டடம் 3,000 வாகனங்கள் நிறுத்தும் வகையில் 100,000 சதுர மீட்டர் பரப்புள்ள தளத்தில் அமைந்துள்ளது.


</doc>
<doc id="169578" url="https://ta.wikipedia.org/wiki?curid=169578" title="மைக்கேல் மீக்சு (மென்பொருள் உருவாக்குனர்)">
மைக்கேல் மீக்சு (மென்பொருள் உருவாக்குனர்)

மைக்கேல் மீக்சு (ஆங்கிலம்:Michael Meeks)கட்டற்ற மென்பொருள் உருவாக்கத்தில் ஈடுபட்டிருக்கும் ஒரு மென்பொருள் உருவாக்குனர் ஆவார். இவர், அலுவலக பயன்பாட்டு மென்பொருளான ஓப்பன் ஆபிசு உருவாக்கத்தில் முக்கிய பங்காற்றியுள்ளார். தற்போது லிப்ரே ஆபிசு உருவாக்கம், மேம்பாடு மற்றும் பரப்புதல் பணிகளில் ஈடுபட்டுள்ளார். இவர் நோவெல் நிறுவனத்தில்(Novell Inc.,) பணியாற்றிவருகிறார். குனோம் திட்டத்தில் நீண்டநாட்களாக பங்களித்து வருகிறார், குறிப்பாக குனோம் கட்டமைப்பான கோர்பா, பொனோபொ போன்றவற்றில் இவரது பங்களிப்பு குறிப்பிடத்தக்கது.



</doc>
<doc id="169579" url="https://ta.wikipedia.org/wiki?curid=169579" title="1039">
1039

1039 (MXXXIX) ஒரு திங்கட்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் இது வெள்ளிக்கிழமையில் ஆரம்பமானது.



</doc>
<doc id="169581" url="https://ta.wikipedia.org/wiki?curid=169581" title="1772">
1772

1772 (MDCCLXXII) ஒரு புதன்கிழமையில் ஆரம்பமான ஒரு கிரிகோரியன் நெட்டாண்டாகும். பழைய ஜூலியன் நாட்காட்டியில் இது ஞாயிற்றுக்கிழமையில் ஆரம்பமானது.





</doc>
<doc id="169582" url="https://ta.wikipedia.org/wiki?curid=169582" title="1771">
1771

1771 (MDCCLXXI) ஒரு செவ்வாய்க்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் இது சனிக்கிழமையில் ஆரம்பமானது.




</doc>
<doc id="169585" url="https://ta.wikipedia.org/wiki?curid=169585" title="கிமு 2-ஆம் நூற்றாண்டு">
கிமு 2-ஆம் நூற்றாண்டு

கிமு 2-ம் நூற்றாண்டு ("2nd century BC") என்பது கிமு 200 ஆம் ஆண்டின் முதலாவது நாளில் தொடங்கி கிமு 101 ஆம் ஆண்டின் கடைசி நாளில் முடிவடைந்த நூற்றாண்டைக் குறிக்கும்.

இரண்டாவது பியூனிக் போரில் வெற்றி பெற்ற உரோமைக் குடியரசு தனது எல்லையை மேலும் விரிவாக்கி, கடைசியாக கிரேக்கத்தையும் தன்னுடன் இணைத்துக் கொண்டது. மூன்றாம் பியூனிக் போரை அடுத்து கார்த்தேஜ் நகரை முற்றாக அழித்து வடக்கு ஆப்பிரிக்கக் கரையையும் கைப்பற்றியது. உரோமின் ஆதிக்கம் கிட்டக் கிழக்கு வரை பரவியது. செலுசிட் இராச்சியம் போன்ற எலெனிஸ்டிக் நாடுகள் புதிய ஆட்சியாளர்களுடன் போரினை விரும்பாத நிலையில் உரோமர்களுடன் உடன்பாட்டுக்கு வந்தன. நூற்றாண்டின் இறுதியில், உரோம இராணுவத்தில் சீர்திருத்தங்கள் மேற்கொள்ளப்பட்டன. பொதுமக்கள் இராணுவம் கையசு மாரியசு தலைமையிலான தொழில்சார் தன்னார்வமுள்ள இராணுமாக மாற்றப்பட்டது.

கிழக்காசியாவில், சீனா ஆன் அரசமரபின் கீழ் பெரும் வெற்றி பெற்று வந்தது. ஆன் பேரரசு கிழக்கே கொரியா முதல் தெற்கே வியட்நாம், மேற்கே தற்போதைய கசக்ஸ்தான் வரை தனது எல்லையை விரிவாக்கியது. அத்துடன் இந்த நூற்றாண்டில் ஆன் பேரரசு மேற்குலகில் நாடுகளைக் காண்பதற்காக சாங் குயின் என்ற தனது நாடுகாண் பயணியை அனுப்பியது.



</doc>
<doc id="169588" url="https://ta.wikipedia.org/wiki?curid=169588" title="1765">
1765

1765 (MDCCLXV) ஒரு செவ்வாய்க்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் இது சனிக்கிழமையில் ஆரம்பமானது.

<onlyinclude>
</onlyinclude>



</doc>
<doc id="169595" url="https://ta.wikipedia.org/wiki?curid=169595" title="பட்டைத்தலை வாத்து">
பட்டைத்தலை வாத்து

பட்டைத்தலை வாத்து (Bar-headed Goose, "Anser indicus"), அல்லது வரித்தலை வாத்து
நடு ஆசியாவின் மலை ஏரிகளில் இனப்பெருக்கம் செய்து தெற்காசியாவிற்கு வலசை போகும் வாத்து இனமாகும்; மிக அதிக உயரத்தில் பறந்து செல்லும் பறவையாக இது இருக்கலாம் என்று ஆய்வுகள் தெரிவிக்கின்றன.

மயிலை நிறமும் பழுப்பு நிறமும் கூடிய உடலும் வெண்ணிற தலையும் கழுத்தும் கொண்டு விளங்கும் வாத்து; பிடரியில் காணப்படும் இரு கரும்பட்டைகள் இதன் பெயர்க்காரணமாக அமைந்தன. ஆண் வாத்திற்கும் பெண் வாத்திற்கும் வேறுபாடு காணப்படுவதில்லை . அளவில் நடுத்தர வாத்து என்ற பிரிவிலுள்ள பட்டைத்தலை வாத்து, 71–76 செ.மீ (28–30 அங்குலம்) மொத்த நீளமும் 1.87–3.2 கிலோ கிராம் (4.1–7.1 lb) எடையும் கொண்டது.


இதன் வெயிற்கால வாழ்விடம் மலை ஆறுகளாகும்; அங்குள்ள சிறு புல் பூண்டுகள் இதன் உணவாகும். நடு ஆசிய நாடுகளான மங்கோலியா, கசகசுதான், கிரிகிசுதான், தசிகிசுதான், மேற்கு சீனா , இந்தியாவில் லதாக், திபெத் ஆகிய இடங்களில் பட்டைத்தலை வாத்துகள் இனப்பெருக்கம் செய்கின்றன. தமிழ்நாட்டில் கூந்தன்குளம், கோடியக்கரை போன்ற இடங்களுக்கு இந்தப் பறவைகள் ஆண்டுதோறும் வருகின்றன. இவற்றின் எண்ணிக்கையை அறிவது மிகவும் கடினம் ஏனெனில், இவை மேல், தங்கள் வாழ்விடங்களைக் கொண்டுள்ளன


</doc>
<doc id="169598" url="https://ta.wikipedia.org/wiki?curid=169598" title="எதிர்க்கட்சித் தலைவர் (இலங்கை)">
எதிர்க்கட்சித் தலைவர் (இலங்கை)

இலங்கையில் எதிர்க்கட்சித் தலைவர் ("Leader of the Opposition") என்பவர் முக்கிய எதிர்க்கட்சிக்குத் தலைமை தாங்குபவர் ஆவார். இக்கட்சி இலங்கை நாடாளுமன்றத்தில் அரசில் அங்கம் வகிக்காத மிகப் பெரும் கட்சியின் தலைவர் அல்லது நாடாளுமன்றத்தில் இரண்டாவது பெரும் கட்சியின் தலைவர் ஆவார். இப்பதவி பொதுநலவாய நாடுகளில் அங்கம் வகிக்கும் நாடுகளில் ஒரு பொதுவான அரசியல் பதவியாகும். 

தற்போதைய எதிர்க்கட்சித் தலைவர் தமிழ்த் தேசியக் கூட்டமைப்பின் தலைவர் இரா. சம்பந்தன் ஆவார்.

அரசுத்தலைவராகவோ அல்லது பிரதமர்களாகவோ பதவியில் இருந்தவர்கள் "சாய்வெழுத்தில்" தரப்பட்டிருக்கிறது.




</doc>
<doc id="169602" url="https://ta.wikipedia.org/wiki?curid=169602" title="1 E+9 மீ²">
1 E+9 மீ²

பல மடங்கு அளவுகளில் வேறுபடும் புவியியல் பகுதிகளை ஒப்புநோக்க கீழே 1000 kmக்கும் 10000 கிமீக்கும் இடையேயுள்ள பகுதிகள் பட்டியலிடப்பட்டுள்ளன. 









</doc>
<doc id="169607" url="https://ta.wikipedia.org/wiki?curid=169607" title="நடத்தையியல்">
நடத்தையியல்

நடத்தையியல் ("behaviorism", அல்லது "behaviourism") என்பது உளவியல் வளர்ச்சியில் 20-ஆம் நூற்றாண்டின் ஆரம்பத்தில் கிளை அடித்த ஒரு பகுதி. இதற்கு காரணமானவர் ஜான் பி. வாட்சன் (1878–1958) ஆவார். உளவியலில் வில்ஹெல்ம் வூண்ட் (1832-1920) என்பவரின் கருத்துக்கு எதிராகவே இவர் இதை ஆரம்பித்தார். டிட்ச்னர் என்பவர் வூண்டின் மாணவர். இவர் மனதின் உருவமைப்பைக் கண்டுணரவேண்டும் என உளவியலில் மனதின் "கட்டமைப்பியம்"structuralism த்தை உருவாக்கினார். இவருக்கு ஆதரவாக மனதின் அமைவை உணர வூண்ட் "தற்சோதனை" முறையை உருவாக்கினார். ஆனால் வாட்சன் இதை மறுத்தார். தனியொருவரின் மனநிலையின் உணர்வு, உணர்ச்சி, கவனம், அறிவை ஒருவர் தன்னைத்தானே சோதித்துச் சொல்லும் முறையில் உண்மையிருக்காது. இதை உளவியலிலிருந்தே நீக்கவேண்டும் என்றார். வெளிப்படையாகத் தெரியும் நடத்தையை அறிவியல் முறையில் அளக்கலாமே ஒழிய வெளிப்படையாகத் தெரியாத அகநிலை மனநிலையை அறிவியல் முறையில் அளக்கமுடியாது என உளவியலை வாட்சன் வரையறுத்திருக்கிறார்.


</doc>
<doc id="169610" url="https://ta.wikipedia.org/wiki?curid=169610" title="அணுக்கரு ஆற்றல்">
அணுக்கரு ஆற்றல்

அணுக்கரு ஆற்றல் என்பது அணு(க்களின்) உட்கருவை பிரித்தல் (பிளப்பு) அல்லது ஒன்றுடன் ஒன்று இணைத்தலின் (பிணைவு) மூலமாக வெளியாகிறது. அணுக்கருத் திரளில் இருந்து ஆற்றலுக்கு மாற்றுதல் திரள்-ஆற்றல் சமான சூத்திரம் "ΔE"  = "Δm.c" ² உடன் இசைவானதாக இருக்கிறது. இதில் "ΔE" = ஆற்றல் வெளியீடு, "Δm" = திறள் குறை மற்றும் "c" = வெற்றிடத்தில் (பெளதீக மாறிலி) ஒளியின் வேகம் ஆகும்.
1896 ஆம் ஆண்டில் பிரஞ்சு இயற்பியல் வல்லுநர் ஹென்றி பெக்குரெல் மூலமாக அணுக்கரு ஆற்றல் முதலில் கண்டறியப்பட்டது. அக்காலத்திற்கு சற்று முன்பு அதாவது 1895 ஆம் ஆண்டில் கண்டறியப்பட்ட எக்ஸ்-ரே தட்டுக்கள் போன்ற யூரேனியத்திற்கு அருகில் உள்ள இருளில் ஒளிப்படத்துக்குரிய தட்டுக்கள் சேமிப்பதைக் கண்டறிந்த போது இதை அவர் கண்டறிந்தார். 

அணுக்கரு வேதியியல் இரசவாதத்தை தங்கமாக மாற்றுவதற்கு ஏதுவாக்கும் வடிவமாக அல்லது ஒரு அணுவில் இருந்து மற்றொரு அணுவாக மாற்றப்படுவதற்குப் (ஆனாலும் பல படிநிலைகள் மூலமாக) பயன்படுத்தப்படலாம். ரேடியோநியூக்கிளைடு (கதிரியக்க ஐசோடோப்பு) உருவாக்கம் பொதுவாக ஆல்பா துகள்கள், பீட்டா துகள்கள் அல்லது காமா கதிர்கள் ஆகியவற்றுடன் மற்றொரு ஐசோடோப்பின் (அல்லது மிகவும் துல்லியமாக நியூக்கிளைடு) கதிரியக்கத்துடன் தொடர்புடையதாக இருக்கிறது. 
ஒரு அணுவில் ஒவ்வொரு அணுக்கருத்துகளுக்கும் அதிகமான கட்டமைப்பு ஆற்றலை இரும்பு கொண்டிருக்கிறது. குறை சராசரி கட்டமைப்பு ஆற்றாலின் அணு, உயர் சராசரி கட்டமைப்பு அணுவினுள் மாற்றமடைந்தால் ஆற்றல் வெளியிடப்படுகிறது. ஹைட்ரஜனின் பிணைவு, கனமான அணுக்களை உருவாக்குவதற்கான இணைதல், ஆற்றலை வெளியிடுதல், யுரேனியப் பிளப்புச் செய்வதாக பெரிய அணுக்கருக்களை சிறிய பகுதிகளாக உடைத்தல் ஆகியவற்றைப் பின்வரும் அட்டவணை காட்டுகிறது. ஐசோடோப்புகளுக்கு இடையில் நிலைப்புத்தன்மை மாறுபடுகிறது: ஐசோடோப்பு U-235 என்பது மிகவும் பொதுவான U-238 ஐக் காட்டிலும் மிகவும் குறைந்த நிலைப்புதன்மை கொண்டது.

அணுக்கரு ஆற்றல் பின்வரும் மூன்று "வெளிநோக்கு ஆற்றல்" (அல்லது வெளிநோக்கு வெப்பம் சார்) செயல்பாடுகளால் வெளியிடப்படுகிறது:


2015 இல் உலகளவில் 
அக்டோபர் மாதம் வாட்ஸ் பார் என்ற அமெரிக்க அணு உலை வர்த்தகப் பயன்பாட்டுக்கு கொண்டு வரப்பட்டது. 

ரேடியம் போன்ற கதிரியக்க தனிமங்கள், ஐன்ஸ்டீனின் பொருண்மை - ஆற்றல் சமன்பாட்டின்படி மகத்தான அளவில் ஆற்றலை வெளிப்படுத்துவது 20 ஆம் நூற்றாண்டின் தொடக்கத்தில் கண்டுபிடிக்கப்பட்ட பிறகு, மின்சார உற்பத்திக்கு அணுசக்தியை பயன்படுத்துவது குறித்த ஆர்வம் அதிகரித்தது. இருப்பினும்
சாத்தியமற்றதாக இருந்தது ஏனெனில் தீவிர கதிரியக்க தனிமங்கள் மிகவும் குறைந்த நிலைப்புதன்மை கொண்டவையாக இருந்தன (உயர்ந்த ஆற்றல் வெளியீடு என்பது குறைந்த அரை வாழ்வுடன் தொடர்புடையது). 
மேலும் எர்னஸ்ட் ரூதர்போர்ட் போன்ற அணு இயற்பியல் அறிஞர்களால் இந்த திட்டம் அசாத்தியமானது என கூறப்பட்டு வந்தது. எனினும் 1930 களின் பிற்பகுதியில் அணு பிளப்பின் கண்டுபிடிப்பால் இந்த நிலைமை மாறிவிட்டது.

நிறுவப்பட்ட அணுசக்தித் திறன் ஆரம்பத்தில் ஒப்பீட்டளவில் அதிகரிக்கத்தொடங்கியது 1961 ல் 1 ஜிகாவாட்டுக்கும் (GW) குறைவான அளவிலிருந்து 1970 பிற்பகுதியில் 100 ஜி.வா என்ற அளவுக்கு அதிகரித்து 1980 களின் இறுதியில் 300 ஜிகா பைட் என்ற அளவுக்கு உயர்ந்தது.1890 களின் பிற்பகுதியிலிருந்து படிப்படியாக அதிகரித்து 2005 ஆம் ஆண்டில் 366 ஜிகாபைட் என்ற உச்ச அளவை அடைந்தது. 1970 க்கும் 1990 க்கும் இடைப்பட்ட காலத்தில் 50 ஜிகாவாட் அளவிற்கான அணுமின் கட்டமைப்புகள் கட்டப்பட்டுக் கொண்டிருந்தன ( 1970 களின் இறுதியிலும் 1980 களின் துவக்கத்திலும் 150 ஜிகா வாட் என்ற உச்ச அளவாக இருந்தது) 2005 ஆம் ஆண்டில் 25 GW அளவிற்பு புதிய அணு உலைகளை நிர்மாணிக்க திட்டமிடப்பட்டுள்ளது. 
1970 ஜனவரிக்குப் பின் ஒப்புதல் வழங்கப்பட்ட மொத்த அணுசக்தி நிலையங்களில் மூன்றில் இரு பங்கு ரத்து செய்யப்பட்டது. 
அமெரிக்காவில் 1970 மற்றும் 1980 க்கு இடைப்பட்ட காலத்தில் மொத்தம் 63 அணுசக்தி அலகுகள் இரத்து செய்யப்பட்டன. 
1970 மற்றும் 1980 ஆம் ஆண்டுகளில் பொருளாதார விலை அதிகரிப்பால் (நீண்டுகொண்டே போன அணு சக்தி அலகுகளின் கட்டுமான வேலைகள், புதுப்புது கட்டுப்பாடுகள் மற்றும் வழக்குகள் காரணமாக ) படிம எரிபொருட்களின் விலை 
குறைந்து மலிவானதாலும் அச்சமயத்தில் அணு சக்தி அலகுகளின் கட்டுமானங்களுக்கு அவ்வளவு முக்கியத்துவம் தரப்படவில்லை.1980 ல் அமெரிக்காவிலும், 1990 ல் ஐரோப்பாவிலும் சரக்குச் சேவைகளின் விலை விழ்ச்சி மற்றும் மின்சார தாராளமயமாக்கலின் விளைவாகவும் அணு சக்தி ஆற்றல் தன் முக்கியத்துவத்தை இழந்திருந்தது.

இந்தியாவில் அணு சக்தியின் மூலம் தயாரிக்கப்படும் மின்சாரமானது வெப்ப, நீர்மின் மற்றும் புதுப்பிக்கத்தக்க மின் ஆதாரங்களுக்குப் பிறகு இந்தியாவின் நான்காவது மிகப்பெரிய மூலமாக உள்ளது. 2010 வரை, இந்தியாவில் உள்ள ஆறு அணுசக்தி நிலையங்களில் செயல்பாட்டில் உள்ள 20 அணு உலைகள் மூலமாக 4,780 மெகாவாட் மின்சாரம் உற்பத்தி செய்யப்படுகிறது.



அணுபிளப்பின் மூலம் ஏற்படும் அணுவிற்குள் அமிழ்ந்து கிடக்கும் வெப்ப ஆற்றலை 

2011 ஆம் ஆண்டு ஜப்பானின் ஃபுகுசிமா அணு உலைப்பேரழிவிற்கு பிறகு அணு உலை பாதுகாப்பு குறித்த விழிப்புணர்வு பல நாடுகளில் ஏற்ப்பட்டது. செருமனி தனது அனைத்து அணு உலைகளையும் 2022 ஆம் ஆண்டிற்குள் மூட முடிவெடுத்துள்ளது. இத்தாலி அணு ஆற்றலை தடை செய்துள்ளது.

எதிர்காலத்தில் பொருள்கள் மற்றும் எதிர்ப் பொருள்கள் போன்றவற்றை மோதவிட்டு பேராற்றல் உண்டு பண்ணும் எண்ணம் நாசாவிடம் உள்ளது.




</doc>
<doc id="169614" url="https://ta.wikipedia.org/wiki?curid=169614" title="வேலம்மா வலசு கோப்பிணேஸ்வரர் கோயில்">
வேலம்மா வலசு கோப்பிணேஸ்வரர் கோயில்

வேலம்மா வலசு கோப்பிணேஸ்வரர் கோயில் சேலம் மாவட்டம் சங்ககிரிக்கும் எடப்பாடிக்கும் இடையில் வேலம்மா வலசு அருகில் அமைந்துள்ளது.

இவ்வாலயம், 1765 ஆம் ஆண்டு ஆம் வருடம் கட்டப் பெற்று, பிற்காலங்களில் சிதைவடைந்துள்ளது. 1980களில், இக்கோவிலின் வரலாறு பற்றி கேள்விப்பட்டு, கோவை மாவட்டத்தை சேர்ந்த பீளமேடு விசுவநாதன் என்பவர் முயற்சியெடுத்து இக்கோயிலினை 1982ஆம் ஆண்டு கண்டுபிடித்தார். அவர் காலத்தில் கோவிலின் உடைந்த சிற்பங்களையும், மதில் சுவரும் கண்டுபிடிக்கப்பட்டு, தொல்லியல் ஆய்வின் மூலம் இக்கோவில் 17ஆம் நூற்றாண்டில் கட்டப்பட்டது என சான்றளிக்கப் பட்டுள்ளது. அவர்தம் முயற்சியில், கருவறை கட்டப்பட்டு நித்திய பூஜை செய்யப்பட்டது. தற்பொழுது, கோவில் மீண்டும் சிதிலமடைந்து செட்டியார்களின் கவனமும், பொது மக்களின் கவனமும் இல்லாமல் உள்ளது. 

காவிரி படுகையில் வாழ்ந்து அரசருக்கு உறுதுணையாய் நின்ற செட்டியார்கள் 17ஆம் நூற்றாண்டில் மராட்டியர்களின் படையெடுப்பின் பொழுது நாயக்க மன்னர்களுக்கு படை, பொருள், குதிரை, யானை, போர் கருவிகள், என பல உதவிகள் செய்ததால், மராட்டியர்களுக்கு மிகுந்த சேதம் ஏற்பட்டது. தமிழ் நாட்டின் ஆட்சியை பிடித்த மராட்டியர்களின் கோபத்தினால் செட்டியார்கள் வியாபாரம் செய்வதற்கு தடை விதிக்கப்பட்டது. மேலும் ஆண் செட்டிகளை சிரச் சேதம் செய்ய முடிவெடுக்கப்பட்டது. மூத்த அப்பச்சியின் யோசனைப்படி, 500 இளம் தம்பதிகளை (பால்ய விவாகம் செய்வித்து) இரகசியமாய் சங்ககிரி நாயக்க மன்னர்களுக்குட்பட்ட பகுதிக்கு குடியமர்த்தினர். இதனால் இக்குடும்பங்கள் ஐநூற்று செட்டிமார் எனவும், கொங்கு பகுதியில் குடிஅமர்த்தப் பட்டதால் கொங்கு செட்டியார் எனவும் அழைக்கப் பெற்றனர். செட்டிமார்கள் சிறந்த சிவ பக்தர்கள். கொங்கு பகுதியில் உள்ள பெரும்பாலான சிவன் கோயில்கள் செட்டியார்களின் பொருளுதவியினாலேயே கட்டப்பட்டது.

இவர்களில் ஒரு பகுதியினர் செட்டியார் குட்டை எனும் பகுதியில் ( தற்பொழுது சேலம் மாவட்டம் சங்ககிரிக்கும் எடப்பாடிக்கும் இடையில் வேலம்மா வலசு அருகில்) தங்கி விவசாயம் மற்றும் வியாபாரம் செய்தனர். அவர்களின் குடும்பத்திற்காக அருகிலேயே சிவன் கோயிலையும் கட்டினர். இச்சமயத்தில் சங்ககிரி நாயக்க மன்னர்களும் மராட்டியர்களின் ஆட்சிக்கு அடி பணிந்தனர். மராட்டியர்களுடன் சமரசம் செய்துகொள்ள செட்டிமார்கள் வழி தேடினர்

மராட்டியர்களின் குலதெய்வம் சிவன். சல்சட்டே என்று அழைக்கப்பட்ட பம்பாய் நகர், மராட்டிய தேசம், தட்சிண திராவிட நாடுகள் எல்லாம் மீண்டும் மராட்டியர் வசம் வந்ததை கொண்டாடும் வகையில்,பம்பாய் அருகிலுள்ள தானே எனும் ஊரில் உள்ள கோப்பிணேஸ்வரர் கோயில், 1760 ஆம் ஆண்டு புதுப்பிக்கப்பட்டது.

அந்த ஈஸ்வரன் பெயரையே செட்டியார்களின் புதிய கோயிலின் சிவபெருமானுக்கும் வைத்து வணங்கினர். இறைவிக்கு அங்கயற்கண்ணி என பெயரிட்டனர். ஈசன் எப்பெயரில் இருந்தாலும் ஈசனே. பக்தர்களை காத்து நிற்பதில் முதன்மையான கடவுளல்லவா?. ஈசன் மராட்டிய மன்னரின் கனவில் தோன்றி தான் செட்டியார் குட்டையில் எழுந்தருளியிருப்பதாகவும், தன்னருளால் இந்நாட்டு மக்கள் விவசாயம் செழித்து, பசி, பட்டினி இன்றி, குலம் தழைத்து, உடல் பிணியின்றி, நீண்ட ஆயுளுடன் வாழ்வார்கள் எனச் சொல்லி மறைந்தார். தூக்கம் கலைந்த மன்னர், அரண்மனையிலிருந்து உடனே செட்டிகுட்டை சென்று, ஈசனை வழிபட்டு, செட்டியார்களுக்கு அனைத்து உதவிகளும் செய்தார்.


</doc>
<doc id="169621" url="https://ta.wikipedia.org/wiki?curid=169621" title="விந்து கொடை">
விந்து கொடை

விந்து தானம் அல்லது விந்து கொடை (Sperm donation) என்பது ஆண் தன் மனைவியல்லாத பெண்ணைக் கருத்தரிக்கச் செய்யத் தன் விந்தைத் தானம் தருவதாகும். இந்த விந்துவினால் பிறக்கும் குழந்தைக்கு விந்தை அளித்தவர் தான் தந்தை என்றாலும், சட்டப்படியும் பிற சடங்குகளின்படியும் கருத்தரித்த பெண்ணின் கணவரே அக்குழந்தைக்குத் தந்தையாகக் கருதப்படுவார். குழந்தையல்லாத இணையர் மட்டுமின்றி ஓரினச் சேர்க்கையாளர்களும், திருமணம் செய்து கொள்ளாத பெண்களும் இவ்வகையில் குழந்தை பெற்றுக் கொள்வர்.

தன் விந்தை கொடையளிக்க விரும்புபவர் விந்து வங்கியை நாடி கொடையளிப்பர். விந்தைப் பெற விரும்பும் இணையர் விந்தை அளித்தவரின் உடற்கட்டு, இனம், தோற்றம், திறமைகள் போன்ற பிற தகவல்களை நாடிப் பெறுவதும் உண்டு.
கருத்தரித்தல் செயற்கை முறையில் விந்தை பெண்ணின் கருப்பைக்குள் செலுத்தல் வழியும் நடைபெறும். சில நேரங்களில் அந்த ஆண் அப்பெண்ணுடன் உடலுறவு கொண்டு கருத்தரிக்கச் செய்தலும் நடைபெறும். ஆண் ஒருவர் தனியார் விந்து வங்கிகளில் தன்னுடைய விந்தைக் குறிப்பிட்ட பெண்ணுக்கு தர அனுமதி உண்டு.


</doc>
<doc id="169622" url="https://ta.wikipedia.org/wiki?curid=169622" title="கருவிளை (பேரினம்)">
கருவிளை (பேரினம்)

சங்கு அல்லது கருவிளை என்பது தாவரப் பேரினமாகும். வெள்ளை, கருநீலம், ஊதா, வெண்மை கலந்த கருநீலம், ஊதா கலந்த கருநீலம் என பல நிறங்களில் காணப்படுகின்ற சங்குப்பூ இப்பேரினத் தாவரங்களில் காணப்படுகின்றது. தோற்றத்தில் சங்கின் விரிவாய் போலத் தோற்றம் தருவதால் இதனை இவ்வாறு கூறுகின்றனர். நீல நிறப்பூவை கருவிளை என குறிப்பிடுகின்றனர். ஏழு வண்ணங்களில் ஒன்றான நீலநிறத்தைப் பஞ்சவண்ணங்களில் ஒன்றாகக் காணும்போது கருமை எனக் கொள்வர். இந்த வகையில் இது கரிய விளைப்பூ. குன்றத்து மகளிர் குவித்து விளையாடிய பூக்களில் இதுவும் ஒன்று. வெள்ளை நிற சங்குப் பூவை செருவிளை என குறிப்பிடுவர்.

காக்கணம் செடி, மாமூலி, காக்கட்டான், நீல காக்கட்டான், சங்கங்குப்பி, சங்க புஷ்பி எனவும் அழைக்கப்படுகின்றது.

இந்த செடி ஆசியாவில் தோன்றியது. தற்பொழுது ஆப்பிரிக்கா, அமெரிக்கா, ஆஸ்திரேலியா முதலிய கண்டங்களிலும் காணப்படுகிறது.

இது கொடி போல் வளர்பவை. ஈரப்பதம் அதிகம் உள்ள மண்ணில் வளர்பவை. இதன் பூவில் இருந்து நெற்று தோன்றும். ஒவ்வொரு நெற்றிலும் 6 முதல் 10 விதைகள் இருக்கும். இதன் நெற்று இளசாக இருக்கும் பொழுது சாப்பிடப்படுகிறது. இதன் வேர்கள் உப்பிறப்பு வளியை மண்ணில் நிறுத்துவதால் இது மண்ணின் தன்மையை வளப்படுத்த வளர்க்கப்படுகிறது. துவர்ப்புத் தன்மை வாய்ந்தது.

தென்கிழக்கு ஆசியாவில் உணவில் நிறத்தை சேர்ப்பதற்காக இப்பூ பயன்படுத்தப்படுகிறது. பர்மாவில் இப்பூவை தோசை மாவில் கலந்து தோசை செய்யப்படுகிறது. இப்பூ மாலையாக கட்டப்பட்டு கோவில்களில் பயன்படுத்தப்படுகிறது. இப்பூவை எலுமிச்சை சாறுடன் சேர்த்து குடிக்கின்றனர்.

இந்த பூவிற்கு பல மருத்துவ குணங்கள் உள்ளதால் ஆயுர்வேத்தில் பல நூற்றாண்டுகளாக மனதைச் சாந்தப்படுத்துவதற்காக இது பயன்படுத்தபடுகிறது. பண்டைய காலத்தில் கானாரியா மற்றும் மலட்டுதன்மைக்கு மருந்தாகப் பயன்படுத்தபட்டுள்ளது. அண்மைக் காலத்தில் இதன் சாற்றில் இருந்து பிரித்தெடுக்கப்பட்ட க்லைடோடைடு புரதக்கூறுகள் நுண்ணுயிர் கொல்லித்திறன் கொண்டது என்பது கண்டுபிடிக்கப்பட்டுள்ளது. இதன் சாற்றில் இருந்து நுண்ணுயிர் கொல்லி மற்றும் புற்றுநோய்க்கான மருந்தை தயாரிக்க வாய்ப்புள்ளது. உடலுக்கு சூட்டை தரவல்லதெனவும், கைகால்வலி நீக்க வல்லதாகவும் பாரம்பரிய மருத்துவத்தில் கூறப்படுகிறது.

தாவரவியல் வகைப்பாட்டியலில் இத்தாவரம், Clitoria என்ற இந்த பேரினத்தினைச் சார்ந்தது. இப்பேரினத்தினை அடுத்து, இதன் கீழ் அமைந்துள்ள சிற்றினங்களின்(இனம்) பெயர்கள் வருமாறு;-



</doc>
<doc id="169624" url="https://ta.wikipedia.org/wiki?curid=169624" title="மோக்கா மாவட்டம்">
மோக்கா மாவட்டம்

"இதே பெயரில் பஞ்சாபில் உள்ள மாவட்டத்தைப் பார்க்க, மோகா மாவட்டம் கட்டுரையைப் பார்க்கவும்."
மோக்கா மாவட்டம் (Moka District) மொரீசியசு தீவின் மையப் பகுதியில் அமைந்துள்ள மாவட்டமாகும். 230.5 கி.மீ பரப்பளவில் மோக்கா மாவட்டம் விரிந்துள்ளது. 31 திசம்பர் 2012 இன் மக்கள்தொகைக் கணக்கெடுப்பின்படி இங்கு 81820 நபர்கள் வாழ்கின்றனர். இம்மாவட்டத்தின் கிழக்கே பிலாக் மாவட்டமும், வடக்கே பம்பிளிமாசசு மாவட்டமும், தெற்கே கிராண்ட் போர்ட் மாவட்டமும் மேற்கே பிலெய்ன்சு வில்ஹெம்சு மாவட்டமும், வட மேற்கே போர்ட் லூயிசு மாவட்டமும் அமைந்துள்ளன.

அண்மையக் கணக்கெடுப்பின்படி, ஏறத்தாழ 80,000 மக்கள் இம்மாவட்டத்தில் வசிக்கின்றனர். இவர்களில் ஏறத்தாழ 50,000 பேர் கிரியோல் மொழியைத் தாய்மொழியாகவும், ஏனையோர் போச்புரி, தமிழ், இந்தி, தெலுங்கு, மராத்தி ஆகிய மொழிகளைத் தாய்மொழியாகவும் பேசுகின்றனர்.

மோக்கா மாவட்டம் பல்வேறு மண்டலங்களை உள்ளடக்கியுள்ளது. சில மண்டலங்கள் மேலும் துணை நகரங்களாகப் பிரிக்கப்பட்டுள்ளன.


</doc>
<doc id="169625" url="https://ta.wikipedia.org/wiki?curid=169625" title="பிலெய்ன்சு வில்ஹெம்சு மாவட்டம்">
பிலெய்ன்சு வில்ஹெம்சு மாவட்டம்

பிலெய்ன்சு வில்ஹெம்சு மாவட்டம் (Plaines Wilhems district) மொரீசியசின் ஒன்பது மாவட்டங்களுள் ஒன்று. இத்தீவிலேயே அதிக மக்கள்தொகையைக் கொண்ட மாவட்டம் இதுவே. இங்கு வந்து தங்கிய "வில்ஹெம் லெய்க்னிக்" என்பாரின் நினைவில் இப்பெயர் சூட்டப்பட்டது.

இம்மாவட்டத்தில் வாழும் மூன்றரை லட்சம் மக்களில் 2,65,000 மக்கள் கிரியோலைத் தாய்மொழியாகவும், 27,000 மக்கள் பிரெஞ்சைத் தாய்மொழியாகவும், ஏனையோர் போச்புரி, சீனம், தமிழ், இந்தி, மராத்தி, தெலுங்கு ஆகிய மொழிகளைத் தாய்மொழியாகப் பேசுகின்றனர்.


</doc>
<doc id="169626" url="https://ta.wikipedia.org/wiki?curid=169626" title="மலர் மன்னன்">
மலர் மன்னன்

மலர் மன்னன் எனப்படும் சிவராமகிருஷ்ண அரவிந்தன் (இறப்பு: பெப்ரவரி 9, 2013) தமிழகத்தின் மூத்த பத்திரிகையாளர், எழுத்தாளர், அரசியல் செயல்பாட்டாளர், இந்துத்துவ போராளி, ஆன்மிகவாதி என்று பன்முக சிறப்புகள் கொண்டவர். திராவிட இயக்கம் உருவானது ஏன், ஆர்யசமாஜம், திராவிட இயக்கம் புனைவும் உண்மையும், வந்தே மாதரம் உள்ளிட்ட பல புத்தகங்களை எழுதியுள்ளார்.

1/4 (கால்) என்ற காலாண்டிதழை நடத்தியவர் மலர்மன்னன். இவரது 'மலையிலிருந்து வந்தவன்' என்ற புதினம் தீபம் இதழில் தொடராக வெளிவந்து, பின்னர் நூலாக வெளிவந்தது.

மலர்மன்னனின் சகோதரர் அசோகன் "சாம்ராட்" என்ற பெயரில் எழுதுகிறார். சகோதரி விஜயா சங்கரநாராயணன் அரவிந்த அன்னை பற்றி அமுதசுரபியில் தொடர்ந்து எழுதி வந்தார்.



</doc>
<doc id="169628" url="https://ta.wikipedia.org/wiki?curid=169628" title="உடற்செல் மிகுமாற்றம்">
உடற்செல் மிகுமாற்றம்

உடற்செல் மிகுமாற்றம் (Somatic hypermutation; SHM) என்பது நோயெதிர்ப்புத் தொகுதியானது நுண்ணுயிரிகளைப் போன்ற புதிய அயல் மூலகங்களை எதிர்கொள்ள இணக்கமாகும் உயிரணுச் செயற்பாட்டினைக் குறிக்கும். ஈர்ப்பு முதிர்வு (affinity maturation) நிகழ்வின் ஒரு முக்கிய பாகமான உடற்செல் மிகுமாற்றமானது, அயல் எதிர்ப்பிகளை அடையாளம் கண்டுகொள்ளும் "பி-செல்" ஏற்பிகளைப் பலவகைப்பட்டதாக்குகிறது. இதன் மூலம், ஒரு உயிரியின் வாழ்நாளில் ஏற்படும் உடலுக்கு ஊறு ஏற்படுத்தக்கூடிய அச்சுறுத்தல்களுக்கு எதிராக நோயெதிர்ப்புத் தொகுதி போராட வழிவகுக்கிறது. உடற்செல் மிகுமாற்றம், எதிர்ப்பான்களின் மாறுபடு பகுதி மரபணுக்களின், திட்டமிட்ட மரபணு சடுதிமாற்ற நிகழ்வுகளைக் கொண்டுள்ளது. கருவணுவரிசை சடுதிமாற்றத்தைப் (germline mutation) போலல்லாது, உடற்செல் மிகுமாற்றம் தனிப்பட்ட வெள்ளையணுக்களிலேயே ஏற்படுகின்றது. எனவே, இத்தகு மரபணு சடுதி மாற்றங்கள் சந்ததிகளுக்கு செல்வதில்லை. இலக்கற்ற உடற்செல் மிகுமாற்றங்களே "பி-செல்" வடிநீரகப்புற்று உருவாகும் வழிமுறைக்கு காரணமாக இருக்கக்கூடும்.


</doc>
<doc id="169629" url="https://ta.wikipedia.org/wiki?curid=169629" title="பரம்">
பரம்

பரம்(ஆங்கிலம்: PARAM) என்பது இந்தியாவில் உருவாக்கப்பட்ட மீத்திறன் கணினி, இது இந்தியாவிலுள்ள மத்திய அரசின் மத்திய உயர்கணிணி மேம்பாட்டு மையத்தால்(சிடாக்) வடிவமைத்து உருவாக்கப்பட்டது ஆகும். 'பரம்' என்ற வடமொழி சொல்லுக்கு "ஒப்புயர்வற்ற, தனிமுதன்மையான" என்று பொருள். பரம் என்ற பொதுப்பெயருடன் தொடர்ந்து பல மீத்திறன் கணினிகளை சிடாக் பல்வேறு காலகட்டங்களில் உருவாக்கி வருகிறது. இந்த வரிசையில் கடைசியாக உருவாக்கப்பட்டு சமீபத்தில் வந்த(பிப்ரவரி 8, 2013) மீத்திறன் கணினி பரம் யுவா II ஆகும். பரம் யுவா II 500 டெரா பிளாப்(tera flops) சக்தியுடன், 200 டெரா பைட்(tera byte) தேக்குத்திறனும் உடையது. 

இந்தியாவின் மீது விதிக்கப்பட்டிருந்த ஆயுத தடையாணையின் காரணமாக மீத்திறன் கணினிகளை உருவாக்கிவந்த கிரே கம்ப்யூட்டர்ஸ்(Cray computers) அதன் தொழில்நுட்பங்களையும், மீத்திறன் கணினிகளையும் இந்தியாவிற்கு தரமறுத்தது. இதன் காரணமாக 1980-ல் இந்திய அரசு உள்நாட்டிலேயே மீத்திறன் கணினிகள் மற்றும் அதை உருவாக்கும் தொழில்நுட்பத்தை வளர்ப்பதற்கான ஒரு திட்டத்தை கொண்டுவந்தது. இதை நிறைவேற்றவும், மீத்திறன் கணினித்துறையில் தன்னிறைவை அடையும் வகையிலும் 1988-ல் முனைவர். விஜய் பாட்கர்(Dr. Vijay Bhatkar) அவர்களை இயக்குனராகக்கொண்டு மத்திய உயர்கணிணி மேம்பாட்டு மையதை(சிடாக்) உருவாக்கியது. 1990-ல் மூல முன்மாதிரி வடிவம் உருவாக்கப்பட்டு, சூரிச்-சில் நடந்த மீத்திறன் கணினி மாநாட்டில் காட்சிபடுத்தப்பட்டது. இறுதியாக 1991-ல் பரம் 8000 உருவாக்கப்பட்டது, இதுதான் இந்தியாவின் முதல் மீத்திறன் கணினியாகும்.



</doc>
<doc id="169632" url="https://ta.wikipedia.org/wiki?curid=169632" title="படியாக்கத்தேர்வு">
படியாக்கத்தேர்வு

படியாக்கத்தேர்வு புனைக்கொள்கை (clonal selection hypothesis), நோய்த்தொற்றுகளுக்கெதிராக நோயெதிர்ப்புத் தொகுதியானது எவ்வாறு செயலாற்றுகிறது என்பதையும், உடலினுள்புகும் குறிப்பிட்ட எதிர்ப்பிகளை அழிப்பதற்காக எவ்விதம் "பி" மற்றும் "டி" வெள்ளையணுக்கள் தேர்வு செய்யப்படுகின்றன என்பதையும் விளக்கும் மாதிரி வடிவமென்பது பரவலாக ஏற்றுக்கொள்ளப்பட்ட ஒன்றாகும்.




</doc>
<doc id="169636" url="https://ta.wikipedia.org/wiki?curid=169636" title="16">
16

கிபி ஆண்டு 16 (XVI) என்பது ஜூலியன் நாட்காட்டியில் புதன்கிழமையில் ஆரம்பமான ஒரு சாதாரண ஆண்டு ஆகும். அக்காலத்தில் இவ்வாண்டு "தாவுரசு மற்றும் லீபோ ஆளுநர்களின் ஆட்சி ஆண்டு" ("Year of the Consulship of Taurus and Libo") எனவும், பண்டைய உரோமன் அப் ஊர்பி கொண்டிட்டா நாட்காட்டியில் "ஆண்டு 769" எனவும் அழைக்கப்பட்டது. நடுக் காலப்பகுதி முதல் ஐரோப்பாவில் அனோ டொமினி ஆண்டுகள் அறிமுகப்படுத்தப்பட்ட பின்னரே இவ்வாண்டுக்கு 16 என அழைக்கும் முறை நடைமுறைக்கு வந்தது. கிறித்தவப் பொது ஆண்டு முறையில் இது பதினாறாம் ஆண்டாகும்.

<onlyinclude>

</onlyinclude>




</doc>
<doc id="169648" url="https://ta.wikipedia.org/wiki?curid=169648" title="கமுந்திங்">
கமுந்திங்

கமுந்திங் (மலாய்: "Kamunting", சீனம்: "甘文丁", மலேசியா, பேராக், லாருட், மாத்தாங், செலாமா மாவட்டத்தில் உள்ள ஒரு நகரம். தைப்பிங் நகரத்தின் பெரும் துணைநகரமாகவும் விளங்குகிறது. ஈப்போ மாநகரில் இருந்து 72 கி.மீ. தொலைவில் வடக்கே உள்ளது. மிக அருகாமையில் இருப்பது தைப்பிங் பெருநகரம் ஆகும்.

இந்த நகரத்தைச் சுற்றிலும் நூற்றுக்கணக்கான தொழிற்சாலைகள் இருப்பதால், இதை ஒரு தொழிற்துறைப் பூங்கா என்று அழைப்பதும் உண்டு. இங்குதான் கமுந்திங் தடுப்புக் காவல் முகாம் உள்ளது. கமுந்திங் எனும் பெயரைச் சொன்னால், பொதுவாக மலேசியர்களின் நினைவிற்கு வருவது அந்தத் தடுப்பு முகாம் ஆகும். மலேசிய உள்நாட்டுப் பாதுகாப்புச் சட்டத்தின் கீழ் பலர் அந்தத் தடுப்பு முகாமில், காலவரையின்றித் தடுத்து வைக்கப்பட்டிருந்தனர்.

கமுந்திங் தடுப்புக் காவல் முகாமை மலேசியாவின் குவாந்தானாமோ எனும் அடைமொழியுடன் அழைப்பதும் உண்டு. கியூபாவில், அமெரிக்கா வைத்திருக்கும் ஒப்பிட்டு, இந்த முகாமை அவ்வாறு அழைக்கின்றனர்.

1890ஆம் ஆண்டுகளில் கமுந்திங் ஓர் அடர்ந்த காட்டுப் பகுதியாக இருந்தது. தைப்பிங் நகரம் ஈய உற்பத்தியில் புகழ்பெற்று விளங்கிய காலத்தில், அப்பகுதி வாழ் மக்கள், ஈய மூட்டைகளைச் சுமந்து செல்ல யானைகளைப் பயன்படுத்தினர். அக்கட்டத்தில் லாருட் எனும் பெயர் கொண்ட ஒரு யானை அருகாமையில் இருந்த காட்டிற்குள் தப்பி ஓடிவிட்டது.

மூன்று நாட்கள் கழித்து அந்த யானையைப் பிடித்து வந்தார்கள். அதன் கால்களில் ஈய மண் ஒட்டி இருப்பது கண்டுபிடிக்கப்பட்டது. அதன் பின்னர் யானை பிடிபட்ட இடத்திற்கு பொதுமக்கள் பெரும் திரளாகப் படை எடுத்தனர். கட்டுப்பாடு இல்லாத ஈய வேட்டை தொடங்கியது. `கெலியான் பாரு` என அழைக்கப்பட்ட அந்தக் காட்டுப் பகுதிதான், இப்போதைய கமுந்திங் ஆகும்.

முதன்முதலில் அப்பகுதியின் ஈயச் சுரங்க வேலைகளுக்கு சீனாவில்இருந்து ஹாக்கா இனத்தைச் சேர்ந்த சீனர்கள் கொண்டு வரப்பட்டனர். 1850களில் அவர்களின் எண்ணிக்கை 2000ஆக இருந்தது. 40 நீண்ட வீடுகளில் குடி அமர்த்தப்பட்டனர். மேலும் 200 பேர் கமுந்திங் காய்கறித் தோட்டங்களிலும் வேலை செய்தனர்.

1948லிருந்து 1960 வரையில் மலாயாவில் அவசரகாலம் அமல் படுத்தப்பட்டிருந்தது. அந்தக் காலக் கட்டத்தில் கமுந்திங்கில் பிரித்தானிய பொதுநலவாய இராணுவ முகாம் நிறுவப்பட்டது. பிரித்தானிய இராணுவ மருத்துவமனையும் கட்டப்பட்டது.

மலாயா அவசரகாலத்தில் பல ஆயிரம் பிரித்தானியா, ஆஸ்திரேலியா, நியூஸிலாந்து, பிஜி நாட்டுப் போர்வீரர்களும், கூர்கா வீரர்களும் இறந்து போயினர். மலேசியாவின் மிகப் பெரிய இராணுவ இடுகாடுகளில் ஒன்று, கமுந்திங்கில் இப்போதும் இருக்கின்றது.

நூறு ஆண்டுகளுக்கு முன்னர் ஒரு காட்டுப் பகுதியாக இருந்த கமுந்திங், இப்போது தொழில் வளர்ச்சி பெற்ற நகரமாக இயங்கி வருகிறது. இதை தைப்பிங் பெருநகரத்தின், துணைக்கோள் நகரம் அதாவது "Satellite Town" என்று அழைக்கிறார்கள். அண்மைய காலங்களில் தைப்பிங் நகரை மேம்படுத்துவதற்கு, இடப் பற்றாக்குறை ஏற்பட்டுவிட்டது.

அதனால், புதிய மேம்பாட்டு வளர்ச்சித் திட்டங்கள் அனைத்தும், கமுந்திங் நகருக்கு திசை திருப்பப்படுகின்றன. இங்குள்ள பல்நாட்டுத் தொழிற்சாலைகளில், வங்காளதேசம், வியட்நாம், மியன்மார், இந்தோனேசியா, நேபாளம், பாகிஸ்தான், பிலிப்பைன்ஸ், கம்போடியா போன்ற நாடுகளைச் சேர்ந்தவர்கள் வரவழைக்கப் பட்டு வேலைகளில் அமர்த்தப் படுகின்றனர்.

சில ஆண்டுகளுக்கு முன்னால் தைப்பிங் பெருநகரின் தலையாய பேருந்து நிலையம், கமுந்திங் நகருக்கு மாற்றம் செய்யப்பட்டுள்ளது. நவீன மயமான இரயில் நிலையமும் இங்குதான் நிர்மாணிக்கப்பட்டுள்ளது. ஈப்போ மாநகரத்தில் இருந்து பட்டர்வர்த் நகரத்திற்கு இருவழி மின்இரயில் சேவை தொடங்கப்படவிருப்பதால், புதிதாக அமைக்கப்படும் இரயில் நிலையங்கள் அனைத்தும் நவீன மயமாக அமைக்கப்படுகின்றன. அந்த வகையில் கமுந்திங் இரயில் நிலையமும் உலகத்தரம் வாய்ந்த நிலையமாகக் காட்சி அளிக்கின்றது.

கமுந்திங் பேருந்து நிலையத்திற்கு அருகில், ஒவ்வொரு சனிக்கிழமையும் இரவுச் சந்தை நடைபெறுகிறது. உள்ளூர்க் காய்கறிகள், பழங்கள், உணவுப் பொருட்கள் போன்றவை மலிவான விலையில் கிடைக்கின்றன. மலாய், சீன, இந்திய உணவு வகைகளும் உள்ளன. மலாய், சீன சமூகத்தவர் இந்திய உணவை விரும்புகின்றனர். அதைப் போல இந்தியர்கள் மற்ற சமூகத்தவரின் உணவைகளையும் விரும்பிச் சாப்பிடுகிறார்கள். கமுந்திங் பேருந்து நிலையத்திற்குச் செல்லும் வழியில் ஏராளமான முள்நாரி, மங்கூஸ்தீன் பழக் கடைகளும் உள்ளன.

வடக்கு-தெற்கு நெடுஞ்சாலையை இணைக்கும் மத்திய நகரமாக கமுந்திங் விளங்குகின்றது. அதனால், இந்த நகரில் எல்லா நேரங்களிலும் போக்குவரத்து நெரிசல் அதிகமாகக் காணப்படும். ஈப்போ மாநகரத்தைக் காட்டிலும் இங்கு உணவுப் பொருட்களின் விலை சற்று அதிகமாகவே இருக்கின்றது. கமுந்திங் நகரிலும், அதன் புறநகர்ப் பகுதிகளிலும் தமிழர்களின் நடமாட்டத்தைக் கூடுதலாகக் காண முடியும்.

முன்பு ஈயச் சுரங்கங்களிலும் தோட்டப்புறங்களிலும் வேலை செய்த தமிழர்கள், இப்போது சிறு சிறு வியாபாரிகளாக மாறி சொந்தத் தொழில்களில் ஈடுபட்டுள்ளனர். மளிகைக்கடைகள், புத்தகக்கடைகள், உணவகங்கள் போன்றவற்றின் முதலாளிகளாகவும் உள்ளனர்.

இங்குள்ள தமிழர்கள் அனைவருமே தமிழ்நாட்டில் இருந்து புலம் பெயர்ந்தவர்கள். ஐந்தாம் தலைமுறையைச் சேர்ந்த இவர்கள் தங்களின் பாரம்பரிய அடையாளங்களைத் தற்காத்துக் கொள்வதில் தீவிரமான முயற்சிகளை எடுத்துக் கொள்கின்றனர்.


</doc>
<doc id="169650" url="https://ta.wikipedia.org/wiki?curid=169650" title="தோல் சிவத்தல் கதிர் ஏற்பளவு">
தோல் சிவத்தல் கதிர் ஏற்பளவு

தோல் சிவத்தல் கதிர் ஏற்பளவு ("Skin Erythema Dose", SED) கதிர்மருத்துவத்தில் அயனியாக்கும் பண்புடைய எக்சு, காமா போன்ற கதிர்கள் பெரிதும் பயன்படுகின்றன. இக்கதிர்களை துல்லியமாக அளவிட இயலாத ஆரம்ப நாட்களில் தோல் சிவந்து விட்ட நிலையில் கதிர் மருத்துவம் நிறுத்தப்பட்டது. இது தோல் தாங்கும் ஏற்பளவினைக் காட்டுகிறது. இதைவிட கூடுதல் அளவு தோலில் புண் தோன்ற காரணமாய் அமையும்.


</doc>
<doc id="169653" url="https://ta.wikipedia.org/wiki?curid=169653" title="சிறியளவு வணிகம்">
சிறியளவு வணிகம்

சிறு வணிகம் என்பது குறைந்தளவு மூலதனத்துடன் குறைந்த எண்ணிக்கையுடைய தொழிலாளர்களையும் சக்தியை பயன்படுத்தி வணிக நடவடிக்கைகளில் ஈடுபடும் வரையறுக்கப்பட்ட சந்தையினைக் கொண்ட வணிகமாகும். சிறிய வணிகங்களின் சந்தை பங்கானது குறுகியதாகக் காணப்படுவதுடன் தேசிய ரீதியில் வரையறுக்கப்பட்டிருத்தல் வேண்டும்.”

அளவு சார் பிரமாணங்கள் பண்பு சார் பிரமாணங்கள்
ஈடுபடுத்தப்படும் மூலதனத்தின் அளவு ஃ முதலீடு
ஊழியர் எண்ணிக்கை
சக்தி ஃ வலுப்பயன்பாடு
நிலையான சொத்து மீதான முதலீடு
வருடாந்த இலாபமும் புரள்வும்
உற்பத்தி இயலளவு பயன்படுத்தப்படும் தொழினுட்பத்தின் தன்மை
நிறுவனத் தொழிற்பாட்டின் தன்மை
அமைப்பு சார் தன்மை
முகாமையும்
சந்தையின் தன்மை
ஊழியர் மேற்பார்வையிடல்
==சிறிய வணிகங்களை அடையாளப்படுத்துவதற்கு சர்வதேச ரீதியாகப் பயன்படுத்தப்படும் பிரமாணங்கள் ஃ பல்வேறு நாடுகளின் வகைப்படுத்தல்கள்

நாடுகள் மூலதன அளவு ஊழியர்கள் ஆண்டு
ஐக்கிய அமெரிக்கா ------------------------------------ 1500 பேருக்கு மேற்படாத ஊழியர்கள் விற்பனை 9.5 -22 மில்லியன் அமெரிக்க டொலர் 
தென் கொரியா 800 மில்லியன் வொன்னுக்கு மேற்படாத மூலதனம் 300 பேருக்கு மேற்படாத ஊழியர்கள் --------------------------------------
ஐரோப்பா ------------------------------------ 200 – 500 இடைப்பட்ட ஊழியர்கள் --------------------------------------
ஐப்பான் ------------------------------------ 1500 பேருக்கு மேற்படாத ஊழியர்கள் 300 மில்லியன் யென்னுக்கு மேற்படாதது 
இந்தியா 20 மில்லியன் இந்திய ரூபாவிற்கு மேற்படாத மூலதனம் 1500 பேருக்கு மேற்படாத ஊழியர்கள் ---------------------------------------
சிறிய வணிகங்களை இனங்காண்பதற்காக அளவீடுகளில் மிகப்பிரதானமானது முதலீடு ஃ 

நிறுவனங்கள் மூலதனம் ஃ முதலீடு ஊழியர் எண்ணிக்கை மின்சார சக்தி பயன்பாடு
கைத்தொழில் அபிவிருத்தி சபை 4 மில்லியன் ரூபாவுக்கு மேற்படாத மூலதனம் ---------------------------------- ----------------------------------
கைத்தொழில் தொழினுட்ப நிறுவனம் 4 மில்லியன் ரூபாவுக்கு மேற்படாத மூலதனம் ---------------------------------- ----------------------------------
கிராமிய கைத்தொழில் அமைச்சு 4 மில்லியன் ரூபாவுக்கு மேற்படாத கட்டிடம், இயந்திரம் உபகரணம் 50 பேருக்கு மேற்படாத ஊழியர்கள் ----------------------------------
இலங்கை மத்திய வங்கி ---------------------------------- ---------------------------------- 50 கிலோ வாட்சுக்கு குறைவான மின்சார பயன்பாடு
ஏற்றுமதி அபிவிருத்தி சபை 1 மில்லியன் ரூபாவுக்கு மேற்படாத கட்டிடம், இயந்திரம் உபகரணம் ---------------------------------- ----------------------------------
குடிசன புள்ளி விபரத்திணைக்களம் ---------------------------------- 25 பேருக்கு மேற்படாத ஊழியர்கள் ----------------------------------
கைத்தொழில் அபிவிருத்தி அமைச்சு 10 மில்லியன் ரூபாவுக்கு மேற்படாத மூலதனம் ---------------------------------- ----------------------------------
இளைஞர் சேவை விவகார அமைச்சு 1 00 000 ரூபாவுக்கு மேற்படாத மூலதனம் 3 பேருக்கு மேற்படாத ஊழியர்கள் ----------------------------------
சிறுகைத்தொழில திணைக்களம் 4 மில்லியன் ரூபாவுக்கு மேற்படாத மூலதனம் ---------------------------------- ----------------------------------
தேசிய அபிவிருத்தி வங்கி 10 மில்லியன் ரூபாவுக்கு மேற்படாத மூலதனம் ---------------------------------- ----------------------------------
ழேவந:- சிறிய வணிகங்களை இனங்காண்பதற்கு முதலீட்டையும் ஊழியர்கள் எண்ணிக்கையையும் 

ழேவந:- சிறிய வணிகங்களை இனங்காண்பதற்கு முதலீட்டை மட்டும் அளவீடாக
- கைத்தொழில் அபிவிருத்தி சபை
- கைத்தொழில் நுட்ப சபை
- கைத்தொழில்அபிவிருத்தி அமைச்சு
- சிறுகைத்தொழில் நிறுவனம்
- தேசிய அபிவிருத்தி வங்கி என்பன பயன்படுத்துகின்றது.

ழேவந:- சிறிய வணிகங்களை இனங்காண்பதற்கு குடிசன புள்ளி விபரத் திணைக்கள ஊழியர் 

==சிறிய வணிகங்களை அடையாளப்படுத்துவதில் இலங்கையில் அரசாங்க நிறுவனங்கள் வேறுபட்ட அனவீடுகளைப் பயன்படுத்துவதற்கான காரணம் ஃ அரச நிறுவனங்கள் சிறு வணிகங்களை அடையாளப்படுத்துவன் நோக்கங்கள் ஃ வணிகங்கள் சிற்றளவு பேரளவு என வகைப்படுத்துவன் காரணங்கள்

1. தொழிலின் தன்மை
2. எதனை உற்பத்தி செய்தல் வினை செய்தல் (பொருள் சேவை விபரம் )
3. தேவைப்படும் மூலதன அளவு
4. நிறுவன அமைப்பின் தன்மை
5. தேவைபவ்படும் இருப்புக்களின் அளவு
6. தேவைப்படும் உபகரணங்கள்
7. தொழிலாளர் வசதி
8. நாட்டில் காணப்படும் சட்ட திட்டங்கள்
9. போட்டி நிறுவனம் பற்றிய தகவல்
10. நுகர்வோர் தன்மை
11. அரசின் ஆதரவு ஊக்குவிப்புக்கள்
12. எதிர்கால வளர்ச்சி ஃ அபிவிருத்தி
13. சுயமதிப்பீடு
14. அமைவிடம்

1. குறைந்தளவு மூலதனம் போதுமானத
2. உற்பத்தி தரம் உயர்வானது.
3. வாடிக்கையாளருடன் நேரடி தொடர்பு
4. சிறப்பு தேர்ச்சி பெற்றவை
5. அதிகளவு நெகிழ்வுடையது
6. அரச ஊக்குவிப்பு திட்டங்கள் அதிகம்
7. பாரிய நிறவனங்கள் கவனத்தில் கொள்ளாத சந்தை நடவடிக்கைகள் கவனத்தில் கொள்ளப்படல்
8. பிரதேச வளங்களை பயன்படுத்தல்
9. உற்பத்தியின் தரம் உயர்வானது
10. புதிய வடிவங்கள் உருவாகும் தன்மை
11

1. வரையறுக்கப்பட்ட உற்பத்தி
2. வரையறுக்கப்பட்ட நிதி மூலகங்கள்
3. உற்பத்தி கலவை வரையறுக்கப்பட்டவை
4. தொழினுட்ப பயன்பாடு வரையறுக்கப்பட்டது.
5. குறுகிய நோக்கங்களும் குறிக்கோள்களும் காணப்படல்
6. சந்தைப்படுத்தல் தொடர்பான பிரச்சனை

1. தனது வணிகம் தொடர்பான அறிவு
2. முகாமைத்திறன்
3. தேவையான அளவு மூலதனம் தொடர்பான அறிவு
4. சந்தை தொடர்பான அறிவு
5. தனது உற்பத்தி பொருளின் தரம் தொடர்பான அறிவு
6. சிறந்த முகாமையின் வாடிக்கையாளர் சேவையை வழங்கக்கூடிய அறிவு
7. சிறந்த விற்பனை சேவை வலைப்பின்னல்
8. செலவை இழிவுபடுத்தல் தொடர்பான அறிவு
9. நுட்பங்கள் தொடர்பான அறிவு
10. வணிகச் செயற்பாடு தொடர்பான அறிவு

1. சூழலும் சூழல் தொடர்பான சட்டங்களும்
2. மூலப்பொருட்களை பெற்றுக்கொள்ளகூடிய வசதி
3. ஊழியர்கள் பெற்றுகொள்ளகூடிய வசதி 
4. உட்கட்டமைப்பு வசதி
5. துணைச்சேவை வசதிகள்
6. சந்தை வாய்ப்பு
7. புவியியல் காலநிலை
8. சந்தை அமைப்பு
9. தனிப்பட்ட திறன்
10. அமைவிடம்
11. தேவைப்படும் உபகரணம்
12. மூலதனம்

1. வேலை வாய்ப்பு உருவாகுதல்
2. வருமானச் சமமின்மையையும் வறுமை நிலமையும் குறைவடைதல்
3. பாரிய வணிகங்கள் ஈடுபடாத முயற்சிகளில் ஈடுபடல்
4. மரபு ரீதியான உற்பத்தி முறைகளை பின்பற்றுதல்
5. வளங்களை பூரணமாக பயன்படுத்துதல்
6. தொழிலாளர் நகர்வதை தடுத்தல்
7. அரசின் பொருளாதார தொழிற்பாடுகளை அபிவிருத்தி செய்தல்
8. கிராமிய நகரப் பிரதேசங்களுக்கிடையில் சமமான பொருளாதார வளர்ச்சியை ஏற்படுத்;தல்
9. பொருளாதார வளர்ச்சியை ஏற்படுத்துதல்
10. வெளிநாட்டு செலாவணி பற்றாக்குறையைக் குறைத்தல்
11. முயற்சியாண்மையை விருத்தி செய்தல்
12. எந்த வொரு பொருளாதாரத்தினதும் இயந்திரமாக அமைதல்

ழேவந:- ஒரு பொருளாதாரத்திற்கு சிறு வணிகங்களின் மிகப்பிரதான முக்கியத்துவம் வேலை 

ழேவந:- இலங்கையில் எதிர்நோக்கப்படும் மிகப் பிரதானமான சமூக பொருளாதார பிரச்சனைகள்
இலங்கையின் பொருளாதாரத்தின் பிரதான பிரச்சனையாக வேலையின்மை பிரச்சனைக்கு தீர்வு காண்பதில் பாரிய வணிகங்களை காட்டிலும் சிறு வணிகங்கள் அதிகளவு பங்களிப்பு செய்கின்றன விளக்குக?

இலங்கை பொருளாதாரத்தின் முக்கிய பிரச்சனைகளின் ஒன்றான வறுமை பிரச்சனைக்கு சிறு வணிகங்கள் மூலமே தீர்வு காண முடியும். விளக்கக?
சிறு வணிகங்களை விருத்தி செய்வதன் மூலம்
1. பயன்படுத்தப்படாத பிரதேச ரீதியிலான வளங்கள் பயன்படுத்தல்
2. வேலை வாய்ப்புக்கள் அதிகளவில் பயன்படுத்தப்படுதல்
3. உள்நாட்டு உற்பத்தி மட்டம் அதிகரித்தல்
4. மக்களின் வருமான மட்டம் அதிகரித்து வறுமை குறைக்கப்படல்

ழேவந:- பிரதேச ரீதியான சிறு வணிகங்களின் உருவாக்கத்தினை ஊக்குவிப்பதனால் வேலை 

மரபுரீதியான நுட்பங்களின் பயன்பாட்டினை ஊக்கப்படுத்துவதில் சிறு வணிகங்கள் அதிகளவு பங்களிப்பு செய்கின்றன. விளக்குக?
இலங்கையில் சிறு வணிகங்கள் எதிர்நோக்கும் பிரச்சனைகள் ஃ சிறுவணிகங்களின் தோல்விக்கான காரணங்கள் ஃ ஆரம்பித்து சில காலத்தில் சிறு வணிகங்கள் மூடப்படுவதற்கான காரணங்கள்
1. வணிகத்திட்ட மொன்று இல்லாமை

2. உட்கட்டமைப்பு வசதிகள் போதாமை

3. நவீன தொழினுட்ப பயன்பாடின்மை

4. சந்தை தொடர்பான பிரச்சனை

5. சூழல் தொடர்பான அறிவின்மை

6. அரச ஊக்குவிப்பு குறைவு

7. முகாமைத்திறன் குறைவு

8. சொத்துக்கள் மீது மிகையான முதலீடு

9. தொழிலாளர் தொடர்பான பிரச்சனைகள்
ழேவந:- சிறு வணிகங்களின் தோல்விக்கான மிகப்பிரதான காரணம் வணிகத்திட்டம் ஒன்று இல்லாமை ஃ 

1. பல்வேறு கடன் வசதிகளை நடைமுறைப்படுத்தல்
2. ஊழியர் பயிற்சி திட்டங்களை நடைமுறைப்படுத்தல்
3. சந்தை வாய்ப்புக்களை இனங்காண உதவுதல்
4. இயந்திரம், பொறி கொள்வனவு செய்வதற்கான அறிவுரை வழங்கல்
5. பொருளின் தரம் தொடர்பான அறிவுரை வழங்கல்
6. சட்ட விதிமுறைகள் பற்றிய அறிவுரை வழங்கல்
7. சந்தைப்படுத்தல் அறிவுரை வழங்கல்
8. உட்கட்டமைப்பு வசதி வழங்கல்

பாரிய வணிகங்கள் இருந்தும் வணிக நடவடிக்கையில் சிறு வணிகங்கள் சில வெற்றி கரமாக தொழிற்படுவதற்கான காரணம் ஃ பேரளவு வணிகங்கள் பல உள்ள போது சிற்றளவு வணிகங்களின் பங்களிப்பினை ஒழித்துவிட முடியாது விளக்குக?

சிறிய வணிகங்கள் வருமான சமமின்மைகளைக் குறைக்கும் வழிமுறைகள்
1. சிறிய வணிக முயற்சிகளில் ஈடுபடுவதன் மூலம் முயற்சியாளருக்கு வருமானங்கள் அதிகரித்தல்
2. சிறிய வணிகங்கள் மூலம் தொழில் வாய்ப்புக்கள் ஏற்படுவதன் மூலம் தொழில் வாய்ப்புக்கள் 
3. பிரதேச ரீதியான வளங்களை கொள்வனவு செய்வதன் மூலம் அவ்வளங்களின் உரிமையாளரின் 
பாரிய வணிகங்களுக்கும் சிறு வணிகங்களுக்கும் இடையில் சீரான உறவு நிலவ வேண்டிய அவசியம் ஃ அனுகூலங்கள்
 பாரிய வணிகங்களுக்கு:-
1. குறைவான கிரயத்தில் இயந்திரங்கள், உபகரணங்கள், கருவிகள் என்பவற்றை சிறிய 
2. வாடிக்கையாளரின் தேவைகளை உச்ச திருப்தியுடன் பூர்த்தி செய்யமுடிதல்
3. உற்பத்திகளை இலகுவாக சிறு வணிகங்கள் மூலம் சந்தைப்படுத்த முடியும்.
4. சிறு வணிகங்கள் ஈடுபடாத வணிக நடவடிக்கையில் ஈடுபடுவதன் மூலம் புறச்சிக்கனங்களை 

 சிறு வணிகங்களுக்கு :-
1. தமது உற்பத்தி பொருட்களுக்கு உரிய சந்தை வாய்ப்பு வசதிகள் கிடைத்தல்
2. அதிகளவு இலாபங்களை பெற்று கொள்ள முடிதல்
3. நீண்ட காலம் நிலைத்திருக்க முடியும்.
4. பாரிய வணிகங்கள் மூலம் புறச்சிக்கனங்களை அனுபவிக்க முடியும்.

ஒரு சிறு வணிகத்தை ஆரம்பிப்பதன் மூலம் முயற்சியாளனால் பெறக்கூடிய அனுபவங்கள்
1. குறைந்தளவு மூலதனத்துடன் ஆரம்பிக்கப்படுதல்
2. தனக்கே உரிய படைப்பாற்றலை வெளிக்கொணர முடிதல்
3. சுயசக்தி,சுயஆற்றலை பயன்படுத்திக் கொள்ளும் வாய்ப்பு
4. தலையீடு எதுவும் இன்றி தனது இலக்கை சுயமாக தீர்மானித்துக் கொள்ளமுடிதல்
5. புதுமைகளையும் கண்டு பிடிப்புக்களையும் மேற்கொள்ளமுடிதல்

</doc>
<doc id="169656" url="https://ta.wikipedia.org/wiki?curid=169656" title="பட்டுக்கோட்டை ராஜப்பா">
பட்டுக்கோட்டை ராஜப்பா

பட்டுக்கோட்டை ராஜப்பா (பிறப்பு: சூலை 30, 1961)தற்காலத்தில் வாழும் தமிழ் இலக்கியவாதியும், சொற்பொழிவாளரும், மேலாண்மைப் பயிற்றுநரும், கவிஞரும் ஆவார். மெட்ராஸ் சிமெண்ட்ஸ் நிறுவனத்தில் (ராம்கோ சிமெண்ட்) இளநிலை விற்பனை மேலாளராகத் தற்பொழுது பணியாற்றி வரும் இவர், தமிழகத்திலும், இந்தியாவின் பிற மாநிலங்களிலும், வெளிநாடுகளிலுமுள்ள இலக்கிய அமைப்புக்களின் விழாக்களிலும், நிகழ்வுகளிலும் பங்கேற்றுப் பட்டிமன்ற நடுவராகவும், கவியரங்கத் தலைமையேற்றும் செயல்பட்டு வருகிறார். தமிழகத்தின் பிற முன்னணிப் பேச்சாளர்களுடன் இணைந்து சொற்பொழிவும், இலக்கிய விவாத மேடைகளில் விமர்சனங்களும் வழங்கி வருகிறார்.

தமிழ்நாடு திருச்சியில் வசித்து வரும் இவர் இளங்கலைப் பொருளாதாரத்தில் பட்டமும், சந்தை மேலாண்மையில் பட்டயமும் பெற்றவர். ஜெயா டிவி, கலைஞர் டிவி, சன் டிவி, பொதிகை போன்ற தமிழ்த் தொலைக்காட்சி ஊடகங்களில் இவரது நேர்காணல்களும், இலக்கிய நிகழ்ச்சிகளும் இடம்பெற்று வருகின்றன.



சென்று வந்த வெளிநாடுகள் 
குவைத்,ஸ்ரீலங்கா

http://www.indiansinkuwait.com/ShowArticle.aspx?ID=22336&SECTION=1

</doc>
<doc id="169688" url="https://ta.wikipedia.org/wiki?curid=169688" title="பண்டைய தமிழ் வரலாற்று மூலங்கள்">
பண்டைய தமிழ் வரலாற்று மூலங்கள்

பண்டைய தமிழ் வரலாற்று மூலங்கள் இலக்கிய, தொல்லியல், கல்வெட்டு, நாணய ஆய்வியல் மூலம் அறியப்படுகின்றது. இவற்றில் சங்க இலக்கியம் மிக முக்கியமானதாகும். இது கி.மு. பிற்கால இறுதி நூற்றாண்டு காலம் தொடக்கம் கி.பி ஆரம்ப காலப் பகுதிக்குரியதாகும். சங்க இலக்கிய செய்யுள்கள் பண்டைய தமிழகச் சமூகம் மற்றும் அவர்களின் வாழ்க்கையின் வேறுபட்ட பகுதிகளை வருணணை விளக்கமாக கொண்டுள்ளது. இவற்றின் பல பகுதிகளை ஆய்வாளர்கள் நம்பகமான விபரங்கள் என ஏற்றுக் கொள்கின்றனர். கிட்டத்தட்ட கிறித்தவ கால வளர்ச்சி ஏற்பட்ட காலப்பகுதி கிரேக்க உரோம இலக்கியங்கள் தமிழகத்திற்கும் உரோமைப் பேரரசுக்கும் இடையிலான கடல் வாணிபம் பற்றிய, தமிழ் நாட்டின் கரையோர பல துறைமுகங்களின் பெயர்கள் மற்றும் இடங்கள் உட்பட்ட விபரங்களைத் தருகின்றன.

தமிழ்நாடு மற்றும் கேரளத்தில் மேற்கொள்ளப்பட்ட தொல்பொருளாய்வு அகழ்வுகள் சங்க கால எச்சங்களான பல்வகை மட்பாண்டங்கள், எழுத்துக்கள் பொறிக்கப்பட்ட மட்பாண்டங்கள், தருவிக்கப்பட்ட மட்பாண்ட பொருட்கள், தொழிற்சாலைப் பொருட்கள், செங்கல் கட்டமைப்புக்கள், சுற்றும் திருகுச்சுருள் ஆகியவற்றை வெளிப்படுத்தியது. பாறைப்படிவியல், பண்டையெழுத்துமுறை நுட்பங்கள் போன்றவை சங்ககால அப்பொருட்களின் காலத்தைக் கணிக்க உதவியது. அகழ்ந்தெடுக்கப்பட்ட செயற்கைப் பொருட்கள் சங்க இலக்கியம் குறிப்பிடும் வேறுபட்ட பொருளாதார செயற்பாடுகளான விவசாயம், நெசவு, கொல்லர் வேலை, இரத்தினக் கற்கள் பட்டை தீட்டல், கட்டட கட்டுமானம், முத்து அகழ்வு, ஓவியம் ஆகியவற்றின் இருத்தலுக்கான சான்றை வழங்குகின்றது.

குகைகளிலும் மட்பாண்டங்களிலும் காணப்பட்ட எழுத்துப் பொறிப்புக்கள் தமிழக வரலாறு பற்றி கற்றுக் கொள்வதற்கான இன்னுமொரு மூலமாகும். கேரளம், தமிழ்நாடு, இலங்கை மற்றும் எகிப்து, தாய்லாந்து ஆகிய இடங்கள் பலவற்றில் தமிழ்ப் பிராமியிலான எழுத்துக்கள் காண்டுபிடிக்கப்பட்டன. இவற்றில் அதிகமானவை அரசர்களாலும் மக்கள் தலைவர்கள் அல்லது தளபதிகளாலும் உருவாக்க அனுமதிக்கப்பட்டிருந்தன. சங்க சமூகத்தினாலும் ஏனைய விடயங்கள் உருவாக்கப்பட்டிருந்தன. இக்கால தமிழ் அரசர்களால் வெளியிடப்பட்ட நாணயங்கள் அவர்களின் அரசின் நகர் மத்தி மற்றும் ஆற்றுப்படுக்கையிலிருந்தும் கண்டுபிடிக்கப்பட்டன. பல நாணயங்கள் அவற்றின் பின்புறத்தில் அரச சின்னத்தைக் கொண்டிருந்தன. சேரர் சின்னமான அம்பும் வில்லும் போன்றன சின்னங்கள் குறிப்பிடத்தக்கன. சில உருவப்படத்தையும் எழுத்துப் பொறிப்பையும் கொண்டிருந்ததன் மூலம் நாணய ஆய்வியலாளர்கள் அதன் காலத்தைக் கண்டுபிடிக்க உதவின.

பண்டைய தமிழ் வரலாற்று மிக முக்கிய மூலம் தமிழ் செய்யுள்களாகும். இது பொதுவாக முன் கிறித்தவ கால கடைசி நூற்றாண்டு முதல் ஆரம்ப கிறித்தவ கால வரையென கருதப்படுகின்றது. இது 2,381 அறியப்பட்ட செய்யுட்களை 50,000 மேற்பட்ட வரிகளுடன் 473 புலவர்களால் எழுதப்பட்டது. ஒவ்வொரு செய்யுளும் அகம் அல்லது புறம் என்ற இரண்டில் ஓர் வகைக்கு உட்பட்டது. அகம் மனித உள்ளுணர்வுகளான காதல் பற்றியும் புறம் வெளி அனுபவங்களான சமூகம், கலாச்சாரம், போர் பற்றியும் கூறுகின்றது. பண்டைய தமிழ் நாட்டு வாழ்வின் பல்வேறுபட்ட பண்பு பற்றி அதன் உள்ளடக்கம் விபரிக்கின்றது. மங்குடி மருதனாரின்மதுரைக் காஞ்சி மதுரை பற்றிய முழு விபரத்தையும் மூன்றாம் நெடும் செழியனின் பாண்டிய நாட்டு ஆட்சி பற்றிக் குறிப்பிடுகின்றது. நக்கீரரின் நெடுநல்வாடை அரச அரண்மனை பற்றிக் குறிப்பிடுகின்றது. புறநானூறு மற்றும் அகநானூறு பல அரசர்களைப் புகழ்ந்து பாடும் செய்யுள்களாகவும் அரசர்களாலேயே புனையப்பட்டதாகவும் காணப்படுகின்றது. சங்க கால தொகைநூல் பதிற்றுப்பத்து சேரர்களின் மூன்று அல்லது நான்கு சந்ததி வமிசவழி பற்றியும் சேர நாடு பற்றியும் பொதுவாகக் குறிப்பிடுகின்றது. சேர அரசன் சேரல் இளம்பிறை அரசேற்றபோது, பலராலும் எழுதப்பட்ட ஐங்குறுநூறு கூடலூர் கிழாரினால் தொகுக்கப்பட்டது. சேர அரசர்களின் வேறு செயல்கள் அகநானூறு, குறுந்தொகை, நற்றிணை மற்றும் புறநானூறு ஆகியவற்றில் விபரிக்கப்பட்டுள்ளது. பட்டினப் பாலை சோழர்களின் துறைமுகப் பட்டணமான காவிரிப்பூம்பட்டினம் பற்றி விரிவாகக் குறிப்பிடுகின்றது. இது துறைமுகத்திற்கு வந்த ஈழத்து உணவு பற்றிக் குறிப்பிடுகின்றது. புகழ்பெற்ற சங்ககாலப் புலவர்களில் ஒருவரான ஈழத்துப் பூதன்தேவனார் பற்றி அகநானுறு 88, 231, 307; குறுந்தொகை: 189, 360, 343 மற்றும் நற்றிணை: 88, 366 குறிப்பிடுகின்றன.

வரலாற்று பெறுமதிமிக்க சங்க செய்யுள்கள் 19ம் மற்றும் 20ம் நூற்றாண்டு அறிஞர்களால் விமர்சனத்துடன் பகுப்பாய்வு செய்யப்பட்டது.

தமிழகத்தில் அத்திரம்பாக்கம், ஆதிச்சநல்லூர், சாயர்புரம், மைசூரின் பிரம்ம கிரி, கோவை மாவட்டமப் பெருங்கற்குழிகள், சித்தூர் மாவட்டப் பையம்பள்ளி, புதுக்கோட்டை மாவட்டத் தாயினிப்பட்டி, வட ஆர்க்காடு வட்டம் கரிக்கந்தாங்கல், செங்கற்பட்டு வட்டம் குன்னத்தூர் போன்ற இடங்களிலும் இன்னும் தமிழகத்தின் பல இடங்களிலும் அகழ்ந்தெடுக்கப்பட்ட தொல்பொருள்களிலிருந்து தமிழ் பண்பாட்டின் தொன்மை, வரலாற்றுக் காலத்திற்கு முந்தைய காலத்திலிருந்து இருந்து வருவதை அறியலாம்


</doc>
<doc id="169693" url="https://ta.wikipedia.org/wiki?curid=169693" title="ஓடி விளையாடு பாப்பா (பாரதியார் பாடல்)">
ஓடி விளையாடு பாப்பா (பாரதியார் பாடல்)

ஓடி விளையாடு பாப்பா என்பது பாரதியார் எழுதிய பரந்து அறிமுகமான ஒரு குழந்தைகள் பாட்டு. இப் பாடலின் பல பகுதிகள் இலங்கை, இந்தியாவிலும் பிற நாடுகளிலும் பாட நூல்களில் இடம்பெற்றுள்ளன. 

இந்தப் பாடல் குறித்து பாரதியாரின் மகள் இப் பாடலை ‘என் தந்தை எனக்காக நான் செய்ய வேண்டியதற்கெல்லாம் அட்டவணையாகப் பாடிக் கொடுத்தார்’ என்று கூறியுள்ளார். இந்தப் பாடல் பெண் குழந்தைகளை சிறப்பாக ஊக்கப்படுத்தி பாடப்பட்டதாக நெல்லைக் கண்ணன் கூறுகிறார்.

<poem>
ஓடி விளையாடு பாப்பா, - நீ
ஓய்ந்திருக்க லாகாது பாப்பா,
கூடி விளையாடு பாப்பா, - ஒரு
குழந்தையை வையாதே பாப்பா. 
[ஓய்ந்திரு = சோம்பியிரு, சும்மாவிரு; வை = திட்டு; வையாதே = திட்டாதே]

சின்னஞ் சிறுகுருவி போலே - நீ
திரிந்து பறந்துவா பாப்பா,
வண்ணப் பறவைகளைக் கண்டு - நீ
மனதில் மகிழ்ச்சி கொள்ளு பாப்பா. 

கொத்தித் திரியுமந்தக் கோழி - அதைக்
கூட்டி விளையாடு பாப்பா,
எத்தித் திருடுமந்தக் காக்காய் - அதற்கு
இரக்கப் படவேணும் பாப்பா. 
[எத்து = ஏமாற்று]

பாலைப் பொழிந்துதரும் பாப்பா, - அந்தப்
பசுமிக நல்லதடி பாப்பா;
வாலைக் குழைத்துவரும் நாய்தான் - அது
மனிதர்க்குத் தோழனடி பாப்பா. 

வண்டி இழுக்கும்நல்ல குதிரை - நெல்லு
வயலில் உழுதுவரும் மாடு,
அண்டிப் பிழைக்கும் நம்மைஆடு, - இவை
ஆதரிக்க வேணுமடி பாப்பா. 

[அண்டு = நெருங்கு; பிழை = உயிர்வாழ்]

காலை எழுந்தவுடன் படிப்பு - பின்பு
கனிவு கொடுக்கும் நல்ல பாட்டு
மாலை முழுதும் விளையாட்டு - என்று
வழக்கப் படுத்திக்கொள்ளு பாப்பா. 

பொய் சொல்லக் கூடாது பாப்பா - என்றும்
புறஞ்சொல்ல லாகாது பாப்பா,
தெய்வம் நமக்குத்துணை பாப்பா - ஒரு
தீங்குவர மாட்டாது பாப்பா. 

[புறஞ்சொல் = முதுகுக்குப் பின்னால் பழி]

பாதகஞ் செய்பவரைக் கண்டால் - நாம்
பயங்கொள்ள லாகாது பாப்பா,
மோதி மிதித்துவிடு பாப்பா - அவர்
முகத்தில் உமிழ்ந்துவிடு பாப்பா. 
[பாதகம் = தீமை]

துன்பம் நெருங்கிவந்த போதும் - நாம்
சோர்ந்துவிட லாகாது பாப்பா,
அன்பு மிகுந்ததெய்வ முண்டு - துன்பம்
அத்தனையும் போக்கிவிடும் பாப்பா. 

சோம்பல் மிகக்கெடுதி பாப்பா, - தாய்
சொன்ன சொல்லைத் தட்டாதே பாப்பா,
தேம்பி யழுங்குழந்தை நொண்டி, - நீ
திடங்கொண்டு போராடு பாப்பா. 

தமிழ்த்திரு நாடுதன்னைப் பெற்ற - எங்கள்
தாயென்று கும்பிடடி பாப்பா,
அமிழ்தில் இனியதடி பாப்பா, - நம்
ஆன்றோர்கள் தேசமடி பாப்பா. 

சொல்லில் உயர்வு தமிழ்ச் சொல்லே, - அதைத்
தொழுது படித்திடடி பாப்பா;
செல்வம் நிறைந்த ஹிந்து ஸ்தானம் - அதைத்
தினமும் புகழ்ந்திடடி பாப்பா. 

[தொழு = கைகூப்பு, கும்பிடு]

வடக்கில் இமயமலை பாப்பா - தெற்கில்
வாழும் குமரிமுனை பாப்பா,
கிடக்கும் பெரியகடல் கண்டாய் - இதன்
கிழக்கிலும் மேற்கிலும் பாப்பா. 

வேத முடையதிந்த நாடு, - நல்ல
வீரர் பிறந்த திந்த நாடு,
சேதமில் லாதஹிந்து ஸ்தானம் - இதைத்
தெய்வமென்று கும்பிடடி பாப்பா. 

சாதிகள் இல்லையடி பாப்பா; - குலத்
தாழ்ச்சி உயர்ச்சி சொல்லல் பாவம்;
நீதி, உயர்ந்தமதி, கல்வி - அன்பு
நிறைய உடையவர்கள் மேலோர். 

உயிர்க ளிடத்தில் அன்பு வேணும்; - தெய்வம்
உண்மையென்று தானறிதல் வேணும்;
வயிர முடைய நெஞ்சு வேணும்; - இது
வாழும் முறைமையடி பாப்பா. 

</poem>


</doc>
<doc id="169694" url="https://ta.wikipedia.org/wiki?curid=169694" title="சீசெல்சில் இந்து சமயம்">
சீசெல்சில் இந்து சமயம்

சீசெல்சில் வாழும் சிறுபான்மை இந்தியர்கள் இந்து சமயத்தினர் ஆவர். 2001 ஆம் ஆண்டு கணக்கெடுப்பின்படி, 1,600 பேர் இந்து சமயத்தைப் பின்பற்றுவதாகத் தெரிவித்தனர். 1901 ஆம் ஆண்டு 19,237 பேரில் 332 குடும்பங்கள் இந்து சமயத்தைப் பின்பற்றியதாகவும் இவர்களில் 3,500 பேர் தமிழர்கள் எனவும் கூறப்பட்டது. இந்து கோவில் சங்கம், நவசக்தி விநாயகர் ஆலயம் ஆகியன மக்களிடையே தங்களின் சமய உணர்ச்சிகளை எழுப்பின. 

சீசெல்சு கோயில் சங்கம் எழுபது ஆண்டுகளாக மக்களின் சமய, பண்பாட்டுக் கூறுகளைப் பாதுகாத்து வருகிறது. காவடி மற்றும் பிற இந்து சமய வழிபாடுகள் தமிழ், ஆங்கிலம், இந்தி ஆகிய மொழிகளில் ஊடகங்களில் ஒலிபரப்படுகின்றன.

சீசெல்சில் விநாயகரை முதன்மையாகக் கொண்ட ஒரே கோயில் இதுவே. இங்கே முருகன், சிவன், பெருமாள், துர்க்கை, பைரவர் ஆகிய தெய்வங்களின் சிலைகள் அமைந்துள்ளன. தைப்பூசத் திருவிழாவின் பரவலால் இப்பண்டிகையை இந்துக்களுக்காக அரசு விடுமுறையாக அறிவித்துள்ளது இந்நாட்டு அரசு. 


</doc>
<doc id="169698" url="https://ta.wikipedia.org/wiki?curid=169698" title="கார்த்தி கோவிந்தர்">
கார்த்தி கோவிந்தர்

கார்த்திகேசன் கோவெண்டர் () "கார்த்தி கோவெண்டர்" தென்னாப்பிரிக்க மனித உரிமைகள் ஆணையத்தின் ஆணையராக இருமுறை (1995 முதல் 2009 வரை) பணியாற்றியவர். ஜோடி கோலப்பன், கார்த்தி கோவெண்டர் இருவரும் தென்னாப்பிரிக்காவில் சிறுபான்மையினராக இருக்கும் தமிழ்க்குல மரபைச் சேர்ந்த ஆணையராவர். 

குவாசூலு-நடால் மாநில பல்கலைக்கழகத்தின் சட்டத்துறையில் இணை பேராசிரியராகப் பணியாற்றும் இவர் அரசியல் சாசனம் மற்றும் ஆட்சிமுறை சார்ந்த சட்டங்களைப் பயிற்றுவிக்கின்றார். மிச்சிகன் பல்கலைக்கழக சட்டப்பள்ளியில் வருகைதரு பேராசிரியராகவும் பணியாற்றுகின்றார். அரசியல் சாசன சட்டங்கள் தொடர்பான பல ஆக்கங்களைப் படைத்துள்ளார்.



</doc>
<doc id="169699" url="https://ta.wikipedia.org/wiki?curid=169699" title="பேற்றிக் பிள்ளை">
பேற்றிக் பிள்ளை

பேற்றிக் ஜியார்ஜ் பிள்ளை (Patrick george Pillay) சீசெல்சுத் தீவின் அரசியல்வாதி ஆவார். சீசெல்சு அரசின் வெளியுறவுத் துறை அமைச்சராக 2005 ஆம் ஆண்டு வரை பணியாற்றினார். முன்னதாக, சுகாதாரத் துறை அமைச்சராக இருந்தார். 2010 ஆம் ஆண்டில் ஐக்கிய ராச்சியத்திற்கான உயர் அதிகாரியாக நியமிக்கப்பட்டார்.


</doc>
<doc id="169700" url="https://ta.wikipedia.org/wiki?curid=169700" title="ஹோ சி மின் நகர மாரியம்மன் கோயில்">
ஹோ சி மின் நகர மாரியம்மன் கோயில்

மாரியம்மன் கோயில் வியட்நாமின் ஹோ சி மின் நகரினில் அமைந்துள்ளது. இது இங்கு வந்து வணிகம் செய்த நகரத்தார் சமூகத்தினரால் எழுப்பப்பட்டது. வெளி மண்டபத்தில் பார்வதியின் மகன்களான முருகனும் விநாயகரும் பார்வதியின் வலப்புறமும் இடப்புறமும் உள்ளனர். இக்கோவிலின் இராசகோபுரம் 12 மீட்டர் உயரம் கொண்டது. இக்கோபுரத்தில் பல சிலைகள் அமைக்கப்பட்டுள்ளன. மண்டபங்களிலும் ஆங்காங்கே இலட்சுமி, முருகன் என்போருடன் பிற தெய்வச் சிலைகளும் ஆங்காங்கே காணப்படுகின்றன. 

கோயிலின் முக்கியமான அம்சங்களில் ஒன்று வெளிச் சுவரைச் சுற்றி அமைக்கப்பட்டிருக்கும் பல்வேறு தெய்வச் சிலைகளாகும். நடராசர், சிவன், பிரம்மா, திருமால், காளி, பிரம்மசக்தி, சாமுண்டி, திருமகள், மகேசுவரி, வாலாம்பிகை, மீனாட்சி, ஆண்டாள், காமாட்சியம்மன், கருமாரியம்மன், சிவகாமி என்பவையே இவை. இவற்றுள் முருகனை மடியில் வைத்திருக்கும் பார்வதியின் சிலையும் உள்ளது.

இங்கு வாழும் ஐம்பது தமிழ்க் குடும்பங்களும் அன்னையின் அருள்பெற்ற வியட்னாமிய, சீன பக்தர்களும் மாரியம்மனை வழிபடுவர்.


</doc>
<doc id="169701" url="https://ta.wikipedia.org/wiki?curid=169701" title="பிரிட்டோரியா மாரியம்மன் கோயில்">
பிரிட்டோரியா மாரியம்மன் கோயில்

தென்னாப்பிரிக்காவின் பிரிட்டோரியாவில் அமைந்துள்ளது மாரியம்மன் கோயில்.

இக்கோயில் 1905 ஆம் ஆண்டு கட்டப்பட்டது. மக்களின் நோய்களை நீக்கி குணமடையச் செய்து அவர்களின் நலவாழ்வுக்கு அருள்புரியும் தேவிமாரியம்மனுக்காக இக்கோயில் கட்டப்பட்டது. இங்கு வாழும் தமிழர்கள் இக்கோயிலுக்கு வந்து ஆசி பெறுவர்.



</doc>
<doc id="169702" url="https://ta.wikipedia.org/wiki?curid=169702" title="குமாரசாமி துரைச்சாமி">
குமாரசாமி துரைச்சாமி

குமாரசாமி துரைச்சாமி இந்தோனேசியாவின் தலைநகரான மெடானில் பிறந்தவர். இவர் இந்து சமய ஆன்மீகத் தலைவரும், தமிழ்ச் சமூகத்தின் தலைவரும் ஆவார். பல சமுதாய அமைப்புகளைத் தொடங்கியதன் மூலம் இந்தோனேசியத் தமிழ்ச் சமூகத்தின் நல்வாழ்விற்குப் பாடுபட்டுள்ளார். 


</doc>
<doc id="169704" url="https://ta.wikipedia.org/wiki?curid=169704" title="சிரியனான எபிரேம்">
சிரியனான எபிரேம்

சிரியனான புனித எபிரேம் (சிரியம்: , கிரேக்கம்: ; ; சுமார். 306 – 373) என்பவர் 4ம் நூற்றாண்டில் வாழ்ந்த அசிரிய திருத்தொண்டரும் சிரிய மொழியில் புலமைப்பெற்ற பாடலாசிரியரும், இறையியலாளரும் ஆவார். இவரின் படைப்புகள் கிறித்தவர்களிடையே மிகவும் புகழ்பெற்றதாய் இருந்தன. பல கிறித்தவப் பிரிவுகள் இவரை புனிதர் என ஏற்கின்றன. திருச்சபையின் மறைவல்லுநர் என கத்தோலிக்க திருச்சபையில் ஏற்கப்படுகின்றார். சிரிய மரபுவழி திருச்சபையில் இவருக்கு மிக முக்கிய வணக்கம் செலுத்தப்படுகின்றது.

எபிரேம் பாடல்கள், கவிதைகள், மறைஉரைகள் மற்றும் உரைநடை வடிவில் விவிலிய விளக்க உரைகள் பல எழுதி உள்ளார். இவை துன்பவேளையில் திருச்சபையை சீர்திருத உதவும் வகையில் நடைமுறை இறையியல் படைப்புக்களாக இருந்தன. எனவே மக்கள் பல நூற்றாண்டுகளாக இவரது மரணத்திற்கு பின்னரும், இவரது பெயரில் பல நூல்களை (pseudepigraphal) எழுதினார். இவரின் படைப்புகளில் மேற்கு சிந்தனைகளின் தாக்கம் சிறிதாகவே இருப்பதால் அவை கிறித்தவத்தின் துவக்க வடிவத்தைக் காட்டுகின்றது. இவர் சிரிய மொழி பேசும் திருச்சபை தந்தையர்களுல் மிக முக்கியமானவராகக் கருதப்படுகின்றார்.


</doc>
<doc id="169705" url="https://ta.wikipedia.org/wiki?curid=169705" title="தாவீது (பெர்னீனி)">
தாவீது (பெர்னீனி)

தாவீது (பெர்னீனி) ("David (Bernini)") என்பது இத்தாலிய கலைஞரான ஜான் லொரேன்சோ பெர்னீனி (1598-1680) என்பவரால் பளிங்குக் கல்லில் ஆளுயரத்தில் செதுக்கப்பட்ட ஒரு சிலை ஆகும். 

இன்று உரோமை நகரில் பொர்கேசே கலைக்கூடத்தில் அமைந்துள்ள இச்சிலையை உருவாக்கப் பொறுப்பளித்தவர் பெர்னீனியின் ஆதரவாளரான கர்தினால் ஷிப்பியோனே பொர்கேசே என்பவர் ஆவார். அவர் தமது கோடையில்லத்தை அணிசெய்வதற்காகச் செய்வித்த பல கலைப்பொருள்களுள் தாவீது சிலையும் ஒன்றாகும். 

இச்சிலையை பெர்னீனி 1623-1624 ஆண்டுக் காலத்தில் ஏழு மாதங்களில் செய்து முடித்தார்.

இக்கலைப்படைப்பின் பொருள் விவிலியத்தில் வருகின்ற தாவீது மன்னர் ஆவார். இளைஞரான தாவீது தம் கையில் கவண் எடுத்து, அதில் கல்லைப் பொருத்தி கோலியாத்தின் நெற்றியைக் குறிவைத்து வீசும் காட்சி சிலையாக்கப்பட்டுள்ளது.

பெர்னீனி இச்சிலையை உருவாக்குவதற்கு முன்னர் வேறு பல சிற்பிகள் தாவீது சிலை படைத்திருந்தார்கள். குறிப்பாக மைக்கலாஞ்சலோ உருவாக்கிய தாவீது பளிங்குக் கற்சிலையைக் காட்டலாம். அச்சிலைகளிலிருந்து வேறுபட்ட முறையில், தாவீதை உயிரோட்டமாக, செயலில் ஈடுபட்ட விதத்தில், உள்ளுணர்ச்சியை வெளிக்கொணரும் விதத்தில் பெர்னீனி படைத்தார்.

பெர்னீனியின் கலைப்படைப்புகளுக்கு ஆதரவளித்த புரவலர்களுள் ஒருவர் கர்தினால் ஷிப்பியோனே பொர்கேசே ஆவார். அவர் தமது கோடை இல்லத்தை அணிசெய்வதற்காக பல கலைப் பொருள்களை உருவாக்கும்படி பெர்னீனியைக் கேட்டார். அவ்வாறே பெர்னீனி 1618-1625 ஆண்டுக் காலத்தில் பல கலைப்பொருள்களைப் படைத்தார். 

1623ஆம் ஆண்டில், பெர்னீனி தம் இருபத்திநான்காம் வயதில் அப்போல்லோவும் டாஃப்னியும் என்ற சிலையை வடித்துக்கொண்டிருந்தார். அந்த வேலையை இடையில் நிறுத்திவிட்டு பெர்னீனி தாவீது சிலையைச் செதுக்கத் தொடங்கினார். 1623ஆம் ஆண்டின் இடைப்பகுதியில் அவர் உருவாக்கத் தொடங்கிய தாவீது சிலையை அவர் ஏழே மாதங்களில் முடித்துக்கொடுத்தார் என்று அவருடைய சமகால வரலாற்று ஆசிரியர் ஃபிலிப்போ பால்தினூச்சி என்பவர் குறிப்பிடுகிறார்.

தாவீது சிலையை உருவாக்கும் பொறுப்பை பெர்னீனியிடம் கொடுத்த கர்தினால் ஷிப்பியோனே பொர்கேசே அச்சிலை முடியும் முன்னரே திருத்தந்தையாகத் தேர்ந்தெடுக்கப்பட்டு எட்டாம் அர்பன் என்னும் பெயரைச் சூடிக்கொண்டார். இது பெர்னீனிக்கு ஒரு நல்வாய்ப்பாக அமைந்தது. திருத்தந்தை எட்டாம் அர்பன் பெர்னீனியிடம் வேறு பல கலைப்பொருள்கள் உருவாக்கும் பொறுப்பைக் கொடுத்தார். உரோமையில் புனித பேதுரு பெருங்கோவில் கட்டும் பொறுப்பு மற்றும் அவர் ஏற்கெனவே தொடங்கி இடையில் விட்டிருந்த அப்போல்லோவும் டாஃப்னியும் என்ற சிலையை முடிக்கும் பொறுப்பு போன்றவை பெர்னீனியிடம் ஒப்படைக்கப்பட்டன. 























</doc>
<doc id="169709" url="https://ta.wikipedia.org/wiki?curid=169709" title="ஹெலன் குமாரி">
ஹெலன் குமாரி

ஹெலன் குமாரி இலங்கையைச் சேர்ந்த தமிழ், சிங்களத் திரைப்பட, மேடை நாடக நடிகை ஆவார்.

ஹெலன் குமாரி இலங்கைத் தலைநகர் கொழும்பில் தமிழர்கள் செறிந்து வாழும் இடமான ஜயந்தி நகர் என்று அழைக்கப்படும் ஜிந்துப்பிட்டியில் அருள் பெர்னாண்டோ, திரேசம்மா ஆகியோருக்கு மூன்றாவது பிள்ளையாகப் பிறந்தார். இவருக்கு மூன்று சகோதரிகளும், ஒரு சகோதரனும் உள்ளனர். இவரது வீட்டுக்கருகில் மேட்டுத் தெருவிலுள்ள சென் ஆன்ஸ் பெண்கள் பாடசாலையில் படித்தார். பள்ளியில் படிக்கும் போதே நடனத்தில் தேர்ச்சி பெற்றார். பாடசாலையில் நடைபெறும் விழாக்களில் நடனமாடிக் கலந்து கொண்டார்.

இவருக்கு எட்டு வயதாக இருக்கும்போது, "மனோரஞ்சித கான சபா" ராஜேந்திரா மாஸ்டர் இவரை கலை உலகிற்கு அறிமுகப்படுத்தினார். மனோரஞ்சித கான சபாவில் கலை நிகழ்ச்சிகளை அளித்து வந்தார். பின்னர் பிரபல சிங்களத் திரைப்பட நடன இயக்குநர் ரொனால்ட் பெர்னாண்டோவிடம் மேற்கத்தைய நடனத்தையும் கற்று வந்தார்.

சிங்கள திரைப்பட இயக்குநர் எம்.வி.பாலனின் வழிகாட்டலில் 1970 ஆம் ஆண்டு ‘ஒக்கம ஹரி’ என்ற சிங்களத் திரைப்படத்தில் முதன்முதலாக அறிமுகமானார். இத்திரைப்படத்தில் இவர் எம். வி. பாலனுடன் இணைந்து நடனமாடினார். இத்திரைப்படம் பெரும் வெற்றி பெற்றதைத் தொடர்ந்து 36 சிங்களத் திரைப்படங்களில் நடனமாடியுள்ளதோடு நடன இயக்குநராகவும் இவர் இருந்துள்ளார்.

புகைப்படக் கலைஞர் கிங்ஸ்லி எஸ். செல்லையாவின் ஆனந்தா புரடக்சன்சின் உதவியுடன் எம்.வி.பாலன் தயாரித்த மஞ்சள் குங்குமம் என்ற தமிழ்த் திரைப்படத்தில் கதாநாயகியாக நடித்தார்.

இலங்கையில் தயாரான முதல் சினிமாஸ்கோப் திரைப்படமான லெனின் மொராயசின் "நெஞ்சுக்கு நீதி என்ற திரைப்படத்தில் கதாநாயகியாக நடித்திருந்தார். ஆனாலும், இத்திரைப்படம் திரைக்கு வரும் முன்னரே இதன் திரைப்படச்சுருள் 83 ஜுலை கலவரத்தில் தீக்கிரையானது. அதே போன்று காமினி பொன்சேகாவுடன் இவர் இணைந்து நடித்த "இளைய நிலா" திரைப்படத்தை நடிகர் பிரஷாந்தின் தந்தை தியாகராஜன் தயாரித்திருந்தார். அதுவும் சூலைக் கலவரத்தில் எரிந்து போனது.

பிரபல எழுத்தாளர் மானா மக்கீன் தயாரிப்பில் உருவான "டயல் எம்-போர்-மேடர்" என்ற நாடகமே இவரது முதல் தமிழ் மேடை நாடகமாகும். அவர் தயாரித்த விட்னஸ்-போர்-த பிரசிகியூசன் என்ற நாடகத்திலும் நடித்துப் பார்ராட்டைப் பெற்றார்.

கிங்ஸ்லி எஸ். செல்லையாவின் ஆனந்தா புரடக்சன்சு தயாரித்த பல நாடகங்களில் ஹெலன்குமாரி நடித்திருக்கிறார். அவரது தயாரிப்பில் உதயகுமார் கதை வசனத்தில் தயாரான ‘தாலிக்கொடி’, நீர்கொழும்பு முத்துலிங்கம் மாஸ்டரின் உண்மை பேசும், உதயகுமாரின் ராம் ரஹீம் ரீட்டா, போன்ற நாடகங்கள் கொழும்பின் டவர், லும்பினி, கதிரேசன் மண்டபங்களில் பல முறை மேடையேறியன.

ஆர்.ராஜசேகரனுடன் இணைந்து ‘வெள்ளி நிலா காலாலயம்’ என்ற அமைப்பை ஏற்று நடத்தினார். "முக்கோணத்தில் மூவர்" கலாலயத்தின் முதல் நாடகமாக மேடையேறியது. அதைத் தொடர்ந்து "ஒன்று எங்கள் ஜாதியே", "கெரி ஒன் டிரக்டர்" போன்ற நாடகங்கள் பெரும் வரவேற்பைப் பெற்றன. "கெரி ஒன் டிரக்டர்" என்ற நகைச்சுவை நாடகம் ரூபவாகினியில் பல முறை ஒளிபரப்பப்பட்டது.

வெள்ளி நிலா கலாலயத்தின் நிறுவனர் ஆர். ராஜசேகரையே இவர் 1985 ஆம் ஆண்டில் திருமணம் புரிந்தார். இவர்களுக்கு விக்ரம், கார்த்திகா என இரண்டு பிள்ளைகள் உள்ளனர்.





</doc>
<doc id="169718" url="https://ta.wikipedia.org/wiki?curid=169718" title="மேடான்">
மேடான்

மேடான் (Medan) ) இந்தோனேசியாவின் வடக்கு சுமாத்திரா மாகாணத்தின் தலைநகராகும். இது இந்தோனேசியாவின் நான்காவது பெரிய நகரமாகும். ஜாவா தீவிற்கு வெளியில் உள்ள பெரிய நகரும் இதுவே. 


</doc>
<doc id="169720" url="https://ta.wikipedia.org/wiki?curid=169720" title="ரொட்டுமா">
ரொட்டுமா

ரொட்டுமா (Rotuma) பிஜி நாட்டின் சார்புப் பகுதியாகும். இது ரொட்டுமா, அதன் அண்டைத் தீவுகள் ஆகியவற்றை உள்ளடக்கியது. பிற மாவட்டங்களைவிடவும் இதற்கு தன்னாட்சி அதிகாரம் வழங்கப்பட்டுள்ளது. இங்கே ரொட்டுமர் என்ற பூர்விக குடியினர் வாழ்கின்றனர். இவர்களின் எண்ணிக்கை 10,000 ஆகும். பிஜியின் பாராளுமன்றத்திற்கு ரொட்டுமர் ஒருவர் தேர்ந்தெடுக்கப்படுவார். இவர்களில் பெரும்பான்மையினர் பிஜியின் பிற பகுதிகளில் வாழ்கின்றனர்.

இங்கு 2,002 மக்கள் வாழ்கின்றனர். இவர்களில் 1,046 பேர் ஆண்கள், 956 பெண்கள் ஆவர். 89 பிஜியர்களும், 20 பிஜி இந்தியர்களும், 1,893 ஏனைய இனத்தைச் சேர்ந்த மக்களும் வாழ்கின்றனர். 



</doc>
<doc id="169723" url="https://ta.wikipedia.org/wiki?curid=169723" title="பிஜி டாலர்">
பிஜி டாலர்

பிஜி டாலர் பிஜி நாட்டின் அதிகாரப்பூர்வ பணம் ஆகும். இப்பணத்திலும் நாணயங்களிலும் பிஜி நாட்டின் பண்பாட்டுக் கூறுகளும் தலைவர்களின் படங்களும் இடம்பெற்றிருக்கும். பிஜி பொதுநலவாய நாடுகளில் ஒன்று என்பதால் அரசி எலிசபெத்தின் படங்களும் அச்சிடப்படுகின்றன.



</doc>
<doc id="169724" url="https://ta.wikipedia.org/wiki?curid=169724" title="எஸ். ஆர். எம். தமிழ்ப்பேராயம்">
எஸ். ஆர். எம். தமிழ்ப்பேராயம்

எஸ். ஆர். எம். தமிழ்ப்பேராயம் என்பது சென்னையை அடுத்து, காட்டாங்குளத்தூரில் உள்ள எஸ். ஆர். எம். பல்கலைக்கழக வளாகத்தில் செயல்பட்டு வரும் ஒரு தமிழ்ச் சங்கம் ஆகும். இது 2010 ஆம் ஆண்டில் நிறுவப்பட்டது. எஸ்.ஆர்.எம்.பல்கலைக்கழக வேந்தர் முனைவர் த. இரா. பச்சமுத்து தமிழ்ப்பேராயத்தின் புரவலராகவும், அப்பல்கலைக்கழகத்தின் துணைவேந்தர் முனைவர் மு. பொன்னவைக்கோ தலைவராகவும் உள்ளார்.

தமிழ்ப்பேராயத்தின் பல்வேறு திட்டங்களில் ஒன்று தமிழ்ப்பேராய விருதுகள் ஆகும். 2012 ஆம் ஆண்டு முதல் விருது வழங்கும் ஆண்டாகத் தொடங்கியது. ரூபாய் 19 இலட்சங்கள் ரொக்கப் பரிசு, பாராட்டுப்பத்திரம், நினைவுக்கோப்பை, முதலியன அடங்கிய மொத்தம் பத்து விருதுகள் அறிவிக்கப்பட்டன.




</doc>
<doc id="169726" url="https://ta.wikipedia.org/wiki?curid=169726" title="தொலையச்சு">
தொலையச்சு

தொலையச்சு, ("Telex") உள்நாட்டு வெளிநாட்டு வெளியக செய்திப்பரிமாற்றங்களில் பயன்படுத்தப்படுகின்ற எழுத்து மூலமான தகவல் பரிமாற்ற சாதனமாகும். செய்தி அனுப்புபவரின் முனையில் உள்ள தொலையச்சு இயந்திரத்தில் அச்சிடப்படுகின்ற செய்தியானது தொலைபேசி இணைப்பு வழியாகச் செய்தி பெறுபவரின் தொலையச்சு இயந்திரத்தினூடாக வெளியீடு செய்யப்படுகின்றது.

வியாபாரத்தில் ஆவணங்கள், கடிதங்கள் போன்றவற்றை எழுத்து மூலம் பரிமாற்றி கொள்வதற்கு கையாளப்படுகின்றது.


</doc>
<doc id="169727" url="https://ta.wikipedia.org/wiki?curid=169727" title="விரைதூதர் சேவை">
விரைதூதர் சேவை

உள்நாட்டிலும் வெளிநாட்டிலும் ஆவணங்கள் பொதிகள் பொருட்கள் என்பவற்றை முகவர்களின் உதவியுடன் ஓர் இடத்தில் இருந்து மற்றோர் இடத்தில் விரைவாக நகர்த்துவதற்கான தொடர்பு கொள்ளல் முறையாகும். ஆவணங்கள் இச்சேவை வழங்கும் முகவரிடம் கையாளப்படுகின்ற போது விமானங்கள் அல்லது விரைவான போக்குவரத்து சாதனங்களை பயன்படுத்தி செய்தி சேர வேண்டிய இடத்தில் உள்ள முகவருக்கு வழங்கப்பட்டு அம்முகவர் மூலம் விநியோகிக்கப்படுகின்றது. விமானத்தபாலுடன் ஒப்பிடுகின்ற போது இச்சேவை நம்பகத்தன்மையுடையதாகவும் பொருட்களை நகர்த்தக்கூடியதாகவும் இருக்கின்றது. இக் கூரியர் சேவையானது தனியார் நிறுவனங்களால் வழங்கப்படுகின்றது. 


</doc>
<doc id="169731" url="https://ta.wikipedia.org/wiki?curid=169731" title="ரத்னம் எட்வர்ட் எடின்">
ரத்னம் எட்வர்ட் எடின்

இரத்தினம் எட்வர்ட் எடின் ("Ratnam Edward Edin", பிறப்பு: சனவரி 22, 1992) இலங்கையின் யாழ்ப்பாணத்தைப் பிறப்பிடமாகக் கொண்ட துடுப்பாட்ட வீரர்.

இவர் கொழும்பு தமிழ் யூனியன் துடுப்பாட்டக் கழக உறுப்பினராகத் தேர்ந்தெடுக்கப்பட்டுள்ளார். எட்வர்ட் எடின் யாழ்ப்பாணம் மத்திய கல்லூரி மாணவன் ஆவர்.



</doc>
<doc id="169732" url="https://ta.wikipedia.org/wiki?curid=169732" title="மங்கம்மா சபதம் (1985 திரைப்படம்)">
மங்கம்மா சபதம் (1985 திரைப்படம்)

மங்கம்மா சபதம் (ஆங்கிலம்:Mangamma Sapatham) செப்டம்பர் 21, 1985 ஆம் ஆண்டு அன்று கே. விஜயன் இயக்கத்தில் கமல்ஹாசன், மாதவி, சத்யராஜ், மற்றும் பலர் நடித்தது வெளிவந்த ஒரு தமிழ்த் திரைப்படம் ஆகும்.

மங்கம்மா சபதம் திரைப்படம் 1985 ஆம் ஆண்டு அன்று கே. விஜயன் இயக்கத்தில் வெளிவந்த திரைப்படமாகும். இத்திரைப்படத்தில் கமல்ஹாசன் அவர்கள் இரண்டு கதாபாத்திரங்களன தந்தை மற்றும் மகனாக நடித்துள்ளார். நடிகை சுஜாதா இரண்டாவது (மகன்) கமல்ஹாசனின் அம்மாவாகவும், நடிகை மாதவி காதலியாகவும் நடித்துள்ளனர். இத்திரைப்படத்தில் சத்யராஜ் வில்லன் பாத்திரத்தில் நடித்துள்ளார். மேலும் இக் கதையின் துவக்கம் கமல்ஹாசனின் சொத்துக்களை தனதாக்கிக் கொள்வதர்க்காக கமல்ஹாசனையும் அவர் மனைவியான சுஜாதாவையும் கொலை செய்ய சத்யராஜ் திட்டம் தீட்டுகிறார். அதில் கமல்ஹாசன் (தந்தை) இறந்துவிடுகிறார். கர்பினியான சுஜாதா தப்பித்து விடுகிறார். அதன் பிறகு சுஜாதாவிற்க்கு மகனாக கமல்ஹாசன் பிறக்கிறார். பின்னர் தன் மகனைவைத்து தன் கனவரைக் கொலை செய்தவர்களைப் பழிவாங்குகிறார் சுஜாதா, சத்யராஜின் கூட்டாளியாக சுகுமாரி நடித்துள்ளார். மேலும் இத்திரைப்படத்தில் ஆச்சி மனோரமா சென்னை தமிழான மெட்ராஸ் பாஷையில் பேசி நகைச்சுவையாக நடித்துள்ளார். மேலும் இத் திரைப்படம் நவம்பர் 23, 1984 ஆம் ஆண்டு அன்று மிதுன் சக்கரவர்த்தி, ஸ்மிதா பாட்டீல், அம்ரிஷ் பூரி மற்றும் பலர் நடிப்பில் வெளிவந்த, கசம் பைதா கரனே வாலே கி என்ற இந்தித் திரைப்படத்தின் தழுவல் ஆகும்.


</doc>
<doc id="169734" url="https://ta.wikipedia.org/wiki?curid=169734" title="ஒப்பு உயிரியல் விளைவு">
ஒப்பு உயிரியல் விளைவு

ஊடுகதிரியலில் ஒப்பு உயிரியல் விளைவு ("relative biological effectiveness"; RBE) என்பது ஒரு உயிரியின் அல்லது அதன் ஒரு உறுப்பில் ஒரு குறிப்பிட்ட விளைவினைத் தோற்றுவிக்கத் தேவைப்படும் திட்டமாகக் கொண்ட கதிர்வீச்சின் ஏற்பளவிற்கும் அதே விளைவினைத் தோற்றுவிக்க, சோதனைக்காக எடுத்துக்கொண்ட கதிரின் ஏற்பளவிற்குமுள்ள விகிதமாகும். இச்சொல் கதிர்உயிரியலில் (Radiobiology) மட்டும் பயன் படுத்தப்படுகிறது. பொதுவாக, திட்டக்கதிராக 200 கிலோ எலெக்ட்ரான் வோல்ட் (keV) எக்சு கதிர்கள் எடுத்துக் கொள்ளப்படுகின்றன.

"T" வகைத் திசு ஒன்றில் "R"-வகை கதிர்வீச்சிற்கு ஒப்பு உயிரியல் விளைவு (RBE) பின்வருமாறு தரப்படு:

இங்கு, "D" என்பது "X"-வகை கதிர் ஏற்பளவு, "D" என்பது அதே அளவு உயிரியல் விளைவைத் தோற்றுவிக்கும் "R" வகை கதிர்வீச்சின் ஏற்பளவு ஆகும்.

எடுத்துக்காட்டாக, ஒரு குறிப்பிட்ட விளைவிற்கு 200 கிலோ எலெக்ட்ரான் வோல்ட் கதிர்களுக்கு 150 சென்றி கிரே (1.5 கிரே) தேவை என்றும் அதே விளைவைத் தோற்றுவிக்க 100 சென்றி கிரே நியூட்ரான் கதிரும் தேவை என்றால், ஒ.உ.வி.150÷100=1.5 ஆகும்.



</doc>
<doc id="169741" url="https://ta.wikipedia.org/wiki?curid=169741" title="கதிர் உயிரியல்">
கதிர் உயிரியல்

கதிர் உயிரியல் ("radiobiology") அல்லது கதிர்வீச்சு உயிரியல் ("radiation biology") என்பது வாழும் உயிரினங்களில் அயனியாக்கும் கதிர்களின் தாக்கங்களை-விளைவுகளை-விரிவாக ஆயும் மருத்துவ அறிவியல் புலமாகும். இங்கு கதிர்வீச்சென்பது அயனியாக்கும் பண்புடைய எக்சு, காமா போன்ற ஒளியன்களையும் மின்னூட்டம் கொண்ட இலத்திரன், புரோத்தன், மின்னூட்டம் இல்லாத நியூத்திரன்களையும் குறிக்கும். உயிரணுக்கள் முதல் முழுவளர்ச்சி அடைந்த உயிரிகள் அனைத்தையும் குறிக்கும்.

மின்னூட்டம் கொண்ட துகள்கள் அவைகளின் மின்னூட்டம் காரணமாகவும் அவைகளின் நிறை காரணமாகவும் நேரடியாக அயனியாக்கம் நிகழக் காரணமாகின்றன. ஆனால் மின்காந்த அலைகளும் நியூட்ரான்களும் மறைமுகமாக அயனியாக்கம் நிகழ காரணமாகும்.

அயனியாக்கம் காரணமாகத் தோன்றும் விளைவுகள் மூலக்கூறுகளுக்கிடையே பிணைப்பை முறிக்கிறது. இதன் காரணமாக வேதிவிளைவுகள் தோன்றுகின்றன.முடிந்த நிலையில் அவைகள் உயிரியல் விளைவாக வெளிப்படுகின்றன.இவ்விளைவுகள் உடனடி விளைவாகவோ பலவருடங்கள் சென்றபின் தோன்றும் காலம் தாழ்ந்த விளைவாகவோ இருக்கக்கூடும்.இவையாவும் கதிர்களின் ஆற்றல் ,அவை ஏற்கப்படும் வீதம்,எந்தப் பகுதியில் கதிர்கள் ஏற்கப்படுகின்றன என்பன போன்ற காரணிகளைப் பொறுத்து அமையும்.விளைவுகள் குருதி அணுக்களின் எண்ணிக்கையில் மாற்றம்,தோல் சிவத்தல்,கண்புரை,இறப்புவரையில் கூட இட்டுச் செல்லும்.

ஆனாலும் உயிரினங்கள் மனிதன் உட்பட கதிர்வீச்சினை ஏற்று வாழப் பழகிவட்டன என்றே கூறவேண்டும்.உலகம் தோன்றிய நாள்தொட்டு உயிரினங்கள் அண்டக்கதிர்களாலும் பூமியிலிருந்து வெளிப்படும் கதிரியக்கக் கதிர்களால் தொடர்ந்து தாக்கப்பட்டுக் கொண்டே இருக்கிறன..மனித உடலிலேயே கரி 14, பொட்டாசியம் 40 போன்ற கதிர் தனிமங்கள் சிறிய அளவில் காணப்படுகின்றன.

இன்று மனிதனால் ஆக்கப்பட்ட எக்சு கதிர்கள் ,கதிரியக்கத்தனிமங்களிலிருந்து வெளிப்படும் கதிர்கள, அணு உலைகள், துகள் முடுக்கிகளிலிருந்து வெளியாகும் கதிர்கள் என பல அயனியாக்கும் கதிர்களே அச்சுறுத்தும் கதிர்களாக உள்ளன. இயற்கை கதிர்களை விட இது அதிகமாக இருக்கிறது.

கூற்றளவு என்பது இறப்பை சில மாதங்களில் தோற்றுவிக்கும் ஏற்பளவினைக் குறிக்கும்.இந்த அளவு 4 முதல் 5 கிரே அளவாகும்.கூற்றளவு 50/30 என்பது 30 நாட்களில் 50% இறப்பைக் கொடுக்கும் ஏற்பளவாகும்.இவ்வேற்பளவு வெவ்வேறு உயிரினங்ளுக்கு வெவ்வேறாக உள்ளன.மனிதர்களுக்கு இது 4 கிரே யாக உள்ளது.

அடியில் காணப்படும் அட்டவணை பல உயிரிகளுக்கு கூற்றளவு 50/30 என்னவென்று காட்டுகிறது.

அளவாக உள்ளன

ஒப்பு உயிரியல் விளைவு ஒரே ஏற்பளவு உடைய இருவேறு கதிர்கள் ஒரே விளைவை அல்லாமல் வேறுபட்ட விளைவுகளைக் கொடுக்கின்றன.எடுத்துக் காட்டாக ஒரு கிரே அளவு எக்சு கதிர்கள் தோற்றுவிக்கும் விளைவைவிட ஒரு கிரே நியூட்ரான்கள் தோற்றுவிக்கும் விளைவு 10 மடங்கு அதிகமாகும்.அதாவது நியூட்ரான்களின் ஒப்புக் கதிரியல் விளைவு , எக்சு கதர்களைப் போல் 10 மடங்காகும்.10 என்பது நியூட்ரான்களின் ஒப்புக் கதிரியல் விளைவாகும்.

கூற்றளவினைவிடக் குறைந்த ஏற்பளவினை ஏற்ற உயிரினங்கள் சிற்சில துன்பங்களுடன் நீண்ட நாட்கள் வாழவும் கூடும்.இந்த ஏற்பளவு குறை கூற்றளவு எனப்படும.

உயிரணுக்கள் உயிர்வாழும் அனைத்திற்கும் அடிப்படையாகும்.உயிரினங்கள் மாறுபட்டாலும் அவைகளில் காணும் உயிரணுக்கள் ஒரேமாதிரியாகத் தான் உள்ளன. தனியொரு உயிரணுவாக,பெரிதாக ஆசுட்றிச் கோழியின் முட்டையினை கூறலாம்.ஒவ்வொரு உயிரணுவும் ஏற்கனவே உள்ள உயிரணுவிலிருந்து தோன்றுகிறது.ஒவ்வொரு உயிரணும் உயிரணுச் சுவரால்
பிரிக்கப்பட்டுள்ளன.இந்த உயிரணுவின் மையப்பகுதியில் கரு அமைந்துள்ளது.உயிரணுவிலிருந்து கருவை அகற்றிவிட்டால் உயிரணு செயலற்று மடிந்து போகும்.கருவில் பண்பகத்திரிகள் காணப்படுகின்றன.கருச்சுவருக்கும் உயிரணுச்சுவருக்கும் இடைப்பட்டப்புலத்தில் வளர்சிதை மாற்றங்கள் நடைபெறுகின்றன.மைட்டோகான்றியா என்னும் பகுதியில் உயிரணுவில் தோன்றும் ஆற்றல் சேமிக்கப்படுகறது.பண்பகத்திரியில் உள்ள ஜீன்கள் சந்ததி பண்புகளைக் கொண்டுள்ன.

உயிரினங்களில் கதிர்வீச்சின் தாக்கம்,தாக்கப்பட்ட உயிரியிடமோ அல்லது அடுத்தடுத்த சந்ததியிலோ ஏற்படலாம்.இவை முறையே தனக்குறு விளைவு என்றும் பாரம்பரிய அல்லது சந்ததி விளைவு என்றோ அறியப்படுகின்றன.

தனக்குறு விளைவாக, முடி உதிர்தல்,தோல் தொடர்புடைய புண்,கண் புரைநோய், மலட்டுத்தன்மை, போன்றவைகளைக் கூறலாம்.

சந்ததி விளைவாக ஊனமுற்றக் குழந்தை பிறப்பது, குழந்தை பிறந்த்தும் இறந்து விடுவது, புற்றுநோய் தோன்றுவது முதலியவைகளக் கூறலாம்..
மனிதரிடம் கதிர் ஏற்பளவும் அதனால் தோன்றும் விளைவும் கீழே,
உடல் 60 முதல் 70 விழுக்காடு நீரால் ஆனது. எனவே கதிர்வீச்சால் தோன்றும் விளைவுகள் இந்த நீர்மூலக்கூறுகளின் வழியாகவே நிகழ்கின்றன என கொள்ளலாம்.

உயிரினங்களின் உயிரணுக்களில் எந்த மாதிரியான விளைவுகள் தோன்றுகின்றன? அவைகளை முறையே, ,உயிரணு சுழற்சியில் தாமதம்(Inhibition of cell cycle) ஏற்படுவது. ஒரு உயிரணுவிலிருந்து அடுத்த தலைமுடறை செல் உருவாக தேவையான கால அளவு அதிகரித்து காணப்படும்.பொதுவான வளர்ச்சி மாறுபடும்.



வெவ்வேறு கதிர்வீச்சுகள் வெவ்வேறு அளவில் விளைவுகளைத் தோற்றுவிக்கின்றன.ஒரே ஏற்பளவு எக்சு கதிர்களும் ஆல்ஃபா கதிர்களும் தோற்றுவிக்கும் விளைவுகள் மிகவும் வேறுபட்டுக் காணப்படுகிறன.விளைவுகளை ஒரே அளவில் குறிக்க கதிர்வீச்சு பெருக்கற் காரணியால் ஏற்பளவினைப் பெருக்கி பெறலாம்.
பெருக்கற் காரணி முன்பு பண்புக் காரணி எனப்பட்டது.
ஒரு கிரே ஆல்ஃபா கதிர்கள் 20 கிரே எக்சு கதிர்களுக்குச் சமம் ஆகும்.அதேபோல் ஒரு கிரே நியூட்ரான் என்பது 10 கிரே காமாக் கதிர்எளுக்குச் சமன் ஆகும்.இது கதிர் வீச்சு பெருக்கற்காரணி எனப்படுகிறது.

ஒவ்வொரு உடலுறுப்பும் ஒரே அளவு கதிர் வீச்சினை ஏற்றாலும் தோன்றும் விளைவு மாறுபட்டு காணப்படுகிறது. இதற்குக் காரணம் அந்த உறுப்புத் திசுக்களின் உணர்திறன் SENSITIVITY மாறுபடுவதே ஆகும் .திசு பெருக்கற்காரணியால் பெருக்கி உண்மையான விளைவினைத் தெரிந்து கொள்ளமுடியும்.

உயிரினங்களில் தோன்றும் மாற்றம் உயிரணுவின் கருவில் காணப்படும் பண்பகத்திரியில் காணப்படும் ஜீன் மற்றும் டி ஆக்சி றிபோநியூக்ளியசு அமிலத்தில்(DNA) தோன்றும் முறிவு –பிறழ்சி - போன்றவைகளாலேயே நடைபெறுகிறது. முறிந்த துண்டுகள் அதிக ஒட்டும் தன்மையுடையன. எனவே அவைகள் தாறுமாறாக ஒட்டிக் கொள்ளக்கூடும். இதன் காரணமாக குரோமசோமின் மையப்பகுதி (Centromere ) இல்லாமலும் சில நேரங்களில் இரு மையப்பகுதியுடனும் பண்பகத்திரிகள் தோன்ற வாய்புண்டு.அரிதாக துண்டாடப்பட்ட பகுதிகள் தனியாகவும் காணப்படுகின்றன. இப்படிப்பட்ட துண்டுகள் ஒரு வளையம் போல் இணைந்து காணப்படுவதும் உண்டு. இவையாவும் நல்ல நுண்நோக்கியுடன் காணமுடியும்.

உயிரணுச் சுழற்சி ( cell cycle) என்பது ஒரு செல் உருவானதிலிருந்து அது வளர்ந்து இரண்டாக் பிரிய எடுத்துக் கொள்ளும் கால அளவாகும்..இந்தக் கால அளவு வெவ்வேறு உயிரணுக்களுக்கு வெவ்வேறாக உள்ளது.ஒரு செல் உருவானதும் அது ஓய்வுநிலையில் கொஞ்ச நேரம் இருக்கிறது.. பின்பு வளர ஆரம்பிக்கிறது.மறுபடியும் சற்று ஓய்வு நிலை. இதனைத் தொடர்ந்து பிரிகிறது. இவை முறையே ஓய்வு நிலை 1, ஆக்கநிலை, ஓய்வுநிலை 2, பிரிநிலை எனப்படுகின்றன.இந்த நிலைகளுக்கான கால அளவும் மாறுபடுவதுடன் ஒவ்வொரு வகையான உயிரணுவிற்கும் மாறுபட்டுக் காணப்படுகிறது.
எக்சு,காமா கதிர்கள் கண்டுபிடிக்கப்பட்ட சில மாதங்களிலேயே அவை மருத்துவத்தில் பயன்படுத்தப் பட்டன..அப்போதே சிற்சில தீய விளைவுகள் காண்டு கொள்ளப்பட்டன.
இந்த விளைவுகளைக் கட்டுப்படுத்தும் வழி என்ன?எளிதாக

$ கதிர்வீச்சிலிருந்து முடிந்த அளவு தொலைவில் இருப்பது,இதற்கு முக்கிய காரணம் எதிர் இருமடி வதிப்படி( Inverse square law) கதிர் வீச்சின் செறிவு குறைவதே ஆகும்.
$ குறைந்த காலம் கதிர் புலத்தில் இருப்பது,ஒருபணியினை செய்யும் முன் ஒத்திகைப் பார்துக் கொள்வது பயனுள்ள ஒரு செயலாகும்.
$ பாதுகாப்புக் கேடயங்களை பயன்படுத்துவது.முதன்மைக் கதிர்கள் நேரடியாக தாக்காகமல் ஈயச் செங்கல்களைப் பயன்படுத்தி கதிர்களின் செறிவைக் குறைக்கலாம்.

பன்நாட்டுக் கதிரியல் காப்புக் கழகம் International commission for radiation protection -ICRP),கதிரியல் துறையில் பணியாற்றும் தனிநபர், அவரின் வழித்தோன்றல் மற்றும் மனித சமுதாயத்தினைக் இத்தகு அயனியாக்கும் கதிர்களிலிருந்து காப்பாற்ற அவ்வப்போது தனது பரிந்துரைகளைக் வெளிக்கொணர்கிறது..அண்மைய விதிப்படி ஐய்து ஆண்டு சராசரி 0.02 சீவர்டு ஏற்பளவினை பரிந்து உரைக்கிறது.பொதுமக்களுக்கு இது 1/10 ஆகவும் கரு உற்ற பெண் பணியளர்களுக்கு 0.02 அளவில் 3/10 ஆகவும் பரிந்தஉரை செய்துள்ளது.

ஒருவர் பணிநாள் முழுவதுமாக 0.02(N-18) அளவு பெறலாம் இங்கு N என்பது அவர் வயதாகும். 18 என்பது பணியில் சேர்ந்த வயதாகும்.

அயனியாக்கும் கதிர்கள் உயிரினங்களில் விழும் போது அந்த உறுப்புகள் அதிக ஆக்சிஜன் பெற்று இருக்குமானால் அங்குள்ள திசுக்கள் அதிக கதிர் உணர்திறனுள்ளதாக இருக்கும் .இதனால் சேதம் அதிகமா இருக்கும்.இது ஆக்சிஜனால் அதிகரிக்கும் விளைவு எனப்படுகிறது.

இதுபோல் கதிர்வீச்சினை பெறும் உறுப்பு அதிக வெப்பநிலையில் இருக்கும் போதும் அதிக உணர்திறன் பெற்றுக் காணப்படுகிறது. இது வெப்பத்தால் அதிகரிக்கும் விளைவு எனப்படும்.

இவ்விரு பண்புகளும் கதிர் மருத்துவத்தில் பயன்படுகின்றன.இதுபோல் சில மருந்துகளும் கதிர் உணர்திறனை (Sensitising) அதிகரிக்க கதிர்மருத்துவத்தின் போது பயன் படுத்தப்படுகின்றன.

ஆக்சிஜன் உயர் வெப்பநிலை மற்றும் மருந்துகள் யாவும் ஏற்பளவினை மாற்றும் காரணிகள் எனப்படுகின்றன. 

முன்பே ஒரு உயிரணுவிலிருந்து ,ஒன்று இரண்டாகவும் ,இரண்டு நான்காகவும் செல்கள் பிரிந்து வளர்கின்றன என கண்டோம்.செல் பிரவு இரண்டு வகைப்படும்.

2) மாறாக மெயோசிஸ் (Meiosis) என்னும் செல் பிரிவின் போது,- இது பொதுவாக பாலின செல்களில் நிகழும்-,ஒவ்வொரு பெற்றோரிடமிருந்து வரும் பண்பகத்திரிகள் இணையாக இல்லாமல் ,ஒன்றாக வெளிப்பட்டு பின் இணைகின்றன.பாலினத்தை இவ்வாறான கூடுகையே தீர்மானிக்கிறது.கருக்கட்டிய உயிரணுக்கள் மிகவும் கதிருணர் திறன் கொண்டவையாகும்.குறைந்த அளவு கதிர் ஏற்பு கூட கருவினைக் கலைந்துவிடக் கூடும்.கதிர்வீச்சின் தீய விளைவுகளில் மிகவும் முக்கியமானது கருச்சிதைவு, ஊனமுற்றக் குழந்தைப் பிறப்பது,சில சமயங்களில் பிறந்து சில நாட்களே ஆனதும் குழந்தை மரிப்பது இவைபோன்றவை நிகழலாம்

ஆண்களிடம் 10 கிரே அளவும் பெண்களிடம் 1.5 கிரே அளவும் கூட நிரந்தர மலட்டுத்தன்மையினை தோற்றுவிக்கிறது.

கதிர் வீச்சின் காரணமாக முடி உதிர்வது Epilation) தெளிவாகவே தெரிகிறது. புற்று நோய்க்காக கதிர் மருத்துவம் பெற்ற நோயாளிகளிடம் இது மிகவும் தெளிவாத்தெரிகிறது.

புறத்தோலில் கதிர் ஏற்பளவு ,தோலின் நிறத்தினை மாற்றுகிறது.ஆரம்ப நாட்களில் தோல்சிவத்தல்( Erythema) தோலின் தாங்கும் ஆற்றலைக்குறிக்க பயன்பட்டது.அளவு கூடக்கூட தோலில் புண் ஏற்படுகிறது.

கண்புரை நோய் (cataract) என்பது கண்விழி வில்லை தனது ஒளி கடத்தும் பண்பை இழப்பதால் ஏற்படுகிறது.கதிர் வீச்சு கண்வில்லைகளால் அதிகம் ஏற்கும் நிலையில் பார்வையினை இழக்க வழிவகுக்கிறது.

குருதியில் கதிர் ஏற்பளவு கூடும் போது வெள்ளை அணுக்களின் எண்ணிக்கை குறைகிறது. பின் இதுவே மிகவும் அதிகரித்து குருதி வெள்ளை அணு புற்றாக- லுக்கிமியா-மாறுகிறது.

கதிர்நோய் (Radiation sickness) ) என்பது கதிர்வீச்சிற்கு ஆளான மனிதரிடம் காணும் நோயாகும்.இது கதிர்வீச்சின் அறிகுறிகள் (Radiation syndrome) ) என்றும் அறியப்படும்.

2 அல்லது 3 கிரே அளவு ஏற்பளவு கூட குமட்டல் வாந்தி போன்ற அறிகுறிகளுடன் காணப்படும் ஆனால் இது கூற்றளவினை வட சற்றே குறைவானது என்பது அவருக்குத் தெரிவதில்லை.இது முன்பு கூறிய பல அறிகுறிகளுடன் தோன்றும்.ஆனால் இந்த அளவினை ஏற்கும் மனிதன் அதனைப் பற்றி ஏதும் உணரமாட்டார் என்பது தான் உண்மை.

எந்த புற தூண்டுதலும் இல்லாமல் இயற்கையிலேயே புற்றுயோய் தோன்றுகிறது.மனிதரிடம் இந்த நோய் தோன்றும் வாய்பினை இரு மடங்காக அதிகரிக்க தேவையான ஏற்பளவு இரட்டிப்பாக்கும் கதிர் ஏற்பளவு ( Doubling dose )எனப்படுகிறது.இந் அளவு 0.2 முதல் 0.8 கிரே வரையிலுள்ளது.அதாவது 20 முதல் 80 ராட் கதிர் ஏற்பளவு இயற்கையில் தோன்றும் புற்றின் அளவினை இருமடங்காக அதிகரிக்கும்.

மூளையில் போதுமான அளவு கதிர்கள் ஏற்கப்பட்டால் ,சாதாரண அளவிலும் மூளை வரைவியில் மாற்றங்களைக் காணமுடிகிறது. வாழ்நாள் இழப்பும் கண்டு உணரப்பட்டுள்ளன.கதிரியல் துறையில் பணியாற்றிய மருத்துவர்களும் தொழில் நுட்பனர்களும் பொதுமக்களைவிட ஐந்து வருடங்கள் குறைவாகவே வாழ்ந்துள்ளனர்.

மார்புப் பகுதியில் மிகவும் கதிர் உணர்திறனுடைய உறுப்பு நுரையீரலாகும்.இதனால் மார்புப்பகுதியில் கதிர்மருத்துவம் மேற்கொள்ளும் போது மிகுந்த கவனத்துடன் இருக்க வேண்டும். நுரையீரல் அழற்சி, கொள்ளளவு குறைந்து போதல்,திசுக்கள் விறைத்துபவ போதல் போன்ற பல துன்பியல் விளைவுகள் ஏற்படுகின்றன.இது 10-20 கிரே அளவில் கூட காணப்படுகிறது..இறப்பைத் தவிர்த பிற துன்பங்கள் செருமானிய யுரேனியச் சுரங்கத்தொழிலாளர்களிடமும் செக்கோசுலாவாக்கிய சுரங்கத்தொழிலாளர்களிடமும் காணப்பட்டுள்ளன.ரேடான் காற்றும் அதன் சேய் தனிமங்களின் கதிர்வீச்சுமே இதற்குக் காரணம்.சப்பானிய குண்டு வீச்சிற்குப் பின் பிழைத்தவர்களிடம் நுரையீரல் புற்று அதிக அளவில் காணப்பட்டதும் இங்கு கவனிக்கபட வேண்டும். 

வயிற்றுப் பகுதியில் கதிர் வீச்சிற்கு ஆளானவர்களிடம் வயிற்றுப்போக்கு,வலி தோன்றுகிறது.வாய் வரண்டு போவதும் சுவை உணர்வு குறைந்தும் இருக்கிறது.

அண்மைய ஆய்வின் படி இந்தியாவில் வருடத்திற்கு சுமார் பத்து லட்சம் புது புற்று நோயாளிகள் கண்டறியப்படுகின்றனர். இதில் சுமார் இரண்டு லட்சம் பேர் மரணம் அடைகின்றனர்.புற்று நோயாளிகள் கதிர் மருத்துவத்தால் நல்ல குணம் பெறுகின்றனர்.

கதிர்வீச்சின் விளைவுகள் பொதுவாக மேலும் இரு வகையாக ஆராயப்படுகின்றன.சில விளைவுகள் தோன்ற ஒரு வரம்பளவு (detriministic effect)உள்ளன.எடுத்துக்காட்டிற்காக கண்புரை நோய் ,மலட்டுத்தன்மை, போன்றவைகளைக் கூறலாம்.

மேலும் சிலவற்றிற்கு எந்த வரம்பளவும் இல்லை. (Stochatic effect). பன்நாட்டுக கதிரியல் காப்புக் கழகம்,சில உறுப்புகளை மிகவும் முக்கியமானவை என்று கோடிட்டுக் காட்டி உள்ளது.இவைகளில் ஏற்றுக் கொள்ளப் படும் கதிர் ஆற்றல் மிகவும் தீய விளைவுகளைக்க் கொடுக்கும் என்பதனால்.பாலினச் சுரப்பிகளும் சிவப்பு எலும்பு மென்பொருளும் முதலில் மிகவும் முக்கியமானது என்று வரையறுத்தது.(1966). ஆனால் 1977-ல் இவை சரியல்ல என்று கருத்துத் தெரிவித்து ,பல உறுப்புகளுக்குமான இடர்காரணி வெளியிட்டது.முலைப்புற்று போன்றவைகளுக்கு வயதும் கவனிக்கப்பட வேண்டும்.ஆனால் இது மிகவும் குறைந்த அளவே.



</doc>
<doc id="169742" url="https://ta.wikipedia.org/wiki?curid=169742" title="1518">
1518

1518 (MDXVIII) பழைய யூலியன் நாட்காட்டியில் வெள்ளிக்கிழமையில் துவங்கிய சாதாரண ஆண்டு ஆகும்.



</doc>
<doc id="169751" url="https://ta.wikipedia.org/wiki?curid=169751" title="டுரியான் துங்கல்">
டுரியான் துங்கல்

டுரியான் துங்கல் (மலாய்: Durian Tunggal, சீனம்: 榴梿洞加仑), மலேசியா, மலாக்கா மாநிலத்தின் அலோர் காஜா மாவட்டத்தில் உள்ள ஒரு சிறிய நகரம். மலாக்காவில் புகழ்பெற்ற ஆயர் குரோ விலங்கு காட்சி சாலையில் இருந்து ஐந்து கி.மீ. தொலைவிலும், மலாக்கா மாநகரத்தில் இருந்து 16 கி.மீ. தொலைவிலும் உள்ளது.

உலகிலேயே பெரிய மயில் பறவை பூங்காக்களில் ஒன்றான மயில்களின் சொர்க்கபுரி (Peacock Paradise) இங்குதான் உள்ளது. இந்தப் பூங்காவில் உலகின் 100 வகையான மயில் இனங்களின் 3220 பறவைகள் உயிர்க் காட்சிப் பொருள்களாக வலம் வருகின்றன. மலேசிய மலாக்கா தொழில்நுட்ப பல்கலைக்கழகம் (Universiti Teknikal Malaysia Melaka) இந்த டுரியான் துங்கல் நகரில்தான் உள்ளது. இது மலேசியாவின் 14வது பல்கலைக்கழகம் ஆகும்.

1900களில் டுரியான் துங்கல் ஓர் அடர்ந்த காட்டுப் பகுதியாக இருந்த போது, நிறைய காட்டு யானைகள் சுற்றித் திரிந்தன. இந்த யானைகள் மாச்சாப்,கீசாங், திபோங், தங்காக், தம்பின் பகுதிகளில் இருந்து டுரியான் துங்கல் காடுகளுக்கு வந்தவை.

அந்தக் காலக்கட்டத்தில், டுரியான் துங்கல் காடுகளில் ’டுரியான்’ எனும் முள்நாரிப் பழ மரங்கள் அதிகமாக விளைந்தன. முள்நாரிப் பழங்கள் என்றால் காட்டு யானைகளுக்கு மிகவும் பிடிக்கும்

ஒரு முறை, பல ஆயிரம் முள்நாரிப் பழமரங்கள் இருந்தும், ஒரு மரத்தில்கூட காய்கள் காய்க்கவில்லை. ஆனால், ஒரே ஒரு மரத்தில் ஒரே ஒரு காய் மட்டும் காய்த்து இருந்தது. அந்தக் காய், காய்த்துப் பழமாக விழும் வரையில் எல்லா யானைகளும் அந்த மரத்தின் அடியிலேயே காத்து இருந்தன.

நாட்கள் வாரங்களாகி பல மாதங்கள் ஆகியும், அந்த முள்நாரிப் பழம் கீழே விழவே இல்லை. மரத்திலேயே தொங்கிக் கொண்டு இருந்தது. யானைகள் ஏமாந்து காட்டை விட்டு திரும்பிப் போய்விட்டன.

அந்த இடத்திற்கு டுரியான் துங்கல் என்று பூர்வீகக் குடிமக்கள் பெயர் வைத்தனர். என்றால் "முள்நாரிப் பழம்" (Durian). துங்கல் (Tunggal) என்றால் "தனிமையான" என்று பொருள். ஆக, டுரியான் துங்கல் என்பது ’தனிமையான முள்நாரிப் பழம்’ என்று பொருள்படுகிறது. இப்படித்தான் டுரியான் துங்கல் எனும் பெயர் அந்தப் பகுதிக்கு வந்தது என்று கூறப்படுகிறது.

டுரியான் துங்கல் நகரில் இருந்து ஜாசினுக்குச் செல்லும் வழியில் பெரிய அளவிலான டுரியான் துங்கல் நீர்த் தேக்கம் உள்ளது. இந்தத் நீர்த் தேக்கத்தில் இருந்து குடிநீர் மலாக்கா மாநிலம் முழுமைக்கும் விநியோகம் செய்யப்படுகிறது. 1992ஆம் ஆண்டில் சீனப் புத்தாண்டின் போது அந்த நீர்த் தேக்கத்தில் இருந்த நீர் முழுமையாக வற்றிப் போனது.

அதனால் இந்நீர்த் தேக்கத்தை நம்பியிருந்த பெரும்பாலான மலாக்கா வாசிகள் அவதியுற்றனர். தேக்கத்தில் இருந்த எல்லா உயிர்ப் பொருள்களும் அழிந்து போயின. அந்தக் குளம் மீண்டும் புத்துயிர் பெற ஐந்து ஆண்டுகள் பிடித்தன. அதன் பின்னர், மூவார் ஆற்றில் இருந்து, நீர் டுரியான் துங்கல் குளத்திற்குத் திருப்பி விடப்பட்டது. அதன் பிறகு அப்படிப்பட்ட இடர்பாடுகள் எதுவும் ஏற்படவில்லை.

உலகிலேயே பெரிய மயில் பறவை பூங்காக்களில் ஒன்றான மயில்களின் சொர்க்கபுரி இங்குதான் உள்ளது. 4.5 ஹெக்டர் நிலப்பரப்பில் இந்தப் பூங்கா அமைந்துள்ளது. இந்தப் பூங்காவில் உலகின் 100 வகையான மயில் இனங்களில் 3220க்கும் மேற்பட்ட பறவைகள் உள்ளன. அத்தனையும் அழகு அழகான மயில்கள்.

இந்தியா, இலங்கை நாடுகளைச் சேர்ந்த பாவோ கிரிஸ்டாடஸ் (Pavo cristatus) எனும் இந்திய மயில்கள்; மியன்மார், ஜாவா நாடுகளில் காணப்படும் பாவோ முடிக்கஸ் (Pavo muticus) எனும் பச்சை மயில்கள்; காங்கோ நாட்டைச் சேர்ந்த ஆப்ரோபாவோ கான்ஜென்சிஸ்(Afropavo congensis) எனும் கரும்பச்சை மயில்கள்; தாய்லாந்து, கம்போடியா நாடுகளைச் சேர்ந்த வெண்பச்சை மயில்கள் இங்கே வளர்க்கப்படுகின்றன.

ஜப்பானியர்களின் ஆட்சிகாலத்தை நினைவுபடுத்தும் அடையாளங்களாக, டுரியான் துங்கல் பகுதிகளில் பழைய இரயில் தண்டவாளங்கள் இன்னும் உள்ளன. 1903ஆம் ஆண்டு, புலாவ் செபாங் பட்டணத்தில் இருந்து மலாக்காவுக்குச் செல்ல 32 கி.மீ. தொலைவிற்கு அந்த இரயில் பாதைகள் அமைக்கப்பட்டன.

1943ஆம் ஆண்டு அங்கிருந்த தண்டவாளங்கள் சயாம் மரண இரயில்பாதை போடுவதற்காகப் பெயர்த்து எடுத்துச் செல்லப்பட்டன. ஒரு சில தண்டவாளங்களே நினைவுச் சின்னங்களாக இன்னும் இருக்கின்றன.

மீண்டும் புதிதாக ஓர் இரயில் பாதையை அமைப்பதற்கு மலேசிய இரயில் சேவை நிறுவனம் திட்டமிட்டிருந்தது. இருப்பினும் மிகுதியாகச் செல்வினங்கள் ஏற்படலாம் எனும் ஐயப்பாட்டில் பலமுறை அந்தத் திட்டம் ஒத்தி வைக்கப்பட்டது.

108 ஆண்டுகள் பழமை வாய்ந்த புலாவ் செபாங் இரயில் நிலையம் கடந்த 06.02.2013இல் உடைக்கப்பட்டதால் மலாக்காவிற்கு மறுபடியும் இரயில் சேவை கிடைக்கும் என்பது நிறைவேறாது என்று தெரிகிறது

1946ஆம் ஆண்டு, மகாத்மா காந்தி அவர்களின் பிறந்த நாளான அக்டோபர் 2ஆம் தேதி, டுரியான் துங்கல் தமிழ்ப்பள்ளி திறக்கப்பட்டது. சுற்று வட்டாரங்களில் இருந்த பெர்த்தாம் தோட்டம், காடிங் தோட்டம், செட்டித் தோட்டம், மாச்சாப் உம்பு கிராமம், பதினோறாம் கட்டை பகுதியில் வாழும் இந்தியக் குழந்தைகளுக்கு ஒரு தமிழ்ப்பள்ளியை உருவாக்கித் தருவதற்கு டுரியான் துங்கல் ம.இ.கா. கிளையினர் பெரும் முயற்சி எடுத்துக் கொண்டனர்.

இருபது மாணவர்களுடன் வி.பி. பழனியாண்டி அவர்களைத் தலைமையாசிரியராகக் கொண்டு டுரியான் துங்கல் தமிழ்ப்பள்ளி திறப்பு விழா கண்டது.

முருகப்பன் செட்டியார் என்பவர் அக்காலத்தில் ஒரு நிலச்சுவான்தாரராக இருந்தார். அவருக்குச் சொந்தமாகப் பல தோட்டங்கள் இருந்தன. அவருடைய தோட்டத்தில் இருந்த ஒரு வீட்டில் மாதம் மூன்று ரிங்கிட் வாடகையில் மூன்று ஆண்டுகளுக்கு பள்ளியின் வகுப்புகள் நடைபெற்றன.

பின்னர், 1949 அக்டோபர் மாதம் 10ஆம் தேதி, ஒரு சீனருக்குச் சொந்தமான கட்டடத்தில் வகுப்புகள் தொடர்ந்து நடைபெற்றன. மாணவர்களின் எண்ணிக்கை அதிகரித்ததும் கூடுதலான வகுப்புகள் தேவைப்பட்டன.

மலாக்கா மாநிலத் தொழிலாளர் இலாகாவில் அதிகாரியாக இருந்த நாராயணன், தன்னார்வலர் சி.எம். சேத், மலாக்கா தமிழ்ப்பள்ளிகளின் அமைப்பாளர் எஸ். ஜேசுதாசன், சமூகநலவாதி கொச்சப்பன் நாயர், முதலமைச்சர் கபார் பாபா ஆகியோரின் அயராத உழைப்பின் காரணமாக புதிய ஒரு பள்ளிக் கட்டடம் உருவானது.

அதன் பின்னர் 1961இல் வி.பி. பழனியாண்டி, அதே இடத்தில் தனக்குச் சொந்தமான ஓர் ஏக்கர் நிலத்தை இலவசமாக டுரியான் துங்கல் தமிழ்ப்பள்ளிக்கு வழங்கினார். அந்த நிலத்தில் அரசாங்கம், இப்போது இருக்கும் புதிய பள்ளியைக் கட்டித் தந்தது.

2011ஆம் ஆண்டில் இப்பள்ளியில் 81 மாணவிகள், 96 மாணவர்கள் என 177 பேர் கல்வி பயின்றனர். 15 ஆசிரியர்கள் பணிபுரிகின்றனர். திருமதி. பிரேமாபதி பாலக்கிருஷ்ணன் தலைமையாசிரியையாக இருக்கின்றார்.

Universiti Teknikal Malaysia Melaka எனும் மலேசிய மலாக்கா தொழில்நுட்ப பல்கலைக்கழகம், 2000ஆம் ஆண்டு டிசம்பர் மாதம் முதல் தேதி டுரியான் துங்கல் நகரில் கட்டப்பட்டது. இது மலேசியாவின் 14வது பல்கலைக்கழகம் ஆகும். இந்தப் பல்கலைக்கழகத்திற்கு மூன்று பயிற்று வளாகங்கள் உள்ளன. தலை வளாகம் டுரியான் துங்கல் நகரில் உள்ளது. 2010ஆம் ஆண்டு 766 ஏக்கர் பரப்பளவில் தலை வளாகம் உருவாக்கப்பட்டது.

மிக நவீன வசதிகளுடன் கூடிய கட்டமைப்புகளுடன் இந்தப் பல்கலைக்கழகம் பிரசித்தி பெற்று விளங்குகிறது. இரு பயிற்று வளாகங்கள் மலாக்கா ஹங் துவா சாலையிலும், ஆயர் குரோ தொழில்பேட்டையிலும் இயங்கி வருகின்றன. இந்தோனேசியா, சவூதி அரேபியா, சாட், சிரியா, பாகிஸ்தான், கேமரூன், வங்காள தேசம், தான்சானியா, இந்தியா, சோமாலியா, சிங்கப்பூர், கத்தார், பாலஸ்தீனம், லிபியா, ஈராக், ஈரான், கானா, பிரான்ஸ், ஏமன், நைஜீரியா, ஜோர்டான் ஆகிய நாடுகளைச் சேர்ந்த மாணவர்கள் இங்கு உயர்க்கல்வி பயில்கின்றனர்.


</doc>
<doc id="169756" url="https://ta.wikipedia.org/wiki?curid=169756" title="தர்கா நகர், இலங்கை">
தர்கா நகர், இலங்கை





</doc>
<doc id="169759" url="https://ta.wikipedia.org/wiki?curid=169759" title="தொலைக்காட்சி நிகழ்ச்சி">
தொலைக்காட்சி நிகழ்ச்சி

தொலைக்காட்சி நிகழ்ச்சி (television program, ஐக்கிய இராச்சியத்தில் "television programme" அல்லது "television show") என்பது தொலைக்காட்சியில் ஒளிபரப்புவதற்காக உருவாக்கப்பட்ட ஒளிதக்கோப்புகளாகும். இது ஒரேமுறையாகத் தயாரிக்கப்பட்டதாக இருக்கலாம் அல்லது ஒரு குறிப்பிட்ட இடைவெளியில் ஒளிபரப்பப்படும் தொடராக இருக்கலாம். ஒரு தொடர்நிகழ்ச்சியின் ஒரு நிகழ்ச்சி "பகுதி நிகழ்வு" (episode) எனப்படுகிறது. குறிப்பிட்ட எண்ணிக்கையிலான பகுதிகளுடன் திட்டமிடப்படும் தொலைக்காட்சித் தொடர் "குறுந்தொடர்" அல்லது "தொடர்" (Serial) என வழங்கப்படுகிறது. முடிவான நீளமின்றி தயாரிக்கப்படும் தொடர்கள் குறிப்பிட்ட காலத்திற்கு ஒளிபரப்பப்பட்ட பின்னர் நிறுத்தப்பட்டு மீண்டும் தொடருமாறு பகுக்கப்படுகிறது. இத்தொடர், தொடர்நிகழ்ச்சியின் "பருவம்" எனப்படுகிறது.

ஒரேமுறையாக ஒளிபரப்பப்படும் நிகழ்ச்சி "சிறப்பு" நிகழ்ச்சியாக அறிவிக்கப்படலாம். தொலைக்காட்சித் திரைப்படம் எனப்படுவது (டிவி மூவி) வெள்ளித்திரைகளில் அல்லாது தொலைகாட்சித் திரைகளில் வெளியிடுவதற்காக உருவாக்கப்பட்ட திரைப்படமாகும். பல வெற்றிகரமான தொலைக்காட்சி திரைப்படங்கள் டிவிடி வட்டுக்களில் வெளியிடப்பட்டுள்ளன.

ஒரு நிகழ்ச்சி உருவாக்கப்பட்டு ஒளித நாடாக்களிலோ அல்லது பல்வித இலத்திரனியல் ஊடகங்களிலோ பிந்நாள் ஒளிபரப்பிற்காக பதிவு செய்யப்படலாம்; அல்லது நேரடியாக நேரலை தொலைக்காட்சியாக ஒளிபரப்பப்படலாம்.







</doc>
<doc id="169771" url="https://ta.wikipedia.org/wiki?curid=169771" title="பாரத் ஆங்கில உயர்நிலை பள்ளி">
பாரத் ஆங்கில உயர்நிலை பள்ளி

<br>

பாரத் ஆங்கில உயர்நிலை பள்ளி (English: Bharath English High School) என்பது புதுச்சேரி ஆட்சிப்பகுதியில் உள்ள அரியாங்குப்பம் என்னும் ஊரில் உள்ளது. 1977 ஆம் ஆண்டு மே 19 அன்று இராதா என்கிற கிருஷ்ணன் என்பவரால் இப்பள்ளி தொடங்கப்பட்டது. ”உண்மை, துணிவு மற்றும் பிரகாசம்” எனும் வாக்கியத்தை பள்ளியின் கொள்கை வாக்கியமாகக் கொண்ட இப்பள்ளியின் நிர்வாகியாக கி. பார்த்தசாரதி என்பவரும், தலைமை ஆசிரியையாக பா. உமாதேவி என்பவரும் உள்ளனர்.



</doc>
<doc id="169773" url="https://ta.wikipedia.org/wiki?curid=169773" title="மாவட்ட வாரியான தேவாரம் பாடல் பெற்ற சிவாலயங்கள்">
மாவட்ட வாரியான தேவாரம் பாடல் பெற்ற சிவாலயங்கள்

தேவாரம் பாடல் பெற்ற தலங்கள் என்பது 63 நாயன்மார்களில் மிகப் பிரசித்தி பெற்ற நாயன்மார்களான திருஞானசம்பந்தர், திருநாவுக்கரசர் மற்றும் சுந்தரர் ஆகிய 3 நாயன்மார்கள் அக்கோயிலுக்கு வந்து இறைவனைப் பாடி போற்றிய கோயில்கள். அந்த வரிசையில் மொத்தம் 274 சிவ ஸ்தலங்கள் உள்ளன. அவைகளில் பெரும்பாலான கோயில்கள் தமிழ்நாட்டிலும், மற்ற கோயில்கள் புதுச்சேரி மாநிலத்தில் உள்ள காரைக்கால் மாவட்டத்திலும் மற்றும் சில மற்ற இந்தியாவின் பிற மாநிலங்களிலும் உள்ளன.

கடலூர் மாவட்டத்தில் மொத்தம் 19 கோயில்கள் உள்ளன.


நாகப்பட்டினம் மாவட்டத்தில் மொத்தம் 53 கோயில்கள் உள்ளன.


தஞ்சாவூர் மாவட்டத்தில் மொத்தம் 58 கோயில்கள் உள்ளன.


திருவாரூர் மாவட்டத்தில் மொத்தம் 54 கோயில்கள் உள்ளன.


மதுரை மாவட்டத்தில் மொத்தம் 4 கோயில்கள் உள்ளன.

விழுப்புரம் மாவட்டத்தில் மொத்தம் 13 கோயில்கள் உள்ளன.


திருவண்ணாமலை மாவட்டத்தில் மொத்தம் 4 கோயில்கள் உள்ளன.

காஞ்சிபுரம் மாவட்டத்தில் மொத்தம் 12 கோயில்கள் உள்ளன.


திருச்சிராப்பள்ளி மாவட்டத்தில் மொத்தம் 13 கோயில்கள் உள்ளன.


அரியலூர் மாவட்டத்தில் மொத்தம் 2 கோயில்கள் உள்ளன.

கரூர் மாவட்டத்தில் மொத்தம் 4 கோயில்கள் உள்ளன.

சிவகங்கை மாவட்டத்தில் மொத்தம் 4 கோயில்கள் உள்ளன.

புதுக்கோட்டை மாவட்டத்தில் மொத்தம் 2 கோயில்கள் உள்ளன.

ராமநாதபுரம் மாவட்டத்தில் மொத்தம் 2 கோயில்கள் உள்ளன.

விருதுநகர் மாவட்டத்தில் மொத்தம் 1 கோயில் உள்ளன.

திருநெல்வேலி மாவட்டத்தில் மொத்தம் 2 கோயில்கள் உள்ளன.

திருப்பூர் மாவட்டத்தில் மொத்தம் 2 கோயில்கள் உள்ளன.

ஈரோடு மாவட்டத்தில் மொத்தம் 2 கோயில்கள் உள்ளன.

நாமக்கல் மாவட்டத்தில் மொத்தம் 2 கோயில்கள் உள்ளன.

வேலூர் மாவட்டத்தில் மொத்தம் 3 கோயில்கள் உள்ளன.

திருவள்ளூர் மாவட்டத்தில் மொத்தம் 6 கோயில்கள் உள்ளன.

சென்னை மாவட்டத்தில் மொத்தம் 4 கோயில்கள் உள்ளன.


மற்ற மாநிலங்களில் மொத்தம் 9 கோயில்கள் உள்ளன.








</doc>
<doc id="169789" url="https://ta.wikipedia.org/wiki?curid=169789" title="மஸ்மக் கோட்டை">
மஸ்மக் கோட்டை

மஸ்மக் கோட்டை சவுதி அரேபியாவின் தலைநகரான ரியாத்தின் மையப்பகுதியில் அமைந்துள்ள ஒரு கோட்டை ஆகும். இது களிமண் மற்றும் செங்கற்களைக்கொண்டு கட்டப்பட்ட ஒரு களிமண் கோட்டை ஆகும். இக்கோட்டை சவுதி அரேபியாவின் வரலாற்றில் மிக முக்கிய இடம் வகிக்கிறது. தற்போது இது சீரமைக்கப்பட்டு காட்சியகமாக உள்ளது. 


</doc>
<doc id="169790" url="https://ta.wikipedia.org/wiki?curid=169790" title="களிமண்">
களிமண்

களிமண் ஒருவகையான மண் வகையாகும். பெரும்பாலும் கறுப்பு நிறத்தில் இருக்கும் இந்த மண் பானை போன்ற மட்பாண்டங்கள், பொம்மைகள், செங்கல் போன்றவை செய்ய பயன்படுகிறது. பண்டைய காலத்திலிருந்தே களிமண் பயன்படுத்தப்பட்டு வருகிறது, பண்டை நாகரிகம் இருந்த இடங்களில் நடந்த பல அகழ்வாராய்ச்சிகளில் கிடைத்த ஒடுகள், முதுமக்கள் தாழிகள் போன்ற பலவும் களிமண்ணால் செய்யப்பட்டவையே.


</doc>
<doc id="169791" url="https://ta.wikipedia.org/wiki?curid=169791" title="தனிம அட்டவணை வரலாறு">
தனிம அட்டவணை வரலாறு

ஆவர்த்தன அல்லது தனிம அட்டவணை வரலாறு வேதியியற் பண்புகளைப் புரிந்துகொள்ளவதில் ஒரு நூற்றாண்டுக்கும் மேற்பட்ட காலகட்டத்தில் ஏற்பட்ட வளர்ச்சியைப் காட்டுகின்றது. இந்த வரலாற்றின் மிக முக்கியமான நிகழ்வாக 1869 ல் திமீத்ரி மென்டெலெயேவ் அவர்களின் தனிம அட்டவணை வெளியீடு அமைந்தது. மென்டெலெயேவுக்கு முன்னரே அந்துவான் இலவாசியே போன்ற சில வேதியலாளர்கள் இதன் வளர்ச்சிக்கு வித்திட்டாலும் உருசிய வேதியலாளரான திமீத்ரி மென்டெலெயேவுக்கே தனிம அட்டவணை உருவாக்கியதற்கான சிறப்பு அளிக்கப்பட்டுள்ளது.

தனிமங்களின் (மூலகங்களின்) பண்புகளை வெவ்வேறு தொகுதிகளாக இலகுவில் அறிந்துகொள்ள அட்டவணைப்படுத்தல் தேவையாகின்றது. இது தனிம வரிசை அட்டவணை அல்லது ஆவர்த்தன அட்டவணை எனப்படுகின்றது. தொடக்கத்தில் தனிமங்கள் அவற்றின் அணு நிறையின் (தொடர்பணுத்திணிவு) அடிப்படையில் வகைப்படுத்தப்பட்டன. பெரும்பான்மையான வேதியலாளர்கள் தனிமங்களை வகைப்படுத்தி அவற்றின் பண்புகளை ஆய்ந்தனர்.

மக்கள், பழங்காலத்தில், இயற்கையில் உள்ள இயல்பு வடிவத்தில் காணப்படுகின்ற தங்கம், வெள்ளி, செப்பு போன்ற தனிமங்களைத் தெரிந்து கொண்டிருந்தனர். எளிய உபகரணங்களைப் பயன்படுத்தி இவற்றை அகழ்ந்தெடுக்க முடிந்தது.

செருமானிய நாட்டைச் சேர்ந்த என்னிக் பிராண்ட் (Hennig Brand) எனும் இரசவாதி 1669ம் ஆண்டளவில் பொசுபரசைக் கண்டுபிடித்தார், இதுவே புதியதொரு தனிமத்தை மனிதன் அறிந்ததற்கான முதற்பதிவாக உள்ளது. ஏனைய இரசவாதிகள் போன்று, மதிப்புக் குறைந்த உலோகங்களைத் தங்கமாக மாற்றும், இறவாத்தன்மையைக் கொடுக்கும், இளமையாக உருமாற்றும் ‘தத்துவஞானியின் கல்’ (Philosopher's stone) அல்லது இரசவாதக்கல் என்று அழைக்கப்படும் பதார்த்தம் ஒன்றைத் தேடி இவரும் ஆய்வில் ஈடுபட்டிருந்தார். இத்தகைய ஆய்வில் சிறுநீரைப் பயன்படுத்தி இருந்தார். சிறுநீரை பல படிமுறைகளுக்குட்படுத்தி வடித்தபோது இறுதியில் வெண்மையான பிரகாசிக்கும் பதார்த்தம் ஒன்றைப் பெற்றார், இதற்கு பொசுபரசு எனப் பெயரிட்டார்.

1789-ஆம் ஆண்டில் வேதியியல் தனிமங்கள்பற்றிய ஒரு பாடநூலை இலாவோசியர் வெளியிட்டார். இதுவே முதலாவது புதியகாலத்து வேதியியற் பாடநூலாகக் கருதப்படுகின்றது. தற்கால வேதியியலுக்கு அடிப்படையாக விளங்கும் கொள்கைகளையும், கோட்பாடுகளையும் அந்தப் பாட நூலில் ஆதாரங்களுடன் விளக்கினார். தனிமங்கள் என்று தான் கருதிய பொருட்களின் பட்டியலையும் அந்தப் பாட நூலில் இணைத்திருந்தார். ஒருசில தவறுகள் நீங்கலாக இலவாசியே கண்டு சொன்ன பெரும்பாலான வேதிப்பொருட்கள் இன்றைய தற்கால வேதியியலின் பொருட்களின் பட்டியலில் இடம்பெற்றிருக்கின்றன. இவர் தனிமங்களை உலோகங்கள், அல்லுலோகங்கள் என்று மட்டுமே வகைப்படுத்தி இருந்தார்.

1828-இல் இத்தாலிய வேதியியலாளர் ஜொகான் வோல்வ்காங்க் டோபரின்னர் என்பவர் இயல்பொப்பின் அடிப்படையில் தனிமங்களை மூன்று தொகுதிகளாக வகைப்படுத்தினார். இத்தொகுதிகள் தனிம மும்மைகள் (மூலக மும்மை) எனப்படும். இவ்விதிப்படி மூன்று தனிமங்கள் அவற்றின் அணுநிறையின் ஏறுவரிசையில் வரிசைப்படுத்தப்படுகின்றன. நடுவில் உள்ள தனிமத்தின் அணு நிறையானது மற்ற இரண்டு தனிமங்களின் அணுநிறைகளின் இயற்கணித சராசரியாக இருக்கும்.

உதாரணமாக,

குளோரின், புரோமின், அயோடின் ஆகியவை ஒரு மும்மைத் தொகுதியாக உள்ளது. இலிதியம், சோடியம், பொட்டாசியம் வேறொரு மும்மையாக உள்ளது.

1862-ஆம் ஆண்டளவில் அலெக்சாண்டர் எமில் (Alexandre-Emile Béguyer de Chancourtois) எனும் பிரான்சிய புவியியலாளர் தனிமங்கள் ஓர் ஒழுங்கான இடைவெளியில் அமைந்திருப்பதை அவதானித்தார். இதன்படி ஆரம்ப ஆவர்த்தன அட்டவணை ஒன்றை உருவாக்கினார். வேதியியற் கலைச்சொற்கள் பயன்படுத்தப்படாமையினாலும் விளக்கப்படமின்மையாலும் இது பிரபல்யமடையவில்லை.

ஜோன் நியுலாண்ட்ஸ் (John Newlands) எனும் ஆங்கில வேதியியல் அறிஞர் 1865-இல் 56 தனிமங்களை வகைப்படுத்தினார். ஒத்த பண்புள்ள தனிமங்களின் அணுநிறை எட்டால் அதிகரித்துக்கொண்டு செல்வதை அவதானித்து ‘எண்ம விதியை’ (அட்டமசுர விதி - law of octaves) முன்மொழிந்தார். சங்கீதத்தில் ச, ரி, க, ம, ப, த, நி, ச எனும் சுரங்களில் ‘ச’ எட்டாவதாகத் திரும்ப அமைவதுபோல அணுநிறை ஏறுவரிசையில் தனிமங்களை ஒழுங்குபடுத்தும்போது இயல்பொத்தவை எட்டாம் இடத்தில் திரும்ப அமையும் என்று விளக்கினார். ஆனால் அவர்காலத்து அறிவியலாளர்களால் இது நிராகரிக்கப்பட்டது.

இவ்விதியானது குறைந்த அணுநிறை கொண்ட தனிமங்களுக்குப் பொருந்தக் கூடியது. ஆனால் அதிக அணுநிறை கொண்ட தனிமங்களுக்குப் பொருந்தாது.

ஜூலியஸ் லொதர் வொன் மேயர் எனும் செருமானிய வேதியியல் நிபுணர் 28 தனிமங்களைக் கொண்ட ஆவர்த்தன அட்டவணையை 1864-இல் உருவாக்கினார். இவரது அட்டவணை தனிமத்தின் வலுவளவை மையமாக வைத்து ஆறு தனிமக் குடும்பங்களாக உருவாக்கப்பட்டிருந்தது.

திமீத்ரி இவானவிச் மென்டெலேயேவ் (டிமித்ரி மெண்டெலீவ்) எனும் உருசிய நாட்டு வேதியியல் வல்லுனர் தற்காலத்துப் பயன்பாட்டில் உள்ளதை ஒத்த ஆவர்த்தன அட்டவணையை உருவாக்கியவர் ஆவார். 1869-இல் அப்போது கண்டறியப்பட்ட 63 தனிமங்களை அவற்றின் அணுநிறையின் ஏறுவரிசையில் அட்டவணைப்படுத்தினார். இக்காலத்தில் இலத்திரன்கள் கண்டுபிடிக்கப்படவில்லை என்பது குறிப்பிடத்தக்கது.

ஓர் உருசிய சஞ்சிகையில் 1869-இல் வெளியான மென்டெலேயேவின் அட்டவணைபற்றிய தகவல்களில் இவ்வாறு குறிப்பிடப்பட்டு இருந்தது:

அவர் அறிமுகப்படுத்திய தனிமங்களை வகைப்படுத்தும் முறையானது ஆவர்த்தன விதி எனப்படும். இவ்விதிப்படி, தனிமங்களை அவற்றின் அணுநிறைகளின் ஏறுவரிசையில் அமைக்கும்போது அவற்றின் பண்புகள் சீரான இடைவெளிகளில் ஒரே மாதிரியாக இருக்கும். ஆவர்த்தன விதியின் அடிப்படையில் மென்டெலேயேவ் தனிமங்களை அவற்றின் அணுநிறைகளின் ஏறுவரிசையில் கிடைமட்டமாக வரிசைப்படுத்தினார்.

இதன்படி அணுநிறை குறைந்த தனிமம் இடது பக்கத்திலும், அதைவிட அணுநிறை கூடியது வலது பக்கத்திலும் கிடையாக ஒழுங்குபடுத்தப்பட்டது. இவை ஆவர்த்தனங்களென அழைக்கப்பட்டன. பண்பொத்த தனிமங்கள் நிலை வரிசையில் அமைக்கப்பட்டன. இவை கூட்டங்கள் என்று அழைக்கப்பட்டது. இவற்றின் வேதியியல் வினைகள் ஒரேமாதிரியாக இருந்தன.

மென்டெலேயேவ் தனிம வரிசை அட்டவணையை ஆராயும்போது நிலையாக அமைந்துள்ள அடுத்தடுத்த இரண்டு தனிமங்களுக்கிடையே ஒத்துப் போகும் தன்மை இல்லாததை கண்டறிந்தார். எனவே, இக்குறையைப் போக்குவதற்கு அந்த இடங்கள் வெற்றிடமாக்கப்பட்டு இருந்தது. எதிர்காலத்தில் வேறு தனிமங்கள் கண்டறியப்பட்டபோது அந்த இடங்கள் பொருத்தமாக இருந்தது. உதாரணமாக, காலியம் மற்றும் ஜெர்மானியம் ஆகியவை மென்டெலேயேவ் தனிம வரிசை அட்டவணையை உருவாக்கியபோது கண்டுபிடிக்கப்படவில்லை. மென்டெலேயேவ் அவற்றை முறையே எகா-அலுமினியம் மற்றும் எகா-சிலிக்கான் என்றும் பெயரிட்டார். ஏனெனில், அவை முறையே அலுமினியம் மற்றும் சிலிக்கான் ஆகியவற்றின் பண்புகளை ஒத்து இருக்கும் என்று நம்பிக்கையிலிருந்தார். பின்னர் இத்தனிமங்கள் கண்டுபிடிக்கப்பட்டபோது இவற்றின் பண்புகள் மென்டெலேயேவ் கூறியவாறு அமைந்திருந்தன.

மென்டெலேயேவ் ஆவர்த்தன அட்டவணையின் குறைகள்:


புதிய தனிமங்கள் கண்டுபிடித்தலும், தொகுத்தலும் இன்றும் தொடர்வதால் இதுவரை கண்டுபிடிக்கப்பட்ட தனிமங்களின் எண்ணிக்கை 120ஆக உயர்ந்துள்ளது. அணு எண் 92 வரை உள்ள தனிமங்கள் இயற்கையில் கிடைப்பவையாக உள்ளன. எஞ்சியவை ஆய்வகங்களில் தொகுக்கப்பட்டு கண்டறியப்பட்டுள்ள மற்ற தனிமங்கள் யுரேனியம் கடந்த தனிமங்கள் எனப்படுகின்றன. இவை அதிக நிலைத் தன்மையற்றதாகவும், கதிரியக்கத்தால் சிதைவடைவனவாகவும் உள்ளன.

1913-14 களில் என்ரி மொசெலே (Henry Moseley) என்பவர் தனது பரிசோதனையிலிருந்து ஒரு தனிமத்தின் எக்ஸ்-கதிர் அலை நீளத்துக்கும் அணு எண்ணுக்கும் இடையே உள்ள தொடர்பைக் கண்டுபிடித்தார். ஒரு தனிமம் இன்னொரு தனிமத்துடன் வேறுபட்டுக் காணப்படுவதற்கு அவற்றில் காணப்படும் நேர்மின்னிகளே (புரோத்தன்கள்) காரணம் என்று கண்டுகொண்டார். எனவே தனிமங்களை வரிசைப்படுத்த அவற்றின் அணுநிறையைவிட அணு எண் மிகப்பொறுத்தமானது என்று தீர்மானித்தார். இதன்படி ஆவர்த்தன அட்டவணை மீள ஒழுங்கமைக்கப்பட்டது.

இதனால் ஆர்கன் - பொட்டாசியம் ஒழுங்கமைப்புச் சிக்கலுக்குத் தீர்வு கிடைத்தது. முன்னர் இருந்த ஆவர்த்தன அட்டவணையின்படி இவற்றை ஒரே பண்புள்ள குழுமத்தில் சேர்த்தல் சிக்கலாக இருந்தது. ஏனெனில், ஆர்கனின் (Ar) அணுநிறை (39.9) பொட்டாசியத்தின் (K) அணுநிறையைவிடக் (39.1) கூடுதலாக இருந்தது. ஆர்கன் ஒரு உறழ் வளிமம், ஆனால் பொட்டாசியம் ஒரு கார உலோகம். அணு எண்ணின்படி இவை தத்தமது பண்புடைய குழுமத்தில் சேர்க்கப்பட்டன. இதே போலக் கோபால்ட் - நிக்கல் சிக்கலும் தீர்ந்தது.

மொசெலே மென்டெலேயேவ்வின் கோட்பாடு போன்று அணு எண்கள் 43, 61, 72, 75 உடைய புதிய தனிமங்களுக்கு இடம் ஒதுக்கினார், அதன்படி பின்னர் டெக்னீசியம், புரோமித்தியம், ஆப்வினியம், ரேனியம் முதலியவை கண்டுபிடிக்கப்பட்டன.

1943-இல் கிளென் சீபோர்க் என்பவர் அமெரிக்கம் (95) மற்றும் கியுரியம் (96) ஆகிய தனிமங்களைப் பாகுபடுத்துவதில் சிரமத்தை எதிர்கொண்டார். இவை வேறொரு குழுமத்தைச் சேர்ந்தவை என்று அறிந்துகொண்டதன் பிரகாரம் ஆவர்த்தன அட்டவணையில் மேலும் திருத்தம் கொண்டுவரப்பட்டது; அக்டினைட் வரிசைகள் உருவாக்கப்பட்டன.


</doc>
<doc id="169796" url="https://ta.wikipedia.org/wiki?curid=169796" title="குதிரைமலை (இலங்கை)">
குதிரைமலை (இலங்கை)

குதிரைமலை (சிங்களம்: කුදිරමලෙයි, கிரேக்கம்: Hippuros, ஆங்கிலம்: Horse Mountain) என்பது கடலினுள் புகுந்திருக்கும் முனையும் இலங்கையின் மேற்கு கடற்கரையில் அமைந்த பண்டைய துறைமுக நகரமும் ஆகும். இது முன்பு யாழ்ப்பாண தீபகற்ப அரசின் பண்டைய தலைநகர் நல்லூருக்கு நகரு முன் தலைநகராகவும் பன்னாட்டு வர்த்தக மையமாகவும் விளங்கியது. சிலாபத்துறைக்கு அருகில் மன்னார் வளைகுடாவில் அமைந்துள்ள இது மன்னார் பண்டைய துறைமுக நகரம், வரலாற்று புகழ்மிக்க திருக்கேதீச்சரம் ஆகிய வரலாறுகளை பகிர்ந்து கொண்டுள்ளது. குதிரைமலை புத்தளம் மாவட்ட வடமுனையில் அமைந்து, பயனுள்ள மன்னார் தென் துறைமுகமாகவும், யாழ் தீபகற்ப மற்றும் வன்னி அரசுகளின் தென்முனை எல்லை நகரமாக பயன்பட்டது. இது திருகோணமலையிலிருந்து வன்னிக்கு மேற்கில் அமைந்துள்ளது. இதன் கரையிலிருந்து முத்தகழ்வு இடமும் பண்டைய கிராமமுமான வங்காலை 20 கி.மீ தூரத்தில் வடக்கில் அமைந்துள்ளது. 


</doc>
<doc id="169797" url="https://ta.wikipedia.org/wiki?curid=169797" title="சோபி சோல்">
சோபி சோல்

சோபி சோல் (ஆங்கிலம்: Sophia Magdalena Scholl - பிறப்பு 9 மே 1921 - 22 பெப்ரவரி 1943) ஒரு யேர்மனிய மாணவர், புரட்சிவாதி, வன்முறையற்ற வெள்ளை ரோசா இயக்கத்தின ஒரு செயற்பாட்டாளர். நாசி யேர்மனிக்கு எதிரான போராட்டங்களில் பங்கெடுத்த இவர் போர் எதிர்ப்பு துண்டறிக்கைகளை விநியோகித்தற்காக தேசத் துரோகக் குற்றம் காணப்பட்டு மரண தண்டனை விதிக்கப்பட்டார். 1970 களின் பின்பு இவர் ஒரு யேர்மனிய மாவீராகக் கொண்டாப்படுகிறார். 


</doc>
<doc id="169801" url="https://ta.wikipedia.org/wiki?curid=169801" title="விவேக சிந்தாமணி">
விவேக சிந்தாமணி

விவேக சிந்தாமணி என்பது ஒரு பழைமையான தமிழ் நூலாகும். இது அனுபவ மூதுரைகளைக் கொண்ட தமிழ் செய்யுள் தொகுப்பாகும். இந்த நூலின் ஆசிரியர் யார் என்பது தெரியாது. எந்த காலத்தில் இயற்றப்பட்ட நூல் என்பதும் தெரியாது. நாயக்கர் காலத்தில் இந்த நூல் உருவாகியிருக்கலாம் என்று ஒரு சிலர் கூறுகின்றனர். இந்நூலில் சிந்தனைக்குகந்த, பொருள் பொதிந்த வார்த்தைகளால் நீதிகளும், அழகியலும் செய்யுள் நடையில் சொல்லப்பட்டு இருக்கும். தனிப்பாடல்களாக இருந்த பாடல்களைத் தொகுத்து இந்த நூல் உருவானது என்ற அனுமானமும் உண்டு.

பகுத்தறிவு பட்டறிவின் தெளிவு.
நினைவில் ஒளிரும் மணி சிந்தாமணி. 
பகுத்தறிவு மணிகளே ‘விவேக சிந்தாமணி’.
இந்த நூல் தொகுப்பில் 135 பாடல்கள் உள்ளன.
மேலும் சில பிரதிகளில் மட்டும் காணப்படும் பாட்டும் ஒன்று உள்ளது. 

வேத மோதிய வேதியர்க் கோர்மழை 
நீதி மன்னர் நெறியினுக் கோர்மழை 
மாதர் கற்புடை மங்கையர்க் கோர்மழை 
மாதம் மூன்று மழையெனப் பெய்யுமே. (26)



</doc>
<doc id="169805" url="https://ta.wikipedia.org/wiki?curid=169805" title="முடிசூடிய மரியா (ஜியோட்டோ)">
முடிசூடிய மரியா (ஜியோட்டோ)

முடிசூடிய மரியா ("Madonna Enthroned" அல்லது "Ognissanti Madonna") என்பது நடுக்கால இறுதியில் வாழ்ந்த ஜியோட்டோ டி போண்டோனே ("Giotto di Bondone") (1266/7 - 1337) என்னும் இத்தாலிய கலைஞர் வரைந்த ஓர் ஓவியம் ஆகும். இது இத்தாலியின் புளோரன்சு நகரில் உஃப்ஃபீசி கலைக்கூடத்தில் காக்கப்பட்டு வருகிறது.

இந்த ஓவியம் சுமார் 1310ஆம் ஆண்டின் வரையப்பட்டதாகக் கருதப்படுகிறது. இந்த ஓவியத்தில், கிறித்தவ கலைமரபைப் பின்பற்றி, இயேவின் தாயாகிய மரியா தம் மடியில் குழந்தை இயேசுவை வைத்துக்கொண்டு, அரியணையில் அரசியாக வீற்றிருக்கின்றார். அவர்களைச் சூழ்ந்து வானதூதர்களும் புனிதர்களும் உள்ளனர்.

இந்த ஓவியம் ஐரோப்பிய மறுமலர்ச்சிக் காலத்தின் முதல் ஓவியமாகப் போற்றப்படுகிறது. இறுக்கமான விதிகளுக்கு உட்பட்டிருந்த பிசான்சிய ஓவியக் கலைப் பாணியிலிருந்து வேறுபட்டு, இயல்பான விதத்தில் வரையப்பட்ட ஓவியம் இது.

ஜியோட்டோ எந்தெந்த ஓவியங்களை வரைந்தார் என்பது பற்றிய விவாதம் இன்னும் தொடர்ந்தாலும், "முடிசூடிய மரியா" என்னும் இந்த ஓவியம் ஜியோட்டோவின் கையால் வரையப்பட்டதே என நிறுவுவதற்கு பல ஆவணங்கள் உள்ளன. 1447இல் லொரேன்சோ கிபேர்ட்டி என்பவர் தம் நூலில் இதைக் குறிப்பிட்டுள்ளார்.

இந்த ஓவியம் ஜியோட்டோவின் பிற்காலப் படைப்புகளுள் ஒன்று. அதை அவர் புளோரன்சு நகரில் வரைந்து முடித்தார். புளோரன்சு நகரில் பிரான்சிஸ்கு சபைக் கோவிலாகிய "அனைத்துப் புனிதர் ஆலயத்தின்" பெரிய பீடத்தின் மேல் பக்கம் வைப்பதற்காக இந்த ஓவியம் படைக்கப்பட்டது.

அன்னை மரியா தம் மகனான இயேசுவைத் தம் மடியில் வைத்திருக்கிறார். அரியணையில் அரசியாக அமர்ந்திருக்கிறார். அவர்களைச் சுற்றி வானதூதர்களும் புனிதர்களும் நிற்பதைக் காணலாம். இவ்விதத்தில் அன்னை மரியாவையும் இயேசுவையும் சித்தரிக்கும் ஓவியப் பாணி "Maestà" ("Majesty") என்று இத்தாலிய மொழியில் அழைக்கப்பட்டது. அதைத் தமிழில் "முடிசூடிய மரியா" எனலாம்.

கிறித்தவ பிசான்சியக் கலையின் கூறுகள் ஜியோட்டோவின் ஓவியத்தில் உள்ளன. திருவோவியம் என்னும் அந்தக் கலைப்பாணியில் தங்க நிறப் பின்புலம், ஆடைகளில் தங்க நிறம் போன்றவை உண்டு. அதை ஜியோட்டோவின் இந்த ஓவியத்திலும் காணலாம். பிசான்சியக் கலை இத்தாலியில் சில புதிய அம்சங்களைப் பெற்றது. அவற்றையும் ஜியோட்டோ தம் ஓவியத்தில் காட்டுகிறார்.

எனவே இந்த ஓவியத்தில் பிசான்சியக் கலையின் இறுக்கம் சிறிது உண்டு. குழந்தை இயேசுவை மடியில் தாங்கி, நடுவில் அமர்ந்திருக்கின்ற மரியா, சூழ்ந்திருக்கின்ற வானதூதர்களையும் புனிதர்களையும் விட பெரிய உருவில் காண்பிக்கப்படுகிறார்.

அதே நேரத்தில், பிசான்சியக் கலையில் சித்தரிக்கப்படும் நபர்களைப் போல் அல்லாமல், ஜியோட்டோவின் ஓவியத்தில் வருவோர் முப்பரிமாணத் தோற்றம் கொண்டவர்களாகக் காட்டப்படுகிறார்கள். அளவிலும் பெரியவர்களாய் உள்ளார்கள். 

மரியா அமர்ந்திருக்கின்ற அரியணை இத்தாலிய-பிசான்சியப் பாணியில் உள்ளது. அதை அணிசெய்கின்ற பன்னிறப் பளிங்குக் கற்கள் ஒரு புதுமையான சேர்க்கை. கிறித்தவக் கலையின் தொடக்க காலத்தில் பளிங்குக் கற்கள் பயன்படுத்தப்பட்டதை ஜியோட்டோ இங்கே புகுத்துவது தெரிகிறது.

ஜியோட்டோவின் ஆசிரியராகக் கருதப்படுகின்ற சீமாபூவே ("Cimabue") என்பவரின் கலைத் தாக்கத்தை ஜியோட்டோவின் ஓவியத்தில் காணலாம். "முடிசூடும் மரியாவும் இயேசுவும்" என்றொரு ஓவியத்தை சீமாபூவே 1280இல் வரைந்திருந்தார். அது ஜியோட்டோவின் ஓவியத்திற்கு ஒரு முன்னோடியாக அமைந்தது. இரு ஓவியங்களுமே பெரும்பாலும் இத்தாலிய-பிசான்சிய கலைப்பாணியில் அமைந்தவை என்றாலும் அக்கலைப்பாணி சீமாபூவே ஓவியத்தில் அதிக அழுத்தமாக உள்ளது. 

வானதூதர்களின் இறகுகளை வரைந்துள்ள பாணியிலும் ஜியோட்டோவுக்கும் சீமாபூவேக்கும் இடையே ஒப்புமை உள்ளது. இடம், உருவ அளவு போன்றவற்றின் முக்கியத்துவத்தை அவர்களுடைய ஓவியங்களில் காணலாம். 

ஜியோட்டோ சித்தரிக்கின்ற மரியா, இயேசு, வானதூதர்கள், புனிதர்கள் முகத்தில் ஓர் அமைதி தவழ்கிறது. அவர்கள் படம் என்றிராமல் சிலை போன்று தோற்றம் தருகிறார்கள். 

முப்பரிமாண முறையில் ஆள் உருவங்களைச் சித்திரமாக எழுதிய முதல் மேற்கு ஐரோப்பியர் ஜியோட்டோ என்று கருதப்படுகிறது. ஆள் உருவங்களின் உடலுக்கு அவர் முக்கியத்துவம் கொடுத்தார். பிசான்சியக் கலை தட்டையாக வரைந்ததை ஜியோட்டோ முப்பரிமாணத்துக்குக் கொணர்ந்தார். 

ஜியோட்டோவின் ஓவியத்தில் மரியாவும் பிறரும் அணிந்திருக்கின்ற ஆடைகளும் அவற்றின் மடிப்புகளும் அதிக அளவு இயல்பாக உள்ளன. இதையும் உடல் அளவையும் வரைகளால் காட்டாமல் ஒளியும் நிழலும் முறையில் ("chiaroscuro") காட்டுகிறார். உடை மடிப்புகளின் உள்ளே காட்டுவதும் தெரிகிறது. இதைக் குறிப்பாக மரியாவின் முழங்கால் பகுதி, மார்புப் பகுதி ஆகியவற்றில் காணலாம். இயேசுவின் முகத்திலும் இது தோன்றுகிறது. 

ஜியோட்டோ ஓவியத்தின் இன்னொரு சிறப்பு, அவர் பார்வையாளர்களை ஓவியத்தின் பகுதியாகக் கொணர்வது ஆகும். ஜியோட்டோவுக்கு முந்திய கலைஞர்கள் வரைந்த "முடிசூடிய மரியா" ஓவியங்களில் வானதூதர்களும் புனிதர்களும் காட்டப்படுவதுண்டு. ஆனால் ஜியோட்டோவின் ஓவியத்தில் இருபுறமும், சாளரங்கள் வழியாக சாட்சிகள் போல இருவர் நிற்கின்றனர். அவர்கள் ஓவியத்தின் பார்வையாளர்களாகவும், மரியா மற்றும் இயேசு குறிப்பிட்டு நிற்கின்ற தெய்விக உலகில் மண்ணுலகோர் பங்கேற்பதைக் காட்டுவதாகவும் உள்ளார்கள். 



</doc>
<doc id="169806" url="https://ta.wikipedia.org/wiki?curid=169806" title="மூக்குத்தி (மலர்)">
மூக்குத்தி (மலர்)

இந்த செடியின் பூ மூக்குத்தியைப் போல் இருப்பதால் இதன் பூவை மூக்குத்தி பூ என்று அழைக்கப்படுகிறது.

கொலொம்பியாவில் அஜியாகோ சூப்பில் இதனை மசாலா செடியாக பயண்ப்படுத்துகின்றனர்.

பல இடங்களில் இந்த செடி களையாக காணப்படுகிறது.


</doc>
<doc id="169808" url="https://ta.wikipedia.org/wiki?curid=169808" title="கதலி (மலர்)">
கதலி (மலர்)

கதலி () தென் ஆசியாவை சேர்ந்த தாவரமொன்றின் மலர். கோடை காலத்தில் பூத்து குலுங்கும். குளிர் காலத்தில் இலைகள் உதிரும் முன்னே சிவப்பு நிறத்தில் மாறிவிடும். இந்த தாவரம் கொண்ட தபால் தலையை இந்தியா வெளியிட்டுள்ளது.

பல இடங்களில் அலங்கார செடியாக வளர்க்கப்படுகிறது. இத்தாவரம் வயிற்றுப்போக்கு, ரத்த அழுத்தம் முதலிய பல நோய்களுக்கு மருந்தாகப்பயண்படுத்தப்படுகிறது. கல்லீரல் நோய்க்கு தீர்வு காணும் வகையில் ஆராய்ச்சி நடைப்பெற்றுவருகிது.


</doc>
<doc id="169809" url="https://ta.wikipedia.org/wiki?curid=169809" title="நேரலைத் தொலைக்காட்சி">
நேரலைத் தொலைக்காட்சி

நேரலை தொலைக்காட்சி ("Live television"), நேரலை ஒளிபரப்பு அல்லது லைவ் டிவி என்பது ஒரு நிகழ்ச்சி நடைபெறுகின்ற நேரத்திலேயே நிகழ்நேரத்தில் காட்சிப்பிடிக்கப்படும் ஒளிதங்கள் தொகுக்கப்பட்டு ஒளிபரப்பப்படுவதாகும். தொலைக்காட்சியின் துவக்க காலத்தில் அனைத்து ஒளிபரப்புகளுமே நேரலை ஒளிபரப்பாகவே இருந்தன; "ஐ லவ் லூசி" போன்ற ஒரு சில தொடர் நாடகங்கள் மட்டுமே ஒளிபிடிப்புத் தளத்தில் திரைப்படமாக எடுக்கப்பட்டு பின்னர் தொலைக்காட்சியில் ஒளிபரப்பப்பட்டன. 1958ஆம் ஆண்டில் காணொளி நாடாக்கள் கண்டறியப்பட்ட பின்னரே தொலைக்காட்சி நிகழ்ச்சிகள், திரைப்படங்களைப் போன்றே, முன்னரே எழுதப்பட்ட வரிவடிவத்தில் தயாரிக்கப்பட்டு ஒளிப்பதிவு செய்யப்பட்டன; பின்னர் தொலைக்காட்சியில் இந்த ஒளித நாடாக்கள் மூலமாக ஒளிபரப்பப்படலாயிற்று. இன்று பெரும்பாலான தொலைக்காட்சிகளில் காலையில் துவங்கும் நிகழ்ச்சிகள், வணக்கம் தமிழகம் போன்றவை நேரலை நிகழ்ச்சிகளாகத் தொகுக்கப்படுகின்றன. தொலைக்காட்சி நாடகங்களும் அரட்டை அரங்க நிகழ்ச்சிகளும் நிகழ்நேர விளையாட்டு நிகழ்ச்சிகளும் முன்னரே வடிவமைத்த வடிவங்களில் ஒளிப்பதிவு செய்யப்பட்டே ஒளிபரப்பாகின்றன. பல உள்ளூர் தொலைக்காட்சிகள் தங்கள் நிகழ்ச்சிகளை நேரலையாகவே ஒளிபரப்புகின்றன.

பொதுவாக ஒளிப்பதிவுக் கருவிகள் கண்டுபிடிக்கப்படும் வரை தொலைக்காட்சி நிகழ்ச்சிகள் நேரலையாகவே இருந்தன; தற்போது விளையாட்டுப் போட்டிகள், விருது வழங்கும் விழாக்கள், பார்வையாளர் நேரடியாகப் பங்குபெறும் நிகழ்ச்சிகளைப் போன்றவை நேரலையாக ஒளிபரப்பப்படுகின்றன.

ஒரு நிகழ்வு நடக்கின்ற போதிலேயே அங்கு நேரடியாக சென்று காண முடியாதவர்களுக்கு அவற்றின் ஒளிதங்கள் நேரலையாக காட்டப்படுவது மிகுந்த ஆவலைத் தூண்டுவதாக உள்ளது. தொலைக்காட்சி நிகழ்ச்சிகளிலேயே கூடுதலான பார்வையாளர்களைப் பெறுவதால் இந்த நிகழ்ச்சிகளுக்கு கூடுதலான விளம்பர வருவாய் கிடைக்கிறது. தற்கால தொழில்நுட்பங்களான தயாரிப்பு சரக்குந்திகள், செய்மதி தானுந்தி மேல்நோக்கிய இணைப்பு மற்றும் செய்தியாளர்களைக் கொண்டு நகரத்தின் எங்கு என்ன நடந்தாலும் உடனடியாக "நிகழிடத்திலிருந்தே" அறிவித்திட இயல்கிறது. நிகழ்வின் தாக்கம் குறித்தும் உடனடியாக கருத்துக்கள் பெற முடிகிறது. இருப்பினும் இத்தகைய நேரலை தொலைக்காட்சி நிகழ்ச்சிகள் நிகழ்வுகளை பரபரப்பாக்கியும் நன்கு சிந்திக்கபட்ட தீர்வுகளுக்கு எதிராக உடனடி தீர்வுகளுக்கு வழிவகுத்தும் எதிர்மறை விளைவுகளை உண்டாக்குவதாக சில சமூகவியலாளர்கள் கருதுகின்றனர்.

சில நேரங்களில் தொகுக்கப்படாது நேரடியாகவே நிகழ்நேரத்தில் ஒளிதங்கள் பரப்பப்படுவது தொலைக்காட்சி நிலையங்களை சட்டப் பிரச்சினைகளில் தள்ளப்படக் கூடும். நாட்டில் நிலவும் சட்டங்கள் மற்றும் அரசியல் சரித்தன்மைக்காக தொலைக்காட்சி நிறுவனங்கள் பெரும்பாலும் சற்று நேரத் தாமதம் (~ 20 விநாடிகள்) செய்து ஒளிபரப்புகின்றன. பார்வையாளர்களுக்கு இது நிகழ்நேர நிகழ்ச்சி போலத் தெரிந்தாலும் ஒளிபரப்பு நிறுவனங்களுக்கு மனதைப் புண்படுத்தும் சொற்களை தணிக்கை செய்திட இந்த நேரத் தாமதம் உதவுகிறது. 

பொதுவாக முதன்மை நிகழ்ச்சிகள் மட்டுமே நேரலையாகக் காட்டப்படும். இடையில் காட்டப்படும் விளம்பர ஒளிதங்கள் முன்னரே பதிவு செய்யப்பட்ட கருவியிலிருந்து ஒளிபரப்பாகும். மே 29, 2008இல் முதன்முதலாக ஹோண்டா தானுந்து தயாரிப்பு நிறுவனம் ஐக்கிய இராச்சியத்தில் தனது விளம்பரத்தை நேரலையாக ஒளிபரப்பியது; விளம்பரத்தில் வான்வெளிக் குதிப்பவர்கள் வான்வெளியில் ஹோண்டா என்ற ஆங்கிலச்சொல் அமையுமாறு தங்களை இணைத்துக் கொண்டனர். 


</doc>
<doc id="169812" url="https://ta.wikipedia.org/wiki?curid=169812" title="மயில் கொன்றை">
மயில் கொன்றை

மயில் கொன்றை ஒரு பூக்கும் தாவரமாகும். இதை மயிற்கொன்றை எனவும் அழைக்கின்றனர்.

இதன் பூ பார்படோசு நாட்டின் தேசியப் பூவாகும்.

இம்மரத்தினை அலங்காரத்திற்காக வளர்க்கின்றனர். இதன் வேர் பெண்களுக்கு கருக்கலைப்பை உண்டாக்கும்.


</doc>
<doc id="169813" url="https://ta.wikipedia.org/wiki?curid=169813" title="ஒத்ராந்தோ மறைசாட்சிகள்">
ஒத்ராந்தோ மறைசாட்சிகள்

ஒத்ராந்தோ மறைசாட்சிகள் அல்லது ஒத்ராந்தோவின் புனித மறைசாட்சிகள் என்பவர்கள் இத்தாலியின் தென்பகுதியில் உள்ள ஒத்ராந்தோ என்னும் துறைமுக நகரம் துருக்கியர்களின் கப்பற்படையால் வீழ்த்தப்பட்டபின், இசுலாமை ஏற்க மறுத்ததால் ஆகஸ்ட் 14, 1480 அன்று ஜிதிக் அகமது பாஷா என்னும் துருக்கியப் படைத்தலைவரின் தலைமையின் கீழ் கொல்லப்பட்ட 813 பேர் ஆவர். அதே நாளில் கொல்லப்பட்டவர்கள் பலர் படை வீரர்களாகவும், காவலாளிகளாகவும் இருந்தாலும், கிறித்தவ மறையைக் கைவிட மறுத்ததற்காகக் கொல்லப்பட்ட 813 பேர் புனிதர் நிலைக்கு உயர்த்தப்பட்டுள்ளனர்.

துருக்கியர்களால் ஒத்ராந்தோ கோட்டை கைப்பற்றப்பட்டபின் ஒத்ராந்தோவின் வயதுமுதிர்ந்த பேராயர் ஸ்தேஃபெனோ அக்ரீக்கொலி, அவரது மறைமாவட்டத் தலைமைக் கோவிலிலேயே கொல்லப்பட்டார். அவரது தலை துண்டிக்கப்பட்டது. அதை ஒரு கோலில் ஏற்றி, நகரத்தின் தெருக்களில் ஊர்வலமாகக் கொண்டுசென்று அவமதித்தனர். 
ஆயர் ஸ்டீபன் பென்டினெல்லி வாளால் வெட்டப்பட்டு துண்டுதுண்டாக்கப்பட்டார். படைத்தலைவர் பிரான்செஸ்கோ சுரெலோ இரம்பத்தால் உயிரோடு துண்டுதுண்டாக்கப்பட்டு இறந்தார்.

பின்னர் அந்த நகரில் உள்ள 15 வயதுக்கு மேற்பட்ட ஆண்கள் அனைவரையும் கைது செய்த துருக்கியர், அவர்கள் இசுலாமை தழுவினால் உயிரோடு விடுவிக்க ஆணையிட்டனர். ஆனால் கைதானவர்கள் அந்தோனியோ பிரிமால்தோ என்னும் வயது முதிர்ந்த தையற்காரரை துருக்கியரிடம் அனுப்பி தாங்கள் கிறிஸ்துவுக்காக ஆயிரம் முறையேனும் இறக்கத்தயாராக உள்ளதாக அறிவித்ததால், அவர்கள் அனைவரையும் மினெர்வா குன்றுக்குக் கூட்டிச்சென்று தலை வெட்டிக் கொன்றனர்.

கிறித்தவ மறைக்காகக் கொல்லப்பட்ட இந்த நபர்களுக்கு மக்கள் வணக்கம் செலுத்தத் தொடங்கினர். அதைத் தொடர்ந்து 14 டிசம்பர் 1771 அன்று திருத்தந்தை பதினான்காம் கிளமெண்ட் அந்த வணக்கத்துக்கு அங்கீகாரம் அளித்து, இவர்களுக்கு அருளாளர் பட்டம் (முத்திப்பேறு பட்டம் வழங்கினார். 2007, சூலை 6ஆம் நாள் இவர்களின் இறப்பை கத்தோலிக்க மறைக்கு எதிரான வெறுப்பால் அவர்கள்மீது திணிக்கப்பட்ட மறைசாட்சியமாக பதினாறாம் பெனடிக்ட் ஏற்று அறிக்கையிட்டார்.

20 டிசம்பர் 2013 அன்று திருத்தந்தை பதினாறாம் பெனடிக்ட், அருட்சகோதரி ஃப்ரான்செஸ்கா லெவோத் என்பவர் முத். அந்தோனியோ பிரிமால்தோ மற்றும் தோழர்களின் பரிந்துரையால் குணமடைந்ததை ஏற்று புனிதர் பட்டம் அளிக்க அனுமதி அளித்தார்.

இவர்களுக்கும் ஒத்ராந்தோ முற்றுகையின்போது கிறித்தவ விசுவாசத்திற்காகக் கொல்லப்பட்டோருக்கும் திருத்தந்தை பிரான்சிசு 12 மே 2013 அன்று புனிதர் பட்டம் அளித்தார்.


</doc>
<doc id="169830" url="https://ta.wikipedia.org/wiki?curid=169830" title="தி ஸ்டோரி ஆஃப் இந்தியா (ஆவணப்படம்)">
தி ஸ்டோரி ஆஃப் இந்தியா (ஆவணப்படம்)

தி ஸ்டோரி ஆஃப் இந்தியா (ஆங்கிலம்:The Story of India) (தமிழ் பொருள்:இந்தியாவின் கதை) பிபிசி தொலைக்காட்சி நிறுவனத்தால் தயாரிக்கபட்ட இந்திய வரலாற்றைப்பற்றிய ஒரு ஆவணப்படமாகும். சுமார் ஆறுமணி நேரம் நீளமுடைய இந்த ஆவணப்படம் 6 தொடர் நிகழ்வுகளாக(Episode) பிரிக்கப்பட்டு ஒளிபரப்பப்டத்து. இது பிபிசி தொலைக்காட்சியில் 2007-ம் ஆண்டு ஆகஸ்ட் மற்றும் செப்டம்பரில் இந்தியா, பாகிஸ்தான் சுதந்திரம் அடைந்து 60 ஆண்டுகளான நிகழ்வையொட்டி "இந்தியா மற்றும் பாகிஸ்தான் 07" என்ற பிபிசி நிகழ்வாக ஒளிபரப்பப்பட்டது. 

இந்த ஆவணப்படம் பிரபல ஆங்கிலேய வரலாற்றாளரான மைக்கேல் வுட் என்பவரால் எழுதி இயக்கப்பட்டது. இவருடைய பெரும்பாலான ஆவணப்படங்களைப் போலவே இதிலும், மைக்கேல் வுட் தானே அந்தந்த வரலாற்றுச் சம்பவங்கள் நிகழ்ந்த இடங்களுக்கு நேரில் சென்றும், அவ்விடங்களில் உள்ள தொல்பொருள் மற்றம் வரலாற்றுச் சான்றுகளை ஆய்வு செய்தும், அவ்வரலாற்று நிகழ்வுகளை பற்றி நன்கறிந்த வரலாற்றாளர்கள், தொல்லியலாளர்கள் மற்றும் உள்ளுர் மக்களுடன் நேரில் பேசியும் விளக்கியுள்ளார். 

மைக்கேல் வுட் இந்திய துணைக்கண்டம் முழுவதும் பயணித்து, இந்தியாவின் வளம், பலதரப்பட்ட மக்கள், கலாச்சாரம், இயற்கை மற்றும் நிலஅமைப்புகள் குறித்தான தடயத்தை இந்த நிகழ்வில் பதிவுசெய்கிறார். பழங்காலத்து சுவடிகள் மற்றும் வாய்வழிக்கதைகளின் வழியாகவும், கேரளத்து புரோகிதர்கள் சொல்லும் உச்சாடன மந்திரங்களின் ஓசை மூலமும் முக்கியமாக தமிழ்நாட்டின் மலைவாழ்கிராமத்து மக்களிடம் மேற்கொள்ளப்பட்ட மரபணு சோதனையின் மூலமும் ஆப்பிரிக்காவிலிருந்து முதல் மனித இடம்/குடி பெயர்தலை இந்தியாவிற்கு வந்திருக்கலாம் என்பது விளக்கப்படுகிறது. தென்னிந்தியாவின் வெப்பமண்டல கழிமுகத்தில்/காயலில்(backwates) ஆரம்பிக்கும் இந்தப்பயணம் காலவெள்ளத்தில் அழிந்துபோன சிந்து சமவெளி நாகரிக்கால பண்டைய இந்திய(தற்போதைய பாகிஸ்தானின்) நகரங்களான ஹரப்பா, மொகஞ்சதாரோ வழியாக துர்க்மேனிஸ்தானில் முடிகிறது. ரிக்வேதத்தில் குறிப்பிடப்படும் சோம பானம் குறித்தும் இந்த நிகழ்வில் குறிப்பிடப்படுகிறது.

இந்த இரண்டாவது பாகத்தில் இந்தியாவில் உருவான மதங்களான பௌத்தம், சமணம் பற்றியும், அதை உருவாக்கிய/வளர்த்த புத்தர், மகாவீரர் பற்றியும் மௌரிய சாம்ராஜ்ஜியம் பற்றியும் விளக்கப்படுகிறது. இந்திய வரலாற்றில் மிக முக்கிய அரசர்களான சந்தரகுப்த மௌரியர், சாம்ராட் அசோகர் பற்றியும் அவர்களின் வாழ்க்கை பற்றியும் விளக்கப்படுகிறது. இந்திமொழி திரைப்படமான அசோகா-விலிருந்து சில காட்சிகளும் காட்டப்படுகின்றன. போரின் தீமைகளைக்கண்டு மனம்வருந்தி திருந்திய அசோகரின் அசோக சக்கரம் இந்தியாவின் தேசியக் கொடியில் உள்ளது பற்றி கூறுகிறது.
பண்டைய ரோமானிய, கிரேக்க நாடுகளுடன் இந்தியத் துணைக்கண்டம் கடல்வழியாக மேற்கொண்ட நறுமணப்பொருட்கள், பட்டு வணிகம் பற்றி இந்நிகழ்வில் விளக்கப்படுகிறது. மிளகு, ஏலக்காய், அரிசி போன்ற பொருட்கள் கப்பல்கள் மூலம் ஏற்றுமதி செய்ததன் மூலம், மலபார் கடற்கரையும், கேரளாவும் உலக வணிகத்தில் முக்கிய இடம்பிடித்ததை குறிப்பிடுகறிது. இதனுடன், மத்திய ஆசியாவிலிருந்த குஷாணர்களின் படையெடுப்பு, கனிஷ்கரின் ஆட்சி, அன்றைய முக்கிய வணிக நகரங்களான மதுரா, பெஷாவர் மேலும் புத்தமதம் சீனாவிற்கு பரவியது குறித்தும் விளக்குகிறது.

இந்த நிகழ்வில் இந்தியாவின் செழுமையான ஆட்சிக்காலங்களும், சாதனைகளும் விவரிக்கப்படுகிறது. கணிதவியலில் மிகப்பெரிய மாற்றத்தை உண்டாக்கிய சுழி/பூச்சியம் கண்டுபிடிக்கப்பட்டது, பூமியின் சுற்றளவு கண்டுபிடிக்கப்பட்டது, ஆண், பெண் உடலுறவு குறித்த உலகின் முதல் புத்தகமான காமசூத்ரா ஆகியனவற்றைப் பற்றி விளக்குகிறது. தென்இந்தியாவில் ராஜராஜசோழனால் கட்டப்பட்ட தஞ்சாவூரில் உள்ள பிரகதீஸ்வரர் கோயில், சோழர்கால செப்பேடுகள், சரஸ்வதி மகால் நூலகம், சோழர்களின் ஆட்சிமுறை போன்றவையும் விளக்கப்படுகிறது. தற்போது இருக்கும் சோழ இளவரசருடன் ஒரு பேட்டியும் இடம்பெறுகிறது. சவாஜிகணேசன் நடித்த ராஜ ராஜ சோழன் திரைப்படத்திலிருந்து சில காட்சிகளும் காட்டப்படுகிறது. இந்த நிகழ்வில் மைக்கேல் வுட் தமிழகத்தை உலகின் ஒரே 'வாழும் செம்மையான நாகரிகம்' என குறிப்பிடுகிறார்.

இந்நிகழ்வில் முகலாயர்கள் இந்தியத் துணைக்கண்டத்துக்குள் வந்ததும், அவர்கள் ஆடசிமுறையும் விளக்கப்படுகிறது. முகமது கஜினியின் சோமநாதர் கோயில் கொள்ளை படையெடுப்பில் ஆரம்பித்து, தாரா சிக்கோ கொல்லப்பட்டதுவரை விவரிக்கிறது. மைக்கேல் வுட் இந்த பாகத்தில் பழைய டெல்லியில் உள்ள சூஃபிகளின் வழிபாட்டுத்தலங்களுக்கும், ராஜஸ்தானிலிருக்கும் பாலைவனக்கோட்டைக்கும், லாகூர் மற்றும் ஆக்ரா ஆகிய நகரங்களுக்கும் செல்கிறார். பேரரசர் அக்பரின் வாழ்க்கையும், அவருடைய மத சகிப்புத்தன்மையும் சொல்லப்படுகிறது.

இந்த நிகழ்வில் இந்தியாவில் ஆங்கிலேயர்களின் ஆட்சி மற்றும் ஆங்கிலேய இந்தியா பற்றியும், இந்திய விடுதலைப் போராட்டம் பற்றியும் விவரிக்கப்படுகிறது. தென்னிந்தியாவில் கடல்வழி வாணிபத்திற்காக வந்து இந்தியத் துணைக்கண்டம் முழுவதுயும் ஆங்கிலேயர்கள் ஆட்சியைப் பிடித்தது, அதன் பிறகு இந்திய விடுதலைப்போர் வலுப்பெற்றது, காந்தி மற்றும் நேரு காலத்து சுதந்திர எழுச்சி, சுதந்திரத்தின் போது காந்தி, நேரு, ஜின்னா போன்ற தலைவர்களுக்கிடையே உண்டான கருத்து வேறுபாடுகள் ஆகியவையும் விவரிக்கப்படுகிறது. 1947 சுதந்திரத்தின் போது நடந்த இந்திய-பாகிஸ்தான் பிரிவினை, பிரிவினையின்போது இந்துக்கள் முஸ்லீம்கள் மற்றும் சீக்கியர்கள் இடம்பெயர்ந்தது, அதன் காரணமா நடந்த அசம்பாவிதங்கள், உயிரழப்புகள் ஆகியன பற்றியும் விவரிக்கிறது. உலகின் மிகப்பெரிய குடி/இடம்பெயர்தலில் இதுவும் ஒன்று எனக் குறிப்பிடுகிறது.



</doc>
<doc id="169834" url="https://ta.wikipedia.org/wiki?curid=169834" title="நீலாம்பரி (செடி)">
நீலாம்பரி (செடி)

நீலாம்பரி செடி பார்ப்பதற்கு கனகாம்பரம் செடி போல் இருக்கும். இதன் பூக்கள் பச்சை நிறம் அல்லது நீல நிறத்தில் இருக்கும்.


</doc>
<doc id="169838" url="https://ta.wikipedia.org/wiki?curid=169838" title="வாடாமல்லி">
வாடாமல்லி

வாடாமல்லி பூ மாலை கட்டவும் அலங்காரம் செய்வதற்கும் பயண்படுத்தப்படுகிறது. இதன் பூக்கள் வெள்ளை, சிவப்பு முதலிய பல நிறங்களில் காணப்படுகின்றன. 


</doc>
<doc id="169840" url="https://ta.wikipedia.org/wiki?curid=169840" title="து. இரவிக்குமார்">
து. இரவிக்குமார்

து. இரவிக்குமார் ("D. Ravikumar") இவர் ஒரு தமிழக அரசியல்வாதி,விடுதலைச் சிறுத்தைகள் கட்சியின் பொதுச் செயலாளர், எழுத்தாளர், வழக்கறிஞர் மற்றும் முன்னாள் சட்டமன்ற உறுப்பினர். இவர் தமிழ்நாடு சட்டமன்றத்திற்கு காட்டுமன்னார்கோயில் சட்டமன்றத் தொகுதியிலிருந்து 2006-ஆம் ஆண்டு நடைபெற்ற தேர்தலில் விடுதலைச் சிறுத்தைகள் கட்சியின் சார்பாகத் தேர்ந்தெடுக்கப்பட்டார்.

நாகப்பட்டினம் மாவட்டத்தில் சீர்காழி வட்டத்தில் காவிரிக்கரை கிராமமான மாங்கணாம்பட்டில் 10-06-1961 இல் பிறந்தவர். பெற்றோர் : துரைசாமி- கனகம்மாள். மனைவி: செண்பகவல்லி, மகன்கள்: ஆதவன், அதீதன். சிதம்பரம் அண்ணாமலைப் பல்கலைக்கழகத்தில் கல்வி பயின்றவர்.

கட்டுரைத் தொகுப்புகள்


கவிதை





இண்டியன் எக்ஸ்பிரஸ், பயோனிர், செமினார், தி ஹிந்து, போன்ற ஆங்கில இதழ்களில் கட்டுரைகளையும், தினமணி, இந்தியாடுடே, ஜுனியர் விகடன் போன்ற இதழ்களில் பத்திகளையும் எழுதிவருகிறார். ஜூனியர் விகடன் இதழில் 400க்கும் அதிகமான கட்டுரைகளை எழுதியுள்ளார். 

பிபிசி (தமிழ்), தமிழ். காம் போன்றவற்றிற்குத் தொடர்ச்சியாகக் கட்டுரைகள் வழங்கியிருக்கிறார்.



</doc>
<doc id="169842" url="https://ta.wikipedia.org/wiki?curid=169842" title="திருத்தந்தையின் பணி துறப்பு">
திருத்தந்தையின் பணி துறப்பு

திருத்தந்தையின் பணி துறப்பு என்பது திருத்தந்தை ஒருவர் தனது சொந்த விருப்பத்தால் தனது திருத்தந்தை பணியைத் துறப்பதைக் குறிக்கும். இதற்கு கத்தோலிக்க திருச்சபையின் சட்ட எண் 332 பிரிவு 2இன் கீழ் இடமுண்டு. இப்பணி துறப்பு செல்லத்தக்க நிலையில் இருக்க அது திருத்தந்தையால் தன்னுரிமையுடன் செய்யப்பட வேண்டும்; மற்றும் உரிய முறையில் வெளிப்படுத்தப்பட வேண்டும்; ஆனால் அது எவராலும் ஏற்றுக்கொள்ளப்படவோ அல்லது யாரிடமேனும் சமர்ப்பிக்கப்படவோ வேண்டிய தேவை இல்லை. ஆயினும் புதிய திருத்தந்தையினை தேர்வு செய்ய ஏற்ற விதமாக கர்தினால் குழுவிடமோ அல்லது குறைந்தது கர்தினால் குழு முதல்வரிடமோ அறிவிப்பது வழக்கம்.

1045 ஆம் ஆண்டு, ஒன்பதாம் பெனடிக்ட் காசுக்காக தனது பதவியினைத் துறந்தார். இவரிடமிருந்து திருச்சபையை காக்க இவருக்கு பணமளித்து இவரை பணி துறக்க கட்டயாப்படுத்திய ஆறாம் கிரகோரி இவருக்குப்பின் திருத்தந்தையானார். ஆயினும், ஆன்மிக அதிகாரத்தை விலைபேசுவது (simony) முறைகேடு என்பதால், அத்தகைய செயலைச் செய்த ஆறாம் கிரகோரி முறைகேடாக நடந்தார் என்பதால் அவரும் தானாகவே பணியினைத் துறந்தார். இவருக்குப்பின் திருத்தந்தையான இரண்டாம் கிளமெண்ட் 1047இல் இறந்ததால் ஒன்பதாம் பெனடிக்ட் மீண்டும் திருத்தந்தையானார்.

நன்கறியப்பட்ட திருத்தந்தையின் பணி துறப்பு ஐந்தாம் செலஸ்தீன் 1294இல் செய்தது ஆகும். இவர் திருத்தந்தைப் பணியை ஏற்க விருப்பமில்லை என்று கூறியபோதிலும் வற்புறுத்தலின் பேரில் அப்பணியை ஏற்றார். மேலும், அக்காலத்தில் திருத்தந்தை பணி துறப்பினை பற்றி எந்த சட்டமும் இல்லாததாலும், திருத்தந்தை பணி துறப்பு என்பது நிகழ முடியாத ஒன்றாகக் கருதப்பட்டதாலும், இவர் திருத்தந்தையான 5 மாதங்களுக்குப் பின்பு 'ஒரு திருத்தந்தைக்கு தனது பணியினை துறக்க அதிகாரம் உண்டு' என சட்டம் இயற்றி, அதனைப்பயன்படுத்தி தனது பணியினை துறந்தார். இதற்குப் பின் இரண்டு வருடங்கள் இவர் வனவாசியாக வாழ்ந்து மரித்தார். இவருக்கு புனிதர் பட்டம் அளிக்கப்பட்டுள்ளது என்பது குறிக்கத்தக்கது.

பன்னிரண்டாம் கிரகோரி (1406-1415), மேற்கு சமயப்பிளவினை முடிவுக்கு கொண்டு வர தனது பணியினைத் துறந்தார். இவரோடு சேர்ந்து பிசா எதிர்-திருத்தந்தை 23ஆம் யோவானும் பணியினை துறந்தனர். ஆயினும் அவிஞான் எதிர்-திருத்தந்தை பதின்மூன்றாம் பெனடிக்ட் பணி துறக்க மறுத்ததால், அவர் திருச்சபையிலிருந்து விலக்கப்பட்டார். மேலும் ஏற்கனவே நடப்பில் இருந்த காண்ஸ்டன்சு சங்கத்துக்கு தனக்குப்பின் வரும் திருத்தந்தையை தேர்வு செய்ய பன்னிரண்டாம் கிரகோரி அதிகாரம் அளித்தார்.

11 பெப்ருவரி 2013 அன்று பதினாறாம் பெனடிக்ட் 28 பெப்ருவரி 2013 அன்று தன் பணியிடத்தை துறப்பதாக அறிவித்தார். முதுமை காரணமாக திருத்தந்தைக்குரிய பணிகளை சரியாக ஏற்று நடத்தமுடியா நிலையில் இம்முடிவை எடுத்ததாக அவர் கூறினார்.திருத்தந்தை பதினாறாம் பெனடிக்ட் 2013ஆம் ஆண்டு பெப்ருவரி 28ஆம் நாள் வியாழக்கிழமை மாலை 8:00 மணியில் (வத்திக்கான்/மைய ஐரோப்பிய நேரம்) திருத்தந்தை பணியிலிருந்து ஓய்வுபெற்றார். 
பிரான்சின் முதலாம் நெப்போலியனுக்கு முடிசூட்ட பாரிஸுக்கு 1804இல் செல்வதற்கு முன், ஏழாம் பயஸ் (1800–1823), தான் பிரான்சில் சிறை வைக்கப்பட்டால் தனது பணியினைத் துறந்ததாக எடுத்துக்கொள்ளுமாறு ஒரு ஆவணம் தயாரித்து அதில் கையெழுத்திட்டார்.

இரண்டாம் உலகப் போரின் போது பன்னிரண்டாம் பயஸ், தான் நாசி படையினரால் கடத்தப்பட்டால், தனது பணியினைத் துறந்ததாக எடுத்துக்கொள்ளுமாறும், கர்தினால்கள் உடனே நடுநிலை நாடான போர்த்துகலுக்கு சென்று அங்கே புதிய திருத்தந்தையினை தேர்வு செய்யவும் ஆணையிட்டு ஒர் ஆவணத்தை தயார் செய்தார்.

இரண்டாம் யோவான் பவுல் பிப்ரவரி 1989இல் தான் ஒரு குணப்படுத்த முடியாத நோயினாலோ அல்லது ஏதேனும் ஒரு நிகழ்வாலோ தனது கடமையை சரிவர செய்ய இயலாது போனால் தனது பணியினைத் துறந்ததாக எடுத்துக்கொள்ளுமாறு கர்தினால் குழு முதல்வருக்கு ஒரு கடிதம் எழுதினார்.



</doc>
<doc id="169848" url="https://ta.wikipedia.org/wiki?curid=169848" title="இம்பா மாகாணம்">
இம்பா மாகாணம்

இம்பா மாகாணம் பிஜி நாட்டின் விட்டிலிவு தீவின் வடமேற்கில் அமைந்துள்ளது. இது பிஜி நாட்டின் அதிக மக்கள்தொகை கொண்ட மாகாணமாகவும் நிலப்பரப்பில் இரண்டாவது பெரிய மாகாணமாகவும் திகழ்கிறது.
இம்மாகாணத்தில் இம்பா, மகோடுரோ, நந்தி, நவாகா, தவுவா, வுண்டா, விட்டோகோ ஆகிய மாவட்டங்கள் அமைந்துள்ளன.

இம்மாகாணம் மாகாண சபையினால் ஆளப்படும். பிஜியின் தற்போதைய தலைவர் இம்பா மாகாணத்தைச் சேர்ந்தவர்.

இங்கு 231,760 மக்கள் வாழ்கின்றனர். இவர்களில் 118,087 பேர் ஆண்கள், 113,673 பெண்கள் ஆவர். 96,852 பிஜியர்களும், 126,142 பிஜி இந்தியர்களும், 8,766 ஏனைய மக்களும் வாழ்கின்றனர்.


</doc>
<doc id="169849" url="https://ta.wikipedia.org/wiki?curid=169849" title="அலைமருவித் தொலைக்காட்சி">
அலைமருவித் தொலைக்காட்சி

அலைமருவி ("Analog" அல்லது "analogue") தொலைக்காட்சி என்பது அலைமருவிய பரப்புகை மூலம் ஒத்திசைந்த ஒலி மற்றும் ஒளி குறிப்பலைகளை ஒளிபரப்புவதாகும். இந்த முறை பரப்புகையில் ஒளிப்படத்தின் பல்வேறு புள்ளிகளில் உள்ள ஒளிர்மை, வண்ணப்பொலிவு போன்ற தகவல்களும் ஒலியின் பண்புகளும் அவற்றை ஏற்றிச் செல்லும் மின்காந்த அலையின் ஏதேனும் ஒரு பண்பை (அலையின் அளவையோ, அதிர்வெண்ணையோ, அலைக் கட்டத்தையோ) தொடர்ந்த முறையில் மாற்றி அனுப்பப்படுகிறது. எண்ணிமத் தொலைக்காட்சி வரும்வரை அனைத்து தொலைக்காட்சி ஒளிபரப்புகளும் அலைமருவிய முறைமையிலேயே ஒளிபரப்பப்பட்டன. அலைமருவித் தொலைக்காட்சி கம்பியில்லா பரப்புகை புவிப்புறத் தொலைக்காட்சி மூலமும் கம்பிவடத் தொலைக்காட்சியாக ஓரச்சு கம்பிவடம் மூலமும் பரப்பப்பட்டன. 


</doc>
<doc id="169850" url="https://ta.wikipedia.org/wiki?curid=169850" title="எம். மனோகரன்">
எம். மனோகரன்

எம். மனோகரன் (, "பிறப்பு": 1961) மலேசியா, சிலாங்கூர், கோத்தா ஆலாம் ஷா தொகுதியின் சட்டமன்ற உறுப்பினர். மலேசிய உள்நாட்டுப் பாதுகாப்புச் சட்டத்தின் கீழ் கைது செய்யப்பட்டு கமுந்திங் தடுப்பு முகாமில் இருக்கும் போது, பொதுத் தேர்தலில் போட்டியிட்டு, வெற்றி வாகை சூடி மலேசிய அரசியலில் ஒரு பெரிய சாதனையைச் செய்தவர். 

மலேசியாவின் மூவின மக்களும் அவரைப் பார்க்காமலேயே, அவருக்கு வாக்கு அளித்து தேர்தலில் வெற்றி பெறச் செய்தனர். அது மலேசியாவின் வரலாற்றுச் சுவடுகளில் ஒரு சாதனையாகக் கருதப்படுகிறது.

மலேசிய இந்தியர்களின் உரிமைகளுக்காகப் போராடி வரும் இண்ட்ராப் அமைப்பின் சட்ட ஆலோசகர். இவர் சிறையில் இருக்கும் போது, இவருடைய வழக்கறிஞர் நிறுவனம் திவாலாகிவிடும் நிலை ஏற்பட்டது. அதைத் தவிர்க்க, ‘மனோகரனைக் காப்பாற்றுங்கள் நிதி’ உருவாக்கப்பட்டது. மலேசியர்கள் அனைவரும் ஒன்றாக இணைந்து, பணம் திரட்டி அவருடைய நிறுவனத்தைக் காப்பாற்றி, மலேசியாவின் மூவின ஒற்றுமைக்கு அடையாளம் காட்டினர். 


</doc>
<doc id="169851" url="https://ta.wikipedia.org/wiki?curid=169851" title="இம்புவா மாகாணம்">
இம்புவா மாகாணம்

இம்புவா மாகாணம் பிஜி நாட்டின் பதினான்கு மாகாணங்களில் ஒன்று. வனுவாலிவு தீவின் வடக்குப் பகுதியில் அமைந்துள்ளது. இம்புவா மாகாணம் மாகாண சபையினால் ஆளப்படுகிறது.

இங்கு 14,176 மக்கள் வாழ்கின்றனர். இவர்களில் 7,408 பேர் ஆண்கள், 6,768 பெண்கள் ஆவர். 11,183 பிஜியர்களும், 2,366 பிஜி இந்தியர்களும், 627 ஏனைய இனத்தைச் சேர்ந்த மக்களும் வாழ்கின்றனர். 


</doc>
<doc id="169854" url="https://ta.wikipedia.org/wiki?curid=169854" title="கன்டவு மாகாணம்">
கன்டவு மாகாணம்

கன்டவு மாகாணம் பிஜி நாட்டின் பதினான்கு மாகாணங்களில் ஒன்று ஆகும். கன்டவு, லவு, லொமாய்விட்டி, ரொட்டுமா ஆகியன பிஜியின் கிழக்குப் பிரிவைச் சேர்ந்தவை.

இங்கு 10,167 மக்கள் வாழ்கின்றனர். இவர்களில் 5,374 பேர் ஆண்கள், 4,793 பெண்கள் ஆவர். 9,964 பிஜியர்களும், 49 பிஜி இந்தியர்களும், 154 ஏனைய இனத்தைச் சேர்ந்த மக்களும் வாழ்கின்றனர். 


</doc>
<doc id="169857" url="https://ta.wikipedia.org/wiki?curid=169857" title="நசினு">
நசினு

நசினு பிஜி நாட்டின் விட்டி லிவு தீவில் அமைந்துள்ள நகர்ப்பகுதிகளில் ஒன்று. பிஜியின் உள்ளூர் அரசு இந்நகரில் இயங்குகிறது.



</doc>
<doc id="169859" url="https://ta.wikipedia.org/wiki?curid=169859" title="உள்ளுறைக் காலம்">
உள்ளுறைக் காலம்

உள்ளுறைக் காலம் அல்லது மறை பொழுது ("latent period") என்பது கதிர்வீச்சிற்கு ஆட்பட்டதிலிருந்து விளைவுகள் தோன்றும் நேரம் வரையிலுள்ள கால இடைவெளி ஆகும்.

கதிரியல் துறையில் பணியில் இருப்பவர்களும் கதிர் மருத்துவத்திற்கு ஆட்பட்டவர்களும் அயனியாக்கும் கதிர்வீச்சிற்கும் அதன் தீயவிளைவுகளுக்கும் ஆளாகின்றனர். கதிர் ஏற்பளவினையும் உடலின் எப்பகுதியில் அக்கதிர்கள் ஏற்றுக் கொள்ளப்பட்டது என்பதனையும் பொறுத்து விளைவுகள் அமையும். மேலும் விளைவுகள் விரைந்தோ கலம் தாழ்த்தியோ தோன்றலாம். இம்மாதிரியான ஒருநிலை விபத்துக் காலங்களிலும் ஏற்படலாம். உள்ளுறைக் காலம் சில மணி நேரத்திலிருந்து பல ஆண்டுகள் வரை இருக்கலாம்.


</doc>
<doc id="169862" url="https://ta.wikipedia.org/wiki?curid=169862" title="மாமதுரை போற்றுவோம் (விழா)">
மாமதுரை போற்றுவோம் (விழா)

மாமதுரை போற்றுவோம் என்பது மதுரை மாநகரின் பழம் பெருமைகளை விளக்கும் வகையில் நடத்தப் பெற்ற ஒரு சிறப்பு விழாவாகும். 

மதுரை மாநகரின் வரலாற்றுத் தொன்மை, பாரம்பரியம் மற்றும் கலாச்சாரம் போன்றவைகளை அனைவருக்கும் அறிவிக்கும் வகையில் இந்த விழாவைக் கொண்டாடுவதே இதன் நோக்கமாக இருந்தது.

இந்த விழாவிற்கு அமைக்கப்பட்ட குழுவில் தலைவராக மதுரை மீனாட்சியம்மன் கோயில் அறங்காவலர் குழுத் தலைவர் கருமுத்து. தி. கண்ணன், துணைத்தலைவராக சாகித்திய அகாதமி விருது பெற்ற எழுத்தாளர் சு. வெங்கடேசன் மற்றும் பரத் ஆகியோர் நியமிக்கப்பட்டனர்.

2013 ஆம் ஆண்டு பெப்ரவரி 8 முதல் பெப்ரவரி 10 வரை மூன்று நாட்கள் நடத்தப் பெற்ற இவ்விழாவில், முதல் நாள் "“மாமதுரை போற்றுவோம்”" எனும் தலைப்பில் தொடக்க விழாவும், இரண்டாம் நாள் "“தொன்மையைப் போற்றுவோம்”" என்ற தலைப்பில் மதுரை நகரின் தொன்மையை விளக்கும் விழாவும், மூன்றாம் நாள் "“வைகையைப் போற்றுவோம்”" எனும் தலைப்பில் மதுரை நகரின் முக்கிய ஆறான வைகை ஆற்றின் சிறப்புகளை விளக்கும் விழாவும் நடத்தப் பெற்றன.



</doc>
<doc id="169865" url="https://ta.wikipedia.org/wiki?curid=169865" title="வெப்பக்குகை">
வெப்பக்குகை

வெப்பக் குகை அல்லது வெப்ப ஆய்வகம் ("hot cave", அல்லது "hot lab") என்பது அதிக கதிரியக்க முடைய பொருட்களைக் கையாளுவற்காக சிறப்பாக அமைக்கப்பட்டுள்ள ஆய்வுக்கூடமாகும். இப்படிப்பட்ட ஆய்வகத்தில் எல்லாப்பணிகளும் தானியங்கிகளால் அல்லது தொலைவிலிருந்து இயக்குமாறு அமைக்கப்பட்டுள்ளள்ளன. பல மீட்டர் தடிமனான உயிரியல் காப்புத் தகடும் தொலைவும் இங்கு பணியில் இருப்பவர்களை மிகவும் ஊடுருவல் பண்புடைய கதிர்களிலிருந்து பாதுகாக்கின்றன. கதிரியக்க கழிவுகளான ஆவி, தூசு முதலியன மனிதர்கள் புழங்கும் இடம் நச்சிப்படாமல் பார்த்துக் கொள்ளப்படுகிறது. கதிரியக்கப் பொருள் இருக்கும் இடம் எதிர் (-) அழுத்தத்தில் வைக்கப்பட்டுள்ளது. இதனால் எளிதில் கதிரியக்க மாசு பணியாளர்கள் இருக்கும் இடத்திற்குப் பரவாது.


</doc>
<doc id="169873" url="https://ta.wikipedia.org/wiki?curid=169873" title="ஏழாம் அர்பன் (திருத்தந்தை)">
ஏழாம் அர்பன் (திருத்தந்தை)

திருத்தந்தை ஏழாம் அர்பன் ("Pope Urban VII") உரோமை ஆயராகவும் திருத்தந்தையாகவும் கி.பி. 15 செப்டம்பர் 1590 முதல் 27 செப்டம்பர் 1590 வரை பதிமூன்று நாட்கள் ஆட்சி செய்தார். மிகக் குறுகியக்காலம் திருத்தந்தையாக ஆட்சி செய்தவர் இவரே. இவர் உரோமையில் பிறந்தவர். 1584இல் இவர் சான் மர்செல்லோவின் கர்தினால்-குருவாக உயர்தப்பட்டார். இவருக்கு முன் பதவியிலிருந்த ஐந்தாம் சிக்ஸ்துஸுக்கு பின் இவர் கத்தோலிக்க திருச்சபையின் 228ஆம் திருத்தந்தையாக 15 செப்டம்பர் 1590இல் தேர்வு செய்யப்பட்டார். ஆயினும் 27 செப்டம்பர் 1590இல் இவர் மலேரியாவால் தனது முடிசூட்டு விழாவுக்கு முன்பே இறந்தார்.

திருத்தந்தை ஆவதற்கு முன் இவர் போலோங்கா வின் ஆளுனராகவும், ரோசான்னோவின் பேராயராகவும் இருந்தவர். பலவருடங்களுக்கு இவர் எசுப்பானியாவில் திருத்தந்தையின் தூதராக பணிபுரிந்தவர் ஆவார். இவரின் தேர்வை எசுப்பானியர்கள் மிகவும் ஆதரித்தனர்.

இவரின் மிகக்குறுகிய ஆட்சிக்காலத்திலேயே உலகின் முதல் புகையிலை பிடித்தலுக்கு எதிரானத் தடை விதிக்கப்பட்டது. இவர் கிறித்தவத் தேவாலயங்களிலோ ஆலய வளாகத்திலோ புகையிலையை வாயில் மென்றோ, புகைத்தோ, பொடியாக மூக்கு வழியாய் முகர்ந்தோ பயன்படுத்துபவர்களை திருச்சபையினை விட்ட விளக்கிவைக்க உத்தரவிட்டார்..


</doc>
<doc id="169884" url="https://ta.wikipedia.org/wiki?curid=169884" title="கிண்ணியாப் பாலம்">
கிண்ணியாப் பாலம்

கிண்ணியாப் பாலம் ("Kinniya Bridge") இலங்கையிலுள்ள மிக நீளமான பாலம் ஆகும். இதன் நீளம் 396 மீட்டர்கள் (1,299 அடி). கிழக்கிலங்கையில் கொட்டியாறு மற்றும் தம்பலகாமக் குடாக்களிலுள்ள ஆற்றைக் கடக்கின்றது. இதன் மூலம் திருகோணமலையும் கிண்ணியாவும் இணைக்கப்பட்டு, மக்கள் கிண்ணியா ஆற்றைக் கடந்து ஏ15 நெடுஞ்சாலையிலுள்ள மூதூரையும் கிண்ணியாவையும் இலகுவாக அடைய முடிகின்றது. இப்பாலம் 2009 ஒக்டோபர் 20 இல் திறந்து வைக்கப்பட்டது. இது சவுதி அரேபிய அரசாங்கத்தின் உதவியுடன் கட்டப்பட்டது.


</doc>
<doc id="169886" url="https://ta.wikipedia.org/wiki?curid=169886" title="எல்லோரா கைலாசநாதர் கோவில்">
எல்லோரா கைலாசநாதர் கோவில்

எல்லோரா கைலாசநாதர் கோயில் ("Kailashnath Temple, Ellora") தக்கணத்துக் கோயிற் கட்டுமானங்களில் ஒன்றாகும். இந்தியாவில் மகராஷ்டிர மாநிலத்திலுள்ள எல்லோராவில் அமைந்துள்ள குகைக்கோயில்களில் இதுவும் ஒன்று. பெரியதொரு மலையைக் குடைந்து இவை அடுத்தடுத்து உருவாக்கப்பட்டுள்ளன. இராஷ்டிரகூட அரசன் முதலாம் கிருஷ்ணன் ஆட்சிக் காலத்தில் இவை உருவாக்கப்பட்டன. இக்கோயில் மலைத்தளி வகையைச் சார்ந்தது. திராவிட கலைப்பாணிக்குரிய பண்புகளையும், இராஷ்டிரகூட கலைப்பாணியின் அம்சங்களையும் ஒருங்கே கொண்டு விளங்குகின்றது. மாமல்லபுரத்து மலைத்தளிகளைப் போலன்றி முழுமையான ஆலயமொன்றின் அம்சங்களைக் கொண்ட பிரம்மாண்டமான மலைத்தளியாக விளங்குகின்றது.

எல்லோரா ஒரு உலக பாரம்பரியக் களம் ஆகும்.

இக்கோயில் ஒற்றைக்கல் கோயில் வகையைச் சேர்ந்தது.சிவனின் இருப்பிடமான கைலாசத்தைப் போன்று வடிவமைக்கப்பட்டுள்ளது. மலை உச்சியிலிருந்து தொடங்கி செங்குத்தாகக் குடையபட்டுள்ளது. இந்த ஒற்றைகல் கோயிலை உருவாக்க பலநூறு ஆண்டுகளாக, கிட்டத்தட்ட 400,000 டன் எடையுள்ள பாறைகள் குடைந்தெடுக்கப்பட்டிருக்க வேண்டுமென கணக்கிடப்பட்டுள்ளது. கோவில் சுவற்றில் காணப்படும் உளிகளின் தடங்களைக் கொண்டு மூன்றுவிதமான உளிகள் பயன்படுத்தப்பட்டுள்ளதாகக் தொல்லியல் ஆய்வாவாளர்கள், கருதுகின்றனர்.

250அடி நீளமும் 150அடி அகலமும் கொண்ட நிலப்பரப்பில் ஆலயம் அமைந்துள்ளது. ஆலயம் 148அடி நீளமும் 62அடி அகலமும் 100அடி உயரமும் உடையது. சைவ மரபிலமைந்த பௌராணிக கதைச்சிற்பங்களை கொண்டுள்ளது.


</doc>
<doc id="169888" url="https://ta.wikipedia.org/wiki?curid=169888" title="ஐந்தாம் செலஸ்தீன் (திருத்தந்தை)">
ஐந்தாம் செலஸ்தீன் (திருத்தந்தை)

புனித ஐந்தாம் செலஸ்தீன் ("Pope Saint Celestine V") என்பவர் (1215 - மே 19, 1296) கத்தோலிக்க திருச்சபையில் உரோமை ஆயராகவும் திருத்தந்தையாகவும் சூலை 5, 1294 முதல் திசம்பர் 13, 1294 வரை ஆட்சிசெய்தார். இவர் கத்தோலிக்க திருச்சபையின் 192ஆம் திருத்தந்தை ஆவார்.
சுமார் ஐந்து மாதங்கள் மட்டுமே திருத்தந்தைப் பொறுப்பை வகித்த செலஸ்தீன், தாமாகவே முன்வந்து திருத்தந்தைப் பணியைத் துறந்ததற்காக வரலாற்றில் நினைவுகூரப்படுகிறார்.

திருத்தந்தை ஐந்தாம் செலஸ்தீனின் இயற்பெயர் பியேத்ரோ தெல் மொரோனே என்பதாகும். சில ஏடுகளில் அவருடைய பெயர் பியேத்ரோ ஆஞ்செலேரியோ என்று உள்ளது. அவர் இத்தாலியின் அப்ரூசி பகுதியில் 1209/10 அல்லது 1215இல் பிறந்தார். அவருடைய பெற்றோர் வேளாண்மைத் தொழிலில் ஈடுபட்டிருந்தனர். அவருடைய பெற்றோருக்கு அவர் பதினொன்றாம் பிள்ளை.

பியேத்ரோவின் தந்தை ஆஞ்செலோவின் இறப்புக்குப் பின் அவர் வேளாண்மையில் ஈடுபட்டார். ஆனால் பியேத்ரோவின் அன்னை மரியா தன் அன்புப் பிள்ளை பியேத்ரோவின் எதிர்காலத்தை வேறுவிதமாக நினைத்துப்பார்த்தார்.

சிறுவயதிலிருந்தே பிறரின் நலனில் ஆர்வம் கொண்டிருந்த பியேத்ரோ தமது 17ஆம் வயதில் புனித பெனடிக்ட் சபைத் துறவியானார். பின்னர் மொரோனே பகுதியில் ஒரு குகைக்குச் சென்று அங்கு தனிமையில் தவம் செய்தார். ஐந்து ஆண்டுகள் தவ வாழ்க்கைக்குப் பின் அவர் தம் தோழர் இருவரை அழைத்துக்கொண்டு மயேல்லா குன்றுப் பகுதியில் (அப்ரூசி பிரதேசம்) ஒரு குகையில் கடுமையான தவத்தில் ஈடுபட்டார்.

இவ்வாறு தவ வாழ்க்கை நடத்தியபோது, பியேத்ரோ தாமே ஒரு துறவற சபையைத் தோற்றுவித்தார். அது பின்னர் அவரது பெயரால் "செலஸ்தீன் சபை" என்று அழைக்கப்பட்டது. அத்துறவற சபை உறுப்பினர் தவ முயற்சிகளில் ஈடுபட்டனர். அச்சபைக்கு திருத்தந்தை நான்காம் அர்பன் ஒப்புதல் அளித்தார். பின்னர், புதிதாகத் தொடங்கப்பட்ட துறவற சபைகளை நிறுத்துவதற்கான சட்டம் செயலுக்கு வரக்கூடும் என்று அஞ்சி, பியேத்ரோ அப்போது திருத்தந்தையாக இருந்த பத்தாம் கிரகோரி என்பவரை அணுகி, தம் சபையை புனித பெனடிக்ட் சபையின் ஒரு கிளையாக மாற்றி, அதிகக் கடுமையான ஒழுங்குகளுக்கு உட்படுத்துவதாக வாக்களித்து திருத்தந்தையின் ஒப்புதலையும் பெற்றார். அச்சபைக்குத் தன்னாட்சி உரிமையும் வழங்கப்பட்டது.

பியேத்ரோ தொடங்கிய துறவற சபை விரைவாக வளர்ச்சியுற்றது. 36 மடங்களும் 600க்கு மேற்பட்ட துறவிகளும் அச்சபையில் இருந்தனர். பியேத்ரோ சபைத் தலைவராக இருந்தார். ஆனால் அவர் தனிமையாகச் சென்று தவம் செய்வதிலேயே கருத்தாய் இருந்ததால், சபைப் பொறுப்பை ராபர்ட் என்பவரிடம் ஒப்படைத்துவிட்டு, குகைக்குச் சென்று தவ வாழ்வில் ஈடுபட்டார்.

திருத்தந்தை நான்காம் நிகோலாஸ் என்பவர் 1292, ஏப்பிரல் 4ஆம் நாள் இறந்ததைத் தொடர்ந்து புதிய திருத்தந்தை தேர்ந்தெடுக்க ஏற்பாடுகள் செய்யப்பட்டன. மொத்தம் 12 கர்தினால்மார் தேர்தலில் பங்கேற்றனர். ஆனால் இத்தாலியின் ஒர்சீனி, கொலோன்னா என்ற இரு சக்திவாய்ந்த குடும்பங்களுக்கு இடையே ஏற்பட்ட போட்டியின் காரணமாக எந்தவொரு வேட்பாளருக்கும் போதிய வாக்குகள் கிடைக்கவில்லை. இதனால் பல மாதங்களாக புதிய திருத்தந்தை தேர்ந்தெடுக்கப்படாத நிலை நீடித்தது.

இதற்கிடையில், உரோமையிலும் ஓர்வியேத்தோ பகுதியிலும் குழப்பமான நிலை எழுந்தது. சிசிலி மற்றும் நேப்பிள்சு அரசர் இரண்டாம் சார்லஸ் என்பவரும் திருத்தந்தை விரைவில் தேர்ந்தெடுக்கப்பட வேண்டும் என்று வற்புறுத்தினார்.

பியேத்ரோ தெல் மொரோனே என்ற தவத் துறவி, கர்தினால்மார் விரைந்து புதிய திருத்தந்தையைத் தேர்ந்தெடுக்காவிட்டால் கடவுளின் கோபத்துக்கு ஆளாக வேண்டும் என்று எச்சரித்து இறைவாக்கு உரைத்திருந்தார். அப்பின்னணியில் இத்தாலியின் பெரூஜியா நகரில் கர்தினால்மார் கூடி திருத்தந்தையைத் தேர்ந்தெடுக்க முனைந்தனர். பியேத்ரோ உரைத்திருந்த இறைவாக்கைக் கர்தினால்மாருக்கு, கர்தினால் குழுத் தலைவரான இலத்தீனோ மாலாபிரான்கா என்பவர் சுட்டிக்காட்டினார். பின்னர் அவரே, தாம் பியேத்ரோ தெல் மொரோனே என்ற தவத் துறவியைத் திருத்தந்தையாகத் தேர்ந்தெடுக்க ஆதரவு கொடுப்பதாக அறிவித்தார்.

அந்த அறிவிப்பைக் கேட்டதும், பிற கர்தினால்மார் ஒருவர்பின் ஒருவராக பியேத்ரோவுக்கு ஆதரவு அளித்தனர். இறுதியில் பியேத்ரோவுக்கு ஒருமனதான ஆதரவு கொடுத்து அவரையே திருத்தந்தையாக 1294ஆம் ஆண்டு சூலை 5ஆம் நாள் தேர்ந்தெடுத்தனர். அப்போது அவருக்கு வயது 79.

பியேத்ரோ தெல் மொரோனோ புதிய திருத்தந்தையாகத் தேர்ந்தெடுக்கப்பட்டதும், அச்செய்தியை அவருக்குத் தெரிவிக்க சில கர்தினால்மார் சென்றனர். ஆனால் அவர் அப்பொறுப்பு தமக்கு வேண்டாம் என்று மறுத்துவிட்டார். இருப்பினும், கர்தினால்மார் அவரைத் திருத்தந்தைப் பொறுப்பை ஏற்கவேண்டும் என்று வற்புறுத்தியதால் விருப்பக் குறைவாக அப்பொறுப்பை அவர் ஏற்றார்.

சிசிலி மற்றும் நேப்பிள்சு மன்னன் இரண்டாம் சார்லசும் அவருடைய மகனும் புதிய திருத்தந்தையை ஆக்விலா என்னும் நகருக்குக் கூட்டிச் சென்றனர். அந்நகரம் மன்னன் சார்லசின் ஆட்சிக்கு உட்பட்டிருந்தது. அங்கே, அரச குடும்பத்துக்குரிய கோல்லேமாஜ்ஜியோ புனித மரியா கோவிலில் புதிய திருத்தந்தைக்கு 1294 ஆகத்து 29ஆம் நாள் ஆயர் பட்டம் அளிக்கப்பட்டது. அவரும் திருத்தந்தையாகப் பொறுப்பேற்று, ஐந்தாம் செலஸ்தீன் என்ற பெயரைச் சூடிக்கொண்டார்.

மன்னன் இரண்டாம் சார்லசு புதிய திருத்தந்தையான ஐந்தாம் செலஸ்தீன் வழியாகத் தமக்கு விருப்பமானவர்கள் பதவிகளைப் பெற ஏற்பாடு செய்தார். திருத்தந்தை உரோமை ஆயர் ஆதலால் உரோமையிலிருந்தே ஆட்சி செய்வது வழக்கம். ஆனால், இரண்டாம் சார்லசின் வற்புறுத்தலுக்கு இணங்கி திருத்தந்தை செலஸ்தீன், மன்னனின் ஆட்சிப் பகுதியான நேப்பிள்சு நகரில் ஆட்சிப்பீடம் அமைத்தார்.

தமது குறுகிய ஆட்சிக் காலத்தில் செலஸ்தீன், இரண்டாம் சார்லசு மன்னனின் மகனான லூயி என்பவரைத் துலூசு நகர் ஆயராக நியமித்தார். குறிப்பாக, திருத்தந்தையைத் தேர்ந்தெடுக்கும் முறையில் சீர்திருத்தம் கொணர்ந்தார்.

செலஸ்தீனுக்கு முன்னால் 1272-1276 ஆண்டுக்காலத்தில் ஆட்சிசெய்த பத்தாம் கிரகோரி, திருத்தந்தை தேர்தலுக்கான சில வழிமுறைகளை வகுத்திருந்தார். அந்த வழிமுறைகளைக் கடைப்பிடிக்க வேண்டும் என்று செலஸ்தீன் சட்டம் இயற்றினார். குறிப்பாக, கர்தினால்மார் ஒரு குழுவாகக் கூடி வந்து, இரகசிய வாக்கெடுப்பு மூலம் திருத்தந்தையைத் தேர்ந்தெடுக்க வேண்டும் என்று அவர் சட்டம் வகுத்தார்.

திருத்தந்தை செலஸ்தீனுக்கு போதிய நிர்வாகத் திறமையோ தேர்ச்சியோ இருக்கவில்லை. சில சமயங்களில் ஒரே பதவிக்கு இரண்டுபேரை அவர் நியமித்ததும் உண்டு.

அவர் பதவி ஏற்று சில மாதங்களே ஆனவுடனேயே, திருவருகைக் காலம் நெருங்கிவந்த வேளையில், திருத்தந்தை செலஸ்தீன் தனியாகச் சென்று தவ முயற்சியில் ஈடுபட விரும்பினார். எனவே, மூன்று கர்தினால்மாரைத் தேர்ந்தெடுத்து அவர்களிடம் திருச்சபையின் ஆளுகைப் பொறுப்பை ஒப்படைத்துவிட்டு, தாம் தவ முயற்சி செய்யப்போவதாகத் தெரிவித்தார். அந்தத் திட்டம் முறையானதன்று என்று கூறி, அவருடைய ஆலோசகர்கள் மறுத்துவிட்டனர்.

உடனே திருத்தந்தை செலஸ்தீன், திருச்சபைச் சட்ட நிபுணரான கர்தினால் பெனடெட்டோ கயத்தானி (பிற்காலத்தில் திருத்தந்தை எட்டாம் போனிஃபாஸ்) என்பவரிடம், திருத்தந்தை பதவியிலிருந்து தாம் பதவி துறப்பது முறைதானா என்று ஆலோசனை கேட்டார். அதற்கு இசைவு தெரிவித்து, ஊக்கமும் கொடுத்து, கர்தினால் கயத்தானி, திருத்தந்தை பதவிதுறப்பதற்கான ஆவணங்களையும் அறிக்கையையும் தயாரித்துக் கொடுத்தார்.

திருத்தந்தை செலஸ்தீன் கர்தினால்மாரின் குழுவைக் கூட்டினார். அவர்கள் முன்னிலையில், தாம் திருத்தந்தை பதவியிலிருந்து விலகப்போவதாக அறிவித்து, ஏற்கனவே கர்தினால் கயத்தானி தயாரித்துக் கொடுத்திருந்த அறிக்கையையும் வாசித்தார். அதோடு, திருத்தந்தை பதவியோடு சேர்ந்த அனைத்து அணிகளையும் கழற்றிக் கொடுத்தார். மேலும், கர்தினால்மார் காலம் தாழ்த்தாமல் புதிய திருத்தந்தையைத் தேர்ந்தெடுக்க வேண்டும் என்றும் கேட்டார்.

திருத்தந்தை தம் பணியைத் துறந்தது சட்டப்படி செல்லுமா செல்லாதா என்று உடனே விவாதம் எழுந்தது. சிலர் ஆதரவாகவும் சிலர் எதிர்ப்பாகவும் கருத்துத் தெரிவித்தனர்.

ஐந்தாம் செலஸ்தீன் தாமாகவே முடிவுசெய்து, திருத்தந்தைப் பணியைத் துறந்ததும் அடுத்த திருத்தந்தையைத் தேர்ந்தெடுப்பதற்கான ஏற்பாடுகள் செய்யப்பட்டன. கர்தினால்மார் வாக்கெடுப்புக்காகக் கூடினர். அந்த வாக்கெடுப்பில், முன்னர் செலஸ்தீன் பணித்துறப்பதே நல்லது என்று ஆலோசனை கூறியிருந்த அதே கர்தினால் கயத்தானியே திருத்தந்தையாகத் தேர்ந்தெடுக்கப்பட்டார். அவர் எட்டாம் போனிஃபாஸ் என்னும் பெயரைச் சூடிக்கொண்டார்.

பணிதுறந்த செலஸ்தீன் தமக்குப் பிடித்தமான தவ வாழ்க்கையைத் தொடர்வதற்காக மொரோனே குன்றில் அமைந்த குகைக்குச் செல்ல விரும்பினார். ஆனால், அவர் அங்கு சென்றால் சிலர் அவரோடு சேர்ந்துகொண்டு தமது பதவிக்குப் போட்டியாக வந்துவிடுவார்களோ என்றும், அதனால் திருச்சபையில் பிளவு ஏற்பட்டுவிடுமோ என்றும் புதிய திருத்தந்தை போனிஃபாஸ் அஞ்சினார். எனவே, செலஸ்தீன் காவலில் வைக்கப்பட்டார். செலஸ்தீனோ சில மாதங்களுக்குப் பின் காவலிலிருந்து தப்பிச் சென்றார். ஆனால் போனிஃபாஸ் செலஸ்தீனை மீண்டும் பிடித்து ஃபூமோனே கோட்டையில் சிறைப்படுத்தினார். அங்கே செலஸ்தீன் நல்லமுறையில் நடத்தப்பட்டார் என்றாலும், அவருடைய காலில் புண் ஏற்பட்டு, நோய்த்தொற்றின் காரணமாக அவர் 1296 மே மாதம் 19ஆம் நாள் இறந்தார்.

திருத்தந்தை ஐந்தாம் கிளமெண்ட் என்பவர் திருத்தந்தை ஐந்தாம் செலஸ்தீனுக்கு 1313, மே 5ஆம் நாள் புனிதர் பட்டம் வழங்கினார்.

புனித ஐந்தாம் செலஸ்தீனின் திருவிழா அவர் இறந்த மே 19ஆம் நாள் கொண்டாடப்படுகிறது.

திருத்தந்தைப் பணியைத் துறந்த ஒரே நபர் ஐந்தாம் செலஸ்தீன் தான் என்று சிலர் தவறாகக் கருதுகின்றனர். பல்வேறு காரணங்களுக்காகப் பணிதுறந்த திருத்தந்தையருள் கீழ்வருவோரைக் குறிப்பிடலாம்.



</doc>
<doc id="169889" url="https://ta.wikipedia.org/wiki?curid=169889" title="தொலைக்காட்சி பரப்புகை அமைப்பு">
தொலைக்காட்சி பரப்புகை அமைப்பு

தொலைக்காட்சி பரப்புகை அமைப்புகள் ("Broadcast television systems") அல்லது ஒளிபரப்பு அமைப்புகள் புவிப்புறத் தொலைக்காட்சியின் குறிப்பலைகள் ஒளிபரப்பப்படுவதற்கும் தொலைக்காட்சிப் பெட்டியில் பெற்றிடவும் ஏற்ற வகையில் குறியிடப்படுவதையும் வடிவமைப்பு சீர்தரங்களையும் குறித்ததாகும். 
மூன்று முதன்மையான அலைமருவித் தொலைக்காட்சி அமைப்புக்கள் உலகெங்கும் தற்போது பயன்படுத்தப்படுகின்றன: என்டிஎஸ்சி, பால், மற்றும் சீகேம். "என்டிஎஸ்சி" அமைப்பை ஐக்கிய அமெரிக்கா மற்றும் கனடாவிலும் "பால்" அமைப்பை உலகின் பெரும்பான்மை ஐரோப்பிய, ஆபிரிக்க, ஆசிய மற்றும் ஓசியானியா நாடுகளிலும் "சீகேம்" அமைப்பை பிரான்சு மற்றும் சில ஐரோப்பிய மற்றும் ஆபிரிக்க நாடுகளிலும் பயன்படுத்தப்படுகின்றன. இந்த அமைப்புகளில் ஒளிபரப்பு குறிப்பலைக்கான தொழினுட்ப கூறளவுகள், வண்ணத்தை குறியீடு செய்வதற்கான குறியீடு அமைப்பு மற்றும் பன்மொழியில் ஒலிகளை ஏற்றிச்செல்ல அமைப்புக்கள் போன்ற பல தனித்தனி அங்கங்கள் விவரிக்கப்படுகின்றன. ஒரு சீர்தரத்தில் உருவாக்கப்பட்ட தொலைக்காட்சி குறிப்பலைகளை மற்றொரு சீர்தர பெட்டியில் காணவியலாது. எனவே பிந்நாட்களில் தயாரிக்கப்பட்ட தொலைக்காட்சிப் பெட்டிகள் இந்த மூன்று அமைப்புக்களிலும் இயங்கும் வண்ணம் வடிவமைக்கப்பட்டன.

எண்ணிமத் தொலைக்காட்சியில் இந்த அங்கங்கள் அனைத்துமே ஒன்றாக ஒன்றிணைக்கப்பட்டுள்ளன. உலகளவில் பெரும்பாலான நவீன தொலைக்காட்சி அமைப்புகளுமே எம்பெக் செலுத்துகை ஓடையை அடிப்படையாகக் கொண்டு எச்.262/எம்பெக்-2 பகுதி2 ஒளித கோடெக்கைப் பயன்படுத்துவதால் தொலைகாட்சி பெட்டிகள், ஒளிதப்பதிவுக் கருவிகள் மற்றும் பிற துணை கருவிகளின் வடிவமைப்பு எளிதாகி உள்ளது. இருப்பினும் செலுத்துகை ஓடைகள் எவ்வாறு ஒளிபரப்பிற்கேற்றவாறு மாற்றப்படுகின்றன என்பதில் பெரும் வேறுபாடுகள் உள்ளன. 

முன்னேறிய தொலைக்காட்சி முறைமைக் குழுவின் சீர்தரங்கள் (ATSC) அமைப்புக்கள் ஐக்கிய அமெரிக்காவிலும் கனடாவிலும் எண்ணிம ஒளிதப் பரப்புகை-புவிப்புறம் (DVB-T) அமைப்புகள் உலகின் பிற பாகங்களிலும் பயன்படுத்தப்படுகின்றன. "எண்ணிம ஒளிதப் பரப்புகை-பு" சீர்தரம் ஐரோப்பாவில் முன்னதாக வடிவமைக்கப்பட்ட செய்மதித் தொலைக்காட்சிக்கான "எண்ணிம ஒளிதப் பரப்புகை-செய்மதி"யடனும் சில வட அமெரிக்க விண்ணின்று வீடு சேவையுடனும் ஒவ்வுமை உடையதாக வடிவமைக்கப்பட்டுள்ளது; கம்பிவடத் தொலைக்காட்சிக்காக "எண்ணிம ஒளிதப் பரப்புகை-கம்பிவடம்" உள்ளது. சப்பானில் மூன்றாவது வகையான, எண்ணிம ஒளிதப் பரப்புகை-புவிப்புறத்துடன் நெருங்கியத் தொடர்புடைய, புவிப்புற ஒருங்கிணைந்த சேவைகள் எண்ணிம பரப்புகையை பயன்படுத்துகிறது. தென்னமெரிக்க நாடுகளில் இதனுடன் தொடர்புள்ள பிரேசில்லின் தொலைக்காட்சிப் பரப்புகை அமைப்புக்கள் பயன்படுத்தப்படுகின்றன. சீன மக்கள் குடியரசு எண்ணிம புவிப்புற பல்லூடக பரப்புகை - ஒத்தியங்கு நேரப்பகுப்பு (DMB-T/H) தொழினுட்பத்தைப் பயன்படுத்துகிறது.



</doc>
<doc id="169890" url="https://ta.wikipedia.org/wiki?curid=169890" title="மன்னம்பிட்டிப் பாலம்">
மன்னம்பிட்டிப் பாலம்

மன்னம்பிட்டிப் பாலம் 302 மீட்டர் நீளமுடைய இலங்கையிலுள்ள இரண்டாவது நீளமான பாலமாகும். இது இரண்டு பாலங்களைக் கொண்டுள்ளது. பழைய பாலம் இருபதாம் நூற்றாண்டின் ஆரம்பத்தில் இரும்புச் சட்டகத்தினால் கட்டப்பட்டதும், தொடர் வண்டிப் பாதைக்காகப் பாவிக்கப்படுகின்றது. புதியது நெடுஞ்சாலைக்கான இரு பாதைகளைக் கொண்டு காணப்படுகின்றது. இரும்புச் சட்டகப் பாலம் 1922இல் பிரித்தானிய இலங்கையினால் கட்டப்பட்டது. இது 291 மீட்டர் நீளமும் 5 மீட்டருக்கும் குறைவைான அகலத்தையும் கொண்டது. இப்பாலம் ஏ11 நெடுங்சாலையில் அபரணை-திருக்கொண்டியாமடு வீதியில் அமைந்து, வடமத்திய மாகாணத்தை கிழக்கு மாகாணத்துடன் மகாவலி ஆற்றுக்கு மேலாக இணைக்கிறது. இது சப்பானிய பொருளாதார உதவியுடன் அமைக்கப்பட்டு, இலங்கை-சப்பான் நட்புறவு சமாதானப் பாலம் என்ற பெயரைப் பெற்றுள்ளது. சப்பானிய பன்னாட்டு கூட்டுத்தாபன முகவர் 1.3 பில்லியன் இலங்கை ரூபாய்களை சப்பானிய அரச சார்பாக வழங்கியது. 25 ஒக்டோபர் 2007 இல் திறந்து வைக்கப்பட்ட இப்பாலம் புதிய 50 ரூபாய் நாணயத்தாளில் பொறிக்கப்பட்டுள்ளது.


</doc>
<doc id="169893" url="https://ta.wikipedia.org/wiki?curid=169893" title="பேரியான்">
பேரியான்

பேரியான் ("Baryon") நியூக்ளியான்களும் பிற நிறைகூடிய துகள்களும் இந்த பொதுப் பெயரால் அறியப்படுகின்றன.ஒரு குறிப்பிட்டச் செயலில் பங்குபெறும் பேரியான்களும் அதன் எதிர் துகளான எதிர் பேரியான்களும் (Antibaryon) பேரியான் எண் எனப்படும். இந்தச் செயலில் பேரியான் எண் (baryon number) மாறாமல் இருக்கிறது. இது ஆற்றல், நிறைவேகம் இவைகளின் அழிவின்மை விதியை ஒத்திருக்கிறது. இவ்விதி பேரியான் எண் அழியா விதி (Law of conservation of Baryon numbers) எனப்படும். ஒருகுறிப்பிட்டத் தொகுதியில் மொத்த பேரியான் எண் ஒரு மாறிலியாகும். எடுத்துக் காட்டிற்கு, கதிரியக்கத்தின் போது U 238 ஒரு α துகளை உமிழ்ந்து தோரியம் 234 ஆக மாறுகிறது. யுரேனியத்தில் மொத்தம் 238 புரோட்டான்களும் நியூட்ரான்களும்இருப்பதால், அதன் பேரியான் எண் 238 ஆகும். அதேபோல் செயல் முடிவில் Th 234+He 4 . இரண்டிலும்சேர்த்து 238 பேரியான்கள் உள்ளன. அதாவது முன்னும் பின்னும் பேரியான் எண் மாறாமலிருக்கிறது.

தோரியம் 234, ஒரு β துகளை உமிழ்கிறது. புரோட்டாக்டினியம் 234 கிடைக்கிறது. எலகட்ரானின் நிறை மிக்குறைவு. இதற்கு பேரியான் எண் இல்லை. எனவே பேரியான் எண்ணில் மாற்றமில்லை என்பது தெளிவு.


</doc>
<doc id="169901" url="https://ta.wikipedia.org/wiki?curid=169901" title="உலக வானொலி நாள்">
உலக வானொலி நாள்

உலக வானொலி நாள் ("World Radio Day") என்பது ஆண்டு தோறும் பெப்ரவரி 13 ஆம் நாள் கொண்டாடப்பட்டு வருகிறது. இந்நாளை ஐக்கிய நாடுகள் கல்வி, அறிவியல், பண்பாட்டு அமைப்பு (யுனெசுக்கோ) 2011 நவம்பர் 3 ஆம் நாள் உலக வானொலி நாளாக அறிவித்தது. வானொலி ஒலிபரப்புச் சேவையைக் கொண்டாடவும், பன்னாட்டு வானொலியாளர்களுக்கிடையே கூட்டுறவை ஏற்படுத்தவும், முடிவெடுப்பவர்களை வானொலி, மற்றும் சமூக வானொலிகள் மூலமாக தகவல்கள் பரிமாற ஊக்குவிக்கவும் இந்நாள் கொண்டாடப்பட்டு வருகிறது. 

முதலாவது உலக வானொலி நாள் இத்தாலியில் அமைந்துள்ள பீசா பல்கலைக்கழகத்தில் 2012 பெப்ரவரி 13 இல் கொண்டாடப்பட்டது. வானொலிகளின் மூலம் குறைந்த செலவில் தகவல்களை உலகெங்கிலும் உள்ள மக்களுக்கு எடுத்துரைக்க வேண்டுமென்பதே இதன் நோக்கமாகும்.

யுனெசுக்கோ அமைப்பின் யோசனைப்படி, 2014ஆம் ஆண்டுக்கான உலக வானொலி நாளின் தொனிப்பொருளாக "பால்நிலை சமத்துவம் மற்றும் பெண்களை வானொலி மூலம் வலுவூட்டுவது" என்பது ஏற்றுக் கொள்ளப்பட்டது.

2018ஆம் ஆண்டுக்கான தொனிப்பொருள் வானொலியும் விளையாட்டும் ஆகும்.



</doc>
<doc id="169904" url="https://ta.wikipedia.org/wiki?curid=169904" title="விஜயநகரி">
விஜயநகரி

விஜயநகரி (ஆங்கிலம் : Vijayanagari ) இது இந்தியாவின் தமிழ்நாடு மாநிலத்தில் அமைந்துள்ள கன்னியாகுமரி மாவட்டம், அகத்தீஸ்வரம் வட்டத்தில் உள்ள ஒரு சிறிய கிராமம் ஆகும்.
இதன் அண்மையிலுள்ள ஊர் தென்தாமரைக்குளம்


</doc>
<doc id="169907" url="https://ta.wikipedia.org/wiki?curid=169907" title="திருத்தந்தை செலஸ்தீன்">
திருத்தந்தை செலஸ்தீன்

கத்தோலிக்க திருச்சபையை இதுவரை 5 திருத்தந்தையர்கள் செலஸ்தீன் என்ற பெயரில் ஆட்சி செய்துள்ளனர்:



</doc>
<doc id="169929" url="https://ta.wikipedia.org/wiki?curid=169929" title="இந்திய தொழில்நுட்பக் கழகம் (பிஎச்யூ) வாரணாசி">
இந்திய தொழில்நுட்பக் கழகம் (பிஎச்யூ) வாரணாசி

இந்திய தொழில்நுட்பக் கழகம் (பிஎச்யூ) வாரணாசி ("Indian Institute of Technology (BHU) Varanasi",சுருக்கம்:IIT (BHU), Varanasi) உத்தரப் பிரதேசத்தில் வாரணாசியில் அமைந்துள்ள ஓர் பொதுத்துறை பொறியியல் கல்வி நிலையமாகும். 1919ஆம் ஆண்டு பனாரசு இந்து பல்கலைக்கழகத்தின் அங்கமாக துவங்கப்பட்ட இந்தப் பொறியியல் கல்லூரி 2012ஆம் ஆண்டு இந்திய தொழில்நுட்பக் கழகமாக அறிவிக்கப்பட்டது. இ.தொ.க (பிஎச்யூ)வில் 13 துறைகளும் மூன்று பல்துறை பள்ளிகளும் இயங்குகின்றன. 

இ.தொ.க (பிஎச்யூ) கங்கை ஆறு|கங்கைக் கரையில் வாரணாசியின் தெற்கு எல்லையில் பரப்பளவில் அமைந்துள்ளது. மாணவர்கள் தங்கிப் படிக்கும் இந்தக் கழகத்தில் இருபாலரும் கற்கின்றனர். 1971ஆம் ஆண்டில் பனாரசு இந்துப் பல்கலைக்கழகத்தின் , பனாரசு பொறியியல் கல்லூரி (BENCO), சுரங்க மற்றும் மாழையியல் கல்லூரி (MINMET) மற்றும் தொழினுட்பக் கல்லூரி (TECHNO) என்ற மூன்று பொறியியல் வளாகங்கள் ஒருங்கிணைக்கப்பட்டு "தொழில்நுட்பக் கழகம், பனாரசு இந்து பல்கலைக்கழகம்" (IT-BHU) என பெயரிடப்பட்டது. இந்த தொழில்நுட்பக் கழகம், இந்திய தொழில்நுட்பக் கழகமாக நாடாளுமன்றத்தின் மக்களவையால் மார்ச்சு 24, 2011 அன்றும் மாநிலங்களவையால் ஏப்ரல் 30, 2011 அன்றும் அங்கீகரிக்கப்பட்டு இதற்கான குடியரசுத் தலைவரின் ஆணை சூன் 20, 2012இல் வெளியிடப்பட்டது.



</doc>
<doc id="169932" url="https://ta.wikipedia.org/wiki?curid=169932" title="வடிவமைப்பிற்கான பொது நுழைவுத் தேர்வு">
வடிவமைப்பிற்கான பொது நுழைவுத் தேர்வு

வடிவமைப்பிற்கான பொது நுழைவுத் தேர்வு ("Common Entrance Examination for Design") அல்லது இதன் ஆங்கிலப் பெயரின் முதற்சொல் சுருக்கமான சீடு (CEED)இந்திய தொழில்நுட்பக் கழகங்களிலும் இந்திய அறிவியல் கழகத்திலும்) தொழில்நுட்ப வடிவமைப்பிற்கான பட்ட மேல்படிப்புக்களில் சேர்க்கைக்காக ஒவ்வொரு ஆண்டும் இணைந்து நடத்தப்பெறும் நுழைவுத் தேர்வாகும். இந்த நுழைவுத் தேர்வை இந்திய அரசின் மனிதவள அமைச்சின் சார்பாக இந்திய தொழில்நுட்பக் கழகம் மும்பையின் "தொழிலக வடிவமைப்பு மையம்" ஏற்று நடத்துகிறது. தயாரிக்கும் பொருளின் வடிவமைப்பு, தொழிற்சாலை வடிவமைப்பு, கட்புலத் தொடர்பியல், அசைபடம், வாகன வடிவமைப்பு குறித்த கல்வித்திட்டங்களுக்கு சேர்வதற்கான மாணவர்களின் ஏரண, புனைவு, ஓவிய மற்றும் கவனிப்புத் திறன்கள் இத்தேர்வில் சோதிக்கப்படுகின்றன.


</doc>
<doc id="169938" url="https://ta.wikipedia.org/wiki?curid=169938" title="கலாமண்டலம்">
கலாமண்டலம்

கலாமண்டலம் ("Kalamandalam") என்பது மலையாள தொன்ம கலைகளை வளர்த்தெடுக்க 1927 இல் வள்ளத்தோல் நாராயண மேனன் மற்றும் முகுந்த ராசா ஆகியோரால் ஆரம்பிக்கப்பட்ட ஒரு கலைக் கல்லூரியாகும். காலனி ஆதிக்கத்தால் கேரளாவின் கதகளி, கூடியாட்டம் போன்ற நடனக் கலைகளில் போதிய பயிற்சியின்றி தரம் குறைவாக காணப்பட்ட சூழலில் இந்நிறுவனம் தொடங்கப்பட்டது. தற்போது கலாமண்டலம் ஒரு நிகர்நிலைப் பல்கலைக்கழகம் ஆகும்.

இந்தக் கலைக் கல்லூரியை வளர்க்க நிதிவேண்டி மிகுந்த முயற்சிகள் மேற்கொண்டார் வள்ளத்தோல் நாராயண மேனன். நிதி திரட்டுவதற்காக ஒரு காலகட்டத்தில் லாட்டரியும் நடத்தி பணம் திரட்டினார். 

பின்னர் அவரது நண்பர் மணக்குளம் முகுந்தராசா, பாரதப்புழை ஆற்றின் கரையில் ஷொரணூர் அருகே உள்ள செறுதுருத்தி என்ற இடத்தில் நிலம் வழங்கினார். அவ்விடத்தில் இக்கலாசாலையை அமைத்து தாமும் அங்கேயே வசிக்கத் துவங்கினார். இவரது நினைவாக இவ்விடம் தற்போது வள்ளத்தோல் நகர் என்று மறுபெயரிடப்பட்டுள்ளது.

கலாமண்டலத்திற்கு வருகை தந்த முதல் இந்திய பிரதமர் ஜவகர்லால் நேரு ஆவார். 1955ஆம் ஆண்டு கலாமண்டலத்தின் வெள்ளி விழாவில் பங்கேற்க ஜவகர்லால் நேருவும், 1980-ம் ஆண்டு அன்றைய இந்திய பிரதமர் இந்திரா காந்தியும், 1990ஆம் ஆண்டு வி. பி. சிங் மற்றும் 2012 செப்டம்பர் மாதம் பிரதமர் மன்மோகன் சிங் ஆகியோர் கலாமண்டலத்தில் பல்வேறு நிகழ்ச்சிகளில் பங்கேற்றுள்ளனர்.


</doc>
<doc id="169953" url="https://ta.wikipedia.org/wiki?curid=169953" title="நிகழ்வெண்">
நிகழ்வெண்

புள்ளியியலில் ஒரு நிகழ்ச்சியின் நிகழ்வெண் ("frequency") என்பது எடுத்துக்கொள்ளப்பட்ட சமவாய்ப்புச் சோதனையின் போது அந்நிகழ்ச்சி எத்தனை முறை நடைபெறுகிறது என்பதைக் குறிக்கும் எண்ணாகும். formula_1 என்ற நிகழ்ச்சியின் நிகழ்வெண் formula_2 எனக் குறிக்கப்படுகிறது. வரைபடங்களில் இந்நிகழ்வெண்கள், நிகழ்வெண் செவ்வகப்படங்கள் மூலம் குறிக்கப்படுகின்றன.


ஒரு நிகழ்ச்சியின் நிகழ்வெண்ணை மொத்த நிகழ்ச்சிகளின் எண்ணிக்கையால் வகுக்கக் கிடைப்பது அந்நிகழ்ச்சியின் சார்புடை நிகழ்வெண் ("relative frequency") ஆகும்:

அனைத்து நிகழ்ச்சிகளின் (formula_1) சார்புடை நிகழ்வெண்களின் (formula_5) மதிப்புகளை வரைபடத்தில் குறித்தால் நிகழ்வெண் பரவல் கிடைக்கும்.


</doc>
<doc id="169956" url="https://ta.wikipedia.org/wiki?curid=169956" title="கடல் படிவு">
கடல் படிவு

கடல் படிவுகள் ("marine sediments" அல்லது "pelagic sediments") என்பன இயற்கையாகக் காணப்படும் மூலப்பொருள்கள் புவித் தட்பவெப்பநிலை மாற்றங்கள் மற்றும் அரிப்பு காரணமாக ஓர் இடத்திலிருந்து இன்னோர் இடத்திற்கு காற்று, பனி, மற்றும் நீர் மூலம் கொண்டு செல்லப்பட்டு உருவாக்கப்படுகின்றன. புவி வரலாறு பற்றி ஆராய்பவர்கள் இப் படிம அடுக்குகளை மேற்கண்ட விவரங்களைப் பெற்றுக்கொள்ள பயன்படுத்துகிறார்கள். 

கடல் படிவுகள் அவை உற்பத்தி செய்யப்படும் பொருட்களைப் பொருத்து 4 வகையாக பிரிக்கப்படும்.


</doc>
<doc id="169957" url="https://ta.wikipedia.org/wiki?curid=169957" title="பொங்கல் (முதியோர் கல்வி மடல்)">
பொங்கல் (முதியோர் கல்வி மடல்)

பொங்கல் என்னும் முதியோர் கல்வி மடலானது புதிதாக எழுத்தறிவு பெற்ற முதியோருக்காக வே. தில்லைநாயகம் என்பவரால் எழுதப்பட்டது. 1955-56ஆம் கல்வியாண்டில் கோயமுத்தூர் நகரின் பீளமேடு பகுதியில், பி. எசு. சி. அறக்கட்டளையின் உதவியோடு, நடந்த முதியோர் இலக்கியப் பட்டறையில் இம்மடல் உருவாக்கப்பட்டது.

1958ஆம் ஆண்டு நவம்பர் திங்கள் தமிழ்நாடு பொதுக்கல்வி இயக்குநரால் வெளியிடப்பட்டது. காடு, தோட்டம், வயல், பொங்கல் என்னும் தலைப்புகளில் நான்கு சிறுகட்டுரைகளைக் கொண்டது இம்மடல்.

ஆடிப் பட்டம் தேடி விதைத்தேன்.<br>
அவரை மொச்சை காட்டில் போட்டேன்.<br>
துவரைப் பயிரும் துணையாய்ப் போட்டேன்.<br>
பயிர் முளைத்தது, பசுமை கண்டது.<br>
ஆவணி வந்தது, மழையும் பெய்தது.<br>
அதனால் எல்லாம் நன்றாய் விளைந்தது.<br>
விளைந்த பலனை வீட்டில் சேர்த்தேன்.<br>
பசி தீர்ந்த்து, பணமும் வந்தது.

மேலே கண்ட எட்டு அடிகளைக்கொண்டது காடு என்னும் முதற்கட்டுரை.

அதோ பார் எங்கள் தோட்டம்.<br>
சுற்றி இலுப்பை மரங்கள் உள்ளன.<br>
மாமரம் ஐந்து நடுவில் உள்ளன.<br>
ஒன்பது தென்னை ஓரம் உள்ளன.<br>
பெரிய கிணறு நடுவில் உள்ளது.<br>
நீர் இறைத்தேன், நன்றாய் வளர்ந்தன.<br>
பாடு பட்டேன், பலன் கண்டேன்.<br>
செல்வம் சேர்ந்தது, ஈகை வளர்ந்தது.<br>
மக்கள் யாவரும் மகிழ்ந்து வாழ்த்தினர்.

மேலே கண்ட ஒன்பது அடிகளைக்கொண்டது தோட்டம் என்னும் இரண்டாம் கட்டுரை.

ஊர் அருகில் எங்கள் வயல்.<br>
உழவு மாடு இரண்டு உண்டு.<br>
நன்கு உழுது நாற்று நட்டேன்.<br>
நீர்ப் பாய்ச்சி எரு போட்டேன்.<br>
களை எடுத்துக் கண்போல் காத்தேன்.<br>
கதிர் விட்டு மணி விளைந்தது.<br>
களத்தில் நெல் அடித்துக் குவித்தேன்.<br>
காசு வந்தது, கவலை பறந்தது.

மேலே கண்ட எட்டு அடிகளைக்கொண்டது வயல் என்னும் மூன்றாவது கட்டுரை.

தை மாதம் பொங்கல் வந்தது.<br>
மங்கலப் பொங்கல் எங்கும் உண்டு.<br>
பொங்கல் வைத்துச் சூரியனை வணங்கினோம்.<br>
உழைப்பின் பயனை உண்டு களித்தோம்.<br>
மக்களுக்கு உழைத்த மாட்டைப் போற்றினோம்.<br>
மனைவி, மக்கள் யாவரும் மகிழ்ந்தோம்.<br>
உழைப்பு உயரும் உண்மை கண்டோம்.<br>
வாழ்க பொங்கல், வாழ்க வையம்.

மேலே கண்ட எட்டு அடிகளைக்கொண்டது பொங்கல் என்னும் இறுதிக் கட்டுரை.

பொங்கல் என்னும் இச்சுவடியின் எண்மப்படி (Digitl Copy)


</doc>
<doc id="169959" url="https://ta.wikipedia.org/wiki?curid=169959" title="சோசிமஸ் (திருத்தந்தை)">
சோசிமஸ் (திருத்தந்தை)

திருத்தந்தை சோசிமஸ் ("Pope Saint Zosimus") கத்தோலிக்க திருச்சபையில் உரோமை ஆயராகவும் திருத்தந்தையாகவும் மார்சு 18, 417 முதல் திசம்பர் 26, 418 வரை ஆட்சிசெய்தார். இவர் கத்தோலிக்க திருச்சபையின் 41ஆம் திருத்தந்தை ஆவார்..

இவர் இத்தாலியின் கலாப்ரியா மாநிலத்தில் மெசோராக்கா என்னும் இடத்தில் பிறந்தார்.

இவருக்கு முன்னால் திருத்தந்தைப் பதவியில் இருந்தவர் முதலாம் இன்னசெண்ட், இவருக்குப் பின் பதவியேற்றவர் திருத்தந்தை முதலாம் போனிஃபாஸ்.

"திருத்தந்தையர் வரலாறு" ("Liber Pontificalis") என்னும் நூலின்படி, சோசிமஸ் ஒரு கிரேக்கர். அவருடைய தந்தை பெயர் ஆபிராம். இதிலிருந்து சோசிமசின் குடும்பம் யூத இனத்தைச் சார்ந்ததாக இருந்திருக்கலாம் என்று ஒருசிலர் கருதுகின்றனர். ஆனால் இது பற்றி உறுதியாகத் தெரியவில்லை.
காண்ஸ்டான்டிநோபுள் நகரின் ஆயராக இருந்து, பின்னர் பதவியிறக்கப்பட்டு நாடுகடத்தப்பட்டவர் புனித யோவான் கிறிசோஸ்தோம். அவர்தான் சோசிமஸ் என்னும் குருவை முதலில் திருத்தந்தைக்கு முன்னால் பதவியிலிருந்த முதலாம் இன்னசெண்ட்டுக்கு அறிமுகம் செய்துவைத்தவர்.

இன்னசெண்டுக்குப் பின் திருத்தந்தையாகப் பதவியேற்ற சோசிமஸ் எளிதில் உணர்ச்சிவசப்படுபவராகவும், அரசியல் துறையில் அனுபவமில்லாதவராகவும், ஆட்சித் திறமை இல்லாதவராகவும் இருந்ததாகக் கூறப்படுகிறது. 

சோசிமஸ் திருச்சபையைப் பெரிதும் பாதித்த ஒருசில முடிவுகளை எடுத்தார்.

சோசிமசின் இறுதி நாட்களில் பல குருக்கள் அவரது ஆட்சி குறித்து அதிருப்தி அடைந்தார்கள். ரவேன்னா நகரில் அரசவையை அணுகி, நடவடிக்கை எடுக்கக் கோரினார்கள். சோசிமஸ் அவர்களை சபைநீக்கம் செய்ய எண்ணிக்கொண்டிருந்த வேளையில் நோய்வாய்ப்பட்டு, இறந்தார்.

சோசிமஸ் உரோமை நகருக்கு வெளியே அமைந்த புனித லாரன்சு பெருங்கோவிலில் அடக்கம் செய்யப்பட்டார். ஒன்பதாம் நூற்றாண்டில் தொகுக்கப்பட்ட புனிதர் நூலில் சோசிமஸ் ஒரு புனிதராகக் குறிக்கப்படுகிறார்.

சோசிமசின் திருவிழா திசம்பர் 26ஆம் நாள் கொண்டாடப்படுகிறது.



</doc>
<doc id="169962" url="https://ta.wikipedia.org/wiki?curid=169962" title="விஜயாபதி">
விஜயாபதி

விஜயாபதி (ஆங்கிலம் : Vijayapathi) இது தமிழ்நாட்டின் திருநெல்வேலி மாவட்டம், ராதாபுரம் வட்டத்தில் உள்ள ஊர் ஆகும்

விசுவாமித்திரர் கோயில்.
இடிந்தகரை, கூடன்குளம்


</doc>
<doc id="169970" url="https://ta.wikipedia.org/wiki?curid=169970" title="மின்காந்தத் தூண்டல்">
மின்காந்தத் தூண்டல்

மின்காந்தத் தூண்டல் (Electromagnetic induction) என்பது, ஒரு கடத்தி மாறும் காந்தப்பாயத்திற்கு ஆட்படும்போது, அக்கடத்தியின் இரு முனைகளுக்கிடையே மின்னழுத்தம் உண்டாகும் நிகழ்வைக் குறிக்கிறது. பாரடேயின் மின்காந்தத் தூண்டல் விதிகள் ( Faraday's law of electromagnetic induction ) இரு நிலைப்படும். 

ஒரு முற்றுப்பெற்ற மின் சுற்றுடன் இணைந்த கடத்தியின் காந்தப் பாயம் (Flux) எப்போதெல்லாம் மாறுகிறதோ அப்போதெல்லாம் அந்தக் கடத்தியின் சுருளில் ஒரு மின் இயக்கு விசை(E.M.F) தோற்றுவிக்கப்படுகிறது அல்லது தூண்டப்படுகிறது எனக் கூறுகிறது. .இந்த விளைவு காந்த பாயம் மாறும்போது மட்டுமே ஏற்படும். 

தூண்டப்பட்ட மின் இயக்குவிசையின் அளவு அலகு நேரக் காந்தப் பாயத்தின் மாறுபாட்டிற்கு நேர் வீதத்தில் உள்ளது.

1831ல் மைக்கெல் ஃபாரடே என்பார் மின்காந்தத் தூண்டலைக் கண்டுபிடித்தார் என்று சொல்லப்படுகிறது. 1832ல் ஜோசப் ஹென்றி என்பாரும் சார்பில்லாமல் இதனை கண்டுபிடித்ததாகவும் அறியப்படுகிறது. ஆனால் ஃபாரடே தான் முதலில் இக்கண்டுபிடிப்பை வெளியிட்டார். 

ஒரு மூடப்பட்ட சுற்று காந்தப் பாயத்துடன் தொடர்பு கொண்டிருக்கும்போது, அக்காந்தப் பாயத்தில் மாற்றத்தை ஏற்படுத்தினால், அதன் விளைவாக அச்சுற்றில் தூண்டப்படும் மின்னழுத்தம் அதில் மின்னோட்டத்தைத் தூண்டுகிறது. அவ்வாறு உருவாகும் மின்னழுத்தத்தைத் தூண்டப்பட்ட மின் இயக்கு விசை எனவும், அப்போது அச்சுற்றில் பாயும் மின்னோட்டத்தைத் தூண்டப்பட்ட மின்னோட்டம் என்றும் அழைப்பர்.


</doc>
<doc id="169979" url="https://ta.wikipedia.org/wiki?curid=169979" title="எச். ஏ. எல். ருத்ரா">
எச். ஏ. எல். ருத்ரா

எச்.ஏ.எல். ருத்ரா, இந்துஸ்த்தான் ஏரோநாட்டிகல் நிறுவனத்தால் வடிவமைக்கப்பட்ட உலங்கு வானூர்தியாகும். இது எச்.ஏ.எல். துருவ் உலங்கு வானூர்தியின் மேம்படுத்தப்பட்ட இலகுரக ஆயுத உலங்கு வானூர்தி. இது இந்தியாவில் முழுமையாக வடிவமைக்கப்பட்ட உலங்கு வானூர்தியாகும்.


</doc>
<doc id="169981" url="https://ta.wikipedia.org/wiki?curid=169981" title="கணாபத்தியம்">
கணாபத்தியம்

கணாபத்தியம் என்பது விநாயகரை முழுமுதற் கடவுளாக வழிபடும் இந்துசமயப் பிரிவாகும்.

இந்து சமயத்தில் விநாயகரை வழிபடுதல் என்பது ஏனைய பிரிவுகளிலும் காணப்படும் நடைமுறையாகும். அனைத்துப் பிரிவுகளைச் சேர்ந்த இந்துக்களும், வழிபாடுகள், பணிகள் மற்றும் சமய நிகழ்வுகள் ஆகியவற்றை ஆரம்பிக்கும் முன்னர் விநாயகரை வழிபடுவர். 

கணபதி வழிபாடு, சைவ சமயத்தின் ஒரு பகுதியாக கிட்டத்தட்ட ஐந்தாம் நூற்றாண்டிலிருந்து காணப்படுகிறது. காணாபத்தியப் பிரிவு பெரும்பாலும் ஆறாம் நூற்றாண்டுக்கும் ஒன்பதாம் நூற்றாண்டுக்கும் இடையில் தோற்றம் பெற்றிருக்கலாம். இது பற்றிய குறிப்பு சிறீ ஆனந்திகிரியால் எழுதப்பட்ட "சங்கர திக்விஜய" (ஆதிசங்கரரின் வாழ்வு) எனும் நூலில் காணப்படுகிறது. பத்தாம் நூற்றாண்டில் இப்பிரிவு அதன் உச்ச நிலையை அடைந்தது. இதன்போது விநாயகருக்காக கோயில்களும் கட்டப்பட்டன. இவற்றுள் மிகப்பெரியது தமிழ்நாட்டின் திருச்சிராப்பள்ளி மலைக்கோட்டை மீதுள்ள உச்சிப் பிள்ளையார் கோயில் (ஆயிரங்கால் மண்டபம்) ஆகும். இப்பிரிவில் விநாயகரே முழுமுதற் கடவுளாக வழிபடப்பட்டார்.

பின்னர், மொரயா கோசாவி என்பவரால் இப்பிரிவு பிரபலமடைந்தது. ஒரு ஆதாரத்தின் படி, இவர் மனிதக் கைகளால் உருவாக்கப்படாத விநாயகர் சிலையொன்றை உருவாகியதாகவும், மோர்கான் கோவிலைக் கட்டியதாகவும் அறிய முடிகிறது. புனேக்கு அருகில் உள்ள இக்கோவில் 14ம் நூற்றாண்டில் கட்டப்பட்டது. இன்னொரு ஆதாரத்தின் படி, இவர் மோர்கான் கோவிலில் விநாயகரைத் தரிசித்ததாகவும், பின்னர் 1651ல் இவரது பிறந்த ஊரான சின்வாத்திலுள்ள விநாயகர் கோவிலொன்றில் சமாதியடைந்ததாகவும் கூறப்பட்டுள்ளது.

இவரைத் தொடர்ந்து, சின்வாத்தைச் சுற்றியுள்ள மேற்கிந்தியாவின் மகாராஷ்டிரப் பகுதிகளில் 17ம் நூற்றாண்டுக்கும், 19ம் நூற்றாண்டுக்கும் இடையில் காணாபத்தியப் பிரிவு முதன்மை பெற்றது. தற்போதும் இப்பிரிவு மகாராஷ்டிராவின் மராத்தி மொழி பேசும் பகுதிகளில் வசிக்கும் உயர்சாதி இந்துக்களிடையே முக்கிய பிரிவாகக் காணப்படுகிறது. மேலும் தென்னிந்தியாவிலும் இது முக்கியத்துவம் பெற்றுள்ளது. பக்தர்கள் ஆண்டுதோறும் சின்வாத்துக்கும் மோர்கானுக்கும் இடையில் யாத்திரை மேற்கொள்வர்.

இப்பிரிவைச் சேர்ந்தோர் தமது சமயக் குறியீடாக நெற்றியில் குங்குமப் பொட்டிடுதல், தமது தோள்களில் யானை முகம் மற்றும் தந்தங்களின் உருவங்களை பொறித்தல் ஆகியவற்றைப் பயன்படுத்துவர்.




</doc>
<doc id="170004" url="https://ta.wikipedia.org/wiki?curid=170004" title="17">
17

கிபி ஆண்டு 17 (XVII) என்பது ஜூலியன் நாட்காட்டியில் வெள்ளிக்கிழமையில் ஆரம்பமான ஒரு சாதாரண ஆண்டு ஆகும். அக்காலத்தில் இவ்வாண்டு "பிளாக்கசு மற்றும் ரூபசு ஆளுநர்களின் ஆட்சி ஆண்டு" ("Year of the Consulship of Flaccus and Rufus") எனவும், பண்டைய உரோமன் அப் ஊர்பி கொண்டிட்டா நாட்காட்டியில் "ஆண்டு 770" எனவும் அழைக்கப்பட்டது. நடுக் காலப்பகுதி முதல் ஐரோப்பாவில் அனோ டொமினி ஆண்டுகள் அறிமுகப்படுத்தப்பட்ட பின்னரே இவ்வாண்டுக்கு 17 என அழைக்கும் முறை நடைமுறைக்கு வந்தது. கிறித்தவப் பொது ஆண்டு முறையில் இது பதினேழாம் ஆண்டாகும்.

<onlyinclude>



</onlyinclude>



</doc>
<doc id="170012" url="https://ta.wikipedia.org/wiki?curid=170012" title="பனாரசு இந்து பல்கலைக்கழகம்">
பனாரசு இந்து பல்கலைக்கழகம்

பனாரசு இந்து பல்கலைக்கழகம் அல்லது பனாரஸ் இந்து பல்கலைக்கழகம் (Banaras Hindu University), இந்தி: काशी हिन्दू विश्वविद्यालय) (சுருக்கமாக பிஎச்யூ / "BHU") உத்தரப் பிரதேசத்தின் வாரணாசியில் அமைந்துள்ள பொதுத்துறை நடுவண் பல்கலைக்கழகமாகும். 1916ஆம் ஆண்டில் பண்டிதர் மதன் மோகன் மாளவியாவால் நிறுவப்பட்ட இந்தப் பல்கலைக்கழகம் 20,000 மாணவர்கள் தங்கியிருந்து படிக்கும் வசதியுடன் ஆசியாவிலேயே பெரிய வளாகத்தைக் கொண்டுள்ளது.

பனாரசு இந்து பல்கலைக்கழகத்தின் பரப்பளவுள்ள முதன்மை வளாகம் காசியின் பரம்பரை மன்னர் கொடையளித்த நிலத்தில் கட்டமைக்கப்பட்டுள்ளது. மிர்சாப்பூர் மாவட்டத்தின் பர்கச்சாவில், வாரணாசிக்கு ஏறத்தாழ தொலைவில், பரப்பளவில், அமைந்துள்ள "இராசீவ்காந்தி தெற்கு வளாகத்தில்" "கிருஷி விஞ்ஞான் கேந்திரா" (வேளாண் அறிவியல் மையம்) அமைந்துள்ளது.
பனாரசு இந்து பல்கலைகழகத்தில் நான்கு கல்விநிறுவனங்களும் 14 கல்வித்துறைகளும் 140 துறைகளும் உள்ளன. 34 நாடுகளிலிருந்து வரும் மாணவர்களின் எண்ணிக்கை 20,000க்குக் கூடுதலாக உள்ளது. இந்தப் பல்கலைக்கழக வளாகத்தில் தங்கியிருந்து படிக்கும் மாணவர்களுக்காக 60 தங்குவிடுதிகள் கட்டப்பட்டுள்ளன. இப்பல்கலைக்கழகத்தின் பொறியியல் (இ.தொக (பிஎச்யூ), அறிவியல் மொழியியல், தாளிதழியல், திரள் தொடர்பாடலியல், நிகழ்த்துகலைகள், சட்டம், வேளாண்மை, மருத்துவம் மற்றும் வணிக மேலாண்மை கல்லூரிகள் இந்தியாவின் சிறந்த தரம் வாய்ந்த கல்வி நிலையங்களாக விளங்குகின்றன. குறிப்பாக இங்குள்ள பிரான்சிய கற்கைத்துறை மிகவும் அறியப்பட்டது. இந்தப் பல்கலைக்கழகத்தின் பொறியியல் கல்லூரிகள் ஒன்றிணைக்கப்பட்டு சூன் 2012இல் இந்திய தொழில்நுட்பக் கழகமாக மாற்றப்பட்டது.



</doc>
<doc id="170015" url="https://ta.wikipedia.org/wiki?curid=170015" title="1700">
1700

1700 (MDCC) ஒரு வெள்ளிக்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் இது திங்கட்கிழமையில் ஆரம்பமானது.

<onlyinclude>

</onlyinclude>




</doc>
<doc id="170016" url="https://ta.wikipedia.org/wiki?curid=170016" title="சிறகு (மின்னிதழ்)">
சிறகு (மின்னிதழ்)

சிறகு என்பது மாதமிருமுறை வெளிவரும் ஒரு தமிழ் இணைய இதழ் ஆகும். சிறகு இதழில் இலக்கியம், சமூகம், பொருளாதாரம், அரசியல், அறிவியல், பொதுநலம் ஆகிய தலைப்புகளில் செய்திகள், கட்டுரைகள், கதைகள், நேர்காணல்கள் ஆகியன இடம்பெறுகின்றன.

தமிழர் சமுதாயத்தை ஒரு அறிவார்ந்த சமுதாயமாக மாற்றுவது; சமூக பிரச்னைகள் சரியான முறையில் ஆய்வு செய்து தீர்வுகளை மக்கள் முன் வைப்பது; மக்களின் உண்மையான பிரச்சினைகள் பொழுது போக்கு விடயங்களாலும், அர்த்தமற்ற சர்ச்சைகளினாலும் மறைக்கப்படும்போது அந்தப் போக்கை விலக்கி உண்மையான பிரச்சனைகளை ஆராய்ந்து எடுத்துரைப்பது; மக்களைப் பாதிக்கும் முடிவுகள் எடுக்கப்படும் பொழுது சாதக பாதகங்களை அலசி, தொலைநோக்குடன் அவற்றின் தாக்கங்களை முன் வைப்பது; தனிமனித விருப்பு வெறுப்பு இன்றி, ஒரு குறிப்பிட்ட சார்பில் செயல்படாமல், அனைவருக்கும் பொதுவான உண்மையை மட்டுமே பறை சாற்றுவது உள்ளிட்டவை இவ்விதழின் நோக்கங்கள்.



</doc>
<doc id="170018" url="https://ta.wikipedia.org/wiki?curid=170018" title="ராம் கோபால் வர்மா">
ராம் கோபால் வர்மா

ராம் கோபால் வர்மா (ஆங்கிலம்:Ram Gopal Varma) சுருக்கமாக ஆர்.ஜி.வி என அறியப்படுபவர் இவர் ஒரு இந்தியத் திரைப்பட இயக்குனர், எழுத்தாளர் மற்றும் தயாரிப்பாளர் ஆவார். இவரது பணிகள் பாலிவுட் மற்றும் டோலிவுட், முறையே இந்தி மற்றும் தெலுங்குத் திரைப்படத் துறைகளில் பெரும்பான்மையாக பங்களித்துள்ளார், மேலும் இவர் உளவியல் பரபரப்பூட்டும் படைப்பு, திகில்த் திரைப்படம், கற்பனை திரைப்படங்கள், அரசியல்வாதி, இசையகம், குற்றவியல் தொடர்புடைய மேலும் பல வகைத் திரைப்படங்களை இயக்கியும் தயாரித்தும் உள்ளார். 

ராம் கோபால் வர்மா ஏப்ரல் 7, 1962 ஆம் ஆண்டு அன்று
ஆந்திரப் பிரதேசம், ஹைதராபாத்தில் பிறந்தார். மேலும் கிருஷ்ணம் ராஜு பென்மிட்ச (Krishnam Raju Penmetsa), சூரியாம்மா வர்மாவின் பெற்றோர் ஆவார்கள். மற்றும் இவர் தன் இளம் வயதில், விஜயவாடாவில் உள்ள சித்தார்த்தா பொறியியல் கல்லூரியில் படித்துள்ளார். மேலும் ராம் கோபால் வர்மா அவர்கள் ரத்னா என்பவரைத் திருமணம் செய்துக் கொண்டர், இத் தம்பதியருக்கு ரேவதி வர்மா என்னும் ஒரு மகளும் உள்ளார். பின்னர் குடும்ப கருத்து வேறுபாடு காரணமாக பின் விவாகரத்து ஆனது.

ராம் கோபால் வர்மா தெலுங்கு திரைப்படத் துறையில் தனது முதல் திரைப்பட வாழ்க்கையைத் தொடங்கினார். முதலில் அவர் ஏதாவது வாய்ப்புக் கிடைக்காதா என்று ஹைதராபாத்தில் உள்ள அன்னபூர்னா ஒளிப்பட நிலையத்தைச் (ஸ்டூடியோ) சுற்றி வந்து கொண்டிருந்தார். இந்த ஓளிப்பட நிலையமானது பிரபல தெலுங்கு நடிகரான நாகார்ஜூனாவின் தந்தைக்குச் சொந்தமானதாகும். அப்போது அங்கு நாகார்ஜூனா நடித்தத் திரைப்படமான கலெக்டர் காரி அப்பாயி படத்தின் இசையமைப்பு நடந்து கொண்டிருந்தது. அப்போது அங்கு நாகார்ஜூனாவைச் சந்திக்கும் வாய்ப்பு வர்மாவிற்க்கு கிடைத்தது, அப்போது வர்மா சிவா திரைப்படத்தின் திரைக்கதை வசனத்தை விளக்கிக் கூறினார். கதை பிடிக்கவே சிவாவில் நடிக்க சம்மதித்தார், அதன் படி இப்படத்திற்க்கு இளையராஜா இசையமைத்து 1989 ஆம் ஆண்டு சிவா திரைப்படம் தெலுங்கில் வெளியிடப்பட்டது. தெலுங்கில் மிகப்பெரிய வெற்றியடைந்து, பின்னர் இத்திரைப்படம் இதே பெயரில் இந்தியில் மறுஆக்கம் செய்யப்பட்டு 1990 ஆம் ஆண்டு வெளியானது. 
மேலும் இத்திரைப்படம் உதயம் என்ற பெயரில் மொழி மாற்றம் செய்யப்பட்டு தமிழில் வெளியானது. பின்னர் வர்மாவின் இரண்டாவது திரைப்படம் வெங்கடேஷ் மற்றும் ஸ்ரீதேவி நடித்த க்ஷானா க்ஷானம் தெலுங்குத் திரைப்படம் வெற்றியடைந்ததன் விளைவாக இந்தியில் ஹெராண் என்றத் தலைப்பில் மொழி மாற்றம் செய்யப்பட்டு வெளியிடப்பட்டது.

அதன் பின் வர்மா அவர்கள் ரக்தா சரித்ர என்ற திரைப்படத்தை 
அக்டோபர் 22, 2010 அன்று தெலுங்கு மற்றும் இந்தியில் முதல் பாகமும் இதன் இரண்டாம் பாகம் ரத்த சரித்திரம் இத்திரைப்படத்தில் சூர்யா , விவேக் ஒபரோய் மற்றும் பிரியாமணி நடித்து திசம்பர் 3, 2010 அன்று இந்தி, தமிழ் மற்றும் தெலுங்கு ஆகிய மொழிகளில் வெளியானது. அதனைத் தொடர்ந்து செப்டம்பர் 8, 1995 ஆம் ஆண்டு ஆமிர் கான் மற்றும் ஊர்மிளா நடித்து, ஏ. ஆர். ரகுமான் இசையமைப்பில் வெளிவந்த ரங்கீலா திரைப்படம், மற்றும் சூலை 3, 1998 ஆம் ஆண்டு சத்யா ஆகியத் திரைப்படங்கள் இந்தி சினிமாவில் வர்மாக்கு மிகப் பெரிய வெற்றித் திரைப்படமாக அமைந்தது. மேலும் இத்திரைப்படத்தின் மூலம் வர்மா இந்தி ரசிகர்களுக்கு அறிமுகப்படுத்தி, சிறந்தத் திரைப்படம், சிறந்த இசைக்கான விருதினைப் பெற்றுத்தந்தது.

தேசிய திரைப்பட விருதுகள்


பிலிம்பேர் விருதுகள்



பிலிம்பேர் விருதுகள் தெற்கு 


நந்தி விருதுகள் 





பாலிவுட் திரைப்பட விருதுகள் 

பாலிவுட் திரைப்பட விருது - சிறந்த இயக்குனர்





</doc>
<doc id="170027" url="https://ta.wikipedia.org/wiki?curid=170027" title="பார்லே-ஜி">
பார்லே-ஜி

பார்லே-ஜி, இந்தியாவின் பார்லே தயாரிப்பு நிறுவனத்தால் தயாரிக்கபடும் ஒரு தரமான கொறிப்புணவு ஆகும். இது ஒரு இந்திய தயாரிப்பு. 2011ஆம் ஆண்டு நிலவரப்படி, பார்லே-ஜி உலகிலேயே அதிகமாக விற்பனை ஆகும் பிஸ்கட் என்று நெயல்சென் நிறுவனத்தின் ஆய்வு தெரிவிக்கிறது.


</doc>
<doc id="170028" url="https://ta.wikipedia.org/wiki?curid=170028" title="பெரியேரி">
பெரியேரி

பெரியேரி என்பது தமிழ்நாட்டில் சேலம் மாவட்டம் ஆத்தூர் வட்டம் தலைவாசல் ஊராட்சி ஒன்றியத்தில் வசிஷ்ட ஆற்றங்கரையில் அமைந்துள்ள ஒரு சிற்றூர். இந்த ஊர் தலைவாசலிலிருந்து 5.4 கீ.மீ தொலைவிலும், வி.கூட்டுரோட்டில் இருந்து 3 கீ.மீ தொலைவிலும் அமைந்துள்ளது. பெரியேரியின் எல்லைகளாக கிழக்கே பாக்கம்பாடி, மேற்கே ஆறகழூர், வட மேற்கே நத்தக்கரை, வடக்கே வி.கூட்டுரோடு, தெற்கே சித்தேரி ஆகியவை உள்ளன.


</doc>
<doc id="170035" url="https://ta.wikipedia.org/wiki?curid=170035" title="அலோர் காஜா">
அலோர் காஜா

அலோர் காஜா (மலாய்: Alor Gajah, சீனம்: 亚罗牙也), மலேசியா, மலாக்கா மாநிலத்தின் அலோர் காஜா மாவட்டத்தின் தலை பட்டணம் ஆகும். மலாக்காவில் இருந்து 26 கி.மீ. தொலைவிலும், ஜாசின் நகரில் இருந்து 35 கி.மீ. தொலைவிலும் உள்ளது. அதிகமான போக்குவரத்து நெரிசல் இல்லாத ஓர் அமைதியான நகரம்.

மலாக்கா மாநிலத்தின் மூன்று மாவட்டங்களில் அலோர் காஜா மாவட்டமும் ஒன்று. இந்த மாவட்டத்தை அலோர் காஜா என்றே அழைக்கிறார்கள். மாவட்டத்திற்கும் அதன் தலைநகரத்திற்கும் ஒரே பெயர்தான். மலாக்கா மாநிலத்தின் வேறு மாவட்டங்கள்: மலாக்கா தெங்ஙா மாவட்டம், ஜாசின் மாவட்டம். அலோர் காஜா மாவட்டத்தின் நிர்வாக அலுவலகங்கள் அனைத்தும் அலோர் காஜா நகரில் உள்ளன. 

Alor என்றால் நீர்ப்பாதை. Gajah என்றால் யானை. முன்பு காலத்தில் யானைகள் கூட்டம் கூட்டமாக வாழ்ந்தன. அந்த யானைகளுக்கு ஒரு வெள்ளை யானை தலைமை யானையாக இருந்தது. அந்த யானைகள் ஒரே ஒரு பாதையைப் பயன்படுத்தின. அந்தப் பாதை சேறும் சகதியுமாக இருந்ததால், அந்த இடத்திற்கு அலோர் காஜா என்று பெயர் வைக்கப்பட்டது.. 

1400களில் மலாக்கா பேரரசு உருவாக்கப்பட்டத்தும், அங்கு வாழ்ந்த மினாங்கபாவ் மக்கள், தம்பின் பகுதிக்கு குடி பெயர்ந்தனர். அவர்களில் சிலர் அலோர் காஜாவில் தங்கி, அங்கு ஒரு புதிய நிர்வாகத்தைத் தோற்றுவித்தார்கள். இந்தப் பகுதியில், முன்பு காலத்தில் காட்டு யானைகள் கூட்டம் கூட்டமாகச் சுற்றித் திரிந்தன. அலோ காஜாவில் இருந்த ஓர் ஆற்றுப் பாதையை அந்த யானைகள் அடிக்கடிப் பயன்படுத்தி வந்தன. அப்படிப்பட்ட ஒரு சூழ்நிலையில்தான் அந்த இடத்திற்கு அலோ காஜா எனும் பெயர் சூட்டப்பட்டது.

1831இல் பிரித்தானியர்களின் ஆட்சியை எதிர்த்து டத்தோ டோல் சாயிட் என்பவர் கிளர்ச்சி செய்தார். அந்த நிகழ்ச்சிக்கு ’நானிங் கிளர்ச்சி’ என்று பெயர்.

1829ஆம் ஆண்டில் நானிங் பகுதியில் வாழ்ந்த கிராமவாசிகளிடம், அதிகமான வரியைப் பிரித்தானியர்கள் வசூல் செய்தனர். அவர்கள் உற்பத்தி செய்த விவசாயப் பொருட்களுக்கு 10 விழுக்காடு வரி விதிக்கப்பட்டது. அப்போது மலாக்காவின் ஆளுநராக புல்லர்டன் என்பவர் இருந்தார். ஏற்கனவே, உற்பத்தி வரிகள் அமலில் இருந்தாலும், புதிய வரிகள் மக்களிடையே பரவலான அதிருப்தியை ஏற்படுத்தின. அத்துடன் மலாய் அரசர்களையும் பிரித்தானியர்கள் ஒரு பொருட்டாகக் கருதவில்லை.. 

இந்த இரு காரணங்கள்தான் நானிங் கிளர்ச்சிக்கு மூலகாரணங்களாய் அமைந்தன. 1770களில் நானிங் மக்கள் டச்சுக்காரர்களை எதிர்த்து ஆயுதங்களை ஏந்தியுள்ளனர். ஆகவே, நானிங் மக்களை எதிர்த்துப் போக வேண்டாம் என்று பிரித்தானியர்களுக்கு டச்சுக்காரர்கள் ஆலோசனையும் வழங்கியுள்ளனர். இருந்தாலும் நானிங் மக்களை எதிர்த்து பிரித்தானியர்கள் 150 வீரர்களை அனுப்பி வைத்தனர். கேப்டன் வில்லி என்பவர் தலைமை தாங்கினார். 

நானிங் மக்கள் ஒன்றுகூடி சண்டை போட்டனர். அதில் அந்த 40 பிரித்தானியர்கள் இறந்து போயினர். சினம் அடைந்த மலாக்காவின் பிரித்தானிய அரசாங்கம் 1200 பேர் கொண்ட ஒரு பீரங்கிப்படையை அனுப்பி வைத்தது. ஐந்து மாதங்கள் கடுமையான சண்டை நடைபெற்றது. இறுதியில் நானிங் வீழ்ச்சி அடைந்தது. டத்தோ டோல் சாயிட் தப்பித்துச் சென்றார். 1849இல் வயது மூப்பின் காரணமாக டோல் சாயிட் இறந்து போனார். அவருடைய கல்லறை தாபோ நானிங் பள்ளிவாசலுக்கு அருகில் இருக்கிறது. பிரித்தானியர்களுக்கு ஏற்பட்ட இந்தத் தோல்வி, வர்களின் வரலாற்றில் ஒரு கரும்புள்ளியாகக் கருதப் படுகிறது.



2000ஆம் ஆண்டு புள்ளி விவரங்கள்



</doc>
<doc id="170038" url="https://ta.wikipedia.org/wiki?curid=170038" title="1620கள்">
1620கள்

1620கள் ("1620s") என்றழைக்கப்படும் பத்தாண்டு காலம் 1620 ஆம் ஆண்டு துவங்கி 1629-இல் முடிவடைந்தது.






</doc>
<doc id="170045" url="https://ta.wikipedia.org/wiki?curid=170045" title="கிமு 3-ஆம் நூற்றாண்டு">
கிமு 3-ஆம் நூற்றாண்டு

கிமு 2-ம் நூற்றாண்டு ("2nd century BC") என்பது கிமு 300 ஆம் ஆண்டின் முதலாவது நாளில் தொடங்கி கிமு 201 ஆம் ஆண்டின் கடைசி நாளில் முடிவடைந்த நூற்றாண்டைக் குறிக்கும்.

இந்நூற்றாண்டின் முதல் சில பத்தாண்டுகள் கிழக்கே கிரேக்கர்களின் எலினிஸ்த இராச்சியங்கள், மற்றும் மேற்கே கார்த்தேசு (இன்றைய துனீசியாவில்) வணிக இராச்சியம் ஆகியன சமநிலையில் இருந்தன. உரோமைக் குடியரசுக்கும் கார்த்தேசுவுக்கும் இடையில் இடம்பெற்ற சர்ச்சை இச்சமநிலையைக் குலத்தது. அடுத்தடுத்த பத்தாண்டுகளில், உரோமர்களுடனான பியூனிக்குகளின் போரில் வடக்கு ஆப்பிரிக்காவின் கார்த்தாசீனியக் குடியரசு அழிக்கப்பட்டது. இரண்டாம் பியூனிக்குப் போரை அடுத்து நடுநிலக் கடலின் மேற்கே உரோமர்களின் செல்வாக்கு அதிகரித்தது.

இந்தியாவில், அசோகர் மௌரியப் பேரரசை ஆண்டார். சங்ககாலப் பாண்டியர், முற்காலச் சோழர்கள், சேரர் வம்சங்கள் தமிழகத்தை ஆண்டன. மங்கோலியாவில் சியோங் நூ தனது ஆட்சியின் உச்சியில் இருந்தான். சின் ஷி ஹுவாங் சின் அரசமரபை தாபித்து சீனாவின் முதலாவது குறுகியகால பேரரசை நிறுவினான். இதன் பின்னர் ஆன் அரசமரபு தோன்றியது.





</doc>
<doc id="170051" url="https://ta.wikipedia.org/wiki?curid=170051" title="களபூமி">
களபூமி

களபூமி என்பது இலங்கையின் யாழ்ப்பாண மாவட்டத்தில் காரைநகரில் அமைந்துள்ள முக்கிய குறிச்சிகளில் ஒன்றாகும். இங்கு திக்கரை, விளானை, பாலாவோடை, வளுப்போடை, தன்னை, தலையாட்டி, குண்டன்கரை, ஊரி, தோப்புக்காடு, பொன்னாவளை, தெருவடி போன்ற சிறு குறிச்சிகள் காணப்படுகின்றன. திக்கரையில் முருகன் கோவிலும் பாலாவோடையில் அம்பாள் கோவிலும் குறிப்பிடத்தக்க கோவில்களாகும். களபூமியில் இலங்கை கடற்படை முகாமும் காணப்படுகின்றது.


</doc>
<doc id="170064" url="https://ta.wikipedia.org/wiki?curid=170064" title="மல்லியம்மன் துர்கம்">
மல்லியம்மன் துர்கம்

மல்லியம்மன் துர்கம் (Malli Amman Durgham) என்பது மேற்குத் தொடர்ச்சி மலையில், ஈரோடு மாவட்டம், சத்தியமங்கலம் வட்டம், கடம்பூர் வனப் பகுதியில் அமைந்துள்ள ஒரு சிறு கிராமம். இந்த ஊருக்குக் கெம்ப நாயக்கன் பாளையம் முதல் கடம்பூர் சாலையில் இரண்டாவது மைல் என்னும் இடத்திலிருந்து சுமார் 7 கிலோ மீட்டர் தூரம் செங்குத்தான மலைகளில் கால்நடையாக ஏறிச் செல்ல வேண்டும் அல்லது கல்கடம்பூர் சென்று சுமார் 10 கிலோ மீட்டர் சாய்வான மலைகளிலும் ஏறிச் செல்ல வேண்டும். இங்கு சுமார் மொத்தம் 110 வீடுகளும், 75 குடும்பங்களும் இங்கு உள்ளன.

இந்தக் கிராமம் கடந்த இரு நூற்றாண்டுகளாக இருந்ததற்கான ஆதாரங்கள் நிறையவே உள்ளன. இங்கு பிரித்தானியர்கள் கொடுத்த துப்பாக்கி உரிமமும், நிலப்பட்டாக்களும் கூட இங்குள்ள மக்களிடம் உள்ளன.

கெம்ப நாயக்கன் பாளையம்



</doc>
<doc id="170066" url="https://ta.wikipedia.org/wiki?curid=170066" title="மதன் மோகன் மாளவியா">
மதன் மோகன் மாளவியா

பண்டிதர் மதன் மோகன் மாளவியா ("Madan Mohan Malaviya", ) (1861–1946) ஓர் இந்திய கல்வியாளரும் இந்திய விடுதலை இயக்கத்தில் முதன்மை பங்களித்த விடுதலை வீரரும் இந்து தேசியத்தை வளர்த்தெடுத்தவரும் ஆவார். அவரது முதிய அகவையில் பலரும் அவரை 'மகாமனா' என்றழைக்கலாயினர்.

இந்திய தேசிய காங்கிரசின் தலைவராக மாளவியா நான்கு முறை பொறுப்பாற்றி உள்ளார். ஆசியாவிலேயே மிகப்பெரும் தங்கியிருந்து படிக்கும் பல்கலைக்கழகமாக விளங்கும் வாரணாசியில் அமைந்துள்ள பனாரசு இந்து பல்கலைக்கழகத்தை (BHU) 1916இல் நிறுவியதற்காகப் பெரிதும் அறியப்படுகிறார். இந்தப் பல்கலைக்கழகத்தின் துணை வேந்தராக 1919 முதல் 1938 வரை பணியாற்றி உள்ளார். இந்தியாவில் சாரணர் இயக்கத்தை நிறுவியவர்களில் பண்டிதர் மாளவியாவும் ஒருவர். மிகவும் செல்வாக்குப் பெற்றிருந்த ஆங்கில நாளிதழ் "த லீடரை" 1909இல் அலகாபாத்திலிருந்து வெளியிட்டார்.

மேலும், மாளவியா ஹிந்துஸ்தான் டைம்ஸ் நாளிதழின் தலைவராக 1924 முதல் 1946 வரை பதவி வகித்தார். இவரது முயற்சியால் இந்த நாளிதழின் இந்திப் பதிப்பு 1936ஆம் ஆண்டு முதல் வெளியானது.

உத்தரப் பிரதேசத்தில் உள்ள அலகாபாத்தில் திசம்பர் 25, 1861 அன்று மதன் மோகன் மாளவியா ஒரு பிராமணக் குடும்பத்தில், பிரிஜ்நாத், மூனாதேவி தம்பதியினருக்கு மகனாகப் பிறந்தார். ஐந்து சகோதரர்களும் இரண்டு சகோதரிகளுமுடைய குடும்பத்தில் ஐந்தாவது மகவாகப் பிறந்தார். இவரது மூதாதையர்கள் மத்தியப் பிரதேசத்தில் உள்ள "மால்வா" என்ற பகுதியைச் சேர்ந்தவர்களாதலால் "மாள்வியாக்கள்" என்று அழைக்கப்பட்டனர். இவரது தந்தை சமசுகிருதத்தில் பல சமய நூல்களில் தேர்ந்தவராக இருந்தார்.

மாளவியா ஐந்து அகவையிலேயே சமசுகிருதம் கற்கத் தொடங்கினார். அலகாபாத் சில்லா பள்ளியில் படிக்கும்போதே கவிதைகள் எழதி பள்ளி இதழ்களிலும் வார இதழ்களிலும் வெளியிட்டார். அலகாபாத் பல்கலைக்கழகத்தில் மெட்றிகுலேசன் படிப்பை முடித்தார். பின்னர் படிப்புதவித் தொகை பெற்று கொல்கத்தா பல்கலைக்கழகத்தில் சமசுகிருதத்தில் இளங்கலைப் பட்டம் பெற்றார். அலகாபாத் சில்லா பள்ளியில் ஓர் ஆசிரியராகத் தம் பணி வாழ்வைத் தொடங்கினார்.பின்னர் சில காலம் தேசிய ஆங்கில நாளிதழ் ஒன்றில் ஆசிரியராகப் பணியாற்றிய பின்னர் அலகாபாத்தில் சட்டப் படிப்பை முடித்தார்.

மாளவியா தமது சட்டத்துறையில் பணிவாழ்வை 1891இல் அலகாபாத் மாவட்ட நீதிமன்றத்தில் தொடங்கினார். பின்னர் 1893ஆம் ஆண்டில் அலகாபாத் உயர் நீதிமன்றத்தில் வழக்கறிஞராகத் தொடர்ந்தார். இந்திய தேசிய காங்கிரசில் கட்சித்தலைவராக 1909, 1918, 1930 மற்றும் 1932ஆம் ஆண்டுகளில் பொறுப்பேற்றார்.

இந்தியாவில் சாரணர் இயக்கம் முறையாக 1909ஆம் ஆண்டு பெங்களூருவின் "பிஷப் காட்டன் ஆண்கள் பள்ளியில்" பிரித்தானிய அரசு துவங்கினாலும் உள்நாட்டு இந்தியர்களுக்காக நீதியரசர் விவியன் போசு, மதன்மோகன் மாளவியா, இருதயநாத் குன்சுரு, கிரிஜா சங்கர் பாஜ்பாய், அன்னி பெசண்ட் மற்றும் ஜார்ஜ் அருண்டேல் ஆகியோரால் 1913ஆம் ஆண்டில் துவங்கப்பட்டது. மேலும் சாரணர் இயக்கத்தால் ஈர்க்கப்பட்ட மாளவியா "சேவா சமிதி" என்ற சேவை அமைப்பையும் நிறுவினார்.
இன்று பெருமையுடன் முதன்மைப் பல்கலைக்கழகங்களில் ஒன்றாக விளங்கும் பனாரசு இந்து பல்கலைக்கழகத்தை 1916இல் அன்னி பெசண்ட்டின் துணையுடன் நிறுவினார்.

1912இல் "இம்பீரியல் சட்டப் பேரவை" உறுப்பினரான மாளவியா இது 1919இல் "மத்திய சட்டப் பேரவை" எனப் பெயர் மாற்றம் பெற்றபோதும் தொடர்ந்து 1926 வரை உறுப்பினராகப் பொறுப்பாற்றினார்.

1920களில் மகாத்மா காந்தியின் ஒத்துழையாமை இயக்கத்தில் பங்கேற்றார். 1928இல் சைமன் குழுவிற்கு எதிரான போராட்டங்களிலும் பங்கேற்றார். மே 1932இல் காங்கிரசுத் தலைவராக "இந்தியப் பொருட்களையே வாங்கு" இயக்கத்திற்கான கொள்கை அறிக்கையை வெளியிட்டார்.

தேர்தல் நோக்கில் ஒரு சாராரை மனநிறைவுப்படுத்தும் கொள்கைகளுக்கு எதிரான மாளவியா, முசுலிம்களுக்கு 1916ஆம் ஆண்டின் இலக்னோ உடன்பாட்டின்படி தனி வாக்குத்தொகுதிகளை ஒதுக்கீடு செய்வதையும் கிலாபத் இயக்கத்தில் காங்கிரசு பங்கேற்பதையும் எதிர்த்தார். இந்தப் போக்கினால் நாடு பிளவுபடும் வாய்ப்பு இருப்பதாக தமது கருத்துக்களைத் தெளிவாகக் காந்திக்குத் தெரியப்படுத்தினார்.

1930இல் நடந்த முதல் வட்டமேசை மாநாட்டில் இந்திய சார்பாளராக பங்கேற்றார். 1939இல் பனாரசு இந்து பல்கலைக்கழகத்தின் துணை வேந்தராக பொறுப்பேற்றார்.

மாளவியா இந்துஸ்தான் டைம்ஸ் நாளிதழின் தலைவராக 1924 முதல் 1946 வரை பணியாற்றினார். இந்த நாளிதழின் இந்திப் பதிப்பை 1936ஆம் ஆண்டில் துவக்கினார். நிதி நெருக்கடியால் இந்த நாளிதழ் தத்தளித்தபோது தொழிலதிபர் ஜி. டி. பிர்லா, லாலா லஜ்பத் ராய், எம். ஆர். ஜெயகர் ஆகியோரின் துணையுடன் கையகப்படுத்தி கூடுதல் நிதி ஏற்பாடு செய்தார். இதில் பெரும்பான்மை பங்குகளைக் கொண்ட பிர்லாவின் குடும்பம் தற்போது இந்த நாளிதழை நிர்வகித்து வருகிறது.

மாளவியா சமூகநீதிக்காகவும் கோவில்களில் அனைத்து சாதியினரும் நுழைவதற்கும் போராடினார். இவரது தலித் தொடர்புகளைக் கண்டித்து இவரது சாதியினர் இவரை தங்கள் சாதியிலிருந்து வெளியேற்றினர். இவர் கலாராம் கோவிலில் இரத யாத்திரையின்போது 200 தலித் மக்களுடன் கோவிலுக்குள் நுழைய முயன்றார்.

அவர் வாழ்ந்த காலகட்டத்தில் நிலவிய வழக்கப்படி தனது 16 ஆவது அகவையிலேயே மாளவியா மிர்சாப்பூரின் குந்தன் தேவியைத் திருமணம் புரிந்தார். இவர்களுக்கு ஐந்து ஆண் மக்களும் ஐந்து பெண் மக்களும் பிறந்தனர். இவர்களில் பலரும் சமூகத்தின் பல உயர்நிலைகளை அடைந்தனர்; சிலர் தமது தந்தையின் வழியில் இந்திய விடுதலை இயக்கத்தில் பங்கெடுத்தனர். நவம்பர் 12, 1946ஆம் ஆண்டில் மதன் மோகன் மாளவியா மரணமடைந்தார்.


இந்திய நாட்டின் உயரிய விருதான பாரத் ரத்னா விருது மதன் மோகன் மாளவியா இறந்து 68 ஆண்டுகள் கழிந்து அவருக்கு வழங்கப்பட்டது. இது குறித்து 2014 திசம்பர் 24 ஆம் தேதி அன்று இந்திய அரசு அறிவித்தது. 2015 மார்ச்சுத் திங்கள் 30இல் மதன் மோகன்
மாளவியாவின் வாரிசுகள் இவ்விருதைப் பெற்றுக்கொண்டனர். மதன் மோகன் மாளவியா ஆற்றிய கல்வித் தொண்டுக்காகவும் இந்திய விடுதலைப் போராட்டங்களில் அவரின் பங்களிப்புக்காகவும் பாரத் ரத்னா விருதை அவருக்கு இந்திய அரசு வழங்கியது.


</doc>
<doc id="170069" url="https://ta.wikipedia.org/wiki?curid=170069" title="கருவும் கதிர்வீச்சும்">
கருவும் கதிர்வீச்சும்

கருவும் கதிர்வீச்சும் (Zygote and radiation); கருவுருதலின் ஆரம்ப நிலையில் ஆணின் விந்தணுவும் பெண்ணின் கருமுட்டையும் இணைந்த நிலையில் பெறப்படும் கருவுற்ற நிலையில், அக்கரு மிகவும் அதிக கதிர் உணர்திறனுடையது.(Radiosensitivity ). இந்நிலையில் கதிர் வீச்சிற்கு ஆட்பட்டால் அதன் விளைவாக, அதிக சீரற்ற உடலுறுப்புடன் கூடிய கரு தோன்றும். இறப்பு இப்போது ஏற்படவில்லை என்றாலும், அதிக குறைபாடு உடைய குழந்தைப் பிறக்க வாய்ப்புண்டு. இக்குழந்தை நீண்ட நாள் வாழவும் கூடும். மூளைவளர்ச்சி குன்றிய குழந்தை, சிறிய தலையுடன் குழந்தை, கை கால்கள் சீரற்று இருத்தல் போன்ற நிகழ்வுகள் ஏற்பட அதிக வாய்புண்டு. இது கதிர்வீச்சினால் ஏற்படும் பிறவி ஊனம் எனப்படும்.(Teratogenic effect of radiation).

</doc>
<doc id="170104" url="https://ta.wikipedia.org/wiki?curid=170104" title="ரா மாகாணம்">
ரா மாகாணம்

ரா மாகாணம் பிஜி நாட்டின் பதினான்கு மாகாணங்களில் ஒன்று. இது விட்டி லிவு மாகாணத்தில் அமைந்துள்ளது. இது 1341 சதுர கிலோமீட்டர் பரப்பளவைக் கொண்டது. ரா மாகாணம் மாகாண சபை ஆட்சிக்கு உட்பட்டது.

இங்கு 29,464 மக்கள் வாழ்கின்றனர். இவர்களில் 15,076 பேர் ஆண்கள், 14,388 பெண்கள் ஆவர். 20,259 பிஜியர்களும், 8,888 பிஜி இந்தியர்களும், 317 ஏனைய இனத்தைச் சேர்ந்த மக்களும் வாழ்கின்றனர். 


</doc>
<doc id="170105" url="https://ta.wikipedia.org/wiki?curid=170105" title="நமோசி மாகாணம்">
நமோசி மாகாணம்

நமோசி பிஜி நாட்டின் பதினான்கு மாகாணங்களில் ஒன்று. இது விட்டி லிவு தீவில் அமைந்துள்ளது. இதன் பரப்பளவு 570 சதுர கிலோமீட்டர் ஆகும். பிஜியின் குறைந்த மக்கட்தொகை கொண்ட மாகாணம் இதுவே. 

இங்கு 6,898 மக்கள் வாழ்கின்றனர். இவர்களில் 3,557 பேர் ஆண்கள், 3,341 பெண்கள் ஆவர். 6,159 பிஜியர்களும், 514 பிஜி இந்தியர்களும், 225 ஏனைய இனத்தைச் சேர்ந்த மக்களும் வாழ்கின்றனர். 


</doc>
<doc id="170106" url="https://ta.wikipedia.org/wiki?curid=170106" title="நைடாசிரி மாகாணம்">
நைடாசிரி மாகாணம்

நைடாசிரி, பிஜி நாட்டின் பதினான்கு மாகாணங்களில் ஒன்று. இது பிஜியின் பெரிய தீவான விட்டி லிவு தீவில் அமைந்துள்ளது. இது 1666 சதுர கிலோமீட்டர் பரப்பளவைக் கொண்டது. இதன் மக்கட்தொகை 160759 ஆகும். பிஜியின் அதிக மக்கட்தொகை கொண்ட இரண்டாவது மாகாணம் இதுவே. இங்கு பிரித்தானியக் காலனித்துவ ஆதிக்கக் காலத்தில் இருந்தே சர்க்கரை ஆலைகள் இயங்குகின்றன.

இங்கு 160,760 மக்கள் வாழ்கின்றனர். இவர்களில் 80,564 பேர் ஆண்கள், 80,196 பெண்கள் ஆவர். 93, 124 பிஜியர்களும், 58, 496 பிஜி இந்தியர்களும், 9,140 ஏனைய இனத்தைச் சேர்ந்த மக்களும் வாழ்கின்றனர். 



</doc>
<doc id="170110" url="https://ta.wikipedia.org/wiki?curid=170110" title="புனித வேலண்டைன்">
புனித வேலண்டைன்

புனித வேலண்டைன் (இலத்தீன், Valentinus) என்பவர் பலராலும் அறியப்படும் மூன்றாம் நூற்றாண்டின் உரோமை நகரின் புனிதர் ஆவார். உலகின் பல நாடுகளில் இவரின் விழா நாளான பிப்ரவரி 14 வேலன்டைன் நாள் என இவரின் பெயரால் அழக்கப்பட்டு, காதலர்கள் மற்றும் காதலுக்கான நாளாக கொண்டாடப்படும் வழக்கம் நடுக் காலம் முதலே உண்டு. இவரின் பெயர் மற்றும் இவர் உரோமை நகரின் வடக்கு பகுதியில் உள்ள ஃபிலாமினியாவில் பிப்ரவரி 14 அன்று கொல்லப்பட்டார் என்பதையும் தவிர இவரைப்பற்றிய வேறெந்த தகவலக்ளுக்கும் நம்பத்தகுந்த சான்றுகள் இல்லை. புனித வேலண்டைன் என்று ஒரு புனிதரா அல்லது அதே பெயரில் இரு புனிதர்கள் உள்ளனரா என்பதும் உறுதியற்றதாக உள்ளது. இவரின் வரலாற்றை எழுதிய பலர் தரும் தகவல்கள் நம்பமுடியாததாகவும் என்று பின்னர் சேர்க்கப்பட்டவைகளாகவும் இருக்கலாம். இந்த காரணங்களுக்காக இவரின் விழா நாள் 1969இல் திருத்தப்பட்ட உலகளாவிய கத்தோலிக்க திருச்சபையின் பொது நாள்காட்டியில் இடம்பெறவில்லை. ஆனாலும் "பிப்ரவரி 14 அன்று ஃபிலாமினியாவில் வழியாக மில்வியான் பாலத்திற்கு அருகில் கொல்லப்பட்ட மறைசாட்சி வாலெண்டினுஸ்" என்னும் பட்டத்தில் கத்தோலிக்க திருச்சபையினால் தனித்திருச்சபைகளின் வணக்கத்திற்காய் அதிகாரப்பூர்வமாக அங்கீகரிக்கப்பட்ட புனிதர்களில் பட்டியலில் இவரின் பெயர் உள்ளது.


</doc>
<doc id="170129" url="https://ta.wikipedia.org/wiki?curid=170129" title="எஸ். வனஜா">
எஸ். வனஜா

எஸ். வனஜா (பிறப்பு: மார்ச் 2, 1971) மலேசியாவின் அங்காசா விண்வெளித் திட்டம் மூலம் தேர்வு செய்யப்பட்ட முதல் பெண். சோயுஸ் வான்கலத்தின் மூலமாக, விண்வெளியில் இருக்கும் பன்னாட்டு விண்வெளி நிலையத்திற்கு அனுப்பப்படுவதற்காகத் தேர்வான விண்வெளி வீரர்களில் ஒருவர்.

மலேசியாவைச் சேர்ந்த 11,000 பேர் அத்திட்டத்தில் கலந்து கொள்ள விண்ணப்பம் செய்திருந்தனர். மலேசியாவின் விண்வெளித் திட்டம் 92.9 மில்லியன் ரிங்கிட் செலவில் 2006ஆம் ஆண்டு தொடங்கப்பட்டது. 2007க்குள் ஒரு மலேசியரை விண்வெளிக்கு அனுப்பி வைப்பது என மலேசிய விண்வெளி ஆய்வுக் கழகம் தீர்மானித்து இருந்தது.

இறுதிச் சுற்றில் வனஜா தேர்வு செய்யப்பட்டு உருசியாவுக்கு அனுப்பப்பட்டார். அங்கே அவர் ஆறு மாதங்கள் பயிற்சி பெற்றார். விண்கலம் பயணமாகும் இறுதி நாளில், உடல்நலக் காரணங்களினால் வனஜா தேர்வு பெறவில்லை. ஷேயிக் முஸ்தாபா சுக்கோர் எனும் மருத்துவர் தேர்வு பெற்றார்.

இருப்பினும், விண்வெளிக்குச் செல்ல தேர்வு செய்யப்பட்ட முதல் மலேசியப் பெண்மணி எனும் பெருமை இவருக்கு கிடைத்தது. மலேசிய இளம் பெண்களுக்கு இவர் ஓர் உந்து சக்தியாக விளங்கி வருகிறார். மூத்த பொறியியலாளராகப் பணிபுரியும் வனஜா, மலாயா பல்கலைக்கழகத்தில் இயற்பியல் துறையில் முதுகலைப் பட்டம் பயின்றவர்.

எஸ். வனஜா, சிலாங்கூர் மாநிலத்தில் இருக்கும் கிள்ளான் நகரில் பிறந்து வளர்ந்தவர். பத்து வயதில் இருந்தே வானத்தில் மிளிரும் விண்மீன்கள், இவருக்கு வானவியல் துறையில் ஒரு தூண்டுதலை ஏற்படுத்தி வந்தன. விண்மீன்களைப் பற்றி நிறைய நூல்களைப் படித்தார். அவருக்கு உதவியாக அவருடைய தந்தை சிவ சுப்பிரமணியமும் வானவியல் நூல்களை வாங்கிப் படிக்கக் கொடுத்தார்.

மலாயா பல்கலைக்கழகத்தில் இயற்பியல் துறையில் படிக்கும் போதுகூட, அவருடைய எண்ணங்களும் சிந்தனைகளும் விமானங்களைப் பற்றியே வலம் வந்தன. எதிர்காலத்தில் தான் ஒரு விமானியாக ஆக வேண்டும் என்றும் வனஜா ஆசைப் பட்டார். இந்தக் கட்டத்தில்தான், விண்வெளித் திட்டத்தில் மலேசியாவும் கால் பதித்தது. விண் ஆய்வுத் துறையில் இந்தியாவின் வளர்ச்சிப் பாதையை மலேசியாவும் பின்பற்றத் தொடங்கியது.

1984ஆம் ஆண்டில் இந்திய-ரஷ்யக் கூட்டு விண்வெளி ஆய்வுத் திட்டம் உருவானது. அதில் இந்திய விமானப் படையைச் சேர்ந்த ராகேஷ் ஷர்மா என்பவர் விண்வெளிக்கு அனுப்பி வைக்கப்பட்டார். அதே போல மலேசியாவும் ரஷ்யாவும் 2003இல் ஒரு கூட்டு ஒப்பந்தத்தைச் செய்து கொண்டன.

மலேசியர் ஒருவரை விண்வெளிக்கு அனுப்பி வைப்பது என முடிவு செய்யப்பட்டது. விண்ணுக்கு ஒருவரை அனுப்பி வைப்பது என்பது சாதாரண விசயம் அல்ல. அதிகம் செலவாகும் என்பதை எல்லா நாடுகளுமே தெரிந்து வைத்து இருக்கின்றன. அந்த வகையில் மலேசியா தன் முதல் விண்வெளி வீரரை விண்ணுக்கு அனுப்பி வைக்க 92.9 மில்லியன் ரிங்கிட் செல்வாகும் என்பதையும் கண்டறிந்தது.

இந்தக் கட்டத்தில், ரஷ்யாவிடம் இருந்து, சுக்கோய் 30 எம்.கே.என் ரக போர் விமானங்களில் 18ஐ வாங்க மலேசியா முடிவு செய்தது. அவற்றின் விலை 3.34 பில்லியன் ரிங்கிட். அந்த 2003ஆம் ஆண்டு வாங்குதல் உடன்படிக்கையின் கீழ், மலேசியர் ஒருவரை விண்ணுக்கு அனுப்பி வைக்க ரஷ்யாவும் சம்மதம் தெரிவித்தது.

மலேசியாவின் அங்காசா விண்வெளித் திட்டம் என்பது 2007ஆம் ஆண்டிற்குள், மலேசியர் ஒருவரை விண்வெளிக்கு அனுப்பி வைக்கும் திட்டம் ஆகும். இந்தத் திட்டத்தை 2003ஆம் ஆண்டு, பிரதமர் துன் மகாதீர் முகமது அறிவித்தார். இது உருசியாவுக்கும் மலேசியாவிற்கும் இடையே செய்து கொள்ளப்பட்ட ஒரு கூட்டு ஒப்பந்தம் ஆகும். மலேசியாவின் விமானப் படைக்கு சுக்கோய் SU-30MKM ரக விமானங்களைக் கொள்முதல் செய்வதன் மூலம் அந்த ஒப்பந்தம் செய்து நிறைவேற்றப்பட்டது.

இந்த ஒப்பந்தத்தின் கீழ் தேர்வு செய்யப்படும் நால்வரில் இருவருக்குப் பயிற்சிகளை வழங்குவது; அவர்களில் ஒருவரை 2007 அக்டோபர் மாதம் பன்னாட்டு விண்வெளி நிலையத்திற்கு அனுப்புவது; அவற்றுக்கான செலவுகளை ரஷ்ய அரசாங்கம் ஏற்றுக் கொள்வது என முடிவு செய்யப்பட்டது. பொருத்தமான விண்வெளி வீரரைத் தேர்வு செய்யும் பொறுப்புகள், மலேசிய தேசிய விண்வெளிக் கழகம், மலேசிய அறிவியல், தொழில்நுட்ப புத்தாக்க அமைச்சு ஆகிய இரு அமைப்புகளிடம் வழங்கப்பட்டன.

தேர்வு செய்யப்படும் நால்வருக்கு, ரஷ்யாவில் இருக்கும் ’ஸ்டார் சிட்டி’ விண்வெளி வீரர்கள் பயிற்சி முகாமில் ஆறு மாத காலத்திற்கு அடிப்படை பயிற்சிகள் வழங்கப்படும். அதன் பின்னர், அந்த நால்வரில் இருவர் தேர்வு செய்யப்பட்டு அவர்களுக்கு 18 பயிற்சிகள் வழங்கப்படும். மலேசியாவில் இளைஞர்களிடையே அறிவியல் புத்தாக உணர்வுகளை மேலோங்கச் செய்வதே இந்தத் திட்டத்தின் அடிப்படை நோக்கம் ஆகும்.

மலேசியாவின் எல்லா மாநிலங்களில் இருந்தும் 11,000 பேர் விண்வெளிப் பயணத்திற்கு விண்ணப்பம் செய்து இருந்தனர். அவர்கள் அனைவரும் கட்டம் கட்டமாகக் களையப்பட்டு, இறுதியில் நாலவர் மட்டுமே தேர்வு செய்யப்பட்டனர். அவர்களில் ஒருவர் எஸ். வனஜா. இவர் பல்வேறான கடினத் தேர்வுகளில் தேர்வு பெற்றார். இவரிடம் மனவலிமை, உடல் வலைமை என அனைத்துத் தகுதிகளும் தரம் பிரித்துப் பார்க்கப்பட்டன.

இறுதிக் கட்டத்தில் இவர் ரஷ்யாவில் பயிற்சிகளைப் பெற்றார். இறுதித் தேர்வில் இவரால் விண்வெளிக்குச் செல்ல முடியவில்லை.இந்த விண்வெளிப் போட்டியில் ஷேயிக் முஸ்தாபா சுக்கோர் எனும் மருத்துவர் வெற்றி பெற்றார். இருப்பினும், விண்வெளிக்குச் செல்ல தேர்வு செய்யப்பட்ட முதல் மலேசியப் பெண்மணி எனும் பெருமை இவருக்கு கிடைத்தது. மலேசியா வாழ் இளைஞர்களுக்கு இவர் ஓர் உந்து சக்தியாக விளங்கி வருகிறார்.

எஸ். வனஜா தற்சமயம் வான்கோள் நிலையத்தில் பொறியியலாளராகப் பணிபுரிகின்றார். மியாசாட் வான்கோள் நிலையம், மலேசியாவில் மிகப் பெரிய பணக்காரர்களில் ஒருவரான அனந்தகிருஷ்ணனுக்குச் சொந்தமானதாகும்.


</doc>
<doc id="170130" url="https://ta.wikipedia.org/wiki?curid=170130" title="மலேசியர்கள்">
மலேசியர்கள்

மலேசியாவின் குடியுரிமை பெற்ற ஒருவரை மலேசியர் என்று அழைக்கிறார்கள். மலேசியாவில் பிறந்தவர்களும், மலேசியாவில் குடியேறி பல ஆண்டுகள் வாழ்ந்து மலேசியக் குடியுரிமைக்கு விண்ணப்பம் செய்து, சான்றிதழ் கிடைத்தவர்களும் மலேசியர் பட்டியலில் சேர்க்கப்படுகின்றனர்.


</doc>
<doc id="170132" url="https://ta.wikipedia.org/wiki?curid=170132" title="மின்னியக்கு விசை">
மின்னியக்கு விசை

மின்னியக்கு விசை (Electromotive force, EMF) என்பது ஒரு மின்கலத்தினாலோ ஃபாரடேயின் விதியின்படியான காந்த விசையினாலோ உருவாக்கப்படும் மின்னழுத்தத்தைக் குறிக்கிறது. காலத்தில் மாறுபடும் ஒரு காந்தப் பாயம் மின்னோட்டத்தைத் தூண்டும் என்பது ஃபாரடேயின் விதி.

மின்னியக்கு விசை என்பது நியூட்டனில் அளக்கப்படும் ஒரு விசை அன்று. இது ஓர் அலகு மின்மம் கொண்டிருக்கும் ஆற்றலை அல்லது மின்னழுத்தத்தைக் குறிக்கும். இதன் அலகு வோல்ட்டு ஆகும்.

மின்காந்தத் தூண்டலில், மூடிய சுற்றில் ஒரு சுற்றுச் செல்லும் ஓர் அலகு மின்மத்திற்கு மாற்றப்படும் மின்காந்த ஆற்றலே மின்னியக்கு விசை என்று கொள்ளலாம். அதே சமயம் அந்த மின்மம் சுற்றுகையில் மின் தடையின் காரணமாகத் தன் ஆற்றலை வெப்ப ஆற்றலாக மாற்றிச் சிறிது இழக்கவும் நேரிடலாம்.

மின்கலம் அல்லது மின்னாக்கி போன்ற இரு-முனைக் கலங்களில், அவ்விரு (திறந்த சுற்றுகை) முனைகளின் இடையே இருக்கும் மின்னழுத்தத்தை மின்னியக்கு விசை என்று அளக்கலாம். அங்கே உருவாக்கப்பட்ட மின்னழுத்தத்தைக் கொண்டு அந்தச் சுற்றில் ஒரு மின் சுற்றுகையை இணைக்கும் போது மின்னோட்டத்தை முடுக்கலாம். அவ்வாறு மின்னோட்டம் உண்டாகும்போது இரு முனைகளின் இடையே இருக்கும் மின்னழுத்தம் நிலையாக அதே அளவில் இருப்பதில்லை. இடையே ஏற்படும் மின் தடையின் காரணமாக உள்ளாற்றலை இழப்பதால் இந்த மின்னழுத்தம் சற்றே குறையும். 

ஓர் அலகு மின்மத்தின் மின்னழுத்தத்தை அதிகரிக்கத் தேவையான வேலையை மின்னியக்கு விசை என்று வகைப்படுத்தலாம். 
வேதியியலின்படி, நேர்மின்மத்தையும் எதிர்மின்மத்தையும் பிரித்து வைக்கும்போது, ஒரு மின்புலத்தை உருவாக்கி அங்கே மின்னழுத்தத்தைக் காணலாம் 

மின்னியக்கு விசை உருவாக்கும் கருவிகளில் சிலவற்றைக் கீழே காணலாம்:

இயற்கையில், ஒரு பரப்பில் எங்கெல்லாம் காந்தப் புல மாற்றம் ஏற்கடுகின்றதோ, அங்கே மின்னியக்கு விசை உருவாகிறது.


</doc>
<doc id="170135" url="https://ta.wikipedia.org/wiki?curid=170135" title="உவரி சுயம்புலிங்க சுவாமி கோயில்">
உவரி சுயம்புலிங்க சுவாமி கோயில்

உவரி சுயம்புலிங்க சுவாமி கோயில், திருநெல்வேலி மாவட்டம் உவரியிலுள்ள சிவன் கோயில். முதன்மைக் கடவுளான சிவன் இங்கு சுயம்புமூர்த்தியாக லிங்கவடிவில் உள்ளதால் இப்பெயர் வழங்கப்படுகிறது.

இக்கோயில் திருச்செந்தூர்-கன்னியாகுமரி ([[மாநில நெடுஞ்சாலை 176 (தமிழ்நாடு|எஸ்.எச்-176) சாலையில் உள்ளது. [[திருச்செந்தூர்|திருச்செந்தூரிலிருந்து]] சுமார் 40 கி.மீ தொலைவிலும் [[தூத்துக்குடி]]யிலிருந்து சுமார் 70 கி.மீ தொலைவிலும்., [[கன்னியாகுமரி]]யிலிருந்து சுமார் 52 கி.மீ தொலைவிலும், [[திருநெல்வேலி|திருநெல்வேலியிலிருந்து]] சுமார் 70 கி.மீ தொலைவிலும் அமைந்துள்ளது. காலை 6-11 மணி வரையும் 4-8 மணி வரையும் கோயில் திறந்திருக்கும்.
அஞ்சல் முகவரி:
அருள்மிகு சுயம்புலிங்க சுவாமி திருக்கோயில், உவரி - 628 658, திருநெல்வேலி மாவட்டம்.


கோயிலின் நுழைவாயிலினைக் கடந்து உள்ளே மூலஸ்தானத்திற்குச் சென்றால் அங்கே சுயம்புலிங்கசுவாமியைக் காணலாம். கோயிலின் வெளிப்புறம் வலது புறத்தில் கன்னிவிநாயகருக்கான தனிக் கோயில் உள்ளது. சிவன் கோயிலுக்கு இடப்புறமாக பிரம்மசக்தி அம்மன் சன்னதி உள்ளது. இச்சன்னதியில் முன்னடி சாமி உள்ளது. அதற்கடுத்தபடியாக பேச்சியம்மன் சன்னதி உள்ளது. பேச்சியம்மன் சன்னதியில் பேச்சியம்மன், மாடசாமி, இசக்கியம்மன் ஆகிய தெய்வங்களைக் காணமுடியும்.

[[படிமம்:Uvari Sri Suyambulingaswami.jpg|thumb|உவரி சுயம்புலிங்க சுவாமி]]
இயற்கை எழில்மிக்க கடற்கரையோரமாக இக்கோவில் உள்ளது. இங்கு [[சிவன்]] சுயம்பு [[லிங்கோத்பவர்|லிங்கோத்பவராக]] எழுந்தருளியுள்ளார். கடலோரத்தில் நான்கு நன்னீர் ஊற்றுக்கள் அமைந்துள்ளன. இவற்றிலிருந்து சுயம்புநாதருக்கு அபிஷேகத்திற்குத் தண்ணீர் கொண்டு செல்லப்படுகிறது.
3 நாட்கள் நடைபெறும் வைகாசி விசாகத் திருவிழாவில் மகர மீனுக்கு சுவாமி காட்சிதருதல் சிறப்பு நிகழ்வாகும். ஒவ்வொரு தமிழ்மாத கடைசி வெள்ளிக் கிழமையும் பக்தர்கள் இங்கு அதிகம் வருகின்றனர். தைப்பூசம், பங்குனி உத்திரம், ஆடி அமாவாசை, தை அமாவசை, திருவாதிரை திருநாள், கார்த்திகை தீபம் ஆகிய நாட்களிலும் இக்கோயிலில் சிறப்பு வழிபாடுகள் நடைபெறுகின்றன.வையும் இக்கோயிலில் இத்தலத்து விழாக்களாகும். தவிர பௌர்ணமி, கார்த்திகை, விநாயகர் சதுர்த்தி, தமிழ் வருடப்பிறப்பு, பிரதோசம் தீபாவளி, பொங்கல் ஆகிய நாட்களில் கோயிலில் விசேச வழிபாடுகள் உண்டு. பக்தர்கள் வேண்டுதலுக்காகக் கடற்கரை மண்ணை 11 அல்லது 41 ஓலைப்பெட்டியில் சுமந்து கொண்டுவந்து போட்டு வழிபடுதல் இங்கு விசேடமான வழிபாடாக உள்ளது.

அருகில் உள்ள கூட்டப்பனையிலிருந்து ஒருவர் பால் விற்க தினமும் உவரி வழியாக செல்லும் போது தற்போது சுவாமி இருக்கும் இடத்தருகே வரும் போது கால் இடறி விழுந்து கொண்டே இருந்தார். கால் இடறக் காரணமாக இருந்த கடம்ப மரத்து வேரை வெட்டி வீழ்த்திய போது ரத்தம் பீறிட்டது. இறைவனும் அசரீராக தான் இந்த இடத்தில் குடிகொண்டிருப்பதாகவும், தனக்கு கோயில் கட்டி வழிபாடு நடத்தும் படியும் சொல்ல பனை ஓலையில் கோயில் கட்டினர். நாளடைவில் பெரிய அளவில் கோயில் கட்டப்பட்டது. சுவாமியை வழிபட்டால் கூன், குஷ்டம் ஆகிய நோய்கள் குணமாவதால் இத்தலம் மிகவும் பிரபலமானதாக உள்ளது.

வழியில் கூடன்குளம் சிரட்டைப்பிள்ளையார் கோவிலுக்குச் சென்று அவரையும், சுடலைமாடனையும் மனம் உருக வணங்கி தங்கள் குறைகளை எடுத்துக்கூறி ஆறுதலைப்பெற்று அம்மனிடம் வழிபாடு செய்து தேங்காய் உடைத்து, அதில் தேங்காயை மட்டும் எடுத்துச் கொண்டு சிரட்டையை கோவிலிலேயே விட்டு விடுவர்.

ஆலயத்தில் சுடலைமாடசுவாமியின் அருள் பெற்று மீண்டும் மக்கள் புறப்படுவர். விசாகத்திற்கு முந்தைய நாள் காலைப்பொழுது புலரும் வேளையில் நாட்டாறு கடந்து பத்திரகாளியம்மன் கோவில் வந்து சேர்வார்கள். அங்கே காலையில் பல் துலக்கி, அம்மனை வழிபட்டு, பதநீர் அருந்தியபின் உவரி வந்து சேர்வார்கள், முற்காலத்தில் உவரி செல்லும் வழி முழுவதும் இலவசமாக பதநீர் குடிக்க கிடைக்கும்.

வழி நெடுக கனி வகைகளை உண்டு மகிழ்வார்கள்.குறிப்பாக இது கோடை காலம் மாம்பழம் அதிகம் கிடைக்கும் கால மாதலால் மாம்பழம், வாழைப்பழமும் சாப்பிடுவார்கள். முற்காலத்தில் மட்டுமின்றி இன்றும் ஏராளாமான மக்கள் விசாக நேரத்தில் குமரி மாவட்டத்தின் பல பகுதிகளிலிருந்து உவரி சுயம்புநாதரை வந்து வழிபடுகின்றனர்.

உவரி விசாகத்திற்கு வரும் மக்கள் விசாகத்தன்று அதிகாலையில் கடலில் நீராடி கடல் தங்கமாகிய கடல் மண்ணை எடுத்து சுயம்பு நாதர் ஆலயத்தின் அருகில் தலையில் சிறிய பெட்டிகளில் சுமந்து வந்து குவிப்பார்கள். இதனால் தீரும் பாவ வினைகளும், நோய்களும், கஷ்டங்களும் ஏராளம். செல்வங்கள் சேரும், புகழ் சேரும், கல்வி அறிவு அதிகரிக்கும்.

நினைத்த காரியங்கள் வெற்றி அடையும் சுயம்புலிங்கத்தின் அருள் என்றும் மண் சுமந்தாருடன் நிலைத்து நிற்கும். கடல் குளித்த பின் விநாயகரை வழிபட்டு மும்முறை வலம் வந்து, சுயம்பு நாதர் ஆலயத்தை சுற்றி வந்து வணங்கி, முன்னோடியைத் தொழுது பிரம்மசக்தியம்மன், இசக்கியம்மாள் ஆலயங்களை வலம் வந்து சாஸ்த்தாவை வழிபடுவார்கள்.

தெப்பக்குளம் அல்லது கிணற்று நீரில் நீராடி தூய ஆடை அணிந்து சுயம்பு நாதர் ஆயலத்தினுள் சென்று மூலஸ்தானத்தை மூன்று முறை வலம் வந்து அர்ச்சனை செய்து கொடி மரத்தைத் தொழுது பிரார்த்தனை செய்வார்கள். குமரி மாவட்ட மக்கள் உவரியில் தங்குவதற்கும்,சமையல் செய்து பரிமாறுவதற்கும், பாதுகாப்பிற்காகவும் மடங்கள் அமைக்கப்பட்டுள்ளன.

நான்கு கால பூஜையும் முடிந்த பின் உற்சவ மூர்த்தி வீதிவுலா நடைபெறும். இந்த நிகழ்ச்சி நிறைவு பெற்று உற்சவ மூர்த்தி ஆலயத்தினுள் எழுந்தருளும் போது விடியும் நேரம் ஆகிய விடும் அதன் பின் மக்கள் தங்கள் வீடுகளுக்குப் புறப்பட்டுச் செல்வர். விசாகத்திற்கு மறுநாள் பவுர்ணமி ஆகும். பெரும் பான்மையான மக்கள் உவரியில் பவுர்ணமி தீர்த்தமாடி சுயம்புலிங்க சுவாமியை வழிபடுவது வழக்கம்.

பணங்கிழங்கும், வேர்க்கடலையும் வளியில் அதிகம் வாங்கிச் சாப்பிடுவர். தங்கள் உறவினர்களை எல்லாம் கண்டு கடற்கரையில் அமர்ந்து பேசி மகிழ்வர். வைகாசி விசாக திருவிழா முடிவில் ஒரு வருடத்திற்கான புண்ணியத்தை ஒரே நாளில் உவரியில் பெற்ற திருப்தி ஒவ்வொரு பக்தனுக்கும் உண்டாகும். 
இங்கு சிவன் சுயம்பு மூர்த்தியாக உள்ளார். மார்கழி மாதம் முழுக்க காலை 7 மணிக்கு சூரிய ஒளி சுவாமி மீது விழுகிறது. சுவாமியின் அபிஷேகத்துத் தண்ணீர் எடுக்கப்படும் 4 நன்னீர் ஊற்றுகளும் கடல் ஓரத்தில் அமைந்துள்ளது குறிப்பிடத்தக்கது.


[[பகுப்பு:திருநெல்வேலி மாவட்டத்திலுள்ள சிவன் கோயில்கள்‎]]

</doc>
<doc id="170139" url="https://ta.wikipedia.org/wiki?curid=170139" title="அலகாபாத் பல்கலைக்கழகம்">
அலகாபாத் பல்கலைக்கழகம்

அலகாபாத் பல்கலைக்கழகம் ("The University of Allahabad", அல்லது வழமையாக "Allahabad University" () இந்தியாவின் உத்தரப் பிரதேச மாநிலத்தில் அலகாபாத் நகரில் அமைந்துள்ள ஓர் பொதுத்துறை நடுவண் பல்கலைக்கழகம் ஆகும். செப்டம்பர் 23, 1887இல் நிறுவப்பட்ட ஆங்கிலத்தைப் பயிற்றுமொழியாக கொண்ட இது பழமைவாய்ந்த இந்தியப் பல்கலைக்கழகங்களில் ஒன்றாக விளங்குகிறது. இந்த மாகாணத்தின் ஆளுநர்களில் ஒருவரான சேர் வில்லியம் மூயரின் நினைவாகத் தோற்றுவிக்கப்பட்ட "மூயர் நடுவண் கல்லூரியே" வளர்ச்சியடைந்து அலகாபாத் பல்கலைக்கழகமாக உருப்பெற்றது. ஒரு சமயத்தில் இது "கிழக்கின் ஆக்சுபோர்டு " என அறியப்பட்டது. நூற்றாண்டுவிழாவின் போது வைக்கப்பட்ட கோரிக்கைகளின்படி சூன் 24, 2005இல் இதற்கு நடுவண் அரசுப் பல்கலைக்கழகமாக தகுதி வழங்கப்பட்டது.



</doc>
<doc id="170152" url="https://ta.wikipedia.org/wiki?curid=170152" title="2013 மகளிர் துடுப்பாட்ட உலகக்கிண்ணம்">
2013 மகளிர் துடுப்பாட்ட உலகக்கிண்ணம்

2013 மகளிர் துடுப்பாட்ட உலகக்கிண்ணம் ("2013 Women's Cricket World Cup") பத்தாவது மகளிர் துடுப்பாட்ட உலகக்கிண்ணமாகும். ஒவ்வொரு அணியும் 50 பந்துப் பரிமாற்றங்களுடன் விளையாடும் ஒருநாள் பன்னாட்டுத் துடுப்பாட்ட முறையில் விளையாடப்படுகிறது. சனவரி 31, 2013 முதல் பெப்ரவரி 18 வரை பன்னாட்டுத் துடுப்பாட்ட அவையால் நடத்தப்பெறும் இப்போட்டிகளை இந்தியா மூன்றாவது முறையாக ஏற்று நடத்துகிறது. இதற்கு முன்னதாக 1978இலும் 1997இலும் இந்தியாவில் இப்போட்டிகள் நடந்தேறியுள்ளன.

ஆஸ்திரேலிய மகளிர் துடுப்பாட்ட அணி இந்தக் கிண்ணத்தை ஆறாவது முறையாக வென்றது; இறுதி ஆட்டத்தில் மேற்கிந்தியத் தீவுகள் அணியை 114 ஓட்டங்கள் வேறுபாட்டில் தோற்கடித்தது.

இந்தப் போட்டிகளில் பங்கேற்கும் எட்டு நாட்டு மகளிர் அணிகள்:

எட்டு துடுப்பாட்ட அணிகளும் நான்கு அணிகள் கொண்ட இரு குழுக்களாகப் பிரிக்கப்பட்டு ஒவ்வொரு அணியும் தனது குழுவிலுள்ள அணிகளுடன் விளையாடிகின்றன. ஒவ்வொரு குழுவிலும் முதல்நிலையில் உள்ள மூன்று அணிகள் "சூப்பர் சிக்ஸ்" எனப்படும் அடுத்த நிலைப் போட்டிகளில் விளையாடுகின்றன. இந்த நிலையில் ஒவ்வொரு அணியும் மற்ற அணிகளுடன் ஆட வேண்டும். இருப்பினும் தங்கள் குழுவில் இல்லாத மற்ற மூன்று அணிகளுடன் மட்டுமே ஆடுகின்றன. தங்கள் குழுவில் உள்ள அணிகளுடன் ஏற்கெனவே விளையாடிப் பெற்றிருந்த புள்ளிகளை தக்க வைத்துக் கொள்கின்றன. சூப்பர் சிக்சில் முதலாவதாக வரும் இரு அணிகள் இறுதி ஆட்டத்தில் விளையாடுகின்றன.

முதலிரண்டு அணிகள் மட்டுமே இறுதி ஆட்டத்தில் விளையாடத் தகுதி பெறும். 



</doc>
<doc id="170154" url="https://ta.wikipedia.org/wiki?curid=170154" title="மகளிர் துடுப்பாட்ட உலகக்கிண்ணம்">
மகளிர் துடுப்பாட்ட உலகக்கிண்ணம்

ஐசிசி மகளிர் துடுப்பாட்ட உலகக்கிண்ணம் ("ICC Women's Cricket World Cup") மகளிர் ஒருநாள் பன்னாட்டுத் துடுப்பாட்டத்திற்கான பன்னாட்டளவிலான முதன்மைப் போட்டிகளாகும். இந்தப் போட்டிகளை துடுப்பாட்டத்தை ஒழுங்குபடுத்தும் பன்னாட்டுத் துடுப்பாட்ட அவை (ஐசிசி) நிர்வகிக்கிறது. துவக்கத்தில் இந்தப் போட்டிகளை பன்னாட்டு மகளிர் துடுப்பாட்ட அவை நடத்தியபோதும் இவ்விரு அவைகளும் 2005இல் ஒருங்கிணைக்கப்பட்ட பின்னர் ஐசிசியே நடத்துகிறது. முதல் போட்டிகள், ஆண்களுக்கான உலகக்கிண்ணப் போட்டிகளுக்கு இரண்டாண்டுகள் முன்னரே, 1973ஆம் ஆண்டில் இங்கிலாந்தில் நடத்தப்பட்டன. கடைசியாக 2009ஆம் ஆண்டில் ஆத்திரேலியாவில் நடைபெற்றது. இங்கிலாந்து இந்தப் போட்டிகளில் வெற்றி வாகை சூடியது. தற்போதைய உலகக்கிண்ணப் போட்டிகள் இந்தியாவில் நடைபெறுகின்றன.



</doc>
<doc id="170157" url="https://ta.wikipedia.org/wiki?curid=170157" title="அறிவாற்றல் நரம்பு விஞ்ஞானம்">
அறிவாற்றல் நரம்பு விஞ்ஞானம்

அறிவாற்றல் நரம்பு விஞ்ஞானம் ("cognitive neuroscience") என்பது அறிவாற்றல் உளவியலின் ஒரு பிரிவு. இது மன செயல்பாட்டின்போது மூளையின் அமைப்பையும் செயல்களையும் விவரிக்கிறது. அறிவாற்றல் உளவியல் என்னும் அறிவியலில் உயிரினங்களின் அறிவாற்றல் திறன்களான தகவல் சேமிப்பு, படைப்பாற்றல், மொழி உற்பத்தி, மக்களையும் பொருட்களையும் அடையாளம் காணுதல், பகுத்தறிதல், தீர்வு காணுதல் போன்ற செயல்களுக்கு எவ்வாறு மூளை மன செயல்முறைகள் பொறுப்பாகின்றன என்பதை அறியலாம். காயம்பட்ட மூளையிலும் நரம்புகளிலும் ஏற்படும் செயல்பாட்டை வைத்து, இயல்பான மனநிலை செயல்பாடுகளை ஊகிக்கலாம். மூளை காயமடைந்த நோயாளிகளை ஆய்வு செய்வதன் மூலமும் அவர்களின் குறையுடைய செயல்பாடுகளைக் கூர்ந்து கவனிப்பதன் மூலமும் சான்றுகள் கிடைக்கும்.

வெவ்வேறு மூளைப் பகுதியில் காயமடைந்த இரு நோயாளிகள் வெவ்வேறு குறையுடைய செயல்களை வெளிப்படுத்துவர். முதல் நோயாளிக்கு அச்சு எழுத்துக்களைப் படிப்பது கடினமாயிருந்தால் இரண்டாவது நோயாளிக்கு அச்சு எழுத்துக்களைப் படிப்பது எளிதாயிருக்கும். ஆனால் பேசுவதைப் புரிந்து கொள்வது கடினமாயிருந்து. முதல் நோயாளியோ பேசுவதை எளிதாகப் புரிந்து கொண்டார். இதிலிருந்து விஞ்ஞானிகள் மூளையில் பேச்சைப் புரிந்து கொள்ள தனிப்பகுதி இருப்பதைக் கண்டறிந்தனர். 
மேலும் மூளையின் ஒவ்வொரு பகுதியும் ஒவ்வொரு வேலைக்குச் சிறப்பான முறையில் அமைந்திருக்கிறது என்பதைக் கண்டறிந்தனர். இது அறிவாற்றல் நரம்பு உளவியலை அறிவாற்றல் நரம்பு விஞ்ஞானத்திலிருந்து வேறுபடுத்தியது. ஆனால் குறிப்பாகப் புலனுணர்வு நிகழ்வுகள் அடிப்படையில் நரம்பியல் வழிமுறைகளைக் கண்டறிவதில் கவனம் செலுத்தியது.


</doc>
<doc id="170165" url="https://ta.wikipedia.org/wiki?curid=170165" title="திருத்தந்தையின் ஆட்சி பெயர்">
திருத்தந்தையின் ஆட்சி பெயர்

திருத்தந்தையின் ஆட்சி பெயர் என்பது திருத்தந்தையாக தேர்வு செய்யப்படும் நபர் தனக்கென தெரிவு செய்யும் ஒரு புதிய பெயரினைக்குறிக்கும். ஆறாம் நூற்றாண்டு முதல், சிலர் திருத்தந்தையாக பதவி ஏற்பதற்கு முன் தங்களின் பெயரை மாற்றிக்கொண்டனர். 10 ஆம் நூற்றாண்டில் இது ஒரு வழக்கமாகவே மாறியது, மேலும் 16ஆம் நூற்றாண்டு முதல் ஆட்சி செய்த எல்லா திருத்தந்தையரும் தங்களின் பெயர்களை மாற்றிக்கொண்டுள்ளனர்.

முதல் நூற்றாண்டுகளில், உரோமை ஆயர்கள் தங்கள் தேர்வுக்குப்பின் தங்களின் திருமுழுக்கு பெயரினையே பயன்படுத்தி வந்தனர். ஒரு புதிய பெயரை தேர்ந்தெடுக்கும் வழக்கமானது கி.பி. 533இல் திருத்தந்தையான இரண்டாம் யோவானிலிருந்து தொடங்கியது. இவர்தம் இயற்பெயர் "மெர்க்கூரியஸ்" என்னும் உரோமை புராணக்கடவுளான பெர்குரியின் பெயரான மெர்க்கூரியஸ் ஆகும். இதனால் இவர் அதைப் பயன்படுத்தாமல் யோவான் என்னும் பெயரை ஏற்றார்.

கடைசியாக தனது திருமுழுக்கு பெயரை மாற்றாதவர் 1555இல் திருத்தந்தையான இரண்டாம் மர்செல்லுஸ் ஆவார். அக்காலத்திலும் கூட இது மிகவும் அசாதாரணமான ஒன்றாக கருதப்பட்டது.


</doc>
<doc id="170166" url="https://ta.wikipedia.org/wiki?curid=170166" title="மலேசியாவின் அங்காசா விண்வெளித் திட்டம்">
மலேசியாவின் அங்காசா விண்வெளித் திட்டம்

மலேசியாவின் அங்காசா விண்வெளித் திட்டம் என்பது 2007ஆம் ஆண்டிற்குள், சோயுஸ் வான்கலத்தின் மூலமாக மலேசியர் ஒருவரை விண்வெளிக்கு அனுப்பி வைக்கும் திட்டம் ஆகும். இந்தத் திட்டத்தை 2003ஆம் ஆண்டு, பிரதமர் துன் மகாதீர் முகமது அறிவித்தார். இது ரஷ்யாவுக்கும் மலேசியாவிற்கும் இடையே செய்து கொள்ளப்பட்ட ஒரு கூட்டு ஒப்பந்தம் ஆகும். மலேசியாவின் விமானப் படைக்கு சுக்கோய் SU-30MKM ரக விமானங்களைக் கொள்முதல் செய்வதன் மூலம் அந்த ஒப்பந்தம் செய்து கொள்ளப்பட்டது. 

இந்த ஒப்பந்தத்தின் கீழ் தேர்வு செய்யப்படும் நால்வரில் இருவருக்குப் பயிற்சிகளை வழங்குவது; அவர்களில் ஒருவரை 2007 அக்டோபர் மாதம் பன்னாட்டு விண்வெளி நிலையத்திற்கு அனுப்புவது; அவற்றுக்கான செலவுகளை ரஷ்ய அரசாங்கம் ஏற்றுக் கொள்வது என முடிவு செய்யப்பட்டது. பொருத்தமான விண்வெளி வீரரைத் தேர்வு செய்யும் பொறுப்புகள், மலேசிய தேசிய விண்வெளிக் கழகம், மலேசிய அறிவியல், தொழில்நுட்ப புத்தாக்க அமைச்சு ஆகிய இரு அமைப்புகளிடம் வழங்கப்பட்டன.

இந்தத் திட்டத்தின் வழியாக, முதன்முதலாக விண்வெளிக்கு அனுப்பி வைக்கப்பட்டவர் ஷேயிக் முஷபர் சுக்கோர். இவர் 2007 அக்டோபர் 10ஆம் தேதி ரஷ்யாவில் இருந்து விண்வெளிக்கு அனுப்பி வைக்கப்பட்டார். இவர் பத்து நாட்கள் விண்வெளியில் இருந்தார். எஸ். வனஜா எனும் தமிழ்ப் பெண்ணும், இந்தத் திட்டத்தின் கீழ் பயிற்சி பெற்ற முதல் மலேசியப் பெண்மணி ஆகும்.


</doc>
<doc id="170170" url="https://ta.wikipedia.org/wiki?curid=170170" title="முதல் தமிழ் இணைய மாநாடு">
முதல் தமிழ் இணைய மாநாடு

முதல் உலகத்தமிழ் இணைய மாநாடு 1997 ஆம் ஆண்டு மே, 17, 18 ஆம் நாளில் சிங்கப்பூரில் நடந்தேறியது. சிங்கப்பூரில் உள்ள நாங்யாங் பல்கலைக் கழகப் பேராசிரியர் நா. கோவிந்தசாமியின் ஒட்டு மொத்தமான முயற்சியால் ‘தமிழ் இணையம் 97’ என்ற பெயரில் நடைப்பெற்றுள்ளது. 1994 ஆம் ஆண்டு சென்னையில் நடைபெற்ற கருத்தரங்கிற்கும் இம்மாநாட்டிற்கும் உள்ள தொடர்பு இணையம் தான்.

1. இணையதளங்களில் தமிழ்ப் பொருண்மைகளை மிகைப்படுத்துதல்
2. விசைப்பலகையைத் தரப்படுத்துதல் தமிழ் எழுத்துரு குறியீட்டைத் தரப்படுத்துதல்
3. இணைய தளங்களையும், இணைய தளப்பக்கங்களையும் தரப்படுத்துதல்.
4. அடுத்த தமிழ் இணையம் 98 மாநாடு பற்றி முடிவு செய்தல்.
இந்த மாநாட்டில் எழுத்தாளர் சுஜாதா, அண்ணா பல்கலைக்கழகக் கணிப்பொறி பேராசிரியர் S.குப்புசாமி, இலங்கைப் பல்கலைக்கழகப் பேராசிரியர் ST.நந்தசாரா, சுவிட்சலாந்து கு. கல்யாணசுந்தரம், சென்னை எழுத்தாளர் மாலன், பென்ஸில்வேனியப் பல்கலைக்கழகத் தமிழ்ப்பேராசிரியர்கள் ரால்டு ஷிஃப்மேன் மற்றும் வாசு அரங்கநாதன், மலேசியநாட்டு கணிப்பொறியாளர் முத்துநெடுமாறன், சிங்கப்பூர் நான்யாங்குப் பல்கலைக்கழகப் பேராசிரியர்கள் நா. கோவிந்தசாமி மற்றும் டேன் டின் வீ, ஆப்பிள் மென்பொருள் நிறுவனர் N. அன்பரசன் ஆகிய பதினொரு பேரும் கலந்துகொண்டு கருந்துக்களை முன்வைத்துள்ளனர். இவர்கள் அனைவரும் உறுப்பினர்களாகவும் இருந்துள்ளனர். 

முனைவர் துரை.மணிகண்டன் எழுதிய இணையமும் தமிழும் என்ற நூல்.


</doc>
<doc id="170171" url="https://ta.wikipedia.org/wiki?curid=170171" title="இரண்டாம் தமிழ் இணைய மாநாடு">
இரண்டாம் தமிழ் இணைய மாநாடு

தகவல் புரட்சியின் பயனை மக்களும் அறியத்தக்க வகையில் இரண்டாம் தமிழ் இணைய மாநாடு சென்னையில் நடத்தப்பட்டது. 1999ம் ஆண்டு பிப்ரவரி 7, 8 ஆம் நாட்களில் அன்றைய தமிழக முதல்வர் மு.கருணாநிதியின் முன்னிலையில் இம்மாநாடு நடைபெற்றது. இதற்கு தமிழ் இணையம் 99 என்று பெயர் சூட்டப்பட்டது. அப்போதைய நடுவண் அரசின் வணிகம் மற்றும் தொழில்துறை அமைச்சர் முரசொலி மாறன் இம்மாநாட்டின் வரவேற்பு குழுத் தலைவராக இருந்துள்ளார்.

தமிழ் எழுத்துருக்குறியீட்டுத் தரப்பாடு; தமிழ் விசைப்பலகைத் தரப்பாடு; கணிப்பொறி, பல்லூடகம் மற்றும் இணையம், கணிப்பொறியின் பிற பயன்பாடுகள் ஆகியவற்றில் தமிழ்மொழியின் இன்றைய பயன்பாட்டு நிலை ஆகியவை இம்மாநாட்டின் பொருண்மைகளாகும்.

இந்த மாநாட்டில் தமிழ் நாட்டிலுள்ள பல்வேறு கல்வியாளா்கள்,மொழிவாணா்கள், கணிப்பொறி வல்லுநா்கள், சொற்செயலியை உருவாக்கியவா்கள், ஆராய்ச்சியாளா்கள் போன்றோர்கள் கலந்து கொண்டனா். மேலும் சிங்கப்பா், மலேசியா, இலங்கை, கனடா, பிரான்சு, சுவிட்சர்லாந்து ஆகிய நாடுகளின் அரசு பிரநிதிகளும் அறிவியல் தமிழ் எழுத்து முறையை உலகம் முழுவதிலும் இணையத்தில் பயன்படுத்த வேண்டும் என்றனா். அம்முறையில் டாம்(TAM) வகையும் ஆங்கில தமிழ் கலப்பு எழுத்துரு முறையாக டாப்(TAB) வகையும் அறிமுகப்படுத்தப்பட்டன. மேலும் தமிழ் மென்பொருள் ஆராய்ச்சி மானியக்குழு அமைப்பதற்கான தீா்மானங்கள் நிறைவேற்றப்பட்டன.
தமிழின் ஒலி வடிவம் வரிவம் அறிவியல் மொழியாக மட்டுமின்றி பொருளியல் மொழியாகவும் இயங்கச் செய்தல் ஆகிய பொருள்களிலும் ஆய்வுக்கட்டுரைகள் கணினித்திரைக் காட்சிகள் இடம் பெற்றன. விசைப் பலகையில் ஏற்பட்டு வந்த குழுப்பத்திற்கு இம்மாநாடு முற்றுப்புள்ளி வைத்தது.

இருபத்தியோராம் நுாற்றாண்டில் காலடி எடுத்து வைக்கும் காலக்கட்டத்தில் உலகத் தமிழ் இணையப் பல்கலைக் கழகம் ஒன்றை கணிப்பொறி வாயிலாகத் தமிழ்நாடு அரசு அமைக்க உள்ளது என்ற அறிவிப்பை இம்மாநாட்டில் முதலமைச்சா் கலைஞா் கருணாநிதி அறிவித்தார். மேலும் தமிழ் மென்பொருள் வளா்சசி நிதி என்ற நிதியத்தையும் அறிவித்தார். முதற்கட்டமாக அரசு நிதியிலிருந்து ஐந்து கோடி ஒதுக்கப்படுவதாகவும் அறிவித்தார். ஓராண்டுக்குள் ஓராயிரம் சமுதாய இணையங்களை நிறுவுவதற்கும் அரசு படிவங்கள் எல்லாம் தமிழ் இணையத்தின் மூலம் தடையின்றி கிடைப்பதற்கும் வழிவகை செய்யப்படும் என்றும் தெரிவித்தார்.

மாநாட்டில் பல்வேறு அறிஞா்கள் பெருமக்கள் கலந்து கொண்டனா். சிங்கப்புா் தேசியப் பல்கலைக் கனடா சீனிவாசன் இலங்கையைச் சோ்ந்த யாழன் இராமலிங்கம் சண்முகலிங்கம் ஜப்பானைச் சோ்ந்த மியா்மின் போன்ற அயல்நாட்டு அறிஞா்கள் கலந்து கொண்டு சிறப்பித்தனா்.
சென்னையைச் சோ்ந்த கிரசண்ட் பொறியியல் கல்லுாரியின் தலைமைப் பேராசிரியரும் பாரதிதாசன் பல்கலைக்கழகத்தின் முன்னாள் துணை வேந்தருமான திரு.பொன்னவைக்கோ, மனோஜ் அண்ணாத்துரை, இன்தாம் சவுரிராசன், இந்தியா டுடே செந்தில்நாதன் மற்றும் சேது பிழை திருத்தியை உருவாக்கிய பேராசிரியா் வா.மு.சே.ஆண்டவா் ஆகியோர் இம்மாநாட்டில் கலந்து கொண்டனா். இவா்களின் கருத்துக்களால் தமிழ் இணையம் 99 என்ற மாநாடு சிறப்பு பெற்றது. இம் மாநாட்டின் மூலமாக தமிழ் மென்பொருள் தயாரிப்பாளர்கள் உலக அளவில் அடையாளம் காட்டப்பட்டனா். இக்கருத்தருங்கில் தமிழ் எழுத்துருக் குறியீட்டுத் தரப்பாடு தொடர்பாக 12 கட்டுரைகளும், பல்லூடகத்திலும், இணையத்திலும், கணிப்பீட்டிலும் தமிழின் பயன்பாடு தொடர்பாக 8 கட்டுரைகளும் படிக்கப்பட்டன.

முனைவர் துரை.மணிகண்டன் எழுதிய இணையமும் தமிழும் என்ற நூல்.


</doc>
<doc id="170172" url="https://ta.wikipedia.org/wiki?curid=170172" title="மலேசிய சமூகக் கட்சி">
மலேசிய சமூகக் கட்சி

மலேசிய சமூகக் கட்சி (பி.எஸ்.எம்), (ஆங்கிலம்: "Socialist Party of Malaysia"), என்பது மலேசியாவில் உள்ள ஒரு சமூக அரசியல் கட்சியாகும். இந்தக் கட்சி மலேசிய மக்கள் கட்சியின் பக்க விளைவில் உருவானது. இரு கட்சிகளும் ஒரே வகையான கொள்கைகளையும், கருத்துருவங்களையும் கொண்டவை.

1998ஆம் ஆண்டில் உருவாக்கப்பட்ட இந்தக் கட்சியை, பதிவு செய்யப்படுவதில் இருந்து மலேசிய அரசாங்கம் பத்து ஆண்டுகளுக்கு மேல் தடுத்து வந்தது. மலேசிய சமூகக் கட்சியின் கொள்கைகள் தேசிய பாதுகாப்பிற்கு மிரட்டலாக உள்ளன என்று அரசாங்கம் காரணம் காட்டியது. இருப்பினும், 2008 ஜூன் மாதம் அந்தக் கட்சி பதிவு செய்யப்படுவதற்கு பச்சைக் கொடி காட்டப்பட்டது.

மலேசிய நாடாளுமன்ற மக்களவையில் இந்தக் கட்சிக்கு ஒரே ஓர் இடம்தான் இருக்கிறது. இந்தக் கட்சி 2008 ஆம் ஆண்டு மலேசியப் பொதுத் தேர்தலில், பேராக் மாநிலத்தின் சுங்கை சிப்புட் நாடாளுமன்றத் தொகுதியில் மக்கள் நீதிக் கட்சியின் சின்னத்தில் போட்டியிட்டு வெற்றி பெற்றது. ஜெயக்குமார் தேவராஜ் என்பவர், டத்தோ ஸ்ரீ ச. சாமிவேலுவை எதிர்த்துப் போட்டியிட்டு வெற்றி பெற்றார்.


</doc>
<doc id="170177" url="https://ta.wikipedia.org/wiki?curid=170177" title="மக்கள் நீதிக் கட்சி">
மக்கள் நீதிக் கட்சி

மக்கள் நீதிக் கட்சி என்பது மலேசியாவில் உள்ள ஓர் அரசியல் கட்சியாகும். மலேசிய நீதிக் கட்சி அல்லது மக்கள் நீதிக் கட்சி (, ,) எனும் மலாய் மொழிச் சொல்தொடரின் உருவாக்கமே "கெடிலான்" என்பதாகும். "கெடிலான்" எனும் சொல்லின் மற்றோர் அழைப்புச் சுருக்கம் பி.கே.ஆர். பி என்றால் ("Parti" தமிழ் : கட்சி); கே என்றால் ("Keadilan" தமிழ் : நீதி); ஆர் என்றால் ("Rakyat" தமிழ் : மக்கள்). 2015ஆம் ஆண்டில் அமாணா (தேசிய நம்பிக்கை கட்சி)யும், ஜனநாயக செயல் கட்சியும், மக்கள் நீதிக் கட்சியும் ஒன்றிணைந்து, பாக்காத்தான் ஹரப்பான் கூட்டணியை உருவாக்கின.

1999ஆம் ஆண்டு மலேசியாவின் துணைப் பிரதமராக இருந்த அன்வர் இப்ராகீம் ஊழல், ஒழுக்கக் கேடு காரணமாகக் கைது செய்யப்பட்டார். அவர் மீது குற்றங்கள் பதிவு செய்யப்பட்டு, ஆறு ஆண்டுகள் சிறைத் தண்டனையையும் பெற்றார். 

அந்தக் காலக்கட்டத்தில் அவருடைய மனைவி டத்தோ ஸ்ரீ டாக்டர் வான் அசீசா வான் இஸ்மாயில், மக்கள் நீதிக் கட்சியைத் தோற்றுவித்தார். அந்த இயக்கத்தை ஓர் அரசியல் கட்சியாகப் பதிவு செய்ய அப்போதைய அரசாங்கம் அனுமதி கொடுக்க மறுத்துவிட்டது.

ஒரு நாட்டின் துணைப்பிரதமராக இருந்த ஒருவர், அரசியல் காரணங்களுக்காகச் சிறைவாசம் அனுபவிப்பதை விரும்பாத பொதுமக்களில் பலர், கணிசமான அளவிற்கு மக்கள் நீதிக் கட்சியில் சேர்ந்தனர். 2003ஆம் ஆண்டில் மக்கள் நீதிக் கட்சியும், மலேசிய மக்கள் கட்சியும் ஒன்றிணைந்து, "கெடிலான்" கூட்டணியை உருவாக்கின. 

அந்த ஆண்டு நடைபெற்ற பொதுத் தேர்தலில் ஒரே ஒரு நாடாளுமன்ற இடத்தைப் பிடித்த "கெடிலான்" எனும்மக்கள் நீதிக் கட்சி, 2008ஆம் ஆண்டு பொதுத் தேர்தலில் 31 இடங்களைப் பிடித்தது. அது ஒரு வரலாற்றுச் சாதனையாகும். மலேசியாவில் இண்ட்ராப் எனும் மலேசிய இந்திய சமூக அமைப்பு ஏற்படுத்திய அரசியல் நிலைத் தடுமாற்றத்தில், ஆளும் பாரிசான் நேசனல் கூட்டணி மூன்றில் இரண்டு நாடாளுமன்றப் பெரும்பான்மையை இழந்தது.

2004ஆம் ஆண்டு, டத்தோ ஸ்ரீ அன்வார் இப்ராஹிம் சிறையில் இருந்து விடுவிக்கப்பட்டார். ஆனால், அவர் ஐந்து ஆண்டுகளுக்கு அரசியலில் ஈடுபடக்கூடாது என்று மலேசிய அரசாங்கம் தடை விதித்தது. அந்தத் தடை 14 ஏப்ரல் 2008இல் நீக்கப்பட்டது. அதற்குள் 2008ஆம் ஆண்டு பொதுத் தேர்தலும் நடந்து முடிந்தது. 

அந்தக் கட்டத்தில் அவருடைய மனைவி வான் அசீசா வான் இஸ்மாயில், மலேசிய நாடாளுமன்றத்தின் பெர்மாத்தாங் பாவ் தொகுதியின் மக்களவை உறுப்பினராக இருந்தார். அன்வார் இப்ராஹிம் விடுதலையானதும் பெர்மாத்தாங் பாவ் தொகுதியின் நாடாளுமன்ற உறுப்பினராக இருந்த வான் அசீசா வான் இஸ்மாயில், அதாவது அன்வார் இப்ராஹிமின் மனைவி, தன் நாடாளுமன்றப் பதவியை ராஜிநாமா செய்தார். 

அன்வர் என்று அழைக்கப்படும் இவர் மலேசியத் தமிழர் மத்தியில் மிகப் பிரபலம் ஆன அரசியல்வாதி ஆவார். இவர் மலேசிய முன்னாள் துணைப் பிரதமராகவும் முன்னாள் எதிர்க்கட்சித் தலைவராக பொறுப்பு வகித்தார். அன்வர் தற்போது அவரது குதப்புணர்ச்சி குற்றச்சாட்டு உறுதிபடுத்தப்பட்ட பின்னர் ஐந்து ஆண்டு சிறை தண்டனையிள் உள்ளார். 

மலேசிய 13வது பாராளுமன்றத்தில் பிகேஆர் உறுப்பினர்கள் தற்போது 29பேர் உள்ளனர் இதில் நான்கு பேர் தமிழர்கள் ஆவர்.












ஒரு நியாயமான, ஓர் ஐக்கியமான, வளர்ச்சி பெறும் ஜனநாயக சமூகத்தை உருவாக்கும் நோக்கமே கெடிலான் அரசியல் கூட்டணியின் தலையாயக் கொள்கைப்பாடாக அமைந்து உள்ளது. இருப்பினும், தன் செயல்பாட்டில் சமூகப் பொருளாதார நீதிகளைப் பேணிக் காப்பதிலும்; அரசியல் லஞ்ச ஊழல்களைத் துடைத்தொழிப்பதிலும்; மனித உரிமைகளைப் பாதுகாப்பதிலும் தீவிரம் காட்டி வருகிறது.



</doc>
<doc id="170180" url="https://ta.wikipedia.org/wiki?curid=170180" title="உழிஞைக் கொடி">
உழிஞைக் கொடி

உழிஞைக் கொடி (cassytha filiformis) உயிருள்ள மரவகைகளை மூடிக்கொண்டு படரும் ஒருவகை காட்டுக்கொடி. இக் கொடி மரத்தை மூடிக்கொண்டு படர்வதுபோல பகைவர் மதிலைப் படை வீரர்கள் முற்றுகையிடும் போர்முறையைத் தமிழ் இலக்கணங்கள் உழிஞைத் திணை எனக் குறிப்பிடுகின்றன. இந்த மதில் போரைப் பற்றிப் பாடப்பட்ட 30 பாடல்களைக் கொண்ட நூல் தொகுப்பைச் சிற்றிலக்கியங்களில் ஒன்றாகப் பிற்காலப் பாட்டியல் நூல்கள் குறிப்பிடுகின்றன. இதனை இக்காலத்தில் கொற்றான் என்றும், முடக்கொற்றான் என்றும் நாட்டுப்பற மக்கள் வழங்குகின்றனர். மக்களை ஆளும் அரசன் (கொற்றவன்) போல மரத்தை ஆண்டுகொண்டு படரும் கொடியைக் கொற்றான் என்பது மரூஉ-மொழி. மரங்களை மூடி முடமாக்கும் கொற்றானை முடக்கொற்றான் என்பதும் காரணப்பெயர்.


</doc>
<doc id="170192" url="https://ta.wikipedia.org/wiki?curid=170192" title="இலங்கை சட்டவாக்கப் பேரவைத் தேர்தல், 1911">
இலங்கை சட்டவாக்கப் பேரவைத் தேர்தல், 1911

பிரித்தானிய இலங்கையின் சட்டவாக்கப் பேரவைக்கான தேர்தல் ("election to the Legislative Council of Ceylon") 1911 ஆம் ஆண்டில் இடம்பெற்றது.

இலங்கையின் சட்டவாக்கப் பேரவை 1833 ஆம் ஆண்டில் கோல்புறூக்-கேமரன் ஆணைக்குழுவின் பரிந்துரைக்கேற்ப அமைக்கப்பட்டது. ஆரம்பத்தில் பிரித்தானிய ஆளுநர் உட்பட 16 உறுப்பினர்கள் அங்கம் வகித்தனர். இவர்களில் இலங்கை நிறைவேற்றுப் பேரவையின் ஐவர், நான்கு அரசாங்க அதிகாரிகள், மேலும் ஆறு பேர் அதிகாரபூர்வமற்ற உறுப்பினர்கள் (மூன்று ஐரோப்பியர், ஒரு சிங்களவர், ஒரு தமிழர், ஒரு பரங்கியர்) நியமிக்கப்பட்டனர். 

1889 இல் அதிகாரபூர்வமற்ற உறுப்பினர்களின் எண்ணிக்கை எட்டாக அதிகரிக்கப்பட்டது (மூன்று ஐரோப்பியர், ஒரு கீழைத்தேய சிங்களவர், ஒரு கண்டியச் சிங்களவர், ஒரு தமிழர், ஒரு சோனகர், ஒரு பரங்கியர்).

1910 ஆம் ஆண்டில் மொத்த உறுப்பினர்களின் எண்ணிக்கை 18 இலிருந்து 21 ஆக அதிகரிக்கப்பட்டது. இவர்களில் 11 பேர் அதிகாரபூர்வ உறுப்பினர்களும் 10 அதிகாரபூர்வமற்ற உறுப்பினர்களும் (இரண்டு தேர்ந்தெடுக்கப்பட்ட ஐரோப்பியர், ஒரு தேர்ந்தெடுக்கப்பட்ட பரங்கியர், ஒரு தேர்ந்தெடுக்கப்பட்ட இலங்கைக் கல்விமான், இரண்டு நியமனம் பெற்ற கீழைத்தேய சிங்களவர், இரண்டு நியமனம் பெற்ற தமிழர், ஒரு நியமனம் பெற்ற கண்டிச் சிங்களவர், ஒரு நியமனம் பெற்ற சோனகர்) ஆவர் மூவாயிரத்துக்கும் குறைவான இலங்கையர்கள் நான்கு அதிகாரபூர்வமற்ற உறுப்பினர்களுக்காக வாக்களிக்கத் தகுதி பெற்றனர்.

இலங்கை முழுவதற்கும் படித்த இலங்கையர் ஒருவரைத் தேர்ந்தெடுப்பதற்காகப் படித்தவர்களுக்கு மட்டுமே வாக்குரிமை வழங்கப்பட்டது. அந்நாளில் இலங்கை மக்கள்தொகையில் 4% மட்டுமே படித்தவர்களாக அங்கீகரிக்கப்பட்டனர். இதற்காக மருத்துவர் மார்க்கசு பெர்னாண்டோ, பொன். இராமநாதன் ஆகியோர் போட்டியிட்டனர். சிங்கள மக்களிடையே பெரும் செல்வாக்குப் பெற்றிருந்த இராமநாதன் பெரும்பான்மை வாக்குகளால் வெற்றி பெற்றார்.

ஆறு பேர் உத்தியோகப்பற்றற்ற முறையில் நியமிக்கப்பட்டனர்.

புதிய சட்டவாக்க சபை 1912 சனவரி 16 இல் ஆளுனர் மெக்கலம் என்பவர் தலைமையில் கூடி, புதிய உறுப்பினர்கள் சத்தியப் பிரமாணம் எடுத்துக் கொண்டனர்.


</doc>
<doc id="170196" url="https://ta.wikipedia.org/wiki?curid=170196" title="எஸ். அகஸ்தியர்">
எஸ். அகஸ்தியர்

எஸ். அகஸ்தியர் (ஆகத்து 24, 1926 - டிசம்பர் 8, 1995) ஓர் ஈழத்து எழுத்தாளர். சிறுகதைகள், குறும் புதினங்கள், புதினங்கள், மேடை நாடகங்கள், ஆய்வுக் கட்டுரைகள் எனப் பல கோணங்களிலும் எழுதியவர். 1986 ஆம் ஆண்டில் புலம் பெயர்ந்து பிரான்சில் வாழ்ந்து வந்தார்.

அகஸ்தியர் யாழ்ப்பாணம், ஆனைக்கோட்டை என்ற கிராமத்தில் சவரிமுத்து, அன்னம்மாள் ஆகியோருக்கு மூன்றாவது மகனாகப் பிறந்தார். தனது 20வது அகவையில் கவிதை மூலம் எழுத்துலகிற்கு அறிமுகமானார். சுதந்திரனில் எழுதத் தொடங்கியவ்ர் தினகரன், வீரகேசரி, தினபதி, ஈழநாடு, மல்லிகை, சுடர் ஆகிய பத்திரிகைகளில் எழுதினார். எழுத்து, தீபம், கண்ணதாசன், கலைமகள், தாமரை போன்ற தமிழக இதழ்களும் இவரது சிறுகதைகளைப் பிரசுரித்தன. தாமரை இதழ் 1970 ஆம் ஆண்டில் இவருடைய படத்தை அட்டையில் பிரசுரித்தது.




</doc>
<doc id="170201" url="https://ta.wikipedia.org/wiki?curid=170201" title="நுட்பம் இலங்கை">
நுட்பம் இலங்கை

இலங்கையினை, குறிப்பாக இலங்கைத் தமிழர்களை மையப்படுத்திய நுட்பம் - இலங்கைத் தமிழ் தகவல் தொழில்நுட்ப அமையம் 15-5-2011 இல் உருவாக்கப்பட்டது. இலாபநோக்கற்ற அமைப்பாக இயங்கி தமிழில் தகவல் தொழில்நுட்பம் வளர்த்தல், தகவல் தொழில்நுட்பம் ஊடாக தமிழ் வளர்த்தல், தமிழ் தகவல் தொழில்நுட்பவியலாளர்களை ஒன்றிணைத்தல், தமிழ் மொழியின் ஊடாக தமிழ் மக்களும் தகவல் தொழில்நுட்ப அறிவை பெற்றுக்கொள்ள வழிசமைத்தல் ஆகிய செயற்பாடுகளை முன்னெடுத்தல் எனும் நோக்கில் இவ்வமையம் உருவாக்கப்பட்டிருக்கிறது. உறுப்பினர்களினால் உறுப்பினர் சபையில் இருந்து தெரிவுசெய்யப்பட்ட 9 போ் கொண்ட இயக்குனர்சபை அமையத்தினை வழிநடாத்தும்.

அமையத்தின் வண்ணங்களாக நீலம் சிவப்பு மஞ்சள் ஆகிய மூன்றும் ஏற்றுக்கொள்ளப்பட்டிருக்கிறது.













</doc>
<doc id="170204" url="https://ta.wikipedia.org/wiki?curid=170204" title="2012 டிஏ14">
2012 டிஏ14

2012 டிஏ என்பது ஏறத்தாழ 50 மீட்டர் விட்டமும், 190,000 மெட்ரிக் தொன் எடையும் கொண்ட புவிக்குக் கிட்டவாகவுள்ள ஒரு சிறுகோள் ஆகும். இது 2012 பெப்ரவரி 23 இல் எசுப்பானியாவின் கிரனாடாவில் உள்ள வானியல் அவதான நிலையம் ஒன்றின் மூலம் கண்டறியப்பட்டது. இவர்களின் கணிப்பின் படி, இச்சிறுகோள் 2013, பெப்ரவரி 15 இல் இதற்கும் புவியின் மையப்பகுதிக்கும் இடையேயான தூரம் 0.0174 வாஅ (2,600,000 கிமீ; 1,620,000 மைல்) ஆக இருந்தது. சிறுகோள் புவியின் மேற்பரப்பை 27,700கிமீ தூரத்தில் கடந்தது. இவ்வாறான அறிந்த பருமன் கொண்ட ஒரு வான்பொருள் ஒன்று பூமியைக் கடந்து செல்லும் தூரம் இதுவே மிகக் குறைந்ததாகும்.



</doc>
<doc id="170210" url="https://ta.wikipedia.org/wiki?curid=170210" title="மார்கோவ் அமைப்பு">
மார்கோவ் அமைப்பு

நிகழ்தகவு கோட்பாட்டில், மார்கோவ் அமைப்பு (Markov model) ஒரு வகை கோல அமைப்பு (graphical model) ஆகும். மாறிகளின் கூடிய நிகழ்தகவு கீழ்க்கண்டவாறு குறிக்கப்படும்.
இங்கு formula_2 ஒட்டுமொத்த சார்பு (partition function) மற்றும் formula_3 வலிமை சார்பு (potential function) ஆகும்.
இந்த அமைப்பில் அடுத்து வரும் நிலை தற்போதைய நிலையை மட்டுமே சார்ந்திருக்கும். ஒரு குறிப்பிட்ட மாறியின் நிகழ்தகவைக் கண்டறிய தகவல் பரிமாற்றத்தைப் (belief propagation) பயன்படுத்தலாம்.

இத்தகைய அமைப்பில், சில நிலைகள் காணப்படவில்லை என்றால், மறைந்த மார்கோவ் அமைப்பு (Hidden Markov Model, or HMM) நேரிடும். இதன் நிகழ்தகவு எடை கீழ்க்கண்டவாறு குறிக்கப்படும்.
இங்கு formula_6 நோக்கிய அளவீடுகள் மற்றும் formula_7 மறைந்த மாறிகள் ஆகும்.

இயல்நிலைப் பரவலைக் கொண்டு கால்மன் வடிப்பானை அமைப்பைப் பெறலாம்.



</doc>
<doc id="170218" url="https://ta.wikipedia.org/wiki?curid=170218" title="விழிஞம்">
விழிஞம்

விழிஞம் பாண்டியர் நாட்டுத் துறைமுகம். இது சங்ககாலத்தில் பாண்டியர் கீழிருந்த ஆய் நாட்டில் இருந்த தொலெமி குறிப்பிடும் எலங்கோன் நகரமே என்பது மயிலையார் கருத்து. மேலும் நெடுமாறன் என்ற பாண்டியன் சேர அரசனோடு கோட்டாற்றிலும் விழிஞத்திலும் போர் செய்தானெனப் பாண்டிக்கோவை கூறுகின்றது. இதில் விழிஞத்தில் நடந்தது கடற்போர் என்பது குறிப்பிடத்தக்கது.


</doc>
<doc id="170220" url="https://ta.wikipedia.org/wiki?curid=170220" title="எ செபரேஷன் (திரைப்படம்)">
எ செபரேஷன் (திரைப்படம்)

எ செபரேஷன் (பெர்சிய மொழியில்: جدایی نادر از سیمین‎ Jodái-e Náder az Simin, "The Separation of Nader from Simin") (ஆங்கிலம்: A Separation) 2011-ம் ஆண்டு பெர்சிய மொழியில் வெளிவந்த ஈரானிய திரைப்படம் ஆகும். அஸ்கஃர் ஃபர்ஹாதி எழுதி இயக்கிய இந்தத் திரைப்படத்தில் லெய்லா ஹாடாமி, பெய்மன் மோஆதி, ஷாகாப் ஹோசினி, சாரெ பயட் மற்றும் சாரினா ஃபர்ஹாதி போன்றோர் நடித்துள்ளனர். படத்தின் கதை ஒரு ஈரானிய நடுத்தர வர்க்க தம்பதியினரின் விவாகரத்து பிரிவு, கணவனின் அல்சைமர் நோயால் பாதித்த வயோதிக தந்தையைப் பார்த்துக்கொள்ள அவன் நியமிக்கும் ஒரு பணிப்பெண்ணினால் ஏற்படும் பிரச்சனைகளை குறித்து போகிறது. 

இப்படம் சிறந்த வெளிநாட்டுப்படத்திற்கான 2012 அகாடமி விருதை வென்றது, இதுவே இவ்விருதைப்பெறும் முதல் ஈரானிய படமாகும். மேலும் இது, 61-வது பெர்லின் உலக திரைப்படத் திருவிழாவில் சிறந்த படத்திற்கான கோல்டன் பியர்(Golden bear) விருதும், சிறந்த நடிகர் மற்றும் நடிகைக்கான சில்வர் பியர்(Silver bear) விருதும் வென்றுள்ளது. கோல்டன் பியர் விருது பெறும் முதல் ஈரானிய திரைப்படம் இதுதான்<ref name="http://www.spiegel.de/international/zeitgeist/0,1518,746610,00.html"></ref>. சிறந்த திரைப்படத்திற்கான கோல்டன் குளோப் விருதையும் வென்றுள்ளது<ref name="http://latimesblogs.latimes.com/movies/2012/01/separation-golden-globes-best-foreign-language-film.html"></ref>. இத்திரைப்படம் சிறந்த திரைக்கதைக்கான அகாடமி விருதிற்கும் முன்மொழியப்பட்டது; கடந்த ஐந்து ஆண்டுகளில் ஆங்கிலம் அல்லாத ஒரு படம் இந்தப் பகுப்பிற்கு(category) பரிந்துரைக்கப்பட்டது என்பதும் குறிப்பிடத்தக்கது.<ref name="http://abcnews.go.com/Entertainment/2012-oscar-nominees-full-list/story?id=15427892#.Tx7ROKsSgs8"></ref>.


</doc>
<doc id="170221" url="https://ta.wikipedia.org/wiki?curid=170221" title="மாறுதடம்">
மாறுதடம்

மாறுதடம் என்பது 2013 ஆம் ஆண்டில் வெளிவரவிருக்கும் ஈழத்தின் புலம்பெயர் தமிழர்களின் முழு நீளத் தமிழ்த் திரைப்படம் ஆகும். இது சுவிட்சர்லாந்தில் ஓசை பிலிம்ஸ் தயாரிப்பில் சக. ரமணனின் நெறியாள்கையில் விஸ்னி சினி ஆர்ட்ஸ் வெளியீடாககும். சுமார் 50 இற்கும் மேற்பட்ட கலைஞர்கள் இந்தத் திரைப்படத்தில் நடித்துள்ளனர்.


இத்திரைப்படம் கடந்த இரண்டரை ஆண்டுகளாக சுவிட்சர்லாந்திலும் யாழ்ப்பாணத்திலும் உருவாக்கப்பட்டு இரண்டரை மணி நேரத் திரைப்படமாக வெளிவருகிறது.


</doc>
<doc id="170224" url="https://ta.wikipedia.org/wiki?curid=170224" title="ஹாம்ப்சையர் துடுப்பாட்ட அணி தலைவர்களின் பட்டியல்">
ஹாம்ப்சையர் துடுப்பாட்ட அணி தலைவர்களின் பட்டியல்

பின்வரும் முதல்தர துடுப்பாட்டக்காரர்கள் ஹாம்ப்சையர் துடுப்பாட்ட அணியின் தலைவர்களாக இருந்தவர்களாவர்



</doc>
<doc id="170227" url="https://ta.wikipedia.org/wiki?curid=170227" title="கலப்பமைப்பு">
கலப்பமைப்பு

புள்ளியியலில், கலப்பமைப்பைக் (mixture model) கொண்டு கொத்தாக்கத்தைப் (clustering) புரியலாம்.
இங்கு இயல்நிலைப் பரவல் பயன்படுத்தப்பட்டது. இவ்வாறு, துணைமாறியை சாராத அமைப்பில், டிரிச்லே பரவலையும் பயன்படுத்தலாம். அப்பொழுது formula_2 என்ற அமைப்பில் கொத்தாக்கத்தைப் புரியலாம்.



</doc>
<doc id="170228" url="https://ta.wikipedia.org/wiki?curid=170228" title="நிகழ்வெண் பரவல்">
நிகழ்வெண் பரவல்

புள்ளியியலில் நிகழ்வெண் பரவல் ("Frequency distribution") என்பது ஒரு தரவின் சீர்படுத்தி அமைக்கப்பட்ட வடிவமாகும். இதில் தரவின் சில மதிப்புகள் ஒன்றுக்கும் மேற்பட்ட தடவைகள் தோன்றும் போது ஒவ்வொரு மதிப்பும் எத்தனை முறை நிகழ்கின்றதோ அந்த எண்ணிக்கை அதன் நிகழ்வெண்ணாகக் குறிக்கப்பட்டு, தரவு முழுமையும் சுருக்கமான அட்டவணை வடிவில் தரப்படுகிறது. இவ்வட்டவணை நிகழ்வெண் அட்டவணை எனப்படுகிறது. ஒரு தரவு, நிகழ்வெண் அட்டவணை வடிவில் இருந்தால் அதன் தன்மையைப் புரிந்து கொள்வது எளிது.


முழுத் தரவும் வரிசையாக எழுதப்பட்டிருப்பதை விட இவ்வாறு அட்டவணையாகத் தரப்படும்போது அந்த குறிப்பிட்டத் தேர்வில் மாணவர்களின் திறனை எளிதாக அறிந்துகொள்ள முடிகிறது.



</doc>
<doc id="170230" url="https://ta.wikipedia.org/wiki?curid=170230" title="இங்கிலாந்தின் ஒருநாள் பன்னாட்டுத் துடுப்பாட்டக்காரர்கள் பட்டியல்">
இங்கிலாந்தின் ஒருநாள் பன்னாட்டுத் துடுப்பாட்டக்காரர்கள் பட்டியல்

இது இங்கிலாந்தின் ஒருநாள் பன்னாட்டுத் துடுப்பாட்டக்காரர்கள் பட்டியல் ஆகும். பின்வரும் பட்டியலில் குறைந்தபட்சம் ஒரு போட்டியில் பங்கேற்ற இங்கிலாந்துத் துடுப்பாட்டக்காரர்கள் குறிப்பிடப்பட்டுள்ளனர்.

28 திசம்பர் 2010 இன்படி இந்தப் புள்ளிவிவரங்கள் சரியானவையே.

குறிப்புகள்:




</doc>
<doc id="170232" url="https://ta.wikipedia.org/wiki?curid=170232" title="பிராபோர்ன் விளையாட்டரங்கம்">
பிராபோர்ன் விளையாட்டரங்கம்

பிராபோர்ன் விளையாட்டரங்கம் ("Brabourne Stadium") இந்திய பெருநகரம் மும்பையிலுள்ள ஓர் துடுப்பாட்ட விளையாட்டரங்கமாகும். இந்த மைதானத்திற்கு இந்தியத் துடுப்பாட்ட சங்கம் (CCI) உரிமையாளராக உள்ளது. பிராபோர்ன் விளையாட்டரங்கமே இந்தியாவின் முதல் நிலைத்த கட்டுமானம் கொண்ட விளையாட்டு அரங்கமாகும். 2006ஆம் ஆண்டு வரை இதன் வடக்கு அமர்பகுதியில் இந்தியத் துடுப்பாட்டக் கட்டுப்பாடு வாரியத்தின் (BCCI) தலைமையகமும் 1983 துடுப்பாட்ட உலகக்கிண்ண கோப்பையும் இங்கு அமைந்திருந்தது. இவை இரண்டுமே 2006இல் புதியதாகக் கட்டப்பட்ட வான்கேடே அரங்கத்தில் உள்ள "துடுப்பாட்ட மையத்திற்கு" மாற்றப்பட்டன.

இந்த விளையாட்டரங்கத்தில் 1948 முதல் 1972 வரை தேர்வுத் துடுப்பாட்டங்கள் ஆடப்பட்டன. இதற்கு முன்னதாக 1937 முதல் 1946 வரை மும்பை பென்டாங்குலர் ஆட்டங்கள் நடந்து வந்தன. சிசிஐயுடனான நுழைவுச்சீட்டு குறித்த சர்ச்சைக்குப் பின்னர் "மும்பை துடுப்பாட்ட சங்கம்" (BCA) புதிய வான்கேடே அரங்கத்தைக் கட்டியது. இதன்பிறகு தேர்வுத் துடுப்பாட்டங்கள் இங்கு நடைபெறவில்லை. சில முதல்தர துடுப்பாட்ட போட்டிகள் வருகை புரியம் அணிகளுடன் விளையாடப்பட்டது. துடுப்பாட்டத்தைத் தவிர இங்கு டென்னிசு போட்டிகளும் காற்பந்தாட்ட போட்டிகளும் இசை நிகழ்ச்சிகளும் நிகழ்த்தப்பட்டுள்ளன. 

அண்மையில், மீண்டும் பன்னாட்டுத் துடுப்பாட்ட விளையாட்டுக்கள் இங்கு நடத்தப்படுகின்றன. 2006ஆம் ஆண்டில் ஐசிசி சாம்பியன்சு கோப்பைக்கான விளையாட்டுக்களும் 2007இல் முதல் இருபது20 பன்னாட்டுப் போட்டியும் நடத்தப்பட்டுள்ளன. மீண்டும் முதல் தேர்வுத் துடுப்பாட்டம் 36 ஆண்டுகளுக்குப் பின்னர் 2009இல் விளையாடப்பட்டது. இந்தியன் பிரீமியர் லீக்கின் மூன்றாவது பதிப்பில் 2010இல் மும்பை இந்தியன்ஸ் அணியின் தாய் மைதானமாக இருந்தது.


</doc>
<doc id="170233" url="https://ta.wikipedia.org/wiki?curid=170233" title="லமி">
லமி

லமி பிஜி நாட்டின் ரெவா மாகாணத்தில் அமைந்துள்ள நகரம். இது 2007 ஆம் ஆண்டு கணக்கெடுப்பின்படி 20,529 மக்கள்தொகையைக் கொண்டிருந்தது. இதன் பரப்பளவு 680 சதுர கிலோமீட்டர்கள்.
தேர்ந்தெடுக்கப்பட்ட பன்னிரெண்டு உறுப்பினர் கொண்ட மாகாண சபை இம்மாகாண நிர்வாகத்தை மேற்கொள்ளும். 


</doc>
<doc id="170236" url="https://ta.wikipedia.org/wiki?curid=170236" title="தொலைகதிர் மருத்துவம்">
தொலைகதிர் மருத்துவம்

தொலைகதிர் மருத்துவம் (Teletherapy) என்பது கதிர்மருத்துவத்தின் ஒரு பகுதியாகும். இங்கு கதிர்வீச்சி மூலம் நோயாளியின் புறப்பரப்பிலிருந்து பொதுவாக 80 முதல் 100 செ.மீ தொலைவில் இருக்கும். கோபால்ட்-60, நேர்கோட்டு வேகவளர்த்திகள்( Clinac) பெரிதும் பயன்படுகின்றன. இன்று சிறப்பான பல கருவிகள் உள்ளன. மாறாக அண்மைக் கதிர் மருத்துவத்தில் (Brachytherapy) கதிர்வீச்சி மூலம் புற்று நோய்கண்ட திசுவினை அடுத்து அல்லது திசுவில் ஊன்றி இருக்குமாறு அமைத்து மருத்துவம் மேற்கொள்ளப்படுகிறது.
இங்கு கதிர் மூலமாக கோபால்ட்-60, சீசியம் -137, இரிடியம்-192, போன்ற கதிர் தனிமங்கள் பெரிதும் பயன்படுகின்றன.


</doc>
<doc id="170242" url="https://ta.wikipedia.org/wiki?curid=170242" title="வழுக்கை">
வழுக்கை

வழுக்கை (Alopecia) என்பது தலையிலிருந்தோ, உடம்பிலிருந்தோ முடி இழத்தலைக் குறிக்கும். தலை வழுக்கை (baldness) பகுதியாகவோ அல்லது மொத்தமாகவோ தலையிலிருந்து முடி இழப்பதையும், முடி நலிவடைவதையும் குறிக்கும். வழுக்கை அமைப்பும், அளவும் மாறுபட்டாலும், ஆண்களிலுள்ள வழுக்கையை (androgenic alopecia, alopecia androgenetica, alopecia seborrheica) இது பொதுவாகக் குறிப்பிடுகிறது. நாள்பட்ட, சிகிச்சையளிப்பதற்கு கடினமான, உத்வேக கட்டுப்பாட்டு பிறழ்வாக (impulse control disorder) வகைப்படுத்தப்பட்ட, தவிர்க்க இயலாத முடி இழுக்கும் வியாதியினாலும் (trichotillomania) முடி இழப்பு ஏற்படும்.


</doc>
<doc id="170244" url="https://ta.wikipedia.org/wiki?curid=170244" title="பாண்டவர் பூமி (திரைப்படம்)">
பாண்டவர் பூமி (திரைப்படம்)

பாண்டவர் பூமி 2001 இல் வெளிவந்த தமிழ்த் திரைப்படமாகும். அருண் விஜய் நடித்த இப்படத்தை சேரன் இயக்கினார்.

குடும்பத் திரைப்படம்

கதைச்சுருக்க எச்சரிக்கை: கதைச்சுருக்கம் மற்றும்/அல்லது கதை முடிவு விவரங்கள், கீழே தரப்பட்டுள்ளன

கிராமத்தில் தங்களது சொந்த வீட்டைக் கட்ட விரும்புகிறார்கள் ஒரு கூட்டுக் குடும்பமாய் வாழும் சகோதர சகோதரிகள். வீடு கட்ட அங்கே வரும் பொறியாளர் அருண் விஜய் வீட்டில் உள்ள இளம் பெண் ஷமிதா மீது காதல் கொள்கிறார். வீட்டில் உள்ளவர்களின் மர்மமான கடந்தகாலம் தெரியவந்த போது, பொறியாளர் அதிர்ச்சி அடைகிறார் . அந்த பாசமிகு குடும்பம் அவர்களின் காதலை ஏற்றுக் கொண்டு விட்டார்களா இல்லையா என்பதை கதையின் முடிவு சொல்கிறது.



</doc>
<doc id="170246" url="https://ta.wikipedia.org/wiki?curid=170246" title="சிம்மாதிரி">
சிம்மாதிரி

சிம்மாதிரி அப்பளசாமி (ஆங்கிலம்: Simmathiri), (பிறப்பு: அக்டோபர் 4, 1950) மலேசியாவில், தமிழ்மொழி, தமிழ்ப் பள்ளிகளின் உரிமைகளுக்காகப் போராடி வருபவர். மலேசிய மனித உரிமைக் கழகத்தின் செயல்பாட்டாளர். தமிழ் மொழிப் பள்ளிகளை மலேசிய அரசாங்கம் பாரபட்சம் இல்லாமல் நடத்த வேண்டும் என்று போராட்டம் நடத்தி வருபவர். 'எங்கள் உரிமை எங்களுக்கு வேண்டும்' என மலேசிய இந்தியர்களின் உரிமைகளுக்காகக் குரல் கொடுக்கும் மலேசியர்களில் தனிச் சிறப்பைப் பெறுகின்றார்.

கேமரன் மலையின் காடுகள் அழிக்கப்படுவதைத் தடுத்து நிறுத்துவதற்கு மக்கள் பேரணியைத் திரட்டி, மறியலில் ஈடுபட்டதால் கைது செய்யப்பட்டவர். கேமரன் மலை வாழ் தமிழர்களின் வியாபார நிலப் பிரச்னைகளைத் தீர்த்து வைப்பதில் ஒரு கொள்கைப் பிடிப்பாடு கொண்டவர். கேமரன் மலையின் இயற்கை வளத்தைப் பாதுகாப்பதில் முன்னிலை வகிக்கின்றார்.

அரசாங்கத்தையும், தன்னைச் சார்ந்த அரசியல் கட்சியையும் எதிர்பார்த்து நிற்காமல், தன் சொந்த வருமானத்தில் அரசியல் செலவுகளைக் கவனித்துக் கொள்கிறார். அரசியல் வாழ்க்கையில் தன்னலமற்றச் சேவைகளை வழங்கி வரும் ஒரு நடுநிலைவாதி.

2008 ஆம் ஆண்டு பொதுத் தேர்தலில் 42,436 வாக்காளர்கள் கொண்ட கேமரன் மலை நாடாளுமன்றத் தொகுதியில் எஸ்.கே. தேவமணியை எதிர்த்து நின்றவர். மிகக் குறுகிய 1466 வாக்குகள் வித்தியாசத்தில் தோல்வி கண்டவர்.


</doc>
<doc id="170250" url="https://ta.wikipedia.org/wiki?curid=170250" title="ஸ்ரீ (திரைப்படம்)">
ஸ்ரீ (திரைப்படம்)

ஸ்ரீ 2002 இல் வெளிவந்த தமிழ்த் திரைப்படமாகும். சூர்யா நடித்த இப்படத்தை புஷ்பவாசகன் இயக்கினார். இயக்குனர் ஆர். வி. உதயகுமார் இத்திரைப்படத்தின் சில பாடல்களை எழுதியுள்ளார்.

குடும்பத் திரைப்படம்



</doc>
<doc id="170252" url="https://ta.wikipedia.org/wiki?curid=170252" title="வருஷமெல்லாம் வசந்தம்">
வருஷமெல்லாம் வசந்தம்

வருஷமெல்லாம் வசந்தம் 2002 ஆம் வந்த தமிழ்த் திரைப்படம். இத்திரைப்படத்தில் மனோஜ், குணால், அனிதா மற்றும் பலர் நடித்துள்ளனர்.

காதல் திரைப்படம்

படிப்பறிவு கொண்ட ஒரு சகோதரன் , படிப்பறிவு இல்லாத ஒரு சகோதரன் இருவருக்கும் இடையிலுள்ள கருத்து வேறுபாடுகள், ஒரு பெண் மேல் இருவருக்கும் வரும் காதலினால் போட்டி, பொறாமையாக மாறுகிறது. அப்பெண்ணைக் கவர அவர்கள் செய்யும் முயற்சிகளும், அப்பெண் யாரை விரும்பினாள் என்று செல்லும் கதை. 


</doc>
<doc id="170253" url="https://ta.wikipedia.org/wiki?curid=170253" title="திருவாவடுதுறை ஆதீன பரம்பரை">
திருவாவடுதுறை ஆதீன பரம்பரை

திருவாடுதுறை ஆதீன பரம்பரை 12 ஆம் நூற்றாண்டில் தொடங்கி, 14 ஆம் நூற்றாண்டு வரை தொடர்கிறது. சிவஞான போதம் என்னும் நூலை இயற்றிய மெய்கண்டார் (1125-1175) இதன் முதல் குரு. எனவே இதனை ‘மெய்கண்டார் பரம்பரை’ என்றும், ‘மெய்கண்டார் சந்தானம்’ என்றும் குறிப்பிடுகின்றனர். இவர்களாலும், இவருக்கு முந்தைய இருவராலும் இயற்றப்பட்ட நூல்கள் மெய்கண்ட சாத்திரங்கள் என வழங்கப்படுகின்றன. 

மெய்கண்டார் மாணாக்கர் இருவர். ஒருவர் சிவஞான சித்தியார், இருபா இருபது ஆகிய நூல்களை இயற்றிய அருணந்தி சிவாசாரியார் (1180-1275). மற்றொருவர் மணவாசகம் கடந்தார் (1225-1275). 

அருணந்தி சிவாசாரியார் மாணாக்கர் சதமணிக் கோவை நூலை இயற்றிய கடந்தை மறைஞான சம்பந்தர் (1275-1300). இவரது மாணாக்கர் இருவர். ஒருவர் கொற்றவன்குடி உமாபதி சிவாசாரியார் (1300-1325). மற்றொருவர் மச்சுச் செட்டியார் என்னும் அருள் நமச்சிவாயர் (1300-1330)

மச்சுச் செட்டியார் மாணாக்கர் இருவர். ஒருவர் சித்தர் சிவப்பிரகாசர். இவர் எந்த நூலும் இயற்றவில்லை. நீண்ட கால இடைவெளிக்குப் பின்னர் இவரது கருத்துக்களைப் பின்பற்றியவர் மூவலூர் நமசிவாய மூர்த்தி (1525). இவர் திருவாடுதுறை ஆதீன முதல் குரு.

மச்சுச் செட்டியாரின் மற்றொரு மாணாக்கர் காழி கங்கைகொண்டார் (1310-1340). இவரும் எந்த நூலும் செய்யவில்லை. இவரது மாணாக்கர் காழி – பழுதை கட்டி சிற்றம்பலநாடி (1325-1350) இவரால் எழுதப்பட்ட நூல்கள் பல. 




</doc>
<doc id="170256" url="https://ta.wikipedia.org/wiki?curid=170256" title="விவரமான ஆளு">
விவரமான ஆளு

விவரமான ஆளு 2002 ஆம் வந்த தமிழ்த் திரைப்படம். இத்திரைப்படத்தில் சத்யராஜ், தேவயானி மற்றும் பலர் நடித்துள்ளனர்.

நகைச்சுவைத் திரைப்படம்

மயில்சாமி எந்த வகையிலும் முறையிலும் வாழ்க்கையில் பெரிய அளவில் உயர வேண்டும் என்ற தீர்மானம் கொண்ட ஒரு சிறு திருடன். இலவசத் திருமணங்கள் நடக்கும் வேளையில், கிடைக்கும் பணத்திற்காக, பாப்பு என்னும் கிராமத்துப் பெண்ணைத் திருமணம் புரிகிறான். அவளிடம் இருந்து விலகும் மயில்சாமி சென்னைக்குச் செல்கிறான் மயில்சாமி. அங்கு, மனநிலை சரி இல்லாத பணக்காரப் பெண் பப்பியை சந்திக்கிறார். அவள் மிகப் பெரிய சொத்துக்களின் வாரிசு என்று அறிந்து கொண்டதும், குறுக்கு வழியில் பப்பியை மணம் புரிந்து கொள்ள முயலுகிறார். இறுதியில் தனது தவறான எண்ணங்களை ஒழித்து தனது மனைவியுடன் இணைகிறார்.



</doc>
<doc id="170258" url="https://ta.wikipedia.org/wiki?curid=170258" title="சூரியனார் கோயில் ஆதீன பரம்பரை">
சூரியனார் கோயில் ஆதீன பரம்பரை

சைவ சித்தாந்தப் பரம்பரைகள் இரண்டு. ஒன்று தருமபுர ஆதீன பரம்பரை. மற்றொன்று இந்தச் சிவாக்கிர யோகிகள் பரம்பரை. சிவாக்கிர யோகிகள் 16-ஆம் நூற்றாண்டில் வாழ்ந்தவர். தமிழிலும் வடமொழியிலும் நூல்கள் பல இயற்றியவர். இந்தச் சிறப்புப் பற்றி இவருக்கு முன்னும் பின்னும் வாழ்ந்தவர்களை இவரது பெயரால் பரம்பரை எனக் குறிப்பிடலாயினர். இவருக்குச் சிவக்கொழுந்து சிவாசாரியார் என்ற பெயரும் உண்டு. இவர் வேளாளர் மரபில் வந்தவர்.

இந்தப் பரம்பரைக்கு வழங்கும் வேறு பெயர்கள்:
இரண்டு பரம்பரைக்கும் உபதேசம் பெற்ற சந்தான வரிசை வேறு. இவர்கள் வாழையடி வாழையாக அவரவர் குருவிடம் ஞானம் பெற்றவர்கள்.
சூரியனார் கோயிலுக்கு ஓர் ஆதீனம் உள்ளது. இந்த ஆதீனம் சிவக்கொழுந்து தேசிகர் என்னும் சிவாக்கிர யோகியால் தோற்றுவிக்கப்பட்டது. இவருக்கு முன்னரும் இந்தக் கோயிலுக்குப் பரம்பரை உண்டு என்று காட்டுகின்றனர். 15 ஆம் நூற்றாண்டில் தோன்றிய பரம்பரை இன்றும் தொடர்கிறது. பரம்பரை வரிசை சில குறிப்புகளுடன் வரிசைப்படுத்தி இங்குக் காட்டப்படுகிறது.



</doc>
<doc id="170259" url="https://ta.wikipedia.org/wiki?curid=170259" title="நரசிம்மா (திரைப்படம்)">
நரசிம்மா (திரைப்படம்)

நரசிம்மா 2001 ஆம் வந்த தமிழ் அதிரடித் திரைப்படம் ஆகும். இத்திரைப்படத்தில் விஜயகாந்த், இஷா கோபிகர் மற்றும் பலர் நடித்துள்ளனர்.இத்திரைப்படத்திற்கு மணிசர்மா இசையமைத்துள்ளார்.இத்திரைப்படம் ஜூலை 13,2001 அன்று வெளியானது.

காஷ்மீர் பிரிவினைவாதத்திற்காகப் போராடும் தீவிரவாதிகள், தமிழகத்தில் முக்கியமானவர்களைக் கொல்லவும், முக்கியக் கட்டிடங்களைத் தகர்க்கவும் திட்டமிடுகிறார்கள். அதைத் திறமையான அதிகாரி நரசிம்மா(விஜயகாந்த்) முறியடிப்பது எப்படி என்றும் சொல்லும் கதை.

http://www.cinesouth.com/cgi-bin/filmography/newfilmdb.cgi?name=narasimma


</doc>
<doc id="170262" url="https://ta.wikipedia.org/wiki?curid=170262" title="நண்பா நண்பா">
நண்பா நண்பா

நண்பா நண்பா 2002 ஆம் வந்த தமிழ்த் திரைப்படம். இத்திரைப்படத்தின் இயக்குநர் ஜெயபாரதி ஆவார். இத்திரைப்படத்தில் வாகை சந்திரசேகர், சார்லி மற்றும் பலர் நடித்துள்ளனர்.

கலைப்படம்

ஜோசப் , லாரன்ஸ் இருவரும் ஒரு அநாதை இல்லத்தில் ஒன்றாக வளர்ந்த நண்பர்கள். எதிர்பாராமல் நடைபெறும் விபத்தில் லாரன்ஸ் படுத்த விடுகிறார். ஒரு சின்ன அசைவிற்கும் ஜோசப்பை எதிர்பார்க்க வேண்டிய நிலைமை. அந்நிலையிலும் அவர்களின் நட்பை விளக்கும் கதை.

http://www.cinesouth.com/cgi-bin/filmography/newfilmdb.cgi?name=nanba%20naba


</doc>
<doc id="170270" url="https://ta.wikipedia.org/wiki?curid=170270" title="ஜெமினி">
ஜெமினி

ஜெமினி என்ற பெயரில் உள்ள கட்டுரைகள்:



</doc>
<doc id="170280" url="https://ta.wikipedia.org/wiki?curid=170280" title="ககன் புவிநிலை காட்டி">
ககன் புவிநிலை காட்டி

புவிநிலை காட்டி மிகுதிப்படுத்திய வழிநடத்துதல் ("GPS-aided geo-augmented navigation") சுருக்கமாக ககன் ("GAGAN") என்று அழைக்கப்படுகிறது. இது இந்தியாவில் வழிகாட்டி அமைப்பின் துல்லியத்தை அதிகப்படுத்துவற்காக உருவாக்கப்படும் மேம்படுத்தபட்ட அமைப்பாகும். இது புவிநிலை வழிநடத்துதல் அமைப்பில் அமெரிக்க சார்பு நிலையை குறைப்பதற்காக இந்திய அரசு மற்றும் இந்திய விமானநிலைய ஆணையத்தின் கூட்டு முயற்சியால் உருவாக்கப்படுகிறது. இதன் மூலம் 3 மீட்டர்க்கு உட்பட்ட துல்லியத்தை இந்திய துணை கண்ட பகுதியில் பெறமுடியும்.


</doc>
<doc id="170283" url="https://ta.wikipedia.org/wiki?curid=170283" title="சூரிய ஒளி">
சூரிய ஒளி

சூரிய ஒளி ("sunlight") என்பது சூரியனில் இருந்து வெளிப்படும் மின்காந்தக் கதிர்வீச்சின் ஒரு பகுதியாகும். இது கண்ணுக்கு தெரியும் ஒளிக்கதிர்கள், அகச்சிவப்பு, மற்றும் புற ஊதா ஒளிக்கதிர்கள் ஆகியவற்றின் கலவையாகும். சூரிய ஒளி பூமியை அடைய 8.3 நிமிடங்கள் எடுத்துக்கொள்கிறது. ஆனால், சூரியனின் கருவில் இருந்து ஆற்றல் அதன் பரப்பிற்கு வந்து அங்கிருந்து ஒளியாக வீசுவதற்கு 10000 முதல் 170000 ஆண்டுகள் வரை ஆகலாம். 

இவ்வுலகில் பல உயிரினங்களுக்கு இன்றியமையாததாக இருக்கும் ஒளிச்சேர்க்கை நிகழ்வுக்குச் சூரிய ஒளி மிகவும் அவசியமான ஒன்றாகும். 


</doc>
<doc id="170284" url="https://ta.wikipedia.org/wiki?curid=170284" title="வெப்பக் கதிர்வீசல்">
வெப்பக் கதிர்வீசல்

வெப்பக் கதிர்வீசல் என்பது பொருளில் உள்ள தூண்டப்பட்ட துகள்களில் வெப்ப சலனத்தால் வெளிப்படும் வெப்ப மின்காந்தக் கதிர்வீச்சாகும். ஒரு பொருளின் வெப்பநிலை தனிச்சுழி வெப்பநிலைக்கு மேல் செல்லும் போது வெப்பக் கதிர்வீச்சை உமிழ்கிறது. 
பார்க்கக்கூடிய ஒளி மற்றும் ஒரு வெப்பவெளியீட்டு ஒளி விளக்கு வெளியிடும் அகச்சிவப்பு கதிர் ஆகியவை வெப்பக் கதிர்வீசல் உதாரணங்களாகும். அகச்சிவப்பு கதிர் விலங்குகளின் உடலில் இருந்தும் உமிழப்படுகிறது, அதை ஒரு அகச்சிவப்பு கேமரா மூலம் கண்டறிய முடியும். மற்றும் அண்டவியல் மைக்ரோ அலை பின்புல கதிர்வீச்சு உமிழப்படும் அகச்சிவப்பு ஒளி அடங்கும்.


</doc>
<doc id="170285" url="https://ta.wikipedia.org/wiki?curid=170285" title="புனித குழந்தை இயேசுவின் திரேசாள் ஆலயம், கண்டன்விளை">
புனித குழந்தை இயேசுவின் திரேசாள் ஆலயம், கண்டன்விளை

உலகிலேயே புனித குழந்தை இயேசுவின் திரேசாளுக்கு கட்டபட்ட முதல் ஆலயம் என்னும் பெருமையுடன் திகழும் ஆலயம் கண்டன்விளையில் அமைந்துள்ள புனித குழந்தை இயேசுவின் திரேசாள் ஆலயம்.இவ்வாலயம் 1929-ஆம் ஆண்டு அர்ச்சிக்கப்பட்டு அதே ஆண்டு திருவிழாவும் கொண்டாடப்பட்டது. இந்த ஆலயம் கன்னியாகுமரி மாவட்டம், நாகர்கோவில்-திங்கள்நகர் நெடுஞ்சாலையில் நாகர்கோவிலில் இருந்து 13 கி.மீ. தொலைவில் அமைந்துள்ளது.இந்த ஆலயத்தில் ஒலிக்கும் மணிகள் திரேசாளின் சொந்த சகோதரிகளால் வாங்கி அனுப்பப் பட்டவை. புனிதையின் பேரொளிக்கம் மக்களின் வணக்கத்திற்காக இவ்வாலயத்தில் வைக்கப்பட்டுள்ளது. ஒவ்வொரு ஆண்டும் திருவிழா செப்டம்பர் மாதம் கடைசி வெள்ளி கொடியேற்றத்துடன் 10 நாட்கள் வெகு விமரிசையாகக் கொண்டாடப்படுகிறது.

தெரசா பிரான்ஸ் நாட்டில் அலேசான் என்னும் இடத்தில் கி.பி. 1873-ம் ஆண்டு சனவரி திங்கள் 2-ம் நாள் பிறந்தார். இவரது இயற்பெயர் மரி ஃப்ரான்சுவா தெரேஸ் மார்த்தின்.15 வயதே நிரம்பிய தெரேசா தம் இறை ஆர்வத்தால் திருதந்தையின் சிறப்பு அனுமதி பெற்று , 1888-ம் ஆண்டு ஏப்ரல் திங்கள் 9-ம் நாள், கார்மேல் சபையில் சேர்ந்தார். கார்மேல் மடத்தில் பெரும்பான்மையான துன்பங்களை பிற சகோதரிகளாலும் நோயினாலும் அனுபவித்தார். அவர் காச நோயால் பாதிக்கப்பட்டு,1897-ம் ஆண்டு செப்டம்பர் திங்கள் 30-ம் நாள் தம் 24ஆம் அகவையில் இறையடி எய்தினார். இவருக்கு முத்திப்பேறுபெற்ற பட்டம் 1923-ம் ஆண்டு ஏப்ரல் திங்கள் 29-ம் நாள் வழங்கப்பட்டது.புனிதர் பட்டம் 1925-ம் ஆண்டு மே திங்கள் 17-ம் நாள் திருதந்தை பதினொன்றாம் பயஸால் வழங்கப்பட்டது.
வார நாட்களில் (ஞாயிறு,வியாழன் தவிர)- காலை 6.15 மணி.
ஞாயிறு- காலை 7.00 மணி.
வியாழன்- மாலை 6.45 மணி( நவநாள் திருப்பலி).

கோட்டாறு மறைமாவட்ட அலுவல் இணையதளம்
ஆலய அலுவல் இணையதளம்


</doc>
<doc id="170288" url="https://ta.wikipedia.org/wiki?curid=170288" title="நகர்பேசி இயங்குதளம்">
நகர்பேசி இயங்குதளம்

நகர்பேசி இயங்குதளம்(ஆங்கிலம்:Mobile OS/Mobile Operating System) அடிப்படையான வசதிகளையுடைய நகர்பேசி, நுண்ணறி பேசி, கைக்கணினி (அ) குளிகைக்கணினி(tablet), தனிநபர் எண்மத்துணை(PDA) போன்ற கருவிகளில் பயன்படுத்தப்படும் இயங்குதளம் ஆகும். பலவகையான திறனுடைய நகர்பேசி இயங்குதளங்கள் தற்போது புழக்கத்திலுள்ளன. நவீனகால நகர்பேசி இயங்குதளங்கள் மேசைக்கணினிகளில் பயன்படுத்தப்படும் இயங்குதளங்கள் தரும் வசதிகளான தொடுதிரை, புளூடூத், ஒய்-ஃபை(Wi-Fi), புவியிடங்காட்டி(GPS), ஒளிப்படக்கருவி(Camera), பேச்சுணரி போன்ற வசதிகளை தருமளவுக்கு திறனுடையதாக இருக்கின்றன.
கணிப்பொறி போல அல்லாமல் நகர்பேசி இயக்குதள கட்டமைப்பு குறிப்பிடத்தக்க மாற்றங்களை உள்ளடக்கியுள்ளது.

மின்சக்தி பயன்பாடு: இவை மீன்கலன்களால் சக்தியூட்டபடுவதால் இதன் கருவகம் மின்சக்தியை வீணடிக்காமல் இயங்கும் வகையில் உருவமைக்கப்படுகிறது




</doc>
<doc id="170298" url="https://ta.wikipedia.org/wiki?curid=170298" title="சிற்றம்பலநாடிகள் பரம்பரை">
சிற்றம்பலநாடிகள் பரம்பரை

சிற்றம்பல நாடிகள் பரம்பரை 14 ஆம் நூற்றாண்டில் தலைதூக்கி நின்ற சைவப் பரம்பரையாகும். சிற்றம்பல நாடிகளின் மாணாக்கர்கள் 66 பேர். இந்தப் பரம்பரையின் முதல் குரு சிற்றம்பல நாடிகள். ஆசிரியரும், மாணாக்கர்களும் நூல்கள் பல இயற்றி அந்த நூற்றாண்டில் சைவத்தையும் தமிழையும் வளர்த்தனர்.


</doc>
<doc id="170302" url="https://ta.wikipedia.org/wiki?curid=170302" title="நார்தாம்ப்டன்சையர் துடுப்பாட்ட அணி தலைவர்களின் பட்டியல்">
நார்தாம்ப்டன்சையர் துடுப்பாட்ட அணி தலைவர்களின் பட்டியல்

பின்வரும் முதல்தர துடுப்பாட்டக்காரர்கள் நார்தாம்ப்டன்சையர் துடுப்பாட்ட அணியின் தலைவர்களாக இருந்தவர்களாவர்.



</doc>
<doc id="170303" url="https://ta.wikipedia.org/wiki?curid=170303" title="வான்கூவர் திரைப்படக் கல்லூரி">
வான்கூவர் திரைப்படக் கல்லூரி

வான்கூவர் திரைப்படக் கல்லூரி (Vancouver Film School - VFS) கனடாவின் வடமேற்கே பிரிட்டிஷ் கொலம்பியா மாகாணத்தின் வான்கூவர் நகரில் உள்ள தனியார் பொழுதுபோக்கு சார்ந்த கலைக் கல்லூரி ஆகும். 

இந்த கலைக் கல்லூரி 1987-ம் ஆண்டு நிறுவப்பட்டது. 2007-ம் ஆண்டு இக்கல்லூரியின் 20-ம் ஆண்டு விழாவையொட்டி புதிய மாணவர்களுக்கென்று 10 லட்சம் டாலர்கள் ஊக்கத்தொகை வழங்க ஒதுக்கப்பட்டது. 2008 மார்ச் மாதம் வான்கூவர் திரைப்படக் கல்லூரி யூ டியூப் இணையதளத்துடன் இணைந்து சிறந்த படைப்புகளுக்கான போட்டி ஒன்றை நடத்தி தேர்வு பெற்ற முதல் மூன்று போட்டியாளர்களுக்கு கல்விக் கட்டண ஊக்கத்தொகை வழங்கியது. 

1987-ம் ஆண்டு வெறும் 6 மாணவர்களுடன் இக்கல்லூரி திறக்கப்பட்டது. அதன் பிறகு படிப்படியாக வளர்ச்சி அடைந்தது இக்கல்வி நிறுவனம். இங்கு திரைப்பட தயாரிப்பு, முப்பரிமாண (3டி) அனிமேஷன் மற்றும் விஷுவல் எபெக்ட்ஸ், திரைப்பட மற்றும் தொலைக்காட்சி நிகழ்ச்சிகளுக்கான நடிப்பு, திரைக்கதை - வசனம், டிஜிட்டல் கம்ப்யூட்டர் கேம்ஸ் தயாரிப்பு போன்ற பல்வேறு விஷயங்களில் ஓராண்டு கால பயிற்சி வகுப்புகள் நடைபெறுகின்றன.

வான்கூவர் திரைப்பட மற்றும் தொலைக்காட்சி படப்பிடிப்புகளுக்கு புகழ்பெற்ற நகரம் ஆகும். ஆண்டுதோறும் 200-க்கும் மேற்பட்ட திரைப்படங்கள் மற்றும் தொலைக்காட்சி நிகழ்ச்சிகளின் படப்பிடிப்பு இந்நகரில் நடைபெறுவது வழக்கம். 


</doc>
<doc id="170305" url="https://ta.wikipedia.org/wiki?curid=170305" title="ஒளிப்போலி">
ஒளிப்போலி

பொதுவாக விழித்திரையில் ஒளிக்கதிர்கள் விழுவதை உணர்வதன் மூலமாகவே காட்சிகளைக் காணமுடியும். அவ்வாறின்றி இருளிலும் விழி மூடியிருக்கையிலும் வேறு ஏதாவது இயக்கத்தினால் தெரியும் காட்சிப் போலிகளை ஒளிப்போலி () அல்லது ஒளியறு காட்சிப்போலி எனலாம்.

ஏதேனும் அழுத்தத்தினாலோ மின் இயக்கத்தினாலோ காந்தப் புலத்தினாலோ விழித்திரையிலுள்ள நரம்பணுக்களையும் மூளையில் பார்வைக்கான நரம்பணுக்களையும் தூண்டுவதன்மூலமாக இவ் ஒளிப்போலிகளை உருவாக்க முடியும். "தியானம்" எனும் ஆழ்நிலை எண்ணத்தில் இருப்பவர்களும் இல்பொருள்தோற்றம் தரும் மயக்கப் (போதைப்) பொருட்களை உட்கொள்பவர்களும் ஒளிப்போலிகளை உணர்கிறார்கள். இவைதவிர, காண் நரம்புவீக்கத்தினால் ("optical neuritis") பிணியுற்றிருப்பவர்கள் சில வேளைகளில் விரைவான நகர்வு அல்லது சில ஒலிகளினால் தூண்டப்பெற்று இவ்வாறான போலிக்காட்சிகளைக் காண்கின்றனர்.

1988-ஆம் ஆண்டு தேவிது இலூயி-வில்லியம்சு, தௌசன் எனும் ஆய்வாளர்கள் ஒளிப்போலிகளைப் பற்றியும் பிற விழுயுள் தோற்றப்பாடுகளைப் பற்றியும் ஒரு கட்டுரை வெளியிட்டனர். அதில் பின்னைப் பழங்கற்காலத்தைச் சேர்ந்த சில உருவமற்ற கலைப்படைப்புகள் ஒளிப்போலிகளையும் பிற நரம்பியல் மாறிலித் தோற்றங்களையும் காட்டுபவை என்றும் அவ்வோவியங்களைத் தீட்டியவர்கள் மயக்கம் தரும் போதைப் பொருட்களை உட்கொண்டிருக்கக்கூடும் என்றும் கூறியுள்ளனர்.



</doc>
<doc id="170307" url="https://ta.wikipedia.org/wiki?curid=170307" title="தைலிவு மாகாணம்">
தைலிவு மாகாணம்

தைலிவு பிஜியின் பதினான்கு மாகாணங்களில் ஒன்று ஆகும். இது விட்டி லிவு தீவில் அமைந்துள்ள எட்டு மாகாணங்களில் ஒன்று. இதன் முதன்மை நகரம் நவுசோரி. இதன் பரப்பளவு 755 சதுர கிலோமீட்டர்கள்.

இங்கு 55,692 மக்கள் வாழ்கின்றனர். இவர்களில் 29,196 பேர் ஆண்கள், 26,496 பெண்கள் ஆவர். 40,186 பிஜியர்களும், 14,212 பிஜி இந்தியர்களும், 1,294 ஏனைய இனத்தைச் சேர்ந்த மக்களும் வாழ்கின்றனர். 


</doc>
<doc id="170308" url="https://ta.wikipedia.org/wiki?curid=170308" title="லவு மாகாணம்">
லவு மாகாணம்

லவு மாகாணம் பிஜி நாட்டின் பதினான்கு மாகாணங்களில் ஒன்று. இதன் தலைநகரம் டுபவு, லகேம்பா தீவின் தெற்குப் பகுதியில் அமைந்துள்ளது. இது பிஜியின் கிழக்குப் பிரிவின் ஒரு பகுதியாகும். இம்மாகாணம் லவு தீவுக்கூட்டத்தில் உள்ள தீவுகளைக் கொண்டுள்ளது.

இங்கு 10,683 மக்கள் வாழ்கின்றனர். இவர்களில் 5,763 பேர் ஆண்கள், 4,920 பெண்கள் ஆவர். 10,540 பிஜியர்களும், 88 பிஜி இந்தியர்களும், 55 ஏனைய இனத்தைச் சேர்ந்த மக்களும் வாழ்கின்றனர். 


</doc>
<doc id="170309" url="https://ta.wikipedia.org/wiki?curid=170309" title="லோமாய்விட்டி மாகாணம்">
லோமாய்விட்டி மாகாணம்

லோமாய்விட்டி மாகாணம் பிஜி நாட்டின் பதினான்கு மாகாணங்களில் ஒன்று. இது பிஜியின் கிழக்குப் பிரிவைச் சேர்ந்தது. லோமாய்விட்டி தீவுக்கூட்டத்தின் தீவுகள் இம்மாகாணத்தின் கீழ் நிர்வகிக்கப்படுகின்றன. இவற்றுள் இம்பட்டிக்கி, காவு தீவு ஆகியன குறிப்பிடத்தக்கன.

இங்கு 16,461 மக்கள் வாழ்கின்றனர். இவர்களில் 8,651 பேர் ஆண்கள், 7,810 பெண்கள் ஆவர். 15,022 பிஜியர்களும், 494 பிஜி இந்தியர்களும், 945 ஏனைய இனத்தைச் சேர்ந்த மக்களும் வாழ்கின்றனர். 


</doc>
<doc id="170319" url="https://ta.wikipedia.org/wiki?curid=170319" title="கிருஷ்ணா குலசேகரன்">
கிருஷ்ணா குலசேகரன்

கிருஷ்ணா குலசேகரன் (Krishna Kulasekaran) ஓர் தமிழ்த் திரைப்பட நடிகர் ஆவார். இவர் கழுகு திரைப்படத்தின் மூலம் பரவலாக அறியப்பட்டார். இவர் நன்கறியப்பட்ட இயக்குனர் விஷ்ணுவர்த்தனின் சகோதரர் ஆவார்.


</doc>
<doc id="170322" url="https://ta.wikipedia.org/wiki?curid=170322" title="மூன்றாம் தமிழ் இணைய மாநாடு">
மூன்றாம் தமிழ் இணைய மாநாடு

மூன்றாவதாக “தமிழ் இணைய மாநாடு 2000” மாநாடு இலங்கையைச் சோ்ந்த கொழும்புவில் தோட்டத் தொழிலாளா்களின் அமைச்சா் தொண்டமான் தலைமையில் நடைபெறுவதாக இருந்தது. ஆனால் தவிர்க்க முடியாத சில காரணமாக சிங்கப்பூரில் ஜீலை மாதம் 22-24 ஆம் நாட்களில் நடைபெற்றது.

சிங்கப்பூர் தேசியப் பல்கலைக்கழகப் பேராசிரியா் அருண் மகிழ்நன் ஒருங்கிணைப்பில் இம் மாநாடு நடைபெற்றது. இம்மாநாட்டில்தான் உத்தமம் (INFITT) தொடங்கி வைக்கப்பட்டது.

இம்மாநாட்டில் இணையதளப் பெயா்கள், தமிழ் எழுத்துரு கலைச்சொல்லாக்கம், ஒருங்குறி முறை ஆகியன பற்றி விவாதிக்கப்பட்டன. இம்மாநாட்டின் வழியாக உலக அளவில் அனைவரும் தமிழ் இணைய மாநாட்டின் செய்திகளை அறிந்துகொள்ள WWW.infitt. Org என்ற இணையதளம் உருவாக்கப்பட்டுப் பயன்பாட்டிற்கு வந்தன. இம்மாநாட்டின் இறுதி விழாவில் சிங்கப்பூர் அதிபா் எஸ். ஆர். நாதன் கலந்து கொண்டார்.



</doc>
<doc id="170325" url="https://ta.wikipedia.org/wiki?curid=170325" title="நான்காம் தமிழ் இணைய மாநாடு">
நான்காம் தமிழ் இணைய மாநாடு

இம்மாநாடு 2001 ஆம் ஆண்டு ஆகஸ்டு 23 24 25 ஆகிய தேதிகளில் மலேசியத் தலைநகா் கோலாலம்பூரில் உலக வா்த்தக மையத்தில் நடைபெற்றது. மாநாட்டின் துவக்கவிழாவில் மலேசிய பிரதமா் மகாதீர் முகமது அவா்கள் கலந்து கொண்டு சிறப்பித்தார்.
இம்மாநாட்டின் கருப்பொருளாக ‘வளர்ச்சிக்கான வழிகள்’ என்ற பொருண்மையில் கட்டுரைகள் அமையப்பெற்றன.
மேலும் தமிழை மின் வணிக மொழியாக்குதல், ’NET For LIFE’ என்னும் கணிப்பொறிக் கல்வித்திட்டத்தை வகுத்தமைத்து பள்ளிக் குழந்தைகள் மழலையர், நடுவர், முதியோர் என மூன்று நிலைகளில் வழங்குதல் போன்ற பொருள்களிலும் கலந்தாய்வும் நடைபெற்றது.
தற்போதைய தமிழ் எழுத்துருச் சிக்கல்கள் மொழி பெயா்ப்பிகள் தமிழ் ஒளி எழுத்துப் படிப்பான் ஆகியன முக்கிய விவாதங்களாக இம்மாநாட்டில் எடுத்துக் கொள்ளப்பட்டன.
ஒளி எழுத்துப் படிப்பான் மூலமாக ஓலைச்சுவடிகளைப் பாதுகாத்து அவற்றைக் கணிப்பொறி மையமாக்கி இணையத்தில் தொகுக்க முனைவா் நா.கண்ணன் தலைமையில் அமைப்பு ஒன்று துவங்கப்பட்டது.தமிழ் மரபு அறக்கட்டளை என்ற இவ்வமைப்பிற்கு மலேசிய அமைச்சா் டத்தோ சாமி முதற்கட்ட நிதியாக பத்தாயிரம் டாலா்களை வழங்கி தமிழ் ஒலைச்சுவடிக்கு உயிர் கொடுத்தார். சா்வதேச அளவில் நுாற்றுக்கணக்கான அறிஞா்கள் கலந்து கொண்ட இம்மாநாட்டில் சுமார் ஐம்பது ஆராய்ச்சிக் கட்டுரைகள் படிக்கப்பட்டன.
1. முனைவர் துரை.மணிகண்டன், எழுதிய இணையமும் தமிழும் என்ற நூல்.
2. முனைவர் மு.பொன்னவைக்கோ, எழுதிய இணையத் தமிழ் வரலாறு என்ற நூல்.


</doc>
<doc id="170336" url="https://ta.wikipedia.org/wiki?curid=170336" title="தசகாரியம்">
தசகாரியம்



</doc>
<doc id="170337" url="https://ta.wikipedia.org/wiki?curid=170337" title="தசகாரியம் (களந்தை ஞானப்பிரகாசர் நூல்)">
தசகாரியம் (களந்தை ஞானப்பிரகாசர் நூல்)

தி௫க்கயிலாய பரம்பரை வேளாக்குறிச்சி ஆதீன சீடர் களந்தை ஞானப்பிரகாசர் இயற்றிய தசகாரியம் என்னும் நூலே தசகாரியம் பற்றிக் கூறும் நூல்கள் பலவற்றில் அளவில் பெரியது. இந்த நூலாசிரியரின் காலம் காலம் 15 ஆம் நூற்றாண்டு. நூல் 302 பாடல்களைக் கொண்டது. 8 பாயிரப் பாடல்களும், வழிபாட்டு இலக்கணத்தைத் தொகுத்துக்காட்டும் 35 பாடல்களும் இதில் உள்ளன. பின்னர் குரு பூசை, தீக்கை, தத்துவரூபம், சுத்தி, சிவரூபம், தரிசனம், யோகம், போகம் முதலான செய்திகள் இதில் கூறப்பட்டுள்ளன. வடநூல்களின் பொருள் இதில் மருவுவதாக நூலாசிரியரே தம் அவையடக்கப் பாடலில் குறிப்பிட்டுள்ளார். தம் குரு சத்தியஞானி கூறியவற்றைத் தொகுத்துத் தமிழில் கூறுவதாகவும் ஆசிரியரே குறிப்பிட்டுள்ளார். சிவானந்தையர் பதிப்பு (1911), சோமசுந்தர தேசிகர் பதிப்பு எனச் சில பதிப்புகளில் இந்நூல் வெளிவந்துள்ளது. வழிபாடு செய்வதற்கு உரிய முறைகளைக் கற்க விரும்புவோர் கருத்தில் கொள்ளவேண்டிய தகுந்த நேரம், தகுந்த ஆசிரியர் முதலான செய்திகள் இதில் கூறப்பட்டுள்ளன. தகுந்த ஆசிரியரிடம் தீட்சை பெறுவதை இந்த நூல் வலியுறுத்துகிறது.



</doc>
<doc id="170338" url="https://ta.wikipedia.org/wiki?curid=170338" title="களந்தை ஞானப்பிரகாசர்">
களந்தை ஞானப்பிரகாசர்

ஞானப்பிரகாசர் என்னும் பெயருடன் மெய்கண்டார் காலத்தில் பலர் வாழ்ந்தனர். 

களந்தை ஞானப்பிரகாசரைக் களந்தை ஞானப்பிரகாச பண்டாரம் (முனிவர்) எனவும் குறிப்பிடுவர்.
களந்தை என்பது திருத்துறைப்பூண்டிக்கு அருகில் உள்ள ஆதித்தேச்சுரம் கோயில் உள்ள ஊர். இந்த ஊரில் வாழ்ந்த இந்த ஞானப்பிரகாசர் தி௫க்கயிலாய பரம்பரை வேளாக்குறிச்சி ஆதீன சீடர் ஆவார்.
ஆகிய 4 நூல்களை இவர் இயற்றியுள்ளார். 


</doc>
<doc id="170341" url="https://ta.wikipedia.org/wiki?curid=170341" title="தமிழ் ஆவண மாநாடு">
தமிழ் ஆவண மாநாடு

தமிழ் ஆவண மாநாடு என்பது 2013 ஏப்ரல் மாதம் 27, 28 ஆம் திகதிகளில் கொழும்பில் நடைபெறவுள்ள ஆவணவியல், ஆவணகவியல், நூலகவியல், கல்வியியல் துறைகளை முதன்மைப்படுத்திய ஒரு மாநாடு ஆகும். இதனை நூலக நிறுவனம் ஒழுங்கு செய்கிறது. இந்த மாநாட்டின் தொனிப்பொருள் "ஈழத்துத் தமிழ்ச் சூழலில் ஆவணப்படுத்தலும் பேணிப் பாதுகாத்தலும்" ஆகும்.

பின்வரும் விடயப் பரப்புகள் தொடர்பாக மாநாட்டுக்காக ஆய்வுக் கட்டுரைகள் கோரப்பட்டு இருந்தன.




</doc>
<doc id="170344" url="https://ta.wikipedia.org/wiki?curid=170344" title="சந்தான அகவல்">
சந்தான அகவல்

சந்தான அகவல் என்னும் நூல் தி௫க்கயிலாய பரம்பரை வேளாக்குறிச்சி ஆதீன சீடர் களந்தை ஞானப்பிரகாசரால் 15 ஆம் நூற்றாண்டில் இயற்றப்பட்ட நூல். மெய்கண்ட சித்தாந்த சாத்திரங்கள் வந்த வராற்றை இது தொகுத்துரைக்கிறது. 

இவரது குரு (குரவர்) மறைஞானசம்பந்தர் வாய்மொழியாகக் கூறிய செய்தி என்று இவரது ஆசிரியப்பா ஒன்று 31 வரிகளைக் கொண்டுள்ளது. இது சந்தான அகவல் நூலின் இறுதிப் பகுதி என்கின்றனர். 

மேலும் 26 சைவ நூல்களையும், 4 கருவி நூல்களையும், 5 பிரபந்தங்களையும் தொகுத்துக் காட்டிய வெள்ளியம்பலவாணர் (கி.பி. 1700) “சந்தான வரலாற்றில் காண்க” என்று குறிப்பிடுவதிலிருந்தும் இந்த நூல் இருந்த செய்தி உறுதியாகிறது.



</doc>
<doc id="170345" url="https://ta.wikipedia.org/wiki?curid=170345" title="தமிழ்க்கல்வி ஆராய்ச்சி மாநாடு">
தமிழ்க்கல்வி ஆராய்ச்சி மாநாடு

தமிழ்க்கல்வி ஆராய்ச்சி மாநாடு என்பது 2012 மே 30, 31 திகதிகளில் மலேசியாவில் பேரா மாநிலத்தில் உள்ள சுல்தான் இதுரீசு கல்வியியல் பல்கலைக்கழகத்தில் நடந்த ஒரு தமிழ்க் கல்வி அனைத்துலக மாநாடு ஆகும். 'தமிழ்க் கற்றல் கற்பித்தலில் புத்தாக்கம்' என்ற கருப்பொருளில் இந்த மாநாடு நடைபெற்றது. தமிழ்க்கல்வி, தமிழ்மொழி கற்றல் கற்பித்தல் தொடர்பான பாடத் திட்டங்கள், தொழில்நுட்பங்கள், வியூகங்கள், சிக்கல்கள், புத்தாக்க முயற்சிகள் தொடர்பாக இந்த மாநாட்டில் ஆய்வுகள் சமர்ப்பிக்கப்பட்டன. 

"ஆசிரியர்கள், மாணவர்களின் கற்றல் சிக்கலைக் களையவும், தங்கள் பணித்திறனை மேம்படுத்திக்கொள்ளவும் ஆய்வுகள் மேற்கொள்ள வேண்டும் என்னும் நோக்கத்தை முன்வைத்து இந்த மாநாடு நடைபெறுவதாக இதன் ஏற்பாட்டுக்குழுச் செயலாளர் முனைவர் சாமிக்கண்ணு ஜபமணி தெரிவித்தார்."


</doc>
<doc id="170347" url="https://ta.wikipedia.org/wiki?curid=170347" title="செனாப் பாலம்">
செனாப் பாலம்

செனாப் பாலம் (ஆங்கிலம் : Chenab Bridge) என்பது இந்தியாவின், சம்மு காசுமீர் மாநிலத்தில் உள்ள செனாப் நதியின் மீது குறுக்காக அமைக்கப்படும் பாலம் ஆகும்.

இது கடல் மட்டத்திலிருந்து 16,000 அடி உயரத்தில் அமைந்துள்ள உலகிலேயே அதிக உயரமான தொடருந்து பாலம்.
பாலம் அமைப்புத்திட்டம் 2002 இல் அடல் பிகாரி வாச்பாய் அவர்கள் இந்தியப் பிரதமராக பதவியில் இருந்தபோது வகுக்கப்பட்டது.

2008 இல் பாதுகாப்பின்மை கருதி இப்பாலம் கட்டமைப்புப்பணி நிறுத்தப்பட்டு மீண்டும் 2010 இல் தொடங்கியது.

தற்போது இந்திய அரசு இத்திட்டத்தை தேசீய திட்டமாக அறிவித்து பணிகளை இந்திய இரயில்வே நிறுவனம் மூலம் 2016 க்குள் முடிவடைய முடுக்கியுள்ளது.



</doc>
<doc id="170353" url="https://ta.wikipedia.org/wiki?curid=170353" title="மாயன் (திரைப்படம்)">
மாயன் (திரைப்படம்)

மாயன் 2001 ஆம் வந்த தமிழ்த் திரைப்படம். இத்திரைப்படத்தில் நாசர்,ரோஜா மற்றும் பலர் நடித்துள்ளனர்.

கிராமப்படம்

மாயன் கிராமத்தில் வசிக்கும் இளைஞன். அங்கு உள்ள நில உரிமையாளர்கள் அவர்கள் நிலங்களில் வேலை செய்யும் ஏழைகளைச் சுரண்டுகிறார்கள். அதை எதிர்க்கிறார் மாயன். இதனால் நில உரிமையாளர்கள் அவருக்குப் பெருந்துன்பம் விளைவிக்கறார்கள். மாயனின் காதலி கொல்லப்படுகிறாள். கோபத்தில் பொங்கும் மாயன் அவர்களை அழிக்கப் புறப்படுகிறார். இறுதியில் அந்த கிராமத்தில் மாற்றம் வந்ததா, ஏழைகளின் வாழ்வு விடிந்ததா என்று செல்லும் கதை.



</doc>
<doc id="170356" url="https://ta.wikipedia.org/wiki?curid=170356" title="லவ்லி">
லவ்லி

லவ்லி 2001 ஆம் வந்த தமிழ்த் திரைப்படம். இத்திரைப்படத்தில் கார்த்திக்,மாளவிகா மற்றும் பலர் நடித்துள்ளனர்.

நகைச்சுவைத் திரைப்படம்

காதல் திருமணங்களை எதிர்க்கும் பணக்காரரின் மகள் காதல் வயப் படுகிறாள். அவளின் அப்பாவின் மனதை மாற்ற அவளும், அவள் காதலனும் நடத்தும் நாடகமே நகைச்சுவையாக சொல்லப்பட்டது. பணக்காரர் மனம் மாறினாரா காதலர்கள் இணைந்தார்களா என்று செல்லும் கதை.



</doc>
<doc id="170364" url="https://ta.wikipedia.org/wiki?curid=170364" title="நேரியல் ஆற்றல் பரிமாற்றம்">
நேரியல் ஆற்றல் பரிமாற்றம்

ஒரு பொருளின் ஊடே பாயும் ஆற்றல் மிக்க துகளோ கதிரோ, அதாவது மின்மமாக்கும் கதிர்வீச்சு, அது செல்லும் பாதையில் ஊடுருவும் பொருள்களால் தன் ஆற்றலை இழக்கும் வீதம் நேரியல் ஆற்றல் பரிமாற்றம் ("linear energy transfer", LET) எனப்படும். பொதுவாக ஓர் ஊடகத்தின் வழியாக ஒரு மைக்குரோ மீட்டர் தொலைவு செல்லும் போது எவ்வளவு ஆற்றலை ஊடுருவும் கதிர் இழக்கும் அளவு ஆகும். இதனை KeV/μ (கிலோ இலத்திரன்-வோல்ட்டு/மைக்குரோமீட்டர்) என்று குறிக்கப்படும். சிலவிடங்களில் ஒரு செ.மீ தொலைவில் இழக்கும் மெகா இலத்திரன்-வோல்ட்டு (MeV/cm) என்னும் அளவிலும் தருவதுண்டு.

இந்த நேரியல் ஆற்றல் பரிமாற்றம் என்பது ஆற்றல் கதிரின் தன்மைகளைப் பொருத்தும், ஊடகப்பொருளைப் பொருத்தும் அமையும். அதிக நேரியல் ஆற்றல் பரிமாற்றம் (அதிக நே.ஆ.பம்) என்றால் ஊடகப்பொருள் வழியே பாயும் ஆற்றலை மிகுதியாகக் குறைந்த தொலைவில் இழக்கச் செய்கின்றது. ஆகவே மொத்த ஆற்றலின் படிவும் குறைந்த இடத்தில் நிகழ்கின்றது. ஆகவே ஊடகப் பொருளில் கூடுதலான அமைப்புச்சிதைவை உண்டாக்கும். இதனால் அப்பொருள் தன்னியல்பான இயக்கப் பண்புகள இழக்க நேரிடும்; எடுத்துக்காட்டாக உயிரணுக்கள் (செல்கள்), நுண்மின்கருவிகள் ஆகியவற்றில். அதே நேரம் கதிரியக்கத்தின் தன்மையை அதிகம் உள்ளே அதிக தொலைவு செல்லாமலும் காக்கும். இந்த நேரியல் ஆற்றல் பரிமாற்ற (நே.ஆ.பம்) என்னும் கருத்து ஆற்றல் படிவவளவு இயலில் (dosimetry) கதிரியக்கத்தின் தாக்கத்தன்மையை அளவிட உதவும் கதிரிய படிவுமதிப்பெண் (radiation weighting factor) உருவாக்க உதவுகின்றது. 
பொதுவாக செல்லும் தொலைவால் (x) ஆற்றல் (E) இழக்கும் வீதத்தை "dE/dx" என்று கணக்கிடுவர்.


</doc>
<doc id="170392" url="https://ta.wikipedia.org/wiki?curid=170392" title="மேடவாக்கம்">
மேடவாக்கம்

மேடவாக்கம் (ஆங்கிலம் :Medavakkam) இந்தியாவின் தமிழ்நாடு மாநிலத்தில் அமைந்துள்ள காஞ்சிபுரம் மாவட்டம், சோழிங்கநல்லூர் வட்டத்தில் இருக்கும் ஒரு ஊர் ஆகும். 

தெற்கு சென்னை புறநகர் பகுதியில் ஒன்றாகும். இது வேளச்சேரி, சோழிங்கநல்லூர், மடிப்பாக்கம், சேலையூர், கீழ்க்கட்டளை, தாம்பரம் மற்றும் சென்னை பன்னாட்டு வானூர்தி நிலையத்திற்கு மிக அருகில் உள்ள ஒரு குடியிருப்புப் பகுதி.

மேடவாக்கம் சோழிங்கநல்லூர் எம்.எல்.ஏ. மற்றும் தென் சென்னை பாராளுமன்ற தொகுதியின் கீழ் வரும் கிராம பஞ்சாயத்து மூலம் நிர்வகிக்கப்படுகிறது.

ஓ.எம்.ஆர் சாலை மற்றும் "மேடவாக்கம் - சோழிங்கநல்லூர்" சாலையில் உள்ள சிறப்பு பொருளாதார மண்டலத்திற்கு மிக அருகில் உள்ளமையால், மேடவாக்கம் வளர்ந்து வரும் ஒரு குடியுருப்புப் பகுதியாக மாறி வருகிறது .





</doc>
<doc id="170407" url="https://ta.wikipedia.org/wiki?curid=170407" title="ஆறாம் தமிழ் இணைய மாநாடு">
ஆறாம் தமிழ் இணைய மாநாடு

2003 – ஆம் ஆண்டு சென்னையில் ஆகஸ்டு மாதம் 22- 23 ஆம் தேதிகளில் இரண்டாவது முறையாக அண்ணாப் பல்கலைக்கழகத்தில் நடைபெற்றது. ‘தமிழ்க் கல்விக்குத் தகவல் தொழில்நுட்பம்’ என்ற பொருண்மையில் கட்டுரைகள், விவாதங்கள் நடைபெற்றன. இம்மாநாட்டில் 58 ஆய்வுக்கட்டுரைகள் வாசிக்கப்பட்டன.


</doc>
<doc id="170410" url="https://ta.wikipedia.org/wiki?curid=170410" title="எஸ். ஜே. ஸ்டாலின்">
எஸ். ஜே. ஸ்டாலின்

எஸ்.ஜெறி ஸ்ராலின் ("S.Jerry Stalin", பிறப்பு: அக்டோபர் 30, 1983) இலங்கையின் யாழ்ப்பாணத்தைச் சேர்ந்த தமிழ் இசையமைப்பாளர், மற்றும் தயாரிப்பாளர் ஆவார். இவர் யாழ்ப்பாணம் புனித ஜோண் பொஸ்கோ மற்றும் யாழ்ப்பாணம் புனித பத்திரிசியார் கல்லூரியில் கல்வி கற்றவரும், தகவல் தொழிநுட்பத்துறையில் தேர்ச்சி பெற்ற, கணினி மென்பொருள் பொறியாளருமாவார். கீபோட் வாத்திய கலைஞராக ஆரம்பகாலங்களில் இசையமைப்பு மற்றும் ஒலிப்பதிவு பொறியியலில் கொண்ட ஆர்வம், மேடை நாடகங்கள், இசைத்தொகுப்புக்கள், தொலைக்காட்சி நாடகங்கள், விழிப்புணர்வு பாடல்கள், வானொலி நிலையக் குறியிசைகள் போன்றவற்றுடன் அறிமுகமானார். 2007 ஆண்டில் மலர்களுக்காய் மனம் நிறைவாய் எனும் முதலாவது இசைத்தொகுப்பு மற்றும் வென்றவன் எனும் காணொலிப் பாடலுடன் அறிமுகமானவர். 2012 ஜனவரி 01 இல் வெளிவந்த இவரது தமிழ் கொலைவெறி (யாழ்ப்பாணப் பதிப்பு) பலராலும் அறியும் வண்ணம் இணையத்தளங்களில் பிரபலமாகி வொய் திஸ் கொலவெறி டி பாடலுக்கு முற்றிலும் தமிழ் பாடல்வரிகளை கொண்ட எதிர்ப்பாட்டு எனப் ஊடகங்களில் பேசப்பட்டது.



</doc>
<doc id="170425" url="https://ta.wikipedia.org/wiki?curid=170425" title="கிரான்குளம்">
கிரான்குளம்

கிரான்குளம் இலங்கையின் கிழக்கு மாகாணத்தில் மட்டக்களப்பு மாவட்டத்தி‌லே மண்முனைப்பற்று பிரதேசசபைக்கு உட்பட்ட ஒரு கிராமம். கிரான்குளம், கிரான்குளம் மத்தி, கிரான்குளம் வடக்கு, கிரான்குளம் தெற்கு என நான்கு பகுதிகளாகப் பிரிக்கப்பட்டுள்ளது.


</doc>
<doc id="170430" url="https://ta.wikipedia.org/wiki?curid=170430" title="மரிய குவாதலூபே கார்சிய சவாலா">
மரிய குவாதலூபே கார்சிய சவாலா

மரிய குவாதலூபே கார்சிய சவாலா (27 ஏப்ரல் 1878 - 24 ஜூன் 1963) என்பவர் புனித மார்கரெட் மரி அலக்கோக் மற்றும் ஏழைகளின் கைத்தாதயர் என்னும் துறவற சபையின் இணை நிறுவனரும், அச்சபையின் முதல் தலைவியாக இருந்தவரும் ஆவார். திருத்தந்தை இரண்டாம் யோவான் பவுல் இவருக்கு 25 ஏப்ரல் 2004 அன்று அருளாளர் பட்டம் அளித்தார். இவரின் புனிதர் பட்டமளிப்பு 12 மே 2013 அன்று நிகழவிருக்கின்றது.

இவர் சபோப்பான், ஜாலிஸ்கோ, மெக்ஸிக்கோவில் 27 ஏப்ரல் 1878 அன்று பிறந்தவர். இவரின் பெற்றோர் ஃபொர்தினோ கார்சிய மற்றும் ரெஃபுஜியோ சவாலா தெ கார்சிய ஆவர். இவருக்கு சபோப்பான் அன்னையிடம் மிகுந்த பக்தி உண்டு.. இவருக்கு கஸ்டாவொ அரேயோலா என்பவருடன் திருமணம் நிச்சயம் செய்யப்பட்டிருந்தாலும் தனது 23ஆம் அகவையில் அதனை முறித்து துறவு வாழ்கையில் வறுமை மற்றும் நோய்வாய்ப்பட்ட மக்களுக்கு உதவி புரிய முடிவு செய்தார்.

தனது ஆன்ம வழிக்காட்டியான அருட்தந்தை சிப்ரியானோ இனிகுஇஸோடு இணைந்து 13 அக்டோபர் 1901 அன்று "புனித மார்கரெட் மரி அலக்கோக் மற்றும் ஏழைகளின் கைத்தாதயர்" என்னும் துறவற சபையினை நிறுவினார். அங்கே இவர் செவிளியராகப் பணிபுரிந்தார். இவர் சிலநாட்களிலேயே சபையின் தலைவியாக தெரிவுசெய்யப்பட்டார்.

தனது மருத்துவமனையில் மிகவும் பணம் தேவை ஏற்படும் போது, தெருவில் பிச்சை எடுக்க தனது ஆன்ம வழிக்காட்டியிடம் அனுமதி பெற்றார். மருத்துவமனை மற்றும் அதன் நோயாளிகளின் தேவைகளை நிறைவேறும் வரை இவரும் இவரோடு மற்ற சபை சகோதரிகளும் பிச்சை எடுத்தனர். மேலும் குருக்களுக்கு மறைக்கல்வியில் உதவ அருகிலுள்ள பங்கு தளங்களில் பணி புரிந்தனர்.

மெக்சிகன் புரட்சி 1911 இல் தொவங்கியது. அதன் விளைவுகள் 1936 வரை நீடித்தன. கத்தோலிக்க திருச்சபையினர் இக்காலத்தில் பெரிதும் துன்புறுத்தப்பட்டனர். மரியா தன் உயிரையும் பொருட்படுத்தாமல் குவாதலஜாரா மறைவாட்டப் பேராயரையும் குருக்களையும் தனது மருத்துவமனையில் மறைத்து வைத்துப்பாதுகாத்தார்.

மரியா தனது வாழ்வின் இறுதி இரண்டு ஆண்டுகளில், நோயினால் மிகுந்த துன்பம் அனுபவித்தார். இவர் தனது 85ஆம் வயதில் குவாதலஜாரா , ஜாலிஸ்கோ, மெக்ஸிக்கோவின் ஜூன் 1963 24 அன்று இறந்தார். அவரது வாழ்நாளில், மெக்ஸிக்கோவின் இவரின் சபை இல்லங்கள் 11 இடங்களில் நிறுவப்பட்டது. இன்று மெக்ஸிக்கோ, பெரு, ஐஸ்லாந்து, கிரீஸ், இத்தாலி முதலிய ஐந்து நாடுகளில் 22 இல்லங்கள் உள்ளன.
இவர் வணக்கத்திற்குரியவர் என 1 ஜூலை 2000 அன்று இரண்டாம் யோவான் பவுல் அறிவித்தார். இவருக்கு அருளாளர் பட்டம் இரண்டாம் யோவான் பவுலினால் 25 ஏப்ரல் 2004 அன்று அளிக்கப்பட்டது. இவரின் புனிதர் பட்டமளிப்பு 12 மே 2013 அன்று நிகழும் என அறிவிக்கப்பட்டுள்ளது.


</doc>
<doc id="170435" url="https://ta.wikipedia.org/wiki?curid=170435" title="ஏ. வி. எம். ராஜன்">
ஏ. வி. எம். ராஜன்

ஏ. வி. எம். ராஜன் ஒரு தமிழ் திரைப்பட நடிகர், 1960-களில் நடிக்க ஆரம்பித்தார். இவரது முதற்படம் நானும் ஒரு பெண். இவருடன் இப்படத்தில் நடித்த நடிகை புஷ்பலதாவை காதல் திருமணம் செய்துகொண்டார். இவர்கள் இருவரும் இணைந்து பல தமிழ்படங்களில் நடித்துள்ளனர். 


ஏ. வி. எம். ராஜன் imdb பக்கம்


</doc>
<doc id="170436" url="https://ta.wikipedia.org/wiki?curid=170436" title="தெய்வம் (பக்கவழி நெறிப்படுத்தல்)">
தெய்வம் (பக்கவழி நெறிப்படுத்தல்)

தெய்வம் என்ற தலைப்பில் தமிழ்விக்கிபீடியாவில் உள்ள கட்டுரைகள்


</doc>
<doc id="170438" url="https://ta.wikipedia.org/wiki?curid=170438" title="ஆறுமுகம் பரசுராமன்">
ஆறுமுகம் பரசுராமன்

ஆறுமுகம் பரசுராமன் மொரீசியசு நாட்டு அரசியல்வாதி ஆவார். இவர் யுனெஸ்கோவின் முன்னாள் இயக்குனராகவும், மொரீசியசு நாட்டு அமைச்சராயும் பணியாற்றியவர். இவர் 2010 ஆம் ஆண்டில் நடைபெற்ற செம்மொழி மாநாட்டில் பங்கேற்றார்.


</doc>
<doc id="170445" url="https://ta.wikipedia.org/wiki?curid=170445" title="நூறு கோடியினர் கிளர்ச்சி">
நூறு கோடியினர் கிளர்ச்சி

ஒன் பில்லியன் ரைசிங் ("One Billion Rising") அல்லது நூறுகோடியினர் கிளர்ச்சி பெண்களால் பெண்களுக்காக நடத்தப்படும் இயக்கமாகும். பெண்களுக்கு எதிராக நடத்தப்படும் வன்முறைகளை நிறுத்தவும் பாலின சமத்துவம் மற்றும் நீதிக்காகவும் இந்த இயக்கம் போராடுகிறது.
பெண்களில் மூன்றில் ஒருவர் தங்கள் வாழ்நாளில் பாலியல் வன்முறை அல்லது வீட்டு வன்முறைக்கு ஆளாகின்றனர் என்ற புள்ளிவிவரத்தின் அடிப்படையில் உலகளவில் நூறுகோடி பெண்கள் தாக்கமுறுவதான கருதுகோளின் அடிப்படையில் இந்த இயக்கம் பெயரிடப்பட்டுள்ளது.

இந்த இயக்கம் நாடகாசிரியரும் செயல்வீரருமான ஈவ் என்சுலர் என்ற பெண்மணியால் துவக்கப்பட்டது. இவர் "த வஜினா மோனோலோக்சு" என்ற நாடகத்திற்காகவும் "வி-டே" என்ற அமைப்பிற்காகவும் அறியப்படுகிறார். ஐக்கிய அமெரிக்கத் தேர்தல்களின்போது டோட் அகின் என்ற வேட்பாளரின் 'சட்டபூர்வ பாலியல் வன்முறை' மற்றும் கருத்தரித்தல் குறித்த சர்ச்சைக்குள்ளான கருத்துக்கள் இந்த இயக்கத்திற்கு தூண்டுதலாக அமைந்தது. உண்மையான பாலியல் வன்முறையால் கருத்தரிப்பு ஏற்படுவதில்லை என்பன போன்ற கருத்துக்களால் கோபமுற்ற என்சுலர் அனைவரும் காணக்கூடிய கடிதம் ஒன்றை எழுதினார்.

இந்த இயக்கத்தில் 5,000 அமைப்புகள் இணைந்துள்ளன; இந்த அமைப்புக்கள் பல சமய அமைப்புக்கள், சமூக இயக்க செயல்வீரர்கள், நடிகர்கள், பெண்ணிய அரசியல்வாதிகள் போன்றோரால் ஆதரவும் சிபாரிசும் அளிக்கப்பட்டுள்ளன.

செப்டம்பர் 20, 2012இல் 160 நாடுகளைச் சேர்ந்த மக்கள் இந்த இயக்கத்திற்கு ஆதரவாக கையெழுத்திட்டுள்ளனர். 

பெப்ரவரி 14, 2013 அன்று 190 நாடுகளுக்கும் மேலாக பேரணிகள் நடத்தப்பட்டன. அன்றைய நாளில் உலகெங்கும் நூறுகோடி பெண்கள் தங்கள் வலிமையைக் காட்டும் விதமாக இணைந்து ஆடுவதற்கு அறைகூவல் விடப்பட்டது. இந்த நாள் என்சுலரின் வி-டே அமைப்பின் 15வது ஆண்டுவிழா நாளாகவும் அமைந்திருந்தது.



</doc>
<doc id="170452" url="https://ta.wikipedia.org/wiki?curid=170452" title="காந்திபுரம்">
காந்திபுரம்

காந்திபுரம் (ஆங்கிலம்: Gandhipuram), இந்தியாவின் தமிழ்நாடு மாநிலத்தில் அமைந்துள்ள கோயம்புத்தூர் மாநகராட்சியில் இருக்கும் ஓர் நகராட்சி ஆகும். இது கோவை மாநகராட்சியில் மிக முக்கியமான வணிக நிறுவனங்களும் வணிக பகுதியாகும்.கோவையில் உள்ள 10 பேருந்து நிலையங்களில் இங்கு 4 பேருந்து நிலையங்கள் செயல்படுகிறது.

ஒரு குடியுருப்பு பகுதியாகவே கருதபட்ட இவ்விடம், இப்பொழுது நகரின் முக்கிய வணிகப்பகுதியாக மாறியுள்ளது. நகரின் மத்தியில் இருப்பதினால் வணிகம், பொழுதுபோக்கு மற்றும் உள்-நகர பேருந்து சேவைக்கு மையமாக செயல்படுகிறது.

காந்திபுரம், கோயம்புத்தூர் விமான நிலையத்தில் இருந்து சுமார் 14 கிமீ துரத்திலும், நகர ரயில்நிலையம் மற்றும் வட-கோவை சந்திப்பில் இருந்து தலா 3 கீ.மீ மற்றும் 5 கீ.மீ தொலைவில் அமைந்துள்ளது. கோவை நகரின் அனேக பகுதிகளுக்கும் உள்ளூர் பேருந்து சேவைகள் மூலமாக இணைக்கபட்டுள்ளது.

காந்திபுரத்தின் தோராயமான மக்கள்தொகை 1,25,000. 

காந்திபுரம், கோயம்புத்தூர் நகரின் மிகப்பெரிய வர்த்தக மையம். கோயம்புத்தூர் மற்றும் அதை சுற்றியுள்ள ஊர்களில் உள்ள அனேக தொழிற்சாலைகளின் நிறுவன அலுவலகங்கள் காந்திபுரத்தில் தான் செயல்படுகின்றன. காந்திபுரம் உள்ள கிராஸ் கட் சாலை கோயம்புத்தூர் நகரில் இரண்டாவது மிகப்பெரிய வணிக மையமாக உள்ளது.


</doc>
<doc id="170453" url="https://ta.wikipedia.org/wiki?curid=170453" title="நெடுங்கால் உள்ளான்">
நெடுங்கால் உள்ளான்

நெடுங்கால் உள்ளான் (Black-winged Stilt - "Himantopus himantopus") என்பது நீண்ட கால்களைக் கொண்ட கரைப்பறவைகளுள் ஒன்றாகும். இது நீர் நிலைகளுக்கு அருகில் வாழக்கூடிய பறவை ஆகும். 
இந்தப் பறவையின் உடல் நிறமானது கறுப்பு வெள்ளை நிறத்தில் இருக்கும். ஆனால் கால்கள் மட்டும் இளஞ்சிவப்பு நிறத்தில் இருக்கும். இந்தப் பறவையானது தன் கால்களைப் பயன்படுத்தி தனக்கான உணவைத் தேடுகின்றன. இவை ஆபத்தான சூழலில் மட்டும் நீரில் மூழ்கி நீந்தக்கூடியது.

இந்தப் பறவைகள் எப்போதும் கூட்டமாகவே காணப்படும். இவை தங்கள் கூடுகளை தண்ணீருக்கு அருகில் அருகருகே அமைத்துக் கொள்கின்றன. தன் எல்லைக்குள் வேறு பறவைகளை இவை நுழைய விடாது. அவ்வாறு நுழையும் பறவைகளை, சத்தம் எழுப்பித் துரத்தும். கோடைக் காலத்தில் இவை இனப்பெருக்கம் செய்கின்றன. கீழே உள்ள கூடுகளில் முட்டைகளை மறைவாக இட்டு வைத்திருக்கும். இவை பெரும்பாலும் இடம்பெயர்வதில்லை. தண்ணீர் வற்றிப்போனால் மட்டுமே வேறு வழியின்றி இவை இடம்பெயர்கின்றன. தமிழகத்தில், பள்ளிக்கரணை சதுப்புநிலத்திலும், வேடந்தாங்கலிலும் இந்தப் பறவை அதிகம் காணப்படுகிறது.


</doc>
<doc id="170454" url="https://ta.wikipedia.org/wiki?curid=170454" title="நேற்று வரை நீ யாரோ">
நேற்று வரை நீ யாரோ

நேற்று வரை நீ யாரோ 2002 ஆம் வந்த தமிழ்த் திரைப்படம். இத்திரைப்படத்தில் ஹம்சவர்தன்,ருசிடா பிரசாத் மற்றும் பலர் நடித்துள்ளனர்.

காதல்படம்



</doc>
<doc id="170463" url="https://ta.wikipedia.org/wiki?curid=170463" title="ஈவ் என்சுலர்">
ஈவ் என்சுலர்

ஈவ் என்சுலர் ("Eve Ensler", பிறப்பு மே 25, 1953) is a யூத-அமெரிக்க நாடகாசிரியரும் பெண்ணிய செயல் திறனாளரும் ஆவார். "த வஜினா மோனோலோக்சு" என்ற இவரது நாடகத்திற்காக பெரிதும் அறியப்பட்டவர். நூறு கோடியினர் கிளர்ச்சி என்ற இயக்கத்தையும் வி-டே என்ற அமைப்பையும் நிறுவியவர்.

என்சுலர் 1975ஆம் ஆண்டில் மிடில்பரி கல்லூரியிலிருந்து பட்டம் பெற்றவர். ரிச்சர்டு மெக்டர்மாட் என்பவரை 1978இல் மணம் புரிந்து 1988இல் பிரிந்தவர். தமது 26ஆம் அகவையிலேயே 18 அகவை நிரம்பிய டிலன் மெக்டர்மாட்டை தத்து எடுத்துக்கொண்டார்.



</doc>
<doc id="170465" url="https://ta.wikipedia.org/wiki?curid=170465" title="அமெரிக்க உணவு மற்றும் மருந்து நிர்வாகம்">
அமெரிக்க உணவு மற்றும் மருந்து நிர்வாகம்

அமெரிக்க உணவு மற்றும் மருந்து நிர்வாகம் (The Food and Drug Administration (FDA or USFDA)) என்பது அமெரிக்க செயலவையின் கீழ், நல மற்று மனித வள திணைக்களத்தின் ஒரு முகமை ஆகும். இந்த நிறுவனம் உணவு, மருந்துப் பொருட்களை சட்டக் கட்டுப்பாடுகள் ஊடாகவும், கண்காணிப்பு மேற்பார்வை ஊடாகவும் நிர்வாகித்து பொது மக்களின் நலத்தைப் பாதுகாப்பதையும் மேம்படுத்துவதையும் நோக்காகக் கொண்டது. அமெரிக்காவில் விற்கப்படும் எந்தவொரு மருந்தும் இந்த நிறுவனத்தின் அனுமதியைப் பெறவேண்டும். 



</doc>
<doc id="170466" url="https://ta.wikipedia.org/wiki?curid=170466" title="கட்டமைக்கப்பட்ட பொருள் அடையாளமிடல் முறை">
கட்டமைக்கப்பட்ட பொருள் அடையாளமிடல் முறை

கட்டமைக்கப்பட்ட பொருள் அடையாளமிடல் முறை (Structured Product Labeling (SPL)) என்பது மனிதருக்கு வழங்கப்படும் மருந்துகள் எப்படி அடையாளப்பட வேண்டும் என்பது தொடர்பான ஒரு எக்சு.எம்.எல் வடிவ சீர்ந்தரம் ஆகும். இது நல நிலை 7 (Health Level 7) அமைப்பினால் ஏற்றுக் கொள்ளப்பட்டதும், அமெரிக்க உணவு மற்றும் மருந்து நிர்வாகத்தினால் வேண்டப்படும் சீர்தரம் ஆகும். 

அமெரிக்காவில் விற்கப்பட அனுமதி பெற விரும்பும் நிறுவனங்கள் பிற பல ஆவணங்களோடு இந்த சீர்ந்தரத்துக்கு உட்பட்ட ஆவணத்தை அமெரிக்க உணவு மற்றும் மருந்து நிர்வாகத்துக்கு அளிக்க வேண்டும். இதே போன்ற ஒரு சீர்தரம் ஐரோப்பாவிலும் உருவாக்கப்பட்டு வருகிறது. அங்கு எல்லா ஆவணங்களும் 16 மொழிகளில் அளிக்க வேண்டும். 



</doc>
<doc id="170467" url="https://ta.wikipedia.org/wiki?curid=170467" title="விகாரம்">
விகாரம்

உருவிலும், மொழியிலும் இயல்புத் தன்மை அழிந்த அலங்கோலத்தை விகாரம் என்கிறோம். 


</doc>
<doc id="170473" url="https://ta.wikipedia.org/wiki?curid=170473" title="இரட்டிப்பாக்கும் கதிர்ஏற்பளவு">
இரட்டிப்பாக்கும் கதிர்ஏற்பளவு

இரட்டிப்பாக்கும் கதிர்ஏற்பளவு (Doubling dose ) என்பது இயற்கையாகவே தோன்றும் மரபணு மற்றும் நிறப்புரி (பண்பகத் திரி; chromosome) இவைகளில் தோன்றும் பிறழ்ச்சியை விட இரு மடங்கு பிறழ்ச்சியை (Aberation) தோற்றுவிக்கும் கதிர் ஏற்பளவு ஆகும். இது 20 முதல் 80 சென்றிகிரே ஆகவுள்ளது.


</doc>
<doc id="170474" url="https://ta.wikipedia.org/wiki?curid=170474" title="புணர்ச்சி விகாரம்">
புணர்ச்சி விகாரம்

விகாரம் என்பது இயல்பு மாற்றம்.

மொழியில் இரண்டு சொற்கள் ஒன்று சேர்தலைப் புணர்ச்சி என்கின்றனர். நிலைமொழி, வருமொழி எனப் புணரும் சொற்களுக்குப் பெயர் சூட்டியுள்ளனர். இவை புணரும்போது எந்த வகையான மாற்றமும் இன்றி இணையுமானால் அதனை இயல்பு அல்லது இயல்புப் புணர்ச்சி என்கின்றனர். முதலில் நிற்கும் நிலைமொழியிலோ, இறுதியில் அதனோடு வந்து சேரும் வருமொழியிலோ மாற்றம் நிகழ்ந்தால் அதனை விகாரப் புணர்ச்சி என்றோ, புணர்ச்சி விகாரம் என்றோ கூறுகின்றனர். இது இருவகை மொழியிலும் மொழியின் முதலிலோ, இடையிலோ, கடையிலோ நிகழும்.

உயிர் முன் உயிர் வரின்
அங்கு நிலைமொழியும்
வருமொழியும் இணையாது.
உயிரும் மெய்யும் இணைவதே
தமிழ் இலக்கண மரபு.
ஆகையால் அதனைத் தமிழ்மரபுக்கு
ஏற்றபடி மாற்றும் வகையில்
வ்,ய் __ஆகிய மெய் எழுத்துகளில்
ஏதேனும் ஒன்று அத்தகு சொற்களுக்கு இடையில் தோன்றும்.
இத்தகு முறைக்கு உடம்படுமெய்
என்று பெயர்.


</doc>
<doc id="170489" url="https://ta.wikipedia.org/wiki?curid=170489" title="செவ்வானம் (புதினம்)">
செவ்வானம் (புதினம்)

இருபதாம் நூற்றாண்டு ஈழத்து நாவலாசிரியருள் தலை சிறந்த இடத்தைப்பெற்றுள்ள கணேசலிங்கனின் முன்றாவது புதினமே செவ்வானமாகும். இது 1967 ம் ஆண்டு வெளியிடப்பட்டது.இப்புதினம் மூன்று நாவல் குழுவின் (Trilogy) ஒன்றாகும் என்று க.கைலாசபதி கூறுகிறார் .இதுவரை வெளிவந்துள்ள ஈழத்து தமிழ் நாவல்களின் பட்டியலில் புதிய பயணமும், செவ்வானமும் தலையாய இடத்தைப் பெறவல்லன என்று நா.சுப்பிரமணியன் குறிப்பிட்டுள்ளார். இந்நூலைப்பற்றியும், நூலாசிரியரின் திறன் போற்றியும் இந்நூலின் முகவுரையில் க. கைலாசபதி கீழ்க்குறிப்பில் கண்டுள்ளவாறு பாராட்டிச்சிறப்பிக்கிறார்..

மென்மையானது என்று கருதப்படும் காதலையும் ‘குரூரமானது, இழிந்தது என எண்ணப்படும் அரசியல் இரண்டையும் எம் அன்றாட வாழ்வின் கூட்டுத்தொகுப்பாக ஓடிக்கொண்டிருக்கும் வரலாற்றையும் இவற்றோடு இணைத்து நாவலொன்று எழுத வேண்டும் என்ற என் விருப்பே இக்கதை நூலாகக் கனிந்த து’ என்று நூலாசிரியர் குறிப்பிடுகிறார்.'அரசியல், பொருளாதார, சமூகப்பின்னணியிலேயே நாவல் விரிகிறது. இப்பின்னணியை வரலாற்று நூல்களிலன்றி, நாவலில் இருந்து பெற முடிந்தமை ஒன்றே நூலின் வளர்ச்சிக்கு சான்றாகும்’ என்று கைலாசபதி கூறுகிறார் இப்புதினத்தில் சமுதாயத்தின் மேல் தளத்தில் உள்ள முதலாளி, அடித்தளத்தில் உள்ள தொழிலாளி வர்க்கத்தினரையும், நடுத்தர வர்க்கத்தினரையும் பின்னிப்பிணைத்தே செ. கணேசலிஙகம் இந்நாவலை அமைத்துள்ளார் என்ற நிலை கைலாசபதியின் திறனாய்வு கூற்றுக்கு ஆதாரமளிக்கிறது. 

செவ்வானத்தின் கதாநாயகன் நாகரத்தினம். டயர் கம்பெனி அதிபர். முத்லாளி வர்க்கத்தின் பிரதிநிதி. அவரது மனைவி பெயர் இந்திரா. சொகுசான வாழ்க்கை, ஆடம்பரம் ஆகியவற்றில் நாட்டம் உள்ளவள். அவர்களுக்கு இரு பெண் குழந்தைகள். மூத்தவள் பெயர் பத்மினி; மருத்தவக்கல்லூரி மாணவி. இளயவள் பெயர் செல்வி; பள்ளி மாணவி. அவர்களின் செல்வச்செருக்கை வெளிப்படுத்தும் அவர்கள் வீட்டின் பெயர் அவர்களின் இளைய மகள் பெயரை தாங்கி நிற்கிற செல்வி பவனம். இவர்கள் இருப்பிடம் நாட்டின் தலைநகரான கொழும்பு.அவர்கள் வீட்டை கவனித்துக்கொள்வது மேரி என்ற வேலைக்காரப் பெண். அவளுக்குதவ பீம சேனா என்கிற பன்னிரண்டு வயதுப் பையன். கார்கள் ஒட்ட செல்வா என்ற பெயர் உள்ள டிரைவர். நாகரத்தினத்திற்கு எட்ம்ண்ட், அப்புகாமி என்ற பெயருடைய இரண்டு தொழில் நண்பர்கள். 

நாகரத்தினத்தின் உள்ளம் கவர்ந்த பேரழகி மாலினி. நடுத்தர வர்க்கத்தின் பிரதிநிதி. மாலினிக்கு பத்திரிக்கை அலுவலகத்திலே வேலை. அவள் எம்.டியின் பர்சனல் செகரட்டரி.அவளுக்கு மார்க்சிசவாதியான பொன்னையா மீது தீராத காதல்.மாலினியின் காதலை பொன்னையா ஏற்க மறுக்கிறான். மாலினி அலுவலகத்திலேயே வேலை பார்த்த பொன்னையா அவனது தீவிரவாத நடவடிக்கைகள் பிடிக்காத நிர்வாகம் அவன் வேலையை இழக்கச் செய்து விரட்டிவிடுகிறது. அதன் விளைவாக தீவிர தொழிற்சங்கவாதியாகி விடுகிறான். மாலினி எவ்வளவோ முயன்றும் அவன் காதலைப் பெற அவளால் இயலவில்லை. 

மாலினியின் அன்பைப் பெற துடியாய் துடிக்கும் நாகரத்தினத்துடன் மாலினி நெருங்கிப்பழகுகிறாள். செல்வி பவனத்துக்கும் வந்து போகிறாள். இந்திராவைத்தவிர அனவராலும் விரும்பப்படுகிறாள். பம்பலபிட்டியில் உள்ள ஒரு வீட்டின் மாடியில் அவள் வசித்து வந்தாள். அவளை அங்கு கொண்டு வந்து விட்டுச் செல்வது நாகரத்தினத்தின் வழக்கம். நாகரத்தினத்திற்கு மாலினி சுதந்திராக்கட்சியும் இடதுசாரிக்கட்சிகளும் ஒன்று சேர்ந்து கூட்டரசாங்கம் அமைக்கப்போகிறார்கள் என்ற செய்தியை முன்னமே தெரிவித்து அவன் ஷேர் மார்க்கட்டில் இலாபம் பெற உதவுகிறாள். நாகரத்தினம் மாலினியின் அன்பைப்பெற பலமுறை முயன்று அவளுடன் நெருங்கிப்பழகுகிறார். பொன்னையாவின் அன்பைப் பெற மாலினி பலமுறை முயன்றும் தோல்வியையே தழுவுகிறாள். 1964- 65 ல் ஆட்சிக்கு வந்த கூட்டரசாங்கமும் கவிழ்கிறது. 

நா. சுப்பிரமணியன் என்ற நூலில் செவ்வானம் என்ற இந்த புதினத்தின் தலைப்பை விளக்கிக் குறிப்பிடுவது அனைவராலும் கருத்திற் கொள்ளத்தக்கது.

க. கைலாசபதி ‘அரசியல், பொருளாதார சமூகப் பின்னணியிலேயே நாவல் விரிகிறது. வரலாற்று நூல்களிலின்றி நாவலிலிருந்து பெற முடிந்தமை ஒன்றே நூலின் வளத்திற்கு போதிய சான்றாகும்’ இந்நூலின் முன்னுரையில்குறிப்பிடுகிறார் .ஒருவரலாற்றிலக்கியம் வலிமை கொண்டதாக இருக்க வேண்டுமானால் ‘விதந்து காட்ட எடுத்துக்கொண்ட வர்க்கத்திற்கு எதிரான பாத்திரங்களும் இன்றியமையாதன.’ . இந்நிலைப்பாட்டில் உருவாக்கப்பட்டப்பாத்திரங்களே நாகரத்தினம், பொன்னையா ஆகியோரது பாத்திரங்கள். பொன்னையா இல்லையேல் நாகரத்தினம் இல்லை என்ற நிலையில் இவ்விரு பாத்திரங்களும் ஒன்றை ஒன்று சார்ந்திருக்கின்றன. இவ்விருவரையும் சார்ந்து இயங்கும் மாலினி சமுதாய அரசியற் சூழலை சித்தரிக்க உதவும் கருவியாக படைப்பிலக்கிய ஆசிரியருக்கு பயன் படுகிறாள். திருமதி பண்டரநாயகாவால் கொண்டுவரப்பட்ட பத்திரிக்கை கட்டுப்பாட்டு சட்டம் இப்புதினத்தில் குறிப்பிடப்படுகிறது. அதைப்பற்றிய வேறுபட்ட விமரிசனங்கள் இப்புதினத்தின் பாத்திரங்கள் மூலம் வெளிக்கொணரப்படுகின்றன. அரசியலுக்கும் இலக்கியத்துக்கும் தொடர்பில்லை என்ற தமிழ்நாட்டவரது எண்ணத்தை பொய்யாக்கியதும் இந்நாவலாகும் என்ற இந்நாவலாசிரியரின் கூற்று கூர்ந்துநோக்கத்தக்கது. 

செவ்வானம் சென்னைப்பல்கலைக்கழகத்தில் தமிழ் எம்.ஏ க்கு இலக்கியப்பாடநூலாக விதிக்கப்பட்டிருந்தது என்று நாவலாசிரியர் அதன் இரண்டாம் பதிப்பின் முன்னுரையில் கூறுகிறார். 


</doc>
<doc id="170490" url="https://ta.wikipedia.org/wiki?curid=170490" title="1633">
1633

1633 (MDCXXXIII) ஒரு சனிக்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் இது செவ்வாய்க்கிழமையில் ஆரம்பமானது.




</doc>
<doc id="170502" url="https://ta.wikipedia.org/wiki?curid=170502" title="ஆவாரம்பாளையம்">
ஆவாரம்பாளையம்

ஆவாரம்பாளையம் (ஆங்கிலம்: Avarampalayam), இந்தியாவின் தமிழ்நாடு மாநிலத்தில் அமைந்துள்ள கோயம்புத்தூர் மாவட்டத்தில் இருக்கும் ஒரு பகுதி ஆகும்.
ஆவாரம்பாளையத்தில் அதிக எண்ணிக்கையில் வார்ப்புக்கூடங்களும் , விசையியக்கக் குழாய் தொழிற்சாலைகளும் அமைந்துள்ளன .கோவை நகரின் மற்ற இடங்களை விட இங்கு அதிகமாக சிறு தொழில் நிறுவனங்கள் இருக்கும் காரணத்தினால், ஆவாரம்பாளையம் சிறு தொழில் நிறுவனங்களின் தலைமை இடமாக கோவை மக்களால் கருதப்படுகிறது .




</doc>
<doc id="170503" url="https://ta.wikipedia.org/wiki?curid=170503" title="தி. சு. நடராசன்">
தி. சு. நடராசன்

மார்க்சியத் திறனாய்வாளராக அறியப்படும் தி.சு. நடராசன் கல்லூரி மற்றும் பல்கலைக்கழகங்களில் பணியாற்றிய பேராசிரியர். தமிழில் மார்க்சியத் திறனாய்வுக்கு அடிப்படைகளை உருவாக்கித் தந்த பாளையங்கோட்டை "நா.வானமாமலையின்" ஆய்வு வட்டத்தில் பயிற்சி பெற்று முழுமையான திறனாய்வாளராகத் தன்னை வளர்த்துக் கொண்டவர்

விருதுநகர் மாவட்டம் திருத்தங்கல் என்னும் சிறுநகரில் பிறந்த நடராசன் முதுகலைத் தமிழ்ப் படிப்பைச் சென்னை மாநிலக் கல்லூரியிலும், முனைவர் பட்டத்தை மதுரைப் பல்கலைக்கழகத்திலும் முடித்தவர்.

திருநெல்வேலி மதுரை திரவியம் தாயுமானவர் இந்துக்கல்லூரியில் 1971 இல் தமிழ் விரிவுரையாளராக பணியைத் தொடங்கிய நடராசன் 2000 இல் பணி நிறைவு பெறும் வரை மதுரைக் காமராசர் பல்கலைக்கழகத்தில் பணியாற்றினார். மதுரைப் பல்கலைக்கழகத்திலிருந்து "போலந்து நாட்டு வார்சா" பல்கலைக்கழகத்தில் "வருகைதரு பேராசிரியரா"க 4 ஆண்டு(1987-1990)களும், திருநெல்வேலி மனோன்மணியம் சுந்தரனார் பல்கலைக்கழகத்திற்கு "அழைப்புப் பேராசிரியராக" ஓராண்டு (1997-98)ம் அழைக்கப்பெற்றார்.. அவரது வழிகாட்டுதலில் பதினைந்திற்கும் மேற்பட்டவர்கள் முனைவர் பட்டங்களைப் பெற்றுப் பல்வேறு பல்கலைக்கழகங்களிலும் கல்லூரிகளிலும் பேராசிரியர்களாகத் திகழ்கின்றனர்.

இந்திய அரசின் "சாகித்ய அகாடெமி"யின் பொதுக்குழு உறுப்பினராக ஆறு ஆண்டுகள் (1999-2005) பணியாற்றியவர். அதன் தொடர்ச்சியாக "ஞானபீட விருது"த் தேர்வுக்குழுவில் பணியாற்றிக் கொண்டிருக்கிறார். தமிழ்நாடு கலை இலக்கியப் பெருமன்றத்தின் இலக்கியப் பணிகளில் தொடர்ந்து பங்கேற்று வந்துள்ள தி.சு.நடராசன் மகாநதி என்ற இலக்கியச் சிற்றிதழின் ஆசிரியர் குழுவிலும் காந்தள் என்னும் திறனாய்வுக்கான இதழ் ஆசிரியப் பொறுப்பிலும் பணியாற்றியவர். சென்னையிலிருந்து வெளிவரும் சமூக விஞ்ஞானம் இருமாத இதழின் ஆசிரியர் குழுவில் பணியாற்றிக் கொண்டிருக்கிறார்





</doc>
<doc id="170505" url="https://ta.wikipedia.org/wiki?curid=170505" title="முத்தி நிச்சயம்">
முத்தி நிச்சயம்

முத்தி நிச்சயம் என்னும் நூல் 14 ஆம் நூற்றாண்டில் குருஞான சம்பந்தர் என்பவரால் எழுதப்பட்ட நூல். மறைஞான சம்பந்தர் முத்திநிலை என்னும் நூலை எழுதி ஆன்மானந்தவாதம் என்னும் தம் கொள்கையைப் பரப்ப முயன்றார். இந்தக் கொள்கையை மறுக்க எழுந்தது குருஞான சம்பந்தர் எழுதிய முத்தி நிச்சயம் என்னும் நூல். இதற்குப் பேருரை ஒன்றைக் குருஞான சம்பந்தரின் மாணாக்கர் வெள்ளியம்பலவாணத் தம்பிரான் எழுதியுள்ளார். 

ஆன்மானந்தவாதம் என்பது ஆன்மா பற்றி விளக்கும் ஒருவகைக் கோட்பாடு. எல்லா ஆன்மாவும் உடலை விட்டுப் பிரிந்ததும் இறைவனிடம் சென்றுவிடும். அங்கே ஆனந்தமாக இருக்கும் என்று கூறுவது ஆன்மானந்தவாதம். 

ஆன்மா உடலோடு இருக்கும்போது செய்த நல்வினை தீவினைகளுக்கு ஏற்ப மறுபிறவி எடுத்து செய்வினைப் பயனைத் துய்க்கும் என்பது ஆன்மானந்தவாதத்தை மறுப்பது.


</doc>
<doc id="170513" url="https://ta.wikipedia.org/wiki?curid=170513" title="பிஜிப் பல்கலைக்கழகம்">
பிஜிப் பல்கலைக்கழகம்

பிஜிப் பல்கலைக்கழகம் ("University of Fiji") பிஜியின் இரண்டாவது பெரிய நகரமான லூடோக்காவின் சாவேனிப் பகுதியில் அமைந்துள்ள ஓர் பல்கலைக்கழகம் ஆகும். இந்தப் பல்கலைக்கழகம் இந்து சமய சார்புள்ள அமைப்பான "பிஜி ஆரிய பிரதிநிதி சபை"யின் நிதி உதவியுடனும் "பிஜி பயன்பாட்டுக் கல்வி நிறுவனத்தின்" வழிகாட்டுதலிலும் திசம்பர் 2004இல் நிறுவப்பட்டது. பெப்ரவரி 14, 2006இல் "உள்ளூர் நில அறக்கட்டளை வாரியத்துடன்" கண்ட உடன்பாட்டின்படி F$100,000க்கு தனது வளாகத்திற்கான ஐந்து ஏக்டேர் பரப்பிலான நிலத்தை 99 ஆண்டுகளுக்கு குத்தகை எடுத்துள்ளது; தவிரவும் நில உரிமையாளர்களின் மக்களுக்கு ஆண்டுதோறும் இரண்டு படிப்புதவி மானியம் வழங்கவும் உடன்பட்டுள்ளது.

இப் பல்கலைக்கழகத்தின் முதல் பட்டதாரிகள் மார்ச்சு 2008இல் கௌரவிக்கப்பட்டனர். பட்டமளிப்பு விழாவில் பங்கேற்ற பல்கலைக்கழகத்தின் வேந்தரும் பிஜி அரசுத்தலைவரும் ஆன ராட்டு ஜோசபா லோயில்வாட்டு இங்கு பயிலும் அனைத்து மாணவர்களுக்கும் விசியனிலும் இந்தியிலும் அடிப்படைக் கல்வி வழங்குவதை பாராட்டினார்: “நம்மிடையே நல்ல புரிந்துணர்வும் தொடர்பாடலும் ஒருவருக்கொருவர் உதவி புரிதலும் இருப்பது எதிர்கால முன்னேற்றத்திற்கு தேவையானது. ஒவ்வொருவரும் மற்றவரின் மொழியில் உரையாடக் கூடுவது இதற்கு இன்றியமையாததாகும்.” விசிய மொழி பெரும்பான்மையினராலும் இந்தி மொழி சிறுபான்மையினரில் பெரும்பாலோராலும் பேசப்படுகிறது. 

பிஜிப் பல்கலையில் பட்டப் படிப்பு மற்றும் பட்ட மேற்படிப்புக்கான கல்வித்திட்டங்கள் பின்வரும் துறைகளில் வழங்கப்படுகின்றன: கணக்கியல், பொருளியல், வணிக மேலாண்மை, கணினி அறிவியல், தகவல் தொழில்நுட்பம், கணிதம், மொழிகளும் இலக்கியமும், விசிய மொழியும் பிஜிப் பண்பாடும், மருத்துவம், சட்டம், மற்றும் இந்தி மொழியும் பண்பாடும்.

இதன் அங்கங்களாக ஆறு "மீசிறப்பு மையங்கள்" இயங்குகின்றன: உள்நாட்டுக்குரிய ஆய்வுகளுக்கான மையம் (CIS), பன்னாட்டு மற்றும் பிராந்திய கற்கைக்கான மையம் (CIRA), எழுத்து, நன்னெறி மற்றும் அமைதிக் கல்விக்கான காந்தி-தப்பூ மையம் (WEPS), புலம்பெயர்ந்தோர் குறித்த கல்விக்கான மையம் (CDS), பாலியல் ஆய்வுக்கான மையம் (CGR), ஆற்றல், சூழலியல் மற்றும் வளம்குன்றா வளர்ச்சிக்கான மையம்.

பல்கலைக்கழக நிர்வாகத்தை பிஜிப் பல்கலைக்கழக அவை மேற்கொள்கிறது. ஆரிய பிரதிநிதி சபையினரைத் தவிர ஸ்ரீ சனாதன் தர்மம், பிஜி முசுலிம் லீக், குசராத் கல்விச் சமூகம், சீக்கியர் கல்விச் சமூகம், ஆந்திரா சங்கம், கபீர் பத் சபை, பிஜி ஆசிரியர்கள் சங்கம் போன்ற அமைப்பினர்களும் இதன் புரவலர்களாக உள்ளனர். பல்கலைக்கழக அவை உறுப்பினர்களாக தென் பசிபிக் பல்கலைக்கழகம், பிஜி தேவாலயங்களின் அவை, பிஜி மற்றும் ரோடுமா மெதாடிஸ்ட் திருச்சபை, பிஜி உரோமன் கத்தோலிக்கத் திருச்சபை, பிஜி கிர்மிட் மையம், தலைவர்களின் பேரவை, பா மாகாண சட்டப் பேரவை, கிஜி ஆசிரியர்கள் சங்கம் மற்றும் கல்வி அமைச்சகம் ஆகியவற்றின் சார்பாளர்கள் நியமிக்கப்படுகின்றனர். தவிரவும் மூன்றாம்நிலைக் கல்வி மற்றும் சமூக அடிமட்ட மாணவர்களுக்காக இந்திய-பிஜி விழாக் குழுவினர் பெப்ரவரி 16, 2006இல் F$10,000 தொகையை நன்கொடையாக அளிதுள்ளனர்.

பிஜிப் பல்கலைக்கழகம் ஆத்திரேலியாவின் கான்பெர்ரா பல்கலைக்கழகத்துடன் ஆய்வு மற்றும் மாணவர்/ஆசிரியர் பரிமாற்றத்திற்கான புரிந்துணர்வு உடன்பாடு கையெழுத்திட்டுள்ளனர்.



</doc>
<doc id="170515" url="https://ta.wikipedia.org/wiki?curid=170515" title="லூடோக்கா">
லூடோக்கா

லூடோக்கா ("Lautoka") பிஜியின் இரண்டாவது மிகப் பெரும் நகரமாகும். விட்டி லெவுத் தீவின் மேற்கில், நந்தியிலிருந்து வடக்கே 24 கிமீ தொலைவில் அமைந்துள்ளது. இது பிஜியிலுள்ள இரண்டாவது துறைமுகமாக நுழைவாயிலாகும். பிஜியின் கரும்பு விளையும் பகுதியில் அமைந்துள்ள இந்த நகரம் சர்க்கரை நகரம் என அறியப்படுகிறது. 16 சதுர கிமீயில் அமைந்துள்ள இந்நகரத்தின் மக்கள்தொகை 2007 கணக்கெடுப்பின்படி 52,220 ஆகும்.


</doc>
<doc id="170518" url="https://ta.wikipedia.org/wiki?curid=170518" title="குப்பை">
குப்பை

குப்பை ("Wastes", "rubbish", "trash", "refuse", "garbage", "junk", "litter") என்பது மனிதன் பயன்படுத்திய கழிவுகள் ஆகும். இவை மட்கும் குப்பை, மட்காத குப்பை என இரு வகைப்படும். பழங்காலத்தில் குப்பைக் குழிகள் இருந்தன. அதில் வீட்டுக் குப்பைகளைக் கொட்டி மட்கச் செய்வர். அது வேளாண்மைக்குப் பயன்படும். இன்று நம் பயன்பாட்டில் குப்பை மேடுகள் தான் இருக்கின்றன. அதில் உக்காத குப்பைகளான நெகிழிகளே அதிகம். இவை காற்றில் பறந்து எங்கும் பரவி இடத்தை அசுத்தமாக்கி மண்ணையும் மாசுபடுத்துகிறது. கால்வாய்களில் விழுந்து சாக்கடைகளாக்கி கொசு உற்பத்தியை அதிகரிக்கிறது. 

குப்பை இன்று சர்வதேசப் பிரச்சினையாக உள்ளது. எங்கு கொட்டுவது என்று தெரியாமல் தெருக்களில், ஆறு ஏரி, குளம்,குட்டை, கடல் என அனைத்து நீர் நிலைகளிலும் கொட்டி விடுகிறோம். இதனால் நம் வாழ்வாதரங்கள் பாதிக்கப்படுவதோடு மற்ற உயிர்களுக்கும் பேரின்னலை விளைவிக்கிறது. குப்பைகளைக் குறைப்பதற்கு உக்காத பொருட்களை பயன்படுத்தாமல் இருப்பது (Reduce), பொருட்களை மறுபடியும் பயன்படுத்துவது (Reuse), கழிவுகளில் இருந்து புதிய பயன்பாட்டை பெறுவது (Recycle) போன்ற வழிமுறைகளைக் கையாளலாம். 

குப்பையிலிருந்து காகிதம் தயாரிப்பது, மண் புழு உரம் தயாரிப்பது, எரிபொருளான மீத்தேன் வாயு தயாரிப்பது போன்றவை பரவலாக்கப்படலாம்.

இவை மட்டுமல்லாமல் குப்பை இயற்கை குப்பை, விண்வெளிக் குப்பை என மேலும் இருவகைப்படும்.


</doc>
<doc id="170522" url="https://ta.wikipedia.org/wiki?curid=170522" title="தங்கம்-198">
தங்கம்-198

தங்கம் 198 என்பது சிறு தானியம் அல்லது விதை போன்ற அமைப்புடன் கூடிய தங்கத்தின் கதிர் சமபகுதியம் ஆகும். Au .திசுக்களில் ஊன்றி இருக்குமாறு அமைத்து மருத்துவம் செய்யப் பயன்படுகிறது. இது முன்பு ரேடான் எவ்வாறு நிரந்திரமாக திசுக்களில் வைத்து மருத்துவம் செய்யப்பட்டதோ அதேபோல் இப்போது தங்கம்-198 பயன்படுத்தப் படுகிறது. தங்கத்துன் அரை ஆயுள் 2.7 நாள்கள். அதுலிருந்து ஒரே ஆற்றல் கொண்ட γ கதிர் -0.412 MeV ஆற்றலுடன் வெளிப்படுகிறது. 0.96 MeV உச்சஆற்றலுடன் β துகள்களும் வெளிப்படுகின்றன. ஆனால் இந்த β துகள்கள் 0.1m.m. கனம் கொண்ட சுவர் ( விதையைச் சுற்றி இருப்பது) தடுத்து நிறுத்தி விடுகிறது. ஒரு தங்க விதை 2.5m.m நீளமும் 0.8m.m விட்டமும் கொண்டுள்ளது.
இதனுடைய குறைந்த γ கதிர் ஆற்றல் அதனை கையாழுபவர்களுக்கு போதிய பாதுகாப்ப்னைக் கொடுக்கிறது.இது ரேடானைப் பொறுத்தவரை அவ்வளவு எளியதில்லை.( தற்போது ரேடான் பயன் பாட்டில் இல்லை.) மேலும் ரேடானின் குறைந்த ஆற்றல் கொண்ட γ கதிர்கள் பல வருடங்கள் வெளிப்பட்டுக் கொண்டுள்ளன. ரேடானிலிருந்து வெளிப்படும் அதிக ஆற்றலுள்ள β கதிர்கள் , சேய்தனிமத்தில் இருந்தும் வெளிப்படுகின்றன.இது புற்று நோயினையும் தோற்றுவிக்கலாம். இதனைத் தவிர்க்கவே இப்போது தங்கம் 198 பயன் படுத்தப் படுகிறது. ஐயோடின்-125 யும் இப்போது வெகுவாகப் பயன்படுகிறது.


</doc>
<doc id="170540" url="https://ta.wikipedia.org/wiki?curid=170540" title="தேசிய பல்லுயிர்ப்பரவல் ஆணையம்">
தேசிய பல்லுயிர்ப்பரவல் ஆணையம்

தேசிய பல்லுயிர்ப்பரவல் ஆணையம் ("National Biodiversity Authority", NBA)இந்திய அரசின் சுற்றுச்சூழல் மற்றும் வனத்துறை அமைச்சகத்தின் கீழ் தேசிய பல்லுயிர்ப்பரவல் ஆணை (2002)யை செயல்படுத்தும் நோக்கத்துடன் 2003ஆம் ஆண்டில் நிறுவப்பட்டது.இது 1992ஆம் ஆண்டில் பல்லுயிர்ப்பரவல் மாநாட்டில் கலந்துகொண்டு கையொப்பமிட்டதை அடுத்து எடுக்கப்பட்ட செயலாகும்.

புவியில் வாழும் அனைத்து உயிர் வகைகளின் மொத்த தொகுப்பே பல்லுயிர்பரவல் எனப்படும். உலகின் மிகப்பெரிய பல்லுயிர் வளம் மிக்க 12 நாடுகளில் நம் இந்திய நாடும் ஒன்றாகும். உலகின் மொத்த நிலபரப்பில் 2.5 சதவீதம் உள்ள நம்நாட்டில், உலகில் காணப்படும் உயிர் வகைகளில் 7.8 சதவீதம் இங்கு காணப்படுகின்றது. மேலும் நம்நாடு பாரம்பரியம் மற்றும் கலாச்சார அறிவாண்மை மிக்கதாகும்.

1992, உலகின் பல்லுயிர்பரவல் மாநாட்டில் இந்தியா பல்லுயிர்பரவல் ஓப்பந்தம் நிபந்தனை 3 மற்றும் 15ன்படி, தேசிய சட்டத்திட்டத்திற்று உட்பட்டும் பரஸ்பர ஒப்பந்தத்தின்படியும் மக்கள் தங்கள் நாட்டின் உயிர்வளங்களை முறையாக பகிர்ந்து பயன்படுத்துவதற்கும் பிற நாடுகளும் இந்நாட்டு மரபியல் வளங்களை பெற வசதி செய்து தரவும் இக்கூட்டமைப்பு அறிவுறுத்துகிறது. பல்லுயிர்ப்பரவல் ஒப்பந்தம் நிபந்தனை 8(j))ன்படி, பாரம்பரிய அறிவாண்மை, செயல்முறைகள், புதிய யுக்திகள், மற்றும் சரிசம பகிர்வின் மூலம் நாட்டின் உயில் வளங்கள் பாதுகாப்பதிலும் நிலையான பயன்பாடு அடைவதிலும் அந்நாட்டு மக்கள் ஒத்துழைப்பு நல்க வேண்டும்.

பல்லுயிர்பரவல் என்பது பல்வித நடவடிக்கைகள் மற்றும் செயல்பாடுகள் உள்ளடக்கிய பல்துறை சார்ந்த நெறிமுறையாகும். ஒன்றிய அரசு, மாநில அரசுகள், தன்னாட்சி நிறுவனங்கள், தொழிற்சாலைகள் போன்ற அனைத்துமே பல்லுயிர்பரவலின் பயனாளிகள் ஆவர். இந்தியா முக்கிய கொள்கையாக உட்புகுத்தி கொண்டிருந்த, முக்கிய சவாலாக விளங்கிய 'சரிசம பகிர்வு' பெறுதலின் நோக்கங்கள் பல்லுயிர்பரவல் ஒப்பந்தத்தில் குறிப்பிடப்பட்டது.

பயனாளிகன் பங்கேற்புடன் பல்வித தீவிர ஆலோசனைகள் நடத்தியபிறகு, ஒன்ரிய அரசு கீழ்க்கண்ட முக்கியம்சங்களை உள்ளடக்கிய பல்லுயிர்ப்பரவல் சட்டத்தை 2002ம் வருடம் அமுலுக்கு கொண்டுவந்தது.




</doc>
<doc id="170548" url="https://ta.wikipedia.org/wiki?curid=170548" title="கல்நார்">
கல்நார்

கல்நார் ("Asbestos") இயற்கையாக கிடைக்கும் ஒரு வகை சிலிகேட் கனிமம் ஆகும், இதன் நீண்ட மெல்லிய இழை தன்மை காரணமாக வணிகரீதியாக பயன்படுத்தப்படுகிறது. கட்டிடங்களில் பயன்படுத்தப்படும் கல்நார்கள் வெள்ளை நிறத்தவை. வெப்பம், தீ ஆகியவற்றின் பாதிப்புகளிலிருந்து காக்கும் ஆற்றல் பெற்றவை. இவை எகிப்தியர்களின் காலம் முதல் பயன்படுத்தப்பட்டு வருகின்றன. நுரையீரலில் நோய்களை ஏற்படுத்தும். கல்நார்கள் வெண்மை, நீல, செம்மஞ்சள் ஆகிய வண்ணங்களில் கிடைக்கிறது.

தாதுக்கள்

1.கிரைசோடைல்

2.குரோசிடோலைட்

3.அமோசைட்

4.ஆந்தோபைலைட்

5.டிரிமோலைட்

6.ஆக்டினோலைட்


</doc>
<doc id="170553" url="https://ta.wikipedia.org/wiki?curid=170553" title="பிஜி தேசியப் பல்கலைக்கழகம்">
பிஜி தேசியப் பல்கலைக்கழகம்

பிஜி தேசியப் பல்கலைக்கழகம் பிஜியிலுள்ள ஆறு கல்வி நிறுவனங்களை இணைத்து 2010இல் உருவாக்கப்பட்டது. இது பிஜி நாட்டின் பல்வேறு பகுதிகளில் 33 கிளைகளைக் கொண்டுள்ளது. முப்பது பாடப்பிரிவுகள் கற்றுத் தரப்படுகின்றன. சனவரி 2012இல் 20,000 மாணவர்கள் இருந்தனர். இது நசினு, நந்தி, ரைவை, சமம்புலா, லௌந்தோக்கா, சிகாதோகா, ராக்கி ராக்கி, இம்பா ஆகிய நகரங்களில் முதன்மை வளாகங்களைக் கொண்டுள்ளது.



</doc>
<doc id="170554" url="https://ta.wikipedia.org/wiki?curid=170554" title="சில்வர் லைனிங்சு பிளேபுக்">
சில்வர் லைனிங்சு பிளேபுக்

டேவிட் ஓ. ரஸலின் சில்வர் லைனிங் ப்ளேபுக் 8 பிரிவுகளில் ஆஸ்கருக்கு பரிந்துரைக்கப்பட்டுள்ளது. ஹேங்ஓவர் படத்தில் நடித்த பிராட்லி கூப்பர், ராபர்ட் டி நீரோ, ஜெ:னிஃபர் லாரன்ஸ், கிரிஷ் டக்கர் நடித்துள்ளனர். மேத்யூ க்யிக் இதே பெயரில் எழுதிய நாவலை மேத்யூவுடன் இணைந்து திரைக்கதை அமைத்து டேவிட் ஓ.ரஸல் இயக்கியுள்ளார்.

பேட் (Patrizio Solitano) எட்டு மாத மனநல சிகிச்சை முடிந்து வீடு திரும்புகிறான். அவனுக்கு இருப்பது bipolar disorder எனப்படும் மனநோய். (இந்த நோயை வைத்து தமிழில் 3, ஆரோகணம் படங்கள் வந்துள்ளன) பேட்-டின் நோய்க்கூறு காரணமாக அவனது மனைவி நிக்கி இப்போது அவனுடன் இல்லை. பேட்-டின் தந்தை பேட் சீனியருக்கும் இப்போது வேலையில்லை. ஹோட்டல் ஒன்றை தொடங்க தேவையான பணத்தை புரட்டும் வேலையில் அவர் இருக்கிறார்.

பார்க்க இயல்பாகத் தோன்றும் இருக்கும் பேட் தரும் தொந்தரவுகள் கொஞ்சம் விசித்திரமானவை. ஹெமிங்வேயின் நாவலைப் படித்துவிட்டு கதையின் முடிவு சரியில்லை என்று கத்தி கூப்பாடு போட்டு தனது பெற்றோரை கடுப்படிக்கிறான். அவன் ஆர்ப்பாட்டம் செய்வது ஊரே தூங்கிக் கொண்டிருக்கும் நள்ளிரவில். இன்னொருமுறை தனது திருமண வீடியோவை காணாததற்கு.

பேட் இப்படி நடந்து கொண்டால் அவனைவிட பல மடங்கு கிரேஸியாக நடந்து கொள்கிறாள் டிஃப்னி. பேட்-டின் நண்பன் மனைவியின் சகோதரி. அவளை சமீபத்தில்தான் வேலையிலிருந்து நீக்கியிருந்தனர். தனது கணவன் இறந்ததால் அலுவலகத்தில் உள்ள அனைவருடனும் செக்ஸ் வைத்துக் கொண்டதுதான் அவள் வேலையிலிருந்து நீக்கப்பட காரணம். அலுவலகத்தில் அவளுடன் பணிபுரிந்தவர்களின் எண்ணிக்கை பதினொன்று. இதில் பெண்களும் அடக்கம்.

இரண்டு எக்ஸ்ட்ரீம் கேரக்டர்கள். இவர்கள் பரஸ்பரம் தங்களுக்குள் எப்படி ஒன்றிணைகிறார்கள் என்பதுதான் படத்தின் கதை. பேட் சீனியர் தனது நண்பனுடன் வைத்துக் கொள்ளும் பெட், இறுதியில் வரும் நடனப் போட்டியில் பேட்-டும், டிஃப்னியும் நன்றாக நடனமாடி ஐந்து பாயிண்ட்கள் வெல்வது எல்லாம் தமிழ்ப் படம் பார்ப்பதான எண்ணத்தை தோற்றுவிக்கும்.

பேட் ஏன் மனநல மருத்துவமனைக்கு அனுப்பப்பட்டான் என்பதற்கான காரணத்தை சொல்லும் விதம் இயக்குனரின் கதை சொல்லலுக்கு சிறந்த உதாரணம். ஹைஸ்கூல் ஆசியரான பேட் (ஹேங்ஓவரிலிலும் பிராட்லி கூப்பருக்கு வாத்தியார் வேடம்தான்) ஒருநாள் சீக்கிரமாக வீடு திரும்புகிறான். வீட்டில் அவனது திருமண பாடல் ஒலிக்கிறது. அவன் மனைவி நிக்கியின் உடைகள் ஒவ்வொன்றாக கழற்றி வீசப்பட்டது போல் தரையில் கிடக்கிறது. அதை பின் தொடர்ந்து வரும் பேட் குளியலறைக்கு வருகிறான். அங்கு நிக்கி நிர்வாணமாக குளித்துக் கொண்டிருக்கிறாள். அப்பா... நிம்மதி என்று நினைக்கிறவேளை, அவள் அருகில் இன்னொருவன் குளித்துக் கொண்டிருப்பது தெரிகிறது. அவனை அடித்து துவைக்கிறான் பேட்.

இந்த நிகழ்வுக்குப் பிறகு தனது திருமண பாடலை கேட்கும் போதெல்லாம் பேட் வயலண்டாகிறான். குழப்பமான நேரங்களில் அந்தப் பாடல் மண்டைக்குள் கேட்கத் தொடங்க அவனது சமநிலை குலைந்து போகிறது. இந்த அக நெருக்கடியிலிருந்து டிஃப்னி அவனை மீட்கிறாள். இந்த இடம்தான் படத்தை வேறொரு தளத்துக்கு கொண்டு செல்கிறது.

பேட் மீது பரிதாபப்பட்டு அவனை அணுகாமல் அவனே பயந்து போகும் அளவுக்கு வயலாண்டாக நடந்து கொள்கிறாள் டிஃப்னி. அவன் தரும் கடிதத்தை நிக்கியிடம் ஒப்படைக்க வேண்டுமென்றால் தான் கலந்து கொள்ளப் போகிற நடனப் போட்டியில் தனது பார்ட்னராக உடன் நடனமாட வேண்டும் என அவனை நடனத்தின் பக்கம் திருப்புகிறாள்.



</doc>
<doc id="170558" url="https://ta.wikipedia.org/wiki?curid=170558" title="மகிழினி மணிமாறன்">
மகிழினி மணிமாறன்

மகிழினி மணிமாறன் ஓர் தமிழ்த் திரைப்படப் பின்னணிப் பாடகி. இவர் கும்கி திரைப்படத்தின் "கையளவு நெஞ்சத்திலே" என்ற பாடலைப் பாடியுள்ளார், இது இவரின் முதல் திரைப்பட பாடலாகும். இவருக்கு சிறந்த பாடகிக்கான விகடன் விருதுகள் 2012 வழங்கப்பட்டுள்ளது.

வேடந்தாங்கலுக்கு அருகில் உள்ள மாலைப்புரம் என்ற கிராமத்தில் பிறந்தவர். மணிமாறனின் இசைக்குழுவான புத்தர் கலைக்குழுவில் நாட்டுப்புற பாடல்களை பாடுபவராக உள்ளார். அவரையே இவர் திருமணம் புரிந்துள்ளார் மணிமாறனே தன்னுடைய குரு மற்றும் தன் ஊக்கத்துக்கு காரணமானவர் என்று கூறியுள்ளார். 
இவர் எடிசன் விருது, விகடன் விருது, தஞ்சாவூர் தமிழ் இசை மன்றத்தின் இசைக்கலை அரசி பட்டம் ஆகியவற்றைப் பெற்றுள்ளார்.


</doc>
<doc id="170560" url="https://ta.wikipedia.org/wiki?curid=170560" title="தமிழிசை மூவர் மணிமண்டபம்">
தமிழிசை மூவர் மணிமண்டபம்

தமிழிசை மூவர் மணிமண்டபம், தமிழ்நாட்டில் நாகப்பட்டினம் மாவட்டம் சீர்காழியில் அமைந்துள்ளது. தமிழிசை மூவர்களான முத்துத் தாண்டவர், மாரிமுத்தாப் பிள்ளை, அருணாசலக் கவிராயர் ஆகியோரின் நினைவாக தமிழக அரசு சார்பில் கட்டப்பட்டுள்ள இம்மணிமண்டபம் 2013 ஆம் ஆண்டு பிப்ரவரி 20 தேதியன்று தமிழகத்தின் முதலமைச்சர் ஜெயலலிதாவால் காணொலி மூலமாகத் திறந்து வைக்கப்பட்டது.

இதற்கு முன்பு ஆட்சியிலிருந்த திமுக அரசின் காலத்தில் இம்மணிமண்டபம் அமைக்கும் திட்டம் உருவாக்கப்பட்டு அதற்கான நிதி ஒதுக்கப்பட்டது. இதற்காக சிதம்பரம்- மயிலாடுதுறை முக்கிய சாலையோரம் 19160 சதுர அடி நிலம் கையகப்படுத்தப்பட்டு, 2010 ஆம் ஆண்டு ஆகஸ்டு 2 ஆம் நாள் மணிமண்டபப் பணிகள் தொடங்கப்பட்டன. 2011 ஆம் ஆண்டு டிசம்பர் மாதம் கட்டுமானப் பணிகள் முடிவடைந்தன. எனினும் இதன் திறப்புவிழா 2013 ஆம் ஆண்டுதான் நடைபெற்றுள்ளது. 4772 சதுர அடியில் இந்த மணிமண்டபம் அமைந்துள்ளது. மண்டபத்தின் முகப்பில் தமிழிசை மூவரின் வெண்கலத்தினாலான முழு உருவச்சிலைகள் அமைக்கப்பட்டுள்ளன. ஏழு சுவரங்களின் அடையாளமாக மண்டபத்தின் மையத்தில் ஏழு கலசங்கள் உள்ளன.



</doc>
<doc id="170564" url="https://ta.wikipedia.org/wiki?curid=170564" title="வள்ளியாறு">
வள்ளியாறு

கன்னியாகுமரி மாவட்டத்தில் ஓடும் முக்கியமான ஆறுகளில் ஒன்று வள்ளியாறு. இது வில்லுக்குறி அருகே உள்ள வேளிமலையில் உருவாகி மணவாளக்குறிச்சி அருகே அரபிக் கடலில் கலக்கிறது. குமரி மாவட்ட மக்களின் பல்லாண்டு கனவான மாம்பழத்துறையாறு அணை இநத ஆறு உருவாகும் வேளிமலையில் ஆணைக்கிடங்கு என்னுமிடத்தில் கடந்த 2010 ஆம் ஆண்டு கட்டி முடிக்கப்பட்டது.


</doc>
<doc id="170571" url="https://ta.wikipedia.org/wiki?curid=170571" title="கண்டன்விளை">
கண்டன்விளை

கண்டன்விளை என்பது இந்தியாவின் தமிழ்நாடு மாநிலத்தில் அமைந்துள்ள கன்னியாகுமரி மாவட்டத்தில் கல்குளம் வட்டத்தில் இருக்கும் நுள்ளிவிளை ஊராட்சிக்கு உட்பட்ட ஒரு கிராமம் ஆகும். இது மாநில நெடுஞ்சாலை எண் 91-ல்(பரசேரி-திங்கள்நகர்-புதுக்கடை), பரசேரியிலிருந்து 3 கி.மீ. தொலைவில் அமைந்துள்ளது. இங்கு நுள்ளிவிளை ஊராட்சி கட்டிடமும், நுள்ளிவிளை 'எ' கிராம நிர்வாக அலுவலகமும், கண்டன்விளை அஞ்சல் அலுவலகமும் அமைந்துள்ளது. இங்கு சிமெண்ட் செங்கல் தொழிற்சாலைகள் அதிகம் காணப்படுகின்றன.



புனித குழந்தை இயேசுவின் திரேசாள் ஆலயம்.


</doc>
<doc id="170575" url="https://ta.wikipedia.org/wiki?curid=170575" title="பட்டாணி உப்புக்கொத்தி">
பட்டாணி உப்புக்கொத்தி

பட்டாணி உப்புக்கொத்தி (Little Ringed Plover - "Charadrius dubius") என்பது ஒரு சிறிய உப்புக்கொத்தி பறவை. கண்ணைச்சுற்றி காணப்படும் மஞ்சள் வளையம் இப்பறவையின் ஓர் முக்கிய அடையாளம் ஆகும். 


இந்தியத் துணைக்கண்டம் *முழுவதும் காணப்படும்; இமயமலையிலும் 4000 அடி உயரம் வரை இவை பரவுகின்றன. பட்டாணி உப்புக்கொத்தியின் ஒரு இனமான "C. d. curonicus" ஐரோப்பாவிலிருந்து பனிக்காலத்தில் வலசையாக வருகின்றது எனவும் இன்னொரு இனமான 
"C. d. jerdoni" இந்தியாவிலேயே இனப்பெருக்கம் செய்கின்றது எனவும் சலீம் அலி கருதுகிறார். 



</doc>
<doc id="170584" url="https://ta.wikipedia.org/wiki?curid=170584" title="மொழியீறு">
மொழியீறு

சொல்லை word 'மொழி' என்பது பண்டைய வழக்கு. மொழியின் இறுதியில் வரும் எழுத்தை மொழியீறு என இலக்கண நூல்கள் குறிப்பிடுகின்றன. தொல்காப்பியம் அவற்றை 24 என வரையறுத்துக் காட்டுகிறது. 

உயிரெழுத்து 12, மெய்யெழுத்து 11 (ஞ, ண, ந, ம, ன, ய, ர, ல வ, ழ, ள), குற்றியஙுகர ஈறு 1, ஆக 24 எழுத்துக்கள் மொழியின் இறுதி எழுத்தாக வரும்.
உயிரெழுத்து 12-ல் 5 குறிலும் அளபெடையாக ஈறாகும்.
எடுத்துக்காட்டு: ஆஅ, ஈஇ, ஊஉ, ஏஎ, ஓஒ

7 நெடிலும் மொழியாக ஈறாகும்
எடுத்துக்காட்டு: ஆ , ஈ, ஊ , ஏ , ஐ , ஓ [ஔ] எழுத்து கௌ , வௌ என்னும் இரண்டு சொற்களில் ஈறாகும்.


தமிழில் மொழியீறு அமைந்திருக்கும் பாங்கு 


</doc>
<doc id="170607" url="https://ta.wikipedia.org/wiki?curid=170607" title="தி அட்டேக்ஸ் ஆப் 26/11 (திரைப்படம்)">
தி அட்டேக்ஸ் ஆப் 26/11 (திரைப்படம்)

'"தி அட்டேக்ஸ் ஆப் 26/11' அல்லது 26/11 தாக்குதல்கள் (ஆங்கிலம்: The Attacks of 26/11) இது ஒரு குற்றவியல் - பரபரப்பூட்டும் பாலிவுட், இந்தித் திரைப்படம் ஆகும். இத் திரைப்படமானது நவம்பர் 26, 2008 ஆம் ஆண்டு மும்பைத் தாக்குதல் சம்பவத்தை அடிப்படையாகக் கொண்டு இயக்கப்பட்டுள்ளது. இத்திரைப்படத்தை ராம் கோபால் வர்மா இயக்கத்தில் நானா படேகர், சஞ்சீவ் ஜெய்ஷ்வல் மற்றும் பலர் நடித்துள்ளனர். இத்திரைப்படம் மார்ச் 1, 2013 ஆம் ஆண்டு உலகம் முழுவதும் வெளியானது.

நவம்பர் 26, 2008 ஆம் ஆண்டு 
பாகிஸ்தானைச் சேர்ந்த தீவிரவாதி அஜ்மல் கசாப்புடன் பத்து பயங்கரவாதிகளுடன் கடல் வழியாக, மும்பைக்குள் ஊடுருவி, சத்திரபதி சிவாசி தொடருந்து நிலையம், தாஜ் தங்குவிடுதி, ஒபராய் தங்குவிடுதி மற்றும் லியோபோல்ட் கஃபே உள்ளிட்ட இடங்கள் தாக்கப்பட்டது. இதில் 166 பேர் பலியானார்கள். இச்சம்பவத்தை மையப்படுத்தி ராம் கோபால் வர்மா அவர்கள் இப்படத்தை இயக்கியுள்ளார். மேலும் இச்சம்பவத்தை நேரில் பார்த்தவர்கள், காவல் துறை அறிக்கைகள், நீதி மன்றத் தீர்ப்பு, மற்றும் சம்பவத்தால் பாதிக்கப்பட நபர்கள் அளித்த தகவல்கள் ஆகியவை திரைக் கதைக்கு கருவூலமாக அமைந்ததுள்ளது. மேலும் இப்படத்தை ஆராய்ந்த மத்திய திரைப்பட தணிக்கைக் குழு இப்படத்தில் உள்ள காட்சிகள் அனைத்தும் திரைப்படத்திர்க்கு முக்கிய உயிரோட்டமாக அமைந்திருப்பதால் இதில் எந்தக் காட்சியையும் நீக்காமல் அப்படியே அனுமதித்துள்ளது. ஆனால் இப்படத்திர்க்கு வயது வந்தவர்களுக்கு மட்டும் (A (Adult)) என்ற முத்திரைச் சான்றிதழ் வழங்கியுள்ளது. மேலும் தீவிரவாதி அஜ்மல் கசாப் வேடத்தில் சஞ்சீவ் ஜெய்ஸ்வால் நடித்துள்ளார். இணை காவல்துறை ஆணையராக நானா படேகர் நடித்துள்ளார்.

இத் திரைப்படத்தின் முதல் ஏழு நிமிட சிறப்பு காட்சியை ஈரோஸ் இன்டர்நேஷனல் சேனல் நிறுவனம் மூலம் யூடியூப் இணையத்தில் நவம்பர் 23, 2012, அன்று வெளியிடப்பட்டது. மேலும் இப்படத்தின் சிறப்பு காட்சியை மகாராட்டிரம் இணை காவல்துறை ஆணையரான ராகேஷ் மரியா அவர்களுக்கு திரையிட்டுக் காட்டப்பட்டது. இதனை இயக்குனர் கரண் ஜோஹர் அவர்களால் ஏற்பாடு செய்யப்பட்டது. மற்றும் இதனுடன் சத்யா 2 திரைப்படத்தின் முன்னோட்டமும் இணைக்கப்பட்டுள்ளது.




தி அட்டேக்ஸ் ஆப் 26/11 திரைப்படத்தின் முதல் 7 நிமிடங்கள் கைப்பேசியின் யூடியூப்பில் காண்க 


</doc>
<doc id="170612" url="https://ta.wikipedia.org/wiki?curid=170612" title="இரா. நடராசன் சிறுகதைகள்">
இரா. நடராசன் சிறுகதைகள்

இரா. நடராசன் சிறுகதைகள் என்னும் தொகுதியில் 50 சிறுகதைகள் இருக்கின்றன. இத்தொகுதி இரா. நடராசன் என்பவரால் எழுதப்பட்ட அனைத்துச் சிறுகதைகளும் அடங்கியது. இரா. நடராசனின் சிறுகதைகள் உலகளாவிய வாசகர் கவனத்தை ஈர்த்தவை. தமிழ் மொழியில் எழுதப்பட்ட இக்கதைகளில் சில தெலுங்கு, மலையாளம், இந்தி, ஆங்கிலம், பிரஞ்சு உட்பட பல மொழிகளில் மொழியாக்கம் செய்யப்பட்டுள்ளன. உலக சிறுகதை தொகுதிகள் சிலவற்றில் இவரின் சில கதைகள் இடம் பெற்றுள்ளன. இவைகளில் நான்கு கதைகள் குறும்படங்களாக எடுக்கப்பட்டு பன்னாட்டுப் பட விழாகளில் விருதுகளைப் பெற்றுள்ளன. 



</doc>
<doc id="170618" url="https://ta.wikipedia.org/wiki?curid=170618" title="சட்டப் பேரவை உறுப்பினர்">
சட்டப் பேரவை உறுப்பினர்

சட்டப் பேரவை உறுப்பினர் ("Member of the Legislative Assembly", சுருங்க MLA) அல்லது சட்டமன்ற உறுப்பினர் ("Member of the Legislature", சுருங்க ML), உள்நாட்டு ஆட்சிப்பகுதி ஒன்றின் சட்டமன்றம் அல்லது சட்டப் பேரவைக்கு தேர்தல் தொகுதியின் வாக்காளர்களால் தேர்ந்தெடுக்கப்பட்டவர்களாவர். நாட்டின் தேசிய சட்ட மன்ற உறுப்பினர்கள் பொதுவாக நாடாளுமன்ற உறுப்பினர்கள் எனப்படுகின்றனர். ஊடகங்களில் சிலர் ஆங்கிலச் சுருக்கமான எம்.எல்.ஏ எனப் பயன்படுத்துகின்றனர்.

ஆத்திரேலியாவின் நியூ சவுத் வேல்சு மற்றும் குயின்சுலாந்து சட்டமன்ற உறுப்பினர்கள் எம்பி (நாடாளுமன்ற உறுப்பினர்) என்றே அழைக்கப்படுகின்றனர். மேற்கு ஆஸ்திரேலியா, வட ஆட்புலம் மற்றும் ஆத்திரேலியத் தலைநகர ஆட்புலம் சட்டமன்ற உறுப்பினர்கள் எம்எல்ஏ என்று அழைக்கப்படுகின்றனர். இருப்பினும் இவர்களும் "எம்பி" என்ற பின்னொட்டைப் பயன்படுத்துவதுண்டு. தெற்கு ஆஸ்திரேலியா மற்றும் தாசுமேனியா உறுப்பினர்கள் எம்எச்ஏ என்று அழைக்கப்படுகின்றனர். விக்டோரியா மாநில சட்டமன்ற உறுப்பினர்கள் எம்பி அல்லது எம்எல்ஏ என்ற பதவிப்பெயர்களில் எதையும் பயன்படுத்தலாம்.
நாட்டின் கூட்டாட்சி நாடாளுமன்ற உறுப்பினர்கள் எம்பி என அழைக்கப்படுகின்றனர்.

ஆங்காங்கின் சட்டமன்ற உறுப்பினர்கள் "லெஜிஸ்லேடிவ் கௌன்சில்" என்பதன் சுருக்கமாக "லெக்கோ உறுப்பினர்கள்" எனப்படுகின்றனர்.

இந்தியாவில் மாநிலங்களுக்கான சட்டப் பேரவைக்கு அதற்கான தேர்தல் தொகுதியிலிருந்து தேர்ந்தெடுக்கப்படும் உறுப்பினர்கள் சட்டப் பேரவை உறுப்பினர்கள் என அழைக்கப்படுகின்றனர். இரு அவைகள் இயங்கும் சட்ட மன்றங்களில் கீழவை உறுப்பினர்கள் "சட்டப் பேரவை உறுப்பினர்கள்" (எம்.எல்.ஏ) எனவும் மேலவை உறுப்பினர்கள் "சட்டமன்ற உறுப்பினர்கள்" (எம்.எல்.சி) எனவும் அழைக்கப்படுகின்றனர்.

ஐக்கிய அமெரிக்காவில் நாட்டின் 50 மாநிலங்களின் சட்ட அமைப்புக்களின் உறுப்பினர்கள் பொதுவான "சட்டமன்றத்தினர்" (லெஜிஸ்லேடர்) என்ற சொல்லால் குறிக்கப்படுகின்றனர்.

ஆனால் முறையான பெயர் ஒவ்வொரு மாநிலத்திலும் மாறுபடுகிறது. 24 மாநிலங்களில் சட்டமியற்றும் அவைகள் "சட்டமன்றம்" ("Legislature") என்றோ "மாநில சட்டமன்றம்" என்றோ ("State Legislature") என்றோ அழைக்கப்படுகின்றன.19 மாநிலங்களில் இவை "பொது மன்றம்" ("General Assembly") எனப்படுகின்றன. மாசச்சூசெட்சிலும் நியூ ஆம்ப்சையரிலும் இவை "பொது நீதிமன்றம்" ("General Court") என்றும் வடக்கு டகோட்டாவிலும் ஓரிகனிலும் "சட்டப் பேரவை" ("Legislative Assembly") என்றும் அழைக்கப்படுகின்றன.

வழக்குமொழியில் இவர்கள் "சார்பாளர்கள்" அல்லது "சட்டமன்றத்தினர்" என விளிக்கப்பட்டாலும் முறையான பெயராக மாநிலங்களின் சட்டமன்ற உறுப்பினர்கள் அவர்களது சட்டமன்றங்களின் பெயர்களை ஒட்டி எம்எல், எம்எஸ்எல், எம்ஜிஏ, எம்ஜிசி மற்றும் எம்எல்ஏ என்ற சொற்களால் குறிக்கப்படுகின்றனர். மேலும் அனைவருமே சட்டமன்றத்தினர் எனக் குறிப்பிடப்படுவதால் எழும் குழப்பத்தைத் தவிர்க்க ஊடகங்கள் "மாநிலச் சார்பாளர்கள்" அல்லது "மாநில சட்டமன்றத்தினர்" என்று குறிப்பிடுகின்றனர்.

கனடாவில் மாநிலங்களில் தேர்தெடுக்கப்பட்ட ஆட்சியாளர்கள் அனைவருமே "எம்எல்ஏ" என அழைக்கப்படுகின்றனர்; இதற்கு விலக்காக:

பாக்லாந்து தீவுகளின் சட்டப் பேரவை உறுப்பினர்கள் "எம்எல்ஏ"க்கள் எனப்படுகின்றனர். 1840இலிருந்து செயலில் இருந்த பாக்லாந்து தீவுகள் சட்ட மன்றம் 2009இல் புதிய சட்டப் பேரவையால் மாற்றப்பட்டது. இதனால் பழக்கத்தின் காரணமாக இன்னமும் சட்டபை பேரவை உறுப்பினர்கள் "கௌன்சிலர்கள்" என குறிக்கப்படுகின்றனர்.

பிரேசில் நாட்டின் 26 சட்டப் பேரவைகளின் உறுப்பினர்களும் "மாநில துணையாளர்கள்" ("deputados estaduais") எனப்படுகின்றனர். கூட்டாட்சி மாவட்ட சட்டப் பேரவை சட்ட அறை () எனவும் உறுப்பினர்கள் "மாவட்ட துணையாளர்கள்" ("deputados distritais") எனவும் அழைக்கப்படுகின்றனர். இரண்டு அவைகள் கொண்ட கூட்டாட்சி அமைப்பைப் போலன்றி பிரேசிலின் மாநில சட்டப் பேரவைகள் ஓரவை முறைமை பாவிப்பன. கூட்டாட்சி நாடாளுமன்றத்தின் கீழவை உறுப்பினர்களும் துணையாளர்கள் என்று அழைக்கப்பட்டாலும் அவர்கள் "கூட்டாட்சி துணையாளர்கள்" ("deputados federais") என வேறுபடுத்தப்படுகின்றனர்.

வடக்கு அயர்லாந்துக்கெனத் தனியான சட்டமன்றம் வழங்கப்பட்டதிலிருந்து வடக்கு அயர்லாந்து பேரவையின் உறுப்பினர்கள் எம்எல்ஏக்கள் எனவே அழைக்கப்படுகின்றனர். 

சட்டப் பேரவை அக்டோபர் 14, 2002இல் இடைநீக்கம் செய்யப்பட்டு பின்னர் மே 2007இல் மீளமைக்கப்பட்டது.

வேல்சின் தேசிய சட்டப் பேரவை உறுப்பினர்கள் பொதுவாக ஏஎம்கள் என்றோ ஏசிக்கள் ("Aelod y Cynulliad" , ACs) என்றோ அழைக்கப்படுகின்றனர்.


</doc>
<doc id="170629" url="https://ta.wikipedia.org/wiki?curid=170629" title="தேர்தல் தொகுதி">
தேர்தல் தொகுதி

தேர்தல் தொகுதி அல்லது தொகுதி (electoral district, அல்லது "constituency", "riding", "ward", "division", "electoral area" மற்றும் "electorate") என்பது ஓர் சட்டமியற்றும் அவைக்கு, ஒன்று அல்லது அதற்கு மேற்பட்ட சார்பாளர்களை, தனியான தேர்தல் மூலம் தேர்ந்தெடுக்கவல்ல, தெளிவாக வரையறுக்கப்பட்டுள்ள, நிலப் பகுதிப் பிரிவாகும். பொதுவாக இந்த நிலப்பகுதியில் வாழ்கின்ற வாக்காளர்கள் மட்டுமே அத்தொகுதிக்கான தேர்தலில் வாக்களிக்க அனுமதிக்கப்படுவர்.


</doc>
<doc id="170635" url="https://ta.wikipedia.org/wiki?curid=170635" title="திருச்சேறை சாரநாதப்பெருமாள் கோயில்">
திருச்சேறை சாரநாதப்பெருமாள் கோயில்

சாரநாதப்பெருமாள் கோயில் தமிழ்நாடு, தஞ்சாவூர் மாவட்டத்தில் திருச்சேரை என்னும் ஊரில் அமைந்துள்ள பெருமாள் கோயில். 108 திவ்யதேசங்களுள் ஒன்று. தனக்கு மிகவும் பிரியமான க்ஷேத்திரம் என்று மகாவிஷ்ணுவால் அருளப்பட்ட பூமி இந்த திருச்சேறை.

தமிழ்நாட்டில் தஞ்சாவூர் மாவட்டம், கும்பகோணம் வட்டத்தைச் சேர்ந்த திருச்சேறை என்னும் ஊரில் இக்கோவில் அமைந்துள்ளது. கும்பகோணத்திலிருந்து சுமார் 14 கிமீ தொலைவில் இக்கோவில் அமைந்துள்ளது. கும்பகோணத்திலிருந்து திருவாரூர் செல்லும் பேருந்துகள் இத்தலம் வழியே செல்கின்றன. இவ்விடத்துக்கு அருகாமையிலுள்ள தொடருந்து நிலையம் கும்பகோணமும், வானூர்தி நிலையம் திருச்சியும் ஆகும். இக்கோவில் அஞ்சல் முகவரி:
அருள்மிகு சாரநாதப்பெருமாள் திருக்கோயில், திருச்சேறை- 612605 தஞ்சாவூர் மாவட்டம்

இக்கோவில் 500 முதல் 1000 ஆண்டுகள் பழமையானது. கோவில் 380 அடி நீளமும் 234 அடி அகலமும் கொண்டமைந்துள்ளது. கிழக்கு நோக்கியுள்ள ராஜ கோபுரம் 90 அடி உயரமானது. கோயிலுக்கு எதிரில் உள்ள சார புஷ்கரிணியின் மேற்கு கரையில் அகத்தியர், பிரம்மா, காவரி ஆகியோருக்குத் தனி சன்னதி உள்ளன.. கோயில் உள் சுற்றில் சீனிவாசப்பெருமாள், ஆழ்வார்கள், நம்மாழ்வார், உடையவர், கூரத்தாழ்வார், ராமர், அனுமான், ராஜகோபாலன், ஆண்டாள் மற்றும் சத்தியபாமா, ருக்மணி, நரசிம்ம மூர்த்தி பால சாரநாதர் ஆகியோர் சன்னதிகள் உள்ளன.

இக்கோவிலின் மூலவர் சாரநாதன் நின்ற கோலத்தில் கிழக்குமுகமாக உள்ளார். இக்கோவிலில் மட்டுமே பெருமாள் ஸ்ரீதேவி, பூதேவி, மகாலட்சுமி, சாரநாயகி, நீலாதேவி என்ற ஐந்து தேவியருடன் காணப்படுகிறார். இத்தலத்து மண் மிகவும் சத்து (சாரம்) நிறைந்தது. இதனாலேயே இக்கோவிலின் மூலவர் சாரநாதப்பெருமாள் எனப்பட்டார். திருச்சாரம் என வழங்கப்பட்ட இத்தலம் "திருச்சேறை" ஆனது. மூலத்தானத்தில் பெருமாளுக்கு வலது பக்கம் மார்க்கண்டேயரும் இடதுபக்கம் காவிரித் தாயும் அமர்ந்துள்ளனர். 

கோவில் விமானம்: சார விமானம்; புஷ்கரணி: சார புஷ்கரணி.

ஆதிசேஷன் குடையின் கீழ் தாயார் லட்சுமியுடன் பாற்கடலில் துயில் கொண்டிருந்த மகாவிஷ்ணு, பிரம்மதேவரை அழைத்து பிரளயகாலம் வருகிறது, நீ உடன் பூலோகம் சென்று ஒரு புனித தலத்தில் மண் எடுத்து குடம் செய்து அதில் வேத ஆகம சாஸ்திர புராணங்களை ஆவாஹனம் செய் என கட்டளை இட்டார். பல ஆலயங்களில் மண் எடுத்து குடம் செய்தும் குடம் உடைந்தவன்னம் இருந்தது. மகாவிஷ்ணுவை வேண்ட திருமால் பூலோக முக்கிய தலங்களுள் ஒன்றான திருச்சேறை சென்று தாரா தீர்த்ததில் நீராடி, மண் எடுத்து செய் எனக் கூறினார். பிரம்ம தேவரும் அவ்வாறே செய்து வேத ஆகமங்களை பாதுகாத்தார். பிரளய காலத்தில் பிரம்மா இத்தலத்திலிருந்து மண்ணெடுத்து கடம் செய்து அதனுள் வைத்து வேதங்களைக் காப்பாற்றினார் என்பதும், காவிரித் தாயின் தவத்தின் பலனாக அவரது மடியில் பெருமாள் குழந்தையாகத் திகழ்ந்ததோடல்லாது அவருக்கு ஸ்ரீதேவி, பூதேவி, நிளாதேவி, மகாலட்சுமி, சாரநாயகி ஆகிய ஐந்து தேவியருடன் காட்சியளித்தார் என்பதும், மார்க்கண்டேயர் முக்தியடைந்த தலம் இது என்பதும் இத்தலம் குறித்த மரபுவழி வரலாறுகளாகும்.

விஜயநகரப் பேரரசு ஆட்சியின் வீழ்ச்சிக்குப்பின் தஞ்சாவூரை ஆண்ட நாயக்க அரசர், மன்னார்குடியில் இராஜகோபால சுவாமிக்கு ஒரு கோவில் அமைக்கத் தீர்மானித்து அதற்கான பொறுப்பைத் தன் அமைச்சரான நரச பூபாலனிடம் அளித்தார். பூபாலன் சாரநாதப் பெருமாளின் பக்தர். திருச்சேறையிலும் கோவில் அமைக்க விரும்பிய அமைச்சர், மன்னார்குடிக்குக் கருங்கற்களைக் கொண்டு செல்லும் ஒவ்வொரு பாரவண்டியிலிருந்தும் ஒரு கல்லை திருச்சேறையில் இறக்கிவிட்டுச் செல்லும்படி தனது ஆட்களுக்கு உத்தரவிட்டார். இச்செய்தியை அறிந்து சினமடைந்த அரசன் திருச்சேறைக்குச் சென்றான். அங்கு அரசனது கண்களுக்கு சாரநாதப் பெருமாள், இராஜகோபால சுவாமியாகக் காட்சியளித்ததால் சினம் தீர்ந்த அரசன் இக்கோவிலையும் அமைப்பதற்கு மனம் உவந்தான் என்பதும் இத்தலம் குறித்த மரபு வரலாறு ஆகும்.

ஒரு முறை காவிரித்தாய் கங்கைக்கு இணையான பெருமை தனக்கும் வேண்டும் என கேட்டு இத்தல சாரபுஷ்கரணியில் மேற்கு கரை அரச மரத்தடியில் பெருமாளை நோக்கித் தவம் இருந்தாள். இவளது தவத்திற்கு மகிழ்ந்த பெருமாள் குழந்தை வடிவில் காவிரித்தாயின் மடியில் தவழ்ந்தார். பின் கருட வாகனத்தில் சங்கு சக்கரதாரியாக ஐந்து லட்சுமிகளுடன் காட்சி தந்த பெருமாளிடம் காவிரி எப்போதும் இதே கோலத்தில் இங்கு காட்சி தர வேண்டும் என வேண்ட பெருமாளும் அப்படியே செய்தார். மூலஸ்தானத்தில் பெருமாளுக்கு இடது பக்கம் காவிரித்தாய் இருப்பதை இன்றும் காணலாம்.

10 நாட்கள் கொண்டாடப்படும் தைப்பூசத் திருவிழா இங்கு நடக்கும் திருவிழாக்களில் முக்கியமானதாகும். 10 ஆம் நாளன்று தேரோட்டம். பெருமாள் ஐந்து தேவியருடன் காவிரித் தாய்க்குக் காட்சியளித்த நிகழ்வு நடந்தது தைப்பூச நாளில் என்பதால் இவ்விழா சிறப்பாகக் கொண்டாடப்படுகிறது.

திருமங்கையாழ்வார் இத்தலம் குறித்து 13 பாசுரங்களில் பாடியுள்ளார். அவற்றுள் ஒன்று:
<poem>
பைவிரியும் வரியரவில் படுகடலுள் துயிலமர்ந்த பண்பா என்றும் மைவிரியும் மணிவரைபோல் மாயவனே என்றென்றும், வண்டார் நீலம் செய்விரியும் தண்சேறை யெம் பெருமான் திருவடியைச் சிந்தித் தேற்கு, என் ஐயறிவும் கொண்டானுக் காளாணார்க் காளாமென் அன்பு தானே. </poem>




</doc>
<doc id="170648" url="https://ta.wikipedia.org/wiki?curid=170648" title="ஸ்கைஃபால்">
ஸ்கைஃபால்

ஸ்கைஃபால் 2012 இல் வெளியான 23 ஆம் ஜேம்ஸ் பாண்ட் திரைப்படமாகும். ஜேம்ஸ் பாண்ட் ஆக டேனியல் கிரெய்க் நடித்துள்ளார். 23 அக்டோபர் 2012 அன்று இலண்டனில் வெளியிடப்பட்டது. ஐந்து அகாதமி விருதுகளுக்கு தேர்ந்தெடுக்கப்பட்டுள்ளது. சிறந்த பிரித்தானியத் திரைப்படத்திற்கான பாப்தா விருதினை வென்றது. 

மெட்ரோ-கோல்ட்வின் மேயர் குழுவின் நிதி பிரச்சனைகளால் ஸ்கைஃபால் தயாரிப்பு 2010 முழுவதும் நிறுத்தப்பட்டது. 21 திசம்பர் 2010 இல் எம்.ஜி.எம் இன் நிதி பிரச்சனைகள் முடிந்தன. சனவரி 2011 இல் திரைப்படத்தின் வெளியீட்டுத் தேதி 9 நவம்பர் 2012 என குறிப்பிடப்பட்டது. தயாரிப்பு 2011 முடிவில் தொடங்குமெனவும் குறிப்பிடப்பட்டுள்ளது. எம்.ஜி.எம் மற்றும் சோனி என்டர்டெயின்மென்ட் ஐக்கிய இராச்சிய வெளியீட்டுத் தேதி 26 அக்டோபர் 2012 என கூறின. 
திரைப்படச் செலவுகள் $ இலிருந்து $ வரை இருக்கும் என மதிப்பிடப்பட்டுள்ளது.

ஆகத்து 2011 இல் செர்பியன் செய்தித்தாள் "பிலிக்" "பாண்ட் 23" "கார்ட் பிளாஞ்ச்" என பெயரிடப்படுள்ளதாக கூறியது. மேலும் ஜெப்ரி டீவரின் ஜேம்ஸ் பாண்ட் புதினத்தினைத் தழுவி இருக்கும் எனவும் கூறியது. 30 ஆகத்து அன்று இயான் தயாரிப்புகள் "பாண்ட் 23" மற்றும் "கார்ட் பிளாஞ்ச்" ஆகிய இரண்டிற்கும் சம்பந்தம் இல்லை என்று அறிவித்தது. 3 அக்டோபர் 2011 அன்று பதினைந்து இணையதள பெயர்கள் ('jamesbond-skyfall.com' மற்றும் 'skyfallthefilm.com' போன்று) எம்.ஜி.எம் ஆல் வாங்கப்பட்டது. இதைவைத்து "ஸ்கைஃபால்" என படம் பெயரிடப்பட்டுள்ளது என செய்திகள் பரவின.3 நவம்பர் 2011 அன்று திரைப்படத்தின் பெயர் ஸ்கைஃபால் என அறிவிக்கப்பட்டது. திரைப்படப் பெயர் பாண்ட் இன் சிறுவயதுப் பெயரினைக் குறிக்கும் மாதிரி இடப்பட்டுள்ளது. 

23 அக்டோபர் 2012 அன்று ராயல் ஆல்பர்ட் ஹால் இலண்டனில் திரையிடப்பட்டது. மூன்று நாட்களுக்கு பின்னர் 26 அக்டோபர் அன்று இங்கிலாந்து முழுவதும் வெளியிடப்பட்டது. ஐக்கிய அமெரிக்காவில் 8 நவம்பர் அன்று வெளியிடப்பட்டது. "ஸ்கைஃபால்" IMAX இல் வெளியிடப்பட்ட முதல் பாண்ட் திரைப்படமாகும். வட அமெரிக்க IMAX திரையரங்குகளில் வெளியீடு நாளுக்கு ஒரு நாள் முன்னரே வெளியிடப்பட்டது.






</doc>
<doc id="170659" url="https://ta.wikipedia.org/wiki?curid=170659" title="கூட்டுக்கதிர் ஏற்பளவு">
கூட்டுக்கதிர் ஏற்பளவு

கூட்டுக்கதிர் ஏற்பளவு ("Collective dose") என்பது ஒரு குறிப்பிட்ட இடத்தில் குறிப்பிட்ட காலத்தில் தெளிவான கதிர் மூலத்திலிருந்து, அவ்விடத்தில் இருந்த அத்தனை தனி நபர்களின் கதிர் ஏற்பளவின் கூட்டுத்தொகையாகும்.

இங்கு, N என்பது நபர்களின் எண்ணிக்கை, D என்பது அவர்கள் பெற்ற கதிர் ஏற்பளவு. இவைகளின் கூட்டுத்தொகையே கூட்டுக்கதிர் ஏற்பளவு எனப்படும்.

அயனிக் கதிர்வீச்சின் போது மொத்த விளைவைக் கணிப்பதற்கு கூட்டுக்கதிர் ஏற்பளவு பயன்படுத்தப்படுகிறது. மொத்தக் கூட்டுக்கதிர் ஏற்பளவு என்பது கதிர்வீச்சு ஏற்படும் நேரம் முதல் சுற்றுசூழலில் இருந்து முழுவதுமாக அழிக்கப்படும் வரை மொத்த மக்கள்தொகையும் ஏற்கும் கதிர் ஏற்பளவு ஆகும். ஆனாலும், சில வேளைகளில் கூட்டுக்கதிர் ஏற்பளவுகள் ஒரு குறிப்பிட்ட மக்கள்தொகைக்கோ அல்லது ஒரு குறிப்பிட்ட காலப்பகுதிக்கோ தரப்படுகிறது.

கூட்டுக்கதிர் ஏற்பளவு பொதுவாக நபர்-ரெம் (man-rem) அல்லது நபர்-சீவெர்ட் (mSv, manSv) ஆகிய அலகுகளில் தரப்படுகின்றன.

தனிமைப்படுத்தப்பட்ட இடங்களில் மேற்கொள்ளப்படும் வளிமண்டல அணுகுண்டு சோதனைகளில் கூட்டுக்கதிர் ஏற்பளவு பொதுவாக நபருக்கு 1 mSv இலும் குறைவாக இருக்கும். 20ம் நூற்றாண்டில் மேற்கொள்ளப்பட்ட அனைத்து சோதனைகளிலும் இவ்வளவு 30,000 manSv ஆகும்.




</doc>
<doc id="170666" url="https://ta.wikipedia.org/wiki?curid=170666" title="சென்னை தமிழ்ப் பாதுகாப்புக் கழகம்">
சென்னை தமிழ்ப் பாதுகாப்புக் கழகம்

சென்னை தமிழ்ப் பாதுகாப்புக் கழகம் நம் அன்றாட வாழ்வில் உபயோகிப்பதற்காக பல நூல்களை வெளியிட்டது.

தனித்தமிழ் மொழியை நம் அன்றாட வாழ்வில் உபயோகிப்பதற்காக 'தமிழ்ப் பாதுகாப்புக் கழகம், சென்னை' வெளியிட்ட நூல்களுள் சில.




</doc>
<doc id="170677" url="https://ta.wikipedia.org/wiki?curid=170677" title="ஸ்ரீ நாராயணகுரு தர்ம மடம்">
ஸ்ரீ நாராயணகுரு தர்ம மடம்

ஸ்ரீ நாராயணகுரு தர்ம மடம் என்பது கன்னியாகுமரி மாவட்டம் மருத்துவாமலையில் அமைக்கப்பட்டுள்ள ஒரு மடம் ஆகும். ஸ்ரீ நாராயணகுரு போதித்த சாதி, சமய வேறுபாடற்ற சமுதாயத்தை உருவாக்கும் பணியில் உருவாக்கப்பட்ட சதயபூஜா சங்கத்தின் நிர்வாகத்தில் 1992 ஆம் ஆண்டில் இம்மடம் அமைக்கப்பட்டுள்ளது. 




</doc>
<doc id="170683" url="https://ta.wikipedia.org/wiki?curid=170683" title="கந்த முருகேசனார்">
கந்த முருகேசனார்

கந்த முருகேசனார் (ஏப்ரல் 27, 1902 - சூன் 14, 1965) ஈழத்துத் தமிழறிஞர். 'உபாத்தியாயர்' என்றும் 'தமிழ்த் தாத்தா' என்றும் அழைக்கப்பட்டவர். தமிழ் அறிஞராக, சமூக சீர்திருத்தவாதியாக, தர்க்கவாதியாக, பல்துறை விற்பன்னராக வாழ்ந்தவர்.

இலங்கையின் வட மாகாணத்தில் தென் புலோலியில் கந்தப்பர், தெய்வானைப் பிள்ளை ஆகியோருக்கு இரண்டாவது மகனாக 27.04.1902 ஆம் ஆண்டு பிறந்தவர் முருகேசனார்.

அறிஞர் கந்த முருகேசனார் ஒரு வறிய விவசாய குடும்பத்தில் பிறந்து தமது ஆரம்பக் கல்வியை தரம் 1 முதல் 4 வரை தட்டாதெரு மெதடிஸ்த மிசன் தமிழ்க் கலவன் பாடசாலையிலும் அதன் பின்னர் புலோலி ஆண்கள் ஆங்கிலப் பாடசாலையென அழைக்கப்பட்ட வேலாயுதம் மகா வித்தியாலயத்திலும் கற்றதுடன் கல்வியை வறுமையின் காரணமாக இடையில் நிறுத்தினார். இதன் பின்னர் ஈழமணி ஆசிரியர், புலவர் என்று அன்றைய காலத்தில் அழைக்கப்பட்ட க. முருகேசபிள்ளை என்ற பெரியாரிடம் சிறிது காலம் கந்தபுராணமும் நன்னூல் காண்டிகையுரையும் கற்றார். பின்பு நன்னூல் யாப்பிலக்கண காரிகை போன்ற சிற்றிலக்கணங்களையும், தொல்காப்பியம் போன்ற பேரிலக்கண நூல்களையும் தானாகவே எவரினதும் உதவியுமின்றிப் படித்து ஒரு தலைசிறந்த அறிஞரானார்.

கந்த முருகேசனாருக்கு ஏறத்தாழ 25 ஆவது வயதில் கால்கள் வலுவிழந்தன. அதற்கு முன்பு புராணங்களுக்குப் பயன் சொன்னவர், பின்பு அதைத் தொடர முடியவில்லை. இளமைக்காலத்தில் கோயில்களில் புராணங்களுக்குப் பயன் சொன்ன இப்பெரியார் கால்கள் வலுவிழந்து, முடமான பின்னர் ஒரு நாத்திகவாதியாக மாறி விட்டார். நாத்திகவாதியாக மாறினாலும் இரவு, பகல் என்று பாராது சகலவற்றையும் கற்றுப் பாண்டித்தியம் அடைந்தார். சிறந்த சிந்தனையாளராக மாறி பொதுவுடைமைத் தத்துவங்கள் வாழ்க்கைத் தத்துவங்கள் யாவற்றையும் நன்கு கற்றார்.

கந்த முருகேசனார் ஆரம்பத்தில் புற்றளை சாரதா வித்தியாசாலையில் (தற்போதைய புற்றளை மகா வித்தியாலயம்) ஆசிரியராகப் பணீயாற்றினார். பின்னர் அவரது உறைவிடமான 'தமிழகம்' ஒரு திண்ணைப் பள்ளிக்கூடமாக மாறியது. இயற்கைச் சூழலில், வெண் மணற்பரப்பில், இப்பள்ளிக் கூடம் பாலர் வகுப்பு முதல் பண்டிதர், வித்துவான் வகுப்பு வரை எப்போதும் மாணாக்கர்களால் நிறைந்திருக்கும். இங்கு தமிழ் மட்டுமின்றி சமயம், தர்க்கம், புவியியல், கணிதம் யாவும் இவரால் இத்திண்ணைப் பள்ளியில் கற்பிக்கப்பட்டன.

கந்த முருகேசனாருக்கு அறிஞர் அண்ணாத்துரை, இரா. நெடுஞ்செழியன், நாஞ்சில் மனோகரன் ஆகிய தமிழக அரசியல் தலைவர்களோடும், பண்டிதமணி சி. கணபதிப்பிள்ளை, பொன் கந்தையா, பீற்றர் கெனமன் போன்றவர்களோடு நேரடித் தொடர்பும் தபால் மூலத் தொடர்பும் கொண்டிருந்தார்.

கந்த முருகேசனார் பல நூல்களை எழுதி வெளியிட்டிருந்தார். அவரின் 'நல்லை நாவலன் கோவை' 1930 ஆம் ஆண்டு எழுதப்பட்டாலும் 69 ஆண்டுகளுக்குப் பின்பே புத்தக உருவாக வெளிவந்தது.

கந்த முருகேசனாரின் நினைவாக புற்றளை மகா வித்தியாலயம், புற்றளை சனசமூக நிலையம், மந்திகை சந்தி ஆகியவற்றில் முருகேசனாரின் உருவச்சிலைகள் நிறுவப்பட்டுள்ளன.


</doc>
<doc id="170684" url="https://ta.wikipedia.org/wiki?curid=170684" title="தமிழ்க் காப்புக் கழகம் (மதுரை)">
தமிழ்க் காப்புக் கழகம் (மதுரை)

தமிழ்க் காப்புக் கழகம், தமிழ்மொழியை காக்கவும், வளர்க்கவும் மதுரையில் இலக்குவனாரால் 6.8.1962 அன்று நிறுவப்பட்டது. இந்த அமைப்பின் சார்பில் மாணவர்களுடன் ஊர்வலமாகச் சென்று கடைப் பெயர்களைத் தமிழில் எழுதுமாறு கோரினார்.

மதுரையில் இலக்குவனார் தலைமையில் இயங்கி வந்த தமிழ்ப் பாதுகாப்புக் கழகம் பாவாணரின் தமிழ்ப் பாதுகாப்புப் பணிகளைப் பாராட்டி 12.01.1964 அன்று அவருக்குத் தமிழ்ப் பெருங்காவலர் என்னும் பட்டம் வழங்கிப் பாராட்டியது.



</doc>
<doc id="170689" url="https://ta.wikipedia.org/wiki?curid=170689" title="டயசெபம்">
டயசெபம்

டயசெபம் (Diazepam), முதலில் வேலியம் (Valium) என்று அறிமுகப்படுத்தப்பட்ட பென்சோடயசெபைன் மருந்தாகும். இது சாதாரணமாக தவிப்பு (பதகளிப்பு, anxiety), பீதி அடைதல் (அச்சத்தாக்குதல்), தூக்கமின்மை, வலிப்புகள் (முயலகநிலை (status epileptics), இசிவு நோய் அல்லது ஏற்புவலியில் (tetanus) ஏற்படுவது போன்ற தசைப்பிடிப்புகள், அமைதியற்ற கால் நோய்க்கூட்டறிகுறி (restless legs syndrome), மது நிறுத்த விளைவுகள், பென்சோடயசெபைன் நிறுத்த விளைவுகள்) ஆகியவற்றுக்கு சிகிச்சையளிக்கப் பயன்படுத்தப்படுகிறது. உடல் உறுப்புகளை உள்நோக்குவதைப் போன்ற மருத்துவ செய்முறைகளுக்கு முன் இறுக்கம், தவிப்பு ஆகியவற்றை குறைக்கவும், சில அறுவைச் சிகிச்சை முறைகளின்போது மறதியைத் தூண்டவும் இம்மருந்து உபயோகப்படுத்தப்படலாம்.

டயசெபம், சஞ்சல நிவாரணி (anxiolytic), வலிப்படக்கி (anticonvulsant), உறக்க ஊக்கி (hypnotic), மயக்க மருந்து (அமைதியூட்டி, sedative), எலும்புத்தசை நெகிழ்த்தி (skeletal muscle relaxant), மறதி தூண்டி (amnestic) ஆகிய பண்புகளைக் கொண்டுள்ளது.


</doc>
<doc id="170693" url="https://ta.wikipedia.org/wiki?curid=170693" title="ஸ்ரீதர் வேம்பு">
ஸ்ரீதர் வேம்பு

ஸ்ரீதர் வேம்பு ஸோஹோ நிறுவனத்தின்(முன்னதாக அட்வென்ட்நெட் என்கிற பெயரில் இருந்தது)) நிறுவனர் மற்றும் முதன்மைச்செயலதிகாரி ஆவார். ஸோஹோ நிறுவனம் இணைதளத்தின் மூலம் பயன்படுத்தப்படும் மேகக் கணிமையை அடிப்படையாகக் கொண்ட அலுவலக பயன்பாட்டு(Office Suite) மென்பொருள், வாடிக்கையாளர் தொடர்பு மேலாண்மை(CRM-Customer Relationship Management) மென்பொருளான ஸோஹோசிஆர்எம்(ZOHO CRM) மற்றும் பல வணிக மேலாண்மை மென்பொருட்களை உருவாக்கியுள்ளது. 

சேல்ஸ்போர்ஸ் நிறுவனம், ஸோஹோ நிறுவனத்தை தன்னகப்படுத்த முயன்று அணுகியபோது மறுத்த காரணத்தால் மிகவும் பரவலாக அறியப்பட்டார்.


</doc>
<doc id="170695" url="https://ta.wikipedia.org/wiki?curid=170695" title="லின்டேன்">
லின்டேன்

லின்டேன் (Lindane), காமா எக்சாகுளோரோ சைக்குளோயெக்சேன் (γ-HCH), காமாசேன் (gammaxene), காமாலின் (Gammallin) என்றும், தவறாக பென்சீன் எக்சாகுளோரைடு என்றும் (BHC) அழைக்கப்படுகிறது. கரிமக்குளோரினான (organochlorine) லின்டேன் எக்சாகுளோரோ சைக்குளோயெக்சேனின் வேதித்திரிபாகும். இது விவசாயத்தில் பூச்சிக்கொல்லியாகவும், பேன் வகை ஒட்டுண்ணிகள், சொறி சிரங்கு (அளவன்) ஆகியவற்றுக்கு மருந்தாகவும் பயன்படுத்தப்படுகிறது.


</doc>
<doc id="170707" url="https://ta.wikipedia.org/wiki?curid=170707" title="பாசு-தெர்">
பாசு-தெர்

பாசு-தெர் ("Basse-Terre") பிரான்சு நாட்டின் ஆட்சிக்குட்பட்ட குவாதலூப்பு தீவின் தலைநகரம் ஆகும். இது இதே பெயரைக் கொண்ட தீவில் அமைந்துள்ளது. இங்கு கால்பந்தாட்டம் பிரபலமான விளையாட்டு ஆகும்.


</doc>
<doc id="170714" url="https://ta.wikipedia.org/wiki?curid=170714" title="மடவார்வளாகம் வைத்தியநாதசுவாமி கோயில்">
மடவார்வளாகம் வைத்தியநாதசுவாமி கோயில்

வைத்தியநாதசுவாமி கோவில் தமிழ்நாட்டில் விருதுநகர் மாவட்டம், திருவில்லிபுத்தூர் மடவார் வளாகத்தில் அமைந்துள்ள சிவன் கோயிலாகும். இது விருதுநகர் மாவட்டத்தின் மிகப் பெரிய சைவத்தலமாக விளங்குகிறது.

இக்கோயில் விருதுநகர் மாவட்டத்தின் மிகப்பெரிய சிவத்தலமாக விளங்குகிறது. சிவனின் திருவிளையாடல்களில் 24 திருவிளையாடல்கள் இக்கோயிலில் நடத்தப்பட்டுள்ளது. இக்கோயிலின் வைத்தியநாதர் நோய் தீர்க்கும் பெருமான் என்பதால் இங்கு மகா அஷ்டமியன்று பக்தர்கள் சாப்பிட்ட இலைமீது அங்கப் பிரதட்சினம் செய்யும் வழக்கம் உள்ளது.
ஒவ்வொரு ஆண்டும் புரட்டாசி மற்றும் பங்குனி மாதம் முதல் நாளன்று காலை சூரியனின் கதிர்கள் மூலவரின் மீது படும் சிறப்புடையது.

மன்னர் திருமலை நாயக்கரின் தீராத வயிற்று வலியைத் தீர்த்தமையால், மன்னர் மடவார் வளாகம் வைத்தியநாத சுவாமி கோவிலில் பூஜை முடிந்த மணியோசை கேட்ட பிறகு தான் உணவருந்துவாராம். ஆலாட்சி மணிகளின் ஒலி கேட்பதற்காக சாலை நெடுகிலும் மணி மண்டபங்கள் / முரசு மண்டபங்கள் எழுப்பினார். கோவிலின் தல வரலாற்றிலும் இது குறிப்பிடப்பட்டுள்ளது. ஸ்ரீவில்லிபுத்தூரில் இருந்து மதுரை செல்லும் பாதையில் சில பழைய மண்டபங்களை சிதிலமடைந்த நிலையில் இன்றும் காணலாம்.
விருதுநகர் மாவட்டம் ஸ்ரீவில்லிபுத்தூர்-இராஜபாளையம் சாலையில் ஸ்ரீவில்லிபுத்தூர் பேருந்து நிலையத்திலிருந்து 1கிமீ தொலைவில் நகராட்சி எல்லைக்குள் இக்கோயில் அமைந்துள்ளது.

ஸ்ரீவில்லிபுத்தூரிலிருந்து பேருந்து வசதி உள்ளது. 
இக்கோவிலுக்கு அருகிலுள்ள தொடருந்து நிலையம்: ஸ்ரீவில்லிபுத்தூர் தொடருந்து நிலையம்<br> 
அருகிலுள்ள வானூர்தி நிலையம்: மதுரை வானூர்தி நிலையம்.

தொலைபேசி எண்: 91 4563 261262

ஒரு ஏழைத் தம்பதியினர் குழந்தை வேண்டுமென சிவனிடம் வேண்ட அவர்கள் மீது கருணைகொண்ட சிவனின் அருளால் அப்பெண் கருவுற்றாள். மகப்பேறுகாலம் நெருங்கியது. உதவிக்கு வருவதாக இருந்த அவளது தாய் வராததால் அப்பெண் தன் தாயின் இருப்பிடம் நோக்கித் தனியே சென்றாள். சிறிது தொலைவு சென்றதும் அவளுக்கு வலி கண்டது. உதவி செய்ய யாரும் அருகில் இல்லை. தன்னைக் காக்கும்படி அவள் ஈசனை வேண்ட, ஈசன் அவளது தாயின் உருவில் வந்து அவளுக்கு உதவினார். குழந்தையும் சுகமாகப் பிறந்தது. விரலால் பூமியில் கீறி நீரை வரவழைத்து அவளை அருந்தச் செய்து அந்நீரே அவளுக்கு மருந்து என்றும் கூறினார். நீரை அருந்தியவள் நிமிர்ந்து பார்த்தபோது அங்கு யாரும் இருக்கவில்லை. அப்போது அவளது தாய் ஓடோடி வந்து கொண்டிருந்தாள். யாருமே இல்லாத அந்த இடத்தில் தனது பெண் சுகமாக குழந்தையைப் பெற்றெடுத்ததைக் கண்டு வியந்தாள். ஈசன் சிவகாமி அம்மையுடன் காளை வாகனத்தில் தோன்றி, அவள் தன்னிடம் கொண்ட பக்தியின் காரணமாகத் தான் வந்து அவளுக்கு உதவியதாகவும், அவளது தாகத்திற்கும் காயத்திற்கும் மருந்தாக அமைந்த அவ்விடத்துத் தீர்த்தம் காயக்குடி ஆறு என அழைக்கப்படும் எனவும், அவ்வாற்றில் முழுகி எழுந்து ஈசனை வழிபடுவோரின் நோய்கள் விலகும் எனவும் கூறி மறைந்தார்.

மதுரை வணிகர்கள் மதுரையிலிருந்து கேரளத்திற்கு இத்தலம் வழியாகச் செல்வர். முத்து, ஆடைகள், ஆபரணங்களை மதுரையிலிருந்து எடுத்துச் சென்று கேரளத்தில் விற்றுவிட்டு, திரும்பும்போது அங்கிருந்து மிளகு, வாசனைப் பொருட்களை வாங்கி வருவர். ஒருமுறை அவ்வாறு வண்டிகளில் மிளகு மூட்டைகளை ஏற்றி வந்தபோது மதுரைக்குள் நுழையும் முன் வரிசெலுத்தாமல் தப்பிப்பதற்காக மூட்டைகளில் இருப்பது உழுந்து என அதிகாரிகளிடம் பொய் சொல்லி ஏமாற்றி நுழைந்தனர். இருப்பிடம் சென்று பார்த்தபோது அத்தனை மூட்டைகளிலும் உண்மையாகவே உழுந்தாகவே இருந்தது. செய்த தவறை உணர்ந்த வணிகர்கள் ம்துரை சொக்கநாதரிடம் சென்று தமது பாவச்செயலுக்கு மன்னிப்பு வேண்ட, அவரோ மடவார்வளாகம் வைத்தியநாதசுவாமியிடம் சென்று முறையிடுமாறு கூறினார். அவ்வண்ணமே அவர்களும் வேண்டித் தங்கள் பாவத்திலிருந்து மீண்டனர் என்பது இத்தலம் குறித்ததொரு மரபு வரலாறு.

ஆடல் பாடல்களில் சிறந்த இரு பெண்கள் (மடவார்) இத்தலத்தில் தங்களது ஆடல், பாடல் மூலம் இறைவனுக்குத் தொண்டு செய்து வாழ்ந்தனர். அவர்களுக்குப் பொருளும் இருக்க வீடும் கிடைக்கச் செய்து அருளிய திருவிளையாடல் நிகழ்த்திய தலம் (வளாகம்) இது என்பதால் "மடவார்வளாகம்" என அழைக்கப்படுகிறது என்ற வரலாறும் உள்ளது.



</doc>
<doc id="170722" url="https://ta.wikipedia.org/wiki?curid=170722" title="புகழாப்புகழ்ச்சி அணி">
புகழாப்புகழ்ச்சி அணி

புகழாப்புகழ்ச்சி யணி என்பது ஒன்றைப் பழிப்பது போன்ற முறையில், அதன் மேன்மை தோன்றக் கூறுவது ஆகும். அதாவது புகழாமல் புகழ்தல்.

12ஆம் நூற்றாண்டில் எழுதப்பட்டதாகக் கருதப்படும் தண்டியலங்காரம் புகழாப்புகழ்ச்சி யணியைக் கீழ்வருமாறு விளக்குகிறது:

நூற்பா

பாடல்பொருள்:
சோழன் வலோல் வென்றும், புகழால் போர்த்தும், புயத்தால் தாங்கியும் உலகைக் காக்கின்றான். அவன் இவ்வளவு முயன்று தாங்கும் உலகு,
திருமால் தன் ஒரு பாதத்தில் அடக்கிய உலகாகும். இது சோழனின் தன்மையைப் பழிப்பதுபோல் உள்ளது. எனினும் திருமாலுக்கு நிகராக உலகம் முழுவதும் காக்கிறான், என உண்மையில் சோழனைப் புகழ்தலே நோக்கமாகும். ஆதலின் இது புகழாப் புகழ்ச்சி ஆயிற்று.



</doc>
<doc id="170723" url="https://ta.wikipedia.org/wiki?curid=170723" title="மாறுபடுபுகழ்நிலையணி">
மாறுபடுபுகழ்நிலையணி

மாறுபடுபுகழ்நிலையணி என்பது தான் கருதிய பொருளை மறைத்து, அதனைப் பழிப்பதன் பொருட்டு வேறொன்றைப் புகழ்வது.

12ஆம் நூற்றாண்டில் எழுதப்பட்டதாகக் கருதப்படும் தண்டியலங்காரம் மாறுபடுபுகழ்நிலையணியைக் கீழ்வருமாறு விளக்குகிறது:

நூற்பா

பாடல்பொருள்:
இப்பாடலில் புள்ளிமான்கள் புகழப்பட்டிருக்கின்றன. அவை புகழப்பட்டிருக்கும் முறையைக் கூர்ந்து நோக்கினால், மறைமுகமாக இகழப்பட்டிருப்பவர் யார் என்பது புரியும்.

இந்தப் புள்ளிமான்கள் இரத்தல் செயலை அறியாதவை; எவர்பின்னும் தம் குறைசொல்லிச் செல்லாதவை; தமக்குத் தேவையான மரநிழல், தண்ணீர், புல் ஆகிய பொருள்களைப் பிறர் ஈட்டித் தராமல் தாமே தேடி அடைந்து கொள்ளும். ஆகவே இம்மான்கள் உலகில் துயரற்று வாழ்கின்றவை அல்லவா!

மான்கள் இரந்து, பிறர்பின் சென்று வாழாமல் தாமே உழைத்து இன்ப வாழ்வு வாழ்கின்றன எனும் புகழ்ச்சியில், இரந்து, பிறர்பின் சென்று, அவர்கள் கொடுக்கும் பொருளைப் பெற்றுத் துன்ப வாழ்வு வாழும் இரவலனின் இகழ்ச்சி மறைமுகமாகச் சொல்லப்பட்டிருக்கிறது என்பதை உணரலாம். இவ்வாறு இரவலனைப் பழிப்பதற்காக மான்களைப் புகழ்ந்திருப்பதால் இது மாறுபடு புகழ்நிலை அணி ஆகும்.



</doc>
<doc id="170725" url="https://ta.wikipedia.org/wiki?curid=170725" title="நிதரிசன அணி">
நிதரிசன அணி

உலகில் இயற்கையாகச் சில நிகழ்ச்சிகள் நிகழ்வதைக் கவிஞர்கள் காண்கிறார்கள். அவற்றை உலக மாந்தர் வாழ்க்கையோடு இயைத்துப் பார்க்கின்றனர். தாம் கண்ணுற்ற இயற்கை நிகழ்ச்சிகள் மாந்தருடைய நல்ல பண்புகளையும் தீய பண்புகளையும் எடுத்துக்காட்டுவதற்காவே நிகழ்கின்றன என்ற அரிய நோக்கில் பாடத் தலைப்படுகின்றனர். இப்பொருள்பட அமைந்த அணியே நிதரிசன அணி. அல்லது காட்சிப் பொருள் வைப்பு அணி என்று அழைக்கப் படுகிறது.
இயற்கையாக நிகழும் நிகழ்ச்சிகளின் பயன், வேறு ஒரு பொருளுக்கு நன்மையோ, தீமையோ தோன்றுமாறு இருப்பதாகச் சொல்லுவது நிதரிசனம் என்னும் அணி ஆகும்.

நிதரிசன அணி இரண்டு வகைப்படும். அவை,


என்பன ஆகும்.

ஒரு பொருளின் பயன் வேறு ஒரு பொருளுக்கு நன்மை புலப்பட நிகழ்வதாகச் சொல்லுவது புகழ்மை நிதரிசனம் எனப்படும். இதை நற்பொருள் காட்சி என்று கூறுவர்.

(செங்கமலம் - செந்தாமரை மலர்; மெய் - உடல்; மலர்ந்த - மலர்ந்தன; தேம் - தேன்; குமுதம் - அல்லி மலர்;அயர்ந்த - குவிந்தன;
பொங்குஒளியோன் - மிகுந்த ஒளியை உடைய கதிரவன்; வீறு - ஒளி.)

பாடல்பொருள்:

பிறர் செல்வத்தைக் கண்டால் பெரியோர் மகிழ்ச்சி அடைவதையும், சிறியோர் பொறாமை கொள்வதையும் அறிவுறுத்தி, மிகுந்த ஒளியை உடையவனாகிய கதிரவன் தோன்றி ஒளி மிகும் காலத்தில், செந்தாமரை மலர்கள் உடல் நெகிழ்ந்து மலர்ந்தன; தேன் பொருந்திய அல்லி மலர்கள் உடல் வாடிக் குவிந்தன.

அணிப் பொருத்தம்:

இப்பாடலில் புகழ்மை நிதரிசனம், தீமை நிதரிசனம் ஆகிய இரண்டும் அமைந்துள்ளன.

1) கதிரவனின் ஒளியைக் கண்டு தாமரை மலர்கள் மலர்வது, பிறர் செல்வத்தைக் கண்டால் பெரியோர் மகிழ்ச்சி அடைவர் என்பதைக் காட்டுகிறது. இங்கே தாமரை மலர்களின் மலர்ச்சி ஆகிய பயன், பெரியோரிடத்து மகிழ்ச்சி என்னும் நன்மை புலப்பட நிகழ்வதாகச் சொல்லப்பட்டதால் இது புகழ்மை நிதரிசனம் ஆயிற்று.

2) கதிரவனின் ஒளியைக் கண்டு அல்லி மலர்கள் குவிவது, பிறர் செல்வத்தைக் கண்டால் சிறியோர் பொறாமை கொள்வர் என்பதைக் காட்டுகிறது. இங்கே அல்லி மலர்களின் குவிதல் ஆகிய பயன், சிறியோரிடத்துப் பொறாமை என்னும் தீமை புலப்பட நிகழ்வதாகச் சொல்லப்பட்டதால் இது தீமை நிதரிசனம் ஆயிற்று.

இப்பாடல் புகழ்மை, தீமை ஆகிய இருவகை நிதரிசனத்திற்கும் எடுத்துக்காட்டாக அமைந்திருந்தாலும் தண்டியலங்கார உரையாசிரியர் இப்பாடலைப் புகழ்மை நிதரிசனுத்துக்கு மட்டுமே எடுத்துக் காட்டியுள்ளார் என்பது இங்கே குறிப்பிடத்தக்கது.

ஒரு பொருளின் பயன் பிறிது ஒரு பொருளுக்குத் தீமை புலப்பட நிகழ்வதாகச் சொல்லுவது தீமை நிதரிசனம் எனப்படும். இதைத் தீப்பொருள் காட்சிஎன்று கூறுவர்.

பாடல்பொருள்:

நீர் நிறைந்த கடல் சூழ்ந்த இவ்வுலகத்தில் யாவருக்கும் தெளிவான அமுதத்தைத் தன் கதிர்களால் பொழிகின்ற நிலவின் மேல் உள்ள களங்கமானது, பெரியவர்களிடத்தும் சிறிதளவு குற்றம் உண்டானால், அது இப்பூமியில் உள்ள எல்லோராலும் அறியப்படும் என்பதை விளக்கிக் காட்டும்.

அணிப் பொருத்தம்:

இப்பாடலில், நிலவிடம் பொருந்தி உள்ள களங்கமானது, பெரியவர்களிடமும் குற்றம் உண்டு என்ற தீமைப் பயனைத் தெரிவிக்கும் என்று கூறப்பட்டிருப்பதால் இது தீமை நிதரிசனம் ஆயிற்று. இப்பாடல்,

என்னும் திருக்குறளின் கருத்தை ஒட்டி எழுந்ததாகும்.



</doc>
<doc id="170727" url="https://ta.wikipedia.org/wiki?curid=170727" title="புணர்நிலையணி">
புணர்நிலையணி

புணர்நிலையணி என்பது வினையாலும், பண்பாலும் இரண்டு பொருளுக்கு ஒரு சொல்லே முடிக்கும் சொல்லாகப் பொருந்துமாறு சொல்லுவது ஆகும்..
12ஆம் நூற்றாண்டில் எழுதப்பட்டதாகக் கருதப்படும் தண்டியலங்காரம் புணர்நிலையணிக் கீழ்வருமாறு விளக்குகிறது:

புணர்நிலை அணி வினைப் புணர்நிலை, பண்புப் புணர்நிலை என இரண்டு வகைப்படும்.

கூறப்படும் இரண்டு பொருளுக்கும் பொதுவான ஒரு வினை பற்றிய சொல்லை முடிக்கும் சொ ல்லாக அமைத்துக் கூறுவது வினைப் புணர்நிலை எனப்படும்.

பாடல்பொருள்:

ஆண்மை மிக்க தலைவரைச் சேர விரும்பிய பெருங்காதலாலே தம்முடைய மெல்லிய உயிர் போகாதபடி பாதுகாக்கும் தொழிலை மேற்கொண்டிருந்த தலைவியருடைய கண்கள், வேண்டிய உருவத்தைக் கொண்டு, கறுத்த நிறத்தை உடையதாய், வானம் எங்கும் பரந்து நீண்ட முகில்களுடனே நீரைப் பொழிந்தன.

அணிப் பொருத்தம்:

இப்பாடலில் கூறப்பட்ட பொருள்கள் இரண்டு. ஒன்று, கண்; மற்றொன்று, முகில். இவ்விரு பொருளுக்கும் பொதுவான 'நீர் பொழிந்த' என்னும் வினை பற்றிய ஒரு சொல்லையே முடிக்கும் சொல்லாக அமைத்திருத்தலின் இது, வினைப் புணர்நிலை ஆயிற்று.

கூறப்படும் இரண்டு பொருளுக்கும் பொதுவான ஒரு குணம் (பண்பு) பற்றிய சொல்லை முடிக்கும் சொல்லாக அமைத்துக் கூறுவது பண்புப் புணர்நிலை எனப்படும்.

பாடல்பொருள்:

தாம் அன்பு வைத்த துணைவர் வரும் காலத்தை எதிர்பார்த்துப் பெருமூச்சு விட்டுக்கொண்டிருக்கும் மடவாருடைய உயிரானது, பூக்கள் நிறைந்த சோலையிலே பறவைகள் எல்லாம் தங்கள் கூடுகளுக்குச் சென்று ஒடுங்கிய புல்லிய மாலைப் பொழுதுடனே, நீங்காத துயரம் செய்து நீண்டு கொண்டிருந்தன.

அணிப் பொருத்தம்:

இப்பாடலில் கூறப்பட்ட பொருள்கள் இரண்டு. ஒன்று, தமியார் உயிர்; மற்றொன்று, மாலைப் பொழுது. இவ்விரு பொருளுக்கும் பொதுவான 'நீண்டன' என்னும் பண்பு பற்றிய ஒரு சொல்லையே முடிக்கும் சொல்லாக அமைத்திருத்தலின் இது, பண்புப் புணர்நிலை ஆயிற்று.



</doc>
<doc id="170730" url="https://ta.wikipedia.org/wiki?curid=170730" title="சந்திரவதனா (புதினம்)">
சந்திரவதனா (புதினம்)

சந்திரவதனா என்பது 1998 ஆம் ஆண்டு வெளிவந்த புதினம் ஆகும். இப்புதினம் எஸ்.பாலசுப்ரமணியன் என்பவரால் இயற்ற பட்டுள்ளது. கி. பி பதினேழாம் நூற்றாண்டில் நடந்த வரலாற்று நிகழ்வை மையமாக வைத்து இக்கதை எழுதப்பட்டுள்ளது. தஞ்சையை ஆண்ட நாயக்க மன்னர் விஜயராகவ நாயக்கன் என்னும் மன்னனின் மகளான இளவரசி சந்திரவதனா தேவி இக்கதையின் நாயகி ஆவர். மதுரை நாயக்க வமிச மன்னனான சொக்கநாத நாயக்கன் எனும் மன்னன் கதையின் நாயகன் ஆவர். இது ஒரு வீரம் செறிந்த காதல் கதை ஆகும்.

இவர்கள் அனைவரும் கதையின் முக்கிய பாத்திரங்கள் ஆவர்

தஞ்சை நாயக்க மன்னர்கள் காப்பு கவரை பிரிவாகவும் , மதுரை நாயக்கர் மரபினர் காப்பு கம்பளத்தார் பிரிவாகவும் இருந்தனர் . இவர்களுக்குள் யார் பெரிய பிரிவு என்று மோதல்கள் அடிக்கடி வருவதுண்டு . மதுரை நாயக்கர்கள் தஞ்சை நாயக்கர்களை தங்களை விட கீழ் என்றும் தஞ்சை நாயக்கர்கள் மதுரை நாயக்கர்களை கீழ் என்றும் நினைத்து கொள்வர் . இதனால் தஞ்சை நாயக்க்கர்கள் மதுரை நாயக்கர்கள் மீது வெறுப்பு கொண்டிருந்தனர். இந்நிலையில் தஞ்சை இளவரசி அச்சுத ரகுநாதம்மாவை மணந்த திருமலை நாயக்கர் அவ்வரசிசை கொன்றுவிடுகிறார் இதற்கு காரணம் அவ்வரசி மதுரை நாயக்கர் மகாலை கேவலமாக பேகிறாள். இதனால் இரண்டு வமிசமும் மிகுந்த பகையுடன் உள்ளது
இந்நிலையில் திருமலை நாயக்கரின் பேரன் சொக்கநாத நாயக்கனுக்கும் அச்சுதரகுனாதம்மாவின் அண்ணன் பேத்தி இளவரசி சந்திரவதனவிற்கும் காதல் ஏற்படுகிறது. அவளைப் பெண் கேட்டு சொக்கநாதன் வரும் பொது தஞ்சை மன்னனால் 
அவமானப்படுத்தப்பட்டு சொக்க நாதன் தஞ்சையின் மீது படை எடுக்கிறான். பின்னர் இளவரசி உட்பட தஞ்சை அரச வம்சமே பூண்டோடு அழிகிறது காரணம் விஜயராகவ் நாயக்கன் சொக்கநாத நாயக்கன் தன் மகளை மணக்க கூடாதென்று அந்த புரத்தை வெடி வைத்து தரது தானும் உயிர் விடுகிறான். இக்கதையில் இளவரசன் மன்ன தாசன் வீரம் பொருந்தியவனாகவும் நாத்திகவாதியாகவும் சித்தரிக்கபட்டுள்ளான். போர் சமயத்தில் போருக்கு தயாரகாமல் வேள்வி செய்யும் அரசன் (தந்தையை ) எதிர்ப்பதால் சிறையிலிடப்படுகிறான். மதுரவானியுடன் கூடிய அவனது காதல் அத்தியாமும் சுவையானதாக காடபடுகிறது.மேலும் கதையின் போக்கிற்கு முக்கிய காரணமே மதுரவானியே ஆவாள்.



</doc>
<doc id="170735" url="https://ta.wikipedia.org/wiki?curid=170735" title="விசேட அணி">
விசேட அணி

கவிஞர்கள் தாங்கள் பாட எடுத்துக்கொண்ட பொருளின்பால் சிலபல காரணங்களால் உள்ள குறைகளையும் குறிப்பிட்டுப் பாடுவர். ஆனால் அக்குறைகளே அப்பொருளுக்குச் சிறப்பையும் பெருமையையும் சேர்ப்பது போலப் பாடலை அமைப்பர். இதனால் பாடலில் பாடப்படும் பொருள் வனப்பும் வலிமையும் பெற்றுத் திகழ்கிறது. இவ்வாறான சிறப்புத் தோன்ற பாடப்படும் அணியே விசேட அணி அல்லது சிறப்பு அணி எனப்படும்

குணமும், தொழிலும், சாதியும், பொருளும், உறுப்பும் குறைபடுதல் காரணமாக, ஒரு பொருளுக்கு மேம்பாடு தோன்றக் கூறுவது விசேடம் என்னும் அணி ஆகும்.

விசேடம் என்பதற்கு மேம்பாடு அல்லது பெருமை என்று பொருள். நூற்பாவில் 'முதலிய' என்று கூறியதனால், குணம், தொழில் என்பனவற்றோடு இனம், பொருள், உறுப்பு ஆகியனவும் சேர்த்துக் கொள்ளப்பட்டன.

விசேட அணி ஐந்து வகைப்படும். அவை,


என்பன ஆகும்.

குணத்தால் குறை கூறிச் செயலால் மேம்பாடு தோன்றக் கூறுவது குணக்குறை விசேடம் எனப்படும்.

பாடல்பொருள்:
கொடைத் தொழிலில் வல்ல சோழனுடைய அழகிய புருவங்கள் வளையத் தொடங்கவில்லை; ஆனால் அதற்குள் அவனுடைய பகைவர்களின் செங்கோல்கள் வளைந்து விட்டன. அச்சோழனுடைய கண்கள் சிவக்கவில்லை; ஆனால் அதற்குள் அவனுடைய பகைவர்களின் கலிங்க நாடுகள் எரியுற்றுச் சிவந்து விட்டன.

சோழன் பகைவர்கள் மீது சினம் கொள்வதற்கு முன்பே அவர்களுடைய நாடுகள் அழிந்துவிட்டன என்பது இப்பாடலின் கருத்து.

அணிப்பொருத்தம்:
பகைவர் நாட்டை அழிப்பதற்குத் தோன்றும் சினத்தை அறிவிக்கும் குணங்கள் புருவம் வளைதல், கண் சிவத்தல் ஆகியனவாம். ஆனால் இக்குணங்கள் சோழனுக்கு ஏற்படுவதற்கு முன்பே பகைவர் நாடுகள் அழிந்துவிட்டன என்று கூறியதால் குணத்தால் குறை இருப்பினும் செயலால் மேம்படுதலின் இப்பாடல் குணக்குறை விசேடம் ஆயிற்று.


</doc>
<doc id="170736" url="https://ta.wikipedia.org/wiki?curid=170736" title="மிகைப்பெருக்கம்">
மிகைப்பெருக்கம்

மிகைப்பெருக்கம் (Hyperplasia; hyper genesis) என்பது உயிரணுக்களின் எண்ணிக்கைப் பல்கிபெருகுதலைக் குறிப்பிடுகின்றது. இதனால் உடல் உறுப்பு அபரிதமாக வளர்ச்சியடையலாம். இச்சொல் சில சமயங்களில் தீங்கற்ற கட்டியுடன் (benign tumor) இணைக்கப்பட்டுவிடுகிறது. மிகைப்பெருக்கமானது தூண்டுதல்களினால் ஏற்படும் சாதாரண புதுப்பெருக்கத்திற்கு முன்னான விளைவாகும். நுண்ணிய அளவில் செல்கள் சாதாரண செல்களை ஒத்திருந்தாலும் எண்ணிக்கையில் அதிக அளவு இருக்கும். 

சில நேரங்களில் செல்கள் மிகை வளர்ச்சியை (hypertrophy) அடைந்திருக்கலாம். என்றாலும் மிகைப்பெருக்கம், மிகை வளர்ச்சியிலிருந்து வேறுபடுகிறது. மிகை வளர்ச்சியில் செல் அளவு அதிகமாகவும், மிகைப்பெருக்கத்தில் செல்களின் எண்ணிக்கை அதிகமாகவும் இருக்கும். [கருத்தரிப்பு|கருத்தரிப்பின்]]போது, இயக்குநீரின் தூண்டலால் ஏற்படும் கருப்பைப் பருமன் அதிகரிப்பானது, கருப்பையகத்தில் ஏற்படும் மிகைப்பெருக்கம், மிகை வளர்ச்சி ஆகிய இரண்டினாலும் ஏற்படுவதாக இருக்கும்.

மிகைப்பெருக்கமானது கலப்பெருக்கத் தன்மைகொண்ட உயிரணுக்களில் மட்டுமே நிகழும். இயக்குநீர் தூண்டலால், பூப்பு அடைதலின்போது ஏற்படும் முலைகளின் வளர்ச்சியும், கருத்தரிப்பின்போது கருப்பையில் ஏற்படும் பருமன் அதிகரிப்பும், கல்லீரலிலோ அல்லது காயங்களை ஆற்றும் செயல்முறையின்போது ஏற்படும் குறைநிரப்பு செயற்பாடும் இவ்வகை மிகைப்பெருக்கத்தினால் நிகழும் உடலியங்கியல் நிகழ்வுகளாகும். இவை தவிர நோயின் காரணத்தால் ஏற்படும் மிகைப்பெருக்கமானது மிதமிஞ்சிய இயக்குநீரின் அளவால் கருப்பையகத்தில் ஏற்படும் அதீத வளர்ச்சியாகவோ, பப்பிலோமா வைரஸ் போன்ற சில தீ நுண்மங்களால் ஏற்படும் சில அசாதாரண வளர்ச்சிகளாகவோ இருக்கும்.


</doc>
<doc id="170737" url="https://ta.wikipedia.org/wiki?curid=170737" title="விபாவனை அணி">
விபாவனை அணி

தண்டியலங்காரத்தில் ஒன்பதாவதாகக் கூறப்படும் அணி விபாவனை அணி ஆகும். விபாவனை என்பதற்கு சிறப்பாக எண்ணுதல் என்று பொருள். பொருளைக் குறிப்பாக உணர்ந்து கொள்ளும் வகையில் கூறப்படும் அணிகள் தண்டியலங்காரத்தில் பல உள்ளன. அவற்றுள் விபாவனை அணியும் ஒன்று.

விபாவனை அணி என்பது ஒரு பொருளின் செயலைக் கூறும்போது அச்செயலுக்குப் பலரும் அறியவரும் காரணத்தை நீக்கி வேறொரு காரணத்தால் அது நிகழ்ந்தது என்றோ, அல்லது காரணம் எதுவுமின்றி இயல்பாக நிகழ்ந்தது என்றோ உய்த்துணர்ந்து கொள்ளுமாறு குறிப்பாகக் கூறுவது ஆகும்.

நூற்பா

'குறிப்பின் வெளிப்பட உரைப்பது' = 'சிந்தித்து ஆராய்தலினாலே வெளிப்படுதல்' என்று பொருள்.

விபாவனை அணி இரண்டு வகைப்படும் அவை வருமாறு:


இவற்றின் இலக்கணத்தை விளக்கமாகக் காண்போம்.

அயல் காரணம் = வேறு காரணம். ஒரு பொருளின் செயலை உரைக்கும் போது, அச்செயலுக்குப் பலரும் அறியும் காரணங்களை நீக்கி, அது வேறு ஒரு காரணத்தால் நிகழ்ந்தது எனக் குறிப்பாக உணர்ந்து கொள்ளும் வகையில் கூறுவது அயல் காரண விபாவனை அணி எனப்படும்.

பாடல்பொருள்:
இணை பிரிந்து தனித்திருப்பார் (காதலர்) உள்ளமானது, தீயில்லாமலே வேகும்; மயில்கள் செழுமையான மதுவை வாயில் கொள்ளாமலே களிப்புற்று ஆடும்; சிலர் (ஊடல் கொண்ட மகளிர்) ஊடல் தீர்க்கும் வாயிலார் இல்லாமலே ஊடல் தீர்ந்தார்கள்; மேகமானது போர் இல்லாமலே வெகுண்டு (கறுத்து) வில்லை (வான வில்லை) வளைக்கும்.

அணிப் பொருத்தம்:
இப்பாடலில், வேகுதல், களிப்புற்று ஆடுதல், ஊடல் தீர்தல், வில்லை வளைத்தல் ஆகிய வினைகளுக்கு (செயல்களுக்கு) உலகு அறிந்த காரணங்கள் முறையே தீ, செழுந்தேறல் (மது), வாயிலார், போர் ஆகியனவாம். ஆனால், இக்காரணங்களால் இல்லாமல் இவ்வினைகள் யாவும் 'கார் காலம்' என்ற வேறு ஒரு காரணத்தால் நிகழ்ந்தன என்பதைக் குறிப்பாக உணர்த்தியதால் இப்பாடல் 'அயல் காரண விபாவனை அணி' ஆயிற்று.

ஒரு செயல் உலகு அறிந்த காரணங்கள் இன்றி இயல்பாகவே நிகழ்ந்தது எனக் குறிப்பாக உணர்த்துவது இயல்பு விபாவனை அணி எனப்படும்.

பாடல்பொருள்:
சித்திரப் பாவை போன்ற பெண்ணே! உன்னுடைய கரிய நெடிய கண்கள் கடைதல் செய்யாமலே (சாணை பிடிக்காமலே) கூர்மையைப் பெற்றன; பிறர் ஆராய்ந்து செய்யாமலேயே மார்புகள் தக்க உருவத்தோடு அமைந்தன; உன் புருவங்கள் இரு கோடிகளும் அமுங்குமாறு யாரும் வளைக்காமலேயே வளைந்துள்ளன; உன் பாதங்கள் சாதிலிங்கக் குழம்பு தோய்க்கப்படாமலேயே சிவந்துள்ளன.

அணிப் பொருத்தம்:
சாணை பிடித்துக் கூர்மை செய்தல், ஆராய்ந்து செய்து தக்க உருவம் படைத்தல், இரு கோடிகளையும் பற்றி வளைத்தல், சாதிலிங்கக் குழம்பு தோய்த்துச் சிவக்கச் செய்தல் ஆகிய உலகு அறிந்த காரணங்கள் இல்லாமல், இயல்பாகவே முறையே, தலைவியின் கண்கள் கூர்மை பெற்றன, மார்புகள் தக்க உருவத்தோடு அமைந்தன, புருவங்கள் வளைந்தன, பாதங்கள் சிவந்தன என்பனவற்றைக் குறிப்பாகக் கூறினமையால் இப்பாடல் இயல்பு விபாவனை அணி ஆயிற்று.


</doc>
<doc id="170738" url="https://ta.wikipedia.org/wiki?curid=170738" title="வாழ்த்தணி">
வாழ்த்தணி

வாழ்த்தணி என்பது இன்ன தன்மையை உடையார்க்கு இன்னது நிகழ்க என்று கவிகள் தாம் கருதியதனை விதிப்பது , வாழ்த்து என்னும் அலங்காரம் என்று சொல்லுவர் புலவர் எ-று

12ஆம் நூற்றாண்டில் எழுதப்பட்டதாகக் கருதப்படும் தண்டியலங்காரம் வாழ்த்தணியைக் கீழ்வருமாறு விளக்குகிறது:

நூற்பா

பாடல்பொருள்:
அழியாத தமிழைத்தோற்றுவித்த பழைய நூல்களையுணர்ந்த அகத்திய முனிவன் வாழ்க ; ஆனிரைகள் வாழ்க ; அரிய வேதங்களை யுணர்ந்த அந்தணர்கள் வாழ்க ; காவிரி சூழ்ந்த சோழ நாட்டின் தலைவனான அனபாயன் வாழ்க ; அவனுடைய ஆட்சிக்கு உட்பட்ட நிலவுலகில் மழையானது என்றும் பொய்யாது வாழ்க என்பதாம் .

இப்பாடற்கண் அனபாயனுக்கும் அவனுடைய நாட்டிற்கும் இன்றியமையாதனவாயுள்ள மொழி , மழை , சான்றோர்கள் ஆகிய அனைத்தும் வாழ்க என வாழ்த்தியுள்ளமையின் , இது வாழ்த்தணியாயிற்று .

முன்னியது - கருதியது ; 'முன்னியவள் நமக்குமுன் சுரக்கும் இன்னருளே என்னப் பொழியாய் மழை யேலோர் எம்பாவாய் ' என்றவிடத்தும் இது இப்பொருள்படுதல் காண்க.


</doc>
<doc id="170739" url="https://ta.wikipedia.org/wiki?curid=170739" title="தீவக அணி">
தீவக அணி

தண்டியலங்காரம் பொருளணியியலில் சொல் அடிப்படையில் அமையும் சில அணிகள் இடம் பெறுகின்றன. பாடலில் வரும் சொற்கள் பொருள் விளக்கத்திற்குக் காரணமாக இருப்பதால் இவை பொருளணியியலில் வைக்கப்பட்டன. இத்தகைய அணிகளில் தீவக அணியும் ஒன்று.

ஒரு குணத்தையோ, தொழிலையோ, இனத்தையோ, பொருளையோ குறிக்கும் ஒரு சொல், செய்யுளின் ஓர் இடத்தில் நின்று, அச்செய்யுளில் பல இடங்களிலும் உள்ள சொற்கேளாடு சென்று பொருந்திப் பொருளைத் தருவது தீவக அணியாம். அது முதல் நிலைத் தீவகம், இடைநிலைத் தீவகம், கடை நிலைத் தீவகம் என்னும் மூன்று விதமாக வரும்.

தீவகம் என்னும் சொல்லுக்கு 'விளக்கு' என்று பொருள். ஓர் அறையில், ஓர் இடத்தில் வைக்கப்பட்ட விளக்கானது அவ்வறையில் பல இடங்களிலும் உள்ள பொருள்களுக்கு வெளிச்சம் தந்து விளக்குதல் போல, செய்யுளின் ஓரிடத்தில் நின்ற ஒரு சொல் அச்செய்யுளின் பல இடங்களிலும் உள்ள சொற்கேளாடு சென்று பொருந்திப் பொருளை விளக்குவதால் இவ்வணி தீவக அணி எனப்பட்டது.

பாடலில் தீவகமாக வரும் சொல் தீவகச் சொல் எனப்படும். இச்சொல் செய்யுளின் முதலில் வந்தால் அது முதல்நிலைத் தீவகம்; செய்யுளின் இடையில் வந்தால் அது இடைநிலைத் தீவகம், இறுதியில் வந்தால் அது கடைநிலைத் தீவகம்' ஆகும். தீவகச் சொல் குணம், தொழில், சாதி, பொருள் ஆகியவற்றைக குறித்து வரும் என முன்பு கண்டோம். ஆகவே இந்நான்கு பொருளிலும், மூன்று இடங்களிலும்
வருவது கொண்டு தீவக அணி மொத்தம் பன்னிரண்டு வகையாக விரியும், அவை வருமாறு:


இங்கு முதல்நிலைத் தீவகம், இடைநிலைத் தீவகம், கடைநிலைத் தீவகம் ஆகியவற்றை ஒவ்வொரு பாடல் கொண்டு விளக்கமாகக் காண்போம்.

 சேந்தன வேந்தன் திருநெடுங்கண், தெவ்வேந்தர்

பாடல்பொருள்:
அரசனுடைய கண்கள் கோபத்தால் சிவந்தன; அவை சிவந்த அளவில் பகை மன்னர்களுடைய பெரிய தோள்கள் சிவந்தன; குருதி பாய்ந்து திசைகள் அனைத்தும் சிவந்தன; வலிமை உடைய வில் பொழிந்த அம்புகளும் சிவந்தன; குருதி மேலே வீழ்தலால் பறவைக் கூட்டங்கள் யாவும் சிவந்தன.

அணிப் பொருத்தம்:
இப்பாடலில் முதலில் நிற்கும் 'சேந்தன' (சிவந்தன) என்பது நிறம் பற்றிய குணச் சொல் (பண்புச் சொல்) இது.

என்று பாடலின் இடையிலும் இறுதியிலும் ஆகப் பல இடங்களிலும் உள்ள சொற்கேளாடு சென்று சேர்ந்து நின்று பொருள் விளக்கம் தந்ததைக் காணலாம். இப்பாடல் முதல் நிலைக் குணத் தீவக அணியாகும்.

 எடுக்கும் சிலைநின்று எதிர்ந்தவரும், கேளும்,

பாடல்பொருள்:
அரசன் தன்னை எதிர்த்த பகைவர்களும் அவர்களைச் சார்ந்தவர்களும் புண்பட்டு மார்பு பிளக்குமாறு, தான் எடுத்த வில்லிலிருந்து அம்புகளைத் தொடுப்பான். அவ்வளவிலே, புலவருடைய நாவானது, அவனுடைய ஈகையையும், சிறந்த அருளையும், வளையாத செங்கோல் சிறப்பையும் பாடல்களில் தொடுக்கும் (தொடுத்துப் பாடும்).

அணிப் பொருத்தம்:
இப்பாடலில் இடையில் வந்த 'தொடுக்கும்' என்னும் சொல் தொழில் பற்றிய சொல்லாகும். இச்சொல்,

என்று பாடலின் பிறஇடங்களில் சென்று பொருந்திப் பொருள் விளக்கம் செய்தமையால் இது இடைநிலைத் தொழில் தீவக அணியாகும்.

 புறத்தன, ஊரன, நீரன, மாவின்

பாடல்பொருள்:
அறத்திற்காக மகனையே தேர்க்காலில் கிடத்தி அவன் மீது தேரைச் செலுத்திக் கொன்று முறை செய்த மனுநீதிச் சோழனுக்கு உரிய வஞ்சி என்னும் ஊரில் வாழும் தலைவியின் முகத்தை அழகு செய்த கண்கள் வெளியில் உள்ள மான்களுடைய கண்களைப் போன்றும், ஊரில் உள்ள அம்புகளைப் போன்றும், நீரில் உள்ள தாமரை மலர்களைப் போன்றும், மாமரத்தில் உள்ள வடுக்களைப் போன்றும், கொல்லன் சேரியில் உள்ள வாள்களைப் போன்றும் இருக்கின்றன.

அணிப் பொருத்தம்:
இப்பாடலில் இறுதியில் வந்துள்ள 'கண்' என்பது பொருளைக் குறிக்கும் பெயர்ச்சொல். இது பாடலின் பல இடங்களிலும் உள்ள 'புறத்தன, ஊரன, நீரன, மாவின் திறத்தன, கொல்சேரிய,' ஆகிய சொற்கேளாடு தனித்தனியே இணைந்து நின்று பொருள் விளக்கம் செய்தமையால்
கடைநிலைப் பொருள் தீவக அணியாகும்.


</doc>
<doc id="170740" url="https://ta.wikipedia.org/wiki?curid=170740" title="பாவிக அணி">
பாவிக அணி

பொருள் அணிகளில் உள்ள மற்ற முப்பத்து நான்கு அணிகளும் தனிநிலைச் செய்யுளில் (ஒரு தனிப்பாடலில்) அமையுமாறு தண்டி ஆசிரியரால் கூறப்பட்டவை ஆகும். பாவிக அணியோ, தொடர்நிலைச் செய்யுள் என்று கூறப்படும் ஒரு பெரிய காப்பியம் முழுவதும் ஊடாடி நிற்கும் கருத்தையோ, நீதியையோ பற்றியதாகக் கூறப்படுகிறது

பாவிகம் என்று சொல்லப்படுவது, காப்பியமாகிய தொடர்நிலைச் செய்யுளில் கவிஞரால் கருதிச் செய்யப்படுவதோர் குணம் ஆகும். இதனைத் தண்டி ஆசிரியர்,

என்ற நூற்பாவால் கூறுகிறார்.

கவிஞரால் கருதிக் கூறப்படும் காப்பியப் பண்பு, தொடர்நிலைச் செய்யுள் முழுவதும் நோக்கிக் கொள்ளப்படுவது அல்லாமல், தனித்து ஒரு பாட்டால் நோக்கிக் கொள்ளப் புலப்படாதது என்று தண்டியலங்கார உரை இவ்வணி அமையும் இயல்பு பற்றிக் குறிப்பிடுகிறது. எனவே ஏனைய முப்பத்து நான்கு அணிகளும் ஒரு பாடலில் கொள்ளப்படும் என்பது புலனாகும்.

தண்டியலங்கார உரையில் பாவிக அணிக்குச் சான்றாக, இராமாயணம், பாரதம், அரிச்சந்திர புராணம் ஆகிய காப்பியங்கள் முழுவதும் வைத்து நோக்கிக் கொள்ளப்படும் பண்புகள் மிக அழகாகவும் சுருக்கமாகவும் கூறப்படுகின்றன. அவை வருமாறு:

'பிறன்இல் விழைவோர் கிளையொடும் கெடுப' என்பதற்குப் பொருள், 'பிறன் மனைவியை விரும்புவோர் சுற்றத்தொடும் கெடுவர்' என்பதாகும். இஃது இராமாயணத்தால் உணரப்படும்.

'பொறையில் சிறந்த கவசம் இல்லை' என்பதற்குப் பொருள், 'பொறுமையைக் காட்டிலும் சிறப்புற்ற பாதுகாப்பு இல்லை' என்பதாகும். இது பாரதத்தால் உணரப்படும்.

'வாய்மையில் கடியது ஓர் வாளி இல்லை' என்பதற்குப் பொருள், 'வாய்மையைக் காட்டிலும் துன்பத்தை அழிக்கத்தக்க கூர்மை உடையதோர் அம்பு இல்லை' என்பதாகும். இஃது அரிச்சந்திர புராணத்தால் உணரப்படும்.

தண்டமிழ்க் காப்பியமாகிய சிலப்பதிகாரத்தில் ஊடாடி நிற்கும் காப்பியப் பண்புகளை இளங்கோவடிகள் மிக அழகாகப் பதிகத்தில்,

என்று கூறுகிறார். பாவிக அணிக்கு இளங்கோவடிகள் கூறுவதும் நல்ல சான்றாக ஆன்றோரால் கொள்ளப்படுகின்றது.


</doc>
<doc id="170741" url="https://ta.wikipedia.org/wiki?curid=170741" title="ஆர்வமொழியணி">
ஆர்வமொழியணி

ஆர்வம் = அன்பு, மகிழ்ச்சி. மனத்திற்குள் ஏற்படும் மகிழ்ச்சியைத் தெரிவிக்கும் சொற்கள் மிகுதியாக அமைந்து வருவது ஆர்வமொழி அணி ஆகும். இது மகிழ்ச்சி அணி எனவும் பெயர் பெறும்.

நூற்பா

பாடல்பொருள்:
தன்னை நாடிவந்த தலைவனின் செயலால் தனக்கேற்பட்ட மகிழ்ச்சியை ஆர்வம் மிக்க சொற்களால் தலைவி வெளிப்படுத்துவது இப்பாடல். அழகிய மாலையணிந்த தலைவனே! நீ என்னிடம் நாடி வந்ததற்கு நான் எவ்வாறு கைமாறு செய்வேன்? உன்முன் நின்று சொல்ல முயன்றால் என் சொற்கள் தடுமாறிச் சோர்கின்றன; உன் இரு தோள்களையும் தழுவிக்கொள்வோம் என முயன்றால் என் இரு தோள்களும் அந்த அளவு வளர்ந்தன அல்ல; மெல்ல உன்புகழை நினைக்க முயன்றால் என் உள்ளத்தில் அதற்கு இடம் போதாது.

இவ்வாறு தலைவி தன்மனத்தில் நிறைந்த மகிழ்ச்சியை ஆர்வமிக்க சொற்களால் வெளிப்படுத்தியிருப்பதால் இது ஆர்வமொழி அணி.



</doc>
<doc id="170742" url="https://ta.wikipedia.org/wiki?curid=170742" title="இலேச அணி">
இலேச அணி

ஒரு கருத்தை அல்லது உணர்வைக் குறிப்பாகக் காட்டுதல் அல்லது வெளிப்படுத்தல் பல அணிகளில் காணப்படுவது. ஒருவகையில் இலேச அணியும் குறிப்புணர்த்தலைச் செய்வது; ஆயினும் குறிப்புணர்த்தும் பிற அணிகளிலிருந்து வேறுபடுவது. மனத்தில் தோன்றும் ஓர் உணர்வைச் சொல்லாமல் மறைக்கிறோம். ஆனால் உடலில் (கண், முகம்) தோன்றும் மெய்ப்பாடுகள் நாம் மறைத்த உணர்வை வெளிப்படுத்திக் காட்டிக் கொடுத்து விடுகின்றன. அந்நிலையில் உள்ளக் கருத்தை மறைப்பதற்காக, அம்மெய்ப்பாடுகளுக்கு வேறு காரணம் கற்பித்துக் கூறுகின்றோம். இவ்வாறு கூறுவதே இலேச அணி. (இவ்வாறு மறைக்கமுயன்றாலும் மனக்குறிப்பு தெரிந்துவிடுகிறது என்பதுதான் அணியின் தன்மை).

மனத்தில் கருதியதை வெளிப்படுத்திக் காட்டும் சத்துவமாகிய குணங்களை (மெய்ப்பாடுகளை) வேறு ஒன்றால் நிகழ்ந்தன என மறைத்துச் சொல்லுவது இலேசம் என்னும் அணி ஆகும்.
சத்துவம் = மனம் கருதியதைப் புறத்தே வெளிப்படுத்திக் காட்டும் குணங்கள் : அவை சொல் தளர்வு, மெய்வியர்ப்பு, கண்ணீர் அரும்பல், மெய்விதிர்ப்பு (உடம்பு நடுக்கம்), மெய் வெதும்பல், மெய்ம்மயிர் சிலிர்த்தல் முதலியன.

பாடல்பொருள்:
மலை போன்ற உயர்ந்த தோள்களை உடைய சோழன் ஏறி வந்த குதிரையைத் தொழுது, (அதாவது அவன் மீது காதல் கொண்டு) அக்காதலால் கண்களில் நீர் தளும்ப நின்ற மெல்லியல் மகளிர் தம்முடைய தோழியரிடம், அவ்வுண்மையை மறைத்தனர்; 'சினத்தை உடைய படைகள் பரந்து வர, விண்ணில் எழுந்த தூசியானது உள்ளே புகுந்தமையால், எம்முடைய கண்கள் நீர் சொரிந்தன' என்று நிகழ்ந்ததை மறைத்து வேறு ஒன்றைச் சொல்கின்றனர்.

அணிப் பொருத்தம்:
இப்பாடலில், குதிரையின் மேல் ஏறிச் சோழன் உலா வருகிறான். அவன் பின்னால் அவனுடைய பெரும்படை அணி வகுத்து வருகிறது. அப்போது சோழனைக் கண்ட நங்கையர் அவன் மீது மிக்க காதல் கொள்கின்றனர். அந்தக் காதல் முதிர்ச்சியால் அவர்கள் கண்களில் நீர்த்துளிகள் துளிர்க்கின்றன. அதைத் தோழியர் பார்த்துவிட்டால் என்ன செய்வது? என்று நாணத்தால், அவர்களிடம், 'இந்தப் படைகள் பரந்து வருதலால் எழுந்த புழுதி கண்ணினுள் புகுந்துவிட்டது; அதனால் கண்கள் நீர் சொரிகின்றன' என்று கூறுகின்றனர். சோழன் மேல் கொண்ட காதலைப் புறத்தே 'கண்ணீர் அரும்பல்' என்ற சத்துவக் குணம் காட்டிவிடுகிறது, அதை நங்கையர் மறைத்து, அது வேறு ஒன்றால் அதாவது புழுதி படிந்தமையால் நிகழ்ந்தது என்று கூறியமையால் இப்பாடல் இலேச அணி ஆயிற்று.
புகழ்வது போலப் பழித்தல், பழிப்பது போலப் புகழ்தல் என்னும் இரண்டு அணிகளும் இலேச அணியின்பால் படுவன ஆகும்.

புகழ்வது போலப் பழித்தல்
ஒருபொருளைப் புகழ்வது போலப் பழித்துக் கூறுதல் உண்மைக் கருத்தை மறைத்து வேறு விதமாகச் சொல்வதால் இது இலேசத்துள் அடங்குகிறது.

பாடல்பொருள்:
'தோழி! கேட்பாயாக! எப்பொழுதும் போர்த் தொழிலை விரும்பிய மேம்பட்ட புகழினை உடையவனும், யாம் விரும்பிக் காதலித்து மாலையிட்ட தோள்களை உடையவனும் ஆகிய தலைவன், எம்மொடு பொருந்திப் புணர்ச்சியினை நிகழ்த்தும் பொழுது, நம்முடைய மென்மைத் தன்மை குன்றாதவாறு நடந்து கொள்கிறான்' என்று தலைவி தோழியிடம் கூறுகிறாள்.

அணிப் பொருத்தம்:
இப்பாடலில் தலைவி, புணர்ச்சியின்போது தன்னுடைய மென்மைத் தன்மை கெடாதவாறு தலைவன் நடந்து கொள்கிறான் என்று கூறுவதுர். புகழ்வது போலத் தோன்றுகிறது. ஆனால் புணர்ச்சிக் காலத்தில் உணர்ச்சி மேலிட்டு அறிவு அழியாமல் இருக்கிறான்; போரில் உள்ள அளவு விருப்பம் காதலில் அவனுக்கு இல்லை எனத் தலைவனைத் தலைவி மறைமுகமாகப் பழிக்கிறாள். ஆகவே இது புகழ்வது போலப் பழித்தல் ஆயிற்று.

பழிப்பது போலப் புகழ்தல்
ஒரு பொருளைப் பழிப்பது போலப் புகழ்ந்து கூறுதல். இதுவும் உள்ளக் கருத்தை மறைத்து வேறுவிதமாகச் சொல்வதால் இலேசத்துள் அடங்குகிறது.

பாடல்பொருள்:
'ஆடும் மயில் போன்ற சாயலினை உடைய தோழியே! தலைவன் என்னுடைய அழகிய மார்பகத்தைக் கூடும் போது மென்மையான என் நலத்தைப் பாராட்டி நுகர்தலை அறியான் நான் ஊடல் கொண்டபோது, தன் தகுதிக்குப் பொருந்தாதபடி பணிந்து இரக்கும் இரவாளன்; யார்க்கும் வெறுக்கத்தக்க; ஆசை உடையவன் அல்லன். ஆகவே இகழ்தற்கு உரியவன்; என்று தலைவி தோழியிடம் கூறுகிறாள்.

அணிப் பொருத்தம்:
இப்பாடலில் தலைவி, புணர்ச்சியின்போது தலைவன் தலைவியினுடைய மென்மைத் தன்மை கெடுமாறு நடந்து கொள்கிறான் என்றும் தலைவியின் ஊடலைத் தீர்ப்பதற்காகத் தன் தகுதியிலிருந்து தாழ்ந்து கெஞ்சுகிறான் என்றும், விருப்பம் அற்றவன் என்றும் கூறுவது பழிப்பது போலத் தோன்றுகிறது. ஆனால் புணர்ச்சிக் காலத்தில் அவன் காமவசப்பட்டு அறிவழிந்தவனாக இருக்கிறான்; அதுவே தனக்கு இன்பமாக இருக்கிறது எனத் தலைவி மறைமுகமாகப் புகழ்கிறாள். ஆகவே இது பழிப்பது போலப் புகழ்தல் ஆகும்.

இவ்விரு அணிகளையும் ஒரே அணியாகக் கொண்டு அதற்கு வஞ்சப் புகழ்ச்சி அணி என்று பெயரிட்டுக் கூறுவதும் உண்டு.



</doc>
<doc id="170743" url="https://ta.wikipedia.org/wiki?curid=170743" title="பரிவருத்தனை அணி">
பரிவருத்தனை அணி

பரிவருத்தனை அணி என்பது ஒரு பொருளைக் கொடுத்து, வேறு ஒரு பொருளைக் கைம்மாறாகக் கொள்ளும் செய்தியைச் சொல்லுவது ஆகும்.

12ஆம் நூற்றாண்டில் எழுதப்பட்டதாகக் கருதப்படும் தண்டியலங்காரம் பரிவருத்தனை யணியைக் கீழ்வருமாறு விளக்குகிறது:

பரிவருத்தனை - ஒன்று கொடுத்து வேறு ஒன்று வாங்குதல். இது மூவகைப்படும் என்று கூறுவாரும் உளர். அவை, கொடுத்தது குறைவாய்க் கொண்டது மிகையாய் இருத்தல், கொடுத்தது மிகையாய்க் கொண்டது குறைவாய் இருத்தல், கொடுத்ததும் கொண்டதும் சமமாய் இருத்தல் என்பன.

பாடல்பொருள்:
மன்மதனை வென்ற சிவபெருமானுடைய சடையில் தங்கியிருக்கும் பிறைமதியும், கங்கையும் தம்முடைய நிழல் (உருவம்) ஒன்றை மட்டும் தாம் கொடுத்து, அப்பெருமான் அணிந்த அச்சத்தைத் தரும் பாம்பின் படங்களில் பெரியதாய் இருக்கும் ஒளியினை உடைய மணிகள்தோறும், தத்தம் உருவம் எதிரொளிப்பதால் ஆயிரம் ஆயிரம் உருவங்களைப் பெற்றன.

அணிப் பொருத்தம்:
இப்பாடலில், பிறைமதியும், கங்கையும் ஒவ்வோர் உருவம் மட்டுமே கொடுத்து, ஆயிரம் ஆயிரம் உருவங்களைப் பெற்றன எனப் பரிமாறுதல் கூறப்பட்டிருத்தலின் இது பரிவரித்தனை அணி ஆயிற்று. இது, கொடுத்தது குறைவாய்க் கொண்டது மிகையாய் இருத்தல் என்னும் முறையில் அமைந்த பரிவரித்தனை அணி.

இப்பாடல் மட்டுமே பரிவருத்தனை அணிக்குத் தண்டியலங்கார உரையில் சான்றாகக் காட்டப்படுகிறது. தமிழ் இலக்கியங்கள் பலவற்றில் இவ்வணி அமைந்திலங்குகிறது. சான்றாகத் திருக்குறளில் இருந்து ஒரு குறள் வழிநின்று காண்போம்.

இது, தலைவன் தன்னைப் பிரிந்தமையால் பசலையுற்று வருந்திய தலைவி புலம்பிக் கூறியதாக அமைந்தது.

பாடல்பொருள்:
காம நோயையும் பசலை நிறத்தையும் எனக்குக் கைம்மாறாகக் கொடுத்துவிட்டு, என் சாயலையும் நாணத்தையும் அவர் என்னிடம் இருந்து பெற்றுக் கொண்டார்.

அணிப் பொருத்தம்:
இப்பாடலில் தலைவன் தலைவிக்குக் கொடுத்தனவும், அவளிடம் இருந்து கொண்டனவும் சமமாகக் கூறப்பட்டிருப்பதைக் காணலாம். இது, கொடுத்ததும் கொண்டதும் சமமாய் இருத்தல் என்னும் முறையில் அமைந்த பரிவருத்தனை அணி ஆகும்.


</doc>
<doc id="170744" url="https://ta.wikipedia.org/wiki?curid=170744" title="பரியாய அணி">
பரியாய அணி

பரியாயம் அணி என்பது தான் கருதியதைக் கூறாது, அப்பொருள் தோன்றுமாறு வேறு ஒன்றைக் கூறுவது ஆகும்.

12ஆம் நூற்றாண்டில் எழுதப்பட்டதாகக் கருதப்படும் தண்டியலங்காரம் பரியாய அணியைக் கீழ்வருமாறு விளக்குகிறது:

பாடல்பொருள்:
'மின்னலை ஒத்த மாதே! நறுமணம் கமழும் சந்தன மரத்தில் படர்ந்து, உனக்கு நிகராகி நிற்கின்ற இக் குருக்கத்திக் கொடியின் கீழே நீ நிற்பாயாக. தனக்கு நிகரான சிவந்த தீயின் ஒளி தெரியும்படி மலர்ந்த சிவந்த காந்தள் மலருடனே, குவளை மலரையும் யான் சென்று பறித்து வருகிறேன்' என்று தோழி தலைவியிடம் கூறுகிறாள்.

அணிப் பொருத்தம்:
தலைவன் தலைவியைச் சந்திப்பதற்காகக் குறிப்பிட்ட பகற்குறி இடத்தில் தலைவியைக் கொண்டுவந்து நிறுத்துகின்றாள் தோழி. அப்போது தான் அங்கே நிற்பது அவர்கள் இன்பத்துக்குத் தடையாகும் என்று அவ்விடத்தை விட்டு நீங்கிச் செல்லக் கருதுகிறாள். அதனை நேரடியாகக் கூறாமல், 'காந்தள் மலரையும் குவளை மலரையும் பறித்து வரும் வரை நீ இங்கே குருக்கத்திக் கொடியின் கீழே இருப்பாயாக' என்று சாமர்த்தியமாக வேறு ஒன்றைக் கூறியதால் இப்பாடல் பரியாய அணி ஆயிற்று.

பரியாய அணியின் இலக்கணத்தைப் பார்க்கும்போது அதுவும் ஒட்டு அணியும் ஒற்றுமை உடையன போலத் தோன்றும். தான் கருதிய கருத்தை மறைத்தலில் பரியாய அணிக்கும் ஒட்டு அணிக்கும் வேற்றுமை இல்லை. எனினும், ஒட்டு அணி தான் கருதிய கருத்தினைக் கூறாது அதனோடு உவமையாகக் கூடிய பிறிதொரு கருத்தைக் கூறுவது, பரியாய அணி தான் கருதிய கருத்தினைக் கூறாது அதற்கு வேறான பிறிதொரு கருத்தைக் கூறுவது.


</doc>
<doc id="170745" url="https://ta.wikipedia.org/wiki?curid=170745" title="நுட்ப அணி">
நுட்ப அணி

கவிஞர் தாம் சொல்லக் கருதியதைக் கூற்றினால் (சொற்களால்), வெளிப்படையாகக் கூறுவதும் உண்டு. குறிப்பினால் (மறைமுகமாகக்) கூறுவதும் உண்டு. குறிப்பினால் உணர்த்தும் அணிகளுள் நுட்பஅணி ஒன்று. செயல்பாட்டாலும், செய்யும் தொழிலாலும் கருத்தைக் குறிப்பாகப் புலப்படுத்தும் முறையில் அமைத்துப் பாடப்படுவது ஆகும்.

ஒருவன் பிறர்கருத்தைத் தெரிந்து கொண்டு அதற்கான பதிலை வெளிப்படையாகச் சொல்லாமல் குறிப்பினாலோ, செயலினாலோ அரிதாக நோக்கி உணரும் படி வெளிப்படுத்துவது நுட்பம் என்னும் அணியாம். அதாவது கருத்தை நுட்பமாக உணர்த்துவது ஆகும். இதனை

என்ற நூற்பாவால் அறியலாம்.

நூற்பாவில் 'குறிப்பினும் தொழிலினும்' என்றமையால் நுட்ப அணி


என இரு வகைப்படும்.

பிறருடைய கருத்தை அறிந்துகொண்டு, அதற்குத் தமது கருத்தை வெளிப்படையாகக் கூற முடியாத நிலையில் அதனை, அரிதாக நோக்கி உணர்ந்து கொள்ளும் வகையில் குறிப்பால் தெரிவிப்பது குறிப்பு நுட்பம் எனப்படும். குறிப்பு என்பது, மனத்தில் கருதியதைக் கண், முகம் போன்ற உடல் உறுப்புகளின் செயல்பாட்டால் தெரிவிப்பது ஆகும்.

பாடலின் பொருள்:
தோழியர் கூட்டத்தின் நடுவே இருக்கும் தலைவி, உலகத்தில் படர்ந்த இருளை அடியோடு போக்கும் கதிரவனைப் பார்த்துவிட்டுப் பின்பு மேற்குத் திசையைப் பார்க்கின்றாள். இந்தக் குறிப்பு, தலைவனுடைய மென்மையான உயிருக்குப் பாதுகாவலைத் தந்தது.

அணிப் பொருத்தம்:
தலைவன் பகல் பொழுதில் தலைவியைச் சந்திக்க வேண்டி வருகிறான். அப்பொழுது தலைவி தன்னை விட்டு எப்பொழுதும் பிரியாது இருக்கின்ற தோழியர் கூட்டத்தின் நடுவில் இருக்கிறாள். எனவே இரவில் வந்து தன்னைச் சந்திக்குமாறு அவனிடம் கூற விரும்பினாள். ஆனால் தோழியர்கள் தன்னைப் புடை சூழ்ந்திருப்பதால் அதனை அவனிடம் சொற்களால் கூற முடியவில்லை. எனவே குறிப்பாக அதனை உணர்த்த விரும்புகிறாள். கதிரவனைப் பார்த்துவிட்டு உடனே மேற்குத் திசையை நோக்கித் திரும்பிப் பார்க்கின்றாள். இக்குறிப்பினால் கதிரவன் மறைந்த பின்பு இரவில் வந்து தன்னைச் சந்திக்குமாறு தலைவனுக்கு உணர்த்துகிறாள். தலைவனும் அக்குறிப்பின் உள்பொருளை அறிந்து கொள்கிறான். இவ்வாறு தலைவி தனது கருத்தைத் தலைவனுக்குக் குறிப்பால் நுட்பமாக உணர்த்தியமையால் இப்பாடல் குறிப்பு நுட்பமாயிற்று.

தன்னுடைய கருத்தை வெளிப்படையாகக் கூற முடியாத நிலையில் அதனைத் தான் செய்து கொண்டிருக்கும் செயலின் மூலம் குறிப்பாக உணர்த்தல் தொழில் நுட்பம் எனப்படும்.

பாடலின் பொருள்:
பாடும் தொழிலைப் பயின்று கொண்டிருக்கும் தலைவி, தன்னுடைய பருத்த தோள்களினால் தலைவனைத் தழுவ வேண்டும் என்னும் விருப்பத்தாலே, அவனுக்குத் தன்னுடைய உள்ளக் கருத்தைக் குறிப்பாக உணர்த்த வேண்டி, தான் இசைத்துக் கொண்டிருந்த மெல்லிய இனிய நரம்பை உடைய யாழில் இனிய குறிஞ்சிப் பண்ணை மீட்டிப் பாடினாள்.

அணிப் பொருத்தம்:
யாழ் மீட்டிப் பாடிக் கொண்டிருக்கிறாள் தலைவி, அந்நேரத்தில் தலைவன் வருகின்றான். தலைவி தலைவனிடம் தனக்குள்ள புணர்தல் விருப்பத்தையும் அதன்பொருட்டு யாமத்தில் (நள்ளிரவில்) அவன் வரவேண்டும் என்பதையம் ஒருசேரத் தெரிவிக்க எண்ணுகிறாள். ஆனால் அதனைப் பிறர் முன்பாக அவனிடம் நேரிடையாகத் தெரிவிக்க அவளால் முடியவில்லை. எனவே அவள் அதனைக் குறிப்பாக அவனுக்கு உணர்த்த வேண்டி, யாழில் குறிஞ்சிப் பண்ணை மீட்டிப் பாடத் தொடங்கினாள். குறிஞ்சிக்கு உரிய சிறுபொழுது யாமம் (நள்ளிரவு). இப்பாடலில் தலைவி, குறிஞ்சிப் பண்ணைப் பாடுதலாகிய தொழிலால் அக்குறிஞ்சிக்கு உரிய இடை யாமத்தில் தலைவன் தன்னை வந்து தழுவ வேண்டும் என்ற தன்னுடைய விருப்பத்தை நுட்பமாகத் தெரிவிக்கிறாள். எனவே இப்பாடல் தொழில் நுட்பமாயிற்று.



</doc>
<doc id="170746" url="https://ta.wikipedia.org/wiki?curid=170746" title="தன்மேம்பாட்டுரை அணி">
தன்மேம்பாட்டுரை அணி

ஒருவன் தன்னைத் தானே மேம்படுத்தி (புகழ்ந்து) உரைப்பது தன்மேம்பாட்டுரை அணி ஆகும்.

12ஆம் நூற்றாண்டில் எழுதப்பட்டதாகக் கருதப்படும் தண்டியலங்காரம் தன்மேம்பாட்டுரை அணியைக் கீழ்வருமாறு விளக்குகிறது:

நூற்பா

பாடலின்பொருள்:
வீரன் ஒருவன் தன் ஆற்றலையும் வீரப்பண்பையும் வெளிப்படுத்தி உரைக்கிறான்.

போரில் எனக்கெதிராக நின்று போரிட்டு உயிருடன் திரும்பியோர் எவருமில்லை; ஆகவே எனக்கு அஞ்சியவர்கள் அச்சமில்லாமல் திரும்பிப் போய்விடலாம். நான் எய்யும் அம்புகள் போரில் எதிர்த்து நிற்பவர்கள் மார்பில் பாயுமே தவிரப் புறங்காட்டிச் செல்வோர் முதுகுகளில் பாயமாட்டா.

இப்பாடலில் தன்னைத்தானே வீரன் புகழ்ந்து கொள்வது வெளிப்படுகிறது.



</doc>
<doc id="170751" url="https://ta.wikipedia.org/wiki?curid=170751" title="ஆதி பருவம்">
ஆதி பருவம்

மகாபாரதம் புத்தகம் 1 ஆதி பருவம் (புத்தகத்தின் ஆரம்ப பருவம்) இந்த புத்தகத்தில், நைமிசாரண்ய வனத்தில் உக்கிரசிரவஸ் அல்லது சௌதி என்ற சூத முனிவரால் மகாபாரதம் எப்படி உரைக்கப்பட்டது என்பது சொல்லப்படுகிறது. ஜனமேஜயன் நடத்திய பாம்பு வேள்வியில் வைசம்பாயானரால் உரைக்கப்பட்ட மகாபாரதத்தை சௌதி கேட்டு நைமிசாரண்யத்தில் சௌனகருக்கும் அவருடன் இருந்த முனிவர்களுக்கு அதைத் திரும்ப உரைத்தார். இந்த பருவத்தில் குரு பரம்பரையின் தோற்றம், பாண்டவர், கௌரவர் பிறப்பு, அரக்கு மாளிகை, திரௌபதி சுயம்வரம், காண்டவ வனத்தை எரித்தல் குறித்து சொல்லப்படுகிறது. 

மொத்தம் 19 உப பருவங்களைக் கொண்டது ஆதி பருவம். அதில் 100 உள் உப பருவங்கள் உள்ளன. உப பருவங்களின் பட்டியல் பின் வருமாறு:



</doc>
<doc id="170753" url="https://ta.wikipedia.org/wiki?curid=170753" title="2013 ஐதராபாத் குண்டு வெடிப்புக்கள்">
2013 ஐதராபாத் குண்டு வெடிப்புக்கள்

இந்தியாவின் ஆந்திரப் பிரதேச மாநிலத் தலைநகர் ஐதராபாத்தில் பெப்ரவரி 21, 2013 அன்று மாலை இந்திய நேரப்படி 19:00 மணியளவில் இரண்டு குண்டுவெடிப்புக்கள் நிகழ்ந்தன. கூட்டம் மிகுந்த சுற்றுப்புறப் பகுதியான தில்சுக்நகரில் 100 மீட்டர்களுக்குள்ளேயே இரண்டு குண்டுகளும் வெடித்துள்ளன. முதல் குண்டுவெடிப்பு கோனரக் திரையரங்கின் எதிரிலிருந்த "ஆனந்த் டிபன் சென்டர்" என்ற உணவகத்தின் வெளியே சாலையோரத்தில் வெடித்தது. இரு நிமிடங்கள் கழித்து இரண்டாவது குண்டு வெங்கடாத்திரி திரையரங்கின் அண்மையில் பேருந்து நிறுத்தத்திற்கு அருகில் வெடித்துள்ளது. முன்னதாக 2012இல் புனேயில் நிகழ்ந்த குண்டுவெடிப்புக்களையொட்டி தில்லி சிறப்புக் காவல் பிரிவினரால் விசாரிக்கப்பட்டு வந்த இந்திய முஜாஹிதீன் என நம்பப்படும் கைதிகள் தாங்கள் ஐதராபாத்தின் கூட்டமானப் பகுதிகளை இந்நோக்கில் ஆய்வு செய்ததாக கூறியுள்ளனர்.


</doc>
<doc id="170756" url="https://ta.wikipedia.org/wiki?curid=170756" title="தில்சுக்நகர்">
தில்சுக்நகர்

தில்சுக்நகர் ("Dilsukhnagar") ஐதராபாத்து நகரின் பெரிய வணிக மற்றும் குடியிருப்புப் பகுதிகளில் ஒன்றாகும். ஐதராபாத்து பெருநகர நகராட்சி அவையின் பகுதியாக இது உள்ளது. இங்குள்ள கத்தியன்னரம் பழச்சந்தை மாநிலத்தின் முதன்மை பழச்சந்தையாக உள்ளது.
இப்பகுதி விவசாய நிலமாக தில்சுக் ராம் பெர்சத் என்பவருக்கு உடைமையாக இருந்தது. அவர் இதனை வீட்டுமனைகளாகப் பிரித்து தில்சுக்நகர் என்ற குடியிருப்பு நகரை உருவாக்கினார். துவக்கத்தில் இது குடியிருப்பு வீடுகளை மட்டுமே கொண்டிருந்தது; கடந்த பத்தாண்டுகளில் வலுவான பொருளியல் வளர்ச்சி இப்பகுதியை முதன்மையான வணிக மையமாக மாற்றியுள்ளது. 

பெப்ரவரி 21,2013, இரவில் இங்குள்ள திரையரங்குக்களுக்கு வெளியே இரு தொடர் குண்டு வெடிப்புக்கள் நிகழ்ந்துள்ளன. 


</doc>
<doc id="170763" url="https://ta.wikipedia.org/wiki?curid=170763" title="ஹ்யூன்சாட் - 1">
ஹ்யூன்சாட் - 1

ஹ்யூன்சாட் - 1 "(Peheunsat - 1)" என்பது அர்ஜெண்டினாவால் உருவாக்கப்பட்ட ஒரு சிறிய செயற்கைக்கோள். இது இந்திய விண்வெளி ஆய்வு மையத்தின் முனைய துணைக்கோள் ஏவுகலம் மூலம் 27.01.2007 அன்று ஸ்ரீஹரிகோட்டாவில் உள்ள சத்தீஷ் தவான் விண்வெளி மையத்தில் இருந்து செலுத்தப்பட்ட நான்கு செயற்கைக் கோள்களுள் ஒன்று. இச் செயற்கைக்கோள் கல்விப் பயன்பாட்டிற்காக அர்ஜெண்டினா விண்வெளி ஆராய்ச்சி நிறுவனமான ஆம்சாட் மற்றும் தன்னார்வத் தொண்டு நிறுவனங்கள் இணைந்து உருவாக்கியதாகும். இதன் உருவாக்கத்தில் மாணவர்களும் முக்கியப் பங்கு வகித்தனர்.


</doc>
<doc id="170764" url="https://ta.wikipedia.org/wiki?curid=170764" title="குடியரசுத் தலைவர் நிலையம்">
குடியரசுத் தலைவர் நிலையம்

குடியரசுத் தலைவர் நிலையம் என்பது இந்தியக் குடியரசுத் தலைவரின் அதிகாரப் பூர்வ ஓய்வு இல்லம் ஆகும். இது ஆந்திரப்பிரதேச மாநிலத்தின் செகந்திராபாத்தில் உள்ள பொல்லாரம் எனும் இடத்தில் அமைந்துள்ளது. 

1860 ஆம் ஆண்டு ஐதராபாத்தின் ஐந்தாம் நிசாம் நாசிர் உத்தௌலாவால் கட்டப்பட்ட இல்லமாகும். 1948 ஆம் ஆண்டில் ஐதராபாத் இந்தியாவுடன் இணைக்கப்பட்டவுடன் இது குடியரசுத்தலைவரின் தென்னகத் தற்காலிகத் தங்குமிடமாய்ப் பயன்பாட்டில் உள்ளது. 

90 ஏக்கர் பரப்பளவில் விரிந்துள்ள இந்த இல்லம் 16 அறைகளை உடையது. அரசவை, திரைப்பட அறை, உணவுப் பந்தியறை உள்ளிட்ட அறைகள் இல்லத்தில் அமைந்துள்ளன. 

திசம்பர் 2009 இல் 7000 சதுரமீட்டர் பரப்பில் மூலிகைத் தோட்டம் ஒன்று இங்கு அமைக்கப்பட்டது. சந்தனம், துளசி, சர்ப்பகந்தா உள்ளிட்ட 116 மூலிகை மற்றும் நறுமணச் செடிகள் இங்கு பேணப்படுகின்றன.


</doc>
<doc id="170773" url="https://ta.wikipedia.org/wiki?curid=170773" title="மறைமலை இலக்குவனார்">
மறைமலை இலக்குவனார்

மறைமலை இலக்குவனார் என்னும் முனைவர் சி. இ. மறைமலை (பிறப்பு:திசம்பர் 14, 1946) தமிழ்ப் பேராசிரியர்; இலக்கியத் திறனாய்வாளர்; கவிஞர்; நூலாசிரியர்; சொற்பொழிவாளர்; மொழிபெயர்ப்பாளர்; இதழாசிரியர் என்கிற பன்முகம் கொண்ட தமிழறிஞர். 

தமிழ்ப் பேராசிரியர் சி. இலக்குவனார் - மலர்க்கொடி இணையர்களின் மகனாக 1946ஆம் ஆண்டு திசம்பர் திங்கள் 14ஆம் நாள் திருநெல்வேலியில் உள்ள சிந்துபூந்துறை என்னுமிடத்தில் பிறந்தார். தனித்தமிழ் இயக்கத்தின் தந்தை மறைமலை அடிகள் பெயரை இவருக்கு இவர்தம் பெற்றோர் இட்டனர்.

மறைமலை தனது தொடக்கக் கல்வியை தன் தந்தையார் பணியாற்றிய ஊர்களில் எல்லாம் பெற்றார். அப்பள்ளிகளின் பட்டியல் வருமாறு: 

பின்னர் மதுரை தியாகராசர் கல்லூரியில் பயின்று 1962-1963ஆம் கல்வி ஆண்டில் புகுமுக வகுப்பில் (Pre University Course) தேறினார். அக்கல்லூரியிலேயே தொடர்ந்து பயின்று 1966ஆம் ஆண்டில் விலங்கியல் சிறப்புப் பாடத்தில் அறிவியல் இளவல்(Bachelor of Science) பட்டம் பெற்றார். மதுரை காமராசர் பல்கலைக் கழகத்தில் பயின்று 1969ஆம் ஆண்டில் கலைமுதுவர் (Master of Arts) பட்டம் பெற்றார். 

வடமொழியில் பயின்று 1977ஆம் ஆண்டில் பட்டயம் (Diploma in Sanskrit) பெற்றார். 

இக்காலத் தமிழில் சொல்லாக்கம் - ஆட்சித்துறைச் சொற்களில் ஒரு சிறப்பாய்வு என்னும் தலைப்பில் ஆய்வு செய்து 1984ஆம் ஆண்டில் சென்னை பல்கலைக் கழகத்தில் முனைவர் பட்டம் (Doctor in Philosophy) பெற்றார். 

எண்மக் காணொளி படைப்பாக்கத்தில் (Diploma in Digital Video Production) 2006ஆம் ஆண்டில் பட்டயம் பெற்றார்.

குடியாத்தம் அரசு கலைக் கல்லூரி உள்ளிட்ட தமிழகத்தின் வெவ்வேறு ஊர்களிலுள்ள அரசுக் கலைக் கல்லூரிகளில் 4 - செப்டம்பர் - 1969ஆம் நாள் முதல் ஐந்தாண்டுகள் தமிழ் விரிவுரையாளராகப் பணியாற்றினார். சூன் 1974 முதல் 31 - மே - 2005 வரை சென்னை மாநிலக் கல்லூரியில் தமிழ்த் துறை விரிவுரையாளர், பேருரையாளர், பேராசிரியர் என பல்வேறு நிலைகளில் பணியாற்றி ஓய்வு பெற்றுள்ளார். இடையில் 1997-98 ஆம் கல்வியாண்டில் அமெரிக்கா நாட்டின் கலிபோர்னியா பல்கலைக் கழகத்தின் தெற்கு, தென்கிழக்காசியவியல் ஆய்வுத்துறையின் (Department of South and Southeast Asian Studies) தமிழ்ப்புலத்தில் சிறப்பு வருகைப் பேராசிரியராகப் பணியாற்றினார். 
திருவேலன், தொல்காப்பியன் என்னும் திருவேங்கடம், திருவள்ளுவன், முனைவர் மதியழகி, நல்லபெருமாள், செல்வமணி, நாகவல்லி, அங்கயற்கண்ணி, அருட்செல்வி, அம்பலவாணன் ஆகிய பதின்மரும் பேராசிரியர் மறைமலைக்கு உடன்பிறந்தவர்கள். 

பொருளாதாரப் பேராசிரியரான க. சுபத்ரா இவர்தம் வாழ்க்கைத் துணைவர். 

முனைவர் நீலமலர் செந்தில்குமார் இவர்தம் மகள் ஆவார்.

பேராசிரியர் சி. இலக்குவனார் நடத்திய குறள்நெறி இதழின் பொறுப்பாசிரியராகவும், ஆசிரியராகவும் திகழ்ந்தார். தற்பொழுது செம்மொழிச் சுடர் என்னும் மின்னிதழின் ஆசிரியராகத் திகழ்கிறார்.

உலகத் தமிழ் மாநாடுகள் உட்பட பல்வேறு கருத்தரங்குகளில் கலந்துகொண்டு கட்டுரைச் சொற்பொழிவாற்றி உள்ளார். தற்பொழுது சென்னை பாரிமுனையில் அமைந்திருக்கும் இளம் கிறித்துவ ஆடவர் ஆணையத்தின் (Y.M.C.A) பொறுப்பில் நடைபெறும் ஒய்.எம்.சி.ஏ. பட்டிமன்றம் என்னும் இலக்கிய அமைப்பின் வழியாக வாழும் கவிஞர்களின் படைப்புகளைப் பற்றிய திறனாய்வுச் சொற்பொழிவை திங்கள்தோறும் 1995ஆம் ஆண்டு முதல் தொடர்ந்து நிகழ்த்தி வருகிறார். 

பேராசிரியர் தமிழ்ப்பணி ஆற்றுவதற்காக அமெரிக்கா, மலேசியா, சிங்கப்பூர், சப்பான், மோரிசியசு, ஆத்திரேலியா ஆகிய நாடுகளுக்குச் சென்றிருக்கிறார்.





</doc>
<doc id="170781" url="https://ta.wikipedia.org/wiki?curid=170781" title="தமிழ்நாடு அரசுப் போக்குவரத்துக் கழகம், திருநெல்வேலி">
தமிழ்நாடு அரசுப் போக்குவரத்துக் கழகம், திருநெல்வேலி

தமிழ்நாடு அரசுப் போக்குவரத்துக் கழகம், திருநெல்வேலி என்பது தமிழ்நாடு அரசுப் போக்குவரத்துக் கழகத்தின் 8 பிரிவுகளில் ஒன்றாகும்.
1974-ம் ஆண்டு பாண்டியன் போக்குவரத்துக் கழகத்திலிருந்து 104 பேருந்துகள் பிரிக்கப்பட்டு நாகர்கோவிலை தலைமையிடமாக கொண்டு கட்டபொம்மன் போக்குவரத்துக் கழகம் உருவாக்கப்பட்டது. 1983-ம் ஆண்டு கன்னியாகுமரி மாவட்டத்தை உள்ளடக்கிய பணிமனைகள் கட்டபொம்மன் போக்குவரத்துக் கழகத்திலிருந்து பிரிக்கப்பட்டு நேசமணிப் போக்குவரத்துக் கழகம் உருவாக்கப்பட்டது. நேசமணிப் போக்குவரத்துக் கழகம் உருவாக்கப்பட்டபின் கட்டபொம்மன் போக்குவரத்துக் கழகத்தின் தலைமையிடம் திருநெல்வேலிக்கு மாற்றப்பட்டது. 1997-ல் போக்குவரத்துக் கழகங்கள் தமிழ்நாடு அரசுப் போக்குவரத்துக் கழகம் என பெயர்மாற்றம்செய்யப்பட்டப்பொழுது தமிழ்நாடு அரசுப் போக்குவரத்துக் கழகம் மதுரையுடன் இணைக்கப்பட்டது.தமிழ்நாடு அரசுப் போக்குவரத்துக் கழகம், மதுரையிலிருந்து திருநெல்வேலி, தூத்துக்குடி, கன்னியாகுமரி ஆகிய மாவட்டங்களை உள்ளடக்கிய போக்குவரத்துக் கழகங்கள் பிரிக்கப்பட்டு தமிழ்நாடு அரசு போக்குவரத்துக் கழகம், திருநெல்வேலி என 01.11.2010 அன்று உருவாக்கப்பட்டது
இந்த போக்குவரத்துக் கழகம் 3 மண்டலங்களாகப் பிரிக்கப்பட்டுள்ளது. 


கட்டபொம்மன் போக்குவரத்துக் கழகம் என்ற பெயரால் பெரும்பான்மையினரால் அறியப்படுகிறது. இது திருநெல்வேலி மாவட்டத்தை உள்ளடக்கியது. இம்மண்டலம் 10 பணிமனைகளை கொண்டது.

நேசமணி போக்குவரத்துக் கழகம் என்ற பெயரால் பெரும்பான்மையினரால் அறியப்படுகிறது. கன்னியாகுமரி மாவட்டத்தை உள்ளடக்கிய இக்கோட்டம் பெரும்பான்மையான நகர மற்றும் புறநகரப் பேருந்துகளை இயக்குகிறது. நாகர்கோவிலில் பேருந்திற்கு மேற்கூரை கட்டும் தளமும் உள்ளது. 12 பணிமனைகள் கொண்ட இக்கோட்டம் சுமார் 1000-க்கும் மேலான பேருந்துகளை தினமும் இயக்குகிறது.

இம்மண்டலம் 6 பணிமனைகளை கொண்டது.
தமிழ்நாடு அரசுப் போக்குவரத்துக் கழகம், திருநெல்வேலி


</doc>
<doc id="170783" url="https://ta.wikipedia.org/wiki?curid=170783" title="புனித மேரி தேவாலயம், சென்னை">
புனித மேரி தேவாலயம், சென்னை

புனித மேரி கிறித்தவ ஆலயம் இந்தியாவின் தமிழ்நாட்டின் தலைநகரான சென்னையில் அமைந்துள்ள புனித ஜார்ஜ் கோட்டையில் தென்பகுதியில் காணப்படும் மிகத் தொன்மையான கிறித்தவ ஆலயம் ஆகும். ஆங்கிலத் திருச்சபையினருக்குரிய ஆலயங்களில் இந்தியாவில் முதன்முதலில் எழுப்பப்பட்ட ஆலயமாகும். கி. பி. 1680 இல் கிழக்கிந்திய கம்பெனியாரால் இவ்வாலயம் எழுப்பப்பட்டது. இவ்வாலயத்தில் இறந்த பல ஆங்கிலேயர்களின் நினைவாகப் பல பதிப்புக் கற்பலகைகள் உள்ளன.

புனித மேரி ஆலயத்தினுள் இங்கிலாந்து நாட்டுச் சிற்பிகளின் கைவண்ணத்தைக் காட்டும் பல சலவைக்கல் சிற்பங்கள் உள்ளன. இவை அரிய கலைப்படைப்புகளாகும். இவ்வாலயத்தில் தான் இராபர்ட் கிளைவ் மற்றும் ஆளுநர் எலிஹுஹேல் என்பவர்களின் திருமணம் நடைபெற்றது.


</doc>
<doc id="170784" url="https://ta.wikipedia.org/wiki?curid=170784" title="கிளைவ் மாளிகை">
கிளைவ் மாளிகை

கிளைவ் மாளிகை ("Clive House") என்பது சென்னையின் புனித ஜார்ஜ் கோட்டை வளாகத்தில் அமைந்துள்ள கட்டடமாகும். இந்தக் கட்டடம் முன்னாளில் சேமியர் சுல்தான் என்பவருக்குச் சொந்தமானதாக இருந்தது. இதனை ஆங்கிலக் கிழக்கிந்தியக் கம்பெனியார் விலைக்கு வாங்கினர். கி.பி. 1753 இல் ஆர்க்காட்டு வீரர் எனப்பட்ட இராபர்ட் கிளைவ் இங்கு வசித்தார். அப்போது இக்கட்டடம் அட்மிரல் மாளிகை என அழைக்கப்பட்டது. பின் இது புனித ஜார்ஜ் கோட்டை ஆளுநரின் நகர மாளிகையாக மாறியது. கி.பி. 1800 முதல் இதில் அரசு அலுவலகங்கள் சில செயல்பட்டு வருகின்றன.


</doc>
<doc id="170785" url="https://ta.wikipedia.org/wiki?curid=170785" title="கோட்டை அருங்காட்சியகம் (சென்னை)">
கோட்டை அருங்காட்சியகம் (சென்னை)

கோட்டை அருங்காட்சியகம் தமிழகத்தின் சென்னையில் புனித ஜார்ஜ் கோட்டை வளாகத்திலுள்ள ஓர் கட்டடம் ஆகும். கி.பி. 1795 இல் கட்டப்பட்ட இக்கட்டடத்தில் கி. பி. 1948 ஆம் ஆண்டு அருங்காட்சியகம் அமைக்கப்பட்டது. புனித ஜார்ஜ் கோட்டையில் கிடைத்த பழம்பொருட்கள், பலவகைப் பீரங்கிகள், ஆயுதங்கள், ஆங்கிலேயரும் பிற சில ஐரோப்பியரும் வெளியிட்ட நாணயங்கள்,பணயமாக பிடித்து வைக்கப்பட்ட திப்பு சுல்தானின் குழந்தைகளுடன் காரன்வாலிஸ் உள்ள பெரிய பளிங்குச் சிலை , இங்கிலாந்து நாட்டின் அரசர்கள், அரசிகள், புனித ஜார்ஜ் கோட்டையில் பணியாற்றிய ஆளுநர்கள், ஆர்க்காட்டு நவாபுகள் ஆகியோரது பெரிய கண்கவர் உருவ ஓவியங்கள், இராபர்ட் கிளைவ் எழுதிய கடிதங்கள், பிரெஞ்சுக்காரர்கள் பயன்படுத்திய விளக்குகள், பீங்கான் பாத்திரங்கள், பிரெஞ்சுத் தலைவர்களின் படங்கள், மைசூரை ஆட்சி புரிந்த உடையார்களின் வரலாற்றைக் குறிக்கும் சிற்பம், சித்திரம் முதலியவை காட்சியகத்தில் இடம் பெற்றுள்ளன.



</doc>
<doc id="170788" url="https://ta.wikipedia.org/wiki?curid=170788" title="கெயில் வாசு ஒக்சலேட்">
கெயில் வாசு ஒக்சலேட்

கெயில் வாசு ஒக்சலேட் (ஆங்கிலம்: Gail Vaz-Oxlade, பிறப்பு சூன் 18, 1959 யமேக்கா) ஒரு கனடிய நிதி எழுத்தாளர், ஆலோசகர், தொலைக்காட்சி வானொலி ஆளுமையாளர் ஆவார். இவரது நூற்களுக்காகவும் அண்ரில் டெப்ற் டூ அசு எ பார்ட் ("Til Debt Do Us Part") மற்றும் "ஃபிரின்சசு" ("Princess") தொலைக்காட்சி நிகழ்ச்சிகளுக்காகவும் இவர் அறியப்படுகிறார். 

தேவைகளையும் விருப்பங்களையும் வேறுபடுத்தல், துல்லியமாகக் கணக்கிடல், திட்டமிடல், கடன் இல்லாமல் இருத்தல், சிக்கனம், தொலைநோக்குச் சேமிப்பு, ஆபத்துதவிச் சேமிப்பு, திட்டமிட்ட கொள்வனவுச் சேமிப்பு, வரவுக்கேற்ற செலவு ஆகியவை இவரது தனிநபர் பரிந்துரைகளில் சில.



</doc>
<doc id="170789" url="https://ta.wikipedia.org/wiki?curid=170789" title="வல்லக்கோட்டை முருகன் கோவில்">
வல்லக்கோட்டை முருகன் கோவில்

வல்லக்கோட்டை முருகன் கோயில் இந்தியாவின் தமிழ்நாடு மாநிலத்தின் காஞ்சிபுரம் மாவட்டத்தில் திருப்பெரும்புதூரிலிருந்து செங்கல்பட்டு செல்லும் சாலையில் 12 கிமீ தொலைவில் அமைந்துள்ள இந்து சமய முருகன் கோயிலாகும். 1200 ஆண்டுகள் தொன்மையானதாக கருதப்படும் இக்கோயிலின் மூலவர் (முருகன்) திருவுருவம் ஏழு அடி உயரம் உள்ளது; இந்தியாவில் அமைந்துள்ள முருகன் திருவுருவச்சிலைகளில் இதுவே உயரமானதாகும். முருகனின் இரு புறங்களில் வள்ளி, தெய்வானை உள்ளனர். கருவறையைத் தவிர கோயில் சுற்றுகையில் கணபதி, உற்சவ திருவுருவம், சண்முகர் மற்றும் அம்மனுக்கு சன்னதிகள் உள்ளன.

அருணகிரிநாதரின் ஏழு திருப்புகழ் பாடல்களில் இக்கோயில் இடம் பெற்றுள்ளது.

முன்பு வல்லன் எனும் அசுரனின் கோட்டையாக இருந்த இவ்வூரில் அசுரனின் கொடுமை கண்டு முறையிட்ட தேவர்கள் துயர் கண்டு, அந்த அசுரனை முருகப்பெருமான் வதம் செய்தார். அசுரனின் வேண்டுகோளுக்கிணங்க அவனது பெயரிலேயே வல்லக்கோட்டை எனத்திகழ முருகப்பெருமான் அருளியதால் வல்லன் கோட்டை என்றழைக்கப்பட்டது
மேலும் இக்கோயிலில் உள்ள புனிதகுளத்தை வஜ்ர தீர்த்தம் என்றும் அழைக்கப்படுகிறது.



</doc>
<doc id="170790" url="https://ta.wikipedia.org/wiki?curid=170790" title="டேவிட் அலன் (எழுத்தாளர்)">
டேவிட் அலன் (எழுத்தாளர்)

டேவிட் அலன் (ஆங்கிலம்: David Allen, பிறப்பு டிசம்பர் 28, 1945 ஐக்கிய அமெரிக்கா) ஒர் உற்பத்தித்திறன் அறிவுரைஞர், எழுத்தாளர், தொழில்முனைவர். மிகுந்த வரவேற்பைப் பெற்ற "கெற்றிங் திங்சு டண்" ("Getting Things Done") என்ற தனிநபர் உற்பத்தித்திறன் தொடர்பான நூலுக்காக மிகவும் அறியப்படுகிறார். இவரது இந்த நூலை அடிப்படையாகக் கொண்டு டேவிட் அலன் கம்பனி என்ற நிறுவனத்தையும் தொடங்கி நடத்தி வருகிறார்.



</doc>
<doc id="170796" url="https://ta.wikipedia.org/wiki?curid=170796" title="கெற்றிங் திங்சு டண்">
கெற்றிங் திங்சு டண்

கெற்றிங் திங்சு டண் (தமிழ்: விடயங்களைச் செய்து முடித்தல்) என்பது டேவிட் அலனால் எழுதப்பட்டு 2002 இல் வெளியிடப்பட்டு மிகுந்த வரவேற்பைப் பெற்ற ஒர் ஆங்கில நூல் ஆகும். இந்த நூல் தனிநபர் உற்பத்தித்திறனை மேம்படுத்த உதவும் வண்ணம் ஒரு தனிநபர் மேலாண்மை ஒருங்கியத்தை பரிந்துரை செய்கிறது. இந்த நூலை அடிப்படையாகக் கொண்டு பல்வேறு மென்பொருட்கள், பொருட்கள், ஊடகங்கள் பிறராலும் டேவிட் அலனாலும் உருவாக்கப்பட்டுள்ளன. ஆங்கிலத்தில் இந்த நூலும் இது பரிந்துரைக்கும் முறையும் கி.ரி.டி (GTD) என்று சுருக்கமாக அறியப்படுகிறது.

ஒருவர் நாளாந்தம் செய்யவேண்டிய பணிகள் தொடர்பாக ஐந்து நிலை வேலை ஓட்டத்தை இந்த நூல் பரிந்துரை செய்கிறது.




</doc>
<doc id="170806" url="https://ta.wikipedia.org/wiki?curid=170806" title="தஞ்சாவூர் கோட்டை">
தஞ்சாவூர் கோட்டை

தஞ்சாவூர் கோட்டை தஞ்சை நாயக்க மன்னர்களால் பதினாறு மற்றும் பதெனேழாம் நூற்றாண்டில் எழுப்பப்பட்ட கோட்டை ஆகும். தஞ்சைக் கோட்டை சிறிய கோட்டை, பெரிய கோட்டை என இருபகுதிகளைக் கொண்டது. "சிறிய கோட்டை" என்பது "பெரிய கோட்டை" என்றழைக்கப்படும் கோட்டைக்கு காலத்தால் முந்தியதாகும். இது பெரிய கோட்டையின் தென்மேற்கே அமைந்துள்ளது. இச்சிறிய கோட்டையிலே தான் புகழ்பெற்ற தஞ்சை பெரிய கோயில் காணப்படுகிறது. கோட்டையின் வடக்கில் கிறித்தவ ஆலயம், சிவகங்கைப் பூங்கா, குளம் ஆகியன உள்ளன. 1871-72 இல் தஞ்சை நகராட்சியால் சிவகங்கைப் பூங்கா அமைக்கப்பட்டது. இங்கு பலவகை விலங்குகள் மற்றும் பறவைகள் பாதுகாக்கப்பட்டுள்ளன. பூங்காவின் தெற்கில் பிரகதீசுவரர் கோவில் அமைந்துள்ளது. சிறிய கோட்டையை அடுத்து தஞ்சை நகரைச் சுற்றிப் பெரிய கோட்டை அமைந்துள்ளது. இப்பெரிய கோட்டையின் வடக்கு, மேற்கு மற்றும் வடகிழக்குப் பகுதியில் கோட்டையின் எஞ்சிய பகுதிகளையும், அகழியையும் இன்றும் காணலாம். பெரிய கோட்டையின் தெற்குப்பகுதி முற்றிலும் அழிவுற்றுள்ளது. அகழி மட்டும் நீரால் நிரப்பப்பட்டுள்ளது.


</doc>
<doc id="170807" url="https://ta.wikipedia.org/wiki?curid=170807" title="சங்ககிரி மலைக்கோட்டை">
சங்ககிரி மலைக்கோட்டை

சங்ககிரி மலைக்கோட்டை சேலம் மாவட்டத்தில் சங்ககிரி வட்டத்தில் 'சங்கரி துர்க்கம்' என்ற மலையின் மேல் காணப்படும் கோட்டையாகும். இது சேலத்திலிருந்து 35 கிமீ மேற்கில் அமைந்துள்ளது.


வரலாற்றுச் சிறப்பு மிக்க இக்கோட்டை விஜயநகர அரசர்களால் 15 ஆம் நூற்றாண்டில் கட்டப்பட்டது. இக்கோட்டையின் உயரம் 5 கி. மீ. சங்ககிரி மலைக்கோட்டை தமிழகத்தின் மிக உயரமான மலைக்கோட்டையாகும். 
மலை அடிப்பகுதியிலிருந்து உச்சிவரை இக்கோட்டையில் ஒன்பது வாயில்கள் உள்ளன. மலையிலுள்ள பாறைகள் மிக அழகான முறையில் செதுக்கப்பட்டு பயன்படுத்தப்பட்டுள்ளன. கோட்டை கட்டப் பயன்படுத்தப்பட்ட செங்கற்களும் மிகவும் உறுதிவாய்ந்தவையாக உள்ளன. கி. பி. பதினேழாம் நூற்றாண்டில் திப்பு சுல்தானால் இக்கோட்டைப் பலப்படுத்தப்பட்டது என அறியப்படுகிறது. 9 ஆவது வாயிலில் 1799 என்ற ஆண்டு குறிப்பிடப்பட்டுள்ளது. எனவே இது ஆங்கிலேயர்களால் இவ்வாயில் கட்டப்பட்டிருக்கலாம்.

கோட்டையின் மூன்றாவது வாயிலில் வரதராசப் பெருமாள் கோவில் உள்ளது. இங்கு இன்றும் வழிபாடு நடத்தப்படுகிறது. இக்கோவிலுள்ள கல்யாண மண்டபத்தில் அமைக்கப்பட்ட தூண்கள் வேலைப்பாடு மிகுந்தவை. இக்கோவிலின் ஒருபகுதி இந்தியத் தொல்பொருள் துறையினரால் புணரமைக்கப்பட்டுள்ளது. 5ஆவது வாயிலை அடுத்து படைவீரர்கள் தங்குமிடம் சிதைவடைந்த நிலையில் காணப்படுகிறது. 5ஆம் 6ஆம் வாயில்களுக்கிடையில் இசுலாமியர்களின் வழிபாட்டுத்தலம் ஒன்றும் அதனருகில் மர்மமான சுரங்கப்பாதை ஒன்றும் உள்ளது. 6ஆவது வாயிலுக்கருகில் வெடிமருந்து வைப்புக் கிடங்கு ஒன்று உள்ளது. கோட்டையின் உச்சியில் சென்ன கேசவப்பெருமாள் கோவில் உள்ளது. முக்கிய விழா நாட்கள் தவிர பிற நாட்களில் இக்கோவிலின் உற்சவர் மலை அடிவாரத்தில் வைக்கப்படுகிறார். மலையடிவாரத்தில் சோமேஸ்வரசுவாமி கோவில் ஒன்றும் உள்ளது. இக்கோட்டை இந்தியத் தொல்பொருள் ஆய்வுத் துறையினரின் பாதுகாப்பில் உள்ளது.


தீரன் சின்னமலையை இக்கோட்டையில் ஆங்கிலேயர் 1805ம் ஆண்டு சூலை 31ந் தேதி (ஆடி 18 அன்று) தூக்கிலிட்டார்கள்.


</doc>
<doc id="170810" url="https://ta.wikipedia.org/wiki?curid=170810" title="துளைப்பொன்">
துளைப்பொன்

துளைப்பொன் என்பது பண்டைக்காலத்தில் பயன்படுத்தப்பட்ட மாற்று உயர்ந்த பொன்னாகும். இப்பொன் மாற்று குறையாதது என அரசு அதிகாரியால் உறுதி செய்யப்பட்டதற்கு அடையாளமாகத் துளையிடப்பட்டதால் 'துளைப்பொன்' என அழைக்கப்பட்டது.

" ஈசான மங்கலத்துத் திருச்செந்துறை தாம் எடுப்பிச்ச திருகிகற்றளி பெருமானடிகளுக்கு சென்னடை திருவமுதுக்கு முதலாகக் குடுத்த வெடேல் விடுகு கல்லால் துளைப்பொன் அறுபதின் கழஞ்சு" என்ற கல்வெட்டுப்பகுதியால் இதனை அறியலாம்.


</doc>
<doc id="170813" url="https://ta.wikipedia.org/wiki?curid=170813" title="சந்தி (நாடகம்)">
சந்தி (நாடகம்)

சந்தி என்பது நாடகவியலில் நாடகத்தின் கதையைப் பிரித்து அமைக்கும் பிரிவு ஆகும்.இதனை அங்கம் எனவும் கூறுவர். பொதுவாக நாடகத்தின் கதையை ஐந்து சந்தியாகப் பிரிப்பர். இதனடிப்படையிலேயே ஓர் சந்தி அதாவது ஒரு பிரிவு மட்டுமே கொண்ட நாடகம் ஓரங்க நாடகம் எனப்பட்டது.


உழுத நிலத்தில் விதைக்கப்பட்ட விதை முளையாகத் தோன்றுவது போல, நாடகக் கதையின் போக்கு அறியப்படுமாறு அமைப்பது முகம் எனப்படும் பிரிவாகும்.

முளைத்த நாற்று இலைவிடுவது போன்று நாடகத்தின் கதை வளர்வது பயிர்முகம் எனப்படும்.

வளர்ந்த பயிர் கருக்கொண்டு கதிர்விடுவது போல் நாடகக் கதையின் கருத்துத் தோன்றும்படி அமைப்பது கருப்பம் எனப்படும்.

கதிர் திரண்டு முற்றி மணியாகி அறுவடைக்கு ஆயத்தாமாகி இருப்பது போல நாடகப் பொருள் நன்கு விளங்க அமைப்பது.

முற்றி விளைத்த கதிர்களை அறுவடை செய்து நெல்மணிகளைக் கொண்டு போய் உண்டு மகிழ்வது போல நாடகக் கதையின் முழுக்கருத்தும் தோன்ற அமைப்பது துய்த்தல் எனப்படும். 

இவ்வாறு ஐந்து சந்திகளாக நாடகத்தின் கதை அமைய வேண்டும் என நாடகத்தமிழ் இலக்கண நூல்கள் கூறுகின்றன.


</doc>
